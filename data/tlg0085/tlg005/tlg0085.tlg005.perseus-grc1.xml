<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
<teiHeader><fileDesc>
<titleStmt>
<title type="work" n="Ag.">Agamemnon</title>
<title type="sub">Machine readable text</title>
<author n="Aesch.">Aeschylus</author>
<editor role="editor" n="Smyth">Herbert Weir Smyth, Ph.D.</editor>
<sponsor>Perseus Project, Tufts University</sponsor>
<principal>Gregory Crane</principal>
<respStmt>
<resp>Prepared under the supervision of</resp>
<name>Lisa Cerrato</name>
<name>William Merrill</name>
<name>Elli Mylonas</name>
<name>David Smith</name>
<name/></respStmt>
<funder n="org:AnnCPB">The Annenberg CPB/Project</funder>
</titleStmt>
<extent>About 100Kb</extent>
<publicationStmt><publisher>Trustees of Tufts University</publisher><pubPlace>Medford, MA</pubPlace><authority>Perseus Project</authority></publicationStmt>
<sourceDesc>
<biblStruct>
<monogr>
<author>Aeschylus</author>
<title>Aeschylus, with an English translation by Herbert Weir Smyth, Ph. D. in two volumes. 2.Agamemnon</title>
<imprint>
<pubPlace>Cambridge</pubPlace>
<publisher>Cambridge, Mass., Harvard University Press; London, William Heinemann, Ltd.</publisher>
<date>1926</date>
</imprint>
</monogr>
</biblStruct>
</sourceDesc>
</fileDesc><encodingDesc>
<refsDecl n="TEI.2">
<refState unit="card"/>
</refsDecl>
<refsDecl n="CTS">
<cRefPattern n="line" matchPattern="(\w+)" replacementPattern="#xpath(/tei:TEI/tei:text/tei:body/div[@type='edition']//tei:l[@n='$1'])"><p>This pointer pattern extracts line</p></cRefPattern>
</refsDecl></encodingDesc><profileDesc>
<langUsage>
<language ident="greek">Greek</language>
</langUsage>
</profileDesc><revisionDesc><change><date>1988</date><label>tagging</label><name>EM, Scott Ettinger and Roger Travis</name>Text scanned at U. Chicago in 1988. Basic SGML tagging by EM, Scott Ettinger and Roger Travis.</change><change><date>9/19/90</date><label>ed.</label><name>EM</name>Final check of cardbreaks, tags, and linenumbers.</change><change><date>8/91</date><label>ed.</label><name>EM</name>Revise DTDs and recheck texts.</change><change><date>8/91</date><label>ed.</label><name>Bill Merrill</name>Compare with TLG text for missing words or other scanner omissions.</change><change><date>5/92</date><label>ed.</label><name>David Smith</name>changes *)arhs to *)/arhs</change><change><date>5/92</date><label>ed.</label><name>EM</name>1372 speaker was Agamamemaistra. Should be Klytaimestra</change><change><date>22-Dec-99</date><label>Markup</label><name>Anne Mahoney</name>
$Log: aesch.ag_gk.xml,v $
Revision 1.1  2013-09-13 11:17:27  balmas01
moving Greg's work-in-progress on CTS-izing greco-roman collection texts to a Work directory

Revision 1.6  2013-06-13 12:41:17  gcrane
tagging now should be compatible with CTS

Revision 1.5  2011-09-07 12:30:31  rsingh04
adding rend attribute to lb tags which are numbered

Revision 1.4  2011-01-13 03:38:21  gcrane
more refinements making these files SDL compatible

Revision 1.3  2010-12-25 19:15:18  gcrane
now using LB milestones rather than L tags

Revision 1.2  2010-12-24 12:39:25  gcrane
ADD tags replace lt/gt entities
DEL tags replace lsqb/rsqb entities
GAP tags replace "..."

Revision 1.1  2010-12-24 11:56:44  gcrane
base SDL file

Revision 1.2  2010/03/15 18:56:13  lcerrato
removed stop at line 1548

Revision 1.1  2009/10/09 19:49:18  rsingh04
more reorganizing of texts module by collection

Revision 1.1  2009/10/07 20:59:53  rsingh04
began reorganizing texts module by collection.  created separate work directory in texts module to keep hopper files separate from in progress files

Revision 1.3  2005/08/01 15:44:56  packel
really removed item tags

Revision 1.2  2005/08/01 15:32:41  packel
removed stray item tags

Revision 1.1  2005/07/25 14:26:56  packel
Converted to XML

Revision 1.10  2004/04/21 20:28:10  mimno
added card 1s

Revision 1.9  2003/07/01 22:14:25  yorkc
Updated texts to TEI P4 and Perseus P4 extensions; minor cleanup (esp. character encodings and typos.)

Revision 1.8  2000/03/15 17:03:56  amahoney
make sure cardbreaks never come before the end of a speech with an n
attribute -- this repeats the speaker name

Revision 1.7  2000/03/06 20:05:31  amahoney
fix headers for TOC

Revision 1.6  2000/03/04 20:33:49  dasmith
Added separate funder entity to TEI header.

Revision 1.5  2000/02/17 17:46:02  amahoney
use n on sp for speeches interrupted by cardbreaks;  put cards at ends of
such speeches after the close tag;  put sp and speaker tags on the divs
of the choruses, which were not marked at all (but div2 closes sp, so
we lost the speaker info)

Revision 1.4  1999/12/22 22:01:48  amahoney
convert to P3

</change></revisionDesc></teiHeader>
<text>
<body>
<div n="urn:cts:greekLit:tlg0085.tlg005.perseus-grc1" type="edition" xml:lang="grc"><div type="episode">
<milestone ed="p" n="1" unit="card"/>
<sp>
<speaker>Φύλαξ</speaker>
<l n="1">θεοὺς μὲν αἰτῶ τῶνδʼ ἀπαλλαγὴν πόνων</l>
<l n="2">φρουρᾶς ἐτείας μῆκος, ἣν κοιμώμενος</l>
<l n="3">στέγαις Ἀτρειδῶν ἄγκαθεν, κυνὸς δίκην,</l>
<l n="4">ἄστρων κάτοιδα νυκτέρων ὁμήγυριν,</l>
<l n="5">καὶ τοὺς φέροντας χεῖμα καὶ θέρος βροτοῖς</l>
<l n="6">λαμπροὺς δυνάστας, ἐμπρέποντας αἰθέρι</l>
<l n="7">
<del>ἀστέρας, ὅταν φθίνωσιν, ἀντολάς τε τῶν</del>.</l>
<l n="8">
<milestone ed="P" unit="para"/>καὶ νῦν φυλάσσω λαμπάδος τό σύμβολον,</l>
<l n="9">αὐγὴν πυρὸς φέρουσαν ἐκ Τροίας φάτιν</l>
<l n="10">ἁλώσιμόν τε βάξιν· ὧδε γὰρ κρατεῖ</l>
<l n="11">γυναικὸς ἀνδρόβουλον ἐλπίζον κέαρ.</l>
<l n="12">εὖτʼ ἂν δὲ νυκτίπλαγκτον ἔνδροσόν τʼ ἔχω</l>
<l n="13">εὐνὴν ὀνείροις οὐκ ἐπισκοπουμένην</l>
<l n="14">ἐμήν· φόβος γὰρ ἀνθʼ ὕπνου παραστατεῖ,</l>
<l n="15">τὸ μὴ βεβαίως βλέφαρα συμβαλεῖν ὕπνῳ·</l>
<l n="16">ὅταν δʼ ἀείδειν ἢ μινύρεσθαι δοκῶ,</l>
<l n="17">ὕπνου τόδʼ ἀντίμολπον ἐντέμνων ἄκος,</l>
<l n="18">κλαίω τότʼ οἴκου τοῦδε συμφορὰν στένων</l>
<l n="19">οὐχ ὡς τὰ πρόσθʼ ἄριστα διαπονουμένου.</l>
<l n="20">νῦν δʼ εὐτυχὴς γένοιτʼ ἀπαλλαγὴ πόνων</l>
<l n="21">εὐαγγέλου φανέντος ὀρφναίου πυρός.</l>
<l n="22">
<milestone ed="P" unit="para"/>ὦ χαῖρε λαμπτὴρ νυκτός, ἡμερήσιον</l>
<l n="23">φάος πιφαύσκων καὶ χορῶν κατάστασιν</l>
<l n="24">πολλῶν ἐν Ἄργει, τῆσδε συμφορᾶς χάριν.</l>
<l n="25">ἰοὺ ἰού.</l>
<l n="26">
<milestone ed="P" unit="para"/>Ἀγαμέμνονος γυναικὶ σημαίνω τορῶς</l>
<l n="27">εὐνῆς ἐπαντείλασαν ὡς τάχος δόμοις</l>
<l n="28">ὀλολυγμὸν εὐφημοῦντα τῇδε λαμπάδι</l>
<l n="29">ἐπορθιάζειν, εἴπερ Ἰλίου πόλις</l>
<l n="30">ἑάλωκεν, ὡς ὁ φρυκτὸς ἀγγέλλων πρέπει·</l>
<l n="31">αὐτός τʼ ἔγωγε φροίμιον χορεύσομαι.</l>
<l n="32">τὰ δεσποτῶν γὰρ εὖ πεσόντα θήσομαι</l>
<l n="33">τρὶς ἓξ βαλούσης τῆσδέ μοι φρυκτωρίας.</l>
<l n="34">
<milestone ed="P" unit="para"/>γένοιτο δʼ οὖν μολόντος εὐφιλῆ χέρα</l>
<l n="35">ἄνακτος οἴκων τῇδε βαστάσαι χερί.</l>
<l n="36">τὰ δʼ ἄλλα σιγῶ· βοῦς ἐπὶ γλώσσῃ μέγας</l>
<l n="37">βέβηκεν· οἶκος δʼ αὐτός, εἰ φθογγὴν λάβοι,</l>
<l n="38">σαφέστατʼ ἂν λέξειεν· ὡς ἑκὼν ἐγὼ</l>
<l n="39">μαθοῦσιν αὐδῶ κοὐ μαθοῦσι λήθομαι.</l>
</sp>
<milestone ed="p" n="40" unit="card"/>
<div type="anapests">
<sp n="*xoro/s">
<speaker>Χορός</speaker>
<l n="40">δέκατον μὲν ἔτος τόδʼ ἐπεὶ Πριάμου</l>
<l n="41">μέγας ἀντίδικος,</l>
<l n="42">Μενέλαος ἄναξ ἠδʼ Ἀγαμέμνων,</l>
<l n="43">διθρόνου Διόθεν καὶ δισκήπτρου</l>
<l n="44">τιμῆς ὀχυρὸν ζεῦγος Ἀτρειδᾶν</l>
<l n="45">στόλον Ἀργείων χιλιοναύτην,</l>
<l n="46">τῆσδʼ ἀπὸ χώρας</l>
<l n="47">
<milestone ed="P" unit="para"/>ἦραν, στρατιῶτιν ἀρωγὰν,</l>
<l n="48">μέγαν ἐκ θυμοῦ κλάζοντες Ἄρη</l>
<l n="49">τρόπον αἰγυπιῶν, οἵτʼ ἐκπατίοις</l>
<l n="50">ἄλγεσι παίδων ὕπατοι λεχέων</l>
<l n="51">στροφοδινοῦνται</l>
<l n="52">πτερύγων ἐρετμοῖσιν ἐρεσσόμενοι,</l>
<l n="53">δεμνιοτήρη</l>
<l n="54">πόνον ὀρταλίχων ὀλέσαντες·</l>
<l n="55">ὕπατος δʼ ἀίων ἤ τις  Ἀπόλλων</l>
<l n="56">ἢ Πὰν ἢ Ζεὺς οἰωνόθροον</l>
<l n="57">γόον ὀξυβόαν τῶνδε μετοίκων</l>
<l n="58">ὑστερόποινον</l>
<l n="59">
<milestone ed="P" unit="para"/>πέμπει παραβᾶσιν Ἐρινύν.</l>
<l n="60">οὕτω δʼ Ἀτρέως παῖδας ὁ κρείσσων</l>
<l n="61">ἐπʼ Ἀλεξάνδρῳ πέμπει ξένιος</l>
<l n="62">Ζεὺς πολυάνορος ἀμφὶ γυναικὸς</l>
<l n="63">πολλὰ παλαίσματα καὶ γυιοβαρῆ</l>
<l n="64">γόνατος κονίαισιν ἐρειδομένου</l>
<l n="65">διακναιομένης τʼ ἐν προτελείοις</l>
<l n="66">κάμακος θήσων Δαναοῖσι</l>
<l n="67">Τρωσί θʼ ὁμοίως.  ἔστι δʼ ὅπη νῦν</l>
<l n="68">
<milestone ed="P" unit="para"/>ἔστι· τελεῖται δʼ ἐς τὸ πεπρωμένον·</l>
<l n="69">οὔθʼ ὑποκαίων οὔθʼ ὑπολείβων</l>
<l n="70">οὔτε δακρύων ἀπύρων ἱερῶν</l>
<l n="71">
<milestone ed="P" unit="para"/>ὀργὰς ἀτενεῖς παραθέλξει.</l>
<l n="72">ἡμεῖς δʼ ἀτίται σαρκὶ παλαιᾷ</l>
<l n="73">τῆς τότʼ ἀρωγῆς ὑπολειφθέντες</l>
<l n="74">μίμνομεν ἰσχὺν</l>
<l n="75">ἰσόπαιδα νέμοντες ἐπὶ σκήπτροις.</l>
<l n="76">ὅ τε γὰρ νεαρὸς μυελὸς στέρνων</l>
<l n="77">ἐντὸς ἀνᾴσσων</l>
<l n="78">ἰσόπρεσβυς, Ἄρης δʼ οὐκ ἔνι χώρᾳ,</l>
<l n="79">τό θʼ ὑπέργηρων φυλλάδος ἤδη</l>
<l n="80">κατακαρφομένης τρίποδας μὲν ὁδοὺς</l>
<l n="81">στείχει, παιδὸς δʼ οὐδὲν ἀρείων</l>
<l n="82">
<milestone ed="P" unit="para"/>ὄναρ ἡμερόφαντον ἀλαίνει.</l>
<milestone ed="p" n="83" unit="card"/>
<l n="83">σὺ δέ, Τυνδάρεω</l>
<l n="84">θύγατερ, βασίλεια Κλυταιμήστρα,</l>
<l n="85">τί χρέος;  τί νέον;  τί δʼ ἐπαισθομένη,</l>
<l n="86">τίνος ἀγγελίας</l>
<l n="87">
<milestone ed="P" unit="para"/>πειθοῖ περίπεμπτα θυοσκεῖς;</l>
<l n="88">πάντων δὲ θεῶν τῶν ἀστυνόμων,</l>
<l n="89">ὑπάτων, χθονίων,</l>
<l n="90">τῶν τʼ οὐρανίων τῶν τʼ ἀγοραίων,</l>
<l n="91">βωμοὶ δώροισι φλέγονται·</l>
<l n="92">ἄλλη δʼ ἄλλοθεν οὐρανομήκης</l>
<l n="93">λαμπὰς ἀνίσχει,</l>
<l n="94">φαρμασσομένη χρίματος ἁγνοῦ</l>
<l n="95">μαλακαῖς ἀδόλοισι παρηγορίαις,</l>
<l n="96">πελάνῳ μυχόθεν βασιλείῳ.</l>
<l n="97">τούτων λέξασʼ ὅ τι καὶ δυνατὸν</l>
<l n="98">καὶ θέμις αἰνεῖν,</l>
<l n="99">παιών τε γενοῦ τῆσδε μερίμνης,</l>
<l n="100">ἣ νῦν τοτὲ μὲν κακόφρων τελέθει,</l>
<l n="101">τοτὲ δʼ ἐκ θυσιῶν ἀγανὴ φαίνουσʼ</l>
<l n="102">ἐλπὶς ἀμύνει φροντίδʼ ἄπληστον</l>
<l n="103">
<milestone ed="P" unit="para"/>τῆς θυμοβόρου φρένα λύπης.</l>
</sp>
</div>
</div>
<milestone ed="p" n="104" unit="card"/>
<div type="choral">
<div type="strophe" n="1">
<sp n="*xoro/s">
<speaker>Χορός</speaker>
<l n="104">κύριός εἰμι θροεῖν ὅδιον κράτος αἴσιον ἀνδρῶν</l>
<l n="105">ἐκτελέων· ἔτι γὰρ θεόθεν καταπνεύει</l>
<l n="106">πειθὼ μολπᾶν</l>
<l n="107">ἀλκὰν σύμφυτος αἰών·</l>
<l n="108">ὅπως Ἀχαι-</l>
<l n="109">ῶν δίθρονον κράτος, Ἑλλάδος ἥβας</l>
<l n="110">ξύμφρονα ταγάν,</l>
<l n="111">πέμπει σὺν δορὶ καὶ χερὶ πράκτορι</l>
<l n="112">θούριος ὄρνις Τευκρίδʼ ἐπʼ αἶαν,</l>
<l n="113">οἰωνῶν βασιλεὺς βασιλεῦσι νε-</l>
<l n="114">ῶν ὁ κελαινός, ὅ τʼ ἐξόπιν ἀργᾶς,</l>
<l n="115">φανέντες ἴ-</l>
<l n="116">κταρ μελάθρων χερὸς ἐκ δοριπάλτου</l>
<l n="117">παμπρέπτοις ἐν ἕδραισιν,</l>
<l n="118">βοσκόμενοι λαγίναν, ἐρικύμονα φέρματι γένναν,</l>
<l n="119">βλαβέντα λοισθίων δρόμων.</l>
<l n="120">αἴλινον αἴλινον εἰπέ, τὸ δʼ εὖ νικάτω.</l>
</sp>
</div>
<div type="antistrophe" n="1">
<milestone ed="p" n="122" unit="card"/>
<sp n="*xoro/s">
<speaker>Χορός</speaker>
<l n="121">κεδνὸς δὲ στρατόμαντις ἰδὼν δύο λήμασι δισσοὺς</l>
<l n="122">Ἀτρεΐδας μαχίμους ἐδάη λαγοδαίτας</l>
<l n="123">πομπούς τʼ ἀρχάς·</l>
<l n="124">οὕτω δʼ εἶπε τερᾴζων·</l>
<l n="125">‘χρόνῳ μὲν ἀγρεῖ</l>
<l n="126">Πριάμου πόλιν ἅδε κέλευθος,</l>
<l n="127">πάντα δὲ πύργων</l>
<l n="128">κτήνη πρόσθε τὰ δημιοπληθῆ</l>
<l n="129">Μοῖρʼ ἀλαπάξει πρὸς τὸ βίαιον·</l>
<l n="130">οἶον μή τις ἄγα θεόθεν κνεφά-</l>
<l n="131">σῃ προτυπὲν στόμιον μέγα Τροίας</l>
<l n="132">στρατωθέν.οἴκτῳ γὰρ ἐπί-</l>
<l n="133">φθονος Ἄρτεμις ἁγνὰ</l>
<l n="134">πτανοῖσιν κυσὶ πατρὸς</l>
<l n="135">αὐτότοκον πρὸ λόχου μογερὰν πτάκα θυομένοισιν</l>
<l n="136">στυγεῖ δὲ δεῖπνον αἰετῶν.’</l>
<l n="137">αἴλινον αἴλινον εἰπέ, τὸ δʼ εὖ νικάτω.</l>
</sp>
</div>
<div type="epode">
<milestone ed="p" n="140" unit="card"/>
<sp n="*xoro/s">
<speaker>Χορός</speaker>
<l n="138">‘τόσον περ εὔφρων, καλά,</l>
<l n="139">δρόσοισι λεπτοῖς μαλερῶν λεόντων</l>
<l n="140">πάντων τʼ ἀγρονόμων φιλομάστοις</l>
<l n="141">θηρῶν ὀβρικάλοισι τερπνά,</l>
<l n="142">τούτων αἴνει ξύμβολα κρᾶναι,</l>
<l n="143">δεξιὰ μέν, κατάμομφα δὲ φάσματα <del>στρουθῶν</del>.</l>
<l n="144">ἰήιον δὲ καλέω Παιᾶνα,</l>
<l n="145">μή τινας ἀντιπνόους Δανα-</l>
<l n="146">οῖς χρονίας ἐχενῇδας ἀ-</l>
<l n="147">πλοίας τεύξῃ,</l>
<l n="148">σπευδομένα θυσίαν ἑτέραν ἄνομόν τινʼ, ἄδαιτον</l>
<l n="149">νεικέων τέκτονα σύμφυτον,</l>
<l n="150">οὐ δεισήνορα. μίμνει γὰρ φοβερὰ παλίνορτος</l>
<l n="151">οἰκονόμος δολία μνάμων μῆνις τεκνόποινος.’</l>
<l n="152">τοιάδε Κάλχας ξὺν μεγάλοις ἀγαθοῖς ἀπέκλαγξεν</l>
<l n="153">μόρσιμʼ ἀπʼ ὀρνίθων ὁδίων οἴκοις βασιλείοις·</l>
<l n="154">τοῖς δʼ ὁμόφωνον</l>
<l n="155">αἴλινον αἴλινον εἰπέ, τὸ δʼ εὖ νικάτω.</l>
</sp>
</div>
<div type="strophe" n="2">
<milestone ed="p" n="160" unit="card"/>
<sp n="*xoro/s">
<speaker>Χορός</speaker>
<l n="156">Ζεύς, ὅστις ποτʼ ἐστίν, εἰ τόδʼ αὐ-</l>
<l n="157">τῷ φίλον κεκλημένῳ,</l>
<l n="158">τοῦτό νιν προσεννέπω.</l>
<l n="159">οὐκ ἔχω προσεικάσαι</l>
<l n="160">πάντʼ ἐπισταθμώμενος</l>
<l n="161">πλὴν Διός, εἰ τὸ μάταν ἀπὸ φροντίδος ἄχθος</l>
<l n="162">χρὴ βαλεῖν ἐτητύμως.</l>
</sp>
</div>
<div type="antistrophe" n="2">
<milestone ed="p" n="167" unit="card"/>
<sp n="*xoro/s">
<speaker>Χορός</speaker>
<l n="163">οὐδʼ ὅστις πάροιθεν ἦν μέγας,</l>
<l n="164">παμμάχῳ θράσει βρύων,</l>
<l n="165">οὐδὲ λέξεται πρὶν ὤν·</l>
<l n="166">ὃς δʼ ἔπειτʼ ἔφυ, τρια-</l>
<l n="167">κτῆρος οἴχεται τυχών.</l>
<l n="168">Ζῆνα δέ τις προφρόνως ἐπινίκια κλάζων</l>
<l n="169">τεύξεται φρενῶν τὸ πᾶν·</l>
</sp>
</div>
<div type="strophe" n="3">
<milestone ed="p" n="176" unit="card"/>
<sp n="*xoro/s">
<speaker>Χορός</speaker>
<l n="170">τὸν φρονεῖν βροτοὺς ὁδώ-</l>
<l n="171">σαντα, τὸν πάθει μάθος</l>
<l n="172">θέντα κυρίως ἔχειν.</l>
<l n="173">στάζει δʼ ἔν θʼ ὕπνῳ πρὸ καρδίας</l>
<l n="174">μνησιπήμων πόνος· καὶ παρʼ ἄ-</l>
<l n="175">κοντας ἦλθε σωφρονεῖν.</l>
<l n="176">δαιμόνων δέ που χάρις βίαιος</l>
<l n="177">σέλμα σεμνὸν ἡμένων.</l>
</sp>
</div>
<div type="antistrophe" n="3">
<milestone ed="p" n="184" unit="card"/>
<sp n="*xoro/s">
<speaker>Χορός</speaker>
<l n="178">καὶ τόθʼ ἡγεμὼν ὁ πρέ-</l>
<l n="179">σβυς νεῶν Ἀχαιικῶν,</l>
<l n="180">μάντιν οὔτινα ψέγων,</l>
<l n="181">ἐμπαίοις τύχαισι συμπνέων,</l>
<l n="182">εὖτʼ ἀπλοίᾳ κεναγγεῖ βαρύ-</l>
<l n="183">νοντʼ Ἀχαιικὸς λεώς,</l>
<l n="184">Χαλκίδος πέραν ἔχων παλιρρόχ-</l>
<l n="185">θοις ἐν Αὐλίδος τόποις·</l>
</sp>
</div>
<div type="strophe" n="4">
<milestone ed="p" n="192" unit="card"/>
<sp n="*xoro/s">
<speaker>Χορός</speaker>
<l n="186">πνοαὶ δʼ ἀπὸ Στρυμόνος μολοῦσαι</l>
<l n="187">κακόσχολοι νήστιδες δύσορμοι,</l>
<l n="188">βροτῶν ἄλαι, ναῶν <add>τε</add> καὶ</l>
<l n="189">πεισμάτων ἀφειδεῖς,</l>
<l n="190">παλιμμήκη χρόνον τιθεῖσαι</l>
<l n="191">τρίβῳ κατέξαινον ἄν-</l>
<l n="192">θος Ἀργείων· ἐπεὶ δὲ καὶ πικροῦ</l>
<l n="193">χείματος ἄλλο μῆχαρ</l>
<l n="194">βριθύτερον πρόμοισιν</l>
<l n="195">μάντις ἔκλαγξεν προφέρων</l>
<l n="196">Ἄρτεμιν, ὥστε χθόνα βάκ-</l>
<l n="197">τροις ἐπικρούσαντας Ἀτρεί-</l>
<l n="198">δας δάκρυ μὴ κατασχεῖν·</l>
</sp>
</div>
<div type="antistrophe" n="4">
<milestone ed="p" n="205" unit="card"/>
<sp n="*xoro/s">
<speaker>Χορός</speaker>
<l n="199">ἄναξ δʼ ὁ πρέσβυς τότʼ εἶπε φωνῶν·</l>
<l n="200">‘βαρεῖα μὲν κὴρ τὸ μὴ πιθέσθαι,</l>
<l n="201">βαρεῖα δʼ, εἰ τέκνον δαΐ-</l>
<l n="202">ξω, δόμων ἄγαλμα,</l>
<l n="203">μιαίνων παρθενοσφάγοισιν</l>
<l n="204">ῥείθροις πατρῴους χέρας</l>
<l n="205">πέλας βωμοῦ· τί τῶνδʼ ἄνευ κακῶν,</l>
<l n="206">πῶς λιπόναυς γένωμαι</l>
<l n="207">ξυμμαχίας ἁμαρτών;</l>
<l n="208">παυσανέμου γὰρ θυσίας</l>
<l n="209">παρθενίου θʼ αἵματος ὀρ-</l>
<l n="210">γᾷ περιόργως ἐπιθυ-</l>
<l n="211">μεῖν θέμις. εὖ γὰρ εἴη.’</l>
</sp>
</div>
<div type="strophe" n="5">
<milestone ed="p" n="218" unit="card"/>
<sp n="*xoro/s">
<speaker>Χορός</speaker>
<l n="212">ἐπεὶ δʼ ἀνάγκας ἔδυ λέπαδνον</l>
<l n="213">φρενὸς πνέων δυσσεβῆ τροπαίαν</l>
<l n="214">ἄναγνον ἀνίερον, τόθεν</l>
<l n="215">τὸ παντότολμον φρονεῖν μετέγνω.</l>
<l n="216">βροτοὺς θρασύνει γὰρ αἰσχρόμητις</l>
<l n="217">τάλαινα παρακοπὰ πρωτοπήμων.  ἔτλα δʼ οὖν</l>
<l n="218">θυτὴρ γενέσθαι θυγατρός,</l>
<l n="219">γυναικοποίνων πολέμων ἀρωγὰν</l>
<l n="220">καὶ προτέλεια ναῶν.</l>
</sp>
</div>
<div type="antistrophe" n="5">
<milestone ed="p" n="228" unit="card"/>
<sp n="*xoro/s">
<speaker>Χορός</speaker>
<l n="221">λιτὰς δὲ καὶ κληδόνας πατρῴους</l>
<l n="222">παρʼ οὐδὲν αἰῶ τε παρθένειον</l>
<l n="223">ἔθεντο φιλόμαχοι βραβῆς.</l>
<l n="224">φράσεν δʼ ἀόζοις πατὴρ μετʼ εὐχὰν</l>
<l n="225">δίκαν χιμαίρας ὕπερθε βωμοῦ</l>
<l n="226">πέπλοισι περιπετῆ παντὶ θυμῷ προνωπῆ</l>
<l n="227">λαβεῖν ἀέρδην, στόματός</l>
<l n="228">τε καλλιπρῴρου φυλακᾷ κατασχεῖν</l>
<l n="229">φθόγγον ἀραῖον οἴκοις,</l>
</sp>
</div>
<div type="strophe" n="6">
<milestone ed="p" n="238" unit="card"/>
<sp n="*xoro/s">
<speaker>Χορός</speaker>
<l n="230">βίᾳ χαλινῶν τʼ ἀναύδῳ μένει.</l>
<l n="231">κρόκου βαφὰς δʼ ἐς πέδον χέουσα</l>
<l n="232">ἔβαλλʼ ἕκαστον θυτήρ-</l>
<l n="233">ων ἀπʼ ὄμματος βέλει</l>
<l n="234">φιλοίκτῳ, πρέπουσά θʼ ὡς ἐν γραφαῖς, προσεννέπειν</l>
<l n="235">θέλουσʼ, ἐπεὶ πολλάκις</l>
<l n="236">πατρὸς κατʼ ἀνδρῶνας εὐτραπέζους</l>
<l n="237">ἔμελψεν, ἁγνᾷ δʼ ἀταύρωτος αὐδᾷ πατρὸς</l>
<l n="238">φίλου τριτόσπονδον εὔ-</l>
<l n="239">ποτμον παιῶνα φίλως ἐτίμα—</l>
</sp>
</div>
<div type="antistrophe" n="6">
<milestone ed="p" n="248" unit="card"/>
<sp n="*xoro/s">
<speaker>Χορός</speaker>
<l n="240">τὰ δʼ ἔνθεν οὔτʼ εἶδον οὔτʼ ἐννέπω·</l>
<l n="241">τέχναι δὲ Κάλχαντος οὐκ ἄκραντοι.</l>
<l n="242">Δίκα δὲ τοῖς μὲν παθοῦσ-</l>
<l n="243">ιν μαθεῖν ἐπιρρέπει·</l>
<l n="244">τὸ μέλλον <add>δʼ</add>, ἐπεὶ γένοιτʼ, ἂν κλύοις· πρὸ χαιρέτω·</l>
<l n="245">ἴσον δὲ τῷ προστένειν.</l>
<l n="246">τορὸν γὰρ ἥξει σύνορθρον αὐγαῖς.</l>
<l n="247">πέλοιτο δʼ οὖν τἀπὶ τούτοισιν εὖ πρᾶξις, ὡς</l>
<l n="248">θέλει τόδʼ ἄγχιστον Ἀ-</l>
<l n="249">πίας γαίας μονόφρουρον ἕρκος.</l>
</sp>
</div>
</div>
<milestone ed="p" n="258" unit="card"/>
<div type="episode">
<sp n="*xoro/s">
<speaker>Χορός</speaker>
<l n="250">ἥκω σεβίζων σόν, Κλυταιμήστρα, κράτος·</l>
<l n="251">δίκη γάρ ἐστι φωτὸς ἀρχηγοῦ τίειν</l>
<l n="252">γυναῖκʼ ἐρημωθέντος ἄρσενος θρόνου.</l>
<l n="253">σὺ δʼ εἴ τι κεδνὸν εἴτε μὴ πεπυσμένη</l>
<l n="254">εὐαγγέλοισιν ἐλπίσιν θυηπολεῖς,</l>
<l n="255">κλύοιμʼ ἂν εὔφρων· οὐδὲ σιγώσῃ φθόνος.</l>
</sp>
<sp>
<speaker>Κλυταιμήστρα</speaker>
<l n="256">εὐάγγελος μέν, ὥσπερ ἡ παροιμία,</l>
<l n="257">ἕως γένοιτο μητρὸς εὐφρόνης πάρα.</l>
<l n="258">πεύσῃ δὲ χάρμα μεῖζον ἐλπίδος κλύειν·</l>
<l n="259">Πριάμου γὰρ ᾑρήκασιν Ἀργεῖοι πόλιν.</l>
</sp>
<sp>
<speaker>Χορός</speaker>
<l n="260">πῶς φής; πέφευγε τοὔπος ἐξ ἀπιστίας.</l>
</sp>
<sp>
<speaker>Κλυταιμήστρα</speaker>
<l n="261">Τροίαν Ἀχαιῶν οὖσαν· ἦ τορῶς λέγω;</l>
</sp>
<sp>
<speaker>Χορός</speaker>
<l n="262">χαρά μʼ ὑφέρπει δάκρυον ἐκκαλουμένη.</l>
</sp>
<sp>
<speaker>Κλυταιμήστρα</speaker>
<l n="263">εὖ γὰρ φρονοῦντος ὄμμα σοῦ κατηγορεῖ.</l>
</sp>
<sp>
<speaker>Χορός</speaker>
<l n="264">τί γὰρ τὸ πιστόν; ἔστι τῶνδέ σοι τέκμαρ;</l>
</sp>
<sp>
<speaker>Κλυταιμήστρα</speaker>
<l n="265">ἔστιν· τί δʼ οὐχί; μὴ δολώσαντος θεοῦ.</l>
</sp>
<sp>
<speaker>Χορός</speaker>
<l n="266">πότερα δʼ ὀνείρων φάσματʼ εὐπιθῆ σέβεις;</l>
</sp>
<sp>
<speaker>Κλυταιμήστρα</speaker>
<l n="267">οὐ δόξαν ἂν λάβοιμι βριζούσης φρενός.</l>
</sp>
<sp>
<speaker>Χορός</speaker>
<l n="268">ἀλλʼ ἦ σʼ ἐπίανέν τις ἄπτερος φάτις;</l>
</sp>
<sp>
<speaker>Κλυταιμήστρα</speaker>
<l n="269">παιδὸς νέας ὣς κάρτʼ ἐμωμήσω φρένας.</l>
</sp>
<sp>
<speaker>Χορός</speaker>
<l n="270">ποίου χρόνου δὲ καὶ πεπόρθηται πόλις;</l>
</sp>
<sp>
<speaker>Κλυταιμήστρα</speaker>
<l n="271">τῆς νῦν τεκούσης φῶς τόδʼ εὐφρόνης λέγω.</l>
</sp>
<sp>
<speaker>Χορός</speaker>
<l n="272">καὶ τίς τόδʼ ἐξίκοιτʼ ἂν ἀγγέλων τάχος;</l>
</sp>
<milestone ed="p" n="281" unit="card"/>
<sp>
<speaker>Κλυταιμήστρα</speaker>
<l n="273">Ἥφαιστος Ἴδης λαμπρὸν ἐκπέμπων σέλας.</l>
<l n="274">φρυκτὸς δὲ φρυκτὸν δεῦρʼ ἀπʼ ἀγγάρου πυρὸς</l>
<l n="275">ἔπεμπεν· Ἴδη μὲν πρὸς Ἑρμαῖον λέπας</l>
<l n="276">Λήμνου· μέγαν δὲ πανὸν ἐκ νήσου τρίτον</l>
<l n="277">Ἀθῷον αἶπος Ζηνὸς ἐξεδέξατο,</l>
<l n="278">ὑπερτελής τε, πόντον ὥστε νωτίσαι,</l>
<l n="279">ἰσχὺς πορευτοῦ λαμπάδος πρὸς ἡδονὴν</l>
<l n="280">
<gap><desc>*</desc></gap>
</l>
<l n="281">†πεύκη τὸ χρυσοφεγγές, ὥς τις ἥλιος,</l>
<l n="282">σέλας παραγγείλασα Μακίστου σκοπαῖς·</l>
<l n="283">ὁ δʼ οὔτι μέλλων οὐδʼ ἀφρασμόνως ὕπνῳ</l>
<l n="284">νικώμενος παρῆκεν ἀγγέλου μέρος·</l>
<l n="285">ἑκὰς δὲ φρυκτοῦ φῶς ἐπʼ Εὐρίπου ῥοὰς</l>
<l n="286">Μεσσαπίου φύλαξι σημαίνει μολόν.</l>
<l n="287">οἱ δʼ ἀντέλαμψαν καὶ παρήγγειλαν πρόσω</l>
<l n="288">γραίας ἐρείκης θωμὸν ἅψαντες πυρί.</l>
<l n="289">σθένουσα λαμπὰς δʼ οὐδέπω μαυρουμένη,</l>
<l n="290">ὑπερθοροῦσα πεδίον Ἀσωποῦ, δίκην</l>
<l n="291">φαιδρᾶς σελήνης, πρὸς Κιθαιρῶνος λέπας</l>
<l n="292">ἤγειρεν ἄλλην ἐκδοχὴν πομποῦ πυρός.</l>
<l n="293">φάος δὲ τηλέπομπον οὐκ ἠναίνετο</l>
<l n="294">φρουρὰ πλέον καίουσα τῶν εἰρημένων·</l>
<l n="295">λίμνην δʼ ὑπὲρ Γοργῶπιν ἔσκηψεν φάος·</l>
<l n="296">ὄρος τʼ ἐπʼ Αἰγίπλαγκτον ἐξικνούμενον</l>
<l n="297">ὤτρυνε θεσμὸν μὴ χρονίζεσθαι πυρός.</l>
<l n="298">πέμπουσι δʼ ἀνδαίοντες ἀφθόνῳ μένει</l>
<l n="299">φλογὸς μέγαν πώγωνα, καὶ Σαρωνικοῦ</l>
<l n="300">πορθμοῦ κάτοπτον πρῶνʼ ὑπερβάλλειν πρόσω</l>
<l n="301">φλέγουσαν· ἔστʼ ἔσκηψεν εὖτʼ ἀφίκετο</l>
<l n="302">Ἀραχναῖον αἶπος, ἀστυγείτονας σκοπάς·</l>
<l n="303">κἄπειτʼ  Ἀτρειδῶν ἐς τόδε σκήπτει στέγος</l>
<l n="304">φάος τόδʼ οὐκ ἄπαππον Ἰδαίου πυρός.</l>
<l n="305">τοιοίδε τοί μοι λαμπαδηφόρων νόμοι,</l>
<l n="306">ἄλλος παρʼ ἄλλου διαδοχαῖς πληρούμενοι·</l>
<l n="307">νικᾷ δʼ ὁ πρῶτος καὶ τελευταῖος δραμών.</l>
<l n="308">τέκμαρ τοιοῦτον σύμβολόν τέ σοι λέγω</l>
<l n="309">ἀνδρὸς παραγγείλαντος ἐκ Τροίας ἐμοί.</l>
</sp>
<sp>
<speaker>Χορός</speaker>
<l n="310">θεοῖς μὲν αὖθις, ὦ γύναι, προσεύξομαι.</l>
<l n="311">λόγους δʼ ἀκοῦσαι τούσδε κἀποθαυμάσαι</l>
<l n="312">διηνεκῶς θέλοιμʼ ἂν ὡς λέγοις πάλιν.</l>
<milestone ed="p" n="320" unit="card"/>
</sp>
<sp>
<speaker>Κλυταιμήστρα</speaker>
<l n="313">Τροίαν  Ἀχαιοὶ τῇδʼ ἔχουσʼ ἐν ἡμέρᾳ.</l>
<l n="314">οἶμαι βοὴν ἄμεικτον ἐν πόλει πρέπειν.</l>
<l n="315">ὄξος τʼ ἄλειφά τʼ ἐγχέας ταὐτῷ κύτει</l>
<l n="316">διχοστατοῦντʼ ἄν, οὐ φίλω, προσεννέποις.</l>
<l n="317">καὶ τῶν ἁλόντων καὶ κρατησάντων δίχα</l>
<l n="318">φθογγὰς ἀκούειν ἔστι συμφορᾶς διπλῆς.</l>
<l n="319">οἱ μὲν γὰρ ἀμφὶ σώμασιν πεπτωκότες</l>
<l n="320">ἀνδρῶν κασιγνήτων τε καὶ φυταλμίων</l>
<l n="321">παῖδες γερόντων οὐκέτʼ ἐξ ἐλευθέρου</l>
<l n="322">δέρης ἀποιμώζουσι φιλτάτων μόρον·</l>
<l n="323">τοὺς δʼ αὖτε νυκτίπλαγκτος ἐκ μάχης πόνος</l>
<l n="324">νήστεις πρὸς ἀρίστοισιν ὧν ἔχει πόλις</l>
<l n="325">τάσσει, πρὸς οὐδὲν ἐν μέρει τεκμήριον,</l>
<l n="326">ἀλλʼ ὡς ἕκαστος ἔσπασεν τύχης πάλον.</l>
<l n="327">ἐν <add>δʼ</add> αἰχμαλώτοις Τρωικοῖς οἰκήμασιν</l>
<l n="328">ναίουσιν ἤδη, τῶν ὑπαιθρίων πάγων</l>
<l n="329">δρόσων τʼ ἀπαλλαγέντες, ὡς δʼ εὐδαίμονες</l>
<l n="330">ἀφύλακτον εὑδήσουσι πᾶσαν εὐφρόνην.</l>
<l n="331">
<milestone ed="P" unit="para"/>εἰ δʼ εὖ σέβουσι τοὺς πολισσούχους θεοὺς</l>
<l n="332">τοὺς τῆς ἁλούσης γῆς θεῶν θʼ ἱδρύματα,</l>
<l n="333">οὔ τἂν ἑλόντες αὖθις ἀνθαλοῖεν ἄν.</l>
<l n="334">ἔρως δὲ μή τις πρότερον ἐμπίπτῃ στρατῷ</l>
<l n="335">πορθεῖν ἃ μὴ χρή, κέρδεσιν νικωμένους.</l>
<l n="336">δεῖ γὰρ πρὸς οἴκους νοστίμου σωτηρίας</l>
<l n="337">κάμψαι διαύλου θάτερον κῶλον πάλιν·</l>
<l n="338">θεοῖς δʼ ἀναμπλάκητος εἰ μόλοι στρατός,</l>
<l n="339">ἐγρηγορὸς τὸ πῆμα τῶν ὀλωλότων</l>
<l n="340">γένοιτʼ ἄν, εἰ πρόσπαια μὴ τύχοι κακά.</l>
<l n="341">τοιαῦτά τοι γυναικὸς ἐξ ἐμοῦ κλύεις·</l>
<l n="342">τὸ δʼ εὖ κρατοίη μὴ διχορρόπως ἰδεῖν.</l>
<l n="343">πολλῶν γὰρ ἐσθλῶν τήνδʼ ὄνησιν εἱλόμην.</l>
</sp>
<sp>
<speaker>Χορός</speaker>
<l n="344">γύναι, κατʼ ἄνδρα σώφρονʼ εὐφρόνως λέγεις.</l>
<l n="345">ἐγὼ δʼ ἀκούσας πιστά σου τεκμήρια</l>
<l n="346">θεοὺς προσειπεῖν εὖ παρασκευάζομαι.</l>
<l n="347">χάρις γὰρ οὐκ ἄτιμος εἴργασται πόνων.</l>
<milestone ed="p" n="355" unit="card"/>
</sp>
<div type="anapests">
<sp>
<speaker>Χορός</speaker>
<l n="348">ὦ  Ζεῦ βασιλεῦ καὶ νὺξ φιλία</l>
<l n="349">μεγάλων κόσμων κτεάτειρα,</l>
<l n="350">ἥτʼ ἐπὶ Τροίας πύργοις ἔβαλες</l>
<l n="351">στεγανὸν δίκτυον, ὡς μήτε μέγαν</l>
<l n="352">μήτʼ οὖν νεαρῶν τινʼ ὑπερτελέσαι</l>
<l n="353">μέγα δουλείας</l>
<l n="354">γάγγαμον, ἄτης παναλώτου.</l>
<l n="355">Δία τοι ξένιον μέγαν αἰδοῦμαι</l>
<l n="356">τὸν τάδε πράξαντʼ ἐπʼ Ἀλεξάνδρῳ</l>
<l n="357">τείνοντα πάλαι τόξον, ὅπως ἂν</l>
<l n="358">μήτε πρὸ καιροῦ μήθʼ ὑπὲρ ἄστρων</l>
<l n="359">
<milestone ed="P" unit="para"/>βέλος ἠλίθιον σκήψειεν.</l>
<milestone ed="p" n="367" unit="card"/>
</sp>
</div>
</div>
<div type="choral">
<div type="strophe" n="1">
<sp n="*xoro/s">
<speaker>Χορός</speaker>
<l n="360">Διὸς πλαγὰν ἔχουσιν εἰπεῖν,</l>
<l n="361">πάρεστιν τοῦτό γʼ ἐξιχνεῦσαι.</l>
<l n="362">
<del>ὡς</del> ἔπραξεν ὡς ἔκρανεν. οὐκ ἔφα τις</l>
<l n="363">θεοὺς βροτῶν ἀξιοῦσθαι μέλειν</l>
<l n="364">ὅσοις ἀθίκτων χάρις</l>
<l n="365">πατοῖθʼ· ὁ δʼ οὐκ εὐσεβής.</l>
<l n="366">πέφανται δʼ ἐκτίνουσʼ</l>
<l n="367">ἀτολμήτων ἀρὴ</l>
<l n="368">πνεόντων μεῖζον ἢ δικαίως,</l>
<l n="369">φλεόντων δωμάτων ὑπέρφευ</l>
<l n="370">ὑπὲρ τὸ βέλτιστον.  ἔστω δʼ ἀπή-</l>
<l n="371">μαντον, ὥστʼ ἀπαρκεῖν</l>
<l n="372">εὖ πραπίδων λαχόντα.</l>
<l n="373">οὐ γὰρ ἔστιν ἔπαλξις</l>
<l n="374">πλούτου πρὸς κόρον ἀνδρὶ</l>
<l n="375">λακτίσαντι μέγαν Δίκας</l>
<l n="376">βωμὸν εἰς ἀφάνειαν.</l>
</sp>
</div>
<div type="antistrophe" n="1">
<milestone ed="p" n="385" unit="card"/>
<sp n="*xoro/s">
<speaker>Χορός</speaker>
<l n="377">βιᾶται δʼ ἁ τάλαινα πειθώ,</l>
<l n="378">προβούλου παῖς ἄφερτος ἄτας.</l>
<l n="379">ἄκος δὲ πᾶν μάταιον.  οὐκ ἐκρύφθη,</l>
<l n="380">πρέπει δέ, φῶς αἰνολαμπές, σίνος·</l>
<l n="381">κακοῦ δὲ χαλκοῦ τρόπον</l>
<l n="382">τρίβῳ τε καὶ προσβολαῖς</l>
<l n="383">μελαμπαγὴς πέλει</l>
<l n="384">δικαιωθείς, ἐπεὶ</l>
<l n="385">διώκει παῖς ποτανὸν ὄρνιν,</l>
<l n="386">πόλει πρόστριμμʼ ἄφερτον ἐνθείς.</l>
<l n="387">λιτᾶν δʼ ἀκούει μὲν οὔτις θεῶν·</l>
<l n="388">τὸν δʼ ἐπίστροφον τῶν</l>
<l n="389">φῶτʼ ἄδικον καθαιρεῖ.</l>
<l n="390">οἷος καὶ Πάρις ἐλθὼν</l>
<l n="391">ἐς δόμον τὸν Ἀτρειδᾶν</l>
<l n="392">ᾔσχυνε ξενίαν τράπε-</l>
<l n="393">ζαν κλοπαῖσι γυναικός.</l>
</sp>
</div>
<div type="strophe" n="2">
<milestone ed="p" n="403" unit="card"/>
<sp n="*xoro/s">
<speaker>Χορός</speaker>
<l n="394">λιποῦσα δʼ ἀστοῖσιν ἀσπίστοράς</l>
<l n="395">τε καὶ κλόνους λογχίμους</l>
<l n="396">ναυβάτας <add>θʼ</add> ὁπλισμούς,</l>
<l n="397">ἄγουσά τʼ ἀντίφερνον Ἰλίῳ φθορὰν</l>
<l n="398">βέβακεν ῥίμφα διὰ</l>
<l n="399">πυλᾶν ἄτλητα τλᾶσα· πολλὰ δʼ ἔστενον</l>
<l n="400">τόδʼ ἐννέποντες δόμων προφῆται·</l>
<l n="401">‘ἰὼ ἰὼ δῶμα δῶμα καὶ πρόμοι,</l>
<l n="402">ἰὼ λέχος καὶ στίβοι φιλάνορες.</l>
<l n="403">πάρεστι σιγὰς ἀτίμους ἀλοιδόρους</l>
<l n="404">ἄλγιστʼ ἀφημένων ἰδεῖν.</l>
<l n="405">πόθῳ δʼ ὑπερποντίας</l>
<l n="406">φάσμα δόξει δόμων ἀνάσσειν.</l>
<l n="407">εὐμόρφων δὲ κολοσσῶν</l>
<l n="408">ἔχθεται χάρις ἀνδρί·</l>
<l n="409">ὀμμάτων δʼ ἐν ἀχηνίαις</l>
<l n="410">ἔρρει πᾶσʼ Ἀφροδίτα.’</l>
</sp>
</div>
<div type="antistrophe" n="2">
<milestone ed="p" n="420" unit="card"/>
<sp n="*xoro/s">
<speaker>Χορός</speaker>
<l n="411">‘ὀνειρόφαντοι δὲ πενθήμονες</l>
<l n="412">πάρεισι δόξαι φέρου-</l>
<l n="413">σαι χάριν ματαίαν.</l>
<l n="414">μάταν γάρ, εὖτʼ ἂν ἐσθλά τις δοκῶν ὁρᾷ,</l>
<l n="415">παραλλάξασα διὰ</l>
<l n="416">χερῶν βέβακεν ὄψις οὐ μεθύστερον</l>
<l n="417">πτεροῖς ὀπαδοῦσʼ ὕπνου κελεύθοις.’</l>
<l n="418">τὰ μὲν κατʼ οἴκους ἐφʼ ἑστίας ἄχη</l>
<l n="419">τάδʼ ἐστὶ καὶ τῶνδʼ ὑπερβατώτερα.</l>
<l n="420">τὸ πᾶν δʼ ἀφʼ Ἕλλανος αἴας συνορμένοις</l>
<l n="421">πένθειʼ ἀτλησικάρδιος</l>
<l n="422">δόμων ἑκάστου πρέπει.</l>
<l n="423">πολλὰ γοῦν θιγγάνει πρὸς ἧπαρ·</l>
<l n="424">οὓς μὲν γάρ <add>τις</add> ἔπεμψεν</l>
<l n="425">οἶδεν, ἀντὶ δὲ φωτῶν</l>
<l n="426">τεύχη καὶ σποδὸς εἰς ἑκά-</l>
<l n="427">στου δόμους ἀφικνεῖται.</l>
</sp>
</div>
<div type="strophe" n="3">
<milestone ed="p" n="437" unit="card"/>
<sp n="*xoro/s">
<speaker>Χορός</speaker>
<l n="428">ὁ χρυσαμοιβὸς δʼ Ἄρης σωμάτων</l>
<l n="429">καὶ ταλαντοῦχος ἐν μάχῃ δορὸς</l>
<l n="430">πυρωθὲν ἐξ Ἰλίου</l>
<l n="431">φίλοισι πέμπει βαρὺ</l>
<l n="432">ψῆγμα δυσδάκρυτον ἀν-</l>
<l n="433">τήνορος σποδοῦ γεμί-</l>
<l n="434">ζων λέβητας εὐθέτους.</l>
<l n="435">στένουσι δʼ εὖ λέγοντες ἄν-</l>
<l n="436">δρα τὸν μὲν ὡς μάχης ἴδρις,</l>
<l n="437">τὸν δʼ ἐν φοναῖς καλῶς πεσόντʼ—</l>
<l n="438">ἀλλοτρίας διαὶ γυναι-</l>
<l n="439">κός· τάδε σῖγά τις βαΰ-</l>
<l n="440">ζει, φθονερὸν δʼ ὑπʼ ἄλγος ἕρ-</l>
<l n="441">πει προδίκοις Ἀτρείδαις.</l>
<l n="442">οἱ δʼ αὐτοῦ περὶ τεῖχος</l>
<l n="443">θήκας Ἰλιάδος γᾶς</l>
<l n="444">εὔμορφοι κατέχουσιν·  ἐχ-</l>
<l n="445">θρὰ δʼ ἔχοντας ἔκρυψεν.</l>
</sp>
</div>
<div type="antistrophe" n="3">
<milestone ed="p" n="456" unit="card"/>
<sp n="*xoro/s">
<speaker>Χορός</speaker>
<l n="446">βαρεῖα δʼ ἀστῶν φάτις ξὺν κότῳ·</l>
<l n="447">δημοκράντου δʼ ἀρᾶς τίνει χρέος.</l>
<l n="448">μένει δʼ ἀκοῦσαί τί μου</l>
<l n="449">μέριμνα νυκτηρεφές.</l>
<l n="450">τῶν πολυκτόνων γὰρ οὐκ</l>
<l n="451">ἄσκοποι θεοί. κελαι-</l>
<l n="452">ναὶ δʼ Ἐρινύες χρόνῳ</l>
<l n="453">τυχηρὸν ὄντʼ ἄνευ δίκας</l>
<l n="454">παλιντυχεῖ τριβᾷ βίου</l>
<l n="455">τιθεῖσʼ ἀμαυρόν, ἐν δʼ ἀί-</l>
<l n="456">στοις τελέθοντος οὔτις ἀλ-</l>
<l n="457">κά· τὸ δʼ ὑπερκόπως κλύειν</l>
<l n="458">εὖ βαρύ· βάλλεται γὰρ ὄσ-</l>
<l n="459">σοις Διόθεν κάρανα.</l>
<l n="460">κρίνω δʼ ἄφθονον ὄλβον·</l>
<l n="461">μήτʼ εἴην πτολιπόρθης</l>
<l n="462">μήτʼ οὖν αὐτὸς ἁλοὺς ὑπʼ ἄλ-</l>
<l n="463">λων βίον κατίδοιμι.</l>
</sp>
</div>
<div type="epode">
<milestone ed="p" n="475" unit="card"/>
<sp n="*xoro/s">
<speaker>Χορός</speaker>
<l n="464">πυρὸς δʼ ὑπʼ εὐαγγέλου</l>
<l n="465">πόλιν διήκει θοὰ</l>
<l n="466">βάξις· εἰ δʼ ἐτήτυμος,</l>
<l n="467">τίς οἶδεν, ἤ τι θεῖόν ἐστί πῃ ψύθος.—</l>
<l n="468">τίς ὧδε παιδνὸς ἢ φρενῶν κεκομμένος,</l>
<l n="469">φλογὸς παραγγέλμασιν</l>
<l n="470">νέοις πυρωθέντα καρδίαν ἔπειτʼ</l>
<l n="471">ἀλλαγᾷ λόγου καμεῖν;—</l>
<l n="472">
<del>ἐν</del> γυναικὸς αἰχμᾷ πρέπει</l>
<l n="473">πρὸ τοῦ φανέντος χάριν ξυναινέσαι.—</l>
<l n="474">πιθανὸς ἄγαν ὁ θῆλυς ὅρος ἐπινέμεται</l>
<l n="475">ταχύπορος· ἀλλὰ ταχύμορον</l>
<l n="476">γυναικογήρυτον ὄλλυται κλέος.—</l>
</sp>
</div>
</div>
<milestone ed="p" n="488" unit="card"/>
<div type="episode">
<sp n="*xoro/s">
<speaker>Χορός</speaker>
<l n="477">τάχʼ εἰσόμεσθα λαμπάδων φαεσφόρων</l>
<l n="478">φρυκτωριῶν τε καὶ πυρὸς παραλλαγάς,</l>
<l n="479">εἴτʼ οὖν ἀληθεῖς εἶτʼ ὀνειράτων δίκην</l>
<l n="480">τερπνὸν τόδʼ ἐλθὸν φῶς ἐφήλωσεν φρένας.</l>
<l n="481">κήρυκʼ ἀπʼ ἀκτῆς τόνδʼ ὁρῶ κατάσκιον</l>
<l n="482">κλάδοις ἐλαίας· μαρτυρεῖ δέ μοι κάσις</l>
<l n="483">πηλοῦ ξύνουρος διψία κόνις τάδε,</l>
<l n="484">ὡς οὔτʼ ἄναυδος οὔτε σοι δαίων φλόγα</l>
<l n="485">ὕλης ὀρείας σημανεῖ καπνῷ πυρός,</l>
<l n="486">ἀλλʼ ἢ τὸ χαίρειν μᾶλλον ἐκβάξει λέγων—</l>
<l n="487">τὸν ἀντίον δὲ τοῖσδʼ ἀποστέργω λόγον·</l>
<l n="488">εὖ γὰρ πρὸς εὖ φανεῖσι προσθήκη πέλοι.—</l>
<l n="489">ὅστις τάδʼ ἄλλως τῇδʼ ἐπεύχεται πόλει,</l>
<l n="490">αὐτὸς φρενῶν καρποῖτο τὴν ἁμαρτίαν.</l>
</sp>
<sp>
<speaker>Κῆρυξ</speaker>
<l n="491">ἰὼ πατρῷον οὖδας Ἀργείας χθονός,</l>
<l n="492">δεκάτου σε φέγγει τῷδʼ ἀφικόμην ἔτους,</l>
<l n="493">πολλῶν ῥαγεισῶν ἐλπίδων μιᾶς τυχών.</l>
<l n="494">οὐ γάρ ποτʼ ηὔχουν τῇδʼ ἐν Ἀργείᾳ χθονὶ</l>
<l n="495">θανὼν μεθέξειν φιλτάτου τάφου μέρος.</l>
<l n="496">νῦν χαῖρε μὲν χθών, χαῖρε δʼ ἡλίου φάος,</l>
<l n="497">ὕπατός τε χώρας Ζεύς, ὁ Πύθιός τʼ ἄναξ,</l>
<l n="498">τόξοις ἰάπτων μηκέτʼ εἰς ἡμᾶς βέλη·</l>
<l n="499">ἅλις παρὰ Σκάμανδρον ἦσθʼ ἀνάρσιος·</l>
<l n="500">νῦν δʼ αὖτε σωτὴρ ἴσθι καὶ παιώνιος,</l>
<l n="501">ἄναξ Ἄπολλον.  τούς τʼ ἀγωνίους θεοὺς</l>
<l n="502">πάντας προσαυδῶ, τόν τʼ ἐμὸν τιμάορον</l>
<l n="503">Ἑρμῆν, φίλον κήρυκα, κηρύκων σέβας,</l>
<l n="504">ἥρως τε τοὺς πέμψαντας, εὐμενεῖς πάλιν</l>
<l n="505">στρατὸν δέχεσθαι τὸν λελειμμένον δορός.</l>
<l n="506">ἰὼ μέλαθρα βασιλέων, φίλαι στέγαι,</l>
<l n="507">σεμνοί τε θᾶκοι, δαίμονές τʼ ἀντήλιοι,</l>
<l n="508">εἴ που πάλαι, φαιδροῖσι τοισίδʼ ὄμμασι</l>
<l n="509">δέξασθε κόσμῳ βασιλέα πολλῷ  χρόνῳ.</l>
<l n="510">ἥκει γὰρ ὑμῖν φῶς ἐν εὐφρόνῃ φέρων</l>
<l n="511">καὶ τοῖσδʼ ἅπασι κοινὸν Ἀγαμέμνων ἄναξ.</l>
<l n="512">ἀλλʼ εὖ νιν ἀσπάσασθε, καὶ γὰρ οὖν πρέπει</l>
<l n="513">Τροίαν κατασκάψαντα τοῦ δικηφόρου</l>
<l n="514">Διὸς μακέλλῃ, τῇ κατείργασται πέδον.</l>
<l n="515">βωμοὶ δʼ ἄιστοι καὶ θεῶν ἱδρύματα,</l>
<l n="516">καὶ σπέρμα πάσης ἐξαπόλλυται χθονός.</l>
<l n="517">τοιόνδε Τροίᾳ περιβαλὼν ζευκτήριον</l>
<l n="518">ἄναξ Ἀτρείδης πρέσβυς εὐδαίμων ἀνὴρ</l>
<l n="519">ἥκει, τίεσθαι δʼ ἀξιώτατος βροτῶν</l>
<l n="520">τῶν νῦν· Πάρις γὰρ οὔτε συντελὴς πόλις</l>
<l n="521">ἐξεύχεται τὸ δρᾶμα τοῦ πάθους πλέον.</l>
<l n="522">ὀφλὼν γὰρ ἁρπαγῆς τε καὶ κλοπῆς δίκην</l>
<l n="523">τοῦ ῥυσίου θʼ ἥμαρτε καὶ πανώλεθρον</l>
<l n="524">αὐτόχθονον πατρῷον ἔθρισεν δόμον.</l>
<l n="525">διπλᾶ δʼ ἔτεισαν Πριαμίδαι θἀμάρτια.</l>
</sp>
<milestone ed="p" n="538" unit="card"/>
<sp>
<speaker>Χορός</speaker>
<l n="526">κῆρυξ Ἀχαιῶν χαῖρε τῶν ἀπὸ στρατοῦ.</l>
</sp>
<sp>
<speaker>Κῆρυξ</speaker>
<l n="527">χαίρω <add>γε</add>· τεθνάναι δʼ οὐκέτʼ ἀντερῶ θεοῖς.</l>
</sp>
<sp>
<speaker>Χορός</speaker>
<l n="528">ἔρως πατρῴας τῆσδε γῆς σʼ ἐγύμνασεν;</l>
</sp>
<sp>
<speaker>Κῆρυξ</speaker>
<l n="529">ὥστʼ ἐνδακρύειν γʼ ὄμμασιν χαρᾶς ὕπο.</l>
</sp>
<sp>
<speaker>Χορός</speaker>
<l n="530">τερπνῆς ἄρʼ ἦτε τῆσδʼ ἐπήβολοι νόσου.</l>
</sp>
<sp>
<speaker>Κῆρυξ</speaker>
<l n="531">πῶς δή; διδαχθεὶς τοῦδε δεσπόσω λόγου.</l>
</sp>
<sp>
<speaker>Χορός</speaker>
<l n="532">τῶν ἀντερώντων ἱμέρῳ πεπληγμένοι.</l>
</sp>
<sp>
<speaker>Κῆρυξ</speaker>
<l n="533">ποθεῖν ποθοῦντα τήνδε γῆν στρατὸν λέγεις;</l>
</sp>
<sp>
<speaker>Χορός</speaker>
<l n="534">ὡς πόλλʼ ἀμαυρᾶς ἐκ φρενός <add>μʼ</add> ἀναστένειν</l>
</sp>
<sp>
<speaker>Κῆρυξ</speaker>
<l n="535">πόθεν τὸ δύσφρον τοῦτʼ ἐπῆν θυμῷ στύγος;</l>
</sp>
<sp>
<speaker>Χορός</speaker>
<l n="536">πάλαι τὸ σιγᾶν φάρμακον βλάβης ἔχω.</l>
</sp>
<sp>
<speaker>Κῆρυξ</speaker>
<l n="537">καὶ πῶς; ἀπόντων κοιράνων ἔτρεις τινάς;</l>
</sp>
<sp>
<speaker>Χορός</speaker>
<l n="538">ὡς νῦν, τὸ σὸν δή, καὶ θανεῖν πολλὴ χάρις.</l>
</sp>
<sp>
<speaker>Κῆρυξ</speaker>
<l n="539">εὖ γὰρ πέπρακται.  ταῦτα δʼ ἐν πολλῷ χρόνῳ</l>
<l n="540">τὰ μέν τις ἂν λέξειεν εὐπετῶς ἔχειν,</l>
<l n="541">τὰ δʼ αὖτε κἀπίμομφα.  τίς δὲ πλὴν θεῶν</l>
<l n="542">ἅπαντʼ ἀπήμων τὸν διʼ αἰῶνος χρόνον;</l>
<l n="543">μόχθους γὰρ εἰ λέγοιμι καὶ δυσαυλίας,</l>
<l n="544">σπαρνὰς παρήξεις καὶ κακοστρώτους, τί δʼ οὐ</l>
<l n="545">στένοντες, †οὐ λαχόντεσ† ἤματος μέρος;</l>
<l n="546">τὰ δʼ αὖτε χέρσῳ καὶ προσῆν πλέον στύγος·</l>
<l n="547">εὐναὶ γὰρ ἦσαν δηΐων πρὸς τείχεσιν·</l>
<l n="548">ἐξ οὐρανοῦ δὲ κἀπὸ γῆς λειμώνιαι</l>
<l n="549">δρόσοι κατεψάκαζον, ἔμπεδον σίνος</l>
<l n="550">ἐσθημάτων, τιθέντες ἔνθηρον τρίχα.</l>
<l n="551">χειμῶνα δʼ εἰ λέγοι τις οἰωνοκτόνον,</l>
<l n="552">οἷον παρεῖχʼ ἄφερτον Ἰδαία χιών,</l>
<l n="553">ἢ θάλπος, εὖτε πόντος ἐν μεσημβριναῖς</l>
<l n="554">κοίταις ἀκύμων νηνέμοις εὕδοι πεσών</l>
<l n="555">τί ταῦτα πενθεῖν δεῖ; παροίχεται πόνος·</l>
<l n="556">παροίχεται δέ, τοῖσι μὲν τεθνηκόσιν</l>
<l n="557">τὸ μήποτʼ αὖθις μηδʼ ἀναστῆναι μέλειν.</l>
<l n="558">τί τοὺς ἀναλωθέντας ἐν ψήφῳ λέγειν,</l>
<l n="559">τὸν ζῶντα δʼ ἀλγεῖν χρὴ τύχης παλιγκότου;</l>
<l n="560">καὶ πολλὰ χαίρειν ξυμφορὰς καταξιῶ.</l>
<l n="561">ἡμῖν δὲ τοῖς λοιποῖσιν Ἀργείων στρατοῦ</l>
<l n="562">νικᾷ τὸ κέρδος, πῆμα δʼ οὐκ ἀντιρρέπει·</l>
<l n="563">ὡς κομπάσαι τῷδʼ εἰκὸς ἡλίου φάει</l>
<l n="564">ὑπὲρ θαλάσσης καὶ χθονὸς ποτωμένοις·</l>
<l n="565">‘Τροίαν ἑλόντες δή ποτʼ Ἀργείων στόλος</l>
<l n="566">θεοῖς λάφυρα ταῦτα τοῖς καθʼ Ἑλλάδα</l>
<l n="567">δόμοις ἐπασσάλευσαν ἀρχαῖον γάνος.’</l>
<l n="568">τοιαῦτα χρὴ κλύοντας εὐλογεῖν πόλιν</l>
<l n="569">καὶ τοὺς στρατηγούς· καὶ χάρις τιμήσεται</l>
<l n="570">Διὸς τόδʼ ἐκπράξασα.πάντʼ ἔχεις λόγον.</l>
</sp>
<milestone ed="p" n="583" unit="card"/>
<sp>
<speaker>Χορός</speaker>
<l n="571">νικώμενος λόγοισιν οὐκ ἀναίνομαι·</l>
<l n="572">ἀεὶ γὰρ ἥβη τοῖς γέρουσιν εὖ μαθεῖν.</l>
<l n="573">δόμοις δὲ ταῦτα καὶ Κλυταιμήστρᾳ μέλειν</l>
<l n="574">εἰκὸς μάλιστα, σὺν δὲ πλουτίζειν ἐμέ.</l>
</sp>
<sp>
<speaker>Κλυταιμήστρα</speaker>
<l n="575">ἀνωλόλυξα μὲν πάλαι χαρᾶς ὕπο,</l>
<l n="576">ὅτʼ ἦλθʼ ὁ πρῶτος νύχιος ἄγγελος πυρός,</l>
<l n="577">φράζων ἅλωσιν Ἰλίου τʼ ἀνάστασιν.</l>
<l n="578">καί τίς μʼ ἐνίπτων εἶπε, ‘φρυκτωρῶν δία</l>
<l n="579">πεισθεῖσα Τροίαν νῦν πεπορθῆσθαι δοκεῖς;</l>
<l n="580">ἦ κάρτα πρὸς γυναικὸς αἴρεσθαι κέαρ.’</l>
<l n="581">λόγοις τοιούτοις πλαγκτὸς οὖσʼ ἐφαινόμην.</l>
<l n="582">ὅμως δʼ ἔθυον, καὶ γυναικείῳ νόμῳ</l>
<l n="583">ὀλολυγμὸν ἄλλος ἄλλοθεν κατὰ πτόλιν</l>
<l n="584">ἔλασκον εὐφημοῦντες ἐν θεῶν ἕδραις</l>
<l n="585">θυηφάγον κοιμῶντες εὐώδη φλόγα.</l>
<l n="586">
<milestone ed="P" unit="para"/>καὶ νῦν τὰ μάσσω μὲν τί δεῖ σέ μοι λέγειν;</l>
<l n="587">ἄνακτος αὐτοῦ πάντα πεύσομαι λόγον.</l>
<l n="588">ὅπως δʼ ἄριστα τὸν ἐμὸν αἰδοῖον πόσιν</l>
<l n="589">σπεύσω πάλιν μολόντα δέξασθαι·—τί γὰρ</l>
<l n="590">γυναικὶ τούτου φέγγος ἥδιον δρακεῖν,</l>
<l n="591">ἀπὸ στρατείας ἀνδρὶ σώσαντος θεοῦ</l>
<l n="592">πύλας ἀνοῖξαι;—ταῦτʼ ἀπάγγειλον πόσει·</l>
<l n="593">ἥκειν ὅπως τάχιστʼ ἐράσμιον πόλει·</l>
<l n="594">γυναῖκα πιστὴν δʼ ἐν δόμοις εὕροι μολὼν</l>
<l n="595">οἵαν περ οὖν ἔλειπε, δωμάτων κύνα</l>
<l n="596">ἐσθλὴν ἐκείνῳ, πολεμίαν τοῖς δύσφροσιν,</l>
<l n="597">καὶ τἄλλʼ ὁμοίαν πάντα, σημαντήριον</l>
<l n="598">οὐδὲν διαφθείρασαν ἐν μήκει χρόνου.</l>
<l n="599">οὐδʼ οἶδα τέρψιν οὐδʼ ἐπίψογον φάτιν</l>
<l n="600">ἄλλου πρὸς ἀνδρὸς μᾶλλον ἢ χαλκοῦ βαφάς.</l>
<milestone ed="p" n="613" unit="card"/>
</sp>
<sp>
<speaker>Κῆρυξ</speaker>
<l n="601">τοιόσδʼ ὁ κόμπος τῆς ἀληθείας γέμων</l>
<l n="602">οὐκ αἰσχρὸς ὡς γυναικὶ γενναίᾳ λακεῖν.</l>
</sp>
<sp>
<speaker>Χορός</speaker>
<l n="603">αὕτη μὲν οὕτως εἶπε μανθάνοντί σοι</l>
<l n="604">τοροῖσιν ἑρμηνεῦσιν εὐπρεπῶς λόγον.</l>
<l n="605">σὺ δʼ εἰπέ, κῆρυξ, Μενέλεων δὲ πεύθομαι.</l>
<l n="606">εἰ νόστιμός τε καὶ σεσωσμένος πάλιν</l>
<l n="607">ἥκει σὺν ὑμῖν, τῆσδε γῆς φίλον κράτος.</l>
</sp>
<sp>
<speaker>Κῆρυξ</speaker>
<l n="608">οὐκ ἔσθʼ ὅπως λέξαιμι τὰ ψευδῆ καλὰ</l>
<l n="609">ἐς τὸν πολὺν φίλοισι καρποῦσθαι χρόνον.</l>
</sp>
<sp>
<speaker>Χορός</speaker>
<l n="610">πῶς δῆτʼ ἂν εἰπὼν κεδνὰ τἀληθῆ τύχοις;</l>
<l n="611">σχισθέντα δʼ οὐκ εὔκρυπτα γίγνεται τάδε.</l>
</sp>
<sp>
<speaker>Κῆρυξ</speaker>
<l n="612">ἁνὴρ ἄφαντος ἐξ Ἀχαιικοῦ στρατοῦ,</l>
<l n="613">αὐτός τε καὶ τὸ πλοῖον.  οὐ ψευδῆ λέγω.</l>
</sp>
<sp>
<speaker>Χορός</speaker>
<l n="614">πότερον ἀναχθεὶς ἐμφανῶς ἐξ Ἰλίου,</l>
<l n="615">ἢ χεῖμα, κοινὸν ἄχθος, ἥρπασε στρατοῦ;</l>
</sp>
<sp>
<speaker>Κῆρυξ</speaker>
<l n="616">ἔκυρσας ὥστε τοξότης ἄκρος σκοποῦ·</l>
<l n="617">μακρὸν δὲ πῆμα συντόμως ἐφημίσω.</l>
</sp>
<sp>
<speaker>Χορός</speaker>
<l n="618">πότερα γὰρ αὐτοῦ ζῶντος ἢ τεθνηκότος</l>
<l n="619">φάτις πρὸς ἄλλων ναυτίλων ἐκλῄζετο;</l>
</sp>
<sp>
<speaker>Κῆρυξ</speaker>
<l n="620">οὐκ οἶδεν οὐδεὶς ὥστʼ ἀπαγγεῖλαι τορῶς,</l>
<l n="621">πλὴν τοῦ τρέφοντος Ἡλίου χθονὸς φύσιν.</l>
</sp>
<sp>
<speaker>Χορός</speaker>
<l n="622">πῶς γὰρ λέγεις χειμῶνα ναυτικῷ στρατῷ</l>
<l n="623">ἐλθεῖν τελευτῆσαί τε δαιμόνων κότῳ;</l>
<milestone ed="p" n="636" unit="card"/>
</sp>
<sp>
<speaker>Κῆρυξ</speaker>
<l n="624">εὔφημον ἦμαρ οὐ πρέπει κακαγγέλῳ</l>
<l n="625">γλώσσῃ μιαίνειν· χωρὶς ἡ τιμὴ θεῶν.</l>
<l n="626">ὅταν δʼ ἀπευκτὰ πήματʼ ἄγγελος πόλει</l>
<l n="627">στυγνῷ προσώπῳ πτωσίμου στρατοῦ φέρῃ,</l>
<l n="628">πόλει μὲν ἕλκος ἓν τὸ δήμιον τυχεῖν,</l>
<l n="629">πολλοὺς δὲ πολλῶν ἐξαγισθέντας δόμων</l>
<l n="630">ἄνδρας διπλῇ μάστιγι, τὴν Ἄρης φιλεῖ,</l>
<l n="631">δίλογχον ἄτην, φοινίαν ξυνωρίδα·</l>
<l n="632">τοιῶνδε μέντοι πημάτων σεσαγμένον</l>
<l n="633">πρέπει λέγειν παιᾶνα τόνδʼ Ἐρινύων.</l>
<l n="634">σωτηρίων δὲ πραγμάτων εὐάγγελον</l>
<l n="635">ἥκοντα πρὸς χαίρουσαν εὐεστοῖ πόλιν,</l>
<l n="636">πῶς κεδνὰ τοῖς κακοῖσι συμμείξω, λέγων</l>
<l n="637">χειμῶνʼ Ἀχαιοῖς οὐκ ἀμήνιτον θεῶν;</l>
<l n="638">ξυνώμοσαν γάρ, ὄντες ἔχθιστοι τὸ πρίν,</l>
<l n="639">πῦρ καὶ θάλασσα, καὶ τὰ πίστʼ ἐδειξάτην</l>
<l n="640">φθείροντε τὸν δύστηνον Ἀργείων στρατόν.</l>
<l n="641">ἐν νυκτὶ δυσκύμαντα δʼ ὠρώρει κακά.</l>
<l n="642">ναῦς γὰρ πρὸς ἀλλήλαισι Θρῄκιαι πνοαὶ</l>
<l n="643">ἤρεικον· αἱ δὲ κεροτυπούμεναι βίᾳ</l>
<l n="644">χειμῶνι τυφῶ σὺν ζάλῃ τʼ ὀμβροκτύπῳ</l>
<l n="645">ᾤχοντʼ ἄφαντοι ποιμένος κακοῦ στρόβῳ.</l>
<l n="646">ἐπεὶ δʼ ἀνῆλθε λαμπρὸν ἡλίου φάος,</l>
<l n="647">ὁρῶμεν ἀνθοῦν πέλαγος Αἰγαῖον νεκροῖς</l>
<l n="648">ἀνδρῶν Ἀχαιῶν ναυτικοῖς τʼ ἐρειπίοις.</l>
<l n="649">ἡμᾶς γε μὲν δὴ ναῦν τʼ ἀκήρατον σκάφος</l>
<l n="650">ἤτοι τις ἐξέκλεψεν ἢ ʼξῃτήσατο</l>
<l n="651">θεός τις, οὐκ ἄνθρωπος, οἴακος θιγών.</l>
<l n="652">τύχη δὲ σωτὴρ ναῦν θέλουσʼ ἐφέζετο,</l>
<l n="653">ὡς μήτʼ ἐν ὅρμῳ κύματος ζάλην ἔχειν</l>
<l n="654">μήτʼ ἐξοκεῖλαι πρὸς κραταίλεων χθόνα.</l>
<l n="655">ἔπειτα δʼ Ἅιδην πόντιον πεφευγότες,</l>
<l n="656">λευκὸν κατʼ ἦμαρ, οὐ πεποιθότες τύχῃ,</l>
<l n="657">ἐβουκολοῦμεν φροντίσιν νέον πάθος,</l>
<l n="658">στρατοῦ καμόντος καὶ κακῶς σποδουμένου.</l>
<l n="659">καὶ νῦν ἐκείνων εἴ τίς ἐστιν ἐμπνέων,</l>
<l n="660">λέγουσιν ἡμᾶς ὡς ὀλωλότας, τί μή;</l>
<l n="661">ἡμεῖς τʼ ἐκείνους ταὔτʼ ἔχειν δοξάζομεν.</l>
<l n="662">γένοιτο δʼ ὡς ἄριστα.  Μενέλεων γὰρ οὖν</l>
<l n="663">πρῶτόν τε καὶ μάλιστα προσδόκα μολεῖν.</l>
<l n="664">εἰ γοῦν τις ἀκτὶς ἡλίου νιν ἱστορεῖ</l>
<l n="665">καὶ ζῶντα καὶ βλέποντα, μηχαναῖς Διός,</l>
<l n="666">οὔπω θέλοντος ἐξαναλῶσαι γένος,</l>
<l n="667">ἐλπίς τις αὐτὸν πρὸς δόμους ἥξειν πάλιν.</l>
<l n="668">τοσαῦτʼ ἀκούσας ἴσθι τἀληθῆ κλύων.</l>
</sp>
</div>
<milestone ed="p" n="681" unit="card"/>
<div type="choral">
<div type="strophe" n="1">
<sp>
<speaker>Χορός</speaker>
<l n="669">τίς ποτʼ ὠνόμαζεν ὧδʼ</l>
<l n="670">ἐς τὸ πᾶν ἐτητύμως—</l>
<l n="671">μή τις ὅντινʼ οὐχ ὁρῶμεν προνοί-</l>
<l n="672">αισι τοῦ πεπρωμένου</l>
<l n="673">γλῶσσαν ἐν τύχᾳ νέμων;—</l>
<l n="674">τὰν δορίγαμβρον ἀμφινει-</l>
<l n="675">κῆ θʼ Ἑλέναν; ἐπεὶ πρεπόντως</l>
<l n="676">ἑλένας, ἕλανδρος, ἑλέ-</l>
<l n="677">πτολις, ἐκ τῶν ἁβροτίμων</l>
<l n="678">προκαλυμμάτων ἔπλευσε</l>
<l n="679">ζεφύρου γίγαντος αὔρᾳ,</l>
<l n="680">πολύανδροί τε φεράσπιδες κυναγοὶ</l>
<l n="681">κατʼ ἴχνος πλατᾶν ἄφαντον</l>
<l n="682">κελσάντων Σιμόεντος ἀ-</l>
<l n="683">κτὰς ἐπʼ ἀεξιφύλλους</l>
<l n="684">διʼ ἔριν αἱματόεσσαν.</l>
</sp>
</div>
<div type="antistrophe" n="1">
<milestone ed="p" n="699" unit="card"/>
<sp>
<speaker>Χορός</speaker>
<l n="685">Ἰλίῳ δὲ κῆδος ὀρθ-</l>
<l n="686">ώνυμον τελεσσίφρων</l>
<l n="687">μῆνις ἤλασεν, τραπέζας ἀτί-</l>
<l n="688">μωσιν ὑστέρῳ χρόνῳ</l>
<l n="689">καὶ ξυνεστίου Διὸς</l>
<l n="690">πρασσομένα τὸ νυμφότι-</l>
<l n="691">μον μέλος ἐκφάτως τίοντας,</l>
<l n="692">ὑμέναιον, ὃς τότʼ ἐπέρ-</l>
<l n="693">ρεπεν γαμβροῖσιν ἀείδειν·</l>
<l n="694">μεταμανθάνουσα δʼ ὕμνον</l>
<l n="695">Πριάμου πόλις γεραιὰ</l>
<l n="696">πολύθρηνον μέγα που στένει κικλήσκου-</l>
<l n="697">σα Πάριν τὸν αἰνόλεκτρον,</l>
<l n="698">παμπορθῆ πολύθρηνον</l>
<l n="699">αἰῶνα διαὶ πολιτᾶν</l>
<l n="700">μέλεον αἷμʼ ἀνατλᾶσα.</l>
</sp>
</div>
<div type="strophe" n="2">
<milestone ed="p" n="716" unit="card"/>
<sp>
<speaker>Χορός</speaker>
<l n="701">ἔθρεψεν δὲ λέοντος ἶ-</l>
<l n="702">νιν δόμοις ἀγάλακτον οὕ-</l>
<l n="703">τως ἀνὴρ φιλόμαστον,</l>
<l n="704">ἐν βιότου προτελείοις</l>
<l n="705">ἅμερον, εὐφιλόπαιδα</l>
<l n="706">καὶ γεραροῖς ἐπίχαρτον.</l>
<l n="707">πολέα δʼ ἔσχʼ ἐν ἀγκάλαις</l>
<l n="708">νεοτρόφου τέκνου δίκαν,</l>
<l n="709">φαιδρωπὸς ποτὶ χεῖρα σαί-</l>
<l n="710">νων τε γαστρὸς ἀνάγκαις.</l>
</sp>
</div>
<div type="antistrophe" n="2">
<milestone ed="p" n="727" unit="card"/>
<sp>
<speaker>Χορός</speaker>
<l n="711">χρονισθεὶς δʼ  ἀπέδειξεν ἦ-</l>
<l n="712">θος τὸ πρὸς τοκέων· χάριν</l>
<l n="713">γὰρ τροφεῦσιν ἀμείβων</l>
<l n="714">μηλοφόνοισιν <add>ἐν</add> ἄταις</l>
<l n="715">δαῖτʼ ἀκέλευστος ἔτευξεν·</l>
<l n="716">αἵματι δʼ οἶκος ἐφύρθη,</l>
<l n="717">ἄμαχον ἄλγος οἰκέταις</l>
<l n="718">μέγα σίνος πολυκτόνον.</l>
<l n="719">ἐκ θεοῦ δʼ ἱερεύς τις ἄ-</l>
<l n="720">τας δόμοις προσεθρέφθη.</l>
</sp>
</div>
<div type="strophe" n="3">
<milestone ed="p" n="737" unit="card"/>
<sp>
<speaker>Χορός</speaker>
<l n="721">πάραυτα δʼ ἐλθεῖν ἐς Ἰλίου πόλιν</l>
<l n="722">λέγοιμʼ ἂν φρόνημα μὲν</l>
<l n="723">νηνέμου γαλάνας,</l>
<l n="724">ἀκασκαῖον <add>δʼ</add> ἄγαλμα πλούτου,</l>
<l n="725">μαλθακὸν ὀμμάτων βέλος,</l>
<l n="726">δηξίθυμον ἔρωτος ἄνθος.</l>
<l n="727">παρακλίνασʼ ἐπέκρανεν</l>
<l n="728">δὲ γάμου πικρὰς τελευτάς,</l>
<l n="729">δύσεδρος καὶ δυσόμιλος</l>
<l n="730">συμένα Πριαμίδαισιν,</l>
<l n="731">πομπᾷ Διὸς ξενίου,</l>
<l n="732">νυμφόκλαυτος Ἐρινύς.</l>
</sp>
</div>
<div type="antistrophe" n="3">
<milestone ed="p" n="750" unit="card"/>
<sp>
<speaker>Χορός</speaker>
<l n="733">παλαίφατος δʼ ἐν βροτοῖς γέρων λόγος</l>
<l n="734">τέτυκται, μέγαν τελε-</l>
<l n="735">σθέντα φωτὸς ὄλβον</l>
<l n="736">τεκνοῦσθαι μηδʼ ἄπαιδα θνῄσκειν,</l>
<l n="737">ἐκ δʼ ἀγαθᾶς τύχας γένει</l>
<l n="738">βλαστάνειν ἀκόρεστον οἰζύν.</l>
<l n="739">δίχα δʼ ἄλλων μονόφρων εἰ-</l>
<l n="740">μί·  τὸ δυσσεβὲς γὰρ ἔργον</l>
<l n="741">μετὰ μὲν πλείονα τίκτει,</l>
<l n="742">σφετέρᾳ δʼ εἰκότα γέννᾳ.</l>
<l n="743">οἴκων δʼ ἄρʼ εὐθυδίκων</l>
<l n="744">καλλίπαις πότμος αἰεί.</l>
</sp>
</div>
<div type="strophe" n="4">
<milestone ed="p" n="763" unit="card"/>
<sp>
<speaker>Χορός</speaker>
<l n="745">φιλεῖ δὲ τίκτειν Ὕβρις</l>
<l n="746">μὲν παλαιὰ νεά-</l>
<l n="747">ζουσαν ἐν κακοῖς βροτῶν</l>
<l n="748">ὕβριν τότʼ ἢ τόθʼ, ὅτε τὸ κύρ-</l>
<l n="749">ιον μόλῃ φάος τόκου,</l>
<l n="750">δαίμονά τε τὰν ἄμαχον ἀπόλεμ-</l>
<l n="751">ον, ἀνίερον Θράσος, μελαί-</l>
<l n="752">νας μελάθροισιν Ἄτας,</l>
<l n="753">εἰδομένας τοκεῦσιν.</l>
</sp>
</div>
<div type="antistrophe" n="4">
<milestone ed="p" n="772" unit="card"/>
<sp>
<speaker>Χορός</speaker>
<l n="754">Δίκα δὲ λάμπει μὲν ἐν</l>
<l n="755">δυσκάπνοις δώμασιν,</l>
<l n="756">τὸν δʼ ἐναίσιμον τίει  <del>βίον</del>.</l>
<l n="757">τὰ χρυσόπαστα δʼ ἔδεθλα σὺν</l>
<l n="758">πίνῳ χερῶν παλιντρόποις</l>
<l n="759">ὄμμασι λιποῦσʼ, ὅσια προσέμολ-</l>
<l n="760">ε, δύναμιν οὐ σέβουσα πλού-</l>
<l n="761">του παράσημον αἴνῳ·</l>
<l n="762">πᾶν δʼ ἐπὶ τέρμα νωμᾷ.</l>
<milestone ed="p" n="782" unit="card"/>
</sp>
</div>
</div>
<div type="episode">
<div type="anapests">
<sp>
<speaker>Χορός</speaker>
<l n="763">ἄγε δή, βασιλεῦ, Τροίας πτολίπορθʼ,</l>
<l n="764">Ἀτρέως γένεθλον,</l>
<l n="765">πῶς σε προσείπω;  πῶς σε σεβίζω</l>
<l n="766">μήθʼ ὑπεράρας μήθʼ ὑποκάμψας</l>
<l n="767">καιρὸν χάριτος;</l>
<l n="768">πολλοὶ δὲ βροτῶν τὸ δοκεῖν εἶναι</l>
<l n="769">
<milestone ed="P" unit="para"/>προτίουσι δίκην παραβάντες.</l>
<l n="770">τῷ δυσπραγοῦντι δʼ  ἐπιστενάχειν</l>
<l n="771">πᾶς τις ἕτοιμος· δῆγμα δὲ λύπης</l>
<l n="772">οὐδὲν ἐφʼ ἧπαρ προσικνεῖται·</l>
<l n="773">καὶ ξυγχαίρουσιν ὁμοιοπρεπεῖς</l>
<l n="774">ἀγέλαστα πρόσωπα βιαζόμενοι.</l>
<l n="775">ὅστις δʼ ἀγαθὸς προβατογνώμων,</l>
<l n="776">οὐκ ἔστι λαθεῖν ὄμματα φωτός,</l>
<l n="777">τὰ δοκοῦντʼ εὔφρονος ἐκ διανοίας</l>
<l n="778">ὑδαρεῖ σαίνειν φιλότητι.</l>
<l n="779">σὺ δέ μοι τότε μὲν στέλλων στρατιὰν</l>
<l n="780">Ἑλένης ἕνεκʼ, οὐ γάρ <add>σʼ</add> ἐπικεύσω,</l>
<l n="781">κάρτʼ ἀπομούσως ἦσθα γεγραμμένος,</l>
<l n="782">οὐδʼ εὖ πραπίδων οἴακα νέμων</l>
<l n="783">θράσος ἐκ θυσιῶν</l>
<l n="784">ἀνδράσι θνῄσκουσι κομίζων.</l>
<l n="785">νῦν δʼ οὐκ ἀπʼ ἄκρας φρενὸς οὐδʼ ἀφίλως</l>
<l n="786">
<gap><desc>*</desc></gap>
</l>
<l n="787">εὔφρων πόνος εὖ τελέσασιν.</l>
<l n="788">γνώσῃ δὲ χρόνῳ διαπευθόμενος</l>
<l n="789">τόν τε δικαίως καὶ τὸν ἀκαίρως πόλιν οἰκουροῦντα πολιτῶν.</l>
<milestone ed="p" n="810" unit="card"/>
</sp>
<sp>
<speaker>Ἀγαμέμνων</speaker>
<l n="790">πρῶτον μὲν Ἄργος καὶ θεοὺς ἐγχωρίους</l>
<l n="791">δίκη προσειπεῖν, τοὺς ἐμοὶ μεταιτίους</l>
<l n="792">νόστου δικαίων θʼ ὧν ἐπραξάμην πόλιν</l>
<l n="793">Πριάμου· δίκας γὰρ οὐκ ἀπὸ γλώσσης θεοὶ</l>
<l n="794">κλύοντες ἀνδροθνῆτας Ἰλίου φθορὰς</l>
<l n="795">ἐς αἱματηρὸν τεῦχος οὐ διχορρόπως</l>
<l n="796">ψήφους ἔθεντο· τῷ δʼ ἐναντίῳ κύτει</l>
<l n="797">ἐλπὶς προσῄει χειρὸς οὐ πληρουμένῳ.</l>
<l n="798">καπνῷ δʼ ἁλοῦσα νῦν ἔτʼ εὔσημος πόλις.</l>
<l n="799">ἄτης θύελλαι ζῶσι· συνθνῄσκουσα δὲ</l>
<l n="800">σποδὸς προπέμπει πίονας πλούτου πνοάς.</l>
<l n="801">τούτων θεοῖσι χρὴ πολύμνηστον χάριν</l>
<l n="802">τίνειν, ἐπείπερ καὶ πάγας ὑπερκότους</l>
<l n="803">ἐφραξάμεσθα καὶ γυναικὸς οὕνεκα</l>
<l n="804">πόλιν διημάθυνεν Ἀργεῖον δάκος,</l>
<l n="805">ἵππου νεοσσός, ἀσπιδηφόρος λεώς,</l>
<l n="806">πήδημʼ ὀρούσας ἀμφὶ Πλειάδων δύσιν·</l>
<l n="807">ὑπερθορὼν δὲ πύργον ὠμηστὴς λέων</l>
<l n="808">ἄδην ἔλειξεν αἵματος τυραννικοῦ.</l>
<l n="809">
<milestone ed="P" unit="para"/>θεοῖς μὲν ἐξέτεινα φροίμιον τόδε·</l>
<l n="810">τὰ δʼ ἐς τὸ σὸν φρόνημα, μέμνημαι κλύων,</l>
<l n="811">καὶ φημὶ ταὐτὰ καὶ συνήγορόν μʼ ἔχεις.</l>
<l n="812">παύροις γὰρ ἀνδρῶν ἐστι συγγενὲς τόδε,</l>
<l n="813">φίλον τὸν εὐτυχοῦντʼ ἄνευ φθόνου σέβειν.</l>
<l n="814">δύσφρων γὰρ ἰὸς καρδίαν προσήμενος</l>
<l n="815">ἄχθος διπλοίζει τῷ πεπαμένῳ νόσον,</l>
<l n="816">τοῖς τʼ αὐτὸς αὑτοῦ πήμασιν βαρύνεται</l>
<l n="817">καὶ τὸν θυραῖον ὄλβον εἰσορῶν στένει.</l>
<l n="818">εἰδὼς λέγοιμʼ ἄν, εὖ γὰρ ἐξεπίσταμαι</l>
<l n="819">ὁμιλίας κάτοπτρον, εἴδωλον σκιᾶς</l>
<l n="820">δοκοῦντας εἶναι κάρτα πρευμενεῖς ἐμοί.</l>
<l n="821">μόνος δʼ Ὀδυσσεύς, ὅσπερ οὐχ ἑκὼν ἔπλει,</l>
<l n="822">ζευχθεὶς ἕτοιμος ἦν ἐμοὶ σειραφόρος·</l>
<l n="823">εἴτʼ οὖν θανόντος εἴτε καὶ ζῶντος πέρι λέγω.</l>
<l n="824">τὰ δʼ ἄλλα πρὸς πόλιν τε καὶ θεοὺς</l>
<l n="825">κοινοὺς ἀγῶνας θέντες ἐν πανηγύρει</l>
<l n="826">βουλευσόμεσθα. καὶ τὸ μὲν καλῶς ἔχον</l>
<l n="827">ὅπως χρονίζον εὖ μενεῖ βουλευτέον·</l>
<l n="828">ὅτῳ δὲ καὶ δεῖ φαρμάκων παιωνίων,</l>
<l n="829">ἤτοι κέαντες ἢ τεμόντες εὐφρόνως</l>
<l n="830">πειρασόμεσθα πῆμʼ ἀποστρέψαι νόσου.</l>
<l n="831">
<milestone ed="P" unit="para"/>νῦν δʼ ἐς μέλαθρα καὶ δόμους ἐφεστίους</l>
<l n="832">ἐλθὼν θεοῖσι πρῶτα δεξιώσομαι,</l>
<l n="833">οἵπερ πρόσω πέμψαντες ἤγαγον πάλιν.</l>
<l n="834">νίκη δʼ ἐπείπερ ἕσπετʼ, ἐμπέδως μένοι.</l>
<milestone ed="p" n="855" unit="card"/>
</sp>
<sp n="*klutaimh/stra">
<speaker>Κλυταιμήστρα</speaker>
<l n="835">ἄνδρες πολῖται, πρέσβος Ἀργείων τόδε,</l>
<l n="836">οὐκ αἰσχυνοῦμαι τοὺς φιλάνορας τρόπους</l>
<l n="837">λέξαι πρὸς ὑμᾶς· ἐν χρόνῳ δʼ ἀποφθίνει</l>
<l n="838">τὸ τάρβος ἀνθρώποισιν. οὐκ ἄλλων πάρα</l>
<l n="839">μαθοῦσʼ, ἐμαυτῆς δύσφορον λέξω βίον</l>
<l n="840">τοσόνδʼ ὅσον περ οὗτος ἦν ὑπʼ Ἰλίῳ.</l>
<l n="841">τὸ μὲν γυναῖκα πρῶτον ἄρσενος δίχα</l>
<l n="842">ἧσθαι δόμοις ἔρημον ἔκπαγλον κακόν,</l>
<l n="843">πολλὰς κλύουσαν κληδόνας παλιγκότους·</l>
<l n="844">καὶ τὸν μὲν ἥκειν, τὸν δʼ ἐπεσφέρειν κακοῦ</l>
<l n="845">κάκιον ἄλλο πῆμα, λάσκοντας δόμοις.</l>
<l n="846">καὶ τραυμάτων μὲν εἰ τόσων ἐτύγχανεν</l>
<l n="847">ἀνὴρ ὅδʼ, ὡς πρὸς οἶκον ὠχετεύετο</l>
<l n="848">φάτις, τέτρηται δικτύου πλέον λέγειν.</l>
<l n="849">εἰ δʼ ἦν τεθνηκώς, ὡς ἐπλήθυον λόγοι,</l>
<l n="850">τρισώματός τἂν Γηρυὼν ὁ δεύτερος</l>
<l n="851">
<del> πολλὴν ἄνωθεν, τὴν κάτω γὰρ οὐ λέγω, </del>
</l>
<l n="852">χθονὸς τρίμοιρον χλαῖναν ἐξηύχει λαβεῖν,</l>
<l n="853">ἅπαξ ἑκάστῳ κατθανὼν μορφώματι.</l>
<l n="854">τοιῶνδʼ ἕκατι κληδόνων παλιγκότων</l>
<l n="855">πολλὰς ἄνωθεν ἀρτάνας ἐμῆς δέρης</l>
<l n="856">ἔλυσαν ἄλλοι πρὸς βίαν λελημμένης.</l>
<l n="857">ἐκ τῶνδέ τοι παῖς ἐνθάδʼ οὐ παραστατεῖ,</l>
<l n="858">ἐμῶν τε καὶ σῶν κύριος πιστωμάτων,</l>
<l n="859">ὡς χρῆν, Ὀρέστης· μηδὲ θαυμάσῃς τόδε.</l>
<l n="860">τρέφει γὰρ αὐτὸν εὐμενὴς δορύξενος</l>
<l n="861">Στρόφιος ὁ Φωκεύς, ἀμφίλεκτα πήματα</l>
<l n="862">ἐμοὶ προφωνῶν, τόν θʼ ὑπʼ Ἰλίῳ σέθεν</l>
<l n="863">κίνδυνον, εἴ τε δημόθρους ἀναρχία</l>
<l n="864">βουλὴν καταρρίψειεν, ὥστε σύγγονον</l>
<l n="865">βροτοῖσι τὸν πεσόντα λακτίσαι πλέον.</l>
<l n="866">τοιάδε μέντοι σκῆψις οὐ δόλον φέρει.</l>
<milestone ed="p" n="887" unit="card"/>
<l n="867">
<milestone ed="P" unit="para"/>ἔμοιγε μὲν δὴ κλαυμάτων ἐπίσσυτοι</l>
<l n="868">πηγαὶ κατεσβήκασιν, οὐδʼ ἔνι σταγών.</l>
<l n="869">ἐν ὀψικοίτοις δʼ ὄμμασιν βλάβας ἔχω</l>
<l n="870">τὰς ἀμφί σοι κλαίουσα λαμπτηρουχίας</l>
<l n="871">ἀτημελήτους αἰέν.  ἐν δʼ ὀνείρασιν</l>
<l n="872">λεπταῖς ὑπαὶ κώνωπος ἐξηγειρόμην</l>
<l n="873">ῥιπαῖσι θωύσσοντος, ἀμφί σοι πάθη</l>
<l n="874">ὁρῶσα πλείω τοῦ ξυνεύδοντος χρόνου.</l>
<l n="875">
<milestone ed="P" unit="para"/>νῦν ταῦτα πάντα τλᾶσʼ ἀπενθήτῳ φρενὶ</l>
<l n="876">λέγοιμʼ ἂν ἄνδρα τόνδε τῶν σταθμῶν κύνα,</l>
<l n="877">σωτῆρα ναὸς πρότονον, ὑψηλῆς στέγης</l>
<l n="878">στῦλον ποδήρη, μονογενὲς τέκνον πατρί,</l>
<l n="879">καὶ γῆν φανεῖσαν ναυτίλοις παρʼ ἐλπίδα,</l>
<l n="880">κάλλιστον ἦμαρ εἰσιδεῖν ἐκ χείματος,</l>
<l n="881">ὁδοιπόρῳ διψῶντι πηγαῖον ῥέος·</l>
<l n="882">τερπνὸν δὲ τἀναγκαῖον ἐκφυγεῖν ἅπαν.</l>
<l n="883">τοιοῖσδέ τοί νιν ἀξιῶ προσφθέγμασιν.</l>
<l n="884">φθόνος δʼ ἀπέστω· πολλὰ γὰρ τὰ πρὶν κακὰ</l>
<l n="885">ἠνειχόμεσθα. νῦν δέ μοι, φίλον κάρα,</l>
<l n="886">ἔκβαινʼ ἀπήνης τῆσδε, μὴ χαμαὶ τιθεὶς</l>
<l n="887">τὸν σὸν πόδʼ, ὦναξ, Ἰλίου πορθήτορα.</l>
<l n="888">δμῳαί, τί μέλλεθʼ, αἷς ἐπέσταλται τέλος</l>
<l n="889">πέδον κελεύθου στρωννύναι πετάσμασιν;</l>
<l n="890">εὐθὺς γενέσθω πορφυρόστρωτος πόρος</l>
<l n="891">ἐς δῶμʼ ἄελπτον ὡς ἂν ἡγῆται δίκη.</l>
<l n="892">τὰ δʼ ἄλλα φροντὶς οὐχ ὕπνῳ νικωμένη</l>
<l n="893">θήσει δικαίως σὺν θεοῖς εἱμαρμένα.</l>
</sp>
<milestone ed="p" n="914" unit="card"/>
<sp>
<speaker>Ἀγαμέμνων</speaker>
<l n="894">Λήδας γένεθλον, δωμάτων ἐμῶν φύλαξ,</l>
<l n="895">ἀπουσίᾳ μὲν εἶπας εἰκότως ἐμῇ·</l>
<l n="896">μακρὰν γὰρ ἐξέτεινας·  ἀλλʼ ἐναισίμως</l>
<l n="897">αἰνεῖν, παρʼ ἄλλων χρὴ τόδʼ ἔρχεσθαι γέρας·</l>
<l n="898">καὶ τἄλλα μὴ γυναικὸς ἐν τρόποις ἐμὲ</l>
<l n="899">ἅβρυνε, μηδὲ βαρβάρου φωτὸς δίκην</l>
<l n="900">χαμαιπετὲς βόαμα προσχάνῃς ἐμοί,</l>
<l n="901">μηδʼ εἵμασι στρώσασʼ ἐπίφθονον πόρον</l>
<l n="902">τίθει· θεούς τοι τοῖσδε τιμαλφεῖν χρεών·</l>
<l n="903">ἐν ποικίλοις δὲ θνητὸν ὄντα κάλλεσιν</l>
<l n="904">βαίνειν ἐμοὶ μὲν οὐδαμῶς ἄνευ φόβου.</l>
<l n="905">λέγω κατʼ ἄνδρα, μὴ θεόν,  σέβειν ἐμέ.</l>
<l n="906">χωρὶς ποδοψήστρων τε καὶ τῶν ποικίλων</l>
<l n="907">κληδὼν ἀυτεῖ· καὶ τὸ μὴ κακῶς φρονεῖν</l>
<l n="908">θεοῦ μέγιστον δῶρον.  ὀλβίσαι δὲ χρὴ</l>
<l n="909">βίον τελευτήσαντʼ ἐν εὐεστοῖ φίλῃ.</l>
<l n="910">εἰ πάντα δʼ ὣς πράσσοιμʼ ἄν, εὐθαρσὴς ἐγώ.</l>
</sp>
<sp>
<speaker>Κλυταιμήστρα</speaker>
<l n="911">καὶ μὴν τόδʼ εἰπὲ μὴ παρὰ γνώμην ἐμοί.</l>
</sp>
<sp>
<speaker>Ἀγαμέμνων</speaker>
<l n="912">γνώμην μὲν ἴσθι μὴ διαφθεροῦντʼ ἐμέ.</l>
</sp>
<sp>
<speaker>Κλυταιμήστρα</speaker>
<l n="913">ηὔξω θεοῖς δείσας ἂν ὧδʼ ἔρδειν τάδε.</l>
</sp>
<sp>
<speaker>Ἀγαμέμνων</speaker>
<l n="914">εἴπερ τις, εἰδώς γʼ εὖ τόδʼ ἐξεῖπον τέλος.</l>
</sp>
<sp>
<speaker>Κλυταιμήστρα</speaker>
<l n="915">τί δʼ ἂν δοκεῖ σοι Πρίαμος, εἰ τάδʼ ἤνυσεν;</l>
</sp>
<sp>
<speaker>Ἀγαμέμνων</speaker>
<l n="916">ἐν ποικίλοις ἂν κάρτα μοι βῆναι δοκεῖ.</l>
</sp>
<sp>
<speaker>Κλυταιμήστρα</speaker>
<l n="917">μή νυν τὸν ἀνθρώπειον αἰδεσθῇς ψόγον.</l>
</sp>
<sp>
<speaker>Ἀγαμέμνων</speaker>
<l n="918">φήμη γε μέντοι δημόθρους μέγα σθένει.</l>
</sp>
<sp>
<speaker>Κλυταιμήστρα</speaker>
<l n="919">ὁ δʼ ἀφθόνητός γʼ οὐκ ἐπίζηλος πέλει.</l>
</sp>
<sp>
<speaker>Ἀγαμέμνων</speaker>
<l n="920">οὔτοι γυναικός ἐστιν ἱμείρειν μάχης.</l>
</sp>
<sp>
<speaker>Κλυταιμήστρα</speaker>
<l n="921">τοῖς δʼ ὀλβίοις γε καὶ τὸ νικᾶσθαι πρέπει.</l>
</sp>
<sp>
<speaker>Ἀγαμέμνων</speaker>
<l n="922">ἦ καὶ σὺ νίκην τήνδε δήριος τίεις;</l>
</sp>
<sp>
<speaker>Κλυταιμήστρα</speaker>
<l n="923">πιθοῦ· κράτος μέντοι πάρες γʼ ἑκὼν ἐμοί.</l>
<milestone ed="p" n="944" unit="card"/>
</sp>
<sp>
<speaker>Ἀγαμέμνων</speaker>
<l n="924">ἀλλʼ εἰ δοκεῖ σοι ταῦθʼ, ὑπαί τις ἀρβύλας</l>
<l n="925">λύοι τάχος, πρόδουλον ἔμβασιν ποδός.</l>
<l n="926">καὶ τοῖσδέ μʼ ἐμβαίνονθʼ ἁλουργέσιν θεῶν</l>
<l n="927">μή τις πρόσωθεν ὄμματος βάλοι φθόνος.</l>
<l n="928">πολλὴ γὰρ αἰδὼς δωματοφθορεῖν ποσὶν</l>
<l n="929">φθείροντα πλοῦτον ἀργυρωνήτους θʼ ὑφάς.</l>
<l n="930">
<milestone ed="P" unit="para"/>τούτων μὲν οὕτω· τὴν ξένην δὲ πρευμενῶς</l>
<l n="931">τήνδʼ ἐσκόμιζε· τὸν κρατοῦντα μαλθακῶς</l>
<l n="932">θεὸς πρόσωθεν εὐμενῶς προσδέρκεται.</l>
<l n="933">ἑκὼν γὰρ οὐδεὶς δουλίῳ χρῆται ζυγῷ.</l>
<l n="934">αὕτη δὲ πολλῶν χρημάτων ἐξαίρετον</l>
<l n="935">ἄνθος, στρατοῦ δώρημʼ, ἐμοὶ ξυνέσπετο.</l>
<l n="936">
<milestone ed="P" unit="para"/>ἐπεὶ δʼ ἀκούειν σοῦ κατέστραμμαι τάδε,</l>
<l n="937">εἶμʼ ἐς δόμων μέλαθρα πορφύρας πατῶν.</l>
</sp>
<sp>
<speaker>Κλυταιμήστρα</speaker>
<l n="938">ἔστιν θάλασσα, τίς δέ νιν κατασβέσει;</l>
<l n="939">τρέφουσα πολλῆς πορφύρας ἰσάργυρον</l>
<l n="940">κηκῖδα παγκαίνιστον, εἱμάτων βαφάς.</l>
<l n="941">οἶκος δʼ ὑπάρχει τῶνδε σὺν θεοῖς ἅλις</l>
<l n="942">ἔχειν· πένεσθαι δʼ οὐκ ἐπίσταται δόμος.</l>
<l n="943">πολλῶν πατησμὸν δʼ εἱμάτων ἂν ηὐξάμην,</l>
<l n="944">δόμοισι προυνεχθέντος ἐν χρηστηρίοις,</l>
<l n="945">ψυχῆς κόμιστρα τῆσδε μηχανωμένῃ.</l>
<l n="946">ῥίζης γὰρ οὔσης φυλλὰς ἵκετʼ ἐς δόμους,</l>
<l n="947">σκιὰν ὑπερτείνασα σειρίου κυνός.</l>
<l n="948">καὶ σοῦ μολόντος δωματῖτιν ἑστίαν,</l>
<l n="949">θάλπος μὲν ἐν χειμῶνι σημαίνεις μολόν·</l>
<l n="950">ὅταν δὲ τεύχῃ Ζεὺς ἀπʼ ὄμφακος πικρᾶς</l>
<l n="951">οἶνον, τότʼ ἤδη ψῦχος ἐν δόμοις πέλει,</l>
<l n="952">ἀνδρὸς τελείου δῶμʼ ἐπιστρωφωμένου.</l>
<l n="953">Ζεῦ, Ζεῦ τέλειε, τὰς ἐμὰς εὐχὰς τέλει·</l>
<l n="954">μέλοι δέ τοι σοὶ τῶν περ ἂν μέλλῃς τελεῖν.</l>
<milestone ed="p" n="975" unit="card"/>
</sp>
</div>
</div>
<div type="choral">
<div type="strophe" n="1">
<sp>
<speaker>Χορός</speaker>
<l n="955">τίπτε μοι τόδʼ ἐμπέδως</l>
<l n="956">δεῖμα προστατήριον</l>
<l n="957">καρδίας τερασκόπου ποτᾶται,</l>
<l n="958">μαντιπολεῖ δʼ ἀκέλευστος ἄμισθος ἀοιδά,</l>
<l n="959">οὐδʼ ἀποπτύσαι δίκαν</l>
<l n="960">δυσκρίτων ὀνειράτων</l>
<l n="961">θάρσος εὐπειθὲς ἵ-</l>
<l n="962">ζει φρενὸς φίλον θρόνον;</l>
<l n="963">χρόνος δʼ ἐπὶ πρυμνησίων ξυνεμβολαῖς</l>
<l n="964">ψαμμίʼ ἀκτᾶς παρή-</l>
<l n="965">μησεν, εὖθʼ ὑπʼ Ἴλιον</l>
<l n="966">ὦρτο ναυβάτας στρατός.</l>
</sp>
</div>
<div type="antistrophe" n="1">
<milestone ed="p" n="988" unit="card"/>
<sp>
<speaker>Χορός</speaker>
<l n="967">πεύθομαι δʼ ἀπʼ ὀμμάτων</l>
<l n="968">νόστον, αὐτόμαρτυς ὤν·</l>
<l n="969">τὸν δʼ ἄνευ λύρας ὅμως ὑμνῳδεῖ</l>
<l n="970">θρῆνον Ἐρινύος αὐτοδίδακτος ἔσωθεν</l>
<l n="971">θυμός, οὐ τὸ πᾶν ἔχων</l>
<l n="972">ἐλπίδος φίλον θράσος.</l>
<l n="973">σπλάγχνα δʼ οὔτοι ματᾴ-</l>
<l n="974">ζει πρὸς ἐνδίκοις φρεσὶν</l>
<l n="975">τελεσφόροις δίναις κυκώμενον κέαρ.</l>
<l n="976">εὔχομαι δʼ ἐξ ἐμᾶς</l>
<l n="977">ἐλπίδος ψύθη πεσεῖν</l>
<l n="978">ἐς τὸ μὴ τελεσφόρον.</l>
</sp>
</div>
<div type="strophe" n="2">
<milestone ed="p" n="1001" unit="card"/>
<sp>
<speaker>Χορός</speaker>
<l n="979">μάλα γέ τοι τὸ μεγάλας ὑγιείας</l>
<l n="980">ἀκόρεστον τέρμα· νόσος γάρ</l>
<l n="981">γείτων ὁμότοιχος ἐρείδει.</l>
<l n="982">καὶ πότμος εὐθυπορῶν</l>
<l n="983">
<gap><desc>*</desc></gap>
</l>
<l n="984">ἀνδρὸς ἔπαισεν ἄφαντον ἕρμα.</l>
<l n="985">καὶ πρὸ μέν τι χρημάτων</l>
<l n="986">κτησίων ὄκνος βαλὼν</l>
<l n="987">σφενδόνας ἀπʼ εὐμέτρου,</l>
<l n="988">οὐκ ἔδυ πρόπας δόμος</l>
<l n="989">πημονᾶς γέμων ἄγαν,</l>
<l n="990">οὐδʼ ἐπόντισε σκάφος.</l>
<l n="991">πολλά τοι δόσις ἐκ Διὸς ἀμφιλα-</l>
<l n="992">φής τε καὶ ἐξ ἀλόκων ἐπετειᾶν</l>
<l n="993">νῆστιν ὤλεσεν νόσον.</l>
</sp>
</div>
<div type="antistrophe" n="2">
<milestone ed="p" n="1017" unit="card"/>
<sp>
<speaker>Χορός</speaker>
<l n="994">τὸ δʼ ἐπὶ γᾶν πεσὸν ἅπαξ θανάσιμον</l>
<l n="995">πρόπαρ ἀνδρὸς μέλαν αἷμα τίς ἂν</l>
<l n="996">πάλιν ἀγκαλέσαιτʼ ἐπαείδων;</l>
<l n="997">οὐδὲ τὸν ὀρθοδαῆ</l>
<l n="998">τῶν φθιμένων ἀνάγειν</l>
<l n="999">Ζεὺς ἀπέπαυσεν ἐπʼ εὐλαβείᾳ;</l>
<l n="1000">εἰ δὲ μὴ τεταγμένα</l>
<l n="1001">μοῖρα μοῖραν ἐκ θεῶν</l>
<l n="1002">εἶργε μὴ πλέον φέρειν,</l>
<l n="1003">προφθάσασα καρδία</l>
<l n="1004">γλῶσσαν ἂν τάδʼ ἐξέχει.</l>
<l n="1005">νῦν δʼ ὑπὸ σκότῳ βρέμει</l>
<l n="1006">θυμαλγής τε καὶ οὐδὲν ἐπελπομέν-</l>
<l n="1007">α ποτὲ καίριον ἐκτολυπεύσειν</l>
<l n="1008">ζωπυρουμένας φρενός.</l>
</sp>
</div>
</div>
<milestone ed="p" n="1035" unit="card"/>
<div type="episode">
<sp>
<speaker>Κλυταιμήστρα</speaker>
<l n="1009">εἴσω κομίζου καὶ σύ, Κασάνδραν λέγω,</l>
<l n="1010">ἐπεί σʼ ἔθηκε Ζεὺς ἀμηνίτως δόμοις</l>
<l n="1011">κοινωνὸν εἶναι χερνίβων, πολλῶν μέτα</l>
<l n="1012">δούλων σταθεῖσαν κτησίου βωμοῦ πέλας·</l>
<l n="1013">ἔκβαινʼ ἀπήνης τῆσδε, μηδʼ ὑπερφρόνει.</l>
<l n="1014">καὶ παῖδα γάρ τοί φασιν Ἀλκμήνης ποτὲ</l>
<l n="1015">πραθέντα τλῆναι δουλίας μάζης τυχεῖν.</l>
<l n="1016">εἰ δʼ οὖν ἀνάγκη τῆσδʼ ἐπιρρέποι τύχης,</l>
<l n="1017">ἀρχαιοπλούτων δεσποτῶν πολλὴ χάρις.</l>
<l n="1018">οἳ δʼ οὔποτʼ ἐλπίσαντες ἤμησαν καλῶς,</l>
<l n="1019">ὠμοί τε δούλοις πάντα καὶ παρὰ στάθμην.</l>
<l n="1020">ἔχεις παρʼ ἡμῶν οἷά περ νομίζεται.</l>
</sp>
<sp>
<speaker>Χορός</speaker>
<l n="1021">σοί τοι λέγουσα παύεται σαφῆ λόγον.</l>
<l n="1022">ἐντός δʼ ἂν οὖσα μορσίμων ἀγρευμάτων</l>
<l n="1023">πείθοιʼ ἄν, εἰ πείθοιʼ· ἀπειθοίης δʼ ἴσως.</l>
</sp>
<sp>
<speaker>Κλυταιμήστρα</speaker>
<l n="1024">ἀλλʼ εἴπερ ἐστι μὴ χελιδόνος δίκην</l>
<l n="1025">ἀγνῶτα φωνὴν βάρβαρον κεκτημένη,</l>
<l n="1026">ἔσω φρενῶν λέγουσα πείθω νιν λόγῳ.</l>
</sp>
<sp>
<speaker>Χορός</speaker>
<l n="1027">ἕπου.  τὰ λῷστα τῶν παρεστώτων λέγει.</l>
<l n="1028">πιθοῦ λιποῦσα τόνδʼ ἁμαξήρη θρόνον.</l>
</sp>
<sp>
<speaker>Κλυταιμήστρα</speaker>
<l n="1029">οὔτοι θυραίᾳ τῇδʼ ἐμοὶ σχολὴ πάρα</l>
<l n="1030">τρίβειν· τὰ μὲν γὰρ ἑστίας μεσομφάλου</l>
<l n="1031">ἕστηκεν ἤδη μῆλα πρὸς σφαγὰς πάρος,</l>
<l n="1032">ὡς οὔποτʼ ἐλπίσασι τήνδʼ ἕξειν χάριν.</l>
<l n="1033">σὺ δʼ εἴ τι δράσεις τῶνδε, μὴ σχολὴν τίθει.</l>
<l n="1034">εἰ δʼ ἀξυνήμων οὖσα μὴ δέχῃ λόγον,</l>
<l n="1035">σὺ δʼ ἀντὶ φωνῆς φράζε καρβάνῳ χερί.</l>
</sp>
<sp>
<speaker>Χορός</speaker>
<l n="1036">ἑρμηνέως ἔοικεν ἡ ξένη τοροῦ</l>
<l n="1037">δεῖσθαι· τρόπος δὲ θηρὸς ὡς νεαιρέτου.</l>
</sp>
<sp>
<speaker>Κλυταιμήστρα</speaker>
<l n="1038">ἦ μαίνεταί γε καὶ κακῶν κλύει φρενῶν,</l>
<l n="1039">ἥτις λιποῦσα μὲν πόλιν νεαίρετον</l>
<l n="1040">ἥκει, χαλινὸν δʼ οὐκ ἐπίσταται φέρειν,</l>
<l n="1041">πρὶν αἱματηρὸν ἐξαφρίζεσθαι μένος.</l>
<l n="1042">οὐ μὴν πλέω ῥίψασʼ ἀτιμασθήσομαι.</l>
</sp>
<sp>
<speaker>Χορός</speaker>
<l n="1043">ἐγὼ δʼ, ἐποικτίρω γάρ, οὐ θυμώσομαι.</l>
<l n="1044">ἴθʼ, ὦ τάλαινα, τόνδʼ ἐρημώσασʼ ὄχον,</l>
<l n="1045">εἴκουσʼ ἀνάγκῃ τῇδε καίνισον ζυγόν.</l>
<milestone ed="p" n="1072" unit="card"/>
</sp>
</div>
<div type="choral">
<div type="strophe" n="1">
<sp>
<speaker>Κασάνδρα</speaker>
<l n="1046">ὀτοτοτοῖ πόποι δᾶ.</l>
<l n="1047">Ὦπολλον Ὦπολλον.</l>
</sp>
<sp>
<speaker>Χορός</speaker>
<l n="1048">τί ταῦτʼ ἀνωτότυξας ἀμφὶ Λοξίου;</l>
<l n="1049">οὐ γὰρ τοιοῦτος ὥστε θρηνητοῦ τυχεῖν.</l>
</sp>
</div>
<div type="antistrophe" n="1">
<milestone ed="p" n="1076" unit="card"/>
<sp>
<speaker>Κασάνδρα</speaker>
<l n="1050">ὀτοτοτοῖ πόποι δᾶ.</l>
<l n="1051">Ὦπολλον Ὦπολλον.</l>
</sp>
<sp>
<speaker>Χορός</speaker>
<l n="1052">ἡ δʼ αὖτε δυσφημοῦσα τὸν θεὸν καλεῖ</l>
<l n="1053">οὐδὲν προσήκοντʼ ἐν γόοις παραστατεῖν.</l>
</sp>
</div>
<div type="strophe" n="2">
<milestone ed="p" n="1080" unit="card"/>
<sp>
<speaker>Κασάνδρα</speaker>
<l n="1054">Ἄπολλον  Ἄπολλον</l>
<l n="1055">ἀγυιᾶτʼ, ἀπόλλων ἐμός.</l>
<l n="1056">ἀπώλεσας γὰρ οὐ μόλις τὸ δεύτερον.</l>
</sp>
<sp>
<speaker>Χορός</speaker>
<l n="1057">χρήσειν ἔοικεν ἀμφὶ τῶν αὑτῆς κακῶν.</l>
<l n="1058">μένει τὸ θεῖον δουλίᾳ περ ἐν φρενί.</l>
<milestone ed="p" n="1085" unit="card"/>
</sp>
</div>
<div type="antistrophe" n="2">
<sp>
<speaker>Κασάνδρα</speaker>
<l n="1059">Ἄπολλον  Ἄπολλον</l>
<l n="1060">ἀγυιᾶτʼ, ἀπόλλων ἐμός.</l>
<l n="1061">ἆ ποῖ ποτʼ ἤγαγές με; πρὸς ποίαν στέγην;</l>
</sp>
<sp>
<speaker>Χορός</speaker>
<l n="1062">πρὸς τὴν Ἀτρειδῶν· εἰ σὺ μὴ τόδʼ ἐννοεῖς,</l>
<l n="1063">ἐγὼ λέγω σοι· καὶ τάδʼ οὐκ ἐρεῖς ψύθη.</l>
</sp>
</div>
<div type="strophe" n="3">
<milestone ed="p" n="1090" unit="card"/>
<sp>
<speaker>Κασάνδρα</speaker>
<l n="1064">μισόθεον μὲν οὖν, πολλὰ συνίστορα</l>
<l n="1065">αὐτόφονα κακὰ καρατόμα,</l>
<l n="1066">ἀνδροσφαγεῖον καὶ πεδορραντήριον.</l>
</sp>
<sp>
<speaker>Χορός</speaker>
<l n="1067">ἔοικεν εὔρις ἡ ξένη κυνὸς δίκην</l>
<l n="1068">εἶναι, ματεύει δʼ ὧν ἀνευρήσει φόνον.</l>
<milestone ed="p" n="1095" unit="card"/>
</sp>
</div>
<div type="antistrophe" n="3">
<sp>
<speaker>Κασάνδρα</speaker>
<l n="1069">μαρτυρίοισι γὰρ τοῖσδʼ ἐπιπείθομαι·</l>
<l n="1070">κλαιόμενα τάδε βρέφη σφαγάς,</l>
<l n="1071">ὀπτάς τε σάρκας πρὸς πατρὸς βεβρωμένας.</l>
</sp>
<sp>
<speaker>Χορός</speaker>
<l n="1072">τὸ μὲν κλέος σοῦ μαντικὸν πεπυσμένοι</l>
<l n="1073">ἦμεν· προφήτας δʼ οὔτινας ματεύομεν.</l>
<milestone ed="p" n="1100" unit="card"/>
</sp>
</div>
<div type="strophe" n="4">
<sp>
<speaker>Κασάνδρα</speaker>
<l n="1074">ἰὼ πόποι, τί ποτε μήδεται;</l>
<l n="1075">τί τόδε νέον ἄχος μέγα</l>
<l n="1076">μέγʼ ἐν δόμοισι τοῖσδε μήδεται κακὸν</l>
<l n="1077">ἄφερτον φίλοισιν, δυσίατον; ἀλκὰ δʼ</l>
<l n="1078">ἑκὰς ἀποστατεῖ.</l>
</sp>
<sp>
<speaker>Χορός</speaker>
<l n="1079">τούτων ἄιδρίς εἰμι τῶν μαντευμάτων.</l>
<l n="1080">ἐκεῖνα δʼ ἔγνων·  πᾶσα γὰρ πόλις βοᾷ.</l>
<milestone ed="p" n="1107" unit="card"/>
</sp>
</div>
<div type="antistrophe" n="4">
<sp>
<speaker>Κασάνδρα</speaker>
<l n="1081">ἰὼ τάλαινα, τόδε γὰρ τελεῖς,</l>
<l n="1082">τὸν ὁμοδέμνιον πόσιν</l>
<l n="1083">λουτροῖσι φαιδρύνασα—πῶς φράσω τέλος;</l>
<l n="1084">τάχος γὰρ τόδʼ ἔσται· προτείνει δὲ χεὶρ ἐκ</l>
<l n="1085">χερὸς ὀρέγματα.</l>
</sp>
<sp>
<speaker>Χορός</speaker>
<l n="1086">οὔπω ξυνῆκα·  νῦν γὰρ ἐξ αἰνιγμάτων</l>
<l n="1087">ἐπαργέμοισι θεσφάτοις ἀμηχανῶ.</l>
<milestone ed="p" n="1114" unit="card"/>
</sp>
</div>
<div type="strophe" n="5">
<sp>
<speaker>Κασάνδρα</speaker>
<l n="1088">ἒ ἔ, παπαῖ παπαῖ, τί τόδε φαίνεται;</l>
<l n="1089">ἦ δίκτυόν τί γʼ Ἅιδου;</l>
<l n="1090">ἀλλʼ ἄρκυς ἡ ξύνευνος, ἡ ξυναιτία</l>
<l n="1091">φόνου.  στάσις δʼ ἀκόρετος γένει</l>
<l n="1092">κατολολυξάτω θύματος λευσίμου.</l>
</sp>
<sp>
<speaker>Χορός</speaker>
<l n="1093">ποίαν Ἐρινὺν τήνδε δώμασιν κέλῃ</l>
<l n="1094">ἐπορθιάζειν; οὔ με φαιδρύνει λόγος.</l>
<l n="1095">ἐπὶ δὲ καρδίαν ἔδραμε κροκοβαφὴς</l>
<l n="1096">σταγών, ἅτε καιρία πτώσιμος</l>
<l n="1097">ξυνανύτει βίου δύντος αὐγαῖς·</l>
<l n="1098">ταχεῖα δʼ ἄτα πέλει.</l>
<milestone ed="p" n="1125" unit="card"/>
</sp>
</div>
<div type="antistrophe" n="5">
<sp>
<speaker>Κασάνδρα</speaker>
<l n="1099">ἆ ἆ, ἰδοὺ ἰδού· ἄπεχε τῆς βοὸς</l>
<l n="1100">τὸν ταῦρον· ἐν πέπλοισι</l>
<l n="1101">μελαγκέρῳ λαβοῦσα μηχανήματι</l>
<l n="1102">τύπτει· πίτνει δʼ <add>ἐν</add> ἐνύδρῳ τεύχει.</l>
<l n="1103">δολοφόνου λέβητος τύχαν σοι λέγω.</l>
</sp>
<sp>
<speaker>Χορός</speaker>
<l n="1104">οὐ κομπάσαιμʼ ἂν θεσφάτων γνώμων ἄκρος</l>
<l n="1105">εἶναι, κακῷ δέ τῳ προσεικάζω τάδε.</l>
<l n="1106">ἀπὸ δὲ θεσφάτων τίς ἀγαθὰ φάτις</l>
<l n="1107">βροτοῖς τέλλεται; κακῶν γὰρ διαὶ</l>
<l n="1108">πολυεπεῖς τέχναι θεσπιῳδὸν</l>
<l n="1109">φόβον φέρουσιν μαθεῖν.</l>
<milestone ed="p" n="1136" unit="card"/>
</sp>
</div>
<div type="strophe" n="6">
<sp>
<speaker>Κασάνδρα</speaker>
<l n="1110">ἰὼ ἰὼ ταλαίνας κακόποτμοι τύχαι·</l>
<l n="1111">τὸ γὰρ ἐμὸν θροῶ πάθος ἐπεγχύδαν.</l>
<l n="1112">ποῖ δή με δεῦρο τὴν τάλαιναν ἤγαγες;</l>
<l n="1113">οὐδέν ποτʼ εἰ μὴ ξυνθανουμένην.  τί γάρ;</l>
</sp>
<sp>
<speaker>Χορός</speaker>
<l n="1114">φρενομανής τις εἶ θεοφόρητος, ἀμ-</l>
<l n="1115">φὶ δʼ αὑτᾶς θροεῖς</l>
<l n="1116">νόμον ἄνομον, οἷά τις ξουθὰ</l>
<l n="1117">ἀκόρετος βοᾶς, φεῦ, ταλαίναις φρεσίν</l>
<l n="1118">Ἴτυν Ἴτυν στένουσʼ ἀμφιθαλῆ κακοῖς</l>
<l n="1119">ἀηδὼν βίον.</l>
<milestone ed="p" n="1146" unit="card"/>
</sp>
</div>
<div type="antistrophe" n="6">
<sp>
<speaker>Κασάνδρα</speaker>
<l n="1120">ἰὼ ἰὼ λιγείας μόρον ἀηδόνος·</l>
<l n="1121">περέβαλον γάρ οἱ πτεροφόρον δέμας</l>
<l n="1122">θεοὶ γλυκύν τʼ αἰῶνα κλαυμάτων ἄτερ·</l>
<l n="1123">ἐμοὶ δὲ μίμνει σχισμὸς ἀμφήκει δορί.</l>
</sp>
<sp>
<speaker>Χορός</speaker>
<l n="1124">πόθεν ἐπισσύτους θεοφόρους <del>τʼ</del> ἔχεις</l>
<l n="1125">ματαίους δύας,</l>
<l n="1126">τὰ δʼ ἐπίφοβα δυσφάτῳ κλαγγᾷ</l>
<l n="1127">μελοτυπεῖς ὁμοῦ τʼ ὀρθίοις ἐν νόμοις;</l>
<l n="1128">πόθεν ὅρους ἔχεις θεσπεσίας ὁδοῦ</l>
<l n="1129">κακορρήμονας;</l>
<milestone ed="p" n="1156" unit="card"/>
</sp>
</div>
<div type="strophe" n="7">
<sp>
<speaker>Κασάνδρα</speaker>
<l n="1130">ἰὼ γάμοι γάμοι Πάριδος ὀλέθριοι φίλων.</l>
<l n="1131">ἰὼ Σκαμάνδρου πάτριον ποτόν.</l>
<l n="1132">τότε μὲν ἀμφὶ σὰς ἀϊόνας τάλαινʼ</l>
<l n="1133">ἠνυτόμαν τροφαῖς·</l>
<l n="1134">νῦν δʼ ἀμφὶ Κωκυτόν τε κἀχερουσίους</l>
<l n="1135">ὄχθας ἔοικα θεσπιῳδήσειν τάχα.</l>
</sp>
<sp>
<speaker>Χορός</speaker>
<l n="1136">τί τόδε τορὸν ἄγαν ἔπος ἐφημίσω;</l>
<l n="1137">νεόγονος ἂν ἀΐων μάθοι.</l>
<l n="1138">πέπληγμαι δʼ ὑπαὶ δάκει φοινίῳ</l>
<l n="1139">δυσαλγεῖ τύχᾳ μινυρὰ <del>κακὰ</del> θρεομένας,</l>
<l n="1140">θραύματʼ ἐμοὶ κλύειν.</l>
<milestone ed="p" n="1167" unit="card"/>
</sp>
</div>
<div type="antistrophe" n="7">
<sp>
<speaker>Κασάνδρα</speaker>
<l n="1141">ἰὼ πόνοι πόνοι πόλεος ὀλομένας τὸ πᾶν.</l>
<l n="1142">ἰὼ πρόπυργοι θυσίαι πατρὸς</l>
<l n="1143">πολυκανεῖς βοτῶν ποιονόμων· ἄκος δʼ</l>
<l n="1144">οὐδὲν ἐπήρκεσαν</l>
<l n="1145">τὸ μὴ πόλιν μὲν ὥσπερ οὖν ἔχει παθεῖν.</l>
<l n="1146">ἐγὼ δὲ θερμόνους τάχʼ ἐν πέδῳ βαλῶ.</l>
</sp>
<sp>
<speaker>Χορός</speaker>
<l n="1147">ἑπόμενα προτέροισι τάδʼ ἐφημίσω.</l>
<l n="1148">καί τίς σε κακοφρονῶν τίθη-</l>
<l n="1149">σι δαίμων ὑπερβαρὴς ἐμπίτνων</l>
<l n="1150">μελίζειν πάθη γοερὰ θανατοφόρα.</l>
<l n="1151">τέρμα δʼ ἀμηχανῶ.</l>
<milestone ed="p" n="1178" unit="card"/>
</sp>
</div>
</div>
<div type="episode">
<sp>
<speaker>Κασάνδρα</speaker>
<l n="1152">καὶ μὴν ὁ χρησμὸς οὐκέτʼ ἐκ καλυμμάτων</l>
<l n="1153">ἔσται δεδορκὼς νεογάμου νύμφης δίκην·</l>
<l n="1154">λαμπρὸς δʼ ἔοικεν ἡλίου πρὸς ἀντολὰς</l>
<l n="1155">πνέων ἐσᾴξειν, ὥστε κύματος δίκην</l>
<l n="1156">κλύζειν πρὸς αὐγὰς τοῦδε πήματος πολὺ</l>
<l n="1157">μεῖζον· φρενώσω δʼ οὐκέτʼ ἐξ αἰνιγμάτων.</l>
<l n="1158">καὶ μαρτυρεῖτε συνδρόμως ἴχνος κακῶν</l>
<l n="1159">ῥινηλατούσῃ τῶν πάλαι πεπραγμένων.</l>
<l n="1160">τὴν γὰρ στέγην τήνδʼ οὔποτʼ ἐκλείπει χορὸς</l>
<l n="1161">ξύμφθογγος οὐκ εὔφωνος·  οὐ γὰρ εὖ λέγει.</l>
<l n="1162">καὶ μὴν πεπωκώς γʼ, ὡς θρασύνεσθαι πλέον,</l>
<l n="1163">βρότειον αἷμα κῶμος ἐν δόμοις μένει,</l>
<l n="1164">δύσπεμπτος ἔξω, συγγόνων Ἐρινύων.</l>
<l n="1165">ὑμνοῦσι δʼ ὕμνον δώμασιν προσήμεναι</l>
<l n="1166">πρώταρχον ἄτην· ἐν μέρει δʼ ἀπέπτυσαν</l>
<l n="1167">εὐνὰς ἀδελφοῦ τῷ πατοῦντι δυσμενεῖς.</l>
<l n="1168">ἥμαρτον, ἢ θηρῶ τι τοξότης τις ὥς;</l>
<l n="1169">ἢ ψευδόμαντίς εἰμι θυροκόπος φλέδων;</l>
<l n="1170">ἐκμαρτύρησον προυμόσας τό μʼ εἰδέναι</l>
<l n="1171">λόγῳ παλαιὰς τῶνδʼ ἁμαρτίας δόμων.</l>
</sp>
<sp>
<speaker>Χορός</speaker>
<l n="1172">καὶ πῶς ἂν ὅρκος, πῆγμα γενναίως παγέν,</l>
<l n="1173">παιώνιον γένοιτο; θαυμάζω δέ σου,</l>
<l n="1174">πόντου πέραν τραφεῖσαν ἀλλόθρουν πόλιν</l>
<l n="1175">κυρεῖν λέγουσαν, ὥσπερ εἰ παρεστάτεις.</l>
<milestone ed="p" n="1202" unit="card"/>
</sp>
<sp>
<speaker>Κασάνδρα</speaker>
<l n="1176">μάντις μʼ Ἀπόλλων τῷδʼ ἐπέστησεν τέλει.</l>
</sp>
<sp>
<speaker>Χορός</speaker>
<l n="1177">μῶν καὶ θεός περ ἱμέρῳ πεπληγμένος;</l>
</sp>
<sp>
<speaker>Κασάνδρα</speaker>
<l n="1178">προτοῦ μὲν αἰδὼς ἦν ἐμοὶ λέγειν τάδε.</l>
</sp>
<sp>
<speaker>Χορός</speaker>
<l n="1179">ἁβρύνεται γὰρ πᾶς τις εὖ πράσσων πλέον.</l>
</sp>
<sp>
<speaker>Κασάνδρα</speaker>
<l n="1180">ἀλλʼ ἦν παλαιστὴς κάρτʼ ἐμοὶ πνέων χάριν.</l>
</sp>
<sp>
<speaker>Χορός</speaker>
<l n="1181">ἦ καὶ τέκνων εἰς ἔργον ἤλθετον νόμῳ;</l>
</sp>
<sp>
<speaker>Κασάνδρα</speaker>
<l n="1182">ξυναινέσασα Λοξίαν ἐψευσάμην.</l>
</sp>
<sp>
<speaker>Χορός</speaker>
<l n="1183">ἤδη τέχναισιν ἐνθέοις ᾑρημένη;</l>
</sp>
<sp>
<speaker>Κασάνδρα</speaker>
<l n="1184">ἤδη πολίταις πάντʼ ἐθέσπιζον πάθη.</l>
</sp>
<sp>
<speaker>Χορός</speaker>
<l n="1185">πῶς δῆτʼ ἄνατος ἦσθα Λοξίου κότῳ;</l>
</sp>
<sp>
<speaker>Κασάνδρα</speaker>
<l n="1186">ἔπειθον οὐδένʼ οὐδέν, ὡς τάδʼ ἤμπλακον.</l>
</sp>
<sp>
<speaker>Χορός</speaker>
<l n="1187">ἡμῖν γε μὲν δὴ πιστὰ θεσπίζειν δοκεῖς.</l>
</sp>
<sp>
<speaker>Κασάνδρα</speaker>
<l n="1188">ἰοὺ ἰού, ὢ ὢ κακά.</l>
<l n="1189">ὑπʼ αὖ με δεινὸς ὀρθομαντείας πόνος</l>
<l n="1190">στροβεῖ ταράσσων φροιμίοις <add>δυσφροιμίοις</add>.</l>
<l n="1191">ὁρᾶτε τούσδε τοὺς δόμοις ἐφημένους</l>
<l n="1192">νέους, ὀνείρων προσφερεῖς μορφώμασιν;</l>
<l n="1193">παῖδες θανόντες ὡσπερεὶ πρὸς τῶν φίλων,</l>
<l n="1194">χεῖρας κρεῶν πλήθοντες οἰκείας βορᾶς,</l>
<l n="1195">σὺν ἐντέροις τε σπλάγχνʼ, ἐποίκτιστον γέμος,</l>
<l n="1196">πρέπουσʼ ἔχοντες, ὧν πατὴρ ἐγεύσατο.</l>
<l n="1197">ἐκ τῶνδε ποινὰς φημὶ βουλεύειν τινὰ</l>
<l n="1198">λέοντʼ ἄναλκιν ἐν λέχει στρωφώμενον</l>
<l n="1199">οἰκουρόν, οἴμοι, τῷ μολόντι δεσπότῃ</l>
<l n="1200">ἐμῷ· φέρειν γὰρ χρὴ τὸ δούλιον ζυγόν·</l>
<l n="1201">νεῶν τʼ ἄπαρχος Ἰλίου τʼ ἀναστάτης</l>
<l n="1202">οὐκ οἶδεν οἷα γλῶσσα μισητῆς κυνὸς</l>
<l n="1203">λείξασα κἀκτείνασα φαιδρὸν οὖς, δίκην</l>
<l n="1204">Ἄτης λαθραίου, τεύξεται κακῇ τύχῃ.</l>
<l n="1205">τοιάδε τόλμα· θῆλυς ἄρσενος φονεὺς</l>
<l n="1206">ἔστιν.  τί νιν καλοῦσα δυσφιλὲς δάκος</l>
<l n="1207">τύχοιμʼ ἄν; ἀμφίσβαιναν, ἢ Σκύλλαν τινὰ</l>
<l n="1208">οἰκοῦσαν ἐν πέτραισι, ναυτίλων βλάβην,</l>
<l n="1209">θύουσαν Ἅιδου μητέρʼ ἄσπονδόν τʼ Ἄρη</l>
<l n="1210">φίλοις πνέουσαν; ὡς δʼ ἐπωλολύξατο</l>
<l n="1211">ἡ παντότολμος, ὥσπερ ἐν μάχης τροπῇ,</l>
<l n="1212">δοκεῖ δὲ χαίρειν νοστίμῳ σωτηρίᾳ.</l>
<l n="1213">καὶ τῶνδʼ ὅμοιον εἴ τι μὴ πείθω·  τί γάρ;</l>
<l n="1214">τὸ μέλλον ἥξει.  καὶ σύ μʼ ἐν τάχει παρὼν</l>
<l n="1215">ἄγαν γʼ ἀληθόμαντιν οἰκτίρας ἐρεῖς.</l>
<milestone ed="p" n="1242" unit="card"/>
</sp>
<sp>
<speaker>Χορός</speaker>
<l n="1216">τὴν μὲν Θυέστου δαῖτα παιδείων κρεῶν</l>
<l n="1217">ξυνῆκα καὶ πέφρικα, καὶ φόβος μʼ ἔχει</l>
<l n="1218">κλύοντʼ ἀληθῶς οὐδὲν ἐξῃκασμένα.</l>
<l n="1219">τὰ δʼ ἄλλʼ ἀκούσας ἐκ δρόμου πεσὼν τρέχω.</l>
</sp>
<sp>
<speaker>Κασάνδρα</speaker>
<l n="1220">Ἀγαμέμνονός σέ φημʼ ἐπόψεσθαι μόρον.</l>
</sp>
<sp>
<speaker>Χορός</speaker>
<l n="1221">εὔφημον, ὦ τάλαινα, κοίμησον στόμα.</l>
</sp>
<sp>
<speaker>Κασάνδρα</speaker>
<l n="1222">ἀλλʼ οὔτι παιὼν τῷδʼ ἐπιστατεῖ λόγῳ.</l>
</sp>
<sp>
<speaker>Χορός</speaker>
<l n="1223">οὔκ, εἴπερ ἔσται γʼ· ἀλλὰ μὴ γένοιτό πως.</l>
</sp>
<sp>
<speaker>Κασάνδρα</speaker>
<l n="1224">σὺ μὲν κατεύχῃ, τοῖς δʼ ἀποκτείνειν μέλει.</l>
</sp>
<sp>
<speaker>Χορός</speaker>
<l n="1225">τίνος πρὸς ἀνδρὸς τοῦτʼ ἄγος πορσύνεται;</l>
</sp>
<sp>
<speaker>Κασάνδρα</speaker>
<l n="1226">ἦ κάρτα τἄρʼ ἂν παρεκόπης χρησμῶν ἐμῶν</l>
</sp>
<sp>
<speaker>Χορός</speaker>
<l n="1227">τοῦ γὰρ τελοῦντος οὐ ξυνῆκα μηχανήν.</l>
</sp>
<sp>
<speaker>Κασάνδρα</speaker>
<l n="1228">καὶ μὴν ἄγαν γʼ Ἕλληνʼ ἐπίσταμαι φάτιν.</l>
</sp>
<sp>
<speaker>Χορός</speaker>
<l n="1229">καὶ γὰρ τὰ πυθόκραντα· δυσμαθῆ δʼ ὅμως.</l>
</sp>
<sp>
<speaker>Κασάνδρα</speaker>
<l n="1230">παπαῖ, οἷον τὸ πῦρ· ἐπέρχεται δέ μοι.</l>
<l n="1231">ὀτοτοῖ, Λύκειʼ Ἄπολλον, οἲ ἐγὼ ἐγώ.</l>
<l n="1232">αὕτη δίπους λέαινα συγκοιμωμένη</l>
<l n="1233">λύκῳ, λέοντος εὐγενοῦς ἀπουσίᾳ,</l>
<l n="1234">κτενεῖ με τὴν τάλαιναν· ὡς δὲ φάρμακον</l>
<l n="1235">τεύχουσα κἀμοῦ μισθὸν ἐνθήσειν κότῳ</l>
<l n="1236">ἐπεύχεται, θήγουσα φωτὶ φάσγανον</l>
<l n="1237">ἐμῆς ἀγωγῆς ἀντιτείσασθαι φόνον.</l>
<l n="1238">τί δῆτʼ ἐμαυτῆς καταγέλωτʼ ἔχω τάδε,</l>
<l n="1239">καὶ σκῆπτρα καὶ μαντεῖα περὶ δέρῃ στέφη;</l>
<l n="1240">σὲ μὲν πρὸ μοίρας τῆς ἐμῆς διαφθερῶ.</l>
<l n="1241">ἴτʼ ἐς φθόρον· πεσόντα γʼ ὧδʼ ἀμείβομαι.</l>
<l n="1242">ἄλλην τινʼ ἄτης ἀντʼ ἐμοῦ πλουτίζετε.</l>
<l n="1243">ἰδοὺ δʼ Ἀπόλλων αὐτὸς ἐκδύων ἐμὲ</l>
<l n="1244">χρηστηρίαν ἐσθῆτʼ, ἐποπτεύσας δέ με</l>
<l n="1245">κἀν τοῖσδε κόσμοις καταγελωμένην μέγα</l>
<l n="1246">φίλων ὑπʼ ἐχθρῶν οὐ διχορρόπως, μάτην—</l>
<l n="1247">καλουμένη δὲ φοιτὰς ὡς ἀγύρτρια</l>
<l n="1248">πτωχὸς τάλαινα λιμοθνὴς ἠνεσχόμην—</l>
<l n="1249">καὶ νῦν ὁ μάντις μάντιν ἐκπράξας ἐμὲ</l>
<l n="1250">ἀπήγαγʼ ἐς τοιάσδε θανασίμους τύχας.</l>
<l n="1251">βωμοῦ πατρῴου δʼ ἀντʼ ἐπίξηνον μένει,</l>
<l n="1252">θερμῷ κοπείσης φοινίῳ προσφάγματι.</l>
<l n="1253">οὐ μὴν ἄτιμοί γʼ ἐκ θεῶν τεθνήξομεν.</l>
<l n="1254">ἥξει γὰρ ἡμῶν ἄλλος αὖ τιμάορος,</l>
<l n="1255">μητροκτόνον φίτυμα, ποινάτωρ πατρός·</l>
<l n="1256">φυγὰς δʼ ἀλήτης τῆσδε γῆς ἀπόξενος</l>
<l n="1257">κάτεισιν, ἄτας τάσδε θριγκώσων φίλοις·</l>
<l n="1258">ὀμώμοται γὰρ ὅρκος ἐκ θεῶν μέγας,</l>
<l n="1259">ἄξειν νιν ὑπτίασμα κειμένου πατρός.</l>
<l n="1260">τί δῆτʼ ἐγὼ κάτοικτος ὧδʼ ἀναστένω;</l>
<l n="1261">ἐπεὶ τὸ πρῶτον εἶδον Ἰλίου πόλιν</l>
<l n="1262">πράξασαν ὡς ἔπραξεν, οἳ δʼ εἷλον πόλιν</l>
<l n="1263">οὕτως ἀπαλλάσσουσιν ἐν θεῶν κρίσει,</l>
<l n="1264">ἰοῦσα πράξω· τλήσομαι τὸ κατθανεῖν.</l>
<l n="1265">Ἅιδου πύλας δὲ τάσδʼ ἐγὼ προσεννέπω·</l>
<l n="1266">ἐπεύχομαι δὲ καιρίας πληγῆς τυχεῖν,</l>
<l n="1267">ὡς ἀσφάδαστος, αἱμάτων εὐθνησίμων</l>
<l n="1268">ἀπορρυέντων, ὄμμα συμβάλω τόδε.</l>
<milestone ed="p" n="1295" unit="card"/>
</sp>
<sp>
<speaker>Χορός</speaker>
<l n="1269">ὦ πολλὰ μὲν τάλαινα, πολλὰ δʼ αὖ σοφὴ</l>
<l n="1270">γύναι, μακρὰν ἔτεινας.  εἰ δʼ ἐτητύμως</l>
<l n="1271">μόρον τὸν αὑτῆς οἶσθα, πῶς θεηλάτου</l>
<l n="1272">βοὸς δίκην πρὸς βωμὸν εὐτόλμως πατεῖς;</l>
</sp>
<sp>
<speaker>Κασάνδρα</speaker>
<l n="1273">οὐκ ἔστʼ ἄλυξις, οὔ, ξένοι, χρόνον πλέω.</l>
</sp>
<sp>
<speaker>Χορός</speaker>
<l n="1274">ὁ δʼ ὕστατός γε τοῦ χρόνου πρεσβεύεται,</l>
</sp>
<sp>
<speaker>Κασάνδρα</speaker>
<l n="1275">ἥκει τόδʼ ἦμαρ· σμικρὰ κερδανῶ φυγῇ.</l>
</sp>
<sp>
<speaker>Χορός</speaker>
<l n="1276">ἀλλʼ ἴσθι τλήμων οὖσʼ ἀπʼ εὐτόλμου φρενός.</l>
</sp>
<sp>
<speaker>Κασάνδρα</speaker>
<l n="1277">οὐδεὶς ἀκούει ταῦτα τῶν εὐδαιμόνων.</l>
</sp>
<sp>
<speaker>Χορός</speaker>
<l n="1278">ἀλλʼ εὐκλεῶς τοι κατθανεῖν χάρις βροτῷ.</l>
</sp>
<sp>
<speaker>Κασάνδρα</speaker>
<l n="1279">ἰὼ πάτερ σοῦ σῶν τε γενναίων τέκνων.</l>
</sp>
<sp>
<speaker>Χορός</speaker>
<l n="1280">τί δʼ ἐστὶ χρῆμα; τίς σʼ ἀποστρέφει φόβος;</l>
</sp>
<sp>
<speaker>Κασάνδρα</speaker>
<l n="1281">φεῦ φεῦ.</l>
</sp>
<sp>
<speaker>Χορός</speaker>
<l n="1282">τί τοῦτʼ ἔφευξας; εἴ τι μὴ φρενῶν στύγος.</l>
</sp>
<sp>
<speaker>Κασάνδρα</speaker>
<l n="1283">φόνον δόμοι πνέουσιν αἱματοσταγῆ,</l>
</sp>
<sp>
<speaker>Χορός</speaker>
<l n="1284">καί πῶς;τόδʼ ὄζει θυμάτων ἐφεστίων.</l>
</sp>
<sp>
<speaker>Κασάνδρα</speaker>
<l n="1285">ὅμοιος ἀτμὸς ὥσπερ ἐκ τάφου πρέπει,</l>
</sp>
<sp>
<speaker>Χορός</speaker>
<l n="1286">οὐ Σύριον ἀγλάισμα δώμασιν λέγεις.</l>
</sp>
<sp>
<speaker>Κασάνδρα</speaker>
<l n="1287">ἀλλʼ εἶμι κἀν δόμοισι κωκύσουσʼ ἐμὴν</l>
<l n="1288">Ἀγαμέμνονός τε μοῖραν.  ἀρκείτω βίος.</l>
<l n="1289">ἰὼ ξένοι,</l>
<l n="1290">οὔτοι δυσοίζω θάμνον ὡς ὄρνις φόβῳ</l>
<l n="1291">ἄλλως· θανούσῃ μαρτυρεῖτέ μοι τόδε,</l>
<l n="1292">ὅταν γυνὴ γυναικὸς ἀντʼ ἐμοῦ θάνῃ,</l>
<l n="1293">ἀνήρ τε δυσδάμαρτος ἀντʼ ἀνδρὸς πέσῃ.</l>
<l n="1294">ἐπιξενοῦμαι ταῦτα δʼ  ὡς θανουμένη.</l>
</sp>
<sp>
<speaker>Χορός</speaker>
<l n="1295">ὦ τλῆμον, οἰκτίρω σε θεσφάτου μόρου.</l>
</sp>
<sp>
<speaker>Κασάνδρα</speaker>
<l n="1296">ἅπαξ ἔτʼ εἰπεῖν ῥῆσιν οὐ θρῆνον θέλω</l>
<l n="1297">ἐμὸν τὸν αὐτῆς.  ἡλίῳ δʼ ἐπεύχομαι</l>
<l n="1298">πρὸς ὕστατον φῶς †τοῖς ἐμοῖς τιμαόροις</l>
<l n="1299">ἐχθροῖς φονεῦσι τοῖς ἐμοῖς τίνειν ὁμοῦ,†</l>
<l n="1300">δούλης θανούσης, εὐμαροῦς χειρώματος.</l>
<l n="1301">ἰὼ βρότεια πράγματʼ· εὐτυχοῦντα μὲν</l>
<l n="1302">σκιά τις ἂν τρέψειεν· εἰ δὲ δυστυχῇ,</l>
<l n="1303">βολαῖς ὑγρώσσων σπόγγος ὤλεσεν γραφήν.</l>
<l n="1304">καὶ ταῦτʼ ἐκείνων μᾶλλον οἰκτίρω πολύ.</l>
<milestone ed="p" n="1331" unit="card"/>
</sp>
<div type="anapests">
<sp>
<speaker>Χορός</speaker>
<l n="1305">τὸ μὲν εὖ πράσσειν ἀκόρεστον ἔφυ</l>
<l n="1306">πᾶσι βροτοῖσιν· δακτυλοδείκτων δʼ</l>
<l n="1307">οὔτις ἀπειπὼν εἴργει μελάθρων,</l>
<l n="1308">μηκέτʼ ἐσέλθῃς, τάδε φωνῶν.</l>
<l n="1309">καὶ τῷδε πόλιν μὲν ἑλεῖν ἔδοσαν</l>
<l n="1310">μάκαρες Πριάμου·</l>
<l n="1311">θεοτίμητος δʼ οἴκαδʼ ἱκάνει.</l>
<l n="1312">νῦν δʼ εἰ προτέρων αἷμʼ ἀποτείσῃ</l>
<l n="1313">καὶ τοῖσι θανοῦσι θανὼν ἄλλων</l>
<l n="1314">ποινὰς θανάτων ἐπικράνῃ,</l>
<l n="1315">τίς ἂν <add>ἐξ</add>εύξαιτο βροτῶν ἀσινεῖ</l>
<l n="1316">δαίμονι φῦναι τάδʼ ἀκούων;</l>
<milestone ed="p" n="1343" unit="card"/>
</sp>
<sp>
<speaker>Ἀγαμέμνων</speaker>
<l n="1317">ὤμοι, πέπληγμαι καιρίαν πληγὴν ἔσω.</l>
<milestone ed="p" n="1344" unit="card"/>
</sp>
<sp>
<!-- trochees marked here -->
<speaker>Χορός</speaker>
<l n="1318">σῖγα· τίς πληγὴν ἀυτεῖ καιρίως οὐτασμένος;</l>
<milestone ed="p" n="1345" unit="card"/>
</sp>
<sp>
<speaker>Ἀγαμέμνων</speaker>
<l n="1319">ὤμοι μάλʼ αὖθις, δευτέραν πεπληγμένος.</l>
<milestone ed="p" n="1346" unit="card"/>
</sp>
<sp n="*xoro/s">
<!-- trochees marked here -->
<speaker>Χορός</speaker>
<l n="1320">τοὔργον εἰργάσθαι δοκεῖ μοι βασιλέως οἰμώγμασιν.</l>
<l n="1321">ἀλλὰ κοινωσώμεθʼ ἤν πως ἀσφαλῆ βουλεύματα.</l>
<milestone ed="p" n="1348" unit="card"/>
<l n="1322">—ἐγὼ μὲν ὑμῖν τὴν ἐμὴν γνώμην λέγω,</l>
<l n="1323">πρὸς δῶμα δεῦρʼ ἀστοῖσι κηρύσσειν βοήν.—</l>
<l n="1324">—ἐμοὶ δʼ ὅπως τάχιστά γʼ ἐμπεσεῖν δοκεῖ</l>
<l n="1325">καὶ πρᾶγμʼ ἐλέγχειν σὺν νεορρύτῳ ξίφει.—</l>
<l n="1326">—κἀγὼ τοιούτου γνώματος κοινωνὸς ὢν</l>
<l n="1327">ψηφίζομαί τι δρᾶν· τὸ μὴ μέλλειν δʼ ἀκμή.—</l>
<l n="1328">—ὁρᾶν πάρεστι· φροιμιάζονται γὰρ ὡς</l>
<l n="1329">τυραννίδος σημεῖα πράσσοντες πόλει.—</l>
<l n="1330">—χρονίζομεν γάρ. οἱ δὲ τῆς μελλοῦς κλέος</l>
<l n="1331">πέδοι πατοῦντες οὐ καθεύδουσιν χερί.—</l>
<l n="1332">—οὐκ οἶδα βουλῆς ἧστινος τυχὼν λέγω.</l>
<l n="1333">τοῦ δρῶντός ἐστι καὶ τὸ βουλεῦσαι πέρι.—</l>
<l n="1334">—κἀγὼ τοιοῦτός εἰμʼ, ἐπεὶ δυσμηχανῶ</l>
<l n="1335">λόγοισι τὸν θανόντʼ ἀνιστάναι πάλιν.—</l>
<l n="1336">—ἦ καὶ βίον τείνοντες ὧδʼ ὑπείξομεν</l>
<l n="1337">δόμων καταισχυντῆρσι τοῖσδʼ ἡγουμένοις;—</l>
<l n="1338">—ἀλλʼ οὐκ ἀνεκτόν,ἀλλὰ κατθανεῖν κρατεῖ·</l>
<l n="1339">πεπαιτέρα γὰρ μοῖρα τῆς τυραννίδος.—</l>
<l n="1340">—ἦ γὰρ τεκμηρίοισιν ἐξ οἰμωγμάτων</l>
<l n="1341">μαντευσόμεσθα τἀνδρὸς ὡς ὀλωλότος;—</l>
<l n="1342">—σάφʼ εἰδότας χρὴ τῶνδε θυμοῦσθαι πέρι·</l>
<l n="1343">τὸ γὰρ τοπάζειν τοῦ σάφʼ εἰδέναι δίχα.—</l>
<l n="1344">—ταύτην ἐπαινεῖν πάντοθεν πληθύνομαι,</l>
<l n="1345">τρανῶς Ἀτρείδην εἰδέναι κυροῦνθʼ ὅπως.</l>
</sp>
<milestone ed="p" n="1372" unit="card"/>
<sp>
<speaker>Κλυταιμήστρα</speaker>
<l n="1346">πολλῶν πάροιθεν καιρίως εἰρημένων</l>
<l n="1347">τἀναντίʼ εἰπεῖν οὐκ ἐπαισχυνθήσομαι.</l>
<l n="1348">πῶς γάρ τις ἐχθροῖς ἐχθρὰ πορσύνων, φίλοις</l>
<l n="1349">δοκοῦσιν εἶναι, πημονῆς ἀρκύστατʼ ἂν</l>
<l n="1350">φράξειεν, ὕψος κρεῖσσον ἐκπηδήματος;</l>
<l n="1351">ἐμοὶ δʼ ἀγὼν ὅδʼ οὐκ ἀφρόντιστος πάλαι</l>
<l n="1352">νείκης παλαιᾶς ἦλθε, σὺν χρόνῳ γε μήν·</l>
<l n="1353">ἕστηκα δʼ ἔνθʼ ἔπαισʼ ἐπʼ ἐξειργασμένοις.</l>
<l n="1354">οὕτω δʼ ἔπραξα, καὶ τάδʼ οὐκ ἀρνήσομαι·</l>
<l n="1355">ὡς μήτε φεύγειν μήτʼ ἀμύνεσθαι μόρον,</l>
<l n="1356">ἄπειρον ἀμφίβληστρον, ὥσπερ ἰχθύων,</l>
<l n="1357">περιστιχίζω, πλοῦτον εἵματος κακόν.</l>
<l n="1358">παίω δέ νιν δίς· κἀν δυοῖν οἰμωγμάτοιν</l>
<l n="1359">μεθῆκεν αὑτοῦ κῶλα· καὶ πεπτωκότι</l>
<l n="1360">τρίτην ἐπενδίδωμι, τοῦ κατὰ χθονὸς</l>
<l n="1361">Διὸς νεκρῶν σωτῆρος εὐκταίαν χάριν.</l>
<l n="1362">οὕτω τὸν αὑτοῦ θυμὸν ὁρμαίνει πεσών·</l>
<l n="1363">κἀκφυσιῶν ὀξεῖαν αἵματος σφαγὴν</l>
<l n="1364">βάλλει μʼ ἐρεμνῇ ψακάδι φοινίας δρόσου,</l>
<l n="1365">χαίρουσαν οὐδὲν ἧσσον ἢ διοσδότῳ</l>
<l n="1366">γάνει σπορητὸς κάλυκος ἐν λοχεύμασιν.</l>
<l n="1367">
<milestone ed="P" unit="para"/>ὡς ὧδʼ ἐχόντων, πρέσβος Ἀργείων τόδε,</l>
<l n="1368">χαίροιτʼ ἄν, εἰ χαίροιτʼ, ἐγὼ δʼ ἐπεύχομαι.</l>
<l n="1369">εἰ δʼ ἦν πρεπόντων ὥστʼ ἐπισπένδειν νεκρῷ,</l>
<l n="1370">τῷδʼ ἂν δικαίως ἦν, ὑπερδίκως μὲν οὖν.</l>
<l n="1371">τοσῶνδε κρατῆρʼ ἐν δόμοις κακῶν ὅδε</l>
<l n="1372">πλήσας ἀραίων αὐτὸς ἐκπίνει μολών.</l>
</sp>
<sp>
<speaker>Χορός</speaker>
<l n="1373">θαυμάζομέν σου γλῶσσαν, ὡς θρασύστομος,</l>
<l n="1374">ἥτις τοιόνδʼ ἐπʼ ἀνδρὶ κομπάζεις λόγον.</l>
</sp>
<sp>
<speaker>Κλυταιμήστρα</speaker>
<l n="1375">πειρᾶσθέ μου γυναικὸς ὡς ἀφράσμονος·</l>
<l n="1376">ἐγὼ δʼ ἀτρέστῳ καρδίᾳ πρὸς εἰδότας</l>
<l n="1377">λέγω· σὺ δʼ αἰνεῖν εἴτε με ψέγειν θέλεις</l>
<l n="1378">ὅμοιον.  οὗτός ἐστιν Ἀγαμέμνων, ἐμὸς</l>
<l n="1379">πόσις, νεκρὸς δέ, τῆσδε δεξιᾶς χερὸς</l>
<l n="1380">ἔργον, δικαίας τέκτονος.  τάδʼ ὧδʼ ἔχει.</l>
<milestone ed="p" n="1407" unit="card"/>
</sp>
</div>
</div>
<div type="choral">
<div type="strophe" n="1">
<sp>
<speaker>Χορός</speaker>
<l n="1381">τί κακόν, ὦ γύναι,</l>
<l n="1382">χθονοτρεφὲς ἐδανὸν ἢ ποτὸν</l>
<l n="1383">πασαμένα ῥυτᾶς ἐξ ἁλὸς ὀρόμενον</l>
<l n="1384">τόδʼ ἐπέθου θύος, δημοθρόους τʼ ἀράς;</l>
<l n="1385">ἀπέδικες ἀπέταμες· ἀπόπολις δʼ  ἔσῃ</l>
<l n="1386">μῖσος ὄβριμον ἀστοῖς.</l>
<milestone ed="p" n="1412" unit="card"/>
</sp>
<sp>
<speaker>Κλυταιμήστρα</speaker>
<l n="1387">νῦν μὲν δικάζεις ἐκ πόλεως φυγὴν ἐμοὶ</l>
<l n="1388">καὶ μῖσος ἀστῶν δημόθρους τʼ ἔχειν ἀράς,</l>
<l n="1389">οὐδὲν τότʼ ἀνδρὶ τῷδʼ ἐναντίον φέρων·</l>
<l n="1390">ὃς οὐ προτιμῶν, ὡσπερεὶ βοτοῦ μόρον,</l>
<l n="1391">μήλων φλεόντων εὐπόκοις νομεύμασιν,</l>
<l n="1392">ἔθυσεν αὑτοῦ παῖδα, φιλτάτην ἐμοὶ</l>
<l n="1393">ὠδῖνʼ, ἐπῳδὸν Θρῃκίων ἀημάτων.</l>
<l n="1394">οὐ τοῦτον ἐκ γῆς τῆσδε χρῆν σʼ ἀνδρηλατεῖν,</l>
<l n="1395">μιασμάτων ἄποινʼ;  ἐπήκοος δʼ ἐμῶν</l>
<l n="1396">ἔργων δικαστὴς τραχὺς εἶ. λέγω δέ σοι</l>
<l n="1397">τοιαῦτʼ ἀπειλεῖν, ὡς παρεσκευασμένης</l>
<l n="1398">ἐκ τῶν ὁμοίων χειρὶ νικήσαντʼ ἐμοῦ</l>
<l n="1399">ἄρχειν· ἐὰν δὲ τοὔμπαλιν κραίνῃ θεός,</l>
<l n="1400">γνώσῃ διδαχθεὶς ὀψὲ γοῦν τὸ σωφρονεῖν.</l>
</sp>
</div>
<div type="antistrophe" n="1">
<milestone ed="p" n="1426" unit="card"/>
<sp>
<speaker>Χορός</speaker>
<l n="1401">μεγαλόμητις εἶ,</l>
<l n="1402">περίφρονα δʼ ἔλακες. ὥσπερ οὖν</l>
<l n="1403">φονολιβεῖ τύχᾳ φρὴν ἐπιμαίνεται,</l>
<l n="1404">λίπος ἐπʼ ὀμμάτων αἵματος εὖ πρέπει·</l>
<l n="1405">ἀτίετον ἔτι σὲ χρὴ στερομέναν φίλων</l>
<l n="1406">τύμμα τύμματι τεῖσαι.</l>
<milestone ed="p" n="1431" unit="card"/>
</sp>
</div>
</div>
<div type="episode">
<sp>
<speaker>Κλυταιμήστρα</speaker>
<l n="1407">καὶ τήνδʼ ἀκούεις ὁρκίων ἐμῶν θέμιν·</l>
<l n="1408">μὰ τὴν τέλειον τῆς ἐμῆς παιδὸς Δίκην,</l>
<l n="1409">Ἄτην Ἐρινύν θʼ, αἷσι τόνδʼ ἔσφαξʼ ἐγώ,</l>
<l n="1410">οὔ μοι φόβου μέλαθρον ἐλπὶς ἐμπατεῖ,</l>
<l n="1411">ἕως ἂν αἴθῃ πῦρ ἐφʼ ἑστίας ἐμῆς</l>
<l n="1412">Αἴγισθος, ὡς τὸ πρόσθεν εὖ φρονῶν ἐμοί.</l>
<l n="1413">οὗτος γὰρ ἡμῖν ἀσπὶς οὐ σμικρὰ θράσους.</l>
<l n="1414">κεῖται γυναικὸς τῆσδε λυμαντήριος,</l>
<l n="1415">Χρυσηίδων μείλιγμα τῶν ὑπʼ Ἰλίῳ·</l>
<l n="1416">ἥ τʼ  αἰχμάλωτος ἥδε καὶ τερασκόπος</l>
<l n="1417">καὶ κοινόλεκτρος τοῦδε, θεσφατηλόγος</l>
<l n="1418">πιστὴ ξύνευνος, ναυτίλων δὲ σελμάτων</l>
<l n="1419">ἰσοτριβής. ἄτιμα δʼ οὐκ ἐπραξάτην.</l>
<l n="1420">ὁ μὲν γὰρ οὕτως, ἡ δέ τοι κύκνου δίκην</l>
<l n="1421">τὸν ὕστατον μέλψασα θανάσιμον γόον</l>
<l n="1422">κεῖται, φιλήτωρ τοῦδʼ· ἐμοὶ δʼ ἐπήγαγεν</l>
<l n="1423">εὐνῆς παροψώνημα τῆς ἐμῆς χλιδῆς.</l>
<milestone ed="p" n="1448" unit="card"/>
</sp>
</div>
<div type="choral">
<div type="strophe" n="1">
<sp>
<speaker>Χορός</speaker>
<l n="1424">φεῦ, τίς ἂν ἐν τάχει, μὴ περιώδυνος,</l>
<l n="1425">μηδὲ δεμνιοτήρης,</l>
<l n="1426">μόλοι τὸν αἰεὶ φέρουσʼ ἐν ἡμῖν</l>
<l n="1427">Μοῖρʼ ἀτέλευτον ὕπνον, δαμέντος</l>
<l n="1428">φύλακος εὐμενεστάτου <del>καὶ</del>
</l>
<l n="1429">πολλὰ τλάντος γυναικὸς διαί·</l>
<l n="1430">πρὸς γυναικὸς δʼ ἀπέφθισεν βίον.</l>
</sp>
</div>
<div type="ephymn." n="1">
<milestone ed="p" n="1455" unit="card"/>
<sp>
<speaker>Χορός</speaker>
<l n="1431">ἰὼ <add>ἰὼ</add> παράνους Ἑλένα</l>
<l n="1432">μία τὰς πολλάς, τάς πάνυ πολλὰς</l>
<l n="1433">ψυχὰς ὀλέσασʼ ὑπὸ Τροίᾳ.</l>
<l n="1434">νῦν <del>δὲ</del> τελέαν πολύμναστον ἐπηνθίσω</l>
<l n="1435">διʼ αἷμʼ ἄνιπτον.  ἦ τις ἦν τότʼ ἐν δόμοις</l>
<l n="1436">ἔρις ἐρίδματος ἀνδρὸς οἰζύς.</l>
</sp>
</div>
<div type="anapests">
<milestone ed="p" n="1462" unit="card"/>
<sp>
<speaker>Κλυταιμήστρα</speaker>
<l n="1437">μηδὲν θανάτου μοῖραν ἐπεύχου</l>
<l n="1438">τοῖσδε βαρυνθείς·</l>
<l n="1439">μηδʼ εἰς Ἑλένην κότον ἐκτρέψῃς,</l>
<l n="1440">ὡς ἀνδρολέτειρʼ, ὡς μία πολλῶν</l>
<l n="1441">ἀνδρῶν ψυχὰς Δαναῶν ὀλέσασʼ</l>
<l n="1442">ἀξύστατον ἄλγος ἔπραξεν.</l>
</sp>
</div>
<div type="antistrophe" n="1">
<milestone ed="p" n="1468" unit="card"/>
<sp>
<speaker>Χορός</speaker>
<l n="1443">δαῖμον, ὃς ἐμπίτνεις δώμασι καὶ διφυί-</l>
<l n="1444">οισι Τανταλίδαισιν,</l>
<l n="1445">κράτος <add>τʼ</add> ἰσόψυχον ἐκ γυναικῶν</l>
<l n="1446">καρδιόδηκτον ἐμοὶ κρατύνεις.</l>
<l n="1447">ἐπὶ δὲ σώματος δίκαν <del>μοι</del>
</l>
<l n="1448">κόρακος ἐχθροῦ σταθεῖσʼ ἐκνόμως</l>
<l n="1449">ὕμνον ὑμνεῖν ἐπεύχεται <add>˘¯</add>
</l>
</sp>
</div>
<div type="anapests">
<sp>
<milestone ed="p" n="1475" unit="card"/>
<speaker>Κλυταιμήστρα</speaker>
<l n="1450">νῦν δʼ ὤρθωσας στόματος γνώμην,</l>
<l n="1451">τὸν τριπάχυντον</l>
<l n="1452">δαίμονα γέννης τῆσδε κικλήσκων.</l>
<l n="1453">ἐκ τοῦ γὰρ ἔρως αἱματολοιχὸς</l>
<l n="1454">νείρᾳ τρέφεται, πρὶν καταλῆξαι</l>
<l n="1455">τὸ παλαιὸν ἄχος, νέος ἰχώρ.</l>
</sp>
</div>
<div type="strophe" n="2">
<milestone ed="p" n="1481" unit="card"/>
<sp>
<speaker>Χορός</speaker>
<l n="1456">ἦ μέγαν οἰκονόμον</l>
<l n="1457">δαίμονα καὶ βαρύμηνιν αἰνεῖς,</l>
<l n="1458">φεῦ φεῦ, κακὸν αἶνον ἀτη-</l>
<l n="1459">ρᾶς τύχας ἀκορέστου·</l>
<l n="1460">ἰὴ ἰή, διαὶ Διὸς</l>
<l n="1461">παναιτίου πανεργέτα·</l>
<l n="1462">τί γὰρ βροτοῖς ἄνευ Διὸς τελεῖται;</l>
<l n="1463">τί τῶνδʼ οὐ θεόκραντόν ἐστιν;</l>
</sp>
</div>
<div type="ephymn." n="2">
<milestone ed="p" n="1489" unit="card"/>
<sp>
<speaker>Χορός</speaker>
<l n="1464">ἰὼ ἰὼ βασιλεῦ βασιλεῦ,</l>
<l n="1465">πῶς σε δακρύσω;</l>
<l n="1466">φρενὸς ἐκ φιλίας τί ποτʼ εἴπω;</l>
<l n="1467">κεῖσαι δʼ ἀράχνης ἐν ὑφάσματι τῷδʼ</l>
<l n="1468">ἀσεβεῖ θανάτῳ βίον ἐκπνέων.</l>
<l n="1469">ὤμοι μοι κοίταν τάνδʼ ἀνελεύθερον</l>
<l n="1470">δολίῳ μόρῳ δαμεὶς <add>δάμαρτος</add>
</l>
<l n="1471">ἐκ χερὸς ἀμφιτόμῳ βελέμνῳ.</l>
</sp>
</div>
<div type="anapests">
<milestone ed="p" n="1497" unit="card"/>
<sp>
<speaker>Κλυταιμήστρα</speaker>
<l n="1472">αὐχεῖς εἶναι τόδε τοὔργον ἐμόν;</l>
<l n="1473">μηδʼ ἐπιλεχθῇς</l>
<l n="1474">Ἀγαμεμνονίαν εἶναί μʼ ἄλοχον.</l>
<l n="1475">φανταζόμενος δὲ γυναικὶ νεκροῦ</l>
<l n="1476">τοῦδʼ ὁ παλαιὸς δριμὺς ἀλάστωρ</l>
<l n="1477">Ἀτρέως χαλεποῦ θοινατῆρος</l>
<l n="1478">τόνδʼ ἀπέτεισεν,</l>
<l n="1479">τέλεον νεαροῖς ἐπιθύσας.</l>
</sp>
</div>
<div type="antistrophe" n="2">
<milestone ed="p" n="1505" unit="card"/>
<sp>
<speaker>Χορός</speaker>
<l n="1480">ὡς μὲν ἀναίτιος εἶ</l>
<l n="1481">τοῦδε φόνου τίς ὁ μαρτυρήσων;</l>
<l n="1482">πῶς πῶς; πατρόθεν δὲ συλλή-</l>
<l n="1483">πτωρ γένοιτʼ ἂν ἀλάστωρ.</l>
<l n="1484">βιάζεται δʼ ὁμοσπόροις</l>
<l n="1485">ἐπιρροαῖσιν αἱμάτων</l>
<l n="1486">μέλας Ἄρης, ὅποι δίκαν προβαίνων</l>
<l n="1487">πάχνᾳ κουροβόρῳ παρέξει.</l>
</sp>
</div>
<div type="ephymn" n="2">
<milestone ed="p" n="1513" unit="card"/>
<sp>
<speaker>Χορός</speaker>
<l n="1488">ἰὼ ἰὼ βασιλεῦ βασιλεῦ,</l>
<l n="1489">πῶς σε δακρύσω;</l>
<l n="1490">φρενὸς ἐκ φιλίας τί ποτʼ εἴπω;</l>
<l n="1491">κεῖσαι δʼ ἀράχνης ἐν ὑφάσματι τῷδʼ</l>
<l n="1492">ἀσεβεῖ θανάτῳ βίον ἐκπνέων.</l>
<l n="1493">ὤμοι μοι κοίταν τάνδʼ ἀνελεύθερον</l>
<l n="1494">δολίῳ μόρῳ δαμεὶς</l>
<l n="1495">ἐκ χερὸς ἀμφιτόμῳ βελέμνῳ.</l>
</sp>
</div>
<div type="anapests">
<sp>
<milestone ed="p" n="1521" unit="card"/>
<speaker>Κλυταιμήστρα</speaker>
<l n="1496">
<del> οὔτʼ ἀνελεύθερον οἶμαι θάνατον</del>
</l>
<l n="1497">
<del>τῷδε γενέσθαι.</del>
</l>
<l n="1498">οὐδὲ γὰρ οὗτος δολίαν ἄτην</l>
<l n="1499">οἴκοισιν ἔθηκʼ;</l>
<l n="1500">ἀλλʼ ἐμὸν ἐκ τοῦδʼ ἔρνος ἀερθέν.</l>
<l n="1501">τὴν πολυκλαύτην Ἰφιγενείαν,</l>
<l n="1502">ἄξια δράσας ἄξια πάσχων</l>
<l n="1503">μηδὲν ἐν Ἅιδου μεγαλαυχείτω,</l>
<l n="1504">ξιφοδηλήτῳ,</l>
<l n="1505">θανάτῳ τείσας ἅπερ ἦρξεν.</l>
<milestone ed="p" n="1531" unit="card"/>
</sp>
</div>
<div type="strophe" n="3">
<sp>
<speaker>Χορός</speaker>
<l n="1506">ἀμηχανῶ φροντίδος στερηθεὶς</l>
<l n="1507">εὐπάλαμον μέριμναν</l>
<l n="1508">ὅπα τράπωμαι, πίτνοντος οἴκου.</l>
<l n="1509">δέδοικα δʼ ὄμβρου κτύπον δομοσφαλῆ</l>
<l n="1510">τὸν αἱματηρόν· ψακὰς δὲ λήγει.</l>
<l n="1511">δίκην δʼ ἐπʼ ἄλλο πρᾶγμα θηγάνει βλάβης</l>
<l n="1512">πρὸς ἄλλαις θηγάναισι μοῖρα.</l>
<milestone ed="p" n="1537" unit="card"/>
</sp>
</div>
<div type="ephymn" n="3">
<sp>
<speaker>Χορός</speaker>
<l n="1513">ἰὼ γᾶ γᾶ, εἴθʼ ἔμʼ ἐδέξω,</l>
<l n="1514">πρὶν τόνδʼ ἐπιδεῖν ἀργυροτοίχου</l>
<l n="1515">δροίτης κατέχοντα χάμευναν.</l>
<l n="1516">τίς ὁ θάψων νιν; τίς ὁ θρηνήσων;</l>
<l n="1517">ἦ σὺ τόδʼ ἔρξαι τλήσῃ,  κτείνασʼ</l>
<l n="1518">ἄνδρα τὸν αὑτῆς ἀποκωκῦσαι</l>
<l n="1519">ψυχῇ τʼ ἄχαριν χάριν ἀντʼ ἔργων</l>
<l n="1520">μεγάλων ἀδίκως ἐπικρᾶναι;</l>
<l n="1521">τίς δʼ ἐπιτύμβιον αἶνον ἐπʼ ἀνδρὶ θείῳ</l>
<l n="1522">σὺν δακρύοις ἰάπτων</l>
<l n="1523">ἀληθείᾳ φρενῶν πονήσει;</l>
<milestone ed="p" n="1551" unit="card"/>
</sp>
</div>
<div type="anapests">
<sp>
<speaker>Κλυταιμήστρα</speaker>
<l n="1524">οὐ σὲ προσήκει τὸ μέλημʼ ἀλέγειν</l>
<l n="1525">τοῦτο· πρὸς ἡμῶν</l>
<l n="1526">κάππεσε, κάτθανε, καὶ καταθάψομεν,</l>
<l n="1527">οὐχ ὑπὸ κλαυθμῶν τῶν ἐξ οἴκων,</l>
<l n="1528">ἀλλʼ Ἰφιγένειά νιν ἀσπασίως</l>
<l n="1529">θυγάτηρ, ὡς χρή,</l>
<l n="1530">πατέρʼ ἀντιάσασα πρὸς ὠκύπορον</l>
<l n="1531">πόρθμευμʼ ἀχέων</l>
<l n="1532">περὶ χεῖρε βαλοῦσα φιλήσει.</l>
<milestone ed="p" n="1560" unit="card"/>
</sp>
</div>
<div type="antistrophe" n="3">
<sp>
<speaker>Χορός</speaker>
<l n="1533">ὄνειδος ἥκει τόδʼ ἀντʼ ὀνείδους.</l>
<l n="1534">δύσμαχα δʼ ἔστι κρῖναι.</l>
<l n="1535">φέρει φέροντʼ, ἐκτίνει δʼ ὁ καίνων.</l>
<l n="1536">μίμνει δὲ μίμνοντος ἐν θρόνῳ Διὸς</l>
<l n="1537">παθεῖν τὸν ἔρξαντα· θέσμιον γάρ.</l>
<l n="1538">τίς ἂν γονὰν ἀραῖον ἐκβάλοι δόμων;</l>
<l n="1539">κεκόλληται γένος πρὸς ἄτᾳ.</l>
<milestone ed="p" n="1567" unit="card"/>
</sp>
</div>
<div type="anapests">
<sp>
<speaker>Κλυταιμήστρα</speaker>
<l n="1540">ἐς τόνδʼ ἐνέβης ξὺν ἀληθείᾳ</l>
<l n="1541">χρησμόν.  ἐγὼ δʼ οὖν</l>
<l n="1542">ἐθέλω δαίμονι τῷ Πλεισθενιδῶν</l>
<l n="1543">ὅρκους θεμένη τάδε μὲν στέργειν,</l>
<l n="1544">δύστλητά περ ὄνθʼ· ὃ δὲ λοιπόν, ἰόντʼ</l>
<l n="1545">ἐκ τῶνδε δόμων ἄλλην γενεὰν</l>
<l n="1546">τρίβειν θανάτοις αὐθένταισι.</l>
<l n="1547">κτεάνων τε μέρος</l>
<l n="1548">βαιὸν ἐχούσῃ πᾶν ἀπόχρη μοι</l>
<l n="1549">μανίας μελάθρων</l>
<l n="1550">ἀλληλοφόνους ἀφελούσῃ.</l>
<milestone ed="p" n="1577" unit="card"/>
</sp>
</div>
</div>
<div type="episode">
<sp>
<speaker>Αἴγισθος</speaker>
<l n="1551">ὦ φέγγος εὖφρον ἡμέρας δικηφόρου.</l>
<l n="1552">φαίην ἂν ἤδη νῦν βροτῶν τιμαόρους</l>
<l n="1553">θεοὺς ἄνωθεν γῆς ἐποπτεύειν ἄχη,</l>
<l n="1554">ἰδὼν ὑφαντοῖς ἐν πέπλοις, Ἐρινύων</l>
<l n="1555">τὸν ἄνδρα τόνδε κείμενον φίλως ἐμοί,</l>
<l n="1556">χερὸς πατρῴας ἐκτίνοντα μηχανάς.</l>
<l n="1557">
<milestone ed="P" unit="para"/>Ἀτρεὺς γὰρ ἄρχων τῆσδε γῆς, τούτου πατήρ,</l>
<l n="1558">πατέρα Θυέστην τὸν ἐμόν, ὡς τορῶς φράσαι,</l>
<l n="1559">αὑτοῦ δʼ ἀδελφόν, ἀμφίλεκτος ὢν κράτει,</l>
<l n="1560">ἠνδρηλάτησεν ἐκ πόλεώς τε καὶ δόμων.</l>
<l n="1561">καὶ προστρόπαιος ἑστίας μολὼν πάλιν</l>
<l n="1562">τλήμων Θυέστης μοῖραν ηὕρετʼ ἀσφαλῆ,</l>
<l n="1563">τὸ μὴ θανὼν πατρῷον αἱμάξαι πέδον,</l>
<l n="1564">αὐτός· ξένια δὲ τοῦδε δύσθεος πατὴρ</l>
<l n="1565">Ἀτρεύς, προθύμως μᾶλλον ἢ φίλως, πατρὶ</l>
<l n="1566">τὠμῷ, κρεουργὸν ἦμαρ εὐθύμως ἄγειν</l>
<l n="1567">δοκῶν, παρέσχε δαῖτα παιδείων κρεῶν.</l>
<l n="1568">τὰ μὲν ποδήρη καὶ χερῶν ἄκρους κτένας</l>
<l n="1569">ἔθρυπτʼ, ἄνωθεν <gap/>
</l>
<l n="1570">
<gap><desc>*</desc></gap>
</l>
<l n="1571">
<gap/>ἀνδρακὰς καθήμενος.</l>
<l n="1572">ἄσημα δʼ αὐτῶν αὐτίκʼ ἀγνοίᾳ λαβὼν</l>
<l n="1573">ἔσθει βορὰν ἄσωτον, ὡς ὁρᾷς, γένει.</l>
<l n="1574">κἄπειτʼ ἐπιγνοὺς ἔργον οὐ καταίσιον</l>
<l n="1575">ᾤμωξεν, ἀμπίπτει δʼ ἀπὸ σφαγὴν ἐρῶν,</l>
<l n="1576">μόρον δʼ ἄφερτον Πελοπίδαις ἐπεύχεται,</l>
<l n="1577">λάκτισμα δείπνου ξυνδίκως τιθεὶς ἀρᾷ,</l>
<l n="1578">οὕτως ὀλέσθαι πᾶν τὸ Πλεισθένους γένος.</l>
<l n="1579">ἐκ τῶνδέ σοι πεσόντα τόνδʼ ἰδεῖν πάρα.</l>
<l n="1580">κἀγὼ δίκαιος τοῦδε τοῦ φόνου ῥαφεύς.</l>
<l n="1581">τρίτον γὰρ ὄντα μʼ ἐπὶ δυσαθλίῳ πατρὶ</l>
<l n="1582">συνεξελαύνει τυτθὸν ὄντʼ ἐν σπαργάνοις·</l>
<l n="1583">τραφέντα δʼ αὖθις ἡ δίκη κατήγαγεν.</l>
<l n="1584">καὶ τοῦδε τἀνδρὸς ἡψάμην θυραῖος ὤν,</l>
<l n="1585">πᾶσαν συνάψας μηχανὴν δυσβουλίας.</l>
<l n="1586">οὕτω καλὸν δὴ καὶ τὸ κατθανεῖν ἐμοί,</l>
<l n="1587">ἰδόντα τοῦτον τῆς δίκης ἐν ἕρκεσιν.</l>
</sp>
<sp>
<speaker>Χορός</speaker>
<l n="1588">Αἴγισθʼ, ὑβρίζειν ἐν κακοῖσιν οὐ σέβω.</l>
<l n="1589">σὺ δʼ ἄνδρα τόνδε φὴς ἑκὼν κατακτανεῖν,</l>
<l n="1590">μόνος δʼ ἔποικτον τόνδε βουλεῦσαι φόνον·</l>
<l n="1591">οὔ φημʼ ἀλύξειν ἐν δίκῃ τὸ σὸν κάρα</l>
<l n="1592">δημορριφεῖς, σάφʼ ἴσθι, λευσίμους ἀράς.</l>
<milestone ed="p" n="1617" unit="card"/>
</sp>
<sp>
<speaker>Αἴγισθος</speaker>
<l n="1593">σὺ ταῦτα φωνεῖς νερτέρᾳ προσήμενος</l>
<l n="1594">κώπῃ, κρατούντων τῶν ἐπὶ ζυγῷ δορός;</l>
<l n="1595">γνώσῃ γέρων ὢν ὡς διδάσκεσθαι βαρὺ</l>
<l n="1596">τῷ τηλικούτῳ, σωφρονεῖν εἰρημένον.</l>
<l n="1597">δεσμὸς δὲ καὶ τὸ γῆρας αἵ τε νήστιδες</l>
<l n="1598">δύαι διδάσκειν ἐξοχώταται φρενῶν</l>
<l n="1599">ἰατρομάντεις.  οὐχ ὁρᾷς ὁρῶν τάδε;</l>
<l n="1600">πρὸς κέντρα μὴ λάκτιζε, μὴ παίσας μογῇς.</l>
</sp>
<sp>
<speaker>Χορός</speaker>
<l n="1601">γύναι, σὺ τοὺς ἥκοντας ἐκ μάχης μένων</l>
<l n="1602">οἰκουρὸς εὐνὴν ἀνδρὸς αἰσχύνων ἅμα</l>
<l n="1603">ἀνδρὶ στρατηγῷ τόνδʼ ἐβούλευσας μόρον;</l>
</sp>
<sp>
<speaker>Αἴγισθος</speaker>
<l n="1604">καὶ ταῦτα τἄπη κλαυμάτων ἀρχηγενῆ.</l>
<l n="1605">Ὀρφεῖ δὲ γλῶσσαν τὴν ἐναντίαν ἔχεις.</l>
<l n="1606">ὁ μὲν γὰρ ἦγε πάντʼ ἀπὸ φθογγῆς χαρᾷ,</l>
<l n="1607">σὺ δʼ ἐξορίνας νηπίοις ὑλάγμασιν</l>
<l n="1608">ἄξῃ· κρατηθεὶς δʼ ἡμερώτερος φανῇ.</l>
</sp>
<sp>
<speaker>Χορός</speaker>
<l n="1609">ὡς δὴ σύ μοι τύραννος Ἀργείων ἔσῃ,</l>
<l n="1610">ὃς οὐκ, ἐπειδὴ τῷδʼ ἐβούλευσας μόρον,</l>
<l n="1611">δρᾶσαι τόδʼ ἔργον οὐκ ἔτλης αὐτοκτόνως.</l>
</sp>
<sp>
<speaker>Αἴγισθος</speaker>
<l n="1612">τὸ γὰρ δολῶσαι πρὸς γυναικὸς ἦν σαφῶς·</l>
<l n="1613">ἐγὼ δʼ ὕποπτος ἐχθρὸς ἦ παλαιγενής.</l>
<l n="1614">ἐκ τῶν δὲ τοῦδε χρημάτων πειράσομαι</l>
<l n="1615">ἄρχειν πολιτῶν· τὸν δὲ μὴ πειθάνορα</l>
<l n="1616">ζεύξω βαρείαις οὔτι μοι σειραφόρον</l>
<l n="1617">κριθῶντα πῶλον· ἀλλʼ ὁ δυσφιλὴς σκότῳ</l>
<l n="1618">λιμὸς ξύνοικος μαλθακόν σφʼ ἐπόψεται.</l>
</sp>
<sp>
<speaker>Χορός</speaker>
<l n="1619">τί δὴ τὸν ἄνδρα τόνδʼ ἀπὸ ψυχῆς κακῆς</l>
<l n="1620">οὐκ αὐτὸς ἠνάριζες, ἀλλά νιν γυνὴ</l>
<l n="1621">χώρας μίασμα καὶ θεῶν ἐγχωρίων</l>
<l n="1622">ἔκτεινʼ;Ὀρέστης ἆρά που βλέπει φάος,</l>
<l n="1623">ὅπως κατελθὼν δεῦρο πρευμενεῖ τύχῃ</l>
<l n="1624">ἀμφοῖν γένηται τοῖνδε παγκρατὴς φονεύς;</l>
<milestone ed="p" n="1649" unit="card"/>
</sp>
<div type="close" met="trochaic">
<sp>
<speaker>Αἴγισθος</speaker>
<l n="1625">ἀλλʼ ἐπεὶ δοκεῖς τάδʼ ἔρδειν καὶ λέγειν, γνώσῃ τάχα</l>
<l n="1626">εἶα δή, φίλοι λοχῖται, τοὔργον οὐχ ἑκὰς τόδε.</l>
</sp>
<sp>
<speaker>Χορός</speaker>
<l n="1627">εἶα δή, ξίφος πρόκωπον πᾶς τις εὐτρεπιζέτω.</l>
</sp>
<sp>
<speaker>Αἴγισθος</speaker>
<l n="1628">ἀλλὰ κἀγὼ μὴν πρόκωπος οὐκ ἀναίνομαι θανεῖν.</l>
</sp>
<sp>
<speaker>Χορός</speaker>
<l n="1629">δεχομένοις λέγεις θανεῖν σε· τὴν τύχην δʼ αἱρούμεθα.</l>
</sp>
<sp>
<speaker>Κλυταιμήστρα</speaker>
<l n="1630">μηδαμῶς, ὦ φίλτατʼ ἀνδρῶν, ἄλλα δράσωμεν κακά.</l>
<l n="1631">ἀλλὰ καὶ τάδʼ ἐξαμῆσαι πολλά, δύστηνον θέρος.</l>
<l n="1632">πημονῆς δʼ ἅλις γʼ ὑπάρχει· μηδὲν αἱματώμεθα.</l>
<l n="1633">στείχετʼ αἰδοῖοι γέροντες πρὸς δόμους, πεπρωμένοις <del>τούσδε</del>
</l>
<l n="1634">πρὶν παθεῖν εἴξαντες ὥρᾳ· χρῆν τάδʼ ὡς ἐπράξαμεν.</l>
<l n="1635">εἰ δέ τοι μόχθων γένοιτο τῶνδʼ ἅλις, δεχοίμεθʼ ἄν,</l>
<l n="1636">δαίμονος χηλῇ βαρείᾳ δυστυχῶς πεπληγμένοι.</l>
<l n="1637">ὧδʼ ἔχει λόγος γυναικός, εἴ τις ἀξιοῖ μαθεῖν.</l>
</sp>
<sp>
<speaker>Αἴγισθος</speaker>
<l n="1638">ἀλλὰ τούσδʼ ἐμοὶ ματαίαν γλῶσσαν ὧδʼ ἀπανθίσαι</l>
<l n="1639">κἀκβαλεῖν ἔπη τοιαῦτα δαίμονος πειρωμένους,</l>
<l n="1640">σώφρονος γνώμης θʼ ἁμαρτεῖν τὸν κρατοῦντά <add>θʼ ὑβρίσαι</add>.</l>
</sp>
<sp>
<speaker>Χορός</speaker>
<l n="1641">οὐκ ἂν Ἀργείων τόδʼ εἴη, φῶτα προσσαίνειν κακόν.</l>
</sp>
<sp>
<speaker>Αἴγισθος</speaker>
<l n="1642">ἀλλʼ ἐγώ σʼ ἐν ὑστέραισιν ἡμέραις μέτειμʼ ἔτι.</l>
</sp>
<sp>
<speaker>Χορός</speaker>
<l n="1643">οὔκ, ἐὰν δαίμων, Ὀρέστην δεῦρʼ ἀπευθύνῃ μολεῖν.</l>
</sp>
<sp>
<speaker>Αἴγισθος</speaker>
<l n="1644">οἶδʼ ἐγὼ φεύγοντας ἄνδρας ἐλπίδας σιτουμένους.</l>
</sp>
<sp>
<speaker>Χορός</speaker>
<l n="1645">πρᾶσσε, πιαίνου, μιαίνων τὴν δίκην, ἐπεὶ πάρα.</l>
</sp>
<sp>
<speaker>Αἴγισθος</speaker>
<l n="1646">ἴσθι μοι δώσων ἄποινα τῆσδε μωρίας χάριν.</l>
</sp>
<sp>
<speaker>Χορός</speaker>
<l n="1647">κόμπασον θαρσῶν, ἀλέκτωρ ὥστε θηλείας πέλας.</l>
</sp>
<sp>
<speaker>Κλυταιμήστρα</speaker>
<l n="1648">μὴ προτιμήσῃς ματαίων τῶνδʼ ὑλαγμάτων· <add>ἐγὼ</add>
</l>
<l n="1649">καὶ σὺ θήσομεν κρατοῦντε τῶνδε δωμάτων <add>καλῶς</add>.</l>
</sp>
</div>
</div>
</div></body>
</text>
</TEI>