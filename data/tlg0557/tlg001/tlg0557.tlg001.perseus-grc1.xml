<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Discourses </title>
        <author>Epictetus</author>
        <sponsor>Perseus Project, Tufts University</sponsor>
        <principal>Gregory Crane</principal>
        <respStmt>
          <resp>Prepared under the supervision of</resp>
          <name>Lisa Cerrato</name>
          <name>William Merrill</name>
          <name>Elli Mylonas</name>
          <name>David Smith</name>
        </respStmt>
        <funder n="org:AnnCPB">The Annenberg CPB/Project</funder>
      </titleStmt>
      <publicationStmt>
        <publisher>Trustees of Tufts University</publisher>
        <pubPlace>Medford, MA</pubPlace>
        <authority>Perseus Project</authority>
      </publicationStmt>

      <sourceDesc>
        <biblStruct>
          <monogr>
            <title xml:lang="la">Epicteti Dissertationes ab Arriano digestae</title>
            <author>Epictetus</author>
            <respStmt>
              <name>Heinrich Schenkl</name>
              <resp>editor</resp>
            </respStmt>
            <imprint>
              <pubPlace>Leipzig</pubPlace>
              <publisher>B. G. Teubner</publisher>
              <date>1916</date>
            </imprint>
          </monogr>
        </biblStruct>
      </sourceDesc>
    </fileDesc>

    <encodingDesc>
      <refsDecl>
        <refState unit="text"/>
        <refState unit="book"/>
        <refState unit="chapter" n="chunk"/>
      </refsDecl>
      <refsDecl>
        <refState unit="text"/>
        <refState unit="chapter" n="chunk"/>
      </refsDecl>
    </encodingDesc>

    <profileDesc>
      <langUsage>
        <language ident="greek">Greek</language>
        <language ident="la">Latin</language>
      </langUsage>
    </profileDesc>
  </teiHeader>
  <text xml:lang="grc">
    <body>
      <head xml:lang="la">δισσερτατιονες αβ αρριανο διγεσταε</head>
      <div n="0" type="book">
        <head xml:lang="la">αρριανι επιστυλα αδ λυξιυμ γελλιυμ</head>
        <div n="0" type="chapter">
          <opener>Ἀρριανὸς Λουκίῳ Γελλίῳ χαίρειν.</opener>
          <milestone unit="section" n="1"/>
          <p>οὔτε συνέγραψα ἐγὼ τοὺς Ἐπικτήτου λόγους οὕτως ὅπως ἄν τις συγγράψειε τὰ τοιαῦτα οὔτε
            ἐξήνεγκα εἰς ἀνθρώπους αὐτός, ὅς γε οὐδὲ συγγράψαι φημί. <milestone unit="section" n="2"
            /> ὅσα δὲ ἤκουον αὐτοῦ λέγοντος, ταῦτα αὐτὰ ἐπειράθην αὐτοῖς ὀνόμασιν ὡς οἷόν τε ἦν
            γραψάμενος ὑπομνήματα εἰς ὕστερον ἐμαυτῷ διαφυλάξαι τῆς ἐκείνου διανοίας καὶ παρρησίας.
              <milestone unit="section" n="3"/> ἔστι δὴ τοιαῦτα ὥσπερ εἰκὸς ὁποῖα ἄν τις αὐτόθεν
            ὁρμηθεὶς εἴποι πρὸς ἕτερον, οὐχ ὁποῖα ἂν ἐπὶ τῷ ὕστερον ἐντυγχάνειν τινὰς αὐτοῖς
            συγγράφοι. <milestone unit="section" n="4"/> τοιαῦτα δʼ ὄντα οὐκ οἶδα ὅπως οὔτε ἑκόντος
            ἐμοῦ οὔτε εἰδότος ἐξέπεσεν εἰς ἀνθρώπους. <milestone unit="section" n="5"/> ἀλλʼ ἐμοί γε
            οὐ πολὺς λόγος, εἰ οὐχ ἱκανὸς φανοῦμαι συγγράφειν, Ἐπικτήτῳ τε οὐδʼ ὀλίγος, εἰ
            καταφρονήσει τις αὐτοῦ τῶν λόγων, ἐπεὶ καὶ λέγων αὐτοὺς οὐδενὸς ἄλλου δῆλος ἦν ἐφιέμενος
            ὅτι μὴ κινῆσαι τὰς γνώμας τῶν ἀκουόντων πρὸς τὰ βέλτιστα. εἰ μὲν δὴ τοῦτό γε αὐτὸ
            διαπράττοιντο οἱ λόγοι οὗτοι, <milestone unit="section" n="6"/> ἔχοιεν ἂν οἶμαι ὅπερ χρὴ
            ἔχειν τοὺς τῶν φιλοσόφων λόγους· <milestone unit="section" n="7"/> εἰ δὲ μή, ἀλλʼ ἐκεῖνο
            ἴστωσαν οἱ ἐντυγχάνοντες ὅτι, αὐτὸς ὁπότε ἔλεγεν αὐτούς, ἀνάγκη ἦν τοῦτο πάσχειν τὸν
            ἀκροώμενον αὐτῶν ὅπερ ἐκεῖνος αὐτὸν παθεῖν ἠβούλετο. <milestone unit="section" n="8"/>
            εἰ δʼ οἱ λόγοι αὐτοὶ ἐφʼ αὑτῶν τοῦτο οὐ διαπράττονται, τυχὸν μὲν ἐγὼ αἴτιος, τυχὸν δὲ
            καὶ ἀνάγκη οὕτως ἔχειν. ἔρρωσο. </p>
        </div>
      </div>
      <div n="1" type="book">
        <div n="1" type="chapter">
          <head>περὶ τῶν ἐφʼ ἡμῖν καὶ οὐκ ἐφʼ ἡμῖν.</head>
          <milestone unit="section" n="1"/>
          <p>τῶν ἄλλων δυνάμεων οὐδεμίαν εὑρήσετε αὐτὴν αὑτῆς θεωρητικήν, οὐ τοίνυν οὐδὲ
            δοκιμαστικὴν ἢ ἀποδοκιμαστικήν. <milestone unit="section" n="2"/> ἡ γραμματικὴ μέχρι
            τίνος κέκτηται τὸ θεωρητικόν; μέχρι τοῦ διαγνῶναι τὰ γράμματα. ἡ μουσική; μέχρι τοῦ
            διαγνῶναι τὸ μέλος. <milestone unit="section" n="3"/> αὐτὴ οὖν αὑτὴν θεωρεῖ τις αὐτῶν;
            οὐδαμῶς. ἀλλʼ ὅτε μέν, ἄν τι γράφῃς τῷ ἑταίρῳ, δεῖ τούτων τῶν γραπτέων, ἡ γραμματικὴ
            ἐρεῖ· πότερον δὲ γραπτέον τῷ ἑταίρῳ ἢ οὐ γραπτέον, ἡ γραμματικὴ οὐκ ἐρεῖ. καὶ περὶ τῶν
            μελῶν ὡσαύτως ἡ μουσική· πότερον δʼ ᾀστέον νῦν καὶ κιθαριστέον ἢ οὔτε ᾀστέον οὔτε
            κιθαριστέον οὐκ ἐρεῖ. <milestone unit="section" n="4"/> τίς οὖν ἐρεῖ; ἡ καὶ αὑτὴν
            θεωροῦσα καὶ τἆλλα πάντα. αὕτη δʼ ἐστὶ τίς; ἡ δύναμις ἡ λογική· μόνη γὰρ αὕτη καὶ αὑτὴν
            κατανοήσουσα παρείληπται, τίς τέ ἐστι καὶ τί δύναται καὶ πόσου ἀξία οὖσα ἐλήλυθεν, καὶ
            τὰς ἄλλας ἁπάσας. <milestone unit="section" n="5"/> τί γάρ ἐστιν ἄλλο τὸ λέγον ὅτι
            χρυσίον καλόν ἐστιν; αὐτὸ γὰρ οὐ λέγει. δῆλον ὅτι ἡ χρηστικὴ δύναμις ταῖς φαντασίαις. τί
            ἄλλο τὸ μουσικήν, <milestone unit="section" n="6"/> γραμματικήν, τὰς ἄλλας δυνάμεις
            διακρῖνον, δοκιμάζον τὰς χρήσεις αὐτῶν καὶ τοὺς καιροὺς παραδεικνύον; οὐδὲν ἄλλο.</p>
          <milestone unit="section" n="7"/>
          <p>ὥσπερ οὖν ἦν ἄξιον, τὸ κράτιστον ἁπάντων καὶ κυριεῦον οἱ θεοὶ μόνον ἐφʼ ἡμῖν ἐποίησαν,
            τὴν χρῆσιν τὴν ὀρθὴν ταῖς φαντασίαις, τὰ δʼ ἄλλα οὐκ ἐφʼ ἡμῖν. ἆρά γε ὅτι οὐκ ἤθελον;
              <milestone unit="section" n="8"/> ἐγὼ μὲν δοκῶ ὅτι, εἰ ἠδύναντο, κἀκεῖνα ἂν ἡμῖν
            ἐπέτρεψαν· ἀλλὰ πάντως οὐκ ἠδύναντο. <milestone unit="section" n="9"/> ἐπὶ γῆς γὰρ ὄντας
            καὶ σώματι συνδεδεμένους τοιούτῳ καὶ κοινωνοῖς τοιούτοις πῶς οἷόν τʼ ἦν εἰς ταῦτα ὑπὸ
            τῶν ἐκτὸς μὴ ἐμποδίζεσθαι;</p>
          <p>ἀλλὰ τί λέγει ὁ Ζεύς; <milestone unit="section" n="10"/>
            <q>Ἐπίκτητε, εἰ οἷόν τε ἦν, καὶ τὸ σωμάτιον ἄν σου καὶ τὸ κτησίδιον ἐποίησα ἐλεύθερον
              καὶ ἀπαραπόδιστον. <milestone unit="section" n="11"/> νῦν δέ, μή σε λανθανέτω, τοῦτο
              οὐκ ἔστιν σόν, ἀλλὰ πηλὸς κομψῶς πεφυραμένος. <milestone unit="section" n="12"/> ἐπεὶ
              δὲ τοῦτο οὐκ ἠδυνάμην, ἐδώκαμέν σοι μέρος τι ἡμέτερον, τὴν δύναμιν ταύτην τὴν
              ὁρμητικήν τε καὶ ἀφορμητικὴν καὶ ὀρεκτικήν τε καὶ ἐκκλιτικὴν καὶ ἁπλῶς τὴν χρηστικὴν
              ταῖς φαντασίαις, ἧς ἐπιμελούμενος καὶ ἐν ᾗ τὰ σαυτοῦ τιθέμενος οὐδέποτε κωλυθήσῃ,
              οὐδέποτʼ ἐμποδισθήσῃ, οὐ στενάξεις, οὐ μέμψῃ, οὐ κολακεύσεις οὐδένα. <milestone
                unit="section" n="13"/> τί οὖν; μή τι μικρά σοι φαίνεται ταῦτα;</q>
            <q>μὴ γένοιτο.</q>
            <q>ἀρκῇ οὖν αὐτοῖς;</q>
            <q>εὔχομαι † δὲ τοῖς θεοῖς.</q>
            <milestone unit="section" n="14"/></p>
          <p>νῦν δʼ ἑνὸς δυνάμενοι ἐπιμελεῖσθαι καὶ ἑνὶ προσηρτηκέναι ἑαυτοὺς μᾶλλον θέλομεν πολλῶν
            ἐπιμελεῖσθαι καὶ πολλοῖς προσδεδέσθαι καὶ τῷ σώματι καὶ τῇ κτήσει καὶ ἀδελφῷ καὶ φίλῳ
            καὶ τέκνῳ καὶ δούλῳ. <milestone unit="section" n="15"/> ἅτε οὖν πολλοῖς προσδεδεμένοι
            βαρούμεθα ὑπʼ αὐτῶν καὶ καθελκόμεθα. <milestone unit="section" n="16"/> διὰ τοῦτο, ἂν
            ἄπλοια ᾖ, καθήμεθα σπώμενοι καὶ παρακύπτομεν συνεχῶς· <q>τίς ἄνεμος πνεῖ; βορέας.</q> τί
            ἡμῖν καὶ αὐτῷ; <q>πότε ὁ ζέφυρος πνεύσει;</q> ὅταν αὐτῷ δόξῃ, ὦ βέλτιστε, ἢ τῷ Αἰόλῳ. σὲ
            γὰρ οὐκ ἐποίησεν ὁ θεὸς ταμίαν τῶν ἀνέμων, ἀλλὰ τὸν Αἴολον. <milestone unit="section"
              n="17"/> τί οὖν; δεῖ τὰ ἐφʼ ἡμῖν βέλτιστα κατασκευάζειν, τοῖς δʼ ἄλλοις χρῆσθαι ὡς
            πέφυκεν. <q>πῶς οὖν πέφυκεν;</q> ὡς ἂν ὁ θεὸς θέλῃ.</p>
          <p>
            <milestone unit="section" n="18"/>
            <q>ἐμὲ οὖν νῦν τραχηλοκοπεῖσθαι μόνον;</q> τί οὖν; ἤθελες πάντας τραχηλοκοπηθῆναι, ἵνα
            σὺ παραμυθίαν ἔχῃς; οὐ θέλεις οὕτως ἐκτεῖναι τὸν τράχηλον, <milestone unit="section"
              n="19"/> ὡς Λατερανός τις ἐν τῇ Ῥώμῃ κελευσθεὶς ὑπὸ τοῦ Νέρωνος ἀποκεφαλισθῆναι;
            ἐκτείνας γὰρ τὸν τράχηλον καὶ πληγεὶς καὶ πρὸς αὐτὴν τὴν πληγὴν ἀσθενῆ γενομένην ἐπʼ
            ὀλίγον συνελκυσθεὶς πάλιν ἐξέτεινεν. <milestone unit="section" n="20"/> ἀλλὰ καὶ ἔτι
            πρότερον προσελθόντι τις Ἐπαφροδίτῳ τῷ † κυρίῳ τοῦ Νέρωνος καὶ ἀνακρίνοντι αὐτὸν ὑπὲρ
            τοῦ συγκρουσθῆναι <q>ἄν τί θέλω,</q> φησίν, <q>ἐρῶ σου τῷ κυρίῳ.</q></p>
          <p>
            <milestone unit="section" n="21"/>
            <q>τί οὖν δεῖ πρόχειρον ἔχειν ἐν τοῖς τοιούτοις;</q> τί γὰρ ἄλλο ἢ τί ἐμὸν καὶ τί οὐκ
            ἐμὸν καὶ τί μοι ἔξεστιν καὶ τί μοι οὐκ ἔξεστιν; <milestone unit="section" n="22"/>
            ἀποθανεῖν με δεῖ· μή τι οὖν καὶ στένοντα; δεθῆναι· μή τι καὶ θρηνοῦντα; φυγαδευθῆναι· μή
            τις οὖν κωλύει γελῶντα καὶ εὐθυμοῦντα καὶ εὐροοῦντα; <milestone unit="section" n="23"/>
            <q>εἰπὲ τὰ ἀπόρρητα.</q> οὐ λέγω· τοῦτο γὰρ ἐπʼ ἐμοί ἐστιν. <q>ἀλλὰ δήσω σε.</q>
            ἄνθρωπε. τί λέγεις; ἐμέ; τὸ σκέλος μου δήσεις, τὴν προαίρεσιν δὲ οὐδʼ ὁ Ζεὺς νι
              <milestone unit="section" n="24"/> κῆσαι δύναται. <q>εἰς φυλακήν σε βαλῶ.</q> τὸ
            σωμάτιον. <q>ἀποκεφαλίσω σε.</q> πότε οὖν σοὶ εἶπον, ὅτι μόνου ἐμοῦ ὁ τράχηλος
            ἀναπότμητός ἐστιν; <milestone unit="section" n="25"/> ταῦτα ἔδει μελετᾶν τοὺς
            φιλοσοφοῦντας, ταῦτα καθʼ ἡμέραν γράφειν, ἐν τούτοις γυμνάζεσθαι.</p>
          <p>Θρασέας εἰώθει λέγειν <milestone unit="section" n="26"/>
            <q>σήμερον ἀναιρεθῆναι θέλω μᾶλλον ἢ αὔριον φυγαδευθῆναι</q>
            <milestone unit="section" n="27"/> τί οὖν αὐτῷ Ῥοῦφος εἶπεν; <q>εἰ μὲν ὡς βαρύτερον
              ἐκλέγῃ, τίς ἡ μωρία τῆς ἐκλογῆς; εἰ δʼ ὡς κουφότερον, τίς σοι δέδωκεν; οὐ θέλεις
              μελετᾶν ἀρκεῖσθαι τῷ δεδομένῳ;</q></p>
          <milestone unit="section" n="28"/>
          <p>διὰ τοῦτο γὰρ Ἀγριππῖνος τί ἔλεγεν; ὅτι <q>ἐγὼ ἐμαυτῷ ἐμπόδιος οὐ γίνομαι.</q> ἀπηγγέλη
            αὐτῷ ὅτι <milestone unit="section" n="29"/>
            <q>κρίνῃ ἐν συγκλήτῳ.</q> — <q>ἀγαθῇ τύχῃ. ἀλλὰ ἦλθεν ἡ πέμπτη</q> (ταύτῃ δʼ εἰώθει
            γυμνασάμενος ψυχρολουτρεῖν)· <milestone unit="section" n="30"/>
            <q>ἀπέλθωμεν καὶ γυμνασθῶμεν.</q> γυμνασαμένῳ λέγει τις, αὐτῷ ἐλθὼν ὅτι
              <q>Κατακέκρισαι.</q> — <q>φυγῇ,</q>, φησίν, <q>ἢ θανάτῳ;</q> — <q>φυγῇ.</q> — <q>τὰ
              ὑπάρχοντα τί;</q> — <q>οὐκ ἀφῃρέθη.</q> — <q>εἰς Ἀρίκειαν οὖν ἀπελθόντες ἀριστήσωμεν.
              </q><milestone unit="section" n="31"/> — τοῦτʼ ἔστι μεμελετηκέναι ἃ δεῖ μελετᾶν,
            ὄρεξιν ἔκκλισιν ἀκώλυτα ἀπερίπτωτα παρεσκευακέναι. ἀποθανεῖν με δεῖ. <milestone
              unit="section" n="32"/> εἰ ἤδη, ἀποθνῄσκω· κἂν μετʼ ὀλίγον, νῦν ἀριστῶ τῆς ὥρας
            ἐλθούσης, εἶτα τότε τεθνήξομαι. πῶς; ὡς προσήκει τὸν τὰ ἀλλότρια ἀποδιδόντα.</p>
        </div>
        <div n="2" type="chapter">
          <head>πῶς ἄν τις σῴζοι τὸ κατὰ πρόσωπον ἐν παντί.</head>
          <milestone unit="section" n="1"/>
          <p>τῷ λογικῷ ζῴῳ μόνον ἀφόρητόν ἐστι τὸ ἄλογον, τὸ δʼ εὔλογον φορητόν. <milestone
              unit="section" n="2"/> πληγαὶ οὐκ εἰσὶν ἀφόρητοι τῇ φύσει. — τίνα τρόπον; — ὅρα πῶς·
            Λακεδαιμόνιοι μαστιγοῦνται μαθόντες ὅτι εὔλογόν ἐστιν. <milestone unit="section" n="3"/>
            — τὸ δʼ ἀπάγξασθαι οὐκ ἔστιν ἀφόρητον; — ὅταν γοῦν πάθῃ τις ὅτι εὔ <milestone
              unit="section" n="4"/> λογον, ἀπελθὼν ἀπήγξατο. ἁπλῶς ἐὰν προσέχωμεν, ὑπʼ οὐδενὸς
            οὕτως εὑρήσομεν τὸ ζῷον θλιβόμενον ὡς ὑπὸ τοῦ ἀλόγου καὶ πάλιν ἐπʼ οὐδὲν οὕτως ἑλκόμενον
            ὡς ἐπὶ τὸ εὔλογον.</p>
          <milestone unit="section" n="5"/>
          <p>ἄλλῳ δʼ ἄλλο προσπίπτει τὸ εὔλογον καὶ ἄλογον, καθάπερ καὶ ἀγαθὸν καὶ κακὸν ἄλλο ἄλλῳ
            καὶ συμφέρον καὶ ἀσύμφορον. <milestone unit="section" n="6"/> διὰ τοῦτο μάλιστα παιδείας
            δεόμεθα, ὥστε μαθεῖν τοῦ εὐλόγου καὶ ἀλόγου πρόληψιν ταῖς ἐπὶ μέρους οὐσίαις ἐφαρμόζειν
            συμφώνως τῇ φύσει. <milestone unit="section" n="7"/> εἰς δὲ τὴν τοῦ εὐλόγου καὶ ἀλόγου
            κρίσιν οὐ μόνον ταῖς τῶν ἐκτὸς ἀξίαις συγχρώμεθα, ἀλλὰ καὶ τῶν κατὰ τὸ πρόσωπον ἑαυτοῦ
            ἕκαστος. <milestone unit="section" n="8"/> τῷ γάρ τινι εὔλογον τὸ ἀμίδα παρακρατεῖν αὐτὸ
            μόνον βλέποντι, ὅτι μὴ παρακρατήσας μὲν πληγὰς λήψεται καὶ τροφὰς οὐ λήψεται,
            παρακρατήσας δʼ οὐ πείσεταί τι τραχὺ ἢ ἀνιαρόν· <milestone unit="section" n="9"/> ἄλλῳ
            δέ τινι οὐ μόνον τὸ αὐτὸν παρακρατῆσαι ἀφόρητον δοκεῖ, ἀλλὰ καὶ τὸ ἄλλου παρακρατοῦντος
            ἀνασχέσθαι. <milestone unit="section" n="10"/> ἂν οὖν μου πυνθάνῃ <q>παρακρατήσω τὴν
              ἀμίδα ἢ μή;,</q> ἐρῶ σοι ὅτι μείζονα ἀξίαν ἔχει τὸ λαβεῖν τροφὰς τοῦ μὴ λαβεῖν καὶ
            μείζονα ἀπαξίαν τὸ δαρῆναι τοῦ μὴ δαρῆναι· ὥστʼ εἰ τούτοις παραμετρεῖς τὰ σαυτοῦ,
            ἀπελθὼν παρακράτει. <milestone unit="section" n="11"/>
            <q>ἀλλʼ οὐκ ἂν κατʼ ἐμέ.</q> τοῦτο σὲ δεῖ συνεισφέρειν εἰς τὴν σκέψιν, οὐκ ἐμέ. σὺ γὰρ
            εἶ ὁ σαυτὸν εἰδώς, πόσου ἄξιος εἶ σεαυτῷ καὶ πόσου σεαυτὸν πιπράσκεις· ἄλλοι γὰρ ἄλλων
            πιπράσκουσιν.</p>
          <milestone unit="section" n="12"/>
          <p>διὰ τοῦτο Ἀγριππῖνος Φλώρῳ σκεπτομένῳ, εἰ καταβατέον αὐτῷ ἐστιν εἰς Νέρωνος θεωρίας,
            ὥστε καὶ αὐτόν τι λειτουργῆσαι, ἔφη <milestone unit="section" n="13"/>
            <q>κατάβηθι.</q> πυθομένου δʼ αὐτοῦ <q>διὰ τί σὺ οὐ καταβαίνεις;</q> ἔφη ὅτι <q>ἐγὼ οὐδὲ
              βουλεύομαι.</q>
            <milestone unit="section" n="14"/> ὁ γὰρ ἅπαξ εἰς τὴν περὶ τῶν τοιούτων σκέψιν καὶ τὰς
            τῶν ἐκτὸς ἀξίας συγκαθεὶς καὶ ψηφίζων ἐγγύς ἐστι τῶν ἐπιλελησμένων τοῦ ἰδίου προσώπου.
              <milestone unit="section" n="15"/> τί γάρ μου πυνθάνῃ; <q>θάνατος αἱρετώτερόν ἐστιν ἢ
              ζωή;</q> λέγω ζωή. <milestone unit="section" n="16"/>
            <q>πόνος ἢ ἡδονή;</q> λέγω ἡδονή. <q>ἀλλά, ἂν μὴ τραγῳδήσω, τραχηλοκοπηθήσομαι.</q>
            ἄπελθε τοίνυν καὶ τραγῴδει, ἐγὼ δʼ οὐ τραγῳδήσω. <milestone unit="section" n="17"/>
            <q>διὰ τί;</q> ὅτι σὺ σεαυτὸν ἡγῇ μίαν τινὰ εἶναι κρόκην τῶν ἐκ τοῦ χιτῶνος. τί οὖν; σὲ
            ἔδει φροντίζειν πῶς ἀνόμοιος ᾖς τοῖς ἄλλοις ἀνθρώποις, ὥσπερ οὐδʼ ἡ κρόκη πρὸς τὰς ἄλλας
            κρόκας θέλει τι ἔχειν ἐξαίρετον. <milestone unit="section" n="18"/> ἐγὼ δὲ πορφύρα εἶναι
            βούλομαι, τὸ ὀλίγον ἐκεῖνο καὶ στιλπνὸν καὶ τοῖς ἄλλοις αἴτιον τοῦ εὐπρεπῆ φαίνεσθαι καὶ
            καλά. τί οὖν μοι λέγεις ὅτι <q>ἐξομοιώθητι τοῖς πολλοῖς;</q> καὶ πῶς ἔτι πορφύρα
            ἔσομαι;</p>
          <milestone unit="section" n="19"/>
          <p>ταῦτα εἶδεν καὶ Πρῖσκος Ἑλουίδιος καὶ ἰδὼν ἐποίησε. προσπέμψαντος αὐτῷ Οὐεσπασιανοῦ,
            ἵνα μὴ εἰσέλθῃ εἰς τὴν σύγκλητον, ἀπεκρίνατο <q>ἐπὶ σοί ἐστι μὴ ἐᾶσαί με εἶναι
              συγκλητικόν· μέχρι δὲ ἂν ὦ, δεῖ με εἰσέρχεσθαι.</q>
            <milestone unit="section" n="20"/>
            <q>ἄγε ἀλλʼ εἰσελθών,</q> φησίν, <q>σιώπησον.</q>
            <q>μή μʼ ἐξέταζε καὶ σιωπήσω.</q>
            <q>ἀλλὰ δεῖ με ἐξετάσαι.</q>
            <q>κἀμὲ εἰπεῖν τὸ φαινόμενον δίκαιον.</q>
            <q>ἀλλʼ ἐὰν εἴπῃς, ἀποκτενῶ σε.</q>
            <milestone unit="section" n="21"/><q>πότε οὖν σοι εἶπον, ὅτι ἀθάνατός εἰμι; καὶ σὺ τὸ
              σὸν ποιήσεις κἀγὼ τὸ ἐμόν. σόν ἐστιν ἀποκτεῖναι, ἐμὸν ἀποθανεῖν μὴ τρέμοντα· σὸν
              φυγαδεῦσαι, ἐμὸν ἐξελθεῖν μὴ λυπούμενον.</q>
            <milestone unit="section" n="22"/> τί οὖν ὠφέλησε Πρῖσκος εἷς ὤν; τί δʼ ὠφελεῖ ἡ πορφύρα
            τὸ ἱμάτιον; τί γὰρ ἄλλο ἢ διαπρέπει ἐν αὐτῷ ὡς πορφύρα καὶ τοῖς ἄλλοις δὲ καλὸν
            παράδειγμα ἔκκειται; <milestone unit="section" n="23"/> ἄλλος δʼ ἂν εἰπόντος αὐτῷ
            Καίσαρος ἐν τοιαύτῃ περὶ στάσει μὴ ἐλθεῖν εἰς σύγκλητον εἶπεν <milestone unit="section"
              n="24"/>
            <q>ἔχω χάριν, ὅτι μου φείδῃ.</q> τὸν τοιοῦτον οὐδʼ ἂν ἐκώλυεν εἰσελθεῖν, ἀλλʼ ᾔδει, ὅτι
            ἢ καθεδεῖται ὡς κεράμιον ἢ λέγων ἐρεῖ, ἃ οἶδεν ὅτι ὁ Καῖσαρ θέλει, καὶ προσεπισωρεύσει
            ἔτι πλείονα. <milestone unit="section" n="25"/></p>
          <p>τοῦτον τὸν τρόπον καὶ ἀθλητής τις κινδυνεύων ἀποθανεῖν, εἰ μὴ ἀπεκόπη τὸ αἰδοῖον,
            ἐπελθόντος αὐτῷ τοῦ ἀδελφοῦ (ἦν δʼ ἐκεῖνος φιλόσοφος) καὶ εἰπόντος <q>ἄγε, ἀδελφέ, τί
              μέλλεις ποιεῖν; ἀποκόπτομεν τοῦτο τὸ μέρος καὶ ἔτι εἰς γυμνάσιον προερχόμεθα;</q> οὐχ
            ὑπέμεινεν, ἀλλʼ ἐγκαρτερήσας ἀπέθανεν. <milestone unit="section" n="26"/> πυθομένου δέ
            τινος· πῶς τοῦτο ἐποίησεν; ὡς ἀθλητὴς ἢ ὡς φιλόσοφος; ὡς ἀνήρ, ἔφη, ἀνὴρ δʼ Ὀλύμπια
            κεκηρυγμένος καὶ ἠγωνισμένος, ἐν τοιαύτῃ τινὶ χώρᾳ ἀνεστραμμένος, οὐχὶ παρὰ τῷ Βάτω
              <milestone unit="section" n="27"/> νι ἀλειφόμενος. ἄλλος δὲ κἂν τὸν τράχηλον ἀπετμήθη,
            εἰ ζῆν ἠδύνατο δίχα τοῦ τραχήλου. <milestone unit="section" n="28"/> τοιοῦτόν ἐστι τὸ
            κατὰ πρόσωπον· οὕτως ἰσχυρὸν παρὰ τοῖς εἰθισμένοις αὐτὸ συνεισφέρειν ἐξ αὐτῶν ἐν ταῖς
            σκέψεσιν. <milestone unit="section" n="29"/>
            <q>ἄγε οὖν, Ἐπίκτητε, διαξύρησαι.</q> ἂν ὦ φιλόσοφος, λέγω <q>οὐ διαξυρῶμαι.</q>
            <q>ἀλλʼ ἀφελῶ σου τὸν τράχηλον.</q> εἰ σοὶ ἄμεινον, ἄφελε.</p>
          <milestone unit="section" n="30"/>
          <p>ἐπύθετό τις· πόθεν οὖν αἰσθησόμεθα τοῦ κατὰ πρόσωπον ἕκαστος; — πόθεν δʼ ὁ ταῦρος, ἔφη,
            λέοντος ἐπελθόντος μόνος αἰσθάνεται τῆς αὑτοῦ παρασκευῆς καὶ προβέβληκεν ἑαυτὸν ὑπὲρ τῆς
            ἀγέλης πάσης; ἢ δῆλον ὅτι εὐθὺς ἅμα τῷ τὴν παρασκευὴν ἔχειν ἀπαντᾷ καὶ συναίσθησις
            αὐτῆς; <milestone unit="section" n="31"/> καὶ ἡμῶν τοίνυν ὅστις ἂν ἔχῃ τοιαύτην
            παρασκευήν, οὐκ ἀγνοήσει αὐτήν. <milestone unit="section" n="32"/> ἄφνω δὲ ταῦρος οὐ
            γίνεται οὐδὲ γενναῖος ἄνθρωπος, ἀλλὰ δεῖ χειμασκῆσαι, παρασκευάσασθαι καὶ μὴ εἰκῇ
            προσπηδᾶν ἐπὶ τὰ μηδὲν προσήκοντα.</p>
          <milestone unit="section" n="33"/>
          <p>μόνον σκέψαι, πόσου πωλεῖς τὴν σεαυτοῦ προαίρεσιν. ἄνθρωπε, εἰ μηδὲν ἄλλο, μὴ ὀλίγου
            αὐτὴν πωλήσῃς. τὸ δὲ μέγα καὶ ἐξαίρετον ἄλλοις τάχα προσήκει, Σωκράτει καὶ τοῖς
            τοιούτοις. <milestone unit="section" n="34"/> — διὰ τί οὖν, εἰ πρὸς τοῦτο πεφύκαμεν, οὐ
            πάντες ἢ πολλοὶ γίνονται τοιοῦτοι; — ἵπποι γὰρ ὠκεῖς ἅπαντες γίνονται, κύνες γὰρ
            ἰχνευτικοὶ πάντες; <milestone unit="section" n="35"/> τί οὖν; ἐπειδὴ ἀφυής εἰμι, ἀποστῶ
            τῆς ἐπιμελείας τούτου ἕνεκα; <milestone unit="section" n="36"/> μὴ γένοιτο. Ἐπίκτητος
            κρείσσων Σωκράτους οὐκ ἔσται· εἰ δὲ μή, οὐ χείρων, τοῦτό μοι ἱκανόν ἐστιν. <milestone
              unit="section" n="37"/> οὐδὲ γὰρ Μίλων ἔσομαι καὶ ὅμως οὐκ ἀμελῶ τοῦ σώματος· οὐδὲ
            Κροῖσος καὶ ὅμως οὐκ ἀμελῶ τῆς κτήσεως· οὐδʼ ἁπλῶς ἄλλου τινὸς τῆς ἐπιμελείας διὰ τὴν
            ἀπόγνωσιν τῶν ἄκρων ἀφιστάμεθα.</p>
        </div>
        <div n="3" type="chapter">
          <head>πῶς ἄν τις ἀπὸ τοῦ τὸν θεὸν πατέρα εἶναι τῶν ἀνθρώπων ἐπὶ τὰ ἑξῆς ἐπέλθοι.</head>
          <milestone unit="section" n="1"/>
          <p>εἴ τις τῷ δόγματι τούτῳ συμπαθῆσαι κατʼ ἀξίαν δύναιτο, ὅτι γεγόναμεν ὑπὸ τοῦ θεοῦ
            πάντες προηγουμένως καὶ ὁ θεὸς πατήρ ἐστι τῶν τʼ ἀνθρώπων καὶ τῶν θεῶν, οἶμαι ὅτι οὐδὲν
            ἀγεννὲς οὐδὲ ταπεινὸν ἐνθυμηθήσεται περὶ ἑαυτοῦ. <milestone unit="section" n="2"/> ἀλλʼ
            ἂν μὲν Καῖσαρ εἰσποιήσηταί σε, οὐδείς σου τὴν ὀφρῦν βαστάσει· ἂν δὲ γνῷς, ὅτι τοῦ Διὸς
            υἱὸς εἶ, οὐκ ἐπαρθήσῃ; <milestone unit="section" n="3"/> νῦν δʼ οὐ ποιοῦμεν, ἀλλʼ ἐπειδὴ
            δύο ταῦτα ἐν τῇ γενέσει ἡμῶν ἐγκαταμέμικται, τὸ σῶμα μὲν κοινὸν πρὸς τὰ ζῷα, ὁ λόγος δὲ
            καὶ ἡ γνώμη κοινὸν πρὸς τοὺς θεούς, ἄλλοι μὲν ἐπὶ ταύτην ἀποκλίνουσιν τὴν συγγένειαν τὴν
            ἀτυχῆ καὶ νεκράν, ὀλίγοι δέ τινες ἐπὶ τὴν θείαν καὶ μακαρίαν. <milestone unit="section"
              n="4"/> ἐπειδὴ τοίνυν ἀνάγκη πάνθʼ ὁντινοῦν οὕτως ἑκάστῳ χρῆσθαι ὡς ἂν περὶ αὐτοῦ
            ὑπολάβῃ, ἐκεῖνοι μὲν οἱ ὀλίγοι, ὅσοι πρὸς πίστιν οἴονται γεγονέναι καὶ πρὸς αἰδῶ καὶ
            πρὸς ἀσφάλειαν τῆς χρήσεως τῶν φαντασιῶν, οὐδὲν ταπεινὸν οὐδʼ ἀγεννὲς ἐνθυμοῦνται περὶ
            αὑτῶν, οἱ δὲ πολλοὶ τἀναντία. <milestone unit="section" n="5"/>
            <q>τί γὰρ εἰμί; ταλαίπωρον ἀνθρωπάριον</q> καὶ <milestone unit="section" n="6"/>
            <q>τὰ δύστηνά μου σαρκίδια.</q> τῷ μὲν ὄντι δύστηνα, ἀλλὰ ἔχεις τι καὶ κρεῖσσον τῶν
            σαρκιδίων. τί οὖν ἀφεὶς ἐκεῖνο τούτοις προστέτηκας; <milestone unit="section" n="7"
            /></p>
          <p>διὰ ταύτην τὴν συγγένειαν οἱ μὲν ἀποκλίναντες λύκοις ὅμοιοι γινόμεθα, ἄπιστοι καὶ
            ἐπίβουλοι καὶ βλαβεροί, οἱ δὲ λέουσιν, ἄγριοι καὶ θηριώδεις καὶ ἀνήμεροι, οἱ πλείους δʼ
            ἡμῶν ἀλώπεκες καὶ ὡς ἐν ζῴοις ἀτυχήματα. <milestone unit="section" n="8"/> τί γάρ ἐστιν
            ἄλλο λοίδορος καὶ κακοήθης ἄνθρωπος ἢ ἀλώπηξ ἢ τί ἄλλο ἀτυχέστερον καὶ ταπεινότερον;
              <milestone unit="section" n="9"/> ὁρᾶτε οὖν καὶ προσέχετε, μή τι τούτων ἀποβῆτε τῶν
            ἀτυχημάτων.</p>
        </div>
        <div n="4" type="chapter">
          <head>περὶ προκοπῆς.</head>
          <milestone unit="section" n="1"/>
          <p>ὁ προκόπτων μεμαθηκὼς παρὰ τῶν φιλοσόφων ὅτι ἡ μὲν ὄρεξις ἀγαθῶν ἐστιν, ἡ δʼ ἔκκλισις
            πρὸς κακά, μεμαθηκὼς δὲ καὶ ὅτι οὐκ ἄλλως τὸ εὔρουν καὶ ἀπαθὲς περιγίνεται τῷ ἀνθρώπῳ ἢ
            ἐν ὀρέξει μὲν μὴ ἀποτυγχάνοντι, ἐν ἐκκλίσει δὲ μὴ περιπίπτοντι, τὴν μὲν ὄρεξιν ἦρκεν ἐξ
            αὑτοῦ εἰσάπαν καὶ ὑπερτέθειται, τῇ ἐκκλίσει δὲ πρὸς μόνα χρῆται τὰ προαιρετικά.
              <milestone unit="section" n="2"/> τῶν γὰρ ἀπροαιρέτων ἄν τι ἐκκλίνῃ, οἶδεν ὅτι
            περιπεσεῖταί ποτέ τινι παρὰ τὴν ἔκκλισιν τὴν αὑτοῦ καὶ δυστυχήσει. <milestone
              unit="section" n="3"/> εἰ δʼ ἡ ἀρετὴ ταύτην ἔχει τὴν ἐπαγγελίαν εὐδαιμονίαν ποιῆσαι
            καὶ ἀπάθειαν καὶ εὔροιαν, πάντως καὶ ἡ προκοπὴ ἡ πρὸς αὐτὴν πρὸς ἕκαστον τούτων ἐστὶ
            προκοπή. <milestone unit="section" n="4"/> ἀεὶ γὰρ πρὸς ὃ ἂν ἡ τελειότης τινὸς καθάπαξ
            ἄγῃ, πρὸς αὐτὸ ἡ προκοπὴ συνεγγισμός ἐστιν.</p>
          <p>πῶς οὖν τὴν μὲν ἀρετὴν τοιοῦτόν τι ὁμολογοῦμεν, <milestone unit="section" n="5"/> τὴν
            προκοπὴν δʼ ἐν ἄλλοις ζητοῦμεν καὶ ἐπιδείκνυμεν; τί ἔργον ἀρετῆς; <milestone
              unit="section" n="6"/> εὔροια. τίς οὖν προκόπτει; ὁ πολλὰς Χρυσίππου συντάξεις
            ἀνεγνωκώς; <milestone unit="section" n="7"/> μὴ γὰρ ἡ ἀρετὴ τοῦτʼ ἔστι Χρύσιππον
            νενοηκέναι; εἰ γὰρ τοῦτʼ ἔστιν, ὁμολογουμένως ἡ προκοπὴ οὐδὲν ἄλλο ἐστὶν ἢ τὸ πολλὰ τῶν
            Χρυσίππου νοεῖν. <milestone unit="section" n="8"/> νῦν δʼ ἄλλο μέν τι τὴν ἀρετὴν
            ἐπιφέρειν ὁμολογοῦμεν, ἄλλο<del>ν</del> δὲ τὸν συνεγγισμόν, τὴν προκοπὴν ἀποφαίνομεν.
              <milestone unit="section" n="9"/>
            <q>οὗτος,</q> φησίν, <q>ἤδη καὶ διʼ αὑτοῦ δύναται Χρύσιππον ἀναγιγνώσκειν.</q> εὖ, νὴ
            τοὺς θεούς, προκόπτεις, ἄνθρωπε· ποίαν προκοπήν. <milestone unit="section" n="10"/>
            <q>τί ἐμπαίζεις αὐτῷ;</q> τί δʼ ἀπάγεις αὐτὸν τῆς συναισθήσεως τῶν αὑτοῦ κακῶν; οὐ
            θέλεις δεῖξαι αὐτῷ τὸ ἔργον τῆς ἀρετῆς, ἵνα μάθῃ ποῦ τὴν προκοπὴν ζητῇ; <milestone
              unit="section" n="11"/> ἐκεῖ ζήτησον αὐτήν, ταλαίπωρε, ὅπου σου τὸ ἔργον. ποῦ δέ σου
            τὸ ἔργον; ἐν ὀρέξει καὶ ἐκκλίσει, ἵνʼ ἀναπότευκτος ᾖς καὶ ἀπερίπτωτος, ἐν ὁρμαῖς καὶ
            ἀφορμαῖς, ἵνʼ ἀναμάρτητος, ἐν προσθέσει καὶ ἐποχῇ, ἵνʼ ἀνεξαπάτητος. <milestone
              unit="section" n="12"/> πρῶτοι δʼ εἰσὶν οἱ πρῶτοι τόποι καὶ ἀναγκαιότατοι. ἂν δὲ
            τρέμων καὶ πενθῶν ζητῇς ἀπερίπτωτος εἶναι, ἄρα πῶς προκόπτεις;</p>
          <milestone unit="section" n="13"/>
          <p>σὺ οὖν ἐνταῦθά μοι δεῖξόν σου τὴν προκοπήν. καθάπερ εἰ ἀθλητῇ διελεγόμην <q>δεῖξόν μοι
              τοὺς ὤμους,</q> εἶτα ἔλεγεν ἐκεῖνος <q>ἴδε μου τοὺς ἁλτῆρας.</q> ὄψει σὺ καὶ οἱ
            ἁλτῆρες, ἐγὼ τὸ ἀποτέλεσμα τῶν ἁλτήρων ἰδεῖν βούλομαι. <milestone unit="section" n="14"/>
            <q>λάβε τὴν περὶ ὁρμῆς σύνταξιν καὶ γνῶθι πῶς αὐτὴν ἀνέγνωκα.</q> ἀνδράποδον, οὐ τοῦτο
            ζητῶ, ἀλλὰ πῶς ὁρμᾷς καὶ ἀφορμᾷς, πῶς ὀρέγῃ καὶ ἐκκλίνεις, πῶς ἐπιβάλλῃ καὶ
              προ<del>ς</del>τίθεσαι καὶ παρασκευάζῃ, πότερα συμφώνως τῇ φύσει ἢ ἀσυμφώνως.
              <milestone unit="section" n="15"/> εἰ γὰρ συμφώνως, τοῦτό μοι δείκνυε καὶ ἐρῶ σοι ὅτι
            προκόπτεις· εἰ δʼ ἀσυμφώνως, ἄπελθε καὶ μὴ μόνον ἐξηγοῦ τὰ βιβλία, ἀλλὰ καὶ γράφε αὐτὸς
            τοιαῦτα. <milestone unit="section" n="16"/> καὶ τί σοι ὄφελος; οὐκ οἶδας ὅτι ὅλον τὸ
            βιβλίον πέντε δηναρίων ἐστίν; ὁ οὖν ἐξηγούμενος αὐτὸ δοκεῖ ὅτι πλείονος ἄξιός ἐστιν ἢ
            πέντε δηναρίων; <milestone unit="section" n="17"/> μηδέποτε οὖν ἀλλαχοῦ τὸ ἔργον
            ζητεῖτε, ἀλλαχοῦ τὴν προκοπήν.</p>
          <milestone unit="section" n="18"/>
          <p>ποῦ οὖν προκοπή; εἴ τις ὑμῶν ἀποστὰς τῶν ἐκτὸς ἐπὶ τὴν προαίρεσιν ἐπέστραπται τὴν
            αὑτοῦ, ταύτην ἐξεργάζεσθαι καὶ ἐκπονεῖν, ὥστε σύμφωνον ἀποτελέσαι τῇ φύσει, ὑψηλὴν
            ἐλευθέραν ἀκώλυτον ἀνεμπόδιστον πιστὴν αἰδήμονα· <milestone unit="section" n="19"/>
            μεμάθηκέν τε, ὅτι ὁ τὰ μὴ ἐφʼ αὑτῷ ποθῶν ἢ φεύγων οὔτε πιστὸς εἶναι δύναται οὔτʼ
            ἐλεύθερος, ἀλλʼ ἀνάγκη μεταπίπτειν καὶ μεταρριπίζεσθαι ἅμα ἐκείνοις καὶ αὐτόν, ἀνάγκη δὲ
            καὶ ὑποτεταχέναι ἄλλοις ἑαυτόν, τοῖς ἐκεῖνα περιποιεῖν ἢ κωλύειν δυναμένοις· <milestone
              unit="section" n="20"/> καὶ λοιπὸν ἕωθεν ἀνιστάμενος ταῦτα τηρεῖ καὶ φυλάσσει, λούεται
            ὡς πιστός, ὡς αἰδήμων ἐσθίει, ὡσαύτως ἐπὶ τῆς ἀεὶ παραπιπτούσης ὕλης τὰ προηγούμενα
            ἐκπονῶν, ὡς ὁ δρομεὺς δρομικῶς καὶ ὁ φώνασκος φωνασκικῶς· <milestone unit="section"
              n="21"/> οὗτός ἐστιν ὁ προκόπτων ταῖς ἀληθείαις καὶ ὁ μὴ εἰκῇ ἀποδεδημηκὼς οὗτός
            ἐστιν. <milestone unit="section" n="22"/> εἰ δʼ ἐπὶ τὴν ἐν τοῖς βιβλίοις ἕξιν τέταται
            καὶ ταύτην ἐκπονεῖ καὶ ἐπὶ τοῦτο ἐκδεδήμηκε, λέγω αὐτῷ αὐτόθεν πορεύεσθαι εἰς οἶκον καὶ
            μὴ ἀμελεῖν τῶν ἐκεῖ· <milestone unit="section" n="23"/> τοῦτο γὰρ ἐφʼ ὃ ἀποδεδήμηκεν
            οὐδέν ἐστιν· ἀλλʼ ἐκεῖνο, μελετᾶν ἐξελεῖν τοῦ αὑτοῦ βίου πένθη καὶ οἰμωγὰς καὶ τὸ
              <q>οἴμοι</q> καὶ τὸ <q>τάλας ἐγὼ</q> καὶ δυστυχίαν καὶ ἀτυχίαν καὶ μαθεῖν, <milestone
              unit="section" n="24"/> τί ἐστι θάνατος, τί φυγή, τί δεσμωτήριον, τί
            <del>νος</del>κώνειον, ἵνα δύνηται λέγειν ἐν τῇ φυλακῇ <q>ὦ φίλε Κρίτων, εἰ ταύτῃ τοῖς
              θεοῖς φίλον, ταύτῃ γινέσθω</q> καὶ μὴ ἐκεῖνα <q>τάλας ἐγώ, γέρων ἄνθρωπος, ἐπὶ ταῦτά
              μου τὰς πολιὰς ἐτήρησα.</q>
            <milestone unit="section" n="25"/> τίς λέγει ταῦτα; δοκεῖτε ὅτι ὑμῖν ἄδοξόν τινα ἐρῶ καὶ
            ταπεινόν; Πρίαμος αὐτὰ οὐ λέγει; Οἰδίπους οὐ λέγει; ἀλλʼ ὁπόσοι βασιλεῖς λέγουσιν;
              <milestone unit="section" n="26"/> τί γάρ εἰσιν ἄλλο τραγῳδίαι ἢ ἀνθρώπων πάθη
            τεθαυμακότων τὰ ἐκτὸς διὰ μέτρου τοιοῦδʼ ἐπιδεικνύμενα; <milestone unit="section" n="27"
            /> εἰ γὰρ ἐξαπατηθέντα τινὰ ἔδει μαθεῖν, ὅτι τῶν ἐκτὸς καὶ ἀπροαιρέτων οὐδέν ἐστι πρὸς
            ἡμᾶς, ἐγὼ μὲν ἤθελον τὴν ἀπάτην ταύτην, ἐξ ἧς ἤμελλον εὐρόως καὶ ἀταράχως βιώσεσθαι,
            ὑμεῖς δʼ ὄψεσθʼ αὐτοὶ τί θέλετε. </p>
          <milestone unit="section" n="28"/>
          <p>τί οὖν ἡμῖν παρέχει Χρύσιππος; ἵνα γνῷς, φησίν, ὅτι οὐ ψευδῆ ταῦτά ἐστιν, ἐξ ὧν ἡ
            εὔροιά ἐστι καὶ ἀπάθεια ἀπαντᾷ, <milestone unit="section" n="29"/> λάβε μου τὰ βιβλία
            καὶ γνώσῃ ὡς <gap extent="5"/> τε καὶ σύμφωνά ἐστι τῇ φύσει τὰ ἀπαθῆ με ποιοῦντα. ὦ
            μεγάλης εὐτυχίας, ὦ μεγάλου εὐεργέτου τοῦ δεικνύοντος τὴν ὁδόν. <milestone
              unit="section" n="30"/> εἶτα Τριπτολέμῳ μὲν ἱερὰ καὶ βωμοὺς πάντες ἄνθρωποι
            ἀνεστάκασιν, <milestone unit="section" n="31"/> ὅτι τὰς ἡμέρους τροφὰς ἡμῖν ἔδωκεν, τῷ
            δὲ τὴν ἀλήθειαν εὑρόντι καὶ φωτίσαντι καὶ εἰς πάντας ἀνθρώπους ἐξενεγκόντι, οὐ τὴν περὶ
            τὸ ζῆν, ἀλλὰ τὴν πρὸς τὸ εὖ ζῆν, τίς ὑμῶν ἐπὶ τούτῳ βωμὸν ἱδρύσατο ἢ ναὸν ἢ ἄγαλμα
            ἀνέθηκεν ἢ τὸν θεὸν ἐπὶ τούτῳ προσκυνεῖ; <milestone unit="section" n="32"/> ἀλλʼ ὅτι μὲν
            ἄμπελον ἔδωκαν ἢ πυρούς, ἐπιθύομεν τούτου ἕνεκα, ὅτι δὲ τοιοῦτον ἐξήνεγκαν καρπὸν ἐν
            ἀνθρωπίνῃ διανοίᾳ, διʼ οὗ τὴν ἀλήθειαν τὴν περὶ εὐδαιμονίας δείξειν ἡμῖν ἤμελλον, τούτου
            δʼ ἕνεκα οὐκ εὐχαριστήσωμεν τῷ θεῷ;</p>
        </div>
        <div n="5" type="chapter">
          <head>πρὸς τοὺς Ἀκαδημαικούς.</head>
          <milestone unit="section" n="1"/>
          <p>ἄν τις, φησίν, ἐνίστηται πρὸς τὰ ἄγαν ἐκφανῆ, πρὸς τοῦτον οὐ ῥᾴδιόν ἐστιν εὑρεῖν λόγον,
            διʼ οὗ μεταπείσει τις αὐτόν. <milestone unit="section" n="2"/> τοῦτο δʼ οὔτε παρὰ τὴν
            ἐκείνου γίνεται δύναμιν οὔτε παρὰ τὴν τοῦ διδάσκοντος ἀσθένειαν, ἀλλʼ ὅταν ἀπαχθεὶς
            ἀπολιθωθῇ, πῶς ἔτι χρήσηταί τις αὐτῷ διὰ λόγου;</p>
          <milestone unit="section" n="3"/>
          <p>Ἀπολιθώσεις δʼ εἰσὶ διτταί· ἡ μὲν τοῦ νοητικοῦ ἀπολίθωσις, ἡ δὲ τοῦ ἐντρεπτικοῦ, ὅταν
            τις παρατεταγμένος ᾖ μὴ ἐπινεύειν τοῖς ἐναργέσι μηδʼ ἀπὸ τῶν μαχομένων ἀφίστασθαι.
              <milestone unit="section" n="4"/> οἱ δὲ πολλοὶ τὴν μὲν σωματικὴν ἀπονέκρωσιν φοβούμεθα
            καὶ πάντʼ ἂν μηχανησαίμεθα ὑπὲρ τοῦ μὴ περιπεσεῖν τοιούτῳ τινί, τῆς ψυχῆς δʼ
            ἀπονεκρουμένης οὐδὲν ἡμῖν μέλει. <milestone unit="section" n="5"/> καὶ νὴ Δία ἐπὶ αὐτῆς
            τῆς ψυχῆς ἂν μὲν ᾖ οὕτως διακείμενος, ὥστε μηδενὶ παρακολουθεῖν μηδὲ συνιέναι μηδέν, καὶ
            τοῦτον κακῶς ἔχειν οἰόμεθα· ἂν δέ τινος τὸ ἐντρεπτικὸν καὶ αἰδῆμον ἀπονεκρωθῇ, τοῦτο ἔτι
            καὶ δύναμιν καλοῦμεν.</p>
          <p>Καταλαμβάνεις ὅτι ἐγρήγορας; <milestone unit="section" n="6"/>
            <q>οὔ,</q> φησίν· <q>οὐδὲ γάρ, ὅταν ἐν τοῖς ὕπνοις φαντάζωμαι, ὅτι ἐγρήγορα.</q> οὐδὲν
            οὖν διαφέρει αὕτη ἡ φαντασία ἐκείνης; <q>οὐδέν.</q> ἔτι τούτῳ διαλέγομαι; <milestone
              unit="section" n="7"/> καὶ ποῖον αὐτῷ πῦρ ἢ ποῖον σίδηρον προσαγάγω, ἵνʼ αἴσθηται ὅτι
            νενέκρωται; αἰσθανόμενος οὐ προσποιεῖται· ἔτι χείρων ἐστὶ τοῦ νεκροῦ. μάχην οὗτος οὐ
            συνορᾷ· κακῶς ἔχει. <milestone unit="section" n="8"/> συνορῶν οὗτος οὐ κινεῖται οὐδὲ
            προκόπτει· ἔτι ἀθλιώτερον ἔχει. <milestone unit="section" n="9"/> ἐκτέτμηται τὸ αἰδῆμον
            αὐτοῦ καὶ ἐντρεπτικὸν καὶ τὸ λογικὸν οὐκ ἀποτέτμηται, ἀλλʼ ἀποτεθηρίωται. <milestone
              unit="section" n="10"/> ταύτην ἐγὼ δύναμιν εἴπω; μὴ γένοιτο, εἰ μὴ καὶ τὴν τῶν
            κιναίδων, καθʼ ἣν πᾶν τὸ ἐπελθὸν ἐν μέσῳ καὶ ποιοῦσι καὶ λέγουσι.</p>
        </div>
        <div n="6" type="chapter">
          <head>περὶ προνοίας.</head>
          <milestone unit="section" n="1"/>
          <p>ἀφʼ ἑκάστου τῶν ἐν τῷ κόσμῳ γινομένων ῥᾴδιόν ἐστιν ἐγκωμιάσαι τὴν πρόνοιαν, ἂν δύο ἔχῃ
            τις ταῦτα ἐν ἑαυτῷ, δύναμίν τε συνορατικὴν τῶν γεγονότων ἑκάστῳ καὶ τὸ εὐχάριστον.
              <milestone unit="section" n="2"/> εἰ δὲ μή, ὁ μὲν οὐκ ὄψεται τὴν εὐχρηστίαν τῶν
            γεγονότων, ὁ δʼ οὐκ εὐχαριστήσει ἐπʼ αὐτοῖς οὐδʼ ἂν <milestone unit="section" n="3"/>
            ἴδῃ. χρώματα ὁ θεὸς εἰ πεποιήκει, δύναμιν δὲ θεατικὴν αὐτῶν μὴ πεποιήκει, τί ἂν ἦν
            ὄφελος; <milestone unit="section" n="4"/> — οὐδʼ ὁτιοῦν. — ἀλλʼ ἀνάπαλιν εἰ τὴν μὲν
            δύναμιν πεποιήκει, τὰ ὄντα δὲ μὴ τοιαῦτα οἷα ὑποπίπτειν τῇ δυνάμει τῇ ὁρατικῇ, καὶ οὕτως
            τί ὄφελος; <milestone unit="section" n="5"/> — οὐδʼ ὁτιοῦν. <milestone unit="section"
              n="6"/> — τί δʼ, εἰ καὶ ἀμφότερα ταῦτα πεποιήκει, φῶς δὲ μὴ πεποιήκει; — οὐδʼ οὕτως τι
            ὄφελος. — τίς οὖν ὁ ἁρμόσας τοῦτο πρὸς ἐκεῖνο κἀκεῖνο πρὸς τοῦτο; τίς δʼ ὁ ἁρμόσας τὴν
            μάχαιραν πρὸς τὸ κολεὸν καὶ τὸ κολεὸν πρὸς τὴν μάχαιραν; <milestone unit="section" n="7"
            /> οὐδείς; καὶ μὴν ἐξ αὐτῆς τῆς κατασκευῆς τῶν ἐπιτετελεσμένων ἀποφαίνεσθαι εἰώθαμεν,
            ὅτι τεχνίτου τινὸς πάντως τὸ ἔργον, οὐχὶ δʼ εἰκῇ κατεσκευασμένον. <milestone
              unit="section" n="8"/> ἆρʼ οὖν τούτων μὲν ἕκαστον ἐμφαίνει τὸν τεχνίτην, τὰ δʼ ὁρατὰ
            καὶ ὅρας<del>ε</del>ις καὶ φῶς οὐκ ἐμφαίνει; <milestone unit="section" n="9"/> τὸ δʼ
            ἄρρεν καὶ τὸ θῆλυ καὶ ἡ προθυμία ἡ πρὸς τὴν συνουσίαν ἑκατέρου καὶ δύναμις ἡ χρηστικὴ
            τοῖς μορίοις τοῖς κατεσκευασμένοις οὐδὲ ταῦτα ἐμφαίνει τὸν τεχνίτην; <milestone
              unit="section" n="10"/> ἀλλὰ ταῦτα μέν· ἡ δὲ τοιαύτη τῆς διανοίας κατασκευή, καθʼ ἣν
            οὐχ ἁπλῶς ὑποπίπτοντες τοῖς αἰσθητοῖς τυπούμεθα ὑπʼ αὐτῶν, ἀλλὰ καὶ ἐκλαμβάνομέν τι καὶ
            ἀφαιροῦμεν καὶ προστίθεμεν καὶ συντίθεμεν τάδε τινὰ διʼ αὐτῶν καὶ νὴ Δία μεταβαίνομεν
            ἀπʼ ἄλλων ἐπʼ ἄλλα τινὰ οὕτω πως παρακείμενα, οὐδὲ ταῦτα ἱκανὰ κινῆσαί τινας καὶ
            διατρέψαι πρὸς τὸ ἀπολιπεῖν τὸν τεχνίτην; <milestone unit="section" n="11"/> ἢ
            ἐξηγησάσθωσαν ἡμῖν τί τὸ ποιοῦν ἐστιν ἕκαστον τούτων ἢ πῶς οἷόν τε τὰ οὕτω θαυμαστὰ καὶ
            τεχνικὰ εἰκῇ καὶ ἀπὸ ταὐτομάτου γίνεσθαι. </p>
          <milestone unit="section" n="12"/>
          <p>τί οὖν; ἐφʼ ἡμῶν μόνων γίνεται ταῦτα; πολλὰ μὲν ἐπὶ μόνων, ὧν ἐξαιρέτως χρείαν εἶχεν τὸ
            λογικὸν ζῷον, πολλὰ δὲ κοινὰ εὑρήσεις ἡμῖν καὶ πρὸς τὰ ἄλογα. <milestone unit="section"
              n="13"/> ἆρʼ οὖν καὶ παρακολουθεῖ τοῖς γινομένοις ἐκεῖνα; οὐδαμῶς. ἄλλο γάρ ἐστι
            χρῆσις καὶ ἄλλο παρακολούθησις. ἐκείνων χρείαν εἶχεν ὁ θεὸς χρωμένων ταῖς φαντασίαις,
            ἡμῶν δὲ παρακολουθούντων τῇ χρήσει. <milestone unit="section" n="14"/> διὰ τοῦτο
            ἐκείνοις μὲν ἀρκεῖ τὸ ἐσθίειν καὶ πίνειν καὶ τὸ ἀναπαύεσθαι καὶ ὀχεύειν καὶ τἆλλʼ ὅσα
            ἐπιτελεῖ τῶν αὑτῶν ἕκαστον, ἡμῖν δʼ, οἷς καὶ τὴν παρακολουθητικὴν δύναμιν ἔδωκεν,
              <milestone unit="section" n="15"/> οὐκέτι ταῦτʼ ἀπαρκεῖ, ἀλλʼ ἂν μὴ κατὰ τρόπον καὶ
            τεταγμένως καὶ ἀκολούθως τῇ ἑκάστου φύσει καὶ κατασκευῇ πράττωμεν, οὐκέτι τοῦ τέλους
            τευξόμεθα τοῦ ἑαυτῶν. <milestone unit="section" n="16"/> ὧν γὰρ αἱ κατασκευαὶ διάφοροι,
            τούτων καὶ τὰ ἔργα καὶ τὰ τέλη. <milestone unit="section" n="17"/> οὗ τοίνυν ἡ κατασκευὴ
            μόνον χρηστική, τούτῳ χρῆσθαι ὁπωσοῦν ἀπαρκεῖ· οὗ δὲ καὶ παρακολουθητικὴ τῇ χρήσει,
            τούτῳ τὸ κατὰ τρόπον ἂν μὴ προσῇ οὐδέποτε τεύξεται τοῦ τέλους. <milestone unit="section"
              n="18"/> τί οὖν; ἐκείνων ἕκαστον κατασκευάζει τὸ μὲν ὥστʼ ἐσθίεσθαι, τὸ δʼ ὥστε
            ὑπηρετεῖν εἰς γεωργίαν, τὸ δʼ ὥστε τυρὸν φέρειν, τὸ δʼ ἄλλο ἐπʼ ἄλλῃ χρείᾳ παραπλησίῳ,
            πρὸς ἃ τίς χρεία τοῦ παρακολουθεῖν ταῖς φαντασίαις καὶ ταύτας διακρίνειν δύνασθαι;
              <milestone unit="section" n="19"/> τὸν δʼ ἄνθρωπον θεατὴν εἰσήγαγεν αὐτοῦ τε καὶ τῶν
            ἔργων τῶν αὐτοῦ, καὶ οὐ μόνον θεατήν, ἀλλὰ καὶ ἐξηγητὴν αὐτῶν. <milestone unit="section"
              n="20"/> διὰ τοῦτο αἰσχρόν ἐστι τῷ ἀνθρώπῳ ἄρχεσθαι καὶ καταλήγειν ὅπου καὶ τὰ ἄλογα,
            ἀλλὰ μᾶλλον ἔνθεν μὲν ἄρχεσθαι, καταλήγειν δὲ ἐφʼ ὃ κατέληξεν ἐφʼ ἡμῶν καὶ ἡ φύσις.
              <milestone unit="section" n="21"/> κατέληξεν δʼ ἐπὶ θεωρίαν καὶ παρακολούθησιν καὶ
            σύμφωνον διεξαγωγὴν τῇ φύσει. ὁρᾶτε οὖν, μὴ ἀθέατοι τούτων ἀποθάνητε. <milestone
              unit="section" n="22"/></p>
          <milestone unit="section" n="23"/>
          <p>ἀλλʼ εἰς Ὀλυμπίαν μὲν ἀποδημεῖτε, ἵνʼ <del>ε</del>ἴδητε τὸ ἔργον τοῦ Φειδίου, καὶ
            ἀτύχημα ἕκαστος ὑμῶν οἴεται τὸ ἀνιστόρητος τούτων ἀποθανεῖν· <milestone unit="section"
              n="24"/> ὅπου δʼ οὐδʼ ἀποδημῆσαι χρεία ἐστίν, ἀλλʼ ἐστὲ ἤδη καὶ πάρεστε τοῖς ἔργοις,
            ταῦτα δὲ θεάσασθαι καὶ κατανοῆσαι οὐκ ἐπιθυμήσετε; <milestone unit="section" n="25"/>
            οὐκ αἰσθήσεσθε τοίνυν, οὔτε τίνες ἐστὲ οὔτʼ ἐπὶ τί γεγόνατε οὔτε <del>ἐπὶ</del> τί τοῦτό
            ἐστιν, ἐφʼ οὗ τὴν θέαν παρείληφθε; <milestone unit="section" n="26"/> — ἀλλὰ γίνεταί
            τινα ἀηδῆ καὶ χαλεπὰ ἐν τῷ βίῳ. — ἐν Ὀλυμπίᾳ δʼ οὐ γίνεται; οὐ καυματίζεσθε; οὐ
            στενοχωρεῖσθε; οὐ κακῶς λούεσθε; οὐ καταβρέχεσθε, ὅταν βρέχῃ; θορύβου δὲ καὶ βοῆς καὶ
            τῶν ἄλλων χαλεπῶν οὐκ ἀπολαύετε; <milestone unit="section" n="27"/> ἀλλʼ οἶμαι ὅτι ταῦτα
            πάντα ἀντιτιθέντες πρὸς τὸ ἀξιόλογον τῆς θέας φέρετε καὶ ἀνέχεσθε. ἄγε δυνάμεις δʼ οὐκ
            εἰλήφατε, <milestone unit="section" n="28"/> καθʼ ἃς οἴσετε πᾶν τὸ συμβαῖνον;
            μεγαλοψυχίαν οὐκ εἰλήφατε; ἀνδρείαν οὐκ εἰλήφατε; <milestone unit="section" n="29"/>
            καρτερίαν οὐκ εἰλήφατε; καὶ τί ἔτι μοι μέλει μεγαλοψύχῳ ὄντι τῶν ἀποβῆναι δυναμένων; τί
            μʼ ἐκστήσει ἢ ταράξει ἢ τί ὀδυνηρὸν φανεῖται; οὐ χρήσομαι τῇ δυνάμει πρὸς ἃ εἴληφα
            αὐτήν, ἀλλʼ ἐπὶ τοῖς ἀποβαίνουσιν πενθήσω καὶ στενάξω;</p>
          <p>
            <milestone unit="section" n="30"/>
            <q>ναί· ἀλλʼ αἱ μύξαι μου ῥέουσιν.</q> τίνος οὖν ἕνεκα χεῖρας ἔχεις, ἀνδράποδον; οὐχ ἵνα
            καὶ ἀπομύσσῃς σεαυτόν; <milestone unit="section" n="31"/> — τοῦτο οὖν εὔλογον μύξας
            γίνεσθαι ἐν τῷ κόσμῳ; <milestone unit="section" n="32"/> — καὶ πόσῳ κρεῖττον ἀπομύξασθαί
            σε ἢ ἐγκαλεῖν; ἢ τί οἴει ὅτι ὁ Ἡρακλῆς ἂν ἀπέβη, εἰ μὴ λέων τοιοῦτος ἐγένετο καὶ ὕδρα
            καὶ ἔλαφ<del>ρ</del>ος καὶ σῦς καὶ ἄδικοί τινες ἄνθρωποι καὶ θηριώδεις, οὓς ἐκεῖνος
            ἐξήλαυνεν καὶ ἐκάθαιρεν; <milestone unit="section" n="33"/> καὶ τί ἂν ἐποίει μηδενὸς
            τοιούτου γεγονότος; ἢ δῆλον ὅτι ἐντετυλιγμένος ἂν ἐκάθευδεν; οὐκοῦν πρῶτον μὲν οὐκ ἂν
            ἐγένετο Ἡρακλῆς ἐν τρυφῇ τοιαύτῃ καὶ ἡσυχίᾳ νυστάζων ὅλον τὸν βίον· εἰ δʼ ἄρα καὶ
            ἐγένετο, τί ὄφελος αὐτοῦ; <milestone unit="section" n="34"/> τίς δὲ χρῆσις τῶν βραχιόνων
            τῶν ἐκείνου καὶ τῆς ἄλλης ἀλκῆς καὶ καρτερίας καὶ γενναιότητος, εἰ μὴ τοιαῦταί τινες
            αὐτὸν περιστάσεις καὶ ὗλαι διέσεισαν καὶ ἐγύμνασαν; <milestone unit="section" n="35"/>
            τί οὖν; αὑτῷ ταύτας ἔδει κατασκευάζειν καὶ ζητεῖν ποθεν λέοντα εἰσαγαγεῖν εἰς τὴν χώραν
            τὴν αὑτοῦ καὶ σῦν καὶ ὕδραν; <milestone unit="section" n="36"/> μωρία τοῦτο καὶ μανία.
            γενόμενα δὲ καὶ εὑρεθέντα εὔχρηστα ἦν πρὸς τὸ δεῖξαι καὶ γυμνάσαι τὸν Ἡρακλέα.
              <milestone unit="section" n="37"/></p>
          <p>ἄγε οὖν καὶ σὺ τούτων αἰσθόμενος ἀπόβλεψον εἰς τὰς δυνάμεις ἃς ἔχεις καὶ ἀπιδὼν εἰπὲ
              <q>φέρε νῦν, ὦ Ζεῦ, ἣν θέλεις περίστασιν· ἔχω γὰρ παρασκευὴν ἐκ σοῦ μοι δεδομένην καὶ
              ἀφορμὰς πρὸς τὸ κοσμῆσαι διὰ τῶν ἀποβαινόντων ἐμαυτόν</q>
            <milestone unit="section" n="38"/> οὔ· ἀλλὰ κάθησθε τὰ μὲν μὴ συμβῇ τρέμοντες, τῶν δὲ
            συμβαινόντων ὀδυρόμενοι καὶ πενθοῦντες καὶ στένοντες· εἶτα τοῖς θεοῖς ἐγκαλεῖτε.
              <milestone unit="section" n="39"/> τί γάρ ἐστιν ἄλλο ἀκόλουθον τῇ τοιαύτῃ ἀγεννείᾳ ἢ
            καὶ ἀσέβεια; <milestone unit="section" n="40"/> καίτοι ὅ γε θεὸς οὐ μόνον ἔδωκεν ἡμῖν
            τὰς δυνάμεις ταύτας, καθʼ ἃς οἴσομεν πᾶν τὸ ἀποβαῖνον μὴ ταπεινούμενοι μηδὲ συγκλώμενοι
            ὑπʼ αὐτοῦ, ἀλλʼ ὃ ἦν ἀγαθοῦ βασιλέως καὶ ταῖς ἀληθείαις πατρός, ἀκώλυτον τοῦτο ἔδωκεν,
            ἀνανάγκαστον, ἀπαραπόδιστον, ὅλον αὐτὸ ἐφʼ ἡμῖν ἐποίησεν οὐδʼ αὑτῷ τινα πρὸς τοῦτο ἰσχὺν
            ἀπολιπών, ὥστε κωλῦσαι ἢ ἐμποδίσαι. <milestone unit="section" n="41"/> ταῦτα ἔχοντες
            ἐλεύθερα καὶ ὑμέτερα μὴ χρῆσθε αὐτοῖς μηδʼ αἰσθάνεσθε τίνα εἰλήφατε καὶ παρὰ τίνος,
              <milestone unit="section" n="42"/> ἀλλὰ κάθησθε πενθοῦντες καὶ στένοντες οἱ μὲν πρὸς
            αὐτὸν τὸν δόντα ἀποτετυφλωμένοι μηδʼ ἐπιγινώσκοντες τὸν εὐεργέτην, οἱ δʼ ὑπʼ ἀγεννείας
            εἰς μέμψεις καὶ τὰ ἐγκλήματα τῷ θεῷ ἐκτρεπόμενοι. <milestone unit="section" n="43"/>
            καίτοι πρὸς μεγαλοψυχίαν μὲν καὶ ἀνδρείαν ἐγὼ σοὶ δείξω ὅτι ἀφορμὰς καὶ παρασκευὴν
            ἔχεις, πρὸς δὲ τὸ μέμφεσθαι καὶ ἐγκαλεῖν ποίας ἀφορμὰς ἔχεις σὺ δʼ ἐμοὶ δείκνυε.</p>
        </div>
        <div n="7" type="chapter">
          <head>περὶ τῆς χρείας τῶν μεταπιπτόντων καὶ ὑποθετικῶν καὶ τῶν ὁμοίων.</head>
          <milestone unit="section" n="1"/>
          <p>ἡ περὶ τοὺς μεταπίπτοντας καὶ ὑποθετικούς, ἔτι δὲ ἠρωτῆσθαι περαίνοντας καὶ πάντας
            ἁπλῶς τοὺς τοιούτους λόγους πραγματεία λανθάνει τοὺς πολλοὺς περὶ καθήκοντος οὖσα.
              <milestone unit="section" n="2"/> ζητοῦμεν γὰρ ἐπὶ πάσης ὕλης πῶς ἂν εὕρ<del>ο</del>οι
            ὁ καλὸς καὶ ἀγαθὸς τὴν διέξοδον καὶ ἀναστροφὴν τὴν ἐν αὐτῇ καθήκουσαν. <milestone
              unit="section" n="3"/> οὐκοῦν ἢ τοῦτο λεγέτωσαν, ὅτι οὐ συγκαθήσει εἰς ἐρώτησιν καὶ
            ἀπόκρισιν ὁ σπουδαῖος ἢ ὅτι συγκαθεὶς οὐκ ἐπιμελήσεται τοῦ μὴ εἰκῇ μηδʼ ὡς ἔτυχεν ἐν
            ἐρωτήσει καὶ ἀποκρίσει ἀναστρέφεσθαι, <milestone unit="section" n="4"/>
            <del>μ</del>ἢ τούτων μηδέτερον προσδεχομένοις ἀναγκαῖον ὁμολογεῖν, ὅτι ἐπίσκεψίν τινα
            ποιητέον τῶν τόπων τούτων, περὶ οὓς μάλιστα στρέφεται ἐρώτησις καὶ ἀπόκρισις. <milestone
              unit="section" n="5"/> τί γὰρ ἐπαγγέλλεται ἐν λόγῳ; τἀληθῆ τιθέναι, τὰ ψευδῆ αἴρειν,
            πρὸς τὰ ἄδηλα ἐπέχειν. <milestone unit="section" n="6"/> ἆρʼ οὖν ἀρκεῖ τοῦτο μόνον
            μαθεῖν; — ἀρκεῖ, φησίν. — οὐκοῦν καὶ τῷ βουλομένῳ ἐν χρήσει νομίσματος μὴ διαπίπτειν
            ἀρκεῖ τοῦτο ἀκοῦσαι, διὰ τί τὰς μὲν δοκίμους δραχμὰς παραδέχῃ, τὰς δʼ ἀδοκίμους
            ἀποδοκιμάζεις; <milestone unit="section" n="7"/> — οὐκ ἀρκεῖ. — τί οὖν δεῖ τούτῳ
            προσλαβεῖν; τί γὰρ ἄλλο ἢ δύναμιν δοκιμαστικήν τε καὶ διακριτικὴν τῶν δοκίμων τε καὶ
            ἀδοκίμων δραχμῶν; οὐκοῦν καὶ ἐπὶ λόγου οὐκ ἀρκεῖ τὸ λεχθέν, <milestone unit="section"
              n="8"/> ἀλλʼ ἀνάγκη δοκιμαστικὸν γενέσθαι καὶ διακριτικὸν τοῦ ἀληθοῦς καὶ τοῦ ψεύδους
            καὶ τοῦ ἀδήλου; <milestone unit="section" n="9"/> — ἀνάγκη. — ἐπὶ τούτοις τί
            παραγγέλλεται ἐν λόγῳ; τὸ ἀκόλουθον τοῖς δοθεῖσιν ὑπὸ σοῦ καλῶς παραδέχου. <milestone
              unit="section" n="10"/> ἄγε ἀρκεῖ οὖν κἀνταῦθα γνῶναι τοῦτο; οὐκ ἀρκεῖ, δεῖ δὲ μαθεῖν
            πῶς τί τισιν ἀκόλουθον γίνεται καὶ ποτὲ μὲν ἓν ἑνὶ ἀκολουθεῖ, ποτὲ δὲ πλείοσιν κοινῇ.
              <milestone unit="section" n="11"/> μή ποτε οὖν καὶ τοῦτο ἀνάγκη προσλαβεῖν τὸν
            μέλλοντα ἐν λόγῳ συνετῶς ἀναστραφήσεσθαι καὶ αὐτόν τʼ ἀποδείξειν ἕκαστα ἀποδόντα καὶ
            τοῖς ἀποδεικνύουσι παρακολουθήσειν μηδʼ ὑπὸ τῶν σοφιζομένων διαπλανηθήσεσθαι ὡς
            ἀποδεικνυόντων; <milestone unit="section" n="12"/> οὐκοῦν ἐλήλυθεν ἡμῖν περὶ τῶν
            συναγόντων λόγων καὶ τρόπων πραγματεία καὶ γυμνασία καὶ ἀναγκαία πέφηνεν. <milestone
              unit="section" n="13"/></p>
          <p>ἀλλὰ δὴ ἔστιν ἐφʼ ὧν δεδώκαμεν ὑγιῶς τὰ λήμματα καὶ συμβαίνει τουτὶ ἐξ αὐτῶν· ψεῦδος δὲ
            ὂν οὐδὲν ἧττον συμβαίνει. <milestone unit="section" n="14"/> τί οὖν μοι καθήκει ποιεῖν;
            προσδέχεσθαι τὸ ψεῦδος; <milestone unit="section" n="15"/> καὶ πῶς οἷόν τʼ; ἀλλὰ λέγειν
            ὅτι <q>οὐχ ὑγιῶς παρεχώρησα τὰ ὡμολογημένα;</q> καὶ μὴν οὐδὲ τοῦτο δίδοται. ἀλλʼ ὅτι
              <q>οὐ συμβαίνει διὰ τῶν παρακεχωρημένων;</q> ἀλλʼ οὐδὲ τοῦτο δίδοται. <milestone
              unit="section" n="16"/> τί οὖν ἐπὶ τούτων ποιητέον; ἢ μή ποτε ὡς οὐκ ἀρκεῖ τὸ
            δανείσασθαι πρὸς τὸ ἔτι ὀφείλειν, ἀλλὰ δεῖ προσεῖναι καὶ τὸ ἐπιμένειν ἐπὶ τοῦ δανείου
            καὶ μὴ διαλελύσθαι αὐτό, οὕτως οὐκ ἀρκεῖ πρὸς τὸ δεῖν παραχωρεῖν τὸ ἐπιφερόμενον τὸ
            δεδωκέναι τὰ λήμματα, δεῖ δʼ ἐπιμένειν ἐπὶ τῆς παραχωρήσεως αὐτῶν. <milestone
              unit="section" n="17"/> καὶ δὴ μενόντων μὲν αὐτῶν εἰς τέλος ὁποῖα παρεχωρήθη πᾶσα
            ἀνάγκη ἡμᾶς ἐπὶ τῆς παραχωρήσεως ἐπιμένειν καὶ <milestone unit="section" n="19"/> τὸ
            ἀκόλουθον αὐτοῖς προσδέχεσθαι <gap extent="5"/> οὐδὲ γὰρ ἡμῖν ἔτι οὐδὲ καθʼ ἡμᾶς
            συμβαίνει τοῦτο τὸ ἐπιφερόμενον, ἐπειδὴ τῆς συγχωρήσεως τῶν λημμάτων ἀπέστημεν.
              <milestone unit="section" n="20"/> δεῖ οὖν καὶ τὰ τοιαῦτα τῶν λημμάτων ἱστορῆσαι καὶ
            τὴν τοιαύτην μεταβολήν τε καὶ μετάπτωσιν αὐτῶν, καθʼ ἣν ἐν αὐτῇ τῇ ἐρωτήσει ἢ τῇ
            ἀποκρίσει ἢ τῷ συλλελογίσθαι ἤ τινι ἄλλῳ τοιούτῳ † λαμβάνοντα τὰς μεταπτώσεις ἀφορμὴν
            παρέχει τοῖς ἀνοήτοις τοῦ ταράσσεσθαι μὴ βλέπουσι τὸ ἀκόλουθον. τίνος ἕνεκα; ἵνʼ ἐν τῷ
            τόπῳ <milestone unit="section" n="21"/> τούτῳ μὴ παρὰ τὸ καθῆκον μηδʼ εἰκῇ μηδὲ
            συγκεχυμένως ἀναστρεφώμεθα. <milestone unit="section" n="22"/></p>
          <p>καὶ τὸ αὐτὸ ἐπί τε τῶν ὑποθέσεων καὶ τῶν ὑποθετικῶν λόγων. ἀναγκαῖον γὰρ ἔστιν ὅτʼ
            αἰτῆσαί τινα ὑπόθεσιν ὥσπερ ἐπιβάθραν τῷ ἑξῆς λόγῳ. <milestone unit="section" n="23"/>
            πᾶσαν οὖν τὴν δοθεῖσαν παραχωρητέον ἢ οὐ πᾶσαν; καὶ εἰ οὐ πᾶσαν, τίνα; <milestone
              unit="section" n="24"/>
            <del>περὶ τίνος ἡ σκέψις; περὶ καθήκοντος.</del> παραχωρήσαντι δὲ μενετέον εἰς ἅπαν ἐπὶ
            τῆς τηρήσεως ἢ ἔστιν ὅτε ἀποστατέον, τὰ δʼ ἀκόλουθα προσδεκτέον καὶ τὰ μαχόμενα οὐ
            προσδεκτέον; <milestone unit="section" n="25"/> — ναί. — ἀλλὰ λέγει τις ὅτι <q>ποιήσω σε
              δυνατοῦ δεξάμενον ὑπόθεσιν ἐπʼ ἀδύνατον ἀπαχθῆναι.</q> πρὸς τοῦτον οὐ συγκαθήσει ὁ
            φρόνιμος, ἀλλὰ φεύξεται ἐξέτασιν καὶ κοινολογίαν; <milestone unit="section" n="26"/> καὶ
            τίς ἔτι ἄλλος ἐστὶ λόγῳ χρηστικὸς καὶ δεινὸς ἐρωτήσει καὶ ἀποκρίσει καὶ νὴ Δία
            ἀνεξαπάτητός τε καὶ ἀσόφιστος; <milestone unit="section" n="27"/> ἀλλὰ συγκαθήσει μέν,
            οὐκ ἐπιστραφήσεται δὲ τοῦ μὴ εἰκῇ καὶ ὡς ἔτυχεν ἀναστρέφεσθαι ἐν λόγῳ; καὶ πῶς ἔτι ἔσται
            τοιοῦτος οἷον αὐτὸν ἐπινοοῦμεν; <milestone unit="section" n="28"/> ἀλλʼ ἄνευ τινὸς
            τοιαύτης γυμνασίας καὶ παρασκευῆς φυλάττειν οἷός τʼ ἐστὶ τὸ ἑξῆς; <milestone
              unit="section" n="29"/> τοῦτο δεικνύτωσαν καὶ παρέλκει τὰ θεωρήματα ταῦτα πάντα, ἄτοπα
            ἦν καὶ ἀνακόλουθα τῇ προλήψει τοῦ σπουδαίου. <milestone unit="section" n="30"/></p>
          <p>τί ἔτι ἀργοὶ καὶ ῥᾴθυμοι καὶ νωθροί ἐσμεν καὶ προφάσεις ζητοῦμεν, καθʼ ἃς οὐ πονήσομεν
            οὐδʼ ἀγρυπνήσομεν ἐξεργαζόμενοι τὸν αὑτῶν λόγον; <milestone unit="section" n="31"/> — ἂν
            οὖν ἐν τούτοις πλανηθῶ, μή τι τὸν πατέρα ἀπέκτεινα; — ἀνδράποδον, ποῦ γὰρ ἐνθάδε πατὴρ
            ἦν, ἵνʼ αὐτὸν ἀποκτείνῃς; τί οὖν ἐποίησας; ὃ μόνον ἦν κατὰ τὸν τόπον ἁμάρτημα, τοῦτο
            ἡμάρτηκας. <milestone unit="section" n="32"/> ἐπεί τοι τοῦτʼ αὐτὸ καὶ ἐγὼ Ῥούφῳ εἶπον
            ἐπιτιμῶντί μοι ὅτι τὸ παραλειπόμενον ἓν ἐν συλλογισμῷ τινι οὐχ εὕρισκον. <q>οὐχ οἷον
              μέν,</q> φημί, <q>εἰ τὸ Καπιτώλιον κατέκαυσα,</q> ὁ δʼ <q>ἀνδράποδον,</q> ἔφη,
              <milestone unit="section" n="33"/>
            <q>ἐνθάδε τὸ παραλειπόμενον Καπιτώλιόν ἐστιν.</q> ἢ ταῦτα μόνα ἁμαρτήματά ἐστι τὸ
            Καπιτώλιον ἐμπρῆσαι καὶ τὸν πατέρα ἀποκτεῖναι, τὸ δʼ εἰκῇ καὶ μάτην καὶ ὡς ἔτυχεν
            χρῆσθαι ταῖς φαντασίαις ταῖς αὑτοῦ καὶ μὴ παρακολουθεῖν λόγῳ μηδʼ ἀποδείξει μηδὲ
            σοφίσματι μηδʼ ἁπλῶς βλέπειν τὸ καθʼ αὑτὸν καὶ οὐ καθʼ αὑτὸν ἐν ἐρωτήσει καὶ ἀποκρίσει,
            τούτων δʼ οὐδέν ἐστιν ἁμάρτημα;</p>
        </div>
        <div n="8" type="chapter">
          <head>ὅτι αἱ δυνάμεις τοῖς ἀπαιδεύτοις οὐκ ἀσφαλεῖς.</head>
          <milestone unit="section" n="1"/>
          <p>καθʼ ὅσους τρόπους μεταλαμβάνειν ἔστι τὰ ἰσοδυναμοῦντα ἀλλήλοις, κατὰ τοσούτους καὶ τὰ
            εἴδη τῶν ἐπιχειρημάτων τε καὶ ἐνθυμημάτων ἐν τοῖς λόγοις ἐκποιεῖ μεταλαμβάνειν.
              <milestone unit="section" n="2"/> οἷον φέρε τὸν τρόπον τοῦτον· εἰ ἐδανείσω καὶ μὴ
            ἀπέδωκας, ὀφείλεις μοι τὸ ἀργύριον· οὐχὶ ἐδανείσω μὲν καὶ οὐκ ἀπέδωκας· οὐ μὴν ὀφείλεις
            μοι τὸ ἀργύριον. <milestone unit="section" n="3"/> καὶ τοῦτο οὐδενὶ μᾶλλον προσήκει ἢ τῷ
            φιλοσόφῳ ἐμπείρως ποιεῖν. εἴπερ γὰρ ἀτελὴς συλλογισμός ἐστι τὸ ἐνθύμημα, δῆλον ὅτι ὁ
            περὶ τὸν τέλειον συλλογισμὸν γεγυμνασμένος οὗτος ἂν ἱκανὸς εἴη καὶ περὶ τὸν ἀτελῆ οὐδὲν
            ἧττον. <milestone unit="section" n="4"/></p>
          <p>τί ποτʼ οὖν οὐ γυμνάζομεν αὑτούς τε καὶ ἀλλήλους τὸν τρόπον τοῦτον; <milestone
              unit="section" n="5"/> ὅτι νῦν καίτοι μὴ γυμναζόμενοι περὶ ταῦτα μηδʼ ἀπὸ τῆς
            ἐπιμελείας τοῦ ἤθους ὑπό γε ἐμοῦ περισπώμενοι ὅμως οὐδὲν ἐπιδίδομεν εἰς καλοκἀγαθίαν.
              <milestone unit="section" n="6"/> τί οὖν χρὴ προσδοκᾶν, εἰ καὶ ταύτην τὴν ἀσχολίαν
            προσλάβοιμεν; καὶ μάλισθʼ, ὅτι οὐ μόνον ἀσχολία τις ἀπὸ τῶν ἀναγκαιοτέρων αὐτὴ
            προσγένοιτʼ ἄν, ἀλλὰ καὶ οἰήσεως ἀφορμὴ καὶ τύφου οὐχ ἡ τυχοῦσα. <milestone
              unit="section" n="7"/> μεγάλη γάρ ἐστι δύναμις ἡ ἐπιχειρητικὴ καὶ πιθανολογική, καὶ
            μάλιστʼ εἰ τύχοι γυμνασίας ἐπιπλέον καί τινα καὶ εὐπρέπειαν ἀπὸ τῶν ὀνομάτων προσλάβοι.
              <milestone unit="section" n="8"/> ὅτι καὶ ἐν τῷ καθόλου πᾶσα δύναμις ἐπισφαλὴς τοῖς
            ἀπαιδεύτοις καὶ ἀσθενέσι προσγενομένη πρὸς τὸ ἐπᾶραι καὶ χαυνῶσαι ἐπʼ αὐτῇ. <milestone
              unit="section" n="9"/> ποίᾳ γὰρ ἄν τις ἔτι μηχανῇ πείσαι τὸν νέον τὸν ἐν τούτοις
            διαφέροντα, ὅτι οὐ δεῖ προσθήκην αὐτὸν ἐκείνων γενέσθαι, ἀλλʼ ἐκεῖνα αὐτῷ προσθεῖναι;
              <milestone unit="section" n="10"/> οὐχὶ δὲ πάντας τοὺς λόγους τούτους καταπατήσας
            ἐπηρμένος ἡμῖν καὶ πεφυσημένος περιπατεῖ μηδʼ ἀνεχόμενος, ἄν τις ἅπτηται <del>τι</del>
            αὐτοῦ ὑπομιμνῄσκων, τίνος ἀπολελειμμένος ποῦ ἀποκέκλικεν;</p>
          <milestone unit="section" n="11"/>
          <p>τί οὖν; Πλάτων φιλόσοφος οὐκ ἦν; — Ἱπποκράτης γὰρ ἰατρὸς οὐκ ἦν; ἀλλʼ ὁρᾷς πῶς φράζει
            Ἱπποκράτης. μή τι οὖν Ἱπποκράτης οὕτω φράζει, καθὸ ἰατρός ἐστιν; <milestone
              unit="section" n="12"/> τί οὖν μιγνύεις πράγματα ἄλλως ἐπὶ τῶν αὐτῶν ἀνθρώπων
            συνδραμόντα; <milestone unit="section" n="13"/> εἰ δὲ καλὸς ἦν Πλάτων καὶ ἰσχυρός, ἔδει
            κἀμὲ καθήμενον ἐκπονεῖν, ἵνα καλὸς γένωμαι ἢ ἵνα ἰσχυρός, ὡς τοῦτο ἀναγκαῖον πρὸς
            φιλοσοφίαν, ἐπεί τις φιλόσοφος ἅμα καὶ καλὸς ἦν καὶ φιλόσοφος; <milestone unit="section"
              n="14"/> οὐ θέλεις αἰσθάνεσθαι καὶ διακρῖναι κατὰ τί οἱ ἄνθρωποι γίνονται φιλόσοφοι
            καὶ τίνα ἄλλως αὐτοῖς πάρεστιν; ἄγε εἰ δʼ ἐγὼ φιλόσοφος ἤμην, ἔδει ὑμᾶς καὶ χωλοὺς
            γενέσθαι; τί οὖν; <milestone unit="section" n="15"/> αἴρω τὰς δυνάμεις ταύτας; μὴ
            γένοιτο· οὐδὲ γὰρ τὴν ὁρατικήν. <milestone unit="section" n="16"/> ὅμως δʼ, ἄν μου
            πυνθάνῃ τί ἐστιν ἀγαθὸν τοῦ ἀνθρώπου, οὐκ ἔχω σοι ἄλλο εἰπεῖν ἢ ὅτι ποιὰ προαίρεσις
              <del>φαντασιῶν</del>.</p>
        </div>
        <div n="9" type="chapter">
          <head>πῶς ἀπὸ τοῦ συγγενεῖς ἡμᾶς εἶναι τῷ θεῷ ἐπέλθοι ἄν τις ἐπὶ τὰ ἑξῆς.</head>
          <milestone unit="section" n="1"/>
          <p>εἰ ταῦτά ἐστιν ἀληθῆ τὰ περὶ τῆς συγγενείας τοῦ θεοῦ καὶ ἀνθρώπων λεγόμενα ὑπὸ τῶν
            φιλοσόφων, τί ἄλλο ἀπολείπεται τοῖς ἀνθρώποις ἢ τὸ τοῦ Σωκράτους, μηδέποτε πρὸς τὸν
            πυθόμενον ποδαπός ἐστιν εἰπεῖν ὅτι Ἀθηναῖος ἢ Κορίνθιος, ἀλλʼ ὅτι κόσμιος; <milestone
              unit="section" n="2"/> διὰ τί γὰρ λέγεις Ἀθηναῖον εἶναι σεαυτόν, οὐχὶ δʼ ἐξ ἐκείνης
            μόνον τῆς γωνίας, εἰς ἣν ἐρρίφη γεννηθέν σου τὸ σωμάτιον; <milestone unit="section"
              n="3"/> ἢ δῆλον ὅτι ἀπὸ τοῦ κυριωτέρου καὶ περιέχοντος οὐ μόνον αὐτὴν ἐκείνην τὴν
            γωνίαν, ἀλλὰ καὶ ὅλην σου τὴν οἰκίαν καὶ ἁπλῶς ὅθεν σου τὸ γένος τῶν προγόνων εἰς σὲ
            κατελήλυθεν ἐντεῦθέν ποθεν καλεῖς σεαυτὸν Ἀθηναῖον καὶ Κορίνθιον; <milestone
              unit="section" n="4"/> ὁ τοίνυν τῇ διοικήσει τοῦ κόσμου παρηκολουθηκὼς καὶ μεμαθηκώς,
            ὅτι <q>τὸ μέγιστον καὶ κυριώτατον καὶ περιεκτικώτατον πάντων τοῦτό ἐστι τὸ σύστημα τὸ ἐξ
              ἀνθρώπων καὶ θεοῦ, ἀπʼ ἐκείνου δὲ τὰ σπέρματα καταπέπτωκεν οὐκ εἰς τὸν πατέρα τὸν ἐμὸν
              μόνον οὐδʼ εἰς τὸν πάππον, ἀλλʼ εἰς ἅπαντα μὲν τὰ ἐπὶ γῆς γεννώμενά τε καὶ φυόμενα,
              προηγουμένως δʼ εἰς τὰ λογικά, <milestone unit="section" n="5"/> ὅτι κοινωνεῖν μόνον
              ταῦτα πέφυκεν τῷ θεῷ τῆς συναναστροφῆς κατὰ τὸν λόγον ἐπι <milestone unit="section"
                n="6"/> πεπλεγμένα,</q> διὰ τί μὴ εἴπῃ <del>τις</del> αὑτὸν κόσμιον; διὰ τί μὴ υἱὸν
            τοῦ θεοῦ; διὰ τί δὲ φοβηθήσεταί τι τῶν γιγνομένων ἐν ἀνθρώποις; <milestone
              unit="section" n="7"/> ἀλλὰ πρὸς μὲν τὸν Καίσαρα ἡ συγγένεια ἢ ἄλλον τινὰ τῶν μέγα
            δυναμένων ἐν Ῥώμῃ ἱκανὴ παρέχειν ἐν ἀσφαλείᾳ διάγοντας καὶ ἀκαταφρονήτους καὶ δεδοικότας
            μηδʼ ὁτιοῦν, τὸ δὲ τὸν θεὸν ποιητὴν ἔχειν καὶ πατέρα καὶ κηδεμόνα οὐκέτι ἡμᾶς
            ἐξαιρήσεται λυπῶν καὶ φόβων; <milestone unit="section" n="8"/> — καὶ πόθεν φάγω, φησίν,
            μηδὲν ἔχων; — καὶ πῶς οἱ δοῦλοι, πῶς οἱ δραπέται, τίνι πεποιθότες ἐκεῖνοι ἀπαλλάττονται
            τῶν δεσποτῶν; τοῖς ἀγροῖς. ἢ τοῖς οἰκέταις ἢ τοῖς ἀργυρώμασιν; οὐδενί, ἀλλʼ ἑαυτοῖς· καὶ
            ὅμως οὐκ ἐπιλείπουσιν αὐτοὺς τροφαί. <milestone unit="section" n="9"/> τὸν δὲ φιλόσοφον
            ἡμῖν δεήσει ἄλλοις θαρροῦντα καὶ ἐπαναπαυόμενον ἀποδημεῖν καὶ μὴ ἐπιμελεῖσθαι αὐτὸν
            αὑτοῦ καὶ τῶν θηρίων τῶν ἀλόγων εἶναι χείρονα καὶ δειλότερον, ὧν ἕκαστον αὐτὸ αὑτῷ
            ἀρκούμενον οὔτε τροφῆς ἀπορεῖ τῆς οἰκείας οὔτε διεξαγωγῆς τῆς καταλλήλου<del>ς</del> καὶ
            κατὰ φύσιν;</p>
          <milestone unit="section" n="10"/>
          <p>ἐγὼ μὲν οἶμαι, ὅτι ἔδει καθῆσθαι τὸν πρεσβύτερον ἐνταῦθα οὐ τοῦτο μηχανώμενον, ὅπως μὴ
            ταπεινοφρονήσητε μηδὲ ταπεινοὺς μηδʼ ἀγεννεῖς τινας διαλογισμοὺς διαλογιεῖσθε αὐτοὶ περὶ
            ἑαυτῶν, <milestone unit="section" n="11"/> ἀλλὰ μή τινες ἐμπίπτωσιν τοιοῦτοι νέοι, οἳ
            ἐπιγνόντες τὴν πρὸς τοὺς θεοὺς συγγένειαν καὶ ὅτι δεσμά τινα ταῦτα προσηρτήμεθα τὸ σῶμα
            καὶ τὴν κτῆσιν αὐτοῦ καὶ ὅσα τούτων ἕνεκα ἀναγκαῖα ἡμῖν γίνεται εἰς οἰκονομίαν καὶ
            ἀναστροφὴν τὴν ἐν τῷ βίῳ, ὡς βάρη τινὰ καὶ ἀνιαρὰ καὶ ἄχρηστα ἀπορρῖψαι θέλωσιν καὶ
            ἀπελθεῖν πρὸς τοὺς συγγενεῖς. <milestone unit="section" n="12"/> καὶ τοῦτον ἔδει τὸν
            ἀγῶνα ἀγωνίζεσθαι τὸν διδάσκαλον ὑμῶν καὶ παιδευτήν, εἴ τις ἄρα ἦν· ὑμᾶς μὲν ἔρχεσθαι
            λέγοντας <q>Ἐπίκτητε, οὐκέτι ἀνεχόμεθα μετὰ τοῦ σωματίου τούτου δεδεμένοι καὶ τοῦτο
              τρέφοντες καὶ ποτίζοντες καὶ ἀναπαύοντες καὶ καθαίροντες, εἶτα διʼ αὐτὸ
              συμπεριφερόμενοι τοῖσδε καὶ τοῖσδε. <milestone unit="section" n="13"/> οὐκ ἀδιάφορα
              ταῦτα καὶ οὐδὲν πρὸς ἡμᾶς καὶ ὁ θάνατος οὐ κακόν; καὶ συγγενεῖς τινες τοῦ θεοῦ ἐσμεν
              κἀκεῖθεν ἐληλύθαμεν; <milestone unit="section" n="14"/> ἄφες ἡμᾶς ἀπελθεῖν ὅθεν
              ἐληλύθαμεν, ἄφες λυθῆναί ποτε τῶν δεσμῶν τούτων τῶν ἐξηρτημένων καὶ βαρούντων.
                <milestone unit="section" n="15"/> ἐνταῦθα λῃσταὶ καὶ κλέπται καὶ δικαστήρια καὶ οἱ
              καλούμενοι τύραννοι δοκοῦντες ἔχειν τινὰ ἐφʼ ἡμῖν ἐξουσίαν διὰ τὸ σωμάτιον καὶ τὰ
              τούτου κτήματα. ἄφες δείξωμεν αὐτοῖς, ὅτι οὐδενὸς ἔχουσιν ἐξουσίαν·</q>
            <milestone unit="section" n="16"/> ἐμὲ δʼ ἐν τῷδε λέγειν ὅτι <q>ἄνθρωποι, ἐκδέξασθε τὸν
              θεόν. ὅταν ἐκεῖνος σημήνῃ καὶ ἀπολύσῃ ὑμᾶς ταύτης τῆς ὑπηρεσίας, τότʼ ἀπολύεσθε πρὸς
              αὐτόν· ἐπὶ δὲ τοῦ παρόντος ἀνάσχεσθε ἐνοικοῦντες ταύτην τὴν χώραν, εἰς ἣν ἐκεῖνος ὑμᾶς
              ἔταξεν. <milestone unit="section" n="17"/> ὀλίγος ἄρα χρόνος οὗτος ὁ τῆς οἰκήσεως καὶ
              ῥᾴδιος τοῖς οὕτω διακειμένοις. ποῖος γὰρ ἔτι τύραννος ἢ ποῖος κλέπτης ἢ ποῖα
              δικαστήρια φοβερὰ τοῖς οὕτως παρʼ οὐδὲν πεποιημένοις τὸ σῶμα καὶ τὰ τούτου κτήματα;
              μείνατε, μὴ ἀλογίστως ἀπέλθητε.</q>
            <milestone unit="section" n="18"/></p>
          <p>τοιοῦτόν τι ἔδει γίνεσθαι παρὰ τοῦ παιδευτοῦ πρὸς τοὺς εὐφυεῖς τῶν νέων. <milestone
              unit="section" n="19"/> νῦν δὲ τί γίνεται; νεκρὸς μὲν ὁ παιδευτής, νεκροὶ δʼ ὑμεῖς.
            ὅταν χορτασθῆτε σήμερον, κάθησθε κλάοντες περὶ τῆς αὔριον, πόθεν φάγητε. <milestone
              unit="section" n="20"/> ἀνδράποδον, ἂν σχῇς, ἕξεις· ἂν μὴ σχῇς, ἐξελεύσῃ· ἤνοικται ἡ
            θύρα. τί πενθεῖς; ποῦ ἔτι τόπος δακρύοις; τίς ἔτι κολακείας ἀφορμή; διὰ τί ἄλλος ἄλλῳ
            φθονήσει; διὰ τί πολλὰ κεκτημένους θαυμάσει ἢ τοὺς ἐν δυνάμει τεταγμένους, μάλιστʼ ἂν
            καὶ ἰσχυροὶ ὦσιν καὶ ὀργίλοι; <milestone unit="section" n="21"/> τί γὰρ ἡμῖν ποιήσουσιν;
            ἃ δύνανται ποιῆσαι, τούτων οὐκ ἐπιστρεψόμεθα· ὧν ἡμῖν μέλει, ταῦτα οὐ δύνανται. τίς οὖν
            ἔτι ἄρξει τοῦ οὕτως διακειμένου; <milestone unit="section" n="22"/> πῶς Σωκράτης εἶχεν
            πρὸς ταῦτα; πῶς γὰρ ἄλλως ἢ ὡς ἔδει τὸν πεπεισμένον ὅτι ἐστὶ τῶν θεῶν συγγενής;
              <milestone unit="section" n="23"/>
            <q>ἄν μοι λέγητε,</q> φησίν, <q>νῦν ὅτι <q>ἀφίεμέν σε ἐπὶ τούτοις, ὅπως μηκέτι διαλέξῃ
                τούτους τοὺς λόγους οὓς μέχρι νῦν διελέγου μηδὲ παρενοχλήσεις ἡμῶν τοῖς νέοις μηδὲ
                τοῖς γέρουσιν</q>
              <milestone unit="section" n="24"/> , ἀποκρινοῦμαι ὅτι γελοῖοί ἐστε, οἵτινες ἀξιοῦτε,
              εἰ μέν με ὁ στρατηγὸς ὁ ὑμέτερος ἔταξεν εἴς τινα τάξιν, ὅτι ἔδει με τηρεῖν αὐτὴν καὶ
              φυλάττειν καὶ μυριάκις πρότερον αἱρεῖσθαι ἀποθνῄσκειν ἢ ἐγκαταλιπεῖν αὐτήν, εἰ δʼ ὁ
              θεὸς ἔν τινι χώρᾳ καὶ ἀναστροφῇ κατατέταχεν, ταύτην δʼ ἐγκαταλιπεῖν δεῖ ἡμᾶς.</q>
            τοῦτʼ ἔστιν ἄνθρωπος ταῖς ἀληθείαις συγγενὴς τῶν θεῶν. <milestone unit="section" n="25"
            /> ἡμεῖς οὖν ὡς κοιλίαι, <milestone unit="section" n="26"/> ὡς ἔντερα, ὡς αἰδοῖα, οὕτω
            περὶ αὑτῶν διανοούμεθα, ὅτι φοβούμεθα, ὅτι ἐπιθυμοῦμεν· τοὺς εἰς ταῦτα συνεργεῖν
            δυναμένους κολακεύομεν, τοὺς αὐτοὺς τούτους δεδοίκαμεν. <milestone unit="section" n="27"
            /></p>
          <p>ἐμέ τις ἠξίωκεν ὑπὲρ αὐτοῦ γράψαι εἰς τὴν Ῥώμην ὡς ἐδόκει τοῖς πολλοῖς ἠτυχηκὼς καὶ
            πρότερον μὲν ἐπιφανὴς ὢν καὶ πλούσιος, ὕστερον δʼ ἐκπεπτωκὼς ἁπάντων καὶ διάγων ἐνταῦθα.
              <milestone unit="section" n="28"/> κἀγὼ ἔγραψα ὑπὲρ αὐτοῦ ταπεινῶς. ὁ δʼ ἀναγνοὺς τὴν
            ἐπιστολὴν ἀπέδωκέν μοι αὐτὴν καὶ ἔφη ὅτι <q>ἐγὼ βοηθηθῆναί τι ὑπὸ σοῦ ἤθελον, οὐχὶ
              ἐλεηθῆναι· κακὸν δέ μοι οὐθέν ἐστιν.</q> οὕτως καὶ Ῥοῦφος πειράζων μʼ εἰώθει λέγειν
              <milestone unit="section" n="29"/>
            <q>συμβήσεταί σοι τοῦτο καὶ τοῦτο ὑπὸ τοῦ δεσπότου.</q>
            <milestone unit="section" n="30"/> κἀμοῦ πρὸς αὐτὸν ἀποκριναμένου ὅτι <q>ἀνθρώπινα</q>
            <q>τί οὖν ἔτι ἐκεῖνον παρακαλῶ παρὰ σοῦ αὐτὰ λαβεῖν δυνάμενος;</q> τῷ γὰρ ὄντι,
              <milestone unit="section" n="31"/> ὃ ἐξ αὑτοῦ τις ἔχει, περισσὸς καὶ μάταιος παρʼ
            ἄλλου λαμβάνων. <milestone unit="section" n="32"/> ἐγὼ οὖν ἔχων ἐξ ἐμαυτοῦ λαβεῖν τὸ
            μεγαλόψυχον καὶ γενναῖον, ἀγρὸν παρὰ σοῦ λάβω καὶ ἀργύριον ἢ ἀρχήν τινα; μὴ γένοιτο. οὐχ
            οὕτως ἀναίσθητος ἔσομαι τῶν ἐμῶν κτημάτων. <milestone unit="section" n="33"/> ἀλλʼ ὅταν
            τις ᾖ δειλὸς καὶ ταπεινός, ὑπὲρ τούτου τί ἄλλο ἢ ἀνάγκη γράφειν ἐπιστολὰς ὡς ὑπὲρ νεκροῦ
              <q>τὸ πτῶμα ἡμῖν χάρισαι τοῦ δεῖνος καὶ ξέστην αἱματίου;</q>
            <milestone unit="section" n="34"/> τῷ γὰρ ὄντι πτῶμα ὁ τοιοῦτός ἐστι καὶ ξέστης
            αἱματίου, πλέον δʼ οὐδέν. εἰ δʼ ἦν πλέον τι, ᾐσθάνετʼ ἄν, ὅτι ἄλλος διʼ ἄλλον οὐ
            δυστυχεῖ.</p>
        </div>
        <div n="10" type="chapter">
          <head>πρὸς τοὺς περὶ τὰς ἐν Ῥώμῃ προαγωγὰς ἐσπουδακότας.</head>
          <milestone unit="section" n="1"/>
          <p>εἰ οὕτως σφοδρῶς συνετετά<del>γ</del>μεθα περὶ τὸ ἔργον τὸ ἑαυτῶν ὡς οἱ ἐν Ῥώμῃ
            γέροντες περὶ ἃ ἐσπουδάκασιν, τάχα ἄν τι ἠνύομεν καὶ αὐτοί. <milestone unit="section"
              n="2"/> οἶδα ἐγὼ πρεσβύτερον ἄνθρωπον ἐμοῦ τὸν νῦν ἐπὶ τοῦ σίτου ὄντα ἐν Ῥώμῃ, ὅτε
            ταύτῃ παρῆγεν ἀπὸ τῆς φυγῆς ἀναστρέφων, οἷα εἶπέν μοι, κατατρέχων τοῦ προτέρου ἑαυτοῦ
            βίου καὶ περὶ τῶν ἑξῆς ἐπαγγελλόμενος, ὅτι ἄλλο οὐδὲν ἀναβὰς σπουδάσει ἢ ἐν ἡσυχίᾳ καὶ
            ἀταραξίᾳ διεξαγαγεῖν τὸ λοιπὸν τοῦ βίου· <q>πόσον γὰρ ἔτι ἐστὶν ἐμοὶ τὸ λοιπόν;</q>
            <milestone unit="section" n="3"/> — κἀγὼ ἔλεγον αὐτῷ ὅτι <q>οὐ ποιήσεις, ἀλλʼ ὀσφρανθεὶς
              μόνον τῆς Ῥώμης ἁπάντων τούτων ἐπιλήσῃ.</q> ἂν δὲ καὶ εἰς αὐλὴν πάροδός τις δίδωται,
            ὅτι χαίρων καὶ τῷ θεῷ εὐχαριστῶν ὤσεται. <milestone unit="section" n="4"/> — <q>ἄν μʼ
              εὕρῃς,</q> ἔφη, <q>Ἐπίκτητε, τὸν ἕτερον πόδα εἰς τὴν αὐλὴν τιθέντα, ὃ βούλει
              ὑπολάμβανε.</q>
            <milestone unit="section" n="5"/> νῦν οὖν τί ἐποίησεν; πρὶν ἐλθεῖν εἰς τὴν Ῥώμην,
            ἀπήντησαν αὐτῷ παρὰ Καίσαρος πινακίδες· ὁ δὲ λαβὼν πάντων ἐκείνων ἐξελάθετο καὶ λοιπὸν
            ἓν ἐξ ἑνὸς ἐπισεσώρευκεν. <milestone unit="section" n="6"/> ἤθελον αὐτὸν νῦν παραστὰς
            ὑπομνῆσαι τῶν λόγων, οὓς ἔλεγεν παρερχόμενος, καὶ εἰπεῖν ὅτι <q>πόσῳ σοῦ ἐγὼ κομψότερος
              μάντις εἰμί.</q></p>
          <milestone unit="section" n="7"/>
          <p>τί οὖν; ἐγὼ λέγω, ὅτι ἄπρακτόν ἐστι τὸ ζῷον; μὴ γένοιτο. ἀλλὰ διὰ τί ἡμεῖς οὐκ ἐσμὲν
            πρακτικοί; εὐθὺς ἐγὼ πρῶτος, <milestone unit="section" n="8"/> ὅταν ἡμέρα γένηται, μικρὰ
            ὑπομιμνῄσκομαι, τίνα ἐπαναγνῶναί με δεῖ. εἶτα εὐθὺς ἐμαυτῷ· <q>τί δέ μοι καὶ μέλει πῶς ὁ
              δεῖνα ἀναγνῷ; πρῶτόν ἐστιν, ἵνα ἐγὼ κοιμηθῶ.</q>
            <milestone unit="section" n="9"/> καίτοι τί ὅμοια τὰ ἐκείνων πράγματα τοῖς ἡμετέροις; ἂν
            ἐπιστῆτε, τί ἐκεῖνοι ποιοῦσιν, αἰσθήσεσθε. τί γὰρ ἄλλο ἢ ὅλην τὴν ἡμέραν ψηφίζουσιν,
            συζητοῦσι, συμβουλεύουσι περὶ σιταρίου, περὶ ἀγριδίου, περί τινων προκοπῶν τοιούτων;
              <milestone unit="section" n="10"/> ὅμοιον οὖν ἐστιν ἐντευξίδιον παρά τινος λαβόντα
            ἀναγιγνώσκειν <q>παρακαλῶ σε ἐπιτρέψαι μοι σιτάριον ἐξαγαγεῖν</q> ἢ <q>παρακαλῶ σε παρὰ
              Χρυσίππου ἐπισκέψασθαι τίς ἐστιν ἡ τοῦ κόσμου διοίκησις καὶ ποίαν τινὰ χώραν ἐν αὐτῷ
              ἔχει τὸ λογικὸν ζῷον· ἐπίσκεψαι δὲ καὶ τίς εἶ σὺ καὶ ποῖόν τι σοῦ τὸ ἀγαθὸν καὶ τὸ
              κακόν;</q>
            <milestone unit="section" n="11"/> ταῦτα ἐκείνοις ὅμοιά ἐστιν; ἀλλʼ ὁμοίας σπουδῆς
            χρείαν ἔχοντα; ἀλλʼ ὡσαύτως ἀμελεῖν αἰσχρὸν τούτων κἀκείνων; <milestone unit="section"
              n="12"/> τί οὖν; ἡμεῖς μόνοι ῥᾳθυμοῦμεν καὶ νυστάζομεν; οὔ· ἀλλὰ πολὺ πρότερον ὑμεῖς
            οἱ νέοι. <milestone unit="section" n="13"/> ἐπεί τοι καὶ ἡμεῖς οἱ γέροντες, ὅταν
            παίζοντας ὁρῶμεν νέους, συμπροθυμούμεθα καὶ αὐτοὶ συμπαίζειν. πολὺ δὲ πλέον, εἰ ἑώρων
            διεγηγερμένους καὶ συμπροθυμουμένους, προεθυμούμην ἂν συσπουδάζειν καὶ αὐτός.</p>
        </div>
        <div n="11" type="chapter">
          <head>περὶ φιλοστοργίας.</head>
          <milestone unit="section" n="1"/>
          <p>ἀφικομένου δέ τινος πρὸς αὐτὸν τῶν ἐν τέλει πυθόμενος παρʼ αὐτοῦ τὰ ἐπὶ μέρους
            ἠρώτησεν, εἰ καὶ τέκνα εἴη αὐτῷ καὶ γυνή. <milestone unit="section" n="2"/> τοῦ δʼ
            ὁμολογήσαντος προσεπύθετο· πῶς τι οὖν χρῇ τῷ πράγματι; — ἀθλίως, ἔφη. <milestone
              unit="section" n="3"/> — καὶ ὅς· τίνα τρόπον; οὐ γὰρ δὴ τούτου γʼ ἕνεκα γαμοῦσιν
            ἄνθρωποι καὶ παιδοποιοῦνται, ὅπως ἄθλιοι ὦσιν, ἀλλὰ μᾶλλον ὅπως εὐδαίμονες. <milestone
              unit="section" n="4"/> — ἀλλʼ ἐγώ, ἔφη, οὕτως ἀθλίως ἔχω περὶ τὰ παιδάρια, ὥστε πρῴην
            νοσοῦντός μου τοῦ θυγατρίου καὶ δόξαντος κινδυνεύειν οὐχ ὑπέμεινα οὐδὲ παρεῖναι αὐτῷ
            νοσοῦντι, φυγὼν δʼ ᾠχόμην, μέχρις οὗ προσήγγειλέ τις μοι ὅτι ἔχει καλῶς. <milestone
              unit="section" n="5"/> — τί οὖν; ὀρθῶς φαίνει σαυτῷ ταῦτα πεποιηκέναι; — φυσικῶς, ἔφη.
            — ἀλλὰ μὴν τοῦτό με πεῖσον, ἔφη, σύ, διότι φυσικῶς, καὶ ἐγώ σε πείσω, ὅτι πᾶν τὸ κατὰ
            φύσιν γινόμενον ὀρθῶς γίνεται. <milestone unit="section" n="6"/> — τοῦτο, ἔφη, πάντες ἢ
            οἵ γε πλεῖστοι πατέρες πάσχομεν. — οὐδʼ ἐγώ σοι ἀντιλέγω, ἔφη, ὅτι οὐ γίνεται, τὸ δʼ
            ἀμφισβητούμενον ἡμῖν ἐκεῖνό ἐστιν, εἰ ὀρθῶς. <milestone unit="section" n="7"/> ἐπεὶ
            τούτου γʼ ἕνεκα καὶ τὰ φύματα δεῖ λέγειν ἐπʼ ἀγαθῷ γίνεσθαι τοῦ σώματος, ὅτι γίνεται,
            καὶ ἁπλῶς τὸ ἁμαρτάνειν εἶναι κατὰ φύσιν, ὅτι πάντες σχεδὸν ἢ οἵ γε πλεῖστοι
            ἁμαρτάνομεν. <milestone unit="section" n="8"/> δεῖξον οὖν μοι σύ, πῶς κατὰ φύσιν ἐστίν.
            — οὐ δύναμαι, ἔφη· ἀλλὰ σύ μοι μᾶλλον δεῖξον, πῶς οὐκ ἔστι κατὰ φύσιν οὐδʼ ὀρθῶς
            γίνεται. <milestone unit="section" n="9"/> — καὶ ὅς· ἀλλʼ εἰ ἐζητοῦμεν, ἔφη, περὶ λευκῶν
            καὶ μελάνων, ποῖον ἂν κριτήριον παρεκαλοῦμεν πρὸς διάγνωσιν αὐτῶν; — τὴν ὅρασιν, ἔφη. —
            τί δʼ εἰ περὶ θερμῶν καὶ ψυχρῶν καὶ σκληρῶν καὶ μαλακῶν, ποῖόν τι; — τὴν ἁφήν. — οὐκοῦν,
              <milestone unit="section" n="10"/> ἐπειδὴ περὶ τῶν κατὰ φύσιν καὶ τῶν ὀρθῶς ἢ οὐκ
            ὀρθῶς γινομένων ἀμφισβητοῦμεν, ποῖον θέλεις κριτήριον παραλάβωμεν; <milestone
              unit="section" n="11"/> — οὐκ οἶδʼ, ἔφη. — καὶ μὴν τὸ μὲν τῶν χρωμάτων καὶ ὀσμῶν, ἔτι
            δὲ χυλῶν κριτήριον ἀγνοεῖν τυχὸν οὐ μεγάλη ζημία, τὸ δὲ τῶν ἀγαθῶν καὶ τῶν κακῶν καὶ τῶν
            κατὰ φύσιν καὶ παρὰ φύσιν τῷ ἀνθρώπῳ δοκεῖ σοι μικρὰ ζημία εἶναι τῷ ἀγνοοῦντι;
              <milestone unit="section" n="12"/> — ἡ μεγίστη μὲν οὖν. — φέρε, εἰπέ μοι, πάντα ἃ
            δοκεῖ τισιν εἶναι καλὰ καὶ προσήκοντα, ὀρθῶς δοκεῖ; καὶ νῦν Ἰουδαίοις καὶ Σύροις καὶ
            Αἰγυπτίοις καὶ Ῥωμαίοις οἷόν τε πάντα τὰ δοκοῦντα περὶ τροφῆς ὀρθῶς δοκεῖν; <milestone
              unit="section" n="13"/> — καὶ πῶς οἷόν τε; — ἀλλʼ οἶμαι πᾶσα ἀνάγκη, εἰ ὀρθά ἐστι τὰ
            Αἰγυπτίων, μὴ ὀρθὰ εἶναι τὰ τῶν ἄλλων, εἰ καλῶς ἔχει τὰ Ἰουδαίων, μὴ καλῶς ἔχειν τὰ τῶν
            ἄλλων. <milestone unit="section" n="14"/> — πῶς γὰρ οὔ; — ὅπου δʼ ἄγνοια, ἐκεῖ καὶ
            ἀμαθία καὶ ἡ περὶ τὰ ἀναγκαῖα ἀπαιδευσία. <milestone unit="section" n="15"/> —
            συνεχώρει. — σὺ οὖν, ἔφη, τούτων αἰσθόμενος οὐδὲν ἄλλο τοῦ λοιποῦ σπουδάσεις οὐδὲ πρὸς
            ἄλλῳ τινὶ τὴν γνώμην. ἕξεις ἢ ὅπως τὸ κριτήριον τῶν κατὰ φύσιν καταμαθὼν τούτῳ
            προσχρώμενος διακρινεῖς τῶν ἐπὶ μέρους ἕκαστον. <milestone unit="section" n="16"/></p>
          <p>ἐπὶ δὲ τοῦ παρόντος τὰ τοσαῦτα ἔχω σοι πρὸς ὃ βούλει βοηθῆσαι. <milestone
              unit="section" n="17"/> τὸ φιλόστοργον δοκεῖ σοι κατὰ φύσιν τʼ εἶναι καὶ καλόν; — πῶς
            γὰρ οὔ; — τί δέ; τὸ μὲν φιλόστοργον κατὰ φύσιν τʼ ἐστὶ καὶ καλόν, τὸ δʼ εὐλόγιστον οὐ
            καλόν; <milestone unit="section" n="18"/> — οὐδαμῶς. — μὴ τοίνυν μάχην ἔχει τῷ
            φιλοστόργῳ τὸ εὐλόγιστον; — οὐ δοκεῖ μοι. — εἰ δὲ μή, τῶν μαχομένων ἀνάγκη θατέρου κατὰ
            φύσιν ὄντος θάτερον εἶναι παρὰ φύσιν; ἢ γὰρ οὔ; — οὕτως, ἔφη. <milestone unit="section"
              n="19"/> — οὐκοῦν ὅ τι ἂν εὑρίσκωμεν ὁμοῦ μὲν φιλόστοργον ὁμοῦ δʼ εὐλόγιστον, τοῦτο
            θαρροῦντες ἀποφαινόμεθα ὀρθόν τε εἶναι καὶ καλόν; <milestone unit="section" n="20"/> —
            ἔστω, ἔφη. — τί οὖν; ἀφεῖναι νοσοῦν τὸ παιδίον καὶ ἀφέντα ἀπελθεῖν ὅτι μὲν οὐκ
            εὐλόγιστον οὐκ οἶμαί σʼ ἀντερεῖν. ὑπολείπεται δʼ ἡμᾶς σκοπεῖν εἰ φιλόστοργον. — σκοπῶμεν
            δή. — <milestone unit="section" n="21"/> ἆρʼ οὖν σὺ μὲν ἐπειδὴ φιλοστόργως διέκεισο πρὸς
            τὸ παιδίον, ὀρθῶς ἐποίεις φεύγων καὶ ἀπολείπων αὐτό; ἡ μήτηρ δʼ οὐ φιλοστοργεῖ τὸ
            παιδίον; — Φιλοστοργεῖ μὲν οὖν. <milestone unit="section" n="22"/> — οὐκοῦν ἔδει καὶ τὴν
            μητέρα ἀφεῖναι αὐτὸ ἢ οὐκ ἔδει; — οὐκ ἔδει. — τί δʼ ἡ τιτθή; στέργει αὐτό; — στέργει,
            ἔφη. — ἔδει οὖν κἀκείνην ἀφεῖναι αὐτό; — οὐδαμῶς. — τί δʼ ὁ παιδαγωγός; οὐ στέργει αὐτό;
              <milestone unit="section" n="23"/> — στέργει. — ἔδει οὖν κἀκεῖνον ἀφέντα ἀπελθεῖν,
            εἶθʼ οὕτως ἔρημον καὶ ἀβοήθητον ἀπολειφθῆναι τὸ παιδίον διὰ τὴν πολλὴν φιλοστοργίαν τῶν
            γονέων ὑμῶν καὶ τῶν περὶ αὐτὸ ἢ ἐν ταῖς χερσὶν τῶν οὔτε στεργόντων οὔτε κηδομένων
            ἀποθανεῖν; — μὴ γένοιτο. <milestone unit="section" n="24"/> — καὶ μὴν ἐκεῖνό γε ἄνισον
            καὶ ἄγνωμον, ὅ τις αὑτῷ προσῆκον οἴεται διὰ τὸ φιλόστοργος εἶναι, τοῦτο τοῖς ὁμοίως
            φιλοστοργοῦσιν μὴ ἐφιέναι; <milestone unit="section" n="25"/> — ἄτοπον. — ἄγε, σὺ δʼ ἂν
            νοσῶν ἠβούλου φιλοστόργους οὕτως ἔχειν τοὺς προσήκοντας τούς τʼ ἄλλους καὶ αὐτὰ τὰ τέκνα
            καὶ τὴν γυναῖκα, ὥστʼ ἀφεθῆναι μόνος ὑπʼ αὐτῶν καὶ ἔρημος; <milestone unit="section"
              n="26"/> — οὐδαμῶς. — εὔξαιο δʼ ἂν οὕτως στερχθῆναι ὑπὸ τῶν σαυτοῦ, ὥστε διὰ τὴν ἄγαν
            αὐτῶν φιλοστοργίαν ἀεὶ μόνος ἀπολείπεσθαι ἐν ταῖς νόσοις, ἢ τούτου γʼ ἕνεκα μᾶλλον ἂν
            ὑπὸ τῶν ἐχθρῶν, εἰ δυνατὸν ἦν, φιλοστοργεῖσθαι ηὔχου, ὥστʼ ἀπολείπεσθαι ὑπʼ αὐτῶν; εἰ δὲ
            ταῦτα, ὑπολείπεται μηδαμῶς ἔτι φιλόστοργον εἶναι τὸ πραχθέν.</p>
          <milestone unit="section" n="27"/>
          <p>τί οὖν; οὐδὲν ἦν τὸ κινῆσάν σε καὶ ἐξορμῆσαν πρὸς τὸ ἀφεῖναι τὸ παιδίον; καὶ πῶς οἷόν
            τε; ἀλλὰ τοιοῦτόν τι ἄν, οἷον καὶ ἐν Ῥώμῃ τινὰ ἦν τὸ κινοῦν, ὥστʼ ἐγκαλύπτεσθαι τοῦ
            ἵππου τρέχοντος ᾧ ἐσπουδάκει, εἶτα νικήσαντός ποτε παραλόγως σπόγγων δεῆσαι αὐτῷ πρὸς τὸ
            ἀναληφθῆναι λιποψυχοῦντα. <milestone unit="section" n="28"/> τί οὖν τοῦτό ἐστιν; τὸ μὲν
            ἀκριβὲς οὐ τοῦ παρόντος καιροῦ τυχόν· ἐκεῖνο δʼ ἀπαρκεῖ πεισθῆναι, εἴπερ ὑγιές ἐστι τὸ
            ὑπὸ τῶν φιλοσόφων λεγόμενον, ὅτι οὐκ ἔξω που δεῖ ζητεῖν αὐτό, ἀλλʼ ἓν καὶ ταὐτόν ἐστιν
            ἐπὶ πάντων τὸ αἴτιον τοῦ ποιεῖν τι ἡμᾶς ἢ μὴ ποιεῖν, τοῦ λέγειν τινὰ ἢ μὴ λέγειν, τοῦ
            ἐπαίρεσθαι ἢ συστέλλεσθαι ἢ φεύγειν τινὰ ἢ διώκειν, <milestone unit="section" n="29"/>
            τοῦθʼ ὅπερ καὶ νῦν ἐμοί τε καὶ σοὶ γέγονεν αἴτιον, σοὶ μὲν τοῦ ἐλθεῖν πρὸς ἐμὲ καὶ
            καθῆσθαι νῦν ἀκούοντα, ἐμοὶ δὲ τοῦ λέγειν ταῦτα. <milestone unit="section" n="30"/> τί
            δʼ ἐστὶ τοῦτο; ἆρά γε ἄλλο ἢ ὅτι ἔδοξεν ἡμῖν; — οὐδέν. — εἰ δʼ ἄλλως ἡμῖν ἐφάνη, τί ἂν
            ἄλλο ἢ τὸ δόξαν ἐπράττομεν; <milestone unit="section" n="31"/> οὐκ οὖν καὶ τῷ Ἀχιλλεῖ
            τοῦτο αἴτιον τοῦ πενθεῖν, οὐχ ὁ τοῦ Πατρόκλου θάνατος (ἄλλος γάρ τις οὐ πάσχει ταῦτα τοῦ
            ἑταίρου ἀποθανόντος) <milestone unit="section" n="32"/> , ἀλλʼ ὅτι ἔδοξεν αὐτῷ. καὶ σοὶ
            τότε φεύγειν τοῦτο αὐτὸ ὅτι ἔδοξέν σοι· καὶ πάλιν, ἐὰν μείνῃς, ὅτι ἔδοξέν σοι. καὶ νῦν
            ἐν Ῥώμῃ ἀνέρχῃ, ὅτι δοκεῖ σοι· κἂν μεταδόξῃ, οὐκ ἂν ἀπελεύσῃ. <milestone unit="section"
              n="33"/> καὶ ἁπλῶς οὔτε θάνατος οὔτε φυγὴ οὔτε πόνος οὔτε ἄλλο τι τῶν τοιούτων αἴτιόν
            ἐστι τοῦ πράττειν τι ἢ μὴ πράττειν ἡμᾶς, ἀλλʼ ὑπολήψεις καὶ δόγματα.</p>
          <p>τοῦτό σε πείθω ἢ οὐχί; <milestone unit="section" n="34"/> — Πεί<del>ς</del>θεις, ἔφη. —
            οἷα δὴ τὰ αἴτια ἐφʼ ἑκάστου, τοιαῦτα καὶ τὰ ἀποτελούμενα. οὐκοῦν ὅταν μὴ ὀρθῶς τι
            πράττωμεν, <milestone unit="section" n="35"/> ἀπὸ ταύτης τῆς ἡμέρας οὐδὲν ἄλλο
            αἰτιασόμεθα ἢ τὸ δόγμα, ἀφʼ οὗ αὐτὸ ἐπράξαμεν, κἀκεῖνο ἐξαίρειν καὶ ἐκτέμνειν
            πειρασόμεθα μᾶλλον ἢ τὰ φύματα καὶ τὰ ἀποστήματα ἐκ τοῦ σώματος. <milestone
              unit="section" n="36"/> ὡσαύτως δὲ καὶ τῶν ὀρθῶς πραττομένων ταὐτὸν τοῦτο αἴτιον
            ἀποφανοῦμεν. <milestone unit="section" n="37"/> καὶ οὔτʼ οἰκέτην ἔτι αἰτιασόμεθα οὔτε
            γείτονα οὔτε γυναῖκα οὔτε τέκνα ὡς αἴτιά τινων κακῶν ἡμῖν γινόμενα πεπεισμένοι ὅτι, ἂν
            μὴ ἡμῖν δόξῃ τοιαῦτά τινα εἶναι, οὐ πράττομεν τὰ ἀκόλουθα· τοῦ δόξαι δὲ ἢ μὴ δόξαι,
            ἡμεῖς κύριοι καὶ οὐ τὰ ἐκτός. <milestone unit="section" n="38"/> — οὕτως, ἔφη. — ἀπὸ τῆς
            σήμερον τοίνυν ἡμέρας οὐδὲν ἄλλο ἐπισκοπήσομεν οὐδʼ ἐξετάσομεν, ποῖόν τι ἐστὶν ἢ πῶς
            ἔχει, οὔτε τὸν ἀγρὸν οὔτε τὰ ἀνδράποδα οὔτε τοὺς ἵππους ἢ κύνας, ἀλλὰ τὰ δόγματα. —
            εὔχομαι, ἔφη. <milestone unit="section" n="39"/> — ὁρᾷς οὖν, ὅτι σχολαστικόν σε δεῖ
            γενέσθαι, τοῦτο τὸ ζῷον οὗ πάντες καταγελῶσιν, εἴπερ ἄρα θέλεις ἐπίσκεψιν τῶν σαυτοῦ
            δογμάτων ποιεῖσθαι. <milestone unit="section" n="40"/> τοῦτο δʼ ὅτι μιᾶς ὥρας ἢ ἡμέρας
            οὐκ ἔστιν, ἐπινοεῖς καὶ αὐτός.</p>
        </div>
        <div n="12" type="chapter">
          <head>περὶ εὐαρεστήσεως.</head>
          <milestone unit="section" n="1"/>
          <p>περὶ θεῶν οἱ μέν τινές εἰσιν οἱ λέγοντες μηδʼ εἶναι τὸ θεῖον, οἱ δʼ εἶναι μέν, ἀργὸν δὲ
            καὶ ἀμελὲς καὶ μὴ προνοεῖν μηδενός· <milestone unit="section" n="2"/> τρίτοι δʼ οἱ καὶ
            εἶναι καὶ προνοεῖν, ἀλλὰ τῶν μεγάλων καὶ οὐρανίων, τῶν δὲ ἐπὶ γῆς μηδενός· τέταρτοι δʼ
            οἱ καὶ τῶν ἐπὶ γῆς καὶ τῶν ἀνθρωπίνων, εἰς κοινὸν δὲ μόνον καὶ οὐχὶ δὲ καὶ κατʼ ἰδίαν
            ἑκάστου· <milestone unit="section" n="3"/> πέμπτοι δʼ, ὧν ἦν καὶ Ὀδυσσεὺς καὶ Σωκράτης,
            οἱ λέγοντες ὅτι <quote rend="blockquote"><lb/>οὐδέ σε λήθω <lb/>κινύμενος.</quote>
            <milestone unit="section" n="4"/></p>
          <p>πολὺ πρότερον οὖν ἀναγκαῖόν ἐστι περὶ ἑκάστου τούτων ἐπεσκέφθαι, πότερα ὑγιῶς ἢ οὐχ
            ὑγιῶς λεγόμενόν ἐστιν. εἰ γὰρ μὴ εἰσὶν θεοί, πῶς ἐστι τέλος ἕπεσθαι θεοῖς; <milestone
              unit="section" n="5"/> εἰ δʼ εἰσὶν μέν, μηδενὸς δʼ ἐπιμελούμενοι, καὶ οὕτως πῶς ὑγιὲς
            ἔσται; <milestone unit="section" n="6"/> ἀλλὰ δὴ καὶ ὄντων καὶ ἐπιμελομένων εἰ μηδεμία
            διάδοσις εἰς ἀνθρώπους ἐστὶν ἐξ αὐτῶν καὶ νὴ Δία γε καὶ εἰς ἐμέ, πῶς ἔτι καὶ οὕτως ὑγιές
            ἐστιν; <milestone unit="section" n="7"/> πάντα οὖν ταῦτα ὁ καλὸς καὶ ἀγαθὸς ἐπεσκεμμένος
            τὴν αὑτοῦ γνώμην ὑποτέταχεν τῷ διοικοῦντι τὰ ὅλα καθάπερ οἱ ἀγαθοὶ πολῖται τῷ νόμῳ τῆς
            πόλεως. <milestone unit="section" n="8"/> ὁ δὲ παιδευόμενος ταύτην ὀφείλει τὴν ἐπιβολὴν
            ἔχων ἐλθεῖν ἐπὶ τὸ παιδεύεσθαι <q>πῶς ἂν ἑποίμην ἐγὼ ἐν παντὶ τοῖς θεοῖς καὶ πῶς ἂν
              εὐαρεστοίην τῇ θείᾳ διοικήσει καὶ πῶς ἂν γενοίμην ἐλεύθερος;</q>
            <milestone unit="section" n="9"/> ἐλεύθερος γάρ ἐστιν, ᾧ γίνεται πάντα κατὰ προαίρεσιν
            καὶ ὃν οὐδεὶς δύναται κωλῦσαι. <milestone unit="section" n="10"/> τί οὖν; ἀπόνοιά ἐστιν
            ἡ ἐλευθερία; μὴ γένοιτο. μανία γὰρ καὶ ἐλευθερία εἰς ταὐτὸν οὐκ ἔρχεται. <milestone
              unit="section" n="11"/>
            <q>ἀλλʼ ἐγὼ θέλω πᾶν τὸ δοκοῦν μοι ἀποβαίνειν, κἂν ὁπωσοῦν δοκῇ.</q>
            <milestone unit="section" n="12"/> μαινόμενος εἶ, παραφρονεῖς. οὐκ οἶδας, ὅτι καλόν τι
            ἐλευθερία ἐστὶ καὶ ἀξιόλογον; τὸ δʼ ὡς ἔτυχέν με βούλεσθαι τὰ <del>δʼ</del> ὡς ἔτυχεν
            δόξαντα γίνεσθαι, τοῦτο κινδυνεύει οὐ μόνον οὐκ εἶναι καλόν, ἀλλὰ καὶ πάντων αἴσχιστον
            εἶναι. <milestone unit="section" n="13"/> πῶς γὰρ ἐπὶ γραμματικῶν ποιοῦμεν; βούλομαι
            γράφειν ὡς θέλω τὸ Δίωνος ὄνομα; οὔ· ἀλλὰ διδάσκομαι θέλειν, ὡς δεῖ γράφεσθαι. τί ἐπὶ
            μουσικῶν; ὡσαύτως. <milestone unit="section" n="14"/> τί ἐν τῷ καθόλου, ὅπου τέχνη τις ἢ
            ἐπιστήμη ἐστίν; εἰ δὲ μή, οὐδενὸς ἦν ἄξιον τὸ ἐπίστασθαί τι, εἰ ταῖς ἑκάστων βουλήσεσι
            προσηρμόζετο. <milestone unit="section" n="15"/> ἐνταῦθα οὖν μόνον ἐπὶ τοῦ μεγίστου καὶ
            κυριωτάτου, τῆς ἐλευθερίας, ὡς ἔτυχεν ἐφεῖταί μοι θέλειν; οὐδαμῶς, ἀλλὰ τὸ παιδεύεσθαι
            τοῦτʼ ἔστι μανθάνειν ἕκαστα οὕτω θέλειν ὡς γίνεται. πῶς δὲ γίνεται; ὡς διέταξεν αὐτὰ ὁ
            διατάσσων. <milestone unit="section" n="16"/> διέταξε δὲ θέρος εἶναι καὶ χειμῶνα καὶ
            φορὰν καὶ ἀφορίαν καὶ ἀρετὴν καὶ κακίαν καὶ πάσας τὰς τοιαύτας ἐναντιότητας ὑπὲρ
            συμφωνίας τῶν ὅλων ἡμῶν θʼ ἑκάστῳ σῶμα καὶ μέρη τοῦ σώματος καὶ κτῆσιν καὶ κοινωνοὺς
            ἔδωκεν. <milestone unit="section" n="17"/></p>
          <p>ταύτης οὖν τῆς διατάξεως μεμνημένους ἔρχεσθαι δεῖ ἐπὶ τὸ παιδεύεσθαι, οὐχ ἵνʼ ἀλλάξωμεν
            τὰς ὑποθέσεις (οὔτε γὰρ δίδοται ἡμῖν οὔτʼ ἄμεινον), ἀλλʼ ἵνα οὕτως ἐχόντων τῶν περὶ ἡμᾶς
            ὡς ἔχει καὶ πέφυκεν αὐτοὶ τὴν γνώμην τὴν αὑτῶν συνηρμοσμένην τοῖς γινομένοις ἔχωμεν.
              <milestone unit="section" n="18"/> τί γάρ; ἐνδέχεται φυγεῖν ἀνθρώπους; καὶ πῶς οἷόν
            τε; ἀλλὰ συνόντας αὐτοῖς ἐκείνους ἀλλάξαι; καὶ τίς ἡμῖν δίδωσιν; <milestone
              unit="section" n="19"/> τί οὖν ἀπολείπεται ἢ τίς εὑρίσκεται μηχανὴ πρὸς τὴν χρῆσιν
            αὐτῶν; τοιαύτη, διʼ ἧς ἐκεῖνοι μὲν ποιήσουσι τὰ φαινόμενα αὐτοῖς, ἡμεῖς δʼ οὐδὲν ἧττον
            κατὰ φύσιν ἕξομεν. <milestone unit="section" n="20"/> σὺ δʼ ἀταλαίπωρος εἶ καὶ
            δυσάρεστος κἂν μὲν μόνος ᾖς, ἐρημίαν καλεῖς τοῦτο, ἂν δὲ μετὰ ἀνθρώπων, ἐπιβούλους
            λέγεις καὶ λῃστάς, μέμφῃ δὲ καὶ γονεῖς τοὺς σεαυτοῦ καὶ τέκνα καὶ ἀδελφοὺς καὶ γείτονας.
              <milestone unit="section" n="21"/> ἔδει δὲ μόνον μένοντα ἡσυχίαν καλεῖν αὐτὸ καὶ
            ἐλευθερίαν καὶ ὅμοιον τοῖς θεοῖς ἡγεῖσθαι αὑτόν, μετὰ πολλῶν δʼ ὄντα μὴ ὄχλον καλεῖν
            μηδὲ θόρυβον μηδʼ ἀηδίαν, ἀλλʼ ἑορτὴν καὶ πανήγυριν καὶ οὕτως πάντα εὐαρέστως δέχεσθαι.
            τίς οὖν ἡ κόλασις τοῖς οὐ προσδεχομένοις; <milestone unit="section" n="22"/> τὸ οὕτως
            ἔχειν ὡς ἔχουσιν. δυσαρεστεῖ τις τῷ μόνος εἶναι; ἔστω ἐν ἐρημίᾳ. δυσαρεστεῖ τις τοῖς
            γονεῦσιν; ἔστω κακὸς υἱὸς καὶ πενθείτω. δυσαρεστεῖ τοῖς τέκνοις; <milestone
              unit="section" n="23"/> ἔστω κακὸς πατήρ. <q>βάλε αὐτὸν εἰς φυλακήν.</q> ποίαν
            φυλακήν; ὅπου νῦν ἐστιν. ἄκων γάρ ἐστιν· ὅπου δέ τις ἄκων ἐστίν, ἐκεῖνο φυλακὴ αὐτῷ
            ἐστιν. καθὸ καὶ Σωκράτης οὐκ ἦν ἐν φυλακῇ, ἑκὼν γὰρ ἦν. <milestone unit="section" n="24"/>
            <q>σκέλος οὖν μοι γενέσθαι πεπηρωμένον.</q> ἀνδράποδον, εἶτα διʼ ἓν σκελύδριον τῷ κόσμῳ
            ἐγκαλεῖς; οὐκ ἐπιδώσεις αὐτὸ τοῖς ὅλοις; οὐκ ἀποστήσῃ; οὐ χαίρων παραχωρήσεις τῷ
            δεδωκότι; <milestone unit="section" n="25"/> ἀγανακτήσεις δὲ καὶ δυσαρεστήσεις τοῖς ὑπὸ
            τοῦ Διὸς διατεταγμένοις, ἃ ἐκεῖνος μετὰ τῶν Μοιρῶν παρουσῶν καὶ ἐπικλωθουσῶν σου τὴν
            γένεσιν ὥρισεν καὶ διέταξεν; <milestone unit="section" n="26"/> οὐκ οἶσθα<del>ς</del>,
            ἡλίκον μέρος πρὸς τὰ ὅλα; τοῦτο δὲ κατὰ τὸ σῶμα, ὡς κατά γε τὸν λόγον οὐδὲν χείρων τῶν
            θεῶν οὐδὲ μικρότερος· λόγου γὰρ μέγεθος οὐ μήκει οὐδʼ ὕψει κρίνεται, ἀλλὰ δόγμασιν.</p>
          <milestone unit="section" n="27"/>
          <p>οὐ θέλεις οὖν, καθʼ ἃ ἴσος εἶ τοῖς θεοῖς, ἐκεῖ που τίθεσθαι τὸ ἀγαθόν; <milestone
              unit="section" n="28"/>
            <q>τάλας ἐγώ, τὸν πατέρα ἔχω τοιοῦτον καὶ τὴν μητέρα.</q> τί οὖν; ἐδίδοτό σοι προελθόντι
            ἐκλέξασθαι καὶ εἰπεῖν <q>ὁ δεῖνα τῇ δεῖνι συνελθέτω τῇδε τῇ ὥρᾳ, ἵνα ἐγὼ γένωμαι;</q>
            <milestone unit="section" n="29"/> οὐκ ἐδίδοτο. ἀλλʼ ἔδει προυποστῆναί σου τοὺς γονεῖς,
            εἶτα οὕτως γεννηθῆναι. ἐκ ποίων τινῶν; <milestone unit="section" n="30"/> ἐκ τοιούτων,
            ὁποῖοι ἦσαν. τί οὖν; τοιούτων αὐτῶν ὄντων οὐδεμία σοι δίδοται μηχανή; εἶτʼ εἰ μὲν τὴν
            ὁρατικὴν δύναμιν ἠγνόεις πρὸς τί κέκτησαι, δυστυχὴς ἂν ἦς καὶ ἄθλιος, εἰ κατέμυες,
            προσαγόντων σοι τῶν χρωμάτων· ὅτι δὲ μεγαλοψυχίαν ἔχων καὶ γενναιότητα πρὸς ἕκαστα
            τούτων ἀγνοεῖς, οὐ δυστυχέστερος εἶ καὶ ἀθλιώτερος; προσάγεταί σοι τὰ κατάλληλα τῇ
            δυνάμει ἣν ἔχεις· <milestone unit="section" n="31"/> σὺ δʼ αὐτὴν τότε μάλιστα
            ἀποστρέφεις, ὁπότε ἠνοιγμένην καὶ βλέπουσαν ἔχειν ἔδει. <milestone unit="section" n="32"
            /> οὐ μᾶλλον εὐχαριστεῖς τοῖς θεοῖς, ὅτι σε ἐπάνω τούτων ἀφῆκαν ὅσα μηδʼ ἐποίησαν ἐπὶ
            σοί, μόνον δʼ ὑπεύθυνον ἀπέφηναν τῶν ἐπὶ σοί; γονέων ἕνεκα ἀνυπεύθυνον ἀφῆκαν·
              <milestone unit="section" n="33"/> ἀδελφῶν ἕνεκα ἀφῆκαν, σώματος ἕνεκα ἀφῆκαν,
            κτήσεως, θανάτου, ζωῆς. <milestone unit="section" n="34"/> τίνος οὖν ὑπεύθυνόν σε
            ἐποίησαν; τοῦ μόνου ὄντος ἐπὶ σοί, χρήσεως οἵας δεῖ φαντασιῶν. <milestone unit="section"
              n="35"/> τί οὖν ἐπισπᾷς σεαυτῷ ταῦτα ὧν ἀνυπεύθυνος εἶ; τοῦτό ἐστιν ἑαυτῷ παρέχειν
            πράγματα.</p>
        </div>
        <div n="13" type="chapter">
          <head>πῶς ἕκαστα ἔστιν ποιεῖν ἀρεστῶς θεοῖς.</head>
          <milestone unit="section" n="1"/>
          <p>πυθομένου δέ τινος, πῶς ἔστιν ἐσθίειν ἀρεστῶς θεοῖς, Εἰ δικαίως ἔστιν, ἔφη, καὶ
            εὐγνωμόνως καὶ ἴσως ἐγκρατῶς καὶ κοσμίως, οὐκ ἔστι καὶ ἀρεστῶς τοῖς θεοῖς; <milestone
              unit="section" n="2"/> ὅταν δὲ θερμὸν αἰτήσαντός σου μὴ ὑπακούσῃ ὁ παῖς ἢ ὑπακούσας
            χλιαρώτερον ἐνέγκῃ ἢ μηδʼ εὑρεθῇ ἐν τῇ οἰκίᾳ, τὸ μὴ χαλεπαίνειν μηδὲ ῥήγνυσθαι οὐκ ἔστιν
            ἀρεστὸν τοῖς θεοῖς; <milestone unit="section" n="3"/> — πῶς οὖν τις ἀνάσχηται τῶν
            τοιούτων; — ἀνδράποδον, οὐκ ἀνέξῃ τοῦ ἀδελφοῦ τοῦ σαυτοῦ, ὃς ἔχει τὸν Δία πρόγονον,
            ὥσπερ υἱὸς ἐκ τῶν αὐτῶν σπερμάτων γέγονεν καὶ τῆς αὐτῆς ἄνωθεν καταβολῆς, <milestone
              unit="section" n="4"/> ἀλλʼ εἰ ἔν τινι τοιαύτῃ χώρᾳ κατετάγης ὑπερεχούσῃ, εὐθὺς
            τύραννον καταστήσεις σεαυτόν; οὐ μεμνήσῃ τί εἶ καὶ τίνων ἄρχεις; ὅτι συγγενῶν, ὅτι
            ἀδελφῶν φύσει, ὅτι τοῦ Διὸς ἀπογόνων; <milestone unit="section" n="5"/> — ἀλλʼ ὠνὴν
            αὐτῶν ἔχω, ἐκεῖνοι δʼ ἐμοῦ οὐκ ἔχουσιν. — ὁρᾷς ποῦ βλέπεις; ὅτι εἰς τὴν γῆν, ὅτι εἰς τὸ
            βάραθρον, ὅτι εἰς τοὺς ταλαιπώρους τούτους νόμους τοὺς τῶν νεκρῶν, εἰς δὲ τοὺς τῶν θεῶν
            οὐ βλέπεις; </p>
        </div>
        <div n="14" type="chapter">
          <head>ὅτι πάντας ἐφορᾷ τὸ θεῖον.</head>
          <milestone unit="section" n="1"/>
          <p>πυθομένου δέ τινος, πῶς ἄν τις πεισθείη, ὅτι ἕκαστον τῶν ὑπʼ αὐτοῦ πραττομένων ἐφορᾶται
            ὑπὸ τοῦ θεοῦ, Οὐ δοκεῖ σοι, ἔφη, ἡνῶσθαι τὰ πάντα; <milestone unit="section" n="2"/> —
            δοκεῖ, ἔφη. — τί δέ; συμπαθεῖν τὰ ἐπίγεια τοῖς οὐρανίοις οὐ δοκεῖ σοι; <milestone
              unit="section" n="3"/> — δοκεῖ, ἔφη. — πόθεν γὰρ οὕτω τεταγμένως καθάπερ ἐκ
            προστάγματος τοῦ θεοῦ, ὅταν ἐκεῖνος εἴπῃ τοῖς φυτοῖς ἀνθεῖν, ἀνθεῖ, ὅταν εἴπῃ
            βλαστάνειν, βλαστάνει, ὅταν ἐκφέρειν τὸν καρπόν, ἐκφέρει, ὅταν πεπαίνειν, πεπαίνει, ὅταν
            πάλιν ἀποβάλλειν καὶ φυλλορροεῖν καὶ αὐτὰ εἰς αὑτὰ συνειλούμενα ἐφʼ ἡσυχίας μένειν καὶ
            ἀναπαύεσθαι, μένει καὶ ἀναπαύεται; <milestone unit="section" n="4"/> πόθεν δὲ πρὸς τὴν
            αὔξησιν καὶ μείωσιν τῆς σελήνης καὶ τὴν τοῦ ἡλίου πρόσοδον καὶ ἄφοδον τοσαύτη παραλλαγὴ
            καὶ ἐπὶ τὰ ἐναντία μεταβολὴ τῶν ἐπιγείων θεωρεῖται; <milestone unit="section" n="5"/>
            ἀλλὰ τὰ φυτὰ μὲν καὶ τὰ ἡμέτερα σώματα οὕτως ἐνδέδεται τοῖς ὅλοις καὶ συμπέπονθεν, αἱ
            ψυχαὶ δʼ αἱ ἡμέτεραι οὐ πολὺ πλέον; <milestone unit="section" n="6"/> ἀλλʼ αἱ ψυχαὶ μὲν
            οὕτως εἰσὶν ἐνδεδεμέναι καὶ συναφεῖς τῷ θεῷ ἅτε αὐτοῦ μόρια οὖσαι καὶ ἀποσπάσματα, οὐ
            παντὸς δʼ αὐτῶν κινήματος ἅτε οἰκείου καὶ συμφυοῦς ὁ θεὸς αἰσθάνεται; <milestone
              unit="section" n="7"/> ἀλλὰ σὺ μὲν περὶ τῆς θείας διοικήσεως καὶ περὶ ἑκάστου τῶν
            θείων, ὁμοῦ δὲ καὶ περὶ τῶν ἀνθρωπίνων πραγμάτων ἐνθυμεῖσθαι δύνασαι καὶ ἅμα μὲν
            αἰσθητικῶς ἀπὸ μυρίων πραγμάτων κινεῖσθαι, ἅμα δὲ διανοητικῶς, ἅμα δὲ συγκαταθετικῶς,
            τοῖς δʼ ἀνανευστικῶς ἢ ἐφεκτικῶς, <milestone unit="section" n="8"/> τύπους δὲ τοσούτους
            ἀφʼ οὕτω πολλῶν καὶ ποικίλων πραγμάτων ἐν τῇ σαυτοῦ ψυχῇ φυλάττεις καὶ ἀπʼ αὐτῶν
            κινούμενος εἰς ἐπινοίας ὁμοειδεῖς ἐμπίπτεις τοῖς πρώτως τετυπωκόσι τέχνας τʼ ἄλλην ἐπʼ
            ἄλλῃ καὶ μνήμας ἀπὸ μυρίων πραγμάτων διασῴζεις· <milestone unit="section" n="9"/> ὁ δὲ
            θεὸς οὐχ οἷός τʼ ἐστὶ πάντα ἐφορᾶν καὶ πᾶσιν συμπαρεῖναι καὶ ἀπὸ πάντων τινὰ ἴσχειν
            διάδοσιν; <milestone unit="section" n="10"/> ἀλλὰ φωτίζειν οἷός τʼ ἐστὶν ὁ ἥλιος
            τηλικοῦτον μέρος τοῦ παντός, ὀλίγον δὲ τὸ ἀφώτιστον ἀπολιπεῖν ὅσον οἷόν τʼ ἐπέχεσθαι ὑπὸ
            σκιᾶς, ἣν ἡ γῆ ποιεῖ· ὁ δὲ καὶ τὸν ἥλιον αὐτὸν πεποιηκὼς καὶ περιάγων μέρος ὄντʼ αὐτοῦ
            μικρὸν ὡς πρὸς τὸ ὅλον, οὗτος δʼ οὐ δύναται πάντων αἰσθάνεσθαι;</p>
          <milestone unit="section" n="11"/>
          <p>ἀλλʼ ἐγώ, φησίν, οὐ δύναμαι πᾶσιν ἅμα τούτοις παρακολουθεῖν. — τοῦτο δέ σοι καὶ λέγει
            τις, ὅτι ἴσην ἔχεις δύναμιν τῷ Διί; <milestone unit="section" n="12"/> ἀλλʼ οὖν οὐδὲν
            ἧττον καὶ ἐπίτροπον ἑκάστῳ παρέστησεν τὸν ἑκάστου δαίμονα καὶ παρέδωκεν φυλάσσειν αὐτὸν
            αὐτῷ καὶ τοῦτον ἀκοίμητον καὶ ἀπαραλόγιστον. <milestone unit="section" n="13"/> τίνι γὰρ
            ἄλλῳ κρείττονι καὶ ἐπιμελεστέρῳ φύλακι παρέδωκεν ἡμῶν ἕκαστον; ὥσθʼ, ὅταν κλείσητε τὰς
            θύρας καὶ σκότος ἔνδον ποιήσητε, μέμνησθε μηδέποτε λέγειν ὅτι μόνοι ἐστέ· <milestone
              unit="section" n="14"/> οὐ γὰρ ἐστέ, ἀλλʼ ὁ θεὸς ἔνδον ἐστὶ καὶ ὁ ὑμέτερος δαίμων
            ἐστίν. καὶ τίς τούτοις χρεία φωτὸς εἰς τὸ βλέπειν τί ποιεῖτε; <milestone unit="section"
              n="15"/> τούτῳ τῷ θεῷ ἔδει καὶ ὑμᾶς ὀμνύειν ὅρκον, οἷον οἱ στρατιῶται τῷ Καίσαρι. ἀλλʼ
            ἐκεῖνοι μὲν τὴν μισθοφορίαν λαμβάνοντες ὀμνύουσιν πάντων προτιμήσειν τὴν τοῦ Καίσαρος
            σωτηρίαν, ὑμεῖς δὲ † δε τοσούτων καὶ τηλικούτων ἠξιωμένοι οὐκ ὀμόσετε ἢ ὀμόσαντες οὐκ
            ἐμμενεῖτε; <milestone unit="section" n="16"/> καὶ τί ὀμόσετε; μὴ ἀπειθήσειν μηδέποτε
            μηδʼ ἐγκαλέσειν μηδὲ μέμψεσθαί τινι τῶν ὑπʼ ἐκείνου δεδομένων μηδʼ ἄκοντες ποιήσειν τι ἢ
            πείσεσθαι τῶν ἀναγκαίων. <milestone unit="section" n="17"/> ὅμοιός γε ὅρκος οὗτος
            ἐκείνῳ; ἐκεῖ μὲν ὀμνύουσιν αὐτοῦ μὴ προτιμήσειν ἕτερον, ἐνταῦθα δʼ αὑτοὺς ἁπάντων.</p>
        </div>
        <div n="15" type="chapter">
          <head>τί ἐπαγγέλλεται φιλοσοφία.</head>
          <milestone unit="section" n="1"/>
          <p>συμβουλευομένου τινός, πῶς τὸν ἀδελφὸν πείσῃ μηκέτι χαλεπῶς αὐτῷ ἔχειν, <milestone
              unit="section" n="2"/> οὐκ ἐπαγγέλλεται, ἔφη, φιλοσοφία τῶν ἐκτός τι περιποιήσειν τῷ
            ἀνθρώπῳ· εἰ δὲ μή, ἔξω τι τῆς ἰδίας ὕλης ἀναδέξεται. ὡς γὰρ τέκτονος ὕλη τὰ ξύλα,
            ἀνδριαντοποιοῦ ὁ χαλκός, οὕτως τῆς περὶ βίον τέχνης ὕλη ὁ βίος αὐτοῦ ἑκάστου. <milestone
              unit="section" n="3"/> — τί οὖν ὁ τοῦ ἀδελφοῦ; — πάλιν τῆς αὐτοῦ ἐκείνου τέχνης ἐστίν,
            πρὸς δὲ τὴν σὴν τῶν ἐκτός ἐστιν, ὅμοιον ἀγρῷ, ὅμοιον ὑγείᾳ, ὅμοιον εὐδοξίᾳ. τούτων δʼ
            οὐδὲν ἐπαγγέλλεται· φιλοσοφία. <milestone unit="section" n="4"/>
            <q>ἐν πάσῃ περιστάσει τηρήσω τὸ ἡγεμονικὸν κατὰ φύσιν ἔχον.</q> — τὸ τίνος; — <q>τὸ
              ἐκείνου, ἐν ᾧ εἰμί.</q>
            <milestone unit="section" n="5"/> — πῶς οὖν ἐκεῖνός μοι μὴ ὀργίζηται; — <q>φέρε μοι
              ἐκεῖνον κἀκείνῳ ἐρῶ, σοὶ δὲ περὶ τῆς ἐκείνου ὀργῆς οὐδὲν ἔχω λέγειν.</q></p>
          <milestone unit="section" n="6"/>
          <p>εἰπόντος δὲ τοῦ συμβουλευομένου ὅτι Τοῦτο ζητῶ, πῶς ἂν ἐκείνου καὶ μὴ διαλλασσομένου
            κατὰ φύσιν ἔχοιμι, <milestone unit="section" n="7"/> οὐδέν, ἔφη, τῶν μεγάλων ἄφνω
            γίνεται, ὅπου γε οὐδʼ ὁ βότρυς οὐδὲ σῦκον. ἄν μοι νῦν λέγῃς ὅτι <q>θέλω σῦκον,</q>
            ἀποκρινοῦμαί σοι ὅτι <q>χρόνου δεῖ.</q> ἄφες ἀνθήσῃ πρῶτον, εἶτα προβάλῃ τὸν καρπόν,
            εἶτα πεπανθῇ. <milestone unit="section" n="8"/> εἶτα συκῆς μὲν καρπὸς ἄφνω καὶ μιᾷ ὥρᾳ
            οὐ τελειοῦται, γνώμης δʼ ἀνθρώπου καρπὸν θέλεις οὕτως διʼ ὀλίγου καὶ εὐκόλως κτήσασθαι;
            μηδʼ ἂν ἐγώ σοι λέγω, προσδόκα.</p>
        </div>
        <div n="16" type="chapter">
          <head>περὶ προνοίας.</head>
          <milestone unit="section" n="1"/>
          <p>μὴ θαυμάζετʼ εἰ τοῖς μὲν ἄλλοις ζῴοις τὰ πρὸς τὸ σῶμα ἕτοιμα γέγονεν, οὐ μόνον τροφαὶ
            καὶ πόμα, ἀλλὰ καὶ κοίτη καὶ τὸ μὴ δεῖσθαι ὑποδημάτων, μὴ ὑποστρωμάτων, μὴ ἐσθῆτος,
            ἡμεῖς δὲ πάντων τούτων προσδεόμεθα. <milestone unit="section" n="2"/> τὰ γὰρ οὐκ αὐτῶν
            ἕνεκα, ἀλλὰ πρὸς ὑπηρεσίαν γεγονότα οὐκ ἐλυσιτέλει προσδεόμενα ἄλλων πεποιηκέναι.
              <milestone unit="section" n="3"/> ἐπεὶ ὅρα οἷον ἦν ἡμᾶς φροντίζειν μὴ περὶ αὑτῶν μόνον
            ἀλλὰ καὶ περὶ τῶν προβάτων καὶ τῶν ὄνων, πῶς ἐνδύσηται καὶ πῶς ὑποδήσηται, πῶς φάγῃ, πῶς
            πίῃ. <milestone unit="section" n="4"/> ἀλλʼ ὥσπερ οἱ στρατιῶται ἕτοιμοί εἰσι τῷ στρατηγῷ
            ὑποδεδεμένοι ἐνδεδυμένοι ὡπλισμένοι, εἰ δʼ ἔδει περιερχόμενον τὸν χιλίαρχον ὑποδεῖν ἢ
            ἐνδύειν τοὺς χιλίους, δεινὸν ἂν ἦν, οὕτω καὶ ἡ φύσις πεποίηκε τὰ πρὸς ὑπηρεσίαν γεγονότα
            ἕτοιμα παρεσκευασμένα μηδεμιᾶς ἐπιμελείας ἔτι προσδεόμενα. <milestone unit="section"
              n="5"/> οὕτως ἓν παιδίον μικρὸν καὶ ῥάβδῳ ἐλαύνει τὰ πρόβατα. <milestone
              unit="section" n="6"/> νῦν δʼ ἡμεῖς ἀφέντες ἐπὶ τούτοις εὐχαριστεῖν, ὅτι μὴ καὶ αὐτῶν
            τὴν ἴσην ἐπιμέλειαν ἐπιμελούμεθα, ἐφʼ αὑτοῖς ἐγκαλοῦμεν τῷ θεῷ. <milestone
              unit="section" n="7"/> καίτοι νὴ τὸν Δία καὶ τοὺς θεοὺς ἓν τῶν γεγονότων ἀπήρκει πρὸς
            τὸ αἰσθέσθαι τῆς προνοίας τῷ γε αἰδήμονι καὶ εὐχαρίστῳ. <milestone unit="section" n="8"
            /> καὶ μή μοι νῦν τὰ μεγάλα· αὐτὸ τοῦτο τὸ ἐκ π<del>τ</del>όας γάλα γεννᾶσθαι καὶ ἐκ
            γάλακτος τυρὸν καὶ ἐκ δέρματος ἔρια τίς ἐστιν ὁ πεποιηκὼς ταῦτα ἢ ἐπινενοηκώς; <q>οὐδὲ
              εἷς</q> φησίν. ὦ μεγάλης ἀναισθησίας καὶ ἀναισχυντίας.</p>
          <milestone unit="section" n="9"/>
          <p>ἄγε ἀφῶμεν τὰ ἔργα τῆς φύσεως, τὰ πάρεργα αὐτῆς θεασώμεθα. <milestone unit="section"
              n="10"/> μή τι ἀχρηστότερον τριχῶν τῶν ἐπὶ γενείου; τί οὖν; οὐ συνεχρήσατο καὶ ταύταις
            ὡς μάλιστα πρεπόντως ἐδύνατο; οὐ διέκρινεν διʼ αὐτῶν τὸ ἄρρεν καὶ τὸ θῆλυ; <milestone
              unit="section" n="11"/> οὐκ εὐθὺς μακρόθεν κέκραγεν ἡμῶν ἑκάστου ἡ φύσις <q>ἀνήρ εἰμι·
              οὕτω μοι προσέρχου, οὕτω μοι λάλει, ἄλλο μηδὲν ζήτει· ἰδοὺ τὰ σύμβολα;</q>
            <milestone unit="section" n="12"/> πάλιν ἐπὶ τῶν γυναικῶν ὥσπερ ἐν φωνῇ τι ἐγκατέμιξεν
            ἁπαλώτερον, οὕτως καὶ τὰς τρίχας ἀφεῖλεν. οὔ· ἀλλʼ ἀδιάκριτον ἔδει τὸ ζῷον ἀπολειφθῆναι
            καὶ κηρύσσειν ἕκαστον ἡμῶν ὅτι <milestone unit="section" n="13"/>
            <q>ἀνήρ εἰμι.</q> πῶς δὲ καλὸν τὸ σύμβολον καὶ εὐπρεπὲς καὶ σεμνόν, πόσῳ κάλλιον τοῦ τῶν
            ἀλεκτρυόνων λόφου, πόσῳ μεγαλοπρεπέστερον τῆς χαίτης τῶν λεόντων. <milestone
              unit="section" n="14"/> διὰ τοῦτο ἔδει σῴζειν τὰ σύμβολα τοῦ θεοῦ, ἔδει αὐτὰ μὴ
            καταπροίεσθαι, μὴ συγχεῖν ὅσον ἐφʼ ἑαυτοῖς τὰ γένη τὰ διῃρημένα.</p>
          <milestone unit="section" n="15"/>
          <p>ταῦτα μόνα ἐστὶν ἔργα ἐφʼ ἡμῶν τῆς προνοίας; καὶ τίς ἐξαρκεῖ λόγος ὁμοίως αὐτὰ
            ἐπαινέσαι ἢ παραστῆσαι; εἰ γὰρ νοῦν εἴχομεν, ἄλλο τι ἔδει ἡμᾶς ποιεῖν καὶ κοινῇ καὶ ἰδίᾳ
            ἢ ὑμνεῖν τὸ θεῖον καὶ εὐφημεῖν καὶ ἐπεξέρχεσθαι τὰς χάριτας; <milestone unit="section"
              n="16"/> οὐκ ἔδει καὶ σκάπτοντας καὶ ἀροῦντας καὶ ἐσθίοντας ᾁδειν τὸν ὕμνον τὸν εἰς
            τὸν θεόν; <q>μέγας ὁ θεὸς, ὅτι ἡμῖν παρέσχεν ὄργανα ταῦτα διʼ ὧν τὴν γῆν ἐργασόμεθα·
                <milestone unit="section" n="17"/> μέγας ὁ θεός, ὅτι χεῖρας δέδωκεν, ὅτι κατάποσιν,
              ὅτι κοιλίαν, ὅτι αὔξεσθαι λεληθότως, ὅτι καθεύδοντας ἀναπνεῖν.</q>
            <milestone unit="section" n="18"/> ταῦτα ἐφʼ ἑκάστου ἐφυμνεῖν ἔδει καὶ τὸν μέγιστον καὶ
            θειότατον ὕμνον ἐφυμνεῖν, ὅτι τὴν δύναμιν ἔδωκεν τὴν παρακολουθητικὴν τούτοις καὶ ὁδῷ
            χρηστικήν. <milestone unit="section" n="19"/> τί οὖν; ἐπεὶ οἱ πολλοὶ ἀποτετύφλωσθε, οὐκ
            ἔδει τινὰ εἶναι τὸν ταύτην ἐκπληροῦντα τὴν χώραν καὶ ὑπὲρ πάντων ᾁδοντα τὸν ὕμνον τὸν
            εἰς τὸν θεόν; <milestone unit="section" n="20"/> τί γὰρ ἄλλο δύναμαι γέρων χωλὸς εἰ μὴ
            ὑμνεῖν τὸν θεόν; εἰ γοῦν ἀηδὼν ἤμην, ἐποίουν τὰ τῆς ἀηδόνος, εἰ κύκνος, τὰ τοῦ κύκνου.
              <milestone unit="section" n="21"/> νῦν δὲ λογικός εἰμι· ὑμνεῖν με δεῖ τὸν θεόν. τοῦτό
            μου τὸ ἔργον ἐστίν, ποιῶ αὐτὸ οὐδʼ ἐγκαταλείψω τὴν τάξιν ταύτην, ἐφʼ ὅσον ἂν διδῶται,
            καὶ ὑμᾶς ἐπὶ τὴν αὐτὴν ταύτην ᾠδὴν παρακαλῶ.</p>
        </div>
        <div n="17" type="chapter">
          <head>ὅτι ἀναγκαῖα τὰ λογικά.</head>
          <milestone unit="section" n="1"/>
          <p>ἐπειδὴ λόγος ἐστὶν ὁ διαρθρῶν καὶ ἐξεργαζόμενος τὰ λοιπά, ἔδει δʼ αὐτὸν μὴ ἀδιάρθρωτον
            εἶναι, ὑπὸ τίνος διαρθρωθῇ; <milestone unit="section" n="2"/> δῆλον γὰρ ὅτι ἢ ὑφʼ αὑτοῦ
            ἢ ὑπʼ ἄλλου. ἤ τοι λόγος ἐστὶν ἐκεῖνος ἢ ἄλλο τι κρεῖσσον ἔσται τοῦ λόγου, ὅπερ
            ἀδύνατον. <milestone unit="section" n="3"/> εἰ λόγος, ἐκεῖνον πάλιν τίς διαρθρώσει; εἰ
            γὰρ αὐτὸς ἑαυτόν, δύναται καὶ οὗτος. εἰ ἄλλου δεησόμεθα, ἄπειρον ἔσται τοῦτο καὶ
            ἀκατάληκτον. <milestone unit="section" n="4"/>
            <q><del>εἰ</del>ναί, ἀλλʼ ἐπείγει μᾶλλον θεραπεύειν</q> καὶ τὰ ὅμοια. θέλεις οὖν περὶ
            ἐκείνων ἀκούειν; ἄκουε. <milestone unit="section" n="5"/> ἀλλʼ ἄν μοι λέγῃς ὅτι <q>οὐκ
              οἶδα πότερον ἀληθῶς ἢ ψευδῶς διαλέγῃ,</q> κἄν τι κατʼ ἀμφίβολον φωνὴν εἴπω καὶ λέγῃς
            μοι <q>διάστιξον,</q> οὐκ ἔτι ἀνέξομαί σου, ἀλλʼ ἐρῶ σοι· <milestone unit="section"
              n="6"/>
            <q>ἀλλʼ ἐπείγει μᾶλλον.</q> διὰ τοῦτο γὰρ οἶμαι προ<del>ς</del>τάσσουσιν τὰ λογικά,
            καθάπερ τῆς μετρήσεως τοῦ σίτου προτάσσομεν τὴν τοῦ μέτρου ἐπίσκεψιν. <milestone
              unit="section" n="7"/> ἂν δὲ μὴ διαλάβωμεν πρῶτον τί ἐστι μόδιος μηδὲ διαλάβωμεν
            πρῶτον τί ἐστι ζυγός, πῶς ἔτι μετρῆσαί τι ἢ στῆσαι δυνησόμεθα; <milestone unit="section"
              n="8"/> ἐνταῦθα οὖν τὸ τῶν ἄλλων κριτήριον καὶ διʼ οὗ τἆλλα καταμανθάνεται μὴ
            καταμεμαθηκότες μηδʼ ἠκριβωκότες δυνησόμεθά τι τῶν ἄλλων ἀκριβῶσαι καὶ καταμαθεῖν;
              <milestone unit="section" n="9"/> καὶ πῶς οἷόν τε; <q>ναί· ἀλλʼ ὁ μόδιος ξύλον ἐστὶ
              καὶ ἄκαρπον.</q>
            <milestone unit="section" n="10"/> ἀλλὰ μετρητικὸν σίτου. <q>καὶ τὰ λογικὰ ἄκαρπά
              ἐστι.</q> καὶ περὶ τούτου μὲν ὀψόμεθα. εἰ δʼ οὖν καὶ τοῦτο δοίη τις, ἐκεῖνο ἀπαρκεῖ
            ὅτι τῶν ἄλλων ἐστὶ διακριτικὰ καὶ ἐπισκεπτικὰ καὶ ὡς ἄν τις εἴποι μετρητικὰ καὶ στατικά.
              <milestone unit="section" n="11"/> τίς λέγει ταῦτα; μόνος Χρύσιππος καὶ Ζήνων καὶ
            Κλεάνθης; <milestone unit="section" n="12"/> Ἀντισθένης δʼ οὐ λέγει; καὶ τίς ἐστιν ὁ
            γεγραφὼς ὅτι <q>ἀρχὴ παιδεύσεως ἡ τῶν ὀνομάτων ἐπίσκεψις;</q> Σωκράτης δʼ οὐ λέγει; καὶ
            περὶ τίνος γράφει Ξενοφῶν, ὅτι ἤρχετο ἀπὸ τῆς τῶν ὀνομάτων ἐπισκέψεως, τί σημαίνει
            ἕκαστον; <milestone unit="section" n="13"/></p>
          <p>ἆρʼ οὖν τοῦτό ἐστι τὸ μέγα καὶ τὸ θαυμαστὸν νοῆσαι Χρύσιππον ἢ ἐξηγήσασθαι; καὶ τίς
            λέγει τοῦτο; τί οὖν τὸ θαυμαστόν ἐστιν; <milestone unit="section" n="14"/> νοῆσαι τὸ
            βούλημα τῆς φύσεως. τί οὖν; αὐτὸς διὰ σεαυτοῦ παρακολουθεῖς; καὶ τίνος ἔτι χρείαν ἔχεις;
            εἰ γὰρ ἀληθές ἐστι τὸ πάντας ἄκοντας ἁμαρτάνειν, σὺ δὲ καταμεμάθηκας τὴν ἀλήθειαν,
            ἀνάγκη σε ἤδη κατορθοῦν. <milestone unit="section" n="15"/> ἀλλὰ νὴ Δία οὐ παρακολουθῶ
            τῷ βουλήματι τῆς φύσεως. τίς οὖν ἐξηγεῖται αὐτό; λέγουσιν ὅτι Χρύσιππος. <milestone
              unit="section" n="16"/> ἔρχομαι καὶ ἐπιζητῶ τί λέγει οὗτος ὁ ἐξηγητὴς τῆς φύσεως.
            ἄρχομαι μὴ νοεῖν τί λέγει, ζητῶ τὸν ἐξηγούμενον. <q>ἴδε ἐπίσκεψαι, πῶς τοῦτο λέγεται,
              καθάπερ εἰ Ῥωμαϊστί.</q>
            <milestone unit="section" n="17"/> ποία οὖν ἐνθάδʼ ὀφρὺς τοῦ ἐξηγουμένου; οὐδʼ αὐτοῦ
            Χρυσίππου δικαίως, εἰ μόνον ἐξηγεῖται τὸ βούλημα τῆς φύσεως, αὐτὸς δʼ οὐκ ἀκολουθεῖ·
            πόσῳ πλέον τοῦ ἐκεῖνον ἐξηγουμένου; <milestone unit="section" n="18"/> οὐδὲ γὰρ
            Χρυσίππου χρείαν ἔχομεν διʼ αὐτόν, ἀλλʼ ἵνα παρακολουθήσωμεν τῇ φύσει. οὐδὲ γὰρ τοῦ
            θύτου διʼ αὐτόν, ἀλλʼ ὅτι διʼ ἐκείνου κατανοήσειν οἰόμεθα τὰ μέλλοντα καὶ σημαινόμενα
            ὑπὸ τῶν θεῶν, οὐδὲ τῶν σπλάγχνων διʼ αὐτά, <milestone unit="section" n="19"/> ἀλλʼ ὅτι
            διʼ ἐκείνων σημαίνεται, οὐδὲ τὸν κόρακα θαυμάζομεν ἢ τὴν κορώνην, ἀλλὰ τὸν θεὸν
            σημαίνοντα διὰ τούτων. <milestone unit="section" n="20"/></p>
          <p>ἔρχομαι τοίνυν ἐπὶ τὸν ἐξηγητὴν τοῦτον καὶ θύτην καὶ λέγω ὅτι <q>ἐπίσκεψαί μοι τὰ
              σπλάγχνα, τί μοι σημαίνεται.</q>
            <milestone unit="section" n="21"/> λαβὼν καὶ ἀναπτύξας ἐκεῖνος ἐξηγεῖται ὅτι <q>ἄνθρωπε,
              προαίρεσιν ἔχεις ἀκώλυτον φύσει καὶ ἀνανάγκαστον. τοῦτο ἐνταῦθα ἐν τοῖς σπλάγχνοις
              γέγραπται. <milestone unit="section" n="22"/> δείξω σοι αὐτὸ πρῶτον ἐπὶ τοῦ
              συγκαταθετικοῦ τόπου. μή τίς σε κωλῦσαι δύναται ἐπινεῦσαι ἀληθεῖ; οὐδὲ εἷς. μή τίς σε
              ἀναγκάσαι δύναται παραδέξασθαι τὸ ψεῦδος; <milestone unit="section" n="23"/> οὐδὲ εἷς.
              ὁρᾷς ὅτι ἐν τούτῳ τῷ τόπῳ τὸ προαιρετικὸν ἔχεις ἀκώλυτον ἀνανάγκαστον ἀπαραπόδιστον;
                <milestone unit="section" n="24"/> ἄγε ἐπὶ δὲ τοῦ ὀρεκτικοῦ καὶ ὁρμητικοῦ ἄλλως
              ἔχει; καὶ τίς ὁρμὴν νικῆσαι δύναται ἢ ἄλλη ὁρμή; τίς δʼ ὄρεξιν καὶ ἔκκλισιν ἢ ἄλλη
              ὄρεξις καὶ ἔκκλισις;</q>
            <milestone unit="section" n="25"/>
            <q> ἄν μοι,</q> φησί, <q>προσάγῃ θανάτου φόβον, ἀναγκάζει με.</q>
            <q>οὐ τὸ προσαγόμενον, ἀλλʼ ὅτι δοκεῖ σοι κρεῖττον εἶναι ποιῆσαί τι τούτων ἢ ἀποθανεῖν.
                <milestone unit="section" n="26"/> πάλιν οὖν τὸ σὸν δόγμα σε ἠνάγκασεν, τοῦτʼ ἔστι
              προαίρεσιν προαίρεσις. <milestone unit="section" n="27"/> εἰ γὰρ τὸ ἴδιον μέρος, ὃ
              ἡμῖν ἔδωκεν ἀποσπάσας ὁ θεός, ὑπʼ αὐτοῦ ἢ ὑπʼ ἄλλου τινὸς κωλυτὸν ἢ ἀναγκαστὸν
              κατεσκευάκει, οὐκέτι ἂν ἦν θεὸς οὐδʼ ἐπεμελεῖτο ἡμῶν ὃν δεῖ τρόπον. <milestone
                unit="section" n="28"/> ταῦτα εὑρίσκω,</q> φησίν, <q>ἐν τοῖς ἱεροῖς. ταῦτά σοι
              σημαίνεται. ἐὰν θέλῃς, ἐλεύθερος εἶ· ἐὰν θέλῃς, μέμψῃ οὐδένα, ἐγκαλέσεις οὐδενί, πάντα
              κατὰ γνώμην ἔσται ἅμα τὴν σὴν καὶ τὴν τοῦ θεοῦ.</q>
            <milestone unit="section" n="29"/> διὰ ταύτην τὴν μαντείαν ἔρχομαι ἐπὶ τὸν θύτην τοῦτον
            καὶ τὸν φιλόσοφον, οὐκ αὐτὸν θαυμάσας ἕνεκά γε τῆς ἐξηγήσεως, ἀλλὰ ἐκεῖνα ἃ
            ἐξηγεῖται.</p>
        </div>
        <div n="18" type="chapter">
          <head>ὅτι οὐ δεῖ χαλεπαίνειν τοῖς ἁμαρτανομένοις.</head>
          <milestone unit="section" n="1"/>
          <p>εἰ ἀληθές ἐστι τὸ ὑπὸ τῶν φιλοσόφων λεγόμενον ὅτι πᾶσιν ἀνθρώποις μία ἀρχὴ καθάπερ τοῦ
            συγκαταθέσθαι τὸ παθεῖν ὅτι ὑπάρχει καὶ τοῦ ἀνανεῦσαι τὸ παθεῖν ὅτι οὐχ ὑπάρχει καὶ νὴ
            Δία τοῦ ἐπισχεῖν τὸ παθεῖν ὅτι ἄδηλόν ἐστιν, οὕτως καὶ τοῦ ὁρμῆσαι ἐπί <milestone
              unit="section" n="2"/> τι τὸ παθεῖν ὅτι ἐμοὶ συμφέρει, ἀμήχανον δʼ ἄλλο μὲν κρίνειν τὸ
            συμφέρον, ἄλλου δʼ ὀρέγεσθαι καὶ ἄλλο μὲν κρίνειν καθῆκον, ἐπʼ ἄλλο δὲ ὁρμᾶν, τί ἔτι
            τοῖς πολλοῖς χαλεπαίνομεν; <milestone unit="section" n="3"/> — κλέπται, φησίν, εἰσὶ καὶ
            λωποδύται. — τί ἐστι τὸ κλέπται καὶ λωποδύται; πεπλάνηνται περὶ ἀγαθῶν καὶ κακῶν.
            χαλεπαίνειν οὖν δεῖ αὐτοῖς ἢ ἐλεεῖν αὐτούς; <milestone unit="section" n="4"/> ἀλλὰ
            δεῖξον τὴν πλάνην καὶ ὄψει πῶς ἀφίστανται τῶν ἁμαρτημάτων. ἂν δὲ μὴ βλέπωσιν, οὐδὲν
            ἔχουσιν ἀνώτερον τοῦ δοκοῦντος αὐτοῖς. <milestone unit="section" n="5"/></p>
          <p>τοῦτον οὖν τὸν λῃστὴν καὶ τοῦτον τὸν μοιχὸν οὐκ ἔδει ἀπολωλέναι; <milestone
              unit="section" n="6"/> — μηδαμῶς, ἀλλʼ ἐκεῖνο μᾶλλον <q>τοῦτον τὸν πεπλανημένον καὶ
              ἐξηπατημένον περὶ τῶν μεγίστων καὶ ἀποτετυφλωμένον οὐ τὴν ὄψιν τὴν διακριτικὴν τῶν
              λευκῶν καὶ μελάνων, ἀλλὰ τὴν γνώμην τὴν διακριτικὴν τῶν ἀγαθῶν καὶ τῶν κακῶν μὴ
              ἀπολλύναι;</q> κἂν οὕτως λέγῃς, <milestone unit="section" n="7"/> γνώσῃ πῶς ἀπάνθρωπόν
            ἐστιν ὃ λέγεις καὶ ὅτι ἐκείνῳ ὅμοιον <q>τοῦτον οὖν τὸν τυφλὸν μὴ ἀπολλύναι καὶ τὸν
              κωφόν;</q>
            <milestone unit="section" n="8"/> εἰ γὰρ μεγίστη βλάβη ἡ τῶν μεγίστων ἀπώλειά ἐστιν,
            μέγιστον δʼ ἐν ἑκάστῳ προαίρεσις οἵα δεῖ καὶ τούτου στέρεταί τις, τί ἔτι χαλεπαίνεις
            αὐτῷ; <milestone unit="section" n="9"/> ἄνθρωπε, εἰ σὲ δεῖ παρὰ φύσιν ἐπὶ τοῖς
            ἀλλοτρίοις κακοῖς διατίθεσθαι, ἐλέει αὐτὸν μᾶλλον ἢ μίσει· ἄφες τοῦτο τὸ προσκοπτικὸν
            καὶ μισητικόν· <milestone unit="section" n="10"/> μὴ ἐ̣<gap extent="7"/> π̣ῃς τὰς φωνὰς
            ταύτας ἃς οἱ πολλοὶ τῶν φ<gap extent="8"/> των <q>τούτους οὖν τοὺς καταράτους καὶ
              μιαροὺς <gap extent="5"/></q> ἔστω· σὺ πῶς ποτʼ ἀπεσοφώθης ἄφνω <gap extent="4"/> ν̣ .
              <milestone unit="section" n="11"/> ἀ̣λ̣λ̣ω̣ς̣ χαλεπὸς εἶ. διὰ τί οὖν χαλεπαίνομεν; ὅτι
            τὰς ὕλας θαυμάζομεν, ὧν ἡμᾶς ἀφαιροῦνται. ἐπεί τοι μὴ θαύμαζέ σου τὰ ἱμάτια καὶ τῷ
            κλέπτῃ οὐ χαλεπαίνεις· μὴ θαύμαζε τὸ κάλλος τῆς γυναικὸς καὶ τῷ μοιχῷ οὐ χαλεπαίνεις.
              <milestone unit="section" n="12"/> γνῶθι ὅτι κλέπτης καὶ μοιχὸς ἐν τοῖς σοῖς τόπον οὐκ
            ἔχει, ἐν δὲ τοῖς ἀλλοτρίοις καὶ τοῖς οὐκ ἐπὶ σοί. ταῦτα ἂν ἀφῇς καὶ παρὰ μηδὲν ἡγήσῃ,
            τίνι ἔτι χαλεπαίνεις; μέχρι δʼ ἂν ταῦτα θαυμάζῃς, σεαυτῷ χαλέπαινε μᾶλλον ἢ ἐκείνοις.
            σκόπει γάρ· <milestone unit="section" n="13"/> ἔχεις καλὰ ἱμάτια, ὁ γείτων σου οὐκ ἔχει·
            θυρίδα ἔχεις, θέλεις αὐτὰ ψῦξαι. οὐκ οἶδεν ἐκεῖνος τί τὸ ἀγαθόν ἐστι τοῦ ἀνθρώπου, ἀλλὰ
            φαντάζεται ὅτι τὸ ἔχειν καλὰ ἱμάτια, τοῦτο ὃ καὶ σὺ φαντάζῃ. <milestone unit="section"
              n="14"/> εἶτα μὴ ἔλθῃ καὶ ἄρῃ αὐτά; ἀλλὰ σὺ πλακοῦντα δεικνύων ἀνθρώποις λίχνοις καὶ
            μόνος αὐτὸν καταπίνων οὐ θέλεις ἵνα αὐτὸν ἁρπάσωσι; μὴ ἐρέθιζε αὐτούς, θυρίδα μὴ ἔχε, μὴ
            ψῦχέ σου τὰ ἱμάτια. <milestone unit="section" n="15"/> κἀγὼ πρῴην σιδηροῦν λύχνον ἔχων
            παρὰ τοῖς θεοῖς ἀκούσας ψόφον τῆς θυρίδος κατέδραμον. εὗρον ἡρπασμένον τὸν λύχνον.
            ἐπελογισάμην, ὅτι ἔπαθέν τι ὁ ἄρας οὐκ ἀπίθανον. τί οὖν; αὔριον, φημί, ὀστράκινον
            εὑρήσεις. <milestone unit="section" n="16"/> ἐκεῖνα γὰρ ἀπολλύει, ἃ ἔχει. <q>ἀπώλεσά μου
              τὸ ἱμάτιον.</q> εἶχες γὰρ ἱμάτιον. <q>ἀλγῶ τὴν κεφαλήν.</q> μή τι κέρατα ἀλγεῖς; τί
            οὖν ἀγανακτεῖς; τούτων γὰρ αἱ ἀπώλειαι, τούτων οἱ πόνοι, ὧν καὶ αἱ κτήσεις.</p>
          <p>
            <milestone unit="section" n="17"/>
            <q>ἀλλʼ ὁ τύραννος δήσει.</q> τί; τὸ σκέλος. <q>ἀλλʼ ἀφελεῖ.</q> τί; τὸν τράχηλον. τί
            οὖν οὐ δήσει οὐδʼ ἀφελεῖ; τὴν προαίρεσιν. διὰ τοῦτο παρήγγελλον οἱ παλαιοὶ τὸ Γνῶθι
            σαυτόν. <milestone unit="section" n="18"/> τί οὖν; ἔδει νὴ τοὺς θεοὺς μελετᾶν ἐπὶ τῶν
            μικρῶν καὶ ἀπʼ ἐκείνων ἀρχομένους διαβαίνειν ἐπὶ τὰ μείζω. <milestone unit="section"
              n="19"/>
            <q>κεφαλὴν ἀλγῶ.</q>
            <q>οἴμοι</q> μὴ λέγε. <q>ὠτίον ἀλγῶ.</q>
            <q>οἴμοι</q> μὴ λέγε. καὶ οὐ λέγω ὅτι οὐ δέδοται στενάξαι, ἀλλὰ ἔσωθεν μὴ στενάξῃς. μηδʼ
            ἂν βραδέως τὸν ἐπίδεσμον ὁ παῖς φέρῃ, κραύγαζε καὶ σπῶ καὶ λέγε <q>πάντες με
              μισοῦσιν.</q> τίς γὰρ μὴ μισήσῃ τὸν τοιοῦτον; <milestone unit="section" n="20"/>
            τούτοις τὸ λοιπὸν πεποιθὼς τοῖς δόγμασιν ὀρθὸς περιπάτει, ἐλεύθερος, οὐχὶ τῷ μεγέθει
            πεποιθὼς τοῦ σώματος ὥσπερ ἀθλητής· οὐ γὰρ † ὡς ὄνον ἀήττητον εἶναι.</p>
          <milestone unit="section" n="21"/>
          <p>τίς οὖν ὁ ἀήττητος; ὃν οὐκ ἐξίστησιν οὐδὲν τῶν ἀπροαιρέτων. εἶτα λοιπὸν ἑκάστην τῶν
            περιστάσεων ἐπερχόμενος καταμανθάνω ὡς ἐπὶ τοῦ ἀθλητοῦ. <q>οὗτος ἐξεβίασε τὸν πρῶτον
              κλῆρον. τί οὖν τὸν δεύτερον; τί δʼ ἂν καῦμα ᾖ; <milestone unit="section" n="22"/> τί
              δʼ ἐν Ὀλυμπίᾳ;</q> καὶ ἐνταῦθα ὡσαύτως. ἂν ἀργυρίδιον προβάλῃς, καταφρονήσει. τί οὖν
            ἂν κορασίδιον; τί οὖν ἂν ἐν σκότῳ; τί οὖν ἂν δοξάριον; τί οὖν ἂν λοιδορίαν; τί οὖν ἂν
            ἔπαινον; τί δʼ ἂν θάνατον; <milestone unit="section" n="23"/> δύναται ταῦτα πάντα
            νικῆσαι. τί οὖν ἂν καῦμα ᾖ, τοῦτό ἐστι· τί, ἂν οἰνωμένος ᾖ; τί ἂν μελαγχολῶν; τί ἐν
            ὕπνοις; οὗτός μοί ἐστιν ὁ ἀνίκητος ἀθλητής.</p>
        </div>
        <div n="19" type="chapter">
          <head>πῶς ἔχειν δεῖ πρὸς τοὺς τυράννους.</head>
          <milestone unit="section" n="1"/>
          <p>ὅτι ἄν τινι προσῇ τι πλεονέκτημα ἢ δοκῇ γε προσεῖναι μὴ προσόν, τοῦτον πᾶσα ἀνάγκη, ἐὰν
            ἀπαίδευτος ᾖ, πεφυσῆσθαι διʼ αὐτό. <milestone unit="section" n="2"/> εὐθὺς ὁ τύραννος
            λέγει <q>ἐγώ εἰμι ὁ πάντων κράτιστος.</q> καὶ τί μοι δύνασαι παρασχεῖν; ὄρεξίν μοι
            δύνασαι περιποιῆσαι ἀκώλυτον; πόθεν σοι; σὺ γὰρ ἔχεις; ἔκκλισιν ἀπερίπτωτον; σὺ γὰρ
            ἔχεις; ὁρμὴν ἀναμάρτητον; <milestone unit="section" n="3"/> καὶ ποῦ σοι μέτεστιν; ἄγε,
            ἐν νηὶ δὲ σαυτῷ θαρρεῖς ἢ τῷ εἰδότι; ἐπὶ δʼ ἅρματος τίνι ἢ τῷ εἰδότι; <milestone
              unit="section" n="4"/> τί δʼ ἐν ταῖς ἄλλαις τέχναις; ὡσαύτως. τί οὖν δύνασαι;
              <q>πάντες με θεραπεύουσιν.</q> καὶ γὰρ ἐγὼ τὸ πινάκιον θεραπεύω καὶ πλύνω αὐτὸ καὶ
            ἐκμάσσω καὶ τῆς ληκύθου ἕνεκα πάσσαλον πήσσω. τί οὖν; ταῦτά μου κρείττονά ἐστιν; οὔ·
            ἀλλὰ χρείαν μοι παρέχει τινά. ταύτης οὖν ἕνεκα θεραπεύω αὐτά. τί δέ; τὸν ὄνον οὐ
            θεραπεύω; <milestone unit="section" n="5"/> οὐ νίπτω αὐτοῦ τοὺς πόδας; οὐ περικαθαίρω;
            οὐκ οἶδας ὅτι πᾶς ἄνθρωπος ἑαυτὸν θεραπεύει, σὲ δʼ οὕτως ὡς τὸν ὄνον; ἐπεὶ τίς σε
            θεραπεύει ὡς ἄνθρωπον; δείκνυε. <milestone unit="section" n="6"/> τίς σοι θέλει ὅμοιος
            γενέσθαι, τίς σου ζηλωτὴς γίνεται ὡς Σωκράτους; <q>ἀλλὰ δύναμαί σε τραχηλοκοπῆσαι.</q>
            καλῶς λέγεις. ἐξελαθόμην ὅτι σε δεῖ θεραπεύειν καὶ ὡς πυρετὸν καὶ ὡς χολέραν καὶ βωμὸν
            στῆσαι, ὡς ἐν Ῥώμῃ Πυρετοῦ βωμός ἐστιν. <milestone unit="section" n="7"/></p>
          <p>τί οὖν ἐστι τὸ ταράσσον καὶ καταπλῆττον τοὺς πολλούς; ὁ τύραννος καὶ οἱ δορυφόροι;
            πόθεν; μὴ γένοιτο· οὐκ ἐνδέχεται τὸ φύσει ἐλεύθερον ὑπʼ ἄλλου τινὸς ταραχθῆναι ἢ
            κωλυθῆναι πλὴν ὑφʼ ἑαυτοῦ. <milestone unit="section" n="8"/> ἀλλὰ τὰ δόγματα αὐτὸν
            ταράσσει. ὅταν γὰρ ὁ τύραννος εἴπῃ τινὶ <q>δήσω σου τὸ σκέλος,</q> ὁ μὲν τὸ σκέλος
            τετιμηκὼς λέγει <q>μή· ἐλέησον,</q> ὁ δὲ τὴν προαίρεσιν τὴν ἑαυτοῦ λέγει <q>εἴ σοι
              λυσιτελέστερον φαίνεται, δῆσον.</q>
            <q>οὐκ ἐπιστρέφῃ;</q>
            <milestone unit="section" n="9"/>
            <q>οὐκ ἐπιστρέφομαι.</q>
            <q>ἐγώ σοι δείξω ὅτι κύριός εἰμι.</q>
            <q>πόθεν σύ; ἐμὲ ὁ Ζεὺς ἐλεύθερον ἀφῆκεν. ἢ δοκεῖς ὅτι ἔμελλεν τὸν ἴδιον υἱὸν ἐᾶν
              καταδουλοῦσθαι; τοῦ νεκροῦ δέ μου κύριος εἶ, λάβε αὐτόν.</q>
            <milestone unit="section" n="10"/>
            <q>ὥσθʼ ὅταν μοι προσίῃς, ἐμὲ οὐ θεραπεύεις;</q>
            <q>οὐ· ἀλλʼ ἐμαυτόν. εἰ δὲ θέλεις με λέγειν ὅτι καὶ σέ, λέγω σοι οὕτως ὡς τὴν
              χύτραν.</q></p>
          <milestone unit="section" n="11"/>
          <p>τοῦτο οὐκ ἔστιν φίλαυτον· γέγονε γὰρ οὕτως τὸ ζῷον· αὑτοῦ ἕνεκα πάντα ποιεῖ. καὶ γὰρ ὁ
            ἥλιος αὑτοῦ ἕνεκα πάντα ποιεῖ καὶ τὸ λοιπὸν αὐτὸς ὁ Ζεύς. <milestone unit="section"
              n="12"/> ἀλλʼ ὅταν θέλῃ εἶναι Ὑέτιος καὶ Ἐπικάρπιος καὶ πατὴρ ἀνδρῶν τε θεῶν τε, ὁρᾷς
            ὅτι τούτων τῶν ἔργων καὶ τῶν προσηγοριῶν οὐ δύναται τυχεῖν, ἂν μὴ εἰς τὸ κοινὸν ὠφέλιμος
            ᾖ. <milestone unit="section" n="13"/> καθόλου τε τοιαύτην τὴν φύσιν τοῦ λογικοῦ ζῴου
            κατεσκεύασεν, ἵνα μηδενὸς τῶν ἰδίων ἀγαθῶν δύνηται τυγχάνειν, ἂν μή τι εἰς τὸ κοινὸν
            ὠφέλιμον προσφέρηται. <milestone unit="section" n="14"/> οὕτως οὐκέτι ἀκοινώνητον
            γίνεται τὸ πάντα αὑτοῦ ἕνεκα ποιεῖν. <milestone unit="section" n="15"/> ἐπεὶ τί ἐκδέχῃ;
            ἵνα τις ἀποστῇ αὑτοῦ καὶ τοῦ ἰδίου συμφέροντος; καὶ πῶς ἔτι μία καὶ ἡ αὐτὴ ἀρχὴ πᾶσιν
            ἔσται ἡ πρὸς αὐτὰ οἰκείωσις;</p>
          <milestone unit="section" n="16"/>
          <p>τί οὖν; ὅταν ὑπῇ δόγματα ἀλλόκοτα περὶ τῶν ἀπροαιρέτων <del>π</del>ὡς ὄντων ἀγαθῶν καὶ
            κακῶν, πᾶσα ἀνάγκη θεραπεύει <milestone unit="section" n="17"/> ν τοὺς τυράννους. ὤφελον
            γὰρ τοὺς τυράννους μόνον, τοὺς κοιτωνίτας δʼ οὔ. πῶς δὲ καὶ φρόνιμος γίνεται ἐξαίφνης ὁ
            ἄνθρωπος, ὅταν Καῖσαρ αὐτὸν ἐπὶ τοῦ λασάνου ποιήσῃ· πῶς εὐθὺς λέγομεν <q>φρονίμως μοι
              λελάληκεν Φηλικίων.</q>
            <milestone unit="section" n="18"/> ἤθελον αὐτὸν ἀποβληθῆναι τοῦ κοπρῶνος, ἵνα πάλιν
            ἄφρων σοι δοκῇ. <milestone unit="section" n="19"/> εἶχέν τινα Ἐπαφρόδιτος σκυτέα, ὃν διὰ
            τὸ ἄχρηστον εἶναι ἐπώλησεν. εἶτα ἐκεῖνος κατά τινα δαίμονα ἀγορασθεὶς ὑπό τινος τῶν
            Καισαριανῶν τοῦ Καίσαρος σκυτεὺς ἐγένετο. εἶδες ἂν πῶς αὐτὸν ἐτίμα ὁ Ἐπαφρόδιτος· <q>
              <milestone unit="section" n="20"/>
              <q>τί πράσσει Φηλικίων ὁ ἀγαθός; <milestone unit="section" n="21"/> φιλῶ σε.</q> εἶτα
              εἴ τις ἡμῶν ἐπύθετο <q>τί ποιεῖ αὐτός;</q> ἐλέγετο ὅτι <q>μετὰ Φηλικίωνος βουλεύεται
                περί τινος.</q>
              <milestone unit="section" n="22"/> οὐχὶ γὰρ πεπράκει αὐτὸν ὡς ἄχρηστον; τίς οὖν αὐτὸν
              ἄφνω φρόνιμον ἐποίησεν; <milestone unit="section" n="23"/> τοῦτʼ ἔστι τὸ τιμᾶν ἄλλο τι
              ἢ τὰ προαιρετικά.</q></p>
          <p>
            <milestone unit="section" n="24"/>
            <q>ἠξίωται δημαρχίας.</q> πάντες οἱ ἀπαντῶντες συνήδονται· ἄλλος τοὺς ὀφθαλμοὺς
            καταφιλεῖ, ἄλλος τὸν τράχηλον, οἱ δοῦλοι τὰς χεῖρας. ἔρχεται εἰς οἶκον, εὑρίσκει λύχνους
            ἁπτομένους. ἀναβαίνει εἰς τὸ Καπιτώλιον, ἐπιθύει. <milestone unit="section" n="25"/> τίς
            οὖν πώποτε ὑπὲρ τοῦ ὀρεχθῆναι καλῶς ἔθυσεν; ὑπὲρ τοῦ ὁρμῆσαι κατὰ φύσιν; ἐκεῖ γὰρ καὶ
            θεοῖς εὐχαριστοῦμεν, ὅπου τὸ ἀγαθὸν τιθέμεθα. <milestone unit="section" n="26"/></p>
          <p>σήμερόν τις ὑπὲρ ἱερωσύνης ἐλάλει μοι τοῦ Αὐγούστου. λέγω αὐτῷ <q>ἄνθρωπε, ἄφες τὸ
              πρᾶγμα· δαπανήσεις πολλὰ εἰς οὐδέν.</q>
            <milestone unit="section" n="27"/> — <q>ἀλλʼ οἱ τὰς <del>φ</del>ὠνάς,</q> φησί,
              <q>γράφοντες γράψουσι τὸ ἐμὸν ὄνομα.</q> — <q>μή τι οὖν σὺ τοῖς ἀναγιγνώσκουσι λέγεις
              παρών· ἐμὲ γεγράφασιν; <milestone unit="section" n="28"/> εἰ δὲ καὶ νῦν δύνασαι
              παρεῖναι πᾶσιν, ἐὰν ἀποθάνῃς, τί ποιήσεις;</q> — <q>μενεῖ μου τὸ ὄνομα.</q> —
              <q>γράψον αὐτὸ εἰς λίθον καὶ μενεῖ. ἄγε ἔξω δὲ Νικοπόλεως τίς σου μνεία;</q>
            <milestone unit="section" n="29"/> — <q>ἀλλὰ χρυσοῦν στέφανον φορήσω.</q> — <q>εἰ ἅπαξ
              ἐπιθυμεῖς στεφάνου, ῥόδινον λαβὼν περίθου· ὄψει γὰρ κομψότερον.</q></p>
        </div>
        <div n="20" type="chapter">
          <head>περὶ τοῦ λόγου πῶς αὑτοῦ θεωρητικός ἐστιν.</head>
          <milestone unit="section" n="1"/>
          <p>πᾶσα τέχνη καὶ δύναμις προηγουμένων τινῶν ἐστι θεωρητική. <milestone unit="section"
              n="2"/> ὅταν μὲν οὖν ὁμοειδὴς τοῖς θεωρουμένοις καὶ αὐτή, ἀναγκαίως καὶ αὑτῆς γίνεται
            θεωρητική· ὅταν δʼ ἀνομογενής, οὐ δύναται θεωρεῖν ἑαυτήν. <milestone unit="section"
              n="3"/> οἷον σκυτικὴ περὶ δέρματα ἀναστρέφεται, αὐτὴ δὲ παντελῶς ἀπήλλακται τῆς ὕλης
            τῶν δερμάτων· διὰ τοῦτο οὐκ ἔστιν αὑτῆς θεωρητική. <milestone unit="section" n="4"/>
            γραμματικὴ πάλιν περὶ τὴν ἐγγράμματον φωνήν· μή τι οὖν ἐστι καὶ αὐτὴ ἐγγράμματος φωνή;
            οὐδαμῶς. διὰ τοῦτο οὐ δύναται θεωρεῖν ἑαυτήν. ὁ οὖν λόγος πρὸς τί ποτε ὑπὸ τῆς φύσεως
            παρείληπται; <milestone unit="section" n="5"/> πρὸς χρῆσιν φαντασιῶν οἵαν δεῖ. αὐτὸς οὖν
            τί ἐστιν; σύστημα ἐκ ποιῶν φαντασιῶν. οὕτως γίνεται φύσει καὶ αὑτοῦ θεωρητικός.
              <milestone unit="section" n="6"/> πάλιν ἡ φρόνησις τίνα θεωρήσουσα παρελήλυθεν; ἀγαθὰ
            καὶ κακὰ καὶ οὐδέτερα. αὐτὴ οὖν τί ἐστιν; ἀγαθόν. ἡ δʼ ἀφροσύνη τί ἐστιν; κακόν. ὁρᾷς
            οὖν ὅτι ἀναγκαίως καὶ αὑτῆς γίνεται καὶ τῆς ἐναντίας θεωρητική; <milestone
              unit="section" n="7"/> διὰ τοῦτο ἔργον τοῦ φιλοσόφου τὸ μέγιστον καὶ πρῶτον δοκιμάζειν
            τὰς φαντασίας καὶ διακρίνειν καὶ μηδεμίαν ἀδοκίμαστον προσφέρεσθαι. <milestone
              unit="section" n="8"/> ὁρᾶτε ἐπὶ τοῦ νομίσματος, ὅπου δοκεῖ τι εἶναι πρὸς ἡμᾶς, πῶς
            καὶ τέχνην ἐξευρήκαμεν καὶ ὅσοις ὁ ἀργυρογνώμων προσχρῆται πρὸς δοκιμασίαν τοῦ
            νομίσματος, τῇ ὄψει, τῇ ἁφῇ, τῇ ὀσφρασίᾳ, τὰ τελευταῖα τῇ ἀκοῇ· <milestone
              unit="section" n="9"/> ῥήξας τὸ δηνάριον τῷ ψόφῳ προσέχει καὶ οὐχ ἅπαξ ἀρκεῖται
            ψοφήσαντος, ἀλλʼ ὑπὸ τῆς πολλῆς προσοχῆς μουσικὸς γίνεται. <milestone unit="section"
              n="10"/> οὕτως ὅπου διαφέρειν οἰόμεθα τὸ πλανᾶσθαι τοῦ μὴ πλανᾶσθαι, ἐνταῦθα πολλὴν
            προσοχὴν εἰσφέρομεν εἰς διάκρισιν τῶν διαπλανᾶν δυναμένων, <milestone unit="section"
              n="11"/> ἐπὶ δὲ ταλαιπώρου ἡγεμονικοῦ χάσκοντες καὶ καθεύδοντες, πᾶσαν φαντασίαν
            παραπροσδεχόμεθα· ἡ γὰρ ζημία οὐ προσπίπτει.</p>
          <milestone unit="section" n="12"/>
          <p>ὅταν οὖν θέλῃς γνῶναι, πῶς ἔχεις περὶ μὲν τἀγαθὰ καὶ κακὰ ἀνειμένως, περὶ τἀδιάφορα δʼ
            ἐσπευσμένως, ἐπίστησον πῶς ἔχεις πρὸς τὸ ἐκτυφλωθῆναι καὶ πῶς πρὸς τὸ ἐξαπατηθῆναι καὶ
            γνώσῃ ὅτι μακρὰν εἶ τοῦ ὡς δεῖ πεπονθέναι περὶ ἀγαθῶν καὶ κακῶν. <milestone
              unit="section" n="13"/>
            <q>ἀλλὰ πολλῆς ἔχει χρείαν παρασκευῆς καὶ πόνου πολλοῦ καὶ μαθημάτων.</q> τί οὖν;
            ἐλπίζεις ὅτι τὴν μεγίστην τέχνην ἀπὸ ὀλίγων ἔστιν ἀναλαβεῖν; <milestone unit="section"
              n="14"/> καίτοι αὐτὸς μὲν ὁ προηγούμενος λόγος τῶν φιλοσόφων λίαν ἐστὶν ὀλίγος. εἰ
            θέλεις γνῶναι, ἀνάγνωθι τὰ Ζήνωνος καὶ ὄψει. <milestone unit="section" n="15"/> τί γὰρ
            ἔχει μακρὸν εἰπεῖν ὅτι τέλος ἐστὶ τὸ ἕπεσθαι θεοῖς, οὐσία δʼ ἀγαθοῦ χρῆσις οἵα δεῖ
            φαντασιῶν; <milestone unit="section" n="16"/> λέγε <q>τί οὖν ἐστι θεὸς καὶ τί φαντασία;
              καὶ τί ἐστι φύσις ἡ ἐπὶ μέρους καὶ τί ἐστι φύσις ἡ τῶν ὅλων;</q>
            <milestone unit="section" n="17"/> ἤδη μακρόν. ἂν οὖν ἐλθὼν Ἐπίκουρος εἴπῃ, ὅτι ἐν σαρκὶ
            δεῖ εἶναι τὸ ἀγαθόν, πάλιν μακρὸν γίνεται καὶ ἀνάγκη ἀκοῦσαι τί τὸ προηγούμενόν ἐστιν
            ἐφʼ ἡμῶν, τί τὸ ὑποστατικὸν καὶ οὐσιῶδες. ὅτι τὸ κοχλίου ἀγαθὸν οὐκ εἰκὸς εἶναι ἐν τῷ
            κελύφει, τὸ οὖν τοῦ ἀνθρώπου εἰκός; <milestone unit="section" n="18"/> σὺ δʼ αὐτὸς τί
            κυριώτερον ἔχεις, Ἐπίκουρε; τί ἐστιν ἐν σοὶ τὸ βουλευόμενον, τὸ ἐπισκεπτόμενον ἕκαστα,
            τὸ περὶ τῆς σαρκὸς αὐτῆς ὅτι τὸ προηγούμενόν ἐστιν <del>τὸ</del> ἐπικρῖνον; <milestone
              unit="section" n="19"/> τί δὲ καὶ λύχνον ἅπτεις καὶ πονεῖς ὑπὲρ ἡμῶν καὶ τηλικαῦτα
            βιβλία γράφεις; ἵνα μὴ ἀγνοήσωμεν ἡμεῖς τὴν ἀλήθειαν; τίνες ἡμεῖς; τί πρὸς σὲ ὄντες;
            οὕτω μακρὸς ὁ λόγος γίνεται. </p>
        </div>
        <div n="21" type="chapter">
          <head>πρὸς τοὺς θαυμάζεσθαι θέλοντας.</head>
          <milestone unit="section" n="1"/>
          <milestone unit="section" n="2"/>
          <p>ὅταν τις ἣν δεῖ στάσιν ἔχῃ ἐν τῷ βίῳ, ἔξω οὐ κέχηνεν. ἄνθρωπε, τί θέλεις σοι γενέσθαι;
            ἐγὼ μὲν ἀρκοῦμαι, ἂν ὀρέγωμαι καὶ ἐκκλίνω κατὰ φύσιν, ἂν ὁρμῇ καὶ ἀφορμῇ χρῶμαι ὡς
            πέφυκα, ἂν προ<del>ς</del>θέσει, ἂν ἐπιβολῇ, ἂν συγκαταθέσει. τί οὖν ἡμῖν ὀβελίσκον
            καταπιὼν περιπατεῖς; <milestone unit="section" n="3"/>
            <q>ἤθελον, ἵνα με καὶ οἱ ἀπαντῶντες θαυμάζωσιν καὶ ἐπακολουθοῦντες ἐπικραυγάζωσιν· ὦ
              μεγάλου φιλοσόφου.</q>
            <milestone unit="section" n="4"/> τίνες εἰσὶν οὗτοι, ὑφʼ ὧν θαυμάζεσθαι θέλεις; οὐχ
            οὗτοί εἰσι, περὶ ὧν εἴωθας λέγειν ὅτι μαίνονται; τί οὖν; ὑπὸ τῶν μαινομένων θαυμάζεσθαι
            θέλεις;</p>
        </div>
        <div n="22" type="chapter">
          <head>περὶ τῶν προλήψεων.</head>
          <milestone unit="section" n="1"/>
          <p>προλήψεις κοιναὶ πᾶσιν ἀνθρώποις εἰσίν· καὶ πρόληψις προλήψει οὐ μάχεται. τίς γὰρ ἡμῶν
            οὐ τίθησιν, ὅτι τὸ ἀγαθὸν συμφέρον ἐστὶ † ἐστι καὶ αἱρετὸν καὶ ἐκ πάσης αὐτὸ περιστάσεως
            δεῖ μετιέναι καὶ διώκειν; τίς δʼ ἡμῶν οὐ τίθησιν, ὅτι τὸ δίκαιον καλόν ἐστι καὶ πρέπον;
              <milestone unit="section" n="2"/> πότʼ οὖν ἡ μάχη γίνεται; περὶ τὴν ἐφαρμογὴν τῶν
            προλήψεων ταῖς ἐπὶ μέρους οὐσίαις, <milestone unit="section" n="3"/> ὅταν ὁ μὲν εἴπῃ
              <q>καλῶς ἐποίησεν, ἀνδρεῖός ἐστιν·</q>
            <q>οὔ, ἀλλʼ ἀπονενοημένος.</q> ἔνθεν ἡ μάχη γίνεται τοῖς ἀνθρώποις πρὸς ἀλλήλους.
              <milestone unit="section" n="4"/> αὕτη ἐστὶν ἡ Ἰουδαίων καὶ Σύρων καὶ Αἰγυπτίων καὶ
            Ῥωμαίων μάχη, οὐ περὶ τοῦ ὅτι τὸ ὅσιον πάντων προτιμητέον καὶ ἐν παντὶ μεταδιωκτέον,
            ἀλλὰ πότερόν ἐστιν ὅσιον τοῦτο τὸ χοιρείου φαγεῖν ἢ ἀνόσιον. <milestone unit="section"
              n="5"/> ταύτην τὴν μάχην εὑρήσετε καὶ Ἀγαμέμνονος καὶ Ἀχιλλέως. κάλει γὰρ αὐτοὺς εἰς
            τὸ μέσον. τί λέγεις σύ, ὦ Ἀγάμεμνον; οὐ δεῖ γενέσθαι τὰ δέοντα καὶ τὰ καλῶς ἔχοντα;
              <milestone unit="section" n="6"/>
            <q>δεῖ μὲν οὖν.</q> σὺ δὲ τί λέγεις, ὦ Ἀχιλλεῦ; οὐκ ἀρέσκει σοι γίνεσθαι τὰ καλῶς
            ἔχοντα; <q>ἐμοὶ μὲν οὖν πάντων μάλιστα ἀρέσκει.</q> ἐφαρμόσατε οὖν τὰς προλήψεις.
            ἐντεῦθεν ἡ ἀρχὴ μάχης. <milestone unit="section" n="7"/> ὁ μὲν λέγει <q>οὐ χρὴ
              ἀποδιδόναι με τὴν Χρυσηίδα τῷ πατρί,</q> ὁ δὲ λέγει <q>δεῖ μὲν οὖν.</q> πάντως ὁ
            ἕτερος αὐτῶν κακῶς ἐφαρμόζει τὴν πρόληψιν τοῦ δέοντος. <milestone unit="section" n="8"/>
            πάλιν ὁ μὲν λέγει <q>οὐκοῦν, εἴ με δεῖ ἀποδοῦναι τὴν Χρυσηίδα, δεῖ με λαβεῖν ὑμῶν τινος
              τὸ γέρας,</q> ὁ δέ <q>τὴν ἐμὴν οὖν λάβῃς ἐρωμένην;.</q>
            <q>τὴν σήν</q> φησίν. <q>ἐγὼ οὖν μόνος — </q>
            <q>ἀλλʼ ἐγὼ μόνος μὴ ἔχω;</q> οὕτως μάχη γίνεται.</p>
          <milestone unit="section" n="9"/>
          <p>τί οὖν ἐστι τὸ παιδεύεσθαι; μανθάνειν τὰς φυσικὰς προλήψεις ἐφαρμόζειν ταῖς ἐπὶ μέρους
            οὐσίαις καταλλήλως τῇ φύσει καὶ λοιπὸν διελεῖν, <milestone unit="section" n="10"/> ὅτι
            τῶν ὄντων τὰ μέν ἐστιν ἐφʼ ἡμῖν, τὰ δὲ οὐκ ἐφʼ ἡμῖν· ἐφʼ ἡμῖν μὲν προαίρεσις καὶ πάντα
            τὰ προαιρετικὰ ἔργα, οὐκ ἐφʼ ἡμῖν δὲ τὸ σῶμα, τὰ μέρη τοῦ σώματος, κτήσεις, γονεῖς,
            ἀδελφοὶ, τέκνα, πατρίς, ἁπλῶς οἱ κοινωνοί. <milestone unit="section" n="11"/> ποῦ οὖν
            θῶμεν τὸ ἀγαθόν; ποίᾳ οὐσίᾳ αὐτὸ ἐφαρμόσομεν; τῇ ἐφʼ ἡμῖν; <milestone unit="section"
              n="12"/> — εἶτα οὐκ ἔστιν ἀγαθὸν ὑγίεια καὶ ἀρτιότης καὶ ζωή, ἀλλʼ οὐδὲ τέκνα οὐδὲ
            γονεῖς οὐδὲ πατρίς; — καὶ τίς σου ἀνέξεται; <milestone unit="section" n="13"/> μεταθῶμεν
            οὖν αὐτὸ πάλιν ἐνθάδε. ἐνδέχεται οὖν βλαπτόμενον καὶ ἀποτυγχάνοντα τῶν ἀγαθῶν
            εὐδαιμονεῖν; — οὐκ ἐνδέχεται. — καὶ τὴν πρὸς τοὺς κοινωνοὺς οἵαν δεῖ<gap extent="6"/>
            ἀναστροφήν; καὶ πῶς ἐνδέχεται; <milestone unit="section" n="14"/> ἐγὼ γὰρ πέφυκα πρὸς τὸ
            ἐμὸν συμφέρον. εἰ συμφέρει μοι ἀγρὸν ἔχειν, συμφέρει μοι καὶ ἀφελέσθαι αὐτὸν τοῦ
            πλησίον· εἰ συμφέρει μοι ἱμάτιον ἔχειν, συμφέρει μοι καὶ κλέψαι αὐτὸ ἐκ βαλανείου. ἔνθεν
            πόλεμοι, στάσεις, τυραννίδες, ἐπιβουλαί. <milestone unit="section" n="15"/> πῶς δʼ ἔτι
            δυνήσομαι τὸ πρὸς τὸν Δία καθῆκον; εἰ γὰρ βλάπτομαι καὶ ἀτυχῶ, οὐκ ἐπιστρέφεταί μου. καὶ
              <q>τί μοι καὶ αὐτῷ, εἰ οὐ δύναταί μοι βοηθῆσαι;</q> καὶ πάλιν <q>τί μοι καὶ αὐτῷ, εἰ
              θέλει μʼ ἐν τοιούτοις εἶναι ἐν οἷς εἰμι;</q> ἄρχομαι λοιπὸν μισεῖν αὐτόν. <milestone
              unit="section" n="16"/> τί οὖν ναοὺς ποιοῦμεν, τί οὖν ἀγάλματα, ὡς κακοῖς δαίμοσιν, ὡς
            πυρετῷ τῷ Διί; καὶ πῶς ἔτι Σωτὴρ καὶ πῶς Ὑέτιος καὶ πῶς Ἐπικάρπιος; καὶ μήν, ἂν ἐνταῦθά
            που θῶμεν τὴν οὐσίαν τοῦ ἀγαθοῦ, πάντα ταῦτα ἐξακολουθεῖ.</p>
          <p>τί οὖν ποιήσωμεν; <milestone unit="section" n="17"/> — αὕτη ἐστὶ ζήτησις τοῦ
            φιλοσοφοῦντος τῷ ὄντι καὶ ὠδίνοντος· νῦν ἐγὼ οὐχ ὁρῶ τί ἐστι τὸ ἀγαθὸν καὶ τὸ κακόν· οὐ
            μαίνομαι; <milestone unit="section" n="18"/> ναί· ἀλλʼ ἂν ἐνταῦθά που θῶ τὸ ἀγαθόν, ἐν
            τοῖς προαιρετικοῖς, πάντες μου καταγελάσονται. ἥξει τις γέρων πολιὸς χρυσοῦς δακτυλίους
            ἔχων πολλούς, εἶτα ἐπισείσας τὴν κεφαλὴν ἐρεῖ <q>ἄκουσόν μου, τέκνον· δεῖ μὲν καὶ
              φιλοσοφεῖν, δεῖ δὲ καὶ ἐγκέφαλον ἔχειν· ταῦτα μωρά ἐστιν. σὺ παρὰ τῶν φιλοσόφων
              μανθάνεις συλλογισμόν, <milestone unit="section" n="19"/> τί δέ σοι ποιητέον ἐστίν, σὺ
              κάλλιον οἶδας ἢ οἱ φιλόσοφοι.</q> ἄνθρωπε, τί οὖν μοι ἐπιτιμᾷς, εἰ οἶδα; <milestone
              unit="section" n="20"/> τούτῳ τῷ ἀνδραπόδῳ τί εἴπω; <milestone unit="section" n="21"/>
            ἂν σιωπῶ, ῥήγνυται ἐκεῖνος. ὡς δεῖ λέγειν ὅτι <q>σύγγνωθί μοι ὡς τοῖς ἐρῶσιν· οὐκ εἰμὶ
              ἐμαυτοῦ, μαίνομαι.</q>
          </p>
        </div>
        <div n="23" type="chapter">
          <head>πρὸς Ἐπίκουρον.</head>
          <milestone unit="section" n="1"/>
          <p>ἐπινοεῖ καὶ Ἐπίκουρος ὅτι φύσει ἐσμὲν κοινωνικοί, ἀλλʼ ἅπαξ ἐν τῷ κελύφει θεὶς τὸ
            ἀγαθὸν ἡμῶν οὐκέτι δύναται ἄλλο οὐδὲν εἰπεῖν. <milestone unit="section" n="2"/> πάλιν
            γὰρ ἐκείνου λίαν κρατεῖ, ὅτι οὐ δεῖ ἀπεσπασμένον οὐδὲν τῆς τοῦ ἀγαθοῦ οὐσίας οὔτε
            θαυμάζειν οὔτʼ ἀποδέχεσθαι· καὶ καλῶς αὐτοῦ κρατεῖ. <milestone unit="section" n="3"/>
            πῶς οὖν ὑπονοητικοί ἐσμεν, οἷς μὴ φυσικὴ ἔστι πρὸς τὰ ἔγγονα φιλοστοργία; διὰ τί
            ἀποσυμβουλεύεις τῷ σοφῷ τεκνοτροφεῖν; τί φοβῇ μὴ διὰ ταῦτα εἰς λύπας ἐμπέσῃ; <milestone
              unit="section" n="4"/> διὰ γὰρ τὸν μῦν τὸν ἔσω τρεφόμενον ἐμπίπτει; τί οὖν αὐτῷ μέλει,
            ἂν μυίδιον μικρὸν ἔσω κατακλαίῃ αὐτοῦ; <milestone unit="section" n="5"/> ἀλλʼ οἶδεν,
            ὅτι, ἂν ἅπαξ γένηται παιδίον, οὐκέτι ἐφʼ ἡμῖν ἐστι μὴ στέργειν μηδὲ φροντίζειν ἐπʼ αὐτῷ.
              <milestone unit="section" n="6"/> διὰ τοῦτο φησὶν οὐδὲ πολιτεύσεσθαι τὸν νοῦν ἔχοντα·
            οἶδεν γὰρ τίνα δεῖ ποιεῖν τὸν πολιτευόμενον· ἐπείτοι εἰ ὡς ἐν μυίαις μέλλεις
            ἀναστρέφεσθαι, τί κωλύει; <milestone unit="section" n="7"/> ἀλλʼ ὅμως εἰδὼς ταῦτα τολμᾷ
            λέγειν ὅτι <q>μὴ ἀναιρώμεθα τέκνα.</q> ἀλλὰ πρόβατον μὲν οὐκ ἀπολείπει τὸ αὑτοῦ ἔγγονον
            οὐδὲ λύκος, ἄνθρωπος δʼ ἀπολείπει; <milestone unit="section" n="8"/> τί θέλεις; μωροὺς
            ἡμᾶς εἶναι ὡς τὰ πρόβατα; οὐδʼ ἐκεῖνα ἀπολείπει. θηριώδεις ὡς τοὺς λύκους; οὐδʼ ἐκεῖνοι
            ἀπολ <milestone unit="section" n="9"/> είπουσιν. ἄγε, τίς δέ σοι πείθεται ἰδὼν παιδίον
            αὐτοῦ κλαῖον ἐπὶ τὴν γῆν πεπτωκός; <milestone unit="section" n="10"/> ἐγὼ μὲν οἶμαι ὅτι
            εἰ καὶ ἐμαντεύσατο ἡ μήτηρ σου καὶ ὁ πατήρ, ὅτι μέλλεις ταῦτα λέγειν, οὐκ ἄν σε
            ἔρριψαν.</p>
        </div>
        <div n="24" type="chapter">
          <head>πῶς πρὸς τὰς περιστάσεις ἀγωνιστέον.</head>
          <milestone unit="section" n="1"/>
          <p>αἱ περιστάσεις εἰσὶν αἱ τοὺς ἄνδρας δεικνύουσαι. λοιπὸν ὅταν ἐμπέσῃ περίστασις, μέμνησο
            ὅτι ὁ θεός σε ὡς ἀλείπτης τραχεῖ νεανίσκῳ <milestone unit="section" n="2"/> συμβέβληκεν.
            — ἵνα τί; φησίν. — ἵνα Ὀλυμπιονίκης γένῃ· δίχα δʼ ἱδρῶτος οὐ γίγνεται. ἐμοὶ μὲν οὐδεὶς
            δοκεῖ κρείσσονα ἐσχηκέναι περίστασιν ἧς σὺ ἔσχηκας, ἂν θέλῃς ὡς ἀθλητὴς νεανίσκῳ
            χρῆσθαι. <milestone unit="section" n="3"/> καὶ νῦν ἡμεῖς γε εἰς τὴν Ῥώμην κατάσκοπον
            πέμπομεν. οὐδεὶς δὲ δειλὸν κατάσκοπον πέμπει, ἵνʼ, ἂν μόνον ἀκούσῃ ψόφου καὶ σκιάν ποθεν
            ἴδῃ, τρέχων ἔλθῃ τεταραγμένος καὶ λέγων ἤδη παρεῖναι τοὺς πολεμίους. <milestone
              unit="section" n="4"/> οὕτως νῦν καὶ σὺ ἂν ἐλθὼν ἡμῖν εἴπῃς <q>φοβερὰ τὰ ἐν Ῥώμῃ
              πράγματα, δεινόν ἐστι θάνατος, δεινόν ἐστι φυγή, δεινὸν λοιδορία, δεινὸν πενία·
              φεύγετε ἄνδρες, πάρεισιν οἱ πολέμιοι,</q>
            <milestone unit="section" n="5"/> ἐροῦμέν σοι <q>ἄπελθε, σεαυτῷ μαντεύου· ἡμεῖς τοῦτο
              μόνον ἡμάρτομεν, ὅτι τοιοῦτον κατάσκοπον ἐπέμπομεν.</q>
            <milestone unit="section" n="6"/></p>
          <p>πρὸ σοῦ κατάσκοπος ἀποσταλεὶς Διογένης ἄλλα ἡμῖν ἀπήγγελκεν. λέγει ὅτι ὁ θάνατος οὐκ
            ἔστι κακόν, οὐδὲ γὰρ αἰσχρόν· λέγει ὅτι ἀδοξία ψόφος ἐστὶ μαινομένων ἀνθρώπων.
              <milestone unit="section" n="7"/> οἷα δὲ περὶ πόνου, οἷα δὲ περὶ ἡδονῆς, οἷα περὶ
            πενίας εἴρηκεν οὗτος ὁ κατάσκοπος. τὸ δὲ γυμν<del>ασι</del>ὸν εἶναι λέγει ὅτι κρεῖσσόν
            ἐστι πάσης περιπορφύρου· τὸ δʼ ἐπʼ ἀστρώτῳ πέδῳ καθεύδειν λέγει ὅτι μαλακωτάτη κοίτη
            ἐστίν. <milestone unit="section" n="8"/> καὶ ἀπόδειξιν φέρει περὶ ἑκάστου τὸ θάρσος τὸ
            αὑτοῦ, τὴν ἀταραξίαν, τὴν ἐλευθερίαν, εἶτα καὶ τὸ σωμάτιον στίλβον καὶ συνεστραμμένον.
              <milestone unit="section" n="9"/>
            <q>οὐδείς,</q> φησίν, <q>πολέμιος ἐγγύς ἐστιν· πάντα εἰρήνης γέμει.</q> πῶς, ὦ Διόγενες;
              <q>ἰδού,</q> φησίν, <q>μή τι βέβλημαι, μή τι τέτρωμαι, μή τινα πέφευγα;</q>
            <milestone unit="section" n="10"/> τοῦτʼ ἔστιν οἷος δεῖ κατάσκοπος, σὺ δʼ ἡμῖν ἐλθὼν
            ἄλλα ἐξ ἄλλων λέγεις. οὐκ ἀπελεύσῃ πάλιν καὶ ὄψει ἀκριβέστερον δίχα τῆς δειλίας;</p>
          <p>τί οὖν ποιήσω; <milestone unit="section" n="11"/> — τί ποιεῖς, ἐκ πλοίου ὅταν ἐξίῃς; μή
            τι τὸ πηδάλιον αἴρεις, μή τι τὰς κώπας; τί οὖν αἴρεις; τὰ σά, τὴν λήκυθον, τὴν πήραν.
            καὶ νῦν ἂν ᾖς μεμνημένος τῶν σῶν, οὐδέποτε τῶν ἀλλοτρίων ἀντιποιήσῃ. <milestone
              unit="section" n="12"/> λέγει σοι <q>θὲς τὴν πλατύσημον·</q> ἰδοὺ στενόσημος. <q>θὲς
              καὶ ταύτην·</q> ἰδοὺ ἱμάτιον μόνον. <q>θὲς τὸ ἱμάτιον·</q>
            <milestone unit="section" n="13"/>
            <q> ἰδοὺ γυμνός.</q>
            <q>ἀλλὰ φθόνον μοι κινεῖς.</q> λάβε τοίνυν ὅλον τὸ σωμάτιον. ᾧ δύναμαι ῥῖψαι τὸ
            σωμάτιον, ἔτι τοῦτο <milestone unit="section" n="14"/> ν φοβοῦμαι; ἀλλὰ κληρονόμον μʼ
            οὐκ ἀπολείψει. τί οὖν; ἐπελαθόμην ὅτι τούτων οὐδὲν ἐμὸν ἦν; πῶς οὖν ἐμὰ αὐτὰ λέγομεν; ὡς
            τὸν κράβαττον ἐν τῷ πανδοκείῳ. ἂν οὖν ὁ πανδοκεὺς ἀποθανὼν ἀπολίπῃ σοι τοὺς κραβάττους·
            ἂν δʼ ἄλλῳ, ἐκεῖνος ἕξει, σὺ δʼ ἄλλον ζητήσεις· <milestone unit="section" n="15"/> ἂν
            οὖν μὴ εὕρῃς, χαμαὶ κοιμήσῃ μόνον θαρρῶν καὶ ῥέγκων καὶ μεμνημένος ὅτι ἐν τοῖς πλουσίοις
            καὶ βασιλεῦσι καὶ τυράννοις αἱ τραγῳδίαι τόπον ἔχουσιν, οὐδεὶς δὲ πένης τραγῳδίαν
            συμπληροῖ εἰ μὴ ὡς χορευτής. <milestone unit="section" n="16"/> οἱ δὲ βασιλεῖς ἄρχονται
            μὲν ἀπʼ ἀγαθῶν· <quote rend="blockquote"><lb/>στέψατε δώματα·</quote> εἶτα περὶ τρίτον ἢ
            τέταρτον μέρος· <quote rend="blockquote"><lb/>ἰὼ Κιθαιρών, τί μʼ ἐδέχου;</quote>
            ἀνδράποδον, ποῦ οἱ στέφανοι, ποῦ τὸ διάδημα; <milestone unit="section" n="17"/> οὐδέν σε
            ὠφελοῦσιν οἱ δορυφόροι; <milestone unit="section" n="18"/> ὅταν οὖν ἐκείνων τινὶ
            προσίῃς, τούτων μέμνησο, ὅτι τραγῳδῷ προσέρχῃ, οὐ τῷ ὑποκριτῇ, ἀλλʼ αὐτῷ τῷ Οἰδίποδι.
              <milestone unit="section" n="19"/>
            <q>ἀλλὰ μακάριος ὁ δεῖνα· μετὰ πολλῶν γὰρ περιπατεῖ.</q> κἀγὼ συγκατατάττω ἐμαυτὸν σὺν
            τοῖς πολλοῖς καὶ μετὰ πολλῶν περιπατῶ. <milestone unit="section" n="20"/> τὸ δὲ
            κεφάλαιον· μέμνησο ὅτι ἡ θύρα ἤνοικται. μὴ γίνου τῶν παιδίων δειλότερος, ἀλλʼ ὡς ἐκεῖνα,
            ὅταν αὐτοῖς μὴ ἀρέσκῃ τὸ πρᾶγμα, λέγει <q>οὐκέτι παίξω,</q> καὶ σύ, ὅταν σοι φαίνηταί
            τινα εἶναι τοιαῦτα, εἰπὼν <q>οὐκέτι παίξω</q> ἀπαλλάσσου, μένων δὲ μὴ θρήνει.</p>
        </div>
        <div n="25" type="chapter">
          <head>πρὸς τὸ αὐτό.</head>
          <milestone unit="section" n="1"/>
          <p>εἰ ταῦτα ἀληθῆ ἐστι καὶ μὴ βλακεύομεν μηδʼ ὑποκρινόμεθα ὅτι τὸ ἀγαθὸν τοῦ ἀνθρώπου ἐν
            προαιρέσει καὶ τὸ κακόν, τὰ δʼ ἄλλα πάντα οὐδὲν πρὸς ἡμᾶς, τί ἔτι ταρασσόμεθα, τί ἔτι
            φοβούμεθα; περὶ ἃ ἐσπουδάκαμεν, τούτων ἐξουσίαν οὐδεὶς ἔχει· <milestone unit="section"
              n="2"/> ὧν ἐξουσίαν οἱ ἄλλοι ἔχουσιν, τούτων οὐκ ἐπιστρεφόμεθα. ποῖον ἔτι πρᾶγμα
            ἔχομεν; <milestone unit="section" n="3"/> — ἀλλὰ ἔντειλαί μοι. — τί σοι ἐντείλωμαι; ὁ
            Ζεύς σοι οὐκ ἐντέταλται; οὐ δέδωκέν σοι τὰ μὲν σὰ ἀκώλυ<del>ς</del>τα καὶ ἀπαραπόδιστα,
            τὰ δὲ μὴ σὰ κωλυτὰ καὶ παραποδιστά; <milestone unit="section" n="4"/> τίνα οὖν ἐντολὴν
            ἔχων ἐκεῖθεν ἐλήλυθας, ποῖον διάταγμα; τὰ σὰ τήρει ἐκ παντὸς τρόπου, τῶν ἀλλοτρίων μὴ
            ἐφίεσο. τὸ πιστὸν σόν<gap extent="8"/>· τίς οὖν ἀφελέσθαι δύναταί σου ταῦτα; τίς κωλύσει
            χρῆσθαι αὐτοῖς ἄλλος εἰ μὴ σύ; σὺ δὲ πῶς; ὅταν περὶ τὰ μὴ σαυτοῦ σπουδάσῃς, τὰ σαυτοῦ
            ἀπώλεσας. <milestone unit="section" n="5"/> τοιαύτας ἔχων ὑποθήκας καὶ ἐντολὰς παρὰ τοῦ
            Διὸς ποίας ἔτι παρʼ ἐμοῦ θέλεις; κρείσσων εἰμὶ ἐκείνου, ἀξιοπιστότερος; <milestone
              unit="section" n="6"/> ἀλλὰ ταύτας τηρῶν ἄλλων τινῶν προσδέῃ; ἀλλʼ ἐκεῖνος οὐκ
            ἐντέταλται ταῦτα; φέρε τὰς προλήψεις, φέρε τὰς ἀποδείξεις τὰς τῶν φιλοσόφων, φέρε ἃ
            πολλάκις ἤκουσας, φέρε δʼ ἃ εἶπας αὐτός, φέρε ἃ ἀνέγνως, φέρε ἃ ἐμελέτησας.</p>
          <milestone unit="section" n="7"/>
          <p>μέχρις οὖ ν τίνος ταῦτα τηρεῖν καλῶς ἔχει<del>ς</del> καὶ τὴν παιδιὰν μὴ λύειν;
              <milestone unit="section" n="8"/> μέχρις ἂν κομψῶς διεξάγηται. ἐν Σατορναλίοις
            λέλογχεν βασιλεύς· ἔδοξε γὰρ παῖξαι ταύτην τὴν παιδιάν. προστάσσει <q>σὺ πίε, σὺ
              κέρασον, σὺ ᾆσον, σὺ ἄπελθε, σὺ ἐλθέ.</q> ὑπακούω, ἵνα μὴ παρʼ ἐμὲ λύηται ἡ παιδιά.
              <milestone unit="section" n="9"/>
            <q>ἀλλὰ σὺ ὑπολάμβανε ὅτι ἐν κακοῖς εἶ.</q> οὐχ ὑπολαμβάνω· καὶ τίς μʼ ἀναγκάσει
            ὑπολαμβάνειν; <milestone unit="section" n="10"/> πάλιν συνεθέμεθα παῖξαι τὰ περὶ
            Ἀγαμέμνονα καὶ Ἀχιλλέα. καταταγεὶς Ἀγαμέμνων λέγει μοι <q>πορεύου πρὸς τὸν Ἀχιλλέα καὶ
              ἀπόσπασον τὴν Βρισηίδα.</q> πορεύο <milestone unit="section" n="11"/> μαι.
              <q>ἔρχου.</q> ἔρχομαι. ὡς γὰρ ἐπὶ τῶν ὑποθετικῶν λόγων ἀναστρεφόμεθα, οὕτως δεῖ καὶ
            ἐπὶ τοῦ βίου. <q>ἔστω νύξ.</q> ἔστω. <q>τί οὖν; ἡμέρα ἐστίν;</q> οὔ· ἔλαβον γὰρ ὑπόθεσιν
            τοῦ νύκτα εἶναι. <milestone unit="section" n="12"/>
            <q>ἔστω σε ὑπολαμβάνειν ὅτι νύξ ἐστιν.</q> ἔστω. <q>ἀλλὰ καὶ ὑπόλαβε ὅτι νύξ ἐστιν.</q>
            οὐκ ἀκολουθεῖ τῇ ὑποθέσει. <milestone unit="section" n="13"/> οὕτως καὶ ἐνταῦθα. <q>ἔστω
              σε εἶναι δυστυχῆ.</q> ἔστω. <q>ἆρʼ οὖν ἀτυχὴς εἶ;</q> ναί. <q>τί οὖν;
              κακοδαιμονεῖς;</q> ναί. <q>ἀλλὰ καὶ ὑπόλαβε ὅτι ἐν κακοῖς εἶ.</q> οὐκ ἀκολουθεῖ τῇ
            ὑποθέσει· καὶ ἄλλος με κωλύει.</p>
          <milestone unit="section" n="14"/>
          <p>μέχρι πόσου οὖν ὑπακουστέον τοῖς τοιούτοις; μέχρις ἂν οὗ λυσιτελῇ, τοῦτο δʼ ἔστιν
            μέχρις ἂν οὗ σῴζω τὸ πρέπον καὶ κατάλληλον. <milestone unit="section" n="15"/> λοιπὸν οἱ
            μέν εἰσι κακαύστηροι καὶ κακοστόμαχοι καὶ λέγουσιν <q>ἐγὼ οὐ δύναμαι παρὰ τούτῳ
              δειπνεῖν, ἵνʼ αὐτοῦ ἀνέχομαι καθʼ ἡμέραν διηγουμένου, πῶς ἐν Μυσίᾳ ἐπολέμησεν·
              διηγησάμην σοι, ἀδελφέ, πῶς ἐπὶ τὸν λόφον ἀνέβην· πάλιν ἄρχομαι πολιορκεῖσθαι.</q>
            <milestone unit="section" n="16"/> ἄλλος λέγει <q>ἐγὼ δειπνῆσαι θέλω μᾶλλον καὶ ἀκούειν
              αὐτοῦ ὅσα θέλει ἀδολεσχοῦντος.</q>
            <milestone unit="section" n="17"/> καὶ σὺ σύγκρινε ταύτας τὰς ἀξίας· μόνον μηδὲν
            βαρούμενος ποίει, μὴ θλιβόμενος μηδʼ ὑπολαμβάνων ἐν κακοῖς εἶναι· τοῦτο γὰρ οὐδείς σε
            ἀναγκάζει. <milestone unit="section" n="18"/> καπνὸν πεποίηκεν ἐν τῷ οἰκήματι; ἂν
            μέτριον, μενῶ· ἂν λίαν πολύν, ἐξέρχομαι. τούτου γὰρ μεμνῆσθαι καὶ κρατεῖν, ὅτι ἡ θύρα
            ἤνοικται. <milestone unit="section" n="19"/> ἀλλὰ <q>μὴ οἴκει ἐν Νικοπόλει.</q> οὐκ
            οἰκῶ. <q>μηδʼ ἐν Ἀθήναις.</q> οὐδʼ ἐν Ἀθήναις. <q>μηδʼ ἐν Ῥώμῃ.</q> οὐδʼ ἐν Ῥώμῃ. <q>ἐν
              Γυάροις οἴκει.</q> οἰκῶ. ἀλλὰ πολύς μοι καπνὸς φαίνεται τὸ ἐν Γυάροις οἰκεῖν.
              <milestone unit="section" n="20"/> ἀποχωρῶ, ὅπου μʼ οὐδεὶς κωλύσει οἰκεῖν· ἐκείνη γὰρ
            ἡ οἴκησις παντὶ ἤνοικται. <milestone unit="section" n="21"/> καὶ τὸ τελευταῖον
            χιτωνάριον, τοῦτʼ ἔστι τὸ σωμάτιον, τούτου ἀνωτέρω οὐδενὶ οὐδὲν εἰς ἐμὲ ἔξεστιν.
              <milestone unit="section" n="22"/> διὰ τοῦτο ὁ Δημήτριος εἶπεν τῷ Νέρωνι <milestone
              unit="section" n="23"/>
            <q>ἀπειλεῖς μοι θάνατον, σοὶ δʼ ἡ φύσις.</q> ἂν δὲ τὸ σωμάτιον θαυμάσω, δοῦλον ἐμαυτὸν
            παραδέδωκα· ἂν τὸ κτησείδιον, δοῦλον. <milestone unit="section" n="24"/> εὐθὺς γὰρ
              <del>ἐμ</del>αὐτὸς κατʼ ἐμαυτοῦ δηλῶ, τίνι ἁλωτός εἰμι. ὡς ὁ ὄφις ἐὰν συσπᾷ τὴν
            κεφαλήν, λέγω <q>ἐκεῖνο αὐτοῦ τύπτε ὃ φυλάσσει.</q> καὶ σὺ γίγνωσκε, ὅτι ὃ ἂν φυλάσσειν
            ἐθέλῃς, κατʼ ἐκεῖνο ἐπιβήσεταί σοι ὁ κύριος. <milestone unit="section" n="25"/> τούτων
            μεμνημένος τίνα ἔτι κολακεύσεις ἢ φοβήσῃ;</p>
          <p>ἀλλὰ θέλω καθῆσθαι ὅπου οἱ συγκλητικοί. <milestone unit="section" n="26"/> — ὁρᾷς ὅτι
            σὺ σαυτῷ στενοχωρίαν παρέχεις, σὺ σαυτὸν θλίβεις; <milestone unit="section" n="27"/> —
            πῶς οὖν ἄλλως θεωρήσω καλῶς ἐν τῷ ἀμφιθεάτρῳ; — ἄνθρωπε, καὶ μὴ θεώρει καὶ οὐ μὴ θλιβῇς.
            τί πράγματα ἔχεις; ἢ μικρὸν ἔκδεξαι καὶ ἀχθείσης τῆς θεωρίας κάθισον εἰς τοὺς τῶν
            συγκλητικῶν τόπους καὶ ἡλιάζου. <milestone unit="section" n="28"/> καθόλου γὰρ ἐκείνου
            μέμνησο, ὅτι ἑαυτοὺς θλίβομεν, ἑαυτοὺς στενοχωροῦμεν, τοῦτʼ ἔστιν τὰ δόγματα ἡμᾶς θλίβει
            καὶ στενοχωρεῖ. <milestone unit="section" n="29"/> ἐπεὶ τί ἐστιν αὐτὸ τὸ λοιδορεῖσθαι;
            παραστὰς λίθον λοιδόρει· καὶ τί ποιήσεις; ἂν οὖν τις ὡς λίθος ἀκούῃ, τί ὄφελος τῷ
            λοιδοροῦντι; ἂν δʼ ἔχῃ τὴν ἀσθένειαν τοῦ λοιδορουμένου ὁ λοιδορῶν ἐπιβάθραν, τότε ἀνύει
            τι. <milestone unit="section" n="30"/>
            <q>περίσχισον αὐτόν.</q> τί λέγεις αὐτόν; τὸ ἱμάτιον λάβε, περίσχισον. <milestone
              unit="section" n="31"/>
            <q>ὕβριν σοι πεποίηκα.</q> καλῶς σοι γένοιτο. ταῦτα ἐμελέτα Σωκράτης, διὰ τοῦτο ἓν ἔχων
            πρόσωπον ἀεὶ διετέλει. ἡμεῖς δὲ θέλομεν πάντα μᾶλλον ἀσκεῖν καὶ μελετᾶν ἢ ὅπως
            ἀπαραπόδιστοι καὶ ἐλεύθεροι ἐσόμεθα. <milestone unit="section" n="32"/>
            <q>παράδοξα λέγουσιν οἱ φιλόσοφοι.</q> ἐν δὲ ταῖς ἄλλαις τέχναις οὐκ ἔστι παράδοξα; καὶ
            τί παραδοξότερόν ἐστιν ἢ κεντεῖν τινος τὸν ὀφθαλμόν, ἵνα ἴδῃ; εἴ τις ἀπείρῳ τῶν ἰατρικῶν
            τοῦτο εἶπεν, οὐκ ἂν κατεγέλα τοῦ λέγοντος; <milestone unit="section" n="33"/> τί οὖν
            θαυμαστὸν εἰ καὶ ἐν φιλοσοφίᾳ πολλὰ τῶν ἀληθῶν παράδοξα φαίνεται τοῖς ἀπείροις; </p>
        </div>
        <div n="26" type="chapter">
          <head>τίς ὁ βιωτικὸς νόμος.</head>
          <milestone unit="section" n="1"/>
          <p>ἀναγιγνώσκοντος δὲ τοὺς ὑποθετικοὺς ἔφη Νόμος ὑποθετικός ἐστι καὶ οὗτος τὸ ἀκόλουθον τῇ
            ὑποθέσει παραδέχεσθαι. πολὺ πρότερον δὲ νόμος βιωτικός ἐστιν οὗτος τὸ ἀκόλουθον τῇ φύσει
            πράττειν. <milestone unit="section" n="2"/> εἰ γὰρ ἐπὶ πάσης ὕλης καὶ περιστάσεως
            βουλόμεθα τηρῆσαι τὸ κατὰ φύσιν, δῆλον ὅτι ἐν παντὶ στοχαστέον τοῦ μήτε τὸ ἀκόλουθον
            ἡμᾶς ἐκφυγεῖν μήτε παραδέξασθαι τὸ μαχόμενον. <milestone unit="section" n="3"/> πρῶτον
            οὖν ἐπὶ τῆς θεωρίας γυμνάζουσιν ἡμᾶς οἱ φιλόσοφοι ὅπου ῥᾷον, εἶτα οὕτως ἐπὶ τὰ
            χαλεπώτερα ἄγουσιν· ἐνταῦθα γὰρ οὐδέν ἐστι τὸ ἀνθέλκον ὡς πρὸς τὸ ἀκολουθῆσαι τοῖς
            διδασκομένοις, ἐπὶ δὲ τῶν βιωτικῶν πολλὰ τὰ περισπῶντα. γελοῖος οὖν ὁ λέγων πρῶτον
            βούλεσθαι ἐπʼ ἐκείνων· <milestone unit="section" n="4"/> οὐ γὰρ ῥᾴδιον ἄρχεσθαι ἀπὸ τῶν
            χαλεπωτέρων. <milestone unit="section" n="5"/> καὶ τοῦτον ἀπολογισμὸν ἔδει φέρειν πρὸς
            τοὺς γονεῖς τοὺς ἀγανακτοῦντας ἐπὶ τῷ φιλοσοφεῖν τὰ τέκνα. <q>οὐκοῦν ἁμαρτάνω, πάτερ,
              καὶ οὐκ οἶδα τὸ ἐπιβάλλον ἐμαυτῷ καὶ προσῆκον· εἰ μὲν οὐδὲ μαθητόν ἐστιν οὐδὲ
              διδακτόν, τί μοι ἐγκαλεῖς; εἰ δὲ διδακτόν, δίδασκε· εἰ δὲ σὺ μὴ δύνασαι, ἄφες με
              μαθεῖν παρὰ τῶν λεγόντων εἰδέναι. <milestone unit="section" n="6"/> ἐπεὶ τί δοκεῖς;
              ὅτι θέλων περιπίπτω κακῷ καὶ ἀποτυγχάνω τοῦ ἀγαθοῦ; μὴ γένοιτο. τί οὖν ἐστι τὸ αἴτιον
              τοῦ ἁμαρτάνειν με; <milestone unit="section" n="7"/> ἡ ἄγνοια. οὐ θέλεις οὖν ἀποθῶμαι
              τὴν ἄγνοιαν; τίνα πώποτε ὀργὴ<del>ν</del> ἐδίδαξε τὰ κυβερνητικά, τὰ μουσικά; τὰ
              βιωτικὰ οὖν διὰ τὴν ὀργήν σου δοκεῖς ὅτι μαθήσομαι;</q>
            <milestone unit="section" n="8"/></p>
          <milestone unit="section" n="9"/>
          <p>ταῦτα ἐκείνῳ μόνῳ λέγειν ἔξεστι τῷ τοιαύτην ἐπιβολὴν ἐνηνοχότι. εἰ δέ τις μόνον
            ἐπιδείκνυσθαι θέλων ἐν συμποσίῳ ὅτι οἶδεν τοὺς ὑποθετικοὺς ἀναγιγνώσκει ταῦτα καὶ
            προσέρχεται τοῖς φιλοσόφοις, οὗτος ἄλλο τι πράσσει † ἵνα αὐτὸν συγκλητικὸς
            παρακατακείμενος θαυμάσει; <milestone unit="section" n="10"/> ἐκεῖ γὰρ τῷ ὄντι αἱ
            μεγάλαι ὗλαί εἰσι καὶ οἱ ἐνθάδε πλοῦτοι ἐκεῖ παίγνια δοκοῦσιν. διὰ τοῦτο ἐκεῖ δύσκολον
            κρατῆσαι τῶν αὑτοῦ φαντασιῶν, ὅπου τὰ ἐκ <milestone unit="section" n="11"/> σείοντα
            μεγάλα. ἐγώ τινα οἶδα κλαίοντα Ἐπαφροδίτου τῶν γονάτων ἁπτόμενον καὶ λέγοντα
            ταλαιπωρεῖν· ἀπολελεῖφθαι γὰρ αὐτῷ μηδέν, εἰ μὴ ἑκατὸν πεντήκοντα μυριάδας. <milestone
              unit="section" n="12"/> τί οὖν ὁ Ἐπαφρόδιτος; κατεγέλασεν ὡς ὑμεῖς; οὔ· ἀλλʼ
            ἐπιθαυμάσας λέγει <q>τάλας, πῶς οὖν ἐσιώπας, πῶς ἐκαρτέρεις;</q>
            <milestone unit="section" n="13"/></p>
          <p>ταράξας δὲ τὸν ἀναγιγνώσκοντα τοὺς ὑποθετικοὺς καὶ γελάσαντος τοῦ ὑποθεμένου αὐτῷ τὴν
            ἀνάγνωσιν Σεαυτοῦ, ἔφη, καταγελᾷς· οὐ προεγύμνασας τὸν νεανίσκον οὐδʼ ἔγνως εἰ δύναται
            τούτοις παρακολουθεῖν, ἀλλʼ ὡς ἀναγνώστῃ αὐτῷ χρῇ. <milestone unit="section" n="14"/> τί
            οὖν, ἔφη, μὴ δυναμένῃ διανοίᾳ συμπεπλεγμένου ἐπικρίσει παρακολουθεῖν ἔπαινον πιστεύομεν,
            ψόγον πιστεύομεν, ἐπίκρισιν περὶ τῶν καλῶς ἢ κακῶς γινομένων; κἄν τινα κακῶς λέγῃ, οὗτος
            ἐπιστρέφεται, κἂν ἐπαινῇ τινα, ἐπαίρεται; ἐν τοῖς οὕτως μικροῖς μὴ εὑρίσκων τὸ ἑξῆς;
              <milestone unit="section" n="15"/> αὕτη οὖν ἀρχὴ τοῦ φιλοσοφεῖν, αἴσθησις τοῦ ἰδίου
            ἡγεμονικοῦ πῶς ἔχει· μετὰ γὰρ τὸ γνῶναι ὅτι ἀσθενῶς οὐκ ἔτι θελήσει χρῆσθαι αὐτῷ πρὸς τὰ
            μεγάλα. <milestone unit="section" n="16"/> νῦν δὲ μὴ δυνάμενοί τινες τὸν ψωμὸν
            καταπίνειν σύνταξιν ἀγοράσαντες ἐπιβάλλονται ἐσθίειν. διὰ τοῦτο ἐμοῦσιν ἢ ἀπεπτοῦσιν·
            εἶτα στρόφοι καὶ κατάρροιαι καὶ πυρετοί. ἔδει δʼ ἐφιστάνειν, εἰ δύνανται. <milestone
              unit="section" n="17"/> ἀλλʼ ἐν μὲν θεωρίᾳ ῥᾴδιον ἐξελέγξαι τὸν οὐκ εἰδότα, ἐν δὲ τοῖς
            κατὰ τὸν βίον οὔτε παρέχει ἑαυτόν τις ἐλέγχῳ τόν τʼ ἐξελέγξαντα μισοῦμεν. ὁ δὲ Σωκράτης
            ἔλεγεν ἀνεξέταστον βίον μὴ ζῆν. <milestone unit="section" n="18"/></p>
        </div>
        <div n="27" type="chapter">
          <head>ποσαχῶς αἱ φαντασίαι γίνονται καὶ τίνα πρόχειρα πρὸς αὐτὰς βοηθήματα
            παρασκευαστέον.</head>
          <milestone unit="section" n="1"/>
          <p>τετραχῶς αἱ φαντασίαι γίνονται ἡμῖν· ἢ γὰρ ἔστι τινὰ καὶ οὕτως φαίνεται ἢ οὐκ ὄντα οὐδὲ
            φαίνεται ὅτι ἔστιν ἢ ἔστι καὶ οὐ φαίνεται ἢ οὐκ ἔστι καὶ φαίνεται. <milestone
              unit="section" n="2"/> λοιπὸν ἐν πᾶσι τούτοις εὐστοχεῖν ἔργον ἐστὶ τοῦ πεπαιδευμένου.
            ὅ τι δʼ ἂν ᾖ τὸ θλῖβον, ἐκείνῳ δεῖ προσάγειν τὴν βοήθειαν. εἰ σοφίσματα ἡμᾶς Πυρρώνεια
            καὶ Ἀκαδημαικὰ τὰ θλίβοντά ἐστιν, ἐκείνοις προσάγωμεν τὴν βοήθειαν· <milestone
              unit="section" n="3"/> εἰ αἱ τῶν πραγμάτων πιθανότητες, καθʼ ἃς φαίνεταί τινα ἀγαθὰ
            οὐκ ὄντα, ἐκεῖ τὴν βοήθειαν ζητῶμεν· εἰ ἔθος ἐστὶ τὸ θλῖβον, πρὸς ἐκεῖνο τὴν βοήθειαν
            ἀνευρίσκειν πειρατέον. <milestone unit="section" n="4"/> τί οὖν πρὸς ἔθος ἔστιν
            εὑρίσκειν βοήθημα; <milestone unit="section" n="5"/> τὸ ἐναντίον ἔθος. ἀκούεις τῶν
            ἰδιωτῶν λεγόντων <q>τάλας ἐκεῖνος, ἀπέθανεν· ἀπώλετο ὁ πατὴρ αὐτοῦ, ἡ μήτηρ· ἐξεκόπη,
              ἀλλὰ καὶ ἄωρος καὶ ἐπὶ ξένης.</q>
            <milestone unit="section" n="6"/> ἄκουσον τῶν ἐναντίων λόγων, ἀπόσπασον σεαυτὸν τούτων
            τῶν φωνῶν, ἀντίθες τῷ ἔθει τὸ ἐναντίον ἔθος. πρὸς τοὺς σοφιστικοὺς λόγους τὰ λογικὰ καὶ
            τὴν ἐν τούτοις γυμνασίαν καὶ τριβήν, πρὸς τὰς τῶν πραγμάτων πιθανότητας τὰς προλήψεις
            ἐναργεῖς ἐσμηγμένας καὶ προχείρους ἔχειν δεῖ.</p>
          <milestone unit="section" n="7"/>
          <p>ὅταν θάνατος φαίνηται κακόν, πρόχειρον ἔχειν ὅτι τὰ κακὰ ἐκκλίνειν καθήκει καὶ
            ἀναγκαῖον ὁ θάνατος. τί γὰρ ποιήσω; <milestone unit="section" n="8"/> ποῦ γὰρ αὐτὸν
            φύγω; ἔστω ἐμὲ εἶναι Σαρπηδόνα τὸν τοῦ Διός, ἵνʼ οὕτως γενναίως εἴπω <q>ἀπελθὼν ἢ αὐτὸς
              ἀριστεῦσαι θέλω ἢ ἄλλῳ παρασχεῖν ἀφορμὴν τοῦ ἀριστεῦσαι· εἰ μὴ δύναμαι κατορθῶσαί τι
              αὐτός, οὐ φθονήσω ἄλλῳ τοῦ ποιῆσαί τι γενναῖον·</q> ἔστω ταῦτα ὑπὲρ ἡμᾶς, ἐκεῖνο οὐ
            πίπτει εἰς ἡμᾶς; <milestone unit="section" n="9"/> καὶ ποῦ φύγω τὸν θάνατον; μηνύσατέ
            μοι τὴν χώραν, μηνύσατε ἀνθρώπους, εἰς οὓς ἀπέλθω, εἰς οὓς οὐ παραβάλλει, μηνύσατε
            ἐπαοιδήν· εἰ μὴ ἔχω, τί με θέλετε ποιεῖν; <milestone unit="section" n="10"/> οὐ δύναμαι
            τὸν θάνατον ἀποφυγεῖν· τὸ φοβεῖσθαι αὐτὸν μὴ ἀποφύγω, ἀλλʼ ἀποθάνω πενθῶν καὶ τρέμων;
            αὕτη γὰρ γένεσις πάθους θέλειν τι καὶ μὴ γίνεσθαι. <milestone unit="section" n="11"/>
            ἔνθεν ἂν μὲν δύνωμαι τὰ ἐκτὸς μετατιθέναι πρὸς τὴν βούλησιν τὴν ἐμαυτοῦ, μετατίθημι· εἰ
            δὲ μή, τὸν ἐμποδίζοντα ἐκτυφλῶσαι θέλω. <milestone unit="section" n="12"/> πέφυκε γὰρ ὁ
            ἄνθρωπος μὴ ὑπομένειν ἀφαιρεῖσθαι τοῦ ἀγαθοῦ, μὴ ὑπομένειν περιπίπτειν τῷ κακῷ.
              <milestone unit="section" n="13"/> εἶτα τὸ τελευταῖον, ὅταν μήτε τὰ πράγματα
            μεταθεῖναι δυνηθῶ μήτε τὸν ἐμποδίζοντα ἐκτυφλῶσαι, κάθημαι καὶ στένω καὶ ὃν δύναμαι
            λοιδορῶ, τὸν Δία καὶ τοὺς θεοὺς τοὺς ἄλλους· εἰ γὰρ μὴ ἐπιστρέφονταί μου, τί ἐμοὶ καὶ
            αὐτοῖς; <milestone unit="section" n="14"/>
            <q>ναί· ἀλλʼ ἀσεβὴς ἔσῃ.</q> τί οὖν μοι χεῖρον ἔσται, ὧν ἔστι μοι νῦν; τὸ σύνολον
            ἐκείνου μεμνῆσθαι, ὅτι, ἐὰν μὴ ἐν τῷ αὐτῷ ᾖ τὸ εὐσεβὲς καὶ συμφέρον, οὐ δύναται σωθῆναι
            τὸ εὐσεβὲς ἔν τινι. ταῦτα οὐ δοκεῖ ἐπείγοντα; <milestone unit="section" n="15"/></p>
          <p>ἐρχέσθω καὶ ἀπαντάτω Πυρρώνειος καὶ Ἀκαδημαικός. ἐγὼ μὲν γὰρ τὸ ἐμὸν μέρος οὐκ ἄγω
            σχολὴν πρὸς ταῦτα οὐδὲ δύναμαι συνηγορῆσαι τῇ συνηθείᾳ. <milestone unit="section" n="16"
            /> εἰ καὶ περὶ ἀγριδίου πραγμάτιον εἶχον, ἄλλον ἂν παρεκάλεσα τὸν συνηγορήσοντα· τίνι
            οὖν ἀρκοῦμαι κατὰ τὸν τόπον; πῶς μὲν αἴσθησις γίνεται, <milestone unit="section" n="17"
            /> π<del>ρ</del>ότερον διʼ ὅλων ἢ ἀπὸ μέρους, ἴσως οὐκ οἶδα ἀπολογίσασθαι, ταράσσει δέ
            με ἀμφότερα. ὅτι δʼ ἐγὼ καὶ σὺ οὐκ ἐσμὲν οἱ αὐτοί, λίαν ἀκριβῶς οἶδα. <milestone
              unit="section" n="18"/> πόθεν τοῦτο; οὐδέποτε καταπίνειν τι θέλων ἐκεῖ φέρω τὸν ψωμόν,
            ἀλλʼ ὧδε· οὐδέποτʼ ἄρτον θέλων λαβεῖν τὸ σάρον ἔλαβον, ἀλλʼ ἀεὶ ἐπὶ τὸν ἄρτον ἔρχομαι ὡς
            πρὸς σκοπόν. <milestone unit="section" n="19"/> ὑμεῖς δʼ αὐτοὶ οἱ τὰς αἰσθήσεις
            ἀναιροῦντες ἄλλο τι ποιεῖτε; τίς ὑμῶν εἰς βαλανεῖον ἀπελθεῖν θέλων εἰς μυλῶνα ἀπῆλθεν;
              <milestone unit="section" n="20"/> — τί οὖν; οὐ δεῖ κατὰ δύναμιν καὶ τούτων
            ἀντέχεσθαι, τοῦ τηρῆσαι τὴν συνήθειαν, τοῦ πεφράχθαι πρὸς τὰ κατʼ αὐτῆς; <milestone
              unit="section" n="21"/> — καὶ τίς ἀντιλέγει; ἀλλὰ τὸν δυνάμενον, τὸν σχολάζοντα· τὸν
            δὲ τρέμοντα καὶ ταρασσόμενον καὶ ῥηγνύμενον ἔσωθεν τὴν καρδίαν ἄλλῳ τινὶ δεῖ
            προσευκαιρεῖν.</p>
        </div>
        <div n="28" type="chapter">
          <head>ὅτι οὐ δεῖ χαλεπαίνειν ἀνθρώποις καὶ τίνα τὰ μικρὰ καὶ μεγάλα ἐν ἀνθρώποις.</head>
          <milestone unit="section" n="1"/>
          <milestone unit="section" n="2"/>
          <p>τί ἐστιν αἴτιον τοῦ συγκατατίθεσθαί τινι; τὸ φαίνεσθαι ὅτι ὑπάρχει. τῷ οὖν φαινομένῳ
            ὅτι οὐχ ὑπάρχει συγκατατίθεσθαι οὐχ οἷόν τε. διὰ τί; ὅτι ἡ φύσις αὕτη ἐστὶ τῆς διανοίας
            τοῖς μὲν ἀληθέσιν ἐπινεύειν, τοῖς δὲ ψευδέσι δυσαρεστεῖν, πρὸς δὲ τὰ ἄδηλα ἐπέχειν.
              <milestone unit="section" n="3"/> τίς τούτου πίστις; <q>πάθε, εἰ δύνασαι, νῦν ὅτι νύξ
              ἐστιν.</q> οὐχ οἷόν τε. <q>ἀπόπαθε ὅτι ἡμέρα ἐστίν.</q> οὐχ οἷόν τε. <q>πάθε ἢ ἀπόπαθε
              ἀπὸ τοῦ ἀρτίους εἶναι τοὺς ἀστέρας.</q> οὐχ οἷόν τε. <milestone unit="section" n="4"/>
            ὅταν οὖν τις συγκατατίθηται τῷ ψεύδει, ἴσθι ὅτι οὐκ ἤθελεν ψεύδει συγκαταθέσθαι· πᾶσα
            γὰρ ψυχὴ ἄκουσα στέρεται τῆς ἀληθείας, ὡς λέγει Πλάτων· ἀλλὰ ἔδοξεν αὐτῷ τὸ ψεῦδος
            ἀληθές. <milestone unit="section" n="5"/> ἄγε ἐπὶ δὲ τῶν πράξεων τί ἔχομεν τοιοῦτον οἷον
            ἐνθάδε τὸ ἀληθὲς ἢ τὸ ψεῦδος; τὸ καθῆκον καὶ παρὰ τὸ καθῆκον, τὸ συμφέρον καὶ τὸ
            ἀσύμφορον, τὸ κατʼ ἐμὲ καὶ οὐ κατʼ ἐμὲ καὶ ὅσα τούτοις ὅμοια. <milestone unit="section"
              n="6"/>
            <q>οὐ δύναται οὖν τις δοκεῖν μέν, ὅτι συμφέρει αὐτῷ, μὴ αἱρεῖσθαι δʼ αὐτό;</q> οὐ
            δύναται. <milestone unit="section" n="7"/> πῶς ἡ λέγουσα <quote rend="blockquote"
              ><lb/>καὶ μανθάνω μὲν οἷα δρᾶν μέλλω κακά, <lb/>θυμὸς δὲ κρείσσων τῶν ἐμῶν
              βουλευμάτων;</quote> ὅτι αὐτὸ τοῦτο, τῷ θυμῷ χαρίσασθαι καὶ τιμωρήσασθαι τὸν ἄνδρα,
            συμφορώτερον ἡγεῖται τοῦ σῶσαι τὰ τέκνα. <milestone unit="section" n="8"/>
            <q>ναί· ἀλλʼ ἐξηπάτηται.</q> δεῖξον αὐτῇ ἐναργῶς ὅτι ἐξηπάτηται καὶ οὐ ποιήσει· μέχρι δʼ
            ἂν οὗ μὴ δεικνύῃς, τίνι ἔχει ἀκολουθῆσαι ἢ τῷ φαινομένῳ; <milestone unit="section" n="9"
            /> οὐδενί. τί οὖν χαλεπαίνεις αὐτῇ, ὅτι πεπλάνηται ἡ ταλαίπωρος περὶ τῶν μεγίστων καὶ
            ἔχις ἀντὶ ἀνθρώπου γέγονεν; οὐχὶ δʼ, εἴπερ ἄρα, μᾶλλον ἐλεεῖς, ὡς τοὺς τυφλοὺς ἐλεοῦμεν,
            ὡς τοὺς χωλούς, οὕτως τοὺς τὰ κυριώτατα τετυφλωμένους καὶ ἀποκεχωλωμένους; <milestone
              unit="section" n="10"/></p>
          <p>ὅστις οὖν τούτου μέμνηται καθαρῶς ὅτι ἀνθρώπῳ μέτρον πάσης πράξεως τὸ φαινόμενον
            (λοιπὸν ἢ καλῶς φαίνεται ἢ κακῶς· εἰ καλῶς, ἀνέγκλητός ἐστιν· εἰ κακῶς, αὐτὸς ἐζημίωται·
            οὐ δύναται γὰρ ἄλλος μὲν εἶναι ὁ πεπλανημένος, ἄλλος δʼ ὁ βλαπτόμενος), οὐδενὶ
            ὀργισθήσεται, οὐδενὶ χαλεπανεῖ, οὐδένα λοιδορήσει, οὐδένα μέμψεται, οὐ μισήσει, οὐ
            προσκόψει οὐδενί. <milestone unit="section" n="11"/> ὥστε καὶ τὰ οὕτω μεγάλα καὶ δεινὰ
            ἔργα ταύτην ἔχει τὴν ἀρχήν, τὸ φαινόμενον; ταύτην οὐδʼ ἄλλην. <milestone unit="section"
              n="12"/> ἡ Ἰλιὰς οὐδέν ἐστιν ἢ φαντασία καὶ χρῆσις φαντασιῶν. ἐφάνη τῷ Ἀλεξάνδρῳ
            ἀπάγειν τοῦ Μενελάου τὴν γυναῖκα, ἐφάνη τῇ Ἑλένῃ ἀκολουθῆσαι αὐτῷ. <milestone
              unit="section" n="13"/> εἰ οὖν ἐφάνη τῷ Μενελάῳ παθεῖν ὅτι κέρδος ἐστὶ τοιαύτης
            γυναικὸς στερηθῆναι, τί ἂν ἐγένετο; ἀπολώλει ἡ Ἰλιὰς οὐ μόνον ἀλλὰ καὶ ἡ Ὀδύσσεια. —
              <milestone unit="section" n="14"/> ἐκ τοιούτου οὖν μικροῦ πράγματος ἤρτηται τὰ
            τηλικαῦτα; — τίνα δὲ καὶ λέγεις τὰ τηλικαῦτα; πολέμους καὶ στάσεις καὶ ἀπωλείας πολλῶν
            ἀνθρώπων καὶ κατασκαφὰς πόλεων; καὶ τί μέγα ἔχει ταῦτα; — οὐδέν; — <milestone
              unit="section" n="15"/> τί δʼ ἔχει μέγα πολλοὺς βοῦς ἀποθανεῖν καὶ πολλὰ πρόβατα καὶ
            πολλὰς καλιὰς χελιδόνων ἢ πελαργῶν ἐμπρησθῆναι καὶ κατασκαφῆναι; <milestone
              unit="section" n="16"/> — ὅμοια οὖν ἐστι ταῦτα ἐκείνοις; — ὁμοιότατα. σώματα ἀπώλετο
            ἀνθρώπων· καὶ βοῶν καὶ προβάτων. οἰκημάτια ἐνεπρήσθη ἀνθρώπων· καὶ πελαργῶν νεοσσιαί.
              <milestone unit="section" n="17"/> τί μέγα ἢ δεινόν; ἢ δεῖξόν μοι τί διαφέρει οἰκία
            ἀνθρώπου καὶ νεοσσιὰ πελαργοῦ ὡς οἴκησις. <milestone unit="section" n="18"/> — ὅμοιον
            οὖν ἐστι πελαργὸς καὶ ἄνθρωπος; — τί λέγεις; κατὰ τὸ σῶμα ὁμοιότατον. <del>πλὴν ὅτι μὲν
              ἐκ δοκῶν καὶ κεραμίδων καὶ πλίνθων οἰκοδομεῖται τὰ οἰκίδια, ἡ δʼ ἐκ ῥάβδων καὶ
              πηλοῦ.</del></p>
          <p>οὐδενὶ οὖν διαφέρει ἄνθρωπος πελαργοῦ; <milestone unit="section" n="19"/> — μὴ γένοιτο·
            ἀλλὰ τούτοις οὐ διαφέρει. — τίνι οὖν διαφέρει; <milestone unit="section" n="20"/> —
            ζήτει καὶ εὑρήσεις, ὅτι ἄλλῳ διαφέρει. ὅρα μὴ τῷ παρακολουθεῖν οἷς ποιεῖ, ὅρα μὴ τῷ
            κοινωνικῷ, μὴ τῷ πιστῷ, τῷ αἰδήμονι, τῷ ἀσφαλεῖ, τῷ συνετῷ. <milestone unit="section"
              n="21"/> ποῦ οὖν τὸ μέγα ἐν ἀνθρώποις κακὸν καὶ ἀγαθόν; ὅπου ἡ διαφορά. ἂν σῴζηται
            τοῦτο καὶ περιτετειχισμένον μένῃ καὶ μὴ διαφθείρηται τὸ αἰδῆμον μηδὲ τὸ πιστὸν μηδὲ τὸ
            συνετόν, τότε σῴζεται καὶ αὐτός· ἂν δʼ ἀπολλύηταί τι τούτων καὶ ἐκπολιορκῆται, τότε καὶ
            αὐτὸς ἀπόλλυται. καὶ τὰ μεγάλα πράγματα ἐν τούτῳ ἐστίν. <milestone unit="section" n="22"
            /> ἔπταισεν μεγάλα ὁ Ἀλέξανδρος, ὅτʼ ἐπῆλθον † φασιν οἱ Ἕλληνες καὶ ὅτε ἐπόρθουν τὴν
            Τροίαν καὶ ὅτε οἱ ἀδελφοὶ αὐτοῦ ἀπώλλυντο; <milestone unit="section" n="23"/> οὐδαμῶς·
            διʼ ἀλλότριον γὰρ ἔργον πταίει οὐδείς· ἀλλὰ τότε πελαργῶν νεοσσιαὶ ἐπορθοῦντο. πταῖσμα
            δʼ ἦν, ὅτε ἀπώλεσε τὸν αἰδήμονα, τὸν πιστόν, τὸν φιλόξενον, τὸν κόσμιον. <milestone
              unit="section" n="24"/> πότʼ ἔπταισεν ὁ Ἀχιλλεύς; ὅτε ἀπέθανεν ὁ Πάτροκλος; μὴ
            γένοιτο· ἀλλʼ ὅτε ὠργίζετο, ὅτε κορασίδιον ἔκλαεν, ὅτʼ ἐπελάθετο ὅτι πάρεστιν οὐκ ἐπὶ τὸ
            ἐρωμένας κτᾶσθαι, ἀλλʼ ἐπὶ τὸ πολεμεῖν. <milestone unit="section" n="25"/> ταῦτʼ ἐστὶ τὰ
            ἀνθρωπικὰ πταίσματα, τοῦτό ἐστιν ἡ πολιορκία, τοῦτό ἐστι κατασκαφή, ὅταν τὰ δόγματα τὰ
            ὀρθὰ καθαιρῆται, ὅταν ἐκεῖνα διαφθείρηται. <milestone unit="section" n="26"/> — ὅταν οὖν
            γυναῖκες ἄγωνται καὶ παιδία αἰχμαλωτίζηται καὶ ὅταν αὐτοὶ κατασφάζωνται, ταῦτα οὐκ ἔστι
            κακά; <milestone unit="section" n="27"/> — πόθεν τοῦτο προσδοξάζεις; κἀμὲ δίδαξον. — οὔ·
            ἀλλὰ πόθεν σὺ λέγεις ὅτι οὐκ ἔστι κακά; <milestone unit="section" n="28"/> — ἔλθωμεν ἐπὶ
            τοὺς κανόνας, φέρε τὰς προλήψεις.</p>
          <p>διὰ τοῦτο γὰρ οὐκ ἔστιν ἱκανῶς θαυμάσαι τὸ γινόμενον. ὅπου βάρη κρῖναι θέλομεν, οὐκ
            εἰκῇ κρίνομεν· ὅπου τὰ εὐθέα καὶ στρεβλά, οὐκ εἰκῇ· <milestone unit="section" n="29"/>
            ἁπλῶς ὅπου διαφέρει ἡμῖν γνῶναι τὸ κατὰ τὸν τόπον ἀληθές, οὐδέποθʼ ἡμῶν οὐδεὶς οὐδὲν
            εἰκῇ ποιήσει. <milestone unit="section" n="30"/> ὅπου δὲ τὸ πρῶτον καὶ μόνον αἴτιόν ἐστι
            τοῦ κατορθοῦν ἢ ἁμαρτάνειν, τοῦ εὐροεῖν ἢ δυσροεῖν, τοῦ ἀτυχεῖν ἢ εὐτυχεῖν, ἐνθάδε μόνον
            εἰκαῖοι καὶ προπετεῖς. οὐδαμοῦ ὅμοιόν τι ζυγῷ, οὐδαμοῦ ὅμοιόν τι κανόνι, ἀλλά τι ἐφάνη
            καὶ εὐθὺς ποιῶ τὸ φανέν. <milestone unit="section" n="31"/> κρείσσων γάρ εἰμι τοῦ
            Ἀγαμέμνονος ἢ τοῦ Ἀχιλλέως, ἵνʼ ἐκεῖνοι μὲν διὰ τὸ ἀκολουθῆσαι τοῖς φαινομένοις τοιαῦτα
            κακὰ ποιήσωσι καὶ πάθωσιν, ἐμοὶ δὲ μὴ ἀρκῇ τὸ φαινόμενον; <milestone unit="section"
              n="32"/> καὶ ποία τραγῳδία ἄλλην ἀρχὴν ἔχει; Ἀτρεὺς Εὐριπίδου τί ἐστιν; τὸ φαινόμενον.
            Οἰδίπους Σοφοκλέους τί ἐστιν; τὸ φαινόμενον. Φοῖνιξ; <milestone unit="section" n="33"/>
            τὸ φαινόμενον. Ἱππόλυτος; τὸ φαινόμενον. τούτου οὖν μηδεμίαν ἐπιμέλειαν ποιεῖσθαι τίνος
            ὑμῖν δοκεῖ; τίνες δὲ λέγονται οἱ παντὶ τῷ φαινομένῳ ἀκολουθοῦντες; — μαινόμενοι. — ἡμεῖς
            οὖν ἄλλο τι ποιοῦμεν;</p>
        </div>
        <div n="29" type="chapter">
          <head>περὶ εὐσταθείας.</head>
          <milestone unit="section" n="1"/>
          <p>οὐσία τοῦ ἀγαθοῦ προαίρεσις ποιά, τοῦ κακοῦ προαίρεσις ποιά. <milestone unit="section"
              n="2"/> τί οὖν τὰ ἐκτός; ὗλαι τῇ προαιρέσει, περὶ ἃς ἀναστρεφομένη τεύξεται τοῦ ἰδίου
            ἀγαθοῦ ἢ κακοῦ. πῶς τοῦ ἀγαθοῦ τεύξεται; <milestone unit="section" n="3"/> ἂν τὰς ὕλας
            μὴ θαυμάσῃ. τὰ γὰρ περὶ τῶν ὑλῶν δόγματα ὀρθὰ μὲν ὄντα ἀγαθὴν ποιεῖ τὴν προαίρεσιν,
            στρεβλὰ δὲ καὶ διεστραμμένα κακήν. <milestone unit="section" n="4"/> τοῦτον τὸν νόμον ὁ
            θεὸς τέθεικεν καὶ φησίν <q>εἰ τι ἀγαθὸν θέλεις, παρὰ σεαυτοῦ λάβε.</q> σὺ λέγεις <q>οὔ·
              ἀλλὰ παρʼ ἄλλου.</q> μή, ἀλλὰ παρὰ σεαυτοῦ. λοιπὸν ὅταν ἀπειλῇ ὁ τύραννος καὶ μὴ καλῇ,
            λέγω <milestone unit="section" n="5"/>
            <q>τίνι ἀπειλεῖ;</q> ἂν λέγῃ <q>δήσω σε,</q> φημὶ ὅτι <q>ταῖς χερσὶν ἀπειλεῖ καὶ τοῖς
              ποσίν.</q>
            <milestone unit="section" n="6"/> ἂν λέγῃ <q>τραχηλοκοπήσω σε,</q> λέγω <q>τῷ τραχήλῳ
              ἀπειλεῖ.</q> ἂν λέγῃ <q>εἰς φυλακήν σε βαλῶ,</q>
            <q>ὅλῳ τῷ σαρκιδίῳ·</q> κἂν ἐξορισμὸν ἀπειλῇ, τὸ αὐτό. <milestone unit="section" n="7"/>
            — σοὶ οὖν οὐδὲν ἀπειλεῖ; — εἰ πέπονθα ὅτι ταῦτα οὐδέν ἐστι πρὸς ἐμέ, οὐδέν· εἰ δὲ
            φοβοῦμαί τι τούτων, ἐμοὶ ἀπειλεῖ. <milestone unit="section" n="8"/> τίνα λοιπὸν δέδοικα;
            τὸν τίνων ὄντα κύριον; τῶν ἐπʼ ἐμοί; οὐδὲ εἷς ἐστιν. τῶν οὐκ ἐπʼ ἐμοί; καὶ τί μοι αὐτῶν
            μέλει; <milestone unit="section" n="9"/></p>
          <p>ὑμεῖς οὖν οἱ φιλόσοφοι διδάσκετε καταφρονεῖν τῶν βασιλέων; — μὴ γένοιτο. τίς ἡμῶν
            διδάσκει ἀντιποιεῖσθαι πρὸς αὐτούς, ὧν ἐκεῖνοι ἔχουσιν ἐξουσίαν; <milestone
              unit="section" n="10"/> τὸ σωμάτιον λάβε, τὴν κτῆσιν λάβε, τὴν φήμην λάβε, τοὺς περὶ
            ἐμὲ λάβε. ἄν τινας τούτων ἀναπείθω ἀντιποιεῖσθαι, τῷ ὄντι ἐγκαλείτω μοι. <milestone
              unit="section" n="11"/>
            <q>ναί· ἀλλὰ καὶ τῶν δογμάτων ἄρχειν θέλω.</q> καὶ τίς σοι ταύτην τὴν ἐξουσίαν δέδωκεν;
              <milestone unit="section" n="12"/> ποῦ δύνασαι νικῆσαι δόγμα ἀλλότριον;
              <q>προσάγων,</q> φησίν, <q>αὐτῷ φόβον νικήσω.</q> ἀγνοεῖς ὅτι αὐτὸ αὑτὸ ἐνίκησεν, οὐχ
            ὑπʼ ἄλλου ἐνικήθη· προαίρεσιν δὲ οὐδὲν ἄλλο νικῆσαι δύναται, πλὴν αὐτὴ ἑαυτήν.
              <milestone unit="section" n="13"/> διὰ τοῦτο καὶ ὁ τοῦ θεοῦ νόμος κράτιστός ἐστι καὶ
            δικαιότατος· τὸ κρεῖσσον ἀεὶ περιγινέσθω τοῦ χείρονος. <milestone unit="section" n="14"/>
            <q>κρείττονές εἰσιν οἱ δέκα τοῦ ἑνός.</q> πρὸς τί; πρὸς τὸ δῆσαι, πρὸς τὸ ἀποκτεῖναι,
            πρὸς τὸ ἀπαγαγεῖν ὅπου θέλουσιν, πρὸς τὸ ἀφελέσθαι τὰ ὄντα. νικῶσιν τοίνυν οἱ δέκα τὸν
            ἕνα ἐν τούτῳ, ἐν ᾧ κρείσσονές εἰσιν. <milestone unit="section" n="15"/> ἐν τίνι οὖν
            χείρονές εἰσιν; ἂν ὁ μὲν ἔχῃ δόγματα ὀρθά, οἱ δὲ μή. τί οὖν; ἐν τούτῳ δύνανται νικῆσαι;
            πόθεν; εἰ δʼ ἱστάμεθα ἐπὶ ζυγοῦ, οὐκ ἔδει τὸν βαρύτερον καθελκύσαι;</p>
          <p>Σωκράτης οὖν ἵνα πάθῃ ταῦτα ὑπʼ Ἀθηναίων; <milestone unit="section" n="16"/> —
            ἀνδράποδον, τί λέγεις τὸ Σωκράτης; ὡς ἔχει τὸ πρᾶγμα λέγε· ἵνʼ οὖν τὸ Σωκράτους σωμάτιον
            ἀπαχθῇ καὶ συρῇ ὑπὸ τῶν ἰσχυροτέρων εἰς δεσμωτήριον καὶ κώνειόν τις δῷ τῷ σωματίῳ τῷ
            Σωκράτους κἀκεῖνο ἀποψυγῇ; <milestone unit="section" n="17"/> ταῦτά σοι φαίνεται
            θαυμαστά, ταῦτα ἄδικα, ἐπὶ τούτοις ἐγκαλεῖς τῷ θεῷ; οὐδὲν οὖν εἶχε Σωκράτης ἀντὶ τούτων;
            ποῦ ἦν ἡ οὐσία αὐτῷ τοῦ ἀγαθοῦ; <milestone unit="section" n="18"/> τίνι προσσχῶμεν; σοὶ
            ἢ αὐτῷ; καὶ τί λέγει ἐκεῖνος; <q>ἐμὲ δʼ Ἄνυτος καὶ Μέλητος ἀποκτεῖναι μὲν δύνανται,
              βλάψαι δʼ οὔ.</q> καὶ πάλιν <q>εἰ ταύτῃ τῷ θεῷ φίλον, ταύτῃ γινέσθω.</q>
            <milestone unit="section" n="19"/> ἀλλὰ δεῖξον ὅτι χείρονα ἔχων δόγματα κρατεῖ τοῦ
            κρείττονος ἐν δόγμασιν. οὐ δείξεις· οὐδʼ ἐγγύς. νόμος γὰρ τῆς φύσεως. καὶ τοῦ θεοῦ οὗτος
            τὸ κρεῖσσον ἀεὶ περιγινέσθω τοῦ χείρονος. ἐν τίνι; ἐν ᾧ κρεῖσσόν ἐστιν. <milestone
              unit="section" n="20"/> σῶμα σώματος ἰσχυρότερον, οἱ πλείονες τοῦ ἑνός, ὁ κλέπτης τοῦ
            μὴ κλέπτου. <milestone unit="section" n="21"/> διὰ τοῦτο κἀγὼ τὸν λύχνον ἀπώλεσα, ὅτι ἐν
            τῷ ἀγρυπνεῖν μου κρείσσων ἦν ὁ κλέπτης. ἀλλʼ ἐκεῖνος τοσούτου ὠνήσατο λύχνον· ἀντὶ
            λύχνου κλέπτης ἐγένετο, ἀντὶ λύχνου ἄπιστος, ἀντὶ λύχνου θηριώδης. τοῦτο ἔδοξεν αὐτῷ
            λυσιτελεῖν.</p>
          <milestone unit="section" n="22"/>
          <p>ἔστω· ἀλλʼ εἴληπταί μού τις τοῦ ἱματίου καὶ ἕλκει μʼ εἰς τὴν ἀγοράν, εἶτα
            ἐπικραυγάζουσιν ἄλλοι <q>φιλόσοφε, τί σε ὠφέληκε τὰ δόγματα; ἰδοὺ σύρῃ εἰς τὸ
              δεσμωτήριον, ἰδοὺ μέλλεις τραχηλοκοπεῖσθαι.</q>
            <milestone unit="section" n="23"/> καὶ ποίαν ἔπραξα ἂν εἰσαγωγήν, ἵνʼ, ἂν ἰσχυρότερος
            ἐπιλάβηταί μου τοῦ ἱματίου, μὴ σύρωμαι; ἵνα, ἄν με δέκα περισπάσαντες εἰς τὸ δεσμωτήριον
            ἐμβάλωσιν, μὴ ἐμβληθῶ; <milestone unit="section" n="24"/> ἄλλο οὖν οὐδὲν ἔμαθον; ἔμαθον,
            ἵνα· πᾶν τὸ γινόμενον ἴδω ὅτι, ἂν ἀπροαίρετον ᾖ, οὐδέν ἐστι πρὸς ἐμέ. <milestone
              unit="section" n="25"/> πρὸς τοῦτο οὖν οὐκ ὠφέλησαι; τί οὖν ἐν ἄλλῳ ζητεῖς τὴν
            ὠφέλειαν ἢ ἐν ᾧ ἔμαθες; <milestone unit="section" n="26"/> καθήμενος λοιπὸν ἐν τῇ φυλακῇ
            λέγω <q>οὗτος ὁ ταῦτα κραυγάζων οὔτε τοῦ σημαινομένου ἀκούει οὔτε τῷ λεγομένῳ
              παρακολουθεῖ οὔτε ὅλως μεμέληκεν αὐτῷ εἰδέναι περὶ τῶν φιλοσόφων τί λέγουσιν ἢ τί
              ποιοῦσιν. ἄφες αὐτόν.</q>
            <milestone unit="section" n="27"/>
            <q>ἀλλʼ ἔξελθε πάλιν ἀπὸ τῆς φυλακῆς.</q> εἰ μηκέτι χρείαν ἔχητέ μου ἐν τῇ φυλακῇ,
            ἐξέρχομαι· ἂν πάλιν σχῆτε, εἰσελεύσομαι. <milestone unit="section" n="28"/> μέχρι τίνος;
            μέχρις ἂν οὗ λόγος αἱρῇ συνεῖναί με τῷ σωματίῳ· ὅταν δὲ μὴ αἱρῇ, λάβετε αὐτὸ καὶ
            ὑγιαίνετε. <milestone unit="section" n="29"/> μόνον μὴ ἀλογίστως, μόνον μὴ μαλακῶς, μὴ
            ἐκ τῆς τυχούσης προφάσεως. πάλιν γὰρ ὁ θεὸς οὐ βούλεται· χρείαν γὰρ ἔχει κόσμου
            τοιούτου, τῶν ἐπὶ γῆς ἀναστρεφομένων τοιούτων. ἐὰν δὲ σημήνῃ τὸ ἀνακλητικὸν ὡς τῷ
            Σωκράτει, πείθεσθαι δεῖ τῷ σημαίνοντι ὡς στρατηγῷ.</p>
          <milestone unit="section" n="30"/>
          <p>τί οὖν; λέγειν δεῖ ταῦτα πρὸς τοὺς πολλούς; — ἵνα τί; <milestone unit="section" n="31"
            /> οὐ γὰρ ἀρκεῖ τὸ αὐτὸν πείθεσθαι; τοῖς γὰρ παιδίοις, ὅταν προσελθόντα κροτῇ καὶ λέγῃ
              <q>σήμερον Σατορνάλια ἀγαθά,</q> λέγομεν <q>οὐκ ἔστιν ἀγαθὰ ταῦτα;</q> οὐδαμῶς· ἀλλὰ
            καὶ αὐτοὶ ἐπικροτοῦμεν. <milestone unit="section" n="32"/> καὶ σὺ τοίνυν, ὅταν
            μεταπεῖσαί τινα μὴ δύνῃ, γίγνωσκε ὅτι παιδίον ἐστὶ καὶ ἐπικρότει αὐτῷ· ἂν δὲ μὴ τοῦτο
            θέλῃς, σιώπα λοιπόν. <milestone unit="section" n="33"/></p>
          <milestone unit="section" n="34"/>
          <p>τούτων δεῖ μεμνῆσθαι καὶ κληθέντα εἴς τινα τοιαύτην περίστασιν εἰδέναι, ὅτι ἐλήλυθεν ὁ
            καιρὸς τοῦ ἀποδεῖξαι, εἰ πεπαιδεύμεθα. νέος γὰρ ἀπὸ σχολῆς ἀπιὼν εἰς περίστασιν ὅμοιός
            ἐστι τῷ μεμελετηκότι συλλογισμοὺς ἀναλύειν, κἄν τις εὔλυτον αὐτῷ προτείνῃ, λέγει
              <q>μᾶλλόν μοι πεπλεγμένον κομψῶς προτείνατε, ἵνα γυμνασθῶ.</q> καὶ οἱ ἀθληταὶ τοῖς
            κούφοις νεανίσκοις δυσαρεστοῦσιν· <milestone unit="section" n="35"/>
            <q>οὐ βαστάζει με,</q> φησίν. οὗτός ἐστιν εὐφυὴς νέος. οὔ· ἀλλὰ καλέσαντος τοῦ καιροῦ
            κλάειν δεῖ καὶ λέγειν <q>ἤθελον ἔτι μανθάνειν.</q> τίνα; εἰ ταῦτα οὐκ ἔμαθες
              <del>οὐχ</del> ὥστʼ ἔργῳ δεῖξαι, πρὸς τί αὐτὰ ἔμαθες; <milestone unit="section" n="36"
            /> ἐγώ τινα οἶμαι τῶν καθημένων ἐνταῦθα ὠδίνειν αὐτὸν ἐφʼ ἑαυτοῦ καὶ λέγειν <q>ἐμοὶ νῦν
              περίστασιν μὴ ἔρχεσθαι τοιαύτην, ὁποία τούτῳ ἐλήλυθεν; ἐμὲ νῦν κατατριβῆναι καθήμενον
              ἐν γωνίᾳ δυνάμενον στεφανωθῆναι Ὀλύμπια; πότε τις ἐμοὶ καταγγελεῖ τοιοῦτον ἀγῶνα;</q>
            οὕτως ἔχειν ἔδει πάντας ὑμᾶς. <milestone unit="section" n="37"/> ἀλλʼ ἐν μὲν τοῖς
            Καίσαρος μονομάχοις εἰσί τινες οἱ ἀγανακτοῦντες ὅτι οὐδεὶς αὐτοὺς προάγει οὐδὲ ζευγνύει
            καὶ εὔχονται τῷ θεῷ καὶ προσέρχονται τοῖς ἐπιτρόποις δεόμενοι μονομαχῆσαι, ἐξ ὑμῶν δʼ
            οὐδεὶς φανήσεται τοιοῦτος; <milestone unit="section" n="38"/> ἤθελον πλεῦσαι ἐπʼ αὐτὸ
            τοῦτο καὶ ἰδεῖν, τί μου ποιεῖ ὁ ἀθλητής, πῶς μελετᾷ τὴν ὑπόθεσιν. <milestone
              unit="section" n="39"/>
            <q>οὐ θέλω,</q> φησίν, <q>τοιαύτην.</q> ἐπὶ σοὶ γάρ ἐστι λαβεῖν ἣν θέλεις ὑπόθεσιν;
            δέδοταί σοι σῶμα τοιοῦτον, γονεῖς τοιοῦτοι, ἀδελφοὶ τοιοῦτοι, πατρὶς τοιαύτη, τάξις ἐν
            αὐτῇ τοιαύτη· εἶτά μοι λέγεις ἐλθὼν <q>ἄλλαξόν μοι τὴν ὑπόθεσιν.</q> εἶτα οὐκ ἔχεις
            ἀφορμὰς πρὸς τὸ χρήσασθαι <milestone unit="section" n="40"/> τοῖς δοθεῖσιν; σόν ἐστι
            προτεῖναι, ἐμὸν μελετῆσαι καλῶς. οὔ· ἀλλὰ <q>μὴ τοιοῦτό μοι προβάλῃς τροπικόν, ἀλλὰ
              τοιοῦτον· μὴ τοιαύτην ἐπενέγκῃς τὴν ἐπιφοράν, ἀλλὰ τοιαύτην.</q>
            <milestone unit="section" n="41"/> ἔσται χρόνος τάχα, ἐν ᾧ οἱ τραγῳδοὶ οἰήσονται ἑαυτοὺς
            εἶναι προσωπεῖα καὶ ἐμβάδας καὶ τὸ σύρμα. ἄνθρωπε, ταῦτα ὕλην ἔχεις καὶ ὑπόθεσιν.
              <milestone unit="section" n="42"/> φθέγξαι τι, ἵνα εἰδῶμεν πότερον τραγῳδὸς εἶ ἢ
            γελωτοποιός· κοινὰ γὰρ ἔχουσι τὰ ἄλλα ἀμφότεροι. <milestone unit="section" n="43"/> διὰ
            τοῦτο ἂν ἀφέλῃ τις αὐτοῦ καὶ τὰς ἐμβάδας καὶ τὸ προσωπεῖον καὶ ἐν εἰδώλῳ αὐτὸν προαγάγῃ,
            ἀπώλετο ὁ τραγῳδὸς ἢ μένει; ἂν φωνὴν ἔχῃ, μένει.</p>
          <p>καὶ ἐνθάδε. <milestone unit="section" n="44"/>
            <q>λάβε ἡγεμονίαν.</q> λαμβάνω καὶ λαβὼν δεικνύω, πῶς ἄνθρωπος ἀναστρέφεται
            πεπαιδευμένος. <milestone unit="section" n="45"/>
            <q>θὲς τὴν πλατύσημον καὶ ἀναλαβὼν ῥάκη πρόσελθε ἐν προσώπῳ τοιούτῳ.</q> τί οὖν; οὐ
            δέδοταί μοι καλὴν φωνὴν εἰσενεγκεῖν; <milestone unit="section" n="46"/>
            <q>πῶς οὖν ἀναβαίνεις νῦν;</q> ὡς μάρτυς ὑπὸ τοῦ θεοῦ κεκλημένος. <milestone
              unit="section" n="47"/>
            <q>ἔρχου σὺ καὶ μαρτύρησόν μοι· σὺ γὰρ ἄξιος εἶ προαχθῆναι μάρτυς. ὑπʼ ἐμοῦ. μή τι τῶν
              ἐκτὸς τῆς προαιρέσεως ἀγαθόν ἐστιν ἢ κακόν; μή τινα βλάπτω; μή τι ἐπʼ ἄλλῳ τὴν
              ὠφέλειαν ἐποίησα τὴν ἑκάστου ἢ ἐπʼ αὐτῷ;</q>
            <milestone unit="section" n="48"/> τίνα μαρτυρίαν δίδως τῷ θεῷ; <q>ἐν δεινοῖς εἰμι,
              κύριε, καὶ δυστυχῶ, οὐδείς μου ἐπιστρέφεται, οὐδείς μοι δίδωσιν οὐδέν, πάντες
              ψέγουσιν, κακολογοῦσιν.</q>
            <milestone unit="section" n="49"/> ταῦτα μέλλεις μαρτυρεῖν καὶ καταισχύνειν τὴν κλῆσιν
            ἣν κέκληκεν, ὅτι σε ἐτίμησεν ταύτην τὴν τιμὴν καὶ ἄξιον ἡγήσατο προσαγαγεῖν εἰς
            μαρτυρίαν τηλικαύτην;</p>
          <p>ἀλλʼ ἀπεφήνατο ὁ ἔχων τὴν ἐξουσίαν <milestone unit="section" n="50"/>
            <q>κρίνω σε ἀσεβῆ καὶ ἀνόσιον εἶναι.</q> τί σοι γέγονεν; <q>ἐκρίθην ἀσεβὴς καὶ ἀνόσιος
              εἶναι.</q>
            <milestone unit="section" n="51"/> ἄλλο οὐδέν; <q>οὐδέν.</q> εἰ δὲ περὶ συνημμένου τινὸς
            ἐπικεκρίκει καὶ ἐδεδώκει ἀπόφασιν <q>τὸ εἰ ἡμέρα ἐστίν, φῶς ἐστιν κρίνω ψεῦδος
              εἶναι,</q> τί ἐγεγόνει τῷ συνημμένῳ; τίς ἐνθάδε κρίνεται, τίς κατακέκριται; τὸ
            συνημμένον ἢ ὁ ἐξαπατηθεὶς περὶ αὐτοῦ; <milestone unit="section" n="52"/> οὗτος οὖν τίς
            ποτε ὁ ἔχων ἐξουσίαν τοῦ ἀποφήνασθαί τι περὶ σοῦ; οἶδεν τί ἐστι τὸ εὐσεβὲς ἢ τὸ ἀσεβές;
            μεμελέτηκεν αὐτό; μεμάθηκεν; ποῦ; παρὰ τίνι; <milestone unit="section" n="53"/> εἶτα
            μουσικὸς μὲν οὐκ ἐπιστρέφεται αὐτοῦ ἀποφαινομένου περὶ τῆς νήτης ὅτι ἐστὶν ὑπάτη οὐδὲ
            γεωμετρικός, ἂν ἐπικρίνῃ τὰς ἀπὸ κέντρου πρὸς τὸν κύκλον προσπιπτούσας μὴ εἶναι ἴσας·
              <milestone unit="section" n="54"/> ὁ δὲ ταῖς ἀληθείαις πεπαιδευμένος ἀνθρώπου
            ἀπαιδεύτου ἐπιστραφήσεται ἐπικρίνοντός τι περὶ ὁσίου καὶ ἀνοσίου καὶ ἀδίκου καὶ
            δικαίου;</p>
          <p>ὦ πολλῆς ἀδικίας τῶν πεπαιδευμένων. ταῦτα οὖν ἔμαθες ἐνταῦθα; <milestone unit="section"
              n="55"/> οὐ θέλεις τὰ μὲν λογάρια τὰ περὶ τούτων ἄλλοις ἀφεῖναι, ἀταλαιπώροις
            ἀνθρωπαρίοις, ἵνʼ ἐν γωνίᾳ καθεζόμενοι μισθάρια λαμβάνωσιν ἢ γογγ<del>ρ</del>ύζωσιν, ὅτι
            οὐδεὶς αὐτοῖς παρέχει οὐδέν, σὺ δὲ χρῆσθαι παρελθὼν οἷς ἔμαθες; <milestone
              unit="section" n="56"/> οὐ γὰρ λογάριά ἐστι τὰ λείποντα νῦν, ἀλλὰ γέμει τὰ βιβλία τῶν
            Στωικῶν λογαρίων. τί οὖν τὸ λεῖπόν ἐστιν; ὁ χρησόμενος, ὁ ἔργῳ μαρτυρήσων τοῖς λόγοις.
              <milestone unit="section" n="57"/> τοῦτό μοι τὸ πρόσωπον ἀνάλαβε, ἵνα μηκέτι παλαιοῖς
            ἐν τῇ σχολῇ παραδείγμασι χρώμεθα, ἀλλὰ ἔχωμέν τι καὶ καθʼ ἡμᾶς παράδειγμα. <milestone
              unit="section" n="58"/> ταῦτα οὖν τίνος ἐστὶ θεωρεῖν; τοῦ σχολάζοντος. ἔστι γὰρ
            φιλοθέωρόν τι ζῷον ὁ ἄνθρωπος. <milestone unit="section" n="59"/> ἀλλʼ αἰσχρόν ἐστι
            θεωρεῖν ταῦτα οὕτως ὡς οἱ δραπέται· ἀλλʼ ἀπερισπάστως καθῆσθαι καὶ ἀκούειν νῦν μὲν
            τραγῳδοῦ νῦν δὲ κιθαρῳδοῦ, οὐχ ὡς ἐκεῖνοι ποιοῦσιν. ἅμα μὲν ἐπέστη καὶ ἐπῄνεσεν τὸν
            τραγῳδόν, ἅμα δὲ περιεβλέψατο· εἶτα ἄν τις φθέγξηται κύριον, εὐθὺς σεσόβηνται,
            ταράσσονται. <milestone unit="section" n="60"/> αἰσχρόν ἐστιν οὕτως καὶ τοὺς φιλοσόφους
            θεωρεῖν τὰ ἔργα τῆς φύσεως. τί γάρ ἐστι κύριος; ἄνθρωπος ἀνθρώπου κύριος οὐκ ἔστιν, ἀλλὰ
            θάνατος καὶ ζωὴ καὶ ἡδονὴ καὶ πόνος. <milestone unit="section" n="61"/> ἐπεὶ χωρὶς
            τούτων ἄγαγέ μοι τὸν Καίσαρα καὶ ὄψει πῶς εὐσταθῶ. ὅταν δὲ μετὰ τούτων ἔλθῃ βροντῶν καὶ
            ἀστράπτων, ἐγὼ δὲ ταῦτα φοβῶμαι, τί ἄλλο ἢ ἐπέγνωκα τὸν κύριον ὡς ὁ δραπέτης; <milestone
              unit="section" n="62"/> μέχρι δʼ ἂν οὗ τινα ἀνοχὴν ἀπὸ τούτων ἔχω, ὡς δραπέτης
            ἐφίσταται θεάτρῳ οὕτως κἀγώ· λούομαι, πίνω, ᾁδω, πάντα δὲ μετὰ φόβου καὶ ταλαιπωρίας.
              <milestone unit="section" n="63"/> ἐὰν δʼ ἐμαυτὸν ἀπολύσω τῶν δεσποτῶν, τοῦτʼ ἔστιν
            ἐκείνων, διʼ ἃ οἱ δεσπόται εἰσὶ φοβεροί, ποῖον ἔτι πρᾶγμα ἔχω, ποῖον ἔτι κύριον;</p>
          <milestone unit="section" n="64"/>
          <p>τί οὖν; κηρύσσειν δεῖ ταῦτα πρὸς πάντας; — οὔ, ἀλλὰ τοῖς ἰδιώταις συμπεριφέρεσθαι καὶ
            λέγειν <q>οὗτος ὃ αὑτῷ ἀγαθὸν οἴεται τοῦτο κἀμοὶ συμβουλεύει· συγγιγνώσκω αὐτῷ.</q>
            <milestone unit="section" n="65"/> καὶ γὰρ Σωκράτης συνεγίγνωσκεν τῷ ἐπὶ τῆς φυλακῆς
            κλάοντι, ὅτι ἔμελλεν πίνειν τὸ φάρμακον, καὶ λέγει <q>ὡς γενναίως ἡμᾶς
              ἀποδεδάκρυκεν.</q>
            <milestone unit="section" n="66"/> μή τι οὖν ἐκείνῳ λέγει ὅτι <q>διὰ τοῦτο τὰς γυναῖκας
              ἀπελύσαμεν;</q> ἀλλὰ τοῖς γνωρίμοις, τοῖς δυναμένοις αὐτὰ ἀκοῦσαι· ἐκείνῳ δὲ
            συμπεριφέρεται ὡς παιδίῳ.</p>
        </div>
        <div n="30" type="chapter">
          <head>τί δεῖ πρόχειρον ἔχειν ἐν ταῖς περιστάσεσιν.</head>
          <milestone unit="section" n="1"/>
          <p>ὅταν εἰσίῃς πρός τινα τῶν ὑπερεχόντων, μέμνησο ὅτι καὶ ἄλλος ἄνωθεν βλέπει τὰ γιγνόμενα
            καὶ ὅτι ἐκείνῳ σε δεῖ μᾶλλον ἀρέσκειν ἢ τούτῳ. <milestone unit="section" n="2"/> ἐκεῖνος
            οὖν σου πυνθάνεται <q>φυγὴν καὶ φυλακὴν καὶ δεσμὰ καὶ θάνατον καὶ ἀδοξίαν τί ἔλεγες ἐν
              τῇ σχολῇ;</q>
            <q>ἐγὼ ἀδιάφορα.</q>
            <milestone unit="section" n="3"/>
            <q>νῦν οὖν τίνα αὐτὰ λέγεις; μή τι ἐκεῖνα ἠλλάγη;</q>
            <q>οὔ.</q>
            <q>σὺ οὖν ἠλλάγης;</q>
            <q>οὔ.</q>
            <q>λέγε οὖν τίνα ἐστὶν ἀδιάφορα.</q>
            <q>τὰ ἀπροαίρετα.</q>
            <q>λέγε καὶ τὰ ἑξῆς.</q>
            <milestone unit="section" n="4"/>
            <q>ἀπροαίρετα οὐδὲν πρὸς ἐμέ.</q>
            <q>λέγε καὶ τὰ ἀγαθὰ τίνα ὑμῖν ἐδόκει;</q>
            <q>προαίρεσις οἵα δεῖ καὶ χρῆσις φαντασιῶν.</q>
            <q>τέλος δὲ τί;</q>
            <q>τὸ σοὶ ἀκολουθεῖν.</q>
            <milestone unit="section" n="5"/>
            <q>ταῦτα καὶ νῦν λέγεις;</q>
            <q>ταὐτὰ καὶ νῦν λέγω.</q> ἄπ<del>ε</del>ιθι λοιπὸν ἔσω θαρρῶν καὶ μεμνημένος τούτων καὶ
            ὄψει τί ἐστι νέος μεμελετηκὼς ἃ δεῖ ἐν ἀνθρώποις ἀμελετήτοις. <milestone unit="section"
              n="6"/> ἐγὼ μὲν νὴ τοὺς θεοὺς φαντάζομαι ὅτι πείσῃ τὸ τοιοῦτον <q>τί οὕτως μεγάλα καὶ
              πολλὰ παρασκευαζόμεθα πρὸς τὸ μηδέν; <milestone unit="section" n="7"/> τοῦτο ἦν ἡ
              ἐξουσία; τοῦτο τὰ πρόθυρα, οἱ κοιτωνῖται, οἱ ἐπὶ τῆς μαχαίρας; τούτων ἕνεκα τοὺς
              πολλοὺς λόγους ἤκουον; ταῦτα οὐδὲν ἦν, ἐγὼ δʼ ὡς μεγάλα παρεσκευαζόμην.</q>
          </p>
        </div>
      </div>
      <div n="2" type="book">
        <div n="1" type="chapter">
          <head>ὅτι οὐ μάχεται τὸ θαρρεῖν τῷ εὐλαβεῖσθαι.</head>
          <milestone unit="section" n="1"/>
          <p>παράδοξον μὲν τυχὸν φαίνεταί τισιν τὸ ἀξιούμενον ὑπὸ τῶν φιλοσόφων, ὅμως δὲ σκεψώμεθα
            κατὰ δύναμιν, εἰ ἀληθές ἐστι τὸ δεῖν ἅμα μὲν εὐλαβῶς ἅμα δὲ θαρρούντως πάντα ποιεῖν.
              <milestone unit="section" n="2"/> ἐναντίον γάρ πως δοκεῖ τῷ θαρραλέῳ τὸ εὐλαβές, τὰ δʼ
            ἐναντία οὐδαμῶς συνυπάρχει. <milestone unit="section" n="3"/> τὸ δὲ φαινόμενον πολλοῖς
            ἐν τῷ τόπῳ παράδοξον δοκεῖ μοι τοιούτου τινὸς ἔχεσθαι· εἰ μὲν γὰρ πρὸς ταὐτὰ ἠξιοῦμεν
            χρῆσθαι τῇ τʼ εὐλαβείᾳ καὶ τῷ θάρσει, δικαίως ἂν ἡμᾶς ᾐτιῶντο ὡς τὰ ἀσύνακτα συνάγοντας.
              <milestone unit="section" n="4"/> νῦν δὲ τί δεινὸν ἔχει τὸ λεγόμενον; εἰ γὰρ ὑγιῆ
            ταῦτʼ ἐστι τὰ πολλάκις μὲν εἰρημένα, πολλάκις δʼ ἀποδεδειγμένα, ὅτι ἡ οὐσία τοῦ ἀγαθοῦ
            ἔστιν ἐν χρήσει φαντασιῶν καὶ τοῦ κακοῦ ὡσαύτως, τὰ δʼ ἀπροαίρετα οὔτε τὴν τοῦ κακοῦ
            δέχεται φύσιν οὔτε τὴν τοῦ ἀγαθοῦ, <milestone unit="section" n="5"/> τί παράδοξον
            ἀξιοῦσιν οἱ φιλόσοφοι, εἰ λέγουσιν <q>ὅπου μὲν τὰ ἀπροαίρετα, ἐκεῖ τὸ θάρσος ἔστω σοι,
              ὅπου δὲ τὰ προαιρετικά, ἐκεῖ ἡ εὐλάβεια;</q>
            <milestone unit="section" n="6"/> εἰ γὰρ ἐν κακῇ προαιρέσει τὸ κακόν, πρὸς μόνα ταῦτα
            χρῆσθαι ἄξιον εὐλαβείᾳ· εἰ δὲ τὰ ἀπροαίρετα καὶ μὴ ἐφʼ ἡμῖν οὐδὲν πρὸς ἡμᾶς, πρὸς ταῦτα
            τῷ θάρσει χρηστέον. <milestone unit="section" n="7"/> καὶ οὕτως ἅμα μὲν εὐλαβεῖς ἅμα δὲ
            θαρραλέοι ἐσόμεθα καὶ νὴ Δία διὰ τὴν εὐλάβειαν θαρραλέοι. διὰ γὰρ τὸ εὐλαβεῖσθαι τὰ
            ὄντως κακὰ συμβήσεται θαρρεῖν ἡμῖν πρὸς τὰ μὴ οὕτως ἔχοντα.</p>
          <milestone unit="section" n="8"/>
          <p>λοιπὸν ἡμεῖς τὸ τῶν ἐλάφων πάσχομεν· ὅτε φοβοῦνται καὶ φεύγουσιν αἱ ἔλαφοι τὰ πτερά,
            ποῦ τρέπονται καὶ πρὸς τίνα ἀναχωροῦσιν ὡς ἀσφαλῆ; πρὸς τὰ δίκτυα· καὶ οὕτως ἀπόλλυνται
            ἐναλλάξασαι τὰ φοβερὰ καὶ τὰ θαρραλέα. <milestone unit="section" n="9"/> οὕτως καὶ ἡμεῖς
            ποῦ χρώμεθα τῷ φόβῳ; πρὸς τὰ ἀπροαίρετα. ἐν τίσιν πάλιν θαρροῦντες ἀναστρεφόμεθα ὡς
            οὐδενὸς ὄντος δεινοῦ; ἐν τοῖς προαιρετικοῖς. <milestone unit="section" n="10"/>
            ἐξαπατηθῆναι ἢ προπεσεῖν ἢ ἀναίσχυντόν τι ποιῆσαι ἢ μετʼ ἐπιθυμίας αἰσχρᾶς ὀρεχθῆναί
            τινος οὐδὲν διαφέρει ἡμῖν, ἂν μόνον ἐν τοῖς ἀπροαιρέτ<del>ικ</del>οις εὐστοχῶμεν. ὅπου
            δὲ θάνατος ἢ φυγὴ ἢ πόνος ἢ ἀδοξία, ἐκεῖ τὸ ἀναχωρητικόν, ἐκεῖ τὸ σεσοβημένον.
              <milestone unit="section" n="11"/> τοιγαροῦν ὥσπερ εἰκὸς τοὺς περὶ τὰ μέγιστα
            διαμαρτάνοντας τὸ μὲν φύσει θαρραλέον θρασὺ κατασκευάζομεν, ἀπονενοημένον, ἰταμόν,
            ἀναίσχυντον, τὸ δʼ εὐλαβὲς φύσει καὶ αἰδῆμον δειλὸν καὶ ταπεινόν, φόβων καὶ ταραχῶν
            μεστόν. <milestone unit="section" n="12"/> ἂν γάρ τις ἐκεῖ μεταθῇ τὸ εὐλαβές, ὅπου
            προαίρεσις καὶ ἔργα προαιρέσεως, εὐθὺς ἅμα τῷ θέλειν εὐλαβεῖσθαι καὶ ἐπʼ αὐτῷ κειμένην
            ἕξει τὴν ἔκκλισιν· ἂν δʼ ὅπου τὰ μὴ ἐφʼ ἡμῖν ἐστι καὶ ἀπροαίρετα, πρὸς τὰ ἐπʼ ἄλλοις
            ὄντα τὴν ἔκκλισιν ἔχων ἀναγκαίως φοβήσεται, ἀκαταστατήσει, ταραχθήσεται. <milestone
              unit="section" n="13"/> οὐ γὰρ θάνατος ἢ πόνος φοβερόν, ἀλλὰ τὸ φοβεῖσθαι πόνον ἢ
            θάνατον. διὰ τοῦτο ἐπαινοῦμεν τὸν εἰπόντα ὅτι οὐ κατθανεῖν γὰρ δεινόν, ἀλλʼ αἰσχρῶς
            θανεῖν. <milestone unit="section" n="14"/></p>
          <p>ἔδει οὖν πρὸς μὲν τὸν θάνατον τὸ θάρσος ἐστράφθαι, πρὸς δὲ τὸν φόβον τοῦ θανάτου τὴν
            εὐλάβειαν· νῦν δὲ τὸ ἐναντίον πρὸς μὲν τὸν θάνατον τὴν φυγήν, πρὸς δὲ τὸ περὶ αὐτοῦ
            δόγμα τὴν ἀνεπιστρεψίαν καὶ τὸ † <milestone unit="section" n="15"/> ἀφειδὲς καὶ τὸ
            ἀδιαφορητικόν. ταῦτα δʼ ὁ Σωκράτης καλῶς ποιῶν μορμολύκεια ἐκάλει. ὡς γὰρ τοῖς παιδίοις
            τὰ προσωπεῖα φαίνεται δεινὰ καὶ φοβερὰ διʼ ἀπειρίαν, τοιοῦτόν τι καὶ ἡμεῖς πάσχομεν πρὸς
            τὰ πράγματα διʼ οὐδὲν ἄλλο ἢ ὥσπερ καὶ τὰ παιδία πρὸς τὰς μορμολυκείας. <milestone
              unit="section" n="16"/> τί γάρ ἐστι παιδίον; ἄγνοια. τί ἐστι παιδίον; ἀμαθία. ἐπεὶ
            ὅπου οἶδεν, κἀκεῖνα οὐδὲν ἡμῶν ἔλαττον ἔχει. <milestone unit="section" n="17"/> θάνατος
            τί ἐστιν; μορμολύκειον. στρέψας αὐτὸ κατάμαθε· ἰδοῦ, πῶς οὐ δάκνει. τὸ σωμάτιον δεῖ
            χωρισθῆναι τοῦ πνευματίου, ὡς πρότερον ἐκεχώριστο, ἢ νῦν ἢ ὕστερον. τί οὖν ἀγανακτεῖς,
            εἰ νῦν; εἰ γὰρ μὴ νῦν, ὕστερον. <milestone unit="section" n="18"/> διὰ τί; ἵνα ἡ
            περίοδος ἀνύηται τοῦ κόσμου· χρείαν γὰρ ἔχει τῶν μὲν ἐνισταμένων, τῶν δὲ μελλόντων, τῶν
            δʼ ἠνυσμένων. <milestone unit="section" n="19"/> πόνος τί ἐστιν; μορμολύκειον. στρέψον
            αὐτὸ καὶ κατάμαθε. τραχέως κινεῖται τὸ σαρκίδιον, εἶτα πάλιν λείως. ἄν σοι μὴ λυσιτελῇ,
            ἡ θύρα ἤνοικται· ἂν λυσιτελῇ, φέρε. <milestone unit="section" n="20"/> πρὸς πάντα γὰρ
            ἠνοῖχθαι δεῖ τὴν θύραν· καὶ πρᾶγμα οὐκ ἔχομεν.</p>
          <milestone unit="section" n="21"/>
          <p>τίς οὖν τούτων τῶν δογμάτων καρπός; ὅνπερ δεῖ κάλλιστόν τʼ εἶναι καὶ πρεπωδέστατον τοῖς
            τῷ ὄντι παιδευομένοις, ἀταραξία ἀφοβία ἐλευθερία. <milestone unit="section" n="22"/> οὐ
            γὰρ τοῖς πολλοῖς περὶ τούτων πιστευτέον, οἳ λέγουσιν μόνοις ἐξεῖναι παιδεύεσθαι τοῖς
            ἐλευθέροις, ἀλλὰ τοῖς φιλοσόφοις μᾶλλον, οἳ λέγουσι μόνους τοὺς παιδευθέντας ἐλευθέρους
            εἶναι. <milestone unit="section" n="23"/> — πῶς τοῦτο; — οὕτως· νῦν ἄλλο τί ἐστιν
            ἐλευθερία ἢ τὸ ἐξεῖναι ὡς βουλόμεθα διεξάγειν; <q>οὐδέν.</q> λέγετε δή μοι, ὦ ἄνθρωποι,
            βούλεσθε ζῆν ἁμαρτάνοντες; <q>οὐ βουλόμεθα.</q> οὐδεὶς τοίνυν ἁμαρτάνων ἐλεύθερός ἐστιν.
              <milestone unit="section" n="24"/> βούλεσθε ζῆν φοβούμενοι, βούλεσθε λυπούμενοι,
            βούλεσθε ταρασσόμενοι; <q>οὐδαμῶς.</q> οὐδεὶς ἄρα οὔτε φοβούμενος οὔτε λυπούμενος οὔτε
            ταρασσόμενος ἐλεύθερός ἐστιν, ὅστις δʼ ἀπήλλακται λυπῶν καὶ φόβων καὶ ταραχῶν, οὗτος τῇ
            αὐτῇ ὁδῷ καὶ τοῦ δουλεύειν ἀπήλλακται. <milestone unit="section" n="25"/> πῶς οὖν ἔτι
            ὑμῖν πιστεύσομεν, ὦ φίλτατοι νομοθέται; οὐκ ἐπιτρέπομεν παιδεύεσθαι, εἰ μὴ τοῖς
            ἐλευθέροις; οἱ φιλόσοφοι γὰρ λέγουσιν ὅτι οὐκ ἐπιτρέπομεν ἐλευθέροις εἶναι εἰ μὴ τοῖς
            πεπαιδευμένοις, τοῦτό ἐστιν ὁ θεὸς οὐκ ἐπιτρέπει. <milestone unit="section" n="26"/> —
            ὅταν οὖν στρέψῃ τις ἐπὶ στρατηγοῦ τὸν αὑτοῦ δοῦλον, οὐδὲν ἐποίησεν; — ἐποίησεν. — τί; —
            ἔστρεψεν τὸν αὑτοῦ δοῦλον ἐπὶ στρατηγοῦ. — ἄλλο οὐδέν; — ναί· καὶ εἰκοστὴν αὐτοῦ δοῦναι
            ὀφείλει. <milestone unit="section" n="27"/> — τί οὖν; ὁ ταῦτα παθὼν οὐ γέγονεν
            ἐλεύθερος; — οὐ μᾶλλον ἢ ἀτάραχος. <milestone unit="section" n="28"/> ἐπεὶ σὺ ὁ ἄλλους
            στρέφειν δυνάμενος οὐδένα ἔχεις κύριον; οὐκ ἀργύριον, οὐ κοράσιον, οὐ παιδάριον, οὐ τὸν
            τύραννον, οὐ φίλον τινὰ τοῦ τυράννου; τί οὖν τρέμεις ἐπί τινα τοιαύτην ἀπιὼν
            περίστασιν;</p>
          <p>διὰ τοῦτο λέγω πολλάκις <milestone unit="section" n="29"/>
            <q>ταῦτα μελετᾶτε καὶ ταῦτα πρόχειρα ἔχετε, πρὸς τίνα δεῖ τεθαρρηκέναι καὶ πρὸς τίνα
              εὐλαβῶς διακεῖσθαι, ὅτι πρὸς τὰ ἀπροαίρετα θαρρεῖν, εὐλαβεῖσθαι τὰ προαιρετικά.</q>
            <milestone unit="section" n="30"/> — ἀλλʼ οὐκ ἀνέγνων σοι οὐδʼ ἔγνως τί ποιῶ. <milestone
              unit="section" n="31"/> — ἐν τίνι; ἐν λεξειδίοις. ἔχε σου τὰ λεξείδια· δεῖξον, πῶς
            ἔχεις πρὸς ὄρεξιν καὶ ἔκκλισιν, εἰ μὴ ἀποτυγχάνεις ὧν θέλεις, εἰ μὴ περιπίπτεις οἷς οὐ
            θέλεις. ἐκεῖνα δὲ τὰ περιόδια, ἂν νοῦν ἔχῃς, ἄρας πού ποτε ἀπαλείψεις. <milestone
              unit="section" n="32"/> — τί οὖν; Σωκράτης οὐκ ἔγραφεν; — καὶ τίς τοσαῦτα; ἀλλὰ πῶς;
            ἐπεὶ μὴ ἐδύνατο ἔχειν ἀεὶ τὸν ἐλέγχοντα αὐτοῦ τὰ δόγματα ἢ ἐλεγχθησόμενον ἐν τῷ μέρει,
            αὐτὸς ἑαυτὸν ἤλεγχεν καὶ ἐξήταζεν καὶ ἀεὶ μίαν γέ τινα πρόληψιν ἐγύμναζεν χρηστικῶς.
              <milestone unit="section" n="33"/> ταῦτα γράφει φιλόσοφος· λεξείδια δὲ καὶ † ἡ ὁδός,
            ἣν λέγω, ἄλλοις ἀφίησι, τοῖς ἀναισθήτοις ἢ τοῖς μακαρίοις, τοῖς σχολὴν ἄγουσιν ὑπὸ
            ἀταραξίας ἢ τοῖς μηδὲν τῶν ἑξῆς ὑπολογιζομένοις διὰ μωρίαν. <milestone unit="section"
              n="34"/></p>
          <p>καὶ νῦν καιροῦ καλοῦντος ἐκεῖνα δείξεις ἀπελθὼν καὶ ἀναγνώσῃ καὶ ἐμπερπερεύσῃ; <q>ἰδοῦ,
              πῶς διαλόγους συντίθημι.</q>
            <milestone unit="section" n="35"/> μή, ἄνθρωπε, ἀλλʼ ἐκεῖνα μᾶλλον <q>ἰδοῦ, πῶς
              ὀρεγόμενος οὐκ ἀποτυγχάνω. ἰδοῦ, πῶς ἐκκλίνων οὐ περιπίπτω. φέρε θάνατον καὶ γνώσῃ·
              φέρε πόνους, φέρε δεσμωτήριον, φέρε ἀδοξίαν, φέρε καταδίκην.</q>
            <milestone unit="section" n="36"/> αὕτη ἐπίδειξις νέου ἐκ σχολῆς ἐληλυθότος. τἆλλα δʼ
            ἄλλοις ἄφες, μηδὲ φωνήν τις ἀκούσῃ σου περὶ αὐτῶν ποτε μηδʼ, ἂν ἐπαινέσῃ τις ἐπʼ αὐτοῖς,
            ἀνέχου, δόξον δὲ μηδεὶς εἶναι καὶ εἰδέναι μηδέν. <milestone unit="section" n="37"/>
            μόνον τοῦτο εἰδὼς φαίνου, πῶς μήτʼ ἀποτύχῃς ποτὲ μήτε περιπέσῃς. <milestone
              unit="section" n="38"/> ἄλλοι μελετάτωσαν δίκας, ἄλλοι προβλήματα, ἄλλοι συλλογισμούς·
            σὺ ἀποθνῄσκειν, σὺ δεδέσθαι, σὺ στρεβλοῦσθαι, σὺ ἐξορίζεσθαι. <milestone unit="section"
              n="39"/> πάντα ταῦτα θαρρούντως, πεποιθότως τῷ κεκληκότι σε ἐπʼ αὐτά, τῷ ἄξιον τῆς
            χώρας ταύτης κεκρικότι, ἐν ᾗ καταταχθεὶς ἐπιδείξεις, τίνα δύναται λογικὸν ἡγεμονικὸν
            πρὸς τὰς ἀπροαιρέτους δυνάμεις ἀντιταξάμενον. <milestone unit="section" n="40"/> καὶ
            οὕτως τὸ παράδοξον ἐκεῖνο οὐκέτι οὔτʼ ἀδύνατον φανεῖται οὔτε παράδοξον, ὅτι ἅμα μὲν
            εὐλαβεῖσθαι δεῖ ἅμα δὲ θαρρεῖν, πρὸς μὲν τὰ ἀπροαίρετα θαρρεῖν, ἐν δὲ τοῖς προαιρετικοῖς
            εὐλαβεῖσθαι.</p>
        </div>
        <div n="2" type="chapter">
          <head>περὶ ἀταραξίας.</head>
          <milestone unit="section" n="1"/>
          <p>ὅρα σὺ ὁ ἀπιὼν ἐπὶ τὴν δίκην, τί θέλεις τηρῆσαι καὶ ποῦ θέλεις ἀνύσαι. <milestone
              unit="section" n="2"/> εἰ γὰρ προαίρεσιν θέλεις τηρῆσαι κατὰ φύσιν ἔχουσαν, πᾶσά σοι
            ἀσφάλεια, πᾶσά σοι εὐμάρεια, πρᾶγμα οὐκ ἔχεις. <milestone unit="section" n="3"/> τὰ γὰρ
            ἐπὶ σοὶ αὐτεξούσια καὶ φύσει ἐλεύθερα θέλων τηρῆσαι καὶ τούτοις ἀρκούμενος τίνος ἔτι
            ἐπιστρέφῃ; τίς γὰρ αὐτῶν κύριος, τίς αὐτὰ δύναται ἀφελέσθαι; <milestone unit="section"
              n="4"/> εἰ θέλεις αἰδήμων εἶναι καὶ πιστός, τίς οὐκ ἐάσει σε; εἰ θέλεις μὴ κωλύεσθαι
            μηδʼ ἀναγκάζεσθαι, τίς σε ἀναγκάσει ὀρέγεσθαι ὧν οὐ δοκεῖ σοι, τίς ἐκκλίνειν ἃ μὴ
            φαίνεταί σοι; <milestone unit="section" n="5"/> ἀλλὰ τί; πράξει μέν σοί τινα ἃ δοκεῖ
            φοβερὰ εἶναι· ἵνα δὲ καὶ ἐκκλίνων αὐτὰ πάθῃς, πῶς δύναται ποιῆσαι; <milestone
              unit="section" n="6"/> ὅταν οὖν ἐπὶ σοὶ ᾖ τὸ ὀρέγεσθαι καὶ ἐκκλίνειν, τίνος ἔτι
            ἐπιστρέφῃ; <milestone unit="section" n="7"/> τοῦτό σοι προοίμιον, τοῦτο διήγησις, τοῦτο
            πίστις, τοῦτο νίκη, τοῦτο ἐπίλογος, τοῦτο εὐδοκίμησις.</p>
          <milestone unit="section" n="8"/>
          <p>διὰ τοῦτο ὁ Σωκράτης πρὸς τὸν ὑπομιμνῄσκοντα, ἵνα παρασκευάζηται πρὸς τὴν δίκην, ἔφη
              <q>οὐ δοκῶ οὖν σοι ἅπαντι τῷ βίῳ πρὸς τοῦτο παρασκευάζεσθαι;</q>
            <milestone unit="section" n="9"/> — <q>ποίαν παρασκευήν;</q> — <q>τετήρηκα,</q> φησίν,
              <q>τὸ ἐπʼ ἐμοί.</q> — <q>πῶς οὖν;</q> — <q>οὐδὲν οὐδέποτʼ ἄδικον οὔτʼ ἰδίᾳ οὔτε
              δημοσίᾳ ἔπραξα.</q>
            <milestone unit="section" n="10"/> εἰ δὲ θέλεις καὶ τὰ ἐκτὸς τηρῆσαι, τὸ σωμάτιον καὶ τὸ
            οὐσίδιον καὶ τὸ ἀξιωμάτιον, λέγω σοι· ἤδη αὐτόθεν παρασκευάζου τὴν δυνατὴν παρασκευὴν
            πᾶσαν καὶ λοιπὸν σκέπτου καὶ τὴν φύσιν τοῦ δικαστοῦ καὶ τὸν ἀντίδικον. <milestone
              unit="section" n="11"/> εἰ γονάτων ἅψασθαι δεῖ, γονάτων ἅψαι· εἰ κλαῦσαι, κλαῦσον· εἰ
            οἰμῶξαι, οἴμωξον. <milestone unit="section" n="12"/> ὅταν γὰρ ὑποθῇς τὰ σὰ τοῖς ἐκτός,
            δούλευε τὸ λοιπὸν καὶ μὴ ἀντισπῶ καὶ ποτὲ μὲν θέλε δουλεύειν, ποτὲ δὲ μὴ θέλε,
              <milestone unit="section" n="13"/> ἀλλʼ ἁπλῶς καὶ ἐξ ὅλης τῆς διανοίας ἢ ταῦτα ἢ
            ἐκεῖνα· ἢ ἐλεύθερος ἢ δοῦλος, ἢ πεπαιδευμένος ἢ ἀπαίδευτος, ἢ γενναῖος ἀλεκτρυὼν ἢ
            ἀγεννής, ἢ ὑπόμενε τυπτόμενος, μέχρις ἂν ἀποθάνῃς, ἢ ἀπαγόρευσον εὐθύς. μή σοι γένοιτο
            πληγὰς πολλὰς λαβεῖν καὶ ὕστερον ἀπαγορεῦσαι. <milestone unit="section" n="14"/> εἰ δʼ
            αἰσχρὰ ταῦτα, αὐτόθεν ἤδη δίελε <q>ποῦ φύσις κακῶν καὶ ἀγαθῶν; οὗ καὶ ἀλήθεια. ὅπου
              ἀλήθεια καὶ οὗ φύσις, ἐκεῖ τὸ εὐλαβές· ὅπου ἡ ἀλήθεια, ἐκεῖ τὸ θαρραλέον, ὅπου ἡ
              φύσις.</q></p>
          <milestone unit="section" n="15"/>
          <p>ἐπεί τ οι δοκεῖς, ὅτι τὰ ἐκτὸς τηρῆσαι θέλων Σωκράτης παρελθὼν ἂν ἔλεγε <q>ἐμὲ δʼ
              Ἄνυτος καὶ Μέλητος ἀποκτεῖναι μὲν δύνανται, βλάψαι δʼ οὔ;</q> οὕτω μωρὸς ἦν,
              <milestone unit="section" n="16"/> ἵνα μὴ ἴδῃ ὅτι αὕτη ἡ ὁδὸς ἐνταῦθα οὐ φέρει, ἀλλʼ
            ἄλλῃ; τί οὖν ἐστιν, ὅτι οὐκ ἔχει λόγον καὶ προσερεθίζει; <milestone unit="section"
              n="17"/> ὡς ὁ ἐμὸς Ἡράκλειτος περὶ ἀγριδίου πραγμάτιον ἔχων ἐν Ῥόδῳ καὶ ἀποδείξας τοῖς
            δικασταῖς ὅτι δίκαια λέγει ἐλθὼν ἐπὶ τὸν ἐπίλογον ἔφη ὅτι <q>ἀλλʼ οὔτε δεήσομαι ὑμῶν
              οὔτʼ ἐπιστρέφομαι, τί μέλλετε κρίνειν· ὑμεῖς τε μᾶλλον οἱ κρινόμενοί ἐστε ἢ ἐγώ.</q>
            <milestone unit="section" n="18"/> καὶ οὕτως κατέστρεψε τὸ πραγμάτιον. τίς χρεία; μόνον
            μὴ δέου, μὴ προστίθει δʼ ὅτι <q>καὶ οὐ δέομαι.</q> εἰ μή τι καιρός ἐστιν ἐπίτηδες
            ἐρεθίσαι τοὺς δικαστὰς ὡς Σωκράτει. <milestone unit="section" n="19"/> καὶ σὺ εἰ
            τοιοῦτον ἐπίλογον παρασκευάζῃ, τί ἀναβαίνεις, τί ὑπακούεις; <milestone unit="section"
              n="20"/> εἰ γὰρ σταυρωθῆναι θέλεις, ἔκδεξαι καὶ ἥξει ὁ σταυρός· εἰ δʼ ὑπακοῦσαι λόγος
            αἱρεῖ καὶ πεῖσαι τό γε παρʼ αὐτόν, τὰ ἑξῆς τούτῳ ποιητέον τηροῦντι μέντοι τὰ ἴδια.</p>
          <p>ταύτῃ καὶ γελοῖόν ἐστι τὸ λέγειν <milestone unit="section" n="21"/>
            <q>ὑπόθου μοι.</q> τί σοι ὑποθῶμαι; ἀλλὰ <q>ποίησόν μου τὴν διάνοιαν ὅ τι ἂν ἀποβαίνῃ
              πρὸς τοῦτο ἁρμόσασθαι.</q>
            <milestone unit="section" n="22"/> ἐπεὶ ἐκεῖνό γε ὅμοιόν ἐστιν οἷον εἰ ἀγράμματος λέγοι
              <q>εἰπέ μοι τί γράψω, ὅταν μοι προβληθῇ τι ὄνομα.</q>
            <milestone unit="section" n="23"/> ἂν γὰρ εἴπω ὅτι Δίων, εἶτα παρελθὼν ἐκεῖνος αὐτῷ
            προβάλῃ μὴ τὸ Δίωνος ὄνομα, ἀλλὰ τὸ Θέωνος, τί γένηται; <milestone unit="section" n="24"
            /> τί γράψῃ; ἀλλʼ εἰ μὲν μεμελέτηκας γράφειν, ἔχεις καὶ παρασκευάσασθαι πρὸς πάντα τὰ
            ὑπαγορευόμενα· εἰ δὲ μή, τί σοι ἐγὼ νῦν ὑποθῶμαι; ἂν γὰρ ἄλλο τι ὑπαγορεύῃ τὰ πράγματα,
            τί ἐρεῖς ἢ τί πράξεις; <milestone unit="section" n="25"/> τούτου οὖν τοῦ καθολικοῦ
            μέμνησο καὶ ὑποθήκης οὐκ ἀπορήσεις. ἐὰν δὲ πρὸς τὰ ἔξω χάσκῃς, ἀνάγκη σε ἄνω καὶ κάτω
            κυλίεσθαι πρὸς τὸ βούλημα τοῦ κυρίου. <milestone unit="section" n="26"/> τίς δʼ ἐστὶ
            κύριος; ὁ τῶν ὑπὸ σοῦ τινος σπουδαζομένων ἢ ἐκκλινομένων ἔχων ἐξουσίαν. </p>
        </div>
        <div n="3" type="chapter">
          <head>πρὸς τοὺς συνιστάντας τινὰς τοῖς φιλοσόφοις.</head>
          <milestone unit="section" n="1"/>
          <p>καλῶς ὁ Διογένης πρὸς τὸν ἀξιοῦντα γράμματα παρʼ αὐτοῦ λαβεῖν συστατικὰ <q>ὅτι μὲν
              ἄνθρωπος,</q> φησίν, <q>εἶ, καὶ ἰδὼν γνώσεται· εἰ δʼ ἀγαθὸς ἢ κακός, εἰ μὲν ἔμπειρός
              ἐστι διαγνῶναι τοὺς ἀγαθοὺς καὶ κακούς, γνώσεται, εἰ δʼ ἄπειρος, οὐδʼ ἂν μυριάκις
              γράψω αὐτῷ.</q>
            <milestone unit="section" n="2"/> ὅμοιον γὰρ ὥσπερ εἰ δραχμὴ συσταθῆναί τινι ἠξίου, ἵνα
            δοκιμασθῇ. εἰ ἀργυρογνωμονικός ἐστιν, σὺ σαυτὴν συστήσεις. <milestone unit="section"
              n="3"/> ἔδει οὖν τοιοῦτόν τι ἔχειν ἡμᾶς καὶ ἐν τῷ βίῳ οἷον ἐπʼ ἀργυρίου, ἵνʼ εἰπεῖν
            δύνωμαι καθάπερ ὁ ἀργυρογνώμων λέγει <q>φέρε ἣν θέλεις δραχμὴν καὶ διαγνώσομαι.</q>
            <milestone unit="section" n="4"/> ἀλλʼ ἐπὶ συλλογισμῶν <q>φέρε ὃν θέλεις καὶ διακρινῶ
              σοι τὸν ἀναλυτικόν τε καὶ μή.</q> διὰ τί; οἶδα γὰρ ἀναλύειν συλλογισμούς· ἔχω τὴν
            δύναμιν, ἣν ἔχειν δεῖ τὸν ἐπιγνωστικὸν τῶν περὶ συλλογισμοὺς κατορθούντων. <milestone
              unit="section" n="5"/> ἐπὶ δὲ τοῦ βίου τί ποιῶ; νῦν μὲν λέγω ἀγαθόν, νῦν δὲ κακόν. τί
            τὸ αἴτιον; τὸ ἐναντίον ἢ ἐπὶ τῶν συλλογισμῶν, ἀμαθία καὶ ἀπειρία. </p>
        </div>
        <div n="4" type="chapter">
          <head>πρὸς τὸν ἐπὶ μοιχείᾳ ποτὲ κατειλημμένον.</head>
          <milestone unit="section" n="1"/>
          <p>λέγοντος αὐτοῦ ὅτι Ὁ ἄνθρωπος πρὸς πίστιν γέγονεν καὶ τοῦτο ὁ ἀνατρέπων ἀνατρέπει τὸ
            ἴδιον τοῦ ἀνθρώπου ἐπεισῆλθέν τις τῶν δοκούντων φιλολόγων, ὃς κατείληπτό ποτε μοιχὸς ἐν
            τῇ πόλει. <milestone unit="section" n="2"/> ὁ δʼ Ἀλλʼ ἄν, φησίν, ἀφέντες τοῦτο τὸ
            πιστόν, πρὸς ὃ πεφύκαμεν, ἐπιβουλεύωμεν τῇ γυναικὶ τοῦ γείτονος, τί ποιοῦμεν; τί γὰρ
            ἄλλο ἢ ἀπόλλυμεν καὶ ἀναιροῦμεν; τίνα; τὸν πιστόν, τὸν αἰδήμονα, τὸν ὅσιον. <milestone
              unit="section" n="3"/> ταῦτα μόνα; γειτνίασιν δʼ οὐκ ἀναιροῦμεν, φιλίαν δʼ οὔ, πόλιν
            δʼ οὔ; εἰς τίνα δὲ χώραν αὑτοὺς κατατάσσομεν; ὡς τίνι σοι χρῶμαι, ἄνθρωπε; ὡς γείτονι,
            ὡς φίλῳ; ποίῳ τινί; ὡς πολίτῃ; τί σοι πιστεύσω; <milestone unit="section" n="4"/> εἶτα
            σκευάριον μὲν εἰ ἦς οὕτως σαπρόν, ὥστε σοι πρὸς μηδὲν δύνασθαι χρῆσθαι, ἔξω ἂν ἐπὶ τὰς
            κοπρίας ἐρρίπτου καὶ οὐδʼ ἐκεῖθεν ἄν τίς σε ἀνῃρεῖτο· <milestone unit="section" n="5"/>
            εἰ δʼ ἄνθρωπος ὢν οὐδεμίαν χώραν δύνασαι ἀποπληρῶσαι ἀνθρωπικήν, τί σε ποιήσομεν; ἔστω
            γάρ, φίλου οὐ δύνασαι τόπον ἔχειν· δούλου δύνασαι; καὶ τίς σοι πιστεύσει; οὐ θέλεις οὖν
            ῥιφῆναί που καὶ αὐτὸς ἐπὶ κοπρίαν ὡς σκεῦος ἄχρηστον, ὡς κόπριον; <milestone
              unit="section" n="6"/> εἶτα ἐρεῖς <q>οὐδείς μου ἐπιστρέφεται, ἀνθρώπου φιλολόγου;</q>
            κακὸς γὰρ εἶ καὶ ἄχρηστος. οἷον εἰ οἱ σφῆκες ἠγανάκτουν, ὅτι οὐδεὶς αὐτῶν ἐπιστρέφεται,
            ἀλλὰ φεύγουσι πάντες κἄν τις δύνηται, πλήξας κατέβαλεν. <milestone unit="section" n="7"
            /> σὺ κέντρον ἔχεις τοιοῦτον, ὥστε ὃν ἂν πλήξῃς εἰς πράγματα καὶ ὀδύνας ἐμβάλλειν. τί σε
            θέλεις ποιήσωμεν; οὐκ ἔχεις ποῦ τεθῇς. </p>
          <milestone unit="section" n="8"/>
          <p>τί οὖν; οὐκ εἰσὶν αἱ γυναῖκες κοιναὶ φύσει; κἀγὼ λέγω. καὶ γὰρ τὸ χοιρίδιον κοινὸν τῶν
            κεκλημένων· ἀλλʼ ὅταν μέρη γένηται, ἄν σοι φανῇ, ἀνάρπασον ἀπελθὼν τὸ τοῦ
            παρακατακειμένου μέρος, λάθρᾳ κλέψον ἢ παρακαθεὶς τὴν χεῖρα λίχνευε, κἂν μὴ δύνῃ τοῦ
            κρέως ἀποσπάσαι, λίπαινε τοὺς δακτύλους καὶ περίλειχε. καλὸς συμπότης καὶ σύνδειπνος
            Σωκρατικός. <milestone unit="section" n="9"/> ἄγε, τὸ δὲ θέατρον οὐκ ἔστι κοινὸν τῶν
            πολιτῶν; ὅταν οὖν καθίσωσιν, ἐλθών, ἄν σοι φανῇ, ἔκβαλέ τινα αὐτῶν. <milestone
              unit="section" n="10"/> οὕτως καὶ αἱ γυναῖκες φύσει κοιναί. ὅταν δʼ ὁ νομοθέτης ὡς
            ἑστιάτωρ διέλῃ αὐτάς, οὐ θέλεις καὶ αὐτὸς ἴδιον μέρος ζητεῖν, ἀλλὰ τὸ ἀλλότριον
            ὑφαρπάζεις καὶ λιχνεύεις; <milestone unit="section" n="11"/>
            <q>ἀλλὰ φιλόλογός εἰμι καὶ Ἀρχέδημον νοῶ.</q> Ἀρχέδημον τοίνυν νοῶν μοιχὸς ἴσθι καὶ
            ἄπιστος καὶ ἀντὶ ἀνθρώπου λύκος ἢ πίθηκος. τί γὰρ κωλύει;</p>
        </div>
        <div n="5" type="chapter">
          <head>πῶς συνυπάρχει μεγαλοφροσύνη καὶ ἐπιμέλεια.</head>
          <milestone unit="section" n="1"/>
          <p>αἱ ὗλαι ἀδιάφοροι, ἡ δὲ χρῆσις αὐτῶν οὐκ ἀδιάφορος. <milestone unit="section" n="2"/>
            πῶς οὖν τηρήσῃ τις ἅμα μὲν τὸ εὐσταθὲς καὶ ἀτάραχον, ἅμα δὲ τὸ ἐπιμελὲς καὶ μὴ εἰκαῖον
            μηδʼ ἐπισεσυρμένον; <milestone unit="section" n="3"/> ἂν μιμῆται τοὺς κυβεύοντας. αἱ
            ψῆφοι ἀδιάφοροι, οἱ κύβοι ἀδιάφοροι· πόθεν οἶδα, τί μέλλει πίπτειν; τῷ πεσόντι δʼ
            ἐπιμελῶς καὶ τεχνικῶς χρῆσθαι, τοῦτο ἤδη ἐμὸν ἔργον ἐστίν. <milestone unit="section"
              n="4"/> οὕτως τοίνυν τὸ μὲν προηγούμενον καὶ ἐπὶ τοῦ βίου ἔργον ἐκεῖνο· δίελε τὰ
            πράγματα καὶ διάστησον καὶ εἰπὲ <q>τὰ ἔξω οὐκ ἐπʼ ἐμοί· προαίρεσις ἐπʼ ἐμοί. <milestone
                unit="section" n="5"/> ποῦ ζητήσω τὸ ἀγαθὸν καὶ τὸ κακόν; ἔσω ἐν τοῖς ἐμοῖς.</q> ἐν
            δὲ τοῖς ἀλλοτρίοις μηδέποτε μήτʼ ἀγαθὸν ὀνομάσῃς μήτε κακὸν μήτʼ ὠφέλειαν μήτε βλάβην
            μήτʼ ἄλλο τι τῶν τοιούτων.</p>
          <milestone unit="section" n="6"/>
          <p>τί οὖν; ἀμελῶς τούτοις χρηστέον; οὐδαμῶς. τοῦτο γὰρ πάλιν τῇ προαιρέσει κακόν ἐστι καὶ
            ταύτῃ <del>τὴν</del> παρὰ φύσιν. <milestone unit="section" n="7"/> ἀλλʼ ἅμα μὲν
            ἐπιμελῶς, ὅτι ἡ χρῆσις οὐκ ἀδιάφορον, ἅμα δʼ εὐσταθῶς καὶ ἀταράχως, ὅτι ἡ ὕλη οὐ
            διαφέρουσα. <milestone unit="section" n="8"/> ὅπου γὰρ τὸ διαφέρον, ἐκεῖ οὔτε κωλῦσαί μέ
            τις δύναται οὔτʼ ἀναγκάσαι. ὅπου κωλυτὸς καὶ ἀναγκαστός εἰμι, ἐκείνων ἡ μὲν τεῦξις οὐκ
            ἐπʼ ἐμοὶ οὐδʼ ἀγαθὸν ἢ κακόν, ἡ χρῆσις δʼ ἢ κακὸν ἢ ἀγαθόν, ἀλλʼ ἐπʼ ἐμοί. <milestone
              unit="section" n="9"/> δύσκολον δὲ μῖξαι καὶ συναγαγεῖν ταῦτα, ἐπιμέλειαν τοῦ
            προσπεπονθότος ταῖς ὕλαις καὶ εὐστάθειαν τοῦ ἀνεπιστρεπτοῦντος, πλὴν οὐκ ἀδύνατον. εἰ δὲ
            μή, ἀδύνατον τὸ εὐδαιμονῆσαι. <milestone unit="section" n="10"/> ἀλλʼ οἷόν τι ἐπὶ τοῦ
            πλοῦ ποιοῦμεν. τί μοι δύναται; τὸ ἐκλέξασθαι τὸν κυβερνήτην, τοὺς ναύτας, τὴν ἡμέραν,
            τὸν καιρόν. <milestone unit="section" n="11"/> εἶτα χειμὼν ἐμπέπτωκεν. τί οὖν ἔτι μοι
            μέλει; τὰ γὰρ ἐμὰ ἐκπεπλήρωται. ἄλλου ἐστὶν ἡ ὑπόθεσις, τοῦ κυβερνήτου. ἀλλὰ καὶ ἡ ναῦς
            καταδύεται. <milestone unit="section" n="12"/> τί οὖν ἔχω ποιῆσαι; ὃ δύναμαι, τοῦτο
            μόνον ποιῶ· μὴ φοβούμενος ἀποπνίγομαι οὐδὲ κεκραγὼς οὐδʼ ἐγκαλῶν τῷ θεῷ, ἀλλʼ εἰδώς, ὅτι
            τὸ γενόμενον καὶ φθαρῆναι δεῖ. <milestone unit="section" n="13"/> οὐ γάρ εἰμι αἰών, ἀλλʼ
            ἄνθρωπος, μέρος τῶν πάντων ὡς ὥρα ἡμέρας. ἐνστῆναί με δεῖ ὡς τὴν ὥραν καὶ παρελθεῖν ὡς
            ὥραν. τί οὖν μοι διαφέρει πῶς παρέλθω, <milestone unit="section" n="14"/> πότερον
            πνιγεὶς ἢ πυρέξας; διὰ γὰρ τοιούτου τινὸς δεῖ παρελθεῖν με. <milestone unit="section"
              n="15"/></p>
          <p>τοῦτο ὄψει ποιοῦντας καὶ τοὺς σφαιρίζοντας ἐμπείρως. οὐδεὶς αὐτῶν διαφέρεται περὶ τοῦ
            ἁρπαστοῦ ὡς περὶ ἀγαθοῦ ἢ κακοῦ, περὶ δὲ τοῦ βάλλειν καὶ δέχεσθαι. <milestone
              unit="section" n="16"/> λοιπὸν ἐν τούτῳ ἡ εὐρυθμία, ἐν τούτῳ ἡ τέχνη, τὸ τάχος, ἡ
            εὐγνωμοσύνη, ἵνʼ ἐγώ, μηδʼ ἂν τὸν κόλπον ἐκτείνω, δύναμαι λαβεῖν αὐτό, ὁ δέ, ἂν βάλω,
            λαμβάνει. <milestone unit="section" n="17"/> ἂν δὲ μετὰ ταραχῆς καὶ φόβου δεχώμεθα ἢ
            βάλλωμεν αὐτό, ποία ἔτι παιδιά, ποῦ δέ τις εὐσταθήσει, ποῦ δέ τις τὸ ἑξῆς ὄψεται ἐν
            αὐτῇ; ἀλλʼ ὁ μὲν ἐρεῖ <q>βάλε,</q> ὁ δὲ <q>μὴ βάλῃς,</q> ὁ δὲ † <q>μὴ ἀνέβαλες.</q>
            τοῦτο δὴ μάχη ἐστὶ καὶ οὐ παιδιά.</p>
          <milestone unit="section" n="18"/>
          <p>τοιγαροῦν Σωκράτης ᾔδει σφαιρίζειν. πῶς; παίζειν ἐν τῷ δικαστηρίῳ. <q>λέγε μοι,</q>
            φησίν, <q>Ἄνυτε, πῶς με φῂς θεὸν οὐ νομίζειν; οἱ δαίμονές σοι τίνες εἶναι δοκοῦσιν; οὐχὶ
              ἤτοι θεῶν παῖδές εἰσιν ἢ ἐξ ἀνθρώπων καὶ θεῶν μεμιγμένοι τινές;</q>
            <milestone unit="section" n="19"/> ὁμολογήσαντος δὲ <q>τίς οὖν σοι δοκεῖ δύνασθαι
              ἡμιόνους μὲν ἡγεῖσθαι εἶναι, ὄνους δὲ μή;</q> ὡς ἁρπαστίῳ παίζων. καὶ τί ἐκεῖ ἐν μέσῳ
            ἁρπάστιον τότʼ ἦν; τὸ δεδέσθαι, τὸ φυγαδευθῆναι, τὸ πιεῖν φάρμακον, τὸ γυναικὸς
            ἀφαιρεθῆναι, τὸ τέκνα ὀρφανὰ καταλιπεῖν. <milestone unit="section" n="20"/> ταῦτα ἦν ἐν
            μέσῳ οἷς ἔπαιζεν, ἀλλʼ οὐδὲν ἧττον ἔπαιζεν καὶ ἐσφαίριζεν εὐρύθμως. οὕτως καὶ ἡμεῖς τὴν
            μὲν ἐπιμέλειαν σφαιριστικωτάτην, τὴν δʼ ἀδιαφορίαν ὡς ὑπὲρ ἁρπαστίου. <milestone
              unit="section" n="21"/> δεῖ γὰρ πάντως περί τινα τῶν ἐκτὸς ὑλῶν φιλοτεχνεῖν, ἀλλʼ οὐκ
            ἐκείνην ἀποδεχόμενον, ἀλλʼ οἵα ἂν ᾖ ἐκείνη, τὴν περὶ αὐτὴν φιλοτεχνίαν ἐπιδεικνύοντα.
            οὕτως καὶ ὁ ὑφάντης οὐκ ἔρια ποιεῖ, ἀλλʼ οἷα ἂν παραλάβῃ περὶ αὐτὰ φιλοτεχνεῖ.
              <milestone unit="section" n="22"/> ἄλλος σοι δίδωσι τροφὰς καὶ κτῆσιν καὶ αὐτὰ ταῦτα
            δύναται ἀφελέσθαι καὶ τὸ σωμάτιον αὐτό. σὺ λοιπὸν παραλαβὼν τὴν ὕλην ἐργάζου. εἶτα ἂν
            ἐξέλθῃς μηδὲν παθών, <milestone unit="section" n="23"/> οἱ μὲν ἄλλοι ἀπαντῶντές σοι
            συγχαρήσονται ὅτι ἐσώθης, ὁ δʼ εἰδὼς βλέπειν τὰ τοιαῦτα, ἂν μὲν ἴδῃ ὅτι εὐσχημόνως
            ἀνεστράφης ἐν τούτῳ, ἐπαινέσει καὶ συνησθήσεται· ἂν δὲ διʼ ἀσχημοσύνην τινὰ
            διασεσωσμένον, τὰ ἐναντία. ὅπου γὰρ τὸ χαίρειν εὐλόγως, ἐκεῖ καὶ τὸ συγχαίρειν.
              <milestone unit="section" n="24"/></p>
          <p>πῶς οὖν λέγεται τῶν ἐκτός τινα κατὰ φύσιν καὶ παρὰ φύσιν; ὥσπερ ἂν εἰ ἀπόλυτοι ἦμεν. τῷ
            γὰρ ποδὶ κατὰ φύσιν εἶναι ἐρῶ τὸ καθαρῷ εἶναι, ἀλλʼ, ἂν αὐτὸν ὡς πόδα λάβῃς καὶ ὡς μὴ
            ἀπόλυτον, καθήξει αὐτὸν καὶ εἰς πηλὸν ἐμβαίνειν καὶ ἀκάνθας πατῆσαι καὶ ἔστιν ὅτε
            ἀποκοπῆναι ὑπὲρ τοῦ ὅλου· εἰ δὲ μή, οὐκέτι ἔσται πούς. τοιοῦτόν τι καὶ ἐφʼ ἡμῶν
            ὑπολαβεῖν δεῖ. <milestone unit="section" n="25"/> τί εἶ; ἄνθρωπος. εἰ μὲν ὡς ἀπόλυτον
            σκοπεῖς, κατὰ φύσιν ἐστὶ ζῆσαι μέχρι γήρως, πλουτεῖν, ὑγιαίνειν. εἰ δʼ ὡς ἄνθρωπον
            σκοπεῖς καὶ μέρος ὅλου τινός, διʼ ἐκεῖνο τὸ ὅλον νῦν μέν σοι νοσῆσαι καθήκει, νῦν δὲ
            πλεῦσαι καὶ κινδυνεῦσαι, νῦν δʼ ἀπορηθῆναι, πρὸ ὥρας δʼ ἔστιν ὅτʼ ἀποθανεῖν. <milestone
              unit="section" n="26"/> τί οὖν ἀγανακτεῖς; οὐκ οἶδας ὅτι ὡς ἐκεῖνος οὐκέτι ἔσται πούς,
            οὕτως οὐδὲ σὺ ἄνθρωπος; τί γάρ ἐστιν ἄνθρωπος; μέρος πόλεως, πρώτης μὲν τῆς ἐκ θεῶν καὶ
            ἀνθρώπων, μετὰ ταῦτα δὲ τῆς ὡς ἔγγιστα λεγομένης, ἥ τί ἐστι μικρὸν τῆς ὅλης μίμημα.
              <milestone unit="section" n="27"/>
            <q>νῦν οὖν ἐμὲ κρίνεσθαι;</q> νῦν οὖν ἄλλον πυρέσσειν, ἄλλον πλεῖν, ἄλλον ἀποθνῄσκειν,
            ἄλλον κατακεκρίσθαι; ἀδύνατον γὰρ ἐν τοιούτῳ σώματι, ἐν τούτῳ τῷ περιέχοντι, τούτοις
            τοῖς συζῶσιν μὴ συμπίπτειν ἄλλοις ἄλλα τοιαῦτα. <milestone unit="section" n="28"/> σὸν
            οὖν ἔργον ἐλθόντα εἰπεῖν ἃ δεῖ, διαθέσθαι ταῦτα ὡς ἐπιβάλλει. <milestone unit="section"
              n="29"/> εἶτα ἐκεῖνος λέγει <q>κρίνω σε ἀδικεῖν.</q>
            <q>εὖ σοι γένοιτο. ἐποίησα ἐγὼ τὸ ἐμόν, εἰ δὲ καὶ σὺ τὸ σὸν ἐποίησας, ὄψει αὐτός.</q>
            ἔστι γάρ τις κἀκείνου κίνδυνος, μή σε λανθανέτω.</p>
        </div>
        <div n="6" type="chapter">
          <head>περὶ ἀδιαφορίας.</head>
          <milestone unit="section" n="1"/>
          <p>τὸ συνημμένον ἀδιάφορον· ἡ κρίσις ἡ περὶ αὐτοῦ οὐκ ἀδιάφορος, ἀλλʼ ἢ ἐπιστήμη ἢ δόξα ἢ
            ἀπάτη. οὕτως τὸ ζῆν ἀδιάφορον, ἡ χρῆσις οὐκ ἀδιάφορος. <milestone unit="section" n="2"/>
            μή ποτʼ οὖν, ὅταν εἴπῃ τις ὑμῖν ἀδιαφορεῖν καὶ ταῦτα, ἀμελεῖς γίνεσθε, μήθʼ ὅταν εἰς
            ἐπιμέλειάν τις ὑμᾶς παρακαλῇ, ταπεινοὶ καὶ τᾶς ὕλας τεθαυμακότες. <milestone
              unit="section" n="3"/> καλὸν δὲ καὶ τὸ εἰδέναι τὴν αὑτοῦ παρασκευὴν καὶ δύναμιν, ἵνʼ
            ἐν οἷς μὴ παρεσκεύασαι, ἡσυχίαν ἄγῃς μηδʼ ἀγανακτῇς, εἴ τινες ἄλλοι πλεῖόν σου ἔχουσιν
            ἐν ἐκείνοις. <milestone unit="section" n="4"/> καὶ γὰρ σὺ ἐν συλλογισμοῖς πλεῖον
            ἀξιώσεις σεαυτὸν ἔχειν κἂν ἀγανακτῶσιν ἐπὶ τούτῳ, παραμυθήσῃ αὐτούς· <q>ἐγὼ ἔμαθον,
              ὑμεῖς δʼ οὔ.</q>
            <milestone unit="section" n="5"/> οὕτως καί, ὅπου τινὸς χρεία τριβῆς, μὴ ζήτει τὸ ἀπὸ
            τῆς χρείας περιγινόμενον, ἀλλʼ ἐκείνου μὲν παραχώρει τοῖς περιτετριμμένοις, σοὶ δʼ
            ἀρκείτω τὸ εὐσταθεῖν.</p>
          <p>
            <milestone unit="section" n="6"/>
            <q>ἄπελθε καὶ ἄσπασαι τὸν δεῖνα.</q>
            <q>ἀσπάζομαι.</q>
            <q>πῶς;</q>
            <q>οὐ ταπεινῶς.</q>
            <q>ἀλλʼ ἐξεκλείσθης.</q>
            <q>διὰ θυρίδος γὰρ οὐκ ἔμαθον εἰσέρχεσθαι. ὅταν δὲ κεκλειμένην εὕρω τὴν θύραν, ἀνάγκη μʼ
              ἢ ἀποχωρῆσαι ἢ διὰ τῆς θυρίδος εἰσελθεῖν.</q>
            <milestone unit="section" n="7"/>
            <q>ἀλλὰ καὶ λάλησον αὐτῷ.</q>
            <q>λαλῶ.</q>
            <milestone unit="section" n="8"/>
            <q>τίνα τρόπον;</q>
            <q>οὐ ταπεινῶς.</q>
            <q>ἀλλʼ οὐκ ἐπέτυχες.</q> μὴ γὰρ σὸν τοῦτο τὸ ἔργον ἦν; ἀλλʼ ἐκείνου. τί οὖν ἀντιποιῇ
            τοῦ ἀλλοτρίου; ἀεὶ μεμνημένος ὅ τι σὸν καὶ τί ἀλλότριον <del>καὶ</del> οὐ ταραχθήσῃ.
              <milestone unit="section" n="9"/> διὰ τοῦτο καλῶς ὁ Χρύσιππος λέγει ὅτι <q>μέχρις ἂν
              ἄδηλά μοι ᾖ τὰ ἑξῆς, ἀεὶ τῶν εὐφυεστέρων ἔχομαι πρὸς τὸ τυγχάνειν τῶν κατὰ φύσιν·
              αὐτὸς γάρ μʼ ὁ θεὸς ἐποίησεν τούτων ἐκλεκτικόν. <milestone unit="section" n="10"/> εἰ
              δέ γε ᾔδειν ὅτι νοσεῖν μοι καθείμαρται νῦν, καὶ ὥρμων ἂν ἐπʼ αὐτό· καὶ γὰρ ὁ πούς, εἰ
              φρένας εἶχεν, ὥρμα ἂν ἐπὶ τὸ πηλοῦσθαι.</q></p>
          <milestone unit="section" n="11"/>
          <p>ἐπεί τοι τίνος ἕνεκα γίνονται στάχυες; οὐχ ἵνα καὶ ξηρανθῶσιν; ἀλλὰ ξηραίνονται μέν,
            οὐχ ἵνα δὲ καὶ θερισθῶσιν; <milestone unit="section" n="12"/> οὐ γὰρ ἀπόλυτοι γίνονται.
            εἰ οὖν αἴσθησιν εἶχον, εὔχεσθαι αὐτοὺς ἔδει, ἵνα μὴ θερισθῶσιν μηδέποτε; τοῦτο δὲ κατάρα
            ἐστὶν ἐπὶ σταχύων τὸ μηδέποτε θερισθῆναι. <milestone unit="section" n="13"/> οὕτως ἴστε
            ὅτι καὶ ἐπʼ ἀνθρώπων κατάρα ἐστὶ τὸ μὴ ἀποθανεῖν· ὅμοιον τῷ μὴ πεπανθῆναι, μὴ
            θερισθῆναι. <milestone unit="section" n="14"/> ἡμεῖς δʼ ἐπειδὴ οἱ αὐτοί ἐσμεν, ἅμα μὲν
            οὓς δεῖ θερισθῆναι, ἅμα δὲ καὶ αὐτῷ τούτῳ παρακολουθοῦντες ὅτι θεριζόμεθα, διὰ τοῦτο
            ἀγανακτοῦμεν. οὔτε γὰρ ἴσμεν τίνες ἐσμὲν οὔτε μεμελετήκαμεν τὰ ἀνθρωπικὰ ὡς ἱππικοὶ τὰ
            ἱππικά. <milestone unit="section" n="15"/> ἀλλὰ Χρυσάντας μὲν παίειν μέλλων τὸν
            πολέμιον, ἐπειδὴ τῆς σάλπιγγος ἤκουσεν ἀνακαλούσης, ἀνέσχεν· οὕτως προυργιαίτερον ἔδοξεν
            αὐτῷ τὸ τοῦ στρατηγοῦ πρόσταγμα ἢ τὸ ἴδιον ποιεῖν· <milestone unit="section" n="16"/>
            ἡμῶν δʼ οὐδεὶς θέλει οὐδὲ τῆς ἀνάγκης καλούσης εὐλύτως ὑπακοῦσαι αὐτῇ, ἀλλὰ κλάοντες καὶ
            στένοντες πάσχομεν ἃ πάσχομεν καὶ περιστάσεις αὐτὰ καλοῦντες. <milestone unit="section"
              n="17"/> ποίας περιστάσεις, ἄνθρωπε; εἰ περιστάσεις λέγεις τὰ περιεστηκότα, πάντα
            περιστάσεις εἰσίν· εἰ δʼ ὡς δύσκολα καλεῖς, ποίαν δυσκολίαν ἔχει τὸ γενόμενον φθαρῆναι;
              <milestone unit="section" n="18"/> τὸ δὲ φθεῖρον ἢ μάχαιρά ἐστιν ἢ τροχὸς ἢ θάλασσα ἢ
            κεραμὶς ἢ τύραννος. τί σοι μέλει, ποίᾳ ὁδῷ καταβῇς εἰς Ἅιδου; <milestone unit="section"
              n="19"/> ἴσαι πᾶσαί εἰσιν. εἰ δὲ θέλεις ἀκοῦσαι τἀληθῆ, συντομωτέρα ἣν πέμπει ὁ
            τύραννος. οὐδέποτʼ οὐδεὶς τύραννος ἓξ μησίν τινα ἔσφαξεν, πυρετὸς δὲ καὶ ἐνιαυτῷ
            πολλάκις. ψόφος ἐστὶ πάντα ταῦτα καὶ κόμπος κενῶν ὀνομάτων.</p>
          <p>
            <milestone unit="section" n="20"/>
            <q>τῇ κεφαλῇ κινδυνεύω ἐπὶ Καίσαρος.</q> ἐγὼ δʼ οὐ κινδυνεύω, ὃς οἰκῶ ἐν Νικοπόλει, ὅπου
            σεισμοὶ τοσοῦτοι; σὺ δʼ αὐτὸς ὅταν διαπλέῃς τὸν Ἀδρίαν, τί κινδυνεύεις; οὐ τῇ κεφαλῇ;
              <milestone unit="section" n="21"/>
            <q>ἀλλὰ καὶ τῇ ὑπολήψει κινδυνεύω.</q> τῇ σῇ; πῶς; τίς γάρ σε ἀναγκάσαι δύναται
            ὑπολαβεῖν τι ὧν οὐ θέλεις; ἀλλὰ τῇ ἀλλοτρίᾳ; καὶ ποῖός ἐστι κίνδυνος σὸς ἄλλους τὰ ψεύδη
            ὑπολαβεῖν; <milestone unit="section" n="22"/>
            <q>ἀλλʼ ἐξορισθῆναι κινδυνεύω.</q> τί ἐστιν ἐξορισθῆναι; ἀλλαχοῦ εἶναι ἢ ἐν Ῥώμῃ;
              <q>ναί. τί οὖν; ἂν εἰς Γύαρα πεμφθῶ;</q> ἄν σοι ποιῇ, ἀπελεύσῃ· εἰ δὲ μή, ἔχεις ποῦ
            ἀντὶ Γυάρων ἀπέλθῃς, ὅπου κἀκεῖνος ἐλεύσεται, ἄν τε θέλῃ ἄν τε μή, ὁ πέμπων σε εἰς
            Γύαρα. <milestone unit="section" n="23"/> τί λοιπὸν ὡς ἐπὶ μεγάλα ἀνέρχῃ; μικρότερά ἐστι
            τῆς παρασκευῆς, ἵνʼ εἴπῃ νέος εὐφυὴς ὅτι <q>οὐκ ἦν τοσούτου τοσούτων μὲν ἀκηκοέναι,
              τοσαῦτα δὲ γεγραφέναι, τοσούτῳ δὲ χρόνῳ παρακεκαθικέναι γεροντίῳ οὐ πολλοῦ ἀξίῳ.</q>
            <milestone unit="section" n="24"/> μόνον ἐκείνης τῆς διαιρέσεως μέμνησο, καθʼ ἣν
            διορίζεται τὰ σὰ καὶ οὐ τὰ σά. μή ποτʼ ἀντιποιήσῃ τινὸς τῶν ἀλλοτρίων. <milestone
              unit="section" n="25"/> βῆμα καὶ φυλακὴ τόπος ἐστὶν ἑκάτερον, ὁ μὲν ὑψηλός, ὁ δὲ
            ταπεινός· ἡ προαίρεσις δʼ ἴση, ἂν ἴσην αὐτὴν ἐν ἑκατέρῳ φυλάξαι θέλῃς, δύναται
            φυλαχθῆναι. <milestone unit="section" n="26"/> καὶ τότʼ ἐσόμεθα ζηλωταὶ Σωκράτους, ὅταν
            ἐν φυλακῇ δυνώμεθα παιᾶνας γράφειν. <milestone unit="section" n="27"/> μέχρι δὲ νῦν ὡς
            ἔχομεν, ὅρα εἰ ἠνεσχόμεθʼ ἂν ἐν τῇ φυλακῇ ἄλλου τινὸς ἡμῖν λέγοντος <q>θέλεις ἀναγνῶ σοι
              παιᾶνας;</q>
            <q>τί μοι πράγματα παρέχεις; οὐκ οἶδας τὰ ἔχοντά με κακά; ἐν τούτοις γάρ μοι ἔστιν —
            </q> ἐν τίσιν οὖν; <q>ἀποθνῄσκειν μέλλω.</q> ἄνθρωποι δʼ ἄλλοι ἀθάνατοι ἔσονται;</p>
        </div>
        <div n="7" type="chapter">
          <head>πῶς μαντευτέον.</head>
          <milestone unit="section" n="1"/>
          <p>διὰ τὸ ἀκαίρως μαντεύεσθαι πολλοὶ καθήκοντα πολλὰ παραλείπομεν. <milestone
              unit="section" n="2"/> τί γὰρ ὁ μάντις δύναται πλέον ἰδεῖν θανάτου ἢ κινδύνου ἢ νόσου
            ἢ ὅλως τῶν τοιούτων; <milestone unit="section" n="3"/> ἂν οὖν δέῃ κινδυνεῦσαι ὑπὲρ τοῦ
            φίλου, ἂν δὲ καὶ ἀποθανεῖν ὑπὲρ αὐτοῦ καθήκῃ, ποῦ μοι καιρὸς ἔτι μαντεύεσθαι; οὐκ ἔχω
            τὸν μάντιν ἔσω τὸν εἰρηκότα μοι τὴν οὐσίαν τοῦ ἀγαθοῦ καὶ τοῦ κακοῦ, τὸν ἐξηγημένον τὰ
            σημεῖα ἀμφοτέρων; <milestone unit="section" n="4"/> τί οὖν ἔτι χρείαν ἔχω τῶν σπλάγχνων
            ἢ τῶν οἰωνῶν; ἀλλʼ ἀνέχομαι λέγοντος ἐκείνου <q>συμφέρει σοι;</q> τί γάρ ἐστι συμφέρον
            οἶδεν; <milestone unit="section" n="5"/> τί ἐστιν ἀγαθὸν οἶδεν; μεμάθηκεν ὥσπερ τὰ
            σημεῖα τῶν σπλάγχνων οὕτως σημεῖα τίνα ἀγαθῶν καὶ κακῶν; εἰ γὰρ τούτων οἶδεν σημεῖα, καὶ
            καλῶν καὶ αἰσχρῶν οἶδεν καὶ δικαίων καὶ ἀδίκων. <milestone unit="section" n="6"/>
            ἄνθρωπε, σύ μοι λέγε τί σημαίνεται, ζωὴ ἢ θάνατος, πενία ἢ πλοῦτος· πότερον δὲ συμφέρει
            ταῦτα ἢ ἀσύμφορά ἐστιν, σοῦ μέλλω πυνθάνεσθαι; <milestone unit="section" n="7"/> διὰ τί
            ἐν γραμματικοῖς οὐ λέγεις; ἐνθάδʼ οὖν, ὅπου πάντες ἄνθρωποι πλανώμεθα καὶ πρὸς ἀλλήλους
            μαχόμεθα; <milestone unit="section" n="8"/> διὰ τοῦτο ἡ γυνὴ καλῶς εἶπεν ἡ πέμψαι
            θέλουσα τῇ Γρατίλλῃ ἐξωρισμένῃ τὸ πλοῖον τῶν ἐπιμηνίων κατὰ τὸν εἰπόντα ὅτι
              <q>ἀφαιρήσεται αὐτὰ Δομιτιανὸς</q>
            <q>μᾶλλον θέλω,</q> φησίν, <q>ἵνʼ ἐκεῖνος αὐτὰ ἀφέληται ἢ ἵνʼ ἐγὼ μὴ πέμψω.</q>
          </p>
          <milestone unit="section" n="9"/>
          <p>τί οὖν ἡμᾶς ἐπὶ τὸ οὕτω συνεχῶς μαντεύεσθαι ἄγει; ἡ δειλία, τὸ φοβεῖσθαι τὰς ἐκβάσεις.
            διὰ τοῦτο κολακεύομεν τοὺς μάντεις· <q>κληρονομήσω, κύριε, τὸν πατέρα;</q>
            <q>ἴδωμεν· ἐπεκθυσώμεθα.</q>
            <q>ναί, κύριε, ὡς ἡ τύχη θέλει.</q> εἶτʼ ἂν εἴπῃ <q>κληρονομήσεις,</q> ὡς παρʼ αὐτοῦ τὴν
            κληρονομίαν εἰληφότες εὐχαριστοῦμεν αὐτῷ. διὰ τοῦτο κἀκεῖνοι λοιπὸν ἐμπαίζουσιν ἡμῖν.
              <milestone unit="section" n="10"/> τί οὖν; δεῖ δίχα ὀρέξεως ἔρχεσθαι καὶ ἐκκλίσεως, ὡς
            ὁ ὁδοιπόρος πυνθάνεται παρὰ τοῦ ἀπαντήσαντος, ποτέρα<del>ν</del> τῶν ὁδῶν φέρει, οὐκ
            ἔχων ὄρεξιν πρὸς τὸ τὴν δεξιὰν μᾶλλον φέρειν ἢ τὴν ἀριστεράν· οὐ γὰρ τούτων τινὰ
            ἀπελθεῖν θέλει, ἀλλὰ τὴν φέρουσαν. <milestone unit="section" n="11"/> οὕτως ἔδει καὶ ἐπὶ
            τὸν θεὸν ἔρχεσθαι ὡς ὁδηγόν, ὡς τοῖς ὀφθαλμοῖς χρώμεθα, οὐ παρακαλοῦντες αὐτοὺς ἵνα τὰ
            τοιαῦτα μᾶλλον ἡμῖν δεικνύωσιν, ἀλλʼ οἷα ἐνδείκνυνται τούτων τὰς φαντασίας δεχόμενοι.
              <milestone unit="section" n="12"/> νῦν δὲ τρέμοντες τὸ ὀρνιθάριον κρατοῦμεν καὶ τὸν
            θεὸν ἐπικαλούμενοι δεόμεθα αὐτοῦ· <milestone unit="section" n="13"/>
            <q>κύριε, ἐλέησον· ἐπίτρεψόν μοι ἐξελθεῖν.</q> ἀνδράποδον, ἄλλο γάρ τι θέλεις ἢ τὸ
            ἄμεινον; ἄλλο οὖν τι ἄμεινον ἢ τὸ τῷ θεῷ δοκοῦν; <milestone unit="section" n="14"/> τί
            τὸ ὅσον ἐπὶ σοὶ διαφθείρεις τὸν κριτήν, παράγεις τὸν σύμβουλον;</p>
        </div>
        <div n="8" type="chapter">
          <head>τίς οὐσία τοῦ ἀγαθοῦ.</head>
          <milestone unit="section" n="1"/>
          <p>ὁ θεὸς ὠφέλιμος· ἀλλὰ καὶ τἀγαθὸν ὠφέλιμον. εἰκὸς οὖν, ὅπου ἡ οὐσία τοῦ θεοῦ, ἐκεῖ
            εἶναι καὶ τὴν τοῦ ἀγαθοῦ. <milestone unit="section" n="2"/> τίς οὖν οὐσία θεοῦ; σάρξ; μὴ
            γένοιτο. ἀγρός; μὴ γένοιτο. φήμη; μὴ γένοιτο. νοῦς, ἐπιστήμη, λόγος ὀρθός. <milestone
              unit="section" n="3"/> ἐνταῦθα τοίνυν ἁπλῶς ζήτει τὴν οὐσίαν τοῦ ἀγαθοῦ. ἐπεί τοι μή
            τι αὐτὴν ἐν φυτῷ ζητεῖς; οὔ. μή τι ἐν ἀλόγῳ; οὔ. ἐν λογικῷ οὖν ζητῶν τί ἔτι ἀλλαχοῦ
            ζητεῖς ἢ ἐν τῇ παραλλαγῇ τῇ πρὸς τὰ ἄλογα; <milestone unit="section" n="4"/> τὰ φυτὰ
            οὐδὲ φαντασίαις χρηστικά ἐστιν· διὰ τοῦτο οὐ λέγεις ἐπʼ αὐτῶν τὸ ἀγαθόν. δεῖται οὖν τὸ
            ἀγαθὸν χρήσεως φαντασιῶν. <milestone unit="section" n="5"/> ἆρά γε μόνης; εἰ γὰρ μόνης,
            λέγε καὶ ἐν τοῖς ἄλλοις ζῴοις τὰ ἀγαθὰ εἶναι καὶ εὐδαιμονίαν καὶ κακοδαιμονίαν.
              <milestone unit="section" n="6"/> νῦν δʼ οὐ λέγεις καὶ καλῶς ποιεῖς· εἰ γὰρ καὶ τὰ
            μάλιστα χρῆσιν φαντασιῶν ἔχει, ἀλλὰ παρακολούθησίν γε τῇ χρήσει τῶν φαντασιῶν οὐκ ἔχει.
            καὶ εἰκότως. ὑπηρετικὰ γὰρ γέγονεν ἄλλοις, οὐκ αὐτὰ προηγούμενα. <milestone
              unit="section" n="7"/> ὁ ὄνος ἐπεὶ γέγονεν μή τι προηγουμένως; οὔ· ἀλλʼ ὅτι νώτου
            χρείαν. εἴχομεν βαστάζειν τι δυναμένου. ἀλλὰ νὴ Δία καὶ περιπατοῦντος αὐτοῦ χρείαν
            εἴχομεν· διὰ τοῦτο προσείληφε καὶ τὸ χρῆσθαι φαντασίαις· ἄλλως γὰρ περιπατεῖν οὐκ
            ἐδύνατο. <milestone unit="section" n="8"/> καὶ λοιπὸν αὐτοῦ που πέπαυται. εἰ δὲ καὶ
            αὐτός που προσειλήφει παρακολούθησιν τῇ χρήσει τῶν φαντασιῶν, καὶ δῆλον ὅτι κατὰ λόγον
            οὐκέτʼ ἂν ἡμῖν ὑπετέτακτο οὐδὲ τὰς χρείας ταύτας παρεῖχεν, ἀλλʼ ἦν ἂν ἴσος ἡμῖν καὶ
            ὅμοιος.</p>
          <milestone unit="section" n="9"/>
          <p>οὐ θέλεις οὖν ἐκεῖ ζητεῖν τὴν οὐσίαν τοῦ ἀγαθοῦ, οὗ μὴ παρόντος ἐπʼ οὐδενὸς τῶν ἄλλων
            θέλεις λέγειν τὸ ἀγαθόν; <milestone unit="section" n="10"/>
            <q>τί οὖν; οὐκ ἔστι θεῶν ἔργα κἀκεῖνα;</q> ἔστιν, ἀλλʼ οὐ προηγούμενα οὐδὲ μέρη θεῶν.
              <milestone unit="section" n="11"/> σὺ δὲ προηγούμενον εἶ, σὺ ἀπόσπασμα εἶ τοῦ θεοῦ·
            ἔχεις τι ἐν σεαυτῷ μέρος ἐκείνου. τί οὖν ἀγνοεῖς σου τὴν συγγένειαν; τί οὐκ οἶδας, πόθεν
            ἐλήλυθας; <milestone unit="section" n="12"/> οὐ θέλεις μεμνῆσθαι, ὅταν ἐσθίῃς, τίς ὢν
            ἐσθίεις καὶ τίνα τρέφεις; ὅταν συνουσίᾳ χρῇ, τίς ὢν χρῇ; ὅταν ὁμιλίᾳ; ὅταν γυμνάζῃ, ὅταν
            διαλέγῃ, οὐκ οἶδας ὅτι θεὸν τρέφεις, θεὸν γυμνάζεις; θεὸν περιφέρεις, τάλας, καὶ
            ἀγνοεῖς. <milestone unit="section" n="13"/> δοκεῖς με λέγειν ἀργυροῦν τινα ἢ χρυσοῦν
            ἔξωθεν; ἐν σαυτῷ φέρεις αὐτὸν καὶ μολύνων οὐκ αἰσθάνῃ ἀκαθάρτοις μὲν διανοήμασι,
            ῥυπαραῖς δὲ πράξεσι. <milestone unit="section" n="14"/> καὶ ἀγάλματος μὲν τοῦ θεοῦ
            παρόντος οὐκ ἂν τολμήσαις τι τούτων ποιεῖν ὧν ποιεῖς. αὐτοῦ δὲ τοῦ θεοῦ παρόντος ἔσωθεν
            καὶ ἐφορῶντος πάντα καὶ ἐπακούοντος οὐκ αἰσχύνῃ ταῦτα ἐνθυμούμενος καὶ ποιῶν, ἀναίσθητε
            τῆς αὑτοῦ φύσεως καὶ θεοχόλωτε; <milestone unit="section" n="15"/></p>
          <p>λοιπὸν ἡμεῖς τί φοβούμεθα ἐκπέμποντες νέον ἐπί τινας πράξεις ἐκ τῆς σχολῆς, μὴ ἄλλως
            ποιήσῃ τι, μὴ ἄλλως φάγῃ, μὴ ἄλλως συνουσιάσῃ, μὴ ταπεινώσῃ αὐτὸν ῥάκη περιτεθέντα, μὴ
            ἐπάρῃ κομψὰ ἱμάτια; <milestone unit="section" n="16"/> οὗτος οὐκ οἶδεν αὑτοῦ θεόν, οὗτος
            οὐκ οἶδεν, μετὰ τίνος ἀπέρχεται. ἀλλʼ ἀνεχόμεθα λέγοντος αὐτοῦ <q>σὲ ἤθελον ἔχειν;</q>
            <milestone unit="section" n="17"/> ἐκεῖ τὸν θεὸν οὐκ ἔχεις; εἶτʼ ἄλλον τινὰ ζητεῖς
            ἐκεῖνον ἔχων; <milestone unit="section" n="18"/> ἢ ἄλλα σοι ἐρεῖ ἐκεῖνος ἢ ταῦτα; ἀλλʼ
            εἰ μὲν τὸ ἄγαλμα ἦς τὸ Φειδίου, ἡ Ἀθηνᾶ ἢ ὁ Ζεύς, ἐμέμνησο ἂν καὶ σαυτοῦ καὶ τοῦ
            τεχνίτου καὶ εἴ τινα αἴσθησιν εἶχες, ἐπειρῶ ἂν μηδὲν <del>ἂν</del> ἀνάξιον ποιεῖν τοῦ
            κατασκευάσαντος μηδὲ σεαυτοῦ μηδʼ ἐν ἀπρεπεῖ σχήματι φαίνεσθαι τοῖς ὁρῶσι· <milestone
              unit="section" n="19"/> νῦν δέ σε ὅτι ὁ Ζεὺς πεποίηκεν, διὰ τοῦτο ἀμελεῖς οἷόν τινα
            δείξεις σεαυτόν; καὶ τί ὁ τεχνίτης τῷ τεχνίτῃ ὅμοιος ἢ τὸ κατασκεύασμα τῷ
            κατασκευάσματι; <milestone unit="section" n="20"/> καὶ ποῖον ἔργον τεχνίτου εὐθὺς ἔχει
            τὰς δυνάμεις ἐν ἑαυτῷ, ἃς ἐμφαίνει διὰ τῆς κατασκευῆς; οὐχὶ λίθος ἐστὶν ἢ χαλκὸς ἢ
            χρυσὸς ἢ ἐλέφας; καὶ ἡ Ἀθηνᾶ ἡ Φειδίου ἅπαξ ἐκτείνασα τὴν χεῖρα καὶ τὴν Νίκην ἐπʼ αὐτῆς
            δεξαμένη ἕστηκεν οὕτως ὅλῳ τῷ αἰῶνι, τὰ δὲ τοῦ θεοῦ κινούμενα, ἔμπνοα, χρηστικὰ
            φαντασιῶν, δοκιμαστικά. <milestone unit="section" n="21"/> τούτου τοῦ δημιουργοῦ
            κατασκεύασμα ὢν καταισχύνεις αὐτό; τί δʼ; ὅτι οὐ μόνον σε κατεσκεύασεν, ἀλλὰ καὶ σοὶ
            μόνῳ ἐπίστευσεν καὶ παρακατέθετο, <milestone unit="section" n="22"/> οὐδὲ τούτου
            μεμνήσῃ, ἀλλὰ καὶ καταισχυνεῖς τὴν ἐπιτροπήν; εἰ δέ σοι ὀρφανόν τινα ὁ θεὸς παρέθετο,
            οὕτως ἂν αὐτοῦ ἠμέλεις; <milestone unit="section" n="23"/> παραδέδωκέ σοι σεαυτὸν καὶ
            λέγει <q>οὐκ εἶχον ἄλλον πιστότερόν σου· τοῦτόν μοι φύλασσε τοιοῦτον οἷος πέφυκεν,
              αἰδήμονα, πιστόν, ὑψηλόν, ἀκατάπληκτον, ἀπαθῆ, ἀτάραχον.</q> εἶτα σὺ οὐ φυλάσσεις;</p>
          <p>
            <milestone unit="section" n="24"/>
            <q>ἀλλʼ ἐροῦσιν· <q>πόθεν ἡμῖν οὗτος ὀφρῦν ἐνήνοχεν καὶ σεμνοπροσωπεῖ;</q></q> οὔπω κατʼ
            ἀξίαν. <q>ἔτι γὰρ οὐ θαρρῶ οἷς ἔμαθον καὶ συγκατεθέμην· ἔτι τὴν ἀσθένειαν τὴν ἐμαυτοῦ
              φοβοῦμαι. <milestone unit="section" n="25"/> ἐπεί τοι ἄφετέ με θαρρῆσαι καὶ τότε
              ὄψεσθε βλέμμα οἷον δεῖ καὶ σχῆμα οἷον δεῖ, τότε ὑμῖν δείξω τὸ ἄγαλμα, ὅταν τελειωθῇ,
              ὅταν στιλπνωθῇ. <milestone unit="section" n="26"/> τί δοκεῖτε; ὀφρῦν; μὴ γένοιτο. μὴ
              γὰρ ὁ Ζεὺς ὁ ἐν Ὀλυμπίᾳ ὀφρῦν ἀνέσπακεν; ἀλλὰ πέπηγεν αὐτοῦ τὸ βλέμμα, οἷον δεῖ εἶναι
              τοῦ ἐροῦντος <quote rend="blockquote"><lb/>οὐ γὰρ ἐμὸν παλινάγρετον οὐδʼ
                ἀπατηλόν.</quote> τοιοῦτον ὑμῖν δείξω ἐμαυτόν, <milestone unit="section" n="27"/>
              πιστόν, αἰδήμονα, γενναῖον, ἀτάραχον. <milestone unit="section" n="28"/> μή τι οὖν
              ἀθάνατον ἀγήρων, μή τι ἄνοσον; ἀλλʼ ἀποθνῄσκοντα θείως, νοσοῦντα θείως. ταῦτα ἔχω,
              ταῦτα δύναμαι· τὰ δʼ ἄλλα οὔτʼ ἔχω οὔτε δύναμαι. <milestone unit="section" n="29"/>
              δείξω ὑμῖν νεῦρα φιλοσόφου. ποῖα νεῦρα; ὄρεξιν ἀναπότευκτον, ἔκκλισιν ἀπερίπτωτον,
              ὁρμὴν καθήκουσαν, πρόθεσιν ἐπιμελῆ, συγκατάθεσιν ἀπρόπτωτον. ταῦτα ὄψεσθε.</q></p>
        </div>
        <div n="9" type="chapter">
          <head>ὅτι οὐ δυνάμενοι τὴν ἀνθρώπου ἐπαγγελίαν πληρῶσαι τὴν φιλοσόφου
            προσλαμβάνομεν.</head>
          <milestone unit="section" n="1"/>
          <p>οὐκ ἔστι τὸ τυχὸν αὐτὸ μόνον ἀνθρώπου ἐπαγγελίαν πληρῶσαι. <milestone unit="section"
              n="2"/> τί γάρ ἐστιν ἄνθρωπος; — ζῷον, φησί, λογικὸν θνητόν. — εὐθὺς ἐν τῷ λογικῷ
            τίνων χωριζόμεθα; — τῶν θηρίων. — καὶ τίνων ἄλλων; <milestone unit="section" n="3"/> —
            τῶν προβάτων καὶ τῶν ὁμοίων. — ὅρα οὖν μή τί πως ὡς θηρίον ποιήσῃς· εἰ δὲ μή, ἀπώλεσας
            τὸν ἄνθρωπον, οὐκ ἐπλήρωσας τὴν ἐπαγγελίαν. ὅρα μή τι ὡς πρόβατον· εἰ δὲ μή, καὶ οὕτως
            ἀπώλετο ὁ ἄνθρωπος. <milestone unit="section" n="4"/> τίνα οὖν ποιοῦμεν ὡς πρόβατα; ὅταν
            τῆς γαστρὸς ἕνεκα, ὅταν τῶν αἰδοίων, ὅταν εἰκῇ, ὅταν ῥυπαρῶς, ὅταν ἀνεπιστρέπτως, ποῦ
            ἀπεκλίναμεν; ἐπὶ τὰ πρόβατα. <milestone unit="section" n="5"/> τί ἀπωλέσαμεν; τὸ
            λογικόν. ὅταν μαχίμως καὶ βλαβερῶς καὶ θυμικῶς καὶ ὠστικῶς, ποῦ ἀπεκλίναμεν; <milestone
              unit="section" n="6"/> ἐπὶ τὰ θηρία. λοιπὸν οἱ μὲν ἡμῶν μεγάλα θηρία εἰσίν, οἱ δὲ
            θηρίδια κακοήθη καὶ μικρά, ἀφʼ ὧν ἔστιν εἰπεῖν <milestone unit="section" n="7"/>
            <q>λέων με καὶ φαγέτω.</q> διὰ πάντων δὲ τούτων ἀπόλλυται ἡ τοῦ ἀνθρώπου ἐπαγγελία.
              <milestone unit="section" n="8"/> πότε γὰρ σῴζεται συμπεπλεγμένον; ὅταν τὴν ἐπαγγελίαν
            πληρώσῃ, ὥστε σωτηρία συμπεπλεγμένου ἐστὶ τὸ ἐξ ἀληθῶν συμπεπλέχθαι. πότε διεζευγμένον;
            ὅταν τὴν ἐπαγγελίαν πληρώσῃ. πότε αὐλοί, πότε λύρα, πότε ἵππος, πότε κύων; <milestone
              unit="section" n="9"/> τί οὖν θαυμαστόν, εἰ καὶ ἄνθρωπος ὡσαύτως μὲν σῴζεται, ὡσαύτως
            δʼ ἀπόλλυται; <milestone unit="section" n="10"/> αὔξει δʼ ἕκαστον καὶ σῴζει τὰ κατάλληλα
            ἔργα· τὸν τέκτονα τὰ τεκτονικά, τὸν γραμματικὸν τὰ γραμματικά. ἂν δʼ ἐθίσῃ γράφειν
            ἀγραμμάτως, ἀνάγκη καταφθείρεσθαι καὶ ἀπόλλυσθαι τὴν τέχνην. <milestone unit="section"
              n="11"/> οὕτως τὸν μὲν αἰδήμονα σῴζει τὰ αἰδήμονα ἔργα, ἀπολλύει δὲ τὰ ἀναιδῆ· τὸν δὲ
            πιστὸν τὰ πιστὰ καὶ τὰ ἐναντία ἀπολλύει. <milestone unit="section" n="12"/> καὶ τοὺς
            ἐναντίους πάλιν ἐπαύξει τὰ ἐναντία· τὸν ἀναίσχυντον ἀναισχυντία, τὸν ἄπιστον ἀπιστία,
            τὸν λοίδορον λοιδορία, τὸν ὀργίλον ὀργή, τὸν φιλάργυρον αἱ ἀκατάλληλοι λήψεις καὶ
            δόσεις. <milestone unit="section" n="13"/></p>
          <p>διὰ τοῦτο παραγγέλλουσιν οἱ φιλόσοφοι μὴ ἀρκεῖσθαι μόνῳ τῷ μαθεῖν, ἀλλὰ καὶ μελέτην
            προσλαμβάνειν, εἶτα ἄσκησιν. <milestone unit="section" n="14"/> πολλῷ γὰρ χρόνῳ τὰ
            ἐναντία ποιεῖν εἰθίσμεθα καὶ τὰς ὑπολήψεις τὰς ἐναντίας ταῖς ὀρθαῖς χρηστικὰς ἔχομεν. ἂν
            οὖν μὴ καὶ τὰς ὀρθὰς χρηστικὰς ποιήσωμεν, οὐδὲν ἄλλο ἢ ἐξηγηταὶ ἐσόμεθα ἀλλοτρίων
            δογμάτων. <milestone unit="section" n="15"/> ἄρτι γὰρ τίς ἡμῶν οὐ δύναται τεχνολογῆσαι
            περὶ ἀγαθῶν καὶ κακῶν; ὅτι τῶν ὄντων τὰ μὲν ἀγαθά, τὰ δὲ κακά, τὰ δʼ ἀδιάφορα· ἀγαθὰ μὲν
            οὖν ἀρεταὶ καὶ τὰ μετέχοντα τῶν ἀρετῶν· κακὰ τὰ δʼ ἐναντία· ἀδιάφορα δὲ πλοῦτος, ὑγεία,
            δόξα. <milestone unit="section" n="16"/> εἶτʼ ἂν μεταξὺ λεγόντων ἡμῶν ψόφος μείζων
            γένηται ἢ τῶν παρόντων τις καταγελάσῃ ἡμῶν, ἐξεπλάγημεν. <milestone unit="section"
              n="17"/> ποῦ ἐστιν, φιλόσοφε, ἐκεῖνα ἃ ἔλεγες; πόθεν αὐτὰ προφερόμενος ἔλεγες; ἀπὸ τῶν
            χειλῶν αὐτόθεν. τί οὖν ἀλλότρια βοηθήματα μολύνεις; τί κυβεύεις περὶ τὰ μέγιστα;
              <milestone unit="section" n="18"/> ἄλλο γάρ ἐστιν ὡς εἰς ταμιεῖον ἀποθέσθαι ἄρτους καὶ
            οἶνον, ἄλλο ἐστὶ φαγεῖν. τὸ βρωθὲν ἐπέφθη, ἀνεδόθη, νεῦρα ἐγένετο, σάρκες, ὀστέα, αἷμα,
            εὔχροια, εὔπνοια. τὰ ἀποκείμενα ὅταν μὲν θελήσῃς ἐκ προχείρου λαβὼν δεῖξαι δύνασαι, ἀπʼ
            αὐτῶν δέ σοι ὄφελος οὐδὲν εἰ μὴ μέχρι τοῦ δοκεῖν ὅτι ἔχεις. τί γὰρ διαφέρει ταῦτα
            ἐξηγεῖσθαι ἢ τὰ τῶν ἑτεροδόξων; <milestone unit="section" n="19"/> τεχνολόγει νῦν
            καθίσας τὰ Ἐπικούρου καὶ τάχα ἐκείνου χρηστικώτερον τεχνολογήσεις. τί οὖν Στωικὸν λέγεις
            σεαυτόν, τί ἐξαπατᾷς τοὺς πολλούς, τί ὑποκρίνῃ Ἰουδαῖον ὢν Ἕλλην; <milestone
              unit="section" n="20"/> οὐχ ὁρᾷς, πῶς ἕκαστος λέγεται Ἰουδαῖος, πῶς Σύρος, πῶς
            Αἰγύπτιος; καὶ ὅταν τινὰ ἐπαμφοτερίζοντα ἴδωμεν, εἰώθαμεν λέγειν <q>οὐκ ἔστιν Ἰουδαῖος,
              ἀλλʼ ὑποκρίνεται.</q> ὅταν δʼ ἀναλάβῃ τὸ πάθος τὸ τοῦ βεβαμμένου καὶ ᾑρημένου, τότε
            καὶ ἔστι τῷ ὄντι καὶ καλεῖται Ἰουδαῖος. <milestone unit="section" n="21"/> οὕτως καὶ
            ἡμεῖς παραβαπτισταί, λόγῳ μὲν Ἰουδαῖοι, ἔργῳ δʼ ἄλλο τι, ἀσυμπαθεῖς πρὸς τὸν λόγον,
            μακρὰν ἀπὸ τοῦ χρῆσθαι τούτοις ἃ λέγομεν, ἐφʼ οἷς ὡς εἰδότες αὐτὰ ἐπαιρόμεθα. <milestone
              unit="section" n="22"/> οὕτως οὐδὲ τὴν τοῦ ἀνθρώπου ἐπαγγελίαν πληρῶσαι δυνάμενοι
            προσλαμβάνομεν τὴν τοῦ φιλοσόφου, τηλικοῦτο φορτίον οἷον εἴ τις δέκα λίτρας ἆραι μὴ
            δυνάμενος τὸν τοῦ Αἴαντος λίθον βαστάζειν ἤθελεν.</p>
        </div>
        <div n="10" type="chapter">
          <head>πῶς ἀπὸ τῶν ὀνομάτων τὰ καθήκοντα ἔστιν εὑρίσκειν.</head>
          <milestone unit="section" n="1"/>
          <p>σκέψαι τίς εἶ. τὸ πρῶτον ἄνθρωπος, τοῦτο δʼ ἔστιν οὐδὲν ἔχων κυριώτερον προαιρέσεως,
            ἀλλὰ ταύτῃ τὰ ἄλλα ὑποτεταγμένα, αὐτὴν δʼ ἀδούλευτον καὶ ἀνυπότακτον. <milestone
              unit="section" n="2"/> σκόπει οὖν, τίνων κεχώρισαι κατὰ λόγον. κεχώρισαι θηρίων,
            κεχώρισαι προβάτων. <milestone unit="section" n="3"/> ἐπὶ τούτοις πολίτης εἶ τοῦ κόσμου
            καὶ μέρος αὐτοῦ, οὐχ ἓν τῶν ὑπηρετικῶν, ἀλλὰ τῶν προηγουμένων· παρακολουθητικὸς γὰρ εἶ
            τῇ θείᾳ διοικήσει καὶ τοῦ ἑξῆς ἐπιλογιστικός. <milestone unit="section" n="4"/> τίς οὖν
            ἐπαγγελία πολίτου; μηδὲν ἔχειν ἰδίᾳ συμφέρον, περὶ μηδενὸς βουλεύεσθαι ὡς ἀπόλυτον, ἀλλʼ
            ὥσπερ ἄν, εἰ ἡ χεὶρ ἢ ὁ ποὺς λογισμὸν εἶχον καὶ παρηκολούθουν τῇ φυσικῇ κατασκευῇ,
            οὐδέποτʼ ἂν ἄλλως ὥρμησαν ἢ ὠρέχθησαν ἢ ἐπανενεγκόντες ἐπὶ τὸ ὅλον. <milestone
              unit="section" n="5"/> διὰ τοῦτο καλῶς λέγουσιν οἱ φιλόσοφοι ὅτι εἰ προῄδει ὁ καλὸς
            καὶ ἀγαθὸς τὰ ἐσόμενα, συνήργει ἂν καὶ τῷ νοσεῖν καὶ τῷ ἀποθνῄσκειν καὶ τῷ πηροῦσθαι,
            αἰσθανόμενός γε, ὅτι ἀπὸ τῆς τῶν ὅλων διατάξεως τοῦτο ἀπονέμεται, κυριώτερον δὲ τὸ ὅλον
            τοῦ μέρους καὶ ἡ πόλις τοῦ πολίτου. <milestone unit="section" n="6"/> νῦν δʼ ὅτι οὐ
            προγιγνώσκομεν, καθήκει τῶν πρὸς ἐκλογὴν εὐφυεστέρων ἔχεσθαι, ὅτι καὶ πρὸς τοῦτο
            γεγόναμεν.</p>
          <milestone unit="section" n="7"/>
          <p>μετὰ τοῦτο μέμνησο, ὅτι υ ἱὸς εἶ. τίς τούτου τοῦ προσώπου ἐπαγγελία; πάντα τὰ αὑτοῦ
            ἡγεῖσθαι τοῦ πατρός, πάντα ὑπακούειν, μηδέποτε ψέξαι πρός τινα μηδὲ βλαβερόν τι αὐτῷ
            εἰπεῖν ἢ πρᾶξαι, ἐξίστασθαι ἐν πᾶσιν καὶ παραχωρεῖν συνεργοῦντα κατὰ δύναμιν. μετὰ τοῦτο
            ἴσθι ὅτι καὶ ἀδελφὸς εἶ. <milestone unit="section" n="8"/> καὶ πρὸς τοῦτο δὲ τὸ πρόσωπον
            ὀφείλεται παραχώρησις, εὐπείθεια, εὐφημία, μηδέποτʼ ἀντιποιήσασθαί τινος πρὸς
              <del>ἑ</del>αὐτὸν τῶν ἀπροαιρέτων, ἀλλʼ ἡδέως ἐκεῖνα προίεσθαι, ἵνʼ ἐν τοῖς
            προαιρετικοῖς πλέον ἔχῃς. <milestone unit="section" n="9"/> ὅρα γὰρ οἷόν ἐστιν ἀντὶ
            θίδρακος, ἂν οὕτως τύχῃ, καὶ καθέδρας αὐτὸν εὐγνωμοσύνην κτήσασθαι, ὅση ἡ πλεονεξία.
              <milestone unit="section" n="10"/> μετὰ ταῦτα εἰ βουλευτὴς πόλεώς τινος, ὅτι
            βουλευτής· εἰ νέος, ὅτι νέος· εἰ πρεσβύτης, ὅτι πρεσβύτης· εἰ πατήρ, ὅτι πατήρ.
              <milestone unit="section" n="11"/> ἀεὶ γὰρ ἕκαστον τῶν τοιούτων ὀνομάτων εἰς
            ἐπιλογισμὸν ἐρχόμενον ὑπογράφει τὰ οἰκεῖα ἔργα. <milestone unit="section" n="12"/> ἐὰν
            δʼ ἀπελθὼν ψέγῃς σου τὸν ἀδελφόν, λέγω σοι <q>ἐπελάθου, τίς εἶ καὶ τί σοι ὄνομα.</q>
            <milestone unit="section" n="13"/> εἶτα εἰ μὲν χαλκεὺς ὢν ἐχρῶ τῇ σφύρᾳ ἄλλως,
            ἐπιλελησμένος ἂν ἦς τοῦ χαλκέως· εἰ δὲ τοῦ ἀδελφοῦ ἐπελάθου καὶ ἀντὶ ἀδελφοῦ ἐχθρὸς
            ἐγένου, οὐδὲν ἀντʼ οὐδενὸς ἠλλάχθαι φανεῖ σεαυτῷ; <milestone unit="section" n="14"/> εἰ
            δʼ ἀντὶ ἀνθρώπου, ἡμέρου ζῴου καὶ κοινωνικοῦ, θηρίον γέγονας βλαβερόν, ἐπίβουλον,
            δηκτικόν, οὐδὲν ἀπολώλεκας; ἀλλὰ δεῖ σε κέρμα ἀπολέσαι, ἵνα ζημιωθῆς, ἄλλου δʼ οὐδενὸς
            ἀπώλεια ζημιοῖ τὸν ἄνθρωπον; <milestone unit="section" n="15"/> εἶτα γραμματικὴν μὲν
            ἀποβαλὼν ἢ μουσικὴν ζημίαν ἂν ἡγοῦ τὴν ἀπώλειαν αὐτῆς· εἰ δʼ αἰδῶ καὶ καταστολὴν καὶ
            ἡμερότητα ἀποβαλεῖς, οὐδὲν ἡγῇ τὸ πρᾶγμα; <milestone unit="section" n="16"/> καίτοι
            ἐκεῖνα μὲν παρʼ ἔξωθέν τινα καὶ ἀπροαίρετον αἰτίαν ἀπόλλυται, ταῦτα δὲ παρʼ ἡμᾶς· καὶ
            ἐκεῖνα μὲν οὔτʼ ἔχειν καλόν ἐστιν οὔτʼ ἀπολλύειν αἰσχρόν ἐστιν, ταῦτα δὲ καὶ μὴ ἔχειν
            καὶ ἀπολλύειν καὶ αἰσχρόν ἐστι καὶ ἐπονείδιστον καὶ ἀτύχημα. τί ἀπολλύει ὁ τὰ τοῦ
            κιναίδου πάσχων; <milestone unit="section" n="17"/> τὸν ἄνδρα. ὁ δὲ διατιθείς; πολλὰ μὲν
            καὶ ἄλλα καὶ αὐτὸς δʼ οὐδὲν ἧττον <milestone unit="section" n="18"/> τὸν ἄνδρα. τί
            ἀπολλύει ὁ μοιχεύων; τὸν αἰδήμονα, τὸν ἐγκρατῆ, τὸν κόσμιον, τὸν πολίτην, τὸν γείτονα.
            τί ἀπολλύει ὁ ὀργιζόμενος; ἄλλο τι. ὁ φοβούμενος; <milestone unit="section" n="19"/>
            ἄλλο τι. οὐδεὶς δίχα ἀπωλείας καὶ ζημίας κακός ἐστιν. λοιπὸν εἰ τὴν ζημίαν ζητεῖς ἐν
            κέρματι, πάντες οὗτοι ἀβλαβεῖς, ἀζήμιοι, ἂν οὕτως τύχῃ, καὶ ὠφελούμενοι καὶ
            κερδαίνοντες, ὅταν διά τινος τούτων τῶν ἔργων κέρμα αὐτοῖς προσγένηται. <milestone
              unit="section" n="20"/> ὅρα δʼ εἰ ἐπὶ κερμάτιον πάντα ἀνάγεις, ὅτι οὐδʼ ὁ τὴν ῥῖνά σοι
            ἀπολλύων ἔσται βεβλαμμένος. — ναί, φησίν, κεκολόβωται γὰρ τὸ σῶμα. <milestone
              unit="section" n="21"/> — ἄγε, ὁ δὲ τὴν ὀσφρασίαν αὐτὴν ἀπολωλεκὼς οὐδὲν ἀπολλύει;
            ψυχῆς οὖν δύναμις οὐκ ἔστιν οὐδεμία, ἣν ὁ μὲν κτησάμενος ὠφελεῖται, ὁ δʼ ἀποβαλὼν
            ζημιοῦται; <milestone unit="section" n="22"/> — ποίαν καὶ λέγεις; — οὐδὲν ἔχομεν αἰδῆμον
            φύσει; — ἔχομεν. — ὁ τοῦτο ἀπολλύων οὐ ζημιοῦται, οὐδενὸς στερίσκεται, οὐδὲν ἀποβάλλει
            τῶν πρὸς αὑτόν; <milestone unit="section" n="23"/> οὐκ ἔχομεν φύσει τι πιστόν, φύσει
            στερκτικόν, φύσει ὠφελητικόν, ἀλλήλων φύσει ἀνεκτικόν; ὅστις οὖν εἰς ταῦτα περιορᾷ
            ζημιούμενον ἑαυτόν, οὗτος ᾖ ἀβλαβὴς καὶ ἀζήμιος;</p>
          <milestone unit="section" n="24"/>
          <p>τί οὖν; μὴ βλάψω τὸν βλάψαντα; — πρῶτον μὲν ἰδού, τί ἐστι βλάβη καὶ μνήσθητι ὧν ἤκουσας
            παρὰ τῶν φιλοσόφων. <milestone unit="section" n="25"/> εἰ γὰρ τὸ ἀγαθὸν ἐν προαιρέσει
            καὶ τὸ κακὸν ὡσαύτως ἐν προαιρέσει, βλέπε μὴ τοιοῦτʼ ἐστιν ὃ λέγεις <milestone
              unit="section" n="26"/>
            <q>τί οὖν; ἐπειδὴ ἐκεῖνος ἑαυτὸν ἔβλαψεν πρὸς ἐμέ τι ἄδικον ποιήσας, ἐγὼ ἐμαυτὸν μὴ
              βλάψω πρὸς ἐκεῖνον ἄδικόν τι ποιήσας;</q>
            <milestone unit="section" n="27"/> τί οὖν οὐ τοιοῦτόν τι φανταζόμεθα, ἀλλʼ ὅπου τι
            σωματικὸν ἐλάττωμα ἢ εἰς κτῆσιν, ἐκεῖ ἡ βλάβη, ὅπου εἰς τὴν προαίρεσιν, οὐδεμία βλάβη;
              <milestone unit="section" n="28"/> οὔτε γὰρ τὴν κεφαλὴν ἀλγεῖ ὁ ἐξαπατηθεὶς ἢ ἀδικήσας
            οὔτε τὸν ὀφθαλμὸν οὔτε τὸ ἰσχίον οὔτε τὸν ἀγρὸν ἀπολλύει. <milestone unit="section"
              n="29"/> ἡμεῖς δʼ ἄλλο οὐδὲν ἐθέλομεν ἢ ταῦτα· τὴν προαίρεσιν δὲ π<del>ρ</del>ότερον
            αἰδήμονα καὶ πιστὴν ἕξομεν ἢ ἀναίσχυντον καὶ ἄπιστον, οὐδʼ ἐγγὺς διαφερόμεθα πλὴν μόνον
            ἐν τῇ σχολῇ μέχρι τῶν λογαρίων. <milestone unit="section" n="30"/> τοιγαροῦν μέχρι τῶν
            λογαρίων προκόπτομεν, ἔξω δʼ αὐτῶν οὐδὲ τὸ ἐλάχιστον.</p>
        </div>
        <div n="11" type="chapter">
          <head>τίς ἀρχὴ φιλοσοφίας.</head>
          <milestone unit="section" n="1"/>
          <p>ἀρχὴ φιλοσοφίας παρά γε τοῖς ὡς δεῖ καὶ κατὰ θύραν ἁπτομένοις αὐτῆς συναίσθησις τῆς
            αὑτοῦ ἀσθενείας καὶ ἀδυναμίας περὶ τὰ ἀναγκαῖα. <milestone unit="section" n="2"/>
            ὀρθογωνίου μὲν γὰρ τριγώνου ἢ διέσεως ἡμιτονίου οὐδεμίαν φύσει ἔννοιαν ἥκομεν ἔχοντες,
            ἀλλʼ ἔκ τινος τεχνικῆς παραλήψεως διδασκόμεθα ἕκαστον αὐτῶν καὶ διὰ τοῦτο οἱ μὴ εἰδότες
            αὐτὰ οὐδʼ οἴονται εἰδέναι. <milestone unit="section" n="3"/> ἀγαθοῦ δὲ καὶ κακοῦ καὶ
            καλοῦ καὶ αἰσχροῦ καὶ πρέποντος καὶ ἀπρεποῦς καὶ εὐδαιμονίας καὶ προσήκοντος καὶ
            ἐπιβάλλοντος καὶ ὅ τι δεῖ ποιῆσαι καὶ ὅ τι οὐ δεῖ ποιῆσαι τίς οὐκ ἔχων ἔμφυτον ἔννοιαν
            ἐλήλυθεν; <milestone unit="section" n="4"/> διὰ τοῦτο πάντες χρώμεθα τοῖς ὀνόμασιν καὶ
            ἐφαρμόζειν πειρώμεθα τὰς προλήψεις ταῖς ἐπὶ μέρους οὐσίαις. <milestone unit="section"
              n="5"/> καλῶς ἐποίησεν, δεόντως, οὐ δεόντως· ἠτύχησεν, εὐτύχησεν· ἄδικός ἐστιν,
            δίκαιός ἐστιν. τίς ἡμῶν φείδεται τούτων τῶν ὀνομάτων; τίς ἡμῶν ἀναβάλλεται τὴν χρῆσιν
            αὐτῶν μέχρι μάθῃ καθάπερ τῶν περὶ τὰς γραμμὰς ἢ τοὺς φθόγγους οἱ οὐκ εἰδότες; <milestone
              unit="section" n="6"/> τούτου δʼ αἴτιον τὸ ἥκειν ἤδη τινὰ ὑπὸ τῆς φύσεως κατὰ τὸν
            τόπον ὥσπερ δεδιδαγμένους, ἀφʼ ὧν ὁρμώμενοι καὶ τὴν οἴησιν προσειλήφαμεν. <milestone
              unit="section" n="7"/> — † διὰ γάρ, φησίν, οὐκ οἶδα ἐγὼ τὸ καλὸν καὶ τὸ αἰσχρόν; οὐκ
            ἔχω ἔννοιαν αὐτοῦ; — ἔχεις. — οὐκ ἐφαρμόζω τοῖς ἐπὶ μέρους; — ἐφαρμόζεις. — οὐ καλῶς οὖν
            ἐφαρμόζω; <milestone unit="section" n="8"/> — ἐνταῦθά ἐστι τὸ ζήτημα πᾶν καὶ οἴησις
            ἐνταῦθα προσγίνεται. ἀφʼ ὁμολογουμένων γὰρ ὁρμώμενοι τούτων ἐπὶ τὸ ἀμφισβητούμενον
            προάγουσιν ὑπὸ τῆς ἀκαταλλήλου ἐφαρμογῆς. <milestone unit="section" n="9"/> ὡς εἴ γε καὶ
            τοῦτο ἔτι πρὸς ἐκείνοις ἐκέκτηντο, τί ἐκώλυεν αὐτοὺς εἶναι τελείους; <milestone
              unit="section" n="10"/> νῦν δʼ ἐπεὶ δοκεῖς ὅτι καὶ καταλλήλως ἐφαρμόζεις τὰς προλήψεις
            τοῖς ἐπὶ μέρους, εἰπέ μοι, πόθεν τοῦτο λαμβάνεις; — ὅτι δοκεῖ μοι. — τουτὶ οὖν ᾧτινι οὐ
            δοκεῖ, καὶ οἴεται καὶ αὐτὸς ἐφαρμόζειν καλῶς· ἢ οὐκ οἴεται; <milestone unit="section"
              n="11"/> — οἴεται. — δύνασθε οὖν περὶ ὧν τὰ μαχόμενα δοξάζετε ἀμφότεροι καταλλήλως
            ἐφαρμόζειν τὰς προλήψεις; <milestone unit="section" n="12"/> — οὐ δυνάμεθα. — ἔχεις οὖν
            δεῖξαί τι ἡμῖν πρὸς τὸ αὐτὰς ἐφαρμόζειν ἄμεινον ἀνωτέρω τοῦ δοκεῖν σοι; ὁ δὲ μαινόμενος
            ἄλλα τινὰ ποιεῖ ἢ τὰ δοκοῦντά οἱ καλά; κἀκείνῳ οὖν ἀρκεῖ τοῦτο τὸ κριτήριον; — οὐκ
            ἀρκεῖ. — ἐλθὼν οὖν ἐπί τι ἀνωτέρω τοῦ δοκεῖν τί τοῦτό ἐστιν †</p>
          <milestone unit="section" n="13"/>
          <p>ἴδʼ ἀρχὴ φιλοσοφίας· αἴσθησις μάχης τῆς πρὸς ἀλλήλους τῶν ἀνθρώπων καὶ ζήτησις τοῦ παρʼ
            ὃ γίνεται ἡ μάχη καὶ κατάγνωσις καὶ ἀπιστία πρὸς τὸ ψιλῶς δοκοῦν, ἔρευνα δέ τις περὶ τὸ
            δοκοῦν εἰ ὀρθῶς δοκεῖ καὶ εὕρεσις κανόνος τινός, οἷον ἐπὶ βαρῶν τὸν ζυγὸν εὕρομεν, οἷον
            ἐπὶ εὐθέων καὶ στρεβλῶν τὴν στάθμην. <milestone unit="section" n="14"/> — τοῦτʼ ἔστιν
            ἀρχὴ φιλοσοφίας; πάντα καλῶς ἔχει τὰ δοκοῦντα ἅπασι; — καὶ πῶς δυνατὸν τὰ μαχόμενα καλῶς
            ἔχειν; οὐκοῦν οὐ πάντα, ἀλλὰ τὰ ἡμῖν δοκοῦντα. <milestone unit="section" n="15"/> τί
            μᾶλλον ἢ τὰ Σύροις, τί μᾶλλον ἢ τὰ Αἰγυπτίοις, τί μᾶλλον ἢ τὰ ἐμοὶ φαινόμενα ἢ τὰ τῷ
            δεῖνι; — οὐδὲν μᾶλλον. — οὐκ ἄρα ἀρκεῖ τὸ δοκοῦν ἑκάστῳ πρὸς τὸ εἶναι· οὐδὲ γὰρ ἐπὶ
            βαρῶν ἢ μέτρων ψιλῇ τῇ ἐμφάσει ἀρκούμεθα, ἀλλὰ κανόνα τινὰ ἐφʼ ἑκάστου εὕρομεν.
              <milestone unit="section" n="16"/> ἐνταῦθʼ οὖν οὐδεὶς κανὼν ἀνωτέρω τοῦ δοκεῖν; καὶ
            πῶς οἷόν τε ἀτέκμαρτα εἶναι καὶ ἀνεύρετα τὰ ἀναγκαιότατα ἐν ἀνθρώποις; — ἔστιν οὖν.
              <milestone unit="section" n="17"/> — καὶ διὰ τί οὐ ζητοῦμεν αὐτὸν καὶ ἀνευρίσκομεν καὶ
            ἀνευρόντες λοιπὸν ἀπαραβάτως χρώμεθα δίχα αὐτοῦ μηδὲ τὸν δάκτυλον ἐκτείνοντες;
              <milestone unit="section" n="18"/> τοῦτο γάρ, οἶμαι, ἐστὶν ὃ εὑρεθὲν ἀπαλλάσσει μανίας
            τοὺς μόνῳ τῷ δοκεῖν μέτρῳ πάντων χρωμένους, ἵνα λοιπὸν ἀπό τινων γνωρίμων καὶ
            διευκρινημένων ὁρμώμενοι χρώμεθα ἐπὶ τῶν ἐπὶ μέρους διηρθρωμέναις ταῖς προλήψεσι.</p>
          <p>τίς ὑποπέπτωκεν οὐσία περὶ ἧς ζητοῦμεν; <milestone unit="section" n="19"/> — ἡδονή.
              <milestone unit="section" n="20"/> — ὕπαγε αὐτὴν τῷ κανόνι, βάλε εἰς τὸν ζυγόν. τὸ
            ἀγαθὸν δεῖ εἶναι τοιοῦτον, ἐφʼ ᾧ θαρρεῖν ἄξιον καὶ ᾧ πεποιθέναι; — δεῖ. — ἀβεβαίῳ οὖν
            τινι θαρρεῖν ἄξιον; <milestone unit="section" n="21"/> — οὔ. — μή τι οὖν βέβαιον ἡ
            ἡδονή; — οὔ. — ἆρον οὖν καὶ βάλε ἔξω ἐκ τοῦ ζυγοῦ καὶ ἀπέλασον τῆς χώρας τῶν ἀγαθῶν
            μακράν. <milestone unit="section" n="22"/> εἰ δʼ οὐκ ὀξυβλεπτεῖς καὶ ἕν σοι ζυγὸν οὐκ
            ἀρκεῖ, φέρε ἄλλο. ἐπὶ τῷ ἀγαθῷ ἄξιον ἐπαίρεσθαι; — ναί. — ἐφʼ ἡδονῇ οὖν παρούσῃ ἄξιον
            ἐπαίρεσθαι; βλέπε μὴ εἴπῃς ὅτι ἄξιον· εἰ δὲ μή, οὐκέτι σε οὐδὲ τοῦ ζυγοῦ ἄξιον ἡγήσομαι.
              <milestone unit="section" n="23"/> οὕτως κρίνεται τὰ πράγματα καὶ ἵσταται τῶν κανόνων
            ἡτοιμασμένων· <milestone unit="section" n="24"/> καὶ τὸ φιλοσοφεῖν τοῦτό ἐστιν,
            ἐπισκέπτεσθαι καὶ βεβαιοῦν τοὺς κανόνας, <milestone unit="section" n="25"/> τὸ δʼ ἤδη
            χρῆσθαι τοῖς ἐγνωσμένοις τοῦτο τοῦ καλοῦ καὶ ἀγαθοῦ ἔργον ἐστίν.</p>
        </div>
        <div n="12" type="chapter">
          <head>περὶ τοῦ διαλέγεσθαι.</head>
          <milestone unit="section" n="1"/>
          <p>ἃ μὲν δεῖ μαθόντα εἰδέναι χρῆσθαι λόγῳ, ἠκρίβωται ὑπὸ τῶν ἡμετέρων. περὶ δὲ τὴν χρῆσιν
            αὐτῶν τὴν προσήκουσαν τελέως ἀγύμναστοί ἐσμεν. <milestone unit="section" n="2"/> δὸς
            γοῦν ᾧ θέλεις ἡμῶν ἰδιώτην τινὰ τὸν προσδιαλεγόμενον· καὶ οὐχ εὑρίσκει χρήσασθαι αὐτῷ,
            ἀλλὰ μικρὰ κινήσας τὸν ἄνθρωπον, ἂν παρὰ σκέλος ἀπαντᾷ ἐκεῖνος, οὐκέτι δύναται
            μεταχειρίσασθαι, ἀλλʼ ἢ λοιδορεῖ λοιπὸν ἢ καταγελᾷ καὶ λέγει <q>ἰδιώτης ἐστίν· οὐκ ἔστιν
              αὐτῷ χρήσασθαι.</q>
            <milestone unit="section" n="3"/> ὁ δʼ ὁδηγός, ὅταν λάβῃ τινὰ πλανώμενον, ἤγαγεν ἐπὶ τὴν
            ὁδὸν τὴν δέουσαν, οὐχὶ καταγελάσας ἢ λοιδορησάμενος ἀπῆλθεν. <milestone unit="section"
              n="4"/> καὶ σὺ δεῖξον αὐτῷ τὴν ἀλήθειαν καὶ ὄψει ὅτι ἀκολουθεῖ. μέχρι δʼ ἂν οὗ μὴ
            δεικνύῃς, μὴ ἐκείνου καταγέλα, ἀλλὰ μᾶλλον αἰσθάνου τῆς ἀδυναμίας τῆς αὑτοῦ.</p>
          <milestone unit="section" n="5"/>
          <p>πῶς οὖν ἐποίει Σωκράτης; αὐτὸν ἠνάγκαζεν τὸν προσδιαλεγόμενον αὐτῷ μαρτυρεῖν, ἄλλου δʼ
            οὐδενὸς ἐδεῖτο μάρτυρος. τοιγαροῦν ἐξῆν αὐτῷ λέγειν ὅτι <q>τοὺς μὲν ἄλλους ἐῶ χαίρειν,
              ἀεὶ δὲ τῷ ἀντιλέγοντι ἀρκοῦμαι μάρτυρι· καὶ τοὺς μὲν ἄλλους οὐκ ἐπιψηφίζω, τὸν δὲ
              προσδιαλεγόμενον μόνον.</q>
            <milestone unit="section" n="6"/> οὕτω γὰρ ἐναργῆ ἐτίθει τὰ ἀπὸ τῶν ἐννοιῶν, ὥστε πάνθʼ
            ὁντιναοῦν συναισθανόμενον τῆς μάχης ἀναχωρεῖν ἀπʼ αὐτῆς. <milestone unit="section" n="7"/>
            <q>ἆρά γε ὁ φθονῶν χαίρει;</q> — <q>οὐδαμῶς, ἀλλὰ μᾶλλον λυπεῖται.</q> ἀπὸ τοῦ ἐναντίου
            ἐκίνησε τὸν πλησίον. <q>τί δʼ; ἐπὶ κακοῖς δοκεῖ σοι εἶναι λύπη ὁ φθόνος; καὶ τί ὁ φθόνος
              ἐστὶ κακῶν;</q>
            <milestone unit="section" n="8"/> οὐκοῦν ἐκεῖνον ἐποίησεν εἰπεῖν ὅτι λύπη ἐστὶν ἐπʼ
            ἀγαθοῖς ὁ φθόνος. <q>τί δέ; φθονοίη ἄν τις τοῖς οὐδὲν πρὸς αὐτόν;</q>
            <milestone unit="section" n="9"/> — <q>οὐδαμῶς.</q> καὶ οὕτως ἐκπεπληρωκὼς τὴν ἔννοιαν
            καὶ διηρθρωκὼς ἀπηλλάσσετο, οὐ λέγων ὅτι <q>ὅρισαί μοι τὸν φθόνον,</q> εἶτα ὁρισαμένου
              <q>κακῶς ὡρίσω· οὐ γὰρ ἀντακολουθεῖ τῷ κεφαλαιώδει τὸ ὁρικόν·</q>
            <milestone unit="section" n="10"/> ῥήματα τεχνικὰ καὶ διὰ τοῦτο τοῖς ἰδιώταις φορτικὰ
            καὶ δυσπαρακολούθητα, ὧν ἡμεῖς ἀποστῆναι οὐ δυνάμεθα. <milestone unit="section" n="11"/>
            ἐξ ὧν δʼ αὐτὸς ὁ ἰδιώτης ἐπακολουθῶν ταῖς αὑτοῦ φαντασίαις παραχωρῆσαι δύναιτʼ ἄν τι ἢ
            ἀθετῆσαι, οὐδαμῶς διὰ τούτων αὐτὸν κινῆσαι δυνάμεθα. <milestone unit="section" n="12"/>
            καὶ λοιπὸν εἰκότως συναισθανόμενοι ταύτης ἡμῶν τῆς ἀδυναμίας ἀπεχόμεθα τοῦ πράγματος,
            ὅσοις γʼ ἐστί τι εὐλαβείας. <milestone unit="section" n="13"/> οἱ δὲ πολλοὶ καὶ εἰκαῖοι
            συγκαθέντες εἴς τι τοιοῦτον φύρονται καὶ φύρουσι καὶ τὰ τελευταῖα λοιδορήσαντες καὶ
            λοιδορηθέντες ἀπέρχονται. <milestone unit="section" n="14"/></p>
          <p>τὸ πρῶτον δὲ τοῦτο καὶ μάλιστα ἴδιον Σωκράτους μηδέποτε παροξυνθῆναι ἐν λόγῳ, μηδέποτε
            λοίδορον προενέγκασθαι μηδέν, μηδέποθʼ ὑβριστικόν, ἀλλὰ τῶν λοιδορούντων ἀνέχεσθαι καὶ
            παύειν μάχην. <milestone unit="section" n="15"/> εἰ θέλετε γνῶναι, πόσην ἐν τούτῳ
            δύναμιν εἶχεν, ἀνάγνωτε τὸ Ξενοφῶντος Συμπόσιον καὶ ὄψεσθε πόσας μάχας διαλέλυκεν.
              <milestone unit="section" n="16"/> διὰ τοῦτο εἰκότως καὶ παρὰ τοῖς ποιηταῖς ἐν μεγίστῳ
            ἐπαίνῳ λέλεκται τὸ αἶψά τε καὶ μέγα νεῖκος ἐπισταμένως κατέπαυσεν.</p>
          <milestone unit="section" n="17"/>
          <p>τί οὖν; οὐ λίαν ἐστὶ νῦν ἀσφαλὲς τὸ πρᾶγμα καὶ μάλιστα ἐν Ῥώμῃ. τὸν γὰρ ποιοῦντα αὐτὸ
            οὐκ ἐν γωνίᾳ δηλονότι δεήσει ποιεῖν, ἀλλὰ προσελθόντα ὑπατικῷ τινι, ἂν οὕτως τύχῃ,
            πλουσίῳ πυθέσθαι αὐτοῦ <milestone unit="section" n="18"/>
            <q>ἔχεις μοι εἰπεῖν, ὦ οὗτος, ᾧ τινι τοὺς ἵππους τοὺς σεαυτοῦ παρέδωκας;</q>
            <q>ἔγωγε.</q>
            <q>ἆρα τῷ τυχόντι καὶ ἀπείρῳ ἱππικῆς;</q>
            <q>οὐδαμῶς.</q>
            <q>τί δʼ; ᾧ τινι τὸ χρυσίον ἢ τὸ ἀργύριον ἢ τὴν ἐσθῆτα;</q>
            <q>οὐδὲ ταῦτα τῷ τυχόντι.</q>
            <milestone unit="section" n="19"/>
            <q>τὸ σῶμα δὲ τὸ σαυτοῦ ἤδη τινὶ ἔσκεψαι ἐπιτρέψαι εἰς ἐπιμέλειαν αὐτοῦ;</q>
            <q>πῶς γὰρ οὔ;</q>
            <q>ἐμπείρῳ δηλονότι καὶ τούτῳ ἀλειπτικῆς ἢ ἰατρικῆς;</q>
            <q>πάνυ μὲν οὖν.</q>
            <milestone unit="section" n="20"/>
            <q>πότερον ταῦτά σοι τὰ κράτιστά ἐστιν ἢ καὶ ἄλλο τι ἐκτήσω πάντων ἄμεινον;</q>
            <q>ποῖον καὶ λέγεις;</q>
            <q>τὸ αὐτοῖς νὴ Δία τούτοις χρώμενον καὶ δοκιμάζον ἕκαστον καὶ βουλευόμενον.</q>
            <milestone unit="section" n="21"/>
            <q>ἆρά γε τὴν ψυχὴν λέγεις;</q>
            <q>ὀρθῶς ὑπέλαβες· ταύτην γάρ τοι καὶ λέγω.</q>
            <q>πολὺ νὴ Δία τῶν ἄλλων τοῦτο ἄμεινον δοκῶ μοι κεκτῆσθαι.</q>
            <milestone unit="section" n="22"/>
            <q>ἔχεις οὖν εἰπεῖν, ὅτῳ τρόπῳ τῆς ψυχῆς ἐπιμεμέλησαι; οὐ γὰρ εἰκῇ χὠς ἔτυχεν εἰκός σε
              οὕτως σοφὸν ὄντα καὶ ἐν τῇ πόλει δόκιμον τὸ κράτιστον τῶν σεαυτοῦ περιορᾶν ἀμελούμενον
              καὶ ἀπολλύμενον.</q>
            <milestone unit="section" n="23"/>
            <q>οὐδαμῶς.</q>
            <q>ἀλλʼ αὐτὸς ἐπιμεμέλησαι αὐτοῦ; πότερον μαθὼν παρά του ἢ εὑρὼν αὐτός;</q> ὧδε λοιπὸν ὁ
            κίνδυνος, μὴ πρῶτον μὲν εἴπῃ <milestone unit="section" n="24"/>
            <q>τί δέ σοι μέλει, βέλτιστε; κύριός μου εἶ;</q> εἶτʼ ἂν ἐπιμείνῃς πράγματα παρέχων,
            διαράμενος κονδύλους σοι δῷ. <milestone unit="section" n="25"/> τούτου τοῦ πράγματος
            ἤμην ποτὲ ζηλωτὴς καὶ αὐτός, πρὶν εἰς ταῦτα ἐμπεσεῖν.</p>
        </div>
        <div n="13" type="chapter">
          <head>περὶ τοῦ ἀγωνιᾶν.</head>
          <milestone unit="section" n="1"/>
          <p>ὅταν ἀγωνιῶντα ἴδω ἄνθρωπον, λέγω· οὗτος τί ποτε θέλει; εἰ μὴ τῶν οὐκ ἐφʼ αὑτῷ τι
            ἤθελεν, πῶς ἂν ἔτι ἠγωνία; <milestone unit="section" n="2"/> διὰ τοῦτο καὶ ὁ κιθαρῳδὸς
            μόνος μὲν ᾁδων οὐκ ἀγωνιᾷ, εἰς θέατρον δʼ εἰσερχόμενος, κἂν λίαν εὔφωνος ᾖ καὶ καλῶς
            κιθαρίζῃ· οὐ γὰρ ᾆσαι μόνον θέλει καλῶς, ἀλλὰ καὶ εὐδοκιμῆσαι, τοῦτο δʼ οὐκέτι ἐστὶν ἐπʼ
            αὐτῷ. <milestone unit="section" n="3"/> λοιπὸν οὗ μὲν ἡ ἐπιστήμη αὐτῷ πρόσεστιν, ἐκεῖ τὸ
            θάρσος· φέρε ὃν θέλεις ἰδιώτην καὶ οὐκ ἐπιστρέφεται· ὅπου δʼ οὐκ οἶδεν οὐδὲ μεμελέτηκεν,
            ἐκεῖ ἀγωνιᾷ. <milestone unit="section" n="4"/> τί δʼ ἔστι τοῦτο; οὐκ οἶδεν, τί ἐστιν
            ὄχλος οὐδὲ τί ὄχλου ἔπαινος· ἀλλὰ τὴν νήτην μὲν τύπτειν ἔμαθεν καὶ τὴν ὑπάτην, ἔπαινος
            δʼ ὁ παρὰ τῶν πολλῶν τί ἐστι καὶ τίνα δύναμιν ἔχει ἐν βίῳ οὔτε οἶδεν οὔτε μεμελέτηκεν
            αὐτό. <milestone unit="section" n="5"/> ἀνάγκη λοιπὸν τρέμειν καὶ ὠχριᾶν. κιθαρῳδὸν μὲν
            οὖν οὐ δύναμαι εἰπεῖν μὴ εἶναι, ὅταν ἴδω τινὰ φοβούμενον, ἄλλο δέ τι δύναμαι εἰπεῖν καὶ
            οὐδὲ ἕν, ἀλλὰ πολλά. <milestone unit="section" n="6"/> καὶ πρῶτον πάντων ξένον αὐτὸν
            καλῶ καὶ λέγω· οὗτος ὁ ἄνθρωπος οὐκ οἶδεν ποῦ τῆς γῆς ἐστιν, ἀλλʼ ἐκ τοσούτου χρόνου
            ἐπιδημῶν ἀγνοεῖ τοὺς νόμους τῆς πόλεως καὶ τὰ ἔθη καὶ τί ἔξεστι καὶ τί οὐκ ἔξεστιν. ἀλλʼ
            οὐδὲ νομικόν τινα παρέλαβεν πώποτε τὸν ἐροῦντα αὐτῷ καὶ ἐξηγησόμενον τὰ νόμιμα·
              <milestone unit="section" n="7"/> ἀλλὰ διαθήκην μὲν οὐ γράφει μὴ εἰδὼς πῶς δεῖ γράφειν
            ἢ παραλαβὼν τὸν εἰδότα οὐδʼ ἐγγύην ἄλλως σφραγίζεται ἢ ἀσφάλειαν γράφει, ὀρέξει δὲ
            χρῆται δίχα νομικοῦ καὶ ἐκκλίσει καὶ ὁρμῇ καὶ ἐπιβολῇ καὶ προθέσει. <milestone
              unit="section" n="8"/> πῶς δίχα νομικοῦ; οὐκ οἶδεν ὅτι θέλει τὰ μὴ διδόμενα καὶ οὐ
            θέλει τὰ ἀναγκαῖα καὶ οὐκ οἶδεν οὔτε τὰ ἴδια οὔτε τὰ ἀλλότρια. εἰ δέ γʼ ᾔδει, οὐδέποτʼ
            ἂν ἐνεποδίζετο, οὐδέποτʼ ἐκωλύετο, οὐκ ἂν ἠγωνία. <milestone unit="section" n="9"/> πῶς
            γὰρ οὔ; φοβεῖταί τις οὖν ὑπὲρ τῶν μὴ κακῶν; — οὔ. — τί δʼ; ὑπὲρ τῶν κακῶν μέν, ἐπʼ αὐτῷ
            δʼ ὄντων ὥστε μὴ συμβῆναι; <milestone unit="section" n="10"/> — οὐδαμῶς. — εἰ οὖν τὰ μὲν
            ἀπροαίρετα οὔτʼ ἀγαθὰ οὔτε κακά, τὰ προαιρετικὰ δὲ πάντα ἐφʼ ἡμῖν καὶ οὔτʼ ἀφελέσθαι τις
            ἡμῶν αὐτὰ δύναται οὔτε περιποιῆσαι ἃ οὐ θέλομεν αὐτῶν, ποῦ ἔτι τόπος ἀγωνίας; <milestone
              unit="section" n="11"/> ἀλλὰ περὶ τοῦ σωματίου ἀγωνιῶμεν, ὑπὲρ τοῦ κτησιδίου, περὶ τοῦ
            τί δόξει τῷ Καίσαρι, περὶ τῶν ἔσω δʼ οὐδενός. μή τι περὶ τοῦ μὴ ψεῦδος ὑπολαβεῖν; — οὔ·
            ἐπʼ ἐμοὶ γάρ ἐστιν. — μή τι τοῦ ὁρμῆσαι παρὰ φύσιν; — οὐδὲ περὶ τούτου. — ὅταν οὖν ἴδῃς
            τινὰ ὠχριῶντα, <milestone unit="section" n="12"/> ὡς ὁ ἰατρὸς ἀπὸ τοῦ χρώματος λέγει
              <q>τούτου ὁ σπλὴν πέπονθε, τούτου δὲ τὸ ἧπαρ,</q> οὕτως καὶ σὺ λέγε <q>τούτου ὄρεξις
              καὶ ἔκκλισις πέπονθεν, οὐκ εὐοδεῖ, φλεγμαίνει.</q>
            <milestone unit="section" n="13"/> χρῶμα γὰρ οὐ μεταβάλλει οὐδὲν ἄλλο οὐδὲ τρόμον ποιεῖ
            οὐδὲ ψόφον τῶν ὀδόντων οὐδὲ <quote rend="blockquote"><lb/>μετοκλάζει καὶ ἐπʼ ἀμφοτέρους
              πόδας ἵζει.</quote>
            <milestone unit="section" n="14"/> διὰ τοῦτο Ζήνων μὲν Ἀντιγόνῳ μέλλων ἐντυγχάνειν οὐκ
            ἠγωνία· ἃ γὰρ οὗτος ἐθαύμαζεν, τούτων οὐδενὸς εἶχεν ἐκεῖνος ἐξουσίαν, ὧν δʼ εἶχεν
            ἐκεῖνος οὐκ ἐπεστρέφετο οὗτος· <milestone unit="section" n="15"/> Ἀντίγονος δὲ Ζήνωνι
            μέλλων ἐντυγχάνειν ἠγωνία, καὶ εἰκότως· ἤθελε γὰρ ἀρέσκειν αὐτῷ, τοῦτο δʼ ἔξω ἔκειτο·
            οὗτος δʼ ἐκείνῳ οὐκ ἤθελεν, οὐδὲ γὰρ ἄλλος τις τεχνίτης τῷ ἀτέχνῳ.</p>
          <milestone unit="section" n="16"/>
          <p>ἐγώ σοι ἀρέσαι θέλω; ἀντὶ τίνος; οἶδας γὰρ τὰ μέτρα, καθʼ ἃ κρίνεται ἄνθρωπος ὑπʼ
            ἀνθρώπου; μεμέλ<del>ετ</del>ηκέ σοι γνῶναι, τί ἐστιν ἀγαθὸς ἄνθρωπος καὶ τί κακὸς καὶ
            πῶς ἑκάτερον γίγνεται; διὰ τί οὖν σὺ αὐτὸς ἀγαθὸς οὐκ εἶ; <milestone unit="section"
              n="17"/> — πῶς, φησίν, οὐκ εἰμί; — ὅτι οὐδεὶς ἀγαθὸς πενθεῖ οὐδὲ στενάζει, οὐδεὶς
            οἰμώζει, οὐδεὶς ὠχριᾷ καὶ τρέμει οὐδὲ λέγει <q>πῶς μʼ ἀποδέξεται, πῶς μου ἀκούσει;</q>
            <milestone unit="section" n="18"/> ἀνδράποδον, ὡς ἂν αὐτῷ δοκῇ. τί οὖν σοὶ μέλει περὶ
            τῶν ἀλλοτρίων; νῦν οὐκ ἐκείνου ἁμάρτημά ἐστι τὸ κακῶς ἀποδέξασθαι τὰ παρὰ σοῦ; — πῶς γὰρ
            οὔ; — δύναται δʼ ἄλλου μὲν εἶναι ἁμάρτημα, ἄλλου δὲ κακόν; — οὔ. — τί οὖν ἀγωνιᾷς ὑπὲρ
            τῶν ἀλλοτρίων; <milestone unit="section" n="19"/> — ναί· ἀλλʼ ἀγωνιῶ, πῶς ἐγὼ αὐτῷ
            λαλήσω. — εἶτʼ οὐκ ἔξεστι γὰρ ὡς θέλεις αὐτῷ λαλῆσαι; — ἀλλὰ δέδοικα μὴ ἐκκρουσθῶ.
              <milestone unit="section" n="20"/> — μή τι γράφειν μέλλων τὸ Δίωνος ὄνομα δέδοικας μὴ
            ἐκκρουσθῇς; — οὐδαμῶς. — τί τὸ αἴτιον; οὐχ ὅτι μεμελέτηκας γράφειν; — πῶς γὰρ οὔ; — τί
            δʼ; ἀναγιγνώσκειν μέλλων οὐχ ὡσαύτως ἂν εἶχες; — ὡσαύτως. — τί τὸ αἴτιον; ὅτι πᾶσα τέχνη
            ἰσχυρόν τι ἔχει καὶ θαρραλέον ἐν τοῖς ἑαυτῆς. <milestone unit="section" n="21"/> λαλεῖν
            οὖν οὐ μεμελέτηκας; καὶ τί ἄλλο ἐμελέτας ἐν τῇ σχολῇ; — συλλογισμοὺς καὶ μεταπίπτοντας.
            — ἐπὶ τί; οὐχ ὥστε ἐμπείρως διαλέγεσθαι; τὸ δʼ ἐμπείρως ἐστὶν οὐχὶ εὐκαίρως καὶ ἀσφαλῶς
            καὶ συνετῶς, ἔτι δʼ ἀπταίστως καὶ ἀπαραποδίστως, ἐπὶ πᾶσι δὲ τούτοις τεθαρρηκότως; —
            ναί. <milestone unit="section" n="22"/> — ἱππεὺς οὖν ὢν εἰς πεδίον ἐληλυθὼς πρὸς πεζὸν
            ἀγωνιᾶς, ὅπου σὺ μεμελέτηκας, ἐκεῖνος δʼ ἀμελέτητός ἐστιν; — ναί· ἀλλὰ ἐξουσίαν ἔχει
            ἀποκτεῖναί με. <milestone unit="section" n="23"/> — λέγε οὖν τὰ ἀληθῆ, δύστηνε, καὶ μὴ
            ἀλαζονεύου μηδὲ φιλόσοφος εἶναι ἀξίου μηδὲ ἀγνόει σου τοὺς κυρίους, ἀλλὰ μέχρις ἂν ἔχῃς
            ταύτην τὴν λαβὴν τὴν ἀπὸ τοῦ σώματος, ἀκολούθει παντὶ τῷ ἰσχυροτέρῳ. <milestone
              unit="section" n="24"/> λέγειν δὲ Σωκράτης ἐμελέτα ὁ πρὸς τοὺς τυράννους οὕτως
            διαλεγόμενος, ὁ πρὸς τοὺς δικαστάς, ὁ ἐν τῷ δεσμωτηρίῳ. λέγειν Διογένης μεμελετήκει ὁ
            πρὸς Ἀλέξανδρον οὕτως λαλῶν, ὁ πρὸς Φίλιππον, ὁ πρὸς τοὺς πειρατάς, ὁ πρὸς τὸν
            ὠνησάμενον αὐτόν <gap extent="10"/> ἐκείνοις, οἷς μεμέλ<del>ετ</del>ηκεν, τοῖς θαρροῦσι·
              <milestone unit="section" n="25;26"/> σὺ δʼ ἐπὶ τὰ σαυτοῦ βάδιζε καὶ ἐκείνων ἀποστῇς
            μηδέποτε· εἰς τὴν γωνίαν ἀπελθὼν κάθησο καὶ πλέκε συλλογισμοὺς καὶ ἄλλῳ πρότεινε· <quote
              rend="bockquote"><lb/>οὐκ ἔστι δʼ ἐν σοὶ πόλεος ἡγεμὼν ἀνήρ.</quote>
            <milestone unit="section" n="27"/>
          </p>
        </div>
        <div n="14" type="chapter">
          <head>πρὸς Νάσωνα.</head>
          <milestone unit="section" n="1"/>
          <p>εἰσελθόντος τινὸς τῶν Ῥωμαικῶν μετὰ υἱοῦ καὶ ἐπακούοντος ἑνὸς ἀναγνώσματος Οὗτος, ἔφη,
            ὁ τρόπος ἐστὶ τῆς διδασκαλίας καὶ ἀπεσιώπησεν. <milestone unit="section" n="2"/>
            ἀξιοῦντος δʼ ἐκείνου εὑρεῖν τὰ ἑξῆς Κόπον ἔχει, ἔφη, πᾶσα τέχνη τῷ ἰδιώτῃ καὶ ἀπείρῳ
            αὐτῆς, ὅταν παραδιδῶται. <milestone unit="section" n="3"/> καὶ τὰ μὲν ἀπὸ τῶν τεχνῶν
            γινόμενα τήν τε χρείαν εὐθὺς ἐνδείκνυται πρὸς ὃ γέγονεν καὶ τὰ πλεῖστα αὐτῶν ἔχει τι καὶ
            ἀγωγὸν καὶ ἐπίχαρι. <milestone unit="section" n="4"/> καὶ γὰρ σκυτεὺς πῶς μὲν μανθάνει
            τις παρεῖναι καὶ παρακολουθεῖν ἀτερπές, τὸ δʼ ὑπόδημα χρήσιμον καὶ ἰδεῖν ἄλλως οὐκ
            ἀηδές. <milestone unit="section" n="5"/> καὶ τέκτονος ἡ μὲν μάθησις ἀνιαρὰ μάλιστα τῷ
            ἰδιώτῃ παρατυγχάνοντι, τὸ δʼ ἔργον ἐπιδείκνυσι τὴν χρείαν τῆς τέχνης. <milestone
              unit="section" n="6"/> πολὺ δὲ μᾶλλον ἐπὶ μουσικῆς ὄψει αὐτό· ἂν γὰρ παρῇς τῷ
            διδασκομένῳ, φανεῖταί σοι πάντων ἀτερπέστατον τὸ μάθημα, τὰ μέντοι ἀπὸ τῆς μουσικῆς ἡδέα
            καὶ ἐπιτερπῆ τοῖς ἰδιώταις ἀκούειν. <milestone unit="section" n="7"/> καὶ ἐνταῦθα τὸ μὲν
            ἔργον τοῦ φιλοσοφοῦντος τοιοῦτόν τι φανταζόμεθα, ὅτι δεῖ τὴν αὑτοῦ βούλησιν συναρμόσαι
            τοῖς γινομένοις, ὡς μήτε τι τῶν γινομένων ἀκόντων ἡμῶν γίνεσθαι μήτε τῶν μὴ γινομένων
            θελόντων ἡμῶν μὴ γίνεσθαι. <milestone unit="section" n="8"/> ἐξ οὗ περίεστι τοῖς
            συστησαμένοις αὐτὸ ἐν ὀρέξει μὴ ἀποτυγχάνειν, ἐν ἐκκλίσει δὲ μὴ περιπίπτειν, ἀλύπως,
            ἀφόβως, ἀταράχως διεξάγειν καθʼ αὑτὸν μετὰ τῶν κοινωνῶν τηροῦντα τὰς σχέσεις τάς τε
            φυσικὰς καὶ ἐπιθέτους, τὸν υἱόν, τὸν πατέρα, τὸν ἀδελφόν, τὸν πολίτην, τὸν ἄνδρα, τὴν
            γυναῖκα, τὸν γείτονα, τὸν σύνοδον, τὸν ἄρχοντα, τὸν ἀρχόμενον. <milestone unit="section"
              n="9"/></p>
          <p>τὸ ἔργον τοῦ φιλοσοφοῦντος τοιοῦτόν τι φανταζόμεθα. λοιπὸν ἐφεξῆς τούτῳ ζητοῦμεν, πῶς
            ἔσται τοῦτο. ὁρῶμεν οὖν ὅτι ὁ τέκτων μαθών τινα γίνεται τέκτων, <milestone
              unit="section" n="10"/> ὁ κυβερνήτης μαθών τινα γίνεται κυβερνήτης. μή ποτʼ οὖν καὶ
            ἐνθάδε οὐκ ἀπαρκεῖ τὸ βούλεσθαι καλὸν καὶ ἀγαθὸν γενέσθαι, χρεία δὲ καὶ μαθεῖν τινα;
            ζητοῦμεν οὖν τίνα ταῦτα. <milestone unit="section" n="11"/> λέγουσιν οἱ φιλόσοφοι, ὅτι
            μαθεῖν δεῖ πρῶτον τοῦτο, ὅτι ἔστι θεὸς καὶ προνοεῖ τῶν ὅλων καὶ οὐκ ἔστι λαθεῖν αὐτὸν οὐ
            μόνον ποιοῦντα, ἀλλʼ οὐδὲ διανοούμενον ἢ ἐνθυμούμενον· εἶτα ποῖοί τινες εἰσίν.
              <milestone unit="section" n="12"/> οἷοι γὰρ ἂν ἐκεῖνοι εὑρεθῶσιν, τὸν ἐκείνοις
            ἀρέσοντα καὶ πεισθησόμενον ἀνάγκη πειρᾶσθαι κατὰ δύναμιν ἐξομοιοῦσθαι ἐκείνοις·
              <milestone unit="section" n="13"/> εἰ πιστόν ἐστι τὸ θεῖον, καὶ τοῦτον εἶναι πιστόν·
            εἰ ἐλεύθερον, καὶ τοῦτον ἐλεύθερον· εἰ εὐεργετικόν, καὶ τοῦτον εὐεργετικόν· εἰ
            μεγαλόφρον, καὶ τοῦτον μεγαλόφρονα· ὡς θεοῦ τοίνυν ζηλωτὴν τὰ ἑξῆς πάντα καὶ ποιεῖν καὶ
            λέγειν.</p>
          <p>πόθεν οὖν ἄρξασθαι δεῖ; <milestone unit="section" n="14"/> — ἂν συγκαθῇς, ἐρῶ σοι ὅτι
            πρῶτον δεῖ σε τοῖς ὀνόμασι παρακολουθεῖν. — ὥστʼ ἐγὼ νῦν οὐ παρακολουθῶ τοῖς ὀνόμασιν;
              <milestone unit="section" n="15"/> — οὐ παρακολουθεῖς. — πῶς οὖν χρῶμαι αὐτοῖς; —
            οὕτως ὡς οἱ ἀγράμματοι ταῖς ἐγγραμμάτοις φωναῖς, ὡς τὰ κτήνη ταῖς φαντασίαις· ἄλλο γάρ
            ἐστι χρῆσις, ἄλλο παρακολούθησις. <milestone unit="section" n="16"/> εἰ δʼ οἴει
            παρακολουθεῖν, φέρε ὃ θέλεις ὄνομα καὶ βασανίσωμεν αὑτούς, εἰ παρακολουθοῦμεν.
              <milestone unit="section" n="17"/> — ἀλλʼ ἀνιαρὸν τὸ ἐξελέγχεσθαι πρεσβύτερον ἄνθρωπον
            ἤδη κἂν οὕτως τύχῃ τὰς τρεῖς στρατείας ἐστρατευμένον. <milestone unit="section" n="18"/>
            — οἶδα κἀγώ. νῦν γὰρ σὺ ἐλήλυθας πρὸς ἐμὲ ὡς μηδενὸς δεόμενος. τίνος δʼ ἂν καὶ
            φαντασθείης ὡς ἐνδέοντος; πλουτεῖς, τέκνα ἔχεις τυχὸν καὶ γυναῖκα καὶ οἰκέτας πολλούς, ὁ
            Καῖσάρ σε οἶδεν, ἐν Ῥώμῃ πολλοὺς φίλους κέκτησαι, τὰ καθήκοντα ἀποδίδως, οἶδας τὸν εὖ
            ποιοῦντα ἀντευποιῆσαι καὶ τὸν κακῶς ποιοῦντα κακῶς ποιῆσαι. <milestone unit="section"
              n="19"/> τί σοι λείπει; ἂν οὖν σοι δείξω, ὅτι τὰ ἀναγκαιότατα καὶ μέγιστα πρὸς
            εὐδαιμονίαν καὶ ὅτι μέχρι δεῦρο πάντων μᾶλλον ἢ τῶν προσηκόντων ἐπιμεμέλησαι, καὶ τὸν
            κολοφῶνα ἐπιθῶ· οὔτε τί θεός ἐστιν οἶδας οὔτε τί ἄνθρωπος οὔτε τί ἀγαθὸν οὔτε τί κακόν,
              <milestone unit="section" n="20"/> καὶ τὸ μὲν τῶν ἄλλων ἴσως ἀνεκτόν, ὅτι δʼ αὐτὸς
            αὑτὸν ἀγνοεῖς, πῶς δύνασαι ἀνασχέσθαι μου καὶ ὑποσχεῖν τὸν ἔλεγχον καὶ παραμεῖναι;
              <milestone unit="section" n="21"/> οὐδαμῶς, ἀλλʼ εὐθὺς ἀπαλλάσσῃ χαλεπῶς ἔχων. καίτοι
            τί σοι ἐγὼ κακὸν πεποίηκα; εἰ μὴ καὶ τὸ ἔσοπτρον τῷ αἰσχρῷ, ὅτι δεικνύει αὐτὸν αὐτῷ οἷός
            ἐστιν· εἰ μὴ καὶ ὁ ἰατρὸς τὸν νοσοῦντα <del>ὅταν αὐτὸν</del> ὑβρίζει, ὅταν εἴπῃ αὐτῷ
              <q>ἄνθρωπε, δοκεῖς μηδὲν ἔχειν, πυρέσσεις δέ· ἀσίτησον σήμερον, ὕδωρ πίε·</q> καὶ
            οὐδεὶς λέγει <q>ὦ δεινῆς ὕβρεως.</q>
            <milestone unit="section" n="22"/> ἐὰν δέ τινι εἴπῃς <q>αἱ ὀρέξεις σου φλεγμαίνουσιν, αἱ
              ἐκκλίσεις ταπειναί εἰσιν, αἱ ἐπιβολαὶ ἀνομολογούμεναι, αἱ ὁρμαὶ ἀσύμφωνοι τῇ φύσει, αἱ
              ὑπολήψεις εἰκαῖαι καὶ ἐψευσμέναι,</q> εὐθὺς ἐξελθὼν λέγει <q>ὕβρισέν με.</q></p>
          <milestone unit="section" n="23"/>
          <p>τοιαῦτά ἐστι τὰ ἡμέτερα ὡς ἐν πανηγύρει. τὰ μὲν κτήνη π<del>α</del>ραθησόμενα ἄγεται
            καὶ οἱ βόες, οἱ δὲ πολλοὶ τῶν ἀνθρώπων οἱ μὲν ὠνησόμενοι οἱ δὲ πωλήσοντες· ὀλίγοι δέ
            τινές εἰσιν οἱ κατὰ θέαν ἐρχόμενοι τῆς πανηγύρεως, πῶς τοῦτο γίνεται καὶ διὰ τί καὶ
            τίνες οἱ τιθέντες τὴν πανήγυριν καὶ ἐπὶ τίνι. <milestone unit="section" n="24"/> οὕτως
            καὶ ἐνθάδʼ ἐν τῇ πανηγύρει ταύτῃ· οἱ μέν τινες ὡς κτήνη οὐδὲν πλέον πολυπραγμονοῦσι τοῦ
            χόρτου· ὅσοι γὰρ περὶ κτῆσιν καὶ ἀγροὺς καὶ οἰκέτας καὶ ἀρχάς τινας ἀναστρέφεσθε, ταῦτα
            οὐδὲν ἄλλο ἢ χόρτος ἐστίν· <milestone unit="section" n="25"/> ὀλίγοι δʼ εἰσὶν οἱ
            πανηγυρίζοντες ἄνθρωποι φιλοθεάμονες. τί ποτʼ οὖν ἐστιν ὁ κόσμος, τίς αὐτὸν διοικεῖ.
            οὐδείς; <milestone unit="section" n="26"/> καὶ πῶς οἷόν τε πόλιν μὲν ἢ οἶκον μὴ δύνασθαι
            διαμένειν μηδʼ ὀλιγοστὸν χρόνον δίχα τοῦ διοικοῦντος καὶ ἐπιμελομένου, τὸ δʼ οὕτως μέγα
            καὶ καλὸν κατασκεύασμα εἰκῇ καὶ ὡς ἔτυχεν οὕτως εὐτάκτως οἰκονομεῖσθαι; <milestone
              unit="section" n="27"/> ἔστιν οὖν ὁ διοικῶν. ποῖός τις καὶ πῶς ὁ διοικῶν; ἡμεῖς δὲ
            τίνες ὄντες ὑπʼ αὐτοῦ γεγόναμεν καὶ πρὸς τί ἔργον; ἆρά γʼ ἔχομέν τινα ἐπιπλοκὴν πρὸς
            αὐτὸν καὶ σχέσιν ἢ οὐδεμίαν; <milestone unit="section" n="28"/> ταῦτʼ ἔστιν ἃ πάσχουσιν
            οὗτοι οἱ ὀλίγοι· καὶ λοιπὸν τούτῳ μόνῳ σχολάζουσι τῷ τὴν πανήγυριν ἱστορήσαντας
            ἀπελθεῖν. <milestone unit="section" n="29"/> τί οὖν; καταγελῶνται ὑπὸ τῶν πολλῶν· καὶ
            γὰρ ἐκεῖ οἱ θεαταὶ ὑπὸ τῶν ἐμπόρων· καὶ εἰ τὰ κτήνη συναίσθησίν τινα εἶχεν, κατεγέλα τῶν
            ἄλλο τι τεθαυμακότων ἢ τὸν χόρτον.</p>
        </div>
        <div n="15" type="chapter">
          <head>πρὸς τοὺς σκληρῶς τισιν ὧν ἔκριναν ἐμμένοντας.</head>
          <milestone unit="section" n="1"/>
          <p>ὅταν ἀκούσωσί τινες τούτων τῶν λόγων, ὅτι βέβαιον εἶναι δεῖ καὶ ἡ μὲν προαίρεσις
            ἐλεύθερον φύσει καὶ ἀνανάγκαστον, τὰ δʼ ἄλλα κωλυτά, ἀναγκαστά, δοῦλα, ἀλλότρια,
            φαντάζονται ὅτι δεῖ παντὶ τῷ κριθέντι ὑπʼ αὐτῶν ἀπαραβάτως ἐμμένειν. <milestone
              unit="section" n="2"/> ἀλλὰ πρῶτον ὑγιὲς εἶναι δεῖ τὸ κεκριμένον. θέλω γὰρ εἶναι
            τόνους ἐν σώματι, ἀλλʼ ὡς ὑγιαίνοντι, ὡς ἀθλοῦντι· <milestone unit="section" n="3"/> ἂν
            δέ μοι φρενιτικοῦ τόνους ἔχων ἐνδεικνύῃ<del>ς</del> καὶ ἀλαζονεύῃ ἐπʼ αὐτοῖς, ἐρῶ σοι
            ὅτι <q>ἄνθρωπε, ζήτει τὸν θεραπεύσοντα. τοῦτο οὐκ εἰσὶ τόνοι, ἀλλʼ ἀτονία.</q>
            <milestone unit="section" n="4"/> ἕτερον τρόπον τοιοῦτόν τι καὶ ἐπὶ τῆς ψυχῆς πάσχουσιν
            οἱ παρακούοντες τῶν λόγων τούτων. οἷον καὶ ἐμός τις ἑταῖρος ἐξ οὐδεμιᾶς αἰτίας ἔκρινεν
            ἀποκαρτερεῖν. <milestone unit="section" n="5"/> ἔγνων ἐγὼ ἤδη τρίτην ἡμέραν ἔχοντος
            αὐτοῦ τῆς ἀποχῆς καὶ ἐλθὼν ἐπυνθανόμην τί ἐγένετο. <milestone unit="section" n="6"/> —
            κέκρικα, φησίν. — ἀλλʼ ὅμως τί σε ἦν τὸ ἀναπεῖσαν; εἰ γὰρ ὀρθῶς ἔκρινας, ἰδοὺ
            παρακαθήμεθά σοι καὶ συνεργοῦμεν, ἵνʼ ἐξέλθῃς· εἰ δʼ ἀλόγως ἔκρινας, μετάθου. <milestone
              unit="section" n="7"/> — τοῖς κριθεῖσιν ἐμμένειν δεῖ. — τί ποιεῖς, ἄνθρωπε; οὐ πᾶσιν,
            ἀλλὰ τοῖς ὀρθῶς. ἐπεὶ παθὼν ἄρτι ὅτι νύξ ἐστιν, ἄν σοι δοκῇ, μὴ μετατίθεσο, ἀλλʼ ἔμμενε
            καὶ λέγε ὅτι τοῖς κριθεῖσιν ἐμμένειν δεῖ. <milestone unit="section" n="8"/>
            <del>τί ποιεῖς, ἄνθρωπε; οὐ πᾶσιν.</del> οὐ θέλεις τὴν ἀρχὴν στῆσαι καὶ τὸν θεμέλιον, τὸ
            κρίμα σκέψασθαι πότερον ὑγιὲς ἢ οὐχ ὑγιές, καὶ οὕτως λοιπὸν ἐποικοδομεῖν αὐτῷ τὴν
            εὐτονίαν, τὴν ἀσφάλειαν; <milestone unit="section" n="9"/> ἂν δὲ σαπρὸν ὑποστήσῃ καὶ
            καταπῖπτον, οὐκ † οἰκοδόμημά τι ὄν, ὅσῳ δʼ ἂν πλείονα καὶ ἰσχυρότερα ἐπιθῇς, τοσούτῳ
            θᾶττον <del>θᾶττον</del> κατενεχθήσεται. <milestone unit="section" n="10"/> ἄνευ πάσης
            αἰτίας ἐξάγεις ἡμῖν ἄνθρωπον ἐκ τοῦ ζῆν φίλον καὶ συνήθη, τῆς αὐτῆς πόλεως πολίτην καὶ
            τῆς μεγάλης καὶ τῆς μικρᾶς· <milestone unit="section" n="11"/> εἶτα φόνον ἐργαζόμενος
            καὶ ἀπολλύων ἄνθρωπον μηδὲν ἠδικηκότα λέγεις ὅτι τοῖς κριθεῖσιν ἐμμένειν δεῖ. <milestone
              unit="section" n="12"/> εἰ δʼ ἐπῆλθέν σοί πώς ποτʼ ἐμὲ ἀποκτεῖναι, ἔδει σε ἐμμένειν
            τοῖς κριθεῖσιν;</p>
          <milestone unit="section" n="13"/>
          <p>ἐκεῖνος μὲν οὖν μόγις μετεπείσθη. τῶν δὲ νῦν τινας οὐκ ἔστι μεταθεῖναι. ὥστε μοι δοκῶ ὃ
            πρότερον ἠγνόουν νῦν εἰδέναι, τί ἐστι τὸ ἐν τῇ συνηθείᾳ λεγόμενον· μωρὸν οὔτε πεῖσαι
            οὔτε ῥῆξαι ἔστιν. <milestone unit="section" n="14"/> μή μοι γένοιτο φίλον ἔχειν σοφὸν
            μωρόν. δυσμεταχειριστότερον οὐδέν ἐστιν. <q>κέκρικα.</q> καὶ γὰρ οἱ μαινόμενοι· ἀλλʼ ὅσῳ
            βεβαιότερον κρίνουσι τὰ οὐκ ὄντα, τοσούτῳ πλείονος ἐλλεβόρου δέονται. <milestone
              unit="section" n="15"/> οὐ θέλεις τὰ τοῦ νοσοῦντος ποιεῖν καὶ τὸν ἰατρὸν παρακαλεῖν;
              <q>νοσῶ, κύριε· βοήθησόν μοι. τί με δεῖ ποιεῖν σκέψαι· ἐμόν ἐστι πείθεσθαί σοι.</q>
            <milestone unit="section" n="16"/> οὕτως καὶ ἐνταῦθʼ. <q>ἃ δεῖ με ποιεῖν οὐκ οἶδα,
              ἐλήλυθα δὲ μαθησόμενος.</q> οὔ, ἀλλὰ <q>περὶ τῶν ἄλλων μοι λέγε. <milestone
                unit="section" n="17"/> τοῦτο δὲ κέκρικα.</q> περὶ ποίων ἄλλων; τί γάρ ἐστι μεῖζον ἢ
            προὐργιαίτερον τοῦ πεισθῆναί σε, ὅτι οὐκ ἀρκεῖ τὸ κεκρικέναι καὶ τὸ μὴ μεταθέσθαι;
              <milestone unit="section" n="18"/> οὗτοι οἱ μανικοὶ τόνοι, οὐχ ὑγιεινοί. <q>ἀποθανεῖν
              θέλω, ἄν με τοῦτο ἀναγκάσῃς.</q> διὰ τί, ἄνθρωπε; τί ἐγένετο; <q>κέκρικα.</q> ἐσώθην,
            ὅτι οὐ κέκρικας ἐμὲ ἀποκτεῖναι. <milestone unit="section" n="19"/>
            <q>ἀργύριον οὐ λαμβάνω.</q> διὰ τί; <q>κέκρικα.</q> ἴσθι ὅτι ᾧ τόνῳ νῦν χρῇ πρὸς τὸ μὴ
            λαμβάνειν, οὐδὲν κωλύει σε ἀλόγως ποτὲ ῥέψαι πρὸς τὸ λαμβάνειν καὶ πάλιν λέγειν ὅτι
              <milestone unit="section" n="20"/>
            <q>κέκρικα,</q> ὥσπερ ἐν νοσοῦντι καὶ ῥευματιζομένῳ σώματι ποτὲ μὲν ἐπὶ ταῦτα ποτὲ δʼ
            ἐπʼ ἐκεῖνα ῥέπει τὸ ῥεῦμα. οὕτως καὶ ἀσθενὴς ψυχή, ὅπου μὲν κλίνει, ἄδηλον ἔχει· ὅταν δὲ
            καὶ τόνος προσῇ τῷ κλίματι τούτῳ καὶ τῇ φορᾷ, τότε γίνεται τὸ κακὸν ἀβοήθητον καὶ
            ἀθεράπευτον.</p>
        </div>
        <div n="16" type="chapter">
          <head>ὅτι οὐ μελετῶμεν χρῆσθαι τοῖς περὶ ἀγαθῶν καὶ κακῶν δόγμασιν.</head>
          <milestone unit="section" n="1"/>
          <p>ποῦ τὸ ἀγαθόν; — ἐν προαιρέσει. — ποῦ τὸ κακόν; — ἐν προαιρέσει. — ποῦ τὸ οὐδέτερον; —
            ἐν τοῖς ἀπροαιρέτοις. <milestone unit="section" n="2"/> — τί οὖν; μέμνηταί τις ἡμῶν ἔξω
            τούτων τῶν λόγων; μελετᾷ τις αὐτὸς ἐφʼ αὑτοῦ τοῦτον τὸν τρόπον ἀποκρίνεσθαι τοῖς
            πράγμασιν ὡς ἐπὶ τῶν ἐρωτημάτων· <q>ἆρά γε ἡμέρα ἐστίν;</q>
            <q>ναί.</q>
            <q>τί δέ; νύξ ἐστιν;</q>
            <q>οὔ.</q>
            <q>τί δʼ; ἄρτιοί εἰσιν οἱ ἀστέρες;</q>
            <q>οὐκ ἔχω λέγειν.</q>
            <milestone unit="section" n="3"/> ὅταν σοι προφαίνηται ἀργύριον, μεμελέτηκας
            ἀποκρίνεσθαι τὴν δέουσαν ἀπόκρισιν, ὅτι <q>οὐκ ἀγαθόν;</q> ἤσκηκας ἐν ταύταις ταῖς
            ἀποκρίσεσιν ἢ πρὸς μόνα· τὰ σοφίσματα; <milestone unit="section" n="4"/> τί οὖν
            θαυμάζεις, εἰ, ὅπου μὲν μεμελέτηκας, ἐκεῖ κρείττων γένῃ σεαυτοῦ, ὅπου δʼ ἀμελετήτως
            ἔχεις, ἐκεῖ δʼ ὁ αὐτὸς διαμένεις; <milestone unit="section" n="5"/> ἐπεὶ διὰ τί ὁ ῥήτωρ
            εἰδὼς ὅτι γέγραφε καλῶς, ὅτι ἀνείληφε τὰ γεγραμμένα, φωνὴν εἰσφέρων ἡδεῖαν ὅμως ἔτι
            ἀγωνιᾷ; ὅτι οὐκ ἀρκεῖται τῷ μελετῆσαι. <milestone unit="section" n="6"/> τί οὖν
              θέλει<del>ς</del>; ἐπαινεθῆναι ὑπὸ τῶν παρόντων. πρὸς μὲν οὖν τὸ δύνασθαι μελετᾶν
            ἤσκηται, πρὸς ἔπαινον δὲ καὶ ψόγον οὐκ ἤσκηται. <milestone unit="section" n="7"/> πότε
            γὰρ ἤκουσεν παρά τινος, τί ἐστιν ἔπαινος, τί ἐστι ψόγος, τίς ἑκατέρου φύσις; τοὺς ποίους
            τῶν ἐπαίνων διωκτέον ἢ τοὺς ποίους τῶν ψόγων φευκτέον; πότε δʼ ἐμελέτησεν ταύτην τὴν
            μελέτην ἀκόλουθον τούτοις τοῖς λόγοις; <milestone unit="section" n="8"/> τί οὖν ἔτι
            θαυμάζεις, εἰ, ὅπου μὲν ἔμαθεν, ἐκεῖ διαφέρει τῶν ἄλλων, ὅπου δʼ οὐ μεμελέτηκεν, ἐκεῖ
            τοῖς πολλοῖς ὁ αὐτός ἐστιν; <milestone unit="section" n="9"/> ὡς ὁ κιθαρῳδὸς οἶδεν
            κιθαρίζειν, ᾁδει καλῶς, στατὸν ἔχει καλὸν καὶ ὅμως εἰσερχόμενος τρέμει· ταῦτα γὰρ οἶδεν,
            ὄχλος δὲ τί ἐστιν οὐκ οἶδεν οὐδʼ ὄχλου βοὴ οὐδὲ κατάγελως. <milestone unit="section"
              n="10"/> ἀλλʼ οὐδʼ αὐτὸ τὸ ἀγωνιᾶν τί ἐστιν οἶδεν, πότερον ἡμέτερον ἔργον ἐστὶν ἢ
            ἀλλότριον, ἔστιν αὐτὸ παῦσαι ἢ οὐκ ἔστιν. διὰ τοῦτο ἐὰν μὲν ἐπαινεθῇ, φυσηθεὶς ἐξῆλθεν·
            ἐὰν δὲ καταγελασθῇ, τὸ φυσημάτιον ἐκεῖνο ἐκεντήθη καὶ προσεκάθισεν.</p>
          <milestone unit="section" n="11"/>
          <p>τοιοῦτόν τι καὶ ἡμεῖς πάσχομεν. τίνα θαυμάζομεν; τὰ ἐκτός. περὶ τίνα σπουδάζομεν; περὶ
            τὰ ἐκτός. εἶτʼ ἀποροῦμεν, πῶς φοβούμεθα ἢ πῶς ἀγωνιῶμεν; <milestone unit="section"
              n="12"/> τί οὖν ἐνδέχεται, ὅταν τὰ ἐπιφερόμενα κακὰ ἡγώμεθα; οὐ δυνάμεθα μὴ φοβεῖσθαι,
            οὐ δυνάμεθα μὴ ἀγωνιᾶν. <milestone unit="section" n="13"/> εἶτα λέγομεν <q>κύριε ὁ θεός,
              πῶς μὴ ἀγωνιῶ;</q> μωρέ, χεῖρας οὐκ ἔχεις; οὐκ ἐποίησέν σοι αὐτὰς ὁ θεός; εὔχου νῦν
            καθήμενος, ὅπως αἱ μύξαι σου μὴ ῥέωσιν· ἀπόμυξαι μᾶλλον καὶ μὴ ἐγκάλει. <milestone
              unit="section" n="14"/> τί οὖν; ἐνταῦθά σοι οὐδὲν δέδωκεν; οὐ δέδωκέ σοι καρτερίαν, οὐ
            δέδωκέ σοι μεγαλοψυχίαν, οὐ δέδωκεν ἀνδρείαν; τηλικαύτας ἔχων χεῖρας ἔτι ζητεῖς τὸν
            ἀπομύξοντα; <milestone unit="section" n="15"/> ἀλλʼ οὐδὲ μελετῶμεν ταῦτα οὐδʼ
            ἐπιστρεφόμεθα. ἐπεὶ δότε μοι ἕνα, ᾧ μέλει πῶς τι ποιήσῃ, ὃς ἐπιστρέφεται οὐ τοῦ τυχεῖν
            τινος, ἀλλὰ τῆς ἐνεργείας τῆς αὑτοῦ· τίς περιπατῶν τῆς ἐνεργείας τῆς αὑτοῦ ἐπιστρέφεται;
            τίς βουλευόμενος αὐτῆς τῆς βουλῆς, οὐχὶ δὲ τοῦ τυχεῖν ἐκείνου περὶ οὗ βουλεύεται;
              <milestone unit="section" n="16"/> κἂν μὲν τύχῃ, ἐπῆρται καὶ λέγει <q>πῶς γὰρ ἡμεῖς
              καλῶς ἐβουλευσάμεθα; οὐκ ἔλεγόν σοι, ἀδελφέ, ὅτι ἀδύνατόν ἐστιν ἡμῶν τι σκεψαμένων μὴ
              οὕτως ἐκβῆναι;</q> ἂν δʼ ἑτέρως χωρήσῃ, τεταπείνωται τάλας, οὐχ εὑρίσκει οὐδὲ τί εἴπῃ
            περὶ τῶν γεγονότων. τίς ἡμῶν τούτου ἕνεκα μάντιν παρέλαβεν; <milestone unit="section"
              n="17"/> τίς ἡμῶν † οὐκ ἐνεκοιμήθη † ὑπὲρ ἐνεργείας; τίς; ἕνα μοι δότε, ἵνα ἴδω
            τοῦτον, ὃν ἐκ πολλοῦ χρόνου ζητῶ, τὸν ταῖς ἀληθείαις εὐγενῆ καὶ εὐφυᾶ· εἴτε νέον εἴτε
            πρεσβύτερον, δότε. <milestone unit="section" n="18"/></p>
          <p>τί οὖν ἔτι θαυμάζομεν εἰ περὶ μὲν τὰς ὕλας τετρίμμεθα, ἐν δὲ ταῖς ἐνεργείαις ταπεινοί,
            ἀσχήμονες, οὐδενὸς ἄξιοι, δειλοί, ἀταλαίπωροι, ὅλοι ἀτυχήματα; οὐ γὰρ μεμέληκεν ἡμῖν
            οὐδὲ μελετῶμεν. <milestone unit="section" n="19"/> εἰ δὲ μὴ τὸν θάνατον ἢ τὴν φυγὴν
            ἐφοβούμεθα, ἀλλὰ τὸν φόβον, ἐμελετῶμεν ἂν ἐκείνοις μὴ περιπίπτειν ἃ φαίνεται ἡμῖν κακά.
              <milestone unit="section" n="20"/> νῦν δʼ ἐν μὲν τῇ σχολῇ γοργοὶ καὶ κατάγλωσσοι, κἂν
            ζητημάτιον ἐμπέσῃ περί τινος τούτων, ἱκανοὶ τὰ ἑξῆς ἐπελθεῖν· ἕλκυσον δʼ εἰς χρῆσιν καὶ
            εὑρήσεις τάλανας ναυαγούς. προσπεσέτω φαντασία ταρακτικὴ καὶ γνώσῃ, τί ἐμελετῶμεν καὶ
            πρὸς τί ἐγυμναζόμεθα. <milestone unit="section" n="21"/> λοιπὸν ὑπὸ τῆς ἀμελετησίας
            προσεπισωρεύομεν ἀεί τινα καὶ προσπλάσσομεν μείζονα τῶν καθεστώτων. εὐθὺς ἐγώ,
              <milestone unit="section" n="22"/> ὅταν πλέω, κατακύψας εἰς τὸν βυθὸν ἢ τὸ πέλαγος
            περιβλεψάμενος καὶ μὴ ἰδὼν γῆν ἐξίσταμαι καὶ φανταζόμενος, ὅτι ὅλον με δεῖ τὸ πέλαγος
            τοῦτο ἐκπιεῖν, ἂν ναυαγήσω, οὐκ ἐπέρχεταί μοι, ὅτι μοι τρεῖς ξέσται ἀρκοῦσιν. τί οὖν με
            ταράσσει; τὸ πέλαγος; οὔ, ἀλλὰ τὸ δόγμα. <milestone unit="section" n="23"/> πάλιν ὅταν
            σεισμὸς γένηται, φαντάζομαι ὅτι ἡ πόλις ἐπιπίπτειν μοι μέλλει· οὐ γὰρ ἀρκεῖ μικρὸν
            λιθάριον, ἵνʼ ἔξω μου τὸν ἐγκέφαλον βάλῃ;</p>
          <milestone unit="section" n="24"/>
          <p>τίνα οὖν ἐστι τὰ βαροῦντα καὶ ἐξιστάντα ἡμᾶς; τίνα γὰρ ἄλλα ἢ τὰ δόγματα; τὸν γὰρ
            ἐξιόντα καὶ ἀπαλλαττόμενον τῶν συνήθων καὶ ἑταίρων καὶ τόπων καὶ συναναστροφῆς τί ἐστι
            τὸ βαροῦν ἄλλο ἢ δόγμα; <milestone unit="section" n="25"/> τὰ γοῦν παιδία εὐθὺς ὅταν
            κλαύσῃ μικρὰ τῆς τιτθῆς ἀπελθούσης, πλακούντιον λαβόντα ἐπιλέλησται. <milestone
              unit="section" n="26"/> θέλεις οὖν καὶ ἡμεῖς τοῖς παιδίοις ὁμοιῶμεν; οὔ, νὴ τὸν Δία.
            οὐ γὰρ ὑπὸ πλακουντίου τοῦτο πάσχειν ἀξιῶ, ἀλλʼ ὑπὸ δογμάτων ὀρθῶν. <milestone
              unit="section" n="27"/> τίνα δʼ ἐστὶ ταῦτα; ἃ δεῖ τὸν ἄνθρωπον ὅλην τὴν ἡμέραν
            μελετῶντα μηδενὶ προσπάσχειν τῶν ἀλλοτρίων, μηθʼ ἑταίρῳ μήτε τόπῳ μήτε γυμνασίοις, ἀλλὰ
            μηδὲ τῷ σώματι τῷ αὑτοῦ, μεμνῆσθαι δὲ τοῦ νόμου καὶ τοῦτον πρὸ ὀφθαλμῶν ἔχειν. τίς δʼ ὁ
            νόμος ὁ θεῖος; <milestone unit="section" n="28"/> τὰ ἴδια τηρεῖν, τῶν ἀλλοτρίων μὴ
            ἀντιποιεῖσθαι, ἀλλὰ διδομένοις μὲν χρῆσθαι, μὴ διδόμενα δὲ μὴ ποθεῖν, ἀφαιρουμένου δέ
            τινος ἀποδιδόναι εὐλύτως καὶ αὐτόθεν, χάριν εἰδότα οὗ ἐχρήσατο χρόνου, εἰ θέλεις μὴ
            κλάειν τὴν τιτθὴν καὶ μάμμην. <milestone unit="section" n="29"/> τί γὰρ διαφέρει, τίνος
            ἥττων ἐστὶ καὶ ἐκ τίνος κρέμαται; τί κρείττων εἶ τοῦ διὰ κοράσιον κλάοντος, εἰ διὰ
            γυμνασίδιον καὶ στωίδια καὶ νεανισκάρια καὶ τοιαύτην διατριβὴν πενθεῖς; <milestone
              unit="section" n="30"/> ἄλλος ἐλθὼν ὅτι οὐκέτι τὸ τῆς Δίρκης ὕδωρ πίνειν μέλλει. τὸ
            γὰρ Μάρκιον χεῖρόν ἐστι τοῦ τῆς Δίρκης; <q>ἀλλʼ ἐκεῖνό μοι σύνηθες ἦν.</q>
            <milestone unit="section" n="31"/> καὶ τοῦτο πάλιν ἔσται σοι σύνηθες. εἶτʼ ἂν μὲν
            τοιούτῳ προσπάθῃς, καὶ τοῦτο πάλιν κλαῖε καὶ ζήτει στίχον ὅμοιον τῷ Εὐριπίδου ποιῆσαι
              <quote rend="blockquote"><lb/>θερμάς τε τὰς Νέρωνος Μάρκιόν θʼ ὕδωρ. </quote> ἴδε πῶς
            τραγῳδία γίνεται, ὅταν εἰς μωροὺς ἀνθρώπους πράγματα τὰ τυγχάνοντʼ ἐμπέσῃ.</p>
          <p>
            <milestone unit="section" n="32"/>
            <q>πότε οὖν Ἀθήνας πάλιν ὄψομαι καὶ τὴν ἀκρόπολιν;</q> τάλας, οὐκ ἀρκεῖ σοι ἃ βλέπεις
            καθʼ ἡμέραν; κρεῖττόν τι ἔχεις ἢ μεῖζον ἰδεῖν τοῦ ἡλίου, τῆς σελήνης, τῶν ἄστρων, τῆς
            γῆς ὅλης, τῆς θαλάσσης; <milestone unit="section" n="33"/> εἰ δὲ δὴ παρακολουθεῖς τῷ
            διοικοῦντι τὰ ὅλα κἀκεῖνον ἐν σαυτῷ περιφέρεις, ἔτι ποθεῖς λιθάρια καὶ πέτραν κομψήν;
            ὅταν οὖν μέλλῃς ἀπολιπεῖν αὐτὸν τὸν ἥλιον καὶ τὴν σελήνην, τί ποιήσεις; <milestone
              unit="section" n="34"/> κλαύσεις καθήμενος ὡς τὰ παιδία; τί οὖν ἐν τῇ σχολῇ ἐποίεις,
            τί ἤκουες, τί ἐμάνθανες; τί σαυτὸν φιλόσοφον ἐπέγραφες ἐξὸν τὰ ὄντα ἐπιγράφειν; ὅτι
              <q>εἰσαγωγὰς ἔπραξά<del>ς</del> τινας καὶ Χρυσίππεια ἀνέγνων, φιλοσόφου δʼ οὐδὲ θύραν
              παρῆλθον. <milestone unit="section" n="35"/> ποῦ γάρ μοι μέτεστι τούτου τοῦ πράγματος,
              οὗ Σωκράτει μετῆν τῷ οὕτως ἀποθανόντι, οὕτως ζήσαντι; οὗ Διογένει μετῆν;</q> ἐπινοεῖς
            τούτων τινὰ κλάοντα ἢ ἀγανακτοῦντα, <milestone unit="section" n="36"/> ὅτι τὸν δεῖνα οὐ
            μέλλει βλέπειν οὐδὲ τὴν δεῖνα οὐδʼ ἐν Ἀθήναις ἔσεσθαι ἢ ἐν Κορίνθῳ, ἀλλʼ, ἂν οὕτως τύχῃ,
            ἐν Σούσοις ἢ ἐν Ἐκβατάνοις; <milestone unit="section" n="37"/> ᾧ γὰρ ἔξεστιν ἐξελθεῖν,
            ὅταν θέλῃ, τοῦ συμποσίου καὶ μηκέτι παίζειν, ἔτι οὗτος ἀνιᾶται μένων; οὐχὶ δʼ ὡς παιδιᾷ
            παραμένει, μέχρις ἂν ψυχαγωγῆται; <milestone unit="section" n="38"/> ταχύ γʼ ἂν ὁ
            τοιοῦτος ὑπομείναι φυγήν τινα φυγεῖν εἰς ἅπαντα ἢ τὴν ἐπὶ θανάτῳ κατακριθείς. <milestone
              unit="section" n="39"/></p>
          <p>οὐ θέλεις ἤδη ὡς τὰ παιδία ἀπογαλακτισθῆναι καὶ ἅπτεσθαι τροφῆς στερεωτέρας μηδὲ κλάειν
            μάμμας καὶ τιτθάς, γραῶν ἀποκλαύματα; <milestone unit="section" n="40"/>
            <q>ἀλλʼ ἐκείνας ἀπαλλασσόμενος ἀνιάσω.</q> σὺ αὐτὰς ἀνιάσεις; οὐδαμῶς, ἀλλʼ ὅπερ καὶ σέ,
            τὸ δόγμα. τί οὖν ἔχεις ποιῆσαι; ἔξελε, τὸ δʼ ἐκείνων, ἂν εὖ ποιῶσιν, αὐταὶ ἐξελοῦσιν· εἰ
            δὲ μή, οἰμώξουσι διʼ αὑτάς. <milestone unit="section" n="41"/> ἄνθρωπε, τὸ λεγόμενον
            τοῦτο ἀπονοήθητι ἤδη ὑπὲρ εὐροίας, ὑπὲρ ἐλευθερίας, ὑπὲρ μεγαλοψυχίας. ἀνάτεινόν ποτε
            τὸν τράχηλον ὡς ἀπηλλαγμένος δουλείας, <milestone unit="section" n="42"/> τόλμησον
            ἀναβλέψας πρὸς τὸν θεὸν εἰπεῖν ὅτι <q>χρῶ μοι λοιπὸν εἰς ὃ ἂν θέλῃς· ὁμογνωμονῶ σοι,
                <del>ἰ</del>σός εἰμι· οὐδὲν παραιτοῦμαι τῶν σοὶ δοκούντων· ὅπου θέλεις, ἄγε· ἣν
              θέλεις ἐσθῆτα περίθες. ἄρχειν με θέλεις, ἰδιωτεύειν, μένειν, φεύγειν, πένεσθαι,
              πλουτεῖν; ἐγώ σοι ὑπὲρ ἁπάντων τούτων πρὸς τοὺς ἀνθρώπους ἀπολογήσομαι· δείξω τὴν
              ἑκάστου φύσιν οἵα ἐστίν.</q>
            <milestone unit="section" n="43"/> οὔ· <milestone unit="section" n="44"/> ἀλλʼ ἐν βοὸς
            κοιλίᾳ καθήμενος ἐκδέχου σου τὴν μάμμην, μέχρις σε χορτάσῃ. ὁ Ἡρακλῆς εἰ τοῖς ἐν οἴκῳ
            παρεκάθητο, τίς ἂν ἦν; Εὐρυσθεὺς καὶ οὐχὶ Ἡρακλῆς. ἄγε, πόσους δὲ περιερχόμενος τὴν
            οἰκουμένην συνήθεις ἔσχεν, φίλους; ἀλλʼ οὐδὲν φίλτερον τοῦ θεοῦ· διὰ τοῦτο ἐπιστεύθη
            Διὸς υἱὸς εἶναι καὶ ἦν. ἐκείνῳ τοίνυν πειθόμενος περιῄει καθαίρων ἀδικίαν καὶ ἀνομίαν.
              <milestone unit="section" n="45"/> ἀλλʼ οὐκ εἶ Ἡρακλῆς καὶ οὐ δύνασαι καθαίρειν τὰ
            ἀλλότρια κακά, ἀλλʼ οὐδὲ Θησεύς, ἵνα τὰ τῆς Ἀττικῆς καθάρῃς· τὰ σαυτοῦ κάθαρον. ἐντεῦθεν
            ἐκ τῆς διανοίας ἔκβαλε ἀντὶ Προκρούστου καὶ Σκίρωνος λύπην, φόβον, ἐπιθυμίαν, φθόνον,
            ἐπιχαιρεκακίαν, φιλαργυρίαν, μαλακίαν, ἀκρασίαν. <milestone unit="section" n="46"/>
            ταῦτα δʼ οὐκ ἔστιν ἄλλως ἐκβαλεῖν, εἰ μὴ πρὸς μόνον τὸν θεὸν ἀποβλέποντα, ἐκείνῳ μόνῳ
            προσπεπονθότα, τοῖς ἐκείνου προστάγμασι καθωσιωμένον. ἂν δʼ ἄλλο τι θέλῃς, <milestone
              unit="section" n="47"/> οἰμώζων καὶ στένων ἀκολουθήσεις τῷ ἰσχυροτέρῳ ἔξω ζητῶν ἀεὶ
            τὴν εὔροιαν καὶ μηδέποτʼ εὐροεῖν δυνάμενος. ἐκεῖ γὰρ αὐτὴν ζητεῖς, οὗ μή ἐστιν, ἀφεὶς
            ἐκεῖ ζητεῖν, ὅπου ἐστίν.</p>
        </div>
        <div n="17" type="chapter">
          <head>πῶς ἐφαρμοστέον τὰς προλήψεις τοῖς ἐπὶ μέρους.</head>
          <milestone unit="section" n="1"/>
          <p>τί πρῶτόν ἐστιν ἔργον τοῦ φιλοσοφοῦντος; ἀποβαλεῖν οἴησιν· ἀμήχανον γάρ, ἅ τις εἰδέναι
            οἴεται, ταῦτα ἄρξασθαι μανθάνειν. <milestone unit="section" n="2"/> τὰ μὲν οὖν ποιητέα
            καὶ οὐ ποιητέα καὶ ἀγαθὰ καὶ κακὰ καὶ καλὰ καὶ αἰσχρὰ πάντες ἄνω καὶ κάτω λαλοῦντες
            ἐρχόμεθα πρὸς τοὺς φιλοσόφους, ἐπὶ τούτοις ἐπαινοῦντες ψέγοντες, ἐγκαλοῦντες μεμφόμενοι,
            περὶ ἐπιτηδευμάτων καλῶν καὶ αἰσχρῶν ἐπικρίνοντες καὶ διαλαμβάνοντες. <milestone
              unit="section" n="3"/> τίνος δʼ ἕνεκα προσερχόμεθα τοῖς φιλοσόφοις; † ἃ οὐκ οἰόμεθα
            εἰδέναι. τίνα δʼ ἐστὶ ταῦτα; τὰ θεωρήματα. ἃ γὰρ λαλοῦσιν οἱ φιλόσοφοι, μαθεῖν θέλομεν
            ὡς κομψὰ καὶ δριμέα, οἱ δʼ, ἵνʼ ἀπʼ αὐτῶν περιποιήσωνται. <milestone unit="section"
              n="4"/> γελοῖον οὖν τὸ οἴεσθαι, ὅτι ἄλλα μέν τις μαθεῖν βούλεται, ἄλλα δὲ μαθήσεται, ἢ
            λοιπὸν ὅτι προκόψει τις ἐν οἷς οὐ μανθάνει. <milestone unit="section" n="5"/> τὸ δʼ
            ἐξαπατῶν τοὺς πολλοὺς τοῦτʼ ἔστιν, ὅπερ καὶ Θεόπομπον τὸν ῥήτορα, ὅπου καὶ Πλάτωνι
            ἐγκαλεῖ ἐπὶ τῷ βούλεσθαι ἕκαστα ὁρίζεσθαι. <milestone unit="section" n="6"/> τί γὰρ
            λέγει; <q>οὐδεὶς ἡμῶν πρὸ σοῦ ἔλεγεν ἀγαθὸν ἢ δίκαιον; ἢ μὴ παρακολουθοῦντες τί ἐστι
              τούτων ἕκαστον ἀσήμως καὶ κενῶς <milestone unit="section" n="7"/> ἐφθεγγόμεθα τὰς
              φωνάς;</q> τίς γάρ σοι λέγει, Θεόπομπε, ὅτι ἐννοίας οὐκ εἴχομεν ἑκάστου τούτων φυσικὰς
            καὶ προλήψεις; ἀλλʼ οὐχ οἷόν τʼ ἐφαρμόζειν τὰς προλήψεις ταῖς καταλλήλοις οὐσίαις μὴ
            διαρθρώσαντα αὐτὰς καὶ αὐτὸ τοῦτο σκεψάμενον, ποίαν τινὰ ἑκάστῃ αὐτῶν οὐσίαν ὑποτακτέον.
              <milestone unit="section" n="8"/> ἐπεὶ τοιαῦτα λέγε καὶ πρὸς τοὺς ἰατρούς· <q>τίς γὰρ
              ἡμῶν οὐκ ἔλεγεν ὑγιεινόν τι καὶ νοσερόν, πρὶν Ἱπποκράτη γενέσθαι; ἢ κενῶς τὰς φωνὰς
              ταύτας ἀπηχοῦμεν;</q>
            <milestone unit="section" n="9"/> ἔχομεν γάρ τινα καὶ ὑγιεινοῦ πρόληψιν, ἀλλʼ ἐφαρμόσαι
            οὐ δυνάμεθα. διὰ τοῦτο ὁ μὲν λέγει <q>ἀνάτεινον,</q> ὁ δὲ λέγει <q>δὸς τροφήν·</q> καὶ ὁ
            μὲν λέγει <q>φλεβοτόμησον,</q> ὁ δὲ λέγει <q>σικύασον.</q> τί τὸ αἴτιον; ἄλλο γε ἢ ὅτι
            τὴν τοῦ ὑγιεινοῦ πρόληψιν οὐ δύναται καλῶς ἐφαρμόσαι τοῖς ἐπὶ μέρους;</p>
          <milestone unit="section" n="10"/>
          <p>οὕτως ἔχει καὶ ἐνθάδʼ ἐπὶ τῶν κατὰ τὸν βίον. ἀγαθὸν καὶ κακὸν καὶ συμφέρον καὶ
            ἀσύμφορον τίς ἡμῶν οὐ λαλεῖ; τίς γὰρ ἡμῶν οὐκ ἔχει τούτων ἑκάστου πρόληψιν; ἆρʼ οὖν
            διηρθρωμένην καὶ τελείαν; <milestone unit="section" n="11"/> τοῦτο δεῖξον. <q>πῶς
              δείξω;</q> ἐφάρμοσον αὐτὴν καλῶς ταῖς ἐπὶ μέρους οὐσίαις. εὐθὺς τοὺς ὅρους Πλάτων μὲν
            ὑποτάσσει τῇ τοῦ χρησίμου προλήψει, σὺ δὲ τῇ τοῦ ἀχρήστου. <milestone unit="section"
              n="12"/> δυνατὸν οὖν ἐστιν ἀμφοτέρους ὑμᾶς ἐπιτυγχάνειν; πῶς οἷόν τε; τῇ δὲ τοῦ
            πλούτου οὐσίᾳ οὐχ ὁ μέν τις ἐφαρμόζει τὴν τοῦ ἀγαθοῦ πρόληψιν, ὁ δʼ οὔ; τῇ δὲ τῆς
            ἡδονῆς, τῇ δὲ τῆς ὑγείας; <milestone unit="section" n="13"/> καθόλου γὰρ εἰ πάντες οἱ τὰ
            ὀνόματα λαλοῦντες μὴ κενῶς ἴσμεν ἕκαστα τούτων καὶ μηδεμιᾶς ἐπιμελείας περὶ τὴν
            διάρθρωσιν τῶν προλήψεων δεόμεθα, τί διαφερόμεθα, τί πολεμοῦμεν, τί ψέγομεν ἀλλήλους;
              <milestone unit="section" n="14"/></p>
          <p>καὶ τί μοι νῦν τὴν πρὸς ἀλλήλους μάχην παραφέρειν καὶ ταύτης μεμνῆσθαι; σὺ αὐτὸς εἰ
            ἐφαρμόζεις καλῶς τὰς προλήψεις, διὰ τί δυσροεῖς, διὰ τί ἐμποδίζῃ; <milestone
              unit="section" n="15"/> ἀφῶμεν ἄρτι τὸν δεύτερον τόπον τὸν περὶ τὰς ὁρμὰς καὶ τὴν κατὰ
            ταύτας περὶ τὸ καθῆκον φιλοτεχνίαν. ἀφῶμεν καὶ τὸν τρίτον τὸν περὶ τὰς συγκαταθέσεις.
              <milestone unit="section" n="16"/> χαρίζομαί σοι ταῦτα πάντα. στῶμεν ἐπὶ τοῦ πρώτου
            καὶ σχεδὸν αἰσθητὴν παρέχοντος τὴν ἀπόδειξιν τοῦ μὴ ἐφαρμόζειν καλῶς τὰς προλήψεις.
              <milestone unit="section" n="17"/> νῦν σὺ θέλεις τὰ δυνατὰ καὶ τὰ σοὶ δυνατά; τί οὖν
            ἐμποδίζῃ; διὰ τί δυσροεῖς; νῦν οὐ φεύγεις τὰ ἀναγκαῖα; διὰ τί οὖν περιπίπτεις τινί, διὰ
            τί δυστυχεῖς; διὰ τί θέλοντός σού τι οὐ γίνεται καὶ μὴ θέλοντος γίνεται; <milestone
              unit="section" n="18"/> ἀπόδειξις γὰρ αὕτη μεγίστη δυσροίας καὶ κακοδαιμονίας. θέλω τι
            καὶ οὐ γίνεται· καὶ τί ἐστιν ἀθλιώτερον ἐμοῦ; οὐ θέλω τι καὶ γίνεται· καὶ τί ἐστιν
            ἀθλιώτερον ἐμοῦ; <milestone unit="section" n="19"/></p>
          <p>τοῦτο καὶ ἡ Μήδεια οὐχ ὑπομείνασα ἦλθεν ἐπὶ τὸ ἀποκτεῖναι τὰ τέκνα. μεγαλοφυῶς κατά γε
            τοῦτο. εἶχε γὰρ ἣν δεῖ φαντασίαν, οἷόν ἐστι τὸ ἃ θέλει τινὶ μὴ προχωρεῖν. <milestone
              unit="section" n="20"/>
            <q>εἶτα οὕτως τιμωρήσομαι τὸν ἀδικήσαντά με καὶ ὑβρίσαντα. καὶ τί ὄφελος τοῦ κακῶς οὕτως
              διακειμένου; πῶς οὖν γένηται; ἀποκτείνω μὲν τὰ τέκνα. ἀλλὰ καὶ ἐμα <milestone
                unit="section" n="21"/> υτὴν τιμωρήσομαι. καὶ τί μοι μέλει;</q> τοῦτʼ ἔστιν ἔκπτωσις
            ψυχῆς μεγάλα νεῦρα ἐχούσης. οὐ γὰρ ᾔδει, ποῦ κεῖται τὸ ποιεῖν ἃ θέλομεν, ὅτι τοῦτο οὐκ
            ἔξωθεν δεῖ λαμβάνειν οὐδὲ τὰ πράγματα μετατιθέντα καὶ μεθαρμοζόμενον. <milestone
              unit="section" n="22"/> μὴ θέλε τὸν ἄνδρα, καὶ οὐδὲν ὧν θέλεις οὐ γίνεται. μὴ θέλε
            αὐτὸν ἐξ ἅπαντός σοι συνοικεῖν, μὴ θέλε μένειν ἐν Κορίνθῳ καὶ ἁπλῶς μηδὲν ἄλλο θέλε ἢ ἃ
            ὁ θεὸς θέλει. καὶ τίς σε κωλύσει, τίς ἀναγκάσει; οὐ μᾶλλον ἢ τὸν Δία. <milestone
              unit="section" n="23"/></p>
          <p>ὅταν τοιοῦτον ἔχῃς ἡγεμόνα καὶ τοιούτῳ συνθέλῃς καὶ συνορέγῃ, τί φοβῇ ἔτι μὴ ἀποτύχῃς;
              <milestone unit="section" n="24"/> χάρισαί σου τὴν ὄρεξιν καὶ τὴν ἔκκλισιν πενίᾳ καὶ
            πλούτῳ· ἀποτεύξῃ, περιπεσῇ. ἀλλʼ ὑγιείᾳ· δυστυχήσεις· ἀρχαῖς, τιμαῖς, πατρίδι, φίλοις,
            τέκνοις, ἁπλῶς ἄν τινι τῶν ἀπροαιρέτων. ἀλλὰ τῷ Διὶ χάρισαι αὐτά <milestone
              unit="section" n="25"/> ς, τοῖς ἄλλοις θεοῖς· ἐκείνοις παράδος, ἐκεῖνοι κυβερνάτωσαν,
            μετʼ ἐκείνων τετάχθωσαν· καὶ ποῦ ἔτι δυσροήσεις; <milestone unit="section" n="26"/> εἰ
            δὲ φθονεῖς, ἀταλαίπωρε, καὶ ἐλεεῖς καὶ ζηλοτυπεῖς καὶ τρέμεις καὶ μίαν ἡμέραν οὐ
            διαλείπεις, ἐν ᾗ οὐ κατακλάεις καὶ σαυτοῦ καὶ τῶν θεῶν, καὶ τί ἔτι λέγεις πεπαιδεῦσθαι;
              <milestone unit="section" n="27"/> ποίαν παιδείαν, ἄνθρωπε; ὅτι συλλογισμοὺς ἔπραξας,
            μεταπίπτοντας; οὐ θέλεις ἀπομαθεῖν, εἰ δυνατόν, πάντα ταῦτα καὶ ἄνωθεν ἄρξασθαι
            συναισθανόμενος ὅτι μέχρι νῦν οὐδʼ ἥψω τοῦ πράγματος, <milestone unit="section" n="28"/>
            καὶ λοιπὸν ἔνθεν ἀρξάμενος προσοικοδομεῖν τὰ ἑξῆς, πῶς μηδὲν ἔσται σοῦ μὴ θέλοντος,
            θέλοντος μηδὲν οὐκ ἔσται; <milestone unit="section" n="29"/></p>
          <p>δότε μοι ἕνα νέον κατὰ ταύτην τὴν ἐπιβολὴν ἐληλυθότα εἰς σχολήν, τούτου τοῦ πράγματος
            ἀθλητὴν γενόμενον καὶ λέγοντα ὅτι <q>ἐμοὶ τὰ μὲν ἄλλα πάντα χαιρέτω, ἀρκεῖ δʼ εἰ ἐξέσται
              ποτὲ ἀπαραποδίστῳ καὶ ἀλύπῳ διαγαγεῖν καὶ ἀνατεῖναι τὸν τράχηλον πρὸς τὰ πράγματα ὡς
              ἐλεύθερον καὶ εἰς τὸν οὐρανὸν ἀναβλέπειν ὡς φίλον τοῦ θεοῦ μηδὲν φοβούμενον τῶν
              συμβῆναι δυναμένων.</q> δειξάτω τις ὑμῶν αὐτὸν τοιοῦτον, ἵνα εἴπω· <milestone
              unit="section" n="30"/> ἔρχου, νεανίσκε, εἰς τὰ σά· σοὶ γὰρ εἵμαρται κοσμῆσαι
            φιλοσοφίαν, σά ἐστι ταῦτα τὰ κτήματα, σὰ τὰ βιβλία, σοὶ οἱ λόγοι. <milestone
              unit="section" n="31"/> εἶθʼ, ὅταν τοιοῦτον ἐκπονήσῃ καὶ καταθλήσῃ τὸν τόπον, πάλιν
            ἐλθών μοι εἰπάτω <q>ἐγὼ θέλω μὲν καὶ ἀπαθὴς εἶναι καὶ ἀτάραχος, θέλω δʼ ὡς εὐσεβὴς καὶ
              φιλόσοφος καὶ ἐπιμελὴς εἰδέναι τί μοι πρὸς θεούς ἐστι καθῆκον, τί πρὸς γονεῖς, τί πρὸς
              ἀδελφούς, τί πρὸς τὴν πατρίδα, τί πρὸς ξένους.</q>
            <milestone unit="section" n="32"/> ἔρχου καὶ ἐπὶ τὸν δεύτερον τόπον· σός ἐστι καὶ οὗτος.
              <milestone unit="section" n="33"/>
            <q>ἀλλʼ ἤδη καὶ τὸν δεύτερον τόπον ἐκμεμελέτηκα. ἤθελον δʼ ἀσφαλῶς καὶ ἀσείστως καὶ οὐ
              μόνον ἐγρηγορώς, ἀλλὰ καὶ καθεύδων καὶ οἰνωμένος καὶ ἐν μελαγχολίᾳ.</q> σὺ θεὸς εἶ, ὦ
            ἄνθρωπε, σὺ μεγάλας ἔχεις ἐπιβολάς.</p>
          <p>οὔ· ἀλλʼ <milestone unit="section" n="34"/>
            <q>ἐγὼ θέλω γνῶναι, τί λέγει Χρύσιππος ἐν τοῖς περὶ τοῦ Ψευδομένου.</q> οὐκ ἀπάγξῃ μετὰ
            τῆς ἐπιβολῆς ταύτης, τάλας; καὶ τί σοι ὄφελος ἔσται; πενθῶν ἅπαν ἀναγνώσῃ καὶ τρέμων
            πρὸς ἄλλους ἐρεῖς. <milestone unit="section" n="35"/> οὕτως καὶ ὑμεῖς ποιεῖτε. <q>θέλεις
              ἀναγνῶ σοι, ἀδελφέ;</q>
            <q>καὶ σὺ ἐμοί.</q>
            <q>θαυμαστῶς, ἄνθρωπε, γράφεις·</q> καὶ <q>σὺ μεγάλως εἰς τὸν Ξενοφῶντος χαρακτῆρα,</q>
            <q>σὺ εἰς τὸν Πλάτωνος,</q>
            <milestone unit="section" n="36"/>
            <q>σὺ εἰς τὸν Ἀντισθένους.</q> εἶτʼ ἀλλήλοις ὀνείρους διηγησάμενοι πάλιν ἐπὶ ταὐτὰ
            ἐπανέρχεσθε· ὡσαύτως ὀρέγεσθε, ὡσαύτως ἐκκλίνετε, ὁμοίως ὁρμᾶτε, ἐπιβάλλεσθε,
              προ<del>ς</del>τίθεσθε, ταὐτὰ εὔχεσθε, περὶ ταὐτὰ σπουδάζετε. εἶτα οὐδὲ ζητεῖτε τὸν
            ὑπομνήσοντα ὑμᾶς, <milestone unit="section" n="37"/> ἀλλʼ ἄχθεσθε, ἐὰν ἀκούητε τούτων.
            εἶτα λέγετε <q>ἀφιλόστοργος γέρων· ἐξερχομένου μου οὐκ ἔκλαυσεν οὐδʼ εἶπεν <q>1εἰς οἵαν
                περίστασιν ἀπέρχῃ μοι, τέκνον· ἂν σωθῇς, ἅψω λύχνους</q>.</q> ταῦτʼ ἔστι τὰ τοῦ
            φιλοστόργου; <milestone unit="section" n="38"/> μέγα σοι ἀγαθὸν ἔσται σωθέντι τοιούτῳ
            καὶ λύχνων ἄξιον. ἀθάνατον γὰρ εἶναί σε δεῖ καὶ ἄνοσον.</p>
          <milestone unit="section" n="39"/>
          <p>ταύτην οὖν, ὅπερ λέγω, τὴν οἴησιν τὴν τοῦ δοκεῖν εἰδέναι τι τῶν χρησίμων ἀποβάλλοντας
            ἔρχεσθαι δεῖ πρὸς τὸν λόγον, ὡς πρὸς τὰ γεωμετρικὰ προσάγομεν, ὡ <milestone
              unit="section" n="40"/> ς πρὸς τὰ μουσικά· εἰ δὲ μή, οὐδʼ ἐγγὺς ἐσόμεθα τῷ προκόψαι,
            κἂν πάσας τὰς εἰσαγωγὰς καὶ τὰς συντάξεις τὰς Χρυσίππου μετὰ τῶν Ἀντιπάτρου καὶ
            Ἀρχεδήμου διέλθωμεν.</p>
        </div>
        <div n="18" type="chapter">
          <head>πῶς ἀγωνιστέον πρὸς τὰς φαντασίας.</head>
          <milestone unit="section" n="1"/>
          <p>πᾶσα ἕξις καὶ δύναμις ὑπὸ τῶν καταλλήλων ἔργων συνέχεται καὶ αὔξεται, ἡ περιπατητικὴ
            ὑπὸ τοῦ περιπατεῖν, ἡ τροχαστικὴ ὑπὸ τοῦ τρέχειν. <milestone unit="section" n="2"/> ἂν
            θέλῃς ἀναγνωστικὸς εἶναι, ἀναγίγνωσκε· ἂν γραφικός, γράφε. ὅταν δὲ τριάκοντα ἐφεξῆς
            ἡμέρας μὴ ἀναγνῷς, ἀλλʼ ἄλλο τι πράξῃς, γνώσῃ τὸ γινόμενον. <milestone unit="section"
              n="3"/> οὕτως κἂν ἀναπέσῃς δέκα ἡμέρας, ἀναστὰς ἐπιχείρησον μακροτέραν ὁδὸν
            περιπατῆσαι καὶ ὄψει, πῶς σου τὰ σκέλη παραλύεται. <milestone unit="section" n="4"/>
            καθόλου οὖν εἴ τι ποιεῖν ἐθέλῃς, ἑκτικὸν ποίει αὐτό· εἴ τι μὴ ποιεῖν ἐθέλῃς, μὴ ποίει
            αὐτό, ἀλλʼ ἔθισον ἄλλο τι πράττειν μᾶλλον ἀντʼ αὐτοῦ. <milestone unit="section" n="5"/>
            οὕτως ἔχει καὶ ἐπὶ τῶν ψυχικῶν· ὅταν ὀργισθῇς, γίγνωσκε ὅτι οὐ μόνον σοι τοῦτο γέγονεν
            κακόν, ἀλλʼ ὅτι καὶ τὴν ἕξιν ηὔξησας καὶ ὡς πυρὶ φρύγανα παρέβαλες. <milestone
              unit="section" n="6"/> ὅταν ἡττηθῇς τινος ἐν συνουσίᾳ, μὴ τὴν μίαν ἧτταν ταύτην
            λογίζου, ἀλλʼ ὅτι καὶ τὴν ἀκρασίαν σου τέτροφας, ἐπηύξησας. <milestone unit="section"
              n="7"/> ἀδύνατον γὰρ ἀπὸ τῶν καταλλήλων ἔργων μὴ καὶ τὰς ἕξεις καὶ τὰς δυνάμεις τὰς
            μὲν ἐμφύεσθαι μὴ πρότερον οὔσας, τὰς δʼ ἐπιτείνεσθαι καὶ ἰσχυροποιεῖσθαι. <milestone
              unit="section" n="8"/></p>
          <p>οὕτως ἀμέλει καὶ τὰ ἀρρωστήματα ὑποφύεσθαι λέγουσιν οἱ φιλόσοφοι. ὅταν γὰρ ἅπαξ
            ἐπιθυμήσῃς ἀργυρίου, ἂν μὲν προσαχθῇ λόγος εἰς αἴσθησιν ἄξ<del>ι</del>ων τοῦ κακοῦ,
            πέπαυταί τε ἡ ἐπιθυμία καὶ τὸ ἡγεμονικὸν ἡμῶν εἰς τὸ ἐξαρχῆς ἀποκατέστη· <milestone
              unit="section" n="9"/> ἐὰν δὲ μηδὲν προσαγάγῃς εἰς θεραπείαν, οὐκέτι εἰς ταὐτὰ
            ἐπάνεισιν, ἀλλὰ πάλιν ἐρεθισθὲν ὑπὸ τῆς καταλλήλου φαντασίας θᾶττον ἢ πρότερον ἐξήφθη
            πρὸς τὴν ἐπιθυμίαν. καὶ τούτου συνεχῶς γινομένου τυλοῦται λοιπὸν καὶ τὸ ἀρρώστημα
            βεβαιοῖ τὴν φιλαργυρίαν. <milestone unit="section" n="10"/> ὁ γὰρ πυρέξας, εἶτα
            παυσάμενος οὐχ ὁμοίως ἔχει τῷ πρὸ τοῦ πυρέξαι, ἂν μή τι θεραπευθῇ εἰς ἅπαν. <milestone
              unit="section" n="11"/> τοιοῦτόν τι καὶ ἐπὶ τῶν τῆς ψυχῆς παθῶν γίνεται. ἴχνη τινὰ καὶ
            μώλωπες ἀπολείπονται ἐν αὐτῇ, οὓς εἰ μή τις ἐξαλείψῃ καλῶς, πάλιν κατὰ τῶν αὐτῶν
            μαστιγωθεὶς οὐκέτι μώλωπας, ἀλλʼ ἕλκη ποιεῖ. εἰ οὖν θέλεις μὴ εἶναι ὀργίλος, <milestone
              unit="section" n="12"/> μὴ τρέφε σου τὴν ἕξιν, μηδὲν αὐτῇ παράβαλλε αὐξητικόν. τὴν
            πρώτην ἡσύχασον καὶ τὰς ἡμέρας ἀρίθμει ἃς οὐκ ὠργίσθης. <milestone unit="section" n="13"/>
            <q>καθʼ ἡμέραν εἰώθειν ὀργίζεσθαι, νῦν παρʼ ἡμέραν, εἶτα παρὰ δύο, εἶτα παρὰ τρεῖς.</q>
            ἂν δὲ καὶ τριάκοντα παραλίπῃς, ἐπίθυσον τῷ θεῷ. ἡ γὰρ ἕξις ἐκλύεται τὴν πρώτην, εἶτα καὶ
            παντελῶς ἀναιρεῖται. <milestone unit="section" n="14"/>
            <q>σήμερον οὐκ ἐλυπήθην οὐδʼ αὔριον οὐδʼ ἐφεξῆς διμήνῳ καὶ τριμήνῳ· ἀλλὰ προσέσχον
              γενομένων τινῶν ἐρεθιστικῶν.</q> γίγνωσκε ὅτι κομψῶς σοί ἐστιν. <milestone
              unit="section" n="15"/>
            <q>σήμερον καλὸν ἰδὼν ἢ καλὴν</q> οὐκ εἶπον αὐτὸς ἐμαυτῷ ὅτι <q>ὤφελόν τις μετὰ ταύτης
              ἐκοιμήθη</q> καὶ <q>μακάριος ὁ ἀνὴρ αὐτῆς·</q> ὁ γὰρ τοῦτʼ εἰπὼν <q>μακάριος</q> καὶ
              <milestone unit="section" n="16"/>
            <q>ὁ μοιχός·</q> οὐδὲ τὰ ἑξῆς ἀναζωγραφῶ, παροῦσαν αὐτὴν καὶ ἀποδυομένην καὶ
            παρακατακλινομένην. <milestone unit="section" n="17"/> καταψῶ τὴν κορυφήν μου καὶ λέγω·
            εὖ, Ἐπίκτητε, κομψὸν σοφισμάτιον ἔλυσας, πολλῷ κομψότερον τοῦ Κυριεύοντος. <milestone
              unit="section" n="18"/> ἂν δὲ καὶ βουλομένου τοῦ γυναικαρίου καὶ νεύοντος καὶ
            προσπέμποντος, ἂν δὲ καὶ ἁπτομένου καὶ συνεγγίζοντος ἀπόσχωμαι καὶ νικήσω, τοῦτο μὲν ἤδη
            τὸ σόφισμα ὑπὲρ τὸν Ψευδόμενον, ὑπὲρ τὸν Ἡσυχάζοντα. ἐπὶ τούτῳ καὶ μέγα φρονεῖν ἄξιον,
            οὐκ ἐπὶ τῷ τὸν Κυριεύοντα ἐρωτῆσαι.</p>
          <milestone unit="section" n="19"/>
          <p>πῶς οὖν γένηται τοῦτο; θέλησον ἀρέσαι αὐτός ποτε σεαυτῷ, θέλησον καλὸς φανῆναι τῷ θεῷ·
            ἐπιθύμησον καθαρὸς μετὰ καθαροῦ σαυτοῦ γενέσθαι καὶ μετὰ τοῦ θεοῦ. <milestone
              unit="section" n="20"/> εἶθʼ ὅταν προσπίπτῃ σοί τις φαντασία τοιαύτη, Πλάτων μὲν ὅτι
            ἴθι ἐπὶ τὰς ἀποδιοπομπήσεις, ἴθι ἐπὶ θεῶν ἀποτροπαίων ἱερὰ ἱκέτης· <milestone
              unit="section" n="21"/> ἀρκεῖ κἂν ἐπὶ τὰς τῶν καλῶν καὶ ἀγαθῶν ἀνδρῶν συνουσίας
            ἀποχωρήσας πρὸς τούτῳ γίνῃ ἀντεξετάζων, ἄν τε τῶν ζώντων τινὰ ἔχῃς ἄν τε τῶν
            ἀποθανόντων. <milestone unit="section" n="22"/> ἄπελθε πρὸς Σωκράτη καὶ ἴδε αὐτὸν
            συγκατακείμενον Ἀλκιβιάδῃ καὶ διαπαίζοντα αὐτοῦ τὴν ὥραν. ἐνθυμήθητι οἵαν νίκην ποτὲ
            ἔγνω ἐκεῖνος νενικηκότα ἑαυτόν, οἷα Ὀλύμπια, πόστος ἀφʼ Ἡρακλέους ἐγένετο· ἵνα τις, νὴ
            τοὺς θεούς, δικαίως ἀσπάζηται αὐτὸν <q>χαῖρε, παράδοξε,</q> οὐχὶ τοὺς σαπροὺς τούτους
            πύκτας καὶ παγκρατιαστὰς οὐδὲ τοὺς ὁμοίους αὐτοῖς, τοὺς μονομάχους. <milestone
              unit="section" n="23"/> ταῦτα ἀντιθεὶς νικήσεις τὴν φαντασίαν, οὐχ ἑλκυσθήσῃ ὑπʼ
            αὐτῆς. <milestone unit="section" n="24"/> τὸ πρῶτον δʼ ὑπὸ τῆς ὀξύτητος μὴ συναρπασθῇς,
            ἀλλʼ εἰπὲ <q>ἔκδεξαί με μικρόν, φαντασία· ἄφες ἴδω τίς εἶ καὶ περὶ τίνος, ἄφες σε
              δοκιμάσω.</q>
            <milestone unit="section" n="25"/> καὶ τὸ λοιπὸν μὴ ἐφῇς αὐτῇ προάγειν ἀναζωγραφούσῃ τὰ
            ἑξῆς. εἰ δὲ μή, οἴχεταί σε ἔχουσα ὅπου ἂν θέλῃ. ἀλλὰ μᾶλλον ἄλλην τινὰ ἀντεισάγαγε καλὴν
            καὶ γενναίαν φαντασίαν καὶ ταύτην τὴν ῥυπαρὰν ἔκβαλε. <milestone unit="section" n="26"/>
            κἂν ἐθισθῇς οὕτως γυμνάζεσθαι, ὄψει, οἷοι ὦμοι γίνονται, οἷα νεῦρα, οἷοι τόνοι· νῦν δὲ
            μόνον τὰ λογάρια καὶ πλέον οὐδὲ ἕν. <milestone unit="section" n="27"/></p>
          <p>οὗτός ἐστιν ὁ ταῖς ἀληθείαις ἀσκητὴς ὁ πρὸς τὰς τοιαύτας φαντασίας γυμνάζων ἑαυτόν.
              <milestone unit="section" n="28"/> μεῖνον, τάλας, μὴ συναρπασθῇς. μέγας ὁ ἀγών ἐστιν,
            θεῖον τὸ ἔργον, ὑπὲρ βασιλείας, ὑπὲρ ἐλευθερίας, ὑπὲρ εὐροίας, ὑπὲρ ἀταραξίας.
              <milestone unit="section" n="29"/> τοῦ θεοῦ μέμνησο, ἐκεῖνον ἐπικαλοῦ βοηθὸν καὶ
            παραστάτην ὡς τοὺς Διοσκόρους ἐν χειμῶνι οἱ πλέοντες. ποῖος γὰρ μείζων χειμὼν ἢ ὁ ἐκ
            φαντασιῶν ἰσχυρῶν καὶ ἐκκρουστικῶν τοῦ λόγου; αὐτὸς γὰρ ὁ χειμὼν τί ἄλλο ἐστὶν ἢ
            φαντασία; <milestone unit="section" n="30"/> ἐπεί τοι ἆρον τὸν φόβον τοῦ θανάτου καὶ
            φέρε ὅσας θέλεις βροντὰς καὶ ἀστραπὰς καὶ γνώσῃ, ὅση γαλήνη ἐστὶν ἐν τῷ ἡγεμονικῷ καὶ
            εὐδία. <milestone unit="section" n="31"/> ἂν δʼ ἅπαξ ἡττηθεὶς εἴπῃς ὅτι ὕστερον
            νικήσεις, εἶτα πάλιν τὸ αὐτό, ἴσθι ὅτι οὕτως ποθʼ ἕξεις κακῶς καὶ ἀσθενῶς, ὥστε μηδʼ
            ἐφιστάνειν ὕστερον ὅτι ἁμαρτάνεις, ἀλλὰ καὶ ἀπολογίας ἄρξῃ πορίζειν ὑπὲρ τοῦ πράγματος·
              <milestone unit="section" n="32"/> καὶ τότε βεβαιώσεις τὸ τοῦ Ἡσιόδου, ὅτι ἀληθές
            ἐστιν <quote rend="blockquote"><lb/>αἰεὶ δʼ ἀμβολιεργὸς ἀνὴρ ἄτῃσι παλαίει.</quote></p>
        </div>
        <div n="19" type="chapter">
          <head>πρὸς τοὺς μέχρι λόγου μόνον ἀναλαμβάνοντας τὰ τῶν φιλοσόφων.</head>
          <milestone unit="section" n="1"/>
          <p>ὁ κυριεύων λόγος ἀπὸ τοιούτων τινῶν ἀφορμῶν ἠρωτῆσθαι φαίνεται· κοινῆς γὰρ οὔσης μάχης
            τοῖς τρισὶ τούτοις πρὸς ἄλληλα, τῷ <del>τὸ</del> πᾶν παρεληλυθὸς ἀληθὲς ἀναγκαῖον εἶναι
            καὶ τῷ <del>ἀ</del>δυνατῷ ἀδύνατον μὴ ἀκολουθεῖν καὶ τῷ <del>**</del> δυνατὸν εἶναι ὃ
            οὔτʼ ἔστιν ἀληθὲς οὔτʼ ἔσται, συνιδὼν τὴν μάχην ταύτην ὁ Διόδωρος τῇ τῶν πρώτων δυεῖν
            πιθανότητι συνεχρήσατο πρὸς παράστασιν τοῦ μηδὲν εἶναι δυνατόν, ὃ οὔτʼ ἔστιν ἀληθὲς οὔτʼ
            ἔσται. <milestone unit="section" n="2"/> λοιπὸν ὁ μέν τις ταῦτα τηρήσει τῶν δυεῖν, ὅτι
            ἔστι τέ τι δυνατόν, ὃ οὔτʼ ἔστιν ἀληθὲς οὔτʼ ἔσται, καὶ δυνατῷ ἀδύνατον οὐκ ἀκολουθεῖ·
            οὐ πᾶν δὲ παρεληλυθὸς ἀληθὲς ἀναγκαῖόν ἐστιν, καθάπερ οἱ περὶ Κλεάνθην φέρεσθαι
            δοκοῦσιν, οἷς ἐπὶ πολὺ συνηγόρησεν Ἀντίπατρος. <milestone unit="section" n="3"/> οἱ δὲ
            τἆλλα δύο, ὅτι δυνατόν τʼ ἐστίν, ὃ οὔτʼ ἔστιν ἀληθὲς οὔτʼ ἔσται, καὶ πᾶν παρεληλυθὸς
            ἀληθὲς ἀναγκαῖόν ἐστιν, δυνατῷ δʼ ἀδύνατον ἀκολουθεῖ. <milestone unit="section" n="4"/>
            τὰ τρία δʼ ἐκεῖνα τηρῆσαι ἀμήχανον διὰ τὸ κοινὴν εἶναι αὐτῶν μάχην.</p>
          <p>ἂν οὖν τίς μου πύθηται <milestone unit="section" n="5"/>
            <q>σὺ δὲ ποῖα αὐτῶν τηρεῖς;</q> ἀποκρινοῦμαι πρὸς αὐτὸν ὅτι οὐκ οἶδα· παρείληφα δʼ
            ἱστορίαν τοιαύτην, ὅτι Διόδωρος μὲν ἐκεῖνα ἐτήρει, οἱ δὲ περὶ Πανθοίδην οἶμαι καὶ
            Κλεάνθην τὰ ἄλλα, οἱ δὲ περὶ Χρύσιππον τὰ ἄλλα. <milestone unit="section" n="6"/>
            <q>σὺ οὖν τί;</q> οὐδὲ γέγονα πρὸς τούτῳ, τῷ βασανίσαι τὴν ἐμαυτοῦ φαντασίαν καὶ
            συγκρῖναι τὰ λεγόμενα καὶ δόγμα τι ἐμαυτοῦ ποιήσασθαι κατὰ τὸν τόπον. διὰ τοῦτο οὐδὲν
            διαφέρω τοῦ γραμματικοῦ. <milestone unit="section" n="7"/>
            <q>τίς ἦν ὁ τοῦ Ἕκτορος πατήρ;</q>
            <q>Πρίαμος.</q>
            <q>τίνες ἀδελφοί;</q>
            <q>Ἀλέξανδρος καὶ Δηίφοβος.</q>
            <q>μήτηρ δʼ αὐτῶν τίς;</q>
            <q>Ἑκάβη. παρείληφα ταύτην τὴν ἱστορίαν.</q>
            <q>παρὰ τίνος;</q>
            <q>παρʼ Ὁμήρου. γράφει δὲ περὶ τῶν αὐτῶν δοκῶ καὶ Ἑλλάνικος καὶ εἴ τις ἄλλος
              τοιοῦτος.</q>
            <milestone unit="section" n="8"/> κἀγὼ περὶ τοῦ Κυριεύοντος τί ἄλλο ἔχω ἀνωτέρω; ἀλλʼ ἂν
            ὦ κενός, μάλιστα ἐπὶ συμποσίῳ καταπλήσσομαι τοὺς παρόντας ἐξαριθμούμενος τοὺς
            γεγραφότας. <milestone unit="section" n="9"/>
            <q>γέγραφεν δὲ καὶ Χρύσιππος θαυμαστῶς ἐν τῷ πρώτῳ περὶ Δυνατῶν. καὶ Κλεάνθης δʼ ἰδίᾳ
              γέγραφεν περὶ τούτου καὶ Ἀρχέδημος. γέγραφεν δὲ καὶ Ἀντίπατρος, οὐ μόνον δʼ ἐν τοῖς
              περὶ Δυνατῶν, ἀλλὰ καὶ κατʼ ἰδίαν ἐν τοῖς περὶ τοῦ Κυριεύοντος. <milestone
                unit="section" n="10"/> οὐκ ἀνέγνωκας τὴν σύνταξιν;</q>
            <q>οὐκ ἀνέγνωκα.</q>
            <q>ἀνάγνωθι.</q> καὶ τί ὠφεληθήσεται; φλυαρότερος ἔσται καὶ ἀκαιρότερος ἢ νῦν ἐστιν. σοὶ
            γὰρ τί ἄλλο προσγέγονεν ἀναγνόντι; ποῖον δόγμα πεποίησαι κατὰ τὸν τόπον; ἀλλʼ ἐρεῖς ἡμῖν
            Ἑλένην καὶ Πρίαμον καὶ τὴν τῆς Καλυψοῦς νῆσον τὴν οὔτε γενομένην οὔτʼ ἐσομένην.</p>
          <milestone unit="section" n="11"/>
          <p>καὶ ἐνταῦθα μὲν οὐδὲν μέγα τῆς ἱστορίας κρατεῖν, ἴδιον δὲ δόγμα μηδὲν πεποιῆσθαι. ἐπὶ
            τῶν ἠθικῶν δὲ πάσχομεν αὐτὸ πολὺ μᾶλλον ἢ ἐπὶ τούτων. <milestone unit="section" n="12"/>
            <q>εἰπέ μοι περὶ ἀγαθῶν καὶ κακῶν.</q>
            <q>ἄκουε· <quote rend="blockquote"><lb/>Ἰλιόθεν με φέρων ἄνεμος Κικόνεσσι
                πέλασσεν.</quote> τῶν ὄντων τὰ μέν ἐστιν ἀγαθά, <milestone unit="section" n="13"/>
              τὰ δὲ κακά, τὰ δʼ ἀδιάφορα. ἀγαθὰ μὲν οὖν αἱ ἀρεταὶ καὶ τὰ μετέχοντα αὐτῶν, κακὰ δὲ
              κακίαι καὶ τὰ μετέχοντα κακίας, ἀδιάφορα δὲ τὰ μεταξὺ τούτων, πλοῦτος, ὑγίεια, ζωή,
              θάνατος, ἡδονή, πόνος.</q>
            <milestone unit="section" n="14"/>
            <q>πόθεν οἶδας;</q>
            <q>Ἑλλάνικος λέγει ἐν τοῖς Αἰγυπτιακοῖς.</q> τί γὰρ διαφέρει τοῦτο εἰπεῖν ἢ ὅτι Διογένης
            ἐν τῇ Ἠθικῇ ἢ Χρύσιππος ἢ Κλεάνθης; βεβασάνικας οὖν τι αὐτῶν καὶ δόγμα σεαυτοῦ
            πεποίησαι; <milestone unit="section" n="15"/> δείκνυε πῶς εἴωθας ἐν πλοίῳ χειμάζεσθαι.
            μέμνησαι ταύτης τῆς διαιρέσεως, ὅταν ψοφήσῃ τὸ ἱστίον καὶ ἀνακραυγάσαντί σοι κακόσχολός
            πως παραστὰς εἴπῃ <q>λέγε μοι τοὺς θεούς σοι ἃ πρῴην ἔλεγες· μή τι κακία<del>ς</del>
              ἐστὶ τὸ ναυαγῆσαι, μή τι κακίας μετέχον;</q>
            <milestone unit="section" n="16"/> οὐκ ἄρας ξύλον ἐνσείσεις αὐτῷ; <q>τί ἡμῖν καὶ σοί,
              ἄνθρωπε; ἀπολλύμεθα καὶ σὺ ἐλθὼν παίζεις.</q>
            <milestone unit="section" n="17"/> ἂν δέ σε ὁ Καῖσαρ μεταπέμψηται κατηγορούμενον,
            μέμνησαι τῆς διαιρέσεως, ἄν τίς σοι εἰσιόντι καὶ ὠχριῶντι ἅμα καὶ τρέμοντι προσελθὼν
            εἴπῃ <q>τί τρέμεις, ἄνθρωπε; περὶ τίνων σοί ἐστιν ὁ λόγος; μή τι ἔσω ὁ Καῖσαρ ἀρετὴν καὶ
              κακίαν τοῖς εἰσερχομένοις δίδωσι;</q>
            <milestone unit="section" n="18"/>
            <q>τί μοι ἐμπαίζεις καὶ σὺ πρὸς τοῖς ἐμοῖς κακοῖς;</q>
            <q>ὅμως, φιλόσοφε, εἰπέ μοι, τί τρέμεις; οὐχὶ θάνατός ἐστι τὸ κινδυνευόμενον ἢ
              δεσμωτήριον ἢ πόνος τοῦ σώματος ἢ φυγὴ ἢ ἀδοξία; τί γὰρ ἄλλο; μή τι κακία, μή τι
              μέτοχον κακίας; <milestone unit="section" n="19"/> σὺ οὖν τίνα ταῦτα ἔλεγες;</q>
            <q>τί ἐμοὶ καὶ σοί, ἄνθρωπε; ἀρκεῖ ἐμοὶ τὰ ἐμὰ κακά.</q> καὶ καλῶς λέγεις. ἀρκεῖ γάρ σοι
            τὰ σὰ κακά, ἡ ἀγέννεια, ἡ δειλία, ἡ ἀλαζονεία, ἣν ἠλαζονεύου ἐν τῇ σχολῇ καθήμενος. τί
            τοῖς ἀλλοτρίοις ἐκαλλωπίζου; τί Στωικὸν ἔλεγες σεαυτόν; <milestone unit="section" n="20"
            /></p>
          <p>Τηρεῖτε οὕτως ἑαυτοὺς ἐν οἷς ἐπράσσετε καὶ εὑρήσετε τίνος ἔσθʼ αἱρέσεως. τοὺς πλείστους
            ὑμῶν Ἐπικουρείους εὑρήσετε, ὀλίγους τινὰς Περιπατητικοὺς καὶ τούτους ἐκλελυμένους.
              <milestone unit="section" n="21"/> ποῦ γὰρ ἵνʼ ὑμεῖς τὴν ἀρετὴν πᾶσιν τοῖς ἄλλοις ἴσην
            ἢ καὶ κρείττονα ἔργῳ ὑπολάβητε; Στωικὸν δὲ δείξατέ μοι, εἴ τινα ἔχητε. <milestone
              unit="section" n="22"/> ποῦ ἢ πῶς; ἀλλὰ τὰ λογάρια τὰ Στωικὰ λέγοντας μυρίους. τὰ γὰρ
            Ἐπικούρεια αὐτοὶ οὗτοι χεῖρον λέγουσι; τὰ γὰρ Περιπατητικὰ οὐ καὶ αὐτὰ ὁμοίως
            ἀκριβοῦσιν; <milestone unit="section" n="23"/> τίς οὖν ἐστι Στωικός; ὡς λέγομεν
            ἀνδριάντα Φειδιακὸν τὸν τετυπωμένον κατὰ τὴν τέχνην τὴν Φειδίου, οὕτως τινά μοι δείξατε
            κατὰ τὰ δόγματα ἃ λαλεῖ τετυπωμένον. <milestone unit="section" n="24"/> δείξατέ μοί τινα
            νοσοῦντα καὶ εὐτυχοῦντα, κινδυνεύοντα καὶ εὐτυχοῦντα, ἀποθνῄσκοντα καὶ εὐτυχοῦντα,
            πεφυγαδευμένον καὶ εὐτυχοῦντα, ἀδοξοῦντα καὶ εὐτυχοῦντα. δείξατʼ· ἐπιθυμῶ τινα νὴ τοὺς
            θεοὺς ἰδεῖν Στωικόν. <milestone unit="section" n="25"/> ἀλλʼ οὐκ ἔχετε τὸν τετυπωμένον
            δεῖξαι· τόν γε τυπούμενον δείξατε, τὸν ἐπὶ ταῦτα κεκλικότα. εὐεργετήσατέ με· μὴ
            φθονήσητε ἀνθρώπῳ γέροντι ἰδεῖν θέαμα, ὃ μέχρι νῦν οὐκ εἶδον. <milestone unit="section"
              n="26"/> οἴεσθε ὅτι τὸν Δία τὸν Φειδίου δείξετε ἢ τὴν Ἀθηνᾶν, ἐλεφάντινον καὶ χρυσοῦν
            κατασκεύασμα. ψυχὴν δειξάτω τις ὑμῶν ἀνθρώπου θέλοντος ὁμογνωμονῆσαι τῷ θεῷ καὶ μηκέτι
            μήτε θεὸν μήτʼ ἄνθρωπον μέμφεσθαι, μὴ ἀποτυχεῖν τινος, μὴ περιπεσεῖν τινι, μὴ
            ὀργισθῆναι, μὴ φθονῆσαι, μὴ ζηλοτυπῆσαι (τί γὰρ δεῖ περιπλέκειν; <milestone
              unit="section" n="27"/> ), θεὸν ἐξ ἀνθρώπου ἐπιθυμοῦντα γενέσθαι καὶ ἐν τῷ σωματίῳ
            τούτῳ τῷ νεκρῷ περὶ τῆς πρὸς τὸν Δία κοινωνίας βουλευόμενον. δείξατε. ἀλλὰ οὐκ ἔχετε. τί
            οὖν αὑτοῖς ἐμπαίζετε καὶ τοὺς ἄλλους κυβεύετε; <milestone unit="section" n="28"/> καὶ
            περιθέμενοι σχῆμα ἀλλότριον περιπατεῖτε κλέπται καὶ λωποδύται τούτων τῶν οὐδὲν
            προσηκόντων ὀνομάτων καὶ πραγμάτων;</p>
          <milestone unit="section" n="29"/>
          <p>καὶ νῦν ἐγὼ μὲν παιδευτής εἰμι ὑμέτερος, ὑμεῖς δὲ παρʼ ἐμοὶ παιδεύεσθε. κἀγὼ μὲν ἔχω
            ταύτην τὴν ἐπιβολήν, ἀποτελέσαι ὑμᾶς ἀκωλύτους, ἀναναγκάστους, ἀπαραποδίστους,
            ἐλευθέρους, εὐροοῦντας, εὐδαιμονοῦντας, εἰς τὸν θεὸν ἀφορῶντας ἐν παντὶ καὶ μικρῷ καὶ
            μεγάλῳ· ὑμεῖς δὲ ταῦτα μαθησόμενοι καὶ μελετήσοντες πάρεστε. <milestone unit="section"
              n="30"/> διὰ τί οὖν οὐκ ἀνύετε τὸ ἔργον, εἰ καὶ ὑμεῖς ἔχετʼ ἐπιβολὴν οἵαν δεῖ κἀγὼ
            πρὸς τῇ ἐπιβολῇ καὶ παρασκευὴν οἵαν δεῖ; <milestone unit="section" n="31"/> τί τὸ λεῖπόν
            ἐστιν; ὅταν ἴδω τέκτονα, ὅτῳ ὕλη πάρεστιν παρακειμένη, ἐκδέχομαι τὸ ἔργον. καὶ ἐνθάδε
            τοίνυν ὁ τέκτων ἐστίν, ἡ ὕλη ἐστίν· τί ἡμῖν λείπει; <milestone unit="section" n="32"/>
            οὐκ ἔστι διδακτὸν τὸ πρᾶγμα; διδακτόν. οὐκ ἔστιν οὖν ἐφʼ ἡμῖν; μόνον μὲν οὖν τῶν ἄλλων
            πάντων. οὔτε πλοῦτός ἐστιν ἐφʼ ἡμῖν οὔθʼ ὑγίεια οὔτε δόξα οὔτε ἄλλο τι ἁπλῶς πλὴν ὀρθὴ
            χρῆσις φαντασιῶν. τοῦτο ἀκώλυτον φύσει μόνον, τοῦτο ἀνεμπόδιστον. <milestone
              unit="section" n="33"/> διὰ τί οὖν οὐκ ἀνύετε; εἴπατέ μοι τὴν αἰτίαν. ἢ γὰρ παρʼ ἐμὲ
            γίνεται ἢ παρʼ ὑμᾶς ἢ παρὰ τὴν φύσιν τοῦ πράγματος. αὐτὸ τὸ πρᾶγμα ἐνδεχόμενον καὶ μόνον
            ἐφʼ ἡμῖν. λοιπὸν οὖν ἢ παρʼ ἐμέ ἐστιν ἢ παρʼ ὑμᾶς ἤ, ὅπερ ἀληθέστερον, παρʼ ἀμφοτέρους.
            τί οὖν; <milestone unit="section" n="34"/> θέλετε ἀρξώμεθά ποτε τοιαύτην ἐπιβολὴν
            κομίζειν ἐνταῦθα; τὰ μέχρι νῦν ἀφῶμεν. ἀρξώμεθα μόνον, πιστεύσατέ μοι, καὶ ὄψεσθε.</p>
        </div>
        <div n="20" type="chapter">
          <head>πρὸς Ἐπικουρείους καὶ Ἀκαδημαικούς.</head>
          <milestone unit="section" n="1"/>
          <p>τοῖς ὑγιέσι καὶ ἐναργέσιν ἐξ ἀνάγκης καὶ οἱ ἀντιλέγοντες προσχρῶνται. καὶ σχεδὸν τοῦτο
            μέγιστον ἄν τις ποιήσαιτο τεκμήριον τοῦ ἐναργές τι εἶναι, τὸ ἐπάναγκες εὑρίσκεσθαι καὶ
            τῷ ἀντιλέγοντι συγχρήσασθαι αὐτῷ· οἷον εἴ τις ἀντιλέγοι τῷ εἶναί τι καθολικὸν ἀληθές,
              <milestone unit="section" n="2"/> δῆλον ὅτι τὴν ἐναντίαν ἀπόφασιν οὗτος ὀφείλει
            ποιήσασθαι· οὐδέν ἐστι καθολικὸν ἀληθές. ἀνδράποδον, οὐδὲ τοῦτο. <milestone
              unit="section" n="3"/> τί γὰρ ἄλλο ἐστὶ τοῦτο ἢ οἷον εἴ τι ἔστι καθολικόν, ψεῦδός
            ἐστιν; <milestone unit="section" n="4"/> πάλιν ἄν τις παρελθὼν λέγῃ <q>γίγνωσκε, ὅτι
              οὐδέν ἐστι γνωστόν, ἀλλὰ πάντα ἀτέκμαρτα</q> ἢ ἄλλος ὅτι <q>πίστευσόν μοι καὶ
              ὠφεληθήσῃ· οὐδὲν δεῖ ἀνθρώπῳ πιστεύειν</q> ἢ πάλιν ἄλλος <q>μάθε παρʼ ἐμοῦ, ἄνθρωπε,
              ὅτι οὐδὲν ἐνδέχεται μαθεῖν· ἐγώ σοι λέγω τοῦτο καὶ διδάξω σε, ἐὰν θέλῃς·</q>
            <milestone unit="section" n="5"/> τίνι οὖν τούτων διαφέρουσιν οὗτοι — τίνες ποτέ; — οἱ
            Ἀκαδημαικοὺς αὑτοὺς λέγοντες; <q>ὦ ἄνθρωποι, συγκατάθεσθε ὅτι οὐδεὶς συγκατατίθεται·
              πιστεύσατε ἡμῖν ὅτι οὐδεὶς πιστεύει οὐδενί.</q></p>
          <milestone unit="section" n="6"/>
          <p>οὕτως καὶ Ἐπίκουρος, ὅταν ἀναιρεῖν θέλῃ τὴν φυσικὴν κοινωνίαν ἀνθρώποις πρὸς ἀλλήλους,
            αὐτῷ τῷ ἀναιρουμένῳ συγχρῆται. <milestone unit="section" n="7"/> τί γὰρ λέγει; <q>μὴ
              ἐξαπατᾶσθε, ἄνθρωποι, μηδὲ παράγεσθε μηδὲ διαπίπτετε· οὐκ ἔστι φυσικὴ κοινωνία τοῖς
              λογικοῖς πρὸς ἀλλήλους· πιστεύσατέ μοι. οἱ δὲ τὰ ἕτερα λέγοντες ἐξαπατῶσιν ὑμᾶς καὶ
              παραλογίζονται.</q>
            <milestone unit="section" n="8"/> τί οὖν σοι μέλει; ἄφες ἡμᾶς ἐξαπατηθῆναι. μή τι χεῖρον
            ἀπαλλάξεις, ἂν πάντες οἱ ἄλλοι πεισθῶμεν, ὅτι φυσική ἐστιν ἡμῖν κοινωνία πρὸς ἀλλήλους
            καὶ ταύτην δεῖ παντὶ τρόπῳ φυλάσσειν; καὶ πολὺ κρεῖσσον καὶ ἀσφαλέστερον. <milestone
              unit="section" n="9"/> ἄνθρωπε, τί ὑπὲρ ἡμῶν φροντίζεις, τί διʼ ἡμᾶς ἀγρυπνεῖς, τί
            λύχνον ἅπτεις, τί ἐπανίστασαι, τί τηλικαῦτα βιβλία συγγράφεις; μή τις ἡμῶν ἐξαπατηθῇ
            περὶ θεῶν ὡς ἐπιμελουμένων ἀνθρώπων ἢ μή τις ἄλλην οὐσίαν ὑπολάβῃ τοῦ ἀγαθοῦ ἢ ἡδονήν;
              <milestone unit="section" n="10"/> εἰ γὰρ οὕτως ταῦτα ἔχει, βαλὼν κάθευδε καὶ τὰ τοῦ
            σκώληκος ποίει, ὧν ἄξιον ἔκρινας σεαυτόν· ἔσθιε καὶ πῖνε καὶ συνουσίαζε καὶ ἀφόδευε καὶ
            ῥέγκε. <milestone unit="section" n="11"/> τί δὲ σοὶ μέλει, πῶς οἱ ἄλλοι ὑπολήψονται περὶ
            τούτων, πότερον ὑγιῶς ἢ οὐχ ὑγιῶς; τί γὰρ σοὶ καὶ ἡμῖν; τῶν γὰρ προβάτων σοι μέλει, ὅτι
            παρέχει ἡμῖν αὑτὰ καρησόμενα καὶ ἀμελχθησόμενα καὶ τὸ τελευταῖον κατακοπησόμενα;
              <milestone unit="section" n="12"/> οὐχὶ δʼ εὐκταῖον ἦν, εἰ ἐδύναντο οἱ ἄνθρωποι
            κατακηληθέντες καὶ ἐπᾳσθέντες ὑπὸ τῶν Στωικῶν ἀπονυστάζειν καὶ παρέχειν σοι καὶ τοῖς
            ὁμοίοις καρησομένους καὶ ἀμελχθησομένους ἑαυτούς; <milestone unit="section" n="13"/>
            πρὸς γὰρ τοὺς Συνεπικουρείους ἔδει σε ταῦτα λέγειν, οὐχὶ δὲ πρὸς ἐκείνους †
            ἀποκρύπτεσθαι, πολὺ μάλιστʼ ἐκείνους πρὸ πάντων ἀναπείθειν, ὅτι φύσει κοινωνικοὶ
            γεγόναμεν, ὅτι ἀγαθὸν ἡ ἐγκράτεια, ἵνα σοι πάντα τηρῆται; <milestone unit="section"
              n="14"/> ἢ πρός τινας μὲν δεῖ φυλάττειν ταύτην τὴν κοινωνίαν, πρός τινας δʼ οὔ; πρὸς
            τίνας οὖν δεῖ τηρεῖν; πρὸς τοὺς ἀντιτηροῦντας ἢ πρὸς τοὺς παραβατικῶς αὐτῆς ἔχοντας; καὶ
            τίνες παραβατικώτερον αὐτῆς ἔχουσιν ὑμῶν τῶν ταῦτα διειληφότων; <milestone
              unit="section" n="15"/></p>
          <p>τί οὖν ἦν τὸ ἐγεῖρον αὐτὸν ἐκ τῶν ὕπνων καὶ ἀναγκάζον γράφειν ἃ ἔγραφεν; τί γὰρ ἄλλο ἢ
            τὸ πάντων τῶν ἐν ἀνθρώποις ἰσχυρότατον, ἡ φύσις ἕλκουσα ἐπὶ τὸ αὑτῆς βούλημα ἄκοντα καὶ
            στένοντα; <milestone unit="section" n="16"/>
            <q>ὅτι γὰρ δοκεῖ σοι ταῦτα τὰ ἀκοινώνητα, γράψον αὐτὰ καὶ ἄλλοις ἀπόλιπε καὶ ἀγρύπνησον
              διʼ αὐτὰ καὶ αὐτὸς ἔργῳ κατήγορος γενοῦ τῶν σαυτοῦ δογμάτων.</q>
            <milestone unit="section" n="17"/> εἶτα Ὀρέστην μὲν ὑπὸ Ἐρινύων ἐλαυνόμενον φῶμεν ἐκ τῶν
            ὕπνων ἐξεγείρεσθαι· τούτῳ δʼ οὐ χαλεπώτεραι αἱ Ἐρινύες καὶ Ποιναί; ἐξήγειρον καθεύδοντα
            καὶ οὐκ εἴων ἠρεμεῖν, ἀλλʼ ἠνάγκαζον ἐξαγγέλλειν τὰ αὑτοῦ κακὰ ὥσπερ τοὺς Γάλλους ἡ
            μανία καὶ ὁ οἶνος. <milestone unit="section" n="18"/> οὕτως ἰσχυρόν τι καὶ ἀνίκητόν
            ἐστιν ἡ φύσις ἡ ἀνθρωπίνη. πῶς γὰρ δύναται ἄμπελος μὴ ἀμπελικῶς κινεῖσθαι, ἀλλʼ ἐλαικῶς,
            ἢ ἐλαία πάλιν μὴ ἐλαικῶς, ἀλλʼ ἀμπελικῶς; ἀμήχανον, ἀδιανόητον. <milestone
              unit="section" n="19"/> οὐ τοίνυν οὐδʼ ἄνθρωπον οἷόν τε παντελῶς ἀπολέσαι τὰς κινήσεις
            τὰς ἀνθρωπικὰς καὶ οἱ ἀποκοπτόμενοι τάς γε προθυμίας τὰς τῶν ἀνδρῶν ἀποκόψασθαι οὐ
            δύνανται. <milestone unit="section" n="20"/> οὕτως καὶ Ἐπίκουρος τὰ μὲν ἀνδρὸς πάντʼ
            ἀπεκόψατο καὶ τὰ οἰκοδεσπότου καὶ πολίτου καὶ φίλου, τὰς δὲ προθυμίας τὰς ἀνθρωπικὰς οὐκ
            ἀπεκόψατο· οὐ γὰρ ἠδύνατο, οὐ μᾶλλον ἢ οἱ ἀταλαίπωροι Ἀκαδημαικοὶ τὰς αἰσθήσεις τὰς
            αὑτῶν ἀποβαλεῖν ἢ ἀποτυφλῶσαι δύνανται καίτοι τοῦτο μάλιστα πάντων ἐσπουδακότες.</p>
          <milestone unit="section" n="21"/>
          <p>† τίς ἢ ἀτυχίας; λαβών τις παρὰ τῆς φύσεως μέτρα καὶ κανόνας εἰς ἐπίγνωσιν τῆς ἀληθείας
            οὐ προσφιλοτεχνεῖ τούτοις προσθεῖναι καὶ προσεξεργάσασθαι τὰ λείποντα, ἀλλὰ πᾶν
            τοὐναντίον, εἴ τι καὶ ἔχει γνωριστικὸν τῆς ἀληθείας, ἐξαιρεῖν πειρᾶται καὶ ἀπολλύειν.
              <milestone unit="section" n="22"/> τί λέγεις, φιλόσοφε; τὸ εὐσεβὲς καὶ τὸ ὅσιον ποῖόν
            τί σοι φαίνεται; <q>ἂν θέλῃς, κατασκευάσω ὅτι ἀγαθόν.</q> ναὶ κατασκεύασον, ἵνʼ οἱ
            πολῖται ἡμῶν ἐπιστραφέντες τιμῶσι τὸ θεῖον καὶ παύσωνταί ποτε ῥᾳθυμοῦντες περὶ τὰ
            μέγιστα. <q>ἔχεις οὖν τὰς κατασκευάς;</q> ἔχω καὶ χάριν οἶδα. <milestone unit="section"
              n="23"/>
            <q>ἐπεὶ οὖν ταῦτά σοι λίαν ἀρέσκει, λάβε τὰ ἐναντία· ὅτι θεοὶ οὔτʼ εἰσίν, εἴ τε καὶ
              εἰσίν, οὐκ ἐπιμελοῦνται ἀνθρώπων οὐδὲ κοινόν τι ἡμῖν ἐστι πρὸς αὐτοὺς τό τʼ εὐσεβὲς
              τοῦτο καὶ ὅσιον παρὰ τοῖς πολλοῖς ἀνθρώποις λαλούμενον κατάψευσμά ἐστιν ἀλαζόνων
              ἀνθρώπων καὶ σοφιστῶν ἢ νὴ Δία νομοθετῶν εἰς φόβον καὶ ἐπίσχεσιν τῶν ἀδικούντων.</q>
            <milestone unit="section" n="24"/> εὖ, φιλόσοφε· ὠφέλησας ἡμῶν τοὺς πολίτας, ἀνεκτήσω
            τοὺς νέους ῥέποντας ἤδη πρὸς καταφρόνησιν τῶν θείων. <milestone unit="section" n="25"/>
            <q>τί οὖν; οὐκ ἀρέσκει σοι ταῦτα; λάβε νῦν, πῶς ἡ δικαιοσύνη οὐδέν ἐστιν, πῶς ἡ αἰδὼς
              μωρία ἐστίν, πῶς πατὴρ οὐδέν ἐστιν, πῶς ὁ υἱὸς οὐδέν ἐστιν.</q>
            <milestone unit="section" n="26"/> εὖ, φιλόσοφε· ἐπίμενε, πεῖθε τοὺς νέους, ἵνα πλείονας
            ἔχωμεν ταὐτά σοι πεπονθότας καὶ λέγοντας. ἐκ τούτων τῶν λόγων ηὐξήθησαν ἡμῖν αἱ
            εὐνομούμεναι πόλεις, Λακεδαίμων διὰ τούτους τοὺς λόγους ἐγένετο, Λυκοῦργος ταῦτα τὰ
            πείσματα ἐνεποίησεν αὐτοῖς διὰ τῶν νόμων αὐτοῦ καὶ τῆς παιδείας, ὅτι οὔτε τὸ δουλεύειν
            αἰσχρόν ἐστι μᾶλλον ἢ καλὸν οὔτε τὸ ἐλευθέρους εἶναι καλὸν μᾶλλον ἢ αἰσχρόν, οἱ ἐν
            Θερμοπύλαις ἀποθανόντες διὰ ταῦτα τὰ δόγματα ἀπέθανον, Ἀθηναῖοι δὲ τὴν πόλιν διὰ ποίους
            ἄλλους λόγους ἀπέλιπον; <milestone unit="section" n="27"/> εἶτα οἱ λέγοντες ταῦτα
            γαμοῦσι καὶ παιδοποιοῦνται καὶ πολιτεύονται καὶ ἱερεῖς καθιστᾶσιν αὑτοὺς καὶ προφήτας.
            τίνων; τῶν οὐκ ὄντων· καὶ τὴν Πυθίαν ἀνακρίνουσιν αὐτοί, ἵνα τὰ ψευδῆ πύθωνται, καὶ
            ἄλλοις τοὺς χρησμοὺς ἐξηγοῦνται. ὦ μεγάλης ἀναισχυντίας καὶ γοητείας.</p>
          <milestone unit="section" n="28"/>
          <p>ἄνθρωπε, τί ποιεῖς; αὐτὸς σεαυτὸν ἐξελέγχεις καθʼ ἡμέραν καὶ οὐ θέλεις ἀφεῖναι τὰ ψυχρὰ
            ταῦτα ἐπιχειρήματα; ἐσθίων ποῦ φέρεις τὴν χεῖρα; εἰς τὸ στόμα ἢ εἰς τὸν ὀφθαλμόν;
            λουόμενος ποῦ ἐμβαίνεις; πότε τὴν χύτραν εἶπες λο<del>υ</del>πάδα ἢ τὴν τορύνην
            ὀβελίσκον; <milestone unit="section" n="29"/> εἴ τινος αὐτῶν δοῦλος ἤμην, εἰ καὶ ἔδει με
            καθʼ ἡμέραν ὑπʼ αὐτοῦ ἐκδέρεσθαι, ἐγὼ ἂν αὐτὸν ἐστρέβλουν. <q>βάλε ἐλάδιον, παιδάριον,
              εἰς τὸ βαλανεῖον.</q> ἔβαλον ἂν γάριον καὶ ἀπελθὼν κατὰ τῆς κεφαλῆς αὐτοῦ κατέχεον.
              <q>τί τοῦτο;</q>
            <q>φαντασία μοι ἐγένετο ἐλαίου ἀδιάκριτος, ὁμοιοτάτη, νὴ τὴν σὴν τύχην.</q>
            <milestone unit="section" n="30"/>
            <q>δὸς ὧδε τὴν πτισάνην.</q> ἤνεγκα ἂν αὐτῷ γεμίσας παροψίδα ὀξογάρου. <q>οὐκ ᾔτησα τὴν
              πτισάνην;</q>
            <q>ναὶ κύριε· τοῦτο πτισάνη ἐστίν.</q>
            <q>τοῦτο οὐκ ἔστιν ὀξόγαρον;</q>
            <q>τί μᾶλλον ἢ πτισάνη;</q>
            <q>λάβε καὶ ὀσφράνθητι, λάβε καὶ γεῦσαι.</q>
            <q>πόθεν οὖν οἶδας, εἰ αἱ αἰσθήσεις ἡμᾶς ψεύδονται;</q>
            <milestone unit="section" n="31"/> τρεῖς, τέσσαρας τῶν συνδούλων εἰ ἔσχον ὁμονοοῦντας,
            ἀπάγξασθαι ἂν αὐτὸν ἐποίησα ῥηγνύμενον ἢ μεταθέσθαι. νῦν δʼ ἐντρυφῶσιν ἡμῖν τοῖς μὲν
            παρὰ τῆς φύσεως διδομένοις πᾶσι χρώμενοι, λόγῳ δʼ αὐτὰ ἀναιροῦντες.</p>
          <milestone unit="section" n="32"/>
          <p>εὐχάριστοί γʼ ἄνθρωποι καὶ αἰδήμονες. εἰ μηδὲν ἄλλο καθʼ ἡμέραν ἄρτους ἐσθίοντες
            τολμῶσι λέγειν ὅτι <q>οὐκ οἴδαμεν, εἰ ἔστι τις Δημήτηρ ἢ Κόρη ἢ Πλούτων·</q> ἵνα μὴ
            λέγω, <milestone unit="section" n="33"/> ὅτι νυκτὸς καὶ ἡμέρας ἀπολαύοντες καὶ μεταβολῶν
            τοῦ ἔτους καὶ ἄστρων καὶ θαλάσσης καὶ γῆς καὶ τῆς παρʼ ἀνθρώπων συνεργ<del>ε</del>ίας
            ὑπʼ οὐδενὸς τούτων οὐδὲ κατὰ ποσὸν ἐπιστρέφονται, ἀλλὰ μόνον ἐξεμέσαι τὸ προβλημάτιον
            ζητοῦσι καὶ τὸν στόμαχον γυμνάσαντες ἀπελθεῖν εἰς βαλανεῖον. <milestone unit="section"
              n="34"/> τί δʼ ἐροῦσι καὶ περὶ τίνων ἢ πρὸς τίνας καὶ τί ἔσται αὐτοῖς ἐκ τῶν λόγων
            τούτων, οὐδὲ κατὰ βραχὺ πεφροντίκασι· μή τι νέος εὐγενὴς ἀκούσας τῶν λόγων τούτων πάθῃ
            τι ὑπʼ αὐτῶν ἢ καὶ παθὼν πάντʼ ἀπολέσῃ τὰ τῆς εὐγενείας σπέρματα· <milestone
              unit="section" n="35"/> μή τινι μοιχεύοντι ἀφορμὰς παράσχωμεν τοῦ ἀπαναισχυντῆσαι πρὸς
            τὰ γινόμενα· μή τις τῶν νοσφιζομένων τὰ δημόσια εὑρεσιλογίας τινὸς ἐπιλάβηται ἀπὸ τῶν
            λόγων τούτων· μή τις τῶν αὑτοῦ γονέων ἀμελῶν θράσος τι καὶ ἀπὸ τούτων προσλάβῃ. τί οὖν
            κατὰ σὲ ἀγαθὸν ἢ κακόν, <milestone unit="section" n="36"/> αἰσχρὸν ἢ καλόν; ταῦτα ἢ
            ταῦτα; τί οὖν; ἔτι τούτων τις ἀντιλέγει τινὶ ἢ λόγον δίδωσιν ἢ λαμβάνει ἢ μεταπείθειν
            πειρᾶται; <milestone unit="section" n="37"/> πολὺ νὴ Δία μᾶλλον τοὺς κιναίδους ἐλπίσαι
            τις ἂν μεταπείσειν ἢ τοὺς ἐπὶ τοσοῦτον ἀποκεκωφωμένους καὶ ἀποτετυφλωμένους.</p>
        </div>
        <div n="21" type="chapter">
          <head>περὶ ἀνομολογίας.</head>
          <milestone unit="section" n="1"/>
          <p>τῶν περὶ αὑτοὺς κακῶν τὰ μὲν ῥᾳδίως ὁμολογοῦσιν ἄνθρωποι, τὰ δʼ οὐ ῥᾳδίως. οὐδεὶς οὖν
            ὁμολογήσει ὅτι ἄφρων ἐστὶν ἢ ἀνόητος, ἀλλὰ πᾶν τοὐναντίον πάντων ἀκούσεις λεγόντων
              <q>ὤφελον ὡς φρένας ἔχω οὕτως καὶ τύχην εἶχον.</q>
            <milestone unit="section" n="2"/> δειλοὺς δὲ ῥᾳδίως ἑαυτοὺς ὁμολογοῦσι καὶ λέγουσιν
              <q>ἐγὼ δειλότερός εἰμι, ὁμολογῶ· τὰ δʼ ἄλλʼ οὐχ εὑρήσεις με μωρὸν ἄνθρωπον.</q>
            <milestone unit="section" n="3"/> ἀκρατῆ οὐ ῥᾳδίως ὁμολογήσει τις, ἄδικον οὐδʼ ὅλως,
            φθονερὸν οὐ πάνυ ἢ περίεργον, ἐλεήμονα οἱ πλεῖστοι. <milestone unit="section" n="4"/> τί
            οὖν τὸ αἴτιον; τὸ μὲν κυριώτατον ἀνομολογία καὶ ταραχὴ ἐν τοῖς περὶ ἀγαθῶν καὶ κακῶν,
            ἄλλοις δʼ ἄλλα αἴτια καὶ σχεδὸν ὅσα ἂν αἰσχρὰ φαντάζωνται, ταῦτα οὐ πάνυ ὁμολογοῦσι·
              <milestone unit="section" n="5"/> τὸ δὲ δειλὸν εἶναι εὐγνώμονος ἤθους φαντάζονται καὶ
            τὸ ἐλεήμονα, τὸ δʼ ἠλίθιον εἶναι παντελῶς ἀνδραπόδου· καὶ τὰ περὶ κοινωνίαν δὲ
            πλημμελήματα οὐ πάνυ προσίενται. <milestone unit="section" n="6"/> ἐπὶ δὲ τῶν πλείστων
            ἁμαρτημάτων κατὰ τοῦτο μάλιστα φέρονται ἐπὶ τὸ ὁμολογεῖν αὐτά, ὅτι φαντάζονταί τι ἐν
            αὐτοῖς εἶναι ἀκούσιον καθάπερ ἐν τῷ δειλῷ καὶ ἐλεήμονι. <milestone unit="section" n="7"
            /> κἂν ἀκρατῆ που παρομολογῇ τις αὑτόν, ἔρωτα προσέθηκεν, ὥστε συγγνωσθῆναι ὡς ἐπʼ
            ἀκουσίῳ. τὸ δʼ ἄδικον οὐδαμῶς φαντάζονται ἀκούσιον. ἔνι τι καὶ τῷ ζηλοτύπῳ, ὡς οἴονται,
            τοῦ ἀκουσίου· διὰ τοῦτο καὶ περὶ τούτου παρομολογοῦσιν.</p>
          <milestone unit="section" n="8"/>
          <p>ἐν οὖν τοιούτοις ἀνθρώποις ἀναστρεφόμενον, οὕτως τεταραγμένοις, οὕτως οὐκ εἰδόσιν οὔθʼ
            ὅ τι λέγουσιν οὔθʼ ὅ τι ἔχουσιν κακὸν ἢ εἰ ἔχουσιν ἢ παρὰ τί ἔχουσιν ἢ πῶς παύσονται
            αὐτῶν, καὶ αὐτὸν οἶμαι ἐφιστάνειν ἄξιον συνεχὲς <milestone unit="section" n="9"/>
            <q>μή που καὶ αὐτὸς εἷς εἰμι ἐκείνων; τίνα φαντασίαν ἔχω περὶ ἐμαυτοῦ; πῶς ἐμαυτῷ
              χρῶμαι; μή τι καὶ αὐτὸς ὡς φρονίμῳ, μή τι καὶ αὐτὸς ὡς ἐγκρατεῖ; μὴ καὶ αὐτὸς λέγω
              ποτὲ ταῦτα, ὅτι εἰς τὸ ἐπιὸν πεπαίδευμαι; <milestone unit="section" n="10"/> ἔχω ἣν
              δεῖ συναίσθησιν τὸν μηδὲν εἰδότα, ὅτι οὐδὲν οἶδα; ἔρχομαι πρὸς τὸν διδάσκαλον ὡς ἐπὶ
              τὰ χρηστήρια πείθεσθαι παρεσκευασμένος; ἢ καὶ αὐτὸς κορύζης μεστὸς εἰς τὴν σχολὴν
              εἰσέρχομαι μόνην τὴν ἱστορίαν μαθησόμενος καὶ τὰ βιβλία νοήσων, ἃ πρότερον οὐκ ἐνόουν,
              ἂν δʼ οὕτως τύχῃ, καὶ ἄλλοις ἐξηγησόμενος;</q>
            <milestone unit="section" n="11"/> ἄνθρωπʼ, ἐν οἴκῳ διαπεπύκτευκας τῷ δουλαρίῳ, τὴν
            οἰκίαν ἀνάστατον πεποίηκας, τοὺς γείτονας συντετάραχας· καὶ ἔρχῃ μοι καταστολὰς ποιήσας
            ὡς σοφὸς καὶ καθήμενος κρίνεις, πῶς ἐξηγησάμην τὴν λέξιν, πῶς τί ποτʼ ἐφλυάρησα τὰ
            ἐπελθόντα μοι; <milestone unit="section" n="12"/> φθονῶν ἐλήλυθας, τεταπεινωμένος, ὅτι
            σοι ἐξ οἴκου φέρεται οὐδέν, καὶ κάθῃ μεταξὺ λεγομένων τῶν λόγων αὐτὸς οὐδὲν ἄλλο
            ἐνθυμούμενος ἢ πῶς ὁ πατὴρ τὰ πρός σε ἢ πῶς ὁ ἀδελφός; <milestone unit="section" n="13"/>
            <q>τί λέγουσιν οἱ ἐκεῖ ἄνθρωποι περὶ ἐμοῦ; νῦν οἴονταί με προκόπτειν καὶ λέγουσιν ὅτι
                <q>1ἥξει ἐκεῖνος πάντα εἰδώς</q>
              <milestone unit="section" n="14"/> 2. ἤθελόν πώς ποτε πάντα μαθὼν ἐπανελθεῖν, ἀλλὰ
              πολλοῦ πόνου χρεία καὶ οὐδεὶς οὐδὲν πέμπει καὶ ἐν Νικοπόλει σαπρῶς λούει τὰ βαλανεῖα
              καὶ ἐν οἴκῳ κακῶς καὶ ὧδε κακῶς.</q></p>
          <p>εἶτα λέγουσιν <milestone unit="section" n="15"/>
            <q>οὐδεὶς ὠφελεῖται ἐκ τῆς σχολῆς.</q> τίς γὰρ ἔρχεται εἰς σχολήν, τίς γάρ, ὡς
            θεραπευθησόμενος; τίς ὡς παρέξων αὑτοῦ τὰ δόγματα ἐκκαθαρθησόμενα, τίς συναισθησόμενος
            τίνων δεῖται; <milestone unit="section" n="16"/> τί οὖν θαυμάζετʼ, εἰ ἃ φέρετʼ εἰς τὴν
            σχολήν, αὐτὰ ταῦτα ἀποφέρετε πάλιν; οὐ γὰρ ὡς ἀποθησόμενοι ἢ ἐπανορθώσοντες ἢ ἄλλʼ ἀντʼ
            αὐτῶν ληψόμενοι ἔρχεσθε. <milestone unit="section" n="17"/> πόθεν; οὐδʼ ἐγγύς. ἐκεῖνο
            γοῦν βλέπετε μᾶλλον, εἰ ἐφʼ ὃ ἔρχεσθε τοῦτο ὑμῖν γίνεται. θέλετε λαλεῖν περὶ τῶν
            θεωρημάτων. τί οὖν; οὐ φλυαρότεροι γίνεσθε; οὐχὶ δὲ παρέχει τινὰ ὕλην ὑμῖν πρὸς τὸ
            ἐπιδείκνυσθαι τὰ θεωρημάτια; οὐ συλλογισμοὺς ἀναλύετε, μεταπίπτοντας; οὐκ ἐφοδεύετε
            Ψευδομένου λήμματα, ὑποθετικούς; τί οὖν ἔτι ἀγανακτεῖτε εἰ ἐφʼ ἃ πάρεστε, ταῦτα
            λαμβάνετε; <milestone unit="section" n="18"/>
            <q>ναί· ἀλλʼ ἂν ἀποθάνῃ μου τὸ παιδίον ἢ ὁ ἀδελφὸς ἢ ἐμὲ ἀποθνῄσκειν δέῃ ἢ στρεβλοῦσθαι,
              τί με τὰ τ <milestone unit="section" n="19"/> οιαῦτα ὠφελήσει;</q> μὴ γὰρ ἐπὶ τοῦτο
            ἦλθες, μὴ γὰρ τούτου ἕνεκά μοι παρακάθησαι, μὴ γὰρ διὰ τοῦτό ποτε λύχνον ἧψας ἢ
            ἠγρύπνησας; ἢ εἰς τὸν περίπατον ἐξελθὼν προέβαλές ποτε σαυτῷ φαντασίαν τινὰ ἀντὶ
            συλλογισμοῦ καὶ ταύτην κοινῇ ἐφωδεύσατε; <milestone unit="section" n="20"/> ποῦ ποτε;
            εἶτα λέγετε <q>ἄχρηστα τὰ θεωρήματα.</q> τίσιν; τοῖς οὐχ ὡς δεῖ χρωμένοις. τὰ γὰρ
            κολλύρια οὐκ ἄχρηστα τοῖς ὅτε δεῖ καὶ ὡς δεῖ ἐγχριομένοις, τὰ μαλάγματα δʼ οὐκ ἄχρηστα,
            οἱ ἁλτῆρες οὐκ ἄχρηστοι, ἀλλὰ τισὶν ἄχρηστοι, τισὶν πάλιν χρήσιμοι. <milestone
              unit="section" n="21"/> ἄν μου πυνθάνῃ νῦν <q>χρήσιμοί εἰσιν οἱ συλλογισμοί;</q> ἐρῶ
            σοι ὅτι χρήσιμοι, κἂν θέλῃς, ἀποδείξω, πῶς. <q>ἐμὲ οὖν τι ὠφελήκασιν;</q> ἄνθρωπε, μὴ
            γὰρ ἐπύθου, εἰ σοὶ χρήσιμοι, ἀλλὰ καθόλου; <milestone unit="section" n="22"/> πυθέσθω
            μου καὶ ὁ δυσεντερικός, εἰ χρήσιμον ὄξος, ἐρῶ ὅτι χρήσιμον. <q>ἐμοὶ οὖν χρήσιμον;</q>
            ἐρῶ <q>οὔ.</q> ζήτησον πρῶτον σταλῆναί σου τὸ ῥεῦμα, τὰ ἑλκύδρια ἀπουλωθῆναι. καὶ ὑμεῖς,
            ἄνδρες, τὰ ἕλκη πρῶτον θεραπεύετε, τὰ ῥεύματα ἐπιστήσατε, ἠρεμήσατε τῇ διανοίᾳ,
            ἀπερίσπαστον αὐτὴν ἐνέγκατε εἰς τὴν σχολήν· καὶ γνώσεσθε οἵαν ἰσχὺν ὁ λόγος ἔχει.</p>
        </div>
        <div n="22" type="chapter">
          <head>περὶ φιλίας.</head>
          <milestone unit="section" n="1"/>
          <p>περὶ ἅ τις ἐσπούδακεν, φιλεῖ ταῦτα εἰκότως. μή τι οὖν περὶ τὰ κακὰ ἐσπουδάκασιν οἱ
            ἄνθρωποι; οὐδαμῶς. ἀλλὰ μή τι περὶ τὰ μηδὲν πρὸς αὐτούς; οὐδὲ περὶ ταῦτα. <milestone
              unit="section" n="2"/> ὑπολείπεται τοίνυν περὶ μόνα τὰ ἀγαθὰ ἐσπουδακέναι αὐτούς· εἰ
            δʼ ἐσπουδακέναι, καὶ φιλεῖν ταῦτα. <milestone unit="section" n="3"/> ὅστις οὖν ἀγαθῶν
            ἐπιστήμων ἐστίν, οὗτος ἂν καὶ φιλεῖν εἰδείη· ὁ δὲ μὴ δυνάμενος διακρῖναι τὰ ἀγαθὰ ἀπὸ
            τῶν κακῶν καὶ τὰ οὐδέτερα ἀπʼ ἀμφοτέρων πῶς ἂν ἔτι οὗτος φιλεῖν δύναιτο; τοῦ φρονίμου
            τοίνυν ἐστὶ μόνου τὸ φιλεῖν.</p>
          <milestone unit="section" n="4"/>
          <p>καὶ πῶς; φησίν· ἐγὼ γὰρ ἄφρων ὢν ὅμως φιλῶ μου τὸ παιδίον. <milestone unit="section"
              n="5"/> — θαυμάζω μὲν νὴ τοὺς θεούς, πῶς καὶ τὸ πρῶτον ὡμολόγηκας ἄφρονα εἶναι
            σεαυτόν. τί γάρ σοι λείπει; οὐ χρῇ αἰσθήσει, οὐ φαντασίας διακρίνεις, οὐ τροφὰς προσφέρῃ
            τὰς ἐπιτηδείους τῷ σώματι, οὐ σκέπην, οὐκ οἴκησιν; <milestone unit="section" n="6"/>
            πόθεν οὖν ὁμολογεῖς ἄφρων εἶναι; ὅτι νὴ Δία πολλάκις ἐξίστασαι ὑπὸ τῶν φαντασιῶν καὶ
            ταράττῃ καὶ ἡττῶσίν σε αἱ πιθανότητες αὐτῶν· καὶ ποτὲ μὲν ταῦτα ἀγαθὰ ὑπολαμβάνεις, εἶτα
            ἐκεῖνα αὐτὰ κακά, ὕστερον δʼ οὐδέτερα· καὶ ὅλως λυπῇ, φοβῇ, φθονεῖς, ταράσσῃ, μεταβάλλῃ·
            διὰ ταῦτα ὁμολογεῖς ἄφρων εἶναι. <milestone unit="section" n="7"/> ἐν δὲ τῷ φιλεῖν οὐ
            μεταβάλλῃ; ἀλλὰ πλοῦτον μὲν καὶ ἡδονὴν καὶ ἁπλῶς αὐτὰ τὰ πράγματα ποτὲ μὲν ἀγαθὰ
            ὑπολαμβάνεις εἶναι, ποτὲ δὲ κακά· ἀνθρώπους δὲ τοὺς αὐτοὺς οὐχὶ ποτὲ μὲν ἀγαθούς, ποτὲ
            δὲ κακοὺς καὶ ποτὲ μὲν οἰκείως ἔχεις, ποτὲ δʼ ἐχθρῶς αὐτοῖς καὶ ποτὲ μὲν ἐπαινεῖς, ποτὲ
            δὲ ψέγεις; — ναὶ καὶ ταῦτα πάσχω. <milestone unit="section" n="8"/> — τί οὖν; ὁ
            ἐξηπατημένος περί τινος δοκεῖ σοι φίλος εἶναι αὐτοῦ; — οὐ πάνυ. — οὐδʼ ὁ μεταπτώτως
            ἑλόμενος αὐτὸν εἶναι εὔνους αὐτῷ; — οὐδʼ οὗτος. — ὁ δὲ νῦν λοιδορῶν μέν τινα, ὕστερον δὲ
            θαυμάζων; <milestone unit="section" n="9"/> — οὐδʼ οὗτος. — τί οὖν; κυνάρια οὐδέποτʼ
            εἶδες σαίνοντα καὶ προσπαίζοντα ἀλλήλοις, ἵνʼ εἴπῃς <q>οὐδὲν φιλικώτερον;</q> ἀλλʼ ὅπως
            ἴδῃς, τί ἐστι φιλία, βάλε κρέας εἰς μέσον καὶ γνώσῃ. <milestone unit="section" n="10"/>
            βάλε καὶ σοῦ καὶ τοῦ παιδίου μέσον ἀγρίδιον καὶ γνώσῃ, πῶς σὲ τὸ παιδίον ταχέως
            κατορύξαι θέλει καὶ σὺ τὸ παιδίον εὔχῃ ἀποθανεῖν. εἶτα σὺ πάλιν <q>οἷον ἐξέθρεψα
              τεκνίον· πάλαι ἐκφέρει.</q>
            <milestone unit="section" n="11"/> βάλε κορασίδιον κομψὸν καὶ αὐτὸ ὁ γέρων φίλει
            κἀκεῖνος ὁ νέος· ἂν δέ, δοξάριον. ἂν δὲ κινδυνεῦσαι δέῃ, ἐρεῖς τὰς φωνὰς τὰς τοῦ Ἀδμήτου
            πατρός· <quote rend="blockquote"><lb/><del>χαίρεις ὁρῶν φῶς, πατέρα δʼ οὐ χαίρειν
                δοκεῖς;</del>
              <lb/>θέλεις βλέπειν φῶς, πατέρα δʼ οὐ θέλειν δοκεῖς;</quote> οἴει ὅτι ἐκεῖνος οὐκ
            ἐφίλει τὸ ἴδιον παιδίον, <milestone unit="section" n="12"/> ὅτε μικρὸν ἦν, οὐδὲ
            πυρέσσοντος αὐτοῦ ἠγωνία οὐδʼ ἔλεγεν πολλάκις ὅτι <q>ὤφελον ἐγὼ μᾶλλον ἐπύρεσσον;</q>
            εἶτα ἐλθόντος τοῦ πράγματος καὶ ἐγγίσαντος ὅρα οἵας φωνὰς ἀφιᾶσιν. <milestone
              unit="section" n="13"/> ὁ Ἐτεοκλῆς καὶ ὁ Πολυνείκης οὐκ ἦσαν ἐκ τῆς αὐτῆς μητρὸς καὶ
            τοῦ αὐτοῦ πατρός; οὐκ ἦσαν συντεθραμμένοι, συμβεβιωκότες, συμπεπωκότες, συγκεκοιμημένοι,
            πολλάκις ἀλλήλους καταπεφιληκότες; ὥστʼ εἴ τις οἶμαι εἶδεν αὐτούς, κατεγέλασεν ἂν τῶν
            φιλοσόφων ἐφʼ οἷς περὶ φιλίας παραδοξολογοῦσιν. <milestone unit="section" n="14"/> ἀλλʼ
            ἐμπεσούσης εἰς τὸ μέσον ὥσπερ κρέως τῆς τυραννίδος ὅρα οἷα λέγουσι· <quote
              rend="blockquote"><lb/>ποῦ ποτε στήσῃ πρὸ πύργων; — ὡς τί μʼ † ἐρωτᾷς τῷδʼ †; —
              <lb/>ἀντιτάξομαι κτενῶν σε. — κἀμὲ τοῦδʼ ἔρως ἔχει.</quote> καὶ εὔχονται εὐχὰς
            τοιάσδε.</p>
          <milestone unit="section" n="15"/>
          <p>καθόλου γὰρ — μὴ ἐξαπατᾶσθε — πᾶν ζῷον οὐδενὶ οὕτως ᾠκείωται ὡς τῷ ἰδίῳ συμφέροντι. ὅ
            τι ἂν οὖν πρὸς τοῦτο φαίνηται αὐτῷ ἐμποδίζειν, ἄν τʼ ἀδελφὸς ᾖ τοῦτο ἄν τε πατὴρ ἄν τε
            τέκνον ἄν τʼ ἐρώμενος ἄν τʼ ἐραστής, μισεῖ, προβάλλεται, καταρᾶται. <milestone
              unit="section" n="16"/> οὐδὲν γὰρ οὕτως φιλεῖν πέφυκεν ὡς τὸ αὑτοῦ συμφέρον· τοῦτο
            πατὴρ καὶ ἀδελφὸς καὶ συγγενεῖς καὶ πατρὶς καὶ θεός. ὅταν γοῦν εἰς τοῦτο ἐμποδίζειν ἡμῖν
            οἱ θεοὶ δοκῶσιν, <milestone unit="section" n="17"/> κἀκείνους λοιδοροῦμεν καὶ τὰ
            ἱδρύματα αὐτῶν καταστρέφομεν καὶ τοὺς ναοὺς ἐμπιπρῶμεν, ὥσπερ Ἀλέξανδρος ἐκέλευσεν
            ἐμπρησθῆναι τὰ Ἀσκλήπεια ἀποθανόντος τοῦ ἐρωμένου. <milestone unit="section" n="18"/>
            διὰ τοῦτο ἂν μὲν ἐν ταὐτῷ τις θῇ τὸ συμφέρον καὶ τὸ ὅσιον καὶ τὸ καλὸν καὶ πατρίδα καὶ
            γονεῖς καὶ φίλους, σῴζεται ταῦτα πάντα· ἂν δʼ ἀλλαχοῦ μὲν τὸ συμφέρον, ἀλλαχοῦ δὲ τοὺς
            φίλους καὶ τὴν πατρίδα καὶ τοὺς συγγενεῖς καὶ αὐτὸ τὸ δίκαιον, οἴχεται πάντα ταῦτα
            καταβαρούμενα ὑπὸ τοῦ συμφέροντος. <milestone unit="section" n="19"/> ὅπου γὰρ ἂν τὸ
              <q>ἐγὼ</q> καὶ τὸ <q>ἐμόν,</q> ἐκεῖ ἀνάγκη ῥέπειν τὸ ζῷον· εἰ ἐν σαρκί, ἐκεῖ τὸ
            κυριεῦον εἶναι· εἰ ἐν προαιρέσει, ἐκεῖ<del>νο</del> εἶναι· εἰ ἐν τοῖς ἐκτός,
              ἐκεῖ<del>νο</del>. <milestone unit="section" n="20"/> εἰ τοίνυν ἐκεῖ εἰμι ἐγώ, ὅπου ἡ
            προαίρεσις, οὕτως μόνως καὶ φίλος ἔσομαι οἷος δεῖ καὶ υἱὸς καὶ πατήρ. τοῦτο γάρ μοι
            συνοίσει τηρεῖν τὸν πιστόν, τὸν αἰδήμονα, τὸν ἀνεκτικόν, τὸν ἀφεκτικὸν καὶ συνεργητικόν,
            φυλάσσειν τὰς σχέσεις. <milestone unit="section" n="21"/> ἂν δʼ ἀλλαχοῦ μὲν ἐμαυτὸν θῶ,
            ἀλλαχοῦ δὲ τὸ καλόν, οὕτως ἰσχυρὸς γίνεται ὁ Ἐπικούρου λόγος, ἀποφαίνων ἢ μηδὲν εἶναι τὸ
            καλὸν ἢ εἰ ἄρα τὸ ἔνδοξον. <milestone unit="section" n="22"/></p>
          <p>διὰ ταύτην τὴν ἄγνοιαν καὶ Ἀθηναῖοι καὶ Λακεδαιμόνιοι διεφέροντο καὶ Θηβαῖοι πρὸς
            ἀμφοτέρους καὶ μέγας βασιλεὺς πρὸς τὴν Ἑλλάδα καὶ Μακεδόνες πρὸς ἀμφοτέρους καὶ νῦν
            Ῥωμαῖοι πρὸς Γέτας καὶ ἔτι πρότερον τὰ ἐν Ἰλίῳ διὰ ταῦτα ἐγένετο. <milestone
              unit="section" n="23"/> ὁ Ἀλέξανδρος τοῦ Μενελάου ξένος ἦν, καὶ εἴ τις αὐτοὺς εἶδεν
            φιλοφρονουμένους ἀλλήλους, ἠπίστησεν ἂν τῷ λέγοντι οὐκ εἶναι φίλους αὐτούς. ἀλλʼ ἐβλήθη
            εἰς τὸ μέσον μερίδιον, κομψὸν γυναικάριον, καὶ περὶ αὐτοῦ πόλεμος. <milestone
              unit="section" n="24"/> καὶ νῦν ὅταν ἴδῃς φίλους, ἀδελφοὺς ὁμονοεῖν δοκοῦντας, μὴ
            αὐτόθεν ἀποφήνῃ περὶ τῆς φιλίας τι αὐτῶν μηδʼ ἂν ὀμνύωσιν μηδʼ ἂν ἀδυνάτως ἔχειν λέγωσιν
            ἀπηλλάχθαι ἀλλήλων. <milestone unit="section" n="25"/> οὐκ ἔστι πιστὸν τὸ τοῦ φαύλου
            ἡγεμονικόν· ἀβέβαιόν ἐστιν, ἄκριτον, ἄλλοθʼ ὑπʼ ἄλλης φαντασίας νικώμενον. <milestone
              unit="section" n="26"/> ἀλλʼ ἐξέτασον μὴ ταῦθʼ ἃ οἱ ἄλλοι, εἰ ἐκ τῶν αὐτῶν γονέων καὶ
            ὁμοῦ ἀνατεθραμμένοι καὶ ὑπὸ τῷ αὐτῷ παιδαγωγῷ, ἀλλʼ ἐκεῖνο μόνον, ποῦ τὸ συμφέρον αὐτοῖς
            τίθενται, πότερον ἐκτὸς ἢ ἐν προαιρέσει. <milestone unit="section" n="27"/> ἂν ἐκτός, μὴ
            εἴπῃς φίλους οὐ μᾶλλον ἢ πιστοὺς ἢ βεβαίους ἢ θαρραλέους ἢ ἐλευθέρους, ἀλλὰ μηδʼ
            ἀνθρώπους, εἰ νοῦν ἔχεις. <milestone unit="section" n="28"/> οὐ γὰρ ἀνθρωπικὸν δόγμα
            ἐστὶ τὸ ποιοῦν δάκνειν ἀλλήλους καὶ λοιδορεῖσθαι καὶ τὰς ἐρημίας καταλαμβάνειν ἢ τὰς
            ἀγορὰς † ὡς τὰ ὄρη καὶ ἐν τοῖς δικαστηρίοις ἀποδείκνυσθαι τὰ λῃστῶν· οὐδὲ τὸ ἀκρατεῖς
            καὶ μοιχοὺς καὶ φθορεῖς ἀπεργαζόμενον οὐδʼ ὅσʼ ἄλλα πλημμελοῦσιν ἄνθρωποι κατʼ ἀλλήλων
            διʼ ἓν καὶ μόνον τοῦτο δόγμα, τὸ ἐν τοῖς ἀπροαιρέτοις τίθεσθαι αὑτοὺς καὶ τὰ ἑαυτῶν.
              <milestone unit="section" n="29"/> ἂν δʼ ἀκούσῃς, ὅτι ταῖς ἀληθείαις οὗτοι οἱ ἄνθρωποι
            ἐκεῖ μόνον οἴονται τὸ ἀγαθὸν ὅπου προαίρεσις, ὅπου χρῆσις ὀρθὴ φαντασιῶν, μηκέτι
            πολυπραγμονήσῃς μήτʼ εἰ υἱὸς καὶ πατήρ ἐστι μήτʼ εἰ ἀδελφοὶ μήτʼ εἰ πολὺν χρόνον
            συμπεφοιτηκότες καὶ ἑταῖροι, ἀλλὰ μόνον αὐτὸ τοῦτο γνοὺς θαρρῶν ἀποφαίνου, ὅτι φίλοι,
            ὥσπερ ὅτι πιστοί, ὅτι δίκαιοι. <milestone unit="section" n="30"/> ποῦ γὰρ ἀλλαχοῦ φιλία
            ἢ ὅπου πίστις, ὅπου αἰδώς, ὅπου δόσις τοῦ καλοῦ, τῶν δʼ ἄλλων οὐδενός;</p>
          <p>
            <milestone unit="section" n="31"/>
            <q>ἀλλὰ τεθεράπευκέ με τοσούτῳ χρόνῳ· καὶ οὐκ ἐφίλει με;</q> πόθεν οἶδας, ἀνδράποδον, εἰ
            οὕτως τεθεράπευκεν ὡς τὰ ὑποδήματα σπογγίζει τὰ ἑαυτοῦ, ὡς τὸ κτῆνος; πόθεν οἶδας, εἰ
            τὴν χρείαν σʼ ἀποβαλόντα τὴν τοῦ σκευαρίου ῥίψει ὡς κατεαγὸς πινάκιον; <milestone
              unit="section" n="32"/>
            <q>ἀλλὰ γυνή μου ἐστὶ καὶ τοσούτῳ χρόνῳ συμβεβιώκαμεν.</q> πόσῳ δʼ ἡ Ἐριφύλη μετὰ τοῦ
            Ἀμφιαράου καὶ τέκνων μήτηρ καὶ πολλῶν; <milestone unit="section" n="33"/> ἀλλʼ ὅρμος
            ἦλθεν εἰς τὸ μέσον. τί δʼ ἐστὶν ὅρμος; τὸ δόγμα τὸ περὶ τῶν τοιούτων. ἐκεῖνο ἦν τὸ
            θηριῶδες, ἐκεῖνο τὸ διακόπτον τὴν φιλίαν, τὸ οὐκ ἐῶν εἶναι γυναῖκα γαμετήν,
              <del>τὴν</del> μητέρα μητέρα. <milestone unit="section" n="34"/> καὶ ὑμῶν ὅστις
            ἐσπούδακεν ἢ αὐτός τινι εἶναι φίλος ἢ ἄλλον κτήσασθαι φίλον, ταῦτα τὰ δόγματα ἐκκοπτέτω,
            ταῦτα μισησάτω, ταῦτα ἐξελασάτω ἐκ τῆς ψυχῆς τῆς ἑαυτοῦ. <milestone unit="section"
              n="35"/> καὶ οὕτως ἔσται πρῶτον μὲν αὐτὸς ἑαυτῷ μὴ λοιδορούμενος, μὴ μαχόμενος, μὴ
            μετανοῶν, μὴ βασανίζων ἑαυτόν· <milestone unit="section" n="36"/> ἔπειτα καὶ ἑτέρῳ, τῷ
            μὲν ὁμοίῳ παντὶ ἁπλῶς, τοῦ δʼ ἀνομοίου ἀνεκτικός, πρᾷος πρὸς αὐτόν, ἥμερος,
            συγγνωμονικὸς ὡς πρὸς ἀγνοοῦντα, ὡς πρὸς διαπίπτοντα περὶ τῶν μεγίστων· οὐδενὶ χαλεπός,
            ἅτʼ εἰδὼς ἀκριβῶς τὸ τοῦ Πλάτωνος, ὅτι πᾶσα ψυχὴ ἄκουσα στέρεται τῆς ἀληθείας.
              <milestone unit="section" n="37"/> εἰ δὲ μή, τὰ μὲν ἄλλα πράξετε πάντα ὅσα οἱ φίλοι
            καὶ συμπιεῖσθε καὶ συσκηνήσετε καὶ συμπλεύσετε καὶ ἐκ τῶν αὐτῶν γεγενημένοι ἔσεσθε· καὶ
            γὰρ οἱ ὄφεις· φίλοι δʼ οὔτʼ ἐκεῖνοι οὔθʼ ὑμεῖς, μέχρις ἂν ἔχητε τὰ θηριώδη ταῦτα καὶ
            μιαρὰ δόγματα.</p>
        </div>
        <div n="23" type="chapter">
          <head>περὶ τῆς τοῦ λέγειν δυνάμεως.</head>
          <milestone unit="section" n="1"/>
          <p>βιβλίον πᾶς ἂν ἥδιον ἀναγνῴη καὶ ῥᾷον τὸ εὐσημοτέροις γράμμασι γεγραμμένον οὐκοῦν καὶ
            λόγους πᾶς ἄν τις ῥᾷον ἀκούσειε τοὺς εὐσχήμοσιν ἅμα καὶ εὐπρεπέσιν ὀνόμασι
            σεσημασμένους. <milestone unit="section" n="2"/> οὐκ ἄρα τοῦτο ῥητέον, ὡς οὐδεμία
            δύναμίς ἐστιν ἀπαγγελτική· τοῦτο γὰρ ἅμα μὲν ἀσεβοῦς ἐστιν ἀνθρώπου, ἅμα δὲ δειλοῦ.
            ἀσεβοῦς μέν, ὅτι τὰς παρὰ τοῦ θεοῦ χάριτας ἀτιμάζει, ὥσπερ εἰ ἀνῄρει τὴν εὐχρηστίαν τῆς
            ὁρατικῆς ἢ τῆς ἀκουστικῆς δυνάμεως ἢ αὐτῆς τῆς φωνητικῆς. <milestone unit="section"
              n="3"/> εἰκῇ οὖν σοι ὁ θεὸς ὀφθαλμοὺς ἔδωκεν, εἰκῇ πνεῦμα ἐνεκέρασεν αὐτοῖς οὕτως
            ἰσχυρὸν καὶ φιλότεχνον, ὥστε μακρὰν ἐξικνούμενον ἀναμάσσεσθαι τοὺς τύπους τῶν ὁρωμένων;
              <milestone unit="section" n="4"/> καὶ ποῖος ἄγγελος οὕτως ὠκὺς καὶ ἐπιμελής; εἰκῇ δὲ
            καὶ τὸν μεταξὺ ἀέρα οὕτως ἐνεργὸν ἐποίησεν καὶ ἔντονον, ὥστε διʼ αὐτοῦ τεινομένου πως
            διικνεῖσθαι τὴν ὅρασιν; εἰκῇ δὲ φῶς ἐποίησεν, οὗ μὴ παρόντος οὐδενὸς τῶν ἄλλων ὄφελος
            ἦν;</p>
          <milestone unit="section" n="5"/>
          <p>ἄνθρωπε, μήτʼ ἀχάριστος ἴσθι μήτε πάλιν ἀμνήμων τῶν κρεισσόνων, ἀλλʼ ὑπὲρ μὲν τοῦ ὁρᾶν
            καὶ ἀκούειν καὶ νὴ Δία ὑπὲρ αὐτοῦ τοῦ ζῆν καὶ τῶν συνεργῶν πρὸς αὐτό, ὑπὲρ καρπῶν ξηρῶν,
            ὑπὲρ οἴνου, ὑπὲρ ἐλαίου εὐχαρίστει τῷ θεῷ· <milestone unit="section" n="6"/> μέμνησο δʼ
            ὅτι ἄλλο τί σοι δέδωκεν κρεῖττον ἁπάντων τούτων, τὸ χρησόμενον αὐτοῖς, τὸ δοκιμάσον, τὸ
            τὴν ἀξίαν ἑκάστου λογιούμενον. <milestone unit="section" n="7"/> τί γάρ ἐστι τὸ
            ἀποφαινόμενον ὑπὲρ ἑκάστης τούτων τῶν δυνάμεων, πόσου τις ἀξία ἐστὶν αὐτῶν; μή τι αὐτὴ
            ἑκάστη ἡ δύναμις; μή τι τῆς ὁρατικῆς ποτʼ ἤκουσας λεγούσης τι περὶ ἑαυτῆς, μή τι τῆς
            ἀκουστικῆς; <del>μή τι πυρῶν; μή τι κριθῶν; μή τι ἵππου; μή τι κυνός;</del> ἀλλʼ ὡς
            διάκονοι καὶ δοῦλαι τεταγμέναι εἰσὶν ὑπηρετεῖν τῇ χρηστικῇ τῶν φαντασιῶν. <milestone
              unit="section" n="8"/> κἂν πύθῃ, πόσου ἕκαστον ἄξιόν ἐστιν, τίνος πυνθάνῃ; τίς σοι
            ἀποκρίνεται; πῶς οὖν δύναταί τις ἄλλη δύναμις κρείσσων εἶναι ταύτης, ἣ καὶ ταῖς λοιπαῖς
            διακόνοις χρῆται καὶ δοκιμάζει αὐτὴ ἕκαστα καὶ ἀποφαίνεται; <milestone unit="section"
              n="9"/> τίς γὰρ ἐκείνων οἶδεν, τίς ἐστιν αὐτὴ καὶ πόσου ἀξία; τίς ἐκείνων οἶδεν, ὁπότε
            δεῖ χρῆσθαι αὐτῇ καὶ πότε μή; τίς ἐστιν ἡ ἀνοίγουσα καὶ κλείουσα τοὺς ὀφθαλμοὺς καὶ ἀφʼ
            ὧν δεῖ ἀποστρέφουσα, τοῖς δὲ προσάγουσα; ἡ ὁρατική; οὔ, ἀλλʼ ἡ προαιρετική. τίς ἡ τὰ ὦτα
            ἐπικλείουσα καὶ ἀνοίγουσα; <milestone unit="section" n="10"/> τίς, καθʼ ἣν περίεργοι καὶ
            πευθῆνες ἢ πάλιν ἀκίνητοι ὑπὸ λόγου; ἡ ἀκουστική; <milestone unit="section" n="11"/> οὐκ
            ἄλλη ἢ ἡ προαιρετικὴ δύναμις. εἶτʼ αὐτὴ ἰδοῦσα, ὅτι ἐν τυφλαῖς καὶ κωφαῖς ταῖς ἄλλαις
            ἁπάσαις δυνάμεσίν ἐστι μηδέ τι ἄλλο συνορᾶν δυναμέναις πλὴν αὐτὰ ἐκεῖνα τὰ ἔργα, ἐφʼ οἷς
            τεταγμέναι εἰσὶ διακονεῖν ταύτῃ καὶ ὑπηρετεῖν, αὐτὴ δὲ μόνη ὀξὺ βλέπει καὶ τάς τʼ ἄλλας
            καθορᾷ, πόσου ἑκάστη ἀξία, καὶ αὑτήν, μέλλει ἡμῖν ἄλλο τι ἀποφαίνεσθαι τὸ κράτιστον
            εἶναι ἢ αὐτήν; <milestone unit="section" n="12"/> καὶ τί ποιεῖ ἄλλο ὀφθαλμὸς ἀνοιχθεὶς ἢ
            ὁρᾷ; εἰ δὲ δεῖ τὴν τοῦ τινος ἰδεῖν γυναῖκα καὶ πῶς, τίς λέγει; <milestone unit="section"
              n="13"/> ἡ προαιρετική. εἰ δὲ δεῖ πιστεῦσαι τοῖς λεχθεῖσιν ἢ ἀπιστῆσαι καὶ πιστεύσαντα
            ἐρεθισθῆναι ἢ μή, τίς λέγει; <milestone unit="section" n="14"/> οὐχ ἡ προαιρετική; ἡ δὲ
            φραστικὴ αὕτη καὶ καλλωπιστικὴ τῶν ὀνομάτων, εἴ τις ἄρα ἰδία δύναμις, τί ἄλλο ποιεῖ ἤ,
            ὅταν ἐμπέσῃ λόγος περί τινος, καλλωπίζει τὰ ὀνομάτια καὶ συντίθησιν ὥσπερ οἱ κομμωταὶ
            τὴν κόμην; <milestone unit="section" n="15"/> πότερον δʼ εἰπεῖν ἄμεινον ἢ σιωπῆσαι καὶ
            οὕτως ἄμεινον ἢ ἐκείνως καὶ τοῦτο πρέπον ἢ οὐ πρέπον, καὶ τὸν καιρὸν ἑκάστου καὶ τὴν
            χρείαν τίς ἄλλη λέγει ἢ ἡ προαιρετική; θέλεις οὖν αὐτὴν παρελθοῦσαν αὑτῆς
            καταψηφίσασθαι;</p>
          <p>
            <milestone unit="section" n="16"/>
            <q>τί οὖν;,</q> φησίν, <q>εἰ οὕτως τὸ πρᾶγμα ἔχει, καὶ δύναται τὸ διακονοῦν κρεῖσσον
              εἶναι ἐκείνου ᾧ διακονεῖ, ὁ ἵππος τοῦ ἱππέως ἢ ὁ κύων τοῦ κυνηγοῦ ἢ τὸ ὄργανον τοῦ
              κιθαριστοῦ ἢ οἱ ὑπηρέται τοῦ βασιλέως.</q> — τί ἐστι τὸ χρώμενον; <milestone
              unit="section" n="17"/> προαίρεσις. τί ἐπιμελεῖται πάντων; προαίρεσις. τί ὅλον ἀναιρεῖ
            τὸν ἄνθρωπον ποτὲ μὲν λιμῷ, ποτὲ δʼ ἀγχόνῃ, ποτὲ δὲ κατὰ κρημνοῦ; προαίρεσις. <milestone
              unit="section" n="18"/> εἶτα τούτου τί ἰσχυρότερον ἐν ἀνθρώποις ἐστίν; καὶ πῶς οἷόν τε
            τοῦ ἀκωλύτου τὰ κωλυόμενα; τὴν ὁρατικὴν δύναμιν τίνα πέφυκεν ἐμποδίζειν; <milestone
              unit="section" n="19"/> καὶ προαίρεσις καὶ ἀπροαίρετα. τὴν ἀκουστικὴν ταὐτά, τὴν
            φραστικὴν ὡσαύτως. προαίρεσιν δὲ τί ἐμποδίζειν πέφυκεν; ἀπροαίρετον οὐδέν, αὐτὴ δʼ
            ἑαυτὴν διαστραφεῖσα. διὰ τοῦτο κακία μόνη αὕτη γίνεται ἢ ἀρετὴ μόνη. <milestone
              unit="section" n="20"/></p>
          <p>εἶτα τηλικαύτη δύναμις οὖσα καὶ πᾶσι τοῖς ἄλλοις ἐπιτεταγμένη παρελθοῦσα ἡμῖν λεγέτω
            κράτιστον εἶναι τῶν ὄντων τὴν σάρκα. οὐδὲ εἰ αὐτὴ ἡ σὰρξ ἑαυτὴν ἔλεγεν εἶναι κράτιστον,
            ἠνέσχετο ἄν τις αὐτῆς. <milestone unit="section" n="21"/> νῦν δὲ τί ἐστιν, Ἐπίκουρε, τὸ
            ταῦτα ἀποφαινόμενον; τὸ περὶ Τέλους συγγεγραφός, τὸ τὰ<del>ς</del> Φυσικά<del>ς</del>,
            τὸ περὶ Κανόνος; τὸ τὸν πώγωνα καθεικός; τὸ γράφον, ὅτε ἀπέθνῃσκεν, ὅτι <q>τὴν
              τελευταίαν ἄγοντες ἅμα καὶ μακαρίαν ἡμέραν;</q>
            <milestone unit="section" n="22"/> ἡ σὰρξ ἢ ἡ προαίρεσις; εἶτα τούτου τι κρεῖσσον ἔχειν
            ὁμολογεῖς καὶ οὐ μαίνῃ; οὕτως τυφλὸς ταῖς ἀληθείαις καὶ κωφὸς εἶ;</p>
          <milestone unit="section" n="23"/>
          <p>τί οὖν; ἀτιμάζει τις τὰς ἄλλας δυνάμεις; μὴ γένοιτο. λέγει τις μηδεμίαν εἶναι χρείαν ἢ
            προαγωγὴν <gap extent="4"/> τῆς προαιρετικῆς δυνάμεως; μὴ γένοιτο. ἀνόητον, ἀσεβές,
            ἀχάριστον πρὸς τὸν θεόν. ἀλλὰ τὴν ἀξίαν ἑκάστῳ ἀποδίδωσιν. <milestone unit="section"
              n="24"/> ἔστι γάρ τις καὶ ὄνου χρεία, ἀλλʼ οὐχ ἡλίκη βοός· ἔστι καὶ κυνός, ἀλλʼ οὐχ
            ἡλίκη οἰκέτου· ἔστι καὶ οἰκέτου, ἀλλʼ οὐχ ἡλίκη τῶν πολιτῶν· ἔστι καὶ τούτων, ἀλλʼ οὐχ
            ἡλίκη τῶν ἀρχόντων. <milestone unit="section" n="25"/> οὐ μέντοι διὰ τὸ ἄλλα εἶναι
            κρείττονα καὶ ἣν παρέχει τὰ ἕτερα χρείαν ἀτιμαστέον. ἔστι τις ἀξία καὶ τῆς φραστικῆς
            δυνάμεως, ἀλλʼ οὐχ ἡλίκη τῆς προαιρετικῆς. <milestone unit="section" n="26"/> ὅταν οὖν
            ταῦτα λέγω, μή τις οἰέσθω ὅτι ἀμελεῖν ὑμᾶς ἀξιῶ φράσεως· οὐδὲ γὰρ ὀφθαλμῶν οὐδʼ ὤτων
            οὐδὲ χειρῶν οὐδὲ ποδῶν οὐδʼ ἐσθῆτος οὐδʼ ὑποδημάτων. <milestone unit="section" n="27"/>
            ἀλλʼ ἄν μου πυνθάνῃ <q>τί οὖν ἐστι κράτιστον τῶν ὄντων;,</q> τί εἴπω; τὴν φραστικήν; οὐ
            δύναμαι· ἀλλὰ τὴν προαιρετικήν, ὅταν ὀρθὴ γένηται. <milestone unit="section" n="28"/>
            τοῦτο γάρ ἐστι τὸ κἀκείνῃ χρώμενον καὶ ταῖς ἄλλαις πάσαις καὶ μικραῖς καὶ μεγάλαις
            δυνάμεσιν· τούτου κατορθωθέντος ἀγαθὸς ἄνθρωπος <del>ἀγαθὸς</del> γίνεται, ἀποτευχθέντος
            κακὸς ἄνθρωπος γίνεται· <milestone unit="section" n="29"/> παρʼ ὃ ἀτυχοῦμεν, εὐτυχοῦμεν,
            μεμφόμεθʼ ἀλλήλους, εὐαρεστοῦμεν, ἁπλῶς ὃ λεληθὸς μὲν κακοδαιμονίαν ποιεῖται, τυχὸν δʼ
            ἐπιμελείας εὐδαιμονίαν. <milestone unit="section" n="30"/></p>
          <p>τὸ δʼ αἴρειν τὴν δύναμιν τῆς φραστικῆς καὶ λέγειν μὴ εἶναι μηδεμίαν ταῖς ἀληθείαις οὐ
            μόνον ἀχαρίστου ἐστὶ πρὸς τοὺς δεδωκότας, ἀλλὰ καὶ δειλοῦ. <milestone unit="section"
              n="31"/> ὁ γὰρ τοιοῦτος φοβεῖσθαί μοι δοκεῖ, μή, εἴπερ ἐστί τις δύναμις κατὰ τὸν
            τόπον, οὐ δυνηθῶμεν αὐτῆς καταφρονῆσαι. <milestone unit="section" n="32"/> τοιοῦτοί εἰσι
            καὶ οἱ λέγοντες μηδεμίαν εἶναι παραλλαγὴν κάλλους πρὸς αἶσχος. εἶτα ὁμοίως ἦν κινηθῆναι
            τὸν Θερσίτην ἰδόντα καὶ τὸν Ἀχιλλέα; ὁμοίως τὴν Ἑλένην καὶ ἣν ἔτυχε γυναῖκα; <milestone
              unit="section" n="33"/> καὶ ταῦτα μωρὰ καὶ ἄγροικα καὶ οὐκ εἰδότων τὴν ἑκάστου φύσιν,
            ἀλλὰ φοβουμένων μὴ ἄν τις αἴσθηται τῆς διαφορᾶς, εὐθὺς συναρπασθεὶς καὶ ἡττηθεὶς ἀπέλθῃ.
              <milestone unit="section" n="34"/> ἀλλὰ τὸ μέγα τοῦτο, ἀπολιπεῖν ἑκάστῳ τὴν αὑτοῦ
            δύναμιν ἣν ἔχει καὶ ἀπολιπόντα ἰδεῖν τὴν ἀξίαν τῆς δυνάμεως καὶ τὸ κράτιστον τῶν ὄντων
            καταμαθεῖν καὶ τοῦτο ἐν παντὶ μεταδιώκειν, περὶ τοῦτο ἐσπουδακέναι, πάρεργα τἆλλα πρὸς
            τοῦτο πεποιημένον, οὐ μέντοι ἀμελοῦντα οὐδʼ ἐκείνων κατὰ δύναμιν. <milestone
              unit="section" n="35"/> καὶ γὰρ ὀφθαλμῶν ἐπιμελητέον, ἀλλʼ οὐχ ὡς τοῦ κρατίστου, ἀλλὰ
            καὶ τούτων διὰ τὸ κράτιστον· ὅτι ἐκεῖνο οὐκ ἄλλως ἕξει κατὰ φύσιν εἰ μὴ ἐν τούτοις
            εὐλογιστοῦν καὶ τὰ ἕτερα παρὰ τὰ ἕτερα αἱρούμενον. </p>
          <milestone unit="section" n="36"/>
          <p>τί οὖν ἐστι τὸ γινόμενον; οἷον εἴ τις ἀπιὼν εἰς τὴν πατρίδα τὴν ἑαυτοῦ καὶ διοδεύων
            πανδοκεῖον καλὸν ἀρέσαντος αὐτῷ τοῦ πανδοκείου καταμένοι ἐν τῷ πανδοκείῳ. <milestone
              unit="section" n="37"/> ἄνθρωπε, ἐπελάθου σου τῆς προθέσεως· οὐκ εἰς τοῦτο ὥδευες,
            ἀλλὰ διὰ τούτου. <q>ἀλλὰ κομψὸν τοῦτο.</q> πόσα δʼ ἄλλα πανδοκεῖα κομψά, πόσοι δὲ
            λειμῶνες· ἁπλῶς ὡς δίοδος. <milestone unit="section" n="38"/> τὸ δὲ προκείμενον ἐκεῖνο·
            εἰς τὴν πατρίδα ἐπανελθεῖν, τοὺς οἰκείους ἀπαλλάξαι δέους, αὐτὸν τὰ τοῦ πολίτου ποιεῖν,
            γῆμαι, παιδοποιεῖσθαι, ἄρξαι τὰς νομιζομένας ἀρχάς. <milestone unit="section" n="39"/>
            οὐ γὰρ τοὺς κομψοτέρους ἡμῖν τόπους ἐκλεξόμενος ἐλήλυθας, ἀλλʼ ἐν οἷς ἐγένου καὶ ὧν
            κατατέταξαι πολίτης, ἐν τούτοις ἀναστραφησόμενος. τοιοῦτόν τι καὶ ἐνταῦθά ἐστι τὸ
            γινόμενον. <milestone unit="section" n="40"/> ἐπεὶ διὰ λόγου καὶ τοιαύτης παραδόσεως
            ἐλθεῖν ἐπὶ τὸ τέλειον δεῖ καὶ τὴν αὑτοῦ προαίρεσιν ἐκκαθᾶραι καὶ τὴν δύναμιν τὴν
            χρηστικὴν τῶν φαντασιῶν ὀρθὴν κατασκευάσαι, ἀνάγκη δὲ τὴν παράδοσιν γίνεσθαι διά τινων
            θεωρημάτων καὶ διὰ λέξεως ποιᾶς καὶ μετά τινος ποικιλίας καὶ δριμύτητος τῶν θεωρημάτων,
              <milestone unit="section" n="41"/> ὑπʼ αὐτῶν τινες τούτων ἁλισκόμενοι καταμένουσιν
            αὐτοῦ, ὁ μὲν ὑπὸ τῆς λέξεως, ὁ δʼ ὑπὸ συλλογισμῶν, ὁ δʼ ὑπὸ μεταπιπτόντων, ὁ δʼ ὑπʼ
            ἄλλου τινὸς τοιούτου πανδοκείου, καὶ προσμείναντες κατασήπονται ὡς παρὰ ταῖς
            Σειρῆσιν.</p>
          <milestone unit="section" n="42"/>
          <p>ἄνθρωπε, τὸ προκείμενον ἦν σοι κατασκευάσαι σαυτὸν χρηστικὸν ταῖς προσπιπτούσαις
            φαντασίαις κατὰ φύσιν, ἐν ὀρέξει ἀναπότευκτον, ἐν δʼ ἐκκλίσει ἀπερίπτωτον, μηδέποτʼ
            ἀτυχοῦντα, μηδέποτε δυστυχοῦντα, ἐλεύθερον, ἀκώλυτον, ἀνανάγκαστον, συναρμόζοντα τῇ τοῦ
            Διὸς διοικήσει, ταύτῃ πειθόμενον, ταύτῃ εὐαρεστοῦντα, μηδένα μεμφόμενον, μηδένʼ
            αἰτιώμενον, δυνάμενον εἰπεῖν τούτους τοὺς στίχους ἐξ ὅλης ψυχῆς <quote rend="blockquote"
              ><lb/>ἄγου δέ μʼ, ὦ Ζεῦ, καὶ σύ γʼ ἡ Πεπρωμένη.</quote>
            <milestone unit="section" n="43"/> εἶτα τοῦτο τὸ προκείμενον ἔχων ἀρέσαντός σοι
            λεξειδίου, ἀρεσάντων θεωρημάτων τινῶν αὐτοῦ καταμένεις καὶ κατοικεῖν προαιρῇ
            ἐπιλαθόμενος τῶν ἐν οἴκῳ καὶ λέγεις <q>ταῦτα κομψά ἐστιν;</q> τίς γὰρ λέγει μὴ εἶναι
            αὐτὰ κομψά; <milestone unit="section" n="44"/> ἀλλʼ ὡς δίοδον, ὡς πανδοκεῖα. τί γὰρ
            κωλύει φράζοντα ὡς Δημοσθένης ἀτυχεῖν; τί δὲ κωλύει συλλογισμοὺς ἀναλύοντα ὡς Χρύσιππος
            ἄθλιον εἶναι, πενθεῖν, φθονεῖν, ἁπλῶς ταράσσεσθαι, κακοδαιμονεῖν; <milestone
              unit="section" n="45"/> οὐδὲ ἕν. ὁρᾷς οὖν ὅτι πανδοκεῖα ἦν ταῦτα οὐδενὸς ἄξια, τὸ δὲ
            προκείμενον ἄλλο ἦν. <milestone unit="section" n="46"/> ταῦτα ὅταν λέγω πρός τινας,
            οἴονταί με καταβάλλειν τὴν περὶ τὸ λέγειν ἐπιμέλειαν ἢ τὴν περὶ τὰ θεωρήματα. ἐγὼ δʼ οὐ
            ταύτην καταβάλλω, ἀλλὰ τὸ περὶ ταῦτʼ ἀκαταληκτικῶς ἔχειν καὶ ἐνταῦθα τίθεσθαι τὰς αὑτῶν
            ἐλπίδας. <milestone unit="section" n="47"/> εἴ τις τοῦτο παριστὰς βλάπτει τοὺς
            ἀκούοντας, κἀμὲ τίθεσθε ἕνα τῶν βλαπτόντων. οὐ δύναμαι δʼ ἄλλο βλέπων τὸ κράτιστον καὶ
            τὸ κυριώτατον ἄλλο λέγειν εἶναι, ἵνʼ ὑμῖν χαρίσωμαι.</p>
        </div>
        <div n="24" type="chapter">
          <head>πρός τινα τῶν οὐκ ἠξιωμένων ὑπʼ<del>ερ</del> αὐτοῦ.</head>
          <milestone unit="section" n="1"/>
          <p>εἰπόντος αὐτῷ τινος ὅτι Πολλάκις ἐπιθυμῶν σου ἀκοῦσαι ἦλθον πρὸς σὲ καὶ οὐδέποτέ μοι
            ἀπεκρίνω· καὶ νῦν, <milestone unit="section" n="2"/> εἰ δυνατόν, παρακαλῶ σε εἰπεῖν τί
            μοι, Δοκεῖ σοι, ἔφη, καθάπερ ἄλλου τινὸς εἶναι τέχνη οὕτως δὲ καὶ τοῦ λέγειν, ἣν ὁ μὲν
            ἔχων ἐμπείρως ἐρεῖ, ὁ δὲ μὴ ἔχων ἀπείρως; <milestone unit="section" n="3"/> — δοκεῖ. —
            οὐκοῦν ὁ μὲν διὰ τοῦ λέγειν αὐτός τε ὠφελούμενος καὶ ἄλλους οἷός τε ὢν ὠφελεῖν οὗτος
            ἐμπείρως ἂν λέγοι, ὁ δὲ βλαπτόμενος μᾶλλον καὶ βλάπτων οὗτος ἄπειρος ἂν εἴη τῆς τέχνης
            ταύτης τῆς τοῦ λέγειν; εὕροις ἂν τοὺς μὲν βλαπτομένους τοὺς δʼ ὠφελουμένους. <milestone
              unit="section" n="4"/> οἱ δʼ ἀκούοντες πάντες ὠφελοῦνται ἀφʼ ὧν ἀκούουσιν ἢ καὶ τούτων
            εὕροις ἂν τοὺς μὲν ὠφελουμένους τοὺς δὲ βλαπτομένους; — καὶ τούτων, ἔφη. — οὐκοῦν καὶ
            ἐνταῦθα ὅσοι μὲν ἐμπείρως ἀκούουσιν ὠφελοῦνται, ὅσοι δʼ ἀπείρως βλάπτονται; <milestone
              unit="section" n="5"/> — ὡμολόγει. — ἔστιν ἄρα τις ἐμπειρία καθάπερ τοῦ λέγειν οὕτως
            καὶ τοῦ ἀκούειν; — ἔοικεν. <milestone unit="section" n="6"/> — εἰ δὲ βούλει, καὶ οὕτως
            σκέψαι αὐτό. τὸ μουσικῶς ἅψασθαι τίνος σοι δοκεῖ; — μουσικοῦ. — τί δέ; <milestone
              unit="section" n="7"/> τὸν ἀνδριάντα ὡς δεῖ κατασκευάσαι τίνος σοι φαίνεται; —
            ἀνδριαντοποιοῦ. — τὸ ἰδεῖν ἐμπείρως οὐδεμιᾶς σοι προσδεῖσθαι φαίνεται τέχνης; —
            προσδεῖται καὶ τοῦτο. <milestone unit="section" n="8"/> — οὐκοῦν εἰ καὶ τὸ λέγειν ὡς δεῖ
            τοῦ ἐμπείρου ἐστίν, ὁρᾷς ὅτι καὶ τὸ ἀκούειν ὠφελίμως τοῦ ἐμπείρου ἐστίν; <milestone
              unit="section" n="9"/> καὶ τὸ μὲν τελείως καὶ ὠφελίμως, εἰ βούλει, πρὸς τὸ παρὸν
            ἀφῶμεν, ἐπεὶ καὶ μακράν ἐσμεν ἀμφότεροι παντὸς τοῦ τοιούτου· <milestone unit="section"
              n="10"/> ἐκεῖνο δὲ πᾶς ἄν τις ὁμολογῆσαί μοι δοκεῖ, ὅτι ποσῆς γέ τινος τριβῆς περὶ τὸ
            ἀκούειν προσδεῖται ὁ τῶν φιλοσόφων ἀκουσόμενος. ἢ γὰρ οὔ;</p>
          <milestone unit="section" n="11"/>
          <p>περὶ τίνος οὖν λέγω πρὸς σέ; δεῖξόν μοι. περὶ τίνος ἀκοῦσαι δύνασαι; περὶ ἀγαθῶν καὶ
            κακῶν; τίνος; ἆρά γε ἵππου; — οὔ. — ἀλλὰ βοός; — οὔ. — τί οὖν; <milestone unit="section"
              n="12"/> ἀνθρώπου; — ναί. — οἴδαμεν οὖν, τί ἐστιν ἄνθρωπος, τίς ἡ φύσις αὐτοῦ, τίς ἡ
            ἔννοια; ἔχομεν καὶ κατὰ ποσὸν περὶ τοῦτο τὰ ὦτα τετρημένα; ἀλλὰ φύσις τί ἐστιν ἐννοεῖς ἢ
            δύνασαι καὶ κατὰ ποσὸν ἀκολουθῆσαί μοι λέγοντι; <milestone unit="section" n="13"/> ἀλλʼ
            ἀποδείξει χρήσομαι πρὸς σέ; πῶς; παρακολουθεῖς γὰρ αὐτῷ τούτῳ, τί ἐστιν ἀπόδειξις ἢ πῶς
            τι ἀποδείκνυται ἢ διὰ τίνων; ἢ τίνα ὅμοια μὲν ἀποδείξει ἐστίν, ἀπόδειξις δʼ οὐκ ἔστιν;
              <milestone unit="section" n="14"/> τί γάρ ἐστιν ἀληθὲς οἶδας ἢ τί ἐστι ψεῦδος; τί τίνι
            ἀκολουθεῖ, τί τίνι μάχεται ἢ ἀνομολογούμενόν ἐστιν ἢ ἀσύμφωνον; <milestone
              unit="section" n="15"/> ἀλλὰ κινῶ σε πρὸς φιλοσοφίαν; πῶς παραδεικνύω σοι τὴν μάχην
            τῶν πολλῶν ἀνθρώπων, καθʼ ἣν διαφέρονται περὶ ἀγαθῶν καὶ κακῶν καὶ συμφερόντων καὶ
            ἀσυμφόρων, αὐτὸ τοῦτο τί ἐστι μάχη οὐκ εἰδότι; δεῖξον οὖν μοι, τί περανῶ διαλεγόμενός
            σοι. κίνησόν μοι προθυμίαν. <milestone unit="section" n="16"/> ὡς ἡ κατάλληλος πόα τῷ
            προβάτῳ φανεῖσα προθυμίαν αὐτῷ κινεῖ πρὸς τὸ φαγεῖν, ἂν δὲ λίθον ἢ ἄρτον παραθῇς, οὐ
            κινηθήσεται, οὕτως εἰσί τινες ἡμῖν φυσικαὶ προθυμίαι καὶ πρὸς τὸ λέγειν, ὅταν ὁ
            ἀκουσόμενος φανῇ τις, ὅταν αὐτὸς ἐρεθίσῃ. ἂν δʼ ὡς λίθος ἢ χόρτος ᾖ παρακείμενος, πῶς
            δύναται ἀνθρώπῳ ὄρεξιν κινῆσαι; <milestone unit="section" n="17"/> ἡ ἄμπελος μή τι λέγει
            τῷ γεωργῷ <q>ἐπιμελοῦ μου;</q> ἀλλʼ αὐτὴ διʼ αὑτῆς ἐμφαίνουσα, ὅτι ἐπιμεληθέντι
            λυσιτελήσει αὐτῷ, ἐκκαλεῖται πρὸς τὴν ἐπιμέλειαν. <milestone unit="section" n="18"/> τὰ
            παιδία τὰ πιθανὰ καὶ δριμέα τίνα οὐκ ἐκκαλεῖται πρὸς τὸ συμπαίζειν αὐτοῖς καὶ συνέρπειν
            καὶ πρὸς τὸ συμψελλίζειν; ὄνῳ δὲ τίς προθυμεῖται συμπαίζειν ἢ συνογκᾶσθαι; καὶ γὰρ εἰ
            μικρόν, ὅμως ὀνάριόν ἐστιν. </p>
          <p>τί οὖν μοι οὐδὲν λέγεις; <milestone unit="section" n="19"/> — ἐκεῖνο μόνον ἔχω σοι
            εἰπεῖν, ὅτι ὁ ἀγνοῶν, τίς ἐστι καὶ ἐπὶ τί γέγονεν καὶ ἐν τίνι τούτῳ τῷ κόσμῳ καὶ μετὰ
            τίνων κοινωνῶν καὶ τίνα τὰ ἀγαθά ἐστι καὶ τὰ κακὰ καὶ τὰ καλὰ καὶ τὰ αἰσχρά, καὶ μήτε
            λόγῳ παρακολουθῶν μήτʼ ἀποδείξει, μήτε τί ἐστιν ἀληθὲς ἢ τί ψεῦδος, μήτε διακρῖναι ταῦτα
            δυνάμενος οὔτʼ ὀρέξεται κατὰ φύσιν οὔτʼ ἐκκλινεῖ οὔθʼ ὁρμήσει οὔτʼ ἐπιβαλεῖται, οὐ
            συγκαταθήσεται, οὐκ ἀνανεύσει, οὐκ ἐφέξει, τὸ σύνολον. κωφ<del>λ</del>ὸς καὶ τυφλὸς
            περιελεύσεται δοκῶν μέν τις εἶναι, ὢν δʼ οὐδείς. <milestone unit="section" n="20"/> νῦν
            γὰρ πρῶτον τοῦθʼ οὕτως ἔχει; οὐχὶ ἐξ οὗ γένος ἀνθρώπων ἐστίν, ἐξ ἐκείνου πάντα τὰ
            ἁμαρτήματα καὶ τὰ ἀτυχήματα παρὰ ταύτην τὴν ἄγνοιαν γεγένηται; <milestone unit="section"
              n="21"/> Ἀγαμέμνων καὶ Ἀχιλλεὺς διὰ τί ἀλλήλοις διεφέροντο; οὐχὶ διὰ τὸ μὴ εἰδέναι,
            τίνα ἐστὶ συμφέροντα καὶ ἀσύμφορα; οὐχὶ ὁ μὲν λέγει, ὅτι συμφέρει ἀποδοῦναι τῷ πατρὶ τὴν
            Χρυσηίδα, ὁ δὲ λέγει, ὅτι οὐ συμφέρει; οὐχὶ ὁ μὲν λέγει, ὅτι δεῖ αὐτὸν λαβεῖν τὸ ἄλλου
            γέρας, ὁ δέ, ὅτι οὐ δεῖ; οὐχὶ διὰ ταῦτα ἐπελάθοντο καὶ τίνες ἦσαν καὶ ἐπὶ τί ἐληλύθεσαν;
              <milestone unit="section" n="22"/> ἔα, ἄνθρωπε, ἐπὶ τί ἐλήλυθας; ἐρωμένας κτησόμενος ἢ
            πολεμήσων; <q>πολεμήσων.</q> τίσι; τοῖς Τρωσὶν ἢ τοῖς Ἕλλησιν; <q>τοῖς Τρωσίν.</q> ἀφεὶς
            οὖν τὸν Ἕκτορα ἐπὶ τὸν βασιλέα τὸν σαυτοῦ σπᾷς τὸ ξίφος; <milestone unit="section"
              n="23"/> σὺ δʼ, ὦ βέλτιστε, ἀφεὶς τὰ τοῦ βασιλέως ἔργα, <quote rend="blockquote"
              ><lb/>ᾧ λαοί τʼ ἐπιτετράφαται καὶ τόσσα μέμηλεν,</quote> περὶ κορασιδίου διαπυκτεύεις
            τῷ πολεμικωτάτῳ τῶν συμμάχων, ὃν δεῖ παντὶ τρόπῳ περιέπειν καὶ φυλάττειν; καὶ χείρων
            γίνῃ κομψοῦ ἀρχιερέως, ὃς τοὺς καλοὺς μονομάχους διὰ πάσης ἐπιμελείας ἔχει; ὁρᾷς, οἷα
            ποιεῖ ἄγνοια περὶ τῶν συμφερόντων;</p>
          <p>
            <milestone unit="section" n="24"/>
            <q>ἀλλὰ κἀγὼ πλούσιός εἰμι.</q> μή τι οὖν τοῦ Ἀγαμέμνονος πλουσιώτερος; <q>ἀλλὰ καὶ
              καλός εἰμι.</q> μή τι οὖν τοῦ Ἀχιλλέως καλλίων; <q>ἀλλὰ καὶ κόμιον κομψὸν ἔχω.</q> ὁ
            δʼ Ἀχιλλεὺς οὐ κάλλιον καὶ ξανθόν; καὶ οὐκ ἐκτένιζεν αὐτὸ κομψῶς οὐδʼ ἔπλασσεν.
              <milestone unit="section" n="25"/>
            <q>ἀλλὰ καὶ ἰσχυρός εἰμι.</q> μή τι οὖν δύνασαι λίθον ἆραι ἡλίκον ὁ Ἕκτωρ ἢ ὁ Αἴας;
              <q>ἀλλὰ καὶ εὐγενής.</q> μή τι ἐκ θεᾶς μητρός, μή τι πατρὸς ἐγγόνου Διός; τί οὖν
            ἐκεῖνον ὠφελεῖ ταῦτα, ὅταν καθήμενος κλαίῃ διὰ τὸ κορασίδιον; <q>ἀλλὰ ῥήτωρ εἰμί.</q>
            <milestone unit="section" n="26"/> ἐκεῖνος δʼ οὐκ ἦν; οὐ βλέπεις πῶς κέχρηται τοῖς
            δεινοτάτοις τῶν Ἑλλήνων περὶ λόγους Ὀδυσσεῖ καὶ Φοίνικι, πῶς αὐτοὺς ἀστόμους πεποίηκε;
              <milestone unit="section" n="27"/></p>
          <p>ταῦτά σοι μόνα ἔχω εἰπεῖν καὶ οὐδὲ ταῦτα προθύμως. <milestone unit="section" n="28"/> —
            διὰ τί; — ὅτι με οὐκ ἠρέθισας. εἰς τί γὰρ ἀπιδὼν ἐρεθισθῶ ὡς οἱ ἱππικοὶ περὶ τοὺς ἵππους
            τοὺς εὐφυεῖς; εἰς τὸ σωμάτιον; αἰσχρῶς αὐτὸ πλάσσεις. εἰς τὴν ἐσθῆτα; καὶ ταύτην
            τρυφερὰν ἔχεις. εἰς σχῆμα, εἰς βλέμμα; <milestone unit="section" n="29"/> εἰς οὐδέν.
            ὅταν ἀκοῦσαι θέλῃς φιλοσόφου, μὴ λέγε αὐτῷ ὅτι <q>οὐδέν μοι λέγεις;,</q> ἀλλὰ μόνον
            δείκνυε σαυτὸν † τοῦ ἀκούειν καὶ ὄψει, πῶς κινήσεις τὸν λέγοντα.</p>
        </div>
        <div n="25" type="chapter">
          <head>πῶς ἀναγκαῖα τὰ λογικά.</head>
          <milestone unit="section" n="1"/>
          <p>τῶν παρόντων δέ τινος εἰπόντος Πεῖσόν με, ὅτι τὰ λογικὰ χρήσιμά ἐστιν, Θέλεις, ἔφη,
            ἀποδείξω σοι τοῦτο; <milestone unit="section" n="2"/> — ναί. — οὐκοῦν λόγον μʼ
            ἀποδεικτικὸν διαλεχθῆναι δεῖ; — ὁμολογήσαντος δὲ Πόθεν οὖν εἴσῃ, ἄν σε σοφίσωμαι;
              <milestone unit="section" n="3"/> — σιωπήσαντος δὲ τοῦ ἀνθρώπου Ὁρᾷς, ἔφη, πῶς αὐτὸς
            ὁμολογεῖς ὅτι ταῦτα ἀναγκαῖά ἐστιν, εἰ χωρὶς αὐτῶν οὐδʼ αὐτὸ τοῦτο δύνασαι μαθεῖν,
            πότερον ἀναγκαῖα ἢ οὐκ ἀναγκαῖά ἐστιν.</p>
        </div>
        <div n="26" type="chapter">
          <head>τί τὸ ἴδιον τοῦ ἁμαρτήματος.</head>
          <milestone unit="section" n="1"/>
          <p>πᾶν ἁμάρτημα μάχην περιέχει. ἐπεὶ γὰρ ὁ ἁμαρτάνων οὐ θέλει ἁμαρτάνειν, ἀλλὰ κατορθῶσαι,
            δῆλον ὅτι ὃ μὲν θέλει οὐ ποιεῖ. <milestone unit="section" n="2"/> τί γὰρ ὁ κλέπτης θέλει
            πρᾶξαι; τὸ αὑτῷ συμφέρον. οὐκ οὖν, εἰ ἀσύμφορόν ἐστιν αὐτῷ τὸ κλέπτειν, ὃ μὲν θέλει
            ποιεῖ. <milestone unit="section" n="3"/> πᾶσα δὲ ψυχὴ λογικὴ φύσει διαβέβληται πρὸς
            μάχην· καὶ μέχρι μὲν ἂν μὴ παρακολουθῇ τούτῳ, ὅτι ἐν μάχῃ ἐστίν, οὐδὲν κωλύεται τὰ
            μαχόμενα ποιεῖν· παρακολουθήσαντα δὲ πολλὴ ἀνάγκη ἀποστῆναι τῆς μάχης καὶ φυγεῖν οὕτως
            ὡς καὶ ἀπὸ τοῦ ψεύδους ἀνανεῦσαι πικρὰ ἀνάγκη τῷ αἰσθανομένῳ, ὅτι ψεῦδός ἐστιν· μέχρι δὲ
            τοῦτο μὴ φαντάζηται, ὡς ἀληθεῖ ἐπινεύει αὐτῷ. <milestone unit="section" n="4"/> δεινὸς
            οὖν ἐν λόγῳ, ὁ δʼ αὐτὸς καὶ προτρεπτικὸς καὶ ἐλεγκτικὸς οὗτος ὁ δυνάμενος ἑκάστῳ
            παραδεῖξαι τὴν μάχην, καθʼ ἣν ἁμαρτάνει, καὶ σαφῶς παραστῆσαι, πῶς ὃ θέλει οὐ ποιεῖ καὶ
            ὃ μὴ θέλει ποιεῖ. <milestone unit="section" n="5"/> ἂν γὰρ τοῦτο δείξῃ τις, αὐτὸς ἀφʼ
            αὑτοῦ ἀναποχωρήσει. μέχρι δὲ μὴ δεικνύῃς, μὴ θαύμαζε, εἰ ἐπιμένει· κατορθώματος γὰρ
            φαντασίαν λαμβάνων ποιεῖ αὐτό. <milestone unit="section" n="6"/> διὰ τοῦτο καὶ Σωκράτης
            ταύτῃ τῇ δυνάμει πεποιθὼς ἔλεγεν ὅτι <q>ἐγὼ ἄλλον μὲν οὐδένα εἴωθα παρέχειν μάρτυρα ὧν
              λέγω, ἀρκοῦμαι δʼ ἀεὶ τῷ προσδιαλεγομένῳ καὶ ἐκεῖνον ἐπιψηφίζω καὶ καλῶ μάρτυρα καὶ
              εἷς ὢν οὗτος ἀρκεῖ μοι ἀντὶ πάντων.</q>
            <milestone unit="section" n="7"/> ᾔδει γάρ, ὑπὸ τίνος λογικὴ ψυχὴ κινεῖται †, ζυγῷ
            ἐπιρρέψει, ἄν τε θέλῃς ἄν τε μή. λογικῷ ἡγεμονικῷ δεῖξον μάχην καὶ ἀποστήσεται· ἂν δὲ μὴ
            δεικνύῃς, αὐτὸς σαυτῷ μᾶλλον ἐγκάλει ἢ τῷ μὴ πειθομένῳ. </p>
        </div>
      </div>
      <div n="3" type="book">
        <div n="1" type="chapter">
          <head>περὶ καλλωπισμοῦ.</head>
          <milestone unit="section" n="1"/>
          <p>εἰσιόντος τινὸς πρὸς αὐτὸν νεανίσκου ῥητορικοῦ περιεργότερον ἡρμοσμένου τὴν κόμην καὶ
            τὴν ἄλλην περιβολὴν κατακοσμοῦντος Εἰπέ μοι, ἔφη, εἰ οὐ δοκοῦσίν σοι κύνες τʼ εἶναι
            καλοί τινες καὶ ἵπποι καὶ οὕτως τῶν ἄλλων ζῴων ἕκαστον; <milestone unit="section" n="2"
            /> — δοκοῦσιν, ἔφη. — οὐκοῦν καὶ ἄνθρωποι οἱ μὲν καλοί, οἱ δʼ αἰσχροί; — πῶς γὰρ οὔ; —
            πότερον οὖν κατὰ τὸ αὐτὸ ἕκαστα τούτων ἐν τῷ αὐτῷ γένει καλὰ προσαγορεύομεν ἢ ἰδίως
            ἕκαστον; οὕτως δʼ ὄψει αὐτό. <milestone unit="section" n="3"/> ἐπειδὴ πρὸς ἄλλο μὲν
            ὁρῶμεν κύνα πεφυκότα, πρὸς ἄλλο<del>ν</del> δʼ ἵππον, πρὸς ἄλλο δʼ εἰ οὕτως τύχοι
            ἀηδόνα, καθόλου μὲν οὐκ ἀτόπως ἀποφήναιτʼ ἄν τις ἕκαστον τηνικαῦτα καλὸν εἶναι, ὁπότε
            κατὰ τὴν αὑτοῦ φύσιν κράτιστʼ ἔχοι· ἐπεὶ δʼ ἡ φύσις ἑκάστου διάφορός ἐστιν, διαφόρως
            εἶναί μοι δοκεῖ ἕκαστον αὐτῶν καλόν· ἢ γὰρ οὔ; <milestone unit="section" n="4"/> —
            ὡμολόγει. — οὐκ οὖν ὅπερ κύνα ποιεῖ καλόν, τοῦτο ἵππον αἰσχρόν, ὅπερ δʼ ἵππον καλόν,
            τοῦτο κύνα αἰσχρόν, εἴ γε διάφοροι αἱ φύσεις εἰσὶν αὐτῶν; <milestone unit="section"
              n="5"/> — ἔοικεν. — καὶ γὰρ τὸ παγκρατιαστὴν οἶμαι ποιοῦν καλὸν τοῦτο παλαιστὴν οὐκ
            ἀγαθὸν ποιεῖ, δρομέα δὲ καὶ γελοιότατον· καὶ ὁ πρὸς πενταθλίαν καλὸς ὁ αὐτὸς οὗτος πρὸς
            πάλην αἴσχιστος; — οὕτως, ἔφη. <milestone unit="section" n="6"/> — τί οὖν ποιεῖ ἄνθρωπον
            καλὸν ἢ ὅπερ τῷ γένει καὶ κύνα καὶ ἵππον; — τοῦτο, ἔφη. — τί οὖν ποιεῖ κύνα καλόν; ἡ
            ἀρετὴ ἡ κυνὸς παροῦσα. τί ἵππον; ἡ ἀρετὴ ἡ ἵππου παροῦσα. τί οὖν ἄνθρωπον; μή ποθʼ ἡ
            ἀρετὴ ἡ ἀνθρώπου παροῦσα; <milestone unit="section" n="7"/> καὶ σὺ οὖν εἰ θέλεις καλὸς
            εἶναι, νεανίσκε, τοῦτο ἐκπόνει, τὴν ἀρετὴν τὴν ἀνθρωπικήν. <milestone unit="section"
              n="8"/> — τίς δʼ ἐστὶν αὕτη; — ὅρα, τίνας αὐτὸς ἐπαινεῖς, ὅταν δίχα πάθους τινὰς
            ἐπαινῇς· πότερα τοὺς δικαίους ἢ τοὺς ἀδίκους; — τοὺς δικαίους. — πότερον τοὺς σώφρονας ἢ
            τοὺς ἀκολάστους; — τοὺς σώφρονας. — τοὺς ἐγκρατεῖς δʼ ἢ τοὺς ἀκρατεῖς; — τοὺς ἐγκρατεῖς.
              <milestone unit="section" n="9"/> — οὐκοῦν τοιοῦτόν τινα ποιῶν σαυτὸν ἴσθι ὅτι καλὸν
            ποιήσεις· μέχρις δʼ ἂν τούτων ἀμελῇς, αἰσχρόν σʼ εἶναι ἀνάγκη, κἂν πάντα μηχανᾷ ὑπὲρ τοῦ
            φαίνεσθαί σε καλόν.</p>
          <milestone unit="section" n="10"/>
          <p>ἐντεῦθεν οὐκέτι ἔχω σοι πῶς εἴπω· ἄν τε γὰρ λέγω ἃ φρονῶ, ἀνιάσω σε καὶ ἐξελθὼν τάχα
            οὐδʼ εἰσελεύσῃ· ἄν τε μὴ λέγω, ὅρα οἷον ποιήσω, εἰ σὺ μὲν ἔρχῃ πρὸς ἐμὲ ὠφεληθησόμενος,
              ἐ<del>ρ</del>γὼ δʼ οὐκ ὠφελήσω σʼ οὐδέν, καὶ σὺ μὲν ὡς πρὸς φιλόσοφον, ἐγὼ δʼ οὐδὲν
            ἐρῶ σοι ὡς φιλόσοφος. <milestone unit="section" n="11"/> πῶς δὲ καὶ ὠμόν ἐστι πρὸς αὐτόν
            σε τὸ περιιδεῖν ἀνεπανόρθωτον ἄν ποθʼ ὕστερον φρένας σχῇς, εὐλόγως μοι ἐγκαλέσεις·
              <milestone unit="section" n="12"/>
            <q>τί εἶδεν ἐν ἐμοὶ ὁ Ἐπίκτητος, ἵνα βλέπων με τοιοῦτον εἰσερχόμενον πρὸς αὐτὸν οὕτως
              αἰσχρῶς ἔχοντα περιίδῃ καὶ μηδέποτε μηδὲ ῥῆμα εἴπῃ; <milestone unit="section" n="13"/>
              οὕτως μου ἀπέγνω; νέος οὐκ ἤμην; οὐκ ἤμην λόγου ἀκουστικός; πόσοι δʼ ἄλλοι νέοι ἐφʼ
              ἡλικίας πολλὰ τοιαῦτα διαμαρτάνουσιν; <milestone unit="section" n="14"/> τινά ποτʼ
              ἀκούω Πολέμωνα ἐξ ἀκολαστοτάτου νεανίσκου τοσαύτην μεταβολὴν μεταβαλεῖν. ἔστω, οὐκ
              ᾤετό με Πολέμωνα ἔσεσθαι· τὴν μὲν κόμην ἠδύνατό μου διορθῶσαι, τὰ μὲν περιάμματά μου
              περιελεῖν, ψιλούμενόν με παῦσαι ἠδύνατο, ἀλλὰ βλέπων με — <milestone unit="section"
                n="15"/> τίνος εἴπω; — σχῆμα ἔχοντα ἐσιώπα.</q> ἐγὼ οὐ λέγω, τίνος ἐστὶ τὸ σχῆμα
            τοῦτο· σὺ δʼ αὐτὸ ἐρεῖς τόθʼ, ὅταν εἰς σαυτὸν ἔλθῃς, καὶ γνώσει, οἷόν ἐστι καὶ τίνες
            αὐτὸ ἐπιτηδεύουσι.</p>
          <milestone unit="section" n="16"/>
          <p>τοῦτό μοι ὕστερον ἂν ἐγκαλῇς, τί ἕξω ἀπολογήσασθαι; ναί· ἀλλʼ ἐρῶ καὶ οὐ πεισθήσεται.
            τῷ γὰρ Ἀπόλλωνι ἐπείσθη ὁ Λάιος; οὐκ ἀπελθὼν καὶ μεθυσθεὶς χαίρειν εἶπεν τῷ χρησμῷ; τί
            οὖν; παρὰ τοῦτο οὐκ εἶπεν αὐτῷ ὁ Ἀπόλλων τὰς ἀληθείας; <milestone unit="section" n="17"
            /> καίτοι ἐγὼ μὲν οὐκ οἶδα οὔτʼ εἰ πεισθήσῃ μοι οὔτʼ εἰ μή· ἐκεῖνος δʼ ἀκριβέστατα ᾔδει,
            ὅτι οὐ πεισθήσεται, καὶ ὅμως εἶπεν. <milestone unit="section" n="18"/> — διὰ τί δʼ
            εἶπεν; — διὰ τί δὲ Ἀπόλλων ἐστίν; διὰ τί δὲ χρησμῳδεῖ; διὰ τί δʼ εἰς ταύτην τὴν χώραν
            ἑαυτὸν κατατέταχεν, ὥστε μάντις εἶναι καὶ πηγὴ τῆς ἀληθείας καὶ πρὸς αὐτὸν ἔρχεσθαι τοὺς
            ἐκ τῆς οἰκουμένης; διὰ τί δὲ προγέγραπται τὸ γνῶθι σαυτὸν μηδενὸς αὐτὸ νοοῦντος;</p>
          <milestone unit="section" n="19"/>
          <p>Σωκράτης πάντας ἔπειθε τοὺς προσιό ντας ἐπιμελεῖσθαι ἑαυτῶν; οὐδὲ τὸ χιλιοστὸν μέρος.
            ἀλλʼ ὅμως ἐπειδὴ εἰς ταύτην τὴν τάξιν ὑπὸ τοῦ δαιμονίου, ὥς φησιν αὐτός, κατετάχθη,
            μηκέτι ἐξέλιπεν. ἀλλὰ καὶ πρὸς τοὺς δικαστὰς τί λέγει; <milestone unit="section" n="20"/>
            <q>ἄν μʼ ἀφῆτε,</q> φησίν, <q>ἐπὶ τούτοις, ἵνα μηκέτι ταῦτα πράσσω ἃ νῦν, οὐκ ἀνέξομαι
              οὐδʼ ἀνήσω· ἀλλὰ καὶ νέῳ καὶ πρεσβυτέρῳ καὶ ἁπλῶς ἀεὶ τῷ ἐντυγχάνοντι προσελθὼν
              πεύσομαι ταῦτα ἃ καὶ νῦν πυνθάνομαι, πολὺ δὲ μάλιστα ὑμῶν, φησί, τῶν πολιτῶν, ὅτι
              ἐγγυτέρω μου γένει ἐστέ.</q>
            <milestone unit="section" n="21"/> οὕτως περίεργος εἶ, ὦ Σώκρατες, καὶ πολυπράγμων; τί
            δέ σοι μέλει, τί ποιοῦμεν; <q>οἷον καὶ λέγεις; κοινωνός μου ὢν καὶ συγγενὴς ἀμελεῖς
              σεαυτοῦ καὶ τῇ πόλει παρέχεις πολίτην κακὸν καὶ τοῖς συγγενέσι συγγενῆ καὶ τοῖς
              γείτοσι γείτονα.</q>
            <milestone unit="section" n="22"/>
            <q>σὺ οὖν τίς εἶ;</q> ἐνταῦθα μέγα ἐστὶ τὸ εἰπεῖν ὅτι <q>οὗτός εἰμι, ᾧ δεῖ μέλειν
              ἀνθρώπων.</q> οὐδὲ γὰρ λέοντι τὸ τυχὸν βοίδιον τολμᾷ ἀντιστῆναι αὐτῷ· ἂν δʼ ὁ ταῦρος
            προσελθὼν ἀνθίστηται, λέγε αὐτῷ, ἄν σοι δόξῃ<del>ς</del>, <milestone unit="section"
              n="23"/>
            <q>σὺ δὲ τίς εἶ;</q> καὶ <q>τί σοὶ μέλει;</q> ἄνθρωπε, ἐν παντὶ γένει φύεταί τι
            ἐξαίρετον· ἐν βουσίν, ἐν κυσίν, ἐν μελίσσαις, ἐν ἵπποις. μὴ δὴ λέγε τῷ ἐξαιρέτῳ <q>σὺ
              οὖν τί εἶ;</q> εἰ δὲ μή, ἐρεῖ σοι φωνήν ποθεν λαβὸν <q>ἐγώ εἰμι τοιοῦτον οἷον ἐν
              ἱματίῳ πορφύρα· μή μʼ ἀξίου ὅμοιον εἶναι τοῖς ἄλλοις ἢ τῇ φύσει μου μέμφου, ὅτι με
              διαφέροντα παρὰ τοὺς ἄλλους ἐποίησεν.</q></p>
          <milestone unit="section" n="24"/>
          <p>τί οὖν; ἐγὼ τοιοῦτος; πόθεν; σὺ γὰρ τοιοῦτος οἷος ἀκούειν τἀληθῆ; ὤφελεν. ἀλλʼ ὅμως
            ἐπεί πως κατεκρίθην πώγωνα ἔχειν πολιὸν καὶ τρίβωνα καὶ σὺ εἰσέρχῃ πρὸς ἐμὲ ὡς πρὸς
            φιλόσοφον, οὐ χρήσομαί σοι ὠμῶς οὐδʼ ἀπογνωστικῶς, ἀλλʼ ἐρῶ· νεανίσκε, τίνα θέλεις καλὸν
            ποιεῖν; γνῶθι πρῶτον τίς εἶ καὶ οὕτως κόσμει σεαυτόν. <milestone unit="section" n="25"/>
            ἄνθρωπος εἶ· τοῦτο δʼ ἐστὶ θνητὸν ζῷον χρηστικὸν φαντασίαις λογικῶς. τὸ δὲ λογικῶς τί
            ἐστιν; φύσει ὁμολογουμένως καὶ τελέως. τί οὖν ἐξαίρετον ἔχεις; τὸ ζῷον; οὔ. τὸ θνητόν;
            οὔ. τὸ χρηστικὸν φαντασίαις; <milestone unit="section" n="26"/> οὔ. τὸ λογικὸν ἔχεις
            ἐξαίρετον· τοῦτο κόσμει καὶ καλλώπιζε· τὴν κόμην δʼ ἄφες τῷ πλάσαντι ὡς αὐτὸς ἠθέλησεν.
              <milestone unit="section" n="27"/> ἄγε, τίνας ἄλλας ἔχεις προσηγορίας; ἀνὴρ εἶ ἢ γυνή;
            — ἀνήρ. — ἄνδρα οὖν καλλώπιζε, μὴ γυναῖκα. ἐκείνη φύσει λεία γέγονε καὶ τρυφερά· κἂν ἔχῃ
            τρίχας πολλάς, τέρας ἐστὶ καὶ ἐν τοῖς τέρασιν ἐν Ῥώμῃ δείκνυται. <milestone
              unit="section" n="28"/> τοῦτο δʼ ἐπʼ ἀνδρός ἐστι τὸ μὴ ἔχειν· κἂν μὲν φύσει μὴ ἔχῃ,
            τέρας ἐστίν, ἂν δʼ αὐτὸς ἑαυτοῦ ἐκκόπτῃ καὶ ἀποτίλλῃ, τί αὐτὸν ποιήσωμεν; ποῦ αὐτὸν
            δείξωμεν καὶ τί προγράψωμεν; <q>δείξω ὑμῖν ἄνδρα, ὃς θέλει μᾶλλον γυνὴ εἶναι ἢ ἀνήρ.</q>
            <milestone unit="section" n="29"/> ὦ δεινοῦ θεάματος· οὐδεὶς οὐχὶ θαυμάσει τὴν
            προγραφήν· νὴ τὸν Δία, οἶμαι ὅτι αὐτοὶ οἱ τιλλόμενοι οὐ παρακολουθοῦντες, ὅτι τοῦτʼ αὐτό
            ἐστιν, ὃ ποιοῦσιν, ποιοῦσιν. ἄνθρωπε, τί ἔχεις ἐγκαλέσαι σου τῇ φύσει; <milestone
              unit="section" n="30"/> ὅτι σε ἄνδρα ἐγέννησεν; τί οὖν; πάσας ἔδει γυναῖκας γεννῆσαι;
            καὶ τί ἂν ὄφελος ἦν σοι τοῦ κοσμεῖσθαι; τίνι ἂν ἐκοσμοῦ, εἰ πάντες ἦσαν γυναῖκες;
              <milestone unit="section" n="31"/> ἀλλʼ οὐκ ἀρέσκει σοι τὸ πραγμάτιον· ὅλον διʼ ὅλων
            αὐτὸ ποίησον· ἆρον — τί ποτʼ ἐκεῖνο; — τὸ αἴτιον τῶν τριχῶν· ποίησον εἰς ἅπαντα σαυτὸν
            γυναῖκα, ἵνα μὴ πλανώμεθα, μὴ τὸ μὲν ἥμισυ ἀνδρός, τὸ δʼ ἥμισυ γυναικός. <milestone
              unit="section" n="32"/> τίνι θέλεις ἀρέσαι; τοῖς γυναικαρίοις; ὡς ἀνὴρ αὐτοῖς ἄρεσον.
              <q>ναί· ἀλλὰ τοῖς λείοις χαίρουσιν.</q> οὐκ ἀπάγξῃ; καὶ εἰ τοῖς κιναίδοις ἔχαιρον,
            ἐγένου ἂν κίναιδος; <milestone unit="section" n="33"/> τοῦτό σοι τὸ ἔργον ἐστίν, ἐπὶ
            τοῦτο ἐγεννήθης, ἵνα σοι αἱ γυναῖκες αἱ ἀκόλαστοι χαίρωσιν; <milestone unit="section"
              n="34"/> τοιοῦτόν σε θῶμεν πολίτην Κορινθίων, κἂν οὕτως τύχῃ, ἀστυνόμον ἢ ἐφήβαρχον ἢ
            στρατηγὸν ἢ ἀγωνοθέτην; <milestone unit="section" n="35"/> ἄγε καὶ γαμήσας τίλλεσθαι
            μέλλεις; τίνι καὶ ἐπὶ τί; καὶ παιδία ποιήσας εἶτα κἀκεῖνα τιλλόμενα ἡμῖν εἰσάξεις εἰς τὸ
            πολίτευμα; καλὸς πολίτης καὶ βουλευτὴς καὶ ῥήτωρ. τοιούτους δεῖ νέους εὔχεσθαι ἡμῖν
            φύεσθαι καὶ ἀνατρέφεσθαι;</p>
          <milestone unit="section" n="36"/>
          <p>μή, τοὺς θεούς σοι, νεανίσκε· ἀλλʼ ἅπαξ ἀκούσας τῶν λόγων τούτων ἀπελθὼν σαυτῷ εἰπὲ
              <q>ταῦτά μοι Ἐπίκτητος οὐκ εἴρηκεν· πόθεν γὰρ ἐκείνῳ; ἀλλὰ θεός τίς ποτʼ εὐμενὴς διʼ
              ἐκείνου. οὐδὲ γὰρ ἂν ἐπῆλθεν Ἐπικτήτῳ ταῦτα εἰπεῖν οὐκ εἰωθότι λέγειν πρὸς οὐδένα.
                <milestone unit="section" n="37"/> ἄγε οὖν τῷ θεῷ πεισθῶμεν, ἵνα μὴ θεοχόλωτοι
              ὦμεν.</q> οὔ· ἀλλʼ ἂν μὲν κόραξ κραυγάζων σημαίνῃ σοί τι, οὐχ ὁ κόραξ ἐστὶν ὁ
            σημαίνων, ἀλλʼ ὁ θεὸς διʼ αὐτοῦ· ἂν δὲ διʼ ἀνθρωπίνης φωνῆς σημαίνῃ τι, τὸν ἄνθρωπον
            ποιήσει λέγειν σοι ταῦτα, ἵνʼ ἀγνοῇς τὴν δύναμιν τοῦ δαιμονίου, ὅτι τοῖς μὲν οὕτως, τοῖς
            δʼ ἐκείνως σημαίνει, περὶ δὲ τῶν μεγίστων καὶ κυριωτάτων <milestone unit="section"
              n="38"/> διὰ καλλίστου ἀγγέλου σημαίνει; τί ἐστιν ἄλλο, ὃ λέγει ὁ ποιητής; <quote
              rend="blockquote"><lb/>ἐπεὶ πρό οἱ εἴπομεν ἡμεῖς, <lb/>Ἑρμείαν πέμψαντες ἐύσκοπον
              ἀργειφόντην, <lb/>μήτʼ αὐτὸν κτείνειν μήτε μνάασθαι ἄκοιτιν.</quote>
            <milestone unit="section" n="39"/> ὁ Ἑρμῆς καταβὰς ἔμελλεν αὐτῷ λέγειν ταῦτα καὶ σοὶ νῦν
            λέγουσιν οἱ θεοὶ ταῦτα Ἑρμείαν πέμψαντες διάκτορον ἀργειφόντην μὴ ἐκστρέφειν τὰ καλῶς
            ἔχοντα μηδὲ περιεργάζεσθαι, ἀλλʼ ἀφεῖναι τὸν ἄνδρα ἄνδρα, τὴν γυναῖκα γυναῖκα, τὸν καλὸν
            ἄνθρωπον ὡς καλὸν ἄνθρωπον, τὸν αἰσχρὸν ὡς ἄνθρωπον αἰσχρόν. ὅτι οὐκ εἶ κρέας οὐδὲ
            τρίχες, ἀλλὰ προαίρεσις· <milestone unit="section" n="40"/> ταύτην ἂν σχῇς καλήν, τότʼ
            ἔστι καλός. <milestone unit="section" n="41"/> μέχρι δὲ νῦν οὐ τολμῶ σοι λέγειν, ὅτι
            αἰσχρὸς εἶ· δοκεῖς γάρ μοι πάντα θέλειν ἀκοῦσαι ἢ τοῦτο. <milestone unit="section"
              n="42"/> ἀλλʼ ὅρα, τί λέγει Σωκράτης τῷ καλλίστῳ πάντων καὶ ὡραιοτάτῳ Ἀλκιβιάδῃ·
              <q>πειρῶ οὖν καλὸς εἶναι.</q> τί αὐτῷ λέγει; <q>πλάσσε σου τὴν κόμην καὶ τίλλε σου τὰ
              σκέλη;</q> μὴ γένοιτο· ἀλλὰ <q>κόσμει σου τὴν προαίρεσιν, ἔξαιρε τὰ φαῦλα δόγματα.</q>
            <milestone unit="section" n="43"/> τὸ σωμάτιον οὖν πῶς; ὡς πέφυκεν. ἄλλῳ τούτων
            ἐμέλησεν· ἐκείνῳ ἐπί<del>ς</del>τρεψον. <milestone unit="section" n="44"/> — τί οὖν;
            ἀκάθαρτον δεῖ εἶναι; — μὴ γένοιτο· ἀλλʼ ὃς εἶ καὶ πέφυκας, τοῦτον κάθαιρε, ἄνδρα ὡς
            ἄνδρα καθάριον εἶναι, γυναῖκα ὡς γυναῖκα, παιδίον ὡς παιδίον. <milestone unit="section"
              n="45"/> οὔ· ἀλλὰ καὶ τοῦ λέοντος ἐκτίλωμεν τὴν κόμην, ἵνα μὴ ἀκάθαρτος ᾖ, καὶ τοῦ
            ἀλεκτρυόνος τὸν λόφον· δεῖ γὰρ καὶ τοῦτον καθάριον εἶναι. ἀλλʼ ὡς ἀλεκτρυόνα καὶ ἐκεῖνον
            ὡς λέοντα καὶ τὸν κυνηγετικὸν κύνα ὡς κυνηγετικόν.</p>
        </div>
        <div n="2" type="chapter">
          <head>περὶ τίνα ἀσκεῖσθαι δεῖ τὸν προκόψοντα καὶ ὅτι τῶν κυριωτάτων ἀμελοῦμεν.</head>
          <milestone unit="section" n="1"/>
          <p>τρεῖς εἰσι τόποι, περὶ οὓς ἀσκηθῆναι δεῖ τὸν ἐσόμενον καλὸν καὶ ἀγαθόν· ὁ περὶ τὰς
            ὀρέξεις καὶ τὰς ἐκκλίσεις, ἵνα μήτʼ ὀρεγόμενος ἀποτυγχάνῃ μήτʼ ἐκκλίνων περιπίπτῃ·
              <milestone unit="section" n="2"/> ὁ περὶ τὰς ὁρμὰς καὶ ἀφορμὰς καὶ ἁπλῶς ὁ περὶ τὸ
            καθῆκον, ἵνα τάξει, ἵνα εὐλογίστως, ἵνα μὴ ἀμελῶς· τρίτος ἐστὶν ὁ περὶ τὴν ἀνεξαπατησίαν
            καὶ ἀνεικαιότητα καὶ ὅλως ὁ περὶ τὰς συγκαταθέσεις. <milestone unit="section" n="3"/>
            τούτων κυριώτατος καὶ μάλιστα ἐπείγων ἐστὶν ὁ περὶ τὰ πάθη· πάθος γὰρ ἄλλως οὐ γίνεται
            εἰ μὴ ὀρέξεως ἀποτυγχανούσης ἢ ἐκκλίσεως περιπιπτούσης. οὗτός ἐστιν ὁ ταραχάς, θορύβους,
            ἀτυχίας, ὁ δυστυχίας ἐπιφέρων, ὁ πένθη, οἰμωγάς, φθόνους, ὁ φθονερούς, ὁ ζηλοτύπους
            ποιῶν, διʼ ὧν οὐδʼ ἀκοῦσαι λόγου δυνάμεθα. <milestone unit="section" n="4"/> δεύτερός
            ἐστιν ὁ περὶ τὸ καθῆκον· οὐ δεῖ γάρ με εἶναι ἀπαθῆ ὡς ἀνδριάντα, ἀλλὰ τὰς σχέσεις
            τηροῦντα τὰς φυσικὰς καὶ ἐπιθέτους ὡς εὐσεβῆ, ὡς υἱόν, ὡς ἀδελφόν, ὡς πατέρα, ὡς
            πολίτην.</p>
          <milestone unit="section" n="5"/>
          <p>τρίτος ἐστὶν ὁ ἤδη τοῖς προκόπτουσιν ἐπιβάλλων, ὁ περὶ τὴν αὐτῶν τούτων ἀσφάλειαν, ἵνα
            μηδʼ ἐν ὕπνοις λάθῃ τις ἀνεξέταστος παρελθοῦσα φαντασία μηδʼ ἐν οἰνώσει μηδὲ
            μελαγχολῶντος. — τοῦτο ὑπὲρ ἡμᾶς, φησίν, ἐστίν. <milestone unit="section" n="6"/> — οἱ
            δὲ νῦν φιλόσοφοι ἀφέντες τὸν πρῶτον τόπον καὶ τὸν δεύτερον καταγίνονται περὶ τὸν τρίτον·
            μεταπίπτοντας, ἠρωτῆσθαι περαίνοντας, ὑποθετικούς, ψευδομένους. <milestone
              unit="section" n="7"/> — δεῖ γάρ, φησίν, καὶ ἐν ταῖς ὕλαις ταύταις γενόμενον
            διαφυλάξαι τὸ ἀνεξαπάτητον. <milestone unit="section" n="8"/> — τίνα; τὸν καλὸν καὶ
            ἀγαθόν. σοὶ οὖν τοῦτο λείπει; τὰς ἄλλας ἐκπεπόνηκας; περὶ κερμάτιον ἀνεξαπάτητος εἶ; ἐὰν
            ἴδῃς κοράσιον καλόν, ἀντέχεις τῇ φαντασίᾳ; ἂν ὁ γείτων σου κληρονομήσῃ, οὐ δάκνῃ; νῦν
            οὐδὲν ἄλλο σοι λείπει ἢ ἀμεταπτωσία; <milestone unit="section" n="9"/> τάλας, αὐτὰ ταῦτα
            τρέμων μανθάνεις καὶ ἀγωνιῶν, μή τίς σου καταφρονήσῃ, καὶ πυνθανόμενος, μή τίς τι περὶ
            σοῦ λέγει. <milestone unit="section" n="10"/> κἄν τις ἐλθὼν εἴπῃ σοι ὅτι <q>λόγου
              γινομένου, τίς ἄριστός ἐστι τῶν φιλοσόφων, παρών τις ἔλεγεν, ὅτι εἷς φιλόσοφος ὁ
              δεῖνα,</q> γέγονέ σου τὸ ψυχάριον ἀντὶ δακτυλιαίου δίπηχυ. ἂν δʼ ἄλλος παρὼν εἴπῃ
              <q>οὐδὲν εἴρηκας, οὐκ ἔστιν ἄξιον τοῦ δεῖνος ἀκροᾶσθαι· τί γὰρ οἶδεν; τὰς πρώτας
              ἀφορμὰς ἔχει, πλέον δʼ οὐδέν,</q> ἐξέστηκας, ὠχρίακας, εὐθὺς κέκραγας <q>ἐγὼ αὐτῷ
              δείξω, τίς εἰμι, ὅτι μέγας φιλόσοφος.</q>
            <milestone unit="section" n="11"/> βλέπεται ἐξ αὐτῶν τούτων. τί θέλεις ἐξ ἄλλων δεῖξαι;
            οὐκ οἶδας, ὅτι Διογένης τῶν σοφιστῶν τινα οὕτως ἔδειξεν ἐκτείνας τὸν μέσον δάκτυλον,
            εἶτα ἐκμανέντος αὐτοῦ <q>οὗτός ἐστιν,</q> ἔφη, <q>ὁ δεῖνα· ἔδειξα ὑμῖν αὐτόν;</q>
            <milestone unit="section" n="12"/> ἄνθρωπος γὰρ δακτύλῳ οὐ δείκνυται ὡς λίθος ἢ ὡς
            ξύλον, ἀλλʼ ὅταν τις τὰ δόγματα αὐτοῦ δείξῃ, τότε αὐτὸν ὡς ἄνθρωπον ἔδειξεν.</p>
          <milestone unit="section" n="13"/>
          <p>βλέπωμεν καὶ σοῦ τὰ δόγματα. μὴ γὰρ οὐ δῆλόν ἐστιν, ὅτι σὺ τὴν προαίρεσιν τὴν σαυτοῦ ἐν
            οὐδενὶ τίθεσαι, ἔξω δὲ βλέπεις εἰς τὰ ἀπροαίρετα, τί ἐρεῖ ὁ δεῖνα καὶ τίς εἶναι δόξεις,
            εἰ φιλόλογος, εἰ Χρύσιππον ἀνεγνωκὼς ἢ Ἀντίπατρον; εἰ μὲν γὰρ καὶ Ἀρχέδημον, ἀπέχεις
            ἅπαντα. <milestone unit="section" n="14"/> τί ἔτι ἀγωνιᾷς, μὴ οὐ δείξῃς ἡμῖν, τίς εἶ;
            θέλεις σοι εἴπω, τίνα ἡμῖν ἔδειξας; ἄνθρωπον παριόντα ταπεινόν, μεμψίμοιρον, ὀξύθυμον,
            δειλόν, πάντα μεμφόμενον, πᾶσιν ἐγκαλοῦντα, μηδέποτε ἡσυχίαν ἄγοντα, πέρπερον· ταῦτα
            ἡμῖν ἔδειξας. <milestone unit="section" n="15"/> ἄπελθε νῦν καὶ ἀναγίγνωσκε Ἀρχέδημον·
            εἶτα μῦς ἂν καταπέσῃ καὶ ψοφήσῃ, ἀπέθανες. τοιοῦτος γάρ σε μένει θάνατος, οἷον καὶ τὸν —
            τίνα ποτʼ ἐκεῖνον; — τὸν Κρῖνιν. καὶ ἐκεῖνος μέγα ἐφρόνει, ὅτι ἐνόει Ἀρχέδημον.
              <milestone unit="section" n="16"/> τάλας, οὐ θέλεις ἀφεῖναι ταῦτα τὰ μηδὲν πρὸς σέ;
            πρέπει ταῦτα τοῖς δυναμένοις δίχα ταραχῆς αὐτὰ μανθάνειν, οἷς ἔξεστιν εἰπεῖν <q>οὐκ
              ὀργίζομαι, οὐ λυποῦμαι, οὐ φθονῶ, οὐ κωλύομαι, οὐκ ἀναγκάζομαι. τί μοι λοιπόν;
              εὐσχολῶ, ἡσυχίαν ἄγω. <milestone unit="section" n="17"/> ἴδωμεν, πῶς περὶ τὰς
              μεταπτώσεις τῶν λόγων δεῖ ἀναστρέφεσθαι· ἴδωμεν, πῶς ὑπόθεσίν τις λαβὼν εἰς οὐδὲν
              ἄτοπον ἀπαχθήσεται.</q> ἐκείνων ἐστὶ ταῦτα. <milestone unit="section" n="18"/> τοῖς εὖ
            παθοῦσι πρέπει πῦρ καίειν, ἀριστᾶν, ἂν οὕτως τύχῃ, καὶ ᾁδειν καὶ ὀρχεῖσθαι· βυθιζομένου
            δὲ τοῦ πλοίου σύ μοι παρελθὼν ἐπαίρεις τοὺς σιφάρους.</p>
        </div>
        <div n="3" type="chapter">
          <head>τίς ὕλη τοῦ ἀγαθοῦ καὶ πρὸς τί μάλιστʼ ἀσκητέον.</head>
          <milestone unit="section" n="1"/>
          <p>ὕλη τοῦ καλοῦ καὶ ἀγαθοῦ τὸ ἴδιον ἡγεμονικόν, τὸ σῶμα δʼ ἰατροῦ καὶ
            <del>ἀπ</del>ἀλείπτου, ὁ ἀγρὸς γεωργοῦ ὕλη· ἔργον δὲ καλοῦ καὶ ἀγαθοῦ τὸ χρῆσθαι ταῖς
            φαντασίαις κατὰ φύσιν. <milestone unit="section" n="2"/> πέφυκεν δὲ πᾶσα ψυχὴ ὥσπερ τῷ
            ἀληθεῖ ἐπινεύειν, πρὸς τὸ ψεῦδος ἀνανεύειν, πρὸς τὸ ἄδηλον ἐπέχειν, οὕτως πρὸς μὲν τὸ
            ἀγαθὸν ὀρεκτικῶς κινεῖσθαι, πρὸς δὲ τὸ κακὸν ἐκκλιτικῶς, πρὸς δὲ τὸ μήτε κακὸν μήτʼ
            ἀγαθὸν οὐδετέρως. <milestone unit="section" n="3"/> ὡς γὰρ τὸ τοῦ Καίσαρος νόμισμα οὐκ
            ἔξεστιν ἀποδοκιμάσαι τῷ τραπεζίτῃ οὐδὲ τῷ λαχανοπώλῃ, ἀλλʼ ἂν δείξῃς, θέλει οὐ θέλει,
            προέσθαι αὐτὸν δεῖ τὸ ἀντʼ αὐτοῦ πωλούμενον, οὕτως ἔχει καὶ ἐπὶ τῆς ψυχῆς. <milestone
              unit="section" n="4"/> τὸ ἀγαθὸν φανὲν εὐθὺς ἐκίνησεν ἐφʼ αὑτό, τὸ κακὸν ἀφʼ αὑτοῦ.
            οὐδέποτε δʼ ἀγαθοῦ φαντασίαν ἐναργῆ ἀποδοκιμάσει ψυχή, οὐ μᾶλλον ἢ τὸ Καίσαρος νόμισμα.
            ἔνθεν ἐξήρτηται πᾶσα κίνησις καὶ ἀνθρώπου καὶ θεοῦ.</p>
          <milestone unit="section" n="5"/>
          <p>διὰ τοῦτο πάσης οἰκειότητος προκρίνεται τὸ ἀγαθόν. οὐδὲν ἐμοὶ καὶ τῷ πατρί, ἀλλὰ τῷ
            ἀγαθῷ. <q>οὕτως εἶ σκληρός;</q> οὕτως γὰρ πέφυκα· τοῦτό μοι τὸ νόμισμα δέδωκεν ὁ θεός.
              <milestone unit="section" n="6"/> διὰ τοῦτο, εἰ τοῦ καλοῦ καὶ δικαίου τὸ ἀγαθὸν ἕτερόν
            ἐστιν, οἴχεται καὶ πατὴρ καὶ ἀδελφὸς καὶ πατρὶς καὶ πάντα τὰ πράγματα. <milestone
              unit="section" n="7"/> ἀλλʼ ἐγὼ τὸ ἐμὸν ἀγαθὸν ὑπερίδω, ἵνα σὺ σχῇς, καὶ παραχωρήσω
            σοι; ἀντὶ τίνος; <q>πατήρ σου εἰμί.</q> ἀλλʼ οὐκ ἀγαθόν. <q>ἀδελφός σου εἰμί.</q>
            <milestone unit="section" n="8"/> ἀλλʼ οὐκ ἀγαθόν. ἐὰν δʼ ἐν ὀρθῇ προαιρέσει θῶμεν, αὐτὸ
            τὸ τηρεῖν τὰς σχέσεις ἀγαθὸν γίνεται· καὶ λοιπὸν ὁ τῶν ἐκτός τινων ἐκχωρῶν, οὗτος τοῦ
            ἀγαθοῦ τυγχάνει. <milestone unit="section" n="9"/>
            <q>αἴρει τὰ χρήματα ὁ πατήρ.</q> ἀλλʼ οὐ βλάπτει. <q>ἕξει τὸ πλέον τοῦ ἀγροῦ ὁ
              ἀδελφός.</q> ὅσον καὶ θέλει. μή τι οὖν τοῦ αἰδήμονος, μή τι τοῦ πιστοῦ, μή τι τοῦ
            φιλαδέλφου; <milestone unit="section" n="10"/> ἐκ ταύτης γὰρ τῆς οὐσίας τίς δύναται
            ἐκβαλεῖν; οὐδʼ ὁ Ζεύς. οὐδὲ γὰρ ἠθέλησεν, ἀλλʼ ἐπʼ ἐμοὶ αὐτὸ ἐποίησεν καὶ ἔδωκεν οἷον
            εἶχεν αὐτός, ἀκώλυ<del>ς</del>τον, ἀνανάγκαστον, ἀπαραπόδιστον.</p>
          <milestone unit="section" n="11"/>
          <p>ὅταν οὖν ἄλλῳ ἄλλο τὸ νόμισμα ᾖ, ἐκεῖνό τις δείξας ἔχει τὸ ἀντʼ αὐτοῦ πιπρασκόμενον.
              <milestone unit="section" n="12"/> ἐλήλυθεν εἰς τὴν ἐπαρχίαν κλέπτης ἀνθύπατος. τίνι
            νομίσματι χρῆται; ἀργυρίῳ. δεῖξον καὶ ἀπόφερε ὃ θέλεις. ἐλήλυθεν μοιχός. τίνι νομίσματι
            χρῆται; κορασιδίοις. <q>λάβε,</q> φησίν, <q>τὸ νόμισμα καὶ πώλησόν μοι τὸ
              πραγμάτιον.</q> δὸς καὶ ἀγόραζε. <milestone unit="section" n="13"/> ἄλλος περὶ
            παιδάρια ἐσπούδακεν. δὸς αὐτῷ τὸ νόμισμα καὶ λάβε ὃ θέλεις. ἄλλος φιλόθηρος. δὸς
            ἱππάριον καλὸν ἢ κυνάριον· οἰμώζων καὶ στένων πωλήσει ἀντʼ αὐτοῦ ὃ θέλεις. ἄλλος γὰρ
            αὐτὸν ἀναγκάζει ἔσωθεν, ὁ τὸ νόμισμα τοῦτο τεταχώς.</p>
          <milestone unit="section" n="14"/>
          <p>πρὸς τοῦτο μάλιστα τὸ εἶδος αὑτὸν γυμναστέον. εὐθὺς ὄρθρου προελθὼν ὃν ἂν ἴδῃς, ὃν ἂν
            ἀκούσῃς, ἐξέταζε, ἀποκρίνου ὡς πρὸς ἐρώτημα. τί εἶδες; καλὸν ἢ καλήν; ἔπαγε τὸν κανόνα.
            ἀπροαίρετον ἢ προαιρετικόν; ἀπροαίρετον· αἶρε ἔξω. <milestone unit="section" n="15"/> τί
            εἶδες; πενθοῦντʼ ἐπὶ τέκνου τελευτῇ; ἔπαγε τὸν κανόνα. ὁ θάνατός ἐστιν ἀπροαίρετον· αἶρε
            ἐκ τοῦ μέσου. ἀπήντησέ σοι ὕπατος; ἔπαγε τὸν κανόνα. ὑπατεία ποῖόν τι ἐστίν; ἀπροαίρετον
            ἢ προαιρετικόν; ἀπροαίρετον· αἶρε καὶ τοῦτο, οὐκ ἔστι δόκιμον· ἀπόβαλε, οὐδὲν πρὸς σέ.
              <milestone unit="section" n="16"/> καὶ τοῦτο εἰ ἐποιοῦμεν καὶ πρὸς τοῦτο ἠσκούμεθα
            καθʼ ἡμέραν ἐξ ὄρθρου μέχρι νυκτός, ἐγίνετο ἄν τι, νὴ τοὺς θεούς. <milestone
              unit="section" n="17"/> νῦν δʼ εὐθὺς ὑπὸ πάσης φαντασίας κεχηνότες λαμβανόμεθα καὶ
            μόνον, εἴπερ ἄρα, ἐν τῇ σχολῇ μικρόν τι διεγειρόμεθα· εἶτʼ ἐξελθόντες ἂν ἴδωμεν
            πενθοῦντα, λέγομεν <q>ἀπώλετο·</q> ἂν ὕπατον, <q>μακάριος·</q> ἂν ἐξωρισμένον,
              <q>ταλαίπωρος·</q> ἂν πένητα, <milestone unit="section" n="18"/>
            <q>ἄθλιος, οὐκ ἔχει πόθεν φάγῃ.</q> ταῦτʼ οὖν ἐκκόπτειν δεῖ τὰ πονηρὰ δόγματα, περὶ
            τοῦτο συντετάσθαι. τί γάρ ἐστι τὸ κλαίειν καὶ οἰμώζειν; δόγμα. τί δυστυχία; δόγμα. τί
            στάσις, τί διχόνοια, τί μέμψις, τί κατηγορία, τί ἀσέβεια, τί φλυαρία; <milestone
              unit="section" n="19"/> ταῦτα πάντα δόγματά ἐστι καὶ ἄλλο οὐδὲν καὶ δόγματα περὶ τῶν
            ἀπροαιρέτων ὡς ὄντων ἀγαθῶν καὶ κακῶν. ταῦτά τις ἐπὶ τὰ προαιρετικὰ μεταθέτω, κἀγὼ αὐτὸν
            ἐγγυῶμαι ὅτι εὐσταθήσει, ὡς ἂν ἔχῃ τὰ περὶ αὐτόν.</p>
          <milestone unit="section" n="20"/>
          <p>οἷόν ἐστιν ἡ λεκάνη τοῦ ὕδατος, τοιοῦτον ἡ ψυχή, οἷον ἡ αὐγὴ ἡ προσπίπτουσα τῷ ὕδατι,
            τοιοῦτον αἱ φαντασίαι. <milestone unit="section" n="21"/> ὅταν οὖν τὸ ὕδωρ κινηθῇ, δοκεῖ
            μὲν καὶ ἡ αὐγὴ κινεῖσθαι, οὐ μέντοι κινεῖται. <milestone unit="section" n="22"/> καὶ
            ὅταν τοίνυν σκοτωθῇ τις, οὐχ αἱ τέχναι καὶ αἱ ἀρεταὶ συγχέονται, ἀλλὰ τὸ πνεῦμα, ἐφʼ οὗ
            εἰσιν· καταστάντος δὲ καθίσταται κἀκεῖνα.</p>
        </div>
        <div n="4" type="chapter">
          <head>πρὸς τὸν ἀκόσμως ἐν θεάτρῳ σπουδάσαντα.</head>
          <milestone unit="section" n="1"/>
          <p>τοῦ δʼ ἐπιτρόπου τῆς Ἠπείρου ἀκοσμότερον σπουδάσαντος κωμῳδῷ τινι καὶ ἐπὶ τούτῳ δημοσίᾳ
            λοιδορηθέντος, εἶτα ἑξῆς ἀπαγγείλαντος πρὸς αὐτόν, ὅτι ἐλοιδορήθη, καὶ ἀγανακτοῦντος
            πρὸς τοὺς λοιδορήσαντας Καὶ τί κακόν, ἔφη, ἐποίουν; ἐσπούδαζον καὶ οὗτοι ὡς καὶ σύ.
              <milestone unit="section" n="2"/> εἰπόντος δʼ ἐκείνου Οὕτως οὖν τις σπουδάζει; σέ,
            ἔφη, βλέποντες τὸν αὐτῶν ἄρχοντα, τοῦ Καίσαρος φίλον καὶ ἐπίτροπον, οὕτως σπουδάζοντα
            οὐκ ἔμελλον καὶ αὐτοὶ οὕτως σπουδάζειν; <milestone unit="section" n="3"/> εἰ γὰρ μὴ δεῖ
            οὕτως σπουδάζειν, μηδὲ σὺ σπούδαζε· εἰ δὲ δεῖ, τί χαλεπαίνεις, εἴ σε ἐμιμήσαντο; τίνας
            γὰρ ἔχουσιν μιμήσασθαι οἱ πολλοὶ ἢ τοὺς ὑπερέχοντας ὑμᾶς; εἰς τίνας ἀπίδωσιν ἐλθόντες
            εἰς τὰ θέατρα ἢ ὑμᾶς; <milestone unit="section" n="4"/>
            <q>ὅρα πῶς ὁ ἐπίτροπος τοῦ Καίσαρος θεωρεῖ· κέκραγεν· κἀγὼ τοίνυν κραυγάσω. ἀναπηδᾷ·
              κἀγὼ ἀναπηδήσω. οἱ δοῦλοι αὐτοῦ διακάθηνται κραυγάζοντες· ἐγὼ δʼ οὐκ ἔχω δούλους· ἀντὶ
              πάντων αὐτὸς ὅσον δύναμαι κραυγάσω.</q>
            <milestone unit="section" n="5"/> εἰδέναι σε οὖν δεῖ, ὅταν εἰσέρχῃ εἰς τὸ θέατρον, ὅτι
            κανὼν εἰσέρχῃ καὶ παράδειγμα τοῖς ἄλλοις, πῶς αὐτοὺς δεῖ θεωρεῖν. <milestone
              unit="section" n="6"/> τί οὖν σε ἐλοιδόρουν; ὅτι πᾶς ἄνθρωπος μισεῖ τὸ ἐμποδίζον.
            ἐκεῖνοι στεφανωθῆναι ἤθελον τὸν δεῖνα, σὺ ἕτερον· ἐκεῖνοι σοὶ ἐνεπόδιζον καὶ σὺ
            ἐκείνοις. σὺ εὑρίσκου ἰσχυρότερος· ἐκεῖνοι ὃ ἐδύναντο ἐποίουν, ἐλοιδόρουν τὸ ἐμποδίζον.
              <milestone unit="section" n="7"/> τί οὖν θέλεις; ἵνα σὺ μὲν ποιῇς ὃ θέλεις, ἐκεῖνοι δὲ
            μηδʼ εἴπωσιν ἃ θέλουσιν; καὶ τί θαυμαστόν; οἱ γεωργοὶ τὸν Δία οὐ λοιδοροῦσιν, ὅταν
            ἐμποδίζωνται ὑπʼ αὐτοῦ; οἱ ναῦται οὐ λοιδοροῦσι; τὸν Καίσαρα παύονται λοιδοροῦντες;
              <milestone unit="section" n="8"/> τί οὖν; οὐ γιγνώσκει ὁ Ζεύς; τῷ Καίσαρι οὐκ
            ἀπαγγέλλονται τὰ λεγόμενα; τί οὖν ποιεῖ; οἶδεν ὅτι, ἂν πάντας τοὺς λοιδοροῦντας κολάζῃ,
            οὐχ ἕξει τίνων ἄρξει. <milestone unit="section" n="9"/> τί οὖν; ἔδει εἰσερχόμενον εἰς τὸ
            θέατρον τοῦτο εἰπεῖν <q>ἄγε ἵνα Σώφρων στεφανωθῇ;</q> ἀλλʼ ἐκεῖνο <q>ἄγε ἵνα τηρήσω τὴν
              ἐμαυτοῦ προαίρεσιν ἐπὶ ταύτης τῆς ὕλης κατὰ φύσιν ἔχουσαν.</q>
            <milestone unit="section" n="10"/> ἐμοὶ παρʼ ἐμὲ φίλτερος οὐδείς· γελοῖον οὖν, ἵνʼ ἄλλος
            νικήσῃ κωμῳδῶν, ἐμὲ βλάπτεσθαι. <milestone unit="section" n="11"/> — τίνα οὖν θέλω
            νικῆσαι; — τὸν νικῶντα· καὶ οὕτως ἀεὶ νικήσει, ὃν θέλω. — ἀλλὰ θέλω στεφανωθῆναι
            Σώφρονα. — ἐν οἴκῳ ὅσους θέλεις ἀγῶνας ἄγων ἀνακήρυξον αὐτὸν Νέμεα, Πύθια, Ἴσθμια,
            Ὀλύμπια· ἐν φανερῷ δὲ μὴ πλεονέκτει μηδʼ ὑφάρπαζε τὸ κοινόν. εἰ δὲ μή, ἀνέχου
            λοιδορούμενος· ὡς, <milestone unit="section" n="12"/> ὅταν ταὐτὰ ποιῇς τοῖς πολλοῖς, εἰς
            ἴσον ἐκείνοις καθιστᾷς σαυτόν.</p>
        </div>
        <div n="5" type="chapter">
          <head>πρὸς τοὺς διὰ νόσον ἀπαλλαττομένους.</head>
          <milestone unit="section" n="1"/>
          <p>νοσῶ, φησίν, ἐνθάδε καὶ βούλομαι ἀπιέναι εἰς οἶκον. <milestone unit="section" n="2"/> —
            ἐν οἴκῳ γὰρ ἄνοσος ἦς σύ; οὐ σκοπεῖς, εἴ τι ποιεῖς ἐνθάδε τῶν πρὸς τὴν προαίρεσιν τὴν
            σαυτοῦ φερόντων, ἵνʼ ἐπανορθωθῇ; εἰ μὲν γὰρ μηδὲν ἀνύεις, περισσῶς καὶ ἦλθες. <milestone
              unit="section" n="3"/> ἄπιθι, ἐπιμελοῦ τῶν ἐν οἴκῳ. εἰ γὰρ μὴ δύναταί σου τὸ
            ἡγεμονικὸν σχεῖν κατὰ φύσιν, τό γʼ ἀγρίδιον δυνήσεται· τό γε κερμάτιον αὐξήσεις, τὸν
            πατέρα γηροκομήσεις, ἐν τῇ ἀγορᾷ ἀναστραφήσῃ, ἄρξεις· κακὸς κακῶς τί ποτε ποιήσεις τῶν
            ἑξῆς. <milestone unit="section" n="4"/> εἰ δὲ παρακολουθεῖς σαυτῷ, ὅτι ἀποβάλλεις τινὰ
            δόγματα φαῦλα καὶ ἄλλʼ ἀντʼ αὐτῶν ἀναλαμβάνεις καὶ τὴν σαυτοῦ στάσιν μετατέθεικας ἀπὸ
            τῶν ἀπροαιρέτων ἐπὶ τὰ προαιρετικά, κἄν ποτʼ εἴπῃς <q>οἴμοι,</q> οὐ λέγεις διὰ τὸν
            πατέρα, τὸν ἀδελφόν, ἀλλὰ <milestone unit="section" n="5"/>
            <q>διʼ ἐμέ,</q> ἔτι ὑπολογίζῃ νόσον; οὐκ οἶδας, ὅτι καὶ νόσος καὶ θάνατος καταλαβεῖν
            ἡμᾶς ὀφείλουσίν τί ποτε ποιοῦντας; τὸν γεωργὸν γεωργοῦντα καταλαμβάνουσι, τὸν ναυτικὸν
            πλέοντα. <milestone unit="section" n="6"/> σὺ τί θέλεις ποιῶν καταληφθῆναι; τί ποτε μὲν
            γὰρ ποιοῦντά σε δεῖ καταληφθῆναι. εἴ τι ἔχεις τούτου κρεῖσσον ποιῶν καταληφθῆναι, ποίει
            ἐκεῖνο. <milestone unit="section" n="7"/></p>
          <p>ἐμοὶ μὲν γὰρ καταληφθῆναι γένοιτο μηδενὸς ἄλλου ἐπιμελουμένῳ ἢ τῆς προαιρέσεως τῆς
            ἐμῆς, ἵνʼ ἀπαθής, ἵνʼ ἀκώλυτος, ἵνʼ ἀνανάγκαστος, ἵνʼ ἐλεύθερος. <milestone
              unit="section" n="8"/> ταῦτα ἐπιτηδεύων θέλω εὑρεθῆναι, ἵνʼ εἰπεῖν δύνωμαι τῷ θεῷ
              <q>μή τι παρέβην σου τὰς ἐντολάς; μή τι πρὸς ἄλλα ἐχρησάμην ταῖς ἀφορμαῖς ἃς ἔδωκας;
              μή τι ταῖς αἰσθήσεσιν ἄλλως, μή τι ταῖς προλήψεσιν; μή τί σοί ποτʼ ἐνεκάλεσα;
                <milestone unit="section" n="9"/> μή τι ἐμεμψάμην σου τὴν διοίκησιν; ἐνόσησα, ὅτε
              ἠθέλησας· καὶ οἱ ἄλλοι, ἀλλʼ ἐγὼ ἑκών. πένης ἐγενόμην σου θέλοντος, ἀλλὰ χαίρων. οὐκ
              ἦρξα, ὅτι σὺ οὐκ ἠθέλησας· οὐδέποτʼ ἐπεθύμησα ἀρχῆς. μή τί με τούτου ἕνεκα στυγνότερον
              εἶδες; μὴ οὐ προσῆλθόν σοί ποτε φαιδρῷ τῷ προσώπῳ, ἕτοιμος εἴ τι ἐπιτάσσεις, εἴ τι
              σημαίνεις; <milestone unit="section" n="10"/> νῦν με θέλεις ἀπελθεῖν ἐκ τῆς
              πανηγύρεως· ἄπειμι, χάριν σοι ἔχω πᾶσαν, ὅτι ἠξίωσάς με συμπανηγυρίσαι σοι καὶ ἰδεῖν
              ἔργα τὰ σὰ καὶ τῇ διοικήσει σου συμπαρακολουθῆσαι <del>σοί</del>.</q>
            <milestone unit="section" n="11"/> ταῦτά με ἐνθυμούμενον, ταῦτα γράφοντα, ταῦτα
            ἀναγιγνώσκοντα καταλάβοι ὁ θάνατος. <milestone unit="section" n="12"/></p>
          <p>ἀλλʼ ἡ μήτηρ μου τὴν κεφαλὴν νοσοῦντος οὐ κρατήσει. — ἄπιθι τοίνυν πρὸς τὴν μητέρα·
            ἄξιος γὰρ εἶ τὴν κεφαλὴν κρατούμενος νοσεῖν. <milestone unit="section" n="13"/> — ἀλλʼ
            ἐπὶ κλιναρίου κομψοῦ ἐν οἴκῳ κατεκείμην. — ἄπιθί σου ἐπὶ τὸ κλινάριον· ἢ † ὑγιαίνων
            ἄξιος εἶ ἐπὶ τοιούτου κατακεῖσθαι. μὴ τοίνυν ἀπόλλυε, ἃ δύνασαι ἐκεῖ ποιεῖν.</p>
          <p>ἀλλʼ ὁ Σωκράτης τί λέγει; <milestone unit="section" n="14"/>
            <q>ὥσπερ ἄλλος τις,</q> φησίν, <q>χαίρει<del>ν</del> τὸν ἀγρὸν τὸν αὑτοῦ ποιῶν
              κρείσσονα, ἄλλος τὸν ἵππον, οὕτως ἐγὼ καθʼ ἡμέραν χαίρω παρακολουθῶν ἐμαυτῷ βελτίονι
              γινομένῳ.</q>
            <milestone unit="section" n="15"/> — πρὸς τί; μή τι πρὸς λεξείδια; — ἄνθρωπε, εὐφήμει. —
            μή τι πρὸς θεωρημάτια; — τί ποιεῖς; — καὶ μὴν οὐ βλέπω, <milestone unit="section" n="16"
            /> τί ἐστιν ἄλλο, περὶ ὃ ἀσχολοῦνται οἱ φιλόσοφοι. — οὐδέν σοι δοκεῖ εἶναι τὸ μηδέποτε
            ἐγκαλέσαι τινί, μὴ θεῷ, μὴ ἀνθρώπῳ· μὴ μέμψασθαι μηδένα· τὸ αὐτὸ πρόσωπον ἀεὶ καὶ
            ἐκφέρειν καὶ εἰσφέρειν; <milestone unit="section" n="17"/> ταῦτα ἦν, ἃ ᾔδει ὁ Σωκράτης,
            καὶ ὅμως οὐδέποτε εἶπεν, ὅτι οἶδέν τι ἢ διδάσκει. εἰ δέ τις λεξείδια ᾔτει ἢ θεωρημάτια,
            ἀπῆγεν πρὸς Πρωταγόραν, πρὸς Ἱππίαν. καὶ γὰρ εἰ λάχανά τις ζητῶν ἐλήλυθεν, πρὸς τὸν
            κηπουρὸν ἂν αὐτὸν ἀπήγαγεν· τίς οὖν ὑμῶν ἔχει ταύτην τὴν ἐπιβολήν; <milestone
              unit="section" n="18"/> ἐπεί τοι εἰ εἴχετε, καὶ ἐνοσεῖτε ἂν ἡδέως καὶ <milestone
              unit="section" n="19"/> ἐπεινᾶτε καὶ ἀπεθνῄσκετε. εἴ τις ὑμῶν ἠράσθη κορασίου κομψοῦ,
            οἶδεν ὅτι ἀληθῆ λέγω.</p>
        </div>
        <div n="6" type="chapter">
          <head>σποράδην τινά.</head>
          <milestone unit="section" n="1"/>
          <p>πυθομένου δέ τινος, πῶς νῦν μᾶλλον ἐκπεπονημένου τοῦ λόγου πρότερον μείζονες προκοπαὶ
            ἦσαν, <milestone unit="section" n="2"/> κατὰ τί, ἔφη, ἐκπεπόνηται καὶ κατὰ τί μείζους αἱ
            προκοπαὶ τότε ἦσαν; καθὸ γὰρ νῦν ἐκπεπόνηται, κατὰ τοῦτο καὶ προκοπαὶ νῦν εὑρεθήσονται.
              <milestone unit="section" n="3"/> καὶ νῦν μὲν ὥστε συλλογισμοὺς ἀναλύειν ἐκπεπόνηται
            καὶ προκοπαὶ γίνονται· τότε δʼ ὥστε τὸ ἡγεμονικὸν κατὰ φύσιν ἔχον τηρῆσαι καὶ ἐξεπονεῖτο
            καὶ προκοπαὶ ἦσαν. <milestone unit="section" n="4"/> μὴ οὖν ἐνάλλασσε μηδὲ ζήτει, ὅταν
            ἄλλο ἐκπονῇς, ἐν ἄλλῳ προκόπτειν. ἀλλʼ ἴδε, εἴ τις ἡμῶν πρὸς τούτῳ ὤν, ὥστε κατὰ φύσιν
            ἔχειν καὶ διεξάγειν, οὐ προκόπτει. οὐδένα γὰρ εὑρήσεις.</p>
          <milestone unit="section" n="5"/>
          <p>ὁ σπουδαῖος ἀήττητος· † ἢ γὰρ οὐκ ἀγωνίζεται, ὅπου μὴ κρείσσων, εἰ μὴ ὅπου κρείσσων
            ἐστίν. <milestone unit="section" n="6"/>
            <q>εἰ † κατὰ τὸν ἀγρὸν θέλεις, λάβε· λάβε τοὺς οἰκέτας, λάβε τὴν ἀρχήν, λάβε τὸ
              σωμάτιον. τὴν δʼ ὄρεξιν οὐ ποιήσεις ἀποτευκτικὴν οὐδὲ τὴν ἔκκλισιν περιπτωτικήν.</q>
            <milestone unit="section" n="7"/> εἰς τοῦτον μόνον τὸν ἀγῶνα καθίησιν τὸν περὶ τῶν
            προαιρετικῶν· πῶς οὖν οὐ μέλλει ἀήττητος εἶναι;</p>
          <milestone unit="section" n="8"/>
          <p>πυθομένου δέ τινος, τί ἐστιν ὁ κοινὸς νοῦς, Ὥσπερ, φησίν, κοινή τις ἀκοὴ λέγοιτʼ ἂν ἡ
            μόνον φωνῶν διακριτική, ἡ δὲ τῶν φθόγγων οὐκέτι κοινή, ἀλλὰ τεχνική, οὕτως ἐστί τινα, ἃ
            οἱ μὴ παντάπασιν διεστραμμένοι τῶν ἀνθρώπων κατὰ τὰς κοινὰς ἀφορμὰς ὁρῶσιν. ἡ τοιαύτη
            κατάστασις κοινὸς νοῦς καλεῖται.</p>
          <milestone unit="section" n="9"/>
          <p>τῶν νέων τοὺς μαλακοὺς οὐκ ἔστι προτρέψαι ῥᾴδιον· οὐδὲ γὰρ τυρὸν ἀγκίστρῳ λαβεῖν· οἱ δʼ
            εὐφυεῖς, κἂν ἀποτρέπῃς, ἔτι μᾶλλον ἔχονται τοῦ λόγου. <milestone unit="section" n="10"/>
            διὸ καὶ ὁ Ῥοῦφος τὰ πολλὰ ἀπέτρεπεν τούτῳ δοκιμαστηρίῳ χρώμενος τῶν εὐφυῶν καὶ ἀφυῶν.
            ἔλεγε γὰρ ὅτι <q>ὡς ὁ λίθος, κἂν ἀναβάλῃς, ἐνεχθήσεται κάτω ἐπὶ γῆν κατὰ τὴν αὑτοῦ
              κατασκευήν, οὕτως καὶ ὁ εὐφυής, ὅσῳ μᾶλλον ἀποκρούεταί τις αὐτόν, τοσούτῳ μᾶλλον νεύει
              ἐφʼ ὃ πέφυκεν.</q></p>
        </div>
        <div n="7" type="chapter">
          <head>πρὸς τὸν διορθωτὴν τῶν ἐλευθέρων πόλεων Ἐπικούρειον ὄντα.</head>
          <milestone unit="section" n="1"/>
          <p>τοῦ δὲ διορθωτοῦ εἰσελθόντος πρὸς αὐτὸν (ἦν δʼ οὗτος Ἐπικούρειος) ἄξιον, ἔφη, τοὺς
            ἰδιώτας ἡμᾶς παρʼ ὑμῶν τῶν φιλοσόφων πυνθάνεσθαι, καθάπερ τοὺς εἰς ξένην πόλιν ἐλθόντας
            παρὰ τῶν πολιτῶν καὶ εἰδότων, τί κράτιστόν ἐστιν ἐν κόσμῳ, ἵνα καὶ αὐτοὶ ἱστορήσαντες
            μετίωμεν, ὡς ἐκεῖνοι τὰ ἐν ταῖς πόλεσι, καὶ θεώμεθα. <milestone unit="section" n="2"/>
            ὅτι μὲν γὰρ τρία ἐστὶ περὶ τὸν ἄνθρωπον, ψυχὴ καὶ σῶμα καὶ τὰ ἐκτός, σχεδὸν οὐδεὶς
            ἀντιλέγει· λοιπὸν ὑμέτερόν ἐστιν ἀποκρίνασθαι, τί ἐστι τὸ κράτιστον. τί ἐροῦμεν τοῖς
            ἀνθρώποις; <milestone unit="section" n="3"/> τὴν σάρκα; καὶ διὰ ταύτην Μάξιμος ἔπλευσεν
            μέχρι Κασσιόπης χειμῶνος μετὰ τοῦ υἱοῦ προπέμπων, ἵνʼ ἡσθῇ τῇ σαρκί; <milestone
              unit="section" n="4"/> ἀρνησαμένου δʼ ἐκείνου καὶ εἰπόντος Μὴ γένοιτο· οὐ προσήκει
            περὶ τὸ κράτιστον ἐσπουδακέναι; — πάντων μάλιστα προσήκει. — τί οὖν κρεῖσσον ἔχομεν τῆς
            σαρκός; — τὴν ψυχήν, ἔφη. — ἀγαθὰ δὲ τὰ τοῦ κρατίστου κρείττονά ἐστιν ἢ τὰ τοῦ
            φαυλοτέρου; <milestone unit="section" n="5"/> — τὰ τοῦ κρατίστου. — ψυχῆς δὲ ἀγαθὰ
            πότερον προαιρετικά ἐστιν ἢ ἀπροαίρετα; — προαιρετικά. — προαιρετικὸν οὖν ἐστιν ἡ ἡδονὴ
            ἡ ψυχική; <milestone unit="section" n="6"/> — ἔφη. — αὕτη δʼ ἐπὶ τίσιν γίνεται; πότερον
            ἐφʼ αὑτῇ; ἀλλʼ ἀδιανόητόν ἐστιν· προηγουμένην γάρ τινα ὑφεστάναι δεῖ οὐσίαν τοῦ ἀγαθοῦ,
            ἧς τυγχάνοντες ἡσθησόμεθα κατὰ ψυχήν. — ὡμολόγει καὶ τοῦτο. — ἐπὶ τίνι οὖν ἡσθησόμεθα
            ταύτην τὴν ψυχικὴν ἡδονήν; <milestone unit="section" n="7"/> εἰ γὰρ ἐπὶ τοῖς ψυχικοῖς
            ἀγαθοῖς, εὕρηται ἡ οὐσία τοῦ ἀγαθοῦ. οὐ γὰρ δύναται ἄλλο μὲν εἶναι ἀγαθόν, ἄλλο δʼ ἐφʼ ᾧ
            εὐλόγως ἐπαιρόμεθα, οὐδὲ τοῦ προηγουμένου μὴ ὄντος ἀγαθοῦ τὸ ἐπιγέννημα ἀγαθὸν εἶναι.
            ἵνα γὰρ εὔλογον ᾖ τὸ ἐπιγέννημα, τὸ προηγούμενον δεῖ ἀγαθὸν εἶναι. <milestone
              unit="section" n="8"/> ἀλλʼ οὐ μὴ εἴπητε φρένας ἔχοντες· ἀνακόλουθα γὰρ ἐρεῖτε καὶ
            Ἐπικούρῳ καὶ τοῖς ἄλλοις ὑμῶν δόγμασιν. <milestone unit="section" n="9"/> ὑπολείπεται
            λοιπὸν ἐπὶ τοῖς σωματικοῖς ἥδεσθαι τὴν κατὰ ψυχὴν ἡδονήν· πάλιν ἐκεῖνα γίνεται
            προηγούμενα καὶ οὐσία τοῦ ἀγαθοῦ.</p>
          <milestone unit="section" n="10"/>
          <p>διὰ τοῦτο ἀφρόνως ἐποίησε Μάξιμος, εἰ διʼ ἄλλο τι ἔπλευσεν ἢ διὰ τὴν σάρκα, τοῦτʼ ἔστι
            διὰ τὸ κράτιστον. <milestone unit="section" n="11"/> ἀφρόνως δὲ ποιεῖ καὶ εἰ ἀπέχεται
            τῶν ἀλλοτρίων δικαστὴς ὢν καὶ δυνάμενος λαμβάνειν. ἀλλʼ ἄν σοι δόξῃ, ἐκεῖνο μόνον
            σκεπτώμεθα, ἵνα κεκρυμμένως, ἵνʼ ἀσφαλῶς, ἵνα μή τις γνῷ. <milestone unit="section"
              n="12"/> τὸ γὰρ κλέψαι οὐδʼ αὐτὸς Ἐπίκουρος ἀποφαίνει κακόν, ἀλλὰ τὸ ἐμπεσεῖν· καὶ ὅτι
            πίστιν περὶ τοῦ λαθεῖν λαβεῖν ἀδύνατον, διὰ τοῦτο λέγει <milestone unit="section" n="13"/>
            <q>μὴ κλέπτετε.</q> ἀλλʼ <q>ἐγώ σοι λέγω, ὅτι ἐὰν κομψῶς καὶ περιεσταλμένως γίνηται,
              λησόμεθα·</q> εἶτα καὶ <q>φίλους ἐν τῇ Ῥώμῃ ἔχομεν δυνατοὺς καὶ φίλ<del>ι</del>ας</q>
            καὶ <q>οἱ Ἕλληνες ἀδρανεῖς εἰσιν· οὐδεὶς τολμήσει ἀναβῆναι τούτου ἕνεκα.</q>
            <milestone unit="section" n="14"/> τί ἀπέχῃ τοῦ ἰδίου ἀγαθοῦ; ἄφρον ἐστὶ τοῦτο, ἠλίθιόν
            ἐστιν. ἀλλʼ οὐδʼ ἂν λέγῃς μοι, ὅτι ἀπέχῃ, πιστεύσω σοι. <milestone unit="section" n="15"
            /> ὡς γὰρ ἀδύνατόν ἐστι τῷ ψευδεῖ φαινομένῳ συγκαταθέσθαι καὶ ἀπὸ τοῦ ἀληθοῦς ἀπονεῦσαι,
            οὕτως ἀδύνατόν ἐστι τοῦ φαινομένου ἀγαθοῦ ἀποστῆναι. ὁ πλοῦτος δʼ ἀγαθὸν καὶ οἱονανεὶ τὸ
            ποιητικώτατόν γε τῶν ἡδονῶν. <milestone unit="section" n="16"/> διὰ τί μὴ περιποιήσῃ
            αὐτόν; διὰ τί δὲ μὴ τὴν τοῦ γείτονος γυναῖκα διαφθείρωμεν, ἂν δυνώμεθα λαθεῖν, ἂν δὲ
            φλυαρῇ ὁ ἀνήρ, καὶ αὐτὸν προσεκτραχηλίσωμεν; <milestone unit="section" n="17"/> εἰ
            θέλεις εἶναι φιλόσοφος οἷος δεῖ, εἴ γε τέλειος, εἰ ἀκολουθῶν σου τοῖς δόγμασιν· εἰ δὲ
            μή, οὐδὲν διοίσεις ἡμῶν τῶν λεγομένων Στωικῶν· καὶ αὐτοὶ γὰρ ἄλλα λέγομεν, ἄλλα δὲ
            ποιοῦμεν. <milestone unit="section" n="18"/> ἡμεῖς λέγομεν τὰ καλά, ποιοῦμεν τὰ αἰσχρά·
            σὺ τὴν ἐναντίαν διαστροφὴν ἔσῃ διεστραμμένος δογματίζων τὰ αἰσχρά, ποιῶν τὰ καλά. </p>
          <p>τὸν θεόν σοι, ἐπινοεῖς Ἐπικουρείων πόλιν; <milestone unit="section" n="19"/>
            <q>ἐγὼ οὐ γαμῶ.</q>
            <q>οὐδʼ ἐγώ· οὐ γὰρ γαμητέον.</q> ἀλλʼ οὐδὲ παιδοποιητέον, ἀλλʼ οὐδὲ πολιτευτέον. τί οὖν
            γένηται; πόθεν οἱ πολῖται; τίς αὐτοὺς παιδεύσει; τίς ἐφήβαρχος, τίς γυμνασίαρχος; τί δὲ
            καὶ παιδεύσει αὐτούς; ἃ Λακεδαιμόνιοι ἐπαιδεύοντο ἢ Ἀθηναῖοι; <milestone unit="section"
              n="20"/> λάβε μοι νέον, ἄγαγε κατὰ τὰ δόγματά σου. πονηρά ἐστι τὰ δόγματα, ἀνατρεπτικὰ
            πόλεως, λυμαντικὰ οἴκων, οὐδὲ γυναιξὶ πρέποντα. ἄφες ταῦτʼ, ἄνθρωπε. <milestone
              unit="section" n="21"/> ζῇς ἐν ἡγεμονούσῃ πόλει· ἄρχειν σε δεῖ, κρίνειν δικαίως,
            ἀπέχεσθαι τῶν ἀλλοτρίων, σοὶ καλὴν γυναῖκα φαίνεσθαι μηδεμίαν ἢ τὴν σήν, καλὸν παῖδα
            μηδένα, καλὸν ἀργύρωμα μηδέν, χρύσωμα μηδέν. τούτοις σύμφωνα δόγματα ζήτησον, <milestone
              unit="section" n="22"/> ἀφʼ ὧν ὁρμώμενος ἡδέως ἀφέξῃ πραγμάτων οὕτως πιθανῶν πρὸς τὸ
            ἀγαγεῖν καὶ νικῆσαι. <milestone unit="section" n="23"/> ἂν δὲ πρὸς τῇ πιθανότητι τῇ
            ἐκείνων καὶ φιλοσοφίαν τινά ποτε ταύτην ἐξευρηκότες ὦμεν συνεπωθοῦσαν ἡμᾶς ἐπʼ αὐτὰ καὶ
            ἐπιρρωννύουσαν, τί γένηται; <milestone unit="section" n="24"/> ἐν τορεύματι τί κράτιστόν
            ἐστιν, ὁ ἄργυρος ἢ ἡ τέχνη; χειρὸς οὐσία μὲν ἡ σάρξ, προηγούμενα δὲ τὰ χειρὸς ἔργα.
              <milestone unit="section" n="25"/> οὐκοῦν καὶ καθήκοντα τρισσά· τὰ μὲν πρὸς τὸ εἶναι,
            τὰ δὲ πρὸς τὸ ποιὰ εἶναι, τὰ δʼ αὐτὰ τὰ προηγούμενα. οὕτως καὶ ἀνθρώπου οὐ τὴν ὕλην δεῖ
            τιμᾶν, τὰ σαρκίδια, ἀλλὰ τὰ προηγούμενα. <milestone unit="section" n="26"/> τίνα ἐστὶ
            ταῦτα; πολιτεύεσθαι, γαμεῖν, παιδοποιεῖσθαι, θεὸν σέβειν, γονέων ἐπιμελεῖσθαι, καθόλου
            ὀρέγεσθαι, ἐκκλίνειν, ὁρμᾶν, ἀφορμᾶν, ὡς ἕκαστον τούτων δεῖ ποιεῖν, ὡς πεφύκαμεν.
            πεφύκαμεν δὲ πῶς; <milestone unit="section" n="27"/> ὡς ἐλεύθεροι, ὡς γενναῖοι, ὡς
            αἰδήμονες. ποῖον γὰρ ἄλλο ζῷον ἐρυθριᾷ, ποῖον αἰσχροῦ φαντασίαν λαμβάνει; <milestone
              unit="section" n="28"/> τὴν ἡδονὴν δʼ ὑπόταξαι τούτοις ὡς διάκονον, ὡς ὑπηρέτιν, ἵνα
            προθυμίας ἐκκαλέσηται, ἵνʼ ἐν τοῖς κατὰ φύσιν ἔργοις παρακρατῇ.</p>
          <p>ἀλλʼ ἐγὼ πλούσιός εἰμι καὶ οὐδενὸς χρεία μοί ἐστιν. <milestone unit="section" n="29"/>
            — τί οὖν ἔτι προσποιῇ φιλοσοφεῖν; ἀρκεῖ τὰ χρυσώματα καὶ τὰ ἀργυρώματα· τί σοι χρεία
            δογμάτων; <milestone unit="section" n="30"/> — ἀλλὰ καὶ κριτής εἰμι τῶν Ἑλλήνων. — οἶδας
            κρίνειν; τί σε ἐποίησεν εἰδέναι; — Καῖσάρ μοι κωδίκελλον ἔγραψεν. — Γραψάτω σοι, ἵνα
            κρίνῃς περὶ τῶν μουσικῶν· καὶ τί σοι ὄφελος; <milestone unit="section" n="31"/> ὅμως δὲ
            πῶς κριτὴς ἐγένου; τὴν τίνος χεῖρα καταφιλήσας, τὴν Συμφόρου ἢ τὴν Νουμηνίου; τίνος πρὸ
            τοῦ κοιτῶνος κοιμηθείς; τίνι πέμψας δῶρα; εἶτα οὐκ αἰσθάνῃ, ὅτι τοσούτου ἄξιόν ἐστι
            κριτὴν εἶναι ὅσου Νουμήνιος; — ἀλλὰ δύναμαι ὃν θέλω εἰς φυλακὴν βαλεῖν. <milestone
              unit="section" n="32"/> — ὡς λίθον. — ἀλλὰ δύναμαι ξυλοκοπῆσαι ὃν θέλω. — ὡς ὄνον. οὐκ
            ἔστι τοῦτο ἀνθρώπων ἀρχή. <milestone unit="section" n="33"/> ὡς λογικῶν ἡμῶν ἄρξον
            δεικνὺς ἡμῖν τὰ συμφέροντα καὶ ἀκολουθήσομεν· δείκνυε τὰ ἀσύμφορα καὶ ἀποστραφησόμεθα.
              <milestone unit="section" n="34"/> ζηλωτὰς ἡμᾶς κατασκεύασον σεαυτοῦ ὡς Σωκράτης
            ἑαυτοῦ. ἐκεῖνος ἦν ὁ ὡς ἀνθρώπων ἄρχων, ὁ κατεσκευακὼς ὑποτεταχότας αὐτῷ τὴν ὄρεξιν τὴν
            αὑτῶν, τὴν ἔκκλισιν, τὴν ὁρμήν, τὴν ἀφορμήν. <milestone unit="section" n="35"/>
            <q>τοῦτο ποίησον, τοῦτο μὴ ποιήσῃς· εἰ δὲ μή, εἰς φυλακήν σε βαλῶ.</q> οὐκέτι ὡς λογικῶν
            ἡ ἀρχὴ γίνεται. <milestone unit="section" n="36"/> ἀλλʼ <q>ὡς ὁ Ζεὺς διέταξεν, τοῦτο
              ποίησον· ἂν δὲ μὴ ποιήσῃς, ζημιωθήσῃ, βλαβήσῃ.</q> ποίαν βλάβην; ἄλλην οὐδεμίαν, ἀλλὰ
            τὸ μὴ ποιῆσαι ἃ δεῖ· ἀπολέσεις τὸν πιστόν, τὸν αἰδήμονα, τὸν κόσμιον. τούτων ἄλλας
            βλάβας μείζονας μὴ ζήτει.</p>
        </div>
        <div n="8" type="chapter">
          <head>πῶς πρὸς τὰς φαντασίας γυμναστέον.</head>
          <milestone unit="section" n="1"/>
          <p>ὡς πρὸς τὰ ἐρωτήματα τὰ σοφιστικὰ γυμναζόμεθα, οὕτως καὶ πρὸς τὰς φαντασίας καθʼ ἡμέραν
            ἔδει γυμνάζεσθαι· προτείνουσι γὰρ ἡμῖν καὶ αὗται ἐρωτήματα. <milestone unit="section"
              n="2"/> ὁ υἱὸς ἀπέθανε τοῦ δεῖνος. ἀπόκριναι <q>ἀπροαίρετον, οὐ κακόν.</q> ὁ πατὴρ τὸν
            δεῖνα ἀποκληρονόμον ἀπέλ<del>ε</del>ιπεν. τί σοι δοκεῖ; <q>ἀπροαίρετον, οὐ κακόν.</q>
            Καῖσαρ αὐτὸν κατέκρινεν. <milestone unit="section" n="3"/>
            <q>ἀπροαίρετον, οὐ κακόν.</q> ἐλυπήθη ἐπὶ τούτοις. <q>προαιρετικόν, κακόν.</q> γενναίως
            ὑπέμεινεν. <q>προαιρετικόν, ἀγαθόν.</q>
            <milestone unit="section" n="4"/> κἂν οὕτως ἐθιζώμεθα, προκόψομεν· οὐδέποτε γὰρ ἄλλῳ
            συγκαταθησόμεθα ἢ οὗ φαντασία καταληπτικὴ γίνεται. <milestone unit="section" n="5"/> ὁ
            υἱὸς ἀπέθανε. τί ἐγένετο; ὁ υἱὸς ἀπέθανεν. ἄλλο οὐδέν; οὐδ<del>ε</del>έν. τὸ πλοῖον
            ἀπώλετο. τί ἐγένετο; τὸ πλοῖον ἀπώλετο. εἰς φυλακὴν ἀπήχθη. τί γέγονεν; εἰς φυλακὴν
            ἀπήχθη. τὸ δʼ ὅτι <q>κακῶς πέπραχεν</q>
            <milestone unit="section" n="6"/> ἐξ αὑτοῦ ἕκαστος προστίθησιν. <q>ἀλλʼ οὐκ ὀρθῶς ταῦτα
              ὁ Ζεὺς ποιεῖ.</q> διὰ τί; ὅτι σε ὑπομενητικὸν ἐποίησεν, ὅτι μεγαλόψυχον, ὅτι ἀφεῖλεν
            αὐτῶν τὸ εἶναι κακά, ὅτι ἔξεστίν σοι πάσχοντι ταῦτα εὐδαιμονεῖν, ὅτι σοι τὴν θύραν
            ἤνοιξεν, ὅταν σοι μὴ ποιῇ; ἄνθρωπε, ἔξελθε καὶ μὴ ἐγκάλει. <milestone unit="section"
              n="7"/></p>
          <p>πῶς ἔχουσι Ῥωμαῖοι πρὸς φιλοσόφους ἂν θέλῃς γνῶναι, ἄκουσον. Ἰταλικὸς ὁ μάλιστα δοκῶν
            αὐτῶν φιλόσοφος εἶναι παρόντος ποτέ μου χαλεπήνας τοῖς ἰδίοις, ὡς ἀνήκεστα πάσχων, <q>οὐ
              δύναμαι,</q> ἔφη, <q>φέρειν· ἀπόλλυτέ με, ποιήσετέ με τοιοῦτον γενέσθαι,</q> δείξας
            ἐμέ.</p>
        </div>
        <div n="9" type="chapter">
          <head>πρός τινα ῥήτορα ἀνιόντα εἰς Ῥώμην ἐπὶ δίκῃ.</head>
          <milestone unit="section" n="1"/>
          <p>εἰσελθόντος δέ τινος πρὸς αὐτόν, ὃς εἰς Ῥώμην ἀνῄει δίκην ἔχων περὶ τιμῆς τῆς αὑτοῦ,
            πυθόμενος τὴν αἰτίαν, διʼ ἣν ἄνεισιν, ἐπερωτήσαντος ἐκείνου, τίνα γνώμην ἔχει περὶ τοῦ
            πράγματος, <milestone unit="section" n="2"/> εἴ μου πυνθάνῃ, τί πράξεις ἐν Ῥώμῃ, φησίν,
            πότερον κατορθώσεις ἢ ἀποτεύξῃ, θεώρημα πρὸς τοῦτο οὐκ ἔχω· εἰ δὲ πυνθάνῃ, πῶς πράξεις,
            τοῦτο εἰπεῖν, ὅτι, εἰ μὲν ὀρθὰ δόγματα ἔχεις, καλῶς, εἰ δὲ φαῦλα, κακῶς. παντὶ γὰρ
            αἴτιον τοῦ πράσσειν τι δόγμα. <milestone unit="section" n="3"/> τί γάρ ἐστιν, ὃ
            ἐπεθύμησας προστάτης χειροτονηθῆναι Κνωσίων; τὸ δόγμα. τί ἐστιν, διʼ ὃ νῦν εἰς Ῥώμην
            ἀνέρχῃ; τὸ δόγμα. καὶ μετὰ χειμῶνος καὶ κινδύνου καὶ ἀναλωμάτων; — ἀνάγκη γάρ ἐστιν. —
            τίς σοι λέγει τοῦτο; <milestone unit="section" n="4"/> τὸ δόγμα. οὐκοῦν εἰ πάντων αἴτια
            τὰ δόγματα, φαῦλα δέ τις ἔχει δόγματα, οἷον ἂν ᾖ τὸ αἴτιον, τοιοῦτον καὶ τὸ
            ἀποτελούμενον. <milestone unit="section" n="5"/> ἆρʼ οὖν πάντες ἔχομεν ὑγιῆ δόγματα καὶ
            σὺ καὶ ὁ ἀντίδικός σου; καὶ πῶς διαφέρεσθε; ἀλλὰ σὺ μᾶλλον ἢ ἐκεῖνος; διὰ τί; δοκεῖ σοι.
            κἀκείνῳ καὶ τοῖς μαινομένοις. τοῦτο πονηρὸν κριτήριον. ἀλλὰ δεῖξόν μοι, <milestone
              unit="section" n="6"/> ὅτι ἐπίσκεψίν τινα καὶ ἐπιμέλειαν πεποίησαι τῶν σαυτοῦ
            δογμάτων. καὶ ὡς νῦν εἰς Ῥώμην πλεῖς ἐπὶ τῷ προστάτης εἶναι Κνωσίων καὶ οὐκ ἐξαρκεῖ σοι
            μένειν ἐν οἴκῳ τὰς τιμὰς ἔχοντι ἃς εἶχες, ἀλλὰ μείζονός τινος ἐπιθυμεῖς καὶ
            ἐπιφανεστέρου, πότε οὕτως ἔπλευσας ὑπὲρ τοῦ τὰ δόγματα ἐπισκέψασθαι τὰ σαυτοῦ καὶ εἴ τι
            φαῦλον ἔχεις, ἐκβαλεῖν; <milestone unit="section" n="7"/> τίνι προσελήλυθας τούτου
            ἕνεκα; ποῖον χρόνον ἐπέταξας σαυτῷ, ποίαν ἡλικίαν; ἔπελθέ σου τοὺς χρόνους, εἰ ἐμὲ
            αἰσχύνῃ, αὐτὸς πρὸς σαυτόν. <milestone unit="section" n="8"/> ὅτε παῖς ἦς, ἐξήταζες τὰ
            σαυτοῦ δόγματα; οὐχὶ δʼ ὡς πάντα ποιεῖς, ἐποίεις ἃ ἐποίεις; ὅτε δὲ μειράκιον ἤδη καὶ τῶν
            ῥητόρων ἤκουες καὶ αὐτὸς ἐμελέτας, τί σοι λείπειν ἐφαντάζου; <milestone unit="section"
              n="9"/> ὅτε δὲ νεανίσκος καὶ ἤδη ἐπολιτεύου καὶ δίκας αὐτὸς ἔλεγες καὶ εὐδοκίμεις, τίς
            σοι ἔτι ἴσος ἐφαίνετο; ποῦ δʼ ἂν ἠνέσχου ὑπό τινος ἐξεταζόμενος, ὅτι πονηρὰ ἔχεις
            δόγματα; <milestone unit="section" n="10"/> τί οὖν σοι θέλεις εἴπω; — βοήθησόν μοι εἰς
            τὸ πρᾶγμα. — οὐκ ἔχω πρὸς τοῦτο θεωρήματα· οὐδὲ σύ, εἰ τούτου ἕνεκα ἐλήλυθας πρὸς ἐμέ,
            ὡς πρὸς φιλόσοφον ἐλήλυθας, ἀλλʼ ὡς πρὸς λαχανοπώλην, ἀλλʼ ὡς πρὸς σκυτέα. <milestone
              unit="section" n="11"/> — πρὸς τί οὖν ἔχουσιν οἱ φιλόσοφοι θεωρήματα; — πρὸς τοῦτο, ὅ
            τι ἂν ἀποβῇ, τὸ ἡγεμονικὸν ἡμῶν κατὰ φύσιν ἔχειν καὶ διεξάγειν. μικρόν σοι δοκεῖ τοῦτο;
            — οὔ· ἀλλὰ τὸ μέγιστον. — τί οὖν; ὀλίγου χρόνου χρείαν ἔχει καὶ ἔστι παρερχόμενον αὐτὸ
            λαβεῖν; εἰ δύνασαι, λάμβανε.</p>
          <p>εἶτʼ ἐρεῖς <milestone unit="section" n="12"/>
            <q>συνέβαλ<del>λ</del>ον Ἐπικτήτῳ ὡς λίθῳ, ὡς ἀνδριάντι.</q> εἶδες γάρ με καὶ πλέον
            οὐδέν. ἀνθρώπῳ δʼ ὡς ἀνθρώπῳ συμβάλλει ὁ τὰ δόγματα αὐτοῦ καταμανθάνων καὶ ἐν τῷ μέρει
            τὰ ἴδια δεικνύων. <milestone unit="section" n="13"/> κατάμαθέ μου τὰ δόγματα, δεῖξόν μοι
            τὰ σὰ καὶ οὕτως λέγε συμβεβληκέναι μοι. ἐλέγξωμεν ἀλλήλους· εἴ τι ἔχω κακὸν δόγμα, ἄφελε
            αὐτό· εἴ τι ἔχεις, θὲς εἰς τὸ μέσον. τοῦτό ἐστι φιλοσόφῳ συμβάλλειν. <milestone
              unit="section" n="14"/> οὔ· ἀλλὰ <q>πάροδός ἐστι καὶ ἕως τὸ πλοῖον μισθούμεθα,
              δυνάμεθα καὶ Ἐπίκτητον ἰδεῖν· ἴδωμεν, τί ποτε λέγει.</q> εἶτʼ ἐξελθὼν <q>οὐδὲν ἦν ὁ
              Ἐπίκτητος, ἐσολοίκιζεν, ἐβαρβάριζεν.</q> τίνος γὰρ ἄλλου κριταὶ εἰσέρχεσθε; <milestone
              unit="section" n="15"/>
            <q>ἀλλʼ ἂν πρὸς τούτοις,</q> φησίν, <q>ὦ, ἀγρὸν οὐχ ἕξω ὡς οὐδὲ σύ, ποτήρια ἀργυρᾶ οὐχ
              ἕξω ὡς οὐδὲ σύ, κτήνη καλὰ ὡς οὐδὲ σύ.</q>
            <milestone unit="section" n="16"/> πρὸς ταῦτα ἴσως ἀρκεῖ ἐκεῖνο εἰπεῖν ὅτι <q>ἀλλὰ
              χρείαν αὐτῶν οὐκ ἔχω· σὺ δʼ ἂν πολλὰ κτήσῃ, ἄλλων χρείαν ἔχεις, θέλεις οὐ θέλεις,
              πτωχότερός μου.</q>
            <milestone unit="section" n="17"/> — τίνος οὖν ἔχω χρείαν; — τοῦ σοὶ μὴ παρόντος· τοῦ
            εὐσταθεῖν, τοῦ κατὰ φύσιν ἔχειν τὴν διάνοιαν, τοῦ μὴ ταράττεσθαι. <milestone
              unit="section" n="18"/> πάτρων, οὐ πάτρων, τί μοι μέλει; σοὶ μέλει. πλουσιώτερός σου
            εἰμί· οὐκ ἀγωνιῶ, τί φρονήσει περὶ ἐμοῦ ὁ Καῖσαρ· οὐδένα κολακεύω τούτου ἕνεκα. ταῦτα
            ἔχω ἀντὶ τῶν ἀργυρωμάτων, ἀντὶ τῶν χρυσωμάτων. σὺ χρυσᾶ σκεύη, ὀστράκινον τὸν λόγον, τὰ
            δόγματα, τὰς συγκαταθέσεις, τὰς ὁρμάς, τὰς ὀρέξεις. <milestone unit="section" n="19"/>
            ὅταν δὲ ταῦτα ἔχω κατὰ φύσιν, διὰ τί μὴ φιλοτεχνήσω καὶ περὶ τὸν λόγον; εὐσχολῶ γάρ· οὐ
            περισπᾶταί μου ἡ διάνοια. τί ποιήσω μὴ περισπώμενος; τούτου τί ἀνθρωπικώτερον ἔχω;
              <milestone unit="section" n="20"/> ὑμεῖς ὅταν μηδὲν ἔχητε, ταράσσεσθε, εἰς θέατρον
            εἰσέρχεσθε ἢ ἀναλύετε· διὰ τί ὁ φιλόσοφος μὴ ἐξεργάσηται τὸν αὑτοῦ λόγον; <milestone
              unit="section" n="21"/> σὺ κρυστάλλινα, ἐγὼ τὰ τοῦ Ψευδομένου· σὺ μούρρινα, ἐγὼ τὰ τοῦ
            Ἀποφάσκοντος. σοὶ πάντα μικρὰ φαίνεται ἃ ἔχεις, ἐμοὶ τὰ ἐμὰ πάντα μεγάλα. ἀπλήρωτός σου
            ἐστὶν ἡ ἐπιθυμία, ἡ ἐμὴ πεπλήρωται. <milestone unit="section" n="22"/> τοῖς παιδίοις εἰς
            στενόβρογχον κεράμιον καθιεῖσιν τὴν χεῖρα καὶ ἐκφέρουσιν ἰσχαδοκάρυα τοῦτο συμβαίνει· ἂν
            πληρώσῃ τὴν χεῖρα, ἐξενεγκεῖν οὐ δύναται, εἶτα κλάει. ἄφες ὀλίγα ἐξ αὐτῶν καὶ ἐξοίσεις.
            καὶ σὺ ἄφες τὴν ὄρεξιν· μὴ πολλῶν ἐπιθύμει καὶ οἴσεις.</p>
        </div>
        <div n="10" type="chapter">
          <head>πῶς φέρειν δεῖ τὰς νόσους.</head>
          <milestone unit="section" n="1"/>
          <p>ἑκάστου δόγματος ὅταν ἡ χρεία παρῇ, πρόχειρον αὐτὸ ἔχειν δεῖ· ἐπʼ ἀρίστῳ τὰ περὶ
            ἀρίστου, ἐν βαλανείῳ τὰ περὶ βαλανείου, ἐν κοίτῃ τὰ περὶ κοίτης. <milestone
              unit="section" n="2"/>
            <quote rend="blockquote"><lb/>μηδʼ ὕπνον μαλακοῖσιν ἐπʼ ὄμμασι προσδέξασθαι, <lb/>πρὶν
              τῶν ἡμερινῶν ἔργων λογίσασθαι ἕκαστα· <milestone unit="section" n="3"/>
              <lb/>πῇ παρέβην; τί δʼ ἔρεξα; τί μοι δέον οὐ τετέλεσται; <lb/>ἀρξάμενος δʼ ἀπὸ τοῦδε †
              ἐπέξιθι· καὶ μετέπειτα <lb/>δειλὰ μὲν † ῥέξας ἐπιπλήσσεο, χρηστὰ δὲ τέρπου.</quote>
            καὶ τούτους τοὺς στίχους κατέχειν χρηστικῶς, <milestone unit="section" n="4"/> οὐχ ἵνα
            διʼ αὐτῶν ἀναφωνῶμεν, ὡς διὰ τοῦ Παιὰν Ἄπολλον. πάλιν ἐν πυρετῷ τὰ πρὸς τοῦτο·
              <milestone unit="section" n="5"/> μή, ἂν πυρέξωμεν, ἀφιέναι πάντα καὶ ἐπιλανθάνεσθαι·
              <q>ἂν ἐγὼ ἔτι φιλοσοφήσω, ὃ θέλει γινέσθω. πού ποτʼ ἀπελθόντα τοῦ σωματίου
              ἐπιμελεῖσθαι †</q>
            <milestone unit="section" n="6"/> εἴ τε καὶ πυρετὸς οὐκ ἔρχεται. τὸ δὲ φιλοσοφῆσαι τί
            ἐστιν; οὐχὶ παρασκευάσασθαι πρὸς τὰ συμβαίνοντα; οὐ παρακολουθεῖς οὖν, ὅτι τοιοῦτόν τι
            λέγεις <q>ἂν ἔτι ἐγὼ παρασκευάσωμαι πρὸς τὸ πρᾴως φέρειν τὰ συμβαίνοντα, ὃ θέλει
              γινέσθω;</q> οἷον εἴ τις πληγὰς λαβὼν ἀποσταίη τοῦ παγκρατιάζειν. <milestone
              unit="section" n="7"/> ἀλλʼ ἐκεῖ μὲν ἔξεστι καταλῦσαι καὶ μὴ δέρεσθαι, ἐνθάδε δʼ ἂν
            καταλύσωμεν φιλοσοφοῦντες, τί ὄφελος; τί οὖν δεῖ λέγειν αὐτὸν ἐφʼ ἑκάστου τῶν τραχέων;
            ὅτι <q>ἕνεκα τούτου ἐγυμναζόμην, ἐπὶ τοῦτο ἤσκουν.</q>
            <milestone unit="section" n="8"/> ὁ θεός σοι λέγει <q>δός μοι ἀπόδειξιν, εἰ νομίμως
              ἤθλησας, εἰ ἔφαγες ὅσα δεῖ, εἰ ἐγυμνάσθης, εἰ τοῦ ἀλείπτου ἤκουσας·</q> εἶτʼ ἐπʼ αὐτοῦ
            τοῦ ἔργου καταμαλακίζῃ; νῦν τοῦ πυρέττειν καιρός ἐστιν, τοῦτο καλῶς γινέσθω· τοῦ διψᾶν,
            δίψα καλῶς· τοῦ πεινᾶν, πείνα καλῶς. <milestone unit="section" n="9"/> οὐκ
            <del>ἐξ</del>ἔστιν ἐπὶ σοί; τίς σε κωλύσει; ἀλλὰ πιεῖν μὲν κωλύσει ὁ ἰατρός, καλῶς δὲ
            διψᾶν οὐ δύναται· καὶ φαγεῖν μὲν κωλύσει, πεινᾶν δὲ καλῶς οὐ δύναται.</p>
          <p>ἀλλʼ οὐ φιλολογῶ; <milestone unit="section" n="10"/> — τίνος δʼ ἕνεκα φιλολογεῖς;
            ἀνδράποδον, οὐχ ἵνα εὐροῇς; οὐχ ἵνα εὐσταθῇς; οὐχ ἵνα κατὰ φύσιν ἔχῃς καὶ διεξάγῃς;
              <milestone unit="section" n="11"/> τί κωλύει πυρέσσοντα κατὰ φύσιν ἔχειν τὸ
            ἡγεμονικόν; ἐνθάδʼ ὁ ἔλεγχος τοῦ πράγματος, ἡ δοκιμασία τοῦ φιλοσοφοῦντος. μέρος γάρ
            ἐστι καὶ τοῦτο τοῦ βίου, ὡς περίπατος, ὡς πλοῦς, ὡς ὁδοιπορία, οὕτως καὶ πυρετός.
              <milestone unit="section" n="12"/> μή τι περιπατῶν ἀναγιγνώσκεις; — οὔ. — οὕτως οὐδὲ
            πυρέσσων. ἀλλʼ ἂν καλῶς περιπατῇς, ἔχεις τὸ τοῦ περιπατοῦντος· ἂν καλῶς πυρέξῃς, ἔχεις
            τὰ τοῦ πυρέσσοντος. <milestone unit="section" n="13"/> τί ἐστι καλῶς πυρέσσειν; μὴ θεὸν
            μέμψασθαι, μὴ ἄνθρωπον, μὴ θλιβῆναι ὑπὸ τῶν γινομένων, εὖ καὶ καλῶς προσδέχεσθαι τὸν
            θάνατον, ποιεῖν τὰ προστασσόμενα· ὅταν ὁ ἰατρὸς εἰσέρχηται, μὴ φοβεῖσθαι, τί εἴπῃ, μηδʼ
            ἂν εἴπῃ <q>κομψῶς ἔχεις,</q> ὑπερχαίρειν· τί γάρ σοι ἀγαθὸν εἶπεν; ὅτε γὰρ ὑγίαινες, τί
            σοι ἦν ἀγαθόν; <milestone unit="section" n="14"/> μηδʼ ἂν εἴπῃ <q>κακῶς ἔχεις,</q>
            ἀθυμεῖν· τί γάρ ἐστι τὸ κακῶς ἔχειν; ἐγγίζειν τῷ διαλυθῆναι τὴν ψυχὴν ἀπὸ τοῦ σώματος.
            τί οὖν δεινόν ἐστιν; ἐὰν νῦν μὴ ἐγγίσῃς, ὕστερον οὐκ ἐγγιεῖς; ἀλλὰ ὁ κόσμος μέλλει
            ἀνατρέπεσθαι σοῦ ἀποθανόντος; <milestone unit="section" n="15"/> τί οὖν κολακεύεις τὸν
            ἰατρόν; τί λέγεις <q>ἐὰν σὺ θέλῃς, κύριε, καλῶς ἕξω;</q> τί παρέχεις αὐτῷ ἀφορμὴν τοῦ
            ἐπᾶραι ὀφρῦν; οὐχὶ δὲ τὴν αὑτοῦ ἀξίαν αὐτῷ ἀποδίδως, ὡς σκυτεῖ περὶ τὸν πόδα, ὡς τέκτονι
            περὶ τὴν οἰκίαν, οὕτως καὶ τῷ ἰατρῷ περὶ τὸ σωμάτιον, τὸ οὐκ ἐμόν, τὸ φύσει νεκρόν;
            τούτων ὁ καιρός ἐστι τῷ πυρέσσοντι· ἂν ταῦτα ἐκπληρώσῃ, ἔχει τὰ αὑτοῦ. <milestone
              unit="section" n="16"/> οὐ γάρ ἐστιν ἔργον τοῦ φιλοσόφου ταῦτα τὰ ἐκτὸς τηρεῖν, οὔτε
            τὸ οἰνάριον οὔτε τὸ ἐλάδιον οὔτε τὸ σωμάτιον, ἀλλὰ τί; τὸ ἴδιον ἡγεμονικόν. τὰ δʼ ἔξω
            πῶς; μέχρι τοῦ μὴ ἀλογίστως κατὰ ταῦτα ἀναστρέφεσθαι. <milestone unit="section" n="17"/>
            ποῦ οὖν ἔτι καιρὸς τοῦ φοβεῖσθαι; ποῦ οὖν ἔτι καιρὸς ὀργῆς; ποῦ φόβου περὶ τῶν
            ἀλλοτρίων, περὶ τῶν μηδενὸς ἀξίων; <milestone unit="section" n="18"/> δύο γὰρ ταῦτα
            πρόχειρα ἔχειν δεῖ· ὅτι ἔξω τῆς προαιρέσεως οὐδέν ἐστιν οὔτε ἀγαθὸν οὔτε κακὸν καὶ ὅτι
            οὐ δεῖ προηγεῖσθαι τῶν πραγμάτων, ἀλλʼ ἐπακολουθεῖν. <milestone unit="section" n="19"/>
            <q>οὐκ ἔδει οὕτως μοι προσενεχθῆναι τὸν ἀδελφόν.</q> οὔ· ἀλλὰ τοῦτο μὲν ἐκεῖνος ὄψεται.
            ἐγὼ δʼ, ὡς ἂν προσενεχθῇ, αὐτὸς ὡς δεῖ χρήσομαι τοῖς πρὸς ἐκεῖνον. <milestone
              unit="section" n="20"/> τοῦτο γὰρ ἐμόν ἐστιν, ἐκεῖνο δʼ ἀλλότριον· τοῦτο οὐδεὶς
            κωλῦσαι δύναται, ἐκεῖνο κωλύεται.</p>
        </div>
        <div n="11" type="chapter">
          <head>σποράδην τινά.</head>
          <milestone unit="section" n="1"/>
          <p>εἰσί τινες ὡς ἐκ νόμου διατεταγμέναι κολάσεις τοῖς ἀπειθοῦσι τῇ θείᾳ διοικήσει·
              <milestone unit="section" n="2"/>
            <q>ὃς ἂν ἄλλο τι ἡγήσηται ἀγαθὸν παρὰ τὰ προαιρετικά, φθονείτω, ἐπιθυμείτω, κολακευέτω,
              ταρασσέσθω· ὃς ἂν ἄλλο κακόν, λυπείσθω, πενθείτω, θρηνείτω, δυστυχείτω.</q>
            <milestone unit="section" n="3"/> καὶ ὅμως οὕτως πικρῶς κολαζόμενοι ἀποστῆναι οὐ
            δυνάμεθα.</p>
          <p>μέμνησο, τί λέγει ὁ ποιητὴς περὶ τοῦ ξένου· <milestone unit="section" n="4"/>
            <quote rend="blockquote"><lb/>ξεῖνʼ, οὔ μοι θέμις ἔστʼ<del>ι καὶ</del>, οὐδʼ εἰ κακίων
              σέθεν ἔλθοι, <lb/>ξεῖνον ἀτιμῆσαι· πρὸς γὰρ Διός εἰσιν ἅπαντες <lb/>ξεῖνοί τε πτωχοί
              τε.</quote> τοῦτο οὖν καὶ ἐπὶ πατρὸς πρόχειρον ἔχειν· <milestone unit="section" n="5"
            /> οὔ μοι θέμις ἔστʼ οὐδʼ εἰ κακίων σέθεν ἔλθοι, πατέρʼ ἀτιμῆσαι· πρὸς γὰρ Διός εἰσιν
            ἅπαντες τοῦ Πατρῴου· <milestone unit="section" n="6"/> καὶ ἐπʼ ἀδελφῷ· πρὸς γὰρ Διός
            εἰσιν ἅπαντες τοῦ Ὁμογνίου. καὶ οὕτως κατὰ τὰς ἄλλας σχέσεις εὑρήσομεν ἐπόπτην τὸν
            Δία.</p>
        </div>
        <div n="12" type="chapter">
          <head>περὶ ἀσκήσεως.</head>
          <milestone unit="section" n="1"/>
          <p>τὰς ἀσκήσεις οὐ δεῖ διὰ τῶν παρὰ φύσιν καὶ παραδόξων ποιεῖσθαι, ἐπεί τοι τῶν
            θαυματοποιῶν οὐδὲν διοίσομεν οἱ λέγοντες φιλοσοφεῖν. <milestone unit="section" n="2"/>
            δύσκολον γάρ ἐστι καὶ τὸ ἐπὶ σχοινίου περιπατεῖν καὶ οὐ μόνον δύσκολον, ἀλλὰ καὶ
            ἐπικίνδυνον. τούτου ἕνεκα δεῖ καὶ ἡμᾶς μελετᾶν ἐπὶ σχοινίου περιπατεῖν ἢ φοίνικα
            ἱστάνειν ἢ ἀνδριάντας περιλαμβάνειν; <milestone unit="section" n="3"/> οὐδαμῶς. οὐκ ἔστι
            τὸ δύσκολον πᾶν καὶ ἐπικίνδυνον ἐπιτήδειον πρὸς ἄσκησιν, ἀλλὰ τὸ πρόσφορον τῷ προκειμένῳ
            ἐκπονηθῆναι. <milestone unit="section" n="4"/> τί δʼ ἐστὶ τὸ προκείμενον ἐκπονηθῆναι;
            ὀρέξει καὶ ἐκκλίσει ἀκωλύτως ἀναστρέφεσθαι. τοῦτο δὲ τί ἐστιν, μήτε ὀρεγόμενον
            ἀποτυγχάνειν μήτʼ ἐκκλίνοντα περιπίπτειν. πρὸς τοῦτο οὖν καὶ τὴν ἄσκησιν ῥέπειν δεῖ.
              <milestone unit="section" n="5"/> ἐπεὶ γὰρ οὐκ ἔστιν ἀναπότευκτον σχεῖν τὴν ὄρεξιν καὶ
            τὴν ἔκκλισιν ἀπερίπτωτον ἄνευ μεγάλης καὶ συνεχοῦς ἀσκήσεως, ἴσθι ὅτι, ἐὰν ἔξω ἐάσῃς
            ἀποστρέφεσθαι αὐτὴν ἐπὶ τὰ ἀπροαίρετα, οὔτε τὴν ὄρεξιν ἐπιτευκτικὴν ἕξεις οὔτε τὴν
            ἔκκλισιν ἀπερίπτωτον. <milestone unit="section" n="6"/> καὶ ἐπεὶ τὸ ἔθος ἰσχυρὸν
            προηγῆται πρὸς μόνα ταῦτα εἰθισμένων ἡμῶν χρῆσθαι ὀρέξει καὶ ἐκκλίσει, δεῖ τῷ ἔθει τούτῳ
            ἐναντίον ἔθος ἀντιθεῖναι καὶ ὅπου ὁ πολὺς ὄλισθος τῶν φαντασιῶν, ἐκεῖ ἀντιτιθέναι τὸ
            ἀσκητικόν.</p>
          <milestone unit="section" n="7"/>
          <p>Ἑτεροκλινῶς ἔχω πρὸς ἡδονήν· ἀνατοιχήσω ἐπὶ τὸ ἐναντίον ὑπὲρ τὸ μέτρον τῆς ἀσκήσεως
            ἕνεκα. ἐκκλιτικῶς ἔχω πόνου· τρίψω μου καὶ γυμνάσω πρὸς τοῦτο τὰς φαντασίας ὑπὲρ τοῦ
            ἀποστῆναι τὴν ἔκκλισιν ἀπὸ παντὸς τοῦ τοιούτου. <milestone unit="section" n="8"/> τίς
            γάρ ἐστιν ἀσκητής; ὁ μελετῶν ὀρέξει μὲν μὴ χρῆσθαι, ἐκκλίσει δὲ πρὸς μόνα τὰ προαιρετικὰ
            χρῆσθαι καὶ μελετῶν μᾶλλον ἐν τοῖς δυσκαταπονήτοις. καθʼ ὃ καὶ ἄλλῳ πρὸς ἄλλα μᾶλλον
            ἀσκητέον. <milestone unit="section" n="9"/> τί οὖν ὧδε ποιεῖ τὸ φοίνικα στῆσαι ἢ τὸ
            στέγην δερματίνην καὶ ὅλμον καὶ ὕπερον περιφέρειν; <milestone unit="section" n="10"/>
            ἄνθρωπε, ἄσκησον, εἰ γοργὸς εἶ, λοιδορούμενος ἀνέχεσθαι, ἀτιμασθεὶς μὴ ἀχθεσθῆναι. εἶθʼ
            οὕτως προ<del>ς</del>βήσῃ, ἵνα, κἂν πλήξῃ σέ τις, εἴπῃς αὐτὸς πρὸς αὑτὸν ὅτι <q>δόξον
              ἀνδριάντα περιειληφέναι.</q>
            <milestone unit="section" n="11"/> εἶτα καὶ οἰναρίῳ κομψῶς χρῆσθαι, μὴ εἰς τὸ πολὺ
            πίνειν (καὶ γὰρ περὶ τοῦτο ἐπαρίστεροι ἀσκηταί εἰσιν), ἀλλὰ πρῶτον εἰς τὸ ἀποσχέσθαι,
            καὶ κορασιδίου ἀπέχεσθαι καὶ πλακουνταρίου. εἶτά ποτε ὑπὲρ δοκιμασίας, εἰ ἄρα, καθήσεις
            εὐκαίρως αὐτὸς σαυτὸν ὑπὲρ τοῦ γνῶναι, εἰ ὁμοίως ἡττῶσίν σε αἱ φαντασίαι. <milestone
              unit="section" n="12"/> τὰ πρῶτα δὲ φεῦγε μακρὰν ἀπὸ τῶν ἰσχυροτέρων. ἄνισος ἡ μάχη
            κορασιδίῳ κομψῷ πρὸς νέον ἀρχόμενον φιλοσοφεῖν· χύτρα, φασί, καὶ πέτρα οὐ συμφωνεῖ.
              <milestone unit="section" n="13"/></p>
          <p>μετὰ τὴν ὄρεξιν καὶ τὴν ἔκκλισιν δεύτερος τ<del>ρ</del>όπος ὁ περὶ τὴν ὁρμὴν καὶ
            ἀφορμήν· ἵνʼ εὐπειθὴς τῷ λόγῳ, ἵνα μὴ παρὰ καιρόν, μὴ παρὰ τόπον, μὴ παρὰ ἄλλην τινὰ
            τοιαύτην <del>ἀ</del>συμμετρίαν. <milestone unit="section" n="14"/> τρίτος ὁ περὶ τὰς
            συγκαταθέσεις, ὁ πρὸς τὰ πιθανὰ καὶ ἑλκυστικά. <milestone unit="section" n="15"/> ὡς γὰρ
            ὁ Σωκράτης ἔλεγεν ἀνεξέταστον βίον μὴ ζῆν, οὕτως ἀνεξέταστον φαντασίαν μὴ παραδέχεσθαι,
            ἀλλὰ λέγειν <q>ἔκδεξαι, ἄφες ἴδω, τίς εἶ καὶ πόθεν ἔρχῃ,</q> ὡς οἱ νυκτοφύλακες
              <q>δεῖξόν μοι τὰ συνθήματα.</q>
            <q>ἔχεις τὸ παρὰ τῆς φύσεως σύμβολον, ὃ δεῖ τὴν παραδεχθησομένην ἔχειν φαντασίαν;</q>
            <milestone unit="section" n="16"/> καὶ λοιπὸν ὅσα τῷ σώματι προσάγεται ὑπὸ τῶν
            γυμναζόντων αὐτό, ἂν μὲν ὧδέ που ῥέπῃ πρὸς ὄρεξιν καὶ ἔκκλισιν, εἴη ἂν καὶ αὐτὰ
            ἀσκητικά· ἂν δὲ πρὸς ἐπίδειξιν, ἔξω νενευκότος ἐστὶ καὶ ἄλλο τι θηρωμένου καὶ θεατὰς
            ζητοῦντος τοὺς ἐροῦντας <q>ὦ<del>ς</del> μεγάλου ἀνθρώπου.</q>
            <milestone unit="section" n="17"/> διὰ τοῦτο καλῶς ὁ Ἀπολλώνιος ἔλεγεν ὅτι <q>ὅταν θέλῃς
              σαυτῷ ἀσκῆσαι, διψῶν ποτε καύματος ἐφέλκυσαι βρόγχον ψυχροῦ καὶ ἔκπτυσον καὶ μηδενὶ
              εἴπῃς.</q></p>
        </div>
        <div n="13" type="chapter">
          <head>τί ἐρημία καὶ ποῖος ἔρημος.</head>
          <milestone unit="section" n="1"/>
          <p>ἐρημία ἐστὶ κατάστασίς τις ἀβοηθήτου. οὐ γὰρ ὁ μόνος ὢν εὐθὺς καὶ ἔρημος, ὥσπερ οὐδʼ ὁ
            ἐν πολλοῖς ὢν οὐκ ἔρημος. <milestone unit="section" n="2"/> ὅταν γοῦν ἀπολέσωμεν ἢ
            ἀδελφὸν ἢ υἱὸν ἢ φίλον, ᾧ προσαναπαυόμεθα, λέγομεν ἀπολελεῖφθαι ἔρημοι, πολλάκις ἐν Ῥώμῃ
            ὄντες, τοσούτου ὄχλου ἡμῖν ἀπαντῶντος καὶ τοσούτων συνοικούντων, ἔσθʼ ὅτε πλῆθος δούλων
            ἔχοντες. <milestone unit="section" n="3"/> θέλει γὰρ ὁ ἔρημος κατὰ τὴν ἔννοιαν ἀβοήθητός
            τις εἶναι καὶ ἐκκείμενος τοῖς βλάπτειν βουλομένοις. διὰ τοῦτο, ὅταν ὁδεύωμεν, τότε
            μάλιστα ἐρήμους λέγομεν ἑαυτούς, ὅταν εἰς λῃστὰς ἐμπέσωμεν. οὐ γὰρ ἀνθρώπου ὄψις
            ἐξαιρεῖται ἐρημίας, ἀλλὰ πιστοῦ καὶ αἰδήμονος καὶ ὠφελίμου. <milestone unit="section"
              n="4"/> ἐπεὶ εἰ τὸ μόνον εἶναι ἀρκεῖ πρὸς τὸ ἔρημον εἶναι, λέγε ὅτι καὶ ὁ Ζεὺς ἐν τῇ
            ἐκπυρώσει ἔρημός ἐστι καὶ κατακλαίει αὐτὸς ἑαυτοῦ· <q>τάλας ἐγώ, οὔτε τὴν Ἥραν ἔχω οὔτε
              τὴν Ἀθηνᾶν οὔτε τὸν Ἀπόλλωνα οὔτε ὅλως ἢ ἀδελφὸν ἢ υἱὸν ἢ ἔγγονον ἢ συγγενῆ.</q>
            <milestone unit="section" n="5"/> ταῦτα καὶ λέγουσί τινες ὅτι ποιεῖ μόνος ἐν τῇ
            ἐκπυρώσει. οὐ γὰρ ἐπινοοῦσι διεξαγωγὴν μόνου καὶ ἀπό τινος φυσικοῦ ὁρμώμενοι, ἀπὸ τοῦ
            φύσει κοινωνικοῦ εἶναι καὶ φιλαλλήλου καὶ ἡδέως συναναστρέφεσθαι ἀνθρώποις. <milestone
              unit="section" n="6"/> ἀλλʼ οὐδὲν ἧττον δεῖ τινα καὶ πρὸς τοῦτο παρασκευὴν ἔχειν τὸ
            δύνασθαι αὐτὸν ἑαυτῷ ἀρκεῖν, δύνασθαι αὐτὸν ἑαυτῷ συνεῖναι· <milestone unit="section"
              n="7"/> ὡς ὁ Ζεὺς αὐτὸς ἑαυτῷ σύνεστιν καὶ ἡσυχάζει ἐφʼ ἑαυτοῦ καὶ ἐννοεῖ τὴν
            διοίκησιν τὴν ἑαυτοῦ οἵα ἐστὶ καὶ ἐν ἐπινοίαις γίνεται πρεπούσαις ἑαυτῷ, οὕτως καὶ ἡμᾶς
            δύνασθαι αὐτοὺς ἑαυτοῖς λαλεῖν, μὴ προσδεῖσθαι ἄλλων, διαγωγῆς μὴ ἀπορεῖν· <milestone
              unit="section" n="8"/> ἐφιστάνειν τῇ θείᾳ διοικήσει, τῇ αὑτῶν πρὸς τἆλλα σχέσει·
            ἐπιβλέπειν, πῶς πρότερον εἴχομεν πρὸς τὰ συμβαίνοντα, πῶς νῦν· τίνα ἐστὶν ἔτι τὰ
            θλίβοντα· πῶς ἂν θεραπευθῇ καὶ ταῦτα, πῶς ἐξαιρεθῇ· εἴ τινα ἐξεργασίας δεῖται τούτων,
            κατὰ τὸν αὐτῶν λόγον ἐξεργάζεσθαι.</p>
          <milestone unit="section" n="9"/>
          <p>ὁρᾶτε γάρ, ὅτι εἰρήνην μεγάλην ὁ Καῖσαρ ἡμῖν δοκεῖ παρέχειν, ὅτι οὐκ εἰσὶν οὐκέτι
            πόλεμοι οὐδὲ μάχαι οὐδὲ λῃστήρια μεγάλα οὐδὲ πειρατικά, ἀλλʼ ἔξεστιν πάσῃ ὥρᾳ ὁδεύειν,
            πλεῖν ἀπʼ ἀνατολῶν ἐπὶ δυσμάς. <milestone unit="section" n="10"/> μή τι οὖν καὶ ἀπὸ
            πυρετοῦ δύναται ἡμῖν εἰρήνην παρασχεῖν, μή τι καὶ ἀπὸ ναυαγίου, μή τι καὶ ἀπὸ ἐμπρησμοῦ
            ἢ ἀπὸ σεισμοῦ ἢ ἀπὸ κεραυνοῦ; ἄγε ἀπʼ ἔρωτος; οὐ δύναται. ἀπὸ πένθους; οὐ δύναται. ἀπὸ
            φθόνου; οὐ δύναται. ἀπʼ οὐδενὸς ἁπλῶς τούτων· <milestone unit="section" n="11"/> ὁ δὲ
            λόγος ὁ τῶν φιλοσόφων ὑπισχνεῖται καὶ ἀπὸ τούτων εἰρήνην παρέχειν. καὶ τί λέγει; <q>ἄν
              μοι προσέχητε, ὦ ἄνθρωποι, ὅπου ἂν ἦτε, ὅ τι ἂν ποιῆτε, οὐ λυπηθήσεσθε, οὐκ
              ὀργισθήσεσθε, οὐκ ἀναγκασθήσεσθε, οὐ κωλυθήσεσθε, ἀπαθεῖς δὲ καὶ ἐλεύθεροι διάξετε ἀπὸ
              πάντων.</q>
            <milestone unit="section" n="12"/> ταύτην τὴν εἰρήνην τις ἔχων <del>οὐχὶ</del>
            κεκηρυγμένην οὐχ ὑπὸ τοῦ Καίσαρος (πόθεν γὰρ αὐτῷ ταύτην κηρύξαι;), ἀλλʼ ὑπὸ τοῦ θεοῦ
            κεκηρυγμένην διὰ τοῦ λόγου οὐκ ἀρκεῖται, ὅταν ᾖ μόνος, ἐπιβλέπων καὶ ἐνθυμούμενος
              <milestone unit="section" n="13"/>
            <q>νῦν ἐμοὶ κακὸν οὐδὲν δύναται συμβῆναι, ἐμοὶ λῃστὴς οὐκ ἔστιν, ἐμοὶ σεισμὸς οὐκ ἔστιν,
              πάντα εἰρήνης μεστά, πάντα ἀταραξίας· πᾶσα ὁδός, πᾶσα πόλις, πᾶς<del>α</del> σύνοδος,
              γείτων, κοινωνὸς ἀβλαβής. ἄλλος παρέχει τροφάς, ᾧ μέλει, ἄλλος ἐσθῆτα, ἄλλος αἰσθήσεις
              ἔδωκεν, ἄλλος προλήψεις. <milestone unit="section" n="14"/> ὅταν δὲ μὴ παρέχῃ
              τἀναγκαῖα, τὸ ἀνακλητικὸν σημαίνει, τὴν θύραν ἤνοιξεν καὶ λέγει σοι <q>ἔρχου.</q> ποῦ;
              εἰς οὐδὲν δεινόν, ἀλλʼ ὅθεν ἐγένου, εἰς τὰ φίλα καὶ συγγενῆ, εἰς τὰ στοιχεῖα.
                <milestone unit="section" n="15"/> ὅσον ἦν ἐν σοὶ πυρός, εἰς πῦρ ἄπεισιν, ὅσον ἦν
              γῃδίου, εἰς γῄδιον, ὅσον πνευματίου, εἰς πνευμάτιον, ὅσον ὑδατίου, εἰς ὑδάτιον. οὐδεὶς
              Ἅιδης οὐδʼ Ἀχέρων οὐδὲ Κωκυτὸς οὐδὲ Πυριφλεγέθων, ἀλλὰ πάντα θεῶν μεστὰ καὶ
              δαιμόνων;</q>
            <milestone unit="section" n="16"/> ταῦτά τις ἐνθυμεῖσθαι ἔχων καὶ βλέπων τὸν ἥλιον καὶ
            σελήνην καὶ ἄστρα καὶ γῆς ἀπολαύων καὶ θαλάσσης ἔρημός ἐστιν οὐ μᾶλλον ἢ καὶ ἀβοήθητος.
              <milestone unit="section" n="17"/>
            <q>τί οὖν; ἄν τις ἐπελθών μοι μόνῳ ἀποσφάξῃ με;</q> μωρέ, σὲ οὔ, ἀλλὰ τὸ σωμάτιον.</p>
          <milestone unit="section" n="18"/>
          <p>ποία οὖν ἔτι ἐρημία, ποία ἀπορία; τί χείρονας ἑαυτοὺς ποιῶμεν τῶν παιδαρίων; ἅ τινα
            ὅταν ἀπολειφθῇ μόνα, τί ποιεῖ; ἄραντα ὀστράκια καὶ σποδὸν οἰκοδομεῖ τί ποτε, εἶτα
            καταστρέφει καὶ πάλιν ἄλλο οἰκοδομεῖ· καὶ οὕτως οὐδέποτε ἀπορεῖ διαγωγῆς. <milestone
              unit="section" n="19"/> ἐγὼ οὖν, ἂν πλεύσητε ὑμεῖς, μέλλω καθήμενος κλαίειν ὅτι μόνος
            ἀπελείφθην καὶ ἔρημος οὕτως; οὐκ ὀστράκια ἕξω, οὐ σποδόν; ἀλλʼ ἐκεῖνα ὑπʼ ἀφροσύνης
            ταῦτα ποιεῖ, ἡμεῖς δʼ ὑπὸ φρονήσεως δυστυχοῦμεν;</p>
          <milestone unit="section" n="20"/>
          <p>πᾶσα μεγάλη δύναμις ἐπισφαλὴς τῷ ἀρχομένῳ. φέρειν οὖν δεῖ τὰ τοιαῦτα κατὰ δύναμιν, ἀλλὰ
            κατὰ φύσιν . <milestone unit="section" n="21"/>
            <gap/> ἀλλʼ οὐχὶ τῷ φθισικῷ. μελέτησόν ποτε διαγωγὴν ὡς ἄρρωστος, ἵνα ποθʼ ὡς ὑγιαίνων
            διαγάγῃς. ἀσίτησον, ὑδροπότησον· ἀπόσχου ποτὲ παντάπασιν ὀρέξεως, ἵνα ποτὲ καὶ εὐλόγως
            ὀρεχθῇς. εἰ δʼ εὐλόγως, ὅταν ἔχῃς τι ἐν σεαυτῷ ἀγαθόν, εὖ ὀρεχθήσῃ. <milestone
              unit="section" n="22"/> οὔ· ἀλλʼ εὐθέως ὡς σοφοὶ διάγειν ἐθέλομεν καὶ ὠφελεῖν
            ἀνθρώπους. ποίαν ὠφέλειαν; τί ποιεῖς; σαυτὸν γὰρ ὠφέλησας; ἀλλὰ προτρέψαι αὐτοὺς θέλεις.
            σὺ γὰρ προτέτρεψαι; θέλεις αὐτοὺς ὠφελῆσαι. <milestone unit="section" n="23"/> δεῖξον
            αὐτοῖς ἐπὶ σεαυτοῦ, οἵους ποιεῖ φιλοσοφία, καὶ μὴ φλυάρει. ἐσθίων τοὺς συνεσθίοντας
            ὠφέλει, πίνων τοὺς πίνοντας, εἴκων πᾶσι, παραχωρῶν, ἀνεχόμενος, οὕτως αὐτοὺς ὠφέλει καὶ
            μὴ κατεξέρα αὐτῶν τὸ σαυτοῦ φλέγμα.</p>
        </div>
        <div n="14" type="chapter">
          <head>σποράδην τινά.</head>
          <milestone unit="section" n="1"/>
          <p>ὡς οἱ κακοὶ τραγῳδοὶ μόνοι ᾆσαι οὐ δύνανται, ἀλλὰ μετὰ πολλῶν, οὕτως ἔνιοι μόνοι
            περιπατῆσαι οὐ δύνανται. <milestone unit="section" n="2"/> ἄνθρωπε, εἴ τις εἶ, καὶ μόνος
            περιπάτησον καὶ σαυτῷ λάλησον καὶ μὴ ἐν τῷ χορῷ κρύπτου. <milestone unit="section" n="3"
            /> σκώφθητί ποτε, περίβλεψαι, ἐνσείσθητι, ἵνα γνῷς, τίς εἶ.</p>
          <milestone unit="section" n="4"/>
          <p>ὅταν τις ὕδωρ πίνῃ ἢ ποιῇ τι ἀσκητικόν, ἐκ πάσης ἀφορμῆς λέγει αὐτὸ πρὸς πάντας.
              <milestone unit="section" n="5"/>
            <q>ἐγὼ ὕδωρ πίνω.</q> διὰ γὰρ τοῦτο ὕδωρ πίνεις, διὰ γὰρ τὸ ὕδωρ πίνειν; ἄνθρωπε, εἴ σοι
              λυσιτελεῖ<del>ν</del> πίνειν, πῖνε· εἰ δὲ μή, γελοίως ποιεῖς. <milestone
              unit="section" n="6"/> εἰ δὲ συμφέρει σοι καὶ πίνεις, σιώπα πρὸς τοὺς δυσαρεστοῦντας
            τοῖς ἀνθρώποις. τί οὖν; αὐτοῖς τούτοις ἀρέσκειν θέλεις;</p>
          <milestone unit="section" n="7"/>
          <p>τῶν πραττομένων τὰ μὲν προηγουμένως πράττεται, τὰ δὲ κατὰ περίστασιν, τὰ δὲ κατʼ
            οἰκονομίαν, τὰ δὲ κατὰ συμπεριφοράν, τὰ δὲ κατʼ ἔνστασιν. </p>
          <milestone unit="section" n="8"/>
          <p>δύο ταῦτα ἐξελεῖν τῶν ἀνθρώπων, οἴησιν καὶ ἀπιστίαν. οἴησις μὲν οὖν ἐστι τὸ δοκεῖν
            μηδενὸς προσδεῖσθαι, ἀπιστία δὲ τὸ ὑπολαμβάνειν μὴ δυνατὸν εἶναι εὐροεῖν τοσούτων
            περιεστηκότων. <milestone unit="section" n="9"/> τὴν μὲν οὖν οἴησιν ἔλεγχος ἐξαιρεῖ, καὶ
            τοῦτο πρῶτον ποιεῖ Σωκράτης. ὅτι δʼ οὐκ ἀδύνατόν ἐστι τὸ πρᾶγμα, σκέψαι καὶ ζήτησον.
            οὐδέν σε βλάψει ἡ ζήτησις αὕτη· <milestone unit="section" n="10"/> καὶ σχεδὸν τὸ
            φιλοσοφεῖν τοῦτʼ ἔστι, ζητεῖν, πῶς ἐνδέχεται ἀπαραποδίστως ὀρέξει χρῆσθαι καὶ
            ἐκκλίσει.</p>
          <p>
            <milestone unit="section" n="11"/>
            <q>κρείσσων εἰμὶ σοῦ· ὁ γὰρ πατήρ μου ὑπατικός ἐστιν.</q> ἄλλος λέγει <milestone
              unit="section" n="12"/>
            <q>ἐγὼ δεδημάρχηκα, σὺ δʼ οὔ.</q> εἰ δʼ ἵπποι ἦμεν, ἔλεγες ἂν ὅτι <q>ὁ πατήρ μου
              ὠκύτερος ἦν</q> ἢ ὅτι <q>ἐγὼ ἔχω πολλὰς κριθὰς καὶ χόρτον</q> ἢ ὅτι <q>κομψὰ
              περιτραχήλια;</q> εἰ οὖν ταῦτά σου λέγοντος εἶπον ὅτι <q>ἔστω ταῦτα, τρέχωμεν οὖν;</q>
            <milestone unit="section" n="13"/> ἄγε, ἐπʼ ἀνθρώπου οὖν οὐδέν ἐστι τοιοῦτον οἷον ἐφʼ
            ἵππου δρόμος, ἐξ οὗ γνωσθήσεται ὁ χείρων καὶ ὁ κρείττων; μήποτʼ ἐστὶν αἰδώς, πίστις,
            δικαιοσύνη; <milestone unit="section" n="14"/> τούτοις δείκνυε κρείττονα σεαυτόν, ἵνʼ ὡς
            ἄνθρωπος ᾖ κρείττων. ἄν μοι λέγῃς ὅτι <q>μεγάλα λακτίζω,</q> ἐρῶ σοι κἀγὼ ὅτι <q>ἐπὶ
              ὄνου ἔργῳ μέγα φρονεῖς.</q></p>
        </div>
        <div n="15" type="chapter">
          <head>ὅτι δεῖ περιεσκεμμένως ἔρχεσθαι ἐφʼ ἕκαστα.</head>
          <milestone unit="section" n="1"/>
          <p>ἑκάστου ἔργου σκόπει τὰ καθηγούμενα καὶ τὰ ἀκόλουθα καὶ οὕτως ἔρχου ἐπʼ αὐτό. εἰ δὲ μή,
            τὴν μὲν πρώτην ἥξεις προθύμως ἅτε μηδὲν τῶν ἑξῆς ἐντεθυμημένος, ὕστερον δʼ ἀναφανέντων
            τινῶν αἰσχρῶς ἀποστήσῃ. <milestone unit="section" n="2"/>
            <q>θέλω Ὀλύμπια νικῆσαι.</q> ἀλλὰ σκόπει τὰ καθηγούμενα αὐτοῦ καὶ τὰ ἀκόλουθα· καὶ οὕτως
            ἄν σοι λυσιτελῇ, ἅπτου τοῦ ἔργου. <milestone unit="section" n="3"/> δεῖ σε εὐτακτεῖν,
            ἀναγκοφαγεῖν, ἀπέχεσθαι πεμμάτων, γυμνάζεσθαι πρὸς ἀνάγκην, ὥρᾳ τεταγμένῃ, ἐν καύματι,
            ἐν ψύχει· μὴ ψυχρὸν πίνειν, μὴ οἶνον ὅτʼ ἔτυχεν· ἁπλῶς ὡς ἰατρῷ <del>γὰρ</del>
            παραδεδωκέναι σεαυτὸν τῷ ἐπιστάτῃ· <milestone unit="section" n="4"/> εἶτα ἐν τῷ ἀγῶνι
            παρορύσσεσθαι, ἔστιν ὅτε χεῖρα ἐκβαλεῖν, σφυρὸν στρέψαι, πολλὴν ἁφὴν καταπιεῖν,
            μαστιγωθῆναι· καὶ μετὰ τούτων πάντων ἔσθʼ ὅτε νικηθῆναι. <milestone unit="section" n="5"
            /> ταῦτα λογισάμενος, ἂν ἔτι θέλῃς, ἔρχου ἐπὶ τὸ ἀθλεῖν· εἰ δὲ μή, ὅρα ὅτι ὡς τὰ παιδία
            ἀναστραφήσῃ, ἃ νῦν μὲν ἀθλητὰς παίζει, νῦν δὲ μονομάχους, νῦν δὲ σαλπίζει, εἶτα τραγῳδεῖ
            ὅ τι ἂν ἴδῃ καὶ θαυμάσῃ. <milestone unit="section" n="6"/> οὕτως καὶ σὺ νῦν μὲν ἀθλητής,
            νῦν δὲ μονομάχος, εἶτα φιλόσοφος, εἶτα ῥήτωρ, ὅλῃ δὲ τῇ ψυχῇ οὐδέν, ἀλλʼ ὡς ὁ πίθηκος
            πᾶν ὃ ἂν ἴδῃς μιμῇ καὶ ἀεί σοι ἄλλο ἐξ ἄλλου ἀρέσκει, τὸ σύνηθες δʼ ἀπαρέσκει.
              <milestone unit="section" n="7"/> οὐ γὰρ μετὰ σκέψεως ἦλθες ἐπί τι οὐδὲ περιοδεύσας
            ὅλον τὸ πρᾶγμα οὐδὲ βασανίσας, ἀλλʼ εἰκῇ καὶ κατὰ ψυχρὰν ἐπιθυμίαν. <milestone
              unit="section" n="8"/></p>
          <p>οὕτως τινὲς ἰδόντες φιλόσοφον καὶ ἀκούσαντές τινος οὕτως λέγοντος, ὡς Εὐφράτης λέγει
            (καίτοι τίς οὕτως δύναται εἰπεῖν ὡς ἐκεῖνος;), θέλουσιν καὶ αὐτοὶ φιλοσοφεῖν. <milestone
              unit="section" n="9"/> ἄνθρωπε, σκέψαι πρῶτον τί ἐστι τὸ πρᾶγμα, εἶτα καὶ τὴν σαυτοῦ
            φύσιν, τί δύνασαι βαστάσαι. εἰ παλαιστής, ἰδού σου τοὺς ὤμους, τοὺς μηρούς, τὴν ὀσφῦν.
              <milestone unit="section" n="10"/> ἄλλος γὰρ πρὸς ἄλλο τι πέφυκεν. δοκεῖς ὅτι ταῦτα
            ποιῶν δύνασαι φιλοσοφεῖν; δοκεῖς ὅτι δύνασαι ὡσαύτως ἐσθίειν, ὡσαύτως πίνειν, ὁμοίως
            ὀργίζεσθαι, ὁμοίως δυσαρεστεῖν; <milestone unit="section" n="11"/> ἀγρυπνῆσαι δεῖ,
            πονῆσαι, νικῆσαί τινας ἐπιθυμίας, ἀπελθεῖν ἀπὸ τῶν οἰκείων, ὑπὸ παιδαρίου
            καταφρονηθῆναι, ὑπὸ τῶν ἀπαντώντων καταγελασθῆναι, ἐν παντὶ ἔλασσον ἔχειν, ἐν ἀρχῇ, ἐν
            τιμῇ, ἐν δίκῃ. <milestone unit="section" n="12"/> ταῦτα περισκεψάμενος, εἴ σοι δοκεῖ,
            προσέρχου, εἰ θέλεις ἀντικαταλλάξασθαι τούτων ἀπάθειαν, ἐλευθερίαν, ἀταραξίαν. εἰ δὲ μή,
            μὴ πρόσαγε, μὴ ὡς τὰ παιδία νῦν μὲν φιλόσοφος, ὕστερον δὲ τελώνης, εἶτα ῥήτωρ, εἶτα
            ἐπίτροπος Καίσαρος. <milestone unit="section" n="13"/> ταῦτα οὐ συμφωνεῖ· ἕνα σε δεῖ
            ἄνθρωπον εἶναι ἢ ἀγαθὸν ἢ κακόν· ἢ τὸ ἡγεμονικόν σε δεῖ ἐξεργάζεσθαι τὸ σαυτοῦ ἢ τὰ
            ἐκτός· ἢ περὶ τὰ ἔσω φιλοπονεῖν ἢ περὶ τὰ ἔξω· τοῦτʼ ἔστι φιλοσόφου στάσιν ἔχειν ἢ
            ἰδιώτου.</p>
          <p>Ῥούφῳ τις ἔλεγεν Γάλβα σφαγέντος ὅτι <milestone unit="section" n="14"/>
            <q>νῦν προνοίᾳ ὁ κόσμος διοικεῖται;·</q> ὁ δὲ <q>μὴ παρέργως ποτʼ,</q> ἔφη, <q>ἀπὸ Γάλβα
              κατεσκεύασα, ὅτι προνοίᾳ ὁ κόσμος διοικεῖται;</q></p>
        </div>
        <div n="16" type="chapter">
          <head>ὅτι εὐλαβῶς δεῖ συγκαθιέναι εἰς συμπεριφοράν.</head>
          <milestone unit="section" n="1"/>
          <p>ἀνάγκη τὸν συγκαθιέντα τισὶν ἐπιπλέον ἢ εἰς λαλιὰν ἢ εἰς συμπόσια ἢ ἁπλῶς εἰς συμβίωσιν
            ἢ αὐτὸν ἐκείνοις ἐξομοιωθῆναι ἢ ἐκείνους μεταθεῖναι ἐπὶ τὰ αὑτοῦ. <milestone
              unit="section" n="2"/> καὶ γὰρ ἄνθρακα ἀπεσβεσμένον ἂν θῇ παρὰ τὸν καιόμενον, ἢ αὐτὸς
            ἐκεῖνον ἀποσβέσει ἢ ἐκεῖνος τοῦτον ἐκκαύσει. <milestone unit="section" n="3"/>
            τηλικούτου οὖν τοῦ κινδύνου ὄντος εὐλαβῶς δεῖ τοῖς ἰδιώταις συγκαθίεσθαι εἰς τὰς
            τοιαύτας συμπεριφορὰς μεμνημένους, ὅτι ἀμήχανον τὸν συνανατριβόμενον τῷ ἠσβολωμένῳ μὴ
            καὶ αὐτὸν ἀπολαῦσαι τῆς ἀσβόλης· τί γὰρ ποιήσεις, <milestone unit="section" n="4"/> ἂν
            περὶ μονομάχων λαλῇ<del>ς</del>, ἂν περὶ ἵππων, ἂν περὶ ἀθλητῶν, ἂν τὸ ἔτι τούτων χεῖρον
            περὶ ἀνθρώπων· <q>ὁ δεῖνα κακός, ὁ δεῖνα ἀγαθός· τοῦτο καλῶς ἐγένετο, τοῦτο κακῶς·</q>
            ἔτι ἂν σκώπτῃ, ἂν γελοιάζῃ, ἂν κακοηθίζηται; <milestone unit="section" n="5"/> ἔχει τις
            ὑμῶν παρασκευὴν οἵαν ὁ κιθαριστικὸς τὴν λύραν λαβών, ὥστʼ εὐθὺς ἁψάμενος τῶν χορδῶν
            γνῶναι τὰς ἀσυμφώνους καὶ ἁρμόσασθαι τὸ ὄργανον; οἵαν εἶχεν δύναμιν Σωκράτης, ὥστʼ ἐν
            πάσῃ συμπεριφορᾷ ἄγειν ἐπὶ τὸ αὑτοῦ τοὺς συνόντας; <milestone unit="section" n="6"/>
            πόθεν ὑμῖν; ἀλλʼ ἀνάγκη ὑπὸ τῶν ἰδιωτῶν ὑμᾶς περιάγεσθαι.</p>
          <milestone unit="section" n="7"/>
          <p>διὰ τί οὖν ἐκεῖνοι ὑμῶν ἰσχυρότεροι; ὅτι ἐκεῖνοι μὲν τὰ σαπρὰ ταῦτα ἀπὸ δογμάτων
            λαλοῦσιν, ὑμεῖς δὲ τὰ κομψὰ ἀπὸ τῶν χειλῶν· διὰ τοῦτο ἄτονά ἐστι καὶ νεκρά, καὶ σικχᾶναι
            ἔστιν ἀκούοντα ὑμῶν τοὺς προτρεπτικοὺς καὶ τὴν ἀρετὴν τὴν ταλαίπωρον, ἣ ἄνω κάτω
            θρυλεῖται. οὕτως ὑμᾶς οἱ ἰδιῶται νικῶσιν. <milestone unit="section" n="8"/> πανταχοῦ γὰρ
            ἰσχυρὸν τὸ δόγμα, ἀνίκητον τὸ δόγμα. <milestone unit="section" n="9"/> μέχρις ἂν οὖν
            παγῶσιν ἐν ὑμῖν αἱ κομψαὶ ὑπολήψεις καὶ δυναμίν τινα περιποιήσησθε πρὸς ἀσφάλειαν,
            συμβουλεύω ὑμῖν εὐλαβῶς τοῖς ἰδιώταις συγκαταβαίνειν· εἰ δὲ μή, καθʼ ἡμέραν ὡς κηρὸς ἐν
            ἡλίῳ διατακήσεται, ὑμῶν εἴ τινα ἐν τῇ σχολῇ ἐγγράφετε. <milestone unit="section" n="10"
            /> μακρὰν οὖν ἀπὸ τοῦ ἡλίου πού ποτε ὑπάγετε, μέχρις ἂν κηρίνας τὰς ὑπολήψεις ἔχητε.
              <milestone unit="section" n="11"/> διὰ τοῦτο καὶ τῶν πατρίδων συμβουλεύουσιν ἀποχωρεῖν
            οἱ φιλόσοφοι, ὅτι τὰ παλαιὰ ἔθη περισπᾷ καὶ οὐκ ἐᾷ ἀρχὴν γενέσθαι τινὰ ἄλλου ἐθισμοῦ,
            οὐδὲ φέρομεν τοὺς ἀπαντῶντας καὶ λέγοντας <q><del>ε</del>ἴδʼ ὁ δεῖνα φιλοσοφεῖ, ὁ τοῖος
              καὶ ὁ τοῖος.</q>
            <milestone unit="section" n="12"/> οὕτως καὶ οἱ ἰατροὶ τοὺς μακρονοσοῦντας ἐκπέμπουσιν
            εἰς ἄλλην χώραν καὶ ἄλλον ἀέρα καλῶς ποιοῦντες. <milestone unit="section" n="13"/> καὶ
            ὑμεῖς ἀντεισαγάγετε ἄλλα ἔθη· πήξατε ὑμῶν τὰς ὑπολήψεις, ἐναθλεῖτε αὐταῖς. <milestone
              unit="section" n="14"/> οὔ· ἀλλʼ ἔνθεν ἐπὶ θεωρίαν, εἰς μονομαχίαν, εἰς ξυστόν, εἰς
            κίρκον· εἶτʼ ἐκεῖθεν ὧδε καὶ πάλιν ἔνθεν ἐκεῖ οἱ αὐτοί. <milestone unit="section" n="15"
            /> καὶ ἔθος κομψὸν οὐδέν, οὔτε προσοχὴ οὔτʼ ἐπιστροφὴ ἐφʼ αὑτὸν καὶ παρατήρησις <q>πῶς
              χρῶμαι ταῖς προσπιπτούσαις φαντασίαις; κατὰ φύσιν ἢ παρὰ φύσιν; πῶς ἀποκρίνωμαι πρὸς
              αὐτάς; ὡς δεῖ ἢ ὡς οὐ δεῖ; ἐπιλέγω τοῖς ἀπροαιρέτοις, ὅτι οὐδὲν πρὸς ἐμέ;</q>
            <milestone unit="section" n="16"/> εἰ γὰρ μήπω οὕτως ἔχητε, φεύγετε ἔθη τὰ πρότερον,
            φεύγετε τοὺς ἰδιώτας, εἰ θέλετε ἄρξασθαί ποτέ τινες εἶναι.</p>
        </div>
        <div n="17" type="chapter">
          <head>περὶ προνοίας.</head>
          <milestone unit="section" n="1"/>
          <p>ὅταν τῇ προνοίᾳ ἐγκαλῇς, ἐπιστράφηθι καὶ γνώσῃ, ὅτι κατὰ λόγον γέγονεν. <milestone
              unit="section" n="2"/>
            <q>ναί, ἀλλʼ ὁ ἄδικος πλέον ἔχει.</q> ἐν τίνι; ἐν ἀργυρίῳ· πρὸς γὰρ τοῦτό σου κρείττων
            ἐστίν, ὅτι κολακεύει, ἀναισχυντεῖ, ἀγρυπνεῖ. τί θαυμαστόν; <milestone unit="section"
              n="3"/> ἀλλʼ ἐκεῖνο βλέπε, εἰ ἐν τῷ πιστὸς εἶναι πλέον σου ἔχει, εἰ ἐν τῷ αἰδήμων. οὐ
            γὰρ εὑρήσεις· ἀλλʼ ὅπου κρείττων, ἐκεῖ σαυτὸν εὑρήσεις πλέον ἔχοντα. <milestone
              unit="section" n="4"/> κἀγώ ποτʼ εἶπόν τινι ἀγανακτοῦντι, ὅτι Φιλόστοργος εὐτυχεῖ,
            Ἤθελες ἂν σὺ μετὰ Σούρα κοιμᾶσθαι; — <q>μὴ γένοιτο,</q> φησίν, <milestone unit="section"
              n="5"/>
            <q>ἐκείνη ἡ ἡμέρα.</q> — τί οὖν ἀγανακτεῖς, εἰ λαμβάνει τι ἀνθʼ οὗ πωλεῖ; ἢ πῶς
            μακαρίζεις τὸν διὰ τούτων, ἃ σὺ ἀπεύχῃ, κτώμενον ἐκεῖνα; ἢ τί κακὸν ποιεῖ ἡ πρόνοια, εἰ
            τοῖς κρείττοσι τὰ κρείττω δίδωσιν; ἢ οὐκ ἔστι κρεῖττον αἰδήμονα εἶναι ἢ πλούσιον;
            ὡμολόγει. τί οὖν ἀγανακτεῖς, ἄνθρωπε, ἔχων τὸ κρεῖττον; <milestone unit="section" n="6"
            /> μέμνησθε οὖν ἀεὶ καὶ πρόχειρον ἔχετε, ὅτι νόμος οὗτος φυσικὸς τὸν κρείττονα τοῦ
            χείρονος πλέον ἔχειν, ἐν ᾧ κρείττων ἐστίν, καὶ οὐδέποτʼ ἀγανακτήσετε. <milestone
              unit="section" n="7"/>
            <q>ἀλλʼ ἡ γυνή μοι κακῶς χρῆται.</q> καλῶς. ἄν τίς σου πυνθάνηται, τί ἐστι τοῦτο, λέγε
              <q>ἡ γυνή μοι κακῶς χρῆται.</q>
            <q>ἄλλο οὖν οὐδέν;</q>
            <milestone unit="section" n="8"/> οὐδέν. <q>ὁ πατήρ μοι οὐδὲν δίδωσιν.</q>
            <gap extent="7"/> ὅτι δὲ κακόν ἐστιν, τοῦτο ἔσωθεν αὐτῷ δεῖ προσθεῖναι καὶ
            προσκαταψεύσασθαι; <milestone unit="section" n="9"/> διὰ τοῦτο οὐ δεῖ τὴν πενίαν
            ἐκβάλλειν, ἀλλὰ τὸ δόγμα τὸ περὶ αὐτῆς, καὶ οὕτως εὐροήσομεν.</p>
        </div>
        <div n="18" type="chapter">
          <head>ὅτι οὐ δεῖ πρὸς τὰς ἀγγελίας ταράσσεσθαι.</head>
          <milestone unit="section" n="1"/>
          <p>ὅταν σοί τι προσαγγελθῇ ταρακτικόν, ἐκεῖνο ἔχε πρόχειρον, ὅτι ἀγγελία περὶ οὐδενὸς
            προαιρετικοῦ γίνεται. μή τι γὰρ δύναταί σοί τις ἀγγεῖλαι, <milestone unit="section"
              n="2"/> ὅτι κακῶς ὑπέλαβες ἢ κακῶς ὠρέχθης; — οὐδαμῶς. — ἀλλʼ ὅτι ἀπέθανέν τις· τί οὖν
            πρὸς σέ; ὅτι σε κακῶς τις λέγει· τί οὖν πρὸς σέ; <milestone unit="section" n="3"/> ὅτι ὁ
            πατὴρ τάδε τινὰ ἑτοιμάζεται· ἐπὶ τίνα; μή τι ἐπὶ τὴν προαίρεσιν; πόθεν δύναται; ἀλλʼ ἐπὶ
            τὸ σωμάτιον, ἐπὶ τὸ κτησείδιον· ἐσώθης, οὐκ ἐπὶ σέ. <milestone unit="section" n="4"/>
            <del>οὐκοῦν</del> ἀλλʼ ὁ κριτὴς ἀποφαίνεται ὅτι ἠσέβησας. περὶ Σωκράτους δʼ οὐκ
            ἀπεφήναντο οἱ δικασταί; μή τι σὸν ἔργον ἐστὶ τὸ ἐκεῖνον ἀποφήνασθαι; — οὔ. — τί οὖν ἔτι
            σοι μέλει; <milestone unit="section" n="5"/> ἔστι τι τοῦ πατρός σου ἔργον, ὃ ἂν μὴ
            ἐκπληρώσῃ, ἀπώλεσεν τὸν πατέρα, τὸν φιλόστοργον, τὸν ἥμερον. ἄλλο δὲ μηδὲν ζήτει τούτου
            ἕνεκα αὐτὸν ἀπολές<del>θ</del>αι. οὐδέποτε γὰρ ἐν ἄλλῳ μέν τις ἁμαρτάνει, εἰς ἄλλο δὲ
            βλάπτεται. <milestone unit="section" n="6"/> πάλιν σὸν ἔργον τὸ ἀπολογηθῆναι εὐσταθῶς,
            αἰδημόνως, ἀοργήτως. εἰ δὲ μή, ἀπώλεσας καὶ σὺ τὸν υἱόν, τὸν αἰδήμονα, τὸν γενναῖον.
              <milestone unit="section" n="7"/> τί οὖν; ὁ κριτὴς ἀκίνδυνός ἐστιν; οὔ· ἀλλὰ κἀκείνῳ
            τὰ ἴσα κινδυνεύεται. τί οὖν ἔτι φοβῇ, τί ἐκεῖνος κρινεῖ; τί σοὶ καὶ τῷ ἀλλοτρίῳ κακῷ;
              <milestone unit="section" n="8"/> σὸν κακόν ἐστι τὸ κακῶς ἀπολογηθῆναι· τοῦτο φυλάσσου
            μόνον· κριθῆναι δʼ ἢ μὴ κριθῆναι ὥσπερ ἄλλου ἐστὶν ἔργον, οὕτως κακὸν ἄλλου ἐστίν.
              <milestone unit="section" n="9"/>
            <q>ἀπειλεῖ σοι ὁ δεῖνα.</q> ἐμοί; οὔ. <q>ψέγει σε.</q> αὐτὸς ὄψεται, πῶς ποιεῖ τὸ ἴδιον
            ἔργον. <q>μέλλει σε κατακρινεῖν ἀδίκως.</q> ἄθλιος.</p>
        </div>
        <div n="19" type="chapter">
          <head>τίς στάσις ἰδιώτου καὶ φιλοσόφου.</head>
          <milestone unit="section" n="1"/>
          <p>ἡ πρώτη διαφορὰ ἰδιώτου καὶ φιλοσόφου· ὁ μὲν λέγει <q>οὐαί μοι διὰ τὸ παιδάριον, διὰ
              τὸν ἀδελφόν, οὐαὶ διὰ τὸν πατέρα,</q> ὁ δʼ, ἄν ποτʼ εἰπεῖν ἀναγκασθῇ, <q>οὐαί μοι</q>
            <milestone unit="section" n="2"/> ἐπιστήσας λέγει <q>διʼ ἐμέ.</q> προαίρεσιν γὰρ οὐδὲν
            δύναται κωλῦσαι ἢ βλάψαι ἀπροαίρετον εἰ μὴ αὐτὴ ἑαυτήν. <milestone unit="section" n="3"
            /> ἂν οὖν ἐπὶ τοῦτο ῥέψωμεν καὶ αὐτοί, ὥσθʼ ὅταν δυσοδῶμεν, αὑτοὺς αἰτιᾶσθαι καὶ
            μεμνῆσθαι, ὅτι οὐδὲν ἄλλο ταραχῆς ἢ ἀκαταστασίας αἴτιόν ἐστιν ἢ δόγμα, ὀμνύω ὑμῖν πάντας
            θεούς, ὅτι προεκόψ <milestone unit="section" n="4"/> αμεν. νῦν δʼ ἄλλην ὁδὸν ἐξ ἀρχῆς
            ἐληλύθαμεν. εὐθὺς ἔτι παίδων ἡμῶν ὄντων ἡ τιτθή, εἴ ποτε προσεπταίσαμεν χάσκοντες, οὐχὶ
            ἡμῖν ἐπέπλησσεν, ἀλλὰ τὸν λίθον ἔτυπτεν. τί γὰρ ἐποίησεν ὁ λίθος; διὰ τὴν τοῦ παιδίου
            σου μωρίαν ἔδει μεταβῆναι αὐτόν; <milestone unit="section" n="5"/> πάλιν ἂν μὴ εὕρωμεν
            φαγεῖν ἐκ βαλανείου, οὐδέποθʼ ἡμῶν καταστέλλει τὴν ἐπιθυμίαν ὁ παιδαγωγός, ἀλλὰ δέρει
            τὸν μάγειρον. ἄνθρωπε, μὴ γὰρ ἐκείνου σε παιδαγωγὸν κατεστήσαμεν; ἀλλὰ τοῦ παιδίου ἡμῶν·
            τοῦτο ἐπανόρθου, τοῦτο ὠφέλει. <milestone unit="section" n="6"/> οὕτως καὶ αὐξηθέντες
            φαινόμεθα παιδία. παῖς γὰρ ἐν μουσικοῖς ὁ ἄμουσος, ἐν γραμματικοῖς ὁ
              ἀγράμματ<del>ικ</del>ος, ἐν βίῳ ὁ ἀπαίδευτος.</p>
        </div>
        <div n="20" type="chapter">
          <head>ὅτι ἀπὸ πάντων τῶν ἐκτὸς ἔστιν ὠφελεῖσθαι.</head>
          <milestone unit="section" n="1"/>
          <p>ἐπὶ τῶν θεωρητικῶν φαντασιῶν πάντες σχεδὸν τὸ ἀγαθὸν καὶ τὸ κακὸν ἐν ἡμῖν ἀπέλιπον,
            οὐχὶ δʼ ἐν τοῖς ἐκτός. <milestone unit="section" n="2"/> οὐδεὶς λέγει ἀγαθὸν τὸ ἡμέραν
            εἶναι, κακὸν τὸ νύκτα εἶναι, μέγιστον δὲ κακῶν τὸ τρία τέσσαρα εἶναι. ἀλλὰ τί;
              <milestone unit="section" n="3"/> τὴν μὲν ἐπιστήμην ἀγαθόν, τὴν δʼ ἀπάτην κακόν, ὥστε
            καὶ περὶ αὐτὸ τὸ ψεῦδος ἀγαθὸν συνίστασθαι, τὴν ἐπιστήμην τοῦ ψεῦδος εἶναι αὐτό.
              <milestone unit="section" n="4"/> ἔδει οὖν οὕτως καὶ ἐπὶ τοῦ βίου. ὑγεία ἀγαθόν, νόσος
            δὲ κακόν; οὔ, ἄνθρωπε. ἀλλὰ τί; τὸ καλῶς ὑγιαίνειν ἀγαθόν, τὸ κακῶς κακόν. — ὥστε καὶ
            ἀπὸ νόσου ἔστιν ὠφεληθῆναι; — τὸν θεόν σοι, ἀπὸ θανάτου γὰρ οὐκ ἔστιν; ἀπὸ
            π<del>λ</del>ηρώσεως γὰρ οὐκ ἔστιν, <milestone unit="section" n="5"/> μικρά σοι δοκεῖ ὁ
            Μενοικεὺς ὠφεληθῆναι, ὅτʼ ἀπέθνῃσκεν; — τοιαῦτά τις εἰπὼν ὠφεληθείη <del>ἢ</del> οἷα
            ἐκεῖνος ὠφελήθη. — ἔα, ἄνθρωπε, οὐκ ἐτήρησεν τὸν φιλόπατριν, τὸν μεγαλόφρονα, τὸν
            πιστόν, τὸν γενναῖον; ἐπιζήσας δὲ οὐκ ἀπώλλυεν ταῦτα πάντα; <milestone unit="section"
              n="6"/> οὐ περιεποιεῖτο τὰ ἐναντία; τὸν δειλὸν οὐκ ἀνελάμβανεν, τὸν ἀγεννῆ, τὸν
            μισόπατριν, τὸν φιλόψυχον; ἄγε δοκεῖ σοι μικρὰ ὠφεληθῆναι ἀποθανών; <milestone
              unit="section" n="7"/> οὔ· ἀλλʼ ὁ τοῦ Ἀδμήτου πατὴρ μεγάλα ὠφελήθη ζήσας οὕτως ἀγεννῶς
            καὶ ἀθλίως; <milestone unit="section" n="8"/> ὕστερον γὰρ οὐκ ἀπέθανεν; παύσασθε, τοὺς
            θεοὺς ὑμῖν, τὰς ὕλας θαυμάζοντες, παύσασθʼ ἑαυτοὺς δούλους ποιοῦντες πρῶτον τῶν
            πραγμάτων, εἶτα διʼ αὐτὰ καὶ τῶν ἀνθρώπων τῶν ταῦτα περιποιεῖν ἢ ἀφαιρεῖσθαι
            δυναμένων.</p>
          <p>ἔστιν οὖν ἀπὸ τούτων ὠφεληθῆναι; <milestone unit="section" n="9"/> — ἀπὸ πάντων. — καὶ
            ἀπὸ τοῦ λοιδοροῦντος; — τί δʼ ὠφελεῖ τὸν ἀθλητὴν ὁ προσγυμναζόμενος; τὰ μέγιστα. καὶ
            οὗτος ἐμοῦ προγυμναστὴς γίνεται· τὸ ἀνεκτικόν μου γυμνάζει, τὸ ἀόργητον, τὸ πρᾷον.
              <milestone unit="section" n="10"/> οὔ· ἀλλʼ ὁ μὲν τοῦ τραχήλου καθάπτων καὶ τὴν ὀσφῦν
            μου καὶ τοὺς ὤμους καταρτίζων ὠφελεῖ με καὶ ὁ ἀλείπτης καλῶς ποιῶν λέγει <q>ἆρον ὕπερον
              ἀμφοτέραις</q> καὶ ὅσῳ βαρύτερός ἐστιν ἐκεῖνος, τοσούτῳ μᾶλλον ὠφελοῦμαι ἐγώ· εἰ δέ
            τις πρὸς ἀοργησίαν με γυμνάζει, οὐκ ὠφελεῖ με; <milestone unit="section" n="11"/> τοῦτʼ
            ἔστι τὸ μὴ εἰδέναι ἀπʼ ἀνθρώπων ὠφελεῖσθαι. κακὸς γείτων; αὑτῷ· ἀλλʼ ἐμοὶ ἀγαθός·
            γυμνάζει μου τὸ εὔγνωμον, τὸ ἐπιεικές. <milestone unit="section" n="12"/> κακὸς πατήρ;
            αὑτῷ· ἀλλʼ ἐμοὶ ἀγαθός. τοῦτʼ ἔστι τὸ τοῦ Ἑρμοῦ ῥαβδίον· <q>οὗ θέλεις,</q> φησίν,
              <q>ἅψαι καὶ χρυσοῦν ἔσται.</q> οὔ· ἀλλʼ ὃ θέλεις φέρε κἀγὼ αὐτὸ ἀγαθὸν ποιήσω. φέρε
            νόσον, φέρε θάνατον, φέρε ἀπορίαν, φέρε λοιδορίαν, δίκην τὴν περὶ τῶν ἐσχάτων· πάντα
            ταῦτα τῷ ῥαβδίῳ τοῦ Ἑρμοῦ ὠφέλιμα ἔσται. <milestone unit="section" n="13"/>
            <q>τὸν θάνατον τί ποιήσεις;</q> τί γὰρ ἄλλο ἢ ἵνα σε κοσμήσῃ ἢ ἵνα δείξῃς<del>ε</del>
            ἔργῳ διʼ αὐτοῦ, τί ἐστιν ἄνθρωπος τῷ βουλήματι τῆς φύσεως παρακολουθῶν; <milestone
              unit="section" n="14"/>
            <q>τὴν νόσον τί ποιήσεις;</q> δείξω αὐτῆς τὴν φύσιν, διαπρέψω ἐν αὐτῇ, εὐσταθήσω,
            εὐροήσω, τὸν ἰατρὸν οὐ κολακεύσω, οὐκ εὔξομαι ἀποθανεῖν. <milestone unit="section"
              n="15"/> τί ἔτι ἄλλο ζητεῖς; πᾶν ὃ ἂν δῷς, ἐγὼ αὐτὸ ποιήσω μακάριον, εὐδαιμονικόν,
            σεμνόν, ζηλωτόν.</p>
          <p>οὔ· ἀλλὰ <milestone unit="section" n="16"/>
            <q>βλέπε μὴ νοσήσῃς· κακόν ἐστιν.</q> οἷον εἴ τις ἔλεγεν <q>βλέπε μὴ λάβῃς ποτὲ
              φαντασίαν τοῦ τὰ τρία τέσσαρα εἶναι· κακόν ἐστιν.</q> ἄνθρωπε, πῶς κακόν; ἂν ὃ δεῖ
            περὶ αὐτοῦ ὑπολάβω, πῶς ἔτι με βλάψει; οὐχὶ δὲ μᾶλλον καὶ ὠφελήσει; <milestone
              unit="section" n="17"/> ἂν οὖν περὶ πενίας ὃ δεῖ ὑπολάβω, ἂν περὶ νόσου, ἂν περὶ
            ἀναρχίας, οὐκ ἀρκεῖ μοι; οὐκ ὠφέλιμα ἔσται; πῶς οὖν ἔτι ἐν τοῖς ἐκτὸς τὰ κακὰ καὶ τἀγαθὰ
            δεῖ με ζητεῖν; <milestone unit="section" n="18"/> ἀλλὰ τί; ταῦτα μέχρι ὧδε, εἰς οἶκον δʼ
            οὐδεὶς ἀποφέρει· ἀλλʼ εὐθὺς πρὸς τὸ παιδάριον πόλεμος, πρὸς τοὺς γείτονας, πρὸς τοὺς
            σκώψαντας, πρὸς τοὺς καταγελάσαντας. <milestone unit="section" n="19"/> καλῶς γένοιτο
            Λεσβίῳ, ὅτι με καθʼ ἡμέραν ἐξελέγχει μηδὲν εἰδότα.</p>
        </div>
        <div n="21" type="chapter">
          <head>πρὸς τοὺς εὐκόλως ἐπὶ τὸ σοφιστεύειν ἐρχομένους.</head>
          <milestone unit="section" n="1"/>
          <p>ὅτι τὰ θεωρήματα ἀναλαβόντες ψιλὰ εὐθὺς αὐτὰ ἐξεμέσαι θέλουσιν ὡς οἱ στομαχικοὶ τὴν
            τροφήν. <milestone unit="section" n="2"/> πρῶτον αὐτὸ πέψον, εἶθʼ οὕτω μὴ ἐξεμέσῃς· εἰ
            δὲ μή, ἔμετος τῷ ὄντι γίνεται, πρᾶγμʼ ἀκάθαρτον καὶ ἄβρωτον. <milestone unit="section"
              n="3"/> ἀλλʼ ἀπʼ αὐτῶν ἀναδοθέντων δεῖξόν τινα ἡμῖν μεταβολὴν τοῦ ἡγεμονικοῦ τοῦ
            σεαυτοῦ, ὡς οἱ ἀθληταὶ τοὺς ὤμους, ἀφʼ ὧν ἐγυμνάσθησαν καὶ ἔφαγον, ὡς οἱ τὰς τέχνας
            ἀναλαβόντες, ἀφʼ ὧν ἔμαθον. <milestone unit="section" n="4"/> οὐκ ἔρχεται ὁ τέκτων καὶ
            λέγει <q>ἀκούσατέ μου διαλεγομένου περὶ τῶν τεκτονικῶν,</q> ἀλλʼ ἐκμισθωσάμενος οἰκίαν
            ταύτην κατασκευάσας δείκνυσιν, ὅτι ἔχει τὴν τέχνην. <milestone unit="section" n="5"/>
            τοιοῦτόν τι καὶ σὺ ποίησον· φάγε ὡς ἄνθρωπος, πίε ὡς ἄνθρωπος, κοσμήθητι, γάμησον,
            παιδοποίησον, πολίτευσαι· ἀνάσχου λοιδορίας, ἔνεγκε ἀδελφὸν ἀγνώμονα, ἔνεγκε πατέρα,
            ἔνεγκε υἱόν, γείτονα, σύνοδον. <milestone unit="section" n="6"/> ταῦτα ἡμῖν δεῖξον, ἵνʼ
            ἴδωμεν, ὅτι μεμάθηκας ταῖς ἀληθείαις τι τῶν φιλοσόφων. οὔ· ἀλλʼ <q>ἐλθόντες ἀκούσατέ μου
              σχόλια λέγοντος.</q> ὕπαγε, ζήτει τίνων κατεξεράσεις. <milestone unit="section" n="7"/>
            <q>καὶ μὴν ἐγὼ ὑμῖν ἐξηγήσομαι τὰ Χρυσίππεια ὡς οὐδείς, τὴν λέξιν διαλύσω καθαρώτατα,
              προσθήσω ἄν που καὶ Ἀντιπάτρου καὶ Ἀρχεδήμου φοράν.</q>
            <milestone unit="section" n="8"/></p>
          <p>εἶτα τούτου ἕνεκα ἀπολίπωσιν οἱ νέοι τὰς πατρίδας καὶ τοὺς γονεῖς τοὺς αὑτῶν, ἵνʼ
            ἐλθόντες λεξείδιά σου ἐξηγουμένου ἀκούσωσιν; <milestone unit="section" n="9"/> οὐ δεῖ
            αὐτοὺς ὑποστρέψαι ἀνεκτικούς, συνεργητικούς, ἀπαθεῖς, ἀταράχους, ἔχοντάς τι ἐφόδιον
            τοιοῦτον εἰς τὸν βίον, ἀφʼ οὗ ὁρμώμενοι φέρειν δυνήσονται τὰ συμπίπτοντα καλῶς καὶ
            κοσμεῖσθαι ὑπʼ αὐτῶν; <milestone unit="section" n="10"/> καὶ πόθεν σοι μεταδιδόναι
            τούτων ὧν οὐκ ἔχεις; αὐτὸς γὰρ ἄλλο τι ἐποίησας ἐξ ἀρχῆς ἢ περὶ ταῦτα κατετρίβης, πῶς οἱ
            συλλογισμοὶ ἀναλυθήσονται, πῶς οἱ μεταπίπτοντες, πῶς οἱ τῷ ἠρωτῆσθαι περαίνοντες;
              <milestone unit="section" n="11"/>
            <q>ἀλλʼ ὁ δεῖνα σχολὴν ἔχει· διὰ τί μὴ κἀγὼ σχῶ;</q> οὐκ εἰκῇ ταῦτα γίνεται, ἀνδράποδον,
            οὐδʼ ὡς ἔτυχεν, ἀλλὰ καὶ ἡλικίαν εἶναι δεῖ καὶ βίον καὶ θεὸν ἡγεμόνα. <milestone
              unit="section" n="12"/> οὔ· ἀλλʼ ἀπὸ λι<del>πο</del>μένος μὲν οὐδεὶς ἀνάγεται μὴ θύσας
            τοῖς θεοῖς καὶ παρακαλέσας αὐτοὺς βοηθοὺς οὐδὲ σπείρουσιν ἄλλως οἱ ἄνθρωποι εἰ μὴ τὴν
            Δήμητρα ἐπικαλεσάμενοι· τηλικούτου δʼ ἔργου ἁψάμενός τις ἄνευ θεῶν ἀσφαλῶς ἅψεται καὶ οἱ
            τούτῳ προσιόντες εὐτυχῶς προσελεύσονται; <milestone unit="section" n="13"/> τί ἄλλο
            ποιεῖς, ἄνθρωπε, ἢ τὰ μυστήρια ἐξορχῇ καὶ λέγεις <q>οἴκημά ἐστι καὶ ἐν Ἐλευσῖνι, ἰδοὺ
              καὶ ἐνθάδε. ἐκεῖ ἱεροφάντης· καὶ ἐγὼ ποιήσω ἱεροφάντην. ἐκεῖ κήρυξ· κἀγὼ κήρυκα
              καταστήσω. ἐκεῖ δᾳδοῦχος· κἀγὼ δᾳδοῦχον. ἐκεῖ δᾷδες· καὶ ἐνθάδε. αἱ φωναὶ αἱ αὐταί· τὰ
              γινόμενα τί διαφέρει ταῦτα ἐκείνων;</q>
            <milestone unit="section" n="14"/> ἀσεβέστατε ἄνθρωπε, οὐδὲν διαφέρει; καὶ παρὰ τόπον
            ταῦτα ὠφελεῖ καὶ παρὰ καιρόν· καὶ μετὰ θυσίας δὲ καὶ μετʼ εὐχῶν καὶ προηγνευκότα καὶ
            προδιακείμενον τῇ γνώμῃ, ὅτι ἱεροῖς προσελεύσεται καὶ ἱεροῖς παλαιοῖς. οὕτως ὠφέλιμα
            γίνεται τὰ μυστήρια, <milestone unit="section" n="15"/> οὕτως εἰς φαντασίαν ἐρχόμεθα,
            ὅτι ἐπὶ παιδείᾳ καὶ ἐπανορθώσει τοῦ βίου κατεστάθη πάντα ταῦτα ὑπὸ τῶν παλαιῶν.
              <milestone unit="section" n="16"/> σὺ δʼ ἐξαγγέλλεις αὐτὰ καὶ ἐξορχῇ παρὰ καιρόν, παρὰ
            τόπον, ἄνευ θυμάτων, ἄνευ ἁγνείας· οὐκ ἐσθῆτα ἔχεις ἣν δεῖ τὸν ἱεροφάντην, οὐ κόμην, οὐ
            στρόφιον οἷον δεῖ, οὐ φωνήν, οὐχ ἡλικίαν, οὐχ ἥγνευκας ὡς ἐκεῖνος, ἀλλʼ αὐτὰς μόνας τὰς
            φωνὰς ἀνειληφὼς λέγεις. ἱεραί εἰσιν αἱ φωναὶ αὐταὶ καθʼ αὑτάς;</p>
          <milestone unit="section" n="17"/>
          <p>ἄλλον τρόπον δεῖ ἐπὶ ταῦτα ἐλθεῖν· μέγα ἐστὶ τὸ πρᾶγμα, μυστικόν ἐστιν, οὐχ ὡς ἔτυχεν
            οὐδὲ τῷ τυχόντι δεδομένον. <milestone unit="section" n="18"/> ἀλλʼ οὐδὲ σοφὸν εἶναι
            τυχὸν ἐξαρκεῖ πρὸς τὸ ἐπιμεληθῆναι νέων· δεῖ δὲ καὶ προχειρότητά τινα εἶναι καὶ
            ἐπιτηδειότητα πρὸς τοῦτο, νὴ τὸν Δία, καὶ σῶμα ποιὸν καὶ πρὸ πάντων τὸν θεὸν
            συμβουλεύειν ταύτην τὴν χώραν κατασχεῖν, <milestone unit="section" n="19"/> ὡς Σωκράτει
            συνεβούλευεν τὴν ἐλεγκτικὴν χώραν ἔχειν, ὡς Διογένει τὴν βασιλικὴν καὶ ἐπιπληκτικήν, ὡς
            Ζήνωνι τὴν διδασκαλικὴν καὶ δογματικήν. <milestone unit="section" n="20"/> σὺ δʼ
            ἰατρεῖον ἀνοίγεις ἄλλο οὐδὲν ἔχων ἢ φάρμακα, ποῦ δὲ ἢ πῶς ἐπιτίθεται ταῦτα, μήτε εἰδὼς
            μήτε πολυπραγμονήσας. <milestone unit="section" n="21"/>
            <q>ἰδοὺ ἐκεῖνος ταῦτα, κολλύρια· κἀγὼ ἔχω.</q> μή τι οὖν καὶ τὴν δύναμιν τὴν χρηστικὴν
            αὐτοῖς; μή τι οἶδας καὶ πότε καὶ πῶς ὠφελήσει καὶ τίνα; <milestone unit="section" n="22"
            /> τί οὖν κυβεύεις ἐν τοῖς μεγίστοις, τί ῥᾳδιουργεῖς, τί ἐπιχειρεῖς πράγματι μηδέν σοι
            προσήκοντι; ἄφες αὐτὸ τοῖς δυναμένοις, τοῖς κοσμοῦσι. μὴ προστρίβου καὶ αὐτὸς αἶσχος
            φιλοσοφίᾳ διὰ σαυτοῦ, μηδὲ γίνου μέρος τῶν διαβαλλόντων τὸ ἔργον. <milestone
              unit="section" n="23"/> ἀλλὰ εἴ σε ψυχαγωγεῖ τὰ θεωρήματα, καθήμενος αὐτὰ στρέφε αὐτὸς
            ἐπὶ σεαυτοῦ· φιλόσοφον δὲ μηδέποτʼ εἴπῃς σεαυτὸν μηδʼ ἄλλου ἀνάσχῃ λέγοντος, ἀλλὰ λέγε
              <q>πεπλάνηται· ἐγὼ γὰρ οὔτʼ ὀρέγομαι ἄλλως ἢ πρότερον οὐδʼ ὁρμῶ ἐπʼ ἄλλα οὐδὲ
              συγκατατίθεμαι ἄλλοις οὐδʼ ὅλως ἐν χρήσει φαντασιῶν παρήλλαχά τι ἀπὸ τῆς πρότερον
              καταστάσεως.</q>
            <milestone unit="section" n="24"/> ταῦτα φρόνει καὶ λέγε περὶ σεαυτοῦ, εἰ θέλεις τὰ κατʼ
            ἀξίαν φρονεῖν· εἰ δὲ μή, κύβευε καὶ ποίει ἃ ποιεῖς. ταῦτα γάρ σοι πρέπει.</p>
        </div>
        <div n="22" type="chapter">
          <head>περὶ Κυνισμοῦ.</head>
          <milestone unit="section" n="1"/>
          <p>πυθομένου δὲ τῶν γνωρίμων τινὸς αὐτοῦ, ὃς ἐφαίνετο ἐπιρρεπῶς ἔχων πρὸς τὸ κυνίσαι,
            Ποῖόν τινα εἶναι δεῖ τὸν κυνίζοντα καὶ τίς ἡ πρόληψις ἡ τοῦ πράγματος, Σκεψόμεθα κατὰ
            σχολήν. <milestone unit="section" n="2"/> τοσοῦτον δʼ ἔχω σοι εἰπεῖν, ὅτι ὁ δίχα θεοῦ
            τηλικούτῳ πράγματι ἐπιβαλλόμενος θεοχόλωτός ἐστι καὶ οὐδὲν ἄλλο ἢ δημοσίᾳ θέλει
            ἀσχημονεῖν. <milestone unit="section" n="3"/> οὐδὲ γὰρ ἐν οἰκίᾳ καλῶς οἰκουμένῃ παρελθών
            τις αὐτὸς ἑαυτῷ λέγει <q>ἐμὲ δεῖ οἰκονόμον εἶναι·</q> εἰ δὲ μή, ἐπιστραφεὶς ὁ κύριος καὶ
            ἰδὼν αὐτὸν σοβαρῶς διατασσόμενον, ἑλκύσας ἔτεμεν. <milestone unit="section" n="4"/>
            οὕτως γίνεται καὶ ἐν τῇ μεγάλῃ ταύτῃ πόλει. ἔστι γάρ τις καὶ ἐνθάδʼ οἰκοδεσπότης ἕκαστα
            ὁ διατάσσων. <milestone unit="section" n="5"/>
            <q>σὺ ἥλιος εἶ· δύνασαι περιερχόμενος ἐνιαυτὸν ποιεῖν καὶ ὥρας καὶ τοὺς καρποὺς αὔξειν
              καὶ τρέφειν καὶ ἀνέμους κινεῖν καὶ ἀνιέναι καὶ τὰ σώματα τῶν ἀνθρώπων θερμαίνειν
              συμμέτρως· ὕπαγε, περιέρχου καὶ οὕτως διακίνει ἀπὸ τῶν μεγίστων ἐπὶ τὰ μικρότατα.
                <milestone unit="section" n="6"/> σὺ μοσχάριον εἶ· ὅταν ἐπιφανῇ λέων, τὰ σαυτοῦ
              πρᾶσσε· εἰ δὲ μή, οἰμώξεις. σὺ ταῦρος εἶ, προσελθὼν μάχου· σοὶ γὰρ τοῦτο ἐπιβάλλει καὶ
              πρέπει καὶ δύνασαι αὐτὸ ποιεῖν. <milestone unit="section" n="7"/> σὺ δύνασαι ἡγεῖσθαι
              τοῦ στρατεύματος ἐπὶ Ἴλιον· ἴσθι Ἀγαμέμνων. σὺ δύνασαι τῷ Ἕκτορι μονομαχῆσαι· ἴσθι
              Ἀχιλλεύς.</q>
            <milestone unit="section" n="8"/> εἰ δὲ Θερσίτης παρελθὼν ἀντεποιεῖτο τῆς ἀρχῆς, ἢ οὐκ
            ἂν ἔτυχεν ἢ τυχὼν ἂν ἠσχημόνησεν ἐν πλείοσι μάρτυσι. </p>
          <milestone unit="section" n="9"/>
          <p>καὶ σὺ<del>μ</del>βούλευσαι περὶ πράγματος ἐπιμελῶς· οὐκ ἔστιν οἷον δοκεῖ σοι.
              <milestone unit="section" n="10"/>
            <q>τριβώνιον καὶ νῦν φορῶ καὶ τόθʼ ἕξω, κοιμῶμαι καὶ νῦν σκληρῶς καὶ τότε κοιμήσομαι,
              πηρίδιον προσλήψομαι καὶ ξύλον καὶ περιερχόμενος αἰτεῖν ἄρξομαι τοὺς ἀπαντῶντας,
              λοιδορεῖν· κἂν ἴδω τινὰ δρωπακιζόμενον, ἐπιτιμήσω αὐτῷ, κἂν τὸ κόμιον πεπλακότα ἢ ἐν
              κοκκίνοις περιπατοῦντα.</q>
            <milestone unit="section" n="11"/> εἰ τοιοῦτόν τι φαντάζῃ τὸ πρᾶγμα, μακρὰν ἀπʼ αὐτοῦ·
            μὴ προσέλθῃς, οὐδέν ἐστι πρὸς σέ. <milestone unit="section" n="12"/> εἰ δʼ οἷόν ἐστι
            φανταζόμενος οὐκ ἀπαξιοῖς σεαυτόν, σκέψαι ἡλίκῳ πράγματι ἐπιχειρεῖς. <milestone
              unit="section" n="13"/></p>
          <p>πρῶτον ἐν τοῖς κατὰ σαυτὸν οὐκέτι δεῖ σε ὅμοιον ἐν οὐδενὶ φαίνεσθαι οἷς νῦν ποιεῖς, οὐ
            θεῷ ἐγκαλοῦντα, οὐκ ἀνθρώπῳ· ὄρεξιν ἆραί σε δεῖ παντελῶς, ἔκκλισιν ἐπὶ μόνα μεταθεῖναι
            τὰ προαιρετικά· σοὶ μὴ ὀργὴν εἶναι, μὴ μῆνιν, μὴ φθόνον, μὴ ἔλεον· μὴ κοράσιόν σοι
            φαίνεσθαι καλόν, μὴ δοξάριον, μὴ παιδάριον, μὴ πλακουντάριον. <milestone unit="section"
              n="14"/> ἐκεῖνο γὰρ εἰδέναι σε δεῖ, ὅτι οἱ ἄλλοι ἄνθρωποι τοὺς τοίχους προβέβληνται
            καὶ τὰς οἰκίας καὶ τὸ σκότος, ὅταν τι τῶν τοιούτων ποιῶσιν, καὶ τὰ κρύψοντα πολλὰ
            ἔχουσιν. κέκλεικε τὴν θύραν, ἕστακέν τινα πρὸ τοῦ κοιτῶνος· <q>ἄν τις ἔλθῃ, λέγε ὅτι ἔξω
              ἐστίν, οὐ σχολάζει.</q>
            <milestone unit="section" n="15"/> ὁ Κυνικὸς δʼ ἀντὶ πάντων τούτων ὀφείλει τὴν αἰδῶ
            προβεβλῆσθαι· εἰ δὲ μή, γυμνὸς καὶ ἐν ὑπαίθρῳ ἀσχημονήσει. τοῦτο οἰκία ἐστὶν αὐτῷ, τοῦτο
            θύρα, τοῦτο οἱ ἐπὶ τοῦ κοιτῶνος, τοῦτο σκότος. <milestone unit="section" n="16"/> οὔτε
            γὰρ θέλειν τι δεῖ ἀποκρύπτειν αὐτὸν τῶν ἑαυτοῦ (εἰ δὲ μή, ἀπῆλθεν, ἀπώλεσε τὸν Κυνικόν,
            τὸν ὕπαιθρον, τὸν ἐλεύθερον, ἦρκταί τι τῶν ἐντὸς φοβεῖσθαι, ἦρκται χρείαν ἔχειν τοῦ
            ἀποκρύψοντος) οὔτε ὅταν θέλῃ δύναται. ποῦ γὰρ αὑτὸν ἀποκρύψῃ ἢ πῶς; <milestone
              unit="section" n="17"/> ἂν δʼ ἀπὸ τύχης ἐμπέσῃ ὁ παιδευτὴς ὁ κοινός, ὁ παιδαγωγός, οἷα
            πάσχειν ἀνάγκη; <milestone unit="section" n="18"/> ταῦτʼ οὖν δεδοικότα ἐπιθαρρεῖν οἷόν
            τʼ ἔτι ἐξ ὅλης ψυχῆς ἐπιστατεῖν τοῖς ἄλλοις ἀνθρώποις; <milestone unit="section" n="19"
            /> ἀμήχανον, ἀδύνατον. πρῶτον οὖν τὸ ἡγεμονικόν σε δεῖ τὸ σαυτοῦ καθαρὸν ποιῆσαι καὶ τὴν
            ἔνστασιν ταύτην· <milestone unit="section" n="20"/>
            <q>νῦν ἐμοὶ ὕλη ἐστὶν ἡ ἐμὴ διάνοια, ὡς τῷ τέκτονι τὰ ξύλα, ὡς τῷ σκυτεῖ τὰ δέρματα·
              ἔργον δʼ ὀρθὴ χρῆσις τῶν φαντασιῶν. <milestone unit="section" n="21"/> τὸ σωμάτιον δὲ
              οὐδὲν πρὸς ἐμέ· τὰ τούτου μέρη οὐδὲν πρὸς ἐμέ. θάνατος; ἐρχέσθω, ὅταν θέλῃ, εἴτε ὅλου
              εἴτε μέρους τινός. <milestone unit="section" n="22"/> φυγή; καὶ ποῦ δύναταί τις
              ἐκβαλεῖν; ἔξω τοῦ κόσμου οὐ δύναται. ὅπου δʼ ἂν ἀπέλθω, ἐκεῖ ἥλιος, ἐκεῖ σελήνη, ἐκεῖ
              ἄστρα, ἐνύπνια, οἰωνοί, ἡ πρὸς θεοὺς ὁμιλία.</q>
            <milestone unit="section" n="23"/></p>
          <p>εἶθʼ οὕτως παρασκευασάμενον οὐκ ἔστι τούτοις ἀρκεῖσθαι τὸν ταῖς ἀληθείαις Κυνικόν, ἀλλʼ
            εἰδέναι δεῖ, ὅτι ἄγγελος ἀπὸ τοῦ Διὸς ἀπέσταλται καὶ πρὸς τοὺς ἀνθρώπους περὶ ἀγαθῶν καὶ
            κακῶν ὑποδείξων αὐτοῖς, ὅτι πεπλάνηνται καὶ ἀλλαχοῦ ζητοῦσι τὴν οὐσίαν τοῦ ἀγαθοῦ καὶ
            τοῦ κακοῦ, ὅπου οὐκ ἔστιν, ὅπου δʼ ἔστιν, οὐκ ἐνθυμοῦνται, <milestone unit="section"
              n="24"/> καὶ ὡς ὁ Διογένης ἀπαχθεὶς πρὸς Φίλιππον μετὰ τὴν ἐν Χαιρωνείᾳ μάχην
            κατάσκοπος εἶναι. τῷ γὰρ ὄντι κατάσκοπός ἐστιν ὁ Κυνικὸς τοῦ τίνα ἐστὶ τοῖς ἀνθρώποις
            φίλα καὶ τίνα πολέμια. <milestone unit="section" n="25"/> καὶ δεῖ αὐτὸν ἀκριβῶς
            κατασκεψάμενον ἐλθόντʼ ἀπαγγεῖλαι τἀληθῆ μήθʼ ὑπὸ φόβου ἐκπλαγέντα, ὥστε τοὺς μὴ ὄντας
            πολεμίους δεῖξαι, μήτε τινὰ ἄλλον τρόπον ὑπὸ τῶν φαντασιῶν παραταραχθέντα ἢ
            συγχυθέντα.</p>
          <milestone unit="section" n="26"/>
          <p>δεῖ οὖν αὐτὸν δύνασθαι ἀνατεινάμενον, ἂν οὕτως τύχῃ, καὶ ἐπὶ σκηνὴν τραγικὴν
            ἀνερχόμενον λέγειν τὸ τοῦ Σωκράτους· ἰὼ ἄνθρωποι, ποῖ φέρεσθε; τί ποιεῖτε, ὦ ταλαίπωροι;
            ὡς τυφλοὶ ἄνω καὶ κάτω κυλίεσθε· ἄλλην ὁδὸν ἀπέρχεσθε τὴν οὖσαν ἀπολελοιπότες, ἀλλαχοῦ
            ζητεῖτε τὸ εὔρουν καὶ τὸ εὐδαιμονικόν, ὅπου οὐκ ἔστιν, οὐδʼ ἄλλου δεικνύοντος πιστεύετε.
              <milestone unit="section" n="27"/> τί αὐτὸ ἔξω ζητεῖτε; ἐν σώματι οὐκ ἔστιν. εἰ
            ἀπιστεῖτε, ἴδετε Μύρωνα, ἴδετε Ὀφέλλιον. ἐν κτήσει οὐκ ἔστιν. εἰ δʼ ἀπιστεῖτε, ἴδετε
            Κροῖσον, ἴδετε τοὺς νῦν πλουσίους, ὅσης οἰμωγῆς ὁ βίος αὐτῶν μεστός ἐστιν. ἐν ἀρχῇ οὐκ
            ἔστιν. εἰ δὲ μή γε, ἔδει τοὺς δὶς καὶ τρὶς ὑπάτους εὐδαίμονας εἶναι· οὐκ εἰσὶ δέ.
              <milestone unit="section" n="28"/> τίσιν περὶ τούτου πιστεύσομεν; ὑμῖν τοῖς ἔξωθεν τὰ
            ἐκείνων βλέπουσιν καὶ ὑπὸ τῆς φαντασίας περιλαμπομένοις ἢ αὐτοῖς ἐκείνοις; <milestone
              unit="section" n="29"/> τί λέγουσιν; ἀκούσατε αὐτῶν, ὅταν οἰμώζωσιν, ὅταν στένωσιν,
            ὅταν διʼ αὐτὰς τὰς ὑπατείας καὶ τὴν δόξαν καὶ τὴν ἐπιφάνειαν ἀθλιώτερον οἴωνται καὶ
            ἐπικινδυνότερον ἔχειν. <milestone unit="section" n="30"/> ἐν βασιλείᾳ οὐκ ἔστιν. εἰ δὲ
            μή, Νέρων ἂν εὐδαίμων ἐγένετο καὶ Σαρδανάπαλλος. ἀλλʼ οὐδʼ Ἀγαμέμνων εὐδαίμων ἦν καίτοι
            κομψότερος ὢν Σαρδαναπάλλου καὶ Νέρωνος, ἀλλὰ τῶν ἄλλων ῥεγκόντων ἐκεῖνος τί ποιεῖ;
              <quote rend="blockquote"><lb/>πολλὰς ἐκ κεφαλῆς προθελύμνους ἕλκετο χαίτας.</quote>
            καὶ αὐτὸς τί λέγει; <quote rend="blockquote"><lb/>πλάζομαι ὧδε,</quote> φησίν, καὶ
              <quote rend="blockquote"><lb/>ἀλαλύκτημαι· κραδίη δέ μοι ἔξω <lb/>στηθέων
              ἐκθρῴσκει.</quote> τάλας, τί τῶν σῶν ἔχει κακῶς; <milestone unit="section" n="31"/> ἡ
            κτῆσις; οὐκ ἔχει. τὸ σῶμα; οὐκ ἔχει. ἀλλὰ πολύχρυσος εἶ καὶ πολύχαλκος· τί οὖν σοι κακόν
            ἐστιν; ἐκεῖνο, ὅ τι ποτὲ ἠμέληταί σου καὶ κατέφθαρται, ᾧ ὀρεγόμεθα, ᾧ ἐκκλίνομεν, ᾧ
            ὁρμῶμεν καὶ ἀφορμῶμεν. <milestone unit="section" n="32"/> πῶς ἠμέληται; ἀγνοεῖ τὴν
            οὐσίαν τοῦ ἀγαθοῦ πρὸς ἣν πέφυκε καὶ τὴν τοῦ κακοῦ καὶ τί ἴδιον ἔχει καὶ τί ἀλλότριον.
            καὶ ὅταν τι τῶν ἀλλοτρίων κακῶς ἔχῃ, λέγει <q>οὐαί μοι, οἱ γὰρ Ἕλληνες κινδυνεύουσι.</q>
            <milestone unit="section" n="33"/> ταλαίπωρον ἡγεμονικὸν καὶ μόνον ἀτημέλητον καὶ
            ἀθεράπευτον. <q>μέλλουσιν ἀποθνῄσκειν ὑπὸ τῶν Τρώων ἀναιρεθέντες.</q> ἂν δʼ αὐτοὺς οἱ
            Τρῶες μὴ ἀποκτείνωσιν, οὐ μὴ ἀποθάνωσιν; <q>ναί, ἀλλʼ οὐχʼ ὑφʼ ἓν πάντες.</q> τί οὖν
            διαφέρει; εἰ γὰρ κακόν ἐστι τὸ ἀποθανεῖν, ἄν τε ὁμοῦ ἄν τε καθʼ ἕνα ὁμοίως κακόν ἐστιν.
            μή τι ἄλλο τι μέλλει γίνεσθαι ἢ τὸ σωμάτιον χωρίζεσθαι καὶ ἡ ψυχή; <milestone
              unit="section" n="34"/> οὐδέν. σοὶ δὲ ἀπολλυμένων τῶν Ἑλλήνων ἡ θύρα κέκλεισται; οὐκ
            ἔξεστιν ἀποθανεῖν; <q>ἔξεστιν.</q> τί οὖν πενθεῖς; <q>οὐᾶ, βασιλεὺς καὶ τὸ τοῦ Διὸς
              σκῆπτρον ἔχων.</q> ἀτυχὴς βασιλεὺς οὐ γίνεται· οὐ μᾶλλον ἢ ἀτυχὴς θεός. <milestone
              unit="section" n="35"/> τί οὖν εἶ; ποιμὴν ταῖς ἀληθείαις· οὕτως γὰρ κλάεις ὡς οἱ
            ποιμένες, ὅταν λύκος ἁρπάσῃ τι τῶν προβάτων αὐτῶν· καὶ οὗτοι δὲ πρόβατά εἰσιν οἱ ὑπὸ σοῦ
            ἀρχόμενοι. <milestone unit="section" n="36"/> τί δὲ καὶ ἤρχου; μή τι ὄρεξις ὑμῖν
            ἐκινδυνεύετο, μή τι ἔκκλισις, μή τι ὁρμή, μή τι ἀφορμή; <q>οὔ,</q> φησίν, <q>ἀλλὰ τοῦ
              ἀδελφοῦ μου τὸ γυναικάριον ἡρπάγη.</q>
            <milestone unit="section" n="37"/> οὐκ οὖν κέρδος μέγα στερηθῆναι μοιχικοῦ γυναικαρίου;
              <q>καταφρονηθῶμεν οὖν ὑπὸ τῶν Τρώων;</q> τίνων ὄντων; φρονίμων ἢ ἀφρόνων; εἰ φρονίμων,
            τί αὐτοῖς πολεμεῖτε; εἰ ἀφρόνων, τί ὑμῖν μέλει;</p>
          <p>
            <milestone unit="section" n="38"/>
            <q>ἐν τίνι οὖν ἔστι τὸ ἀγαθόν, ἐπειδὴ ἐν τούτοις οὐκ ἔστιν; εἰπὲ ἡμῖν, κύριε ἄγγελε καὶ
              κατάσκοπε.</q>
            <q>ὅπου οὐ δοκεῖτε οὐδὲ θέλετε ζητῆσαι αὐτό. εἰ γὰρ ἠθέλετε, εὕρετε ἂν αὐτὸ ἐν ὑμῖν ὂν
              οὐδʼ ἂν ἔξω ἐπλάζεσθε οὐδʼ ἂν ἐζητεῖτε τὰ ἀλλότρια ὡς ἴδια. <milestone unit="section"
                n="39"/> ἐπιστρέψατε αὐτοὶ ἐφʼ ἑαυτούς, καταμάθετε τὰς προλήψεις ἃς ἔχετε. ποῖόν τι
              φαντάζεσθε τὸ ἀγαθόν; τὸ εὔρουν, τὸ εὐδαιμονικόν, τὸ ἀπαραπόδιστον. ἄγε, μέγα δʼ αὐτὸ
              φυσικῶς οὐ φαντάζεσθε; ἀξιόλογον οὐ φαντάζεσθε; ἀβλαβὲς οὐ φαντάζεσθε; <milestone
                unit="section" n="40"/> ἐν ποίᾳ οὖν ὕλῃ δεῖ ζητεῖν τὸ εὔρουν καὶ ἀπαραπόδιστον; ἐν
              τῇ δούλῃ ἢ ἐν τῇ ἐλευθέρᾳ;</q>
            <q>ἐν τῇ ἐλευθέρᾳ.</q>
            <q>τὸ σωμάτιον οὖν ἐλεύθερον ἔχετε ἢ δοῦλον;</q>
            <q>οὐκ ἴσμεν.</q>
            <q>οὐκ ἴστε ὅτι πυρετοῦ δοῦλόν ἐστιν, ποδάγρας, ὀφθαλμίας, δυσεντερίας, τυράννου, πυρός,
              σιδήρου, παντὸς τοῦ ἰσχυροτέρου;</q>
            <milestone unit="section" n="41"/>
            <q>ναὶ δοῦλον.</q>
            <q>πῶς οὖν ἔτι ἀνεμπόδιστον εἶναί τι δύναται τῶν τοῦ σώματος; πῶς δὲ μέγα ἢ ἀξιόλογον τὸ
              φύσει νεκρόν, ἡ γῆ, ὁ πηλός; τί οὖν; οὐδὲν ἔχετε ἐλεύθερον;</q>
            <q>μήποτε οὐδέν.</q>
            <milestone unit="section" n="42"/>
            <q>καὶ τίς ὑμᾶς ἀναγκάσαι δύναται συγκαταθέσθαι τῷ ψευδεῖ φαινομένῳ;</q>
            <q>οὐδείς.</q>
            <q>τίς δὲ μὴ συγκαταθέσθαι τῷ φαινομένῳ ἀληθεῖ;</q>
            <q>οὐδείς.</q>
            <q>ἐνθάδʼ οὖν ὁρᾶτε, ὅτι ἔστι τι ἐν ὑμῖν ἐλεύθερον φύσει. <milestone unit="section"
                n="43"/> ὀρέγεσθαι δʼ ἢ ἐκκλίνειν ἢ ὁρμᾶν ἢ ἀφορμᾶν ἢ παρασκευάζεσθαι ἢ προτίθεσθαι
              τίς ὑμῶν δύναται μὴ λαβὼν φαντασίαν λυσιτελοῦς ἢ μὴ καθήκοντος;</q>
            <q>οὐδείς.</q>
            <q>ἔχετε οὖν καὶ ἐν τούτοις ἀκώλυτον καὶ ἐλεύθερον. <milestone unit="section" n="44"/>
              ταλαίπωροι, τοῦτο ἐξεργάζεσθε, τούτου ἐπιμέλεσθε, ἐνταῦθα ζητεῖτε τὸ ἀγαθόν.</q></p>
          <milestone unit="section" n="45"/>
          <p>καὶ πῶς ἐνδέχεται μηδὲν ἔχοντα, γυμνόν, ἄοικον, ἀνέστιον, αὐχμῶντα, ἄδουλον, ἄπολιν
            διεξάγειν εὐρόως; <milestone unit="section" n="46"/> ἰδοὺ ἀπέσταλκεν ὑμῖν ὁ θεὸς τὸν
            δείξοντα ἔργῳ, ὅτι ἐνδέχεται. <milestone unit="section" n="47"/>
            <q>ἴδετέ με, ἄοικός εἰμι, ἄπολις, ἀκτήμων, ἄδουλος· χαμαὶ κοιμῶμαι· οὐ γυνή, οὐ παιδία,
              οὐ πραιτωρίδιον, ἀλλὰ γῆ μόνον καὶ οὐρανὸς καὶ ἓν τριβωνάριον. <milestone
                unit="section" n="48"/> καὶ τί μοι λείπει<del>ν</del>; οὐκ εἰμὶ ἄλυπος, οὐκ εἰμὶ
              ἄφοβος, οὐκ εἰμὶ ἐλεύθερος; πότε ὑμῶν εἶδέν μέ τις ἐν ὀρέξει <del>με</del>
              ἀποτυγχάνοντα, πότʼ ἐν ἐκκλίσει περιπίπτοντα; πότʼ ἐμεμψάμην ἢ θεὸν ἢ ἄνθρωπον, πότʼ
              ἐνεκάλεσά τινι; μή τις ὑμῶν ἐσκυθρωπακότα με εἶδεν; πῶς δʼ ἐντυγχάνω τούτοις,
                <milestone unit="section" n="49"/> οὓς ὑμεῖς φοβεῖσθε καὶ θαυμάζετε; οὐχ ὡς
              ἀνδραπόδοις; τίς με ἰδὼν οὐχὶ τὸν βασιλέα τὸν ἑαυτοῦ ὁρᾶν οἴεται καὶ δεσπότην;</q></p>
          <milestone unit="section" n="50"/>
          <p>ἴδε κυνικαὶ φωναί, ἴδε χαρακτήρ, ἴδʼ ἐπιβολή. οὔ· ἀλλὰ πηρίδιον καὶ ξύλον καὶ γνάθοι
            μεγάλαι· καταφαγεῖν πᾶν ὃ <del>ε</del>ἂν δῷς ἢ ἀποθησαυρίσαι ἢ τοῖς ἀπαντῶσι
            λοιδορεῖσθαι ἀκαίρως ἢ καλὸν τὸν ὦμον δεικνύειν. <milestone unit="section" n="51"/>
            τηλικούτῳ πράγματι ὁρᾷς πῶς μέλλεις ἐγχειρεῖν; ἔσοπτρον πρῶτον λάβε, ἴδε σου τοὺς ὤμους,
            κατάμαθε τὴν ὀσφύν, τοὺς μηρούς. Ὀλύμπια μέλλεις ἀπογράφεσθαι, ἄνθρωπε, οὐχί τινά ποτε
            ἀγῶνα ψυχρὸν καὶ ταλαίπωρον. <milestone unit="section" n="52"/> οὐκ ἔστιν ἐν Ὀλυμπίοις
            νικηθῆναι μόνον καὶ ἐξελθεῖν, ἀλλὰ πρῶτον μὲν ὅλης τῆς οἰκουμένης βλεπούσης δεῖ
            ἀσχημονῆσαι, οὐχὶ Ἀθηναίων μόνον ἢ Λακεδαιμονίων ἢ Νικοπολιτῶν, εἶτα καὶ δέρεσθαι δεῖ
            τὸν εἰκῇ ἐξελθόντα, πρὸ δὲ τοῦ δαρῆναι διψῆσαι, καυματισθῆναι, πολλὴν ἁφὴν
            καταπιεῖν.</p>
          <milestone unit="section" n="53"/>
          <p>βούλευσαι ἐπιμελέστερον, γνῶθι σαυτόν, ἀνάκρινον τὸ δαιμόνιον, δίχα θεοῦ μὴ
            ἐπιχειρήσῃς. ἂν γὰρ συμβουλεύσῃ, ἴσθι ὅτι μέγαν σε θέλει γενέσθαι ἢ πολλὰς πληγὰς
            λαβεῖν. <milestone unit="section" n="54"/> καὶ γὰρ τοῦτο λίαν κομψὸν τῷ Κυνικῷ
            παραπέπλεκται· δέρεσθαι αὐτὸν δεῖ ὡς ὄνον καὶ δερόμενον φιλεῖν αὐτοὺς τοὺς δέροντας ὡς
            πατέρα πάντων, ὡς ἀδελφόν. <milestone unit="section" n="55"/> οὔ· ἀλλʼ ἄν τίς σε δέρῃ,
            κραύγαζε στὰς ἐν τῷ μέσῳ <q>ὦ Καῖσαρ, ἐν τῇ σῇ εἰρήνῃ οἷα πάσχω; ἄγωμεν ἐπὶ τὸν
              ἀνθύπατον.</q>
            <milestone unit="section" n="56"/> Κυνικῷ δὲ Καῖσαρ τί ἐστιν ἢ ἀνθύπατος ἢ ἄλλος ἢ ὁ
            καταπεπομφὼς αὐτὸν καὶ ᾧ λατρεύει, ὁ Ζεύς; ἄλλον τινὰ ἐπικαλεῖται ἢ ἐκεῖνον; οὐ
            πέπεισται δʼ, ὅ τι ἂν πάσχῃ τούτων, ὅτι ἐκεῖνος αὐτὸν γυμνάζει; <milestone
              unit="section" n="57"/> ἀλλʼ ὁ μὲν Ἡρακλῆς ὑπὸ Εὐρυσθέως γυμναζόμενος οὐκ ἐνόμιζεν
            ἄθλιος εἶναι, ἀλλʼ ἀόκνως ἐπετέλει πάντα τὰ προσταττόμενα· οὗτος δʼ ὑπὸ τοῦ Διὸς
            ἀθλούμενος καὶ γυμναζόμενος μέλλει κεκραγέναι καὶ ἀγανακτεῖν, ἄξιος φορεῖν τὸ σκῆπτρον
            τὸ Διογένους; ἄκουε, τί λέγει ἐκεῖνος πυρέσσων πρὸς τοὺς παριόντας· <milestone
              unit="section" n="58"/>
            <q>κακαί,</q> ἔφη, <q>κεφαλαί, οὐ μενεῖτε; ἀλλʼ ἀθλητῶν μὲν ὄλεθρον ἢ μάχην ὀψόμενοι
              ἄπιτε ὁδὸν τοσαύτην εἰς Ὀλυμπίαν· πυρετοῦ δὲ καὶ ἀνθρώπου μάχην ἰδεῖν οὐ βούλεσθε;</q>
            <milestone unit="section" n="59"/> ταχύ γʼ ἂν ὁ τοιοῦτος ἐνεκάλεσεν τῷ θεῷ καταπεπομφότι
            αὐτὸν ὡς παρʼ ἀξίαν αὐτῷ χρωμένῳ, ὅς γε ἐνεκαλλωπίζετο ταῖς περιστάσεσι καὶ θέαμα εἶναι
            ἠξίου τῶν παριόντων. ἐπὶ τίνι γὰρ ἐγκαλέσει; ὅτι εὐσχημονεῖ; <del>ὅ</del>τί κατηγορεῖ;
            ὅτι λαμπροτέραν ἐπιδείκνυται τὴν ἀρετὴν τὴν ἑαυτοῦ; <milestone unit="section" n="60"/>
            ἄγε, περὶ πενίας δὲ τί λέγει, περὶ θανάτου, περὶ πόνου; πῶς συνέκρινεν τὴν εὐδαιμονίαν
            τὴν αὑτοῦ τῇ μεγάλου βασιλέως; <milestone unit="section" n="61"/> μᾶλλον δʼ οὐδὲ
            συγκριτὸν ᾤετο εἶναι. ὅπου γὰρ ταραχαὶ καὶ λῦπαι καὶ φόβοι καὶ ὀρέξεις ἀτελεῖς καὶ
            ἐκκλίσεις περιπίπτουσαι καὶ φθόνοι καὶ ζηλοτυπίαι, ποῦ ἐκεῖ πάροδος εὐδαιμονίας; ὅπου δʼ
            ἂν ᾖ σαπρὰ δόγματα, ἐκεῖ πάντα ταῦτα εἶναι ἀνάγκη.</p>
          <milestone unit="section" n="62"/>
          <p>πυθομένου δὲ τοῦ νεανίσκου, εἰ νοσήσας ἀξιοῦντος φίλου πρὸς αὐτὸν ἐλθεῖν ὥστε
            νοσοκομηθῆναι ὑπακούσει, Ποῦ δὲ φίλον μοι δώσεις Κυνικοῦ; <milestone unit="section"
              n="63"/> ἔφη. δεῖ γὰρ αὐτὸν ἄλλον εἶναι τοιοῦτον, ἵνʼ ἄξιος ᾖ φίλος αὐτοῦ ἀριθμεῖσθαι.
            κοινωνὸν αὐτὸν εἶναι δεῖ τοῦ σκήπτρου καὶ τῆς βασιλείας καὶ διάκονον ἄξιον, εἰ μέλλει
            φιλίας ἀξιωθήσεσθαι, ὡς Διογένης Ἀντισθένους ἐγένετο, ὡς Κράτης Διογένους. <milestone
              unit="section" n="64"/> ἢ δοκεῖ σοι, ὅτι, ἂν χαίρειν αὐτῷ λέγῃ προσερχόμενος, φίλος
            ἐστὶν αὐτοῦ κἀκεῖνος αὐτὸν ἄξιον ἡγήσεται τοῦ πρὸς αὐτὸν εἰσελθεῖν; <milestone
              unit="section" n="65"/> ὥστε ἄν σοι δοκῇ καὶ ἐνθυμηθῇς τι τοιοῦτον, κοπρίαν μᾶλλον
            περιβλέπου κομψήν, ἐν ᾗ πυρέξεις, ἀποσκέπουσαν τὸν βορέαν, ἵνα μὴ περιψυγῇς. <milestone
              unit="section" n="66"/> σὺ δέ μοι δοκεῖς θέλειν εἰς οἶκόν τινος ἀπελθὼν διὰ χρόνου
            χορτασθῆναι. τί οὖν σοι καὶ ἐπιχειρεῖν πράγματι τηλικούτῳ;</p>
          <milestone unit="section" n="67"/>
          <p>γάμος δʼ, ἔφη, καὶ παῖδες προηγουμένως παραληφθήσονται ὑπὸ τοῦ Κυνικοῦ; — ἄν μοι σοφῶν,
            ἔφη, δῷς πόλιν, τάχα μὲν οὐδʼ ἥξει τις ῥᾳδίως ἐπὶ τὸ κυνίζειν. τίνων γὰρ ἕνεκα
            ἀναδέξηται ταύτην τὴν διεξαγωγήν; ὅμως δʼ ἂν ὑποθώμεθα, <milestone unit="section" n="68"
            /> οὐδὲν κωλύσει καὶ γῆμαι αὐτὸν καὶ παιδοποιήσασθαι. καὶ γὰρ ἡ γυνὴ αὐτοῦ ἔσται ἄλλη
            τοιαύτη καὶ ὁ πενθερὸς ἄλλος τοιοῦτος καὶ τὰ παιδία οὕτως ἀνατραφήσεται. <milestone
              unit="section" n="69"/> τοιαύτης δʼ οὔσης καταστάσεως, οἵα νῦν ἐστιν, ὡς ἐν παρατάξει,
            μή ποτʼ ἀπερίσπαστον εἶναι δεῖ τὸν Κυνικόν, ὅλον πρὸς τῇ διακονίᾳ τοῦ θεοῦ, ἐπιφοιτᾶν
            ἀνθρώποις δυνάμενον, οὐ προσδεδεμένον καθήκουσιν ἰδιωτικοῖς οὐδʼ ἐμπεπλεγμένον σχέσεσιν,
            ἃς παραβαίνων οὐκέτι σώσει τὸ τοῦ καλοῦ καὶ ἀγαθοῦ πρόσωπον, τηρῶν δʼ ἀπολεῖ τὸν ἄγγελον
            καὶ κατάσκοπον καὶ κήρυκα τῶν θεῶν; <milestone unit="section" n="70"/> ὅρα γάρ, ὅτι
            αὐτὸν ἀποδεικνύναι δεῖ τινα τῷ πενθερῷ, ἀποδιδόναι τοῖς ἄλλοις συγγενέσι τῆς γυναικός,
            αὐτῇ τῇ γυναικί· εἰς νοσοκομίας λοιπὸν ἐκκλείεται, εἰς πορισμόν. <milestone
              unit="section" n="71"/> ἵνα τἆλλα ἀφῶ, δεῖ αὐτὸν κουκκούμιον, ὅπου θερμὸν ποιήσει τῷ
            παιδίῳ, ἵνʼ αὐτὸ λούσῃ εἰς σκάφην· ἐρίδια τεκούσῃ τῇ γυναικί, ἔλαιον, κραβάττιον,
            ποτήριον (γίνεται ἤδη πλείω σκευάρια) <milestone unit="section" n="72"/> · τὴν ἄλλην
            ἀσχολίαν, τὸν περισπασμόν. ποῦ μοι λοιπὸν ἐκεῖνος ὁ βασιλεὺς ὁ τοῖς κοινοῖς
            προσευκαιρῶν, <quote rend="blockquote"><lb/>ᾧ λαοί τʼ ἐπιτετράφαται καὶ τόσσα
              μέμηλεν·</quote> ὃν δεῖ τοὺς ἄλλους ἐπισκοπεῖν, τοὺς γεγαμηκότας, τοὺς
            πεπαιδοποιημένους, τίς καλῶς χρῆται τῇ αὑτοῦ γυναικί, τίς κακῶς, τίς διαφέρεται, ποία
            οἰκία εὐσταθεῖ, ποία οὔ, ὡς ἰατρὸν περιερχόμενον καὶ τῶν σφυγμῶν ἁπτόμενον; <milestone
              unit="section" n="73"/>
            <q>σὺ πυρέττεις, σὺ κεφαλαλγεῖς, σὺ ποδαγρᾷς· σὺ ἀνάτεινον, σὺ φάγε, σὺ ἀλούτησον· σὲ
              δεῖ τμηθῆναι, σὲ δεῖ καυθῆναι.</q>
            <milestone unit="section" n="74"/> ποῦ σχολὴ τῷ εἰς τὰ ἰδιωτικὰ καθήκοντα ἐνδεδεμένῳ; οὐ
            δεῖ αὐτὸν πορίσαι ἱματίδια τοῖς παιδίοις; ἄγε, πρὸς γραμματιστὴν ἀποστεῖλαι πινακίδια
            ἔχοντα, γραφεῖα, τιτλάρια, καὶ τούτοις κραβάττιον ἑτοιμάσαι; οὐ γὰρ ἐκ τῆς κοιλίας
            ἐξελθόντα δύναται Κυνικὰ εἶναι· εἰ δὲ μή, κρεῖσσον ἦν αὐτὰ γενόμενα ῥῖψαι ἢ οὕτως
            ἀποκτεῖναι. <milestone unit="section" n="75"/> σκόπει, ποῦ κατάγομεν τὸν Κυνικόν, πῶς
            αὐτοῦ τὴν βασιλείαν ἀφαιρούμεθα. <milestone unit="section" n="76"/> — ναί· ἀλλὰ Κράτης
            ἔγημεν. — περίστασίν μοι λέγεις ἐξ ἔρωτος γενομένην καὶ γυναῖκα τιθεῖς ἄλλον Κράτητα.
            ἡμεῖς δὲ περὶ τῶν κοινῶν γάμων καὶ ἀπεριστάτων ζητοῦμεν καὶ οὕτως ζητοῦντες οὐχ
            εὑρίσκομεν ἐν ταύτῃ τῇ καταστάσει προηγούμενον τῷ Κυνικῷ τὸ πρᾶγμα.</p>
          <p>πῶς οὖν ἔτι, φησίν, διασώσει τὴν κοινωνίαν; <milestone unit="section" n="77"/> — τὸν
            θεόν σοι· μείζονα δʼ εὐεργετοῦσιν ἀνθρώπους οἱ ἢ δύο ἢ τρία κακόρυγχα παιδία ἀνθʼ αὑτῶν
            εἰσάγοντες ἢ οἱ ἐπισκοποῦντες πάντας κατὰ δύναμιν ἀνθρώπους, τί ποιοῦσιν, πῶς διάγουσιν,
            τίνος ἐπιμελοῦνται, τίνος ἀμελοῦσι παρὰ τὸ προσῆκον; <milestone unit="section" n="78"/>
            καὶ Θηβαίους μείζονα ὠφέλησαν ὅσοι τεκνία αὐτοῖς κατέλιπον Ἐπαμινώνδου τοῦ ἀτέκνου
            ἀποθανόντος; καὶ Ὁμήρου πλείονα τῇ κοινωνίᾳ συνεβάλετο Πρίαμος ὁ πεντήκοντα γεννήσας
            περικαθάρματα ἢ Δαναὸς ἢ Αἴολος; <milestone unit="section" n="79"/> εἶτα στρατηγία μὲν ἢ
            σύνταγμά τινα ἀπείρξει γάμου ἢ παιδοποιίας καὶ οὐ δόξει οὗτος ἀντʼ οὐδενὸς ἠλλάχθαι τὴν
            ἀτεκνίαν, ἡ δὲ τοῦ Κυνικοῦ βασιλεία οὐκ ἔσται ἀνταξία; <milestone unit="section" n="80"
            /> μήποτε οὐκ αἰσθανόμεθα τοῦ μεγέθους αὐτοῦ οὐδὲ φανταζόμεθα κατʼ ἀξίαν τὸν χαρακτῆρα
            τὸν Διογένους, ἀλλʼ εἰς τοὺς νῦν ἀποβλέπομεν, τοὺς τραπεζῆας πυλαωρούς, οἳ οὐδὲν
            μιμοῦνται ἐκείνους ἢ εἴ <del>ὅ</del>τι ἄρα πόρδωνες γίνονται, ἄλλο δʼ οὐδέν; <milestone
              unit="section" n="81"/> ἐπεὶ οὐκ ἂν ἡμᾶς ἐκίνει ταῦτα οὐδʼ ἂν ἐπεθαυμάζομεν, εἰ μὴ
            γαμήσει ἢ παιδοποιήσεται. ἄνθρωπε, πάντας ἀνθρώπους πεπαιδοποίηται, τοὺς ἄνδρας υἱοὺς
            ἔχει, τὰς γυναῖκας θυγατέρας· πᾶσιν οὕτως προσέρχεται, οὕτως πάντων κήδεται. <milestone
              unit="section" n="82"/> ἢ σὺ δοκεῖς ὑπὸ περιεργίας λοιδορεῖσθαι τοῖς ἀπαντῶσιν; ὡς
            πατὴρ αὐτὸ ποιεῖ, ὡς ἀδελφὸς καὶ τοῦ κοινοῦ πατρὸς ὑπηρέτης τοῦ Διός.</p>
          <milestone unit="section" n="83"/>
          <p>ἄν σοι δόξῃ, πυθοῦ μου καὶ εἰ πολιτεύσεται. σαννίων, μείζονα πολιτείαν ζητεῖς, ἧς
              πολιτεύ<del>ς</del>εται; <milestone unit="section" n="84"/> ἢ ἐν Ἀθηναίοις παρελθὼν
            ἐρεῖ τις περὶ προσόδων ἢ πόρων, ὃν δεῖ πᾶσιν ἀνθρώποις διαλέγεσθαι, ἐπίσης μὲν
            Ἀθηναίοις, ἐπίσης δὲ Κορινθίοις, ἐπίσης δὲ Ῥωμαίοις οὐ περὶ πόρων οὐδὲ περὶ προσόδων
            οὐδὲ περὶ εἰρήνης ἢ πολέμου, ἀλλὰ περὶ εὐδαιμονίας <del>ἢ</del> καὶ κακοδαιμονίας, περὶ
            εὐτυχίας καὶ δυστυχίας, περὶ δουλείας καὶ ἐλευθερίας; <milestone unit="section" n="85"/>
            τηλικαύτην πολιτείαν πολιτευομένου ἀνθρώπου σύ μου πυνθάνῃ εἰ πολιτεύσεται; πυθοῦ μου
            καί, εἰ ἄρξει· πάλιν ἐρῶ σοι· μωρέ, ποίαν ἀρχὴν μείζονα, ἧς ἄρχει;</p>
          <milestone unit="section" n="86"/>
          <p>χρεία μέντοι καὶ σώματος ποιοῦ τῷ τοιούτῳ. ἐπεί τοι ἂν φθισικὸς προέρχηται, λεπτὸς καὶ
            ὠχρός, οὐκέτι ὁμοίαν ἔμφασιν ἡ μαρτυρία αὐτοῦ ἔχει. <milestone unit="section" n="87"/>
            δεῖ γὰρ αὐτὸν οὐ μόνον τὰ τῆς ψυχῆς ἐπιδεικνύοντα παριστάνειν τοῖς ἰδιώταις ὅτι
            ἐνδέχεται δίχα τῶν θαυμαζομένων εἶναι ὑπʼ αὐτῶν καλὸν καὶ ἀγαθόν, ἀλλὰ καὶ διὰ τοῦ
            σώματος ἐνδείκνυσθαι, ὅτι ἡ ἀφελὴς καὶ λιτὴ καὶ ὕπαιθρος δίαιτα οὐδὲ τὸ σῶμα λυμαίνεται·
              <milestone unit="section" n="88"/>
            <q>ἰδοὺ καὶ τούτου μάρτυς εἰμὶ ἐγὼ καὶ τὸ σῶμα τὸ ἐμόν.</q> ὡς Διογένης ἐποίει· στίλβων
            γὰρ περιήρχετο καὶ κατʼ αὐτὸ τὸ σῶμα ἐπέστρεφε τοὺς πολλούς. <milestone unit="section"
              n="89"/> ἐλεούμενος δὲ Κυνικὸς ἐπαίτης δοκεῖ· πάντες ἀποστρέφονται, πάντες
            προσκόπτουσιν. οὐδὲ γὰρ ῥυπαρὸν αὐτὸν δεῖ φαίνεσθαι, ὡς μηδὲ κατὰ τοῦτο τοὺς ἀνθρώπους
            ἀποσοβεῖν, ἀλλʼ αὐτὸν τὸν αὐχμὸν αὐτοῦ δεῖ καθαρὸν εἶναι καὶ ἀγωγόν. <milestone
              unit="section" n="90"/></p>
          <p>δεῖ δὲ καὶ χάριν πολλὴν προσεῖναι φυσικὴν τῷ Κυνικῷ καὶ ὀξύτητα (εἰ δὲ μή, μύξα
            γίνεται, ἄλλο δʼ οὐδέν), ἵνα ἑτοίμως δύνηται καὶ παρακειμένως πρὸς τὰ ἐμπίπτοντα
            ἀπαντᾶν. <milestone unit="section" n="91"/> ὡς Διογένης πρὸς τὸν εἰπόντα <q>σὺ εἶ ὁ
              Διογένης ὁ μὴ οἰόμενος εἶναι θεούς;</q>
            <q>καὶ πῶς,</q> ἔφη, <q>σὲ θεοῖς ἐχθρὸν νομίζων;</q>
            <milestone unit="section" n="92"/> πάλιν Ἀλεξάνδρῳ ἐπιστάντι αὐτῷ κοιμωμένῳ καὶ εἰπόντι
              <quote rend="blockquote"><lb/>οὐ χρὴ παννύχιον εὕδειν βουληφόρον ἄνδρα</quote> ἔνυπνος
            ἔτι ὢν ἀπήντησεν <quote rend="blockquote"><lb/>ᾧ λαοί τʼ ἐπιτετράφαται καὶ τόσσα
              μέμηλεν.</quote></p>
          <milestone unit="section" n="93"/>
          <p>πρὸ πάντων δὲ τὸ ἡγεμονικὸν αὐτοῦ δεῖ καθαρώτερον εἶναι τοῦ ἡλίου· εἰ δὲ μή, κυβευτὴν
            ἀνάγκη καὶ ῥᾳδιουργόν, ὅστις ἐνεχόμενός τινι αὐτὸς κακῷ ἐπιτιμήσει τοῖς ἄλλοις.
              <milestone unit="section" n="94"/> ὅρα γάρ, οἷόν ἐστιν. τοῖς βασιλεῦσι τούτοις καὶ
            τυράννοις οἱ δορυφόροι καὶ τὰ ὅπλα παρεῖχε τὸ ἐπιτιμᾶν τισιν καὶ δύνασθαι καὶ κολάζειν
            τοὺς ἁμαρτάνοντας καὶ αὐτοῖς οὖσι κακοῖς, τῷ Κυνικῷ ἀντὶ τῶν ὅπλων καὶ τῶν δορυφόρων τὸ
            συνειδὸς τὴν ἐξουσίαν ταύτην παραδίδωσιν. <milestone unit="section" n="95"/> ὅταν
              ἴδῃ<del>ς</del>, ὅτι ὑπερηγρύπνηκεν ὑπὲρ ἀνθρώπων καὶ πεπόνηκεν καὶ καθαρὸς μὲν
            κεκοίμηται, καθαρώτερον δʼ αὐτὸν ἔτι ὁ ὕπνος ἀφῆκεν, ἐντεθύμηται δʼ, ὅσα ἐντεθύμηται ὡς
            φίλος τοῖς θεοῖς, ὡς ὑπηρέτης, ὡς μετέχων τῆς ἀρχῆς τοῦ Διός, πανταχοῦ δʼ αὐτῷ πρόχειρον
            τὸ <quote rend="blockquote"><lb/>ἄγου δέ μʼ ὦ Ζεῦ καὶ σύ γʼ ἡ Πεπρωμένη,</quote> καὶ ὅτι
            εἰ ταύτῃ τοῖς θεοῖς φίλον, ταύτῃ γινέσθω· <milestone unit="section" n="96"/> διὰ τί μὴ
            θαρρήσῃ παρρησιάζεσθαι πρὸς τοὺς ἀδελφοὺς τοὺς ἑαυτοῦ, πρὸς τὰ τέκνα, ἁπλῶς πρὸς τοὺς
            συγγενεῖς; <milestone unit="section" n="97"/> διὰ τοῦτο οὔτε περίεργος οὔτε πολυπράγμων
            ἐστὶν ὁ οὕτω διακείμενος· οὐ γὰρ τὰ ἀλλότρια πολυπραγμονεῖ, ὅταν τὰ ἀνθρώπινα ἐπισκοπῇ,
            ἀλλὰ τὰ ἴδια. εἰ δὲ μή, λέγε καὶ τὸν στρατηγὸν πολυπράγμονα, ὅταν τοὺς στρατιώτας
            ἐπισκοπῇ καὶ ἐξετάζῃ καὶ παραφυλάσσῃ καὶ τοὺς ἀκοσμοῦντας κολάζῃ. <milestone
              unit="section" n="98"/> ἐὰν δʼ ὑπὸ μάλης ἔχων πλακουντάριον ἐπιτιμᾷς ἄλλοις, ἐρῶ σοι·
            οὐ θέλεις μᾶλλον ἀπελθὼν εἰς γωνίαν καταφαγεῖν ἐκεῖνο ὃ κέκλοφας; τί δὲ σοὶ καὶ τοῖς
            ἀλλοτρίοις; <milestone unit="section" n="99"/> τίς γὰρ εἶ; ὁ ταῦρος εἶ ἢ ἡ βασίλισσα τῶν
            μελισσῶν; δεῖξόν μοι τὰ σύμβολα τῆς ἡγεμονίας, οἷα ἐκείνη ἐκ φύσεως ἔχει. εἰ δὲ κηφὴν εἶ
            ἐπιδικαζόμενος τῆς βασιλείας τῶν μελισσῶν, οὐ δοκεῖς ὅτι καὶ σὲ καταβαλ<del>λ</del>οῦσιν
            οἱ συμπολιτευόμενοι, ὡς αἱ μέλισσαι τοὺς κηφῆνας; <milestone unit="section" n="100"
            /></p>
          <p>τὸ μὲν γὰρ ἀνεκτικὸν τοσοῦτον ἔχειν δεῖ τὸν Κυνικόν, ὥστʼ αὐτὸν ἀναίσθητον δοκεῖν τοῖς
            πολλοῖς καὶ λίθον· οὐδεὶς αὐτὸν λοιδορεῖ, οὐδεὶς τύπτει, οὐδεὶς ὑβρίζει· τὸ σωμάτιον δʼ
            αὐτοῦ δέδωκεν αὐτὸς χρῆσθαι τῷ θέλοντι ὡς βούλεται. <milestone unit="section" n="101"/>
            μέμνηται γάρ, ὅτι τὸ χεῖρον ἀνάγκη νικᾶσθαι ὑπὸ τοῦ κρείττονος, ὅπου χεῖρόν ἐστιν, τὸ δὲ
            σωμάτιον τῶν πολλῶν χεῖρον, τὸ ἀσθενέστερον τῶν ἰσχυροτέρων. <milestone unit="section"
              n="102"/> οὐδέποτʼ οὖν εἰς τοῦτον καταβαίνει τὸν ἀγῶνα, ὅπου δύναται νικηθῆναι, ἀλλὰ
            τῶν ἀλλοτρίων εὐθὺς ἐξίσταται, τῶν δούλων οὐκ ἀντιποιεῖται. ὅπου δὲ προαίρεσις καὶ
            χρῆσις τῶν φαντασιῶν, <milestone unit="section" n="103"/> ἐκεῖ ὄψει, ὅσα ὄμματα ἔχει,
            ἵνʼ εἴπῃς, ὅτι Ἄργος τυφλὸς ἦν πρὸς αὐτόν. <milestone unit="section" n="104"/> μή που
            συγκατάθεσις προπετής, μή που ὁρμὴ εἰκαία, μή που ὄρεξις ἀποτευκτική, μή που ἔκκλισις
            περιπτωτική, μή που ἐπιβολὴ ἀτελής, μή που μέμψις, μή που ταπείνωσις ἢ φθόνος;
              <milestone unit="section" n="105"/> ὧδε ἡ πολλὴ προσοχὴ καὶ σύντασις, τῶν δʼ ἄλλων
            ἕνεκα ὕπτιος ῥέγκει· εἰρήνη πᾶσα. λῃστὴς προαιρέσεως οὐ γίνεται, τύραννος οὐ γίνεται.
              <milestone unit="section" n="106"/> σωματίου δέ; ναί. καὶ κτησειδίου; ναί· καὶ ἀρχῶν
            καὶ τιμῶν. τί οὖν αὐτῷ τούτων μέλει; ὅταν οὖν τις διὰ τούτων αὐτὸν ἐκφοβῇ, λέγει αὐτῷ
              <q>ὕπαγε, ζήτει τὰ παιδία· ἐκείνοις τὰ προσωπεῖα φοβερά ἐστιν, ἐγὼ δʼ οἶδα, ὅτι
              ὀστράκινά ἐστιν, ἔσωθεν δὲ οὐδὲν ἔχει.</q></p>
          <milestone unit="section" n="107"/>
          <p>περὶ τοιούτου πράγματος βουλεύῃ. ὥστε ἐάν σοι δόξῃ, τὸν θεόν σοι, ὑπέρθου καὶ ἰδού σοι
            πρῶτον τὴν παρασκευήν. <milestone unit="section" n="108"/> ἰδοὺ γάρ, τί καὶ ὁ Ἕκτωρ
            λέγει τῇ Ἀνδρομάχῃ· <q>ὕπαγε,</q> φησίν, <q>μᾶλλον εἰς οἶκον καὶ ὕφαινε· <quote
                rend="blockquote"><lb/>πόλεμος δʼ ἄνδρεσσι μελήσει <lb/>πᾶσι, μάλιστα δʼ
                ἐμοί.</quote></q>
            <milestone unit="section" n="109"/> οὕτως καὶ τῆς ἰδίας παρασκευῆς συνῄσθετο καὶ τῆς
            ἐκείνης ἀδυναμίας.</p>
        </div>
        <div n="23" type="chapter">
          <head>πρὸς τοὺς ἀναγιγνώσκοντας καὶ διαλεγομένους ἐπιδεικτικῶς.</head>
          <milestone unit="section" n="1"/>
          <p>τίς εἶναι θέλεις, σαυτῷ πρῶτον εἰπέ· εἶθʼ οὕτως ποίει ἃ ποιεῖς. καὶ γὰρ ἐπὶ τῶν ἄλλων
            σχεδὸν ἁπάντων οὕτως ὁρῶμεν γινόμενα. <milestone unit="section" n="2"/> οἱ ἀθλοῦντες
            πρῶτον κρίνουσιν, τίνες εἶναι θέλουσιν, εἶθʼ οὕτως τὰ ἑξῆς ποιοῦσιν. εἰ δολιχοδρόμος,
            τοιαύτη τροφή, τοιοῦτος περίπατος, τοιαύτη τρῖψις, τοιαύτη γυμνασία· εἰ σταδιοδρόμος,
            πάντα ταῦτα ἀλλοῖα· εἰ πένταθλος, ἔτι ἀλλοιότερα. οὕτως εὑρήσεις καὶ ἐπὶ τῶν τεχνῶν.
              <milestone unit="section" n="3"/> εἰ τέκτων, τοιαῦτα ἕξεις· εἰ χαλκεύς, τοιαῦτα.
            ἕκαστον γὰρ τῶν γινομένων ὑφʼ ἡμῶν ἂν μὲν ἐπὶ μηδὲν ἀναφέρωμεν, εἰκῇ ποιήσομεν· ἐὰν δʼ
            ἐφʼ ὃ μὴ δεῖ, διεσφαλμένως. <milestone unit="section" n="4"/> λοιπὸν ἡ μέν τίς ἐστι
            κοινὴ ἀναφορά, ἡ δʼ ἰδία. πρῶτον ἵνʼ ὡς ἄνθρωπος. ἐν τούτῳ τί περιέχεται; μὴ ὡς
            πρόβατον, † εἰ βλαπτικῶς † καὶ ἐπιεικῶς, ὡς θηρίον. <milestone unit="section" n="5"/> ἡ
            δʼ ἰδία πρὸς τὸ ἐπιτήδευμα ἑκάστου καὶ τὴν προαίρεσιν. ὁ κιθαρῳδὸς ὡς κιθαρῳδός, ὁ
            τέκτων ὡς τέκτων, ὁ φιλόσοφος ὡς φιλόσοφος, ὁ ῥήτωρ ὡς ῥήτωρ. <milestone unit="section"
              n="6"/> ὅταν οὖν λέγῃς <q>δεῦτε καὶ ἀκούσατέ μου ἀναγιγνώσκοντος ὑμῖν,</q> σκέψαι
            πρῶτον μὴ εἰκῇ αὐτὸ ποιεῖν. εἶτʼ ἂν εὕρῃς, ὅτι ἀναφέρεις, σκέψαι, εἰ ἐφʼ ὃ δεῖ. ὠφελῆσαι
            θέλεις ἢ ἐπαινεθῆναι; <milestone unit="section" n="7"/> εὐθὺς ἀκούεις λέγοντος <q>ἐμοὶ
              δὲ τοῦ παρὰ τῶν πολλῶν ἐπαίνου τίς λόγος;</q> καὶ καλῶς λέγει. οὐδὲ<del>ν</del> γὰρ τῷ
            μουσικῷ, καθὸ μουσικός ἐστιν, οὐδὲ τῷ γεωμετρικῷ. <milestone unit="section" n="8"/>
            οὐκοῦν ὠφελῆσαι θέλεις; πρὸς τί; εἰπὲ καὶ ἡμῖν, ἵνα καὶ αὐτοὶ τρέχωμεν εἰς τὸ
            ἀκροατήριόν σου. νῦν δύναταί τις ὠφελῆσαι ἄλλους μὴ αὐτὸς ὠφελημένος; οὔ. οὐδὲ γὰρ εἰς
            τεκτονικὴν ὁ μὴ τέκτων οὐδʼ εἰς σκυτικὴν ὁ μὴ σκυτεύς.</p>
          <milestone unit="section" n="9"/>
          <p>θέλεις οὖν γνῶναι, εἰ ὠφέλησαι; φέρε σου τὰ δόγματα, φιλόσοφε. τίς ἐπαγγελία ὀρέξεως;
            μὴ ἀποτυγχάνειν. τίς ἐκκλίσεως; <milestone unit="section" n="10"/> μὴ περιπίπτειν. ἄγε,
            πληροῦμεν αὐτῶν τὴν ἐπαγγελίαν; εἰπέ μοι τἀληθῆ· ἂν δὲ ψεύσῃ, ἐρῶ σοι· πρῴην ψυχρότερόν
            σου τῶν ἀκροατῶν συνελθόντων καὶ μὴ ἐπιβοησάντων σοι τεταπεινωμένος ἐξῆλθες· <milestone
              unit="section" n="11"/> πρῴην ἐπαινεθεὶς περιήρχου καὶ πᾶσιν ἔλεγες <q>τί σοι
              ἔδοξα;</q>
            <q>θαυμαστῶς, κύριε, τὴν ἐμήν σοι σωτηρίαν.</q>
            <q>πῶς δʼ εἶπον ἐκεῖνο;</q>
            <q>τὸ ποῖον;</q>
            <q>ὅπου διέγραψα τὸν Πᾶνα καὶ τὰς Νύμφας.</q>
            <milestone unit="section" n="12"/>
            <q>ὑπερφυῶς.</q> εἶτά μοι λέγεις, ἐν ὀρέξει καὶ ἐκκλίσει κατὰ φύσιν ἀναστρέφῃ; ὕπαγε,
            ἄλλον πεῖθε. <milestone unit="section" n="13"/> τὸν δεῖνα δὲ πρῴην οὐκ ἐπῄνεις παρὰ τὸ
            σοὶ φαινόμενον; τὸν δεῖνα δʼ οὐκ ἐκολάκευες τὸν συγκλητικόν; ἤθελές σου τὰ παιδία εἶναι
            τοιαῦτα; — μὴ γένοιτο. <milestone unit="section" n="14"/> — τίνος οὖν ἕνεκα ἐπῄνεις καὶ
            περιεῖπες αὐτόν; — εὐφυὴς νεανίσκος καὶ λόγων ἀκουστικός. — πόθεν τοῦτο; — ἐμὲ θαυμάζει.
            — εἴρηκας τὴν ἀπόδειξιν. εἶτα τί δοκεῖ σοι; αὐτοί σου οὗτοι οὐ καταφρονοῦσιν λεληθότως;
              <milestone unit="section" n="15"/> ὅταν οὖν ἄνθρωπος συνειδὼς ἑαυτῷ μηθὲν ἀγαθὸν μήτε
            πεποιηκότι μήτʼ ἐνθυμουμένῳ εὕρῃ φιλόσοφον τὸν λέγοντα <q>μεγαλοφυὴς καὶ ἁπλοῦς καὶ
              ἀκέραιος,</q> τί δοκεῖς ἄλλο αὐτὸν λέγειν ἢ <q>οὗτός τινά ποτέ μου χρείαν ἔχει;</q>
            <milestone unit="section" n="16"/> ἢ εἰπέ μοι, τί μεγαλοφυοῦς ἔργον ἐπιδέδεικται; ἰδοὺ
            σύνεστί σοι τοσούτῳ χρόνῳ, διαλεγομένου σου ἀκήκοεν, ἀναγιγνώσκοντος ἀκήκοεν.
            κατέσταλται, ἐπέστραπται ἐφʼ αὑτόν; ᾔσθηται, ἐν οἵοις κακοῖς ἐστιν; ἀποβέβληκεν οἴησιν;
            ζητεῖ τὸν διδάξοντα; <milestone unit="section" n="17"/> — ζητεῖ, φησί. — τὸν διδάξοντα,
            πῶς δεῖ βιοῦν; οὔ, μωρέ· ἀλλὰ πῶς δεῖ φράζειν· τούτου γὰρ ἕνεκα καὶ σὲ θαυμάζει. ἄκουσον
            αὐτοῦ, τίνα λέγει. <q>οὗτος ὁ ἄνθρωπος πάνυ τεχνικώτατα γράφει, Δίωνος πολὺ κάλλιον.</q>
            ὅλον ἄλλο ἐστίν. <milestone unit="section" n="18"/> μή τι λέγει <q>ὁ ἄνθρωπος αἰδήμων
              ἐστίν, οὗτος πιστός ἐστιν, οὗτος ἀτάραχός ἐστιν;</q> εἰ δὲ καὶ ἔλεγεν, εἶπον ἂν αὐτῷ
              <q>ἐπειδὴ οὗτος πιστός ἐστιν, οὗτος ὁ πιστὸς τί ἐστιν;</q> καὶ εἰ μὴ εἶχεν εἰπεῖν,
            προσέθηκα ἂν ὅτι <q>πρῶτον μάθε, τί λέγεις, εἶθʼ οὕτως λέγε.</q>
            <milestone unit="section" n="19"/></p>
          <p>οὕτως οὖν κακῶς διακείμενος καὶ χάσκων περὶ τοὺς ἐπαινέσοντας καὶ ἀριθμῶν τοὺς
            ἀκούοντάς σου θέλεις ἄλλους ὠφελεῖν; <q>σήμερόν μου πολλῷ πλείονες ἤκουσαν.</q>
            <q>ναί, πολλοί.</q>
            <q>δοκοῦμεν ὅτι πεντακόσιοι.</q>
            <q>οὐδὲν λέγεις· θὲς αὐτοὺς χιλίους.</q>
            <q>Δίωνος οὐδέποτʼ ἤκουσαν τοσοῦτοι.</q>
            <q>πόθεν αὐτῷ;</q>
            <q>καὶ κομψῶς αἰσθάνονται λόγων.</q>
            <milestone unit="section" n="20"/>
            <q>τὸ καλόν, κύριε, καὶ λίθον κινῆσαι δύναται.</q> ἰδοὺ φωναὶ φιλοσόφου, ἰδοὺ διάθεσις
            ὠφελήσοντος ἀνθρώπους· ἰδοὺ ἀκηκοὼς ἄνθρωπος λόγου, ἀνεγνωκὼς τὰ Σωκρατικὰ ὡς Σωκρατικά,
            οὐχὶ δʼ ὡς Λυσίου καὶ Ἰσοκράτους. <q>πολλάκις ἐθαύμασα, τίσιν ποτὲ λόγοις. οὔ· ἀλλὰ τίνι
              ποτὲ λόγῳ· τοῦτʼ ἐκείνου λειότερον.</q>
            <milestone unit="section" n="21"/> μὴ γὰρ ἄλλως αὐτὰ ἀνεγνώκατε ἢ ὡς ᾠδάρια; ὡς εἴ γε
            ἀνεγιγνώσκετε ὡς δεῖ, οὐκ ἂν πρὸς τούτοις ἐγίνεσθε, ἀλλʼ ἐκεῖνο μᾶλλον ἐβλέπετε <q>ἐμὲ
              δʼ Ἄνυτος καὶ Μέλητος ἀποκτεῖναι μὲν δύνανται, βλάψαι δʼ οὔ</q> καὶ ὅτι <q>ὡς ἐγὼ
                ἀ<del>ι</del>εὶ τοιοῦτος οἷος μηδενὶ προσέχειν τῶν ἐμῶν ἢ τῷ λόγῳ, ὃς ἄν μοι
              σκοπουμένῳ βέλτιστος φαίνηται.</q>
            <milestone unit="section" n="22"/> διὰ τοῦτο τίς ἤκουσέ ποτε Σωκράτους λέγοντος ὅτι
              <q>οἶδά τι καὶ διδάσκω;</q> ἀλλὰ ἄλλον ἀλλαχοῦ ἔπεμπεν. τοιγαροῦν ἤρχοντο πρὸς αὐτὸν
            ἀξιοῦντες φιλοσόφοις ὑπʼ αὐτοῦ συσταθῆναι κἀκεῖνος ἀπῆγεν καὶ συνίστανεν. <milestone
              unit="section" n="23"/> οὔ· ἀλλὰ προσπέμπων ἔλεγεν <q>ἄκουσόν μου σήμερον διαλεγομένου
              ἐν τῇ οἰκίᾳ τῇ Κοδράτου.</q> τί σου ἀκούσω; ἐπιδεῖξαί μοι θέλεις, ὅτι κομψῶς συντιθεῖς
            τὰ ὀνόματα; συντιθεῖς, ἄνθρωπε· καὶ τί σοι ἀγαθόν ἐστιν; <milestone unit="section"
              n="24"/>
            <q>ἀλλʼ ἐπαίνεσόν με.</q> τί λέγεις τὸ ἐπαίνεσον; <q>εἰπέ μοι <q>οὐᾶ</q> καὶ
                <q>θαυμαστῶς</q>.</q> ἰδοὺ λέγω. εἰ δʼ ἐστὶν ἔπαινος ἐκεῖνο, ὅ τι ποτὲ λέγουσιν οἱ
            φιλόσοφοι τῶν ἐν τῇ τοῦ ἀγαθοῦ κατηγορίᾳ, τί σε ἔχω ἐπαινέσαι; εἰ ἀγαθόν ἐστι τὸ φράζειν
            ὀρθῶς, δίδαξόν με καὶ ἐπαινέσω. <milestone unit="section" n="25"/> τί οὖν; ἀηδῶς δεῖ τῶν
            τοιούτων ἀκούειν; μὴ γένοιτο. ἐγὼ μὲν οὐδὲ κιθαρῳδοῦ ἀηδῶς ἀκούω· μή τι οὖν τούτου ἕνεκα
            κιθαρῳδεῖν με δεῖ στάντα; ἄκουσον, τί λέγει Σωκράτης· <q>οὐδὲ γὰρ ἂν πρέποι, ὦ ἄνδρες,
              τῇδε τῇ ἡλικίᾳ ὥσπερ μειρακίῳ πλάττοντι λόγους εἰς ὑμᾶς εἰσιέναι.</q>
            <q>ὥσπερ μειρακίῳ</q> φησίν. <milestone unit="section" n="26"/> ἔστι γὰρ τῷ ὄντι κομψὸν
            τὸ τεχνίον ἐκλέξαι ὀνομάτια καὶ ταῦτα συνθεῖναι καὶ παρελθόντα εὐφυῶς ἀναγνῶναι ἢ εἰπεῖν
            καὶ μεταξὺ ἀναγιγνώσκοντα ἐπιφθέγξασθαι ὅτι <q>τούτοις οὐ πολλοὶ δύνανται παρακολουθεῖν,
              μὰ τὴν ὑμετέραν σωτηρίαν.</q></p>
          <p>φιλόσοφος δʼ ἐπʼ ἀκρόασιν παρακαλεῖ; <milestone unit="section" n="27"/> — οὐχὶ δʼ ὡς ὁ
            ἥλιος ἄγει αὐτὸς ἐφʼ ἑαυτὸν τὴν τροφήν, οὕτως δὲ καὶ οὗτος ἄγει τοὺς ὠφεληθησομένους;
            ποῖος ἰατρὸς παρακαλεῖ, ἵνα τις ὑπʼ αὐτοῦ θεραπευθῇ; καίτοι νῦν ἀκούω ὅτι καὶ οἱ ἰατροὶ
            παρακαλοῦσιν ἐν Ῥώμῃ· πλὴν ἐπʼ ἐμοῦ παρεκαλοῦντο. <milestone unit="section" n="28"/>
            <q>παρακαλῶ σε ἐλθόντα ἀκοῦσαι, ὅτι σοι κακῶς ἐστι καὶ πάντων μᾶλλον ἐπιμελῇ ἢ οὗ δεῖ σε
              ἐπιμελεῖσθαι καὶ ὅτι ἀγνοεῖς τὰ ἀγαθὰ καὶ τὰ κακὰ καὶ κακοδαίμων εἶ καὶ δυστυχής.</q>
            κομψὴ παράκλησις. καὶ μὴν ἂν μὴ ταῦτα ἐμποιῇ ὁ τοῦ φιλοσόφου λόγος, νεκρός ἐστι καὶ
            αὐτὸς καὶ ὁ λέγων. <milestone unit="section" n="29"/> εἴωθε λέγειν ὁ Ῥοῦφος <q>εἰ
              εὐσχολεῖτε ἐπαινέσαι με, ἐγὼ δʼ οὐδὲν λέγω.</q> τοιγαροῦν οὕτως ἔλεγεν, ὥσθʼ ἕκαστον
            ἡμῶν καθήμενον οἴεσθαι, ὅτι τίς ποτε αὐτὸν διαβέβληκεν· οὕτως ἥπτετο τῶν γιγνομένων,
            οὕτως πρὸ ὀφθαλμῶν ἐτίθει τὰ ἑκάστου κακά. <milestone unit="section" n="30"/> ἰατρεῖόν
            ἐστιν, ἄνδρες, τὸ τοῦ φιλοσόφου σχολεῖον· οὐ δεῖ ἡσθέντας ἐξελθεῖν, ἀλλʼ ἀλγήσαντας.
            ἔρχεσθε γὰρ οὐχ ὑγιεῖς, ἀλλʼ ὁ μὲν ὦμον ἐκβεβληκώς, ὁ δʼ ἀπόστημα ἔχων, ὁ δὲ σύριγγα, ὁ
            δὲ κεφαλαλγῶν. <milestone unit="section" n="31"/> εἶτʼ ἐγὼ καθίσας ὑμῖν λέγω νοημάτια
            καὶ ἐπιφωνημάτια, ἵνʼ ὑμεῖς ἐπαινέσαντές με ἐξέλθητε, ὁ μὲν τὸν ὦμον ἐκφέρων οἷον
            εἰσήνεγκεν, ὁ δὲ τὴν κεφαλὴν ὡσαύτως ἔχουσαν, ὁ δὲ τὴν σύριγγα, ὁ δὲ τὸ ἀπόστημα;
              <milestone unit="section" n="32"/> εἶτα τούτου ἕνεκα ἀποδημήσωσιν ἄνθρωποι νεώτεροι
            καὶ τοὺς γονεῖς τοὺς αὑτῶν ἀπολίπωσιν καὶ τοὺς φίλους καὶ τοὺς συγγενεῖς καὶ τὸ
            κτησίδιον, ἵνα σοι <q>οὐᾶ</q> φῶσιν ἐπιφωνημάτια λέγοντι; τοῦτο Σωκράτης ἐποίει, τοῦτο
            Ζήνων, τοῦτο Κλεάνθης;</p>
          <milestone unit="section" n="33"/>
          <p>τί οὖν; οὐκ ἔστιν ὁ προτρεπτικὸς χαρακτήρ; — τίς γὰρ οὐ λέγει; ὡς ὁ ἐλεγκτικός, ὡς ὁ
            διδασκαλικός. τίς οὖν πώποτε τέταρτον εἶπεν μετὰ τούτων τὸν ἐπιδεικτικόν; <milestone
              unit="section" n="34"/> τίς γάρ ἐστιν ὁ προτρεπτικός; δύνασθαι καὶ ἑνὶ καὶ πολλοῖς
            δεῖξαι τὴν μάχην ἐν ᾗ κυλίονται· καὶ ὅτι μᾶλλον πάντων φροντίζουσιν ἢ ὧν θέλουσιν.
            θέλουσι μὲν γὰρ τὰ πρὸς εὐδαιμονίαν φέροντα, ἀλλαχοῦ δʼ αὐτὰ ζητοῦσι. <milestone
              unit="section" n="35"/> τοῦτο ἵνα γένηται, δεῖ τεθῆναι χίλια βάθρα καὶ παρακληθῆναι
            τοὺς ἀκουσομένους καὶ σὲ ἐν κομψῷ στολίῳ ἢ τριβωναρίῳ ἀναβάντα ἐπὶ πούλβινον διαγράφειν,
            πῶς Ἀχιλλεὺς ἀπέθανεν; παύσασθε, τοὺς θεοὺς ὑμῖν, καλὰ ὀνόματα καὶ πράγματα
            καταισχύνοντες, ὅσον ἐφʼ ἑαυτοῖς. <milestone unit="section" n="36"/> οὐδὲν
            προτρεπτικώτερον ἢ ὅταν ὁ λέγων ἐμφαίνῃ τοῖς ἀκούουσιν ὅτι χρείαν αὐτῶν ἔχει. <milestone
              unit="section" n="37"/> ἢ εἰπέ μοι, τίς ἀκούων ἀναγιγνώσκοντός σου ἢ διαλεγομένου περὶ
            αὑτοῦ ἠγωνίασεν ἢ ἐπεστράφη· εἰς αὑτὸν ἢ ἐξελθὼν εἶπεν ὅτι <q>καλῶς μου ἥψατο ὁ
              φιλόσοφος· οὐκέτι δεῖ ταῦτα ποιεῖν;</q>
            <milestone unit="section" n="38"/> οὐχὶ δʼ, ἂν λίαν εὐδοκιμῇς, λέγει πρός τινα <q>κομψῶς
              ἔφρασεν τὰ περὶ τὸν Ξέρξην,</q> ἄλλος <q>οὔ· ἀλλὰ τὴν ἐπὶ Πύλαις μάχην;</q> τοῦτό
            ἐστιν ἀκρόασις φιλοσόφου; </p>
        </div>
        <div n="24" type="chapter">
          <head>περὶ τοῦ μὴ δεῖν προσπάσχειν τοῖς οὐκ ἐφʼ ἡμῖν.</head>
          <milestone unit="section" n="1"/>
          <p>τὸ ἄλλου παρὰ φύσιν σοὶ κακὸν μὴ γινέσθω· οὐ γὰρ συνταπεινοῦσθαι πέφυκας οὐδὲ
            συνατυχεῖν, ἀλλὰ συνευτυχεῖν. <milestone unit="section" n="2"/> ἂν δέ τις ἀτυχῇ,
            μέμνησο, ὅτι παρʼ αὑτὸν ἀτυχεῖ. ὁ γὰρ θεὸς πάντας ἀνθρώπους ἐπὶ τὸ εὐδαιμονεῖν, ἐπὶ τὸ
            εὐσταθεῖν ἐποίησεν. <milestone unit="section" n="3"/> πρὸς τοῦτο ἀφορμὰς ἔδωκεν, τὰ μὲν
            ἴδια δοὺς ἑκάστῳ, τὰ δʼ ἀλλότρια· τὰ μὲν κωλυτὰ καὶ ἀφαιρετὰ καὶ ἀναγκαστὰ οὐκ ἴδια, τὰ
            δʼ ἀκώλυτα ἴδια· τὴν δʼ οὐσίαν τοῦ ἀγαθοῦ καὶ τοῦ κακοῦ, ὥσπερ ἦν ἄξιον τὸν κηδόμενον
            ἡμῶν καὶ πατρικῶς προιστάμενον, ἐν τοῖς ἰδίοις. <milestone unit="section" n="4"/>
            <q>ἀλλʼ ἀποκεχώρηκα τοῦ δεῖνος καὶ ὀδυνᾶται.</q> διὰ τί γὰρ τὰ ἀλλότρια ἴδια ἡγήσατο;
            διὰ τί, ὅτε σε βλέπων ἔχαιρεν, οὐκ ἐπελογίζετο, ὅτι θνητὸς εἶ, ἀποδημητικὸς εἶ;
            τοιγαροῦν τίνει δίκας τῆς αὑτοῦ μωρίας. <milestone unit="section" n="5"/> σὺ δʼ ἀντὶ
            τίνος; ἐπὶ τί κλάεις σεαυτόν; ἢ οὐδὲ σὺ ταῦτα ἐμελέτησας, ἀλλʼ ὡς τὰ γύναια τὰ οὐδενὸς
            ἄξια πᾶσιν οἷς ἔχαιρες ὡς ἀ<del>ι</del>εὶ συνεσόμενος συνῆς, τοῖς τόποις, τοῖς
            ἀνθρώποις, ταῖς διατριβαῖς; καὶ νῦν κλαίων ἐκάθισας, ὅτι μὴ τοὺς αὐτοὺς βλέπεις καὶ ἐν
            τοῖς αὐτοῖς τόποις διατρίβεις. <milestone unit="section" n="6"/> τούτου γὰρ ἄξιος εἶ,
            ἵνα καὶ τῶν κοράκων καὶ κορωνῶν ἀθλιώτερος ᾖς, οἷς ἔξεστιν ἵπτασθαι, ὅπου θέλουσιν, καὶ
            μετοικοδομεῖν τὰς νεοσσιὰς καὶ τὰ πελάγη διαπερᾶν μὴ στένουσιν μηδὲ ποθοῦσι τὰ πρῶτα.
              <milestone unit="section" n="7"/> — ναί· ἀλλʼ ὑπὸ τοῦ ἄλογα εἶναι πάσχει αὐτά. — ἡμῖν
            οὖν λόγος ἐπὶ ἀτυχίᾳ καὶ κακοδαιμονίᾳ δέδοται ὑπὸ τῶν θεῶν, ἵνʼ ἄθλιοι, ἵνα πενθοῦντες
            διατελῶμεν; <milestone unit="section" n="8"/> ἢ πάντες ἔστωσαν ἀθάνατοι καὶ μηδεὶς
            ἀποδημείτω, μηδʼ ἡμεῖς ποῦ ἀποδημῶμεν, ἀλλὰ μένωμεν ὡς τὰ φυτὰ προσερριζωμένοι· ἂν δέ
            τις ἀποδημήσῃ τῶν συνήθων, καθήμενοι κλαίωμεν καὶ πάλιν, ἂν ἔλθῃ, ὀρχώμεθα καὶ κροτῶμεν
            ὡς τὰ παιδία; <milestone unit="section" n="9"/></p>
          <milestone unit="section" n="10"/>
          <p>οὐκ ἀπογαλακτίσομεν ἤδη ποθʼ ἑαυτοὺς καὶ μεμνησόμεθα ὧν ἠκούσαμεν παρὰ τῶν φιλοσόφων;
            εἴ γε μὴ ὡς ἐπαοιδῶν αὐτῶν ἠκούομεν, ὅτι ὁ κόσμος οὗτος μία πόλις ἐστὶ καὶ ἡ οὐσία, ἐξ
            ἧς δεδημιούργηται, μία καὶ ἀνάγκη περίοδόν τινα εἶναι καὶ παραχώρησιν ἄλλων ἄλλοις καὶ
            τὰ μὲν διαλύεσθαι, τὰ δʼ ἐπιγίνεσθαι, τὰ μὲν μένειν ἐν τῷ αὐτῷ, τὰ δὲ κινεῖσθαι.
              <milestone unit="section" n="11"/> πάντα δὲ φίλων μεστά, πρῶτα μὲν θεῶν, εἶτα καὶ
            ἀνθρώπων φύσει πρὸς ἀλλήλους ᾠκειωμένων· καὶ δεῖ τοὺς μὲν παρεῖναι ἀλλήλοις, τοὺς δʼ
            ἀπαλλάττεσθαι, τοῖς μὲν συνοῦσι χαίροντας, τοῖς δʼ ἀπαλλαττομένοις μὴ ἀχθομένους.
              <milestone unit="section" n="12"/> ὁ δʼ ἄνθρωπος πρὸς τῷ φύσει μεγαλόφρων εἶναι καὶ
            πάντων τῶν ἀπροαιρέτων καταφρονητικὸς ἔτι κἀκεῖνο ἔσχηκε τὸ μὴ ἐρριζῶσθαι μηδὲ
            προσπεφυκέναι τῇ γῇ, ἀλλὰ ἄλλοτʼ ἐπʼ ἄλλους ἵεσθαι τόπους ποτὲ μὲν χρειῶν τινων
            ἐπειγουσῶν, ποτὲ δὲ καὶ αὐτῆς τῆς θέας ἕνεκα.</p>
          <p>καὶ τῷ Ὀδυσσεῖ τὸ συμβὰν τοιοῦτόν τι ἦν· <milestone unit="section" n="13"/>
            <quote rend="blockquote"><lb/>πολλῶν δʼ ἀνθρώπων ἴδεν ἄστεα καὶ νόον ἔγνω·</quote> καὶ
            ἔτι πρόσθεν τῷ Ἡρακλεῖ περιελθεῖν τὴν οἰκουμένην ὅλην <quote rend="blockquote"
              ><lb/>ἀνθρώπων ὕβριν τε καὶ εὐνομίην ἐφορῶντα</quote> καὶ τὴν μὲν ἐκβάλλοντα καὶ
            καθαίροντα, τὴν δʼ ἀντεισάγοντα. <milestone unit="section" n="14"/> καίτοι πόσους οἴει
            φίλους ἔσχεν ἐν Θήβαις, πόσους ἐν Ἄργει, πόσους ἐν Ἀθήναις, πόσους δὲ περιερχόμενος
            ἐκτήσατο, ὅς γε καὶ ἐγάμει, ὅπου καιρὸς ἐφάνη αὐτῷ, καὶ ἐπαιδοποιεῖτο καὶ τοὺς παῖδας
            ἀπέλειπεν οὐ στένων οὐδὲ ποθῶν οὐδʼ ὡς ὀρφανοὺς ἀφιείς; <milestone unit="section" n="15"
            /> ᾔδει γάρ, ὅτι οὐδείς ἐστιν ἄνθρωπος ὀρφανός, ἀλλὰ πάντων ἀ<del>ι</del>εὶ καὶ διηνεκῶς
            ὁ πατήρ ἐστιν ὁ κηδόμενος. <milestone unit="section" n="16"/> οὐ γὰρ μέχρι λόγου
            ἠκηκόει, ὅτι πατήρ ἐστιν ὁ Ζεὺς τῶν ἀνθρώπων, ὅς γε καὶ αὑτοῦ πατέρα ᾤετο αὐτὸν καὶ
            ἐκάλει καὶ πρὸς ἐκεῖνον ἀφορῶν ἔπραττεν ἃ ἔπραττεν. τοιγάρτοι πανταχοῦ ἐξῆν αὐτῷ διάγειν
            εὐδαιμόνως. <milestone unit="section" n="17"/> οὐδέποτε δʼ ἐστὶν οἷόν τʼ εἰς τὸ αὐτὸ
            ἐλθεῖν εὐδαιμονίαν καὶ πόθον τῶν οὐ παρόντων τὸ γὰρ εὐδαιμονοῦν ἀπέχειν δεῖ πάντα ἃ
            θέλει, πεπληρωμένῳ τινὶ ἐοικέναι· οὐ δίψος δεῖ προσεῖναι αὐτῷ, οὐ λιμόν. <milestone
              unit="section" n="18"/> — ἀλλʼ ὁ Ὀδυσσεὺς ἐπεπόνθει πρὸς τὴν γυναῖκα καὶ ἔκλαιεν ἐπὶ
              πέτρα<del>ι</del>ς καθεζόμενος. — σὺ δʼ Ὁμήρῳ πάντα προσέχεις καὶ τοῖς μύθοις αὐτοῦ; ἢ
            εἰ ταῖς ἀληθείαις ἔκλαεν, τί ἄλλο ἢ ἐδυστύχει; τίς δὲ καλός τε καὶ ἀγαθὸς δυστυχεῖ;
              <milestone unit="section" n="19"/> τῷ ὄντι κακῶς διοικεῖται τὰ ὅλα, εἰ μὴ ἐπιμελεῖται
            ὁ Ζεὺς τῶν ἑαυτοῦ πολιτῶν, ἵνʼ ὦσιν ὅμοιοι αὐτῷ, εὐδαίμονες. ἀλλὰ ταῦτα οὐ θεμιτὰ οὐδʼ
            ὅσια ἐνθυμηθῆναι, <milestone unit="section" n="20"/> ἀλλʼ ὁ Ὀδυσσεύς, εἰ μὲν ἔκλαεν καὶ
            ὠδύρετο, οὐκ ἦν ἀγαθός. τίς γὰρ ἀγαθός ἐστιν ὁ οὐκ εἰδώς, ὅς ἐστιν; τίς δʼ οἶδεν ταῦτα
            ἐπιλελησμένος, ὅτι φθαρτὰ τὰ γενόμενα καὶ ἄνθρωπον ἀνθρώπῳ συνεῖναι οὐ δυνατὸν ἀεί;
              <milestone unit="section" n="21"/> τί οὖν; τῶν μὴ δυνατῶν ἐφίεσθαι ἀνδραποδῶδες,
            ἠλίθιον, ξένου θεομαχοῦντος, ὡς μόνον οἷόν τε, τοῖς δόγμασι τοῖς ἑαυτοῦ. </p>
          <p>ἀλλʼ ἡ μήτηρ μου στένει μὴ ὁρῶσά με. <milestone unit="section" n="22"/> — διὰ τί γὰρ
            οὐκ ἔμαθεν τούτους τοὺς λόγους; καὶ οὐ τοῦτό φημι, ὅτι οὐκ ἐπιμελητέον τοῦ μὴ οἰμώζειν
            αὐτήν, ἀλλʼ ὅτι οὐ δεῖ θέλειν τὰ ἀλλότρια ἐξ ἅπαντος. <milestone unit="section" n="23"/>
            λύπη δʼ ἡ ἄλλου ἀλλότριόν ἐστιν, ἡ δʼ ἐμὴ ἐμόν. ἐγὼ οὖν τὸ μὲν ἐμὸν παύσω ἐξ ἅπαντος,
            ἐπʼ ἐμοὶ γάρ ἐστιν· τὸ δʼ ἀλλότριον πειράσομαι κατὰ δύναμιν, ἐξ ἅπαντος δʼ οὐ
            πειράσομαι. <milestone unit="section" n="24"/> εἰ δὲ μή, θεομαχήσω, ἀντιθήσω πρὸς τὸν
            Δία, ἀντιδιατάξομαι αὐτῷ πρὸς τὰ ὅλα. καὶ τἀπίχειρα τῆς θεομαχίας ταύτης καὶ ἀπειθείας
            οὐ παῖδες παίδων ἐκτίσουσιν, ἀλλʼ αὐτὸς ἐγὼ μεθʼ ἡμέραν, νυκτὸς διὰ τῶν ἐνυπνίων
            ἐκπηδῶν, ταρασσόμενος, πρὸς πᾶσαν ἀπαγγελίαν τρέμων, ἐξ ἐπιστολῶν ἀλλοτρίων ἠρτημένην
            ἔχων τὴν ἐμαυτοῦ ἀπάθειαν. <milestone unit="section" n="25"/> ἀπὸ Ῥώμης τις ἥκει.
              <q>μόνον μή τι κακόν.</q> τί δὲ κακὸν ἐκεῖ σοι συμβῆναι δύναται, ὅπου μὴ εἶ; ἀπὸ τῆς
            Ἑλλάδος. <q>μόνον μή τι κακόν.</q> οὕτως σοι πᾶς τόπος δύναται δυστυχίας εἶναι αἴτιος.
            οὐχ ἱκανὸν ἐκεῖ σε ἀτυχεῖν, <milestone unit="section" n="26"/> ὅπου αὐτὸς εἶ, ἀλλὰ καὶ
            πέραν θαλάσσης καὶ διὰ γραμμάτων; οὕτως ἀσφαλῶς σοι τὰ πράγματα ἔχει; <milestone
              unit="section" n="27"/> — τί οὖν, ἂν ἀποθάνωσιν οἱ ἐκεῖ φίλοι; — τί γὰρ ἂν ἄλλο ἢ οἱ
            θνητοὶ ἀπέθανον; ἢ πῶς ἅμα μὲν γηρᾶσαι θέλεις, ἅμα δὲ μηδενὸς τῶν στεργομένων μὴ
              <del>ε</del>ἰδεῖν θάνατον; <milestone unit="section" n="28"/> οὐκ οἶσθʼ, ὅτι ἐν τῷ
            μακρῷ χρόνῳ πολλὰ καὶ ποικίλα ἀποβαίνειν ἀνάγκη, τοῦ μὲν πυρετὸν γενέσθαι κρείττονα, τοῦ
            δὲ λῃστήν, τοῦ δὲ τύραννον; <milestone unit="section" n="29"/> τοιοῦτο γὰρ τὸ περιέχον,
            τοιοῦτον οἱ συνόντες, ψύχη καὶ καύματα καὶ τροφαὶ ἀσύμμετροι καὶ ὁδοιπορίαι καὶ πλοῦς
            καὶ ἄνεμοι καὶ περιστάσεις ποικίλαι· τὸν μὲν ἀπώλεσαν, τὸν δʼ ἐξώρισαν, τὸν δʼ εἰς
            πρεσβείαν, ἄλλον δʼ εἰς στρατ <milestone unit="section" n="30"/> είαν ἐνέβαλον. κάθησο
            τοίνυν πρὸς πάντα ταῦτα ἐπτοημένος, πενθῶν, ἀτυχῶν, δυστυχῶν, ἐξ ἄλλου ἠρτημένος καὶ
            τούτου οὐχ ἑνός, οὐ δυεῖν, ἀλλὰ μυρίων ἐπὶ μυρίοις.</p>
          <milestone unit="section" n="31"/>
          <p>ταῦτα ἤκουες παρὰ τοῖς φιλοσόφοις, ταῦτʼ ἐμάνθανες; οὐκ οἶσθʼ, ὅτι στρατεία τὸ χρῆμά
            ἐστιν; τὸν μὲν δεῖ φυλάττειν, τὸν δὲ κατασκοπήσοντα ἐξιέναι, τὸν δὲ καὶ πολεμήσοντα· οὐχ
            οἷόν τʼ εἶναι πάντας ἐν τῷ αὐτῷ οὐδʼ ἄμεινον. <milestone unit="section" n="32"/> σὺ δʼ
            ἀφεὶς ἐκτελεῖν τὰ προστάγματα τοῦ στρατηγοῦ ἐγκαλεῖς, ὅταν τί σοι προσταχθῇ τραχύτερον,
            καὶ οὐ παρακολουθεῖς, οἷον ἀποφαίνεις, ὅσον ἐπὶ σοί, τὸ στράτευμα, ὅτι ἄν σε πάντες
            μιμήσωνται, οὐ τάφρον σκάψει τις, οὐ χάρακα περιβαλεῖ, οὐκ ἀγρυπνήσει, οὐ κινδυνεύσει,
            ἀλλὰ ἄχρηστος δόξει στρατεύεσθαι. <milestone unit="section" n="33"/> πάλιν ἐν πλοίῳ
            ναύτης ἂν πλέῃς, μίαν χώραν κάτεχε καὶ ταύτην προσλιπάρει· ἂν δʼ ἐπὶ τὸν ἱστὸν ἀναβῆναι
            δέῃ, μὴ θέλε, ἂν εἰς τὴν πρῴραν διαδραμεῖν, μὴ θέλε· καὶ τίς ἀνέξεταί σου κυβερνήτης;
            οὐχὶ δʼ ὡς σκεῦος ἄχρηστον ἐκβαλεῖ, οὐδὲν ἄλλο ἢ ἐμπόδιον καὶ κακὸν παράδειγμα τῶν ἄλλων
            ναυτῶν; <milestone unit="section" n="34"/> οὕτως δὲ καὶ ἐνθάδε· στρατεία τίς ἐστιν ὁ
            βίος ἑκάστου καὶ αὕτη μακρὰ καὶ ποικίλη. τηρεῖν σε δεῖ τὸ τοῦ στρατιώτου καὶ τοῦ
            στρατηγοῦ πρὸς νεῦμα πράσσειν ἕκαστα· <milestone unit="section" n="35"/> εἰ οἷόν τε,
            μαντευόμενον ἃ θέλει. οὐδὲ γὰρ ὅμοιος ἐκεῖνος ὁ στρατηγὸς καὶ οὗτος οὔτε κατὰ τὴν ἰσχὺν
            οὔτε κατὰ τὴν τοῦ ἤθους ὑπεροχήν. <milestone unit="section" n="36"/> τέταξαι ἐν πόλει †
            ἡγεμονίᾳ καὶ οὐκ ἐν ταπεινῇ τινι χώρᾳ, ἀλλʼ ἀεὶ βουλευτής. οὐκ οἶσθʼ, ὅτι τὸν τοιοῦτον
            ὀλίγα μὲν δεῖ οἰκονομεῖν, τὰ πολλὰ δʼ ἀποδημεῖν ἄρχοντα ἢ ἀρχόμενον ἢ ὑπηρετοῦντά τινι
            ἀρχῇ ἢ στρατευόμενον ἢ δικάζοντα; εἶτά μοι θέλεις ὡς φυτὸν προσηρτῆσθαι τοῖς αὐτοῖς
            τόποις καὶ προσερριζῶσθαι; <milestone unit="section" n="37"/> — ἡδὺ γάρ ἐστιν. — τίς οὔ
            φησιν; ἀλλὰ καὶ ζωμὸς ἡδύς ἐστι καὶ γυνὴ καλὴ ἡδύ ἐστιν. τί ἄλλο λέγουσιν οἱ τέλος
            ποιούμενοι τὴν ἡδονήν;</p>
          <milestone unit="section" n="38"/>
          <p>οὐκ αἰσθάνῃ, τίνων ἀνθρώπων φωνὴν ἀφῆκας; ὅτι Ἐπικουρείων καὶ κιναίδων; εἶτα τὰ ἐκείνων
            ἔργα πράσσων καὶ τὰ δόγματα ἔχων τοὺς λόγους ἡμῖν λέγεις τοὺς Ζήνωνος καὶ Σωκράτους; οὐκ
            ἀπορρίψεις ὡς μακροτάτω τἀλλότρια, οἷς κοσμῇ μηδέν σοι προσήκουσιν; <milestone
              unit="section" n="39"/> ἢ τί ἄλλο θέλουσιν ἐκεῖνοι ἢ καθεύδειν ἀπαραποδίστως καὶ
            ἀναναγκάστως καὶ ἀναστάντες ἐφʼ ἡσυχίας χασμήσασθαι καὶ τὸ πρόσωπον ἀποπλῦναι, εἶτα
            γράψαι καὶ ἀναγνῶναι ἃ θέλουσιν, εἶτα φλυαρῆσαί τί ποτʼ ἐπαινούμενοι ὑπὸ τῶν φίλων, ὅ τι
            ἂν λέγωσιν, εἶτα εἰς περίπατον προελθόντες καὶ ὀλίγα περιπατήσαντες λούσασθαι, εἶτα
            φαγεῖν, εἶτα κοιμηθῆναι, οἵαν δὴ κοίτην καθεύδειν τοὺς τοιούτους εἰκός — τί ἄν τις
            λέγοι; ἔξεστιν γὰρ τεκμαίρεσθαι. <milestone unit="section" n="40"/> ἄγε, φέρε μοι καὶ σὺ
            τὴν σαυτοῦ διατριβήν, ἣν ποθεῖς, ζηλωτὰ τῆς ἀληθείας καὶ Σωκράτους καὶ Διογένους. τί
            θέλεις ἐν Ἀθήναις ποιεῖν; ταῦτα αὐτά; <milestone unit="section" n="41"/> μή τι ἕτερα; τί
            οὖν Στωικὸν σαυτὸν εἶναι λέγεις; εἶτα οἱ μὲν τῆς Ῥωμαίων πολιτείας καταψευδόμενοι
            κολάζονται πικρῶς, τοὺς δʼ οὕτως μεγάλου καὶ σεμνοῦ καταψευδομένους πράγματος καὶ
            ὀνόματος ἀθῴους ἀπαλλάττεσθαι δεῖ; <milestone unit="section" n="42"/> ἢ τοῦτό γε οὐ
            δυνατόν, ἀλλʼ ὁ νόμος θεῖος καὶ ἰσχυρὸς καὶ ἀναπόδραστος οὗτός ἐστιν ὁ τὰς μεγίστας
            εἰσπρασσόμενος κολάσεις παρὰ τῶν τὰ μέγιστα ἁμαρτανόντων; <milestone unit="section"
              n="43"/> τί γὰρ λέγει; <q>ὁ προσποιούμενος τὰ μηδὲν πρὸς αὐτὸν ἔστω ἀλαζών, ἔστω
              κενόδοξος· ὁ ἀπειθῶν τῇ θείᾳ διοικήσει ἔστω ταπεινός, ἔστω δοῦλος, λυπείσθω, φθονείτω,
              ἐλεείτω, τὸ κεφάλαιον πάντων, δυστυχείτω, θρηνείτω.</q></p>
          <milestone unit="section" n="44"/>
          <p>τί οὖν; θέλεις με τὸν δεῖνα θεραπεύειν; ἐπὶ θύρα<del>ι</del>ς αὐτοῦ πορεύεσθαι; —
              εἰ<del>ς</del> τοῦτο αἱρεῖ λόγος, ὑπὲρ τῆς πατρίδος, ὑπὲρ τῶν συγγενῶν, ὑπὲρ ἀνθρώπων,
            διὰ τί μὴ ἀπέλθῃς; ἀλλʼ ἐπὶ μὲν τὰς τοῦ σκυτέως οὐκ αἰσχύνῃ πορευόμενος, ὅταν δέῃ
            ὑποδημάτων, οὐδʼ ἐπὶ τὰς τοῦ κηπουροῦ, ὅταν θιδράκων, ἐπὶ δὲ τὰς τῶν πλουσίων, ὅταν
            τινὸς ὁμοίου δέῃ; <milestone unit="section" n="45"/> — ναί· τὸν σκυτέα γὰρ οὐ θαυμάζω. —
            μηδὲ τὸν πλούσιον. — οὐδὲ τὸν κηπουρὸν κολακεύσω. — μηδὲ τὸν πλούσιον. πῶς οὖν τύχω οὗ
            δέομαι; <milestone unit="section" n="46"/> — ἐγὼ δέ σοι λέγω ὅτι <q>ὡς τευξόμενος
              ἀπέρχου;</q> οὐχὶ δὲ μόνον, ἵνα πράξῃς τὸ σαυτῷ πρέπον; <milestone unit="section"
              n="47"/> — τί οὖν ἔτι πορεύομαι; — ἵνʼ ἀπέλθῃς, ἵνα ἀποδεδωκὼς ᾖς τὰ τοῦ πολίτου ἔργα,
            τὰ ἀδελφοῦ, τὰ φίλου. <milestone unit="section" n="48"/> καὶ λοιπὸν μέμνησο, ὅτι πρὸς
            σκυτέα ἀφῖξαι, πρὸς λαχανοπώλην, οὐδενὸς μεγάλου ἢ σεμνοῦ ἔχοντα τὴν ἐξουσίαν, κἂν αὐτὸ
            πολλοῦ πωλῇ. ὡς ἐπὶ τὰς θίδρακας ἀπέρχῃ· ὀβολοῦ γάρ εἰσιν, ταλάντου δʼ οὐκ εἰσίν.
              <milestone unit="section" n="49"/> οὕτως κἀνταῦθα. τοῦ ἐπὶ θύρας ἐλθεῖν ἄξιον τὸ
            πρᾶγμα· ἔστω, ἀφίξομαι. τοῦ διαλεχθῆναι οὕτως· ἔστω, διαλεχθήσομαι. ἀλλὰ καὶ τὴν χεῖρα
            δεῖ καταφιλῆσαι καὶ θωπεῦσαι διʼ ἐπαίνου. ἄπαγε, ταλάντου ἐστίν· οὐ λυσιτελεῖ μοι οὐδὲ
            τῇ πόλει οὐδὲ τοῖς φίλοις ἀπολέσαι καὶ πολίτην ἀγαθὸν καὶ φίλον.</p>
          <milestone unit="section" n="50"/>
          <p>ἀλλὰ δόξεις μὴ προτεθυμῆσθαι μὴ ἀνύσας. πάλιν ἐπελάθου, τίνος ἕνεκα ἐλήλυθας; οὐκ
            οἶσθʼ, ὅτι ἀνὴρ καλὸς καὶ ἀγαθὸς οὐδὲν ποιεῖ τοῦ δόξαι ἕνεκα, ἀλλὰ τοῦ πεπρᾶχθαι καλῶς;
              <milestone unit="section" n="51"/> — τί οὖν ὄφελος αὐτῷ τοῦ πρᾶξαι καλῶς; — τί δʼ
            ὄφελος τῷ γράφοντι τὸ Δίωνος ὄνομα, ὡς χρὴ γράφειν; αὐτὸ τὸ γράψαι. — ἔπαθλον οὖν οὐδέν;
            — σὺ δὲ ζητεῖς ἔπαθλον ἀνδρὶ ἀγαθῷ μεῖζον τοῦ τὰ καλὰ καὶ δίκαια πράττειν; <milestone
              unit="section" n="52"/> ἐν Ὀλυμπίᾳ δʼ οὐδεὶς ἄλλο οὐδέν, ἀλλʼ ἀρκεῖν σοι δοκεῖ τὸ
            ἐστεφανῶσθαι Ὀλύμπια. οὕτως σοι μικρὸν καὶ οὐδενὸς ἄξιον εἶναι φαίνεται τὸ εἶναι καλὸν
            καὶ ἀγαθὸν καὶ εὐδαίμονα; <milestone unit="section" n="53"/> πρὸς ταῦτα ὑπὸ θεῶν εἰς τὴν
            πόλιν ταύτην εἰσηγμένος καὶ ἤδη τῶν ἀνδρὸς ἔργων ὀφείλων ἅπτεσθαι τιτθὰς ἐπιποθεῖς καὶ
            μάμμην καὶ κάμπτει σε καὶ ἀποθηλύνει κλαίοντα γύναια μωρά; οὕτως οὐδέποτε παύσει
            παιδίον· ὢν νήπιον; οὐκ οἶσθʼ, ὅτι ὁ τὰ παιδίου ποιῶν ὅσῳ πρεσβύτερος τοσούτῳ
            γελοιότερος; <milestone unit="section" n="54"/></p>
          <p>ἐν Ἀθήναις δʼ οὐδένα ἑώρας εἰς οἶκον αὐτοῦ φοιτῶν; — ὃν ἐβουλόμην. — καὶ ἐνθάδε τοῦτον
            θέλε ὁρᾶν καὶ ὃν βούλει ὄψει· μόνον μὴ ταπεινῶς, μὴ μετʼ ὀρέξεως ἢ ἐκκλίσεως καὶ ἔσται
            τὰ σὰ καλῶς. <milestone unit="section" n="55"/> τοῦτο δʼ οὐκ ἐν τῷ ἐλθεῖν ἐστιν οὐδʼ ἐν
            τῷ ἐπὶ θύραις στῆναι, ἀλλʼ ἔνδον ἐν τοῖς δόγμασιν. <milestone unit="section" n="56"/>
            ὅταν τὰ ἐκτὸς καὶ ἀπροαίρετα ἠτιμακὼς ᾖς καὶ μηδὲν αὐτῶν σὸν ἡγημένος, μόνα δʼ ἐκεῖνα
            σά, τὸ κρῖναι καλῶς, τὸ ὑπολαβεῖν, τὸ ὁρμῆσαι, τὸ ὀρεχθῆναι, τὸ ἐκκλῖναι, ποῦ ἔτι
            κολακείας τόπος, ποῦ ταπεινοφροσύνης; τί ἔτι ποθεῖς τὴν ἡσυχίαν τὴν ἐκεῖ, τί τοὺς
            συνήθεις τόπους; <milestone unit="section" n="57"/> ἔκδεξαι βραχὺ καὶ τούτους πάλιν
            ἕξεις συνήθεις. εἶτα ἂν οὕτως ἀγεννῶς ἔχῃς, πάλιν καὶ τούτων ἀπαλλαττόμενος κλαῖε καὶ
            στένε.</p>
          <p>πῶς οὖν γένωμαι φιλόστοργος; <milestone unit="section" n="58"/> — ὡς γενναῖος, ὡς
            εὐτυχής· οὐδέποτε γὰρ αἱρεῖ ὁ λόγος ταπεινὸν εἶναι οὐδὲ κατακλᾶσθαι οὐδʼ ἐξ ἄλλου
            κρέμασθαι οὐδὲ μέμψασθαί ποτε θεὸν ἢ ἄνθρωπον. <milestone unit="section" n="59"/> οὕτως
            μοι γίνου φιλόστοργος ὡς ταῦτα τηρήσων· εἰ δὲ διὰ τὴν φιλοστοργίαν ταύτην,
            <del>τ</del>ἥντινά ποτε καὶ καλεῖς φιλοστοργίαν, δοῦλος μέλλεις εἶναι καὶ ἄθλιος, οὐ
            λυσιτελεῖ φιλόστοργον εἶναι. <milestone unit="section" n="60"/> καὶ τί κωλύει φιλεῖν
            τινα ὡς θνητόν, ὡς ἀποδημητικόν; ἢ Σωκράτης οὐκ ἐφίλει τοὺς παῖδας τοὺς ἑαυτοῦ; ἀλλʼ ὡς
            ἐλεύθερος, ὡς μεμνημένος, ὅτι πρῶτον δεῖ θεοῖς εἶναι φίλον. <milestone unit="section"
              n="61"/> διὰ τοῦτο οὐδὲν παρέβη τῶν πρεπόντων ἀνδρὶ ἀγαθῷ οὔτʼ ἀπολογούμενος οὐθʼ
            ὑποτιμώμενος οὔτʼ ἔτι πρόσθεν βουλεύων ἢ στρατευόμενος. <milestone unit="section" n="62"
            /> ἡμεῖς δὲ πάσης προφάσεως πρὸς τὸ ἀ<del>γ</del>γεννεῖς εἶναι εὐποροῦμεν, οἱ μὲν διὰ
            παῖδα, οἱ δὲ διὰ μητέρα, ἄλλοι δὲ διʼ ἀδελφούς. <milestone unit="section" n="63"/> διʼ
            οὐδένα δὲ προσήκει δυστυχεῖν, ἀλλὰ εὐτυχεῖν διὰ πάντας, μάλιστα δὲ διὰ τὸν θεὸν τὸν ἐπὶ
            τοῦτο ἡμᾶς κατασκευάσαντα. <milestone unit="section" n="64"/> ἄγε, Διογένης δʼ οὐκ
            ἐφίλει οὐδένα, ὃς οὕτως ἥμερος ἦν καὶ φιλάνθρωπος, ὥστε ὑπὲρ τοῦ κοινοῦ τῶν ἀνθρώπων
            τοσούτους πόνους καὶ ταλαιπωρίας τοῦ σώματος ἄσμενος ἀναδέχεσθαι; <milestone
              unit="section" n="65"/> ἀλλʼ ἐφίλει πῶς; ὡς τοῦ Διὸς διάκονον ἔδει, ἅμα μὲν κηδόμενος,
            ἅμα δʼ ὡς τῷ θεῷ ὑποτεταγμένος. διὰ τοῦτο πᾶσα γῆ πατρὶς ἦν ἐκείνῳ μόνῳ, <milestone
              unit="section" n="66"/> ἐξαίρετος δʼ οὐδεμία· καὶ ἁλοὺς οὐκ ἐπόθει τὰς Ἀθήνας οὐδὲ
            τοὺς ἐκεῖ συνήθεις καὶ φίλους, ἀλλʼ αὐτοῖς τοῖς πειραταῖς συνήθης ἐγίνετο καὶ ἐπανορθοῦν
            ἐπειρᾶτο. καὶ πραθεὶς ὕστερον ἐν Κορίνθῳ διῆγεν οὕτως ὡς πρόσθεν ἐν Ἀθήναις καὶ εἰς
            Περραιβοὺς δʼ ἂν ἀπελθὼν ὡσαύτως εἶχεν. <milestone unit="section" n="67"/> οὕτως
            ἐλευθερία γίνεται. διὰ τοῦτο ἔλεγεν ὅτι <q>ἐξ οὗ μʼ Ἀντισθένης ἠλευθέρωσεν, οὐκέτι
              ἐδούλευσα.</q>
            <milestone unit="section" n="68"/> πῶς ἠλευθέρωσεν; ἄκουε, τί λέγει· <q>ἐδίδαξέν με τὰ
              ἐμὰ καὶ τὰ οὐκ ἐμά. κτῆσις οὐκ ἐμή· συγγενεῖς, οἰκεῖοι, φίλοι, φήμη, συνήθεις τόποι,
              διατριβή, πάντα ταῦτα ὅτι ἀλλότρια. <milestone unit="section" n="69"/>
              <q>σὸν οὖν τί; χρῆσις φαντασιῶν.</q> ταύτην ἔδειξέν μοι ὅτι ἀκώλυτον ἔχω,
              ἀνανάγκαστον· οὐδεὶς ἐμποδίσαι δύναται, οὐδεὶς βιάσασθαι ἄλλως χρήσασθαι ἢ ὡς θέλω.
                <milestone unit="section" n="70"/> τίς οὖν ἔτι ἔχει μου ἐξουσίαν; Φίλιππος ἢ
              Ἀλέξανδρος ἢ Περδίκκας ἢ ὁ μέγας βασιλεύς; πόθεν αὐτοῖς; τὸν γὰρ ὑπʼ ἀνθρώπου μέλλοντα
              ἡττᾶσθαι πολὺ πρότερον ὑπὸ τῶν πραγμάτων δεῖ ἡττᾶσθαι.</q>
            <milestone unit="section" n="71"/> οὗτινος οὖν οὐχ ἡδονὴ κρείττων ἐστίν, οὐ πόνος, οὐ
            δόξα, οὐ πλοῦτος, δύναται δʼ, ὅταν αὐτῷ δόξῃ, τὸ σωμάτιον ὅλον προσπτύσας τινὶ ἀπελθεῖν,
            τίνος ἔτι οὗτος δοῦλός ἐστιν, τίνι ὑποτέτακται; <milestone unit="section" n="72"/> εἰ δʼ
            ἡδέως ἐν Ἀθήναις διῆγεν καὶ ἥττητο ταύτης τῆς διατριβῆς, ἐπὶ παντὶ ἂν ἦν τὰ ἐκείνου
            πράγματα, ὁ ἰσχυρότερος κύριος ἂν ἦν λυπῆσαι αὐτόν. <milestone unit="section" n="73"/>
            πῶς ἂν δοκεῖς τοὺς πειρατὰς ἐκολάκευεν, ἵνʼ αὐτὸν Ἀθηναίων τινὶ πωλήσωσιν, ἵνʼ ἴδῃ ποτὲ
            τὸν Πειραιᾶ τὸν καλὸν καὶ τὰ μακρὰ τείχη καὶ τὴν ἀκρόπολιν; <milestone unit="section"
              n="74"/> τίς ὢν <del>ε</del>ἴδῃς, ἀνδράποδον; <milestone unit="section" n="75"/>
            δοῦλος καὶ ταπεινός· καὶ τί σοι ὄφελος; — οὔ· ἀλλʼ ἐλεύθερος. — δεῖξον, πῶς ἐλεύθερος.
            ἰδοὺ ἐπείληπταί σου τίς ποτε οὗτος ὁ ἐξάγων σε ἀπὸ τῆς συνήθους σοι διατριβῆς καὶ λέγει
              <q>δοῦλος ἐμὸς εἶ· ἐπʼ ἐμοὶ γάρ ἐστι κωλῦσαί σε διάγειν ὡς θέλεις, ἐπʼ ἐμοὶ τὸ ἀνεῖναί
              σε, τὸ ταπεινοῦν· ὅταν θέλω, πάλιν εὐφραίνῃ καὶ μετέωρος πορεύῃ εἰς Ἀθήνας.</q>
            <milestone unit="section" n="76"/> τί λέγεις πρὸς τοῦτον τὸν δουλαγωγοῦντά σε; ποῖον
            αὐτῷ καρπιστὴν δίδως; ἢ οὐδʼ ὅλως ἀντιβλέπεις, ἀλλʼ ἀφεὶς τοὺς πολλοὺς λόγους ἱκετεύεις,
            ἵνα ἀφεθῇς; <milestone unit="section" n="77"/> ἄνθρωπε, εἰς φυλακήν σε δεῖ χαίροντα
            ἀπιέναι, σπεύδοντα, φθάνοντα τοὺς ἀπάγοντας. εἶτά μοι σὺ μὲν ἐν Ῥώμῃ διάγειν ὀκνεῖς, τὴν
            Ἑλλάδα ποθεῖς; ὅταν δʼ ἀποθνῄσκειν δέῃ, καὶ τότε μέλλεις ἡμῶν κατακλαίειν, ὅτι τὰς
            Ἀθήνας οὐ μέλλεις βλέπειν καὶ ἐν Λυκείῳ οὐ περιπατήσεις; <milestone unit="section"
              n="78"/> ἐπὶ τοῦτο ἀπεδήμησας; τούτου ἕνεκα ἐζήτησάς τινι συμβαλεῖν, ἵνʼ ὠφεληθῇς ὑπʼ
            αὐτοῦ; ποίαν ὠφέλειαν; συλλογισμοὺς ἵνʼ ἀναλύσῃς ἑκτικώτερον ἢ ἐφοδεύσης ὑποθετικούς;
            καὶ διὰ ταύτην τὴν αἰτίαν ἀδελφὸν ἀπέλιπες, πατρίδα, φίλους, οἰκείους, ἵνα ταῦτα μαθὼν
            ἐπανέλθῃς; ὥστʼ οὐχ ὑπὲρ εὐσταθείας ἀπεδήμεις, <milestone unit="section" n="79"/> οὐχ
            ὑπὲρ ἀταραξίας, οὐχ ἵνʼ ἀβλαβὴς γενόμενος μηκέτι μηδένα μέμφῃ, μηδενὶ ἐγκαλῇς, μηδείς σε
            ἀδικῇ καὶ οὕτως τὰς σχέσεις ἀποσῴζῃς ἀπαραποδίστως; <milestone unit="section" n="80"/>
            καλὴν ἐστείλω ταύτην τὴν ἐμπορίαν, συλλογισμοὺς καὶ μεταπίπτοντας καὶ ὑποθετικούς· κἄν
            σοι φανῇ, ἐν τῇ ἀγορᾷ καθίσας πρόγραψον ὡς οἱ φαρμακοπῶλαι. <milestone unit="section"
              n="81"/> οὐκ ἀρνήσῃ καὶ ὅσα ἔμαθες εἰδέναι, ἵνα μὴ διαβάλῃς τὰ θεωρήματα ὡς ἄχρηστα;
            τί σοι κακὸν ἐποίησεν φιλοσοφία; τί σε ἠδίκησε Χρύσιππος, ἵνʼ αὐτοῦ τοὺς πόνους ἔργῳ
            αὐτὸς ἀχρήστους ἐξελέγχῃς; οὐκ ἤρκει σοι τὰ ἐκεῖ κακά, ὅσα εἶχες αἴτια τοῦ λυπεῖσθαι καὶ
            πενθεῖν, εἰ καὶ μὴ ἀπεδήμησας, ἀλλὰ πλείω προσέλαβες; <milestone unit="section" n="82"/>
            κἂν ἄλλους πάλιν ἔχῃς συνήθεις καὶ φίλους, ἕξεις πλείονα τοῦ οἰμώζειν αἴτια, κἂν πρὸς
            ἄλλην χώραν προσπαθῇς. τί οὖν ζῇς; ἵνα λύπας ἄλλας ἐπʼ ἄλλαις περιβάλῃ, διʼ ἃς ἀτυχεῖς;
              <milestone unit="section" n="83"/> εἶτά μοι καλεῖς τοῦτο φιλοστοργίαν; ποίαν, ἄνθρωπε,
            φιλοστοργίαν; εἰ ἀγαθόν ἐστιν, οὐδενὸς κακοῦ αἴτιον γίνεται· εἰ κακόν ἐστιν, οὐδέν μοι
            καὶ αὐτῇ ἐγὼ πρὸς τὰ ἀγαθὰ τὰ ἐμαυτοῦ πέφυκα, πρὸς κακὰ οὐ πέφυκα.</p>
          <milestone unit="section" n="84"/>
          <p>τίς οὖν ἡ πρὸς τοῦτο ἄσκησις; πρῶτον μὲν ἡ ἀνωτάτω καὶ κυριωτάτη καὶ εὐθὺς ὥσπερ ἐν
            πύλαις, ὅταν τινὶ προσπάσχῃς, οὐδενὶ τῶν ἀναφαιρέτων, ἀλλά τινι τοιούτῳ γένει, οἷόν ἐστι
            χύτρα, οἷον ὑάλινον ποτήριον, ἵνʼ ὅταν καταγῇ, μεμνημένος <del>μὴν</del> μὴ ταραχθῇς.
              <milestone unit="section" n="85"/> οὕτως καὶ ἐνθάδʼ, ἐὰν παιδίον σαυτοῦ καταφιλῇς, ἐὰν
            ἀδελφόν, ἐὰν φίλον, μηδέποτε ἐπιδῷς τὴν φαντασίαν εἰς ἅπαν μηδὲ τὴν διάχυσιν ἐάσῃς
            προελθεῖν ἐφʼ ὅσον αὐτὴ θέλει, ἀλλʼ ἀντίσπασον, κώλυσον, οἷον οἱ τοῖς θριαμβεύουσιν
            ἐφεστῶτες ὄπισθεν καὶ ὑπομιμνῄσκοντες, ὅτι ἄνθρωποί εἰσιν. <milestone unit="section"
              n="86"/> τοιοῦτόν τι καὶ σὺ ὑπομίμνῃσκε σεαυτόν, ὅτι θνητὸν φιλεῖς, οὐδὲν τῶν σεαυτοῦ
            φιλεῖς· ἐπὶ τοῦ παρόντος σοι δέδοται, οὐκ ἀναφαίρετον οὐδʼ εἰς ἅπαν, ἀλλʼ ὡς σῦκον, ὡς
            σταφυλή, τῇ τεταγμένῃ ὥρᾳ τοῦ ἔτους· ἂν δὲ χειμῶνος ἐπιποθῇς, μωρὸς εἶ. οὕτως κἂν τὸν
            υἱὸν ἢ τὸν φίλον τότε ποθῇς, <milestone unit="section" n="87"/> ὅτε οὐ δέδοταί σοι,
            ἴσθι, ὅτι χειμῶνος σῦκον ἐπιποθεῖς. οἷον γάρ ἐστι χειμὼν πρὸς σῦκον, τοιοῦτόν ἐστι πᾶσα
            ἡ ἀπὸ τῶν ὅλων περίστασις πρὸς τὰ κατʼ αὐτὴν ἀναιρούμενα. καὶ λοιπὸν ἐν αὐτοῖς οἷς
            χαίρεις τινί, <milestone unit="section" n="88"/> τὰς ἐναντίας φαντασίας σαυτῷ
              πρό<del>ς</del>βαλε. τί κακόν ἐστι μεταξὺ καταφιλοῦντα τὸ παιδίον ἐπιψελλίζοντα λέγειν
              <q>αὔριον ἀποθανῇ,</q> τῷ φίλῳ ὡσαύτως <q>αὔριον ἀποδημήσεις ἢ σὺ ἢ ἐγὼ καὶ οὐκέτι
              ὀψόμεθα ἀλλήλους;</q>
            <milestone unit="section" n="89"/> — ἀλλὰ δύσφημά ἐστι ταῦτα. — καὶ γὰρ τῶν ἐπαοιδῶν
            ἔνιαι, ἀλλʼ ὅτι ὠφελοῦσιν, οὐκ ἐπιστρέφομαι, μόνον ὠφελείτω. σὺ δὲ δύσφημα καλεῖς ἄλλα ἢ
            τὰ κακοῦ τινος σημαντικά; δύσφημόν ἐστι δειλία, <milestone unit="section" n="90"/>
            δύσφημον ἀγέννεια, πένθος, λύπη, ἀναισχυντία· ταῦτα τὰ ὀνόματα δύσφημά ἐστιν. καίτοι γε
            οὐδὲ ταῦτα ὀκνεῖν δεῖ φθέγγεσθαι ὑπὲρ φυλακῆς τῶν πραγμάτων. <milestone unit="section"
              n="91"/> δύσφημον δέ μοι λέγεις ὄνομα φυσικοῦ τινὸς πράγματος σημαντικόν; λέγε
            δύσφημον εἶναι καὶ τὸ θερισθῆναι τοὺς στάχυας· ἀπώλειαν γὰρ σημαίνει τῶν σταχύων· ἀλλʼ
            οὐχὶ τοῦ κόσμου. λέγε δύσφημον καὶ τὸ φυλλορροεῖν καὶ τὸ ἰσχάδα γίνεσθαι ἀντὶ σύκου καὶ
            ἀσταφίδας ἐκ σταφυλῆς. <milestone unit="section" n="92"/> πάντα γὰρ ταῦτα τῶν προτέρων
            εἰσὶν εἰς ἕτερα μεταβολαί· οὐκ ἀπώλεια, ἀλλὰ τεταγμένη τις οἰκονομία καὶ διοίκησις.
            τοῦτʼ ἔστιν ἀποδημία, <del>καὶ</del> μεταβολὴ μικρά· <milestone unit="section" n="93"/>
            τοῦτο θάνατος, μεταβολὴ μείζων ἐκ τοῦ νῦν ὄντος οὐκ εἰς τὸ μὴ ὄν, ἀλλʼ εἰς τὸ νῦν μὴ ὄν.
              <milestone unit="section" n="94"/> — οὐκέτι οὖν ἔσομαι; — οὐκ ἔσει· ἀλλʼ ἄλλο τι, οὗ
            νῦν ὁ κόσμος χρείαν ἔχει. καὶ γὰρ σὺ ἐγένου οὐχ ὅτε σὺ ἠθέλησας, ἀλλʼ ὅτε ὁ κόσμος
            χρείαν ἔσχεν.</p>
          <milestone unit="section" n="95"/>
          <p>διὰ τοῦτο ὁ καλὸς καὶ ἀγαθὸς μεμνημένος, τίς τʼ ἐστὶ καὶ πόθεν ἐλήλυθεν καὶ ὑπὸ τίνος
            γέγονεν, πρὸς μόνῳ τούτῳ ἐστίν, πῶς τὴν αὑτοῦ χώραν ἐκπληρώσῃ εὐτάκτως καὶ εὐπειθῶς τῷ
            θεῷ. <milestone unit="section" n="96"/>
            <q>ἔτι μʼ εἶναι θέλεις; ὡς ἐλεύθερος, ὡς γενναῖος, ὡς σὺ ἠθέλησας· σὺ γάρ με ἀκώλυτον
              ἐποίησας ἐν τοῖς ἐμοῖς. <milestone unit="section" n="97"/> ἀλλʼ οὐκέτι μου χρείαν
              ἔχεις; καλῶς σοι γένοιτο· καὶ μέχρι νῦν διὰ σὲ ἔμενον, διʼ ἄλλον οὐδένα, καὶ νῦν σοι
              πειθόμενος ἀπέρχομαι.</q>
            <milestone unit="section" n="98"/>
            <q> πῶς ἀπέρχῃ;</q>
            <q>πάλιν ὡς σὺ ἠθέλησας, ὡς ἐλεύθερος, ὡς ὑπηρέτης σός, ὡς ᾐσθημένος σου τῶν
              προσταγμάτων καὶ ἀπαγορευμάτων. <milestone unit="section" n="99"/> μέχρι δʼ ἂν οὗ
              διατρίβω ἐν τοῖς σοῖς, τίνα με θέλεις εἶναι; ἄρχοντα ἢ ἰδιώτην, βουλευτὴν ἢ δημότην,
              στρατιώτην ἢ στρατηγόν, † παιδευτὴν ἢ οἰκοδεσπότην; ἣν ἂν χώραν καὶ τάξιν ἐγχειρίσῃς,
              ὡς λέγει ὁ Σωκράτης, μυριάκις ἀποθανοῦμαι πρότερον ἢ ταύτην ἐγκαταλείψω. <milestone
                unit="section" n="100"/> ποῦ δέ μʼ εἶναι θέλεις; ἐν Ῥώμῃ ἢ ἐν Ἀθήναις ἢ ἐν Θήβαις ἢ
              ἐν Γυάροις; μόνον ἐκεῖ μου μέμνησο. <milestone unit="section" n="101"/> ἄν μʼ ἐκεῖ
              πέμπῃς, ὅπου κατὰ φύσιν διεξαγωγὴ οὐκ ἔστιν ἀνθρώπων, οὐ σοὶ ἀπειθῶν ἔξειμι, ἀλλʼ ὡς
              σοῦ μοι σημαίνοντος τὸ ἀνακλητικόν· οὐκ ἀπολείπω σε· μὴ γένοιτο· ἀλλʼ αἰσθάνομαι, ὅτι
              μου χρείαν οὐκ ἔχεις. ἂν δὲ διδῶται κατὰ φύσιν διεξαγωγή, <milestone unit="section"
                n="102"/> οὐ ζητήσω ἄλλον τόπον ἢ ἐν ᾧ εἰμὶ ἢ ἄλλους ἀνθρώπους ἢ μεθʼ ὧν
            εἰμί.</q></p>
          <milestone unit="section" n="103"/>
          <p>ταῦτα νυκτός, ταῦτα ἡμέρας πρόχειρα ἔστω· ταῦτα γράφειν, ταῦτα ἀναγιγνώσκειν· περὶ
            τούτων τοὺς λόγους ποιεῖσθαι, αὐτὸν πρὸς αὑτόν, πρὸς ἕτερον <q>μή τι ἔχεις μοι πρὸς
              τοῦτο βοηθῆσαι;</q> καὶ πάλιν ἄλλῳ <milestone unit="section" n="104"/> προσελθεῖν καὶ
            ἄλλῳ. εἶτα ἄν τι γένηται τῶν λεγομένων ἀβουλήτων, εὐθὺς ἐκεῖνο πρῶτον ἐπικουφίσει σε,
            ὅτι οὐκ ἀπροσδόκητον. <milestone unit="section" n="105"/> μέγα γὰρ ἐπὶ πάντων τὸ
              <q>ᾔδειν θνητὸν γεγεννηκώς.</q> οὕτως γὰρ ἐρεῖς καὶ ὅτι <q>ᾔδειν θνητὸς ὤν,</q>
            <q>ᾔδειν ἀποδημητικὸς ὤν,</q>
            <q>ᾔδειν ἔκβλητος ὤν,</q>
            <milestone unit="section" n="106"/>
            <q>ᾔδειν εἰς φυλακὴν ἀπότακτος ὤν.</q> εἶτʼ ἂν ἐπιστρέφῃς κατὰ σαυτὸν καὶ ζητήσῃς τὴν
            χώραν, ἐξ ἧς ἐστι τὸ συμβεβηκός, εὐθὺς ἀναμνησθήσῃ, ὅτι <q>ἐκ τῆς τῶν ἀπροαιρέτων, τῶν
              οὐκ ἐμῶν· τί οὖν πρὸς <del>ς</del>ἐμέ;</q> εἶτα τὸ κυριώτατον <milestone
              unit="section" n="107"/>
            <q>τίς δʼ αὐτὸ καὶ ἐπιπέπομφεν;</q> ὁ ἡγεμὼν ἢ ὁ στρατηγός, ἡ πόλις, ὁ τῆς πόλεως νόμος.
              <q>δὸς οὖν αὐτό· δεῖ γάρ με ἀ<del>ι</del>εὶ τῷ νόμῳ πείθεσθαι ἐν παντί.</q>
            <milestone unit="section" n="108"/> εἶθʼ ὅταν σε ἡ φαντασία δάκνῃ (τοῦτο γὰρ οὐκ ἐπὶ
            σοί), ἀναμάχου τῷ λόγῳ, καταγωνίζου αὐτήν, μὴ ἐάσῃς ἐνισχύειν μηδὲ προάγειν ἐπὶ τὰ ἑξῆς
            ἀναπλάσσουσαν ὅσα θέλει καὶ ὡς θέλει. <milestone unit="section" n="109"/> ἂν ἐν Γυάροις
            ᾖς, μὴ ἀνάπλασσε τὴν ἐν Ῥώμῃ διατριβὴν καὶ ὅσαι διαχύσεις ἦσαν ἐκεῖ διάγοντι, ὅσαι
            γένοιντʼ ἂν ἐπανελθόντι· ἀλλʼ ἐκεῖ τέτασο, ὅπως δεῖ τὸν ἐν Γυάροις διάγοντα, ἐν Γυάροις
            ἐρρωμένως διάγειν. κἂν ἐν Ῥώμῃ ᾖς, μὴ ἀνάπλασσε τὴν ἐν Ἀθήναις διατριβήν, ἀλλὰ περὶ
            μόνης τῆς ἐκεῖ μελέτα. <milestone unit="section" n="110"/></p>
          <p>εἶτʼ ἀντὶ τῶν ἄλλων ἁπασῶν διαχύσεων ἐκείνην ἀντείσαγε, τὴν ἀπὸ τοῦ παρακολουθεῖν, ὅτι
            πείθῃ τῷ θεῷ, ὅτι οὐ λόγῳ, ἀλλʼ ἔργῳ τὰ τοῦ καλοῦ καὶ ἀγαθοῦ ἐκτελεῖς. <milestone
              unit="section" n="111"/> οἷον γάρ ἐστιν αὐτὸν αὑτῷ δύνασθαι εἰπεῖν <q>νῦν ἃ οἱ ἄλλοι
              ἐν ταῖς σχολαῖς σεμνολογοῦσιν καὶ παραδοξολογεῖν δοκοῦσι, ταῦτα ἐγὼ ἐπιτελῶ· κἀκεῖνοι
              καθήμενοι τὰς ἐμὰς ἀρετὰς ἐξηγοῦνται καὶ περὶ ἐμοῦ ζητοῦσιν καὶ ἐμὲ ὑμνοῦσιν·
                <milestone unit="section" n="112"/> καὶ τούτου με ὁ Ζεὺς αὐτὸν παρʼ ἐμαυτοῦ λαβεῖν
              ἀπόδειξιν ἠθέλησεν καὶ αὐτὸς δὲ γνῶναι, εἰ ἔχει στρατιώτην οἷον δεῖ, πολίτην οἷον δεῖ,
              καὶ τοῖς ἄλλοις ἀνθρώποις προάγειν με μάρτυρα τῶν ἀπροαιρέτων. ἴδετε, ὅτι εἰκῇ
              φοβεῖσθε, μάτην ἐπιθυμεῖτε ὧν ἐπιθυμεῖτε. τὰ ἀγαθὰ ἔξω μὴ ζητεῖτε, ἐν ἑαυτοῖς ζητεῖτε·
              εἰ δὲ μή, οὐχ εὑρήσετε. <milestone unit="section" n="113"/> ἐπὶ τούτοις με νῦν μὲν
              ἐνταῦθα ἄγει, νῦν δʼ ἐκεῖ πέμπει, πένητα δείκνυσι τοῖς ἀνθρώποις, δίχα ἀρχῆς,
              νοσοῦντα· εἰς Γύαρα ἀποστέλλει, εἰς δεσμωτήριον εἰσάγει. οὐ μισῶν· μὴ γένοιτο· τίς δὲ
              μισεῖ τὸν ἄριστον τῶν ὑπηρετῶν τῶν ἑαυτοῦ; οὐδʼ ἀμελῶν, ὅς γε οὐδὲ τῶν μικροτάτων
              τινὸς ἀμελεῖ, ἀλλὰ γυμνάζων καὶ μάρτυρι πρὸς τοὺς ἄλλους χρώμενος. <milestone
                unit="section" n="114"/> εἰς τοιαύτην ὑπηρεσίαν κατατεταγμένος ἔτι φροντίζω, ποῦ
              εἰμι ἢ μετὰ τίνων ἢ τί περὶ ἐμοῦ λέγουσιν; οὐχὶ δʼ ὅλος πρὸς τὸν θεὸν τέταμαι καὶ τὰς
              ἐκείνου ἐντολὰς καὶ τὰ προστάγματα;</q>
            <milestone unit="section" n="115"/></p>
          <p>ταῦτα ἔχων ἀεὶ ἐν χερσὶ καὶ τρίβων αὐτὸς παρὰ σαυτῷ καὶ πρόχειρα ποιῶν οὐδέποτε δεήσῃ
            τοῦ παραμυθουμένου, τοῦ ἐπιρρωννύντος. <milestone unit="section" n="116"/> καὶ γὰρ
            αἰσχρὸν οὐ τὸ φαγεῖν μὴ ἔχειν, ἀλλὰ τὸ λόγον μὴ ἔχειν ἀρκοῦντα πρὸς ἀφοβίαν, πρὸς
            ἀλυπίαν. <milestone unit="section" n="117"/> ἂν δʼ ἅπαξ περιποιήσῃ τὸ ἄλυπον καὶ ἄφοβον,
            ἔτι σοι τύραννος ἔσται τις ἢ δορυφόρος ἢ Καισαριανοὶ ἢ ὀρδινατίων δήξεταί σε ἢ οἱ
            ἐπιθύοντες ἐν τῷ Καπιτωλίῳ ἐπὶ τοῖς ὀπτικίοις τὸν τηλικαύτην ἀρχὴν παρὰ τοῦ Διὸς
            εἰληφότα; <milestone unit="section" n="118"/> μόνον μὴ πόμπευε αὐτὴν μηδʼ ἀλαζονεύου ἐπʼ
            αὐτῇ, ἀλλʼ ἔργῳ δείκνυε· κἂν μηδεὶς αἰσθάνηται, ἀρκοῦ αὐτὸς ὑγιαίνων καὶ εὐδαιμονῶν.</p>
        </div>
        <div n="25" type="chapter">
          <head>πρὸς τοὺς ἀποπίπτοντας ὧν προέθεντο.</head>
          <milestone unit="section" n="1"/>
          <p>σκέψαι, ὧν προέθου ἀρχόμενος, τίνων μὲν ἐκράτησας, τίνων δʼ οὔ, καὶ πῶς ἐφʼ οἷς μὲν
            εὐφραίνῃ ἀναμιμνῃσκόμενος, ἐφʼ οἷς δʼ ἄχθῃ, καὶ εἰ δυνατόν, ἀνάλαβε κἀκεῖνα ὧν
            ἀπώλισθες. <milestone unit="section" n="2"/> οὐ γὰρ ἀποκνητέον τὸν ἀγῶνα τὸν μέγιστον
            ἀγωνιζομένοις, ἀλλὰ καὶ πληγὰς ληπτέον· <milestone unit="section" n="3"/> οὐ γὰρ ὑπὲρ
            πάλης καὶ παγκρατίου ὁ ἀγὼν πρόκειται, οὗ καὶ τυχόντι καὶ μὴ τυχόντι ἔξεστιν μὲν
            πλείστου ἀξίῳ, ἔξεστι δὲ ὀλίγου εἶναι καὶ νὴ Δία ἔξεστιν μὲν εὐτυχεστάτῳ, ἔξεστι δὲ
            κακοδαιμονεστάτῳ εἶναι, ἀλλʼ ὑπὲρ αὐτῆς εὐτυχίας καὶ εὐδαιμονίας. <milestone
              unit="section" n="4"/> τί οὖν; οὐδʼ ἂν ἀπαυδήσωμεν ἐνταῦθα, κωλύει τις πάλιν
            ἀγωνίζεσθαι οὐδὲ δεῖ περιμεῖναι τετραετίαν ἄλλην, ἵνʼ ἔλθῃ ἄλλα Ὀλύμπια, ἀλλʼ εὐθὺς
            ἀναλαβόντι καὶ ἀνακτησαμένῳ ἑαυτὸν καὶ τὴν αὐτὴν εἰσφέροντι προθυμίαν ἔξεστιν
            ἀγωνίζεσθαι· κἂν πάλιν ἀπείπῃς, πάλιν ἔξεστιν, κἂν ἅπαξ νικήσῃς, ὅμοιος εἶ τῷ μηδέποτε
            ἀπειπόντι. <milestone unit="section" n="5"/> μόνον μὴ ὑπὸ ἔθους τοῦ αὐτοῦ ἡδέως αὐτὸ
            ἄρξῃ ποιεῖν· καὶ λοιπὸν ὡς κακὸς ἀθλητὴς περιέρχῃ νικώμενος τὴν περίοδον ὅμοιος τοῖς
            ἀποφυγοῦσιν ὄρτυξιν. <milestone unit="section" n="6"/>
            <q>ἡττᾷ με φαντασία παιδισκαρίου καλοῦ. τί γάρ; πρῴην οὐχ ἡττήθην;</q>
            <q>προθυμία μοι γίνεται ψέξαι τινά. πρῴην γὰρ οὐκ ἔψεξα;</q>
            <milestone unit="section" n="7"/> οὕτως ἡμῖν λαλεῖς ὡς ἀζήμιος ἐξεληλυθώς, οἱονεί τις τῷ
            ἰατρῷ κωλύοντι λούσασθαι λέγοι <q>πρῴην γὰρ οὐκ ἐλουσάμην;</q> ἂν οὖν ὁ ἰατρὸς αὐτῷ ἔχῃ
            λέγειν <q>ἄγε, λουσάμενος οὖν τί ἔπαθες; οὐκ ἐπύρεξας; <milestone unit="section" n="8"/>
              οὐκ ἐκεφαλάλγησας;</q> καὶ σὺ ψέξας πρῴην τινὰ οὐ κακοήθους ἔργον ἔπραξας; οὐ φλυάρου;
            οὐκ ἔθρεψάς σου τὴν ἕξιν ταύτην παραβάλλων αὐτῇ τὰ οἰκεῖα ἔργα; ἡττηθεὶς δὲ τοῦ
            παιδισκαρίου ἀπῆλθες ἀζήμιος; τί οὖν τὰ πρῴην λέγεις; <milestone unit="section" n="9"/>
            ἔδει δʼ οἶμαι μεμνημένον, ὡς οἱ δοῦλοι τῶν πληγῶν, ἀπέχεσθαι τῶν αὐτῶν ἁμαρτημάτων.
              <milestone unit="section" n="10"/> ἀλλʼ οὐχ ὅμοιον· ἐνταῦθα μὲν γὰρ ὁ πόνος τὴν μνήμην
            ποιεῖ, ἐπὶ δὲ τῶν ἁμαρτημάτων ποῖος πόνος, ποία ζημία; πότε γὰρ εἰθίσθης φεύγειν τὸ
            κακῶς ἐνεργῆσαι;</p>
        </div>
        <div n="26" type="chapter">
          <head>πρὸς τοὺς τὴν ἀπορίαν δεδοικότας.</head>
          <milestone unit="section" n="1"/>
          <p>οὐκ αἰσχύνῃ δειλότερος ὢν καὶ ἀγεννέστερος τῶν δραπετῶν; πῶς ἐκεῖνοι φεύγοντες
            ἀπολείπουσι τοὺς δεσπότας, ποίοις ἀγροῖς πεποιθότες, ποίοις οἰκέταις; οὐχὶ δʼ ὀλίγον
            ὅσον πρὸς τὰς πρώτας ἡμέρας ὑφελόμενοι εἶθʼ ὕστερον διὰ γῆς ἢ καὶ θαλάττης φέρονται
            ἄλλην ἐξ ἄλλης ἀφορμὴν πρὸς τὸ διατρέφεσθαι φιλοτεχνοῦντες; <milestone unit="section"
              n="2"/> καὶ τίς πώποτε δραπέτης λιμῷ ἀπέθανεν; σὺ δὲ τρέμεις, μή σοι λείπῃ τὰ
            ἀναγκαῖα, καὶ τὰς νύκτας ἀγρυπνεῖς. <milestone unit="section" n="3"/> ταλαίπωρε, οὕτως
            τυφλὸς εἶ καὶ τὴν ὁδὸν οὐχ ὁρᾷς, ὅποι φέρει ἡ τῶν ἀναγκαίων ἔνδεια; ποῦ γὰρ φέρει; ὅπου
            καὶ ὁ πυρετός, ὅπου καὶ λίθος ἐπιπεσών, εἰς θάνατον. τοῦτο<del>ν</del> οὖν οὐ πολλάκις
            σὺ αὐτὸς εἶπες πρὸς τοὺς ἑταίρους, πολλὰ δʼ ἀνέγνως τοιαῦτα, πολλὰ δʼ ἔγραφες; ποσάκις
            δʼ ἠλαζονεύσω, ὅτι πρός γε τὸ ἀποθανεῖν μετρίως ἔχεις; <milestone unit="section" n="4"/>
            — ναί· ἀλλὰ καὶ οἱ ἐμοὶ πεινήσουσιν. — τί οὖν; μή τι καὶ ὁ ἐκείνων λιμὸς ἀλλαχοῦ που
            φέρει; οὐχὶ καὶ ἡ αὐτή που κάθοδος; <milestone unit="section" n="5"/> τὰ κάτω τὰ αὐτά;
            οὐ θέλεις οὖν ἐκεῖ βλέπειν θαρρῶν πρὸς πᾶσαν ἀπορίαν καὶ ἔνδειαν, ὅπου καὶ τοὺς
            πλουσιωτάτους καὶ τὰς ἀρχὰς τὰς μεγίστας ἄρξαντας καὶ αὐτοὺς τοὺς βασιλεῖς καὶ τυράννους
            δεῖ κατελθεῖν, καὶ σὲ πεινῶντα, ἂν οὕτως τύχῃ, ἐκείνους δὲ διαρραγέντας ὑπὸ ἀπεψιῶν καὶ
            μέθης; <milestone unit="section" n="6"/> τίνα πώποτʼ ἐπαίτην ῥᾳδίως εἶδες μὴ γέροντα;
            τίνα δʼ οὐκ ἐσχατόγηρων; ἀλλὰ ῥιγῶντες τὰς νύκτας καὶ τὰς ἡμέρας καὶ χαμαὶ ἐρριμμένοι
            καὶ ὅσον αὐτὸ τὸ ἀναγκαῖον σιτούμενοι ἐγγὺς ἥκουσιν τῷ μηδʼ ἀποθανεῖν δύνασθαι,
              <milestone unit="section" n="7"/> σὺ δʼ ὁλόκληρος ἄνθρωπος χεῖρας ἔχων καὶ πόδας περὶ
            λιμοῦ δέδοικας οὕτως; οὐκ ἀντλεῖν δύνασθαι, οὐ γράφειν, οὐ παιδαγωγεῖν, οὐ θύραν
            ἀλλοτρίαν φυλάττειν; — ἀλλʼ αἰσχρὸν εἰς ταύτην ἐλθεῖν τὴν ἀνάγκην. — μάθε οὖν πρῶτον,
            τίνα τὰ αἰσχρά ἐστιν, καὶ οὕτως ἡμῖν λέγε σαυτὸν φιλόσοφον. τὸ νῦν δὲ μηδʼ ἂν ἄλλος τις
            εἴπῃ σε, ἀνέχου.</p>
          <milestone unit="section" n="8"/>
          <p>αἰσχρόν ἐστί σοι τὸ μὴ σὸν ἔργον, οὗ σὺ αἴτιος οὐκ εἶ, ὃ ἄλλως ἀπήντησέν σοι, ὡς
            κεφαλαλγία, ὡς πυρετός; εἴ σου οἱ γονεῖς πένητες ἦσαν ἢ πλούσιοι μὲν ἦσαν, ἄλλους δὲ
            κληρονόμους ἀπέλιπον καὶ ζῶντες οὐκ ἐπαρκοῦσιν οὐδέν, σοὶ ταῦτα αἰσχρά ἐστιν; <milestone
              unit="section" n="9"/> ταῦτα ἐμάνθανες παρὰ τοῖς φιλοσόφοις; οὐδέποτε ἤκουσας, ὅτι τὸ
            αἰσχρὸν ψεκτόν ἐστιν, τὸ δὲ ψεκτὸν ἄξιόν ἐστι τοῦ ψέγεσθαι; † τίνα ἐπὶ τῷ μὴ αὑτοῦ ἔργῳ,
            ὃ αὐτὸς οὐκ ἐποίησεν; <milestone unit="section" n="10"/> σὺ οὖν ἐποίησας τοῦτο, τὸν
            πατέρα τοιοῦτον; ἢ ἔξεστίν σοι ἐπανορθῶσαι αὐτόν; δίδοταί σοι τοῦτο; τί οὖν; δεῖ σε
            θέλειν τὰ μὴ διδόμενα ἢ μὴ τυγχάνοντα αὐτῶν αἰσχύνεσθαι; <milestone unit="section"
              n="11"/> οὕτως δὲ καὶ εἰθίζου φιλοσοφῶν ἀφορᾶν εἰς ἄλλους καὶ μηδὲν αὐτὸς ἐλπίζειν ἐκ
            σεαυτοῦ; <milestone unit="section" n="12"/> τοιγαροῦν οἴμωζε καὶ στένε καὶ ἔσθιε
            δεδοικώς, μὴ οὐ σχῇς τροφὰς αὔριον· περὶ τῶν δουλαρίων τρέμε, μὴ κλέψῃ τι, μὴ φύγῃ, μὴ
            ἀποθάνῃ. <milestone unit="section" n="13"/> οὕτως σὺ ζῆθι καὶ μὴ παύσῃ μηδέποτε, ὅστις
            ὀνόματι μόνον πρὸς φιλοσοφίαν προσῆλθες καὶ τὰ θεωρήματα αὐτῆς ὅσον ἐπὶ σοὶ κατῄσχυνας
            ἄχρηστα ἐπιδείξας καὶ ἀνωφελῆ τοῖς ἀναλαμβάνουσιν· οὐδέποτε δʼ εὐσταθείας ὠρέχθης,
            ἀταραξίας, ἀπαθείας· οὐδένα τούτου ἕνεκα ἐθεράπευσας, συλλογισμῶν δʼ ἕνεκα πολλούς·
            οὐδέποτε τούτων τινὰ τῶν φαντασιῶν διεβασάνισας αὐτὸς ἐπὶ σεαυτοῦ <q>δύναμαι φέρειν ἢ οὐ
              δύναμαι; <milestone unit="section" n="14"/> τί μοι τὸ λοιπόν ἐστιν;,</q> ἀλλʼ ὡς
            πάντων ἐχόντων σοι καλῶς καὶ ἀσφαλῶς περὶ τὸν τελευταῖον κατεγίνου τόπον, τὸν τῆς
            ἀμεταπτωσίας, ἵνʼ ἀμετάπτωτα σχῇς τίνα; τὴν δειλίαν, τὴν ἀγέννειαν, τὸν θαυμασμὸν τῶν
            πλουσίων, τὴν ἀτελῆ ὄρεξιν, τὴν † ἀποτευκτικὴν ἔκκλισιν· περὶ τῆς τούτων ἀσφαλείας
            ἐφρόντιζες.</p>
          <milestone unit="section" n="15"/>
          <p>οὐκ ἔδει προσκτήσασθαι πρῶτον ἐκ τοῦ λόγου, εἶτα τούτῳ περιποιεῖν τὴν ἀσφάλειαν; καὶ
            τίνα πώποτʼ εἶδες τριγχὸν περιοικοδομοῦντα μηδενὶ † τειχίον περιβαλλόμενον αὐτὸ αὐτοῦ;
            ποῖος δὲ θυρωρὸς καθίσταται ἐπὶ οὐδεμιᾷ θύρᾳ; <milestone unit="section" n="16"/> ἀλλὰ σὺ
            μελετᾷς ἀποδεικνύειν δύνασθαι· τίνα; μελετᾷς μὴ ἀποσαλεύεσθαι διὰ σοφισμάτων· ἀπὸ τίνων;
              <milestone unit="section" n="17"/> δεῖξόν μοι πρῶτον, τί τηρεῖς, τί μετρεῖς ἢ τί
            ἱστάνεις· εἶθʼ οὕτως ἐπιδείκνυε τὸν ζυγὸν ἢ τὸν μέδιμνον. <milestone unit="section"
              n="18"/> ἢ μέχρι τίνος μετρήσεις τὴν σποδόν; οὐ ταῦτά σε ἀποδεικνύειν δεῖ, ἃ ποιεῖ
            τοὺς ἀνθρώπους εὐδαίμονας, ἃ ποιεῖ προχωρεῖν αὐτοῖς τὰ πράγματα ὡς θέλουσιν, διʼ ἃ οὐ
            δεῖ μέμφεσθαι οὐδενί, ἐγκαλεῖν οὐδενί, πείθεσθαι τῇ διοικήσει τῶν ὅλων; ταῦτά μοι
            δείκνυε. <milestone unit="section" n="19"/>
            <q>ἰδοὺ δεικνύω,</q> φησίν, <q>ἀναλύσω σοι συλλογισμούς.</q> τοῦτο τὸ μετροῦν ἐστιν,
            ἀνδράποδον· τὸ μετρούμενον δʼ οὐκ ἔστιν. <milestone unit="section" n="20"/> διὰ ταῦτα
            νῦν τίνεις δίκας ὧν ἠμέλησας <del>φιλοσοφίας</del>· τρέμεις, ἀγρυπνεῖς, μετὰ πάντων
            βουλεύῃ· κἂν μὴ πᾶσιν ἀρέσκειν μέλλῃ τὰ βουλεύματα, κακῶς οἴει βεβουλεῦσθαι.</p>
          <milestone unit="section" n="21"/>
          <p>εἶτα φοβῇ λιμόν, ὡς δοκεῖς. σὺ δʼ οὐ λιμὸν φοβῇ, ἀλλὰ δέδοικας μὴ οὐ σχῇς μάγειρον, μὴ
            οὐ σχῇς ἄλλον ὀψωνητήν, ἄλλον τὸν ὑποδήσοντα, ἄλλον τὸν ἐνδύσοντα, ἄλλους τοὺς
            τρίψοντας, ἄλλους τοὺς ἀκολουθήσοντας, <milestone unit="section" n="22"/> ἵνʼ ἐν τῷ
            βαλανείῳ ἐκδυσάμενος καὶ ἐκτείνας σεαυτὸν ὡς οἱ ἐσταυρωμένοι τρίβῃ ἔνθεν καὶ ἔνθεν, εἶθʼ
            ὁ ἀλείπτης ἐπιστὰς λέγῃ <q>μετάβηθι, δὸς πλευρόν, κεφαλὴν αὐτοῦ λάβε, παράθες τὸν
              ὦμον,</q> εἶτʼ ἐλθὼν ἐκ τοῦ βαλανείου εἰς οἶκον κραυγάσῃς <q>οὐδεὶς φέρει φαγεῖν;</q>
            <milestone unit="section" n="23"/> , εἶτʼ <q>ἆρον τὰς τραπέζας,</q>
            <q>σπόγγισον.</q> τοῦτο φοβῇ, μὴ οὐ δύνῃ ζῆν ἀρρώστου βίον, ἐπεί τοι τὸν τῶν ὑγιαινόντων
            μάθε, πῶς οἱ δοῦλοι ζῶσιν, πῶς οἱ ἐργάται, πῶς οἱ γνησίως φιλοσοφοῦντες, πῶς Σωκράτης
            ἔζησεν, ἐκεῖνος μὲν καὶ μετὰ γυναικὸς καὶ παίδων, πῶς Διογένης, πῶς Κλεάνθης ἅμα
            σχολάζων καὶ ἀντλῶν. <milestone unit="section" n="24"/> ταῦτα ἂν θέλῃς ἔχειν, ἕξεις
            πανταχοῦ καὶ ζήσεις θαρρῶν. τίνι; ᾧ μόνῳ θαρρεῖν ἐνδέχεται, τῷ πιστῷ, τῷ ἀκωλύτῳ, τῷ
            ἀναφαιρέτῳ, τοῦτʼ ἔστι τῇ προαιρέσει τῇ σεαυτοῦ. <milestone unit="section" n="25"/> διὰ
            τί δʼ οὕτως ἄχρηστον καὶ ἀνωφελῆ σαυτὸν παρεσκεύακας, ἵνα μηδείς σε εἰς οἰκίαν θέλῃ
            δέξασθαι, μηδεὶς ἐπιμεληθῆναι; ἀλλὰ σκεῦος μὲν ὁλόκληρον καὶ χρήσιμον ἔξω ἐρριμμένον πᾶς
            τις εὑρὼν ἀναιρήσεται καὶ κέρδος ἡγήσεται, σὲ δʼ οὐδείς, ἀλλὰ πᾶς ζημίαν. <milestone
              unit="section" n="26"/> οὕτως οὐδὲ κυνὸς δύνασαι χρείαν παρασχεῖν οὐδʼ ἀλεκτρυόνος. τί
            οὖν ἔτι ζῆν θέλεις τοιοῦτος ὤν;</p>
          <milestone unit="section" n="27"/>
          <p>φοβεῖταί τις ἀνὴρ ἀγαθός, μὴ λείπωσιν αὐτῷ τροφαί; τοῖς τυφλοῖς οὐ λείπουσι, τοῖς
            χωλοῖς οὐ λείπουσι· λείψουσιν ἀνδρὶ ἀγαθῷ; καὶ στρατιώτῃ μὲν ἀγαθῷ οὐ λείπει ὁ
            μισθοδοτῶν οὐδʼ ἐργάτῃ οὐδὲ σκυτεῖ· τῷ δʼ ἀγαθῷ λείψει; <milestone unit="section" n="28"
            /> οὕτως ὁ θεὸς ἀμελεῖ τῶν αὑτοῦ ἐπιτευγμάτων, τῶν διακόνων, τῶν μαρτύρων, οἷς μόνοις
            χρῆται παραδείγμασιν πρὸς τοὺς ἀπαιδεύτους, ὅτι καὶ ἔστι καὶ καλῶς διοικεῖ τὰ ὅλα καὶ
            οὐκ ἀμελεῖ τῶν ἀνθρωπίνων πραγμάτων καὶ ὅτι ἀνδρὶ ἀγαθῷ οὐδέν ἐστι κακὸν οὔτε ζῶντι οὔτʼ
            ἀποθανόντι; <milestone unit="section" n="29"/> — τί οὖν, ὅταν μὴ παρέχῃ τροφάς; — τί γὰρ
            ἄλλο ἢ ὡς ἀγαθὸς στρατηγὸς τὸ ἀνακλητικόν μοι σεσήμαγκεν; πείθομαι, ἀκολουθῶ, ἐπευφημῶν
            τὸν ἡγεμόνα, ὑμνῶν αὐτοῦ τὰ ἔργα. <milestone unit="section" n="30"/> καὶ γὰρ ἦλθον, ὅτʼ
            ἐκείνῳ ἔδοξεν, καὶ ἄπειμι πάλιν ἐκείνῳ δοκοῦν καὶ ζῶντός μου τοῦτο τὸ ἔργον ἦν, ὑμνεῖν
            τὸν θεὸν καὶ αὐτὸν ἐπʼ ἐμαυτοῦ καὶ πρὸς ἕνα καὶ πρὸς πολλούς. <milestone unit="section"
              n="31"/> οὐ παρέχει μοι πολλά, οὐκ ἄφθονα, τρυφᾶν με οὐ θέλει οὐδὲ γὰρ τῷ Ἡρακλεῖ
            παρεῖχεν, τῷ υἱεῖ τῷ ἑαυτοῦ, ἀλλʼ ἄλλος ἐβασίλευεν Ἄργους καὶ Μυκηνῶν, ὁ δʼ ἐπετάσσετο
            καὶ ἐπόνει καὶ ἐγυμνάζετο. <milestone unit="section" n="32"/> καὶ ἦν Εὐρυσθεὺς μέν, ὃς
            ἦν, οὔτε Ἄργους οὔτε Μυκηνῶν βασιλεύς, ὅς γʼ οὐδʼ αὐτὸς ἑαυτοῦ, ὁ δʼ Ἡρακλῆς ἁπάσης γῆς
            καὶ θαλάττης ἄρχων καὶ ἡγεμὼν ἦν, καθαρτὴς ἀδικίας καὶ ἀνομίας, εἰσαγωγεὺς δὲ
            δικαιοσύνης καὶ ὁσιότητος· καὶ ταῦτα ἐποίει καὶ γυμνὸς καὶ μόνος. <milestone
              unit="section" n="33"/> ὁ δʼ Ὀδυσσεὺς ὅτε ναυαγὸς ἐξερρίφη, μή τι ἐταπείνωσεν αὐτὸν ἡ
            ἀπορία, μή τι ἐπέκλασεν; ἀλλὰ πῶς ἀπῄει πρὸς τὰς παρθένους αἰτήσων τὰ ἀναγκαῖα, ὧν
            αἴσχιστον εἶναι δοκεῖ δεῖσθαι παρʼ ἄλλου; ὥς τε λέων ὀρεσίτροφος. τίνι πεποιθώς;
              <milestone unit="section" n="34"/> οὐ δόξῃ οὐδὲ χρήμασιν οὐδʼ ἀρχαῖς, ἀλλʼ ἀλκῇ τῇ
            ἑαυτοῦ, τοῦτʼ ἔστι δόγμασι περὶ τῶν ἐφʼ ἡμῖν καὶ οὐκ ἐφʼ ἡμῖν. <milestone unit="section"
              n="35"/> ταῦτα γάρ ἐστι μόνα τὰ τοὺς ἐλευθέρους ποιοῦντα, τὰ τοὺς ἀκωλύτους, τὰ τὸν
            τράχηλον ἐπαίροντα τῶν τεταπεινομένων, τὰ ἀντιβλέπειν ποιοῦντα ὀρθοῖς τοῖς ὀφθαλμοῖς
            πρὸς τοὺς πλουσίους, πρὸς τοὺς τυράννους. <milestone unit="section" n="36"/> καὶ τὸ τοῦ
            φιλοσόφου δῶρον τοῦτο ἦν, σὺ δʼ οὐκ ἐξελεύσῃ θαρρῶν, ἀλλὰ περιτρέμων τοῖς ἱματιδίοις καὶ
            τοῖς ἀργυρωματίοις; δύστηνε, οὕτως ἀπώλεσας τὸν μέχρι νῦν χρόνον;</p>
          <p>τί οὖν, ἂν νοσήσω; <milestone unit="section" n="37"/> — νοσήσεις καλῶς. — τίς με
            θεραπεύσει; — ὁ θεός, οἱ φίλοι. — σκληρῶς κατακείσομαι. — ἀλλʼ ὡς ἀνήρ. — οἴκημα
            ἐπιτήδειον οὐχ ἕξω. — ἐν ἐπιτηδείῳ οὐ νοσήσεις; — τίς μοι ποιήσει τὰ τροφεῖα; — οἱ καὶ
            τοῖς ἄλλοις ποιοῦντες· ὡς Μάνης νοσήσεις. — τί δὲ καὶ τὸ πέρας τῆς νόσου; <milestone
              unit="section" n="38"/> — ἄλλο τι ἢ θάνατος; ἆρʼ οὖν ἐνθυμῇ, ὅτι κεφάλαιον τοῦτο
            πάντων τῶν κακῶν τῷ ἀνθρώπῳ καὶ ἀγεννείας καὶ δειλίας οὐ θάνατός ἐστιν, μᾶλλον δʼ ὁ τοῦ
            θανάτου φόβος; <milestone unit="section" n="39"/> ἐπὶ τοῦτον οὖν μοι γυμνάζου, ἐνταῦθα
            νευέτωσαν οἱ λόγοι πάντες, τὰ ἀσκήματα, τὰ ἀναγνώσματα, καὶ εἴσῃ, ὅτι οὕτως μόνως
            ἐλευθεροῦνται ἄνθρωποι. </p>
        </div>
      </div>
      <div n="4" type="book">
        <div n="1" type="chapter">
          <head>περὶ ἐλευθερίας.</head>
          <milestone unit="section" n="1"/>
          <p>ἐλεύθερός ἐστιν ὁ ζῶν ὡς βούλεται, ὃν οὔτʼ ἀναγκάσαι ἔστιν οὔτε κωλῦσαι οὔτε βιάσασθαι,
            οὗ αἱ ὁρμαὶ ἀνεμπόδιστοι, αἱ ὀρέξεις ἐπιτευκτικαί, αἱ ἐκκλίσεις ἀπερίπτωτοι. <milestone
              unit="section" n="2"/> τίς οὖν θέλει ζῆν ἁμαρτάνων; — οὐδείς. — τίς θέλει ζῆν
            ἐξαπατώμενος, προπίπτων, ἄδικος ὤν, ἀκόλαστος, μεμψίμοιρος, ταπεινός; <milestone
              unit="section" n="3"/> — οὐδείς. — οὐδεὶς ἄρα τῶν φαύλων ζῇ ὡς βούλεται· οὐ τοίνυν
            οὐδʼ ἐλεύθερός ἐστιν. <milestone unit="section" n="4"/> τίς δὲ θέλει λυπούμενος ζῆν,
            φοβούμενος, φθονῶν, ἐλεῶν, ὀρεγόμενος καὶ ἀποτυγχάνων, ἐκκλίνων καὶ περιπίπτων;
              <milestone unit="section" n="5"/> — οὐδὲ εἷς. — ἔχομεν οὖν τινα τῶν φαύλων ἄλυπον,
            ἄφοβον, ἀπερίπτωτον, ἀναπότευκτον; — οὐδένα. — οὐκ ἄρα οὐδὲ ἐλεύθερον.</p>
          <milestone unit="section" n="6"/>
          <p>ταῦτα ἄν τις ἀκούσῃ δισύπατος, ἂν μὲν προσθῇς ὅτι <q>ἀλλὰ σύ γε σοφὸς εἶ, οὐδὲν πρὸς σὲ
              ταῦτα,</q> συγγνώσεταί σοι. <milestone unit="section" n="7"/> ἂν δʼ αὐτῷ τὰς ἀληθείας
            εἴπῃς ὅτι <q>τῶν τρὶς πεπραμένων οὐδὲν διαφέρεις πρὸς τὸ μὴ καὶ αὐτὸς δοῦλος εἶναι,</q>
            τί ἄλλο ἢ πληγάς σε δεῖ προσδοκᾶν; <milestone unit="section" n="8"/>
            <q>πῶς γάρ,</q> φησίν, <q>ἐγὼ δοῦλός εἰμι; ὁ πατὴρ ἐλεύθερος, ἡ μήτηρ ἐλευθέρα, οὗ ὠνὴν
              οὐδεὶς ἔχει· ἀλλὰ καὶ συγκλητικός εἰμι καὶ Καίσαρος φίλος καὶ ὑπάτευκα καὶ δούλους
              πολλοὺς ἔχω.</q>
            <milestone unit="section" n="9"/> πρῶτον μέν, ὦ βέλτιστε συγκλητικέ, τάχα σου καὶ ὁ
            πατὴρ τὴν αὐτὴν δουλείαν δοῦλος ἦν καὶ ἡ μήτηρ καὶ ὁ πάππος καὶ ἐφεξῆς πάντες οἱ
            πρόγονοι. <milestone unit="section" n="10"/> εἰ δὲ δὴ καὶ τὰ μάλιστα ἦσαν ἐλεύθεροι, τί
            τοῦτο πρὸς σέ; τί γάρ, εἰ ἐκεῖνοι μὲν γενναῖοι ἦσαν, σὺ δʼ ἀγεννής; ἐκεῖνοι μὲν ἄφοβοι,
            σὺ δὲ δειλός; ἐκεῖνοι μὲν ἐγκρατεῖς, σὺ δʼ ἀκόλαστος;</p>
          <p>καὶ τί, φησί, τοῦτο πρὸς τὸ δοῦλον εἶναι; <milestone unit="section" n="11"/> — οὐδέν
            σοι φαίνεται εἶναι τὸ ἄκοντά τι ποιεῖν, τὸ ἀναγκαζόμενον, τὸ στένοντα πρὸς τὸ δοῦλον
            εἶναι; <milestone unit="section" n="12"/> — τοῦτο μὲν ἔστω, φησίν. ἀλλὰ τίς με δύναται
            ἀναγκάσαι, εἰ μὴ ὁ πάντων κύριος Καῖσαρ; <milestone unit="section" n="13"/> — οὐκοῦν ἕνα
            μὲν δεσπότην σαυτοῦ καὶ σὺ αὐτὸς ὡμολόγησας. ὅτι δὲ πάντων, ὡς λέγεις, κοινός ἐστιν,
            μηδέν σε τοῦτο παραμυθείσθω, ἀλλὰ γίγνωσκε, ὅτι ἐκ μεγάλης οἰκίας δοῦλος εἶ. <milestone
              unit="section" n="14"/> οὕτως καὶ Νικοπολῖται ἐπιβοᾶν εἰώθασι <q>νὴ τὴν Καίσαρος
              τύχην, ἐλεύθεροί ἐσμεν.</q></p>
          <milestone unit="section" n="15"/>
          <p>ὅμως δʼ, ἐάν σοι δοκῇ, τὸν μὲν Καίσαρα πρὸς τὸ παρὸν ἀφῶμεν, ἐκεῖνο δέ μοι εἰπέ·
            οὐδέποτʼ ἠράσθης τινός; οὐ παιδισκαρίου, οὐ παιδαρίου, οὐ δούλου, οὐκ ἐλευθέρου;
              <milestone unit="section" n="16"/> — τί οὖν τοῦτο πρὸς τὸ δοῦλον εἶναι ἢ ἐλεύθερον;
              <milestone unit="section" n="17"/> — οὐδέποθʼ ὑπὸ τῆς ἐρωμένης ἐπετάγης οὐδὲν ὧν οὐκ
            ἤθελες; οὐδέποτέ σου τὸ δουλάριον ἐκολάκευσας; οὐδέποτʼ αὐτοῦ τοὺς πόδας κατεφίλησας;
            καίτοι τοῦ Καίσαρος ἄν σέ τις ἀναγκάσῃ, ὕβριν αὐτὸ ἡγῇ καὶ ὑπερβολὴν τυραννίδος.
              <milestone unit="section" n="18"/> τί οὖν ἄλλο ἐστὶ δουλεία; νυκτὸς οὐδέποτʼ ἀπῆλθες,
            ὅπου οὐκ ἤθελες; ἀνάλωσας, ὅσα οὐκ ἤθελες; εἶπάς τινα οἰμώζων καὶ στένων, ἠνέσχου
            λοιδορούμενος, ἀποκλειόμενος; <milestone unit="section" n="19"/> ἀλλʼ εἰ σὺ αἰσχύνῃ τὰ
            σαυτοῦ ὁμολογεῖν, ὅρα ἃ λέγει καὶ ποιεῖ ὁ Θρασωνίδης, ὃς τοσαῦτα στρατευσάμενος, ὅσα
            τάχα οὐδὲ σύ, πρῶτον μὲν ἐξελήλυθε νυκτός, ὅτε ὁ Γέτας οὐ τολμᾷ ἐξελθεῖν, ἀλλʼ εἰ
            προσηναγκάζετο ὑπʼ αὐτοῦ, πόλλʼ ἂν ἐπικραυγάσας καὶ τὴν πικρὰν δουλείαν ἀπολοφυράμενος
            ἐξῆλθεν. <milestone unit="section" n="20"/> εἶτα, τί λέγει; <quote rend="blockquote"
              ><lb/>παιδισκάριόν με,</quote> φησίν, <quote rend="blockquote"><lb/>καταδεδούλωκʼ
              εὐτελές, <lb/>ὃν οὐδὲ εἷς τῶν πολεμίων οὐπώποτε.</quote> τάλας, <milestone
              unit="section" n="21"/> ὅς γε καὶ παιδισκαρίου δοῦλος εἶ καὶ παιδισκαρίου εὐτελοῦς. τί
            οὖν ἔτι σαυτὸν ἐλεύθερον λέγεις; τί δὲ προφέρεις σου τὰς στρατε <milestone
              unit="section" n="22"/> ίας; εἶτα ξίφος αἰτεῖ καὶ πρὸς τὸν ὑπʼ εὐνοίας μὴ διδόντα
              χαλεπαίνει<del>ν</del> καὶ δῶρα τῇ μισούσῃ πέμπει καὶ δεῖται καὶ κλαίει, πάλιν δὲ
            μικρὰ εὐημερήσας ἐπαίρεται· πλὴν καὶ τότε πῶς; <milestone unit="section" n="23"/> † μηδʼ
            ἐπιθυμεῖν ἢ φοβεῖσθαι οὔτʼ ἐλευθερίαν †.</p>
          <milestone unit="section" n="24"/>
          <p>σκέψαι δʼ ἐπὶ τῶν ζῴων, πῶς χρώμεθα τῇ ἐννοίᾳ τῆς ἐλευθερίας. <milestone unit="section"
              n="25"/> λέοντας τρέφουσιν ἡμέρους ἐγκλείσαντες καὶ σιτίζουσι καὶ κομίζουσιν ἔνιοι
            μεθʼ αὑτῶν. καὶ τίς ἐρεῖ τοῦτον τὸν λέοντα ἐλεύθερον; οὐχὶ δʼ ὅσῳ μαλακώτερον διεξάγει,
            τοσούτῳ δουλικώτερον; τίς δʼ ἂν λέων αἴσθησιν καὶ λογισμὸν λαβὼν βούλοιτο τούτων τις
            εἶναι τῶν λεόντων; <milestone unit="section" n="26"/> ἄγε, τὰ δὲ πτηνὰ ταῦτα ὅταν ληφθῇ
            καὶ ἐγκεκλειμένα τρέφηται, οἷα πάσχει ζητοῦντα ἐκφυγεῖν; καὶ ἔνιά γε αὐτῶν λιμῷ
            διαφθείρεται μᾶλλον ἢ ὑπομένει τὴν τοιαύτην διεξαγωγήν, <milestone unit="section" n="27"
            /> ὅσα δʼ οὖν διασῴζεται, μόγις καὶ χαλεπῶς καὶ φθίνοντα, κἂν ὅλως εὕρῃ τι παρεῳγμένον,
            ἐξεπήδησεν. οὕτως ὀρέγεται τῆς φυσικῆς ἐλευθερίας καὶ τοῦ αὐτόνομα καὶ ἀκώλυτα εἶναι.
              <milestone unit="section" n="28"/> καὶ τί σοι κακόν ἐστιν ἐνταῦθα; <q>οἷα λέγεις;
              πέτεσθαι πέφυκα ὅπου θέλω, ὕπαιθρον διάγειν, ᾁδειν ὅταν θέλω· σύ με πάντων τούτων
              ἀφαιρῇ καὶ λέγεις <q>τί σοι κακόν ἐστιν;</q>
              <milestone unit="section" n="29"/> διὰ τοῦτο ἐκεῖνα μόνα ἐροῦμεν ἐλεύθερα, ὅσα τὴν
              ἅλωσιν οὐ φέρει, ἀλλʼ ἅμα τε ἑάλω καὶ ἀποθανόντα διέφυγεν. <milestone unit="section"
                n="30"/> οὕτως καὶ Διογένης που λέγει μίαν εἶναι μηχανὴν πρὸς ἐλευθερίαν τὸ εὐκόλως
              ἀποθνῄσκειν, καὶ τῷ Περσῶν βασιλεῖ γράφει ὅτι <q>τὴν Ἀθηναίων πόλιν καταδουλώσασθαι οὐ
                δύνασαι· οὐ μᾶλλον,</q> φησίν, <q>ἢ τοὺς ἰχθύας.</q>
              <milestone unit="section" n="31"/>
              <q>πῶς; οὐ γὰρ λήψομαι αὐτούς;</q>
              <q>ἂν λάβῃς,</q> φησίν, <q>εὐθὺς ἀπολιπόντες σε οἰχήσονται, καθάπερ οἱ ἰχθύες.</q> καὶ
              γὰρ ἐκείνων ὃν ἂν λάβῃς, ἀπέθανεν· καὶ οὗτοι ληφθέντες ἐὰν ἀποθνῄσκωσιν, τί σοί ἐστι
              τῆς παρασκευῆς ὄφελος;</q>
            <milestone unit="section" n="32"/> τοῦτʼ ἔστιν ἐλευθέρου ἀνδρὸς φωνὴ σπουδῇ ἐξητακότος
            τὸ πρᾶγμα καὶ ὥσπερ εἰκὸς εὑρηκότος. ἂν δʼ ἀλλαχοῦ ζητῇς ἢ ὅπου ἐστίν, τί θαυμαστόν, εἰ
            οὐδέποτε αὐτὸ εὑρίσκεις;</p>
          <milestone unit="section" n="33"/>
          <p>ὁ δοῦλος εὐθὺς εὔχεται ἀφεθῆναι ἐλεύθερος. διὰ τί; δοκεῖτε, ὅτι τοῖς εἰκοστώναις
            ἐπιθυμεῖ δοῦναι ἀργύριον; οὔ· ἀλλʼ ὅτι φαντάζεται μέχρι νῦν διὰ τὸ μὴ τετυχηκέναι τούτου
            ἐμποδίζεσθαι καὶ δυσροεῖν. <milestone unit="section" n="34"/>
            <q>ἂν ἀφεθῶ,</q> φησίν, <q>εὐθὺς πᾶσα εὔροια, οὐδενὸς ἐπιστρέφομαι, πᾶσιν ὡς ἴσος καὶ
              ὅμοιος λαλῶ, πορεύομαι ὅπου θέλω, ἔρχομαι ὅθεν θέλω καὶ ὅπου θέλω.</q>
            <milestone unit="section" n="35"/> εἶτα ἀπηλευθέρωται καὶ εὐθὺς μὲν οὐκ ἔχων, ποῖ φάγῃ,
            ζητεῖ, τίνα κολακεύσῃ, παρὰ τίνι δειπνήσῃ· εἶτα ἢ ἐργάζεται τῷ σώματι καὶ πάσχει τὰ
            δεινότατα κἂν σχῇ τινα φάτνην, ἐμπέπτωκεν εἰς δουλείαν πολὺ τῆς προτέρας
              χαλεπω<milestone unit="section" n="36"/> τέραν ἢ καὶ εὐπορήσας ἄνθρωπος ἀπειρόκαλος
            πεφίληκε παιδισκάριον καὶ δυστυχῶν ἀνακλαίεται καὶ τὴν δουλείαν ποθεῖ. <milestone
              unit="section" n="37"/>
            <q>τί γάρ μοι κακὸν ἦν; ἄλλος μʼ ἐνέδυεν, ἄλλος μʼ ὑπέδει, ἄλλος ἔτρεφεν, ἄλλος
              ἐνοσοκόμει, ὀλίγα αὐτῷ ὑπηρέτουν. νῦν δὲ τάλας οἷα πάσχω πλείοσι δουλεύων ἀνθʼ ἑνός;
                <milestone unit="section" n="38"/> ὅμως δʼ ἐὰν δακτυλίους,</q> φησίν, <q>λάβω, τότε
              γʼ εὐρούστατα διάξω καὶ εὐδαιμονέστατα.</q> πρῶτον μὲν ἵνα λάβῃ, πάσχει ὧν ἐστιν
            ἄξιος· εἶτα λαβὼν πάλιν ταὐτά. <milestone unit="section" n="39"/> εἶτά φησιν <q>ἂν μὲν
              στρατεύσωμαι, ἀπηλλάγην πάντων τῶν κακῶν.</q> στρατεύεται, πάσχει ὅσα μαστιγίας καὶ
            οὐδὲν ἧττον δευτέραν αἰτεῖ στρατείαν καὶ τρίτην. <milestone unit="section" n="40"/> εἶθʼ
            ὅταν αὐτὸν τὸν κολοφῶνα ἐπιθῇ καὶ γένηται συγκλητικός, τότε γίνεται δοῦλος εἰς σύλλογον
            ἐρχόμενος, τότε τὴν καλλίστην καὶ λιπαρωτάτην δουλείαν δουλεύει.</p>
          <milestone unit="section" n="41"/>
          <p>ἵνα μὴ μωρὸς ᾖ, ἀλλʼ ἵνα μάθῃ, ἃ ἔλεγεν ὁ Σωκράτης, τί ἐστι τῶν ὄντων ἕκαστον, καὶ μὴ
            εἰκῇ τὰς προλήψεις ἐφαρμόζῃ ταῖς ἐπὶ μέρους οὐσίαις. <milestone unit="section" n="42"/>
            τοῦτο γάρ ἐστι τὸ αἴτιον τοῖς ἀνθρώποις πάντων τῶν κακῶν, τὸ τὰς προλήψεις τὰς κοινὰς μὴ
            δύνασθαι ἐφαρμόζειν. τοῖς ἐπὶ μέρους. <milestone unit="section" n="43"/> ἡμεῖς δʼ ἄλλοι
            ἄλλο οἰόμεθα. ὁ μὲν ὅτι νοσεῖ. οὐδαμῶς, ἀλλʼ ὅτι τὰς προλήψεις οὐκ ἐφαρμόζει. ὁ δʼ ὅτι
            πτωχός ἐστιν, ὁ δʼ ὅτι πατέρα χαλεπὸν ἔχει ἢ μητέρα, τῷ δʼ ὅτι ὁ Καῖσαρ οὐχ ἵλεώς ἐστιν.
            τοῦτο δʼ ἐστὶν ἓν καὶ μόνον τὸ τὰς προλήψεις ἐφαρμόζειν μὴ εἰδέναι. <milestone
              unit="section" n="44"/> ἐπεὶ τίς οὐκ ἔχει κακοῦ πρόληψιν, ὅτι βλαβερόν ἐστιν, ὅτι
            φευκτόν ἐστιν, ὅτι παντὶ τρόπῳ ἀποικονόμητόν ἐστιν; πρόληψις προλήψει οὐ μάχεται, ἀλλʼ
            ὅταν ἔλθῃ ἐπὶ τὸ ἐφαρμόζειν. <milestone unit="section" n="45"/> τί οὖν τὸ κακόν ἐστι
            τοῦτο καὶ βλαβερὸν καὶ φευκτόν; λέγει τὸ Καίσαρος μὴ εἶναι φίλον· ἀπῆλθεν,
              ἀπέ<del>ς</del>πεσεν τῆς ἐφαρμογῆς, θλίβεται, ζητεῖ τὰ μηδὲν πρὸς τὸ προκείμενον· ὅτι
            τυχὼν τοῦ φίλος εἶναι Καίσαρος οὐδὲν ἧττον τοῦ ζητουμένου οὐ τέτευχεν. <milestone
              unit="section" n="46"/> τί γάρ ἐστιν, ὃ ζητεῖ πᾶς ἄνθρωπος; εὐσταθῆσαι, εὐδαιμονῆσαι,
            πάντα ὡς θέλει ποιεῖν, μὴ κωλύεσθαι, μὴ ἀναγκάζεσθαι. ὅταν οὖν γένηται Καίσαρος φίλος,
            πέπαυται κωλυόμενος, πέπαυται ἀναγκαζόμενος, εὐσταθεῖ, εὐροεῖ; τίνος πυθώμεθα; τίνα
            ἔχομεν ἀξιοπιστότερον ἢ αὐτὸν τοῦτον τὸν γεγονότα φίλον; <milestone unit="section"
              n="47"/> ἐλθὲ εἰς τὸ μέσον καὶ εἰπὲ ἡμῖν, πότε ἀταραχώτερον ἐκάθευδες, νῦν ἢ πρὶν
            γενέσθαι φίλος τοῦ Καίσαρος; εὐθὺς ἀκούεις ὅτι <q>παῦσαι, τοὺς θεούς σοι, ἐμπαίζων μου
              τῇ τύχῃ· οὐκ οἶδας, οἷα πάσχω τάλας· οὐδʼ ὕπνος ἐπέρχεταί μοι, ἀλλʼ ἄλλος ἐλθὼν λέγει,
              ὅτι ἤδη ἐγρηγορεῖ, ἤδη πρόεισιν· εἶτα ταραχαί, εἶτα φροντίδες.</q>
            <milestone unit="section" n="48"/> ἄγε, ἐδείπνεις δὲ πότε εὐαρεστότερον, νῦν ἢ πρότερον;
            ἄκουσον αὐτοῦ καὶ περὶ τούτων τί λέγει· ὅτι, ἂν μὲν μὴ κληθῇ, ὀδυνᾶται, ἂν δὲ κληθῇ, ὡς
            δοῦλος παρὰ κυρίῳ δειπνεῖ μεταξὺ προσέχων, μή τι μωρὸν εἴπῃ ἢ ποιήσῃ. καὶ τί δοκεῖς
            φοβεῖται; μὴ μαστιγωθῇ ὡς δοῦλος; πόθεν αὐτῷ οὕτως καλῶς; ἀλλʼ ὡς πρέπει τηλικοῦτον
            ἄνδρα, Καίσαρος φίλον, μὴ ἀπολέσῃ τὸν τράχηλον. <milestone unit="section" n="49"/>
            ἐλούου δὲ πότʼ ἀταραχώτερον; ἐγυμνάζου δὲ πότε σχολαίτερον; τὸ σύνολον ποῖον μᾶλλον
            ἤθελες βίον βιοῦν, τὸν νῦν ἢ τὸν τότε; <milestone unit="section" n="50"/> ὀμόσαι
            δύναμαι, ὅτι οὐδεὶς οὕτως ἐστὶν ἀναίσθητος ἢ ἀναλήθης, μὴ ἀποδύρασθαι τὰς αὑτοῦ
            συμφοράς, ὅσῳ ἂν ᾖ φίλτερος. <milestone unit="section" n="51"/></p>
          <p>ὅταν οὖν μήτε οἱ βασιλεῖς λεγόμενοι ζῶσιν ὡς θέλουσι μήθʼ οἱ φίλοι τῶν βασιλέων, τίνες
            ἔτι εἰσὶν ἐλεύθεροι; — ζήτει καὶ εὑρήσεις. ἔχεις γὰρ ἀφορμὰς παρὰ τῆς φύσεως πρὸς
            εὕρεσιν τῆς ἀληθείας. εἰ δʼ αὐτὸς οὐχ οἷός τε εἶ κατὰ ταύτας ψιλὰς πορευόμενος εὑρεῖν τὸ
            ἑξῆς, ἄκουσον παρὰ τῶν ἐζητηκότων. <milestone unit="section" n="52"/> τί λέγουσιν;
            ἀγαθόν σοι δοκεῖ ἡ ἐλευθερία; — τὸ μέγιστον. — δύναται οὖν τις τοῦ μεγίστου ἀγαθοῦ
            τυγχάνων κακοδαιμονεῖν ἢ κακῶς πράσσειν; — οὔ. — ὅσους οὖν ἂν ἴδῃς κακοδαιμονοῦντας,
            δυσροοῦντας, πενθοῦντας, ἀποφαίνου θαρρῶν μὴ εἶναι ἐλευθέρους. — ἀποφαίνομαι. <milestone
              unit="section" n="53"/> — οὐκοῦν ἀπὸ μὲν ὠνῆς καὶ πράσεως καὶ τῆς τοιαύτης ἐν κτήσει
            κατατάξεως ἤδη ἀποκεχωρήκαμεν. εἰ γὰρ ὀρθῶς ὡμολόγησας ταῦτα, ἄν τε μέγας βασιλεὺς
            κακοδαιμονῇ, οὐκ ἂν ἐλεύθερος, ἄν τε μικρὸς ἄν θʼ ὑπατικὸς ἄν τε δισύπατος. — ἔστω.</p>
          <milestone unit="section" n="54"/>
          <p>ἔτι οὖν ἀπόκριναί μοι κἀκεῖνο· δοκεῖ σοι μέγα τι εἶναι καὶ γενναῖον ἡ ἐλευθερία καὶ
            ἀξιόλογον; — πῶς γὰρ οὔ; — ἔστιν οὖν τυγχάνοντά τινος οὕτως μεγάλου καὶ ἀξιολόγου καὶ
            γενναίου ταπεινὸν εἶναι; — οὐκ ἔστιν. <milestone unit="section" n="55"/> — ὅταν οὖν ἴδῃς
            τινὰ ὑποπεπτωκότα ἑτέρῳ ἢ κολακεύοντα παρὰ τὸ φαινόμενον αὐτῷ, λέγε καὶ τοῦτον θαρρῶν μὴ
            εἶναι ἐλεύθερον· καὶ μὴ μόνον, ἂν δειπναρίου ἕνεκα αὐτὸ ποιῇ, ἀλλὰ κἂν ἐπαρχίας ἕνεκα
            κἂν ὑπατείας. ἀλλʼ ἐκείνους μὲν μικροδούλους λέγε τοὺς μικρῶν τινων ἕνεκα ταῦτα
            ποιοῦντας, τούτους δʼ, ὡς εἰσὶν ἄξιοι, μεγαλοδούλους. <milestone unit="section" n="56"/>
            — ἔστω καὶ ταῦτα. — δοκεῖ δέ σοι ἡ ἐλευθερία αὐτεξούσιόν τι εἶναι καὶ αὐτόνομον; — πῶς
            γὰρ οὔ; — ὅντινα οὖν ἐπʼ ἄλλῳ κωλῦσαι ἔστι καὶ ἀναγκάσαι, θαρρῶν λέγε μὴ εἶναι
            ἐλεύθερον. <milestone unit="section" n="57"/> καὶ μή μοι πάππους αὐτοῦ καὶ προπάππους
            βλέπε καὶ ὠνὴν ζήτει καὶ πρᾶσιν, ἀλλʼ ἂν ἀκούσῃς λέγοντος ἔσωθεν καὶ ἐκ πάθους
              <q>κύριε,</q> κἂν δώδεκα ῥάβδοι προάγωσιν, λέγε δοῦλον· κἂν ἀκούσῃς λέγοντος <q>τάλας
              ἐγώ, οἷα πάσχω,</q> λέγε δοῦλον· ἂν ἁπλῶς ἀποκλαιόμενον ἴδῃς, μεμφόμενον, δυσροοῦντα,
            λέγε δοῦλον περιπόρφυρον ἔχοντα. <milestone unit="section" n="58"/> ἂν οὖν μηδὲν τούτων
            ποιῇ, μήπω εἴπῃς ἐλεύθερον, ἀλλὰ τὰ δόγματα αὐτοῦ κατάμαθε, μή τι ἀναγκαστά, μή τι
            κωλυτικά, μή τι δυσροητικά· κἂν εὕρῃς τοιοῦτον, λέγε δοῦλον ἀνοχὰς ἔχοντα ἐν
              Σατο<del>υ</del>ρναλίοις· λέγε, ὅτι ὁ κύριος αὐτοῦ ἀποδημεῖ· εἶθʼ ἥξει καὶ γνώσῃ οἷα
            πάσχει. <milestone unit="section" n="59"/> — τίς ἥξει; — πᾶς ὃς ἂν ἐξουσίαν ἔχῃ τῶν ὑπʼ
            αὐτοῦ τινος θελομένων πρὸς τὸ περιποιῆσαι ταῦτα ἢ ἀφελέσθαι. — οὕτως οὖν πολλοὺς κυρίους
            ἔχομεν; — οὕτως. τὰ γὰρ πράγματα προτέρους τούτων κυρίους ἔχομεν· ἐκεῖνα δὲ πολλά ἐστιν.
            διὰ ταῦτα ἀνάγκη καὶ τοὺς τούτων τινὸς ἔχοντας ἐξουσίαν κυρίους εἶναι· <milestone
              unit="section" n="60"/> ἐπεί τοι οὐδεὶς αὐτὸν τὸν Καίσαρα φοβεῖται, ἀλλὰ θάνατον,
            φυγήν, ἀφαίρεσιν τῶν ὄντων, φυλακήν, ἀτιμίαν. οὐδὲ φιλεῖ τις τὸν Καίσαρα, ἂν μή τι ᾖ
            πολλοῦ ἄξιος, ἀλλὰ πλοῦτον φιλοῦμεν, δημαρχίαν, στρατηγίαν, ὑπατείαν. ὅταν ταῦτα φιλῶμεν
            καὶ μισῶμεν καὶ φοβώμεθα, ἀνάγκη τοὺς ἐξουσίαν αὐτῶν ἔχοντας κυρίους ἡμῶν εἶναι. διὰ
            τοῦτο καὶ ὡς θεοὺς αὐτοὺς προσκυνοῦμεν· <milestone unit="section" n="61"/> ἐννοοῦμεν
            γάρ, ὅτι τὸ ἔχον ἐξουσίαν τῆς μεγίστης ὠφελείας θεῖόν ἐστιν, εἶθʼ ὑποτάσσομεν κακῶς
              <q>οὗτος δʼ ἔχει <del>τῆς μεγίστης ὠφελείας· θεῖόν ἐστιν. εἶθʼ ὑποτάσσομεν κακῶς,
                οὗτος δʼ ἔχει</del> τῆς μεγίστης ὠφελείας ἐξουσίαν.</q> ἀνάγκη καὶ τὸ γενόμενον ἐξ
            αὐτῶν ἐπενεχθῆναι κακῶς. <milestone unit="section" n="62"/></p>
          <p>τί οὖν ἐστι τὸ ποιοῦν ἀκώλυτον τὸν ἄνθρωπον καὶ αὐτεξούσιον; πλοῦτος γὰρ οὐ ποιεῖ οὐδʼ
            ὑπατεία οὐδʼ ἐπαρχία οὐδὲ βασιλεία, ἀλλὰ δεῖ τι ἄλλο εὑρεθῆναι. <milestone
              unit="section" n="63"/> τί οὖν ἐστι τὸ ἐν τῷ γράφειν ἀκώλυτον ποιοῦν καὶ
            ἀπαραπόδιστον; — ἡ ἐπιστήμη τοῦ γράφειν. — τί δʼ ἐν τῷ κιθαρίζειν; — ἡ ἐπιστήμη τοῦ
            κιθαρίζειν. — οὐκοῦν καὶ ἐν τῷ βιοῦν ἡ ἐπιστήμη τοῦ βιοῦν. <milestone unit="section"
              n="64"/> ὡς μὲν οὖν ἁπλῶς, ἀκήκοας· σκέψαι δʼ αὐτὸ καὶ ἐκ τῶν ἐπὶ μέρους. τὸν
            ἐφιέμενόν τινος τῶν ἐπʼ ἄλλοις ὄντων ἐνδέχεται ἀκώλυτον εἶναι; — οὔ. — ἐνδέχεται
            ἀπαραπόδιστον; <milestone unit="section" n="65"/> — οὔ. — οὐκοῦν οὐδʼ ἐλεύθερον. ὅρα
            οὖν· πότερον οὐδὲν ἔχομεν, ὃ ἐφʼ ἡμῖν μόνοις ἐστίν, ἢ πάντα ἢ τὰ μὲν ἐφʼ ἡμῖν ἐστιν, τὰ
            δʼ ἐπʼ ἄλλοις; <milestone unit="section" n="66"/> — πῶς λέγεις; — τὸ σῶμα ὅταν θέλῃς
            ὁλόκληρον εἶναι, ἐπὶ σοί ἐστιν ἢ οὔ; — οὐκ ἐπʼ ἐμοί. — ὅταν δʼ ὑγιαίνειν; — οὐδὲ τοῦτο.
            — ὅταν δὲ καλὸν εἶναι; — οὐδὲ τοῦτο. — ζῆν δὲ καὶ ἀποθανεῖν; — οὐδὲ τοῦτο. — οὐκοῦν τὸ
            μὲν σῶμα ἀλλότριον, ὑπεύθυνον παντὸς τοῦ ἰσχυροτέρου. <milestone unit="section" n="67"/>
            — ἔστω. — τὸν ἀγρὸν δʼ ἐπὶ σοί ἐστιν ἔχειν, ὅταν θέλῃς καὶ ἐφʼ ὅσον θέλεις καὶ οἷον
            θέλεις; — οὔ. — τὰ δὲ δουλάρια; — οὔ. — τὰ δʼ ἱμάτια; — οὔ. — τὸ δὲ οἰκίδιον; — οὔ. —
            τοὺς δʼ ἵππους; — τούτων μὲν οὐδέν. — ἂν δὲ τὰ τέκνα σου ζῆν θέλῃς ἐξ ἅπαντος ἢ τὴν
            γυναῖκα ἢ τὸν ἀδελφὸν ἢ τοὺς φίλους, ἐπὶ σοί ἐστιν; — οὐδὲ ταῦτα.</p>
          <milestone unit="section" n="68"/>
          <p>πότερον οὖν οὐδὲν ἔχεις αὐτεξούσιον, ὃ ἐπὶ μόνῳ ἐστὶ σοί, ἢ ἔχεις τι τοιοῦτον; — οὐκ
            οἶδα. — ὅρα οὖν οὕτως καὶ σκέψαι αὐτό. <milestone unit="section" n="69"/> μή τις δύναταί
            σε ποιῆσαι συγκαταθέσθαι τῷ ψεύδει; — οὐδείς. — οὐκοῦν ἐν μὲν τῷ συγκαταθετικῷ τόπῳ
            ἀκώλυτος εἶ καὶ ἀνεμπόδιστος. <milestone unit="section" n="70"/> — ἔστω. — ἄγε, ὁρμῆσαι
            δέ σε ἐφʼ ὃ μὴ θέλεις τις δύναται ἀναγκάσαι; — δύναται. ὅταν γάρ μοι θάνατον ἢ δεσμὰ
            ἀπειλῇ, ἀναγκάζει μʼ ὁρμῆσαι. — ἂν οὖν καταφρονῇς τοῦ ἀποθανεῖν καὶ τοῦ δεδέσθαι, ἔτι
            αὐτοῦ ἐπιστρέφῃ; <milestone unit="section" n="71"/> — οὔ. — σὸν οὖν ἐστιν ἔργον τὸ
            καταφρονεῖν θανάτου ἢ οὐ σόν; — ἐμόν. — σὸν ἄρα ἐστὶ καὶ τὸ ὁρμῆσαι ἢ οὔ; — ἔστω ἐμόν. —
            τὸ δʼ ἀφορμῆσαι τίνος; <milestone unit="section" n="72"/> σὸν καὶ τοῦτο. — τί οὖν, ἂν
            ἐμοῦ ὁρμήσαντος περιπατῆσαι ἐκεῖνός με κωλύσῃ; — τί σου κωλύσει; μή τι τὴν συγκατάθεσιν;
            — οὔ· ἀλλὰ τὸ σωμάτιον. — ναί, ὡς λίθον. — ἔστω· ἀλλʼ οὐκέτι ἐγὼ περιπατῶ. <milestone
              unit="section" n="73"/> — τίς δέ σοι εἶπεν <q>τὸ περιπατῆσαι σὸν ἔργον ἐστὶν
              ἀκώλυτον;</q> ἐγὼ γὰρ ἐκεῖνο ἔλεγον ἀκώλυτον μόνον τὸ ὁρμῆσαι· ὅπου δὲ σώματος χρεία
            καὶ τῆς ἐκ τούτου συνεργείας, πάλαι ἀκήκοας, ὅτι οὐδέν ἐστι σόν. <milestone
              unit="section" n="74"/> — ἔστω καὶ ταῦτα. — ὀρέγεσθαι δέ σε οὗ μὴ θέλεις τις ἀναγκάσαι
            δύναται; — οὐδείς. — προθέσθαι δʼ ἢ ἐπιβαλέσθαι τις ἢ ἁπλῶς χρῆσθαι ταῖς προσπιπτούσαις
            φαντασίαις; <milestone unit="section" n="75"/> — οὐδὲ τοῦτο· ἀλλὰ ὀρεγόμενόν με κωλύσει
            τυχεῖν οὗ ὀρέγομαι. — ἂν τῶν σῶν τινος ὀρέγῃ καὶ τῶν ἀκωλύτων, πῶς σε κωλύσει; —
            οὐδαμῶς. — τίς οὖν σοι λέγει, ὅτι ὁ τῶν ἀλλοτρίων ὀρεγόμενος ἀκώλυτός ἐστιν;</p>
          <p>Ὑγείας οὖν μὴ ὀρέγωμαι; <milestone unit="section" n="76"/> — μηδαμῶς, μηδʼ ἄλλου
            ἀλλοτρίου μηδενός. <milestone unit="section" n="77"/> ὃ γὰρ οὐκ ἔστιν ἐπὶ σοὶ
            παρασκευάσαι ἢ τηρῆσαι ὅτε θέλεις, τοῦτο ἀλλότριόν ἐστιν. μακρὰν ἀπʼ αὐτοῦ οὐ μόνον τὰς
            χεῖρας, ἀλλὰ πολὺ πρότερον τὴν ὄρεξιν· εἰ δὲ μή, παρέδωκας σαυτὸν δοῦλον, ὑπέθηκας τὸν
            τράχηλον, † ἂν θαυμάσῃς τῶν <del>τι</del> μὴ σῶν ᾧ τινι ἂν τῶν ὑπευθύνων καὶ θνητῶν
            προσπαθῇς. — ἡ χεὶρ οὐκ ἔστιν ἐμή; <milestone unit="section" n="78"/> — μέρος ἐστὶ σόν,
            φύσει δὲ πηλός, κωλυτόν, ἀναγκαστόν, δοῦλον παντὸς τοῦ ἰσχυροτέρου. <milestone
              unit="section" n="79"/> καὶ τί σοι λέγω χεῖρα; ὅλον τὸ σῶμα οὕτως ἔχειν σε δεῖ ὡς
            ὀνάριον ἐπισεσαγμένον, ἐφʼ ὅσον ἂν οἷόν τε ᾖ, ἐφʼ ὅσον ἂν διδῶται· ἂν δʼ ἀγγαρεία ᾖ καὶ
            στρατιώτης ἐπιλάβηται, ἄφες, μὴ ἀντίτεινε μηδὲ γόγγυζε. εἰ δὲ μή, πληγὰς λαβὼν οὐδὲν
            ἧττον ἀπολεῖς καὶ τὸ ὀνάριον. <milestone unit="section" n="80"/> ὅταν δὲ πρὸς τὸ σῶμα
            οὕτως ἔχειν σε δέῃ, ὅρα, τί ἀπολείπεται περὶ τὰ ἄλλα, ὅσα τοῦ σώματος ἕνεκα
            παρασκευάζεται. ὅταν ἐκεῖνο ὀνάριον ᾖ, τἆλλα γίνεται χαλινάρια τοῦ ὀναρίου, σαγμάτια,
            ὑποδημάτια, κριθαί, χόρτος. ἄφες κἀκεῖνα, ἀπόλυε θᾶττον καὶ εὐκολώτερον ἢ τὸ ὀνάριον.
              <milestone unit="section" n="81"/></p>
          <p>καὶ ταύτην τὴν παρασκευὴν παρασκευασάμενος καὶ τὴν ἄσκησιν ἀσκήσας τὰ ἀλλότρια ἀπὸ τῶν
            ἰδίων διακρίνειν, τὰ κωλυτὰ ἀπὸ τῶν ἀκωλύτων, ταῦτα πρὸς σαυτὸν ἡγεῖσθαι, ἐκεῖνα μὴ πρὸς
            σαυτόν, ἐνταῦθα ἐπιστρόφως ἔχειν τὴν ὄρεξιν, ἐνταῦθα τὴν ἔκκλισιν, μή τι ἔτι φοβῇ τινα;
              <milestone unit="section" n="82"/> — οὐδένα. — περὶ τίνος γὰρ φοβήσῃ; περὶ τῶν
            σεαυτοῦ, ὅπου σοι ἡ οὐσία τοῦ ἀγαθοῦ καὶ τοῦ κακοῦ; καὶ τίς τούτων ἐξουσίαν ἔχει; τίς
            ἀφελέσθαι αὐτὰ δύναται, τίς ἐμποδίσαι; οὐ μᾶλλον ἢ τὸν θεόν. <milestone unit="section"
              n="83"/> ἀλλʼ ὑπὲρ τοῦ σώματος καὶ τῆς κτήσεως; ὑπὲρ τῶν ἀλλοτρίων; ὑπὲρ τῶν οὐδὲν
            πρὸς σέ; καὶ τί ἄλλο ἐξ ἀρχῆς ἐμελέτας ἢ διακρίνειν τὰ σὰ καὶ οὐ σά, τὰ ἐπὶ σοὶ καὶ οὐκ
            ἐπὶ σοί, τὰ κωλυτὰ καὶ ἀκώλυτα; τίνος δὲ ἕνεκα προσῆλθες τοῖς φιλοσόφοις; ἵνα μηδὲν
            ἧττον ἀτυχῇς καὶ δυστυχῇς; <milestone unit="section" n="84"/> οὐκοῦν ἄφοβος μὲν οὕτως
            ἔσει καὶ ἀτάραχος. λύπη δὲ τί πρὸς σέ; ὧν γὰρ προσδοκωμένων φόβος γίνεται, καὶ λύπη
            παρόντων. ἐπιθυμήσεις δὲ τίνος ἔτι; τῶν μὲν γὰρ προαιρετικῶν ἅτε καλῶν ὄντων καὶ
            παρόντων σύμμετρον ἔχεις καὶ καθισταμένην τὴν ὄρεξιν, τῶν δʼ ἀπροαιρέτων οὐδενὸς ὀρέγῃ,
            ἵνα καὶ τόπον σχῇ τὸ ἄλογον ἐκεῖνο καὶ ὠστικὸν καὶ παρὰ τὰ μέτρα ἠπειγμένον;</p>
          <milestone unit="section" n="85"/>
          <p>ὅταν οὖν πρὸς τὰ πράγματα οὕτως ἔχῃς, τίς ἔτι ἄνθρωπος δύναται φοβερὸς εἶναι; τί γὰρ
            ἔχει ἄνθρωπος ἀνθρώπῳ φοβερὸν ἢ ὀφθεὶς ἢ λαλήσας ἢ ὅλως συναναστραφείς; οὐ μᾶλλον ἢ
            ἵππος ἵππῳ ἢ κύων κυνὶ ἢ μέλισσα μελίσσῃ. ἀλλὰ τὰ πράγματα ἑκάστῳ φοβερά ἐστιν· ταῦτα δʼ
            ὅταν περιποιεῖν τις δύνηταί τινι ἢ ἀφελέσθαι, τότε καὶ αὐτὸς φοβερὸς γίνεται. <milestone
              unit="section" n="86"/> πῶς οὖν ἀκρόπολις καταλύεται; οὐ σιδήρῳ οὐδὲ πυρί, ἀλλὰ
            δόγμασιν. ἂν γὰρ τὴν οὖσαν ἐν τῇ πόλει καθέλωμεν, μή τι καὶ τὴν τοῦ πυρετοῦ, μή τι καὶ
            τὴν τῶν καλῶν γυναικαρίων, μή τι ἁπλῶς τὴν ἐν ἡμῖν ἀκρόπολιν καὶ τοὺς ἐν ἡμῖν τυράννους
            ἀποβεβλήκαμεν, οὓς ἐφʼ ἑκάστοις καθʼ ἡμέραν ἔχομεν, ποτὲ μὲν τοὺς αὐτούς, ποτὲ δʼ
            ἄλλους; <milestone unit="section" n="87"/> ἀλλʼ ἔνθεν ἄρξασθαι δεῖ καὶ ἔνθεν καθελεῖν
            τὴν ἀκρόπολιν, ἐκβάλλειν τοὺς τυράννους· τὸ σωμάτιον ἀφεῖναι, τὰ μέρη αὐτοῦ, τὰς
            δυνάμεις, τὴν κτῆσιν, τὴν φήμην, ἀρχάς, τιμάς, τέκνα, ἀδελφούς, φίλους, πάντα ταῦτα
            ἡγήσασθαι ἀλλότρια. <milestone unit="section" n="88"/> κἂν ἔνθεν ἐκβληθῶσιν οἱ τύραννοι,
            τί ἔτι ἀποτειχίζω τὴν ἀκρόπολιν ἐμοῦ γε ἕνεκα; ἑστῶσα γὰρ τί μοι ποιεῖ; τί ἔτι ἐκβάλλω
            τοὺς δορυφόρους; ποῦ γὰρ αὐτῶν αἰσθάνομαι; ἐπʼ ἄλλους ἔχουσιν τὰς ῥάβδους καὶ τοὺς
            κοντοὺς καὶ τὰς μαχαίρας. <milestone unit="section" n="89"/> ἐγὼ δʼ οὐπώποτʼ οὔτε θέλων
            ἐκωλύθην οὔτʼ ἠναγκάσθην μὴ θέλων καὶ πῶς τοῦτο δυνατόν; προσκατατέταχά μου τὴν ὁρμὴν τῷ
            θεῷ. θέλει μʼ ἐκεῖνος πυρέσσειν· κἀγὼ θέλω. θέλει ὁρμᾶν ἐπί τι· κἀγὼ θέλω. θέλει
            ὀρέγεσθαι· κἀγὼ θέλω. θέλει με τυχεῖν τινος· κἀγὼ βούλομαι. <milestone unit="section"
              n="90"/> οὐ θέλει· οὐ βούλομαι. ἀποθανεῖν οὖν θέλω· στρεβλωθῆναι οὖν θέλω. τίς ἔτι με
            κωλῦσαι δύναται παρὰ τὸ ἐμοὶ φαινόμενον ἢ ἀναγκάσαι; οὐ μᾶλλον ἢ τὸν Δία.</p>
          <milestone unit="section" n="91"/>
          <p>οὕτως ποιοῦσι καὶ τῶν ὁδοιπόρων οἱ ἀσφαλέστεροι. ἀκήκοεν ὅτι λῃστεύεται ἡ ὁδός· μόνος
            οὐ τολμᾷ καθεῖναι, ἀλλὰ περιέμεινεν συνοδίαν ἢ πρεσβευτοῦ ἢ ταμίου ἢ ἀνθυπάτου καὶ
            προσκατατάξας ἑαυτὸν παρέρχεται ἀσφαλῶς. <milestone unit="section" n="92"/> οὕτως καὶ ἐν
            τῷ κόσμῳ ποιεῖ ὁ φρόνιμος. πολλὰ λῃστήρια, τύραννοι, χειμῶνες, ἀπορίαι, ἀποβολαὶ τῶν
            φιλτάτων. <milestone unit="section" n="93"/>
            <q>ποῦ τις καταφύγῃ; πῶς ἀλῄστευτος παρέλθῃ; ποίαν συνοδίαν περιμείνας ἀσφαλῶς διέλθῃ;
              τίνι προσκατατάξας ἑαυτόν; <milestone unit="section" n="94"/> τῷ δεῖνι, τῷ πλουσίῳ, τῷ
              ὑπατικῷ. καὶ τί μοι ὄφελος; αὐτὸς ἐκδύεται, οἰμώζει, πενθεῖ. τί δʼ, ἂν ὁ συνοδοιπόρος
              αὐτὸς ἐπʼ ἐμὲ στραφεὶς λῃστής μου γένηται; <milestone unit="section" n="95"/> τί
              ποιήσω; φίλος ἔσομαι Καίσαρος· ἐκείνου με ὄντα ἑταῖρον οὐδεὶς ἀδικήσει. πρῶτον μέν,
              ἵνα γένωμαι, π<del>ρ</del>όσα με δεῖ τλῆναι καὶ παθεῖν, ποσάκις καὶ ὑπὸ πόσων
              λῃστευθῆναι· εἶτα ἐὰν γένωμαι, καὶ οὗτος θνητός ἐστιν <del>καὶ οὗτος θνητός</del>.
                <milestone unit="section" n="96"/> ἂν δʼ αὐτὸς ἔκ τινος περιστάσεως ἐχθρός μου
              γένηται, ἀναχωρῆσαί πού ποτε κρεῖσσον; <milestone unit="section" n="97"/> εἰς ἐρημίαν;
              ἄγε, ἐκεῖ πυρετὸς οὐκ ἔρχεται; τί οὖν γένηται; οὐκ ἔστιν εὑρεῖν ἀσφαλῆ σύνοδον,
              πιστόν, ἰσχυρόν, ἀνεπιβούλευτον;</q>
            <milestone unit="section" n="98"/> οὕτως ἐφίστησιν καὶ ἐννοεῖ, ὅτι, ἐὰν τῷ θεῷ
            προσκατατάξῃ ἑαυτόν, διελεύσεται ἀσφαλῶς. </p>
          <p>πῶς λέγεις προσκατατάξαι; <milestone unit="section" n="99"/> — ἵνʼ, ὃ ἂν ἐκεῖνος θέλῃ,
            καὶ αὐτὸς θέλῃ καί, ὃ ἂν ἐκεῖνος μὴ θέλῃ, τοῦτο μηδʼ αὐτὸς θέλῃ. <milestone
              unit="section" n="100"/> — πῶς οὖν τοῦτο γένηται; — πῶς γὰρ ἄλλως ἢ ἐπισκεψαμένῳ τὰς
            ὁρμὰς τοῦ θεοῦ καὶ τὴν διοίκησιν; τί μοι δέδωκεν ἐμὸν καὶ αὐτεξούσιον, τί αὑτῷ
              κατέλ<del>ε</del>ιπεν; τὰ προαιρετικά μοι δέδωκεν, ἐπʼ ἐμοὶ πεποίηκεν, ἀνεμπόδιστα,
            ἀκώλυτα. τὸ σῶμα τὸ πήλινον πῶς ἐδύνατο ἀκώλυτον ποιῆσαι; ὑπέταξεν οὖν τῇ τῶν ὅλων
            περιόδῳ, τὴν κτῆσιν, τὰ σκεύη, τὴν οἰκίαν, τὰ τέκνα, τὴν γυναῖκα. <milestone
              unit="section" n="101"/> τί οὖν θεομαχῶ; τί θέλω τὰ μὴ θελητά, τὰ μὴ δοθέντα μοι ἐξ
            ἅπαντος ἔχειν; ἀλλὰ πῶς; ὡς δέδοται καὶ ἐφʼ ὅσον δύναται. ἀλλʼ ὁ δοὺς ἀφαιρεῖται. τί οὖν
            ἀντιτείνω; οὐ λέγω, ὅτι ἠλίθιος ἔσομαι τὸν ἰσχυρότερον βιαζόμενος, ἀλλʼ ἔτι πρότερον
            ἄδικος. <milestone unit="section" n="102"/> πόθεν γὰρ ἔχων αὐτὰ ἦλθον; ὁ πατήρ μου αὐτὰ
            ἔδωκεν. ἐκείνῳ δὲ τίς; τὸν ἥλιον δὲ τίς πεποίηκε, τοὺς καρποὺς δὲ τίς, τὰς δʼ ὥρας τίς,
            τὴν δὲ πρὸς ἀλλήλους συμπλοκὴν καὶ κοινωνίαν τίς; <milestone unit="section" n="103"
            /></p>
          <milestone unit="section" n="104"/>
          <p>εἶτα σύμπαντα εἰληφὼς παρʼ ἄλλου καὶ αὐτὸν σεαυτόν, ἀγανακτεῖς καὶ μέμφῃ τὸν δόντα, ἄν
            σού τι ἀφέληται; τίς ὢν καὶ ἐπὶ τί ἐληλυθώς; οὐχὶ ἐκεῖνός σε εἰσήγαγεν; οὐχὶ τὸ φῶς
            ἐκεῖνός σοι ἔδειξεν; οὐ συνεργοὺς δέδωκεν; οὐ καὶ αἰσθήσεις; οὐ λόγον; ὡς τίνα δὲ
            εἰσήγαγεν; οὐχ ὡς θνητόν; οὐχ ὡς μετὰ ὀλίγου σαρκιδίου ζήσοντα ἐπὶ γῆς καὶ θεασόμενον
            τὴν διοίκησιν αὐτοῦ καὶ συμπομπεύσοντα αὐτῷ καὶ συνεορτάσοντα πρὸς ὀλίγον; <milestone
              unit="section" n="105"/> οὐ θέλεις οὖν, ἕως δέδοταί σοι, θεασάμενος τὴν πομπὴν καὶ τὴν
            πανήγυριν εἶτα, ὅταν σʼ ἐξάγῃ, πορεύεσθαι προσκυνήσας καὶ εὐχαριστήσας ὑπὲρ ὧν ἤκουσας
            καὶ εἶδες; <milestone unit="section" n="106"/>
            <q>οὔ· ἀλλʼ ἔτι ἑορτάζειν ἤθελον.</q> καὶ γὰρ οἱ μύσται μυεῖσθαι; τάχα καὶ οἱ ἐν Ὀλυμπίᾳ
            ἄλλους ἀθλητὰς βλέπειν· ἀλλὰ ἡ πανήγυρις πέρας ἔχει· ἔξελθε, ἀπαλλάγηθι ὡς εὐχάριστος,
            ὡς αἰδήμων· δὸς ἄλλοις τόπον· δεῖ γενέσθαι καὶ ἄλλους, καθάπερ καὶ σὺ ἐγένου, καὶ
            γενομένους ἔχειν χώραν καὶ οἰκήσεις, τὰ ἐπιτήδεια. ἂν δʼ οἱ πρῶτοι μὴ ὑπεξάγωσιν, τί
            ὑπολείπεται; τί ἄπληστος εἶ; τί ἀνίκανος; τί στενοχωρεῖς τὸν κόσμον; <milestone
              unit="section" n="107"/> — ναί· ἀλλὰ τὰ τεκνία μετʼ ἐμαυτοῦ εἶναι θέλω καὶ τὴν
            γυναῖκα. — σὰ γάρ ἐστιν; οὐχὶ τοῦ δόντος; οὐχὶ καὶ τοῦ σὲ πεποιηκότος; εἶτα οὐκ ἐκστήσῃ
            τῶν ἀλλοτρίων; οὐ παραχωρήσεις τῷ κρείσσονι; <milestone unit="section" n="108"/> — τί
            οὖν μʼ εἰσῆγεν ἐπὶ τούτοις; — καὶ εἰ μὴ ποιεῖ σοι, ἔξελθε· οὐκ ἔχει χρείαν θεατοῦ
            μεμψιμοίρου. τῶν συνεορταζόντων δεῖται, τῶν συγχορευόντων, ἵνʼ ἐπικροτῶσι μᾶλλον,
            ἐπιθειάζωσιν, ὑμνῶσι δὲ τὴν πανήγυριν. <milestone unit="section" n="109"/> τοὺς
            ἀταλαιπώρους δὲ καὶ δειλοὺς οὐκ ἀηδῶς ὄψεται ἀπολελειμμένους τῆς πανηγύρεως· οὐδὲ γὰρ
            παρόντες ὡς ἐν ἑορτῇ διῆγον οὐδʼ ἐξεπλήρουν τὴν χώραν τὴν πρέπουσαν, ἀλλʼ ὠδυνῶντο,
            ἐμέμφοντο τὸν δαίμονα, τὴν τύχην, τοὺς συνόντας· ἀναίσθητοι καὶ ὧν ἔτυχον καὶ τῶν ἑαυτῶν
            δυνάμεων, ἃς εἰλήφασι πρὸς τὰ ἐναντία, μεγαλοψυχίας, γενναιότητος, ἀνδρείας, αὐτῆς τῆς
            νῦν ζητουμένης ἐλευθερίας. <milestone unit="section" n="110"/> — ἐπὶ τί οὖν εἴληφα
            ταῦτα; — χρησόμενος. — μέχρι τίνος; — μέχρις ἂν ὁ χρήσας θέλῃ. — ἂν οὖν ἀναγκαῖά μοι ᾖ;
            — μὴ πρόσπασχε αὐτοῖς καὶ οὐκ ἔσται. σὺ αὐτὰ αὑτῷ μὴ εἴπῃς ἀναγκαῖα καὶ οὐκ ἔστιν.</p>
          <milestone unit="section" n="111"/>
          <p>ταύτην τὴν μελέτην ἕωθεν εἰς ἑσπέραν μελετᾶν ἔδει. ἀπὸ τῶν μικροτάτων, ἀπὸ τῶν
            εὐεπηρεαστοτάτων ἀρξάμενος, ἀπὸ χύτρας, ἀπὸ ποτηρίου, εἶθʼ οὕτως ἐπὶ χιτωνάριον
            πρόσελθε, ἐπὶ κυνάριον, ἐπὶ ἱππάριον, ἐπὶ ἀγρίδιον· ἔνθεν ἐπὶ σαυτόν, τὸ σῶμα, τὰ μέρη
            τοῦ σώματος, τὰ τέκνα, τὴν γυναῖκα, τοὺς ἀδελφούς. <milestone unit="section" n="112"/>
            πανταχοῦ περιβλέψας ἀπόρριψον ἀπὸ σεαυτοῦ· κάθηρον τὰ δόγματα, μή τι προσήρτηταί σοι τῶν
            οὐ σῶν, μή τι συμπέφυκεν, μή τι ὀδυνήσει σʼ ἀποσπώμενον. <milestone unit="section"
              n="113"/> καὶ λέγε γυμναζόμενος καθʼ ἡμέραν, ὡς ἐκεῖ, μὴ ὅτι φιλοσοφεῖς (ἔστω φορτικὸν
            τὸ ὄνομα), ἀλλʼ ὅτι καρπιστὴν δίδως. τοῦτο γάρ ἐστιν ἡ ταῖς ἀληθείαις ἐλευθερία.
              <milestone unit="section" n="114"/> ταύτην ἠλευθερώθη Διογένης παρʼ Ἀντισθένους καὶ
            οὐκέτι ἔφη καταδουλωθῆναι δύνασθαι ὑπʼ οὐδενός. <milestone unit="section" n="115"/> διὰ
            τοῦτο πῶς ἑάλω, πῶς τοῖς πειραταῖς ἐχρῆτο· μή τι κύριον εἶπέν τινα αὐτῶν; καὶ οὐ λέγω τὸ
            ὄνομα· οὐ γὰρ τὴν φωνὴν φοβοῦμαι, ἀλλὰ τὸ πάθος, ἀφʼ οὗ ἡ φωνὴ ἐκπέμπεται. <milestone
              unit="section" n="116"/> πῶς ἐπιτιμᾷ αὐτοῖς, ὅτι κακῶς ἔτρεφον τοὺς ἑαλωκότας· πῶς
            ἐπράθη· μή τι κύριον ἐζήτει; ἀλλὰ δοῦλον. πῶς δὲ πραθεὶς ἀνεστρέφετο πρὸς τὸν δεσπότην·
            εὐθὺς διελέγετο πρὸς αὐτόν, ὅτι οὐχ οὕτως ἐστολίσθαι δεῖ αὐτόν, οὐχ οὕτως κεκάρθαι, περὶ
            τῶν υἱῶν, πῶς δεῖ αὐτοὺς διάγειν. <milestone unit="section" n="117"/> καὶ τί θαυμαστόν;
            εἰ γὰρ παιδοτρίβην ἐώνητο, ἐν τοῖς παλαιστρικοῖς ὑπηρέτῃ ἂν αὐτῷ ἐχρῆτο ἢ κυρίῳ; εἰ δʼ
            ἰατρόν, ὡσαύτως, εἰ δʼ ἀρχιτέκτονα. καὶ οὕτως ἐφʼ ἑκάστης ὕλης τὸν ἔμπειρον τοῦ ἀπείρου
            κρατεῖν πᾶσα ἀνάγκη. <milestone unit="section" n="118"/> ὅστις οὖν καθόλου τὴν περὶ βίον
            ἐπιστήμην κέκτηται, τί ἄλλο ἢ τοῦτον εἶναι δεῖ τὸν δεσπότην; τίς γάρ ἐστιν ἐν νηὶ
            κύριος; — ὁ κυβερνήτης. — διὰ τί; ὅτι ὁ ἀπειθῶν αὐτῷ ζημιοῦται. <milestone
              unit="section" n="119"/> — ἀλλὰ δεῖραί με δύναται. — μή τι οὖν ἀζημίως; — οὕτως μὲν
            κἀγὼ ἔκρινον. — ἀλλʼ ὅτι οὐκ ἀζημίως, διὰ τοῦτο οὐκ ἔξεστιν· οὐδενὶ δʼ ἀζήμιόν ἐστι τὸ
            ποιεῖν τὰ ἄδικα. <milestone unit="section" n="120"/> — καὶ τίς ἡ ζημία τῷ δήσαντι τὸν
            αὑτοῦ δοῦλον, ἣν δοκεῖς; — τὸ δῆσαι· τοῦτο ὃ καὶ σὺ ὁμολογήσεις, ἂν θέλῃς σῴζειν, ὅτι
            ἄνθρωπος οὐκ ἔστι θηρίον, ἀλλʼ ἥμερον ζῷον. <milestone unit="section" n="121"/> ἐπεὶ
            πότʼ ἄμπελος πράσσει κακῶς; ὅταν παρὰ τὴν ἑαυτῆς φύσιν πράσσῃ. πότʼ ἀλεκτρυών;
              <milestone unit="section" n="122"/> ὡσαύτως. οὐκοῦν καὶ ἄνθρωπος. τίς οὖν αὐτοῦ ἡ
            φύσις; δάκνειν καὶ λακτίζειν καὶ εἰς φυλακὴν βάλλειν καὶ ἀποκεφαλίζειν; οὔ· ἀλλʼ εὖ
            ποιεῖν, συνεργεῖν, ἐπεύχεσθαι. τότʼ οὖν κακῶς πράσσει, ἄν τε θέλῃς ἄν τε μή, ὅταν
            ἀγνωμονῇ.</p>
          <p>ὥστε Σωκράτης οὐκ ἔπραξε κακῶς; <milestone unit="section" n="123"/> — οὔ, ἀλλʼ οἱ
            δικασταὶ καὶ οἱ κατήγοροι. — οὐδʼ ἐν Ῥώμῃ Ἑλουίδιος; — οὔ, ἀλλʼ ὁ ἀποκτείνας αὐτόν. —
            πῶς λέγεις; <milestone unit="section" n="124"/> — ὡς καὶ σὺ ἀλεκτρυόνα οὐ λέγεις κακῶς
            πρᾶξαι τὸν νικήσαντα καὶ κατακοπέντα, ἀλλὰ τὸν ἀπλῆγα ἡττηθέντα· οὐδὲ κύνα εὐδαιμονίζεις
            τὸν μήτε διώκοντα μήτε πονοῦντα, ἀλλʼ ὅταν ἱδρῶντα ἴδῃς, ὅταν ὀδυνώμενον, ὅταν
            ῥηγνύμενον ὑπὸ τοῦ δρόμου. <milestone unit="section" n="125"/> τί παραδοξολογοῦμεν, εἰ
            λέγομεν παντὸς κακὸν εἶναι τὸ παρὰ τὴν ἐκείνου φύσιν; τοῦτο παράδοξόν ἐστιν; σὺ γὰρ αὐτὸ
            ἐπὶ πάντων τῶν ἄλλων οὐ λέγεις; διὰ τί ἐπὶ μόνου οὖν τοῦ ἀνθρώπου ἄλλως φέρῃ; <milestone
              unit="section" n="126"/> ἀλλʼ ὅτι λέγομεν ἥμερον εἶναι τοῦ ἀνθρώπου τὴν φύσιν καὶ
            φιλάλληλον καὶ πιστήν, τοῦτο παράδοξον οὐκ ἔστιν; — οὐδὲ τοῦτο. <milestone
              unit="section" n="127"/> — πῶς οὖν ἔτι οὐ δερόμενος βλάπτεται ἢ δεσμευόμενος ἢ
            ἀποκεφαλιζόμενος; οὐχὶ οὕτως μέν· εἰ γενναίως πάσχει, καὶ προσκερδαίνων καὶ
            προσωφελούμενος ἀπέρχεται, ἐκεῖνος δὲ βλαπτόμενός ἐστιν ὁ τὰ οἰκτρότατα πάσχων καὶ
            αἴσχιστα, ὁ ἀντὶ ἀνθρώπου λύκος γινόμενος ἢ ἔχις ἢ σφήξ;</p>
          <milestone unit="section" n="128"/>
          <p>ἄγε οὖν ἐπέλθωμεν τὰ ὡμολογημένα. ὁ ἀκώλυτος ἄνθρωπος ἐλεύθερος, ᾧ πρόχειρα τὰ πράγματα
            ὡς βούλεται. ὃν δʼ ἔστιν ἢ κωλῦσαι ἢ ἀναγκάσαι ἢ ἐμποδίσαι ἢ ἄκοντα εἴς τι ἐμβαλεῖν,
            δοῦλός ἐστιν. <milestone unit="section" n="129"/> τίς δʼ ἀκώλυτος; ὁ μηδενὸς τῶν
            ἀλλοτρίων ἐφιέμενος. τίνα δʼ ἀλλότρια; ἃ οὐκ ἔστιν ἐφʼ ἡμῖν οὔτʼ ἔχειν οὔτε μὴ ἔχειν
            οὔτε ποιὰ ἔχειν ἢ πῶς ἔχοντα. <milestone unit="section" n="130"/> οὐκοῦν τὸ σῶμα
            ἀλλότριον, τὰ μέρη αὐτοῦ ἀλλότρια, ἡ κτῆσις ἀλλοτρία. ἂν οὖν τινι τούτων ὡς ἰδίῳ
            προσπαθῇς, δώσεις δίκας ἃς ἄξιον τὸν τῶν ἀλλοτρίων ἐφιέμενον. <milestone unit="section"
              n="131"/> αὕτη ἡ ὁδὸς ἐπʼ ἐλευθερίαν ἄγει, αὕτη μόνη ἀπαλλαγὴ δουλείας,
              <del>μόνῃ</del> τὸ δυνηθῆναί ποτʼ εἰπεῖν ἐξ ὅλης ψυχῆς τὸ <quote rend="blockquote"
              ><lb/>ἄγου δέ μʼ, ὦ Ζεῦ, καὶ σύ γʼ ἡ Πεπρωμένη, <lb/>ὅποι ποθʼ ὑμῖν εἰμι
              διατεταγμένος. </quote></p>
          <milestone unit="section" n="132"/>
          <p>ἀλλὰ τί λέγεις, φιλόσοφε; καλεῖ σε ὁ τύραννος ἐροῦντά τι ὧν οὐ πρέπει σοι. λέγεις ἢ οὐ
            λέγεις; εἰπέ μοι. — ἄφες σκέψωμαι. — νῦν σκέψῃ; ὅτε δʼ ἐν τῇ σχολῇ ἦς, τί ἐσκέπτου; οὐκ
            ἐμελέτας, τίνα ἐστὶ τὰ ἀγαθὰ καὶ τὰ κακὰ καὶ τίνα οὐδέτερα; — Ἐσκεπτόμην. — τίνα οὖν
            ἤρεσκεν ὑμῖν; <milestone unit="section" n="133"/> — τὰ δίκαια καὶ καλὰ ἀγαθὰ εἶναι, τὰ
            ἄδικα καὶ αἰσχρὰ κακά. — μή τι τὸ ζῆν ἀγαθόν; — οὔ. — μή τι τὸ ἀποθανεῖν κακόν; — οὔ. —
            μή τι φυλακή; — οὔ. — λόγος δʼ ἀγεννὴς καὶ ἄπιστος καὶ φίλου προδοσία καὶ κολακεία
            τυράννου τί ὑμῖν ἐφαίνετο; <milestone unit="section" n="134"/> — κακά. — τί οὖν; οὐχὶ
            σκέπτῃ, οὐχὶ δʼ ἔσκεψαι καὶ βεβούλευσαι. ποία γὰρ σκέψις, εἰ καθήκει μοὶ δυναμένῳ τὰ
            μέγιστα ἀγαθὰ ἐμαυτῷ περιποιῆσαι, τὰ μέγιστα κακὰ μὴ περιποιῆσαι; καλὴ σκέψις καὶ
            ἀναγκαία, πολλῆς βουλῆς δεομένη. τί ἡμῖν ἐμπαίζεις, ἄνθρωπε; <milestone unit="section"
              n="135"/> οὐδέποτε τοιαύτη σκέψις γίνεται. οὐδʼ εἰ ταῖς ἀληθείαις κακὰ μὲν ἐφαντάζου
            τὰ αἰσχρά, τὰ δʼ ἄλλα οὐδέτερα, ἦλθες ἂν ἐπὶ ταύτην τὴν ἐπίστασιν, οὐδʼ ἐγγύς· ἀλλʼ
            αὐτόθεν διακρίνειν εἶχες, ὥσπερ ὄψει τῇ διανοίᾳ. <milestone unit="section" n="136"/>
            πότε γὰρ σκέπτῃ, εἰ τὰ μέλανα λευκά ἐστιν, εἰ τὰ βαρέα κοῦφα; οὐχὶ δὲ τοῖς ἐναργῶς
            φαινομένοις ἐπακολουθεῖς; πῶς οὖν νῦν σκέπτεσθαι λέγεις, εἰ τὰ οὐδέτερα τῶν κακῶν
            φευκτότερα; <milestone unit="section" n="137"/> ἀλλʼ οὐκ ἔχεις τὰ δόγματα ταῦτα, ἀλλὰ
            φαίνεταί σοι οὔτε ταῦτα οὐδέτερα, ἀλλὰ τὰ μέγιστα κακά, οὔτʼ ἐκεῖνα κακά, ἀλλʼ οὐδὲν
            πρὸς ἡμᾶς. <milestone unit="section" n="138"/> οὕτως γὰρ ἐξ ἀρχῆς εἴθισας σεαυτόν·
              <q>ποῦ εἰμι; ἐν σχολῇ. καὶ ἀκούουσί μου τίνες; λέγω μετὰ τῶν φιλοσόφων. ἀλλʼ ἐξελήλυθα
              τῆς σχολῆς· ἆρον ἐκεῖνα τὰ τῶν σχολαστικῶν καὶ τῶν μωρῶν.</q> οὕτως καταμαρτυρεῖται
            φίλος ὑπὸ φιλοσόφου, οὕτως παρασιτεῖ φιλόσοφος, <milestone unit="section" n="139"/>
            οὕτως ἐπʼ ἀργυρίῳ ἐκμισθοῖ ἑαυτόν, οὕτως ἐν συγκλήτῳ τις οὐ λέγει τὰ φαινόμενα· ἔνδοθεν
            τὸ δόγμα αὐτοῦ βοᾷ, <milestone unit="section" n="140"/> οὐ ψυχρὸν καὶ ταλαίπωρον
            ὑποληψείδιον ἐκ λόγων εἰκαίων ὡς ἐκ τριχὸς ἠρτημένον, ἀλλὰ ἰσχυρὸν καὶ χρηστικὸν καὶ ὑπὸ
            τοῦ διὰ τῶν ἔργων γεγυμνάσθαι μεμυημένον. <milestone unit="section" n="141"/>
            παραφύλαξον σαυτόν, πῶς ἀκούεις — οὐ λέγω, ὅτι τὸ παιδίον σου ἀπέθανεν· πόθεν σοι; ἀλλʼ
            ὅτι σου τὸ ἔλαιον ἐξεχέθη, ὁ οἶνος ἐξεπόθη, <milestone unit="section" n="142"/> ἵνα τις
            ἐπιστὰς διατεινομένῳ σοι τοῦτʼ αὐτὸ μόνον εἴπῃ <q>φιλόσοφε, ἄλλα λέγεις ἐν τῇ σχολῇ· τί
              ἡμᾶς ἐξαπατᾷς; τί σκώληξ ὢν λέγεις, ὅτι ἄνθρωπος εἶ;</q>
            <milestone unit="section" n="143"/> ἤθελον ἐπιστῆναί τινι αὐτῶν συνουσιάζοντι, ἵνα ἴδω,
            πῶς τείνεται καὶ ποίας φωνὰς ἀφίησιν, εἰ μέμνηται τοῦ ὀνόματος αὐτοῦ, τῶν λόγων οὓς
            ἀκούει ἢ λέγει ἢ ἀναγιγνώσκει.</p>
          <p>καὶ τί ταῦτα πρὸς ἐλευθερίαν; <milestone unit="section" n="144"/> — οὐκ ἄλλα μὲν οὖν ἢ
            ταῦτʼ, ἄν τε θέλητε ὑμεῖς οἱ πλούσιοι ἄν τε μή. <milestone unit="section" n="145"/> —
            καὶ τί<del>ς</del> σοι μαρτυρεῖ ταῦτα; — τί γὰρ ἄλλο ἢ αὐτοὶ ὑμεῖς οἱ τὸν κύριον τὸν
            μέγαν ἔχοντες καὶ πρὸς τὸ ἐκείνου νεῦμα καὶ κίνημα ζῶντες, κἄν τινα ὑμῶν ἴδῃ μόνον
            συνεστραμμένῳ βλέμματι, ἀποψυχόμενοι, τὰς γραίας θεραπεύοντες καὶ τοὺς γέροντας καὶ
            λέγοντες ὅτι <milestone unit="section" n="146"/>
            <q>οὐ δύναμαι τοῦτο ποιῆσαι· οὐκ ἐξεστί μοι;</q> διὰ τί οὐκ ἔξεστίν σοι; οὐκ ἄρτι ἐμάχου
            μοι λέγων ἐλεύθερος εἶναι; <q>ἀλλὰ Ἄπρυλλά με κεκώλυκεν.</q> λέγε οὖν τὰς ἀληθείας,
            δοῦλε, καὶ μὴ δραπέτευέ σου τοὺς κυρίους μηδʼ ἀπαρνοῦ μηδὲ τόλμα καρπιστὴν διδόναι
            τοσούτους ἔχων τῆς δουλείας ἐλέγχους. <milestone unit="section" n="147"/> καίτοι τὸν μὲν
            ὑπʼ ἔρωτος ἀναγκαζόμενόν τι ποιεῖν παρὰ τὸ φαινόμενον καὶ ἅμα μὲν ὁρῶντα τὸ ἄμεινον, ἅμα
            δʼ οὐκ ἐξευτονοῦντα ἀκολουθῆσαι αὐτῷ ἔτι μᾶλλον ἄν τις συγγνώμης ἄξιον ὑπολάβοι, ἅθʼ ὑπό
            τινος βιαίου καὶ τρόπον τινὰ θείου κατεσχημένον. <milestone unit="section" n="148"/> σοῦ
            δὲ τίς ἀνάσχοιτο τῶν γραῶν ἐρῶντος καὶ τῶν γερόντων καὶ ἐκείνας ἀπομύσσοντος καὶ
            ἀποπλύνοντος καὶ δωροδοκοῦντος καὶ ἅμα μὲν νοσούσας θεραπεύοντος ὡς δούλου, ἅμα δʼ
            ἀποθανεῖν εὐχομένου καὶ τοὺς ἰατροὺς διακρίνοντος, εἰ ἤδη θανασίμως ἔχουσιν; ἢ πάλιν
            ὅταν ὑπὲρ τῶν μεγάλων τούτων καὶ σεμνῶν ἀρχῶν καὶ τιμῶν τὰς χεῖρας τῶν ἀλλοτρίων δούλων
            καταφιλῇς, ἵνα μηδʼ ἐλευθέρων δοῦλος ᾖς; <milestone unit="section" n="149"/> εἶτά μοι
            σεμνὸς περιπατεῖς στρατηγῶν, ὑπατεύων, οὐκ οἶδα, πῶς ἐστρατήγησας, πόθεν τὴν ὑπατείαν
            ἔλαβες, τίς σοι αὐτὴν ἔδωκεν; <milestone unit="section" n="150"/> ἐγὼ μὲν οὐδὲ ζῆν
            ἤθελον, εἰ διὰ Φηλικίωνα ἔδει ζῆσαι τῆς ὀφρύος αὐτοῦ καὶ τοῦ δουλικοῦ φρυάγματος
            ἀνασχόμενον. οἶδα γάρ, τί ἐστι δοῦλος εὐτυχῶν ὡς δοκεῖ καὶ τετυφ<del>λ</del>ωμένος.</p>
          <p>σὺ οὖν, φησίν, ἐλεύθερος εἶ; <milestone unit="section" n="151"/> — θέλω νὴ τοὺς θεοὺς
            καὶ εὔχομαι, ἀλλʼ οὔπω δύναμαι ἀντιβλέψαι τοῖς κυρίοις, ἔτι τιμῶ τὸ σωμάτιον, ὁλόκληρον
            αὐτὸ ἔχειν ἀντὶ πολλοῦ ποιοῦμαι καίτοι μηδʼ ὁλόκληρον ἔχων. <milestone unit="section"
              n="152"/> ἀλλὰ δύναμαί σοι δεῖξαι ἐλεύθερον, ἵνα μηκέτι ζητῇς τὸ παράδειγμα. Διογένης
            ἦν ἐλεύθερος. πόθεν τοῦτο; οὐχ ὅτι ἐξ ἐλευθέρων ἦν (οὐ γὰρ ἦν), ἀλλʼ ὅτι αὐτὸς ἦν, ὅτι
            ἀποβεβλήκει πάσας τὰς τῆς δουλείας <del>β</del>λαβὰς οὐδʼ ἦν, ὅπως τις προσέλθῃ πρὸς
            αὐτὸν οὐδʼ ὅθεν λάβηται πρὸς τὸ καταδουλώσασθαι. <milestone unit="section" n="153"/>
            πάντα εὔλυτα εἶχεν, πάντα μόνον προσηρτημένα. εἰ τῆς κτήσεως ἐπελάβου, αὐτὴν ἀφῆκεν ἄν
            σοι μᾶλλον ἢ ἠκολούθησεν διʼ αὐτήν· εἰ τοῦ σκέλους, τὸ σκέλος· εἰ ὅλου τοῦ σωματίου,
            ὅλον τὸ σωμάτιον· οἰκείους, φίλους, πατρίδα ὡσαύτως. ᾔδει, πόθεν ἔχει καὶ παρὰ τίνος καὶ
            ἐπὶ τίσιν λαβών. τοὺς μέν γʼ ἀληθ<del>ε</del>ινοὺς προγόνους, <milestone unit="section"
              n="154"/> τοὺς θεούς, καὶ τὴν τῷ ὄντι πατρίδα οὐδεπώποτʼ ἂν ἐγκατέλ<del>ε</del>ιπεν
            οὐδὲ παρεχώρησεν ἄλλῳ μᾶλλον πείθεσθαι αὐτοῖς καὶ ὑπακούειν οὐδʼ ὑπεραπέθανεν ἂν
            εὐκολώτερον τῆς πατρίδος ἄλλος. <milestone unit="section" n="155"/> οὐ γὰρ ἐζήτει ποτὲ
            δόξαι τι ποιεῖν ὑπὲρ τῶν ὅλων, ἀλλʼ ἐμέμνητο, ὅτι πᾶν τὸ γενόμενον ἐκεῖθέν ἐστιν καὶ
            ὑπὲρ ἐκείνης πράττεται καὶ ὑπὸ τοῦ διοικοῦντος αὐτὴν παρεγγυᾶται. <milestone
              unit="section" n="156"/> τοιγαροῦν ὅρα, τί λέγει αὐτὸς καὶ γράφει· <q>διὰ τοῦτό
              σοι,</q> φησίν, <q>ἔξεστιν, ὦ Διόγενες, καὶ τῷ Περσῶν βασιλεῖ καὶ Ἀρχιδάμῳ τῷ
              Λακεδαιμονίων ὡς βούλει διαλέγεσθαι.</q>
            <milestone unit="section" n="157"/> ἆρά γʼ ὅτι ἐξ ἐλευθέρων ἦν; πάντες γὰρ Ἀθηναῖοι καὶ
            πάντες Λακεδαιμόνιοι καὶ Κορίνθιοι διὰ τὸ ἐκ δούλων εἶναι οὐκ ἠδύναντο αὐτοῖς ὡς
            ἠβούλοντο διαλέγεσθαι, ἀλλʼ ἐδεδοίκεσαν καὶ ἐθεράπευον; <milestone unit="section"
              n="158"/> διὰ τί οὖν, φησίν, ἔξεστιν; <q>ὅτι τὸ σωμάτιον ἐμὸν οὐχ ἡγοῦμαι, ὅτι οὐδενὸς
              δέομαι, ὅτι ὁ νόμος μοι πάντα ἐστὶ καὶ ἄλλο οὐδέν.</q> ταῦτα ἦν τὰ ἐλεύθερον ἐκεῖνον
            ἐάσαντα.</p>
          <milestone unit="section" n="159"/>
          <p>καὶ ἵνα μὴ δόξῃς, ὅτι παράδειγμα δείκνυμι ἀνδρὸς ἀπεριστάτου μήτε γυναῖκα ἔχοντος μήτε
            τέκνα μήτε πατρίδα ἢ φίλους ἢ συγγενεῖς, ὑφʼ ὧν κάμπτεσθαι καὶ περισπᾶσθαι ἠδύνατο, λάβε
            Σωκράτη καὶ θέασαι γυναῖκα καὶ παιδία ἔχοντα, ἀλλὰ ὡς ἀλλότρια<del>ν</del>, πατρίδα, ἐφʼ
            ὅσον ἔδει καὶ ὡς ἔδει, φίλους, συγγενεῖς, πάντα ταῦτα ὑποτεταχότα τῷ νόμῳ καὶ τῇ πρὸς
            ἐκεῖνον εὐπειθ <milestone unit="section" n="160"/> είᾳ. διὰ τοῦτο, στρατεύεσθαι μὲν
            ὁπότʼ ἔδει, πρῶτος ἀπῄει κἀκεῖ ἐκινδύνευεν ἀφειδέστατα· ἐπὶ Λέοντα δʼ ὑπὸ τῶν τυράννων
            πεμφθείς, ὅτι αἰσχρὸν ἡγεῖτο, οὐδʼ ἐπεβουλεύσατο εἰδώς, ὅτι ἀποθανεῖν δεήσει, ἂν οὕτως
            τύχῃ. <milestone unit="section" n="161"/> καὶ τί αὐτῷ διέφερεν; ἄλλο γάρ τι σῴζειν
            ἤθελεν· οὐ τὸ σαρκίδιον, ἀλλὰ τὸν πιστόν, τὸν αἰδήμονα. <milestone unit="section"
              n="162"/> ταῦτα ἀπαρεγχείρητα, ἀνυπότακτα. εἶθʼ ὅτʼ ἀπολογεῖσθαι ἔδει ὑπὲρ τοῦ ζῆν, μή
            τι ὡς τέκνα ἔχων ἀναστρέφεται, μή τι ὡς γυναῖκα; ἀλλʼ ὡς μόνος. τί δʼ, ὅτε πιεῖν ἔδει τὸ
            φάρμακον, πῶς ἀναστρέφεται; <milestone unit="section" n="163"/> δυνάμενος διασωθῆναι καὶ
            τοῦ Κρίτωνος αὐτῷ λέγοντος ὅτι <q>ἔξελθε διὰ τὰ παιδία</q> τί λέγει; ἕρμαιον ἡγεῖτο
            αὐτό; πόθεν; ἀλλὰ τὸ εὔσχημον σκοπεῖ, τἆλλα δʼ οὐδʼ ὁρᾷ, οὐδʼ ἐπιλογίζεται. οὐ γὰρ
            ἤθελεν, φησίν, σῶσαι τὸ σωμάτιον, ἀλλʼ ἐκεῖνο, ὃ τῷ δικαίῳ μὲν αὔξεται καὶ σῴζεται, τῷ
            δʼ ἀδίκῳ μειοῦται καὶ ἀπόλλυται. Σωκράτης δʼ αἰσχρῶς οὐ σῴζεται, <milestone
              unit="section" n="164"/> ὁ μὴ ἐπιψηφίσας Ἀθηναίων κελευόντων, ὁ τοὺς τυράννους
            ὑπεριδών, ὁ τοιαῦτα περὶ ἀρετῆς καὶ καλοκἀγαθίας διαλεγόμενος· τοῦτον οὐκ ἔστι σῶσαι
            αἰσχρῶς, <milestone unit="section" n="165"/> ἀλλʼ ἀποθνῄσκων σῴζεται, οὐ φεύγων. καὶ γὰρ
            ὁ ἀγαθὸς ὑποκριτὴς παυόμενος ὅτε δεῖ σῴζεται μᾶλλον ἢ ὑποκρινόμενος παρὰ καιρόν.
              <milestone unit="section" n="166"/> τί οὖν ποιήσει τὰ παιδία; <q>εἰ μὲν εἰς Θετταλίαν
              ἀπῄειν, ἐπεμελήθητε αὐτῶν· εἰς Ἅιδου δέ μου ἀποδημήσαντος οὐδεὶς ἔσται ὁ
              ἐπιμελησόμενος;</q> ὅρα, πῶς ὑποκορίζεται καὶ σκώπτει τὸν θάνατον. <milestone
              unit="section" n="167"/> εἰ δʼ ἐγὼ καὶ σὺ ἦμεν, εὐθὺς ἂν καταφιλοσοφήσαντες ὅτι
              <q>τοὺς ἀδικοῦντας δεῖ τοῖς ἴσοις ἀμύνεσθαι</q> καὶ προσθέντες ὅτι <q>ὄφελος ἔσομαι
              πολλοῖς ἀνθρώποις σωθείς, ἀποθανὼν δʼ οὐδενί,</q> εἰ <del>γ</del>ἄρʼ ἔδει διὰ τρώγλης
            ἐκδύντας, ἐξήλθομεν ἄν. <milestone unit="section" n="168"/> καὶ πῶς ἂν ὠφελήσαμέν τινα;
            ποῦ γὰρ ἂν ἔτι ἔμενον ἐκεῖνοι; ἢ οἳ ὄντες ἦμεν ὠφέλιμοι, οὐχὶ πολὺ μᾶλλον ἀποθανόντες ἂν
            ὅτε ἔδει καὶ ὡς ἔδει ὠφελήσαμεν ἀνθρώπους; <milestone unit="section" n="169"/> καὶ νῦν
            Σωκράτους ἀποθανόντος οὐθὲν ἧττον ἢ καὶ πλεῖον ὠφέλιμός ἐστιν ἀνθρώποις ἡ μνήμη ὧν ἔτι
            ζῶν ἔπραξεν ἢ εἶπεν.</p>
          <milestone unit="section" n="170"/>
          <p>ταῦτα μελέτα, ταῦτα τὰ δόγματα, τούτους τοὺς λόγους, εἰς ταῦτα ἀφόρα τὰ παραδείγματα,
            εἰ θέλεις ἐλεύθερος εἶναι, εἰ ἐπιθυμεῖς κατʼ ἀξίαν τοῦ πράγματος. καὶ τί θαυμαστόν,
              <milestone unit="section" n="171"/> εἰ τηλικοῦτο πρᾶγμα τοσούτων καὶ τηλικούτων ὠνῇ;
            ὑπὲρ τῆς νομιζομένης ἐλευθερίας ταύτης οἱ μὲν ἀπάγχονται, οἱ δὲ κατακρημνίζουσιν αὑτούς,
            ἔστι δʼ ὅτε καὶ πόλεις ὅλαι ἀπώλοντο· <milestone unit="section" n="172"/> ὑπὲρ τῆς
              ἀληθ<del>ε</del>ινῆς καὶ ἀνεπιβουλεύτου καὶ ἀσφαλοῦς ἐλευθερίας ἀπαιτοῦντι τῷ θεῷ ἃ
            δέδωκεν οὐκ ἐκστήσῃ; οὐχ, ὡς Πλάτων λέγει, μελετήσεις οὐχὶ ἀποθνῄσκειν μόνον, ἀλλὰ καὶ
            στρεβλοῦσθαι καὶ φεύγειν καὶ δέρεσθαι καὶ πάνθʼ ἁπλῶς ἀποδιδόναι τἀλλότρια; <milestone
              unit="section" n="173"/> ἔσει τοίνυν δοῦλος ἐν δούλοις, κἂν μυριάκις ὑπατεύσῃς, κἂν
            εἰς τὸ παλάτιον ἀναβῇς, οὐδὲν ἧττον· καὶ αἰσθήσει, ὅτι παράδοξα μὲν ἴσως φασὶν οἱ
            φιλόσοφοι, καθάπερ καὶ ὁ Κλεάνθης ἔλεγεν, οὐ μὴν παράλογα. <milestone unit="section"
              n="174"/> ἔργῳ γὰρ εἴσῃ, ὅτι ἀληθῆ ἐστι καὶ τούτων τῶν θαυμαζομένων καὶ σπουδαζομένων
            ὄφελος οὐδέν ἐστι τοῖς τυχοῦσι· τοῖς δὲ μηδέπω τετευχόσι φαντασία γίνεται, ὅτι
            παραγενομένων αὐτῶν ἅπαντα παρέσται αὐτοῖς τὰ ἀγαθά· εἶθʼ ὅταν παραγένηται, τὸ καῦμα
            ἴσον, ὁ ῥιπτασμὸς ὁ αὐτός, ἡ ἄση, <milestone unit="section" n="175"/> ἡ τῶν οὐ παρόντων
            ἐπιθυμία. οὐ γὰρ ἐκπληρώσει τῶν ἐπιθυμουμένων ἐλευθερία παρασκευάζεται, ἀλλὰ ἀνασκευῇ
            τῆς ἐπιθυμίας. <milestone unit="section" n="176"/> καὶ ἵνʼ εἰδῇς, ὅτι ἀληθῆ ταῦτά ἐστιν,
            ὡς ἐκείνων ἕνεκα πεπόνηκας, οὕτως καὶ ἐπὶ ταῦτα μετάθες τὸν πόνον· ἀγρύπνησον ἕνεκα τοῦ
            δόγμα περιποιήσασθαι ἐλευθεροποιόν, <milestone unit="section" n="177"/> θεράπευσον ἀντὶ
            γέροντος πλουσίου φιλόσοφον, περὶ θύρας ὄφθητ<del>α</del>ι τὰς τούτου· οὐκ ἀσχημονήσεις
            ὀφθείς, οὐκ ἀπελεύσῃ κενὸς οὐδʼ ἀκερδής, ἂν ὡς δεῖ προσέλθῃς. εἰ δὲ μή, πείρασόν γʼ· οὐκ
            ἔστιν αἰσχρὰ ἡ πεῖρα.</p>
        </div>
        <div n="2" type="chapter">
          <head>περὶ συμπεριφορᾶς.</head>
          <milestone unit="section" n="1"/>
          <p>τούτῳ τῷ τόπῳ πρὸ πάντων σε δεῖ προσέχειν, μή ποτε ἄρα τῶν προτέρων συνήθων ἢ φίλων
            ἀνακραθῇς τινι οὕτως, ὥστʼ εἰς τὰ αὐτὰ συγκαταβῆναι αὐτῷ· εἰ δὲ μή, ἀπολεῖς σεαυτόν.
              <milestone unit="section" n="2"/> ἂν δέ σʼ ὑποτρέχῃ ὅτι <q>ἀδέξιος αὐτῷ φανοῦμαι καὶ
              οὐχ ὁμοίως ἕξει ὡς πρότερον,</q> μέμνησο, ὅτι προῖκα οὐδὲν γίνεται οὐδʼ ἔστι δυνατὸν
            μὴ τὰ αὐτὰ ποιοῦντα <del>μὴ</del> τὸν αὐτὸν εἶναι τῷ ποτέ. ἐλοῦ οὖν πότερον θέλεις,
              <milestone unit="section" n="3"/> ὁμοίως φιλεῖσθαι ὑφʼ ὧν πρότερον ὅμοιος ὢν τῷ
            πρότερον σεαυτῷ ἢ κρείσσων ὢν μὴ τυγχάνειν τῶν ἴσων. <milestone unit="section" n="4"/>
            εἰ γὰρ τοῦτο κρεῖσσον, αὐτόθεν ἀπόνευσον ἐπὶ τοῦτο μηδέ σε περισπάτωσαν οἱ ἕτεροι
            διαλογισμοί. οὐδεὶς γὰρ ἐπαμφοτερίζων δύναται προκόψαι, ἀλλʼ εἰ τοῦτο πάντων
            προκέκρικας, εἰ πρὸς τούτῳ μόνῳ θέλεις εἶναι, εἰ τοῦτο ἐκπονῆσαι, ἄφες ἅπαντα τἆλλα·
              <milestone unit="section" n="5"/> εἰ δὲ μή, οὗτος ὁ ἐπαμφοτερισμὸς ἑκάτερόν σοι
            ποιήσει, οὔτε προκόψεις κατʼ ἀξίαν οὔτʼ ἐκείνων τεύξῃ, ὧν πρότερον ἐτύγχανες. <milestone
              unit="section" n="6"/> πρότερον γὰρ εἰλικρινῶς ἐφιέμενος τῶν οὐδενὸς ἀξίων ἡδὺς ἦς
            τοῖς συνοῦσιν. <milestone unit="section" n="7"/> οὐ δύνασαι δʼ ἐν ἀμφοτέρῳ τῷ εἴδει
            διενεγκεῖν· ἀλλʼ ἀνάγκη, καθόσον ἂν τοῦ ἑτέρου κοινωνῇς, ἀπολείπεσθαί σʼ ἐν θατέρῳ. οὐ
            δύνασαι μὴ πίνων μεθʼ ὧν ἔπινες ὁμοίως ἡδὺς αὐτοῖς φαίνεσθαι· ἑλοῦ οὖν, πότερον μεθυστὴς
            εἶναι θέλεις καὶ ἡδὺς ἐκείνοις ἢ νήφων ἀηδής. οὐ δύνασαι μὴ ᾁδων μεθʼ ὧν ᾖδες ὁμοίως
            φιλεῖσθαι ὑπʼ αὐτῶν· ἑλοῦ οὖν καὶ ἐνταῦθα, πότερον θέλεις. <milestone unit="section"
              n="8"/> εἰ γὰρ κρεῖσσον τὸ αἰδήμονα εἶναι καὶ κόσμιον τοῦ εἰπεῖν τινα <q>ἡδὺς
              ἄνθρωπος,</q> ἄφες τὰ ἕτερα, ἀπόγνωθι, ἀποστράφηθι, μηδὲν σοὶ καὶ αὐτοῖς. <milestone
              unit="section" n="9"/> εἰ δὲ μὴ ἀρέσει ταῦτα, ὅλος ἀπόκλινον ἐπὶ τἀναντία· γενοῦ εἷς
            τῶν κιναίδων, εἷς τῶν μοιχῶν καὶ ποίει τὰ ἑξῆς καὶ τεύξῃ ὧν θέλεις. καὶ ἀναπηδῶν
            ἐπικραύγαζε τῷ ὀρχηστῇ. <milestone unit="section" n="10"/> διάφορα δʼ οὕτως πρόσωπα οὐ
            μίγνυται· οὐ δύνασαι καὶ Θερσίτην ὑποκρίνασθαι καὶ Ἀγαμέμνονα. ἂν Θερσίτης εἶναι θέλῃς,
            κυρτόν σε εἶναι δεῖ, φαλακρόν· ἂν Ἀγαμέμνων, μέγαν καὶ καλὸν καὶ τοὺς ὑποτεταγμένους
            φιλοῦντα.</p>
        </div>
        <div n="3" type="chapter">
          <head>τίνα τίνων ἀντικαταλλακτέον.</head>
          <milestone unit="section" n="1"/>
          <p>ἐκεῖνο πρόχειρον ἔχε, ὅταν τινὸς ἀπολείπῃ τῶν ἐκτός, τί ἀντʼ αὐτοῦ περιποιῇ· κἂν ᾖ
            πλείονος ἄξιον, μηδέποτʼ εἴπῃς ὅτι <milestone unit="section" n="2"/>
            <q>ἐζημίωμαι·</q> οὐδʼ ἂν ἀντὶ ὄνου ἵππον, οὐδʼ ἀντὶ προβάτου βοῦν, οὐδʼ ἀντὶ κέρματος
            πρᾶξιν καλήν, οὐδʼ ἀντὶ ψυχρολογίας ἡσυχίαν οἵαν δεῖ, οὐδʼ ἀντὶ αἰσχρολογίας αἰδῶ.
              <milestone unit="section" n="3"/> τούτων μεμνημένος πανταχοῦ διασώσεις τὸ σαυτοῦ
            πρόσωπον οἷον ἔχειν σε δεῖ. εἰ δὲ μή, σκόπει, ὅτι ἀπόλλυνται οἱ χρόνοι εἰκῇ καὶ ὅσα νῦν
            προσέχεις σεαυτῷ, μέλλεις ἐκχεῖν ἅπαντα ταῦτα καὶ ἀνατρέπειν. <milestone unit="section"
              n="4"/> ὀλίγου δὲ χρεία ἐστὶ πρὸς τὴν ἀπώλειαν τὴν πάντων καὶ ἀνατροπήν, μικρᾶς
            ἀποστροφῆς τοῦ λόγου. <milestone unit="section" n="5"/> ἵνα ὁ κυβερνήτης ἀνατρέψῃ τὸ
            πλοῖον, οὐ χρείαν ἔχει τῆς αὐτῆς παρασκευῆς, ὅσης εἰς τὸ σῶσαι· ἀλλὰ μικρὸν πρὸς τὸν
            ἄνεμον ἂν ἐπιστρέψῃ, ἀπώλετο· κἂν μὴ αὐτὸς ἑκών, ὑποπαρενθυμηθῇ δʼ, ἀπώλετο. <milestone
              unit="section" n="6"/> τοιοῦτόν ἐστί τι καὶ ἐνθάδε· μικρὸν ἂν ἀπονυστάξῃς, ἀπῆλθεν
            πάντα τὰ μέχρι νῦν συνειλεγμένα. πρόσεχε οὖν ταῖς φαντασίαις, ἐπαγρύπνει. <milestone
              unit="section" n="7"/> οὐ γὰρ μικρὸν τὸ τηρούμενον, ἀλλʼ αἰδὼς καὶ πίστις καὶ
            εὐστάθεια, <milestone unit="section" n="8"/> ἀπάθεια, ἀλυπία, ἀφοβία, ἀταραξία, ἁπλῶς
            ἐλευθερία. τίνων μέλλεις ταῦτα πωλεῖν; βλέπε, πόσου ἀξίων. — ἀλλʼ οὐ τεύξομαι τοιούτου
            τινὸς ἀντʼ αὐτοῦ. — βλέπε καὶ τυγχάνων πάλιν ἐκείνου, τί ἀντʼ αὐτοῦ λαμβάνεις.
              <milestone unit="section" n="9"/>
            <q>ἐγὼ εὐκοσμίαν, ἐκεῖνος δημαρχίαν· ἐκεῖνος στρατηγίαν, ἐγὼ αἰδῶ. ἀλλʼ οὐ κραυγάζω,
              ὅπου ἀπρεπές· ἀλλʼ οὐκ ἀναστήσομαι, ὅπου μὴ δεῖ. ἐλεύθερος γάρ εἰμι καὶ φίλος τοῦ
              θεοῦ, ἵνʼ ἑκὼν πείθωμαι αὐτῷ. <milestone unit="section" n="10"/> τῶν δʼ ἄλλων οὐδενὸς
              ἀντιποιεῖσθαί με δεῖ, οὐ σώματος, οὐ κτήσεως, οὐκ ἀρχῆς, οὐ φήμης, ἁπλῶς οὐδενός· οὐδὲ
              γὰρ ἐκεῖνος βούλεταί μʼ ἀντιποιεῖσθαι αὐτῶν. εἰ γὰρ ἤθελεν, ἀγαθὰ πεποιήκει αὐτὰ ἂν
              ἐμοί. νῦν δʼ οὐ πεποίηκεν· διὰ τοῦτο οὐδὲν δύναμαι παραβῆναι τῶν ἐντολῶν.</q>
            <milestone unit="section" n="11"/> τήρει τὸ ἀγαθὸν τὸ σαυτοῦ ἐν παντί, τῶν δʼ ἄλλων κατὰ
            τὸ διδόμενον μέχρι τοῦ εὐλογιστεῖν ἐν αὐτοῖς, τούτῳ μόνῳ ἀρκούμενος. εἰ δὲ μή,
            δυστυχήσεις, ἀτυχήσεις, κωλυθήσῃ, ἐμποδισθήσῃ. <milestone unit="section" n="12"/> οὗτοί
            εἰσιν οἱ ἐκεῖθεν ἀπεσταλμένοι νόμοι, ταῦτα τὰ διατάγματα· τούτων ἐξηγητὴν δεῖ γενέσθαι,
            τούτοις ὑποτεταγμένον, οὐ τοῖς Μασουρίου καὶ Κασσίου.</p>
        </div>
        <div n="4" type="chapter">
          <head>πρὸς τοὺς περὶ τὸ ἐν ἡσυχίᾳ διάγειν ἐσπουδακότας.</head>
          <milestone unit="section" n="1"/>
          <p>μέμνησο, ὅτι οὐ μόνον ἐπιθυμία ἀρχῆς καὶ πλούτου ταπεινοὺς ποιεῖ καὶ ἄλλοις
            ὑποτεταγμένους, ἀλλὰ καὶ ἡσυχίας καὶ σχολῆς καὶ ἀποδημίας καὶ φιλολογίας. ἁπλῶς γὰρ οἷον
              <del>ε</del>ἂν ᾖ τὸ ἐκτός, ἡ τιμὴ αὐτοῦ ὑποτάσσει ἄλλῳ. <milestone unit="section"
              n="2"/> τί οὖν διαφέρει συγκλήτου ἐπιθυμεῖν ἢ τοῦ μὴ εἶναι συγκλητικόν; τί διαφέρει
            ἀρχῆς ἐπιθυμεῖν ἢ ἀναρχίας; τί διαφέρει λέγειν ὅτι <q>κακῶς μοί ἐστιν, οὐδὲν ἔχω τί
              πράξω, ἀλλὰ τοῖς βιβλίοις προσδέδεμαι ὡς νεκρὸς</q> ἢ λέγειν <q>κακῶς μοί ἐστιν, οὐκ
              εὐσχολῶ ἀναγνῶναι;</q>
            <milestone unit="section" n="3"/> ὡς γὰρ ἀσπασμοὶ καὶ ἀρχὴ τῶν ἐκτός ἐστι καὶ
            ἀπροαιρέτων, οὕτως καὶ βιβλίον. <milestone unit="section" n="4"/> ἢ τίνος ἕνεκα θέλεις
            ἀναγνῶναι; εἰπέ μοι. εἰ μὲν γὰρ ἐπʼ αὐτὸ<del>υ</del> καταστρέφεις <del>ἐπʼ αὐτὸ</del> τὸ
            ψυχαγωγηθῆναι ἢ μαθεῖν τι, ψυχρὸς εἶ καὶ ταλαίπωρος. εἰ δʼ ἐφʼ ὃ δεῖ ἀναφέρεις, τί τοῦτʼ
            ἔστιν ἄλλο ἢ εὔροια; εἰ δέ σοι τὸ ἀναγιγνώσκειν εὔροιαν μὴ περιποιῇ, τί ὄφελος αὐτοῦ;
              <milestone unit="section" n="5"/> — ἀλλὰ περιποιεῖ, φησίν, καὶ διὰ τοῦτο ἀγανακτῶ ὡς
            ἀπολειπόμενος αὐτοῦ. — καὶ τίς αὕτη ἡ εὔροια, ἣν ὁ τυχὼν ἐμποδίσαι δύναται, οὐ λέγω
            Καῖσαρ ἢ Καίσαρος φίλος, ἀλλὰ κόραξ, αὐλητής, πυρετός, ἄλλα τρισμύρια; ἡ δʼ εὔροια οὐδὲν
            οὕτως ἔχει ὡς τὸ διηνεκὲς καὶ ἀνεμπόδιστον. <milestone unit="section" n="6"/> νῦν
            καλοῦμαι πράξων τι, ἄπειμι νῦν προσέξων τοῖς μέτροις ἃ δεῖ τηρεῖν, ὅτι αἰδημόνως, ὅτι
            ἀσφαλῶς, ὅτι δίχα ὀρέξεως καὶ ἐκκλίσεως τῆς πρὸς τὰ ἐκτός, <milestone unit="section"
              n="7"/> καὶ λοιπὸν προσέχω τοῖς ἀνθρώποις, τίνα φασί, πῶς κινοῦνται, καὶ τοῦτο οὐ
            κακοήθως οὐδʼ ἵνα ἔχω ψέγειν ἢ καταγελῶ, ἀλλʼ ἐπʼ ἐμαυτὸν ἐπιστρέφω, εἰ ταὐτὰ κἀγὼ
            ἁμαρτάνω. <q>πῶς οὖν παύσωμαι; τότε καὶ ἐγὼ ἡμάρτανον· νῦν δʼ οὐκέτι, χάρις τῷ
            θεῷ.</q></p>
          <milestone unit="section" n="8"/>
          <p>ἄγε, ταῦτα ποιήσας καὶ πρὸς τούτοις γενόμενος χεῖρον ἔργον πεποίηκας ἢ χιλίους στίχους
            ἀναγνοὺς ἢ γράψας ἄλλους τοσούτους; ὅταν γὰρ ἐσθίῃς, ἄχθῃ, ὅτι μὴ ἀναγιγνώσκεις; οὐκ
            ἀρκῇ τῷ καθʼ ἃ ἀνέγνωκας ἐσθίειν; <milestone unit="section" n="9"/> ὅταν λούῃ; ὅταν
            γυμνάζῃ; διὰ τί οὖν ἐπὶ πάντων οὐχ ὁμαλίζεις, καὶ ὅταν Καίσαρι προσίῃς καὶ ὅταν τῷ
            δεῖνι; εἰ τὸν ἀπαθῆ τηρεῖς, εἰ τὸν ἀκατάπληκτον, <milestone unit="section" n="10"/> εἰ
            τὸν κατεσταλμένον, εἰ βλέπεις μᾶλλον τὰ γινόμενα ἢ βλέπῃ, εἰ μὴ φθονεῖς τοῖς
            προτιμωμένοις, εἰ μὴ ἐκπλήσσουσίν σε αἱ ὗλαι, τί σοι λείπει; βιβλία; πῶς ἢ ἐπὶ τί;
              <milestone unit="section" n="11"/> οὐχὶ γὰρ ἐπὶ τὸ βιοῦν παρασκευή τίς ἐστιν αὕτη; τὸ
            βιοῦν δʼ ἐξ ἄλλων τινῶν ἢ τούτων συμπληροῦται. οἷον ἂν εἰ ὁ ἀθλητὴς κλαίῃ εἰς τὸ στάδιον
            εἰσιών, ὅτι μὴ ἔξω γυμνάζεται. <milestone unit="section" n="12"/> τούτων ἕνεκα
            ἐγυμνάζου, ἐπὶ τοῦτο οἱ ἁλτῆρες, ἡ ἁφή, οἱ νεανίσκοι. καὶ νῦν ἐκεῖνα ζητεῖς, ὅτε τοῦ
            ἔργου καιρός ἐστιν; <milestone unit="section" n="13"/> οἷον εἰ ἐπὶ τοῦ συγκαταθετικοῦ
            τόπου παρισταμένων φαντασιῶν τῶν μὲν καταληπτικῶν, τῶν δʼ ἀκαταλήπτων μὴ ταύτας
            διακρίνειν θέλοιμεν, ἀλλʼ ἀναγιγνώσκειν τὰ Περὶ καταλήψεως.</p>
          <milestone unit="section" n="14"/>
          <p>τί οὖν τὸ αἴτιον; ὅτι οὐδέποτε τούτου ἕνεκα ἀνέγνωμεν, οὐδέποτε τούτου ἕνεκα ἐγράψαμεν,
            ἵνʼ ἐπὶ τῶν ἔργων κατὰ φύσιν χρώμεθα ταῖς προσπιπτούσαις φαντασίαις, ἀλλʼ αὐτοῦ
            καταλήγομεν μαθεῖν, τί λέγεται, καὶ ἄλλῳ δύνασθαι ἐξηγήσασθαι, τὸν συλλογισμὸν ἀναλῦσαι
            καὶ τὸν ὑποθετικὸν ἐφοδεῦσαι. <milestone unit="section" n="15"/> διὰ τοῦτο ὅπου ἡ
            σπουδή, ἐκεῖ καὶ ὁ ἐμποδισμός. θέλεις τὰ μὴ ἐπὶ σοὶ ἐξ ἅπαντος; κωλύου τοίνυν,
            ἐμποδίζου, ἀποτύγχανε. <milestone unit="section" n="16"/> εἰ δὲ τὰ Περὶ ὁρμῆς τούτου
            ἕνεκα ἀναγιγνώσκοιμεν, οὐχ ἵνα ἴδωμεν, τί λέγεται περὶ ὁρμῆς, ἀλλʼ ἵνα ὁρμῶμεν †· τὰ
            Περὶ ὀρέξεως δὲ καὶ ἐκκλίσεως, ἵνα μήποτʼ ὀρεγόμενοι ἀποτυγχάνωμεν μήτʼ ἐκκλίνοντες
            περιπίπτωμεν· τὰ Περὶ καθήκοντος δʼ, ἵνα μεμνημένοι τῶν σχέσεων μηδὲν ἀλογίστως μηδὲ
            παρʼ αὐτὰ ποιῶμεν· <milestone unit="section" n="17"/> οὐκ ἂν ἠγανακτοῦμεν πρὸς τὰ
            ἀναγνώσματα ἐμποδιζόμενοι, ἀλλὰ τῷ τὰ ἔργα ἀποδιδόναι τὰ κατ<del>α</del>άλληλα ἠρκούμεθα
            καὶ ἠριθμοῦμεν ἂν οὐ ταῦτα, ἃ μέχρι νῦν ἀριθμεῖν εἰθίσμεθα <q>σήμερον ἀνέγνων στίχους
              τοσούσδε, ἔγραψα τοσούσδε,</q>
            <milestone unit="section" n="18"/> ἀλλὰ <q>σήμερον ὁρμῇ ἐχρησάμην, ὡς παραγγέλλεται ὑπὸ
              τῶν φιλοσόφων, ὀρέξει οὐκ ἐχρησάμην, ἐκκλίσει πρὸς μόνα τὰ προαιρετικά, οὐ κατεπλάγην
              τὸν δεῖνα, οὐκ ἐδυσωπήθην ὑπὸ τοῦ δεῖνος, τὸ ἀνεκτικὸν ἐγύμνασα, τὸ ἀφεκτικόν, τὸ
              συνεργητικόν</q> καὶ οὕτως ἂν ηὐχαριστοῦμεν τῷ θεῷ ἐφʼ οἷς δεῖ εὐχαριστεῖν.</p>
          <milestone unit="section" n="19"/>
          <p>νῦν δʼ ἡμεῖς οὐκ ἴσμεν, ὅτι καὶ αὐτοὶ ἄλλον τρόπον ὅμοιοι τοῖς πολλοῖς γινόμεθα. ἄλλος
            φοβεῖται, μὴ οὐκ ἄρξῃ· σύ, μὴ ἄρξῃς. <milestone unit="section" n="20"/> μηδαμῶς,
            ἄνθρωπε. ἀλλʼ ὡς καταγελᾷς τοῦ φοβουμένου μὴ ἄρξαι, οὕτως καὶ σαυτοῦ καταγέλα. οὐδὲν γὰρ
            διαφέρει ἢ διψῆν πυρέσσοντα ἢ ὡς λυσσώδη ὑδροφόβον εἶναι. <milestone unit="section"
              n="21"/> ἢ πῶς ἔτι δυνήσῃ εἰπεῖν τὸ τοῦ Σωκράτους <q>εἰ ταύτῃ φίλον τῷ θεῷ, ταύτῃ
              γινέσθω;</q> δοκεῖς, Σωκράτης εἰ ἐπεθύμει ἐν Λυκείῳ ἢ ἐν Ἀκαδημείᾳ σχολάζειν καὶ
            διαλέγεσθαι καθʼ ἡμέραν τοῖς νέοις, εὐκόλως ἂν ἐστρατεύσατο ὁσάκις ἐστρατεύσατο; οὐχὶ δʼ
            ὠδύρετʼ ἂν καὶ ἔστενεν <q>τάλας ἐγώ, νῦν ἐνθάδʼ ἀτυχῶ ἄθλιος δυνάμενος ἐν Λυκείῳ
              ἡλιάζεσθαι;</q>
            <milestone unit="section" n="22"/> τοῦτο γάρ σου τὸ ἔργον ἦν, ἡλιάζεσθαι; οὐχὶ δὲ τὸ
            εὐροεῖν, τὸ ἀκώλυτον εἶναι, τὸ ἀπαραπόδιστον; καὶ πῶς ἂν ἔτι ἦν Σωκράτης, εἰ ταῦτα
            ὠδύρετο; πῶς ἂν ἔτι ἐν τῇ φυλακῇ παιᾶνας ἔγραφεν;</p>
          <milestone unit="section" n="23"/>
          <p>ἁπλῶς οὖν ἐκείνου μέμνησο, ὅτι, πᾶν ὃ ἔξω τῆς προαιρέσεως τῆς σαυτοῦ τιμήσεις, ἀπώλεσας
            τὴν προαίρεσιν. ἔξω δʼ ἐστὶν οὐ μόνον ἀρχή, ἀλλὰ καὶ ἀναρχία, οὐ μόνον ἀσχολία, ἀλλὰ καὶ
            σχολή. <milestone unit="section" n="24"/>
            <q>νῦν οὖν ἐμὲ ἐν τῷ θορύβῳ τούτῳ διεξάγειν.</q> τί λέγεις θορύβῳ; ἐν πολλοῖς ἀνθρώποις;
            καὶ τί χαλεπόν; δόξον ἐν Ὀλυμπίᾳ εἶναι, πανήγυριν αὐτὸν ἥγησαι. κἀκεῖ ἄλλος ἄλλο τι
            κέκραγεν, ἄλλος ἄλλο τι πράσσει, ἄλλος τῷ ἄλλῳ ἐνσείεται. ἐν τοῖς βαλανείοις ὄχλος· καὶ
            τίς ἡμῶν οὐ χαίρει τῇ πανηγύρει ταύτῃ καὶ ὀδυνώμενος αὐτῆς ἀπαλλάσσεται; <milestone
              unit="section" n="25"/> μὴ γίνου δυσάρεστος μηδὲ κακοστόμαχος πρὸς τὰ γινόμενα. <q>τὸ
              ὄξος σαπρόν, δριμὺ γάρ·</q>
            <q>τὸ μέλι σαπρόν, ἀνατρέπει γάρ μου τὴν ἕξιν·</q>
            <q>λάχανα οὐ θέλω.</q> οὕτως καὶ <q>σχολὴν οὐ θέλω, ἐρημία ἐστίν,</q>
            <q>ὄχλον οὐ θέλω, θόρυβός ἐστιν.</q>
            <milestone unit="section" n="26"/> ἀλλʼ ἂν μὲν οὕτως φέρῃ τὰ πράγματα, ὥστε μόνον ἢ μετʼ
            ὀλίγων διεξαγαγεῖν, ἡσυχίαν αὐτὸ κάλει καὶ χρῶ τῷ πράγματι, εἰς ὃ δεῖ· λάλει σεαυτῷ,
            γύμναζε τὰς φαντασίας, ἐξεργάζου τὰς προλήψεις. ἂν δʼ εἰς ὄχλον ἐμπέσῃς, ἀγῶνα αὐτὸ
            λέγε, πανήγυριν, ἑορτήν, συνεορτάζειν πειρῶ τοῖς ἀνθρώποις. <milestone unit="section"
              n="27"/> τί γάρ ἐστιν ἥδιον θέαμα τῷ φιλανθρώπῳ ἢ ἄνθρωποι πολλοί; ἵππων ἀγέλας ἢ βοῶν
            ἡδέως ὁρῶμεν, πλοῖα πολλὰ ὅταν ἴδωμεν, διαχεόμεθα· ἀνθρώπους πολλοὺς βλέπων τις ἀνιᾶται;
              <milestone unit="section" n="28"/>
            <q>ἀλλὰ κατακραυγάζουσί μου.</q> οὐκοῦν ἡ ἀκοή σου ἐμποδίζεται. τί οὖν πρὸς σέ; μή τι
            καὶ δύναμις ἡ ταῖς φαντασίαις χρηστική; καὶ τίς σε κωλύει ὀρέξει καὶ ἐκκλίσει χρῆσθαι
            κατὰ φύσιν, ὁρμῇ καὶ ἀφορμῇ; ποῖος θόρυβος πρὸς τοῦτο ἱκανός;</p>
          <p>σὺ μόνον μέμνησο τῶν καθολικῶν· <milestone unit="section" n="29"/>
            <q>τί ἐμόν, τί οὐκ ἐμόν; τί μοι δίδοται; τί θέλει με ποιεῖν ὁ θεὸς νῦν, τί οὐ θέλει;</q>
            <milestone unit="section" n="30"/> πρὸ ὀλίγου χρόνου ἤθελέν σε σχολάζειν, σαυτῷ λαλεῖν,
            γράφειν περὶ τούτων, ἀναγιγνώσκειν, ἀκούειν, παρασκευάζεσθαι· ἔσχες εἰς τοῦτο ἱκανὸν
            χρόνον. νῦν σοι λέγει <q>ἐλθὲ ἤδη ἐπὶ τὸν ἀγῶνα, δεῖξον ἡμῖν, τί ἔμαθες, πῶς ἤθλησας.
              μέχρι τίνος γυμνασθήσῃ μόνος; ἤδη καιρὸς γνῶναί σε, πότερον τῶν ἀξιονίκων εἶ τις
              ἀθλητῶν ἢ ἐκείνων, οἳ τὴν οἰκουμένην περιέρχονται νικώμενοι.</q>
            <milestone unit="section" n="31"/> τί οὖν ἀγανακτεῖς; οὐδεὶς ἀγὼν δίχα θορύβου γίνεται.
            πολλοὺς δεῖ προγυμναστὰς εἶναι, πολλοὺς τοὺς ἐπικραυγάζοντας, πολλοὺς ἐπιστάτας, πολλοὺς
            θεατάς. <milestone unit="section" n="32"/> — ἀλλʼ ἐγὼ ἤθελον ἐφʼ ἡσυχίας διάγειν. —
            οἴμωζε τοίνυν καὶ στένε, ὥσπερ ἄξιος εἶ. τίς γὰρ ἄλλη μείζων ταύτης ζημία τῷ ἀπαιδεύτῳ
            καὶ ἀπειθοῦντι τοῖς θείοις διατάγμασιν ἢ τὸ λυπεῖσθαι, τὸ πενθεῖν, τὸ φθονεῖν, ἁπλῶς τὸ
            ἀτυχεῖν καὶ δυστυχεῖν; τούτων οὐ θέλεις ἀπαλλάξαι σεαυτόν;</p>
          <p>καὶ πῶς ἀπαλλάξω; <milestone unit="section" n="33"/> — οὐ πολλάκις ἤκουσας, ὅτι ὄρεξιν
            ἆραί σε δεῖ παντελῶς, τὴν ἔκκλισιν ἐπὶ μόνα τρέψαι τὰ προαιρετικά, ἀφεῖναί σε δεῖ πάντα,
            τὸ σῶμα, τὴν κτῆσιν, τὴν φήμην, τὰ βιβλία, θόρυβον, ἀρχάς, ἀναρχίαν; ὅπου γὰρ ἂν κλίνῃς,
            ἐδούλευσας, ὑπετάγης, κωλυτὸς ἐγένου, ἀναγκαστός, ὅλος ἐπʼ ἄλλοις. <milestone
              unit="section" n="34"/> ἀλλὰ τὸ Κλεάνθους πρόχειρον ἄγου δέ μʼ, ὦ Ζεῦ, καὶ σύ γʼ ἡ
            Πεπρωμένη. θέλετʼ εἰς Ῥώμην; εἰς Ῥώμην. εἰς Γύαρα; εἰς Γύαρα. εἰς Ἀθήνας; εἰς Ἀθήνας.
            εἰς φυλακήν; εἰς φυλακήν. ἂν ἅπαξ εἴπῃ <milestone unit="section" n="35"/> ς <q>πότε τις
              εἰς Ἀθήνας ἀπέλθῃ;,</q> ἀπώλου. ἀνάγκη γε ταύτην τὴν ὄρεξιν ἀτελῆ μὲν οὖσαν ἀτυχῆ σε
            ποιεῖν, τελειωθεῖσαν δὲ κενόν, ἐφʼ οἷς οὐ δεῖ ἐπαιρόμενον· πάλιν ἂν ἐμποδισθῇς, δυστυχῆ,
            περιπίπτοντα οἷς οὐ θέλεις. <milestone unit="section" n="36"/> ἄφες οὖν ταῦτα πάντα.
              <q>καλαὶ αἱ Ἀθῆναι.</q> ἀλλὰ τὸ εὐδαιμονεῖν κάλλιον πολύ, τὸ ἀπαθῆ εἶναι, τὸ ἀτάραχον,
            τὸ ἐπὶ μηδενὶ κεῖσθαι τὰ σὰ πράγματα. <milestone unit="section" n="37"/>
            <q>θόρυβος ἐν Ῥώμῃ καὶ ἀσπασμοί.</q> ἀλλὰ τὸ εὐροεῖν ἀντὶ πάντων τῶν δυσκόλων. εἰ οὖν
            τούτων καιρός ἐστιν, διὰ τί οὐκ αἴρεις αὐτῶν τὴν ἔκκλισιν; τίς ἀνάγκη ὡς ὄνον
            ξυλοκοπούμενον ἀχθοφορεῖν; <milestone unit="section" n="38"/> εἰ δὲ μή, ὅρα ὅτι δεῖ σε
            δουλεύειν ἀεὶ τῷ δυναμένῳ σοι διαπράξασθαι τὴν ἔξοδον, τῷ πᾶν ἐμποδίσαι δυναμένῳ
            κἀκεῖνον θεραπεύειν ὡς Κακοδαίμονα.</p>
          <milestone unit="section" n="39"/>
          <p>μία ὁδὸς ἐπὶ εὔροιαν ( τοῦτο καὶ ὄρθρου καὶ μεθʼ ἡμέραν καὶ νύκτωρ ἔστω πρόχειρον),
            ἀπόστασις τῶν ἀπροαιρέτων, τὸ μηδὲν ἴδιον ἡγεῖσθαι, τὸ παραδοῦναι πάντα τῷ δαιμονίῳ, τῇ
            τύχῃ, ἐκείνους ἐπιτρόπους αὐτῶν ποιήσασθαι, <milestone unit="section" n="40"/> οὓς καὶ ὁ
            Ζεὺς πεποίηκεν, αὐτὸν δὲ πρὸς ἑνὶ εἶναι μόνῳ, τῷ ἰδίῳ, τῷ ἀκωλύτῳ, καὶ ἀναγιγνώσκειν ἐπὶ
            τοῦτο ἀναφέροντα τὴν ἀνάγνωσιν καὶ γράφειν καὶ ἀκούειν. <milestone unit="section" n="41"
            /> διὰ τοῦτο οὐ δύναμαι εἰπεῖν φιλόπονον, ἂν ἀκούσω τοῦτο μόνον, ὅτι ἀναγιγνώσκει ἢ
            γράφει, κἂν προσθῇ τις, ὅτι ὅλας τὰς νύκτας, οὔπω λέγω, ἂν μὴ γνῶ τὴν ἀναφοράν. οὐδὲ γὰρ
            σὺ λέγεις φιλόπονον τὸν διὰ παιδισκάριον ἀγρυπνοῦντα· οὐ τοίνυν οὐδʼ ἐγώ. <milestone
              unit="section" n="42"/> ἀλλʼ ἐὰν μὲν ἕνεκα δόξης αὐτὸ ποιῇ, λέγω φιλόδοξον, ἂν δʼ
            ἕνεκα ἀργυρίου, φιλάργυρον, οὐ φιλόπονον. <milestone unit="section" n="43"/> ἂν δʼ ἐπὶ
            τὸ ἴδιον ἡγεμονικὸν ἀναφέρῃ τὸν πόνον, ἵνʼ ἐκεῖνο κατὰ φύσιν ἔχῃ καὶ διεξάγῃ, τότε λέγω
            μόνον φιλόπονον. <milestone unit="section" n="44"/> μηδέποτε γὰρ ἀπὸ τῶν κοινῶν μήτʼ
            ἐπαινεῖτε μήτε ψέγετε, ἀλλὰ ἀπὸ δογμάτων. ταῦτα γάρ ἐστι τὰ ἴδια ἑκάστου, τὰ καὶ τὰς
            πράξεις αἰσχρὰς ἢ καλὰς ποιοῦντα· <milestone unit="section" n="45"/> τούτων μεμνημένος
            χαῖρε τοῖς παροῦσιν καὶ ἀγάπα ταῦτα, ὧν καιρός ἐστιν. <milestone unit="section" n="46"/>
            εἴ τινα ὁρᾷς, ὧν ἔμαθες καὶ διεσκέψω, ἀπαντῶντά σοι εἰς τὰ ἔργα, εὐφραίνου ἐπʼ αὐτοῖς.
            εἰ τὸ κακόηθες καὶ λοίδορον ἀποτέθεισαι, μεμείωκας, εἰ τὸ προπετές, εἰ τὸ αἰσχρολόγον,
            εἰ τὸ εἰκαῖον, εἰ τὸ ἐπισεσυρμένον, εἰ οὐ κινῇ ἐφʼ οἷς πρότερον, εἰ οὐχ ὁμοίως γʼ ὡς
            πρότερον, ἑορτὴν ἄγειν δύνασαι καθʼ ἡμέραν, σήμερον, ὅτι καλῶς ἀνεστράφης ἐν τῷδε τῷ
            ἔργῳ, αὔριον, ὅτι ἐν ἑτέρῳ. πόσῳ μείζων αἰτία θυσίας ἢ ὑπατ <milestone unit="section"
              n="47"/> εία ἢ ἐπαρχία. ταῦτα ἐκ σοῦ αὐτοῦ γίνεταί σοι καὶ ἀπὸ τῶν θεῶν. ἐκεῖνο
            μέμνησο, τίς ὁ διδούς ἐστι καὶ τίσιν καὶ διὰ τίνα. <milestone unit="section" n="48"/>
            τούτοις τοῖς διαλογισμοῖς ἐντρεφόμενος ἔτι διαφέρῃ, ποῦ ὢν εὐδαιμονήσεις, ποῦ ὢν ἀρέσεις
            τῷ θεῷ; οὐ πανταχόθεν τὸ ἴσον ἀπέχουσιν; οὐ πανταχόθεν ὁμοίως ὁρῶσιν τὰ γινόμενα;</p>
        </div>
        <div n="5" type="chapter">
          <head>πρὸς τοὺς μαχίμους καὶ θηριώδεις.</head>
          <milestone unit="section" n="1"/>
          <p>ὁ καλὸς καὶ ἀγαθὸς οὔτʼ αὐτὸς μάχεταί τινι οὔτʼ ἄλλον ἐᾷ κατὰ δύναμιν. <milestone
              unit="section" n="2"/> παράδειγμα δὲ καὶ τούτου καθάπερ καὶ τῶν ἄλλων ἔκκειται ἡμῖν ὁ
            βίος ὁ Σωκράτους, ὃς οὐ μόνον αὐτὸς πανταχοῦ ἐξέφυγεν μάχην, ἀλλʼ οὐδʼ ἄλλους μάχεσθαι
            εἴα. <milestone unit="section" n="3"/> ὅρα παρὰ Ξενοφῶντι ἐν τῷ Συμποσίῳ πόσας μάχας
            λέλυκεν, πῶς πάλιν ἠνέσχετο Θρασυμάχου, πῶς Πώλου, πῶς Καλλικλέους, πῶς τῆς γυναικὸς
            ἠνείχετο, πῶς τοῦ υἱοῦ ἐξελεγχόμενος ὑπʼ αὐτοῦ, σοφιζόμενος. <milestone unit="section"
              n="4"/> λίαν γὰρ ἀσφαλῶς ἐμέμνητο, ὅτι οὐδεὶς ἀλλοτρίου ἡγεμονικοῦ κυριεύει. οὐδὲν οὖν
            ἄλλο ἤθελεν ἢ τὸ ἴδιον. <milestone unit="section" n="5"/> τί δʼ ἔστι τοῦτο; οὐχ † ἱκ
            <gap/> ος οὗτος <gap/> κατὰ φύσιν· τοῦτο γὰρ ἀλλότριον· ἀλλʼ ὅπως ἐκείνων τὰ ἴδια
            ποιούντων, ὡς αὐτοῖς δοκεῖ, αὐτὸς μηδὲν ἧττον κατὰ φύσιν ἕξει καὶ διεξάξει μόνον τὰ
            αὑτοῦ ποιῶν πρὸς τὸ κἀκείνους ἔχειν κατὰ φύσιν. <milestone unit="section" n="6"/> τοῦτο
            γάρ ἐστιν, ὃ ἀεὶ πρόκειται τῷ καλῷ καὶ ἀγαθῷ. στρατηγῆσαι; οὔ· ἀλλʼ, ἂν διδῶται, ἐπὶ
            ταύτης τῆς ὕλης τὸ ἴδιον ἡγεμονικὸν τηρῆσαι. γῆμαι; οὔ· ἄλλʼ, ἂν διδῶται γάμος, ἐν ταύτῃ
            τῇ ὕλῃ κατὰ φύσιν ἔχοντα αὑτὸν τηρῆσαι. <milestone unit="section" n="7"/> ἂν δὲ θέλῃ τὸν
            υἱὸν μὴ ἁμαρτάνειν ἢ τὴν γυναῖκα, θέλει τὰ ἀλλότρια μὴ εἶναι ἀλλότρια. καὶ τὸ
            παιδεύεσθαι, τοῦτʼ ἔστιν μανθάνειν τὰ ἴδια καὶ τὰ ἀλλότρια.</p>
          <milestone unit="section" n="8"/>
          <p>ποῦ οὖν ἔτι μάχης τόπος τῷ οὕτως ἔχοντι; μὴ γὰρ θαυμάζει τι τῶν γινομένων; μὴ γὰρ
            καινὸν αὐτῷ φαίνεται; μὴ γὰρ οὐ χείρονα καὶ χαλεπώτερα προσδέχεται τὰ παρὰ τῶν φαύλων ἢ
            ἀποβαίνει αὐτῷ; μὴ γὰρ οὐ κέρδος λογίζεται πᾶν ὅ τι ἀπολείπουσιν τοῦ ἐσχάτου; <milestone
              unit="section" n="9"/>
            <q>ἐλοιδόρησέν σε ὁ δεῖνα.</q> πολλὴ χάρις αὐτῷ, ὅτι μὴ ἔπληξεν. <q>ἀλλὰ καὶ
              ἔπληξεν.</q> πολλὴ χάρις, ὅτι μὴ ἔτρωσεν. <q>ἀλλὰ καὶ ἔτρωσεν.</q> πολλὴ χάρις, ὅτι μὴ
            ἀπέκτεινεν. <milestone unit="section" n="10"/> πότε γὰρ ἔμαθεν ἢ παρὰ τίνι, ὅτι ἥμερόν
            ἐστι ζῷον, ὅτι φιλάλληλον, ὅτι μεγάλη βλάβη τῷ ἀδικοῦντι αὐτὴ ἡ ἀδικία; ταῦτα οὖν μὴ
            μεμαθηκὼς μηδὲ πεπεισμένος, διὰ τί μὴ ἀκολουθήσῃ τῷ φαινομένῳ συμφέροντι; <milestone
              unit="section" n="11"/>
            <q>βέβληκεν ὁ γείτων λίθους.</q> μή τι οὖν σὺ ἡμάρτηκας; <q>ἀλλὰ τὰ ἐν οἴκῳ κατεάγη.</q>
            σὺ οὖν σκευάριον εἶ; <milestone unit="section" n="12"/> οὔ, ἀλλὰ προαίρεσις. τί οὖν σοι
            δίδοται πρὸς τοῦτο; ὡς μὲν λύκῳ ἀντιδάκνειν καὶ ἄλλους πλείονας λίθους βάλλειν· ἀνθρώπῳ
            δʼ ἐὰν ζητῇς, ἐπίσκεψαί σου τὸ ταμιεῖον, ἴδε τίνας δυνάμεις ἔχων ἐλήλυθας· μή τι τὴν
            θηριώδη; μή τι τὴν μνησικακητικήν; <milestone unit="section" n="13"/> ἵππος οὖν πότʼ
            ἄθλιός ἐστιν; ὅταν τῶν φυσικῶν δυνάμεων στέρηται· οὐχ ὅταν μὴ δύνηται κοκκύζειν, ἀλλʼ
            ὅταν μὴ τρέχειν. ὁ δὲ κύων; ὅταν πέτεσθαι μὴ δύνηται; <milestone unit="section" n="14"/>
            ἀλλʼ ὅταν μὴ ἰχνεύειν. μή ποτʼ οὖν οὕτως καὶ ἄνθρωπος δυστυχής ἐστιν οὐχ ὁ μὴ δυνάμενος
            λέοντας πνίγειν ἢ ἀνδριάντας περιλαμβάνειν (οὐ γὰρ πρὸς τοῦτο δυνάμεις τινὰς ἔχων
            ἐλήλυθεν παρὰ τῆς φύσεως), ἀλλʼ ὁ ἀπολωλεκὼς τὸ εὔγνωμον, ὁ τὸ πιστόν; <milestone
              unit="section" n="15"/> τοῦτον ἔδει συνελθόντας θρηνεῖν, εἰς ὅσα κακὰ ἐλήλυθεν· οὐχὶ
            μὰ Δία τὸν φύντα ἢ τὸν ἀποθανόντα, ἀλλʼ ᾧ ζῶντι συμβεβήκει ἀπολέσαι τὰ ἴδια, οὐ τὰ
            πατρῷα, τὸ ἀγρίδιον καὶ τὸ οἰκίδιον καὶ τὸ πανδοκεῖον καὶ τὰ δουλάρια (τούτων γὰρ οὐδὲν
            ἴδιον τῷ ἀνθρώπῳ ἐστίν, ἀλλὰ πάντα ἀλλότρια, δοῦλα, ὑπεύθυνα ἄλλοτε ἄλλοις διδόμενα ὑπὸ
            τῶν κυρίων), ἀλλὰ τὰ ἀνθρωπικά, <milestone unit="section" n="16"/> τοὺς χαρακτῆρας, οὓς
            ἔχων ἐν τῇ διανοίᾳ ἐλήλυθεν, οἵους καὶ ἐπὶ τῶν νομισμάτων ζητοῦντες, ἂν μὲν εὕρωμεν,
            δοκιμάζομεν, ἂν δὲ μὴ εὕρωμεν, ῥιπτοῦμεν. <milestone unit="section" n="17"/>
            <q>τίνος ἔχει τὸν χαρακτῆρα τοῦτο τὸ τετράσσαρον;</q>
            <q>Τραιανοῦ;</q>
            <q>φέρε.</q>
            <q>Νέρωνος;</q>
            <q>ῥῖψον ἔξω, ἀδόκιμόν ἐστιν, σαπρόν.</q> οὕτως καὶ ἐνθάδε. τίνα ἔχει χαρακτῆρα τὰ
            δόγματα αὐτοῦ; <q>ἥμερον, κοινωνικόν, ἀνεκτικόν, φιλάλληλον.</q> φέρε, παραδέχομαι, ποιῶ
            πολίτην τοῦτον, παραδέχομαι γείτονα, σύμπλουν. <milestone unit="section" n="18"/> ὅρα
            μόνον, μὴ Νερωνιανὸν ἔχει χαρακτῆρα. μή τι ὀργίλος ἐστίν, μή τι μηνιτής, μή τι
            μεμψίμοιρος; <q>ἂν αὐτῷ φανῇ, πατάσσει τὰς κεφαλὰς τῶν ἀπαντώντων.</q>
            <milestone unit="section" n="19"/> τί οὖν ἔλεγες, ὅτι ἄνθρωπός ἐστιν; μὴ γὰρ ἐκ ψιλῆς
            μορφῆς κρίνεται τῶν ὄντων ἕκαστον; ἐπεὶ οὕτως λέγε καὶ τὸ κήρινον μῆλον εἶναι.
              <milestone unit="section" n="20"/> καὶ ὀδμὴν ἔχειν αὐτὸ δεῖ καὶ γεῦσιν· οὐκ ἀρκεῖ ἡ
            ἐκτὸς περιγραφή. οὐκοῦν οὐδὲ πρὸς τὸν ἄνθρωπον ἡ ῥὶς ἐξαρκεῖ καὶ οἱ ὀφθαλμοί, ἀλλʼ ἂν τὰ
            δόγματα ἔχῃ ἀνθρωπικά. <milestone unit="section" n="21"/> οὗτος οὐκ ἀκούει λόγου, οὐ
            παρακολουθεῖ ἐλεγχόμενος· ὄνος ἐστίν. τούτου τὸ αἰδῆμον ἀπονενέκρωται· ἄχρηστός ἐστιν,
            πάντα μᾶλλον ἢ ἄνθρωπος. οὗτος ζητεῖ, τίνα ἀπαντήσας λακτίσῃ ἢ δάκῃ· ὥστε οὐδὲ πρόβατον
            ἢ ὄνος, ἀλλά τί ποτε ἄγριον θηρίον.</p>
          <milestone unit="section" n="22"/>
          <p>τί οὖν; θέλεις με καταφρονεῖσθαι; — ὑπὸ τίνων; ὑπὸ εἰδότων; καὶ πῶς καταφρονήσουσιν
            εἰδότες τοῦ πρᾴου, τοῦ αἰδήμονος; ἀλλʼ ὑπὸ τῶν ἀγνοούντων; τί σοι μέλει; οὔ τινι γὰρ
            ἄλλῳ τεχνίτῃ τῶν ἀτέχνων. — ἀλλὰ πολὺ μᾶλλον ἐπιφυήσονταί μοι. <milestone unit="section"
              n="23"/> — τί λέγεις τὸ ἐμοί; δύναταί τις τὴν προαίρεσιν τὴν σὴν βλάψαι ἢ κωλῦσαι ταῖς
            προσπιπτούσαις φαντασίαις χρῆσθαι ὡς πέφυκεν; <milestone unit="section" n="24"/> — οὔ. —
            τί οὖν ἔτι ταράσσῃ καὶ φοβερὸν σαυτὸν θέλεις ἐπιδεικνύειν; οὐχὶ δὲ παρελθὼν εἰς μέσον
            κηρύσσεις, ὅτι εἰρήνην ἄγεις πρὸς πάντας ἀνθρώπους, ὅ τι ἂν ἐκεῖνοι ποιῶσι, καὶ μάλιστʼ
            ἐκείνων καταγελᾷς, ὅσοι σε βλάπτειν δοκοῦσιν; <q>ἀνδράποδα ταῦτα οὐκ οἶδεν οὐδὲ τίς εἰμὶ
              οὐδὲ ποῦ μου τὸ ἀγαθὸν καὶ τὸ κακόν· οὐ πρόσοδος αὐτοῖς πρὸς τὰ ἐμά.</q></p>
          <milestone unit="section" n="25"/>
          <p>οὕτως καὶ ἐχυρὰν πόλιν οἱ οἰκοῦντες καταγελῶσι τῶν πολιορκούντων· <q>νῦν οὗτοι τί
              πρᾶγμα ἔχουσιν ἐπὶ τῷ μηδενί; ἀσφαλές ἐστιν ἡμῶν τὸ τεῖχος, τροφὰς ἔχομεν ἐπὶ πάμπολυν
              χρόνον, τὴν ἄλλην ἅπασαν παρασκευήν.</q>
            <milestone unit="section" n="26"/> ταῦτά ἐστι τὰ πόλιν ἐχυρὰν καὶ ἀνάλωτον ποιοῦντα,
            ἀνθρώπου δὲ ψυχὴν οὐδὲν ἄλλο ἢ δόγματα. ποῖον γὰρ τεῖχος οὕτως ἰσχυρὸν ἢ ποῖον σῶμα
            οὕτως ἀδαμάντινον ἢ ποία κτῆσις ἀναφαίρετος ἢ ποῖον ἀξίωμα οὕτως ἀνεπιβούλευτον;
              <milestone unit="section" n="27"/> πάντα πανταχοῦ θνητά, εὐάλωτα, οἷς τισιν τὸν
            ὁπωσοῦν προσέχοντα πᾶσα ἀνάγκη ταράσσεσθαι, κακελπιστεῖν, φοβεῖσθαι, πενθεῖν, ἀτελεῖς
            ἔχειν τὰς ὀρέξεις, περιπτωτικὰς ἔχειν τὰς ἐκκλίσεις. <milestone unit="section" n="28"/>
            εἶτα οὐ θέλομεν τὴν μόνην δεδομένην ἡμῖν ἀσφάλειαν ἐχυρὰν ποιεῖν; οὐδʼ ἀποστάντες τῶν
            θνητῶν καὶ δούλων τὰ ἀθάνατα καὶ φύσει ἐλεύθερα ἐκπονεῖν; οὐδὲ μεμνήμεθα, ὅτι οὔτε
            βλάπτει ἄλλος ἄλλον οὔτε ὠφελεῖ, ἀλλὰ τὸ περὶ ἑκάστου τούτων δόγμα, τοῦτό ἐστι τὸ
            βλάπτον, τοῦτο τὸ ἀνατρέπον, τοῦτο μάχη, τοῦτο στάσις, τοῦτο πόλεμος; <milestone
              unit="section" n="29"/> Ἐτεοκλέα καὶ Πολυνείκη τὸ πεποιηκὸς οὐκ ἄλλο ἢ τοῦτο, τὸ δόγμα
            τὸ περὶ τυραννίδος, τὸ δόγμα τὸ περὶ φυγῆς, ὅτι τὸ μὲν ἔσχατον τῶν κακῶν, τὸ δὲ μέγιστον
            τῶν ἀγαθῶν. <milestone unit="section" n="30"/> φύσις δʼ αὕτη παντός, τὸ διώκειν τὸ
            ἀγαθόν, φεύγειν τὸ κακόν· τὸν ἀφαιρούμενον θατέρου καὶ περιβάλλοντα τῷ ἐναντίῳ, τοῦτον
            ἡγεῖσθαι πολέμιον, ἐπίβουλον, κἂν ἀδελφὸς ᾖ, κἂν υἱός, κἂν πατήρ. <milestone
              unit="section" n="31"/> τοῦ γὰρ ἀγαθοῦ συγγενέστερον οὐδέν· λοιπὸν εἰ ταῦτα ἀγαθὰ καὶ
            κακά, οὔτε πατὴρ υἱοῖς φίλος οὔτʼ ἀδελφὸς ἀδελφῷ, πάντα δὲ πανταχοῦ μεστὰ πολεμίων,
            ἐπιβούλων, συκοφαντῶν. <milestone unit="section" n="32"/> εἰ δʼ οἵα δεῖ προαίρεσις,
            τοῦτο μόνον ἀγαθόν ἐστιν, καὶ οἵα μὴ δεῖ, τοῦτο μόνον κακόν, ποῦ ἔτι μάχη, ποῦ λοιδορία;
            περὶ τίνων; περὶ τῶν οὐδὲν πρὸς ἡμᾶς; πρὸς τίνας; πρὸς τοὺς ἀγνοοῦντας, πρὸς τοὺς
            δυστυχοῦντας, πρὸς τοὺς ἠπατημένους περὶ τῶν μεγίστων; <milestone unit="section" n="33"
            /></p>
          <p>τούτων Σωκράτης μεμνημένος τὴν οἰκ<del>ε</del>ίαν τὴν αὑτοῦ ᾤκει γυναικὸς ἀνεχόμενος
            τραχυτάτης, υἱοῦ ἀγνώμονος. τραχεῖα γὰρ πρὸς τί ἦν; ἵνʼ ὕδωρ καταχέῃ τῆς κεφαλῆς ὅσον
            καὶ θέλει, ἵνα καταπατήσῃ τὸν πλακοῦντα· καὶ τί πρὸς ἐμέ, ἂν ὑπολάβω, ὅτι ταῦτα οὐκ ἔστι
            πρὸς ἐμέ; <milestone unit="section" n="34"/> τοῦτο δʼ ἐμὸν ἔργον ἐστὶ καὶ οὔτε τύραννος
            κωλύσει με θέλοντα οὔτε δεσπότης οὔτε οἱ πολλοὶ τὸν ἕνα οὔθʼ ὁ ἰσχυρότερος τὸν
            ἀσθενέστερον· τοῦτο γὰρ ἀκώλυτον δέδοται ὑπὸ τοῦ θεοῦ ἑκάστῳ. <milestone unit="section"
              n="35"/> ταῦτα τὰ δόγματα ἐν οἰκίᾳ φιλίαν ποιεῖ, ἐν πόλει ὁμόνοιαν, ἐν ἔθνεσιν
            εἰρήνην, πρὸς θεὸν εὐχάριστον, πανταχοῦ θαρροῦντα, ὡς περὶ τῶν ἀλλοτρίων, ὡς περὶ
            οὐδενὸς ἀξίων. <milestone unit="section" n="36"/> ἀλλʼ ἡμεῖς γράψαι μὲν καὶ ἀναγνῶναι
            ταῦτα καὶ ἀναγιγνωσκόμενα ἐπαινέσαι ἱκανοί, πεισθῆναι δʼ οὐδʼ ἐγγύς. <milestone
              unit="section" n="37"/> τοιγαροῦν τὸ περὶ τῶν Λακεδαιμονίων λεγόμενον <quote
              rend="blockquote"><lb/>οἴκοι λέοντες, ἐν Ἐφέσῳ δʼ ἀλώπεκες</quote> καὶ ἐφʼ ἡμῶν
            ἁρμόσει· ἐν σχολῇ λέοντες, ἔξω δʼ ἀλώπεκες.</p>
        </div>
        <div n="6" type="chapter">
          <head>πρὸς τοὺς ἐπὶ τῷ ἐλεεῖσθαι ὀδυνωμένους.</head>
          <milestone unit="section" n="1"/>
          <p>ἀνιῶμαι, φησίν, ἐλεούμενος. — πότερον οὖν σὸν ἔργον ἐστὶ τὸ ἐλεεῖσθαί σε ἢ τῶν
            ἐλεούντων; τί δʼ; ἐπὶ σοί ἐστι τὸ παῦσαι αὐτό; — ἐπʼ ἐμοί, ἂν δεικνύω αὐτοῖς μῆ ἄξιον
            ἐλέου ὄντα ἐμαυτόν. <milestone unit="section" n="2"/> — πότερον δʼ ἤδη σοι ὑπάρχει
            τοῦτο, τὸ μὴ εἶναι ἐλέου ἄξιον ἢ οὐχ ὑπάρχει; — δοκῶ ἔγωγε, ὅτι ὑπάρχει. ἀλλʼ οὗτοί γʼ
            οὐκ ἐπὶ τούτοις ἐλεοῦσιν, ἐφʼ οἷς, εἴπερ ἄρα, ἦν ἄξιον, ἐπὶ τοῖς ἁμαρτανομένοις, ἀλλʼ
            ἐπὶ πενίᾳ καὶ ἀναρχίᾳ καὶ νόσοις καὶ θανάτοις καὶ ἄλλοις τοιούτοις. <milestone
              unit="section" n="3"/> — πότερον οὖν πείθειν παρεσκεύασαι τοὺς πολλούς, ὡς ἄρα οὐδὲν
            τούτων κακόν ἐστιν, ἀλλʼ οἷόν τε καὶ πένητι καὶ † ἄρχοντι καὶ ἀτίμῳ εὐδαιμονεῖν, ἢ
            σαυτὸν ἐπιδεικνύειν αὐτοῖς πλουτοῦντα καὶ ἄρχοντα; <milestone unit="section" n="4"/>
            τούτων γὰρ τὰ μὲν δεύτερα ἀλαζόνος καὶ ψυχροῦ καὶ οὐδενὸς ἀξίου. καὶ ἡ προσποίησις ὅρα
            διʼ οἵων ἂν γένοιτο· δουλάριά σε χρήσασθαι δεήσει καὶ ἀργυρωμάτια ὀλίγα κεκτῆσθαι καὶ
            ταῦτα ἐν φανερῷ δεικνύειν, εἰ οἷόν τε, ταὐτὰ πολλάκις καὶ λανθάνειν πειρᾶσθαι ὅτι ταὐτά
            ἐστιν, καὶ ἱματίδια στιλπνὰ καὶ τὴν ἄλλην πομπὴν καὶ τὸν τιμώμενον ἐπιφαίνειν ὑπὸ τῶν
            ἐπιφανῶν τούτων καὶ δειπνεῖν πειρᾶσθαι παρʼ αὐτοῖς ἢ δοκεῖν γε, ὅτι δειπνεῖς, καὶ περὶ
            τὸ σῶμα δέ τινα κακοτεχνεῖν, ὡς εὐμορφότερον φαίνεσθαι καὶ γενναιότερον τοῦ ὄντος·
              <milestone unit="section" n="5"/> ταῦτά σε δεῖ μηχανᾶσθαι, εἰ τὴν δευτέραν ὁδὸν
            ἀπιέναι θέλεις ὥστε μὴ ἐλεεῖσθαι. ἡ πρώτη δὲ καὶ ἀνήνυτος καὶ μακρά, ὃ ὁ Ζεὺς οὐκ
            ἠδυνήθη ποιῆσαι, τοῦτο αὐτὸ ἐπιχειρεῖν, πάντας ἀνθρώπους πεῖσαι, τίνα ἐστὶν ἀγαθὰ καὶ
            κακά. <milestone unit="section" n="6"/> μὴ γὰρ δέδοταί σοι τοῦτο; ἐκεῖνο μόνον σοι
            δέδοται, σαυτὸν πεῖσαι. καὶ οὔπω πέπεικας· εἶτά μοι νῦν ἐπιχειρεῖς πείθειν τοὺς ἄλλους;
              <milestone unit="section" n="7"/> καὶ τίς σοι τοσούτῳ χρόνῳ σύνεστιν ὡς σὺ σαυτῷ; τίς
            δὲ οὕτως πιθανός ἐστί σοι πρὸς τὸ πεῖσαι ὡς σὺ σαυτῷ; τίς δʼ εὐνούστερον καὶ οἰκειότερον
            ἔχων ἢ σὺ σαυτῷ; <milestone unit="section" n="8"/> πῶς οὖν οὔπω πέπεικας σαυτὸν μαθεῖν;
            νῦν οὐχὶ ἄνω κάτω; τοῦτʼ ἔστι περὶ ὃ ἐσπούδακας; οὐ μανθάνειν, ὥστε ἄλυπος εἶναι καὶ
            ἀτάραχος καὶ ἀταπείνωτος καὶ ἐλεύθερος; <milestone unit="section" n="9"/> πρὸς ταῦτα οὖν
            οὐκ ἀκήκοας, ὅτι μία ἐστὶν ἡ ὁδὸς ἡ φέρουσα, ἀφεῖναι τὰ ἀπροαίρετα καὶ ἐκστῆναι αὐτῶν
            καὶ ὁμολογῆσαι αὐτὰ ἀλλότρια; <milestone unit="section" n="10"/> τὸ οὖν ἄλλον τι
            ὑπολαβεῖν περὶ σοῦ ποίου εἴδους ἐστίν; — τοῦ ἀπροαιρέτου. — οὐκοῦν οὐδὲν πρὸς σέ; —
            οὐδέν. — ἔτι οὖν δακνόμενος ἐπὶ τούτῳ καὶ ταρασσόμενος οἴει πεπεῖσθαι περὶ ἀγαθῶν καὶ
            κακῶν; <milestone unit="section" n="11"/></p>
          <p>οὐ θέλεις οὖν ἀφεὶς τοὺς ἄλλους αὐτὸς σαυτῷ γενέσθαι καὶ μαθητὴς καὶ διδάσκαλος;
              <q>ὄψονται οἱ ἄλλοι, εἰ λυσιτελεῖ αὐτοῖς παρὰ φύσιν ἔχειν καὶ διεξάγειν, ἐμοὶ δʼ
              οὐδείς ἐστιν ἐγγίων ἐμοῦ. <milestone unit="section" n="12"/> τί οὖν τοῦτό ἐστιν, ὅτι
              τοὺς μὲν λόγους ἀκήκοα τοὺς τῶν φιλοσόφων καὶ συγκατατίθεμαι αὐτοῖς, ἔργῳ δʼ οὐδὲν
              γέγονα κουφότερος; μή τι οὕτως ἀφυής εἰμι; καὶ μὴν περὶ τὰ ἄλλα, ὅσα ἐβουλήθην, οὐ
              λίαν ἀφυὴς εὑρέθην, ἀλλὰ καὶ γράμματα ταχέως ἔμαθον καὶ παλαίειν καὶ γεωμετρεῖν καὶ
              συλλογισμοὺς ἀναλύειν. <milestone unit="section" n="13"/> μή τι οὖν οὐ πέπεικέ με ὁ
              λόγος; καὶ μὴν οὐκ ἄλλα τινὰ οὕτως ἐξ ἀρχῆς ἐδοκίμασα ἣ εἱλόμην καὶ νῦν περὶ τούτων
              ἀναγιγνώσκω, ταῦτα ἀκούω, ταῦτα γράφω· ἄλλον οὐχ εὑρήκαμεν μέχρι νῦν ἰσχυρότερον
              τούτου λόγον. <milestone unit="section" n="14"/> τί οὖν τὸ λεῖπόν μοι ἐστίν; μὴ οὐκ
              ἐξῄρηται τἀναντία δόγματα; μὴ αὐταὶ αἱ ὑπολήψεις ἀγύμναστοί εἰσιν οὐδʼ εἰθισμέναι
              ἀπαντᾶν ἐπὶ τὰ ἔργα, ἀλλʼ ὡς ὁπλάρια ἀποκείμενα κατίωται καὶ οὐδὲ περιαρμόσαι μοι
              δύναται; <milestone unit="section" n="15"/> καίτοι οὔτʼ ἐπὶ τοῦ παλαίειν οὔτʼ ἐπὶ τοῦ
              γράφειν ἢ ἀναγιγνώσκειν ἀρκοῦμαι τῷ μαθεῖν, ἀλλʼ ἄνω κάτω στρέφω τοὺς προτεινομένους
              καὶ ἄλλους πλέκω καὶ μεταπίπτοντας ὡσαύτως. <milestone unit="section" n="16"/> τὰ δʼ
              ἀναγκαῖα θεωρήματα, ἀφʼ ὧν ἔστιν ὁρμώμενον ἄλυπον γενέσθαι, ἄφοβον ἀπαθῆ, ἀκώλυτον,
              ἐλεύθερον, ταῦτα δʼ οὐ γυμνάζω οὐδὲ μελετῶ κατὰ ταῦτα τὴν προσήκουσαν μελέτην.
                <milestone unit="section" n="17"/> εἶτά μοι μέλει, τί οἱ ἄλλοι περὶ ἐμοῦ ἐροῦσιν, εἰ
              φανοῦμαι αὐτοῖς ἀξιόλογος, εἰ φανοῦμαι εὐδαίμων;</q></p>
          <milestone unit="section" n="18"/>
          <p>ταλαίπωρε, οὐ θέλεις βλέπειν, τί σὺ λέγεις περὶ σαυτοῦ; τίς φαίνῃ σαυτῷ; τίς ἐν τῷ
            ὑπολαμβάνειν, τίς ἐν τῷ ὀρέγεσθαι, τίς ἐν τῷ ἐκκλίνειν· τίς ἐν ὁρμῇ, παρασκευῇ, ἐπιβολῇ,
            τοῖς ἄλλοις τοῖς ἀνθρωπικοῖς ἔργοις; <milestone unit="section" n="19"/> ἀλλὰ μέλει σοι,
            εἴ σε ἐλεοῦσιν οἱ ἄλλοι; — ναί· ἀλλὰ παρὰ τὴν ἀξίαν ἐλεοῦμαι. — οὐκοῦν ἐπὶ τούτῳ ὀδυνᾷ;
            ὁ δέ γε ὀδυνώμενος ἐλεεινός ἐστιν; — ναί. — πῶς οὖν ἔτι παρὰ ἀξίαν ἐλεῇ; αὐτοῖς γὰρ οἷς
            περὶ τὸν ἔλεον πάσχεις κατασκευάζεις σεαυτὸν ἄξιον τοῦ ἐλεεῖσθαι. <milestone
              unit="section" n="20"/> τί οὖν λέγει Ἀντισθένης; οὐδέποτʼ ἤκουσας; <q>βασιλικόν, ὦ
              Κῦρε, πράττειν μὲν εὖ, κακῶς δʼ ἀκούειν.</q>
            <milestone unit="section" n="21"/> τὴν κεφαλὴν ὑγιᾶ ἔχω καὶ πάντες οἴονται ὅτι
            κεφαλαλγῶ. τί μοι μέλει; ἀπύρετός εἰμι καὶ ὡς πυρέσσοντί μοι συνάχθονται· <q>τάλας, ἐκ
              τοσούτου χρόνου οὐ διέλειπες πυρέσσων.</q> λέγω καὶ ἐγὼ σκυθρωπάσας ὅτι <q>ναί· ταῖς
              ἀληθείαις πολὺς ἤδη χρόνος, ἐξ οὗ μοι κακῶς ἐστιν.</q>
            <q>τί οὖν γένηται;</q> ὡς ἂν ὁ θεὸς θέλῃ. καὶ ἅμα ὑποκαταγελῶ τῶν οἰκτειρόντων με.
              <milestone unit="section" n="22"/> τί οὖν κωλύει καὶ ἐνταῦθα ὁμοίως; πένης εἰμί, ἀλλὰ
            ὀρθὸν δόγμα ἔχω περὶ πενίας. τί οὖν μοι μέλει, εἴ μʼ ἐπὶ τῇ πενίᾳ ἐλεοῦσιν; οὐκ ἄρχω,
            ἄλλοι δʼ ἄρχουσιν. ἀλλʼ ὃ δεῖ ὑπειληφέναι, ὑπείληφα περὶ τοῦ ἄρχειν καὶ μὴ ἄρχειν.
            ὄψονται οἱ ἐλεοῦντές με, <milestone unit="section" n="23"/> ἐγὼ δʼ οὔτε πεινῶ οὔτε διψῶ
            οὔτε ῥιγῶ, ἀλλʼ ἀφʼ ὧν αὐτοὶ πεινῶσιν ἢ διψῶσιν οἴονται κἀμέ. τί οὖν αὐτοῖς ποιήσω;
            περιερχόμενος κηρύσσω καὶ λέγω <q>μὴ πλανᾶσθε, ἄνδρες, ἐμοὶ καλῶς ἐστιν· οὔτε πενίας
              ἐπιστρέφομαι οὔτε ἀναρχίας οὔτε ἁπλῶς ἄλλου οὐδενὸς ἢ δογμάτων ὀρθῶν· ταῦτα ἔχω
              ἀκώλυτα, οὐδενὸς πεφρόντικα ἔτι;</q>
            <milestone unit="section" n="24"/> καὶ τίς αὕτη φλυαρία; πῶς ἔτι ὀρθὰ δόγματα ἔχω μὴ
            ἀρκούμενος τῷ εἶναι ὅς εἰμι, ἀλλʼ ἐπτοημένος ὑπὲρ τοῦ δοκεῖν; <milestone unit="section"
              n="25"/></p>
          <p>ἀλλʼ ἄλλοι πλειόνων τεύξονται καὶ προτιμηθήσονται. — τί οὖν εὐλογώτερον ἢ τοὺς περί τι
            ἐσπουδακότας ἐν ἐκείνῳ πλεῖον ἔχειν, ἐν ᾧ ἐσπουδάκασιν; περὶ ἀρχὰς ἐσπουδάκασιν, σὺ περὶ
            δόγματα· καὶ περὶ πλοῦτον, σὺ περὶ τὴν χρῆσιν τῶν φαντασιῶν. <milestone unit="section"
              n="26"/> ὅρα, εἰ ἐν τούτῳ σου πλέον ἔχουσιν, περὶ ὃ σὺ μὲν ἐσπούδακας, ἐκεῖνοι δʼ
            ἀμελοῦσιν· εἰ συγκατατίθενται μᾶλλον περὶ τὰ φυσικὰ μέτρα, εἰ ὀρέγονταί σου
            ἀναποτευκτότερον, εἰ ἐκκλίνουσιν ἀπεριπτωτότερον, εἰ ἐν ἐπιβολῇ, ἐν προθέσει, εἰ ἐν ὁρμῇ
            μᾶλλον εὐστοχοῦσιν, εἰ τὸ πρέπον σῴζουσιν ὡς ἄνδρες, ὡς υἱοί, ὡς γονεῖς, εἶθʼ ἑξῆς κατὰ
            τὰ ἄλλα τῶν σχέσεων ὀνόματα. <milestone unit="section" n="27"/> εἰ δʼ ἄρχουσιν ἐκεῖνοι,
            σὺ δʼ οὐ θέλεις σαυτῷ τὰς ἀληθείας εἰπεῖν, ὅτι σὺ μὲν οὐδὲν τούτου ἕνεκα ποιεῖς, ἐκεῖνοι
            δὲ πάντα, ἀλογώτατον δὲ τὸν ἐπιμελούμενόν τινος ἔλαττον φέρεσθαι <del>οὐ</del> ἢ τὸν
            ἀμελοῦντα;</p>
          <p>
            <milestone unit="section" n="28"/> οὔ, ἀλλʼ ἐπειδὴ φροντίζω ἐγὼ δογμάτων ὀρθῶν,
            εὐλογώτερόν μέ ἐστιν ἄρχειν. — ἐν ᾧ φροντίζεις, ἐν δόγμασιν· ἐν ᾧ δʼ ἄλλοι μᾶλλόν σου
            πεφροντίκασιν, ἐκείνοις παραχώρει. οἷον εἰ διὰ τὸ δόγματα ἔχειν ὀρθὰ ἠξίους τοξεύων
            μᾶλλον ἐπιτυγχάνειν τῶν τοξοτῶν ἢ χαλκεύων μᾶλλον τῶν χαλκέων. <milestone unit="section"
              n="29"/> ἄφες οὖν τὴν περὶ τὰ δόγματα σπουδὴν καὶ περὶ ἐκεῖνα ἀναστρέφου, ἃ κτήσασθαι
            θέλεις, καὶ τότε κλαῖε, ἐάν σοι μὴ προχωρῇ· κλαίειν γὰρ ἄξιος εἶ. <milestone
              unit="section" n="30"/> νῦν δὲ πρὸς ἄλλοις γίνεσθαι λέγεις, ἄλλων ἐπιμελεῖσθαι, οἱ
            πολλοὶ δὲ τοῦτο καλῶς λέγουσιν, ὅτι ἔργον ἔργῳ οὐ κοινωνεῖ. <milestone unit="section"
              n="31"/> ὁ μὲν ἐξ ὄρθρου ἀναστὰς ζητεῖ, τίνα ἐξ οἴκου ἀσπάσηται, τίνι κεχαρισμένον
            λόγον εἴπῃ, τίνι δῶρον πέμψῃ, πῶς τῷ ὀρχηστῇ ἀρέσῃ, πῶς κακοηθισάμενος ἄλλον ἄλλῳ
            χαρίσηται. <milestone unit="section" n="32"/> ὅταν εὔχηται, περὶ τούτων εὔχεται· ὅταν
            θύῃ, ἐπὶ τούτοις θύει· τὸ τοῦ Πυθαγόρου <quote rend="blockquote"><lb/>μὴ δʼ ὕπνον
              μαλακοῖσιν ἐπʼ ὄμμασι προσδέξασθαι</quote> ἐνταῦθα παρατέθεικεν. <milestone
              unit="section" n="33"/>
            <q>πῇ παρέβην;</q> τῶν πρὸς κολακείαν. <q>τί ἔρεξα;</q> μή τι ὡς ἐλεύθερος, μή τι ὡς
            γενναῖος; κἂν εὕρῃ τι τοιοῦτον, ἐπιτιμᾷ ἑαυτῷ καὶ ἐγκαλεῖ <q>τί γάρ σοι καὶ τοῦτο
              εἰπεῖν; οὐ γὰρ ἐνῆν ψεύσασθαι; λέγουσιν καὶ οἱ φιλόσοφοι, ὅτι οὐδὲν κωλύει ψεῦδος
              εἰπεῖν.</q>
            <milestone unit="section" n="34"/> σὺ δʼ εἴπερ ταῖς ἀληθείαις οὐδενὸς ἄλλου πεφρόντικας
            ἢ χρήσεως οἵας δεῖ φαντασιῶν, εὐθὺς ἀναστὰς ἕωθεν ἐνθυμοῦ <q>τίνα μοι λείπει πρὸς
              ἀπάθειαν; τίνα πρὸς ἀταραξίαν; τίς εἰμι; μή τι σωμάτιον, μή τι κτῆσις, μή τι φήμη;
              οὐδὲν τούτων. ἀλλὰ τί; <milestone unit="section" n="35"/> λογικόν εἰμι ζῷον.</q> τίνα
            οὖν τὰ ἀπαιτήματα; ἀναπόλει τὰ πεπραγμένα. <q>πῇ παρέβην τῶν πρὸς εὔροιαν; τί ἔρεξα ἢ
              ἄφιλον ἢ ἀκοινώνητον ἢ ἄγνωμον; τί μοι δέον οὐκ ἐτελέσθη πρὸς ταῦτα;</q></p>
          <milestone unit="section" n="36"/>
          <p>τοσαύτης οὖν διαφορᾶς οὔσης τῶν ἐπιθυμουμένων, τῶν ἔργων, τῶν εὐχῶν ἔτι θέλεις τὸ ἴσον
            ἔχειν ἐκείνοις, περὶ ἃ σὺ μὲν οὐκ ἐσπούδακας, ἐκεῖνοι δʼ ἐσπουδάκασιν; <milestone
              unit="section" n="37"/> εἶτα θαυμάζεις, εἴ σʼ ἐλεοῦσιν, καὶ ἀγανακτεῖς; ἐκεῖνοι δʼ οὐκ
            ἀγανακτοῦσιν, εἰ σὺ αὐτοὺς ἐλεεῖς. διὰ τί; ὅτι ἐκεῖνοι μὲν πεπεισμένοι εἰσίν, ὅτι ἀγαθῶν
            τυγχάνουσιν, σὺ δʼ οὐ πέπεισαι. <milestone unit="section" n="38"/> διὰ τοῦτο σὺ μὲν οὐκ
            ἀρκῇ τοῖς σοῖς, ἀλλʼ ἐφίεσαι τῶν ἐκείνων· ἐκεῖνοι δʼ ἀρκοῦνται τοῖς ἑαυτῶν καὶ οὐκ
            ἐφίενται τῶν σῶν. ἐπεί τοι εἰ ταῖς ἀληθείαις ἐπέπεισο, ὅτι περὶ τὰ ἀγαθὰ σὺ ὁ
            ἐπιτυγχάνων εἶ, ἐκεῖνοι δʼ ἀποπεπλάνηνται, οὐδʼ ἂν ἐνεθυμοῦ, τί λέγουσι περὶ σοῦ.</p>
        </div>
        <div n="7" type="chapter">
          <head>περὶ ἀφοβίας.</head>
          <milestone unit="section" n="1"/>
          <p>τί ποιεῖ φοβερὸν τὸν τύραννον; — οἱ δορυφόροι, φησίν, καὶ αἱ μάχαιραι αὐτῶν καὶ ὁ ἐπὶ
            τοῦ κοιτῶνος καὶ οἱ ἀποκλείοντες τοὺς εἰσιόντας. <milestone unit="section" n="2"/> — διὰ
            τί οὖν, ἂν παιδίον αὐτῷ προσαγάγῃς μετὰ τῶν δορυφόρων ὄντι, οὐ φοβεῖται; ἢ ὅτι οὐκ
            αἰσθάνεται τούτων τὸ παιδίον; <milestone unit="section" n="3"/> ἂν οὖν τῶν δορυφόρων τις
            αἰσθάνηται καὶ ὅτι μαχαίρας ἔχουσιν, ἐπʼ αὐτὸ δὲ τοῦτο προσέρχηται αὐτῷ θέλων ἀποθανεῖν
            διά τινα περίστασιν καὶ ζητῶν ὑπʼ ἄλλου παθεῖν αὐτὸ εὐκόλως, μή τι φοβεῖται τοὺς
            δορυφόρους; — θέλει γὰρ τοῦτο, διʼ ὃ φοβεροί εἰσιν. — <milestone unit="section" n="4"/>
            ἂν οὖν τις μήτʼ ἀποθανεῖν μήτε ζῆν θέλων ἐξ ἅπαντος ἀλλʼ ὡς ἂν διδῶται, προσέρχηται
            αὐτῷ, τί κωλύει μὴ δεδοικότα προσέρχεσθαι αὐτόν; <milestone unit="section" n="5"/> —
            οὐδέν. — ἄν τις οὖν καὶ πρὸς τὴν κτῆσιν ὡσαύτως ἔχῃ καθάπερ οὗτος πρὸς τὸ σῶμα καὶ πρὸς
            τὰ τέκνα καὶ τὴν γυναῖκα καὶ ἁπλῶς ὑπό τινος μανίας καὶ ἀπονοίας οὕτως ᾖ<del>ν</del>
            διακείμενος, ὥστʼ ἐν μηδενὶ ποιεῖσθαι τὸ ἔχειν ταῦτα ἢ μὴ ἔχειν, ἀλλʼ ὡς ὀστρακίοις τὰ
            παιδία παίζοντα περὶ μὲν τῆς παιδιᾶς διαφέρεται, τῶν ὀστρακίων δʼ οὐ πεφρόντικεν, οὕτως
            δὲ καὶ οὗτος τὰς μὲν ὕλας παρʼ οὐδὲν ᾖ<del>ν</del> πεποιημένος, τὴν παιδιὰν δὲ τὴν περὶ
            αὐτὰς καὶ ἀναστροφὴν ἀσπάζηται· ποῖος ἔτι τούτῳ τύραννος φοβερὸς ἢ ποῖοι δορυφόροι ἢ
            ποῖαι μάχαιραι αὐτῶν; <milestone unit="section" n="6"/></p>
          <p>εἶτα ὑπὸ μανίας μὲν δύναταί τις οὕτως διατεθῆναι πρὸς ταῦτα καὶ ὑπὸ ἔθους οἱ Γαλιλαῖοι·
            ὑπὸ λόγου δὲ καὶ ἀποδείξεως οὐδεὶς δύναται μαθεῖν, ὅτι ὁ θεὸς πάντα πεποίηκεν τὰ ἐν τῷ
            κόσμῳ καὶ αὐτὸν τὸν κόσμον ὅλον μὲν ἀκώλυτον καὶ αὐτοτελῆ, τὰ ἐν μέρει δʼ αὐτοῦ πρὸς
            χρείαν τῶν ὅλων; <milestone unit="section" n="7"/> τὰ μὲν οὖν ἄλλα πάντα ἀπήλλακται τοῦ
            δύνασθαι παρακολουθεῖν τῇ διοικήσει αὐτοῦ· τὸ δὲ λογικὸν ζῷον ἀφορμὰς ἔχει πρὸς
            ἀναλογισμὸν τούτων ἁπάντων, ὅτι τε μέρος ἐστὶ καὶ ποῖόν τι μέρος καὶ ὅτι τὰ μέρη τοῖς
            ὅλοις εἴκειν ἔχει καλῶς. <milestone unit="section" n="8"/> πρὸς τούτοις δὲ φύσει
            γενναῖον καὶ μεγαλόψυχον καὶ ἐλεύθερον γενόμενον ὁρᾷ, διότι τῶν περὶ αὐτὸ τὰ μὲν ἀκώλυτα
            ἔχει καὶ ἐπʼ αὐτῷ, τὰ δὲ κωλυτὰ καὶ ἐπʼ ἄλλοις· ἀκώλυτα μὲν τὰ προαιρετικά, κωλυτὰ δὲ τὰ
            ἀπροαίρετα. καὶ διὰ τοῦτο, <milestone unit="section" n="9"/> ἐὰν μὲν ἐν τούτοις μόνοις
            ἡγήσηται τὸ ἀγαθὸν τὸ αὑτοῦ καὶ συμφέρον, τοῖς ἀκωλύτοις καὶ ἐφʼ ἑαυτῷ, ἐλεύθερον ἔσται,
            εὔρουν, εὔδαιμον, ἀβλαβές, μεγαλόφρον, εὐσεβές, χάριν ἔχον ὑπὲρ πάντων τῷ θεῷ, μηδαμοῦ
            μεμφόμενον μηδενὶ τῶν γενομένων, μηδενὶ ἐγκαλοῦν· <milestone unit="section" n="10"/> ἂν
            δʼ ἐν τοῖς ἐκτὸς καὶ ἀπροαιρέτοις, ἀνάγκη κωλύεσθαι αὐτό, ἐμποδίζεσθαι, δουλεύειν τοῖς
            ἐκείνων ἔχουσιν ἐξουσίαν, <milestone unit="section" n="11"/> ἃ τεθαύμακεν καὶ φοβεῖται,
            ἀνάγκη δʼ ἀσεβὲς εἶναι ἅτε βλάπτεσθαι οἰόμενον ὑπὸ τοῦ θεοῦ καὶ ἄνισον, ἀεὶ αὑτῷ τοῦ
            πλείονος περιποιητικόν, ἀνάγκη δὲ καὶ ταπεινὸν εἶναι καὶ μικροπρεπές. <milestone
              unit="section" n="12"/></p>
          <p>ταῦτα τί κωλύει διαλαβόντα ζῆν κούφως καὶ εὐηνίως, πάντα τὰ συμβαίνειν δυνάμενα πρᾴως
            ἐκδεχόμενον, τὰ δʼ ἤδη συμβεβηκότα φέροντα; <milestone unit="section" n="13"/>
            <q>θέλεις πενίαν;</q> φέρε καὶ γνώσῃ, τί ἐστι πενία τυχοῦσα καλοῦ ὑποκριτοῦ. <milestone
              unit="section" n="14"/>
            <q>θέλεις ἀρχάς;</q> φέρε, καὶ πόνους. <q>ἀλλʼ ἐξορισμόν;</q> ὅπου ἂν ἀπέλθω, ἐκεῖ μοι
            καλῶς ἔσται· καὶ γὰρ ἐνθάδε οὐ διὰ τὸν τόπον ἦν μοι καλῶς, ἀλλὰ διὰ τὰ δόγματα, ἃ μέλλω
            μετʼ ἐμαυτοῦ ἀποφέρειν. οὐδὲ γὰρ δύναταί τις ἀφελέσθαι αὐτά, ἀλλὰ ταῦτα μόνα ἐμά ἐστι
            καὶ ἀναφαίρετα καὶ ἀρκεῖ μοι παρόντα, ὅπου ἂν ὦ καὶ ὅ τι ἂν ποιῶ. <milestone
              unit="section" n="15"/>
            <q>ἀλλʼ ἤδη καιρὸς ἀποθανεῖν.</q> τί λέγεις ἀποθανεῖν; μὴ τραγῴδει τὸ πρᾶγμα, ἀλλʼ εἰπὲ
            ὡς ἔχει <q>ἤδη καιρὸς τὴν ὕλην, ἐξ ὧν συνῆλθεν, εἰς ἐκεῖνα πάλιν ἀποκαταστῆναι.</q> καὶ
            τί δεινόν; τί μέλλει ἀπόλλυσθαι τῶν ἐν τῷ κόσμῳ, τί γενέσθαι καινόν, παράλογον; τούτων
            ἕνεκα φοβερός ἐστιν ὁ τύραννος; <milestone unit="section" n="16"/> διὰ ταῦτα οἱ
            δορυφόροι μεγάλας δοκοῦσιν ἔχειν τὰς μαχαίρας καὶ ὀξείας; ἄλλοις ταῦτα· ἐμοὶ δʼ ἔσκεπται
            περὶ πάντων, εἰς ἐμὲ οὐδεὶς ἐξουσίαν ἔχει. <milestone unit="section" n="17"/>
            ἠλευθέρωμαι ὑπὸ τοῦ θεοῦ, ἔγνωκα αὐτοῦ τὰς ἐντολάς, οὐκέτι οὐδεὶς δουλαγωγῆσαί με
            δύναται, καρπιστὴν ἔχω οἷον δεῖ, δικαστὰς οἵους δεῖ. <milestone unit="section" n="18"/>
            <q>οὐχὶ τοῦ σώματός σου κύριός εἰμι;</q> τί οὖν πρὸς ἐμέ; <q>οὐχὶ τοῦ κτησιδίου;</q> τί
            οὖν πρὸς ἐμέ; <q>οὐχὶ φυγῆς ἢ δεσμῶν;</q> πάλιν τούτων πάντων καὶ τοῦ σωματίου ὅλου σοι
            αὐτοῦ ἐξίσταμαι, ὅταν θέλῃς. πείρασαί μοί σου τῆς ἀρχῆς καὶ γνώσῃ, μέχρι τίνος αὐτὴν
            ἔχεις.</p>
          <milestone unit="section" n="19"/>
          <p>τίνα οὖν ἔτι φοβηθῆναι δύναμαι; τοὺς ἐπὶ τοῦ κοιτῶνος; μὴ τί ποιήσωσιν; ἀποκλείσωσί με;
            ἄν με εὕρωσι θέλοντα εἰσελθεῖν, ἀποκλεισάτωσαν. — τί οὖν ἔρχῃ ἐπὶ θύρας; — ὅτι καθήκειν
            ἐμαυτῷ δοκῶ μενούσης τῆς παιδιᾶς συμπαίζειν. <milestone unit="section" n="20"/> — πῶς
            οὖν οὐκ ἀποκλείῃ; — ὅτι ἂν μή τίς με δέχηται, οὐ θέλω εἰσελθεῖν, ἀλλʼ ἀεὶ μᾶλλον ἐκεῖνο
            θέλω τὸ γινόμενον. κρεῖττον γὰρ ἡγοῦμαι ὃ ὁ θεὸς θέλει ἢ ὃ ἐγώ. προσκείσομαι διάκονος
            καὶ ἀκόλουθος ἐκείνῳ, συνορμῶ, συνορέγομαι, ἁπλῶς συνθέλω. ἀποκλεισμὸς ἐμοὶ οὐ γίνεται,
            ἀλλὰ τοῖς βιαζομένοις. <milestone unit="section" n="21"/> διὰ τί οὖν οὐ βιάζομαι; οἶδα
            γάρ, ὅτι ἔσω ἀγαθὸν οὐδὲν διαδίδοται τοῖς εἰσελθοῦσιν. ἀλλʼ ὅταν ἀκούσω τινὰ
            μακαριζόμενον, ὅτι τιμᾶται ὑπὸ τοῦ Καίσαρος, λέγω <q>τί αὐτῷ συμβαίνει; μή τι οὖν καὶ
              δόγμα, οἷον δεῖ ἐπαρχίαν; μή τι οὖν καὶ τὸ χρῆσθαι ἐπιτροπῇ; <milestone unit="section"
                n="22"/> τί ἔτι διωθοῦμαι; ἰσχαδοκάρυά τις διαρριπτεῖ· τὰ παιδία ἁρπάζει καὶ
              ἀλλήλοις διαμάχεται· οἱ ἄνδρες οὐχί, μικρὸν γὰρ αὐτὸ ἡγοῦνται. ἂν δʼ ὀστράκια
              διαρριπτῇ τις, οὐδὲ τὰ παιδία ἁρπάζει. <milestone unit="section" n="23"/> ἐπαρχίαι
              διαδίδονται· ὄψεται τὰ παιδία. ἀργύριον· ὄψεται τὰ παιδία. στρατηγία, ὑπατεία·
              διαρπαζέτω τὰ παιδία· ἐκκλειέσθω, τυπτέσθω, καταφιλείτω τὰς χεῖρας τοῦ διδόντος, τῶν
              δούλων· ἐμοὶ δʼ ἰσχαδοκάρυόν ἐστιν.</q>
            <milestone unit="section" n="24"/> τί οὖν, ἂν ἀπὸ τύχης ῥιπτοῦντος αὐτοῦ ἔλθῃ εἰς τὸν
            κόλπον ἰσχάς; ἄρας κατάφαγε· μέχρι τοσούτου γὰρ ἔστι καὶ ἰσχάδα τιμῆσαι. ἵνα δὲ
              κ<del>ρ</del>ύψω καὶ ἄλλον ἀνατρέψω ἢ ὑπʼ ἄλλου ἀνατραπῶ καὶ κολακεύσω τοὺς εἰσιόντας,
            οὐκ ἀξία οὔτʼ ἰσχὰς οὔτʼ ἄλλο τι τῶν οὐκ ἀγαθῶν, ἅ με ἀναπεπείκασιν οἱ φιλόσοφοι μὴ
            δοκεῖν ἀγαθὰ εἶναι.</p>
          <p>δείκνυέ μοι τὰς μαχαίρας τῶν δορυφόρων. <milestone unit="section" n="25"/>
            <q>ἰδοῦ, ἡλίκαι εἰσὶ καὶ πῶς ὀξεῖαι.</q> τί οὖν ποιοῦσιν αἱ μεγάλαι αὗται μάχαιραι καὶ
            ὀξεῖαι; <milestone unit="section" n="26"/>
            <q>ἀποκτ<del>ε</del>ιννύουσιν.</q> πυρετὸς δὲ τί ποιεῖ; <q>ἄλλο οὐδέν.</q> κεραμὶς δὲ τί
            ποιεῖ; <q>ἄλλο οὐδέν.</q> θέλεις οὖν πάντα ταῦτα θαυμάζω καὶ προσκυνῶ καὶ δοῦλος πάντων
            περιέρχωμαι; <milestone unit="section" n="27"/> μὴ γένοιτο· ἀλλʼ ἅπαξ μαθών, ὅτι τὸ
            γενόμενον καὶ φθαρῆναι δεῖ, ἵνα ὁ κόσμος μὴ ἵστηται μηδʼ ἐμποδίζηται, οὐκέτι διαφέρομαι,
            πότερον πυρετὸς αὐτὸ ποιήσει ἢ κεραμὶς ἢ στρατιώτης, ἀλλʼ εἰ δεῖ συγκρῖναι, οἶδʼ ὅτι
            ἀπονώτερον αὐτὸ καὶ ταχύτερον ὁ στρατιώτης ποιήσει. <milestone unit="section" n="28"/>
            ὅταν οὖν μήτε φοβῶμαί τι ὧν διαθεῖναί με δύναται μήτʼ ἐπιθυμῶ τινος ὧν παρασχεῖν, τί ἔτι
            θαυμάζω αὐτόν, τί ἔτι τέθηπα; τί φοβοῦμαι τοὺς δορυφόρους; τί χαίρω, ἄν μοι φιλανθρώπως
            λαλήσῃ καὶ ἀποδέξηταί με, καὶ ἄλλοις διηγοῦμαι, πῶς μοι ἐλάλησεν; <milestone
              unit="section" n="29"/> μὴ γὰρ Σωκράτης ἐστίν, μὴ γὰρ Διογένης, ἵνʼ ὁ ἔπαινος αὐτοῦ
            ἀπόδειξις ᾖ περὶ ἐμοῦ; <milestone unit="section" n="30"/> μὴ γὰρ τὸ ἦθος ἐζήλωκα αὐτοῦ;
            ἀλλὰ τὴν παιδιὰν σῴζων ἔρχομαι πρὸς <del>εμ</del>αὐτὸν καὶ ὑπηρετῶ, μέχρις ἂν ὅτου μηδὲν
            ἀβέλτερον κελεύῃ μηδʼ ἄρρυθμον. ἂν δέ μοι λέγῃ <q>ἄπελθε ἐπὶ Λέοντα τὸν Σαλαμίνιον,</q>
            λέγω αὐτῷ <milestone unit="section" n="31"/>
            <q>ζήτει ἄλλον· ἐγὼ γὰρ οὐκέτι παίζω.</q>
            <q>ἄπαγε αὐτόν.</q> ἀκολουθῶ ἐν παιδιᾷ. <q>ἀλλʼ ἀφαιρεῖταί σου ὁ τράχηλος.</q> ἐκείνου
            δʼ αὐτοῦ ἀεὶ ἐπιμένει, ὑμῶν δὲ τῶν πειθομένων; <q>ἀλλʼ ἄταφος ῥιφήσῃ.</q> εἰ ἐγώ εἰμι ὁ
            νεκρός, ῥιφήσομαι· εἰ δʼ ἄλλος εἰμὶ τοῦ νεκροῦ, κομψότερον λέγε, ὡς ἔχει τὸ πρᾶγμα, καὶ
            μὴ ἐκφόβει με. <milestone unit="section" n="32"/> τοῖς παιδίοις ταῦτα φοβερά ἐστι καὶ
            τοῖς ἀνοήτοις. εἰ δέ τις εἰς φιλοσόφου σχολὴν ἅπαξ εἰσελθὼν οὐκ οἶδεν, τί ἐστιν αὐτός,
            ἄξιός ἐστι φοβεῖσθαι καὶ κολακεύειν ὃ † ὕστερον ἐκολάκευεν· εἰ μήπω μεμάθηκεν, ὅτι οὐκ
            ἔστι σὰρξ οὐδʼ ὀστᾶ οὐδὲ νεῦρα, ἀλλὰ τὸ τούτοις χρώμενον, τὸ καὶ διοικοῦν καὶ
            παρακολουθοῦν ταῖς φαντασίαις.</p>
          <milestone unit="section" n="33"/>
          <p>ναί· ἀλλʼ οἱ λόγοι οὗτοι καταφρονητὰς ποιοῦσι τῶν νόμων. — καὶ ποῖοι μᾶλλον λόγοι
            πειθομένους παρέχουσι τοῖς νόμοις τοὺς χρωμένους; νόμος δʼ οὐκ ἔστι τὰ ἐπὶ μωρῷ.
              <milestone unit="section" n="34"/> καὶ ὅμως ὅρα, πῶς καὶ πρὸς τούτους ὡς δεῖ ἔχοντας
            παρασκευάζουσιν, οἵ γε διδάσκουσιν μηδενὸς ἀντιποιεῖσθαι πρὸς αὐτούς, ἐν οἷς ἂν ἡμᾶς
            νικῆσαι δύνωνται. <milestone unit="section" n="35"/> περὶ τὸ σωμάτιον διδάσκουσιν
            ἐξίστασθαι, περὶ τὴν κτῆσιν ἐξίστασθαι, περὶ τὰ τέκνα, γονεῖς <del>δʼ</del>, ἀδελφούς,
            πάντων παραχωρεῖν, πάντα ἀφιέναι· μόνα τὰ δόγματα ὑπεξαιροῦνται, ἃ καὶ ὁ Ζεὺς ἐξαίρετα
            ἑκάστου εἶναι ἠθέλησεν. <milestone unit="section" n="36"/> ποία ἐνθάδε παρανομία, ποία
            ἀβελτερία; ὅπου κρείττων εἶ καὶ ἰσχυρότερος, ἐκεῖ σοι ἐξίσταμαι· ὅπου πάλιν ἐγὼ
            κρείττων, σὺ παραχώρει μοι. ἐμοὶ γὰρ μεμέληκεν, σοὶ δʼ οὔ. <milestone unit="section"
              n="37"/> σοὶ μέλει, πῶς ἐν ὀρθοστρώτοις οἰκῇς, ἔτι πῶς παῖδές σοι καὶ πιλλᾶτοι
            διακονῶσιν, πῶς ἐσθῆτα περίβλεπτον φορῇς, πῶς κυνηγοὺς πολλοὺς ἔχῃς, πῶς κιθαρῳδούς,
            τραγῳδούς. <milestone unit="section" n="38"/> μή τι ἀντιποιοῦμαι; μή τι οὖν δογμάτων σοι
            μεμέληκε; μή τι τοῦ λόγου τοῦ σεαυτοῦ; μή τι οἶδας, ἐκ τίνων μορίων συνέστηκεν, πῶς
            συνάγεται, τίς ἡ διάρθρωσις αὐτοῦ, τίνας ἔχει δυνάμεις καὶ ποίας τινάς; <milestone
              unit="section" n="39"/> τί οὖν ἀγανακτεῖς, εἰ ἄλλος ἐν τούτοις σου πλέον ἔχει ὁ
            μεμελετηκώς; — ἀλλὰ ταῦτʼ ἔστι τὰ μέγιστα. — καὶ τίς σε κωλύει περὶ ταῦτʼ ἀναστρέφεσθαι
            καὶ τούτων ἐπιμελεῖσθαι; τίς δὲ μείζονα ἔχει παρασκευὴν βιβλίων, εὐσχολίας, τῶν
            ὠφελησόντων; μόνον ἀπόνευσόν ποτε ἐπὶ ταῦτα, <milestone unit="section" n="40"/>
            ἀπόνειμον κἂν ὀλίγον χρόνον τῷ σαυτοῦ ἡγεμονικῷ· σκέψαι τί ποτʼ ἔχεις τοῦτο καὶ πόθεν
            ἐληλυθός, τὸ πᾶσιν τοῖς ἄλλοις χρώμενον, πάντα τἆλλα δοκιμάζον, ἐκλεγόμενον,
            ἀπεκλεγόμενον. <milestone unit="section" n="41"/> μέχρι δʼ ἂν οὗ περὶ τὰ ἐκτὸς
            ἀναστρέφῃ, ἐκεῖνα ἕξεις οἷα οὐδείς, τοῦτο δʼ οἷον αὐτὸ ἔχειν θέλεις, ῥυπαρὸν καὶ
            ἀτημέλητον.</p>
        </div>
        <div n="8" type="chapter">
          <head>πρὸς τοὺς ταχέως ἐπὶ τὸ σχῆμα τῶν φιλοσόφων ἐπιπηδῶντας.</head>
          <milestone unit="section" n="1"/>
          <p>μηδέποτʼ ἀπὸ τῶν κοινῶν τινα μήτʼ ἐπαινέσητε μήτε ψέξητε μήτε τέχνην τινὰ ἢ ἀτεχνίαν
            προσμαρτυρήσητε· καὶ ἅμα μὲν προπετείας ἑαυτοὺς ἀπαλλάξετε, ἅμα δὲ κακοηθείας.
              <milestone unit="section" n="2"/>
            <q>οὗτος ταχέως λούεται.</q> κακῶς οὖν ποιεῖ; οὐ πάντως. <milestone unit="section" n="3"
            /> ἀλλὰ τί; ταχέως λούεται. — πάντα οὖν καλῶς γίνεται; — οὐδαμῶς· ἀλλὰ τὰ μὲν ἀπὸ
            δογμάτων ὀρθῶν καλῶς, τὰ δʼ ἀπὸ μοχθηρῶν μοχθηρῶς. σὺ δὲ μέχρις ἂν καταμάθῃς τὸ δόγμα,
            ἀφʼ οὗ τις ποιεῖ ἕκαστα, μήτʼ ἐπαίνει τὸ ἔργον μήτε ψέγε. <milestone unit="section"
              n="4"/> δόγμα δʼ ἐκ τῶν ἐκτὸς οὐ ῥᾳδίως κρίνεται. <q>οὗτος τέκτων ἐστίν.</q> διὰ τί;
              <q>χρῆται σκεπάρνῳ.</q> τί οὖν τοῦτο; <q>οὗτος μουσικός· ᾁδει γάρ.</q> καὶ τί τοῦτο;
              <q>οὗτος φιλόσοφος.</q> διὰ τί; <milestone unit="section" n="5"/>
            <q>τρίβωνα γὰρ ἔχει καὶ κόμην.</q> οἱ δʼ ἀγύρται τί ἔχουσιν; διὰ τοῦτο, ἂν ἀσχημονοῦντά
            τις ἴδῃ τινὰ αὐτῶν, εὐθὺς λέγει <q>ἰδοὺ ὁ φιλόσοφος τί ποιεῖ.</q> ἔδει δʼ ἀφʼ ὧν
            ἠσχημόνει μᾶλλον λέγειν αὐτὸν μὴ εἶναι φιλόσοφον. <milestone unit="section" n="6"/> εἰ
            μὲν γὰρ αὕτη ἐστὶν ἡ τοῦ φιλοσόφου πρόληψις καὶ ἐπαγγελία, ἔχειν τρίβωνα καὶ κόμην,
            καλῶς ἂν ἔλεγον· εἰ δʼ ἐκείνη μᾶλλον, ἀναμάρτητον εἶναι, διὰ τί οὐχὶ διὰ τὸ μὴ πληροῦν
            τὴν ἐπαγγελίαν ἀφαιροῦνται αὐτὸν τῆς προσηγορίας; <milestone unit="section" n="7"/>
            οὕτως γὰρ καὶ ἐπὶ τῶν ἄλλων τεχνῶν. ὅταν ἴδῃ τις κακῶς πελεκῶντα, οὐ λέγει <q>τί ὄφελος
              τεκτονικῆς; ἰδοὺ οἱ τέκτονες οἷα ποιοῦσι κακά,</q> ἀλλὰ πᾶν τοὐναντίον λέγει <q>οὗτος
              οὐκ ἔστι τέκτων, πελεκᾷ γὰρ κακῶς.</q>
            <milestone unit="section" n="8"/> ὁμοίως κἂν ᾁδοντός τινος ἀκούσῃ κακῶς, οὐ λέγει
              <q>ἰδοὺ πῶς ᾁδουσιν οἱ μουσικοί,</q> ἀλλὰ μᾶλλον <milestone unit="section" n="9"/>
            <q>οὗτος <del>ὅτι</del> οὐκ ἔστι μουσικός.</q> ἐπὶ φιλοσοφίας δὲ μόνης τοῦτο πάσχουσιν·
            ὅταν τινὰ ἴδωσι παρὰ τὸ ἐπάγγελμα τὸ τοῦ φιλοσόφου ποιοῦντα, οὐχὶ τῆς προσηγορίας
            ἀφαιροῦνται αὐτόν, ἀλλὰ θέντες εἶναι φιλόσοφον, εἶτʼ ἀπʼ αὐτοῦ τοῦ γινομένου λαβόντες,
            ὅτι ἀσχημονεῖ, ἐπάγουσι μηδὲν ὄφελος εἶναι τοῦ φιλοσοφεῖν. τί οὖν τὸ αἴτιον; <milestone
              unit="section" n="10"/> ὅτι τὴν μὲν τοῦ τέκτονος πρόληψιν πρεσβεύομεν καὶ τὴν τοῦ
            μουσικοῦ καὶ ὡσαύτως τῶν ἄλλων τεχνιτῶν, τὴν τοῦ φιλοσόφου δʼ οὔ, ἀλλʼ ἅτε συγκεχυμένην
            καὶ ἀδιάρθρωτον ἀπὸ τῶν ἐκτὸς μόνον κρίνομεν. <milestone unit="section" n="11"/> καὶ
            ποία ἄλλη τέχνη ἀπὸ σχήματος ἀναλαμβάνεται καὶ κόμης, οὐχὶ δὲ καὶ θεωρήματα ἔχει καὶ
            ὕλην καὶ τέλος; <milestone unit="section" n="12"/> τίς οὖν ὕλη τοῦ φιλοσόφου; μὴ τρίβων;
            οὔ, ἀλλὰ ὁ λόγος. τί τέλος; μή τι φορεῖν τρίβωνα; οὔ, ἀλλὰ τὸ ὀρθὸν ἔχειν τὸν λόγον.
            ποῖα θεωρήματα; μή τι τὰ περὶ τοῦ πῶς πώγων μέγας γίνεται ἢ κόμη βαθεῖα; ἀλλὰ μᾶλλον ἃ
            Ζήνων λέγει, γνῶναι τὰ τοῦ λόγου στοιχεῖα, ποῖόν τι ἕκαστον αὐτῶν ἐστι καὶ πῶς
            ἁρμόττεται πρὸς ἄλληλα καὶ ὅσα τούτοις ἀκόλουθά ἐστιν. <milestone unit="section" n="13"
            /> οὐ θέλεις οὖν ἰδεῖν πρῶτον, εἰ πληροῖ τὴν ἐπαγγελίαν ἀσχημονῶν, καὶ οὕτως τῷ
            ἐπιτηδεύματι ἐγκαλεῖν; νῦν δʼ, αὐτὸς ὅταν σωφρονῇς, ἐξ ὧν ποιεῖν σοι δοκεῖ κακῶς, λέγεις
              <q>ὅρα τὸν φιλόσοφον</q> (ὡς οὐ πρέποντος λέγειν τὸν ταῦτα ποιοῦντα φιλόσοφον) καὶ
            πάλιν <q>τοῦτο φιλόσοφός ἐστιν.</q>
            <q>ὅρα</q> δὲ <q>τὸν τέκτονα</q> οὐ λέγεις, ὅταν μοιχεύοντά τινα γνῷς ἢ λιχνεύοντα ἴδῃς,
            οὐδὲ <milestone unit="section" n="14"/>
            <q>ὅρα τὸν μουσικόν.</q> οὕτως ἐπὶ ποσὸν αἰσθάνῃ καὶ αὐτὸς τῆς ἐπαγγελίας τοῦ φιλοσόφου,
            ἀπολισθάνεις δὲ καὶ συγχέῃ ὑπὸ ἀμελετησίας. <milestone unit="section" n="15"/></p>
          <p>ἀλλὰ καὶ αὐτοὶ οἱ καλούμενοι φιλόσοφοι ἀπὸ τῶν κοινῶν τὸ πρᾶγμα μετίασιν· εὐθὺς
            ἀναλαβόντες τρίβωνα καὶ πώγωνα καθέντες φασὶν <q>ἐγὼ φιλόσοφός εἰμι.</q>
            <milestone unit="section" n="16"/> οὐδεὶς δʼ ἐρεῖ <q>ἐγὼ μουσικός εἰμι,</q> ἂν πλῆκτρον
            καὶ κιθάραν ἀγοράσῃ, οὐδʼ <q>ἐγὼ χαλκεύς εἰμι,</q> ἂν πιλίον καὶ περίζωμα περιθῆται,
            ἀλλʼ ἁρμόζεται μὲν τὸ σχῆμα πρὸς τὴν τέχνην, ἀπὸ τῆς τέχνης δὲ τὸ ὄνομα, οὐκ ἀπὸ τοῦ
            σχήματος ἀναλαμβάνουσιν. <milestone unit="section" n="17"/> διὰ τοῦτο καλῶς Εὐφράτης
            ἔλεγεν ὅτι <q>ἐπὶ πολὺ ἐπειρώμην λανθάνειν φιλοσοφῶν καὶ ἦν μοι,</q> φησίν, <q>τοῦτο
              ὠφέλιμον. πρῶτον μὲν γὰρ ᾔδειν, ὅσα καλῶς ἐποίουν, ὅτι οὐ διὰ τοὺς θεατὰς ἐποίουν,
              ἀλλὰ διʼ ἐμαυτόν· ἤσθιον ἐμαυτῷ καλῶς, κατεσταλμένον εἶχον τὸ βλέμμα, τὸν περίπατον·
              πάντα ἐμαυτῷ καὶ θεῷ. <milestone unit="section" n="18"/> εἶτα ὥσπερ μόνος ἠγωνιζόμην,
              οὕτως μόνος καὶ ἐκινδύνευον· οὐδὲν ἐμοὶ δράσαντι τὸ αἰσχρὸν ἢ ἀπρεπὲς τὸ τῆς
              φιλοσοφίας ἐκινδυνεύετο, οὐδʼ ἔβλαπτον τοὺς πολλοὺς ὡς φιλόσοφος ἁμαρτάνων. <milestone
                unit="section" n="19"/> διὰ τοῦτο οἱ μὴ εἰδότες μου τὴν ἐπιβολὴν ἐθαύμαζον, πῶς πᾶσι
              φιλοσόφοις χρώμενος καὶ συζῶν αὐτὸς οὐκ ἐφιλοσόφουν. <milestone unit="section" n="20"
              /> καὶ τί κακόν, ἐν οἷς ἐποίουν ἐπιγιγνώσκεσθαι τὸν φιλόσοφον, ἐν δὲ τοῖς συμβόλοις
              μή;</q> βλέπε, πῶς ἐσθίω, πῶς πίνω, πῶς καθεύδω, πῶς ἀνέχομαι, πῶς ἀπέχομαι, πῶς
            συνεργῶ, πῶς ὀρέξει χρῶμαι, πῶς ἐκκλίσει, πῶς τηρῶ τὰς σχέσεις τὰς φυσικὰς ἢ ἐπιθέτους
            ἀσυγχύτως καὶ ἀπαραποδίστως· ἐκεῖθέν με κρῖνε, εἰ δύνασαι. <milestone unit="section"
              n="21"/> εἰ δʼ οὕτως κωφὸς εἶ καὶ τυφλός, ἵνα μηδὲ τὸν Ἥφαιστον ὑπολαμβάνῃς καλὸν
            χαλκέα, ἂν μὴ τὸ πιλίον ἴδῃς περὶ τὴν κεφαλὴν περικείμενον, τί κακὸν ὑφʼ οὕτως ἠλιθίου
            κριτοῦ ἀγνοεῖσθαι;</p>
          <milestone unit="section" n="22"/>
          <p>οὕτως ἐλάνθα νε παρὰ τοῖς πλείστοις Σωκράτης καὶ ἤρχοντο πρὸς αὐτὸν ἀξιοῦντες
            φιλοσόφοις συσταθῆναι. <milestone unit="section" n="23"/> μή τι οὖν ἠγανάκτει ὡς ἡμεῖς
            καὶ ἔλεγεν <q>ἐγὼ δέ σοι οὐ φαίνομαι φιλόσοφος;;</q> ἀλλʼ ἀπῆγεν καὶ συνίστα ἑνὶ
            ἀρκούμενος τῷ εἶναι φιλόσοφος, χαίρων δὲ καί, ὅτι μὴ δοκῶν οὐκ ἐδάκνετο· ἐμέμνητο γὰρ
            τοῦ ἰδίου ἔργου. <milestone unit="section" n="24"/> τί ἔργον καλοῦ καὶ ἀγαθοῦ; μαθητὰς
            πολλοὺς ἔχειν; οὐδαμῶς. ὄψονται οἱ περὶ τοῦτο ἐσπουδακότες. ἀλλὰ θεωρήματα δύσκολα
            ἀκριβοῦν; ὄψονται καὶ περὶ τούτων ἄλλοι. <milestone unit="section" n="25"/> ποῦ οὖν
            αὐτὸς καὶ ἦν τις καὶ εἶναι ἤθελεν; ὅπου βλάβη καὶ ὠφέλεια. <q>εἴ μέ τις,</q> φησίν,
              <q>βλάψαι δύναται, ἐγὼ οὐδὲν ποιῶ· εἰ ἄλλον περιμένω, ἵνα με ὠφελήσῃ, ἐγὼ οὐδέν εἰμι.
              θέλω τι καὶ οὐ γίνεται· ἐγὼ ἀτυχής εἰμι.</q>
            <milestone unit="section" n="26"/> εἰς τοσοῦτο σκάμμα προεκαλεῖτο πάντα ὁντιναοῦν καὶ
            οὐκ ἄν μοι δοκεῖ ἐκστῆναι οὐδενί — τί δοκεῖτε; καταγγέλλων καὶ λέγων <q>ἐγὼ τοιοῦτός
              εἰμι;</q> μὴ γένοιτο, ἀλλὰ ὢν τοιοῦτος. <milestone unit="section" n="27"/> πάλιν γὰρ
            τοῦτο μωροῦ καὶ ἀλαζόνος <q>ἐγὼ ἀπαθής εἰμι καὶ ἀτάραχος· μὴ ἀγνοεῖτε, ὦ ἄνθρωποι, ὅτι
              ὑμῶν κυκωμένων καὶ θορυβουμένων περὶ τὰ μηδενὸς ἄξια μόνος ἐγὼ ἀπήλλαγμαι πάσης
              ταραχῆς.</q>
            <milestone unit="section" n="28"/> οὕτως οὐκ ἀρκεῖ σοι τὸ μηδὲν ἀλγεῖν, ἂν μὴ κηρύσσῃς
              <q>συνέλθετε πάντες οἱ ποδαγρῶντες, οἱ κεφαλαλγοῦντες, οἱ πυρέσσοντες, οἱ χωλοί, οἱ
              τυφλοί, καὶ ἴδετέ με ἀπὸ παντὸς πάθους ὑγιᾶ;</q>
            <milestone unit="section" n="29"/> τοῦτο κενὸν καὶ φορτικόν, εἰ μή τι<del>ς</del> ὡς ὁ
            Ἀσκληπιὸς εὐθὺς ὑποδεῖξαι δύνασαι, πῶς θεραπεύοντες εὐθὺς ἔσονται ἄνοσοι κἀκεῖνοι, καὶ
            εἰς τοῦτο φέρεις παράδειγμα τὴν ὑγίειαν τὴν σεαυτοῦ. <milestone unit="section" n="30"
            /></p>
          <p>τοιοῦτος γάρ τίς ἐστιν ὁ Κυνικὸς τοῦ σκήπτρου καὶ διαδήματος ἠξιωμένος παρὰ τοῦ Διὸς
            καὶ λέγων <q>ἵνʼ ἴδητε, ὦ ἄνθρωποι, ὅτι τὴν εὐδαιμονίαν καὶ ἀταραξίαν οὐχ ὅπου ἐστὶ
              ζητεῖτε, <milestone unit="section" n="31"/> ἀλλʼ ὅπου μή ἐστιν, ἰδοὺ ἐγὼ ὑμῖν
              παράδειγμα ὑπὸ τοῦ θεοῦ ἀπέσταλμαι μήτε κτῆσιν ἔχων μήτε οἶκον μήτε γυναῖκα μήτε
              τέκνα, ἀλλὰ μηδʼ ὑπόστρωμα μηδὲ χιτῶνα μηδὲ σκεῦος· καὶ ἴδετε, πῶς ὑγιαίνω· πειράθητέ
              μου κἂν ἴδητε ἀτάραχον, ἀκούσατε τὰ φάρμακα καὶ ὑφʼ ὧν ἐθεραπεύθην.</q>
            <milestone unit="section" n="32"/> τοῦτο γὰρ ἤδη καὶ φιλάνθρωπον καὶ γενναῖον. ἀλλʼ
            ὁρᾶτε, τίνος ἔργον ἐστίν· τοῦ Διὸς ἢ ὃν ἂν ἐκεῖνος ἄξιον κρίνῃ ταύτης τῆς ὑπηρεσίας, ἵνα
            μηδαμοῦ μηδὲν παραγυμνώσῃ πρὸς τοὺς πολλούς, διʼ οὗ τὴν μαρτυρίαν τὴν αὑτοῦ, ἣν τῇ ἀρετῇ
            μαρτυρεῖ καὶ τῶν ἐκτὸς καταμαρτυρεῖ, αὐτὸς ἄκυρον ποιήσῃ· <quote rend="blockquote"
              ><lb/>οὔτʼ ὠχρήσαντα χρόα κάλλιμον οὔτε παρειῶν <lb/>δάκρυʼ ὀμορξάμενον.</quote>
            <milestone unit="section" n="33"/> καὶ οὐ μόνον ταῦτα, ἀλλʼ οὐδὲ ποθοῦντά τι ἢ
            ἐπιζητοῦντα, ἄνθρωπον ἢ τόπον ἢ διαγωγήν, ὡς τὰ παιδία τὸν τρυγητὸν ἢ τὰς ἀργίας, αἰδοῖ
            πανταχοῦ κεκοσμημένον, ὡς οἱ ἄλλοι τοίχοις καὶ θύραις καὶ θυρωροῖς.</p>
          <milestone unit="section" n="34"/>
          <p>νῦν δʼ αὐτὸ μόνον κινηθέντες πρὸς φιλοσοφίαν, ὡς οἱ κακοστόμαχοι πρός τι βρωμάτιον, ὃ
            μετὰ μικρὸν σικχαίνειν μέλλουσιν, εὐθὺς ἐπὶ τὸ σκῆπτρον, ἐπὶ τὴν βασιλείαν. καθεῖκε τὴν
            κόμην, ἀνείληφε τρίβωνα, γυμνὸν δεικνύει τὸν ὦμον, μάχεται τοῖς ἀπαντῶσιν κἂν ἐν φαινόλῃ
            τινὰ ἴδῃ, μάχεται αὐτῷ. <milestone unit="section" n="35"/> ἄνθρωπε, χειμάσκησον πρῶτον·
            ἰδοῦ σου τὴν ὁρμήν, μὴ κακοστομάχου ἢ κισσώσης γυναικός ἐστιν. ἀγνοεῖσθαι μελέτησον
            πρῶτον, τίς εἶ· σαυτῷ φιλοσόφησον ὀλίγον χρόνον. <milestone unit="section" n="36"/>
            οὕτως καρπὸς γίνεται· κατορυγῆναι δεῖ εἰς χρόνον τὸ σπέρμα, κρυφθῆναι, κατὰ μικρὸν
            αὐξηθῆναι, ἵνα τελεσφορήσῃ. ἂν δὲ πρὸ τοῦ γόνυ φῦσαι τὸν στάχυν ἐξενέγκῃ, ἀτελές ἐστιν,
            ἐκ κήπου Ἀδωνιακοῦ. <milestone unit="section" n="37"/> τοιοῦτον εἶ καὶ σὺ φυτάριον·
            θᾶττον τοῦ δέοντος ἤνθηκας, ἀποκαύσει σε ὁ χειμών. <milestone unit="section" n="38"/>
            ἰδοῦ, τί λέγουσιν οἱ γεωργοὶ περὶ τῶν σπερμάτων, ὅταν πρὸ ὥρας θερμασίαι γένωνται.
            ἀγωνιῶσιν, μὴ ἐξυβρίσῃ τὰ σπέρματα, εἶτα αὐτὰ πάγος εἷς λαβὼν ἐξελέγξῃ. <milestone
              unit="section" n="39"/> ὅρα καὶ σύ, ἄνθρωπε· ἐξύβρικας, ἐπιπεπήδηκας δοξαρίῳ πρὸ ὥρας·
            δοκεῖς τις εἶναι, μωρὸς παρὰ μωροῖς· ἀποπαγήσῃ, μᾶλλον δʼ ἀποπέπηγας ἤδη ἐν τῇ ῥίζῃ
            κάτω, τὰ δʼ ἄνω σου μικρὸν ἔτι ἀνθεῖ καὶ διὰ τοῦτο δοκεῖς ἔτι ζῆν καὶ θάλλειν.
              <milestone unit="section" n="40"/> ἄφες ἡμᾶς γε κατὰ φύσιν πεπανθῆναι. τί ἡμᾶς
            ἀποδύεις, τί βιάζῃ; οὔπω δυνάμεθα ἐνεγκεῖν τὸν ἀέρα. ἔασον τὴν ῥίζαν αὐξηθῆναι, εἶτα
            γόνυ λαβεῖν τὸ πρῶτον, εἶτα τὸ δεύτερον, εἶτα τὸ τρίτον· εἶθʼ οὕτως ὁ καρπὸς ἐκβιάσεται
            τὴν φύσιν, κἂν ἐγὼ μὴ θέλω. <milestone unit="section" n="41"/> τίς γὰρ ἐγκύμων γενόμενος
            καὶ πλήρης τηλικούτων δογμάτων οὐχὶ αἰσθάνεταί τε τῆς αὑτοῦ παρασκευῆς καὶ ἐπὶ τὰ
            κατάλληλα ἔργα ὁρμᾷ; <milestone unit="section" n="42"/> ἀλλὰ ταῦρος μὲν οὐκ ἀγνοεῖ τὴν
            αὑτοῦ φύσιν καὶ παρασκευήν, ὅταν ἐπιφανῇ τι θηρίον, οὐδʼ ἀναμένει τὸν προτρεψόμενον,
            οὐδὲ κύων, ὅταν ἴδῃ τι τῶν ἀγρίων ζῴων· <milestone unit="section" n="43"/> ἐγὼ δʼ ἂν
            ἴσχω τὴν ἀνδρὸς ἀγαθοῦ παρασκευήν, ἐκδέξομαι, ἵνα με σὺ παρασκευάσῃς ἐπὶ τὰ οἰκεῖα ἔργα;
            νῦν δʼ οὔπω ἔχω, πίστευσόν μοι. τί οὖν με πρὸ ὥρας ἀποξηρᾶναι θέλεις, ὡς αὐτὸς
            ἐξηράνθης;</p>
        </div>
        <div n="9" type="chapter">
          <head>πρὸς τὸν εἰς ἀναισχυντίαν μεταβληθέντα.</head>
          <milestone unit="section" n="1"/>
          <p>ὅταν ἄλλον ἴδῃς ἄρχοντα, ἀντίθες, ὅτι σὺ ἔχεις τὸ μὴ δεῖσθαι ἀρχῆς· ὅταν ἄλλον
            πλουτοῦντα, ἰδοῦ, τί ἀντὶ τούτου ἔχεις. <milestone unit="section" n="2"/> εἰ μὲν γὰρ
            μηδὲν ἔχεις ἀντʼ αὐτοῦ, ἄθλιος εἶ· εἰ δʼ ἔχεις τὸ μὴ χρείαν ἔχειν πλούτου, γίγνωσκε, ὅτι
            πλεῖον ἔχεις καὶ πολλῷ πλείονος ἄξιον. ἄλλος γυναῖκα εὔμορφον, <milestone unit="section"
              n="3"/> σὺ τὸ μὴ ἐπιθυμεῖν εὐμόρφου γυναικός. μικρά σοι δοκεῖ ταῦτα; καὶ πόσου ἂν
            τιμήσαιντο οὗτοι αὐτοὶ οἱ πλουτοῦντες καὶ ἄρχοντες καὶ μετʼ εὐμόρφων διαιτώμενοι
            δύνασθαι πλούτου καταφρονεῖν καὶ ἀρχῶν καὶ αὐτῶν τούτων τῶν γυναικῶν, ὧν ἐρῶσιν καὶ ὧν
            τυγχάνουσιν; <milestone unit="section" n="4"/> ἀγνοεῖς οἷόν τί ἐστι δίψος πυρέσσοντος;
            οὐδὲν ὅμοιον ἔχει τῷ τοῦ ὑγιαίνοντος. ἐκεῖνος πιὼν ἀποπέπαυται· ὁ δὲ πρὸς ὀλίγον ἡσθεὶς
            ναυτιᾷ, χολὴν αὐτὸ ποιεῖ ἀντὶ ὕδατος, ἐμεῖ, στροφοῦται, διψῇ σφοδρότερον. <milestone
              unit="section" n="5"/> τοιοῦτόν ἐστι μετʼ ἐπιθυμίας πλουτεῖν, μετʼ ἐπιθυμίας ἄρχειν,
            μετʼ ἐπιθυμίας καλῇ συγκαθεύδειν· ζηλοτυπία πρόσεστιν, φόβος τοῦ στερηθῆναι, αἰσχροὶ
            λόγοι, αἰσχρὰ ἐνθυμήματα, ἔργα ἀσχήμονα.</p>
          <p>καὶ τί, φησίν, ἀπολλύω; <milestone unit="section" n="6"/> — ἄνθρωπε, ὑπῆρχες αἰδήμων
            καὶ νῦν οὐκέτι εἶ· οὐδὲν ἀπολώλεκας; ἀντὶ Χρυσίππου καὶ Ζήνωνος Ἀριστείδην ἀναγιγνώσκεις
            καὶ Εὐηνόν· οὐδὲν ἀπολώλεκας; ἀντὶ Σωκράτους καὶ Διογένους τεθαύμακας τὸν πλείστας
            διαφθεῖραι καὶ ἀναπεῖσαι δυνάμενον. <milestone unit="section" n="7"/> καλὸς εἶναι θέλεις
            καὶ πλάσσεις σεαυτὸν μὴ ὢν καὶ ἐσθῆτα ἐπιδεικνύειν θέλεις στιλπνήν, ἵνα τὰς γυναῖκας
            ἐπιστρέφῃς, κἄν που μυραφίου ἐπιτύχῃς, μακάριος εἶναι δοκεῖς. <milestone unit="section"
              n="8"/> πρότερον δʼ οὐδὲ ἐνεθυμοῦ τι τούτων, ἀλλὰ ποῦ εὐσχήμων λόγος, ἀνὴρ ἀξιόλογος,
            ἐνθύμημα γενναῖον. τοιγαροῦν ἐκάθευδες ὡς ἀνήρ, προῄεις ὡς ἀνήρ, ἐσθῆτα ἐφόρεις
            ἀνδρικήν, λόγους ἐλάλεις πρέποντας ἀνδρὶ ἀγαθῷ· εἶτά μοι λέγεις <milestone
              unit="section" n="9"/>
            <q>οὐδὲν ἀπώλεσα;</q> οὕτως οὐδὲν ἄλλο ἢ κέρμα ἀπολλύουσιν ἄνθρωποι; αἰδὼς οὐκ
            ἀπόλλυται, εὐσχημοσύνη οὐκ ἀπόλλυται; ἢ οὐκ ἔστι ζημιωθῆναι ταῦτα ἀπολέσαντα; σοὶ μὲν οὖ
              <milestone unit="section" n="10"/> ν δοκεῖ τάχα τούτων οὐδὲν οὐκέτι εἶναι ζημία· ἦν δέ
            ποτε χρόνος, ὅτε μόνην αὐτὴν ὑπελογίζου καὶ ζημίαν καὶ βλάβην, ὅτε ἠγωνίας, μή τις
            ἐκσείσῃ σε τούτων τῶν λόγων καὶ ἔργων.</p>
          <milestone unit="section" n="11"/>
          <p>ἰδού, ἐκσέσεισαι ὑπʼ ἄλλου μὲν οὐδενός, ὑπὸ σαυτοῦ δέ. μαχέσθητι σαυτῷ, ἀφελοῦ σαυτὸν
            εἰς εὐσχημοσύνην, εἰς αἰδῶ, εἰς ἐλευθερίαν. <milestone unit="section" n="12"/> εἴ σοί
            τίς που ἔλεγεν περὶ ἐμοῦ ταῦτα, ὅτι μέ τις μοιχεύειν ἀναγκάζει, ὅτι ἐσθῆτα φορεῖν
            τοιαύτην, ὅτι μυρίζεσθαι, οὐκ ἂν ἀπελθὼν αὐτόχειρ ἐγένου τούτου τοῦ ἀνθρώπου τοῦ οὕτως
            μοι παραχρωμένου; <milestone unit="section" n="13"/> νῦν οὖν οὐ θέλεις σαυτῷ βοηθῆσαι;
            καὶ πόσῳ ῥᾴων αὕτη ἡ βοήθεια; οὐκ ἀποκτεῖναί τινα δεῖ, οὐ δῆσαι, οὐχ ὑβρίσαι, οὐκ εἰς
            ἀγορὰν προελθεῖν, ἀλλʼ αὐτὸν αὑτῷ λαλῆσαι, τῷ μάλιστα πεισθησομένῳ, πρὸς ὃν οὐδείς ἐστί
            σου πιθανώτερος. <milestone unit="section" n="14"/> καὶ πρῶτον μὲν κατάγνωθι τῶν
            γιγνομένων, εἶτα καταγνοὺς μὴ ἀπογνῷς σεαυτοῦ μηδὲ πάθῃς τὸ τῶν ἀγεννῶν ἀνθρώπων, οἳ
            ἅπαξ ἐνδόντες εἰσάπαν ἐπέδωκαν ἑαυτοὺς καὶ ὡς ὑπὸ ῥεύματος παρεσύρησαν, ἀλλὰ μάθε τὸ τῶν
            παιδοτριβῶν. <milestone unit="section" n="15"/> πέπτωκε τὸ παιδίον· <q>ἀναστάς,</q>
            φησίν, <q>πάλιν πάλαιε, μέχρις ἂν ἰσχυροπο <milestone unit="section" n="16"/> ιηθῇς.</q>
            τοιοῦτόν τι καὶ σὺ πάθε· ἴσθι γάρ, ὅτι οὐδέν ἐστιν εὐαγωγότερον ἀνθρωπίνης ψυχῆς.
            θελῆσαι δεῖ καὶ γέγονεν, διώρθωται· ὡς πάλιν ἀπονυστάσαι καὶ ἀπόλωλεν. ἔσωθεν γάρ ἐστι
            καὶ ἀπώλεια καὶ βοήθεια. <milestone unit="section" n="17"/> — εἶτα τί μοι ἀγαθόν; — καὶ
            τί ζητεῖς τούτου μεῖζον; ἐξ ἀναισχύντου αἰδήμων ἔσῃ, ἐξ ἀκόσμου κόσμιος, ἐξ ἀπίστου
            πιστός, ἐξ ἀκολάστου σώφρων. <milestone unit="section" n="18"/> εἴ τινα ἄλλα τούτων
            μείζονα ζητεῖς, ποίει ἃ ποιεῖς· οὐδὲ θεῶν σέ τις ἔτι σῶσαι δύναται.</p>
        </div>
        <div n="10" type="chapter">
          <head>τίνων δεῖ καταφρονεῖν καὶ πρὸς τίνα διαφέρεσθαι.</head>
          <milestone unit="section" n="1"/>
          <p>ἀπορία πᾶσι τοῖς ἀνθρώποις περὶ τὰ ἐκτὸς γίνεται, ἀμηχανία περὶ τὰ ἐκτός. <q>τί ποιήσω;
              πῶς γένηται; πῶς ἀποβῇ; <milestone unit="section" n="2"/> μὴ τόδε ἀπαντήσῃ, μὴ
              τόδε.</q> πᾶσαι αὗται αἱ φωναὶ περὶ τὰ ἀπροαίρετα στρεφομένων εἰσίν· τίς γὰρ λέγει
              <q>πῶς μὴ συγκατατιθῶμαι τῷ ψεύδει; πῶς μὴ ἀπονεύσω ἀπὸ τοῦ ἀληθοῦς;</q>
            <milestone unit="section" n="3"/> ἐὰν οὕτως ᾖ εὐφυής, ὥστε περὶ τούτων ἀγωνιᾶν, ὑπομνήσω
            αὐτὸν ὅτι <q>τί ἀγωνιᾷς; ἐπὶ σοί ἐστιν· ἀσφαλὴς ἴσθι· μὴ πρὸ τοῦ ἐπάγειν τὸν φυσικὸν
              κανόνα προπήδα ἐν τῷ συγκατατίθεσθαι.</q>
            <milestone unit="section" n="4"/> πάλιν ἂν περὶ ὀρέξεως <del>μὴ</del> ἀγωνιᾷ, μὴ ἀτελὴς
            γένηται καὶ ἀποτευκτική, <milestone unit="section" n="5"/> περὶ ἐκκλίσεως, μὴ
            περιπτωτική, πρῶτον μὲν αὐτὸν καταφιλήσω, ὅτι ἀφεὶς περὶ ἃ οἱ ἄλλοι ἐπτόηνται καὶ τοὺς
            ἐκείνων φόβους περὶ τῶν ἰδίων ἔργων πεφρόντικεν, ὅπου αὐτός ἐστιν· εἶτα ἐρῶ αὐτῷ
              <milestone unit="section" n="6"/>
            <q>εἰ μὴ θέλῃς ὀρέγεσθαι ἀποτευκτικῶς μηδʼ ἐκκλίνειν περιπτωτικῶς, μηδενὸς ὀρέγου τῶν
              ἀλλοτρίων, μηδὲν ἔκκλινε τῶν μὴ ἐπὶ σοί. εἰ δὲ μή, καὶ ἀποτυχεῖν καὶ περιπεσεῖν
              ἀνάγκη.</q>
            <milestone unit="section" n="7"/> ποία ἐνθάδʼ ἀπορία; ποῦ τόπον ἔχει <q>πῶς γένηται;</q>
            καὶ <q>πῶς ἀποβῇ;</q> καὶ <q>μὴ ἀπαντήσῃ τόδε ἢ τόδε;</q></p>
          <p>νῦν οὐχὶ τὸ ἐκβησόμενον ἀπροαίρετον; <milestone unit="section" n="8"/> — ναί. — ἡ δʼ
            οὐσία τοῦ ἀγαθοῦ καὶ κακοῦ ἐστιν ἐν τοῖς προαιρετικοῖς; — ναί. — ἔξεστιν οὖν σοι παντὶ
            τῷ ἀποβάντι χρῆσθαι κατὰ φύσιν; μή τις σε κωλῦσαι δύναται; <milestone unit="section"
              n="9"/> — οὐδείς. — μηκέτι οὖν μοι λέγε <q>πῶς γένηται;</q> ὅπως γὰρ ἂν γένηται, σὺ
            αὐτὸ θήσεις καλῶς καὶ ἔσται σοι τὸ ἀποβὰν εὐτύχημα. <milestone unit="section" n="10"/> ἢ
            τίς ἂν ἦν ὁ Ἡρακλῆς λέγων <q>πῶς μοι μὴ μέγας λέων ἐπιφανῇ μηδὲ μέγας σῦς μηδὲ θηριώδεις
              ἄνθρωποι;</q> καὶ τί σοι μέλει; ἂν μέγας σῦς ἐπιφανῇ, μεῖζον ἆθλον ἀθλήσεις· ἂν κακοὶ
            ἄνθρωποι, κακῶν ἀπαλλάξεις τὴν οἰκουμένην. <milestone unit="section" n="11"/> — ἂν οὖν
            οὕτως ἀποθάνω; — ἀγαθὸς ὢν ἀποθανῇ, γενναίαν πρᾶξιν ἐπιτελῶν ἐπεὶ γὰρ δεῖ πάντως
            ἀποθανεῖν, ἀνάγκη τί ποτε ποιοῦντα εὑρεθῆναι, ἢ γεωργοῦντα ἢ σκάπτοντα ἢ ἐμπορευόμενον ἢ
            ὑπατεύοντα ἢ ἀπεπτοῦντα ἢ διαρροιζόμενον. <milestone unit="section" n="12"/> τί οὖν
            θέλεις ποιῶν εὑρεθῆναι ὑπὸ τοῦ θανάτου; ἐγὼ μὲν τὸ ἐμὸν μέρος ἔργον τί ποτε ἀνθρωπικόν,
            εὐεργετικόν, κοινωφελές, γενναῖον. <milestone unit="section" n="13"/> εἰ δὲ μὴ δύναμαι
            τὰ τηλικαῦτα ποιῶν εὑρεθῆναι, ἐκεῖνό γε τὸ ἀκώλυτον, τὸ διδόμενον, ἐμαυτὸν ἐπανορθῶν,
            ἐξεργαζόμενος τὴν δύναμιν τὴν χρηστικὴν τῶν φαντασιῶν, ἀπάθειαν ἐκπονῶν, ταῖς σχέσεσι τὰ
            οἰκεῖα ἀποδιδούς· εἰ οὕτως εὐτυχής εἰμι, καὶ τοῦ τρίτου τόπου παραπτόμενος, τοῦ περὶ τὴν
            τῶν κριμάτων ἀσφάλειαν.</p>
          <milestone unit="section" n="14"/>
          <p>ἂν μετὰ τούτων με ὁ θάνατος καταλάβῃ, ἀρκεῖ μοι ἂν δύνωμαι πρὸς τὸν θεὸν ἀνατεῖναι τὰς
            χεῖρας, εἰπεῖν ὅτι <q>ἃς ἔλαβον ἀφορμὰς παρὰ σοῦ πρὸς τὸ αἰσθέσθαι σου τῆς διοικήσεως
              καὶ ἀκολουθῆσαι αὐτῇ, τούτων οὐκ ἠμέλησα· οὐ κατῄσχυνά σε τὸ ἐμὸν μέρος. <milestone
                unit="section" n="15"/> ἰδοῦ, πῶς κέχρημαι ταῖς αἰσθήσεσιν, ἰδοῦ, πῶς ταῖς
              προλήψεσιν. μή ποτέ σε ἐμεμψάμην, μή τι τῶν γινομένων τινὶ δυσηρέστησα ἢ ἄλλως
              γενέσθαι ἠθέλησα, μή τι τὰς σχέσεις παρέβην<del>αι</del>; <milestone unit="section"
                n="16"/> † ὅ με σὺ ἐγέννησας, χάριν ἔχω, ὧν ἔδωκας· ἐφʼ ὅσον ἐχρησάμην τοῖς σοῖς,
              ἀρκεῖ μοι. πάλιν αὐτὰ ἀπόλαβε καὶ κατάταξον εἰς ἣν θέλεις χώραν. σὰ γὰρ ἦν πάντα, σύ
              μοι αὐτὰ δέδωκας.</q>
            <milestone unit="section" n="17"/> οὐκ ἀρκεῖ οὕτως ἔχοντα ἐξελθεῖν; καὶ τίς βίων
            κρείττων ἢ εὐσχημονέστερος τοῦ οὕτως ἔχοντος, ποία δὲ καταστροφὴ εὐδαιμονεστέρα;</p>
          <milestone unit="section" n="18"/>
          <p>ἵνα δὲ ταῦτα γένηται, οὐ μικρὰ δέξασθαι οὐδὲ μικρῶν ἀποτυχεῖν. οὐ δύνασαι καὶ ὑπατεῦσαι
            θέλειν καὶ ταῦτα καὶ ἀγροὺς ἔχειν ἐσπουδακέναι καὶ ταῦτα καὶ τῶν δουλαρίων φροντίζειν
            καὶ σεαυτοῦ. <milestone unit="section" n="19"/> ἀλλʼ ἄν τι τῶν ἀλλοτρίων θέλῃς, τὰ σὰ
            ἀπώλετο. αὕτη τοῦ πράγματος ἡ φύσις· προῖκα οὐδὲν γίνεται. <milestone unit="section"
              n="20"/> καὶ τί θαυμαστόν; ἂν ὑπατεῦσαι θέλῃς, ἀγρυπνῆσαί σε δεῖ, περιδραμεῖν, τὰς
            χεῖρας καταφιλῆσαι, πρὸς ταῖς ἀλλοτρίαις θύραις κατασαπῆναι, πολλὰ μὲν εἰπεῖν, πολλὰ δὲ
            πρᾶξαι ἀνελεύθερα, δῶρα πέμψαι πολλοῖς, ξένια καθʼ ἡμέραν ἐνίοις· καὶ τί τὸ γινόμενόν
            ἐστιν; <milestone unit="section" n="21"/> δώδεκα δεσμὰ ῥάβδων καὶ τρὶς ἢ τετράκις ἐπὶ
            βῆμα καθίσαι καὶ κιρκήσια δοῦναι καὶ σπυρίσιν δειπνίσαι. ἢ δειξάτω μοί τις, τί ἐστι παρὰ
            ταῦτα. <milestone unit="section" n="22"/> ὑπὲρ ἀπαθείας οὖν, ὑπὲρ ἀταραξίας, ὑπὲρ τοῦ
            καθεύδοντα καθεύδειν, ἐγρηγορότα ἐγρηγορέναι, μὴ φοβεῖσθαι μηδέν, μὴ ἀγωνιᾶν ὑπὲρ
            μηδενὸς οὐδὲν ἀναλῶσαι θέλεις, οὐδὲν πονῆσαι; <milestone unit="section" n="23"/> ἀλλʼ ἄν
            τι ἀπόληταί σου περὶ ταῦτα γινομένου ἢ ἀναλωθῇ κακῶς ἢ ἄλλος τύχῃ ὧν ἔδει σε τυχεῖν,
            εὐθὺς <del>μὴ</del> δηχθήσῃ ἐπὶ τῷ γενομένῳ; <milestone unit="section" n="24"/> οὐκ
            ἀντιθήσεις, τί ἀντὶ τίνος λαμβάνεις, πόσον ἀντὶ πόσου; ἀλλὰ προῖκα θέλεις τὰ τηλικαῦτα
            λαβεῖν; καὶ πῶς δύνασαι; <milestone unit="section" n="25"/> ἔργον ἔργῳ. οὐ δύνασαι καὶ
            τὰ ἐκτὸς ἔχειν ἐπιμελείας τετυχηκότα καὶ τὸ σαυτοῦ ἡγεμονικόν. εἰ δʼ ἐκεῖνα θέλεις,
            τοῦτο ἄφες· εἰ δὲ μή, οὔτε τοῦτο ἕξεις οὔτʼ ἐκεῖνα, περισπώμενος ἐπʼ ἀμφότερα. εἰ τοῦτο
            θέλεις, ἐκεῖνά σε ἀφεῖναι δεῖ. <milestone unit="section" n="26"/> ἐκχεθήσεται τὸ ἔλαιον,
            ἀπολεῖται τὰ σκευάρια, ἀλλʼ ἐγὼ ἀπαθὴς ἔσομαι. ἐμπρησμὸς ἔσται ἐμοῦ μὴ παρόντος καὶ
            ἀπολεῖται τὰ βιβλία, ἀλλʼ ἐγὼ χρήσομαι ταῖς φαντασίαις κατὰ φύσιν. ἀλλʼ οὐχ ἕξω φαγεῖν.
              <milestone unit="section" n="27"/> εἰ οὕτως τάλας εἰμί, λιμὴν τὸ ἀποθανεῖν. οὗτος δʼ
            ἐστὶν ὁ λιμὴν πάντων, ὁ θάνατος, αὕτη ἡ καταφυγή. διὰ τοῦτο οὐδὲν τῶν ἐν τῷ βίῳ χαλεπόν
            ἐστιν. <milestone unit="section" n="28"/> ὅταν θέλῃς, ἐξῆλθες καὶ οὐ καπνίζῃ. τί οὖν
            ἀγωνιᾷς, τί ἀγρυπνεῖς; οὐχὶ δὲ εὐθὺς ἀναλογισάμενος, ποῦ σου τὸ ἀγαθόν ἐστι καὶ τὸ
            κακόν, λέγεις ὅτι <q>ἐπʼ ἐμοὶ ἀμφότερα· οὔτε τούτου τις ἀφελέσθαι με δύναται οὔτʼ ἐκείνῳ
              ἄκοντα περιβαλεῖν. <milestone unit="section" n="29"/> τί οὖν οὐ ῥέγχω βαλών; τὰ ἐμὰ
              ἀσφαλῶς ἔχει· τὰ ἀλλότρια ὄψεται αὐτὰ ὃς ἂν φέρῃ, ὡς ἂν διδῶται παρὰ τοῦ ἔχοντος
              ἐξουσίαν. <milestone unit="section" n="30"/> τίς εἰμι ὁ θέλων αὐτὰ οὕτως ἔχειν ἢ
              οὕτως; μὴ γάρ μοι δέδοται ἐκλογὴ αὐτῶν; μὴ γὰρ ἐμέ τις αὐτῶν διοικητὴν πεποίηκεν;
              ἀρκεῖ μοι ὧν ἔχω ἐξουσίαν. ταῦτά με δεῖ κάλλιστα παρασκευάσαι, τὰ δʼ ἄλλα ὡς ἂν θέλῃ ὁ
              ἐκείνων κύριος.</q></p>
          <milestone unit="section" n="31"/>
          <p>ταῦτά τις ἔχων πρὸ ὀφθαλμῶν ἀγρυπνεῖ, καὶ στρέφεται ἔνθα καὶ ἔνθα; τί θέλων ἢ τί ποθῶν;
            Πάτροκλον ἢ Ἀντίλοχον ἢ Μενέλαον; πότε γὰρ ἡγήσατο ἀθάνατόν τινα τῶν φίλων; πότε γὰρ οὐκ
            εἶχεν πρὸ ὀφθαλμῶν, ὅτι αὔριον ἢ εἰς τρίτην δεῖ ἢ αὐτὸν ἀποθανεῖν ἢ ἐκεῖνον; <milestone
              unit="section" n="32"/>
            <q>ναί,</q> φησίν, <q>ἀλλʼ ᾤμην, ὅτι ἐκεῖνος ἐπιβιώσεταί μοι καὶ αὐξήσει μου τὸν
              υἱόν.</q> μωρὸς γὰρ ἦς καὶ τὰ ἄδηλα ᾤου. τί οὖν οὐκ ἐγκαλεῖς σεαυτῷ, ἀλλὰ κλαίων
            κάθησαι ὡς τὰ κοράσια; <milestone unit="section" n="33"/>
            <q>ἀλλʼ ἐκεῖνός μοι φαγεῖν παρετίθει.</q> ἔζη γάρ, μωρέ· νῦν δʼ οὐ δύναται. ἀλλʼ
            Αὐτομέδων σοι παραθήσει· ἂν δὲ καὶ Αὐτομέδων ἀποθάνῃ, ἄλλον εὑρήσεις. <milestone
              unit="section" n="34"/> ἂν δʼ ἡ χύτρα, ἐν ᾗ ἥψετό σοι τὸ κρέας, καταγῇ, λιμῷ σε δεῖ
            ἀποθανεῖν, ὅτι μὴ ἔχεις τὴν συνήθη χύτραν; οὐ πέμπεις καὶ ἄλλην καινὴν ἀγοράζεις; <quote
              rend="blockquote"><lb/>οὐ μὲν γάρ τι,</quote>
            <milestone unit="section" n="35"/> φησίν, <quote rend="blockquote"><lb/>κακώτερον ἄλλο
              πάθοιμι.</quote> τοῦτο γάρ σοι κακόν ἐστιν; εἶτʼ ἀφεὶς τοῦτο ἐξελεῖν αἰτιᾷ τὴν μητέρα,
            ὅτι σοι οὐ προεῖπεν, ἵνʼ ὀδυνώμενος ἐξ ἐκείνου διατελῇς; <milestone unit="section"
              n="36"/> τί δοκεῖτε; μὴ ἐπίτηδες ταῦτα συνθεῖναι Ὅμηρον, ἵνʼ ἴδωμεν, ὅτι οἱ
            εὐγενέστατοι, οἱ ἰσχυρότατοι, οἱ πλουσιώτατοι, οἱ εὐμορφότατοι, ὅταν οἷα δεῖ δόγματα μὴ
            ἔχωσιν, οὐδὲν κωλύονται ἀθλιώτατοι εἶναι καὶ δυστυχέστατοι;</p>
        </div>
        <div n="11" type="chapter">
          <head>περὶ καθαριότητος.</head>
          <milestone unit="section" n="1"/>
          <p>ἀμφισβητοῦσί τινες, εἰ ἐν τῇ φύσει τοῦ ἀνθρώπου περιέχεται τὸ κοινωνικόν· ὅμως δʼ αὐτοὶ
            οὗτοι οὐκ ἄν μοι δοκοῦσιν ἀμφισβητῆσαι, ὅτι τό γε καθάριον πάντως περιέχεται καὶ εἴ τινι
            ἄλλῳ καὶ τούτῳ τῶν ζῴων χωρίζεται. <milestone unit="section" n="2"/> ὅταν οὖν ἄλλο τι
            ζῷον ἴδωμεν ἀποκαθαῖρον ἑαυτό, ἐπιλέγειν εἰώθαμεν θαυμάζοντες ὅτι <q>ὡς ἄνθρωπος.</q>
            καὶ πάλιν ἄν τις ἐγκαλῇ τινι ζῴῳ, εὐθὺς εἰώθαμεν ὥσπερ ἀπολογούμενοι λέγειν ὅτι <q>οὐ
              δήπου ἄνθρωπός ἐστιν.</q>
            <milestone unit="section" n="3"/> οὕτως ἐξαίρετόν τι περὶ τὸν ἄνθρωπον εἶναι οἰόμεθα ἀπὸ
            τῶν θεῶν αὐτὸ πρῶτον λαμβάνοντες. ἐπεὶ γὰρ ἐκεῖνοι φύσει καθαροὶ καὶ ἀκήρατοι, ἐφʼ ὅσον
            ἠγγίκασιν αὐτοῖς οἱ ἄνθρωποι κατὰ τὸν λόγον, ἐπὶ τοσοῦτον καὶ τοῦ καθαροῦ καὶ τοῦ
            καθαρίου εἰσὶν ἀνθεκτικοί. <milestone unit="section" n="4"/> ἐπεὶ δʼ ἀμήχανον τὴν οὐσίαν
            αὐτῶν παντάπασιν εἶναι καθαρὰν ἐκ τοιαύτης ὕλης κεκραμένην, ὁ λόγος παραληφθεὶς εἰς τὸ
            ἐνδεχόμενον ταύτην καθάριον ἀποτελεῖν πειρᾶται. <milestone unit="section" n="5"/> πρώτη
            οὖν καὶ ἀνωτάτω καθαρότης ἡ ἐν ψυχῇ γενομένη καὶ ὁμοίως ἀκαθαρσία. ψυχῆς δʼ ὡς σώματος
            μὲν ἀκαθαρσίαν οὐκ ἂν εὕροις, ὡς ψυχῆς δὲ τί ἂν ἄλλο εὕροις ἢ τὸ παρέχον αὐτὴν ῥυπαρὰν
            πρὸς τὰ ἔργα τὰ αὑτῆς; <milestone unit="section" n="6"/> ἔργα δὲ ψυχῆς ὁρμᾶν, ἀφορμᾶν,
            ὀρέγεσθαι, ἐκκλίνειν, παρασκευάζεσθαι, ἐπιβάλλεσθαι, συγκατατίθεσθαι. <milestone
              unit="section" n="7"/> τί ποτʼ οὖν ἐστι τὸ ἐν τούτοις τοῖς ἔργοις ῥυπαρὰν παρέχον
            αὐτὴν καὶ ἀκάθαρτον; οὐδὲν ἄλλο ἢ τὰ μοχθηρὰ κρίματα αὐτῆς. <milestone unit="section"
              n="8"/> ὥστε ψυχῆς μὲν ἀκαθαρσία δόγματα πονηρά, κάθαρσις δʼ ἐμποίησις οἵων δεῖ
            δογμάτων. καθαρὰ δʼ ἡ ἔχουσα οἷα δεῖ δόγματα· μόνη γὰρ αὕτη ἐν τοῖς ἔργοις τοῖς αὑτῆς
            ἀσύγχυτος καὶ ἀμόλυντος. <milestone unit="section" n="9"/></p>
          <p>δεῖ δέ τι ἐοικὸς τούτῳ καὶ ἐπὶ σώματος φιλοτεχνεῖν κατὰ τὸ ἐνδεχόμενον. ἀμήχανον ἦν
            μύξας μὴ ῥεῖν τοῦ ἀνθρώπου τοιοῦτον ἔχοντος τὸ σύγκραμα· διὰ τοῦτο χεῖρας ἐποίησεν ἡ
            φύσις καὶ αὐτὰς τὰς ῥῖνας ὡς σωλῆνας πρὸς τὸ ἐκδιδόναι τὰ ὑγρά. ἂν οὖν ἀναρροφῇ τις
            αὐτάς, λέγω ὅτι οὐ ποιεῖ ἔργον ἀνθρωπικόν. <milestone unit="section" n="10"/> ἀμήχανον
            ἦν μὴ πηλοῦσθαι τοὺς πόδας μηδὲ ὅλως μολύνεσθαι διὰ τοιούτων τινῶν πορευομένους· διὰ
            τοῦτο ὕδωρ παρεσκεύασεν, διὰ τοῦτο χεῖρας. <milestone unit="section" n="11"/> ἀμήχανον
            ἦν ἀπὸ τοῦ τρώγειν μὴ ῥυπαρόν τι προσμένειν τοῖς ὀδοῦσι· διὰ τοῦτο <q>πλῦνον,</q> φησίν,
              <q>τοὺς ὀδόντας.</q> διὰ τί; ἵνʼ ἄνθρωπος ᾖς καὶ μὴ θηρίον μηδὲ συίδιον. <milestone
              unit="section" n="12"/> ἀμήχανον μὴ ἀπὸ τοῦ ἱδρῶτος καὶ τῆς κατὰ τὴν ἐσθῆτα συνοχῆς
            ὑπολείπεσθαί τι περὶ τὸ σῶμα ῥυπαρὸν καὶ δεόμενον ἀποκαθάρσεως· διὰ τοῦτο ὕδωρ, ἔλαιον,
            χεῖρες, ὀθόνιον, ξύστρα, νίτρον, ἔσθʼ ὅθʼ ἡ ἄλλη πᾶσα παρασκευὴ πρὸς τὸ καθῆραι αὐτό.
              <milestone unit="section" n="13"/> οὔ· ἀλλʼ ὁ μὲν χαλκεὺς <del>ὡς χαλκεὺς</del>
            ἐξιώσει τὸ σιδήριον καὶ ὄργανα πρὸς τοῦτο ἕξει κατεσκευασμένα καὶ τὸ πινάκιον αὐτὸς σὺ
            πλυνεῖς, ὅταν μέλλῃς ἐσθίειν, ἐὰν μὴ ᾖς παντελῶς ἀκάθαρτος καὶ ῥυπαρός· τὸ σωμάτιον δʼ
            οὐ πλυνεῖς οὐδὲ καθαρὸν ποιήσεις; <milestone unit="section" n="14"/> — διὰ τί; φησίν. —
            πάλιν ἐρῶ σοι· πρῶτον μὲν ἵνα τὰ ἀνθρώπου ποιῇς, εἶτα ἵνα μὴ ἀνιᾷς τοὺς ἐντυγχάνοντας.
              <milestone unit="section" n="15"/> τοιοῦτόν τι καὶ ἐνθάδε ποιεῖς καὶ οὐκ αἰσθάνῃ.
            σαυτὸν ἄξιον ἡγῇ τοῦ ὄζειν· ἔστω, ἴσθι ἄξιος. μή τι καὶ τοὺς παρακαθίζοντας, μή τι καὶ
            τοὺς συγκατακλινομένους, μή τι καὶ τοὺς καταφιλοῦντας; <milestone unit="section" n="16"
            /> ἢ ἄπελθʼ εἰς ἐρημίαν πού ποτε, ἧς ἄξιος εἶ, καὶ μόνος δίαγε κατόζων σεαυτοῦ. δίκαιον
            γάρ ἐστι τῆς σῆς ἀκαθαρσίας σὲ μόνον ἀπολαύειν. ἐν πόλει δʼ ὄντα οὕτως ἀπερισκέπτως καὶ
            ἀγνωμόνως ἀναστρέφεσθαι τίνος σοι φαίνεται; <milestone unit="section" n="17"/> εἰ δʼ
            ἵππον σοι πεπιστεύκει ἡ φύσις, περιεώρας αὐτὸν καὶ ἀτημέλητον; καὶ νῦν οἴου σου τὸ σῶμα
            ὡς ἵππον ἐγκεχειρίσθαι· πλῦνον αὐτό, ἀπόσμηξον, ποίησον, ἵνα σε μηδεὶς ἀποστρέφηται,
            μηδεὶς ἐκτρέπηται. <milestone unit="section" n="18"/> τίς δʼ οὐκ ἐκτρέπεται ῥυπαρὸν
            ἄνθρωπον, ὄζοντα, κακόχρουν μᾶλλον ἢ τὸν κεκοπρωμένον; ἐκείνη ἡ ὀσμὴ ἔξωθέν ἐστιν
            ἐπίθετος, ἡ δʼ ἐξ ἀθεραπευσίας ἔσωθεν καὶ οἱονεὶ διασεσηπότος.</p>
          <p>ἀλλὰ Σωκράτης ὀλιγάκις ἐλούετο. <milestone unit="section" n="19"/> — ἀλλὰ ἔστιλβεν
            αὐτοῦ τὸ σῶμα, ἀλλʼ ἦν οὕτως ἐπίχαρι καὶ ἡδύ, ὥστʼ ἤρων αὐτοῦ οἱ ὡραιότατοι καὶ
            εὐγενέστατοι καὶ ἐπεθύμουν ἐκείνῳ παρακατακλίνεσθαι μᾶλλον ἢ τοῖς εὐμορφοτάτοις. ἐξῆν
            ἐκείνῳ μήτε λούεσθαι μήτε πλύνεσθαι, εἰ ἤθελεν· καίτοι καὶ τὸ ὀλιγάκις ἰσχὺν εἶχεν. κἂν
            θερμῷ μὴ θέλῃς, ψυχρῷ. <milestone unit="section" n="20"/> — ἀλλὰ λέγει Ἀριστοφάνης
              <quote rend="blockquote"><lb/>τοὺς ὠχριῶντας, τοὺς ἀνυποδήτους λέγω. — </quote> Λέγει
            γὰρ καὶ ἀεροβατεῖν αὐτὸν καὶ ἐκ τῆς παλαίστρας κλέπτειν τὰ ἱμάτια. <milestone
              unit="section" n="21"/> ἐπεί τοι πάντες οἱ γεγραφότες περὶ Σωκράτους πάντα τἀναντία
            αὐτῷ προσμαρτυροῦσιν, ὅτι ἡδὺς οὐ μόνον ἀκοῦσαι, ἀλλὰ καὶ ἰδεῖν ἦν. πάλιν περὶ Διογένους
            ταὐτὰ γράφουσι. <milestone unit="section" n="22"/> δεῖ γὰρ μηδὲ κατὰ τὴν ἀπὸ τοῦ σώματος
            ἔμφασιν ἀπὸ φιλοσοφίας ἀποσοβεῖν τοὺς πολλούς, ἀλλʼ ὥσπερ τὰ ἄλλα εὔθυμον καὶ ἀτάραχον
            ἐπιδεικνύειν αὑτὸν οὕτως καὶ ἀπὸ τοῦ σώματος. <milestone unit="section" n="23"/>
            <q>ἴδετε, ὦ ἄνθρωποι, ὅτι οὐδὲν ἔχω, οὐδενὸς δέομαι· ἴδετε, πῶς ἄοικος ὢν καὶ ἄπολις καὶ
              φυγάς, ἂν οὕτως τύχῃ, καὶ ἀνέστιος πάντων τῶν εὐπατριδῶν καὶ πλουσίων ἀταραχώτερον
              διάγω καὶ εὐρούστερον. ἀλλὰ καὶ τὸ σωμάτιον ὁρᾶτε ὅτι οὐ κακοῦται ὑπὸ τῆς αὐστηρᾶς
              διαίτης.</q>
            <milestone unit="section" n="24"/> ἂν δέ μοι ταῦτα λέγῃ τις ἀνθρώπου σχῆμα καταδίκου
            ἔχων καὶ πρόσωπον, τίς με πείσει θεῶν προσελθεῖν φιλοσοφίᾳ, ἥ γε τοιούτους ποιεῖ; μὴ
            γένοιτο· οὐδʼ, εἰ σοφὸς ἔμελλον εἶναι, ἤθελον. <milestone unit="section" n="25"/></p>
          <p>ἐγὼ μὲν νὴ τοὺς θεοὺς τὸν νέον τὸν πρώτως κινούμενον θέλω μᾶλλον ἐλθεῖν πρός με
            πεπλασμένον τὴν κόμην ἢ κατεφθινηκότα καὶ ῥυπαρόν. βλέπεται γάρ τις ἐν ἐκείνῳ τοῦ καλοῦ
            φαντασία, ἔφεσις δὲ τοῦ εὐσχήμονος. ὅπου δʼ αὐτὸ<del>ν</del> εἶναι φαντάζεται, ἐκεῖ καὶ
            φιλοτεχνεῖ. <milestone unit="section" n="26"/> λοιπὸν ὑποδεῖξαι μόνον αὐτῷ δεῖ καὶ
            εἰπεῖν <q>νεανίσκε, τὸ καλὸν ζητεῖς καὶ εὖ ποιεῖς. ἴσθι οὖν, ὅτι ἐκεῖ φύεται, ὅπου τὸν
              λόγον ἔχεις· ἐκεῖ αὐτὸ ζήτει, ὅπου τὰς ὁρμὰς καὶ τὰς ἀφορμάς, ὅπου τὰς ὀρέξεις, τὰς
              ἐκκλίσεις. <milestone unit="section" n="27"/> τοῦτο γὰρ ἔχεις ἐν σεαυτῷ ἐξαίρετον, τὸ
              σωμάτιον δὲ φύσει πηλός ἐστιν. τί πονεῖς εἰκῇ περὶ αὐτό; εἰ μηδὲν ἕτερον, τῷ χρόνῳ
              γνώσῃ, ὅτι οὐδέν ἐστιν.</q> ἂν δέ μοι ἔλθῃ κεκοπρωμένος, <milestone unit="section"
              n="28"/> ῥυπαρός, μύστακα ἔχων μέχρι τῶν γονάτων, τί αὐτῷ εἰπεῖν ἔχω, ἀπὸ ποίας αὐτὸν
            ὁμοιότητος ἐπαγαγεῖν; <milestone unit="section" n="29"/> περὶ τί γὰρ ἐσπούδακεν ὅμοιον
            τῷ καλῷ, ἵνʼ αὐτὸν μεταθῶ καὶ εἴπω <q>οὐκ ἔστιν ἐνθάδε τὸ καλόν, ἀλλʼ ἐνθάδε;</q> θέλεις
            αὐτῷ λέγω <q>οὐκ ἔστιν ἐν τῷ κεκοπρῶσθαι τὸ καλόν, ἀλλʼ ἐν τῷ λόγῳ;</q> ἐφίεται γὰρ τοῦ
            καλοῦ; ἔμφασιν γάρ τινα αὐτοῦ ἔχει; ἄπελθε καὶ χοίρῳ διαλέγου, ἵνʼ ἐν βορβόρῳ μὴ
            κυλίηται. <milestone unit="section" n="30"/> διὰ τοῦτο καὶ Πολέμωνος ἥψαντο οἱ λόγοι οἱ
            Ξενοκράτους ὡς φιλοκάλου νεανίσκου· εἰσῆλθεν γὰρ ἔχων ἐναύσματα τῆς περὶ τὸ καλὸν
            σπουδῆς, ἀλλαχοῦ δʼ αὐτὸ ζητῶν. <milestone unit="section" n="31"/> ἐπεί τοι οὐδὲ τὰ ζῷα
            τὰ ἀνθρώποις σύντροφα ῥυπαρὰ ἐποίησεν ἡ φύσις. μή τι ἵππος κυλίεται ἐν βορβόρῳ, μή τι
            κύων γενναῖος; ἀλλʼ ὁ ὗς καὶ τὰ σαπρὰ χηνίδια καὶ σκώληκες καὶ ἀράχναι, τὰ μακροτάτω τῆς
            ἀνθρωπίνης συναναστροφῆς ἀπεληλασμένα. <milestone unit="section" n="32"/> σὺ οὖν
            ἄνθρωπος ὢν οὐδὲ ζῷον εἶναι θέλεις τῶν ἀνθρώποις συντρόφων, ἀλλὰ σκώληξ μᾶλλον ἢ
            ἀράχνιον; οὐ λούσῃ πού ποτε ὡς θέλεις, οὐκ ἀποπλυνεῖς σεαυτόν, οὐχ ἥξεις καθαρός, ἵνα
            σοι χαίρωσιν οἱ συνόντες; ἀλλὰ καὶ εἰς τὰ ἱερὰ ἡμῖν συνέρχῃ τοιοῦτος, ὅπου πτῦσαι οὐ
            νενόμισται οὐδʼ ἀπομύξασθαι, ὅλος ὢν πτύσμα καὶ μύξα;</p>
          <milestone unit="section" n="33"/>
          <p>τί οὖν; καλλωπίζεσθαί τις ἀξιοῖ; μὴ γένοιτο, εἰ μὴ ἐκεῖνο ὃ πεφύκαμεν, τὸν λόγον, τὰ
            δόγματα, τὰς ἐνεργείας, τὸ δὲ σῶμα μέχρι τοῦ καθαρίου, μέχρι τοῦ μὴ προσκόπτειν.
              <milestone unit="section" n="34"/> ἀλλʼ ἂν ἀκούσῃς, ὅτι οὐ δεῖ φορεῖν κόκκινα, ἀπελθὼν
            κόπρωσόν σου τὸν τρίβωνα ἢ κατάρρηξον. — ἀλλὰ πόθεν ἔχω καλὸν τρίβωνα; — ἄνθρωπε, ὕδωρ
            ἔχεις, πλῦνον αὐτόν. <milestone unit="section" n="35"/> ἰδοὺ νέος ἀξιέραστος, ἰδοὺ
            πρεσβύτης ἄξιος τοῦ ἐρᾶν καὶ ἀντερᾶσθαι, ᾧ τις υἱον αὑτοῦ παραδῷ <gap/> θησόμενον, ᾧ
            θυγατέρες, ᾧ νέοι προσελεύσονται, ἂν οὕτως τύχῃ, ἵνα ἐν κοπρῶνι λέγῃ τὰς σχολάς.
              <milestone unit="section" n="36"/> μὴ γένοιτο. πᾶσα ἐκτροπὴ ἀπό τινος ἀνθρωπικοῦ
            γίνεται, αὕτη ἐγγύς ἐστι τῷ μὴ ἀνθρωπικὴ εἶναι. </p>
        </div>
        <div n="12" type="chapter">
          <milestone unit="section" n="1"/>
          <head>περὶ προσοχῆς.</head>
          <p>ὅταν ἀφῇς πρὸς ὀλίγον τὴν προσοχήν, μὴ τοῦτο φαντάζου, ὅτι, ὁπόταν θέλῃς, ἀναλήψῃ
            αὐτήν, ἀλλʼ ἐκεῖνο πρόχειρον ἔστω σοι, ὅτι παρὰ τὸ σήμερον ἁμαρτηθὲν εἰς τἆλλα χεῖρον
            ἀνάγκη σοι τὰ πράγματα ἔχειν. <milestone unit="section" n="2"/> πρῶτον μὲν γὰρ τὸ πάντων
            χαλεπώτατον ἔθος τοῦ μὴ προσέχειν ἐγγίνεται, εἶτα ἔθος τοῦ ἀναβάλλεσθαι τὴν προσοχήν·
              ἀ<del>ι</del>εὶ δʼ εἰς ἄλλον καὶ ἄλλον χρόνον εἴωθας ὑπερτίθεσθαι τὸ εὐροεῖν, τὸ
            εὐσχημονεῖν, τὸ κατὰ φύσιν ἔχειν καὶ διεξάγειν. <milestone unit="section" n="3"/> εἰ μὲν
            οὖν λυσιτελὴς ἡ ὑπέρθεσίς ἐστιν, ἡ παντελὴς ἀπόστασις αὐτῆς ἐστι λυσιτελεστέρα· εἰ δʼ οὐ
            λυσιτελεῖ, τί οὐχὶ διηνεκῆ τὴν προσοχὴν φυλάσσεις; <milestone unit="section" n="4"/>
            <q>σήμερον παῖξαι θέλω.</q> τί οὖν κωλύει προσέχοντα; <q>ᾆσαι.</q> τί οὖν κωλύει
            προσέχοντα; μὴ γὰρ ἐξαιρεῖταί τι μέρος τοῦ βίου, ἐφʼ ὃ οὐ διατείνει τὸ προσέχειν; χεῖρον
            γὰρ αὐτὸ προσέχων ποιήσεις, βέλτιον δὲ μὴ προσέχων; <milestone unit="section" n="5"/>
            καὶ τί ἄλλο τῶν ἐν τῷ βίῳ κρεῖσσον ὑπὸ τῶν μὴ προσεχόντων γίνεται; ὁ τέκτων μὴ προσέχων
              <gap extent="12"/>; ὁ κυβερνήτης μὴ προσέχων κυβερνᾷ ἀσφαλέστερον; ἄλλο δέ τι τῶν
            μικροτέρων ἔργων ὑπὸ ἀπροσεξίας ἐπιτελεῖται κρεῖσσον; <milestone unit="section" n="6"/>
            οὐκ αἰσθάνῃ, ὅτι, ἐπειδὰν ἀφῇς τὴν γνώμην, οὐκ ἔτι ἐπὶ σοί ἐστιν ἀνακαλέσασθαι αὐτήν,
            οὐκ ἐπὶ τὸ εὔσχημον, οὐκ ἐπὶ τὸ αἰδῆμον, οὐκ ἐπὶ τὸ κατεσταλμένον; ἀλλὰ πᾶν τὸ ἐπελθὸν
            ποιεῖς, ταῖς προθυμίαις ἐπακολουθεῖς.</p>
          <p>τίσιν οὖν δεῖ με προσέχειν; <milestone unit="section" n="7"/> — πρῶτον μὲν ἐκείνοις
            τοῖς καθολικοῖς καὶ ἐκεῖνα πρόχειρα ἔχειν καὶ χωρὶς ἐκείνων μὴ καθεύδειν, μὴ ἀνίστασθαι,
            μὴ πίνειν, μὴ ἐσθίειν, μὴ συμβάλλειν ἀνθρώποις· ὅτι προαιρέσεως ἀλλοτρίας κύριος οὐδείς,
            ἐν ταύτῃ δὲ μόνῃ τἀγαθὸν καὶ κακόν. <milestone unit="section" n="8"/> οὐδεὶς οὖν κύριος
            οὔτʼ ἀγαθόν μοι περιποιῆσαι οὔτε κακῷ με περιβαλεῖν, ἀλλʼ ἐγὼ αὐτὸς ἐμαυτοῦ κατὰ ταῦτα
            ἐξουσίαν ἔχω μόνος. <milestone unit="section" n="9"/> ὅταν οὖν ταῦτα ἀσφαλῆ μοι ᾖ, τί
            ἔχω περὶ τὰ ἐκτὸς ταράσσεσθαι; ποῖος τύραννος φοβερός, ποία νόσος, ποία πενία, ποῖον
            πρόσκρουσμα; <milestone unit="section" n="10"/> — ἀλλʼ οὐκ ἤρεσα τῷ δεῖνι. — μὴ οὖν
            ἐκεῖνος ἐμόν ἐστιν ἔργον, μή τι ἐμὸν κρίμα; — οὔ. — τί οὖν ἔτι μοι μέλει; — ἀλλὰ δοκεῖ
            τις εἶναι. — ὄψεται αὐτὸς καὶ οἷς δοκεῖ, <milestone unit="section" n="11"/> ἐγὼ δʼ ἔχω,
            τίνι με δεῖ ἀρέσκειν, τίνι ὑποτετάχθαι, τίνι πείθεσθαι· τῷ θεῷ καὶ <milestone
              unit="section" n="12"/> μετʼ ἐκεῖνον <gap extent="6"/> ἐμὲ ἐκεῖνος συνέστησεν ἐμαυτῷ
            καὶ τὴν ἐμὴν προαίρεσιν ὑπέταξεν ἐμοὶ μόνῳ δοὺς κανόνας εἰς χρῆσιν αὐτῆς τὴν ὀρθήν, οἷς
            ὅταν κατακολουθήσω, ἐν συλλογισμοῖς οὐκ ἐπιστρέφομαι οὐδενὸς τῶν ἄλλο τι λεγόντων, ἐν
            μεταπίπτουσιν οὐ φροντίζω οὐδενός. διὰ τί οὖν ἐν τοῖς μείζοσιν ἀνιῶσί με οἱ ψέγοντες;
              <milestone unit="section" n="13"/> τί τὸ αἴτιον ταύτης τῆς ταραχῆς; οὐδὲν ἄλλο ἢ ὅτι
            ἐν τούτῳ τῷ τόπῳ ἀγύμναστός εἰμι. <milestone unit="section" n="14"/> ἐπεί τοι πᾶσα
            ἐπιστήμη καταφρονητική ἐστι τῆς ἀγνοίας καὶ τῶν ἀγνοούντων καὶ οὐ μόνον αἱ ἐπιστῆμαι,
            ἀλλὰ καὶ αἱ τέχναι. φέρε ὃν θέλεις σκυτέα καὶ τῶν πολλῶν καταγελᾷ περὶ τὸ αὑτοῦ ἔργον·
            φέρε ὃν θέλεις τέκτονα. <milestone unit="section" n="15"/></p>
          <p>πρῶτον μὲν οὖν ταῦτα ἔχειν πρόχειρα καὶ μηδὲν δίχα τούτων ποιεῖν, ἀλλὰ τετάσθαι τὴν
            ψυχὴν ἐπὶ τοῦτον τὸν σκοπόν, μηδὲν τῶν ἔξω διώκειν, μηδὲν τῶν ἀλλοτρίων, ἀλλʼ ὡς
            διέταξεν ὁ δυνάμενος, τὰ προαιρετικὰ ἐξ ἅπαντος, τὰ δʼ ἄλλα ὡς ἂν διδῶται. <milestone
              unit="section" n="16"/> ἐπὶ τούτοις δὲ μεμνῆσθαι, τίνες ἐσμὲν καὶ τί ἡμῖν ὄνομα, καὶ
            πρὸς τὰς δυνάμεις τῶν σχέσεων πειρᾶσθαι τὰ καθήκοντα ἀπευθύνειν· <milestone
              unit="section" n="17"/> τίς καιρὸς ᾠδῆς, τίς καιρὸς παιδ<del>ε</del>ιᾶς, τίνων
            παρόντων· τί ἔσται ἀπὸ τοῦ πράγματος· μή τι καταφρονήσωσιν ἡμῶν οἱ συνόντες, μή τι ἡμεῖς
            αὐτῶν· πότε σκῶψαι καὶ τίνας ποτὲ καταγελάσαι καὶ ἐπὶ τίνι ποτὲ συμπεριενεχθῆναι καὶ
            τίνι, καὶ λοιπὸν ἐν τῇ συμπεριφορᾷ πῶς τηρῆσαι τὸ αὑτοῦ. ὅπου δʼ ἂν ἀπονεύσῃς ἀπό τινος
            τούτων, <milestone unit="section" n="18"/> εὐθὺς ζημία, οὐκ ἔξωθέν ποθεν, ἀλλʼ ἐξ αὐτῆς
            τῆς ἐνεργείας.</p>
          <milestone unit="section" n="19"/>
          <p>τί οὖν; δυνατὸν ἀναμάρτητον ἤδη εἶναι; ἀμήχανον, ἀλλʼ ἐκεῖνο δυνατὸν πρὸς τὸ μὴ
            ἁμαρτάνειν τετάσθαι διηνεκῶς. ἀγαπητὸν γάρ, εἰ μηδέποτʼ ἀνιέντες ταύτην τὴν προσοχὴν
            ὀλίγων γε ἁμαρτημάτων ἐκτὸς ἐσόμεθα. νῦν δʼ ὅταν εἴπῃς <milestone unit="section" n="20"/>
            <q>ἀπαύριον προσέξω,</q> ἴσθι ὅτι τοῦτο λέγεις <q>σήμερον ἔσομαι ἀναίσχυντος, ἄκαιρος,
              ταπεινός· ἐπʼ ἄλλοις ἔσται τὸ λυπεῖν με· ὀργισθήσομαι σήμερον, φθονήσω.</q>
            <milestone unit="section" n="21"/> βλέπε, ὅσα κακὰ σεαυτῷ ἐπιτρέπεις. ἀλλʼ εἴ σοι αὔριον
            καλῶς ἔχει, πόσῳ κρεῖττον σήμερον· εἰ αὔριον συμφέρει, πολὺ μᾶλλον σήμερον, ἵνα καὶ
            αὔριον δυνηθῇς καὶ μὴ πάλιν ἀναβάλῃ εἰς τρίτην.</p>
        </div>
        <div n="13" type="chapter">
          <head>πρὸς τοὺς εὐκόλως ἐκφέροντας τὰ αὑτῶν.</head>
          <milestone unit="section" n="1"/>
          <p>ὅταν τις ἡμῖν ἁπλῶς δόξῃ διειλέχθαι περὶ τῶν ἑαυτοῦ πραγμάτων, πώς ποτε ἐξαγόμεθα καὶ
            αὐτοὶ πρὸς τὸ ἐκφέρειν πρὸς αὐτὸν τὰ ἑαυτῶν ἀπόρρητα καὶ τοῦτο ἁπλοῦν οἰόμεθα εἶναι·
              <milestone unit="section" n="2"/> πρῶτον μὲν ὅτι ἄνισον εἶναι δοκεῖ αὐτὸν μὲν
            ἀκηκοέναι τὰ τοῦ πλησίον, μὴ μέντοι μεταδιδόναι κἀκείνῳ ἐν τῷ μέρει τῶν ἡμετέρων. εἶθʼ
            ὅτι οἰόμεθα οὐχ ἁπλῶν ἀνθρώπων παρέξειν αὐτοῖς φαντασίαν σιωπῶντες τὰ ἴδια. <milestone
              unit="section" n="3"/> ἀμέλει πολλάκις εἰώθασιν λέγειν <q>ἐγώ σοι πάντα τἀμαυτοῦ
              εἴρηκα, σύ μοι οὐδὲν τῶν σῶν εἰπεῖν θέλεις; <milestone unit="section" n="4"/> ποῦ
              γίνεται τοῦτο;</q> πρόσεστι δὲ καὶ τὸ οἴεσθαι ἀσφαλῶς πιστεύειν τῷ ἤδη τὰ αὑτοῦ
            πεπιστευκότι· ὑπέρχεται γὰρ ἡμᾶς, ὅτι οὐκ ἄν ποτε οὗτος ἐξείποι τὰ ἡμέτερα εὐλαβούμενος,
            μήποτε καὶ ἡμεῖς ἐξείπωμεν τὰ ἐκείνου. <milestone unit="section" n="5"/> οὕτως καὶ ὑπὸ
            τῶν στρατιωτῶν ἐν Ῥώμῃ οἱ προπετεῖς λαμβάνονται. παρακεκάθικέ σοι στρατιώτης ἐν σχήματι
            ἰδιωτικῷ καὶ ἀρξάμενος κακῶς λέγει τὸν Καίσαρα, εἶτα σὺ ὥσπερ ἐνέχυρον παρʼ αὐτοῦ λαβὼν
            τῆς πίστεως τὸ αὐτὸν τῆς λοιδορίας κατῆρχθαι λέγεις καὶ αὐτὸς ὅσα φρονεῖς, εἶτα δεθεὶς
            ἀπάγῃ. <milestone unit="section" n="6"/> τοιοῦτόν τι καὶ ἐν τῷ καθόλου πάσχομεν. οὐ γὰρ
            ὡς ἐμοὶ ἐκεῖνος ἀσφαλῶς πεπίστευκεν τὰ ἑαυτοῦ, οὕτως κἀγὼ τῷ ἐπιτυχόντι· <milestone
              unit="section" n="7"/> ἀλλʼ ἐγὼ μὲν ἀκούσας σιωπῶ, ἄν γε ὦ τοιοῦτος, ὁ δʼ ἐξελθὼν
            ἐκφέρει πρὸς πάντας. εἶτʼ ἂν γνῶ τὸ γενόμενον, ἂν μὲν ὦ καὶ αὐτὸς ἐκείνῳ ὅμοιος,
            ἀμύνασθαι θέλων ἐκφέρω τὰ ἐκείνου καὶ φύρω καὶ φύρομαι. <milestone unit="section" n="8"
            /> ἂν δὲ μνημονεύω, ὅτι ἄλλος ἄλλον οὐ βλάπτει, ἀλλὰ τὰ αὑτοῦ ἔργα ἕκαστον καὶ βλάπτει
            καὶ ὠφελεῖ, τούτου μὲν κρατῶ τοῦ μὴ ὅμοιόν τι ποιῆσαι ἐκείνῳ, ὅμως δʼ ὑπὸ φλυαρίας τῆς
            ἐμαυτοῦ πέπονθα ἃ πέπονθα.</p>
          <milestone unit="section" n="9"/>
          <p>ναί· ἀλλʼ ἄνισόν ἐστιν ἀκούσαντα τὰ τοῦ πλησίον ἀπόρρητα αὐτὸν ἐν τῷ μέρει μηδενὸς
            μεταδιδόναι αὐτῷ. <milestone unit="section" n="10"/> — μὴ γάρ σε παρεκάλουν, ἄνθρωπε; μὴ
            γὰρ ἐπὶ συνθήκαις τισὶν ἐξήνεγκας τὰ σαυτοῦ, ἵνʼ ἀκούσῃς ἐν τῷ μέρει καὶ τὰ ἐμά;
              <milestone unit="section" n="11"/> εἰ σὺ φλύαρος εἶ καὶ πάντας τοὺς ἀπαντήσαντας
            φίλους εἶναι δοκεῖς, θέλεις καὶ ἐμὲ ὅμοιόν σοι γενέσθαι; τί δʼ, εἰ σὺ καλῶς μοι
            πεπίστευκας τὰ σαυτοῦ, σοὶ δʼ οὐκ ἔστι καλῶς πιστεῦσαι, θέλεις με προ<del>ς</del>πεσεῖν;
              <milestone unit="section" n="12"/> οἷον εἰ πίθον εἶχον ἐγὼ μὲν στεγνόν, σὺ δὲ
            τετρυπημένον καὶ ἐλθὼν παρακατέθου μοι τὸν σαυτοῦ οἶνον, ἵνα βάλω εἰς τὸν ἐμὸν πίθον,
            εἶτʼ ἠγανάκτεις ὅτι μὴ κἀγὼ σοὶ πιστεύω τὸν ἐμαυτοῦ οἶνον· σὺ γὰρ τετρυπημένον ἔχεις τὸν
            πίθον. <milestone unit="section" n="13"/> πῶς οὖν ἔτι ἴσον γίνεται; σὺ πιστῷ
            παρακατέθου, σὺ αἰδήμονι, τὰς ἑαυτοῦ ἐνεργείας μόνας βλαβερὰς ἡγουμένῳ καὶ ὠφελίμους,
            τῶν δʼ ἐκτὸς οὐδέν· <milestone unit="section" n="14"/> ἐγὼ σοὶ θέλεις παρακαταθῶμαι,
            ἀνθρώπῳ τὴν ἑαυτοῦ προαίρεσιν ἠτιμακότι, θέλοντι δὲ κερματίου τυχεῖν ἢ ἀρχῆς τινος ἢ
            προαγωγῆς ἐν τῇ αὐλῇ, κἂν μέλλῃς τὰ τέκνα σου κατασφάζειν, ὡς ἡ Μήδεια; <milestone
              unit="section" n="15"/> ποῦ τοῦτο ἴσον ἐστίν; ἀλλὰ δεῖξόν μοι σαυτὸν πιστόν, αἰδήμονα,
            βέβαιον, δεῖξον, ὅτι δόγματα ἔχεις φιλικά, δεῖξόν σου τὸ ἀγγεῖον ὅτι οὐ τέτρηται καὶ
            ὄψει, πῶς οὐκ ἀναμένω ἵνα μοι σὺ πιστεύσῃς τὰ σαυτοῦ, ἀλλʼ αὐτὸς ἐλθὼν σὲ παρακαλῶ
            ἀκοῦσαι τῶν ἐμῶν. <milestone unit="section" n="16"/> τίς γὰρ οὐ θέλει χρήσασθαι ἀγγείῳ
            καλῷ, τίς ἀτιμάζει σύμβουλον εὔνουν καὶ πιστόν, τίς οὐκ ἄσμενος δέξηται τὸν ὥσπερ
            φορτίου μεταληψόμενον τῶν αὐτοῦ περιστάσεων καὶ αὐτῷ τούτῳ κουφιοῦντα αὐτὸν τῷ
            μεταλαβεῖν; </p>
          <p>ναί· ἀλλʼ ἐγὼ σοὶ πιστεύω, σὺ ἐμοὶ οὐ πιστεύεις. <milestone unit="section" n="17"/> —
            πρῶτον μὲν οὐδὲ σὺ ἐμοὶ πιστεύεις, ἀλλὰ φλύαρος εἶ καὶ διὰ τοῦτο οὐδὲν δύνασαι
            κατασχεῖν. ἐπεί τοι εἰ τοῦτό ἐστιν, ἐμοὶ μόνῳ αὐτὰ πίστευσον· <milestone unit="section"
              n="18"/> νῦν δʼ ὃν ἂν εὐσχολοῦντα ἴδῃς, παρακαθίσας αὐτῷ λέγεις <q>ἀδελφέ, οὐδένα σου
              ἔχω εὐνούστ<del>οτ</del>ερον οὐδὲ φίλτερον, παρακαλῶ σε ἀκοῦσαι τὰ ἐμά·</q> καὶ τοῦτο
            πρὸς τοὺς οὐδέ τι ὀλίγον ἐγνωσμένους ποιεῖς. <milestone unit="section" n="19"/> εἰ δὲ
            καὶ πιστεύεις ἐμοί, δῆλον ὅτι ὡς πιστῷ καὶ αἰδήμονι, οὐχ ὅτι σοὶ τὰ ἐμαυτοῦ ἐξεῖπον.
              <milestone unit="section" n="20"/> ἄφες οὖν, ἵνα κἀγὼ ταὐτὰ ὑπολάβω. δεῖξόν μοι, ὅτι,
            ἄν τις τινὶ τὰ αὑτοῦ ἐξείπῃ, ἐκεῖνος πιστός ἐστι καὶ αἰδήμων. εἰ γὰρ τοῦτο ἦν, ἐγὼ
            περιερχόμενος πᾶσιν ἀνθρώποις τὰ ἐμαυτοῦ ἂν ἔλεγον, εἰ τούτου ἕνεκα ἔμελλον πιστὸς καὶ
            αἰδήμων ἔσεσθαι. τὸ δʼ ἐστὶν οὐ τοιοῦτον, ἀλλὰ δογμάτων δεῖ οὐχ ὧν ἔτυχεν. <milestone
              unit="section" n="21"/> ἂν γοῦν τινα ἴδῃς περὶ τὰ ἀπροαίρετα ἐσπουδακότα καὶ τούτοις
            ὑποτεταχότα τὴν αὑτοῦ προαίρεσιν, ἴσθι ὅτι ὁ ἄνθρωπος οὗτος μυρίους ἔχει τοὺς
            ἀναγκάζοντας, τοὺς κωλύοντας. <milestone unit="section" n="22"/> οὐκ ἔστιν αὐτῷ χρεία
            πίσσης ἢ τροχοῦ πρὸς τὸ ἐξειπεῖν ἃ οἶδεν, ἀλλὰ παιδισκαρίου νευμάτιον, ἂν οὕτως τύχῃ,
            ἐκσείσει αὐτόν, Καισαριανοῦ φιλοφροσύνη, ἀρχῆς ἐπιθυμία, κληρονομίας, ἄλλα τούτοις ὅμοια
            τρισμύρια. <milestone unit="section" n="23"/> μεμνῆσθαι οὖν ἐν τοῖς καθόλου, ὅτι οἱ
            ἀπόρρητοι λόγοι πίστεως χρείαν ἔχουσι καὶ δογμάτων τοιούτων· ταῦτα δὲ ποῦ νῦν εὑρεῖν
            ῥᾳδίως; <milestone unit="section" n="24"/> ἢ δειξάτω μοί τις τὸν οὕτως ἔχοντα, ὥστε
            λέγειν <q>ἐμοὶ μόνων μέλει τῶν ἐμῶν, τῶν ἀκωλύτων, τῶν φύσει ἐλευθέρων. ταύτην οὐσίαν
              ἔχω τοῦ ἀγαθοῦ, τὰ δὲ ἄλλα γινέσθω ὡς ἂν διδῶται· οὐ διαφέρομαι.</q>
          </p>
        </div>
      </div>
    </body>
  </text>

</TEI>
