<?xml version="1.0" encoding="UTF-8"?><TEI.2>
<teiHeader>
<fileDesc>
<titleStmt>
<title>Bibliotheca Historica, Books I-V</title>
<title type="sub">Machine readable text</title>
<author n="Diod.">Diodorus Siculus</author>
<editor role="editor">Immanuel Bekker</editor>
<editor role="editor">Ludwig Dindorf</editor>
<editor role="editor">Friedrich Vogel</editor>
<funder n="org:Google">Google Digital Humanities Awards Program</funder>
</titleStmt>
<publicationStmt>
<publisher>Trustees of Tufts University</publisher>
<pubPlace>Medford, MA</pubPlace>
<authority>Perseus Project</authority>
</publicationStmt>
<sourceDesc>
<biblStruct>
<monogr>
<title>Diodori Bibliotheca Historica, Vol 1-2</title>
<author>Diodorus Siculus</author>
<editor role="editor">Immanel Bekker</editor>
<editor role="editor">Ludwig Dindorf</editor>
<editor role="editor">Friedrich Vogel</editor>
<imprint>
<publisher>in aedibus B. G. Teubneri</publisher>
<pubPlace>Leipzig</pubPlace>
<date>1888-1890</date>
</imprint>
</monogr>
</biblStruct>
<p>Keyboarding</p>
</sourceDesc>
</fileDesc>
<encodingDesc>
<refsDecl doctype="TEI.2">
<state unit="book"/>
<state unit="chapter" n="chunk"/>
<state unit="section"/>
</refsDecl>
</encodingDesc>
<profileDesc>
<langUsage>
<language id="greek">Greek</language>
</langUsage>
</profileDesc>
</teiHeader>
<text>
<body>
<pb id="v.1.p.1"/>
<div1 type="book" n="1">
<argument>
<p>τάδε ἔνεστιν ἐν τῇ πρώτῃ τῶν Διοδώρου βίβλων.</p>
<p>προοίμιον τῆς ὅλης πραγματείας.</p>
<p>περὶ τῶν παρʼ Αἰγυπτίοις λεγομένων περὶ τῆς τοῦ κόσμου
γενέσεως.</p>
<p>
 περὶ τῶν ὅσοι πόλεις ἔκτισαν κατʼ Αἴγυπτον.</p>
<p>περὶ τῶν πρώτων γενομένων ἀνθρώπων καὶ τοῦ παλαιοτάτου βίου.</p>
<p>περὶ τῆς τῶν ἀθανάτων τιμῆς καὶ τῆς τῶν ναῶν κατασκευῆς.</p>
<p>περὶ τῆς τοποθεσίας τῆς κατʼ Αἴγυπτον χώρας καὶ τῶν
 περὶ τὸν Νεῖλον ποταμὸν παραδοξολογουμένων, τῆς τε
τούτου πληρώσεως τὰς αἰτίας καὶ τῶν ἱστορικῶν καὶ φιλοσόφων
ἀποφάσεις.</p>
<p>περὶ τῶν πρώτων γενομένων κατʼ Αἴγυπτον βασιλέων καὶ
 τῶν κατὰ μέρος αὐτῶν πράξεων.</p>
<p>περὶ κατασκευῶν τῶν πυραμίδων τῶν ἀναγραφομένων
ἐν τοῖς ἑπτὰ θαυμαζομένοις ἔργοις.</p>
<p>περὶ τῶν νόμων καὶ τῶν δικαστηρίων.</p>
<p>περὶ τῶν ἀφιερωμένων ζῴων παρʼ Αἰγυπτίοις.
 περὶ τῶν νομίμων τῶν περὶ τοὺς τετελευτηκότας παρʼ</p>
<p>αἰγυπτίοις γενομένων.</p>
<p>περὶ τῶν Ἑλλήνων ὅσοι τῶν ἐπὶ παιδείᾳ θαυμαζομένων
παραβαλόντες εἰς Αἴγυπτον καὶ πολλὰ τῶν χρησίμων μαθόντες
μετήνεγκαν εἰς τὴν Ἑλλάδα.</p>
</argument>
<pb id="v.1.p.2"/>
<div2 type="chapter" n="1">
<div3 type="section" n="1">
<p>
 τοῖς τὰς κοινὰς ἱστορίας πραγματευσαμένοις
μεγάλας χάριτας ἀπονέμειν δίκαιον πάντας ἀνθρώπους,
ὅτι τοῖς ἰδίοις πόνοις ὠφελῆσαι τὸν κοινὸν
βίον ἐφιλοτιμήθησαν· ἀκίνδυνον γὰρ διδασκαλίαν
τοῦ συμφέροντος εἰσηγησάμενοι καλλίστην ἐμπειρίαν
διὰ τῆς πραγματείας ταύτης περιποιοῦσι τοῖς
ἀναγινώσκουσιν.
</p>
</div3>
<div3 type="section" n="2">
<p> ἡ μὲν γὰρ ἐκ τῆς πείρας ἑκάστου
μάθησις μετὰ πολλῶν πόνων καὶ κινδύνων ποιεῖ τῶν
χρησίμων ἕκαστα διαγινώσκειν, καὶ διὰ τοῦτο τῶν
ἡρώων ὁ πολυπειρότατος μετὰ μεγάλων ἀτυχημάτων
πολλῶν ἀνθρώπων ἴδεν ἄστεα καὶ νόον ἔγνω·
ἡ δὲ διὰ τῆς ἱστορίας περιγινομένη σύνεσις τῶν ἀλλοτρίων
ἀποτευγμάτων τε καὶ κατορθωμάτων ἀπείρατον
κακῶν ἔχει τήν διδασκαλίαν.
</p>
</div3>
<div3 type="section" n="3">
<p> ἔπειτα πάντας
ἀνθρώπους, μετέχοντας μὲν τῆς πρὸς ἀλλήλους συγγενείας,
τόποις δὲ καὶ χρόνοις διεστηκότας, ἐφιλοτιμήθησαν
ὑπὸ μίαν καὶ τὴν αὐτὴν σύνταξιν ἀγαγεῖν,
ὥσπερ τινὲς ὑπουργοὶ τῆς θείας προνοίας γενηθέντες.
ἐκείνη τε γὰρ τὴν τῶν ὁρωμένων ἄστρων διακόσμησιν
καὶ τὰς ἀνθρώπων φύσεις εἰς κοινὴν ἀναλογίαν
<pb id="v.1.p.3"/>
 συνθεῖσα κυκλεῖ συνεχῶς ἅπαντα τὸν αἰῶνα,
τὸ ἐπιβάλλον ἑκάστοις ἐκ τῆς πεπρωμένης μερίζουσα,
οἵ τε τὰς κοινὰς τῆς οἰκουμένης πράξεις καθάπερ
μιᾶς πόλεως ἀναγράψαντες ἕνα λόγον καὶ
 κοινὸν χρηματιστήριον τῶν συντετελεσμένων ἀπέδειξαν
τὰς ἑαυτῶν πραγματείας.
</p>
</div3>
<div3 type="section" n="4">
<p>καλὸν γὰρ τὸ δύνασθαι 
τοῖς τῶν ἄλλων ἀγνοήμασι πρὸς διόρθωσιν
χρῆσθαι παραδείγμασι, καὶ πρὸς τὰ συγκυροῦντα
ποικίλως κατὰ τὸν βίον ἔχειν μὴ ζήτησιν τῶν πραττομένων,
 ἀλλὰ μίμησιν τῶν ἐπιτετευγμένων. καὶ
γὰρ τοὺς πρεσβυτάτους ταῖς ἡλικίαις ἅπαντες τῶν
νεωτέρων προκρίνουσιν ἐν ταῖς συμβουλίαις διὰ τὴν
ἐκ τοῦ χρόνου περιγεγενημένην αὐτοῖς ἐμπειρίαν·
ἧς τοσοῦτον ὑπερέχειν συμβέβηκε τὴν ἐκ τῆς ἱστορίας
 μάθησιν ὅσον καὶ τῷ πλήθει τῶν πραγμάτων
προτεροῦσαν αὐτὴν ἐπεγνώκαμεν. διὸ καὶ πρὸς
ἁπάσας τὰς τοῦ βίου περιστάσεις χρησιμωτάτην ἄν
τις εἶναι νομίσειε τὴν ταύτης ἀνάληψιν.
</p>
</div3>
<div3 type="section" n="5">
<p>τοῖς μὲν 
γὰρ νεωτέροις τὴν τῶν γεγηρακότων περιποιεῖ σύνεσιν,
 τοῖς δὲ πρεσβυτέροις πολλαπλασιάζει τὴν ὑπάρχουσαν
ἐμπειρίαν, καὶ τοὺς μὲν ἰδιώτας ἀξίους ἡγεμονίας
κατασκευάζει, τοὺς δʼ ἡγεμόνας τῷ διὰ τῆς
δόξης ἀθανατισμῷ προτρέπεται τοῖς καλλίστοις τῶν
ἔργων ἐπιχειρεῖν, χωρὶς δὲ τούτων τοὺς μὲν στρατιώτας
 τοῖς μετὰ τὴν τελευτὴν ἐπαίνοις ἑτοιμοτέρους
κατασκευάζει πρὸς τοὺς ὑπὲρ τῆς πατρίδος κινδύνους,
τοὺς δὲ πονηροὺς τῶν ἀνθρώπων ταῖς αἰωνίοις
βλασφημίαις ἀποτρέπει τῆς ἐπὶ τὴν κακίαν ὁρμῆς.</p>
</div3>
</div2>
<pb id="v.1.p.4"/>
<div2 type="chapter" n="2">
<div3 type="section" n="1">
<p>
καθόλου δὲ διὰ τὴν ἐκ ταύτης ἐπʼ ἀγαθῷ μνήμην
οἱ μὲν κτίσται πόλεων γενέσθαι προεκλήθησαν,
οἱ δὲ νόμους εἰσηγήσασθαι περιέχοντας τῷ
κοινῷ βίω τὴν ἀσφάλειαν, πολλοὶ δʼ ἐπιστήμας καὶ
τέχνας ἐξευρεῖν ἐφιλοτιμήθησαν πρὸς εὐεργεσίαν
τοῦ γένους τῶν ἀνθρώπων. ἐξ ἁπάντων δὲ συμπληρουμένης
τῆς εὐδαιμονίας, ἀποδοτέον τῶν ἐπαίνων
τὸ πρωτεῖον τῇ τούτων μάλιστʼ αἰτίᾳ ἱστορίᾳ.
</p>
</div3>
<div3 type="section" n="2">
<p> ἡγητέον γὰρ εἶναι ταύτην φύλακα μὲν τῆς τῶν ἀξιολόγων
ἀρετῆς, μάρτυρα δὲ τῆς τῶν φαύλων κακίας,
εὐεργέτιν δὲ τοῦ κοινοῦ γένους τῶν ἀνθρώπων. εἰ γὰρ
ἡ τῶν ἐν ᾅδου μυθολογία τὴν ὑπόθεσιν πεπλασμένην
ἔχουσα πολλὰ συμβάλλεται τοῖς ἀνθρώποις πρὸς
εὐσέβειαν καὶ δικαιοσύνην, πόσῳ μᾶλλον ὑποληπτέον
τὴν προφῆτιν τῆς ἀληθείας ἱστορίαν, τῆς
ὅλης φιλοσοφίας οἱονεὶ μητρόπολιν οὖσαν, ἐπισκευάσαι
δύνασθαι τὰ ἤθη μᾶλλον πρὸς καλοκἀγαθίαν;
</p>
</div3>
<div3 type="section" n="3">
<p> πάντες γὰρ ἄνθρωποι διὰ τὴν τῆς φύσεως ἀσθένειαν
βιοῦσι μὲν ἀκαριαῖόν τι μέρος τοῦ παντὸς αἰῶνος,
τετελευτήκασι δὲ πάντα τὸν ὕστερον χρόνον,
καὶ τοῖς μὲν ἐν τῷ ζῆν μηδὲν ἀξιόλογον πράξασιν
ἅμα ταῖς τῶν σωμάτων τελευταῖς συναποθνήσκει
καὶ τὰ ἄλλα πάντα τὰ κατὰ τὸν βίον, τοῖς δὲ διʼ ἀρετὴν περιποιησαμένοις δόξαν αἱ πράξεις ἅπαντα
τὸν αἰῶνα μνημονεύονται, διαβοώμεναι τῷ θειοτάτῳ
τῆς ἱστορίας στόματι.
</p>
</div3>
<div3 type="section" n="4">
<p> καλὸν δʼ, οἶμαι, τοῖς εὖ φρονοῦσι
θνητῶν πόνων ἀντικαταλλάξασθαι τὴν ἀθάνατον
<pb id="v.1.p.5"/>

εὐφημίαν. Ἡρακλῆς μὲν γὰρ ὁμολογεῖται
πάντα τὸν γενόμενον αὐτῷ κατʼ ἀνθρώπους χρόνον
ὑπομεῖναι μεγάλους καὶ συνεχεῖς πόνους καὶ κινδύνους
ἑκουσίως, ἵνα τὸ γένος τῶν ἀνθρώπων εὐεργετήσας
 τύχῃ τῆς ἀθανασίας· τῶν δὲ ἄλλων ἀγαθῶν
ἀνδρῶν οἱ μὲν ἡρωικῶν, οἱ δὲ ἰσοθέων τιμῶν
ἔτυχον, πάντες δὲ μεγάλων ἐπαίνων ἠξιώθησαν, τὰς
ἀρετὰς αὐτῶν τῆς ἱστορίας ἀπαθανατιζούσης.
</p>
</div3>
<div3 type="section" n="5">
<p>τὰ 
μὲν γὰρ ἄλλα μνημεῖα διαμένει χρόνον ὀλίγον, ὑπὸ
 πολλῶν ἀναιρούμενα περιστάσεων, ἡ δὲ τῆς ἱστορίας
δύναμις ἐπὶ πᾶσαν τὴν οἰκουμένην διήκουσα
τὸν πάντα τἄλλα λυμαινόμενον χρόνον ἔχει φύλακα
τῆς αἰωνίου παραδόσεως τοῖς ἐπιγινομένοις. συμβάλλεται
δʼ αὕτη καὶ πρὸς λόγου δύναμιν, οὗ
 κάλλιον ἕτερον οὐκ ἄν τις ῥᾳδίως εὕροι.
</p>
</div3>
<div3 type="section" n="6">
<p>τούτῳ 
γὰρ οἱ μὲν Ἕλληνες τῶν βαρβάρων, οἱ δὲ πεπαιδευμένοι
τῶν ἀπαιδεύτων προέχουσι, πρὸς δὲ τούτοις
διὰ μόνου τούτου δυνατόν ἐστιν ἕνα τῶν πολλῶν
περιγενέσθαι· καθόλου δὲ φαίνεται πᾶν τὸ
 προτεθὲν τοιοῦτον ὁποῖον ἄν ἡ τοῦ λέγοντος δύναμις
παραστήσῃ, καὶ τοὺς ἀγαθοὺς ἄνδρας ἀξίους
λόγου προσαγορεύομεν, ὡς τοῦτο τὸ πρωτεῖον
τῆς ἀρετῆς περιπεποιημένους.
</p>
</div3>
<div3 type="section" n="7">
<p>εἰς πλείω δὲ μέρη 
τούτου διῃρημένου, συμβαίνει τὴν μὲν ποιητικὴν
 τέρπειν μᾶλλον ἤπερ ὠφελεῖν, τὴν δὲ νομοθεσίαν
 κολάζειν, οὐ διδάσκειν, παραπλησίως δὲ καὶ τἄλλα
μέρη τὰ μὲν μηδὲν συμβάλλεσθαι πρὸς εὐδαιμονίαν,
<pb id="v.1.p.6"/>

τὰ δὲ μεμιγμένην ἔχειν τῷ συμφέροντι τὴν
βλάβην, ἔνια δὲ κατεψεῦσθαι τῆς ἀληθείας, μόνην
δὲ τὴν ἱστορίαν, συμφωνούντων ἐν αὐτῇ τῶν λόγων
τοῖς ἔργοις, ἅπαντα τἄλλα χρήσιμα τῇ γραφῇ
περιειληφέναι.
</p>
</div3>
<div3 type="section" n="8">
<p> ὁρᾶσθαι γὰρ αὐτὴν προτρεπομένην
ἐπὶ δικαιοσύνην, κατηγοροῦσαν τῶν φαύλων, ἐγκωμιάζουσαν
τοὺς ἀγαθούς, τὸ σύνολον ἐμπειρίαν μεγίστην
περιποιοῦσαν τοῖς ἐντυγχάνουσι.
</p>
</div3>
</div2>
<div2 type="chapter" n="3">
<div3 type="section" n="1">
<p>
διὸ καὶ θεωροῦντες ἡμεῖς δικαίας ἀποδοχῆς
τυγχάνοντας τοὺς ταύτην πραγματευσαμένους προήχθημεν
ἐπὶ τὸν ὅμοιον τῆς ὑποθέσεως ζῆλον. ἐπιστήσαντες
δὲ τὸν νοῦν τοῖς πρὸ ἡμῶν συγγραφεῦσιν
ἀπεδεξάμεθα μὲν ὡς ἔνι μάλιστα τὴν προαίρεσιν
αὐτῶν, οὐ μὴν ἐξειργάσθαι πρὸς τὸ συμφέρον καὶ
τὸ δυνατὸν τὰς πραγματείας αὐτῶν ὑπελάβομεν.
</p>
</div3>
<div3 type="section" n="2">
<p> κειμένης γὰρ τοῖς ἀναγινώσκουσι τῆς ὠφελείας ἐν
τῷ πλείστας καὶ ποικιλωτάτας περιστάσεις λαμβάνειν,
οἱ πλεῖστοι μὲν ἑνὸς ἔθνους ἢ μιᾶς πόλεως
αὐτοτελεῖς πολέμους ἀνέγραψαν, ὀλίγοι δʼ ἀπὸ τῶν
ἀρχαίων χρόνων ἀρξάμενοι τὰς κοινὰς πράξεις ἐπεχείρησαν
ἀναγράφειν μέχρι τῶν καθʼ αὑτοὺς καιρῶν,
καὶ τούτων οἱ μὲν τοὺς οἰκείους χρόνους ἑκάστοις
οὐ παρέζευξαν, οἱ δὲ τὰς τῶν βαρβάρων πράξεις
ὑπερέβησαν, ἔτι δʼ οἱ μὲν τὰς παλαιὰς μυθολογίας
διὰ τὴν δυσχέρειαν τῆς πραγματείας ἀπεδοκίμασαν,
οἱ δὲ τὴν ὑπόστασιν τῆς ἐπιβολῆς οὐ συνετέλεσαν,
</p>
</div3>
<div3 type="section" n="3">
<p> μεσολαβηθέντες τὸν βίον ὑπὸ τῆς πεπρωμένης. τῶν
δὲ τὴν ἐπιβολὴν ταύτης τῆς πραγματείας πεποιημένων
<pb id="v.1.p.7"/>
οὐδεὶς προεβίβασε τὴν ἱστορίαν κατωτέρω τῶν
Μακεδονικῶν καιρῶν· οἱ μὲν γὰρ εἰς τὰς Φιλίππου
πράξεις, οἱ δʼ εἰς τὰς Ἀλεξάνδρου, τινὲς δʼ εἰς τοὺς
διαδόχους ἢ τοὺς ἐπιγόνους κατέστρεψαν τὰς συντάξεις·
 πολλῶν δὲ καὶ μεγάλων τῶν μετὰ ταῦτα
πράξεων ἀπολελειμμένων μέχρι τοῦ καθʼ ἡμᾶς βίου
τῶν ἱστοριογράφων οὐδεὶς ἐπεβάλετο αὐτὰς μιᾶς
συντάξεως περιγραφῇ πραγματεύσασθαι διὰ τὸ μέγεθος
τῆς ὑποθέσεως.
</p>
</div3>
<div3 type="section" n="4">
<p>διὸ καὶ ἐρριμμένων τῶν τε 
 χρόνων καὶ τῶν πράξεων ἐν πλείοσι πραγματείαις
 καὶ διαφόροις συγγραφεῦσι δυσπερίληπτος ἡ τούτων
ἀνάληψις γίνεται καὶ δυσμνημόνευτος.
</p>
</div3>
<div3 type="section" n="5">
<p>ἐξετάσαντες 
οὖν τὰς ἑκάστου τούτων διαθέσεις ἐκρίναμεν
ὑπόθεσιν ἱστορικὴν πραγματεύσασθαι τὴν
 πλεῖστα μὲν ὠφελῆσαι δυναμένην, ἐλάχιστα δὲ τοὺς
ἀναγινώσκοντας ἐνοχλήσουσαν.
</p>
</div3>
<div3 type="section" n="6">
<p>εἰ γάρ τις τὰς εἰς 
μνήμην παραδεδομένας τοῦ σύμπαντος κόσμου πράξεις,
ὥσπερ τινὸς μιᾶς πόλεως, ἀρξάμενος ἀπὸ τῶν
ἀρχαιοτάτων χρόνων ἀναγράψαι κατὰ τὸ δυνατὸν
 μέχρι τῶν καθʼ αὑτὸν καιρῶν, πόνον μὲν ἂν πολὺν
ὑπομείναι δῆλον ὅτι, πραγματείαν δὲ πασῶν
εὐχρηστοτάτην συντάξαιτο τοῖς φιλαναγνωστοῦσιν.
</p>
</div3>
<div3 type="section" n="7">
<p>ἐξέσται γὰρ ἐκ ταύτης ἕκαστον πρὸς τὴν ἰδίαν ὑπόστασιν 
ἑτοίμως λαμβάνειν τὸ χρήσιμον, ὥσπερ ἐκ
 μεγάλης ἀρυόμενον πηγῆς.
</p>
</div3>
<div3 type="section" n="8">
<p>τοῖς μὲν γὰρ ἐπιβαλλομένοις 
διεξιέναι τὰς τῶν τοσούτων συγγραφέων
ἱστορίας πρῶτον μὲν οὐ ῥᾴδιον εὐπορῆσαι τῶν εἰς
τὴν χρείαν πιπτουσῶν βίβλων, ἔπειτα διὰ τὴν ἀνωμαλίαν
<pb id="v.1.p.8"/>
καὶ τὸ πλῆθος τῶν συνταγμάτων δυσκατάληπτος
γίνεται τελέως καὶ δυσέφικτος ἡ τῶν πεπραγμένων
ἀνάληψις· ἡ δʼ ἐν μιᾶς συντάξεως περιγραφῇ
πραγματεία τὸ τῶν πράξεων εἰρόμενον ἔχουσα
τὴν μὲν ἀνάγνωσιν ἑτοίμην παρέχεται, τὴν δʼ ἀνάληψιν
ἔχει παντελῶς εὐπαρακολούθητον. καθόλου
δὲ τῶν ἄλλων τοσοῦτον ὑπερέχειν ταύτην ἡγητέον
ὅσῳ χρησιμώτερόν ἐστι τὸ πᾶν τοῦ μέρους καὶ τὸ
συνεχὲς τοῦ διερρηγμένου, πρὸς δὲ τούτοις τὸ διηκριβωμένον
τοῖς χρόνοις τοῦ μηδὲ γινωσκομένου
τίσιν ἐπράχθη καιροῖς.
</p>
</div3>
</div2>
<div2 type="chapter" n="4">
<div3 type="section" n="1">
<p>
διόπερ ἡμεῖς ὁρῶντες ταύτην τὴν ὑπόθεσιν
χρησιμωτάτην μὲν οὖσαν, πολλοῦ δὲ πόνου καὶ
χρόνου προσδεομένην, τριάκοντα μὲν ἔτη περὶ αὐτὴν
ἐπραγματεύθημεν, μετὰ δὲ πολλῆς κακοπαθείας
καὶ κινδύνων ἐπήλθομεν πολλὴν τῆς τε Ἀσίας καὶ
τῆς Εὐρώπης, ἵνα τῶν ἀναγκαιοτάτων καὶ πλείστων
μερῶν αὐτόπται γενηθῶμεν· πολλὰ γὰρ παρὰ τὰς
ἀγνοίας τῶν τόπων διήμαρτον οὐχ οἱ τυχόντες τῶν
συγγραφέων, ἀλλά τινες καὶ τῶν τῇ δόξῃ πεπρωτευκότων.
</p>
</div3>
<div3 type="section" n="2">
<p> ἀφορμῇ δὲ πρὸς τὴν ἐπιβολὴν ταύτην
ἐχρησάμεθα μάλιστα μὲν τῇ πρὸς τὴν πραγματείαν
ἐπιθυμίᾳ, διʼ ἣν πᾶσιν ἀνθρώποις τὸ δοκοῦν ἄπορον
εἶναι τυγχάνει συντελείας, ἔπειτα καὶ τῇ
ἐν Ῥώμῃ χορηγίᾳ τῶν πρὸς τὴν ὑποκειμένην
ὑπόθεσιν ἀνηκόντων.
</p>
</div3>
<div3 type="section" n="3">
<p> ἡ γὰρ ταύτης τῆς πόλεως
<pb id="v.1.p.9"/>
 ὑπεροχή, διατείνουσα τῇ δυνάμει πρὸς τὰ πέρατα τῆς
οἰκουμένης, ἑτοιμοτάτας καὶ πλείστας ἡμῖν ἀφορμὰς
παρέσχετο παρεπιδημήσασιν ἐν αὐτῇ πλείω χρόνον.
</p>
</div3>
<div3 type="section" n="4">
<p>ἡμεῖς γὰρ ἐξ Ἀγυρίου τῆς Σικελίας ὄντες, καὶ 
 διὰ τὴν ἐπιμιξίαν τοῖς ἐν τῇ νήσῳ πολλὴν ἐμπειρίαν
τῆς Ῥωμαίων διαλέκτου περιπεποιμένοι, πάσας τὰς
τῆς ἡγεμονίας ταύτης πράξεις ἀκριβῶς ἀνελάβομεν
ἐκ τῶν παρʼ ἐκείνοις ὑπομνημάτων ἐκ πολλῶν χρόνων
τετηρημένων.
</p>
</div3>
<div3 type="section" n="5">
<p>πεποιήμεθα δὲ τὴν ἀρχὴν τῆς ἱστορίας 
 ἀπὸ τῶν μυθολογουμένων παρʼ Ἕλλησί τε καὶ βαρβάροις,
ἐξετάσαντες τὰ παρʼ ἑκάστοις ἱστορούμενα
κατὰ τοὺς ἀρχαίους χρόνους, ἐφʼ ὅσον ἡμῖν δύναμις.
</p>
</div3>
<div3 type="section" n="6">
<p>ἐπεὶ δʼ ἡ μὲν ὑπόθεσις ἔχει τέλος, αἱ βίβλοι 
δὲ μέχρι τοῦ νῦν ἀνέκδοτοι τυγχάνουσιν οὖσαι, βούλομαι
 βραχέα προδιορίσαι περὶ ὅλης τῆς πραγματείας.
τῶν γὰρ βίβλων ἡμῖν ἓξ μὲν αἱ πρῶται περιέχουσι
τὰς πρὸ τῶν Τρωικῶν πράξεις καὶ μυθολογίας, καὶ
τούτων αἱ μὲν προηγούμεναι τρεῖς τὰς βαρβαρικάς,
αἱ δʼ ἑξῆς σχεδὸν τὰς τῶν Ἑλλήνων ἀρχαιολογίας·
 ἐν δὲ ταῖς μετὰ ταύτας ἕνδεκα τὰς ἀπὸ τῶν Τρωικῶν
κοινὰς πράξεις ἀναγεγράφαμεν ἕως τῆς Ἀλεξάνδρου
τελευτῆς·
</p>
</div3>
<div3 type="section" n="7">
<p>ἐν δὲ ταῖς ἑξῆς εἴκοσι καὶ τρισὶ βίβλοις 
τὰς λοιπὰς ἁπάσας κατετάξαμεν μέχρι τῆς ἀρχῆς τοῦ
συστάντος πολέμου Ῥωμαίοις πρὸς Κελτούς, καθʼ
 ὃν ἡγούμενος Γάιος Ἰούλιος Καῖσαρ ὁ διὰ τὰς πράξεις
προσαγορευθεὶς θεὸς κατεπολέμησε μὲν τὰ
πλεῖστα καὶ μαχιμώτατα τῶν Κελτῶν ἔθνη, προεβίβασε
δὲ τὴν ἡγεμονίαν τῆς Ῥώμης μέχρι τῶν
<pb id="v.1.p.10"/>
Βρεττανικῶν νήσων· τούτου δʼ αἱ πρῶται πράξεις
ἐπετελέσθησαν ὀλυμπιάδος τῆς ἑκατοστῆς καὶ ὀγδοηκοστῆς
κατὰ τὸ πρῶτον ἔτος ἐπʼ ἄρχοντος Ἀθήνησιν Ἡρώδου.
</p>
</div3>
</div2>
<div2 type="chapter" n="5">
<div3 type="section" n="1">
<p>
τῶν δὲ χρόνων τούτων περιειλημμένων ἐν
ταύτῃ τῇ πραγματείᾳ τοὺς μὲν πρὸ τῶν Τρωικῶν
οὐ διοριζόμεθα βεβαίως διὰ τὸ μηδὲν παράπηγμα
παρειληφέναι περὶ τούτων πιστευόμενον, ἀπὸ δὲ
τῶν Τρωικῶν ἀκολούθως Ἀπολλοδώρῳ τῷ Ἀθηναίῳ
τίθεμεν ὀγδοήκοντʼ ἔτη πρὸς τὴν κάθοδον τῶν Ἡρακλειδῶν,
ἀπὸ δὲ ταύτης ἐπὶ τὴν πρώτην ὀλυμπιάδα
δυσὶ λείποντα τῶν τριακοσίων καὶ τριάκοντα, συλλογιζόμενοι
τοὺς χρόνους ἀπὸ τῶν ἐν Λακεδαίμονι
βασιλευσάντων, ἀπὸ δὲ τῆς πρώτης ὀλυμπιάδος εἰς
τὴν ἀρχὴν τοῦ Κελτικοῦ πολέμου, ἣν τελευτὴν πεπονήμεθα
τῆς ἱστορίας, ἑπτακόσια καὶ τριάκοντα·
ὥστε τὴν ὅλην πραγματείαν ἡμῶν τετταράκοντα
βίβλων οὖσαν περιέχειν ἔτη δυσὶ λείποντα τῶν χιλίων
ἑκατὸν τετταράκοντα χωρὶς τῶν χρόνων τῶν
περιεχόντων τὰς πρὸ τῶν Τρωικῶν πράξεις.
</p>
</div3>
<div3 type="section" n="2">
<p> ταῦτα μὲν οὖν ἀκριβῶς προδιωρισάμεθα, βουλόμενοι
τοὺς μὲν ἀναγινώσκοντας εἰς ἔννοιαν ἀγαγεῖν
τῆς ὅλης προθέσεως, τοὺς δὲ διασκευάζειν
εἰωθότας τὰς βίβλους ἀποτρέψαι τοῦ λυμαίνεσθαι
τὰς ἀλλοτρίας πραγματείας. ἡμῖν δὲ παρʼ ὅλην τὴν
ἱστορίαν τὰ μὲν γραφέντα καλῶς μὴ μετεχέτω φθόνου,
τὰ δὲ ἀγνοηθέντα τυγχανέτω διορθώσεως ὑπὸ τῶν
δυνατωτέρων.
</p>
</div3>
<div3 type="section" n="3">
<p> διεληλυθότες δὲ ὑπὲρ ὧν προῃρούμεθα,
<pb id="v.1.p.11"/>
τὴν ἐπαγγελίαν τῆς γραφῆς βεβαιοῦν ἐγχειρήσομεν.</p>
<p>περὶ μὲν οὖν θεῶν τίνας ἐννοίας ἔσχον οἱ πρῶτοι </p>
</div3>
</div2>
<div2 type="chapter" n="6">
<div3 type="section" n="1">
<p>καταδείξαντες τιμᾶν τὸ θεῖον, 
καὶ τῶν μυθολογουμένων
 περὶ ἑκάστου τῶν ἀθανάτων, τὰ μὲν
πολλὰ συντάξασθαι παρήσομεν κατʼ ἰδίαν διὰ τὸ
τὴν ὑπόθεσιν ταύτην πολλοῦ λόγου προσδεῖσθαι,
ὅσα δʼ ἂν ταῖς προκειμέναις ἱστορίαις οἰκεῖα δόξωμεν
ὑπάρχειν, παραθήσομεν ἐν κεφαλαίοις, ἵνα
 μηδὲν τῶν ἀκοῆς ἀξίων ἐπιζητῆται.
</p>
</div3>
<div3 type="section" n="2">
<p>περὶ δὲ τοῦ 
 γένους τῶν ἁπάντων ἀνθρώπων καὶ τῶν πραχθέντων
ἐν τοῖς γνωριζομένοις μέρεσι τῆς οἰκουμένης,
ὡς ἂν ἐνδέχηται περὶ τῶν οὕτω παλαιῶν, ἀκριβῶς
ἀναγράψομεν ἀπὸ τῶν ἀρχαιοτάτων χρόνων ἀρξάμενοι.
</p>
</div3>
<div3 type="section" n="3">
<p>περὶ τῆς πρώτης τοίνυν γενέσεως τῶν ἀνθρώπων 
διτταὶ γεγόνασιν ἀποφάσεις παρὰ τοῖς νομιμωτάτοις
τῶν τε φυσιολόγων καὶ τῶν ἱστορικῶν·
οἱ μὲν γὰρ αὐτῶν ἀγέννητον καὶ ἄφθαρτον ὑποστησάμενοι
τὸν κόσμον, ἀπεφήναντο καὶ τὸ γένος τῶν
 ἀνθρώπων ἐξ αἰῶνος ὑπάρχειν, μηδέποτε τῆς αὐτῶν
τεκνώσεως ἀρχὴν ἐσχηκυίας· οἱ δὲ γεννητὸν καὶ
φθαρτὸν εἶναι νομίσαντες ἔφησαν ὁμοίως ἐκείνῳ
τοὺς ἀνθρώπους τυχεῖν τῆς πρώτης γενέσεως ὡρισμένοις χρόνοις.
<pb id="v.1.p.12"/>
</p>
</div3>
</div2>
<div2 type="chapter" n="7">
<div3 type="section" n="1">
<p> κατὰ γὰρ τὴν ἐξ ἀρχῆς τῶν ὅλων σύστασιν μίαν
ἔχειν ἰδέαν οὐρανόν τε καὶ γῆν, μεμιγμένης αὐτῶν
τῆς φύσεως· μετὰ δὲ ταῦτα διαστάντων τῶν σωμάτων
ἀπʼ ἀλλήλων, τὸν μὲν κόσμον περιλαβεῖν ἅπασαν
τὴν ὁρωμένην ἐν αὐτῷ σύνταξιν, τὸν δʼ ἀέρα
κινήσεως τυχεῖν συνεχοῦς, καὶ τὸ μὲν πυρῶδες αὐτοῦ
πρὸς τοὺς μετεωροτάτους τόπους συνδραμεῖν,
ἀνωφεροῦς οὔσης τῆς τοιαύτης φύσεως διὰ τὴν κουφότητα·
ἀφʼ ἧς αἰτίας τὸν μὲν ἥλιον καὶ τὸ λοιπὸν
πλῆθος τῶν ἄστρων ἐναποληφθῆναι τῇ πάσῃ δίνῃ·
τὸ δὲ ἰλυῶδες καὶ θολερὸν μετὰ τῆς τῶν ὑγρῶν
συγκρίσεως ἐπὶ ταὐτὸ καταστῆναι διὰ τὸ βάρος·
</p>
</div3>
<div3 type="section" n="2">
<p> εἰλούμενον δʼ ἐν ἑαυτῷ συνεχῶς καὶ συστρεφόμενον
ἐκ μὲν τῶν ὑγρῶν τὴν θάλατταν, ἐκ δὲ τῶν στερεμνιωτέρων
ποιῆσαι τὴν γῆν πηλώδη καὶ παντελῶς
ἁπαλήν.
</p>
</div3>
<div3 type="section" n="3">
<p> ταύτην δὲ τὸ μὲν πρῶτον τοῦ περὶ
τὸν ἥλιον πυρὸς καταλάμψαντος πῆξιν λαβεῖν, ἔπειτα
διὰ τὴν θερμασίαν ἀναζυμουμένης τῆς ἐπιφανείας
συνοιδῆσαί τινα τῶν ὑγρῶν κατὰ πολλοὺς τόπους,
καὶ γενέσθαι περὶ αὐτὰ σηπεδόνας ὑμέσι λεπτοῖς
περιεχομένας· ὅπερ ἐν τοῖς ἕλεσι καὶ τοῖς λιμνάζουσι
τῶν τόπων ἔτι καὶ νῦν ὁρᾶσθαι γινόμενον,
ἐπειδὰν τῆς χώρας κατεψυγμένης ἄφνω διάπυρος
ὁ ἀὴρ γένηται, μὴ λαβὼν τὴν μεταβολὴν ἐκ τοῦ
κατʼ ὀλίγον.
</p>
</div3>
<div3 type="section" n="4">
<p> ζωογονουμένων δὲ τῶν ὑγρῶν διὰ
τῆς θερμασίας τὸν εἰρημένον τρόπον τὰς μὲν νύκτας
λαμβάνειν αὐτίκα τὴν τροφὴν ἐκ τῆς πιπτούσης
<pb id="v.1.p.13"/>
ἀπὸ τοῦ περιέχοντος ὁμίχλης, τὰς δʼ ἡμέρας ὑπὸ
τοῦ καύματος στερεοῦσθαι· τὸ δʼ ἔσχατον τῶν
κυοφορουμένων τὴν τελείαν αὔξησιν λαβόντων, καὶ
τῶν ὑμένων διακαυθέντων τε καὶ περιρραγέντων,
 ἀναφυῆναι παντοδαποὺς τύπους ζῴων.
</p>
</div3>
<div3 type="section" n="5">
<p>τούτων δὲ 
τὰ μὲν πλείστης θερμασίας κεκοινωνηκότα πρὸς
τοὺς μετεώρους τόπους ἀπελθεῖν γενόμενα πτηνά,
τὰ δὲ γεώδους ἀντεχόμενα συγκρίσεως ἐν τῇ τῶν
ἑρπετῶν καὶ τῶν ἄλλων τῶν ἐπιγείων τάξει καταριθμηθῆναι,
 τὰ δὲ φύσεως ὑγρᾶς μάλιστα μετειληφότα
πρὸς τὸν ὁμογενῆ τόπον συνδραμεῖν, ὀνομασθέντα
πλωτά,
</p>
</div3>
<div3 type="section" n="6">
<p>τὴν δὲ γῆν ἀεὶ μᾶλλον στερεουμένην 
ὑπό τε τοῦ περὶ τὸν ἥλιον πυρὸς καὶ τῶν πνευμάτων
τὸ τελευταῖον μηκέτι δύνασθαι μηδὲν τῶν
 μειζόνων ζωογονεῖν, ἀλλʼ ἐκ τῆς πρὸς ἄλληλα μίξεως
ἕκαστα γεννᾶσθαι τῶν ἐμψύχων,
</p>
</div3>
<div3 type="section" n="7">
<p>ἔοικε δὲ περὶ 
τῆς τῶν ὅλων φύσεως οὐδʼ Εὐριπίδης διαφωνεῖν
τοῖς προειρημένοις, μαθητὴς ὢν Ἀναξαγόρου τοῦ
φυσικοῦ· ἐν γὰρ τῇ Μελανίππῃ τίθησιν οὕτως,
 <quote rend="blockquote">
<lb/>ὡς οὐρανός τε γαῖά τʼ ἦν μορφὴ μία·
<lb/>ἐπεὶ δʼ ἐχωρίσθησαν ἀλλήλων δίχα,
<lb/>τίκτουσι πάντα κἀνέδωκαν εἰς φάος,
<lb/>δένδρη, πετηνά, θῆρας, οὕς θʼ ἅλμη τρέφει,
<lb/>γένος τε θνητῶν.</quote>
</p>
</div3>
</div2>
<div2 type="chapter" n="8">
<div3 type="section" n="1">
<p>
καὶ περὶ μὲν τῆς πρώτης τῶν ὅλων γενέσεως 
τοιαῦτα παρειλήφαμεν, τοὺς δὲ ἐξ ἀρχῆς γεννηθέντας
<pb id="v.1.p.14"/>
τῶν ἀνθρώπων φασὶν ἐν ἀτάκτῳ καὶ θηριώδει
βίῳ καθεστῶτας σποράδην ἐπὶ τὰς νομὰς ἐξιέναι,
καὶ προσφέρεσθαι τῆς τε βοτάνης τὴν προσηνεστάτην
καὶ τοὺς αὐτομάτους ἀπὸ τῶν δένδρων καρπούς.
</p>
</div3>
<div3 type="section" n="2">
<p> καὶ πολεμουμένους μὲν ὑπὸ τῶν θηρίων ἀλλήλοις
βοηθεῖν ὑπὸ τοῦ συμφέροντος διδασκομένους, ἀθροιζομένους
δὲ διὰ τὸν φόβον ἐπιγινώσκειν ἐκ τοῦ
κατὰ μικρὸν τοὺς ἀλλήλων τύπους.
</p>
</div3>
<div3 type="section" n="3">
<p> τῆς φωνῆς δʼ
ἀσήμου καὶ συγκεχυμένης οὔσης ἐκ τοῦ κατʼ ὀλίγον
διαρθροῦν τὰς λέξεις, καὶ πρὸς ἀλλήλους τιθέντας
σύμβολα περὶ ἑκάστου τῶν ὑποκειμένων γνώριμον
σφίσιν αὐτοῖς ποιῆσαι τὴν περὶ ἁπάντων ἑρμηνείαν.
</p>
</div3>
<div3 type="section" n="4">
<p> τοιούτων δὲ συστημάτων γινομένων καθʼ
ἅπασαν τὴν οἰκουμένην, οὐχ ὁμόφωνον πάντας
ἔχειν τὴν διάλεκτον, ἑκάστων ὡς ἔτυχε συνταξάντων
τὰς λέξεις· διὸ καὶ παντοίους τε ὑπάρξαι
χαρακτῆρας διαλέκτων καὶ τὰ πρῶτα γενόμενα
συστήματα τῶν ἁπάντων ἐθνῶν ἀρχέγονα γενέσθαι.
</p>
</div3>
<div3 type="section" n="5">
<p> τοὺς οὖν πρώτους τῶν ἀνθρώπων μηδενὸς τῶν
πρὸς βίον χρησίμων εὑρημένου ἐπιπόνως διάγειν,
<pb id="v.1.p.15"/>
γυμνοὺς μὲν ἐσθῆτος ὄντας, οἰκήσεως δὲ καὶ πυρὸς
ἀήθεις, τροφῆς δʼ ἡμέρου παντελῶς ἀνεννοήτους.
</p>
</div3>
<div3 type="section" n="6">
<p>καὶ γὰρ τὴν συγκομιδὴν τῆς ἀγρίας τροφῆς ἀγνοοῦντας 
μηδεμίαν τῶν καρπῶν εἰς τὰς ἐνδείας ποιεῖσθαι
 παράθεσιν· διὸ καὶ πολλοὺς αὐτῶν ἀπάλλυσθαι
κατὰ τοὺς χειμῶνας διά τε τὸ ψῦχος καὶ τὴν
σπάνιν τῆς τροφῆς,
</p>
</div3>
<div3 type="section" n="7">
<p>ἐκ δὲ τοῦ κατʼ ὀλίγον ὑπὸ τῆς 
πείρας διδασκομένους εἴς τε τὰ σπήλαια καταφεύγειν
ἐν τῷ χειμῶνι καὶ τῶν καρπῶν τοὺς φυλάττεσθαι
 δυναμένους ἀποτίθεσθαι.
</p>
</div3>
<div3 type="section" n="8">
<p>γνωσθέντος δὲ τοῦ 
πυρὸς καὶ τῶν ἄλλων τῶν χρησίμων κατὰ μικρὸν
καὶ τὰς τέχνας εὑρεθῆναι καὶ τἄλλα τὰ δυνάμενα
τὸν κοινὸν βίον ὠφελῆσαι.
</p>
</div3>
<div3 type="section" n="9">
<p>καθόλου γὰρ πάντων 
τὴν χρείαν αὐτὴν διδάσκαλον γενέσθαι τοῖς ἀνθρώποις,
 ὑφηγουμένην οἰκείως τὴν ἑκάστου μάθησιν
εὐφυεῖ ζῴῳ καὶ συνεργοὺς ἔχοντι πρὸς ἅπαντα χεῖρας
καὶ λόγον καὶ ψυχῆς ἀγχίνοιαν.
</p>
</div3>
<div3 type="section" n="10">
<p>καὶ περὶ μὲν τῆς πρώτης γενέσεως τῶν ἀνθρώπων 
καὶ τοῦ παλαιοτάτου βίου τοῖς ῥηθεῖσιν
</p>
</div3>
</div2>
<div2 type="chapter" n="9">
<div3 type="section" n="1">
<p> ἀρκεσθησόμεθα, στοχαζόμενοι τῆς συμμετρίας, περὶ
δὲ τῶν πράξεων τῶν παραδεδομένων μὲν εἰς μνήμην,
γενομένων δὲ ἐν τοῖς γνωριζομένοις τόποις
τῆς οἰκουμένης, διεξιέναι πειρασόμεθα.
</p>
</div3>
<div3 type="section" n="2">
<p>τοὺς μὲν 
οὖν πρώτους ὑπάρξαντας βασιλεῖς οὔτʼ αὐτοὶ λέγειν
 ἔχομεν οὔτε τῶν ἱστορικῶν τοῖς ἐπαγγελλομένοις
εἰδέναι συγκατατιθέμεθα· ἀδύνατον γὰρ τὴν εὕρεσιν
τῶν γραμμάτων οὕτως εἶναι παλαιὰν ὥστε
τοῖς πρώτοις βασιλεῦσιν ἡλικιώτιδα γενέσθαι· εἰ
<pb id="v.1.p.16"/>
δέ τις καὶ τοῦτο συγχωρήσαι, τό γε τῶν ἱστοριογράφων
γένος παντελῶς φαίνεται νεωστὶ τῷ κοινῷ
βίῳ συνεσταμένον.
</p>
</div3>
<div3 type="section" n="3">
<p> περὶ δὲ τῆς τοῦ γένους ἀρχαιότητος
οὐ μόνον ἀμφισβητοῦσιν Ἕλληνες, ἀλλὰ καὶ
πολλοὶ τῶν βαρβάρων, ἑαυτοὺς αὐτόχθονας λέγοντες
καὶ πρώτους τῶν ἁπάντων ἀνθρώπων εὑρετὰς
γενέσθαι τῶν ἐν τῷ βίῳ χρησίμων, καὶ τὰς γενομένας
παρʼ αὐτοῖς πράξεις ἐκ πλείστων χρόνων
ἀναγραφῆς ἠξιῶσθαι.
</p>
</div3>
<div3 type="section" n="4">
<p> ἡμεῖς δὲ περὶ μὲν τῆς ἑκάστων
παλαιότητος τἀκριβὲς καὶ τίνων προτερεῖ τὰ
ἔθνη τῶν ἄλλων τοῖς χρόνοις καὶ πόσοις ἔτεσιν οὐκ
ἂν διορισαίμεθα, τὰ δὲ λεγόμενα παρʼ ἑκάστοις
περὶ τῆς ἀρχαιότητος καὶ τῶν παλαιῶν πράξεων ἐν
κεφαλαίοις ἀναγράψομεν, στοχαζόμενοι τῆς συμμετρίας.
</p>
</div3>
<div3 type="section" n="5">
<p> περὶ πρώτων δὲ τῶν βαρβάρων διέξιμεν,
οὐκ ἀρχαιοτέρους αὐτοὺς ἡγούμενοι τῶν Ἑλλήνων,
καθάπερ Ἔφορος εἴρηκεν, ἀλλὰ προδιελθεῖν βουλόμενοι
 τὰ πλεῖστα τῶν περὶ αὐτούς, ὅπως ἀρξάμενοι 
τῶν παρὰ τοῖς Ἕλλησιν ἱστορουμένων μηδεμίαν
ἐν ταῖς ἀρχαιολογίαις ἑτερογενῆ πρᾶξιν παρεμβάλωμεν.
</p>
</div3>
<div3 type="section" n="6">
<p> ἐπεὶ δὲ κατὰ τὴν Αἴγυπτον θεῶν τε γενέσεις
ὑπάρξαι μυθολογοῦνται, αἵ τε τῶν ἄστρων
ἀρχαιόταται παρατηρήσεις εὑρῆσθαι λέγονται, πρὸς
δὲ τούτοις πράξεις ἀξιόλογοι καὶ πολλαὶ μεγάλων
ἀνδρῶν ἱστοροῦνται, ποιησόμεθα τῆς ἱστορίας τὴν
ἀρχὴν διὰ τῶν κατʼ Αἴγυπτον πραχθέντων.
</p>
</div3>
</div2>
<div2 type="chapter" n="10">
<div3 type="section" n="1">
<p> φασὶ τοίνυν Αἰγύπτιοι κατὰ τὴν ἐξ ἀρχῆς τῶν
ὅλων γένεσιν πρώτους ἀνθρώπους γενέσθαι κατὰ
τὴν Αἴγυπτον διά τε τὴν εὐκρασίαν τῆς χώρας καὶ
διὰ τὴν φύσιν τοῦ Νείλου. τοῦτον γὰρ πολύγονον
<pb id="v.1.p.17"/>

ὄντα καὶ τὰς τροφὰς αὐτοφυεῖς παρεχόμενον
ῥᾳδίως ἐκτρέφειν τὰ ζωογονηθέντα· τήν τε γὰρ τοῦ
καλάμου ῥίζαν καὶ τὸν λωτόν, ἔτι δὲ τὸν Αἰγύπτιον
κύαμον καὶ τὸ καλούμενον κορσαῖον καὶ πολλὰ τοιαῦθʼ
 ἕτερα τροφὴν ἑτοίμην παρέχεσθαι τῷ γένει
τῶν ἀνθρώπων.
</p>
</div3>
<div3 type="section" n="2">
<p>τῆς δʼ ἐξ ἀρχῆς παρʼ αὐτοῖς ζωογονίας 
τεκμήριον πειρῶνται φέρειν τὸ καὶ νῦν ἔτι τὴν
ἐν Θηβαΐδι χώραν κατά τινας καιροὺς τοσούτους
καὶ τηλικούτους μῦς γεννᾶν ὥστε τοὺς ἰδόντας τὸ
 γινόμενον ἐκπλήττεσθαι· ἐνίους γὰρ αὐτῶν ἕως μὲν
τοῦ στήθους καὶ τῶν ἐμπροσθίων ποδῶν διατετυπῶσθαι
καὶ κίνησιν λαμβάνειν, τὸ δὲ λοιπὸν τοῦ
σώματος ἔχειν ἀδιατύπωτον, μενούσης ἔτι κατὰ
φύσιν τῆς βώλου.
</p>
</div3>
<div3 type="section" n="3">
<p>ἐκ τούτου δʼ εἶναι φανερὸν ὅτι 
 κατὰ τὴν ἐξ ἀρχῆς τοῦ κόσμου σύστασιν τῆς γῆς
 εὐκράτου καθεστώσης μάλιστʼ ἂν ἔσχε τὴν γένεσιν
τῶν ἀνθρώπων ἡ κατʼ Αἴγυπτον χώρα· καὶ γὰρ
νῦν, οὐδαμοῦ τῆς ἄλλης γῆς φυούσης οὐδὲν τῶν
τοιούτων, ἐν μόνῃ ταύτῃ θεωρεῖσθαί τινα τῶν
 ἐμψύχων παραδόξως ζωογονούμενα.
</p>
</div3>
<div3 type="section" n="4">
<p>καθόλου δὲ 
λέγουσιν, εἴτε κατὰ τὸν ἐπὶ Δευκαλίωνος γενόμενον
κατακλυσμὸν ἐφθάρη τὰ πλεῖστα τῶν ζῴων, εἰκὸς
μάλιστα διασεσῶσθαι τοὺς κατὰ τὴν Αἴγυπτον ὑπὸ
τὴν μεσημβρίαν κατοικοῦντας, ὡς ἂν τῆς χώρας
 αὐτῶν οὔσης ἀνόμβρου κατὰ τὸ πλεῖστον, εἴτε, καθάπερ
τινές φασι, παντελοῦς γενομένης τῶν ἐμψύχων
φθορᾶς ἡ γῆ πάλιν ἐξ ἀρχῆς καινὰς ἤνεγκε
<pb id="v.1.p.18"/>
τῶν ζῴων φύσεις, ὅμως καὶ κατὰ τοῦτον τὸν λόγον
πρέπειν τὴν ἀρχηγὸν τῶν ἐμψύχων γένεσιν προσάπτειν
ταύτῃ τῇ χώρᾳ.
</p>
</div3>
<div3 type="section" n="5">
<p> τῆς γὰρ παρὰ τοῖς ἄλλοις
ἐπομβρίας τῷ παρʼ ἑαυτοῖς γινομένῳ καύματι μιγείσης
εἰκὸς εὐκρατότατον γενέσθαι τὸν ἀέρα πρὸς
τὴν ἐξ ἀρχῆς τῶν πάντων ζωογονίαν.
</p>
</div3>
<div3 type="section" n="6">
<p> καὶ γὰρ ἐν
τοῖς καθʼ ἡμᾶς ἔτι χρόνοις κατὰ τὴν ἐπίκλυστον
Αἴγυπτον ἐν τοῖς ὀψίμοις τῶν ὑδάτων φανερῶς
ὁρᾶσθαι γεννωμένας φύσεις ἐμψύχων·
</p>
</div3>
<div3 type="section" n="7">
<p> ὅταν γὰρ τοῦ
ποταμοῦ τὴν ἀναχώρησιν ποιουμένου τὴν πρώτην
τῆς ἰλύος ὁ ἥλιος διαξηράνῃ, φασὶ συνίστασθαι ζῷα,
τινὰ μὲν εἰς τέλος ἀπηρτισμένα, τινὰ δὲ ἡμιτελῆ
καὶ πρὸς αὐτῇ συμφυῆ τῇ γῇ.
</p>
</div3>
</div2>
<div2 type="chapter" n="11">
<div3 type="section" n="1">
<p> τοὺς δʼ οὖν κατʼ Αἴγυπτον ἀνθρώπους τὸ
παλαιὸν γενομένους, ἀναβλέψαντας εἰς τὸν κόσμον
καὶ τὴν τῶν ὅλων φύσιν καταπλαγέντας τε καὶ
θαυμάσαντας, ὑπολαβεῖν εἶναι δύο θεοὺς ἀιδίους
τε καὶ πρώτους, τόν τε ἥλιον καὶ τὴν σελήνην, ὧν
τὸν μὲν Ὄσιριν, τὴν δὲ Ἶσιν ὀνομάσαι, ἀπό τινος
ἐτύμου τεθείσης ἑκατέρας τῆς προσηγορίας ταύτης.
</p>
</div3>
<div3 type="section" n="2">
<p> μεθερμηνευομένων γὰρ τούτων εἰς τὸν Ἑλληνικὸν
τῆς διαλέκτου τρόπον εἶναι τὸν μὲν Ὄσιριν πολυόφθαλμον,
εἰκότως· πανταχῇ γὰρ ἐπιβάλλοντα τὰς
ἀκτῖνας ὥσπερ ὀφθαλμοῖς πολλοῖς βλέπειν ἅπασαν
γῆν καὶ θάλατταν. καὶ τὸν ποιητὴν δὲ λέγειν σύμφωνα τούτοις
ἠέλιός θʼ, ὃς πάντʼ ἐφορᾷ καὶ πάντʼ ἐπακούει.
<pb id="v.1.p.19"/>
</p>
</div3>
<div3 type="section" n="3">
<p>τῶν δὲ παρʼ Ἕλλησι παλαιῶν μυθολόγων τινὲς τὸν 
Ὄσιριν Διόνυσον προσονομάζουσι καὶ Σείριον παρωνύμως·
 ὧν Εὔμολπος μὲν ἐν τοῖς Βακχικοῖς ἔπεσί φησιν
<quote rend="blockquote">
<lb/> ἀστροφαῆ Διόνυσον ἐν ἀκτίνεσσι πυρωπόν,</quote>
Ὀρφεὺς δὲ
<quote rend="blockquote">
<lb/>τούνεκά μιν καλέουσι Φάνητά τε καὶ Διόνυσον.</quote>
</p>
</div3>
<div3 type="section" n="4">
<p>φασὶ δέ τινες καὶ τὸ ἔναμμα αὐτῷ τὸ τῆς νεβρίδος 
ἀπὸ τῆς τῶν ἄστρων ποικιλίας περιῆφθαι. τὴν δὲ
 Ἶσιν μεθερμηνευομένην εἶναι παλαιάν, τεθειμένης
τῆς προσηγορίας ἀπὸ τῆς ἀιδίου καὶ παλαιᾶς γενέσεως.
κέρατα δʼ αὐτῇ ἐπιτιθέασιν ἀπό τε τῆς ὄψεως
ἣν ἔχουσα φαίνεται καθʼ ὃν ἂν χρόνον ὑπάρχῃ
μηνοειδής, καὶ ἀπὸ τῆς καθιερωμένης αὐτῇ βοὸς
 παρʼ Αἰγυπτίοις.
</p>
</div3>
<div3 type="section" n="5">
<p>τούτους δὲ τοὺς θεοὺς ὑφίστανται 
τὸν σύμπαντα κόσμον διοικεῖν τρέφοντάς τε καὶ
αὔξοντας πάντα τριμερέσιν ὥραις ἀοράτῳ κινήσει
τὴν περίοδον ἀπαρτιζούσαις, τῇ τε ἐαρινῇ καὶ θερινῇ
καὶ χειμερινῇ· ταύτας δʼ ἐναντιωτάτην ἀλλήλαις
 τὴν φύσιν ἐχούσας ἀπαρτίζειν τὸν ἐνιαυτὸν ἀρίστῃ
συμφωνίᾳ· φύσιν δὲ συμβάλλεσθαι πλείστην εἰς τὴν
τῶν ἁπάντων ζωογονίαν τῶν θεῶν τούτων τὸν μὲν
πυρώδους καὶ πνεύματος, τὴν δὲ ὑγροῦ καὶ ξηροῦ,
κοινῇ δʼ ἀμφοτέρους ἀέρος· καὶ διὰ τούτων πάντα
 γεννᾶσθαι καὶ τρέφεσθαι.
</p>
</div3>
<div3 type="section" n="6">
<p>διὸ καὶ τὸ μὲν ἅπαν 
σῶμα τῆς τῶν ὅλων φύσεως ἐξ ἡλίου καὶ σελήνης
<pb id="v.1.p.20"/>
ἀπαρτίζεσθαι, τὰ δὲ τούτων μέρη πέντε τὰ προειρημένα,
τό τε πνεῦμα καὶ τὸ πῦρ καὶ τὸ ξηρόν, ἔτι δὲ
τὸ ὑγρὸν καὶ τὸ τελευταῖον τὸ ἀερῶδες, ὥσπερ ἐπʼ
ἀνθρώπου κεφαλὴν καὶ χεῖρας καὶ πόδας καὶ τἄλλα
μέρη καταριθμοῦμεν, τὸν αὐτὸν τρόπον τὸ σῶμα
τοῦ κόσμου συγκεῖσθαι πᾶν ἐκ τῶν προειρημένων.
</p>
</div3>
</div2>
<div2 type="chapter" n="12">
<div3 type="section" n="1">
<p> τούτων δʼ ἕκαστον θεὸν νομίσαι καὶ προσηγορίαν
ἰδίαν ἑκάστῳ θεῖναι κατὰ τὸ οἰκεῖον τοὺς πρώτους
διαλέκτῳ χρησαμένους διηρθρωμένῃ τῶν κατʼ Αἴγυπτον
ἀνθρώπων.
</p>
</div3>
<div3 type="section" n="2">
<p> τὸ μὲν οὖν πνεῦμα Δία προσαγορεῦσαι
μεθερμηνευομένης τῆς λέξεως, ὃν αἴτιον ὄντα
τοῦ ψυχικοῦ τοῖς ζῴοις ἐνόμισαν ὑπάρχειν πάντων
οἱονεί τινα πατέρα. συμφωνεῖν δὲ τούτοις φασὶ
καὶ τὸν ἐπιφανέστατον τῶν παρʼ Ἕλλησι ποιητῶν
ἐπὶ τοῦ θεοῦ τούτου λέγοντα
<quote rend="blockquote">
<lb/>πατὴρ ἀνδρῶν τε θεῶν τε.</quote>
</p>
</div3>
<div3 type="section" n="3">
<p> τὸ δὲ πῦρ μεθερμηνευόμενον Ἥφαιστον ὀνομάσαι,
νομίσαντας μέγαν εἶναι θεὸν καὶ πολλὰ συμβάλλεσθαι
πᾶσιν εἰς γένεσίν τε καὶ τελείαν αὔξησιν.
</p>
</div3>
<div3 type="section" n="4">
<p> τὴν
δὲ γῆν ὥσπερ ἀγγεῖόν τι τῶν φυομένων ὑπολαμβάνοντας
μητέρα προσαγορεῦσαι· καὶ τοὺς Ἕλληνας
δὲ ταύτην παραπλησίως Δήμητραν καλεῖν, βραχὺ
μετατεθείσης διὰ τὸν χρόνον τῆς λέξεως· τὸ γὰρ
παλαιὸν ὀνομάζεσθαι γῆν μητέρα, καθάπερ καὶ τὸν
Ὀρφέα προσμαρτυρεῖν λέγοντα
<quote rend="blockquote">
<lb/>γῆ μήτηρ πάντων, Δημήτηρ πλουτοδότειρα.</quote>
</p>
</div3>
<div3 type="section" n="5">
<p> τὸ δʼ ὑγρὸν ὀνομάσαι λέγουσι τοὺς παλαιοὺς Ὠκεάνην,
ὃ μεθερμηνευόμενον μὲν εἶναι τροφὴν μητέρα,
<pb id="v.1.p.21"/>
παρʼ ἐνίοις δὲ τῶν Ἑλλήνων Ὠκεανὸν ὑπάρχειν
ὑπειλῆφθαι, περὶ οὗ καὶ τὸν ποιητὴν λέγειν
<quote rend="blockquote">
<lb/>ὠκεανόν τε θεῶν γένεσιν καὶ μητέρα Τηθύν.</quote>
</p>
</div3>
<div3 type="section" n="6">
<p>οἱ γὰρ Αἰγύπτιοι νομίζουσιν Ὠκεανὸν εἶναι τὸν 
 παρʼ αὐτοῖς ποταμὸν Νεῖλον, πρὸς ᾧ καὶ τὰς τῶν
θεῶν γενέσεις ὑπάρξαι· τῆς γὰρ πάσης οἰκουμένης
κατὰ μόνην τὴν Αἴγυπτον εἶναι πόλεις πολλὰς ὑπὸ
τῶν ἀρχαίων θεῶν ἐκτισμένας, οἷον Διός, Ἡλίου,
Ἑρμοῦ, Ἀπόλλωνος, Πανός, Εἰλειθυίας, ἄλλων
 πλειόνων.
</p>
</div3>
<div3 type="section" n="7">
<p>τὸν δʼ ἀέρα προσαγορεῦσαί φασιν Ἀθηνᾶν 
μεθερμηνευομένης τῆς λέξεως, καὶ Διὸς θυγατέρα
νομίσαι ταύτην, καὶ παρθένον ὑποστήσασθαι
διά τε τὸ ἄφθορον εἶναι φύσει τὸν ἀέρα καὶ τὸν
ἀκρότατον ἐπέχειν τόπον τοῦ σύμπαντος κόσμου·
 διόπερ ἐκ τῆς κορυφῆς τοῦ Διὸς μυθολογηθῆναι
ταύτην γενέσθαι.
</p>
</div3>
<div3 type="section" n="8">
<p>ὠνομάσθαι δὲ αὐτὴν Τριτογένειαν 
ἀπὸ τοῦ τρὶς μεταβάλλειν αὐτῆς τὴν φύσιν κατʼ
ἐνιαυτόν, ἔαρος καὶ θέρους καὶ χειμῶνος. λέγεσθαι
δʼ αὐτὴν καὶ Γλαυκῶπιν, οὐχ ὥσπερ ἔνιοι τῶν
 Ἑλλήνων ὑπέλαβον, ἀπὸ τοῦ τοὺς ὀφθαλμοὺς ἔχειν
γλαυκούς· τοῦτο μὲν γὰρ εὔηθες ὑπάρχειν· ἀλλʼ ἀπὸ
τοῦ τὸν ἀέρα τὴν πρόσοψιν ἔχειν ἔγγλαυκον.
</p>
</div3>
<div3 type="section" n="9">
<p>φασὶ 
δὲ τοὺς πέντε θεοὺς τοὺς προειρημένους πᾶσαν τὴν
οἰκουμένην ἐπιπορεύεσθαι, φανταζομένους τοῖς ἀνθρώποις
 ἐν ἱερῶν ζῴων μορφαῖς, ἔστι δʼ ὅτε εἰς
ἀνθρώπων ἰδέας ἤ τινων ἄλλων μεταβάλλοντας· καὶ
τοῦτο μὴ μυθῶδες ὑπάρχειν, ἀλλὰ δυνατόν, εἴπερ
<pb id="v.1.p.22"/>
οὗτοι πρὸς ἀλήθειάν εἰσιν οἱ πάντα γεννῶντες. καὶ
</p>
</div3>
<div3 type="section" n="10">
<p> τὸν ποιητὴν δὲ εἰς Αἴγυπτον παραβαλόντα καὶ μετασχόντα
παρὰ τῶν ἱερέων τῶν τοιούτων λόγων θεῖναί
που κατὰ τὴν ποίησιν τὸ προειρημένον ὡς γινόμενον,
<quote rend="blockquote">
<lb/>καί τε θεοὶ ξείνοισιν ἐοικότες ἀλλοδαποῖσι
<lb/>παντοῖοι τελέθοντες ἐπιστρωφῶσι πόληας,
<lb/>ἀνθρώπων ὕβριν τε καὶ εὐνομίην ἐσορῶντες.</quote>
περὶ μὲν οὖν τῶν ἐν οὐρανῷ θεῶν καὶ γένεσιν
ἀίδιον ἐσχηκότων τοσαῦτα λέγουσιν Αἰγύπτιοι.
</p>
</div3>
</div2>
<div2 type="chapter" n="13">
<div3 type="section" n="1">
<p> ἄλλους δʼ ἐκ τούτων ἐπιγείους γενέσθαι φασίν,
ὑπάρξαντας μὲν θνητούς, διὰ δὲ σύνεσιν καὶ κοινὴν
ἀνθρώπων εὐεργεσίαν τετευχότας τῆς ἀθανασίας,
ὧν ἐνίους καὶ βασιλεῖς γεγονέναι κατὰ τὴν
Αἴγυπτον.
</p>
</div3>
<div3 type="section" n="2">
<p> μεθερμηνευομένων δʼ αὐτῶν τινὰς μὲν
ὁμωνύμους ὑπάρχειν τοῖς οὐρανίοις, τινὰς δʼ ἰδίαν
ἐσχηκέναι προσηγορίαν, Ἥλιόν τε καὶ Κρόνον καὶ
Ῥέαν, ἔτι δὲ Δία τὸν ὑπό τινων Ἄμμωνα προσαγορευόμενον,
πρὸς δὲ τούτοις Ἥραν καὶ Ἥφαιστον,
ἔτι δʼ Ἑστίαν καὶ τελευταῖον Ἑρμῆν. καὶ πρῶτον μὲν
Ἥλιον βασιλεῦσαι τῶν κατʼ Αἴγυπτον, ὁμώνυμον
ὄντα τῷ κατʼ οὐρανὸν ἄστρῳ.
</p>
</div3>
<div3 type="section" n="3">
<p> ἔνιοι δὲ τῶν ἱερέων
φασὶ πρῶτον Ἥφαιστον βασιλεῦσαι, πυρὸς εὑρετὴν
γενόμενον καὶ διὰ τὴν εὐχρηστίαν ταύτην τυχόντα
τῆς ἡγεμονίας· γενομένου γὰρ ἐν τοῖς ὄρεσι κεραυνοβόλου
δένδρου καὶ τῆς πλησίον ὕλης καομένης
προσελθόντα τὸν Ἥφαιστον κατὰ τὴν χειμέριον
ὥραν ἡσθῆναι διαφερόντως ἐπὶ τῇ θερμασίᾳ, λήγοντος
δὲ τοῦ πυρὸς ἀεὶ τῆς ὕλης ἐπιβάλλειν, καὶ
<pb id="v.1.p.23"/>
τούτῳ τῷ τρόπῳ διατηροῦντα τὸ πῦρ προκαλεῖσθαι
τοὺς ἄλλους ἀνθρώπους πρὸς τὴν ἐξ αὐτοῦ γινομένην
εὐχρηστίαν.
</p>
</div3>
<div3 type="section" n="4">
<p>μετὰ δὲ ταῦτα τὸν Κρόνον ἄρξαι, 
καὶ γήμαντα τὴν ἀδελφὴν Ῥέαν γεννῆσαι κατὰ
 μέν τινας τῶν μυθολόγων Ὄσιριν καὶ Ἶσιν, κατὰ
δὲ τοὺς πλείστους Δία τε καὶ Ἥραν, οὓς διʼ ἀρετὴν
βασιλεῦσαι τοῦ σύμπαντος κόσμου. ἐκ δὲ τούτων
γενέσθαι πέντε θεούς, καθʼ ἑκάστην τῶν ἐπαγομένων
παρʼ Αἰγυπτίοις πένθʼ ἡμερῶν ἑνὸς γεννηθέντος·
 ὀνόματα δὲ ὑπάρξαι τοῖς τεκνωθεῖσιν Ὄσιριν
καὶ Ἶσιν, ἔτι δὲ Τυφῶνα καὶ Ἀπόλλωνα καὶ Ἀφροδίτην·
</p>
</div3>
<div3 type="section" n="5">
<p>καὶ τὸν μὲν Ὄσιριν μεθερμηνευόμενον εἶναι 
Διόνυσον, τὴν δὲ Ἶσιν ἔγγιστά πως Δήμητραν.
ταύτην δὲ γήμαντα τὸν Ὄσιριν καὶ τὴν βασιλείαν
 διαδεξάμενον πολλὰ πρᾶξαι πρὸς εὐεργεσίαν τοῦ κοινοῦ βίου.
</p>
</div3>
</div2>
<div2 type="chapter" n="14">
<div3 type="section" n="1">
<p>πρῶτον μὲν γὰρ παῦσαι τῆς ἀλληλοφαγίας τὸ
τῶν ἀνθρώπων γένος, εὑρούσης μὲν Ἴσιδος τόν τε
τοῦ πυροῦ καὶ τῆς κριθῆς καρπόν, φυόμενον μὲν
 ὡς ἔτυχε κατὰ τὴν χώραν μετὰ τῆς ἄλλης βοτάνης,
 ἀγνοούμενον δὲ ὑπὸ τῶν ἀνθρώπων, τοῦ δὲ Ὀσίριδος
ἐπινοησαμένου καὶ τὴν τούτων κατεργασίαν
τῶν καρπῶν, ἡδέως μεταθέσθαι πάντας τὴν τροφὴν
διά τε τὴν ἡδονὴν τῆς φύσεως τῶν εὑρεθέντων
 καὶ διὰ τὸ φαίνεσθαι συμφέρον ὑπάρχειν ἀπέχεσθαι
τῆς κατʼ ἀλλήλων ὠμότητος.
</p>
</div3>
<div3 type="section" n="2">
<p>μαρτύριον δὲ 
φέρουσι τῆς εὑρέσεως τῶν εἰρημένων καρπῶν τὸ
τηρούμενον παρʼ αὐτοῖς ἐξ ἀρχαίων νόμιμον· ἔτι
<pb id="v.1.p.24"/>
γὰρ καὶ νῦν κατὰ τὸν θερισμὸν τοὺς πρώτους ἀμηθέντας
στάχυς θέντας τοὺς ἀνθρώπους κόπτεσθαι
πλησίον τοῦ δράγματος καὶ τὴν Ἶσιν ἀνακαλεῖσθαι,
καὶ τοῦτο πράττειν τιμὴν ἀπονέμοντας τῇ θεῷ τῶν
εὑρημένων κατὰ τὸν ἐξ ἀρχῆς τῆς εὑρέσεως καιρόν.
</p>
</div3>
<div3 type="section" n="3">
<p> παρʼ ἐνίαις δὲ τῶν πόλεων καὶ τοῖς Ἰσείοις ἐν τῇ
πομπῇ μετὰ τῶν ἄλλων φέρεσθαι καὶ πυθμένας
πυρῶν καὶ κριθῶν, ἀπομνημόνευμα τῶν ἐξ ἀρχῆς
τῇ θεῷ φιλοτέχνως εὑρεθέντων. θεῖναι δέ φασι
καὶ νόμους τὴν Ἶσιν, καθʼ οὓς ἀλλήλοις διδόναι
τοὺς ἀνθρώπους τὸ δίκαιον καὶ τῆς ἀθέσμου βίας.
καὶ ὕβρεως παύσασθαι διὰ τὸν ἀπὸ τῆς τιμωρίας
φόβον·
</p>
</div3>
<div3 type="section" n="4">
<p> διὸ καὶ τοὺς παλαιοὺς Ἕλληνας τὴν Δήμητραν
θεσμοφόρον ὀνομάζειν, ὡς τῶν νόμων πρῶτον
ὑπὸ ταύτης τεθειμένων.
</p>
</div3>
</div2>
<div2 type="chapter" n="15">
<div3 type="section" n="1">
<p> κτίσαι δέ φασι τοὺς περὶ τὸν Ὄσιριν πόλιν ἐν
τῇ Θηβαΐδι τῇ κατʼ Αἴγυπτον ἑκατόμπυλον, ἣν ἐκείνους
μὲν ἐπώνυμον ποιῆσαι τῆς μητρός, τοὺς δὲ
μεταγενεστέρους αὐτὴν ὀνομάζειν Διὸς πόλιν, ἐνίους
δὲ Θήβας.
</p>
</div3>
<div3 type="section" n="2">
<p> ἀμφισβητεῖται δʼ ἡ κτίσις τῆς πόλεως
ταύτης οὐ μόνον παρὰ τοῖς συγγραφεῦσιν,
ἀλλὰ καὶ παρʼ αὐτοῖς τοῖς κατʼ Αἴγυπτον ἱερεῦσι·
πολλοὶ γὰρ ἱστοροῦσιν οὐχ ὑπὸ τῶν περὶ τὸν Ὄσιριν
κτισθῆναι τὰς Θήβας, ἀλλὰ πολλοῖς ὕστερον
ἔτεσιν ὑπό τινος βασιλέως, περὶ οὗ τὰ κατὰ μέρος
ἐν τοῖς οἰκείοις χρόνοις ἀναγράψομεν.
</p>
</div3>
<div3 type="section" n="3">
<p> ἱδρύσασθαι
δὲ καὶ ἱερὸν τῶν γονέων Διός τε καὶ Ἥρας ἀξιόλογον
<pb id="v.1.p.25"/>
τῷ τε μεγέθει καὶ τῇ λοιπῇ πολυτελείᾳ, καὶ
ναοὺς χρυσοῦς δύο Διός, τὸν μὲν μείζονα τοῦ οὐρανίου,
τὸν δὲ ἐλάττονα τοῦ βεβασιλευκότος καὶ
 πατρὸς αὐτῶν, ὅν τινες Ἄμμωνα καλοῦσι.
</p>
</div3>
<div3 type="section" n="4">
<p>κατασκευάσαι 
 δὲ καὶ τῶν ἄλλων θεῶν τῶν προειρημένων
ναοὺς χρυσοῦς, ὧν ἑκάστῳ τιμὰς ἀπονεῖμαι
καὶ καταστῆσαι τοὺς ἐπιμελομένους ἱερεῖς. προτιμᾶσθαι
δὲ παρὰ τῷ Ὀσίριδι καὶ τῇ Ἴσιδι τοὺς τὰς
τέχνας ἀνευρίσκοντας ἢ μεθοδεύοντάς τι τῶν χρησίμων·
</p>
</div3>
<div3 type="section" n="5">
<p>διόπερ ἐν τῇ Θηβαΐδι χαλκουργείων εὑρεθέντων 
καὶ χρυσείων ὅπλα τε κατασκευάσασθαι,
δι᾽ ὧν τὰ θηρία κτείνοντας καὶ τὴν γῆν ἐργαζομένους
φιλοτίμως ἐξημερῶσαι τὴν χώραν, ἀγάλματά
τε καὶ χρυσοῦς ναοὺς κατασκευάσασθαι τῶν θεῶν
 διαπρεπεῖς.
</p>
</div3>
<div3 type="section" n="6">
<p>γενέσθαι δὲ καὶ φιλογέωργον τὸν Ὄσιριν, 
καὶ τραφῆναι μὲν τῆς εὐδαίμονος Ἀραβίας ἐν
Νύσῃ πλησίον Αἰγύπτου Διὸς ὄντα παῖδα, καὶ
τὴν προσηγορίαν ἔχειν παρὰ τοῖς Ἕλλησιν ἀπό
τε τοῦ πατρὸς καὶ τοῦ τόπου Διόνυσον ὀνομασθέντα.
</p>
</div3>
<div3 type="section" n="7">
<p>μεμνῆσθαι δὲ τῆς Νύσης καὶ τὸν ποιητὴν 
ἐν τοῖς ὕμνοις, ὅτι περὶ τὴν Αἴγυπτον γέγονεν, ἐν οἷς λέγει
<quote rend="blockquote">
<lb/>ἔστι δέ τις Νύση, ὕπατον ὄρος ἀνθέον ὕλῃ,</quote>
τηλοῦ Φοινίκης, σχεδὸν Αἰγύπτοιο ῥοάων.
</p>
</div3>
<div3 type="section" n="8">
<p>εὑρετὴν δʼ αὐτὸν γενέσθαι φασὶ τῆς ἀμπέλου περὶ 
τὴν Νῦσαν, καὶ τὴν κατεργασίαν τοῦ ταύτης καρποῦ
προσεπινοήσαντα πρῶτον οἴνῳ χρήσασθαι, καὶ
διδάξαι τοὺς ἄλλους ἀνθρώπους τήν τε φυτείαν τῆς
<pb id="v.1.p.26"/>
ἀμπέλου καὶ τὴν χρῆσιν τοῦ οἴνου καὶ τὴν συγκομιδὴν
αὐτοῦ καὶ τήρησιν.
</p>
</div3>
<div3 type="section" n="9">
<p> τιμᾶσθαι δʼ ὑπʼ αὐτοῦ
μάλιστα πάντων τὸν Ἑρμῆν, διαφόρῳ φύσει κεχορηγημένον
πρὸς ἐπίνοιαν τῶν δυναμένων ὠφελῆσαι
τὸν κοινὸν βίον.
</p>
</div3>
</div2>
<div2 type="chapter" n="16">
<div3 type="section" n="1">
<p> ὑπὸ γὰρ τούτου πρῶτον μὲν τήν τε κοινὴν διάλεκτον
διαρθρωθῆναι καὶ πολλὰ τῶν ἀνωνύμων τυχεῖν
προσηγορία, τήν τε εὕρεσιν τῶν γραμμάτων
γενέσθαι καὶ τὰ περὶ τὰς τῶν θεῶν τιμὰς καὶ θυσίας
διαταχθῆναι· περί τε τῆς τῶν ἄστρων τάξεως
καὶ περὶ τῆς τῶν φθόγγων ἁρμονίας καὶ φύσεως
τοῦτον πρῶτον γενέσθαι παρατηρητήν, καὶ παλαίστρας
εὑρετὴν ὑπάρξαι, καὶ τῆς εὐρυθμίας καὶ τῆς
περὶ τὸ σῶμα πρεπούσης πλάσεως ἐπιμεληθῆναι.
λύραν τε νευρίνην ποιῆσαι τρίχορδον, μιμησάμενον
τὰς κατʼ ἐνιαυτὸν ὥρας· τρεῖς γὰρ αὐτὸν ὑποστήσασθαι
φθόγγους, ὀξὺν καὶ βαρὺν καὶ μέσον, ὀξὺν
μὲν ἀπὸ τοῦ θέρους, βαρὺν δὲ ἀπὸ τοῦ χειμῶνος,
</p>
</div3>
<div3 type="section" n="2">
<p> μέσον δὲ ἀπὸ τοῦ ἔαρος. καὶ τοὺς Ἕλληνας διδάξαι
τοῦτον τὰ περὶ τὴν ἑρμηνείαν, ὑπὲρ ὧν Ἑρμῆν
αὐτὸν ὠνομάσθαι. καθόλου δὲ τοὺς περὶ
τὸν Ὄσιριν τοῦτον ἔχοντας ἱερογραμματέα ἅπαντʼ
αὐτῷ προσανακοινοῦσθαι καὶ μάλιστα χρῆσθαι τῇ
τούτου συμβουλίᾳ. καὶ τῆς ἐλαίας δὲ τὸ φυτὸν
αὐτὸν εὑρεῖν, ἀλλʼ οὐκ Ἀθηνᾶν, ὥσπερ Ἕλληνές φασι.
</p>
</div3>
</div2>
<div2 type="chapter" n="17">
<div3 type="section" n="1">
<p> τὸν δὲ Ὄσιριν λέγουσιν, ὥσπερ εὐεργετικὸν
<pb id="v.1.p.27"/>

ὄντα καὶ φιλόδοξον, στρατόπεδον μέγα συστήσασθαι,
διανοούμενον ἐπελθεῖν ἅπασαν τὴν οἰκουμένην
καὶ διδάξαι τὸ γένος τῶν ἀνθρώπων τήν τε
τῆς ἀμπέλου φυτείαν καὶ τὸν σπόρον τοῦ τε πυρίνου
 καὶ κριθίνου καρποῦ·
</p>
</div3>
<div3 type="section" n="2">
<p>ὑπολαμβάνειν γὰρ αὐτὸν 
ὅτι παύσας τῆς ἀγριότητος τοὺς ἀνθρώπους καὶ
διαίτης ἡμέρου μεταλαβεῖν ποιήσας τιμῶν ἀθανάτων
τεύξεται διὰ τὸ μέγεθος τῆς εὐεργεσίας. ὅπερ
δὴ καὶ γενέσθαι· οὐ μόνον γὰρ τοὺς κατʼ ἐκείνους
 τοὺς χρόνους τυχόντας τῆς δωρεᾶς ταύτης, ἀλλὰ
καὶ πάντας τοὺς μετὰ ταῦτα ἐπιγενομένους διὰ τὴν
ἐν ταῖς εὑρεθείσαις τροφαῖς χάριτα τοὺς εἰσηγησαμένους
ὡς ἐπιφανεστάτους θεοὺς τετιμηκέναι.
</p>
</div3>
<div3 type="section" n="3">
<p>τὸν 
δʼ οὖν Ὄσιρίν φασι τὰ κατὰ τὴν Αἴγυπτον καταστήσαντα
 καὶ τὴν τῶν ὅλων ἡγεμονίαν Ἴσιδι τῇ
γυναικὶ παραδόντα, ταύτῃ μὲν παρακαταστῆσαι σύμβουλον
τὸν Ἑρμῆν διὰ τὸ φρονήσει τοῦτον διαφέρειν
τῶν ἄλλων φίλων, καὶ στρατηγὸν μὲν ἀπολιπεῖν
ἁπάσης τῆς ὑφʼ αὑτὸν χώρας Ἡρακλέα γένει
 τε προσήκοντα καὶ θαυμαζόμενον ἐπʼ ἀνδρείᾳ τε
καὶ σώματος ῥώμῃ, ἐπιμελητὰς δὲ τάξαι τῶν μὲν
πρὸς Φοινίκην κεκλιμένων μερῶν καὶ τῶν ἐπὶ θαλάττῃ
τόπων Βούσιριν, τῶν δὲ κατὰ τὴν Αἰθιοπίαν
καὶ Λιβύην Ἀνταῖον, αὐτὸν δʼ ἐκ τῆς Αἰγύπτου
 μετὰ τῆς δυνάμεως ἀναζεῦξαι πρὸς τὴν στρατείαν,
 ἔχοντα μεθʼ αὑτοῦ καὶ τὸν ἀδελφόν, ὃν οἱ Ἕλληνες
Ἀπόλλωνα καλοῦσιν.
</p>
</div3>
<div3 type="section" n="4">
<p>εὑρετὴν δὲ καὶ τοῦτόν φασι 
γενέσθαι τοῦ φυτοῦ τῆς δάφνης, ἣν καὶ περιτιθέασι
<pb id="v.1.p.28"/>
τούτῳ τῷ θεῷ μάλιστα πάντες ἄνθρωποι. τοῦ δὲ
κιττοῦ τὴν εὕρεσιν ἀνατιθέασιν Ὀσίριδι, καὶ καθιεροῦσιν
αὐτὸν τούτῳ τῷ θεῷ, καθάπερ καὶ οἱ Ἕλληνες
Διονύσῳ.
</p>
</div3>
<div3 type="section" n="5">
<p> καὶ κατὰ τὴν Αἰγυπτίων μὲν διάλεκτον
ὀνομάζεσθαί φασι τὸν κιττὸν φυτὸν Ὀσίριδος,
προκεκρίσθαι δὲ τῆς ἀμπέλου τοῦτον πρὸς τὴν ἀφιέρωσιν
διὰ τὸ τὴν μὲν φυλλορροεῖν, τὸν δὲ πάντα
τὸν χρόνον ἀειθαλῆ διαμένειν· ὅπερ τοὺς παλαιοὺς
καὶ ἐφʼ ἑτέρων φυτῶν ἀεὶ θαλλόντων πεποιηκέναι,
τῇ μὲν Ἀφροδίτῃ τὴν μυρσίνην, τῷ δʼ Ἀπόλλωνι
τὴν δάφνην προσάψαντας.
</p>
</div3>
</div2>
<div2 type="chapter" n="18">
<div3 type="section" n="1">
<p> τῷ δʼ οὖν Ὀσίριδι συνεστρατεῦσθαι δύο λέγουσιν
υἱοὺς Ἄνουβίν τε καὶ Μακεδόνα, διαφέροντας
ἀνδρείᾳ. ἀμφοτέρους δὲ χρήσασθαι τοῖς ἐπισημοτάτοις
ὅπλοις ἀπό τινων ζῴων οὐκ ἀνοικείων τῇ περὶ
αὐτοὺς εὐτολμίᾳ· τὸν μὲν γὰρ Ἄνουβιν περιθέσθαι
κυνῆν, τὸν δὲ Μακεδόνα λύκου προτομήν· ἀφʼ ἧς
αἰτίας καὶ τὰ ζῷα ταῦτα τιμηθῆναι παρὰ τοῖς Αἰγυπτίοις.
</p>
</div3>
<div3 type="section" n="2">
<p> παραλαβεῖν δʼ ἐπὶ τὴν στρατείαν καὶ
τὸν Πᾶνα, διαφερόντως ὑπὸ τῶν Αἰγυπτίων τιμώμενον·
τούτῳ γὰρ τοὺς ἐγχωρίους οὐ μόνον ἀγάλματα
πεποιηκέναι κατὰ πᾶν ἱερόν, ἀλλὰ καὶ πόλιν
ἐπώνυμον κατὰ τὴν Θηβαΐδα, καλουμένην μὲν ὑπὸ
τῶν ἐγχωρίων Χεμμώ, μεθερμηνευομένην δὲ Πανὸς
πόλιν. συνέπεσθαι δὲ καὶ τῆς γεωργίας ἐμπειρίαν
ἔχοντας, τῆς μὲν περὶ τὴν ἄμπελον φυτείας Μάρωνα,
<pb id="v.1.p.29"/>

τοῦ δὲ κατὰ τὸν σῖτον σπόρου καὶ τῆς ὅλης
συγκομιδῆς Τριπτόλεμον.
</p>
</div3>
<div3 type="section" n="3">
<p>πάντων δʼ εὐτρεπῶν γενομένων 
τὸν Ὄσιριν, εὐξάμενον τοῖς θεοῖς θρέψειν
τὴν κόμην μέχρι ἂν εἰς Αἴγυπτον ἀνακάμψῃ, τὴν
 πορείαν ποιεῖσθαι διʼ Αἰθιοπίας· διʼ ἣν αἰτίαν μέχρι
τῶν νεωτέρων χρόνων ἐνισχῦσαι τὸ περὶ τῆς κόμης
νόμιμον παρʼ Αἰγυπτίοις, καὶ τοὺς ποιουμένους τὰς
ἀποδημίας μέχρι τῆς εἰς οἶκον ἀνακομιδῆς κομοτροφεῖν.
</p>
</div3>
<div3 type="section" n="4">
<p>ὄντι δʼ αὐτῷ περὶ τὴν Αἰθιοπίαν ἀχθῆναι 
 λέγουσι πρὸς αὐτὸν τὸ τῶν Σατύρων γένος, οὕς
φασιν ἐπὶ τῆς ὀσφύος ἔχειν κόμας. εἶναι γὰρ τὸν
Ὄσιριν φιλογέλωτά τε καὶ χαίροντα μουσικῇ καὶ χοροῖς·
διὸ καὶ περιάγεσθαι πλῆθος μουσουργῶν, ἐν
οἷς παρθένους ἐννέα δυναμένας ᾅδειν καὶ κατὰ τὰ
 ἄλλα πεπαιδευμένας, τὰς παρὰ τοῖς Ἕλλησιν ὀνομαζομένας
Μούσας· τούτων δʼ ἡγεῖσθαι τὸν Ἀπόλλωνα
λέγουσιν, ἀφʼ οὗ καὶ Μουσηγέτην αὐτὸν ὠνομάσθαι.
</p>
</div3>
<div3 type="section" n="5">
<p>τούς τε Σατύρους πρὸς ὄρχησιν καὶ μελῳδίαν 
καὶ πᾶσαν ἄνεσιν καὶ παιδιὰν ὄντας εὐθέτους
 παραληφθῆναι πρὸς τὴν στρατείαν· οὐ γὰρ πολεμικὸν
εἶναι τὸν Ὄσιριν οὐδὲ παρατάξεις συνίστασθαι
καὶ κινδύνους, ἅτε παντὸς ἔθνους ὡς θεὸν
ἀποδεχομένου διὰ τὰς εὐεργεσίας.
</p>
</div3>
<div3 type="section" n="6">
<p>κατὰ δὲ τὴν Αἰθιοπίαν 
διδάξαντα τοὺς ἀνθρώπους τὰ περὶ τὴν
 γεωργίαν καὶ πόλεις ἀξιολόγους κτίσαντα καταλιπεῖν
τοὺς ἐπιμελησομένους τῆς χώρας καὶ φόρους πραξομένους.
</p>
</div3>
</div2>
<div2 type="chapter" n="19">
<div3 type="section" n="1">
<p>τούτων δʼ ὄντων περὶ ταῦτα, τὸν Νεῖλόν φασι
<pb id="v.1.p.30"/>
κατὰ τὴν τοῦ σειρίου ἄστρου ἐπιτολήν, ἐν ᾧ καιρῷ
μάλιστα εἴωθε πληροῦσθαι, ῥαγέντα κατακλύσαι
πολλὴν τῆς Αἰγύπτου, καὶ μάλιστα τοῦτο τὸ μέρος
ἐπελθεῖν οὗ Προμηθεὺς εἶχε τὴν ἐπιμέλειαν· διαφθαρέντων
δὲ σχεδὸν ἁπάντων τῶν κατὰ ταύτην
τὴν χώραν τὸν Προμηθέα διὰ τὴν λύπην κινδυνεύειν
ἐκλιπεῖν τὸν βίον ἑκουσίως.
</p>
</div3>
<div3 type="section" n="2">
<p> διὰ δὲ τὴν ὀξύτητα
καὶ τὴν βίαν τοῦ κατενεχθέντος ῥεύματος τὸν
μὲν ποταμὸν Ἀετὸν ὀνομασθῆναι, τὸν δʼ Ἡρακλέα,
μεγαλεπίβολον ὄντα καὶ τὴν ἀνδρείαν ἐζηλωκότα,
τό τε γενόμενον ἔκρηγμα ταχέως ἐμφράξαι καὶ τὸν
ποταμὸν ἐπὶ τὴν προϋπάρξασαν ῥύσιν ἀποστρέψαι.
</p>
</div3>
<div3 type="section" n="3">
<p> διὸ καὶ τῶν παρʼ Ἕλλησι ποιητῶν τινας εἰς μῦθον
ἀγαγεῖν τὸ πραχθέν, ὡς Ἡρακλέους τὸν ἀετὸν ἀνῃρηκότος
τὸν τὸ τοῦ Προμηθέως ἧπαρ ἐσθίοντα.
</p>
</div3>
<div3 type="section" n="4">
<p> τὸν
δὲ ποταμὸν ἀρχαιότατον μὲν ὄνομα σχεῖν Ὠκεάνην,
ὅς ἐστιν ἑλληνιστὶ Ὠκεανός· ἔπειτα διὰ τὸ γενόμενον
ἔκρηγμά φασιν Ἀετὸν ὀνομασθῆναι, ὕστερον
δʼ Αἴγυπτον ἀπὸ τοῦ βασιλεύσαντος τῆς χώρας προσαγορευθῆναι·
μαρτυρεῖν δὲ καὶ τὸν ποιητὴν λέγοντα
στῆσα δʼ ἐν Αἰγύπτῳ ποταμῷ νέας ἀμφιελίσσας.
κατὰ γὰρ τὴν καλουμένην Θῶνιν ἐμβάλλοντος εἰς
θάλατταν τοῦ ποταμοῦ, τοῦτον τὸν τόπον ἐμπόριον
εἶναι τὸ παλαιὸν τῆς Αἰγύπτου· τελευταίας δὲ τυχεῖν
αὐτὸν ἧς νῦν ἔχει προσηγορίας ἀπὸ τοῦ βασιλεύσαντος
Νειλέως.
</p>
</div3>
<div3 type="section" n="5">
<p> τὸν δʼ οὖν Ὄσιριν παραγενόμενον
ἐπὶ τοὺς τῆς Αἰθιοπίας ὅρους τὸν ποταμὸν ἐξ
<pb id="v.1.p.31"/>
ἀμφοτέρων τῶν μερῶν χώμασιν ἀναλαβεῖν, ὥστε
κατὰ τὴν πλήρωσιν αὐτοῦ τὴν χώραν μὴ λιμνάζειν
παρὰ τὸ συμφέρον, ἀλλὰ διά τινων κατεσκευασμένων
θυρῶν εἰσαφίεσθαι τὸ ῥεῦμα πρᾴως καθʼ ὅσον
 ἂν ᾖ χρεία.
</p>
</div3>
<div3 type="section" n="6">
<p>ἔπειτα ποιήσασθαι τὴν πορείαν διʼ Ἀραβίας 
παρὰ τὴν Ἐρυθρὰν θάλατταν ἕως Ἰνδῶν καὶ
τοῦ πέρατος τῆς οἰκουμένης.
</p>
</div3>
<div3 type="section" n="7">
<p>κτίσαι δὲ καὶ πόλεις 
οὐκ ὀλίγας ἐν Ἰνδοῖς, ἐν αἷς καὶ Νῦσαν ὀνομάσαι,
βουλόμενον μνημεῖον ἀπολιπεῖν ἐκείνης καθʼ ἣν
 ἐτράφη κατʼ Αἴγυπτον. φυτεῦσαι δὲ καὶ κιττὸν
ἐν τῇ παρʼ Ἰνδοῖς Νύσῃ, καὶ διαμένειν τοῦτο τὸ
φυτὸν ἐν ἐκείνῳ μόνῳ τῷ τόπῳ τῶν τε κατὰ τὴν
Ἰνδικὴν καὶ τὴν ὅμορον χώραν.
</p>
</div3>
<div3 type="section" n="8">
<p>πολλὰ δὲ καὶ ἄλλα 
σημεῖα τῆς ἑαυτοῦ παρουσίας ἀπολελοιπέναι κατʼ
 ἐκείνην τὴν χώραν, διʼ ὧν προαχθέντας τοὺς μεταγενεστέρους
τῶν Ἰνδῶν ἀμφισβητῆσαι τοῦ θεοῦ, λέγοντας Ἰνδὸν εἶναι τὸ γένος.
</p>
</div3>
</div2>
<div2 type="chapter" n="20">
<div3 type="section" n="1">
<p>γενέσθαι δὲ καὶ περὶ τὴν τῶν ἐλεφάντων θήραν,
καὶ στήλας πανταχοῦ καταλιπεῖν τῆς ἰδίας
 στρατείας. ἐπελθεῖν δὲ καὶ τἄλλα τὰ κατὰ τὴν Ἀσίαν
ἔθνη, καὶ περαιωθῆναι κατὰ τὸν Ἑλλήσποντον εἰς
τὴν Εὐρώπην.
</p>
</div3>
<div3 type="section" n="2">
<p>καὶ κατὰ μὲν τὴν Θρᾴκην Λυκοῦργον 
τὸν βασιλέα τῶν βαρβάρων ἐναντιούμενον τοῖς
ὑπʼ αὐτοῦ πραττομένοις ἀποκτεῖναι, Μάρωνα δὲ
 γηραιὸν ἤδη καθεστῶτα καταλιπεῖν ἐπιμελητὴν τῶν
ἐν ταύτῃ τῇ χώρᾳ φυτευομένων, καὶ κτίστην αὐτὸν
ποιῆσαι τῆς ἐπωνύμου πόλεως, ἣν ὀνομάσαι Μαρώνειαν.
<pb id="v.1.p.32"/>
</p>
</div3>
<div3 type="section" n="3">
<p> καὶ Μακεδόνα μὲν τὸν υἱὸν ἀπολιπεῖν
βασιλέα τῆς ἀπʼ ἐκείνου προσαγορευθείσης Μακεδονίας,
Τριπτολέμῳ δʼ ἐπιτρέψαι τὰς κατὰ τὴν Ἀττικὴν
γεωργίας. τέλος δὲ τὸν Ὄσιριν πᾶσαν τὴν
οἰκουμένην ἐπελθόντα τὸν κοινὸν βίον τοῖς ἡμερωτάτοις
καρποῖς εὐεργετῆσαι.
</p>
</div3>
<div3 type="section" n="4">
<p> εἰ δέ τις χώρα τὸ φυτὸν
τῆς ἀμπέλου μὴ προσδέχοιτο, διδάξαι τὸ ἐκ τῆς
κριθῆς κατασκευαζόμενον πόμα, λειπόμενον οὐ πολὺ
τῆς περὶ τὸν οἶνον εὐωδίας τε καὶ δυνάμεως.
</p>
</div3>
<div3 type="section" n="5">
<p> ἐπανελθόντα
δʼ εἰς τὴν Αἴγυπτον συναποκομίσαι δῶρά
τε πανταχόθεν τὰ κράτιστα καὶ διὰ τὸ μέγεθος τῶν
εὐεργεσιῶν συμπεφωνημένην λαβεῖν παρὰ πᾶσι τὴν
ἀθανασίαν καὶ τὴν ἴσην τοῖς οὐρανίοις τιμήν.
</p>
</div3>
<div3 type="section" n="6">
<p> μετὰ
δὲ ταῦτʼ ἐξ ἀνθρώπων εἰς θεοὺς μεταστάντα τυχεῖν
ὑπὸ Ἴσιδος καὶ Ἑρμοῦ θυσιῶν καὶ τῶν ἄλλων
τῶν ἐπιφανεστάτων τιμῶν. τούτους δὲ καὶ τελετὰς
καταδεῖξαι καὶ πολλὰ μυστικῶς εἰσηγήσασθαι,
μεγαλύνοντας τοῦ θεοῦ τὴν δύναμιν.
</p>
</div3>
</div2>
<div2 type="chapter" n="21">
<div3 type="section" n="1">
<p> τῶν δʼ ἱερέων περὶ τῆς Ὀσίριδος τελευτῆς ἐξ
ἀρχαίων ἐν ἀπορρήτοις παρειληφότων, τῷ χρόνῳ
ποτὲ συνέβη διά τινων εἰς τοὺς πολλοὺς ἐξενεχθῆναι
τὸ σιωπώμενον.
</p>
</div3>
<div3 type="section" n="2">
<p> φασὶ γὰρ νομίμως βασιλεύοντα
τῆς Αἰγύπτου τὸν Ὄσιριν ὑπὸ Τυφῶνος ἀναιρεθῆναι
τἀδελφοῦ, βιαίου καὶ ἀσεβοῦς ὄντος· ὃν
διελόντα τὸ σῶμα τοῦ φονευθέντος εἰς ἓξ καὶ εἴκοσι
μέρη δοῦναι τῶν συνεπιθεμένων ἑκάστῳ μερίδα,
βουλόμενον πάντας μετασχεῖν τοῦ μύσους,
καὶ διὰ τούτου νομίζοντα συναγωνιστὰς ἕξειν καὶ
<pb id="v.1.p.33"/>

φύλακας τῆς βασιλείας βεβαίους.
</p>
</div3>
<div3 type="section" n="3">
<p>τὴν δὲ Ἶσιν ἀδελφὴν 
οὖσαν Ὀσίριδος καὶ γυναῖκα μετελθεῖν τὸν φόνον,
συναγωνιζομένου τοῦ παιδὸς αὐτῆς Ὥρου· ἀνελοῦσαν
δὲ τὸν τυφῶνα καὶ τοὺς συμπράξαντας
 βασιλεῦσαι τῆς Αἰγύπτου.
</p>
</div3>
<div3 type="section" n="4">
<p>γενέσθαι δὲ τὴν μάχην 
παρὰ τὸν ποταμὸν πλησίον τῆς νῦν Ἀνταίου κώμης
καλουμένης, ἣν κεῖσθαι μὲν λέγουσιν ἐν τῷ
κατὰ τὴν Ἀραβίαν μέρει, τὴν προσηγορίαν δʼ ἔχειν
ἀπὸ τοῦ κολασθέντος ὑφʼ Ἡρακλέους Ἀνταίου, τοῦ
 κατὰ τὴν Ὀσίριδος ἡλικίαν γενομένου.
</p>
</div3>
<div3 type="section" n="5">
<p>τὴν δʼ οὖν 
Ἶσιν πάντα τὰ μέρη τοῦ σώματος πλὴν τῶν αἰδοίων
ἀνευρεῖν· βουλομένην δὲ τὴν τἀνδρὸς ταφὴν ἄδηλον
ποιῆσαι καὶ τιμωμένην παρὰ πᾶσι τοῖς τὴν Αἴγυπτον
κατοικοῦσι, συντελέσαι τὸ δόξαν τοιῷδέ τινι
 τρόπῳ. ἑκάστῳ τῶν μερῶν περιπλάσαι λέγουσιν
αὐτὴν τύπον ἀνθρωποειδῆ, παραπλήσιον Ὀσίριδι τὸ
μέγεθος, ἐξ ἀρωμάτων καὶ κηροῦ·
</p>
</div3>
<div3 type="section" n="6">
<p>εἰσκαλεσαμένην 
δὲ κατὰ γένη τῶν ἱερέων ἐξορκίσαι πάντας μηδενὶ
δηλώσειν τὴν δοθησομένην αὐτοῖς πίστιν, κατʼ ἰδίαν
 δʼ ἑκάστοις εἰπεῖν ὅτι μόνοις ἐκείνοις παρατίθεται
 τὴν τοῦ σώματος ταφήν, καὶ τῶν εὐεργεσιῶν ὑπομνήσασαν
παρακαλέσαι θάψαντας ἐν τοῖς ἰδίοις τόποις
τὸ σῶμα τιμᾶν ὡς θεὸν τὸν Ὄσιριν, καθιερῶσαι
δὲ καὶ τῶν γινομένων παρʼ αὐτοῖς ζῴων ἓν
 ὁποῖον ἂν βουληθῶσι, καὶ τοῦτʼ ἐν μὲν τῷ ζῆν
τιμᾶν, καθάπερ καὶ πρότερον τὸν Ὄσιριν, μετὰ δὲ
τὴν τελευτὴν τῆς ὁμοίας ἐκείνῳ κηδείας ἀξιοῦν.
</p>
</div3>
<div3 type="section" n="7">
<p>βουλομένην δὲ τὴν Ἶσιν καὶ τῷ λυσιτελεῖ προτρέψασθαι 
τοὺς ἱερεῖς ἐπὶ τὰς προειρημένας τιμάς, τὸ
<pb id="v.1.p.34"/>
τρίτον μέρος τῆς χώρας αὐτοῖς δοῦναι πρὸς τὰς
τῶν θεῶν θεραπείας τε καὶ λειτουργίας.
</p>
</div3>
<div3 type="section" n="8">
<p> τοὺς δʼ
ἱερεῖς λέγεται, μνημονεύοντας τῶν Ὀσίριδος εὐεργεσιῶν
καὶ τῇ παρακαλούσῃ βουλομένους χαρίζεσθαι,
πρὸς δὲ τούτοις τῷ λυσιτελεῖ προκληθέντας,
</p>
</div3>
<div3 type="section" n="9">
<p> πάντα πρᾶξαι κατὰ τὴν Ἴσιδος ὑποθήκην. διὸ καὶ
μέχρι τοῦ νῦν ἑκάστους τῶν ἱερέων ὑπολαμβάνειν
παρʼ ἑαυτοῖς τεθάφθαι τὸν Ὄσιριν, καὶ τά τε ἐξ
ἀρχῆς καθιερωθέντα ζῷα τιμᾶν, καὶ τελευτησάντων
αὐτῶν ἐν ταῖς ταφαῖς ἀνανεοῦσθαι τὸ τοῦ Ὀσίριδος
πένθος.
</p>
</div3>
<div3 type="section" n="10">
<p> τοὺς δὲ ταύρους τοὺς ἱερούς, τόν τε ὀνομαζόμενον
Ἆπιν καὶ τὸν Μνεῦιν, Ὀσίριδι καθιερωθῆναι,
καὶ τούτους σέβεσθαι καθάπερ θεοὺς κοινῇ
καταδειχθῆναι πᾶσιν Αἰγυπτίοις·
</p>
</div3>
<div3 type="section" n="11">
<p> ταῦτα γὰρ τὰ ζῷα
τοῖς εὑροῦσι τὸν τοῦ σίτου καρπὸν συνεργῆσαι μάλιστα
πρός τε τὸν σπόρον καὶ τὰς κοινὰς ἁπάντων
ἐκ τῆς γεωργίας ὠφελείας.
</p>
</div3>
</div2>
<div2 type="chapter" n="22">
<div3 type="section" n="1">
<p> τὴν δὲ Ἶσίν φασι μετὰ τὴν Ὀσίριδος τελευτὴν
ὀμόσαι μηδενὸς ἀνδρὸς ἔτι συνουσίαν προσδέξεσθαι,
διατελέσαι δὲ τὸν λοιπὸν τοῦ βίου χρόνον βασιλεύουσαν
νομιμώτατα καὶ ταῖς εἰς τοὺς ἀρχομένους
εὐεργεσίαις ἅπαντας ὑπερβαλλομένην.
</p>
</div3>
<div3 type="section" n="2">
<p> ὁμοίως δὲ
καὶ ταύτην μεταστᾶσαν ἐξ ἀνθρώπων τυχεῖν ἀθανάτων
τιμῶν καὶ ταφῆναι κατὰ τὴν Μέμφιν, ὅπου
δείκνυται μέχρι τοῦ νῦν ὁ σηκός, ὑπάρχων ἐν τῷ
τεμένει τοῦ Ἡφαίστου.
</p>
</div3>
<div3 type="section" n="3">
<p> ἔνιοι δέ φασιν οὐκ ἐν Μέμφει
κεῖσθαι τὰ σώματα τούτων τῶν θεῶν, ἀλλʼ ἐπὶ
<pb id="v.1.p.35"/>

τῶν ὅρων τῆς Αἰθιοπίας καὶ τῆς Αἰγύπτου κατὰ
τὴν ἐν τῷ Νείλῳ νῆσον, κειμένην μὲν πρὸς ταῖς
καλουμέναις Φίλαις, ἔχουσαν δὲ προσηγορίαν ἀπὸ
τοῦ συμβεβηκότος ἱεροῦ πεδίου.
</p>
</div3>
<div3 type="section" n="4">
<p>σημεῖα δὲ τούτου 
 δεικνύουσιν ἐν τῇ νήσῳ ταύτῃ διαμένοντα τόν τε
τάφον τὸν κατεσκευασμένον Ὀσίριδι, κοινῇ τιμώμενον
ὑπὸ τῶν κατʼ Αἴγυπτον ἱερέων, καὶ τὰς περὶ
 τοῦτον κειμένας ἑξήκοντα καὶ τριακοσίας χοάς·
</p>
</div3>
<div3 type="section" n="5">
<p>ταύτας 
γὰρ καθʼ ἑκάστην ἡμέραν γάλακτος πληροῦν
 τοὺς πρὸς τούτοις ταχθέντας ἱερεῖς, καὶ θρηνεῖν
ἀνακαλουμένους τὰ τῶν θεῶν ὀνόματα.
</p>
</div3>
<div3 type="section" n="6">
<p>διὰ ταύτην 
δὲ τὴν αἰτίαν καὶ τὴν νῆσον ταύτην ἄβατον
εἶναι τοῖς παριοῦσι. καὶ πάντας τοὺς τὴν Θηβαΐδα
κατοικοῦντας, ἥπερ ἐστὶν ἀρχαιοτάτη τῆς Αἰγύπτου,
 μέγιστον ὅρκον κρίνειν, ὅταν τις τὸν Ὄσιριν
τὸν ἐν Φίλαις κείμενον ὀμόσῃ.
τὰ μὲν οὖν ἀνευρεθέντα τοῦ Ὀσίριδος μέρη ταφῆς
ἀξιωθῆναί φασι τὸν εἰρημένον τρόπον, τὸ δὲ αἰδοῖον
ὑπὸ μὲν Τυφῶνος εἰς τὸν ποταμὸν ῥιφῆναι λέγουσι
 διὰ τὸ μηδένα τῶν συνεργησάντων αὐτὸ λαβεῖν
βουληθῆναι, ὑπὸ δὲ τῆς Ἴσιδος οὐδὲν ἧττον τῶν
ἄλλων ἀξιωθῆναι τιμῶν ἰσοθέων· ἔν τε γὰρ τοῖς
ἱεροῖς εἴδωλον αὐτοῦ κατασκευάσασαν τιμᾶν καταδεῖξαι
καὶ κατὰ τὰς τελετὰς καὶ τὰς θυσίας τὰς τῷ
 θεῷ τούτῳ γινομένας ἐντιμότατον ποιῆσαι καὶ πλείστου
σεβασμοῦ τυγχάνειν.
</p>
</div3>
<div3 type="section" n="7">
<p>διὸ καὶ τοὺς Ἕλληνας, 
<pb id="v.1.p.36"/>
ἐξ Αἰγύπτου παρειληφότας τὰ περὶ τοὺς ὀργιασμοὺς
καὶ τὰς Διονυσιακὰς ἑορτάς, τιμᾶν τοῦτο τὸ μόριον
ἔν τε τοῖς μυστηρίοις καὶ ταῖς τοῦ θεοῦ τούτου
τελεταῖς τε καὶ θυσίαις, ὀνομάζοντας αὐτὸ φαλλόν.
</p>
</div3>
</div2>
<div2 type="chapter" n="23">
<div3 type="section" n="1">
<p> εἶναι δὲ ἔτη φασὶν ἀπὸ Ὀσίριδος καὶ Ἴσιδος ἕως
τῆς Ἀλεξάνδρου βασιλείας τοῦ κτίσαντος ἐν Αἰγύπτῳ
τὴν ἐπώνυμον αὐτοῦ πόλιν πλείω τῶν μυρίων,
ὡς δʼ ἔνιοι γράφουσι, βραχὺ λείποντα τῶν
δισμυρίων καὶ τρισχιλίων.
</p>
</div3>
<div3 type="section" n="2">
<p> τοὺς δὲ λέγοντας ἐν Θήβαις
τῆς Βοιωτίας γεγονέναι τὸν θεὸν ἐκ Σεμέλης
καὶ Διός φασι σχεδιάζειν. Ὀρφέα γὰρ εἰς Αἴγυπτον
παραβαλόντα καὶ μετασχόντα τῆς τελετῆς καὶ τῶν
Διονυσιακῶν μυστηρίων μεταλαβεῖν, τοῖς δὲ Καδμείοις
φίλον ὄντα καὶ τιμώμενον ὑπʼ αὐτῶν μεταθεῖναι
τοῦ θεοῦ τὴν γένεσιν ἐκείνοις χαριζόμενον·
τοὺς δʼ ὄχλους τὰ μὲν διὰ τὴν ἄγνοιαν, τὰ δὲ διὰ
τὸ βούλεσθαι τὸν θεὸν Ἕλληνα νομίζεσθαι, προσδέξασθαι
προσηνῶς τὰς τελετὰς καὶ τὰ μυστήρια.
</p>
</div3>
<div3 type="section" n="3">
<p> ἀφορμὰς δʼ ἔχειν τὸν Ὀρφέα πρὸς τὴν μετάθεσιν
τῆς τοῦ θεοῦ γενέσεώς τε καὶ τελετῆς τοιαύτας.
</p>
</div3>
<div3 type="section" n="4">
<p> Κάδμον ἐκ Θηβῶν ὄντα τῶν Αἰγυπτίων γεννῆσαι
σὺν ἄλλοις τέκνοις καὶ Σεμέλην, ταύτην δὲ ὑφʼ ὅτου
δήποτε φθαρεῖσαν ἔγκυον γενέσθαι, καὶ τεκεῖν ἑπτὰ
μηνῶν διελθόντων βρέφος τὴν ὄψιν οἷόνπερ οἱ κατʼ
Αἴγυπτον τὸν Ὄσιριν γεγονέναι νομίζουσι· ζωογονεῖσθαι
δʼ οὐκ εἰωθέναι τὸ τοιοῦτον, εἴτε τῶν
θεῶν μὴ βουλομένων εἴτε τῆς φύσεως μὴ συγχωρούσης.
<pb id="v.1.p.37"/>

Κάδμον δʼ αἰσθόμενον τὸ γεγονός,
</p>
</div3>
<div3 type="section" n="5">
<p>καὶ 
χρησμὸν ἔχοντα διατηρεῖν τὰ τῶν πατέρων νόμιμα,
χρυσῶσαί τε τὸ βρέφος καὶ τὰς καθηκούσας αὐτῷ
ποιήσασθαι θυσίας, ὡς ἐπιφανείας τινὸς κατʼ ἀνθρώπους
 Ὀσίριδος γεγενημένης.
</p>
</div3>
<div3 type="section" n="6">
<p>ἀνάψαι δὲ καὶ 
τὴν γένεσιν εἰς Δία, σεμνύνοντα τὸν Ὄσιριν καὶ
τῆς φθαρείσης τὴν διαβολὴν ἀφαιρούμενον· διὸ καὶ
παρὰ τοῖς Ἕλλησιν ἐκδοθῆναι λόγον ὡς ἡ Κάδμου
Σεμέλη τέτοκεν ἐκ Διὸς Ὄσιριν. ἐν δὲ τοῖς ὕστερον
 χρόνοις Ὀρφέα, μεγάλην ἔχοντα δόξαν παρὰ
τοῖς Ἕλλησιν ἐπὶ μελῳδίᾳ καὶ τελεταῖς καὶ θεολογίαις,
ἐπιξενωθῆναι τοῖς Καδμείοις καὶ διαφερόντως
ἐν ταῖς Θήβαις τιμηθῆναι.
</p>
</div3>
<div3 type="section" n="7">
<p>μετεσχηκότα δὲ τῶν 
παρʼ Αἰγυπτίοις θεολογουμένων μετενεγκεῖν τὴν
 Ὀσίριδος τοῦ παλαιοῦ γένεσιν ἐπὶ τοὺς νεωτέρους
χρόνους, χαριζόμενον δὲ τοῖς Καδμείοις ἐνστήσασθαι
καινὴν τελετήν, καθʼ ἣν παραδοῦναι τοῖς μυουμένοις
ἐκ Σεμέλης καὶ Διὸς γεγεννῆσθαι τὸν Διόνυσον.
τοὺς δʼ ἀνθρώπους τὰ μὲν διὰ τὴν ἄγνοιαν
 ἐξαπατωμένους, τὰ δὲ διὰ τὴν Ὀρφέως ἀξιοπιστίαν
καὶ δόξαν ἐν τοῖς τοιούτοις προσέχοντας, τὸ δὲ μέγιστον
ἡδέως προσδεχομένους τὸν θεὸν Ἕλληνα νομιζόμενον,
καθάπερ προείρηται, χρήσασθαι ταῖς τελεταῖς.
</p>
</div3>
<div3 type="section" n="8">
<p>ἔπειτα παραλαβόντων τῶν μυθογράφων καὶ 
 ποιητῶν τὸ γένος, ἐμπεπλῆσθαι τὰ θέατρα, καὶ τοῖς
ἐπιγινομένοις ἰσχυρὰν πίστιν καὶ ἀμετάθετον γενέσθαι.
καθόλου δέ φασι τοὺς Ἕλληνας ἐξιδιάζεσθαι τοὺς
<pb id="v.1.p.38"/>
ἐπιφανεστάτους ἥρωάς τε καὶ θεούς, ἔτι δʼ ἀποικίας τὰς παρʼ ἑαυτῶν.</p>
</div3>
</div2>
<div2 type="chapter" n="24">
<div3 type="section" n="1">
<p> καὶ γὰρ Ἡρακλέα τὸ γένος Αἰγύπτιον
ὄντα, διʼ ἀνδρείαν ἐπελθεῖν πολλὴν τῆς οἰκουμένης,
καὶ τὴν ἐπὶ τῆς Λιβύης θέσθαι στήλην· ὑπὲρ
οὗ πειρῶνται τὰς ἀποδείξεις παρὰ τῶν Ἑλλήνων λαμβάνειν.
</p>
</div3>
<div3 type="section" n="2">
<p> ὁμολογουμένου γὰρ ὄντος παρὰ πᾶσιν ὅτι
τοῖς Ὀλυμπίοις θεοῖς Ἡρακλῆς συνηγωνίσατο τὸν πρὸς
τοὺς γίγαντας πόλεμον, φασὶ τῇ γῇ μηδαμῶς ἁρμόττειν
γεγεννηκέναι τοὺς γίγαντας κατὰ τὴν ἡλικίαν ἣν οἱ
Ἕλληνές φασιν Ἡρακλέα γεγενῆσθαι, γενεᾷ πρότερον
τῶν Τρωικῶν, ἀλλὰ μᾶλλον, ὡς αὐτοὶ λέγουσι,
κατὰ τὴν ἐξ ἀρχῆς γένεσιν τῶν ἀνθρώπων· ἀπʼ
ἐκείνης μὲν γὰρ παρʼ Αἰγυπτίοις ἔτη καταριθμεῖσθαι
πλείω τῶν μυρίων, ἀπὸ δὲ τῶν Τρωικῶν
ἐλάττω τῶν χιλίων καὶ διακοσίων.
</p>
</div3>
<div3 type="section" n="3">
<p> ὁμοίως δὲ τό
τε ῥόπαλον καὶ τὴν λεοντῆν τῷ παλαιῷ πρέπειν
Ἡρακλεῖ διὰ τὸ κατʼ ἐκείνους τοὺς χρόνους μήπω
τῶν ὅπλων εὑρημένων τοὺς ἀνθρώπους τοῖς μὲν
ξύλοις ἀμύνεσθαι τοὺς ἀντιταττομένους, ταῖς δὲ
δοραῖς τῶν θηρίων σκεπαστηρίοις ὅπλοις χρῆσθαι.
καὶ Διὸς μὲν υἱὸν αὐτὸν ἀναγορεύουσι, μητρὸς δὲ
ἧς ἐστιν οὔ φασι γινώσκειν.
</p>
</div3>
<div3 type="section" n="4">
<p> τὸν δʼ ἐξ Ἀλκμήνης
γενόμενον ὕστερον πλείοσιν ἔτεσιν ἢ μυρίοις, Ἀλκαῖον
ἐκ γενετῆς καλούμενον, ὕστερον Ἡρακλέα
μετονομασθῆναι, οὐχ ὅτι διʼ Ἥραν ἔσχε κλέος, ὥς
φησιν ὁ Μᾶτρις, ἀλλʼ ὅτι τὴν αὐτὴν ἐζηλωκὼς προαίρεσιν
Ἡρακλεῖ τῷ παλαιῷ τὴν ἐκείνου δόξαν ἅμα
καὶ προσηγορίαν ἐκληρονόμησε.
</p>
</div3>
<div3 type="section" n="5">
<p> συμφωνεῖν δὲ τοῖς
<pb id="v.1.p.39"/>
ὑφʼ ἑαυτῶν λεγομένοις καὶ τὴν παρὰ τοῖς Ἕλλησιν
ἐκ πολλῶν χρόνων παραδεδομένην φήμην, ὅτι καθαρὰν
τὴν γῆν τῶν θηρίων ἐποίησεν Ἡρακλῆς· ὅπερ
μηδαμῶς ἁρμόττειν τῷ γεγονότι σχεδὸν κατὰ τοὺς
 Τρωικοὺς χρόνους, ὅτε τὰ πλεῖστα μέρη τῆς οἰκουμένης
 ἐξημέρωτο γεωργίαις καὶ πόλεσι καὶ πλήθει
τῶν κατοικούντων τὴν χώραν πανταχοῦ.
</p>
</div3>
<div3 type="section" n="6">
<p>μᾶλλον οὖν 
πρέπειν τῷ γεγονότι κατὰ τοὺς ἀρχαίους χρόνους τὴν
ἡμέρωσιν τῆς χώρας, κατισχυομένων ἔτι τῶν ἀνθρώπων
 ὑπὸ τοῦ πλήθους τῶν θηρίων, καὶ μάλιστα κατὰ
τὴν Αἴγυπτον καὶ τὴν ὑπερκειμένην χώραν μέχρι τοῦ
νῦν ἔρημον οὖσαν καὶ θηριώδη.
</p>
</div3>
<div3 type="section" n="7">
<p>εἰκὸς γὰρ ταύτης 
ὡς πατρίδος προνοηθέντα τὸν Ἡρακλέα, καὶ καθαρὰν
τὴν γῆν τῶν θηρίων ποιήσαντα, παραδοῦναι τοῖς
 γεωργοῖς τὴν χώραν, καὶ διὰ τὴν εὐεργεσίαν τυχεῖν
ἰσοθέου τιμῆς.
</p>
</div3>
<div3 type="section" n="8">
<p>φασὶ δὲ καὶ τὸν Περσέα γεγονέναι 
κατʼ Αἴγυπτον, καὶ τῆς Ἴσιδος τὴν γένεσιν ὑπὸ τῶν
Ἑλλήνων εἰς Ἄργος μεταφέρεσθαι, μυθολογούντων
τὴν Ἰὼ τὴν εἰς βοὸς τύπον μεταμορφωθεῖσαν.
</p>
</div3>
</div2>
<div2 type="chapter" n="25">
<div3 type="section" n="1">
<p> καθόλου δὲ πολλή τίς ἐστι διαφωνία περὶ τούτων
τῶν θεῶν. τὴν αὐτὴν γὰρ οἱ μὲν Ἶσιν, οἱ δὲ
Δήμητραν, οἱ δὲ Θεσμοφόρον, οἱ δὲ Σελήνην, οἱ
δὲ Ἥραν, οἱ δὲ πάσαις ταῖς προσηγορίαις ὀνομάζουσι.
</p>
</div3>
<div3 type="section" n="2">
<p>τὸν δὲ Ὄσιριν οἱ μὲν Σάραπιν, οἱ δὲ Διόνυσον, 
 οἱ δὲ Πλούτωνα, οἱ δὲ Ἄμμωνα, τινὲς δὲ
Δία, πολλοὶ δὲ Πᾶνα τὸν αὐτὸν νενομίκασι· λέγουσι
<pb id="v.1.p.40"/>
δέ τινες Σάραπιν εἶναι τὸν παρὰ τοῖς Ἕλλησι
Πλούτωνα ὀνομαζόμενον. φασὶ δʼ Αἰγύπτιοι τὴν
Ἶσιν φαρμάκων τε πολλῶν πρὸς ὑγίειαν εὑρέτιν γεγονέναι
καὶ τῆς ἰατρικῆς ἐπιστήμης μεγάλην ἔχειν
ἐμπειρίαν·
</p>
</div3>
<div3 type="section" n="3">
<p> διὸ καὶ τυχοῦσαν τῆς ἀθανασίας ἐπὶ
ταῖς θεραπείαις τῶν ἀνθρώπων μάλιστα χαίρειν,
καὶ κατὰ τοὺς ὕπνους τοῖς ἀξιοῦσι διδόναι βοηθήματα,
φανερῶς ἐπιδεικνυμένην τήν τε ἰδίαν ἐπιφάνειαν
καὶ τὸ πρὸς τοὺς δεομένους τῶν ἀνθρώπων
εὐεργετικόν.
</p>
</div3>
<div3 type="section" n="4">
<p> ἀποδείξεις δὲ τούτων φασὶ φέρειν ἑαυτοὺς
οὐ μυθολογίας ὁμοίως τοῖς Ἕλλησιν, ἀλλὰ πράξεις
ἐναργεῖς· πᾶσαν γὰρ σχεδὸν τὴν οἰκουμένην
μαρτυρεῖν ἑαυτοῖς, εἰς τὰς ταύτης τιμὰς φιλοτιμουμένην
διὰ τὴν ἐν ταῖς θεραπείαις ἐπιφάνειαν.
</p>
</div3>
<div3 type="section" n="5">
<p> κατὰ
γὰρ τοὺς ὕπνους ἐφισταμένην διδόναι τοῖς κάμνουσι
βοηθήματα πρὸς τὰς νόσους, καὶ τοὺς ὑπακούσαντας
αὐτῇ παραδόξως ὑγιάζεσθαι· καὶ πολλοὺς μὲν
ὑπὸ τῶν ἰατρῶν διὰ τὴν δυσκολίαν τοῦ νοσήματος
ἀπελπισθέντας ὑπὸ ταύτης σώζεσθαι, συχνοὺς δὲ
παντελῶς πηρωθέντας τὰς ὁράσεις ἤ τινα τῶν ἄλλων
μερῶν τοῦ σώματος, ὅταν πρὸς ταύτην τὴν
θεὸν καταφύγωσιν, εἰς τὴν προϋπάρξασαν ἀποκαθίστασθαι
τάξιν.
</p>
</div3>
<div3 type="section" n="6">
<p> εὑρεῖν δʼ αὐτὴν καὶ τὸ τῆς ἀθανασίας
φάρμακον, διʼ οὗ τὸν υἱὸν Ὧρον, ὑπὸ τῶν
Τιτάνων ἐπιβουλευθέντα καὶ νεκρὸν εὑρεθέντα καθʼ
ὕδατος, μὴ μόνον ἀναστῆσαι, δοῦσαν τὴν ψυχήν,
</p>
</div3>
<div3 type="section" n="7">
<p> ἀλλὰ καὶ τῆς ἀθανασίας ποιῆσαι μεταλαβεῖν. δοκεῖ
δʼ ὕστατος τῶν θεῶν οὗτος βασιλεῦσαι μετὰ τὴν
<pb id="v.1.p.41"/>
τοῦ πατρὸς Ὀσίριδος ἐξ ἀνθρώπων μετάστασιν.
τὸν δὲ Ὧρον μεθερμηνευόμενόν φασιν Ἀπόλλωνα
ὑπάρχειν, καὶ τήν τε ἰατρικὴν καὶ τὴν μαντικὴν
ὑπὸ τῆς μητρὸς Ἴσιδος διδαχθέντα διὰ τῶν χρησμῶν
 καὶ τῶν θεραπειῶν εὐεργετεῖν τὸ τῶν ἀνθρώπων γένος.
</p>
</div3>
</div2>
<div2 type="chapter" n="26">
<div3 type="section" n="1">
<p>οἱ δʼ ἱερεῖς τῶν Αἰγυπτίων τὸν χρόνον ἀπὸ τῆς
Ἡλίου βασιλείας συλλογιζόμενοι μέχρι τῆς Ἀλεξάνδρου
διαβάσεως εἰς τὴν Ἀσίαν φασὶν ὑπάρχειν ἐτῶν
 μάλιστά πως δισμυρίων καὶ τρισχιλίων.
</p>
</div3>
<div3 type="section" n="2">
<p>μυθολογοῦσι 
δὲ καὶ τῶν θεῶν τοὺς μὲν ἀρχαιοτάτους βασιλεῦσαι
πλείω τῶν χιλίων καὶ διακοσίων ἐτῶν, τοὺς
δὲ μεταγενεστέρους οὐκ ἐλάττω τῶν τριακοσίων.
</p>
</div3>
<div3 type="section" n="3">
<p>ἀπίστου δʼ ὄντος τοῦ πλήθους τῶν ἐτῶν, ἐπιχειροῦσί 
 τινες λέγειν ὅτι τὸ παλαιόν, οὔπω τῆς περὶ
τὸν ἥλιον κινήσεως ἐπεγνωσμένης, συνέβαινε κατὰ
τὴν τῆς σελήνης περίοδον ἄγεσθαι τὸν ἐνιαυτόν.
</p>
</div3>
<div3 type="section" n="4">
<p>διόπερ τῶν ἐτῶν τριακονθημέρων ὄντων οὐκ ἀδύνατον 
εἶναι βεβιωκέναι τινὰς ἔτη χίλια καὶ διακόσια·
 καὶ γὰρ νῦν δωδεκαμήνων ὄντων τῶν ἐνιαυτῶν
οὐκ ὀλίγους ὑπὲρ ἑκατὸν ἔτη ζῆν.
</p>
</div3>
<div3 type="section" n="5">
<p>παραπλήσια 
δὲ λέγουσι καὶ περὶ τῶν τριακόσια ἔτη
δοκούντων ἄρξαι· κατʼ ἐκείνους γὰρ τοὺς χρόνους
τὸν ἐνιαυτὸν ἀπαρτίζεσθαι τέτταρσι μησὶ τοῖς γινομένοις
 κατὰ τὰς ἑκάστων τῶν χρόνων ὥρας, οἷον
ἔαρος, θέρους, χειμῶνος· ἀφʼ ἧς αἰτίας καὶ παρʼ
ἐνίοις τῶν Ἑλλήνων τοὺς ἐνιαυτοὺς ὥρους καλεῖσθαι
<pb id="v.1.p.42"/>
καὶ τὰς κατʼ ἔτος ἀναγραφὰς ὡρογραφίας προσαγορεύεσθαι.
</p>
</div3>
<div3 type="section" n="6">
<p> οἱ δʼ οὖν Αἰγύπτιοι μυθολογοῦσι κατὰ τὴν Ἴσιδος
ἡλικίαν γεγονέναι τινὰς πολυσωμάτους τοὺς ὑπὸ
μὲν τῶν Ἑλλήνων ὀνομαζομένους γίγαντας, ὑφʼ ἑαυτῶν
δὲ διακοσμουμένους τερατωδῶς ἐπὶ τῶν ἱερῶν
καὶ τυπτομένους ὑπὸ τῶν περὶ τὸν Ὄσιριν.
</p>
</div3>
<div3 type="section" n="7">
<p> ἔνιοι
μὲν οὖν αὐτοὺς γηγενεῖς φασιν ὑπάρξαι, προσφάτου
τῆς τῶν ζῴων γενέσεως ἐκ τῆς γῆς ὑπαρχούσης, ἔνιοι
δὲ λέγουσι σώματος ῥώμῃ διενεγκόντας καὶ πολλὰς
ἐπιτελεσαμένους ἀπὸ τοῦ συμβεβηκότος μυθολογηθῆναι
πολυσωμάτους.
</p>
</div3>
<div3 type="section" n="8">
<p> συμφωνεῖται δὲ παρὰ
τοῖς πλείστοις ὅτι τοῖς περὶ τὸν Δία καὶ τὸν
Ὄσιριν θεοῖς πόλεμον ἐνστησάμενοι πάντες ἀνῃρέ-
θησαν.
</p>
</div3>
</div2>
<div2 type="chapter" n="27">
<div3 type="section" n="1">
<p> νομοθετῆσαι δέ φασι τοὺς Αἰγυπτίους παρὰ τὸ
κοινὸν ἔθος τῶν ἀνθρώπων γαμεῖν ἀδελφὰς διὰ τὸ
γεγονὸς ἐν τούτοις τῆς Ἴσιδος ἐπίτευγμα· ταύτην
γὰρ συνοικήσασαν Ὀσίριδι τῷ ἀδελφῷ, καὶ ἀποθανόντος
ὀμόσασαν οὐδενὸς ἔτι συνουσίαν ἀνδρὸς
προσδέξεσθαι, μετελθεῖν τόν τε φόνον τἀνδρὸς καὶ
διατελέσαι βασιλεύουσαν νομιμώτατα, καὶ τὸ σύνολον
πλείστων καὶ μεγίστων ἀγαθῶν αἰτίαν γενέσθαι
πᾶσιν ἀνθρώποις.
</p>
</div3>
<div3 type="section" n="2">
<p> διὰ δὴ ταύτας τὰς αἰτίας
καταδειχθῆναι μείζονος ἐξουσίας καὶ τιμῆς τυγχάνειν
τὴν βασίλισσαν τοῦ βασιλέως, καὶ παρὰ τοῖς
ἰδιώταις κυριεύειν τὴν γυναῖκα τἀνδρός, ἐν τῇ τῆς
<pb id="v.1.p.43"/>
προικὸς συγγραφῇ προσομολογούντων τῶν γαμούντων
ἅπαντα πειθαρχήσειν τῇ γαμουμένῃ.
</p>
</div3>
<div3 type="section" n="3">
<p>οὐκ ἀγνοῶ δὲ διότι τινὲς τῶν συγγραφέων ἀποφαίνονται 
τοὺς τάφους τῶν θεῶν τούτων ὑπάρχειν
 ἐν Νύσῃ τῆς Ἀραβίας, ἀφʼ ἧς καὶ Νυσαῖον τὸν Διόνυσον
ὠνομάσθαι. εἶναι δὲ καὶ στήλην ἑκατέρου τῶν
θεῶν ἐπιγεγραμμένην τοῖς ἱεροῖς γράμμασιν.
</p>
</div3>
<div3 type="section" n="4">
<p>ἐπὶ μὲν 
οὖν τῆς Ἴσιδος ἐπιγεγράφθαι “ἐγὼ Ἶσίς εἰμι ἡ βασίλισσα
πάσης χώρας, ἡ παιδευθεῖσα ὑπὸ Ἑρμοῦ, καὶ
 ὅσα ἐγὼ ἐνομοθέτησα, οὐδεὶς αὐτὰ δύναται λῦσαι.
ἐγώ εἰμι ἡ τοῦ νεωτάτου Κρόνου θεοῦ θυγάτηρ πρεσβυτάτη·
ἐγώ εἰμι γυνὴ καὶ ἀδελφὴ Ὀσίριδος βασιλέως·
ἐγώ εἰμι ἡ πρώτη καρπὸν ἀνθρώποις εὑροῦσα·
ἐγώ εἰμι μήτηρ Ὥρου τοῦ βασιλέως· ἐγώ
 εἰμι ἡ ἐν τῷ ἄστρῳ τῷ ἐν τῷ κυνὶ ἐπιτέλλουσα·
<pb id="v.1.p.44"/>
</p>
</div3>
<div3 type="section" n="5">
<p> ἐμοὶ Βούβαστος ἡ πόλις ᾠκοδομήθη. χαῖρε χαῖρε
Αἴγυπτε ἡ θρέψασά με.” ἐπὶ δὲ τῆς Ὀσίριδος ἐπιγεγράφθαι
λέγεται “πατὴρ μέν ἐστί μοι Κρόνος
νεώτατος θεῶν ἁπάντων, εἰμὶ δὲ Ὄσιρις ὁ βασιλεύς,
ὁ στρατεύσας ἐπὶ πᾶσαν χώραν ἕως εἰς τοὺς
ἀοικήτους τόπους τῶν Ἰνδῶν καὶ τοὺς πρὸς ἄρκτον
κεκλιμένους, μέχρι Ἴστρου ποταμοῦ πηγῶν, καὶ πάλιν
ἐπὶ τἄλλα μέρη ἕως ὠκεανοῦ. εἰμὶ δὲ υἱὸς
Κρόνου πρεσβύτατος, καὶ βλαστὸς ἐκ καλοῦ τε καὶ
εὐγενοῦς ᾠοῦ σπέρμα συγγενὲς ἐγεννήθην ἡμέρας.
καὶ οὐκ ἔστι τόπος τῆς οἰκουμένης εἰς ὃν ἐγὼ οὐκ
ἀφῖγμαι, διαδοὺς πᾶσιν ὧν ἐγὼ εὑρετὴς ἐγενόμην.” </p>
</div3>
<div3 type="section" n="6">
<p> τοσαῦτα τῶν γεγραμμένων ἐν ταῖς στήλαις φασὶ δύνασθαι
ἀναγνῶναι, τὰ δʼ ἄλλα ὄντα πλείω κατεφθάρθαι
διὰ τὸν χρόνον. τὰ μὲν οὖν περὶ τῆς ταφῆς
τῶν θεῶν τούτων διαφωνεῖται παρὰ τοῖς πλείστοις
διὰ τὸ τοὺς ἱερεῖς ἐν ἀπορρήτοις παρειληφότας
τὴν περὶ τούτων ἀκρίβειαν μὴ βούλεσθαι τἀληθὲς
ἐκφέρειν εἰς τοὺς πολλούς, ὡς ἂν καὶ κινδύνων
ἐπικειμένων τοῖς τἀπόρρητα περὶ τῶν θεῶν τούτων
μηνύσασιν εἰς τοὺς ὄχλους.
</p>
</div3>
</div2>
<div2 type="chapter" n="28">
<div3 type="section" n="1">
<p> οἱ δʼ οὖν Αἰγύπτιοί φασι καὶ μετὰ ταῦτα ἀποικίας
πλείστας ἐξ Αἰγύπτου κατὰ πᾶσαν διασπαρῆναι
τὴν οἰκουμένην. εἰς Βαβυλῶνα μὲν γὰρ ἀγαγεῖν
ἀποίκους Βῆλον τὸν νομιζόμενον Ποσειδῶνος
εἶναι καὶ Λιβύης· ὃν παρὰ τὸν Εὐφράτην ποταμὸν
<pb id="v.1.p.45"/>
καθιδρυθέντα τούς τε ἱερεῖς καταστήσασθαι παραπλησίως
τοῖς κατʼ Αἴγυπτον ἀτελεῖς καὶ πάσης λειτουργίας
ἀπολελυμένους, οὓς Βαβυλώνιοι καλοῦσι
Χαλδαίους, τάς τε παρατηρήσεις τῶν ἄστρων τούτους
 ποιεῖσθαι, μιμουμένους τοὺς παρʼ Αἰγυπτίοις
ἱερεῖς καὶ φυσικούς, ἔτι δὲ ἀστρολόγους.
</p>
</div3>
<div3 type="section" n="2">
<p>λέγουσι 
δὲ καὶ τοὺς περὶ τὸν Δαναὸν ὁρμηθέντας ὁμοίως
 ἐκεῖθεν συνοικίσαι τὴν ἀρχαιοτάτην σχεδὸν τῶν παρʼ
Ἕλλησι πόλεων Ἄργος, τό τε τῶν Κόλχων ἔθνος ἐν
 τῷ Πόντῳ καὶ τὸ τῶν Ἰουδαίων ἀνὰ μέσον Ἀραβίας
καὶ Συρίας οἰκίσαι τινὰς ὁρμηθέντας παρʼ ἑαυτῶν·
</p>
</div3>
<div3 type="section" n="3">
<p>διὸ καὶ παρὰ τοῖς γένεσι τούτοις ἐκ παλαιοῦ παραδεδόσθαι 
τὸ περιτέμνειν τοὺς γεννωμένους παῖδας,
ἐξ Αἰγύπτου μετενηνεγμένου τοῦ νομίμου.
</p>
</div3>
<div3 type="section" n="4">
<p>καὶ τοὺς 
 Ἀθηναίους δέ φασιν ἀποίκους εἶναι Σαϊτῶν τῶν ἐξ
Αἰγύπτου, καὶ πειρῶνται τῆς οἰκειότητος ταύτης
φέρειν ἀποδείξεις· παρὰ μόνοις γὰρ τῶν Ἑλλήνων
τὴν πόλιν ἄστυ καλεῖσθαι, μετενηνεγμένης τῆς προσηγορίας
ἀπὸ τοῦ παρʼ αὐτοῖς Ἄστεος. ἔτι δὲ τὴν
 πολιτείαν τὴν αὐτὴν ἐσχηκέναι τάξιν καὶ διαίρεσιν
τῇ παρʼ Αἰγυπτίοις, εἰς τρία μέρη διανεμηθείσῃ·
</p>
</div3>
<div3 type="section" n="5">
<p>καὶ πρώτην μὲν ὑπάρξαι μερίδα τοὺς εὐπατρίδας 
καλουμένους, οἵτινες <del>ἱεροποιοὶ</del> ὑπῆρχον ἐν παιδείᾳ
μάλιστα διατετριφότες καὶ τῆς μεγίστης ἠξιωμένοι
 τιμῆς παραπλησίως τοῖς κατʼ Αἴγυπτον ἱερεῦσι·
δευτέραν δὲ τάξιν γενέσθαι τὴν τῶν γεωμόρων
<pb id="v.1.p.46"/>
τῶν ὀφειλόντων ὅπλα κεκτῆσθαι καὶ πολεμεῖν
ὑπὲρ τῆς πόλεως ὁμοίως τοῖς κατʼ Αἴγυπτον ὀνομαζομένοις
γεωργοῖς καὶ τοὺς μαχίμους παρεχομένοις·
τελευταίαν δὲ μερίδα καταριθμηθῆναι τὴν τῶν
δημιουργῶν τῶν τὰς βαναύσους τέχνας μεταχειριζομένων
καὶ λειτουργίας τελούντων τὰς ἀναγκαιοτάτας,
τὸ παραπλήσιον ποιούσης τῆς τάξεως ταύτης
παρʼ Αἰγυπτίους.
</p>
</div3>
<div3 type="section" n="6">
<p> γεγονέναι δὲ καὶ τῶν ἡγεμόνων
τινὰς Αἰγυπτίους παρὰ τοῖς Ἀθηναίοις· τὸν γὰρ
Πέτην τὸν πατέρα Μενεσθέως τοῦ στρατεύσαντος
εἰς Τροίαν φανερῶς Αἰγύπτιον ὑπάρξαντα τυχεῖν
ὕστερον Ἀθήνησι πολιτείας τε καὶ βασιλείας.
</p>
</div3>
<div3 type="section" n="7">
<p> διφυοῦς
δʼ αὐτοῦ γεγονότος, τοὺς μὲν Ἀθηναίους μὴ δύνασθαι
κατὰ τὴν ἰδίαν ὑπόστασιν ἀποδοῦναι περὶ τῆς
φύσεως ταύτης τὰς ἀληθεῖς αἰτίας, ἐν μέσῳ κειμένου
πᾶσιν ὅτι δυοῖν πολιτειῶν μετασχών, Ἑλληνικῆς
καὶ βαρβάρου, διφυὴς ἐνομίσθη, τὸ μὲν ἔχων μέρος
θηρίου, τὸ δὲ ἀνθρώπου.
</p>
</div3>
</div2>
<div2 type="chapter" n="29">
<div3 type="section" n="1">
<p> ὁμοίως δὲ τούτῳ καὶ τὸν Ἐρεχθέα λέγουσι τὸ
γένος Αἰγύπτιον ὄντα βασιλεῦσαι τῶν Ἀθηνῶν, τοιαύτας
τινὰς φέροντες ἀποδείξεις· γενομένων γὰρ
ὁμολογουμένως αὐχμῶν μεγάλων κατὰ πᾶσαν σχεδὸν
τὴν οἰκουμένην πλὴν Αἰγύπτου διὰ τὴν ἰδιότητα
τῆς χώρας, καὶ φθορᾶς ἐπιγενομένης τῶν τε
καρπῶν καὶ πλήθους ἀνθρώπων, ἐξ Αἰγύπτου τὸν
Ἐρεχθέα κομίσαι διὰ τὴν συγγένειαν σίτου πλῆθος
εἰς τὰς Ἀθήνας· ἀνθʼ ὧν τοὺς εὖ παθόντας βασιλέα
καταστῆσαι τὸν εὐεργέτην.
</p>
</div3>
<div3 type="section" n="2">
<p> τοῦτον δὲ παραλαβόντα
<pb id="v.1.p.47"/>

τὴν ἡγεμονίαν καταδεῖξαι τὰς τελετὰς τῆς
Δήμητρος ἐν Ἐλευσῖνι καὶ τὰ μυστήρια ποιῆσαι,
μετενεγκόντα τὸ περὶ τούτων νόμιμον ἐξ Αἰγύπτου.
καὶ τῆς θεοῦ δὲ παρουσίαν εἰς τὴν Ἀττικὴν γεγονυῖαν
 κατὰ τούτους τοὺς χρόνους παραδεδόσθαι κατὰ λόγον,
ὡς ἂν τῶν ἐπωνύμων ταύτης καρπῶν τότε κομισθέντων
εἰς τὰς Ἀθήνας, καὶ διὰ τοῦτο δόξαι πάλιν
ἐξ ἀρχῆς τὴν εὕρεσιν γεγονέναι τοῦ σπέρματος,
δωρησαμένης τῆς Δήμητρος.
</p>
</div3>
<div3 type="section" n="3">
<p>ὁμολογεῖν δὲ καὶ τοὺς 
 Ἀθηναίους ὅτι βασιλεύοντος Ἐρεχθέως καὶ τῶν
καρπῶν διὰ τὴν ἀνομβρίαν προηφανισμένων ἡ τῆς
Δήμητρος ἐγένετο παρουσία πρὸς αὐτοὺς καὶ ἡ
δωρεὰ τοῦ σίτου. πρὸς δὲ τούτοις αἱ τελεταὶ καὶ
τὰ μυστήρια ταύτης τῆς θεοῦ τότε κατεδείχθησαν
 ἐν Ἐλευσῖνι.
</p>
</div3>
<div3 type="section" n="4">
<p>τά τε περὶ τὰς θυσίας καὶ τὰς ἀρχαιότητας 
ὡσαύτως ἔχειν Ἀθηναίους καὶ τοὺς Αἰγυπτίους·
τοὺς μὲν γὰρ Εὐμολπίδας ἀπὸ τῶν κατʼ
Αἴγυπτον ἱερέων μετενηνέχθαι, τοὺς δὲ Κήρυκας
ἀπὸ τῶν παστοφόρων. τήν τε Ἶσιν μόνους τῶν
 Ἑλλήνων ὀμνύειν, καὶ ταῖς ἰδέαις καὶ τοῖς ἤθεσιν
ὁμοιοτάτους εἶναι τοῖς Αἰγυπτίοις.
</p>
</div3>
<div3 type="section" n="5">
<p>πολλὰ δὲ καὶ 
ἄλλα τούτοις παραπλήσια λέγοντες φιλοτιμότερον
ἤπερ ἀληθινώτερον, ὥς γʼ ἐμοὶ φαίνεται, τῆς ἀποικίας
ταύτης ἀμφισβητοῦσι διὰ τὴν δόξαν τῆς πόλεως.
 καθόλου δὲ πλείστας ἀποικίας Αἰγύπτιοί φασιν
ἐκπέμψαι τοὺς ἑαυτῶν προγόνους ἐπὶ πολλὰ μέρη
τῆς οἰκουμένης διά τε τὴν ὑπεροχὴν τῶν βασιλευσάντων
<pb id="v.1.p.48"/>
παρʼ αὐτοῖς καὶ διὰ τὴν ὑπερβολὴν τῆς
πολυανθρωπίας·
</p>
</div3>
<div3 type="section" n="6">
<p> ὑπὲρ ὧν μήτε ἀποδείξεως φερομένης
μηδεμιᾶς ἀκριβοῦς μήτε συγγραφέως ἀξιοπίστου
μαρτυροῦντος, οὐκ ἐκρίναμεν ὑπάρχειν τὰ
λεγόμενα γραφῆς ἄξια. καὶ περὶ μὲν τῶν θεολογουμένων
παρʼ Αἰγυπτίοις τοσαῦθʼ ἡμῖν εἰρήσθω,
στοχαζομένοις τῆς συμμετρίας· περὶ δὲ τῆς χώρας
καὶ τοῦ Νείλου καὶ τῶν ἄλλων τῶν ἀκοῆς ἀξίων ἐν
κεφαλαίοις ἕκαστα διεξιέναι πειρασόμεθα.
</p>
</div3>
</div2>
<div2 type="chapter" n="30">
<div3 type="section" n="1">
<p> ἡ γὰρ Αἴγυπτος κεῖται μὲν μάλιστά πως κατὰ
μεσημβρίαν, ὀχυρότητι δὲ φυσικῇ καὶ κάλλει χώρας
οὐκ ὀλίγῳ δοκεῖ προέχειν τῶν εἰς βασιλείαν ἀφωρισμένων
τόπων.
</p>
</div3>
<div3 type="section" n="2">
<p> ἀπὸ μὲν γὰρ τῆς δύσεως ὠχύρωκεν
αὐτὴν ἡ ἔρημος καὶ θηριώδης τῆς Λιβύης,
ἐπὶ πολὺ μὲν παρεκτείνουσα, διὰ δὲ τὴν ἀνυδρίαν
καὶ τὴν σπάνιν τῆς ἁπάσης τροφῆς ἔχουσα τὴν
διέξοδον οὐ μόνον ἐπίπονον, ἀλλὰ καὶ παντελῶς
ἐπικίνδυνον· ἐκ δὲ τῶν πρὸς νότον μερῶν οἵ τε
καταράκται τοῦ Νείλου καὶ τῶν ὀρῶν τὰ συνορίζοντα
τούτοις·
</p>
</div3>
<div3 type="section" n="3">
<p> ἀπὸ γὰρ τῆς Τρωγλοδυτικῆς καὶ τῶν ἐσχάτων
τῆς Αἰθιοπίας μερῶν ἐντὸς σταδίων πεντακισχιλίων
καὶ πεντακοσίων οὔτε πλεῦσαι διὰ τοῦ
ποταμοῦ ῥᾴδιον οὔτε πεζῇ πορευθῆναι μὴ τυχόντα
βασιλικῆς ἢ παντελῶς μεγάλης τινὸς χορηγίας.
</p>
</div3>
<div3 type="section" n="4">
<p> τῶν
δὲ πρὸς τὴν ἀνατολὴν νευόντων μερῶν τὰ μὲν ὁ
ποταμὸς ὠχύρωκε, τὰ δʼ ἔρημος περιέχει καὶ πεδία
<pb id="v.1.p.49"/>
τελματώδη τὰ προσαγορευόμενα Βάραθρα. ἔστι γὰρ
ἀνὰ μέσον τῆς Κοίλης Συρίας καὶ τῆς Αἰγύπτου
λίμνη τῷ μὲν πλάτει στενὴ παντελῶς, τῷ δὲ βάθει
θαυμάσιος, τὸ δὲ μῆκος ἐπὶ διακοσίους παρήκουσα
 σταδίους, ἣ προσαγορεύεται μὲν Σερβωνίς, τοῖς δʼ
ἀπείροις τῶν προσπελαζόντων ἀνελπίστους ἐπιφέρει
κινδύνους.
</p>
</div3>
<div3 type="section" n="5">
<p>στενοῦ γὰρ τοῦ ῥεύματος ὄντος καὶ 
ταινίᾳ παραπλησίου, θινῶν τε μεγάλων πάντῃ περικεχυμένων,
ἐπειδὰν νότοι συνεχεῖς πνεύσωσιν, ἐπισείεται
 πλῆθος ἅμμου.
</p>
</div3>
<div3 type="section" n="6">
<p>αὕτη δὲ τὸ μὲν ὕδωρ κατὰ 
τὴν ἐπιφάνειαν ἄσημον ποιεῖ, τὸν δὲ τῆς λίμνης
τύπον συμφυῆ τῇ χέρσῳ καὶ κατὰ πᾶν ἀδιάγνωστον.
διὸ καὶ πολλοὶ τῶν ἀγνοούντων τὴν ἰδιότητα τοῦ
τόπου μετὰ στρατευμάτων ὅλων ἠφανίσθησαν τῆς
 ὑποκειμένης ὁδοῦ διαμαρτόντες.
</p>
</div3>
<div3 type="section" n="7">
<p>ἡ μὲν γὰρ ἅμμος 
ἐκ τοῦ κατʼ ὀλίγον πατουμένη τὴν ἔνδοσιν λαμβάνει,
καὶ τοὺς ἐπιβάλλοντας ὥσπερ προνοίᾳ τινὶ
πονηρᾷ παρακρούεται, μέχρι ἂν ὅτου λαβόντες
ὑπόνοιαν τοῦ συμβησομένου βοηθήσωσιν ἑαυτοῖς,
 οὐκ οὔσης ἔτι φυγῆς οὐδὲ σωτηρίας.
</p>
</div3>
<div3 type="section" n="8">
<p>ὁ γὰρ ὑπὸ 
τοῦ τέλματος καταπινόμενος οὔτε νήχεσθαι δύναται,
παραιρουμένης τῆς ἰλύος τὴν τοῦ σώματος κίνησιν,
οὔτʼ ἐκβῆναι κατισχύει, μηδὲν ἔχων στερέμνιον εἰς
ἐπίβασιν· μεμιγμένης γὰρ τῆς ἅμμου τοῖς ὑγροῖς,
 καὶ διὰ τοῦτο τῆς ἑκατέρων φύσεως ἠλλοιωμένης,
 συμβαίνει τὸν τόπον μήτε πορευτὸν εἶναι μήτε
πλωτόν.
</p>
</div3>
<div3 type="section" n="9">
<p>διόπερ οἱ τοῖς μέρεσι τούτοις ἐπιβάλλοντες 
φερόμενοι πρὸς τὸν βυθὸν οὐδεμίαν ἀντίληψιν
<pb id="v.1.p.50"/>
βοηθείας ἔχουσι, συγκατολισθανούσης τῆς ἅμμου
τῆς παρὰ τὰ χείλη. τὰ μὲν οὖν προειρημένα πεδία
τοιαύτην ἔχοντα τὴν φύσιν οἰκείας ἔτυχε προσηγορίας,
ὀνομασθέντα Βάραθρα.
</p>
</div3>
</div2>
<div2 type="chapter" n="31">
<div3 type="section" n="1">
<p> ἡμεῖς δʼ ἐπεὶ τὰ περὶ τῶν ἀπὸ τῆς χέρσου
τριῶν μερῶν τῶν ὀχυρούντων τὴν Αἴγυπτον διήλθομεν,
προσθήσομεν τοῖς εἰρημένοις τὸ λειπόμενον.
</p>
</div3>
<div3 type="section" n="2">
<p> ἡ τετάρτη τοίνυν πλευρὰ πᾶσα σχεδὸν ἀλιμένῳ
θαλάττῃ προσκλυζομένη προβέβληται τὸ Αἰγύπτιον
πέλαγος, ὃ τὸν μὲν παράπλουν ἔχει μακρότατον, τὴν
δʼ ἀπόβασιν τὴν ἐπὶ τὴν χώραν δυσπροσόρμιστον·
ἀπὸ γὰρ Παραιτονίου τῆς Λιβύης ἕως Ἰόπης τῆς
ἐν τῇ Κοίλῃ Συρίᾳ, ὄντος τοῦ παράπλου σταδίων
σχεδὸν πεντακισχιλίων, οὐκ ἔστιν εὑρεῖν ἀσφαλῆ
λιμένα πλὴν τοῦ Φάρου.
</p>
</div3>
<div3 type="section" n="3">
<p> χωρὶς δὲ τούτων ταινία
παρʼ ὅλην σχεδὸν τὴν Αἴγυπτον παρήκει τοῖς ἀπείροις
τῶν προσπλεόντων ἀθεώρητος·
</p>
</div3>
<div3 type="section" n="4">
<p> διόπερ οἱ τὸν
ἐκ πελάγους κίνδυνον ἐκπεφευγέναι νομίζοντες, καὶ
διὰ τὴν ἄγνοιαν ἄσμενοι πρὸς τὴν γῆν καταπλέοντες,
ἐξαίφνης ἐποκελλόντων τῶν σκαφῶν ἀνελπίστως
ναυαγοῦσιν·
</p>
</div3>
<div3 type="section" n="5">
<p> ἔνιοι δὲ διὰ τὴν ταπεινότητα τῆς
χώρας οὐ δυνάμενοι προϊδέσθαι τὴν γῆν λανθάνουσιν
ἑαυτοὺς ἐκπίπτοντες οἱ μὲν εἰς ἑλώδεις καὶ
λιμνάζοντας τόπους, οἱ δʼ εἰς χώραν ἔρημον.
</p>
</div3>
<div3 type="section" n="6">
<p> ἡ μὲν οὖν Αἴγυπτος πανταχόθεν φυσικῶς
ὠχύρωται τὸν εἰρημένον τρόπον, τῷ δὲ σχήματι
παραμήκης οὖσα δισχιλίων μὲν σταδίων ἔχει τὴν
παραθαλάττιον πλευράν, εἰς μεσόγειον δʼ ἀνήκει
<pb id="v.1.p.51"/>

σχεδὸν ἐπὶ σταδίους ἑξακισχιλίους. πολυανθρωπίᾳ δὲ
τὸ μὲν παλαιὸν πολὺ προέσχε πάντων τῶν γνωριζομένων
τόπων κατὰ τὴν οἰκουμένην, καὶ καθʼ ἡμᾶς
δὲ οὐδενὸς τῶν ἄλλων δοκεῖ λείπεσθαι·
</p>
</div3>
<div3 type="section" n="7">
<p>ἐπὶ μὲν γὰρ 
 τῶν ἀρχαίων χρόνων ἔσχε κώμας ἀξιολόγους καὶ
πόλεις πλείους τῶν μυρίων καὶ ὀκτακισχιλίων, ὡς
ἐν ταῖς ἱεραῖς ἀναγραφαῖς ὁρᾶν ἔστι κατακεχωρισμένον,
ἐπὶ δὲ Πτολεμαίου τοῦ Λάγου πλείους τῶν
τρισμυρίων ἠριθμήθησαν, ὧν τὸ πλῆθος διαμεμένηκεν
 ἕως τῶν καθʼ ἡμᾶς χρόνων.
</p>
</div3>
<div3 type="section" n="8">
<p>τοῦ δὲ σύμπαντος 
λαοῦ τὸ μὲν παλαιόν φασι γεγονέναι περὶ ἑπτακοσίας
μυριάδας, καὶ καθʼ ἡμᾶς δὲ οὐκ ἐλάττους εἶναι
<del>τριακοσίων</del>.
</p>
</div3>
<div3 type="section" n="9">
<p>διὸ καὶ τοὺς ἀρχαίους βασιλεῖς ἱστοροῦσι 
 κατὰ τὴν Αἴγυπτον ἔργα μεγάλα καὶ θαυμαστὰ
 διὰ τῆς πολυχειρίας κατασκευάσαντας ἀθάνατα
τῆς ἑαυτῶν δόξης ἀπολιπεῖν ὑπομνήματα. ἀλλὰ περὶ
μὲν τούτων τὰ κατὰ μέρος μικρὸν ὕστερον ἀναγράψομεν,
περὶ δὲ τῆς τοῦ ποταμοῦ φύσεως καὶ τῶν
κατὰ τὴν χώραν ἰδιωμάτων νῦν διέξιμεν.
</p>
</div3>
</div2>
<div2 type="chapter" n="32">
<div3 type="section" n="1">
<p> ὁ γὰρ Νεῖλος φέρεται μὲν ἀπὸ μεσημβρίας ἐπὶ
τὴν ἄρκτον, τὰς πηγὰς ἔχων ἐκ τόπων ἀοράτων, οἳ
κεῖνται τῆς ἐσχάτης Αἰθιοπίας κατὰ τὴν ἔρημον,
ἀπροσίτου τῆς χώρας οὔσης διὰ τὴν τοῦ καύματος
ὑπερβολήν.
</p>
</div3>
<div3 type="section" n="2">
<p>μέγιστος δʼ ὢν τῶν ἁπάντων ποταμῶν 
 καὶ πλείστην γῆν διεξιὼν καμπὰς ποιεῖται μεγάλας,
ποτὲ μὲν ἐπὶ τὴν ἀνατολὴν καὶ τὴν Ἀραβίαν ἐπιστρέφων,
ποτὲ δʼ ἐπὶ τὴν δύσιν καὶ τὴν Λιβύην
ἐκκλίνων%    φέρεται γὰρ ἀπὸ τῶν Αἰθιοπικῶν ὀρῶν
<pb id="v.1.p.52"/>
μέχρι τῆς εἰς θάλατταν ἐκβολῆς στάδια μάλιστά πως
μύρια καὶ δισχίλια σὺν αἷς ποιεῖται καμπαῖς.
</p>
</div3>
<div3 type="section" n="3">
<p> κατὰ
δὲ τοὺς ὑποκάτω τόπους συστέλλεται τοῖς ὄγκοις
ἀεὶ μᾶλλον, ἀποσπωμένου τοῦ ῥεύματος ἐπʼ ἀμφοτέρας
τὰς ἠπείρους.
</p>
</div3>
<div3 type="section" n="4">
<p> τῶν δʼ ἀποσχιζομένων μερῶν τὸ
μὲν εἰς τὴν Λιβύην ἐκκλῖνον ὑφʼ ἅμμου καταπίνεται
τὸ βάθος ἐχούσης ἄπιστον, τὸ δʼ εἰς τὴν Ἀραβίαν
ἐναντίως εἰσχεόμενον εἰς τέλματα παμμεγέθη
καὶ λίμνας ἐκτρέπεται μεγάλας καὶ περιοικουμένας
γένεσι πολλοῖς.
</p>
</div3>
<div3 type="section" n="5">
<p> εἰς δὲ τὴν Αἴγυπτον ἐμβάλλει τῇ
μὲν δέκα σταδίων, τῇ δʼ ἔλαττον τούτων, οὐκ ἐπʼ
εὐθείας φερόμενος, ἀλλὰ καμπὰς παντοίας ποιούμενος·
ποτὲ μὲν γὰρ ἑλίττεται πρὸς τὴν ἕω, ποτὲ
δὲ πρὸς τὴν ἑσπέραν, ἔστι δʼ ὅτε πρὸς τὴν μεσημβρίαν,
</p>
</div3>
<div3 type="section" n="6">
<p> εἰς τοὐπίσω λαμβάνων τὴν παλίρροιαν. ὄρη
γὰρ ἐξ ἑκατέρου μέρους τοῦ ποταμοῦ παρήκει, πολλὴν
μὲν τῆς παραποταμίας ἐπέχοντα, διειλημμένα
δὲ φάραγξι καὶ κρημνοῖς στενοπόροις, οἷς ἐμπῖπτον
τὸ ῥεῦμα παλισσυτεῖ διὰ τῆς πεδιάδος, καὶ πρὸς
τὴν μεσημβρίαν ἐφʼ ἱκανὸν τόπον ἐνεχθὲν πάλιν
ἐπὶ τὴν κατὰ φύσιν φορὰν ἀποκαθίσταται.
</p>
</div3>
<div3 type="section" n="7">
<p> τηλικαύτην
δʼ ἔχων ὑπεροχὴν ἐν πᾶσιν ὁ ποταμὸς οὗτος
μόνος τῶν ἄλλων ἄνευ βίας καὶ κυματώδους ὁρμῆς
τὴν ῥύσιν ποιεῖται, πλὴν ἐν τοῖς καλουμένοις καταράκταις.
</p>
</div3>
<div3 type="section" n="8">
<p> τόπος γάρ τίς ἐστι μήκει μὲν ὡς δέκα
<pb id="v.1.p.53"/>
σταδίων, κατάντης δὲ καὶ κρημνοῖς συγκλειόμενος
 εἰς στενὴν ἐντομήν, ἅπας δὲ τραχὺς καὶ φαραγγώδης,
ἔτι δὲ πέτρους ἔχων πυκνοὺς καὶ μεγάλους ἐοικότας
σκοπέλοις· τοῦ δὲ ῥεύματος περὶ τούτους σχιζομένου
 βιαιότερον καὶ πολλάκις διὰ τὰς ἐγκοπὰς
ἀνακλωμένου πρὸς ἐναντίαν τὴν καταφορὰν συνίστανται
δῖναι θαυμασταί·
</p>
</div3>
<div3 type="section" n="9">
<p>πᾶς δʼ ὁ μεσάζων τόπος 
ὑπὸ τῆς παλιρροίας ἀφροῦ τε πληροῦται καὶ τοῖς
προσιοῦσι μεγάλην παρέχεται κατάπληξιν· καὶ γὰρ
 ἡ καταφορὰ τοῦ ποταμοῦ οὕτως ἐστὶν ὀξεῖα καὶ
βίαιος ὥστε δοκεῖν μηδὲν βέλους διαφέρειν.
</p>
</div3>
<div3 type="section" n="10">
<p>κατὰ 
δὲ τὴν πλήρωσιν τοῦ Νείλου, τῶν σκοπέλων κατακλυζομένων
καὶ παντὸς τοῦ τραχύνοντος τόπου τῷ
πλήθει τοῦ ῥεύματος καλυπτομένου, καταπλέουσι
 μέν τινες κατὰ τοῦ καταράκτου λαμβάνοντες ἐναντίους
τοὺς ἀνέμους, ἀναπλεῦσαι δὲ οὐδεὶς δύναται,
νικώσης τῆς τοῦ ποταμοῦ βίας πᾶσαν ἐπίνοιαν ἀνθρωπίνην.
</p>
</div3>
<div3 type="section" n="11">
<p>καταράκται μὲν οὖν εἰσι τοιοῦτοι πλείους, 
μέγιστος δʼ ὁ πρὸς τοῖς μεθορίοις τῆς Αἰθιοπίας
 τε καὶ τῆς Αἰγύπτου.
</p>
</div3>
</div2>
<div2 type="chapter" n="33">
<div3 type="section" n="1">
<p>περιείληφε δʼ ὁ ποταμὸς καὶ νήσους ἐν αὑτῷ,
κατὰ μὲν τὴν Αἰθιοπίαν ἄλλας τε πλείους καὶ μίαν
εὐμεγέθη, τὴν ὀνομαζομένην Μερόην, ἐν ᾗ καὶ πόλις
ἐστὶν ἀξιόλογος ὁμώνυμος τῇ νήσῳ, κτίσαντος αὐτὴν
 Καμβύσου καὶ θεμένου τὴν προσηγορίαν ἀπὸ τῆς
μητρὸς αὐτοῦ Μερόης.
</p>
</div3>
<div3 type="section" n="2">
<p>ταύτην δὲ τῷ μὲν σχήματί 
φασιν ὑπάρχειν θυρεῷ παραπλησίαν, τῷ δὲ μεγέθει
πολὺ προέχειν τῶν ἄλλων νήσων τῶν ἐν τούτοις
τοῖς τόποις· τὸ μὲν γὰρ μῆκος αὐτῆς εἶναι λέγουσι
<pb id="v.1.p.54"/>
σταδίων τρισχιλίων, τὸ δὲ πλάτος χιλίων. ἔχειν
δʼ αὐτὴν καὶ πόλεις οὐκ ὀλίγας, ὧν ἐπιφανεστάτην
ὑπάρχειν τὴν Μερόην.
</p>
</div3>
<div3 type="section" n="3">
<p> παρήκειν δὲ τῆς νήσου
τὸν περικλυζόμενον πάντα τόπον ἀπὸ μὲν τῆς
Λιβύης θῖνας ἔχοντας ἅμμου μέγεθος ἀέριον, ἀπὸ
δὲ τῆς Ἀραβίας κρημνοὺς κατερρωγότας. ὑπάρχειν
δʼ ἐν αὐτῇ καὶ μέταλλα χρυσοῦ τε καὶ ἀργύρου
καὶ σιδήρου καὶ χαλκοῦ· πρὸς δὲ τούτοις ἔχειν πλῆθος
ἐβένου, λίθων τε πολυτελῶν γένη παντοδαπά.
</p>
</div3>
<div3 type="section" n="4">
<p> καθόλου δὲ τοσαύτας νήσους ποιεῖν τὸν ποταμὸν
ὥστε τοὺς ἀκούοντας μὴ ῥᾳδίως πιστεῦσαι· χωρὶς
γὰρ τῶν περικλυζομένων τόπων ἐν τῷ καλουμένῳ
Δέλτα τὰς ἄλλας εἶναι νήσους πλείους τῶν ἑπτακοσίων,
ὧν τὰς μὲν ὑπὸ Αἰθιόπων ἐπαντλουμένας
γεωργεῖσθαι κέγχρῳ, τὰς δὲ πλήρεις ὑπάρχειν ὄφεων
καὶ κυνοκεφάλων καὶ ἄλλων θηρίων παντοδαπῶν,
καὶ διὰ τοῦτο ἀπροσίτους εἶναι τοῖς ἀνθρώποις.
</p>
</div3>
<div3 type="section" n="5">
<p> ὁ δʼ οὖν Νεῖλος κατὰ τὴν Αἴγυπτον εἰς πλείω
μέρη σχιζόμενος ποιεῖ τὸ καλούμενον ἀπὸ τοῦ σχήματος
Δέλτα.
</p>
</div3>
<div3 type="section" n="6">
<p> τούτου δὲ τὰς μὲν πλευρὰς καταγράφει
τὰ τελευταῖα τῶν ῥευμάτων, τὴν δὲ βάσιν
ἀναπληροῖ τὸ δεχόμενον πέλαγος τὰς ἐκβολὰς τοῦ
ποταμοῦ.
</p>
</div3>
<div3 type="section" n="7">
<p> ἐξίησι δʼ εἰς τὴν θάλατταν ἑπτὰ στόμασιν,
ὧν τὸ μὲν πρὸς ἕω κεκλιμένον καὶ πρῶτον καλεῖται
Πηλουσιακόν, τὸ δὲ δεύτερον Τανιτικόν, εἶτα Μενδήσιον
καὶ Φατνιτικὸν καὶ Σεβεννυτικόν, ἔτι δὲ
<pb id="v.1.p.55"/>
Βολβίτινον, καὶ τελευταῖον Κανωβικόν, ὅ τινες
Ἡρακλεωτικὸν ὀνομάζουσιν.
</p>
</div3>
<div3 type="section" n="8">
<p>ἔστι δὲ καὶ ἕτερα στόματα 
χειροποίητα, περὶ ὧν οὐδὲν κατεπείγει γράφειν.
ἐφʼ ἑκάστῳ δὲ πόλις τετείχισται διαιρουμένη τῷ
 ποταμῷ καὶ καθʼ ἑκάτερον μέρος τῆς ἐκβολῆς ζεύγμασι
καὶ φυλακαῖς εὐκαίροις διειλημμένη. ἀπὸ
δὲ τοῦ Πηλουσιακοῦ στόματος διῶρύξ ἐστι χειροποίητος
εἰς τὸν Ἀράβιον κόλπον καὶ τὴν Ἐρυθρὰν
θάλατταν.
</p>
</div3>
<div3 type="section" n="9">
<p>ταύτην δʼ ἐπεβάλετο πρῶτος κατασκευάζειν 
 Νεκῶς ὁ Ψαμμητίχου, μετὰ δὲ τοῦτον Δαρεῖος
ὁ Πέρσης, καὶ προκόψας τοῖς ἔργοις ἕως τινὸς τὸ
τελευταῖον εἴασεν αὐτὴν ἀσυντέλεστον·
</p>
</div3>
<div3 type="section" n="10">
<p>ἐδιδάχθη 
γὰρ ὑπό τινων ὅτι διορύξας τὸν ἰσθμὸν αἴτιος
ἔσται τοῦ κατακλυσθῆναι τὴν Αἴγυπτον· μετεωροτέραν
 γὰρ ἀπεδείκνυον ὑπάρχειν τῆς Αἰγύπτου τὴν
Ἐρυθρὰν θάλατταν.
</p>
</div3>
<div3 type="section" n="11">
<p>ὕστερον δὲ ὁ δεύτερος Πτολεμαῖος 
συνετέλεσεν αὐτήν, καὶ κατὰ τὸν ἐπικαιρότατον
τόπον ἐμηχανήσατό τι φιλότεχνον διάφραγμα.
τοῦτο δʼ ἐξήνοιγεν, ὁπότε βούλοιτο διαπλεῦσαι, καὶ
 ταχέως πάλιν συνέκλειεν, εὐστόχως ἐκλαμβανομένης
τῆς χρείας.
</p>
</div3>
<div3 type="section" n="12">
<p>ὁ δὲ διὰ τῆς διώρυχος ταύτης ῥέων 
ποταμὸς ὀνομάζεται μὲν ἀπὸ τοῦ κατασκευάσαντος
Πτολεμαῖος, ἐπὶ δὲ τῆς ἐκβολῆς πόλιν ἔχει τὴν
προσαγορευομένην Ἀρσινόην.
</p>
</div3>
</div2>
<div2 type="chapter" n="34">
<div3 type="section" n="1">
<p> τὸ δʼ οὖν Δέλτα τῇ Σικελίᾳ τῷ σχήματι παραπλήσιον
 ὑπάρχον τῶν μὲν πλευρῶν ἑκατέραν ἔχει
σταδίων ἑπτακοσίων καὶ πεντήκοντα, τὴν δὲ βάσιν
θαλάττῃ προσκλυζομένην σταδίων χιλίων καὶ τριακοσίων.
<pb id="v.1.p.56"/>
</p>
</div3>
<div3 type="section" n="2">
<p> ἡ δὲ νῆσος αὕτη πολλαῖς διώρυξι χειροποιήτοις
διείληπται καὶ χώραν περιέχει καλλίστην
τῆς Αἰγύπτου. ποταμόχωστος γὰρ οὖσα καὶ κατάρρυτος
πολλοὺς καὶ παντοδαποὺς ἐκφέρει καρπούς,
τοῦ μὲν ποταμοῦ διὰ τὴν κατʼ ἔτος ἀνάβασιν νεαρὰν
ἰλὺν ἀεὶ καταχέοντος, τῶν δʼ ἀνθρώπων ῥᾳδίως
ἅπασαν ἀρδευόντων διά τινος μηχανῆς, ἣν ἐπενόησε
μὲν Ἀρχιμήδης ὁ Συρακόσιος, ὀνομάζεται δὲ ἀπὸ
τοῦ σχήματος κοχλίας.
</p>
</div3>
<div3 type="section" n="3">
<p> πραεῖαν δὲ τοῦ Νείλου τὴν
ῥύσιν ποιουμένου, καὶ γῆν πολλὴν καὶ παντοδαπὴν
καταφέροντος, ἔτι δὲ κατὰ τοὺς κοίλους τόπους
λιμνάζοντος, ἕλη γίνεται πάμφορα.
</p>
</div3>
<div3 type="section" n="4">
<p> ῥίζαι γὰρ ἐν
αὐτοῖς φύονται παντοδαπαὶ τῇ γεύσει καὶ καρπῶν
καὶ καυλῶν ἰδιάζουσαι φύσεις, πολλὰ συμβαλλόμεναι
τοῖς ἀπόροις τῶν ἀνθρώπων καὶ τοῖς ἀσθενέσι πρὸς
αὐτάρκειαν.
</p>
</div3>
<div3 type="section" n="5">
<p> οὐ γὰρ μόνον τροφὰς παρέχονται ποικίλας
καὶ πᾶσι τοῖς δεομένοις ἑτοίμας καὶ δαψιλεῖς,
ἀλλὰ καὶ τῶν ἄλλων τῶν εἰς τὸ ζῆν ἀναγκαίων οὐκ
ὀλίγα φέρουσι βοηθήματα·
</p>
</div3>
<div3 type="section" n="6">
<p> λωτός τε γὰρ φύεται
πολύς, ἐξ οὗ κατασκευάζουσιν ἄρτους οἱ κατʼ Αἴγυπτον
δυναμένους ἐκπληροῦν τὴν φυσικὴν τοῦ σώματος
ἔνδειαν, τό τε κιβώριον δαψιλέστατον ὑπάρχον
φέρει τὸν καλούμενον Αἰγύπτιον κύαμον.
</p>
</div3>
<div3 type="section" n="7">
<p> ἔστι δὲ
καὶ δένδρων γένη πλείονα, καὶ τούτων αἱ μὲν ὀνομαζόμεναι
περσαῖαι καρπὸν διάφορον ἔχουσι τῇ
γλυκύτητι, μετενεχθέντος ἐξ Αἰθιοπίας ὑπὸ Περσῶν
τοῦ φυτοῦ καθʼ ὃν καιρὸν Καμβύσης ἐκράτησεν
ἐκείνων τῶν τόπων·
</p>
</div3>
<div3 type="section" n="8">
<p> τῶν δὲ συκαμίνων αἱ μὲν τὸν
<pb id="v.1.p.57"/>

τῶν μόρων καρπὸν φέρουσιν, αἱ δὲ τὸν τοῖς σύκοις
ἐμφερῆ, καὶ παρʼ ὅλον σχεδὸν τὸν ἐνιαυτὸν αὐτοῦ
φυομένου συμβαίνει τοὺς ἀπόρους καταφυγὴν ἑτοίμην
ἔχειν τῆς ἐνδείας.
</p>
</div3>
<div3 type="section" n="9">
<p>τὰ δὲ βάτα καλούμενα 
 <del>μυξάρια</del> συνάγεται μὲν κατὰ τὴν ἀποχώρησιν τοῦ
ποταμοῦ, διὰ δὲ τὴν γλυκύτητα τῆς φύσεως αὐτῶν
ἐν τραγήματος μέρει καταναλίσκεται.
</p>
</div3>
<div3 type="section" n="10">
<p>κατασκευάζουσι 
 δὲ καὶ ἐκ τῶν κριθῶν Αἰγύπτιοι πόμα λειπόμενον
οὐ πολὺ τῆς περὶ τὸν οἶνον εὐωδίας, ὃ καλοῦσι
 ζῦθος.
</p>
</div3>
<div3 type="section" n="11">
<p>χρῶνται δὲ καὶ πρὸς τὴν τῶν λύχνων καῦσιν 
ἐπιχέοντες ἀντʼ ἐλαίου τὸ ἀποθλιβόμενον ἔκ τινος
φυτοῦ, προσαγορευόμενον δὲ κίκι. πολλὰ δὲ καὶ
ἄλλα τὰ δυνάμενα τὰς ἀναγκαίας χρείας παρέχεσθαι
τοῖς ἀνθρώποις δαψιλῆ φύεται κατὰ τὴν Αἴγυπτον.
 ὑπὲρ ὧν μακρὸν ἂν εἴη γράφειν.
</p>
</div3>
</div2>
<div2 type="chapter" n="35">
<div3 type="section" n="1">
<p>θηρία δʼ ὁ Νεῖλος τρέφει πολλὰ μὲν καὶ ἄλλα
ταῖς ἰδέαις ἐξηλλαγμένα, δύο δὲ διάφορα, τόν τε
κροκόδειλον καὶ τὸν καλούμενον ἵππον.
</p>
</div3>
<div3 type="section" n="2">
<p>τούτων 
δʼ ὁ μὲν κροκόδειλος ἐξ ἐλαχίστου γίνεται μέγιστος,
 ὡς ἂν ᾠὰ μὲν τοῦ ζῴου τούτου τίκτοντος τοῖς χηνείοις
παραπλήσια, τοῦ δὲ γεννηθέντος αὐξομένου
μέχρι πηχῶν ἑκκαίδεκα.
</p>
</div3>
<div3 type="section" n="3">
<p>καὶ μακρόβιον μέν ἐστιν 
ὡς κατʼ ἄνθρωπον, γλῶτταν δὲ οὐκ ἔχει. τὸ δὲ
σῶμα θαυμαστῶς ὑπὸ τῆς φύσεως ὠχύρωται· τὸ
 μὲν γὰρ δέρμα αὐτοῦ πᾶν φολιδωτόν ἐστι καὶ τῇ
σκληρότητι διάφορον, ὀδόντες δʼ ἐξ ἀμφοτέρων τῶν
μερῶν ὑπάρχουσι πολλοί, δύο δὲ οἱ χαυλιόδοντες
πολὺ τῷ μεγέθει τῶν ἄλλων διαλλάττοντες.
</p>
</div3>
<div3 type="section" n="4">
<p>σαρκοφαγεῖ 
<pb id="v.1.p.58"/>
δʼ οὐ μόνον ἀνθρώπους, ἀλλὰ καὶ τῶν ἄλλων
τῶν ἐπὶ τῆς γῆς ζῴων τὰ προσπελάζοντα τῷ ποταμῷ.
καὶ τὰ μὲν δήγματα ποιεῖ ἁδρὰ καὶ χαλεπά,
τοῖς δʼ ὄνυξι δεινῶς σπαράττει, καὶ τὸ διαιρεθὲν
τῆς σαρκὸς παντελῶς ἀπεργάζεται δυσίατον.
</p>
</div3>
<div3 type="section" n="5">
<p> ἐθηρεύετο
δὲ ταῦτα τὰ ζῷα τὸ μὲν παλαιὸν ὑπὸ τῶν
Αἰγυπτίων ἀγκίστροις ἔχουσιν ἐπιδεδελεασμένας
ὑείας σάρκας, ὕστερον δὲ ποτὲ μὲν δικτύοις παχέσιν
ὡσπερεί τινες ἰχθῦς, ποτὲ δʼ ἐμβολίοις σιδηροῖς ἐκ
τῶν ἀκάτων τυπτόμενα συνεχῶς εἰς τὴν κεφαλήν.
</p>
</div3>
<div3 type="section" n="6">
<p> πλῆθος δʼ αὐτῶν ἀμύθητόν ἐστι κατά τε τὸν ποταμὸν
καὶ τὰς παρακειμένας λίμνας, ὡς ἂν πολυγόνων
τε ὄντων καὶ σπανίως ὑπὸ τῶν ἀνθρώπων ἀναιρουμένων·
τῶν μὲν γὰρ ἐγχωρίων τοῖς πλείστοις νόμιμόν
ἐστιν ὡς θεὸν σέβεσθαι τὸν κροκόδειλον, τοῖς
δʼ ἀλλοφύλοις ἀλυσιτελής ἐστιν ἡ θήρα παντελῶς,
</p>
</div3>
<div3 type="section" n="7">
<p> οὐκ οὔσης ἐδωδίμου τῆς σαρκός. ἀλλʼ ὅμως τοῦ
πλήθους τούτου φυομένου κατὰ τῶν ἀνθρώπων ἡ
φύσις κατεσκεύασε μέγα βοήθημα· ὁ γὰρ καλούμενος
ἰχνεύμων, παραπλήσιος ὢν μικρῷ κυνί, περιέρχεται
τὰ τῶν κροκοδείλων ᾠὰ συντρίβων, τίκτοντος
τοῦ ζῴου παρὰ τὸν ποταμόν, καὶ τὸ θαυμασιώτατον,
οὔτε κατεσθίων οὔτε ὠφελούμενος οὐδὲν διατελεῖ
φυσικήν τινα χρείαν καὶ κατηναγκασμένην ἐνεργῶν
εἰς ἀνθρώπων εὐεργεσίαν.
</p>
</div3>
<div3 type="section" n="8">
<p> ὁ δὲ καλούμενος
ἵππος τῷ μεγέθει μέν ἐστιν οὐκ ἐλάττων πηχῶν
πέντε, τετράπους δʼ ὢν καὶ δίχηλος παραπλησίως
τοῖς βουσὶ τοὺς χαυλιόδοντας ἔχει μείζους τῶν
<pb id="v.1.p.59"/>

ἀγρίων ὑῶν, τρεῖς ἐξ ἀμφοτέρων τῶν μερῶν, ὦτα
δὲ καὶ κέρκον καὶ φωνὴν ἵππῳ παρεμφερῆ, τὸ δʼ
ὅλον κύτος τοῦ σώματος οὐκ ἀνόμοιον ἐλέφαντι,
καὶ δέρμα πάντων σχεδὸν τῶν θηρίων ἰσχυρότατον.
</p>
</div3>
<div3 type="section" n="9">
<p>ποτάμιον γὰρ ὑπάρχον καὶ χερσαῖον τὰς μὲν ἡμέρας 
ἐν τοῖς ὕδασι ποιεῖ γυμναζόμενον κατὰ βάθους,
τὰς δὲ νύκτας ἐπὶ τῆς χώρας κατανέμεται τόν τε
σῖτον καὶ τὸν χόρτον, ὥστε εἰ πολύτεκνον ἦν τοῦτο
τὸ ζῷον καὶ κατʼ ἐνιαυτὸν ἔτικτεν, ἐλυμαίνετʼ ἂν
 ὁλοσχερῶς τὰς γεωργίας τὰς κατʼ Αἴγυπτον.
</p>
</div3>
<div3 type="section" n="10">
<p>ἁλίσκεται 
δὲ καὶ τοῦτο πολυχειρίᾳ τῶν τυπτόντων
τοῖς σιδηροῖς ἐμβολίοις· ὅπου γὰρ ἂν φανῇ, συνάγουσιν
ἐπʼ αὐτὸ πλοῖα, καὶ περιστάντες κατατραυματίζουσιν
ὥσπερ τισὶ κοπεῦσιν ἐπὶ σιδηροῖς ἀγκίστροις,
 εἶθʼ ἑνὶ τῶν ἐμπαγέντων ἐνάπτοντες ἀρχὰς
στυππίνας ἀφιᾶσι, μέχρι ἂν ὅτου παραλυθῇ γενόμενον
ἔξαιμον.
</p>
</div3>
<div3 type="section" n="11">
<p>τὴν μὲν οὖν σάρκα σκληρὰν ἔχει 
καὶ δύσπεπτον, τῶν δʼ ἔντοσθεν οὐδὲν ἐδώδιμον,
οὔτε σπλάγχνον οὔτʼ ἐγκοίλιον.
</p>
</div3>
</div2>
<div2 type="chapter" n="36">
<div3 type="section" n="1">
<p> χωρὶς δὲ τῶν εἰρημένων θηρίων ὁ Νεῖλος ἔχει
παντοῖα γένη ἰχθύων καὶ κατὰ τὸ πλῆθος ἄπιστα·
τοῖς γὰρ ἐγχωρίοις οὐ μόνον ἐκ τῶν προσφάτως
ἁλισκομένων παρέχεται δαψιλῆ τὴν ἀπόλαυσιν, ἀλλὰ
καὶ πλῆθος εἰς ταριχείαν ἀνίησιν ἀνέκλειπτον.
</p>
</div3>
<div3 type="section" n="2">
<p>καθόλου 
 δὲ ταῖς εἰς ἀνθρώπους εὐεργεσίαις ὑπερβάλλει
πάντας τοὺς κατὰ τὴν οἰκουμένην ποταμούς. τῆς
γὰρ πληρώσεως τὴν ἀρχὴν ἀπὸ θερινῶν τροπῶν
<pb id="v.1.p.60"/>
ποιούμενος αὔξεται μὲν μέχρι τῆς ἰσημερίας τῆς
μετοπωρινῆς, ἐπάγων δʼ ἀεὶ νέαν ἰλὺν βρέχει τὴν
γῆν ὁμοίως τήν τε ἀργὴν καὶ σπόριμον καὶ φυτεύσιμον
τοσοῦτον χρόνον ὅσον ἂν οἱ γεωργοῦντες τὴν
χώραν ἐθελήσωσι.
</p>
</div3>
<div3 type="section" n="3">
<p> τοῦ γὰρ ὕδατος πραέως φερομένου
ῥᾳδίως ἀποτρέπουσιν αὐτὸν μικροῖς χώμασι,
καὶ πάλιν ἐπάγουσιν εὐχερῶς ταῦτα διαιροῦντες,
</p>
</div3>
<div3 type="section" n="4">
<p> ὅταν δόξῃ συμφέρειν. καθόλου δὲ τοσαύτην τοῖς
μὲν ἔργοις εὐκοπίαν παρέχεται, τοῖς δʼ ἀνθρώποις
λυσιτέλειαν, ὥστε τοὺς μὲν πλείστους τῶν γεωργῶν
τοῖς ἀναξηραινομένοις τῆς γῆς τόποις ἐφισταμένους
καὶ τὸ σπέρμα βάλλοντας ἐπάγειν τὰ βοσκήματα,
καὶ τούτοις συμπατήσαντας μετὰ τέτταρας ἢ πέντε
μῆνας ἀπαντᾶν ἐπὶ τὸν θερισμόν, ἐνίους δὲ κούφοις
ἀρότροις ἐπαγαγόντας βραχέως τὴν ἐπιφάνειαν τῆς
βεβρεγμένης χώρας σωροὺς ἀναιρεῖσθαι τῶν καρπῶν
χωρὶς δαπάνης πολλῆς καὶ κακοπαθείας.
</p>
</div3>
<div3 type="section" n="5">
<p> ὅλως γὰρ
πᾶσα γεωργία παρὰ μὲν τοῖς ἄλλοις ἔθνεσι μετὰ
μεγάλων ἀναλωμάτων καὶ ταλαιπωριῶν διοικεῖται,
παρὰ δʼ Αἰγυπτίοις μόνοις ἐλαχίστοις δαπανήμασι
καὶ πόνοις συγκομίζεται. ἥ τε ἀμπελόφυτος ὁμοίως
ἀρδευομένη δαψίλειαν οἴνου τοῖς ἐγχωρίοις παρασκευάζει.
</p>
</div3>
<div3 type="section" n="6">
<p> οἱ δὲ χερσεύειν ἐάσαντες τὴν χώραν τὴν
ἐπικεκλυσμένην καὶ τοῖς ποιμνίοις ἀνέντες μηλόβοτον
διὰ τὸ πλῆθος τῆς νομῆς δὶς τεκόντα καὶ δὶς
ἀποκαρέντα τὰ πρόβατα καρποῦνται.
</p>
</div3>
<div3 type="section" n="7">
<p> τὸ δὲ γινόμενον περὶ τὴν ἀνάβασιν τοῦ Νείλου
τοῖς μὲν ἰδοῦσι θαυμαστὸν φαίνεται, τοῖς δʼ
<pb id="v.1.p.61"/>

ἀκούσασι παντελῶς ἄπιστον. τῶν γὰρ ἄλλων ποταμῶν
ἁπάντων περὶ τὰς θερινὰς τροπὰς ἐλαττουμένων
καὶ κατὰ τὸν ἑξῆς χρόνον τοῦ θέρους ἀεὶ
μᾶλλον ταπεινουμένων, οὗτος μόνος τότε τὴν ἀρχὴν
 λαβὼν τῆς πληρώσεως ἐπὶ τοσοῦτον αὔξεται καθʼ
ἡμέραν ὥστε τὸ τελευταῖον πᾶσαν σχεδὸν ἐπικλύζειν
τὴν Αἴγυπτον.
</p>
</div3>
<div3 type="section" n="8">
<p>ὡσαύτως δὲ πάλιν εἰς τοὐναντίον 
μεταβαλὼν τὸν ἴσον χρόνον καθʼ ἡμέραν ἐκ τοῦ
κατʼ ὀλίγον ταπεινοῦται, μέχρι ἂν εἰς τὴν προϋπάρξασαν
 ἀφίκηται τάξιν. καὶ τῆς μὲν χώρας οὔσης
πεδιάδος, τῶν δὲ πόλεων καὶ τῶν κωμῶν, ἔτι δὲ
τῶν ἀγροικιῶν κειμένων ἐπὶ χειροποιήτων χωμάτων,
ἡ πρόσοψις ὁμοία γίνεται ταῖς Κυκλάσι νήσοις.
</p>
</div3>
<div3 type="section" n="9">
<p>τῶν δὲ χερσαίων θηρίων τὰ πολλὰ μὲν ὑπὸ τοῦ 
 ποταμοῦ περιληφθέντα διαφθείρεται βαπτιζόμενα,
τινὰ δʼ εἰς τοὺς μετεωροτέρους ἐκφεύγοντα τόπους
διασώζεται, τὰ δὲ βοσκήματα κατὰ τὸν τῆς ἀναβάσεως
χρόνον ἐν ταῖς κώμαις καὶ ταῖς ἀγροικίαις
διατρέφεται, προπαρασκευαζομένης αὐτοῖς τῆς τροφῆς.
</p>
</div3>
<div3 type="section" n="10">
<p>οἱ δʼ ὄχλοι πάντα τὸν τῆς πληρώσεως χρόνον 
 ἀπολελυμένοι τῶν ἔργων εἰς ἄνεσιν τρέπονται,
συνεχῶς ἑστιώμενοι καὶ πάντων τῶν πρὸς ἡδονὴν
ἀνηκόντων ἀνεμποδίστως ἀπολαύοντες.
</p>
</div3>
<div3 type="section" n="11">
<p>διὰ δὲ τὴν 
ἀγωνίαν τὴν ἐκ τῆς ἀναβάσεως τοῦ ποταμοῦ γινομένην
 κατεσκεύασται Νειλοσκοπεῖον ὑπὸ τῶν βασιλέων
ἐν τῇ Μέμφει· ἐν τούτῳ δὲ τὴν ἀνάβασιν
ἀκριβῶς ἐκμετροῦντες οἱ τὴν τούτου διοίκησιν ἔχοντες
ἐξαποστέλλουσιν εἰς τὰς πόλεις ἐπιστολάς, διασαφοῦντες
<pb id="v.1.p.62"/>
πόσους πήχεις ἢ δακτύλους ἀναβέβηκεν
ὁ ποταμὸς καὶ πότε τὴν ἀρχὴν πεποίηται τῆς ἐλαττώσεως.
</p>
</div3>
<div3 type="section" n="12">
<p> διὰ δὲ τοῦ τοιούτου τρόπου τῆς μὲν
ἀγωνίας ἀπολύεται πᾶς ὁ λαός, πυθόμενος τὴν τῆς
αὐξήσεως εἰς τοὐναντίον μεταβολήν, τὸ δὲ πλῆθος
τῶν ἐσομένων καρπῶν εὐθὺς ἅπαντες προεπεγνώκασιν,
ἐκ πολλῶν χρόνων τῆς παρατηρήσεως ταύτης
παρὰ τοῖς Αἰγυπτίοις ἀκριβῶς ἀναγεγραμμένης.
</p>
</div3>
</div2>
<div2 type="chapter" n="37">
<div3 type="section" n="1">
<p> μεγάλης δʼ οὔσης ἀπορίας περὶ τῆς τοῦ ποταμοῦ
πληρώσεως, ἐπικεχειρήκασι πολλοὶ τῶν τε φιλοσόφων
καὶ τῶν ἱστορικῶν ἀποδιδόναι τὰς ταύτης
αἰτίας, περὶ ὧν ἐν κεφαλαίοις ἐροῦμεν, ἵνα μήτε
μακρὰς ποιώμεθα τὰς παρεκβάσεις μήτε ἄγραφον τὸ
παρὰ πᾶσιν ἐπιζητούμενον ἀπολείπωμεν.
</p>
</div3>
<div3 type="section" n="2">
<p> ὅλως γὰρ
ὑπὲρ τῆς ἀναβάσεως τοῦ Νείλου καὶ τῶν πηγῶν,
ἔτι δὲ τῆς εἰς θάλατταν ἐκβολῆς καὶ τῶν ἄλλων
ὧν ἔχει διαφορῶν παρὰ τοὺς ἄλλους ποταμούς,
μέγιστος ὢν τῶν κατὰ τὴν οἰκουμένην, τινὲς μὲν
τῶν συγγραφέων ἁπλῶς οὐκ ἐτόλμησαν οὐδὲν εἰπεῖν,
καίπερ εἰωθότες μηκύνειν ἐνίοτε περὶ χειμάρρου
τοῦ τυχόντος, τινὲς δʼ ἐπιβαλόμενοι λέγειν περὶ
τῶν ἐπιζητουμένων πολὺ τῆς ἀληθείας διήμαρτον.
</p>
</div3>
<div3 type="section" n="3">
<p> οἱ μὲν γὰρ περὶ τὸν Ἑλλάνικον καὶ Κάδμον, ἔτι δʼ
Ἑκαταῖον, καὶ πάντες οἱ τοιοῦτοι, παλαιοὶ παντάπασιν
ὄντες, εἰς τὰς μυθώδεις ἀποφάσεις ἀπέκλιναν·
</p>
</div3>
<div3 type="section" n="4">
<p> Ἡρόδοτος δὲ ὁ πολυπράγμων, εἰ καί τις ἄλλος,
γεγονὼς καὶ πολλῆς ἱστορίας ἔμπειρος ἐπικεχείρηκε
<pb id="v.1.p.63"/>

μὲν περὶ τούτων ἀποδιδόναι λόγον, ἠκολουθηκὼς
δὲ ἀντιλεγομέναις ὑπονοίαις εὑρίσκεται· Ξενοφῶν
δὲ καὶ Θουκυδίδης, ἐπαινούμενοι κατὰ τὴν ἀλήθειαν
τῶν ἱστοριῶν, ἀπέσχοντο τελέως κατὰ τὴν γραφὴν
 τῶν τόπων τῶν κατʼ Αἴγυπτον· οἱ δὲ περὶ τὸν
Ἔφορον καὶ Θεόπομπον μάλιστα πάντων εἰς ταῦτʼ
 ἐπιταθέντες ἥκιστα τῆς ἀληθείας ἐπέτυχον. καὶ
διεσφάλησαν οὗτοι πάντες οὐ διὰ τὴν ἀμέλειαν,
ἀλλὰ διὰ τὴν τῆς χώρας ἰδιότητα.
</p>
</div3>
<div3 type="section" n="5">
<p>ἀπὸ γὰρ τῶν 
 ἀρχαίων χρόνων ἄχρι Πτολεμαίου τοῦ Φιλαδέλφου
προσαγορευθέντος οὐχ ὅπως τινὲς τῶν Ἑλλήνων
ὑπερέβαλον εἰς Αἰθιοπίαν, ἀλλʼ οὐδὲ μέχρι τῶν
ὅρων τῆς Αἰγύπτου προσανέβησαν· οὕτως ἄξενα
πάντα ἦν τὰ περὶ τοὺς τόπους τούτους καὶ παντελῶς
 ἐπικίνδυνα· τοῦ δὲ προειρημένου βασιλέως μεθʼ
Ἑλληνικῆς δυνάμεως εἰς Αἰθιοπίαν πρώτου στρατεύσαντος
ἐπεγνώσθη τὰ κατὰ τὴν χώραν ταύτην
ἀκριβέστερον ἀπὸ τούτων τῶν χρόνων.
</p>
</div3>
<div3 type="section" n="6">
<p>τῆς μὲν 
οὖν τῶν προτέρων συγγραφέων ἀγνοίας τοιαύτας
 τὰς αἰτίας συνέβη γενέσθαι· τὰς δὲ πηγὰς τοῦ Νείλου,
καὶ τὸν τόπον ἐξ οὗ λαμβάνει τὴν ἀρχὴν τοῦ
ῥεύματος, ἑορακέναι μὲν μέχρι τῶνδε τῶν ἱστοριῶν
γραφομένων οὐδεὶς εἴρηκεν οὐδʼ ἀκοὴν ἀπεφήνατο
παρὰ τῶν ἑορακέναι διαβεβαιουμένων.
</p>
</div3>
<div3 type="section" n="7">
<p>διὸ καὶ τοῦ 
 πράγματος εἰς ὑπόνοιαν καὶ καταστοχασμὸν πιθανὸν
καταντῶντος, οἱ μὲν κατʼ Αἴγυπτον ἱερεῖς ἀπὸ
τοῦ περιρρέοντος τὴν οἰκουμένην ὠκεανοῦ φασιν
αὐτὸν τὴν σύστασιν λαμβάνειν, ὑγιὲς μὲν οὐδὲν
λέγοντες, ἀπορίᾳ δὲ τὴν ἀπορίαν λύοντες καὶ λόγον
<pb id="v.1.p.64"/>
φέροντες εἰς πίστιν αὐτὸν πολλῆς πίστεως προσδεόμενον·
</p>
</div3>
<div3 type="section" n="8">
<p> τῶν δὲ Τρωγλοδυτῶν οἱ μεταναστάντες
ἐκ τῶν ἄνω τόπων διὰ καῦμα, προσαγορευόμενοι
δὲ Βόλγιοι, λέγουσιν ἐμφάσεις τινὰς εἶναι περὶ τοὺς
τόπους ἐκείνους, ἐξ ὧν ἄν τις συλλογίσαιτο διότι
πολλῶν πηγῶν εἰς ἕνα τόπον ἀθροιζομένων συνίσταται
τὸ ῥεῦμα τοῦ Νείλου· διὸ καὶ πολυγονώτατον
αὐτὸν ὑπάρχειν πάντων τῶν γνωριζομένων
ποταμῶν.
</p>
</div3>
<div3 type="section" n="9">
<p> οἱ δὲ περιοικοῦντες τὴν νῆσον τὴν ὀνομαζομένην
Μερόην, οἷς καὶ μάλιστʼ ἄν τις συγκατάθοιτο,
τῆς μὲν κατὰ τὸ πιθανὸν εὑρησιλογίας πολὺ
κεχωρισμένοις, τῶν δὲ τόπων τῶν ζητουμένων ἔγγιστα
κειμένοις, τοσοῦτον ἀπέχουσι τοῦ λέγειν τι
περὶ τούτων ἀκριβῶς ὥστε καὶ τὸν ποταμὸν Ἀστάπουν
προσηγορεύκασιν, ὅπερ ἐστὶ μεθερμηνευόμενον
εἰς τὴν Ἑλλήνων διάλεκτον ἐκ τοῦ σκότους ὕδωρ.
</p>
</div3>
<div3 type="section" n="10">
<p> οὗτοι μὲν οὖν τῷ Νείλῳ τῆς ἐν τοῖς τόποις ἀθεωρησίας
καὶ τῆς ἰδίας ἀγνοίας οἰκείαν ἔταξαν προσηγορίαν·
ἡμῖν δʼ ἀληθέστατος εἶναι δοκεῖ λόγος ὁ
πλεῖστον ἀπέχων τοῦ προσποιήματος.
</p>
</div3>
<div3 type="section" n="11">
<p> οὐκ ἀγνοῶ
δὲ ὅτι τὴν πρὸς τὴν ἕω τοῦ ποταμοῦ τούτου καὶ
τὴν πρὸς ἑσπέραν Λιβύην ἀφορίζων Ἡρόδοτος ἀνατίθησι
Λίβυσι τοῖς ὀνομαζομένοις Νασαμῶσι τὴν
ἀκριβῆ θεωρίαν τοῦ ῥείθρου, καί φησιν ἔκ τινος
λίμνης λαμβάνοντα τὴν ἀρχὴν τὸν Νεῖλον φέρεσθαι
διὰ χώρας Αἰθιοπικῆς ἀμυθήτου· οὐ μὴν αὐτόθεν
<pb id="v.1.p.65"/>

οὔτε τοῖς εἰποῦσι Λίβυσιν, εἴπερ καὶ πρὸς ἀλήθειαν
εἰρήκασιν, οὔτε τῷ συγγραφεῖ προσεκτέον ἀναπόδεικτα λέγοντι.
</p>
</div3>
</div2>
<div2 type="chapter" n="38">
<div3 type="section" n="1">
<p>ἐπειδὴ δὲ περὶ τῶν πηγῶν καὶ τῆς ῥύσεως αὐτοῦ
 διεληλύθαμεν, πειρασόμεθα τὰς αἰτίας ἀποδιδόναι
τῆς πληρώσεως.
</p>
</div3>
<div3 type="section" n="2">
<p>Θαλῆς μὲν οὖν, εἷς τῶν 
ἑπτὰ σοφῶν ὀνομαζόμενος, φησὶ τοὺς ἐτησίας ἀντιπνέοντας
ταῖς ἐκβολαῖς τοῦ ποταμοῦ κωλύειν εἰς
θάλατταν προχεῖσθαι τὸ ῥεῦμα, καὶ διὰ τοῦτʼ αὐτὸν
 πληρούμενον ἐπικλύζειν ταπεινὴν οὖσαν καὶ
πεδιάδα τὴν Αἴγυπτον.
</p>
</div3>
<div3 type="section" n="3">
<p>τοῦ δὲ λόγου τούτου, καίπερ 
εἶναι δοκοῦντος πιθανοῦ, ῥᾴδιον ἐξελέγξαι τὸ
ψεῦδος. εἰ γὰρ ἦν ἀληθὲς τὸ προειρημένον, οἱ ποταμοὶ
πάντες ἂν οἱ τοῖς ἐτησίαις ἐναντίας τὰς ἐκβολὰς
 ἔχοντες ἐποιοῦντο τὴν ὁμοίαν ἀνάβασιν· οὗ μηδαμοῦ
τῆς οἰκουμένης συμβαίνοντος ζητητέον ἑτέραν
αἰτίαν ἀληθινὴν τῆς πληρώσεως.
</p>
</div3>
<div3 type="section" n="4">
<p>Ἀναξαγόρας δʼ ὁ 
φυσικὸς ἀπεφήνατο τῆς ἀναβάσεως αἰτίαν εἶναι τὴν
τηκομένην χιόνα κατὰ τὴν Αἰθιοπίαν, ᾧ καὶ ὁ ποιητὴς
 Εὐριπίδης μαθητὴς ὢν ἠκολούθηκε· λέγει γοῦν
<quote rend="blockquote">
<lb/>Νείλου λιπὼν κάλλιστον ἐκ γαίας ὕδωρ,
<lb/>ὃς ἐκ μελαμβρότοιο πληροῦται ῥοὰς
<lb/>Αἰθιοπίδος γῆς, ἡνίκʼ ἂν τακῇ χιών.</quote>
</p>
</div3>
<div3 type="section" n="5">
<p>καὶ ταύτην δὲ τὴν ἀπόφασιν οὐ πολλῆς ἀντιρρήσεως 
 δεῖσθαι συμβέβηκε, φανεροῦ πᾶσιν ὄντος ὅτι
διὰ τὴν ὑπερβολὴν τῶν καυμάτων ἀδύνατον χιόνα
πίπτειν περὶ τὴν Αἰθιοπίαν·
</p>
</div3>
<div3 type="section" n="6">
<p>καθόλου γὰρ περὶ 
τοὺς τόπους τούτους οὔτε πάγος οὔτε ψῦχος οὔθʼ
<pb id="v.1.p.66"/>
ὅλως χειμῶνος ἔμφασις γίνεται, καὶ μάλιστα περὶ
τὴν ἀνάβασιν τοῦ Νείλου. εἰ δέ τις καὶ συγχωρήσαι
χιόνος εἶναι πλῆθος ἐν τοῖς ὑπὲρ Αἰθιοπίαν
τόποις, ὅμως ἐλέγχεται τὸ ψεῦδος τῆς ἀποφάσεως·
</p>
</div3>
<div3 type="section" n="7">
<p> πᾶς γὰρ ποταμὸς ἀπὸ χιόνος ῥέων ὁμολογουμένως
αὔρας ἀναδίδωσι ψυχρὰς καὶ τὸν ἀέρα παχύνει·
περὶ δὲ τὸν Νεῖλον μόνον τῶν ποταμῶν οὔτε νέφους
ὑποστάσεις ὑπάρχουσιν οὔτʼ αὖραι ψυχραὶ
γίνονται οὔθʼ ὁ ἀὴρ παχύνεται.
</p>
</div3>
<div3 type="section" n="8">
<p> Ἡρόδοτος δέ φησι
τὸν Νεῖλον εἶναι μὲν φύσει τηλικοῦτον ἡλίκος γίνεται
κατὰ τὴν πλήρωσιν, ἐν δὲ τῷ χειμῶνι τὸν
ἥλιον κατὰ τὴν Λιβύην φερόμενον ἐπισπᾶσθαι πρὸς
ἑαυτὸν πολλὴν ὑγρασίαν ἐκ τοῦ Νείλου, καὶ διὰ
τοῦτο περὶ τοὺς καιροὺς τούτους παρὰ φύσιν ἐλάττονα
γίνεσθαι τὸν ποταμόν·
</p>
</div3>
<div3 type="section" n="9">
<p> τοῦ δὲ θέρους ἐπιστάντος
ἀποχωροῦντα τῇ φορᾷ τὸν ἥλιον πρὸς τὰς
ἄρκτους ἀναξηραίνειν καὶ ταπεινοῦν τούς τε περὶ
τὴν Ἑλλάδα ποταμοὺς καὶ τοὺς κατὰ τὴν ἄλλην χώραν
τὴν ὁμοίως ἐκείνῃ κειμένην.
</p>
</div3>
<div3 type="section" n="10">
<p> οὐκέτʼ οὖν εἶναι
παράδοξον τὸ γινόμενον περὶ τὸν Νεῖλον· οὐ γὰρ
ἐν τοῖς καύμασιν αὔξεσθαι, κατὰ τὸν χειμῶνα δὲ
ταπεινοῦσθαι διὰ τὴν προειρημένην αἰτίαν.
</p>
</div3>
<div3 type="section" n="11">
<p> ῥητέον
οὖν καὶ πρὸς τοῦτον ὅτι καθῆκον ἦν, ὥσπερ ἀπὸ
τοῦ Νείλου τὴν ὑγρασίαν ὁ ἥλιος ἐφʼ ἑαυτὸν ἐπισπᾶται
κατὰ τοὺς τοῦ χειμῶνος καιρούς, οὕτω καὶ
ἀπὸ τῶν ἄλλων τῶν κατὰ τὴν Λιβύην ὄντων ποταμῶν
ἀναλαμβάνειν τι τῶν ὑγρῶν καὶ ταπεινοῦν
τὰ φερόμενα ῥεύματα.
</p>
</div3>
<div3 type="section" n="12">
<p> ἐπεὶ δʼ οὐδαμοῦ τῆς Λιβύης
<pb id="v.1.p.67"/>
οὐδὲν τοιοῦτον γινόμενον θεωρεῖται, περιφανῶς ὁ
συγγραφεὺς σχεδιάζων εὑρίσκεται· καὶ γὰρ οἱ περὶ
τὴν Ἑλλάδα ποταμοὶ τὴν αὔξησιν ἐν τῷ χειμῶνι
λαμβάνουσιν οὐ διὰ τὸ μακρότερον ἀφίστασθαι τὸν
 ἥλιον, ἀλλὰ διὰ τὸ πλῆθος τῶν γινομένων ὄμβρων.
</p>
</div3>
</div2>
<div2 type="chapter" n="39">
<div3 type="section" n="1">
<p>Δημόκριτος δʼ ὁ Ἀβδηρίτης φησὶν οὐ τὸν περὶ
τὴν μεσημβρίαν τόπον χιονίζεσθαι, καθάπερ εἴρηκεν
Εὐριπίδης καὶ Ἀναξαγόρας, ἀλλὰ τὸν περὶ τὰς
ἄρκτους, καὶ τοῦτο ἐμφανὲς εἶναι πᾶσι.
</p>
</div3>
<div3 type="section" n="2">
<p>τὸ δὲ πλῆθος 
 τῆς σωρευομένης χιόνος ἐν τοῖς βορείοις μέρεσι
περὶ μὲν τὰς τροπὰς μένειν πεπηγός, ἐν δὲ τῷ θέρει
διαλυομένων ὑπὸ τῆς θερμασίας τῶν πάγων
πολλὴν τηκεδόνα γίνεσθαι, καὶ διὰ τοῦτο πολλὰ
γεννᾶσθαι καὶ παχέα νέφη περὶ τοὺς μετεωροτέρους
 τῶν τόπων, δαψιλοῦς τῆς ἀναθυμιάσεως πρὸς
τὸ ὕψος αἰρομένης.
</p>
</div3>
<div3 type="section" n="3">
<p>ταῦτα δʼ ὑπὸ τῶν ἐτησίων 
ἐλαύνεσθαι, μέχρι ἂν ὅτου προσπέσῃ τοῖς μεγίστοις
ὄρεσι τῶν κατὰ τὴν οἰκουμένην, ἅ φησιν εἶναι περὶ
τὴν Αἰθιοπίαν· ἔπειτα πρὸς τούτοις οὖσιν ὑψηλοῖς
 βιαίως θραυόμενα παμμεγέθεις ὄμβρους γεννᾶν, ἐξ
ὧν πληροῦσθαι τὸν ποταμὸν μάλιστα κατὰ τὴν τῶν
ἐτησίων ὥραν.
</p>
</div3>
<div3 type="section" n="4">
<p>ῥᾴδιον δὲ καὶ τοῦτον ἐξελέγξαι τοὺς 
χρόνους τῆς αὐξήσεως ἀκριβῶς ἐξετάζοντα· ὁ γὰρ
Νεῖλος ἄρχεται μὲν πληροῦσθαι κατὰ τὰς θερινὰς
 τροπάς, οὔπω τῶν ἐτησίων πνεόντων, λήγει δʼ
ὕστερον ἰσημερίας φθινοπωρινῆς, πάλαι προπεπαυμένων
τῶν εἰρημένων ἀνέμων.
</p>
</div3>
<div3 type="section" n="5">
<p>ὅταν οὖν ἡ τῆς 
πείρας ἀκρίβεια κατισχύῃ τὴν τῶν λόγων πιθανότητα,
<pb id="v.1.p.68"/>
τὴν μὲν ἐπίνοιαν τἀνδρὸς ἀποδεκτέον, τὴν
δὲ πίστιν τοῖς ὑπʼ αὐτοῦ λεγομένοις οὐ δοτέον.
</p>
</div3>
<div3 type="section" n="6">
<p> παρίημι γὰρ καὶ διότι τοὺς ἐτησίας ἰδεῖν ἔστιν οὐδέν
τι μᾶλλον ἀπὸ τῆς ἄρκτου πνέοντας ἤπερ τῆς
ἑσπέρας· οὐ βορέαι γὰρ οὐδʼ ἀπαρκτίαι μόνοι, ἀλλὰ
καὶ οἱ πνέοντες ἀπὸ θερινῆς δύσεως ἀργέσται κοινωνοῦσι
τῆς τῶν ἐτησίων προσηγορίας. τό τε λέγειν
ὡς μέγιστα συμβαίνει τῶν ὀρῶν ὑπάρχειν τὰ
περὶ τὴν Αἰθιοπίαν οὐ μόνον ἀναπόδεικτόν ἐστιν,
ἀλλʼ οὐδὲ τὴν πίστιν ἔχει διὰ τῆς ἐναργείας συγχωρουμένην.
</p>
</div3>
<div3 type="section" n="7">
<p> Ἔφορος δὲ καινοτάτην αἰτίαν εἰσφέρων
πιθανολογεῖν μὲν πειρᾶται, τῆς δʼ ἀληθείας οὐδαμῶς
ἐπιτυγχάνων θεωρεῖται. φησὶ γὰρ τὴν Αἴγυπτον
ἅπασαν οὖσαν ποταμόχωστον καὶ χαύνην, ἔτι
δὲ κισηρώδη τὴν φύσιν, ῥαγάδας τε μεγάλας καὶ
διηνεκεῖς ἔχειν, διὰ δὲ τούτων εἰς ἑαυτὴν ἀναλαμβάνειν
ὑγροῦ πλῆθος, καὶ κατὰ μὲν τὴν χειμερινὴν
ὥραν συνέχειν ἐν ἑαυτῇ τοῦτο, κατὰ δὲ τὴν θερινὴν
ὥσπερ ἱδρῶτάς τινας ἐξ αὑτῆς πανταχόθεν ἀνιέναι,
</p>
</div3>
<div3 type="section" n="8">
<p> καὶ διὰ τούτων πληροῦν τὸν ποταμόν. ὁ δὲ
συγγραφεὺς οὗτος οὐ μόνον ἡμῖν φαίνεται μὴ τεθεαμένος
τὴν φύσιν τῶν κατὰ τὴν Αἴγυπτον τόπων,
ἀλλὰ μηδὲ παρὰ τῶν εἰδότων τὰ κατὰ τὴν
χώραν ταύτην ἐπιμελῶς πεπυσμένος.
</p>
</div3>
<div3 type="section" n="9">
<p> πρῶτον μὲν
γάρ, εἴπερ ἐξ αὐτῆς τῆς Αἰγύπτου ὁ Νεῖλος τὴν αὔξησιν
ἐλάμβανεν, οὐκ ἂν ἐν τοῖς ἀνωτέρω μέρεσιν
ἐπληροῦτο, διὰ τε πετρώδους καὶ στερεᾶς χώρας
<pb id="v.1.p.69"/>
φερόμενος· νῦν δὲ πλείω τῶν ἑξακισχιλίων σταδίων
διὰ τῆς Αἰθιοπίας ῥέων τὴν πλήρωσιν ἔχει πρὶν ἢ
ψαῦσαι τῆς Αἰγύπτου.
</p>
</div3>
<div3 type="section" n="10">
<p>ἔπειτʼ εἰ μὲν τὸ ῥεῦμα τοῦ 
Νείλου ταπεινότερον ἦν τῶν κατὰ τὴν ποταμόχωστον
 γῆν ἀραιωμάτων, ἐπιπολαίους ἂν εἶναι τὰς
ῥαγάδας συνέβαινε, καθʼ ἃς ἀδύνατον ἦν διαμένειν
τοσοῦτο πλῆθος ὕδατος· εἰ δʼ ὑψηλότερον τόπον
ἐπεῖχεν ὁ ποταμὸς τῶν ἀραιωμάτων, ἀδύνατον ἦν
ἐκ τῶν ταπεινοτέρων κοιλωμάτων εἰς τὴν ὑψηλοτέραν
 ἐπιφάνειαν τὴν τῶν ὑγρῶν σύρρυσιν γίνεσθαι.
</p>
</div3>
<div3 type="section" n="11">
<p>καθόλου δὲ τίς ἂν δυνατὸν ἡγήσαιτο τοὺς ἐκ τῶν 
κατὰ τὴν γῆν ἀραιωμάτων ἱδρῶτας τοσαύτην αὔξησιν
τοῦ ποταμοῦ ποιεῖν ὥστε ὑπʼ αὐτοῦ σχεδὸν
πᾶσαν τὴν Αἴγυπτον ἐπικλύζεσθαι; ἀφίημι
 γὰρ καὶ τὸ ψεῦδος τῆς τε ποταμοχώστου γῆς καὶ
τῶν ἐν τοῖς ἀραιώμασι τηρουμένων ὑδάτων, ἐμφανῶν
ὄντων τῶν ἐν τούτοις ἐλέγχων.
</p>
</div3>
<div3 type="section" n="12">
<p>ὁ μὲν 
γὰρ Μαίανδρος ποταμὸς κατὰ τὴν Ἀσίαν πολλὴν
χώραν πεποίηκε ποταμόχωστον, ἐν ᾗ τῶν συμβαινόντων
 περὶ τὴν ἀναπλήρωσιν τοῦ Νείλου τὸ σύνολον
οὐδὲν θεωρεῖται γινόμενον.
</p>
</div3>
<div3 type="section" n="13">
<p>ὁμοίως δὲ τούτῳ 
περὶ μὲν τὴν Ἀκαρνανίαν ὁ καλούμενος Ἀχελῷος
ποταμός, περὶ δὲ τὴν Βοιωτίαν ὁ Κηφισὸς φερόμενος
ἐκ τῶν Φωκέων προσκέχωκεν οὐκ ὀλίγην χώραν,
 ἐφʼ ὧν ἀμφοτέρων ἐλέγχεται φανερῶς τὸ ψεῦδος
τοῦ συγγραφέως. ἀλλὰ γὰρ οὐκ ἄν τις παρʼ Ἐφόρῳ ζητήσειεν ἐκ παντὸς τρόπου τἀκριβές, ὁρῶναὐτὸν ἐν πολλοῖς ὠλιγωρηκότα τῆς ἀληθείας.</p>
</div3>
</div2>
<div2 type="chapter" n="40">
<div3 type="section" n="1">
<p>τῶν
<pb id="v.1.p.70"/>
δʼ ἐν Μέμφει τινὲς φιλοσόφων ἐπεχείρησαν αἰτίαν
φέρειν τῆς πληρώσεως ἀνεξέλεγκτον μᾶλλον ἢ πιθανήν,
</p>
</div3>
<div3 type="section" n="2">
<p> ᾗ πολλοὶ συγκατατέθεινται. διαιρούμενοι
γὰρ τὴν γῆν εἰς τρία μέρη φασὶν ὑπάρχειν ἓν μὲν
τὸ κατὰ τὴν ἡμετέραν οἰκουμένην, ἕτερον δὲ τὸ
τούτοις τοῖς τόποις ἀντιπεπονθὸς ταῖς ὥραις, τὸ δὲ
τρίτον μεταξὺ μὲν κεῖσθαι τούτων, ὑπάρχειν δὲ διὰ
καῦμα ἀοίκητον.
</p>
</div3>
<div3 type="section" n="3">
<p> εἰ μὲν οὖν ὁ Νεῖλος ἀνέβαινε
κατὰ τὸν τοῦ χειμῶνος καιρόν, δῆλον ἂν ὑπῆρχεν
ὡς ἐκ τῆς καθʼ ἡμᾶς ζώνης λαμβάνει τὴν ἐπίρρυσιν
διὰ τὸ περὶ τούτους τοὺς καιροὺς μάλιστα γίνεσθαι
παρʼ ἡμῖν τὰς ἐπομβρίας· ἐπεὶ δὲ τοὐναντίον περὶ
τὸ θέρος πληροῦται, πιθανὸν εἶναι κατὰ τοὺς ἀντικειμένους
τόπους γεννᾶσθαι τοὺς χειμῶνας, καὶ
τὸ πλεονάζον τῶν κατʼ ἐκείνους τοὺς τόπους ὑδάτων
εἰς τὴν καθʼ ἡμᾶς οἰκουμένην φέρεσθαι.
</p>
</div3>
<div3 type="section" n="4">
<p> διὸ
καὶ πρὸς τὰς πηγὰς τοῦ Νείλου μηδένα δύνασθαι
παρελθεῖν, ὡς ἂν ἐκ τῆς ἐναντίας ζώνης διὰ τῆς
ἀοικήτου φερομένου τοῦ ποταμοῦ. μαρτυρεῖν δὲ
τούτοις καὶ τὴν ὑπερβολὴν τῆς γλυκύτητος τοῦ κατὰ
τὸν Νεῖλον ὕδατος· διὰ γὰρ τῆς κατακεκαυμένης
αὐτὸν ῥέοντα καθέψεσθαι, καὶ διὰ τοῦτο γλυκύτατον
εἶναι πάντων τῶν ποταμῶν, ἅτε φύσει τοῦ
πυρώδους πᾶν τὸ ὑγρὸν ἀπογλυκαίνοντος.
</p>
</div3>
<div3 type="section" n="5">
<p> οὗτος δʼ
ὁ λόγος ἔχει μέν τινα <del>φανερὰν καὶ</del> πρόχειρον ἀντίρρησιν,
ὅτι παντελῶς ἀδύνατον εἶναι δοκεῖ ποταμὸν
ἐκ τῆς ἀντικειμένης οἰκουμένης εἰς τὴν ἡμετέραν
ἀναφέρεσθαι, καὶ μάλιστʼ εἴ τις ὑπόθοιτο σφαιροειδῆ
<pb id="v.1.p.71"/>

τὴν γῆν ὑπάρχειν. καὶ γὰρ ἐάν τις τοῖς λόγοις
κατατολμήσας βιάζηται τὴν ἐνάργειαν, ἥ γε
φύσις τῶν πραγμάτων οὐδαμῶς συγχωρήσει. καθόλου
μὲν γὰρ ἀνεξέλεγκτον ἀπόφασιν εἰσηγούμενοι,
 καὶ τὴν ἀοίκητον χώραν μεταξὺ τιθέμενοι,
ταύτῃ διαφεύξεσθαι τοὺς ἀκριβεῖς ἐλέγχους νομίζουσι·
</p>
</div3>
<div3 type="section" n="6">
<p>δίκαιον δὲ τοὺς περί τινων διαβεβαιουμένους 
ἢ τὴν ἐνάργειαν παρέχεσθαι μαρτυροῦσαν ἢ
τὰς ἀποδείξεις λαμβάνειν ἐξ ἀρχῆς συγκεχωρημένας.
 πῶς δὲ μόνος ὁ Νεῖλος ἐξ ἐκείνης τῆς οἰκουμένης
φέρεται πρὸς τοὺς καθʼ ἡμᾶς τόπους; εἰκὸς
γὰρ εἶναι καὶ ἑτέρους ποταμούς, καθάπερ καὶ παρʼ
ἡμῖν.
</p>
</div3>
<div3 type="section" n="7">
<p>ἥ τε τῆς περὶ τὸ ὕδωρ γλυκύτητος αἰτία 
παντελῶς ἄλογος. εἰ γὰρ καθεψόμενος ὑπὸ τῶν
 καυμάτων ὁ ποταμὸς ἐγλυκαίνετο, πολύγονος οὐκ
ἂν ἦν οὐδὲ ποικίλας ἰχθύων καὶ θηρίων ἰδέας εἶχε·
πᾶν γὰρ ὕδωρ ὑπὸ τῆς πυρώδους φύσεως ἀλλοιωθὲν
 ἀλλοτριώτατόν ἐστι ζωογονίας.
</p>
</div3>
<div3 type="section" n="8">
<p>διόπερ τῇ 
παρεισαγομένῃ καθεψήσει τῆς φύσεως τοῦ Νείλου
 παντάπασιν ἐναντιουμένης ψευδεῖς τὰς εἰρημένας αἰτίας τῆς πληρώσεως ἡγητέον.</p>
</div3>
</div2>
<div2 type="chapter" n="41">
<div3 type="section" n="1">
<p>Οἰνοπίδης δὲ ὁ Χῖός
φησι κατὰ μὲν τὴν θερινὴν ὥραν τὰ ὕδατα κατὰ
τὴν γῆν εἶναι ψυχρά, τοῦ δὲ χειμῶνος τοὐναντίον
θερμά, καὶ τοῦτο εὔδηλον ἐπὶ τῶν βαθέων φρεάτων
 γίνεσθαι· κατὰ μὲν γὰρ τὴν ἀκμὴν τοῦ χειμῶνος
ἥκιστα τὸ ὕδωρ ἐν αὐτοῖς ὑπάρχειν ψυχρόν,
κατὰ δὲ τὰ μέγιστα καύματα ψυχρότατον ἐξ αὐτῶν
<pb id="v.1.p.72"/>
</p>
</div3>
<div3 type="section" n="2">
<p> ὑγρὸν ἀναφέρεσθαι. διὸ καὶ τὸν Νεῖλον εὐλόγως
κατὰ μὲν τὸν χειμῶνα μικρὸν εἶναι καὶ συστέλλεσθαι,
διὰ τὸ τὴν μὲν κατὰ γῆν θερμασίαν τὸ πολὺ
τῆς ὑγρᾶς οὐσίας ἀναλίσκειν, ὄμβρους δὲ κατὰ τὴν
Αἴγυπτον μὴ γίνεσθαι· κατὰ δὲ τὸ θέρος μηκέτι
τῆς κατὰ γῆν ἀπαναλώσεως γινομένης ἐν τοῖς κατὰ
βάθος τόποις πληροῦσθαι τὴν κατὰ φύσιν αὐτοῦ
ῥύσιν ἀνεμποδίστως.
</p>
</div3>
<div3 type="section" n="3">
<p> ῥητέον δὲ καὶ πρὸς τοῦτον
ὅτι πολλοὶ ποταμοὶ τῶν κατὰ τὴν Λιβύην ὁμοίως
μὲν κείμενοι τοῖς στόμασι, παραπλησίους δὲ τὰς
ῥύσεις ποιούμενοι, τὴν ἀνάβασιν οὐκ ἔχουσιν ἀνάλογον
τῷ Νείλῳ· τοὐναντίον γὰρ ἐν μὲν τῷ χειμῶνι
πληρούμενοι, κατὰ δὲ τὸ θέρος λήγοντες
ἐλέγχουσι τὸ ψεῦδος τοῦ πειρωμένου τοῖς πιθανοῖς
καταμάχεσθαι τὴν ἀλήθειαν.
</p>
</div3>
<div3 type="section" n="4">
<p> ἔγγιστα δὲ τῇ ἀληθείᾳ
προσελήλυθεν Ἀγαθαρχίδης ὁ Κνίδιος. φησὶ
γὰρ κατʼ ἐνιαυτὸν ἐν τοῖς κατὰ τὴν Αἰθιοπίαν ὄρεσι
γίνεσθαι συνεχεῖς ὄμβρους ἀπὸ θερινῶν τροπῶν
μέχρι τῆς μετοπωρινῆς ἰσημερίας·
</p>
</div3>
<div3 type="section" n="5">
<p> εὐλόγως οὖν τὸν
Νεῖλον ἐν μὲν τῷ χειμῶνι συστέλλεσθαι, τὴν κατὰ
φύσιν ἔχοντα ῥύσιν ἀπὸ μόνων τῶν πηγῶν, κατὰ
δὲ τὸ θέρος διὰ τοὺς ἐκχεομένους ὄμβρους λαμβάνειν
τὴν αὔξησιν.
</p>
</div3>
<div3 type="section" n="6">
<p> εἰ δὲ τὰς αἰτίας μηδεὶς ἀποδοῦναι
δύναται μέχρι τοῦ νῦν τῆς τῶν ὑδάτων γενέσεως,
οὐ προσήκειν ἀθετεῖσθαι τὴν ἰδίαν ἀπόφασιν·
πολλὰ γὰρ τὴν φύσιν ἐναντίως φέρειν, ὧν
τὰς αἰτίας οὐκ ἐφικτὸν ἀνθρώποις ἀκριβῶς ἐξευρεῖν.
</p>
</div3>
<div3 type="section" n="7">
<p> μαρτυρεῖν δὲ τοῖς ὑφʼ ἑαυτοῦ λεγομένοις καὶ
<pb id="v.1.p.73"/>
τὸ γινόμενον περί τινας τόπους τῆς Ἀσίας· πρὸς
μὲν γὰρ τοῖς ὅροις τῆς Σκυθίας τοῖς πρὸς τὸ Καυκάσιον
ὄρος συνάπτουσι, παρεληλυθότος ἤδη τοῦ
χειμῶνος, καθʼ ἕκαστον ἔτος νιφετοὺς ἐξαισίους γίνεσθαι
 συνεχῶς ἐπὶ πολλὰς ἡμέρας, ἐν δὲ τοῖς πρὸς
βορρᾶν ἐστραμμένοις μέρεσι τῆς Ἰνδικῆς ὡρισμένοις
 καιροῖς καὶ χάλαζαν ἄπιστον τὸ μέγεθος καὶ τὸ πλῆθος
καταράττειν, καὶ περὶ μὲν τὸν Ὑδάσπην ποταμὸν
ἀρχομένου θέρους συνεχεῖς ὄμβρους γίνεσθαι,
 κατὰ δὲ τὴν Αἰθιοπίαν μεθʼ ἡμέρας τινὰς ταὐτὸ
συμβαίνειν, καὶ ταύτην τὴν περίστασιν κυκλουμένην
ἀεὶ τοὺς συνεχεῖς τόπους χειμάζειν.
</p>
</div3>
<div3 type="section" n="8">
<p>οὐδὲν οὖν 
εἶναι παράδοξον εἰ καὶ κατὰ τὴν Αἰθιοπίαν τὴν κειμένην
ὑπὲρ Αἰγύπτου συνεχεῖς ἐν τοῖς ὄρεσιν ὄμβροι
 καταράττοντες ἐν τῷ θέρει πληροῦσι τὸν
ποταμόν, ἄλλως τε καὶ τῆς ἐναργείας αὐτῆς μαρτυρουμένης
ὑπὸ τῶν περὶ τοὺς τόπους οἰκούντων βαρβάρων.
</p>
</div3>
<div3 type="section" n="9">
<p>εἰ δὲ τοῖς παρʼ ἡμῖν γινομένοις ἐναντίαν 
ἔχει τὰ λεγόμενα φύσιν, οὐ διὰ τοῦτʼ ἀπιστητέον·
 καὶ γὰρ τὸν νότον παρʼ ἡμῖν μὲν εἶναι χειμέριον,
περὶ δὲ τὴν Αἰθιοπίαν αἴθριον ὑπάρχειν, καὶ τὰς
βορείους πνοὰς περὶ μὲν τὴν Εὐρώπην εὐτόνους εἶναι,
κατʼ ἐκείνην δὲ τὴν χώραν βληχρὰς καὶ ἀτόνους
<del>καὶ παντελῶς ἀσθενεῖς</del>.
</p>
</div3>
<div3 type="section" n="10">
<p>καὶ περὶ μὲν τῆς πληρώσεως τοῦ Νείλου, δυνάμενοι 
ποικιλώτερον ἀντειπεῖν πρὸς ἅπαντας, ἀρκεσθησόμεθα
<pb id="v.1.p.74"/>
τοῖς εἰρημένοις, ἵνα μὴ τὴν ἐξ ἀρχῆς
ἡμῖν προκειμένην συντομίαν ὑπερβαίνωμεν. ἐπεὶ
δὲ τὴν βίβλον ταύτην διὰ τὸ μέγεθος εἰς δύο μέρη
διῃρήκαμεν, στοχαζόμενοι τῆς συμμετρίας, τὴν πρώτην
μερίδα τῶν ἱστορουμένων αὐτοῦ περιγράψομεν,
τὰ δὲ συνεχῆ τῶν κατὰ τὴν Αἴγυπτον ἱστορουμένων
ἐν τῇ δευτέρᾳ κατατάξομεν, ἀρχὴν ποιησάμενοι τὴν
ἀπαγγελίαν τῶν γενομένων βασιλέων τῆς Αἰγύπτου
καὶ τοῦ παλαιοτάτου βίου παρʼ Αἰγυπτίοις.
<pb id="v.1.p.75"/>
</p>
</div3>
</div2>
<div2 type="chapter" n="42">
<div3 type="section" n="1">
<p>τῆς πρώτης τῶν Διοδώρου βίβλων διὰ τὸ μέγεθος
εἰς δύο βίβλους διῃρημένης ἡ πρώτη μὲν περιέχει
προοίμιον περὶ ὅλης τῆς πραγματείας καὶ τὰ
λεγόμενα παρʼ Αἰγυπτίοις περὶ τῆς τοῦ κόσμου γενέσεως
 καὶ τῆς τῶν ὅλων ἐξ ἀρχῆς συστάσεως, πρὸς
δὲ τούτοις περὶ τῶν θεῶν, ὅσοι πόλεις ἔκτισαν
κατʼ Αἴγυπτον ἐπωνύμους ἑαυτῶν ποιήσαντες, περί
τε τῶν πρώτων γενομένων ἀνθρώπων καὶ τοῦ παλαιοτάτου
βίου, τῆς τε τῶν ἀθανάτων τιμῆς καὶ
 τῆς τῶν ναῶν κατασκευῆς, ἑξῆς δὲ περὶ τῆς τοποθεσίας
 τῆς κατʼ Αἴγυπτον χώρας καὶ τῶν περὶ τὸν
Νεῖλον ποταμὸν παραδοξολογουμένων, τῆς τε τούτου
πληρώσεως τὰς αἰτίας καὶ τῶν ἱστορικῶν καὶ
φιλοσόφων ἀποφάσεις, ἔτι δὲ τὰς πρὸς ἕκαστον
 τῶν συγγραφέων ἀντιρρήσεις·
</p>
</div3>
<div3 type="section" n="2">
<p>ἐν ταύτῃ δὲ τῇ βίβλῳ 
τὰ συνεχῆ τοῖς προειρημένοις διέξιμεν. ἀρχόμεθα
δὲ ἀπὸ τῶν γενομένων πρώτων κατʼ Αἴγυπτον
βασιλέων, καὶ τὰς κατὰ μέρος αὐτῶν πράξεις
ἐκθησόμεθα μέχρι Ἀμάσιδος τοῦ βασιλέως, προεκθέμενοι
<pb id="v.1.p.76"/>
κεφαλαιωδῶς τὴν ἀρχαιοτάτην ἀγωγὴν τῶν
κατʼ Αἴγυπτον.
</p>
</div3>
</div2>
<div2 type="chapter" n="43">
<div3 type="section" n="1">
<p> βίῳ γὰρ τὸ παλαιὸν Αἰγυπτίους φασὶ χρῆσθαι
τὸ μὲν ἀρχαιότατον πόαν ἐσθίοντας καὶ τῶν ἐν τοῖς
ἕλεσι γινομένων τοὺς καυλοὺς καὶ τὰς ῥίζας, πεῖραν
διὰ τῆς γεύσεως ἑκάστου λαμβάνοντας, πρώτην δὲ
καὶ μάλιστα προσενέγκασθαι τὴν ὀνομαζομένην ἄγρωστιν
διὰ τὸ καὶ τῇ γλυκύτητι διάφορον εἶναι καὶ τὴν
τροφὴν ἀρκοῦσαν παρέχεσθαι τοῖς σώμασι τῶν ἀνθρώπων·
</p>
</div3>
<div3 type="section" n="2">
<p> καὶ γὰρ τοῖς κτήνεσι ταύτην θεωρεῖσθαι
προσηνῆ καὶ ταχὺ τοὺς ὄγκους αὐτῶν προσανατρέφειν.
διὸ καὶ τῆς εὐχρηστίας τῆς περὶ τὴν βοτάνην
ταύτην μνημονεύοντας τοὺς ἀνθρώπους μέχρι τοῦ
νῦν, ὅταν πρὸς θεοὺς βαδίζωσι, τῇ χειρὶ ταύτης λαμβάνοντας
προσεύχεσθαι· οἴονται γὰρ τὸν ἄνθρωπον
ἕλειον καὶ λιμνῶδες εἶναι ζῷον, ἀπό τε τῆς λειότητος
τεκμαιρόμενοι καὶ τῆς φυσικῆς ποιότητος, ἔτι
δὲ τοῦ προσδεῖσθαι τροφῆς τῆς ὑγρᾶς μᾶλλον ἢ τῆς
ξηρᾶς.
</p>
</div3>
<div3 type="section" n="3">
<p> δευτέραν δὲ λέγουσιν ἔχειν διαγωγὴν τοὺς
Αἰγυπτίους τὴν τῶν ἰχθύων βρῶσιν, πολλὴν δαψίλειαν
παρεχομένου τοῦ ποταμοῦ, καὶ μάλισθʼ ὅτε
μετὰ τὴν ἀνάβασιν ταπεινούμενος ἀναξηραίνοιτο.
</p>
</div3>
<div3 type="section" n="4">
<p> ὁμοίως δὲ καὶ τῶν βοσκημάτων ἔνια σαρκοφαγεῖν,
καὶ ταῖς δοραῖς τῶν κατεσθιομένων ἐσθῆσι χρῆσθαι,
καὶ τὰς οἰκήσεις ἐκ τῶν καλάμων κατασκευάζεσθαι.
ἴχνη δὲ τούτων διαμένειν παρὰ τοῖς νομεῦσι
τοῖς κατʼ Αἴγυπτον, οὓς ἅπαντάς φασι μέχρι
τοῦ νῦν μηδεμίαν ἄλλην οἴκησιν ἢ τὴν ἐκ τῶν καλάμων
<pb id="v.1.p.77"/>

ἔχειν, δοκιμάζοντας ἀρκεῖσθαι ταύτῃ.
</p>
</div3>
<div3 type="section" n="5">
<p>πολλοὺς 
δὲ χρόνους τούτῳ τῷ βίῳ διεξαγαγόντας τὸ
τελευταῖον ἐπὶ τοὺς ἐδωδίμους μεταβῆναι καρπούς,
 ὧν εἶναι καὶ τὸν ἐκ τοῦ λωτοῦ γινόμενον ἄρτον.
 καὶ τούτων τὴν εὕρεσιν οἱ μὲν εἰς τὴν Ἶσιν ἀναφέρουσιν,
οἱ δʼ εἴς τινα τῶν παλαιῶν βασιλέων τὸν
ὀνομαζόμενον Μηνᾶν.
</p>
</div3>
<div3 type="section" n="6">
<p>οἱ δʼ ἱερεῖς εὑρετὴν τῶν μὲν 
παιδειῶν καὶ τῶν τεχνῶν μυθολογοῦσι τὸν Ἑρμῆν
γεγονέναι, τῶν δʼ εἰς τὸν βίον ἀναγκαίων τοὺς
 βασιλεῖς· διὸ καὶ τὸ παλαιὸν παραδίδοσθαι τὰς βασιλείας
μὴ τοῖς ἐκγόνοις τῶν ἀρξάντων, ἀλλὰ τοῖς
πλεῖστα καὶ μέγιστα τὸ πλῆθος εὐεργετοῦσιν, εἴτε
προκαλουμένων τῶν ἀνθρώπων τοὺς ἐφʼ ἑαυτῶν
βασιλεῖς ἐπὶ τὴν κοινὴν εὐεργεσίαν, εἴτε καὶ κατʼ
 ἀλήθειαν ἐν ταῖς ἱεραῖς ἀναγραφαῖς οὕτω παρειληφότων.
</p>
</div3>
</div2>
<div2 type="chapter" n="44">
<div3 type="section" n="1">
<p>μυθολογοῦσι δʼ αὐτῶν τινες τὸ μὲν πρῶτον
ἄρξαι τῆς Αἰγύπτου θεοὺς καὶ ἥρωας ἔτη βραχὺ
λείποντα τῶν μυρίων καὶ ὀκτακισχιλίων, καὶ θεῶν
 ἔσχατον βασιλεῦσαι τὸν Ἴσιδος Ὧρον· ὑπʼ ἀνθρώπων
δὲ τὴν χώραν βεβασιλεῦσθαί φασιν <del>ἀπὸ Μοίριδος</del>
ἔτη βραχὺ λείποντα τῶν πεντακισχιλίων μέχρι
τῆς ἑκατοστῆς καὶ ὀγδοηκοστῆς ὀλυμπιάδος, καθʼ
ἣν ἡμεῖς μὲν παρεβάλομεν εἰς Αἴγυπτον, ἐβασίλευε
 δὲ Πτολεμαῖος ὁ νέος Διόνυσος χρηματίζων.
</p>
</div3>
<div3 type="section" n="2">
<p>τούτων 
δὲ τὰ μὲν πλεῖστα κατασχεῖν τὴν ἀρχὴν ἐγχωρίους
βασιλεῖς, ὀλίγα δὲ Αἰθίοπας καὶ Πέρσας καὶ
<pb id="v.1.p.78"/>
Μακεδόνας. Αἰθίοκας μὲν οὖν ἄρξαι τέτταρας, οὐ
κατὰ τὸ ἑξῆς, ἀλλʼ ἐκ διαστήματος, ἔτη τὰ πάντα
βραχὺ λείποντα τῶν ἓξ καὶ τριάκοντα·
</p>
</div3>
<div3 type="section" n="3">
<p> Πέρσας δʼ
ἡγήσασθαι Καμβύσου τοῦ βασιλέως τοῖς ὅπλοις
καταστρεψαμένου τὸ ἔθνος πέντε πρὸς τοῖς ἑκατὸν
καὶ τριάκοντα ἔτεσι σὺν ταῖς τῶν Αἰγυπτίων ἀποστάσεσιν,
ἃς ἐποιήσαντο φέρειν οὐ δυνάμενοι τὴν
τραχύτητα τῆς ἐπιστασίας καὶ τὴν εἰς τοὺς ἐγχωρίους
θεοὺς ἀσέβειαν.
</p>
</div3>
<div3 type="section" n="4">
<p> ἐσχάτους δὲ Μακεδόνας ἄρξαι
καὶ τοὺς ἀπὸ Μακεδόνων ἓξ ἔτη πρὸς τοῖς διακοσίοις
καὶ ἑβδομήκοντα. τοὺς δὲ λοιποὺς χρόνους
ἅπαντας διατελέσαι βασιλεύοντας τῆς χώρας ἐγχωρίους,
ἄνδρας μὲν ἑβδομήκοντα πρὸς τοῖς τετρακοσίοις,
γυναῖκας δὲ πέντε· περὶ ὧν ἁπάντων οἱ μὲν
ἱερεῖς εἶχον ἀναγραφὰς ἐν ταῖς ἱεραῖς βίβλοις ἐκ παλαιῶν
χρόνων ἀεὶ τοῖς διαδόχοις παραδεδομένας,
ὁπηλίκος ἕκαστος τῶν βασιλευσάντων ἐγένετο τῷ
μεγέθει καὶ ὁποῖός τις τῇ φύσει καὶ τὰ κατὰ τοὺς
ἰδίους χρόνους ἑκάστῳ πραχθέντα·
</p>
</div3>
<div3 type="section" n="5">
<p> ἡμῖν δὲ περὶ
ἑκάστου τὰ κατὰ μέρος μακρὸν ἂν εἴη καὶ περίεργον
γράφειν, ὡς ἂν τῶν πλείστων ἀχρήστων περιειλημμένων.
διόπερ τῶν ἀξίων ἱστορίας τὰ κυριώτατα
συντόμως διεξιέναι πειρασόμεθα.
</p>
</div3>
</div2>
<div2 type="chapter" n="45">
<div3 type="section" n="1">
<p> μετὰ τοὺς θεοὺς τοίνυν πρῶτόν φασι βασιλεῦσαι
τῆς Αἰγύπτου Μηνᾶν, καὶ καταδεῖξαι τοῖς λαοῖς
θεούς τε σέβεσθαι καὶ θυσίας ἐπιτελεῖν, πρὸς δὲ
τούτοις παρατίθεσθαι τραπέζας καὶ κλίνας καὶ στρωμνῇ
πολυτελεῖ χρῆσθαι, καὶ τὸ σύνολον τρυφὴν καὶ
πολυτελῆ βίον εἰσηγήσασθαι.
</p>
</div3>
<div3 type="section" n="2">
<p> διὸ καὶ πολλαῖς ὕστερον
<pb id="v.1.p.79"/>

γενεαῖς βασιλεύοντα Τνέφαχθον τὸν Βοκχόριδος
τοῦ σοφοῦ πατέρα λέγουσιν εἰς τὴν Ἀραβίαν
στρατεύσαντα, τῶν ἐπιτηδείων αὐτὸν διά τε τὴν
ἐρημίαν καὶ τὰς δυσχωρίας ἐκλιπόντων, ἀναγκασθῆναι
 μίαν ἡμέραν ἐνδεᾶ γενόμενον χρήσασθαι
διαίτῃ παντελῶς εὐτελεῖ παρά τισι τῶν τυχόντων
ἰδιωτῶν, ἡσθέντα δὲ καθʼ ὑπερβολὴν καταγνῶναι
τῆς τρυφῆς καὶ τῷ καταδείξαντι τὴν πολυτέλειαν ἐξ
ἀρχῆς βασιλεῖ καταρᾶσθαι· οὕτω δʼ ἐγκάρδιον αὐτῷ
 τὴν μεταβολὴν γενέσθαι τὴν περὶ τὴν βρῶσιν καὶ πόσιν
καὶ κοίτην ὥστε τὴν κατάραν ἀναγράψαι τοῖς ἱεροῖς
γράμμασιν εἰς τὸν τοῦ Διὸς ναὸν ἐν Θήβαις·
ὃ δὴ δοκεῖ μάλιστα αἴτιον γενέσθαι τοῦ μὴ διαμεῖναι
τὴν δόξαν τοῦ Μηνᾶ καὶ τὰς τιμὰς εἰς τοὺς
 ὕστερον χρόνους.
</p>
</div3>
<div3 type="section" n="3">
<p>ἑξῆς δʼ ἄρξαι λέγεται τοῦ προειρημένου 
βασιλέως τοὺς ἀπογόνους δύο πρὸς τοῖς
πεντήκοντα τοὺς ἅπαντας ἔτη πλείω τῶν χιλίων
καὶ τετταράκοντα· ἐφʼ ὧν μηδὲν ἄξιον ἀναγραφῆς
γενέσθαι.
</p>
</div3>
<div3 type="section" n="4">
<p>μετὰ δὲ ταῦτα κατασταθέντος βασιλέως 
 Βουσίριδος καὶ τῶν τούτου πάλιν ἐκγόνων ὀκτώ,
τὸν τελευταῖον ὁμώνυμον ὄντα τῷ πρώτῳ φασὶ κτίσαι
τὴν ὑπὸ μὲν τῶν Αἰγυπτίων καλουμένην Διὸς
πόλιν τὴν μεγάλην, ὑπὸ δὲ τῶν Ἑλλήνων Θήβας.
τὸν μὲν οὖν περίβολον αὐτὸν ὑποστήσασθαι σταδίων
 ἑκατὸν καὶ τετταράκοντα, οἰκοδομήμασι δὲ μεγάλοις
καὶ ναοῖς ἐκπρεπέσι καὶ τοῖς ἄλλοις ἀναθήμασι
κοσμῆσαι θαυμαστῶς·
</p>
</div3>
<div3 type="section" n="5">
<p>ὁμοίως δὲ καὶ τὰς τῶν ἰδιωτῶν 
<pb id="v.1.p.80"/>
οἰκίας, ἃς μὲν τετρωρόφους, ἃς δὲ πεντωρόφους
κατασκευάσαι, καὶ καθόλου τὴν πόλιν εὐδαιμονεστάτην
οὐ μόνον τῶν κατʼ Αἴγυπτον, ἀλλὰ καὶ
τῶν ἄλλων πασῶν ποιῆσαι.
</p>
</div3>
<div3 type="section" n="6">
<p> διὰ δὲ τὴν ὑπερβολὴν
τῆς περὶ αὐτὴν εὐπορίας τε καὶ δυνάμεως εἰς πάντα
τόπον τῆς φήμης διαδεδομένης ἐπιμεμνῆσθαι καὶ
τὸν ποιητὴν αὐτῆς φασιν ἐν οἷς λέγει
<quote rend="blockquote">
<lb/>οὐδʼ ὅσα Θήβας
<lb/>Αἰγυπτίας, ὅθι πλεῖστα δόμοις ἔνι κτήματα κεῖται,
<lb/>αἵθʼ ἑκατόμπυλοί εἰσι, διηκόσιοι δʼ ἀνʼ ἑκάστην
<lb/>ἀνέρες ἐξοιχνεῦσι σὺν ἵπποισιν καὶ ὄχεσφιν.</quote>
</p>
</div3>
<div3 type="section" n="7">
<p> ἔνιοι δέ φασιν οὐ πύλας ἑκατὸν ἐσχηκέναι τὴν πόλιν,
ἀλλὰ πολλὰ καὶ μεγάλα προπύλαια τῶν ἱερῶν,
ἀφʼ ὧν ἑκατόμπυλον ὠνομάσθαι, καθαπερεὶ πολύπυλον.
δισμύρια δʼ ἅρματα πρὸς ἀλήθειαν ἐξ αὐτῆς
εἰς τοὺς πολέμους ἐκπορεύεσθαι· τοὺς γὰρ ἱππῶνας
ἑκατὸν γεγονέναι κατὰ τὴν παραποταμίαν
τὴν ἀπὸ Μέμφεως ἄχρι Θηβῶν τῶν κατὰ τὴν Λιβύην,
ἑκάστου δεχομένου ἀνὰ διακοσίους ἵππους,
ὧν ἔτι νῦν τὰ θεμέλια δείκνυσθαι.
</p>
</div3>
</div2>
<div2 type="chapter" n="46">
<div3 type="section" n="1">
<p> οὐ μόνον δὲ τοῦτον τὸν βασιλέα παρειλήφαμεν,
ἀλλὰ καὶ τῶν ὕστερον ἀρξάντων πολλοὺς εἰς τὴν
αὔξησιν τῆς πόλεως πεφιλοτιμῆσθαι. ἀναθήμασί τε
γὰρ πολλοῖς καὶ μεγάλοις ἀργυροῖς καὶ χρυσοῖς, ἔτι
δʼ ἐλεφαντίνοις, καὶ κολοττικῶν ἀνδριάντων πλήθει,
πρὸς δὲ τούτοις κατασκευαῖς μονολίθων ὀβελίσκων
μηδεμίαν τῶν ὑπὸ τὸν ἥλιον οὕτω κεκοσμῆσθαι.
<pb id="v.1.p.81"/>
</p>
</div3>
<div3 type="section" n="2">
<p>τεττάρων γὰρ ἱερῶν κατασκευασθέντων 
τό τε κάλλος καὶ τὸ μέγεθος θαυμαστὸν εἶναι τὸ
παλαιότατον, τρισκαίδεκα μὲν σταδίων τὴν περίμετρον,
πέντε δὲ καὶ τετταράκοντα πηχῶν τὸ ὕψος,
 εἴκοσι δὲ καὶ τεττάρων ποδῶν τὸ πλάτος τῶν τοίχων.
</p>
</div3>
<div3 type="section" n="3">
<p>ἀκόλουθον δὲ τῇ μεγαλοπρεπείᾳ ταύτῃ καὶ 
τὸν ἐν αὐτῷ κόσμον τῶν ἀναθημάτων γενέσθαι, τῇ
τε δαπάνῃ θαυμαστὸν καὶ τῇ χειρουργίᾳ περιττῶς
εἰργασμένον.
</p>
</div3>
<div3 type="section" n="4">
<p>τὰς μὲν οὖν οἰκοδομὰς διαμεμενηκέναι 
 μέχρι τῶν νεωτέρων χρόνων, τὸν δʼ ἄργυρον
καὶ χρυσὸν καὶ τὴν διʼ ἐλέφαντος καὶ λιθείας πολυτέλειαν
ὑπὸ Περσῶν σεσυλῆσθαι καθʼ οὓς καιροὺς
ἐνέπρησε τὰ κατʼ Αἴγυπτον ἱερὰ Καμβύσης·
ὅτε δή φασι τοὺς Πέρσας μετενεγκόντας τὴν εὐπορίαν
 ταύτην εἰς τὴν Ἀσίαν καὶ τεχνίτας ἐξ Αἰγύπτου
παραλαβόντας κατασκευάσαι τὰ περιβόητα βασίλεια
τά τε ἐν Περσεπόλει καὶ τὰ ἐν Σούσοις καὶ
 τὰ ἐν Μηδίᾳ.
</p>
</div3>
<div3 type="section" n="5">
<p>τοσοῦτο δὲ πλῆθος χρημάτων ἀποφαίνουσι 
γεγονέναι τότε κατʼ Αἴγυπτον ὥστε τῶν
 κατὰ τὴν σύλησιν ἀπολειμμάτων κατακαυθέντων τὰ
συναχθέντα κατὰ μικρὸν εὑρεθῆναι χρυσίου μὲν
πλείω τῶν τριακοσίων ταλάντων, ἀργυρίου δʼ οὐκ
ἐλάττω τῶν δισχιλίων καὶ τριακοσίων ταλάντων.
</p>
</div3>
<div3 type="section" n="6">
<p>εἶναι δέ φασι καὶ τάφους ἐνταῦθα τῶν ἀρχαίων βασιλέων 
 θαυμαστοὺς καὶ τῶν μεταγενεστέρων τοῖς
εἰς τὰ παραπλήσια φιλοτιμουμένοις ὑπερβολὴν οὐκ
ἀπολείποντας.
</p>
</div3>
<div3 type="section" n="7">
<p>οἱ μὲν οὖν ἱερεῖς ἐκ τῶν ἀναγραφῶν 
ἔφασαν εὑρίσκειν ἑπτὰ πρὸς τοῖς τετταράκοντα τάφους
<pb id="v.1.p.82"/>
βασιλικούς· εἰς δὲ Πτολεμαῖον τὸν Λάγου διαμεῖναί
φασιν ἑπτακαίδεκα μόνον, ὧν τὰ πολλὰ κατέφθαρτο
καθʼ οὓς χρόνους παρεβάλομεν ἡμεῖς εἰς
ἐκείνους τοὺς τόπους, ἐπὶ τῆς ἑκατοστῆς καὶ ὀγδοηκοστῆς
ὀλυμπιάδος.
</p>
</div3>
<div3 type="section" n="8">
<p> οὐ μόνον δʼ οἱ κατʼ Αἴγυπτον
ἱερεῖς ἐκ τῶν ἀναγραφῶν ἱστοροῦσιν, ἀλλὰ καὶ
πολλοὶ τῶν Ἑλλήνων τῶν παραβαλόντων μὲν εἰς
τὰς Θήβας ἐπὶ Πτολεμαίου τοῦ Λάγου, συνταξαμένων
δὲ τὰς Αἰγυπτιακὰς ἱστορίας, ὧν ἐστι καὶ
Ἑκαταῖος, συμφωνοῦσι τοῖς ὑφʼ ἡμῶν εἰρημένοις.
</p>
</div3>
</div2>
<div2 type="chapter" n="47">
<div3 type="section" n="1">
<p> ἀπὸ γὰρ τῶν πρώτων τάφων, ἐν οἷς παραδέδοται
τὰς παλλακίδας τοῦ Διὸς τεθάφθαι, δέκα σταδίων
φησὶν ὑπάρξαι βασιλέως μνῆμα τοῦ προσαγορευθέντος
Ὀσυμανδύου. τούτου δὲ κατὰ μὲν τὴν εἴσοδον
ὑπάρχειν πυλῶνα λίθου ποικίλου, τὸ μὲν μῆκος
δίπλεθρον, τὸ δʼ ὕψος τετταράκοντα καὶ πέντε
πηχῶν·
</p>
</div3>
<div3 type="section" n="2">
<p> διελθόντι δʼ αὐτὸν εἶναι λίθινον περίστυλον
τετράγωνον, ἑκάστης πλευρᾶς οὔσης τεττάρων
πλέθρων· ὑπηρεῖσθαι δʼ ἀντὶ τῶν κιόνων ζῴδια
πηχῶν ἑκκαίδεκα μονόλιθα, τὸν τύπον εἰς τὸν ἀρχαῖον
τρόπον εἰργασμένα· τὴν ὀροφήν τε πᾶσαν ἐπὶ
πλάτος δυοῖν ὀργυιῶν ὑπάρχειν μονόλιθον, ἀστέρας
ἐν κυανῷ καταπεποικιλμένην· ἑξῆς δὲ τοῦ περιστύλου
τούτου πάλιν ἑτέραν εἴσοδον καὶ πυλῶνα τὰ μὲν
ἄλλα παραπλήσιον τῷ προειρημένῳ, γλυφαῖς δὲ
παντοίαις περιττότερον εἰργασμένον·
</p>
</div3>
<div3 type="section" n="3">
<p> παρὰ δὲ τὴν
εἴσοδον ἀνδριάντας εἶναι τρεῖς ἐξ ἑνὸς τοὺς πάντας
<pb id="v.1.p.83"/>
λίθου μέλανος τοῦ Συηνίτου, καὶ τούτων ἕνα
μὲν καθήμενον ὑπάρχειν μέγιστον πάντων τῶν κατʼ
Αἴγυπτον, οὗ τὸν πόδα μετρούμενον ὑπερβάλλειν
 τοὺς ἑπτὰ πήχεις, ἑτέρους δὲ δύο πρὸς τοῖς γόνασι,
 τὸν μὲν ἐκ δεξιῶν, τὸν δὲ ἐξ εὐωνύμων, θυγατρὸς
καὶ μητρός, τῷ μεγέθει λειπομένους τοῦ προειρημένου.
</p>
</div3>
<div3 type="section" n="4">
<p>τὸ δʼ ἔργον τοῦτο μὴ μόνον εἶναι κατὰ τὸ 
μέγεθος ἀποδοχῆς ἄξιον, ἀλλὰ καὶ τῇ τέχνῃ θαυμαστὸν
καὶ τῇ τοῦ λίθου φύσει διαφέρον, ὡς ἂν ἐν
 τηλικούτῳ μεγέθει μήτε διαφυάδος μήτε κηλῖδος μηδεμιᾶς
θεωρουμένης. ἐπιγεγράφθαι δʼ ἐπʼ αὐτοῦ “βασιλεὺς βασιλέων Ὀσυμανδύας εἰμί. εἰ δέ τις εἰδέναι
βούλεται πηλίκος εἰμὶ καὶ ποῦ κεῖμαι, νικάτω
τι τῶν ἐμῶν ἔργων.” </p>
</div3>
<div3 type="section" n="5">
<p>εἶναι δὲ καὶ ἄλλην εἰκόνα τῆς 
 μητρὸς αὐτοῦ καθʼ αὑτὴν πηχῶν εἴκοσι μονόλιθον,
ἔχουσαν δὲ τρεῖς βασιλείας ἐπὶ τῆς κεφαλῆς, ἃς διασημαίνειν
ὅτι καὶ θυγάτηρ καὶ γυνὴ καὶ μήτηρ βασιλέως
ὑπῆρξε.
</p>
</div3>
<div3 type="section" n="6">
<p>μετὰ δὲ τὸν πυλῶνα περίστυλον 
εἶναι τοῦ προτέρου ἀξιολογώτερον, ἐν ᾧ γλυφὰς
 ὑπάρχειν παντοίας δηλούσας τὸν πόλεμον τὸν γενόμενον
αὐτῷ πρὸς τοὺς ἐν τοῖς Βάκτροις ἀποστάντας·
ἐφʼ οὓς ἐστρατεῦσθαι πεζῶν μὲν τετταράκοντα
μυριάσιν, ἱππεῦσι δὲ δισμυρίοις, εἰς τέτταρα μέρη
διῃρημένης τῆς πάσης στρατιᾶς, ὧν ἁπάντων υἱοὺς τοῦ βασιλέως ἐσχηκέναι τὴν ἡγεμονίαν.</p>
</div3>
</div2>
<div2 type="chapter" n="48">
<div3 type="section" n="1">
<p> καὶ κατὰ
μὲν τὸν πρῶτον τῶν τοίχων τὸν βασιλέα κατεσκευάσθαι
πολιορκοῦντα τεῖχος ὑπὸ ποταμοῦ περίρρυτον
καὶ προκινδυνεύοντα πρός τινας ἀντιτεταγμένους
<pb id="v.1.p.84"/>
μετὰ λέοντος, συναγωνιζομένου τοῦ θηρίου καταπληκτικῶς·
ὑπὲρ οὗ τῶν ἐξηγουμένων οἱ μὲν ἔφασαν
πρὸς ἀλήθειαν χειροήθη λέοντα τρεφόμενον ὑπὸ
τοῦ βασιλέως συγκινδυνεύειν αὐτῷ κατὰ τὰς μάχας
καὶ τροπὴν ποιεῖν τῶν ἐναντίων διὰ τὴν ἀλκήν,
τινὲς δʼ ἱστόρουν ὅτι καθʼ ὑπερβολὴν ἀνδρεῖος ὢν
καὶ φορτικῶς ἑαυτὸν ἐγκωμιάζειν βουλόμενος, διὰ
τῆς τοῦ λέοντος εἰκόνος τὴν διάθεσιν ἑαυτοῦ τῆς
ψυχῆς ἐσήμαινεν.
</p>
</div3>
<div3 type="section" n="2">
<p> ἐν δὲ τῷ δευτέρῳ τοίχῳ τοὺς
αἰχμαλώτους ὑπὸ τοῦ βασιλέως ἀγομένους εἰργάσθαι
τά τε αἰδοῖα καὶ τὰς χεῖρας οὐκ ἔχοντας, διʼ ὧν δοκεῖν δηλοῦσθαι διότι ταῖς ψυχαῖς ἄνανδροι
καὶ κατὰ τὰς ἐν τοῖς δεινοῖς ἐνεργείας ἄχειρες ἦσαν.
</p>
</div3>
<div3 type="section" n="3">
<p> τὸν δὲ τρίτον ἔχειν γλυφὰς παντοίας καὶ διαπρεπεῖς
γραφάς, διʼ ὧν δηλοῦσθαι βουθυσίας τοῦ βασιλέως
καὶ θρίαμβον ἀπὸ τοῦ πολέμου καταγόμενον.
</p>
</div3>
<div3 type="section" n="4">
<p> κατὰ δὲ μέσον τὸν περίστυλον ὑπαίθριον
βωμὸν ᾠκοδομῆσθαι τοῦ καλλίστου λίθου τῇ τε χειρουργίᾳ
διάφορον καὶ τῷ μεγέθει θαυμαστόν.
</p>
</div3>
<div3 type="section" n="5">
<p> κατὰ
δὲ τὸν τελευταῖον τοῖχον ὑπάρχειν ἀνδριάντας καθημένους
δύο μονολίθους ἑπτὰ καὶ εἴκοσι πηχῶν,
παρʼ οὓς εἰσόδους τρεῖς ἐκ τοῦ περιστύλου κατεσκευάσθαι,
καθʼ ἃς οἶκον ὑπάρχειν ὑπόστυλον,
ᾠδείου τρόπον κατεσκευασμένον, ἑκάστην πλευρὰν
ἔχοντα δίπλεθρον.
</p>
</div3>
<div3 type="section" n="6">
<p> ἐν τούτῳ δʼ εἶναι πλῆθος ἀνδριάντων
ξυλίνων, διασημαῖνον τοὺς <del>τὰς</del> ἀμφισβητήσεις
ἔχοντας καὶ προσβλέποντας τοῖς τὰς δίκας
κρίνουσι· τούτους δʼ ἐφʼ ἑνὸς τῶν τοίχων ἐγγεγλύφθαι
<pb id="v.1.p.85"/>
τριάκοντα τὸν ἀριθμόν, καὶ κατὰ τὸ μέσον
τὸν ἀρχιδικαστήν, ἔχοντα τὴν ἀλήθειαν ἐξηρτημένην
ἐκ τοῦ τραχήλου καὶ τοῦς ὀφθαλμοὺς ἐπιμύοντα,
καὶ βιβλίων αὐτῷ παρακείμενον πλῆθος· ταύτας
 δὲ τὰς εἰκόνας ἐνδείκνυσθαι διὰ τοῦ σχήματος ὅτι
τοὺς μὲν δικαστὰς οὐδὲν δεῖ λαμβάνειν, τὸν ἀρχιδικαστὴν δὲ πρὸς μόνην βλέπειν τὴν ἀλήθειαν.</p>
</div3>
</div2>
<div2 type="chapter" n="49">
<div3 type="section" n="1">
<p>ἑξῆς
δʼ ὑπάρχειν περίπατον οἴκων παντοδαπῶν πλήρη,
καθʼ οὓς παντοῖα γένη βρωτῶν κατεσκευάσθαι τῶν
 πρὸς ἀπόλαυσιν ἡδίστων.
</p>
</div3>
<div3 type="section" n="2">
<p>καθʼ ὃν δὴ γλυφαῖς ἐντυχεῖν 
εἶναι καὶ χρώμασιν ἐπηνθισμένον τὸν βασιλέα,
φέροντα τῷ θεῷ χρυσὸν καὶ ἄργυρον, ὃν ἐξ ἁπάσης
ἐλάμβανε τῆς Αἰγύπτου κατʼ ἐνιαυτὸν ἐκ τῶν ἀργυρείων
καὶ χρυσείων μετάλλων· ὑπογεγράφθαι δὲ
 καὶ τὸ πλῆθος, ὃ συγκεφαλαιούμενον εἰς ἀργυρίου
λόγον εἶναι μνῶν τρισχιλίας καὶ διακοσίας μυριάδας.
</p>
</div3>
<div3 type="section" n="3">
<p>ἑξῆς δʼ ὑπάρχειν τὴν ἱερὰν βιβλιοθήκην, ἐφʼ 
ἧς ἐπιγεγράφθαι Ψυχῆς ἰατρεῖον, συνεχεῖς δὲ ταύτῃ
τῶν κατʼ Αἴγυπτον θεῶν ἁπάντων εἰκόνας, τοῦ
 βασιλέως ὁμοίως δωροφοροῦντος ἃ προσῆκον ἦν
ἑκάστοις, καθάπερ ἐνδεικνυμένου πρός τε τὸν Ὄσιριν
καὶ τοὺς κάτω παρέδρους ὅτι τὸν βίον ἐξετέλεσεν
εὐσεβῶν καὶ δικαιοπραγῶν πρός τε ἀνθρώπους καὶ
 θεούς.
</p>
</div3>
<div3 type="section" n="4">
<p>ὁμότοιχον δὲ τῇ βιβλιοθήκῃ κατεσκευάσθαι 
 περιττῶς οἶκον εἰκοσίκλινον, ἔχοντα τοῦ τε Διὸς
καὶ τῆς Ἥρας, ἔτι δὲ τοῦ βασιλέως εἰκόνας, ἐν ᾧ
<pb id="v.1.p.86"/>
δοκεῖν καὶ τὸ σῶμα τοῦ βασιλέως ἐντεθάφθαι.
</p>
</div3>
<div3 type="section" n="5">
<p> κύκλῳ δὲ τούτου πλῆθος οἰκημάτων κατεσκευάσθαι
γραφὴν ἐχόντων ἐκπρεπῆ πάντων τῶν καθιερωμένων
ἐν Αἰγύπτῳ ζῴων· ἀνάβασίν τε διʼ αὐτῶν εἶναι
πρὸς ὅλον τὸν τάφον· ἣν διελθοῦσιν ὑπάρχειν ἐπὶ
τοῦ μνήματος κύκλον χρυσοῦν τριακοσίων καὶ ἑξήκοντα
καὶ πέντε πηχῶν τὴν περίμετρον, τὸ δὲ πάχος
πηχυαῖον· ἐπιγεγράφθαι δὲ καὶ διῃρῆσθαι καθʼ
ἕκαστον πῆχυν τὰς ἡμέρας τοῦ ἐνιαυτοῦ, παραγεγραμμένων
τῶν κατὰ φύσιν γινομένων τοῖς ἄστροις
ἀνατολῶν τε καὶ δύσεων καὶ τῶν διὰ ταύτας ἐπιτελουμένων
ἐπισημασιῶν κατὰ τοὺς Αἰγυπτίους ἀστρολόγους.
τοῦτον δὲ τὸν κύκλον ὑπὸ Καμβύσου καὶ
Περσῶν ἔφασαν σεσυλῆσθαι καθʼ οὓς χρόνους ἐκράτησεν Αἰγύπτου.
</p>
</div3>
<div3 type="section" n="6">
<p> τὸν μὲν οὖν Ὀσυμανδύου τοῦ βασιλέως τάφον
τοιοῦτον γενέσθαι φασίν, ὃς οὐ μόνον δοκεῖ τῇ κατὰ
τὴν δαπάνην χορηγίᾳ πολὺ τῶν ἄλλων διενεγκεῖν,
</p>
</div3>
</div2>
<div2 type="chapter" n="50">
<div3 type="section" n="1">
<p> ἀλλὰ καὶ τῇ τῶν τεχνιτῶν ἐπινοίᾳ. οἱ δὲ Θηβαῖοί
φασιν ἑαυτοὺς ἀρχαιοτάτους εἶναι πάντων ἀνθρώπων
καὶ παρʼ ἑαυτοῖς πρώτοις φιλοσοφίαν τε εὑρῆσθαι
καὶ τὴν ἐπʼ ἀκριβὲς ἀστρολογίαν, ἅμα καὶ
τῆς χώρας αὐτοῖς συνεργούσης πρὸς τὸ τηλαυγέστερον
ὁρᾶν τὰς ἐπιτολάς τε καὶ δύσεις τῶν ἄστρων.
</p>
</div3>
<div3 type="section" n="2">
<p> ἰδίως δὲ καὶ τὰ περὶ τοὺς μῆνας αὐτοῖς καὶ τοὺς
ἐνιαυτοὺς διατετάχθαι. τὰς γὰρ ἡμέρας οὐκ ἄγουσι
κατὰ σελήνην, ἀλλὰ κατὰ τὸν ἥλιον, τριακονθημέρους
<pb id="v.1.p.87"/>

μὲν τιθέμενοι τοὺς μῆνας, πέντε δʼ ἡμέρας
καὶ τέταρτον τοῖς δώδεκα μησὶν ἐπάγουσι, καὶ τούτῳ
τῷ τρόπῳ τὸν ἐνιαύσιον κύκλον ἀναπληροῦσιν.
ἐμβολίμους δὲ μῆνας οὐκ ἄγουσιν οὐδʼ ἡμέρας ὑφαιροῦσι,
 καθάπερ οἱ πλεῖστοι τῶν Ἑλλήνων. περὶ δὲ
τῶν ἐκλείψεων ἡλίου τε καὶ σελήνης ἀκριβῶς ἐπεσκέφθαι
δοκοῦσι, καὶ προρρήσεις περὶ τούτων ποιοῦνται,
πάντα τὰ κατὰ μέρος γινόμενα προλέγοντες ἀδιαπτώτως.
</p>
</div3>
<div3 type="section" n="3">
<p>τῶν δὲ τούτου τοῦ βασιλέως ἀπογόνων ὄγδοος 
 ὁ <del>ἀπὸ τοῦ πατρὸς</del> προσαγορευθεὶς Οὐχορεὺς ἔκτισε
πόλιν Μέμφιν, ἐπιφανεστάτην τῶν κατʼ Αἴγυπτον.
ἐξελέξατο μὲν γὰρ τόπον ἐπικαιρότατον ἁπάσης τῆς
χώρας, ὅπου σχιζόμενος ὁ Νεῖλος εἰς πλείονα μέρη
 ποιεῖ τὸ καλούμενον ἀπὸ τοῦ σχήματος Δέλτα· διὸ
καὶ συνέβη τὴν πόλιν εὐκαίρως κειμένην ἐπὶ τῶν
κλείθρων εἶναι κυριεύουσαν τῶν εἰς τὴν ἄνω χώραν
ἀναπλεόντων.
</p>
</div3>
<div3 type="section" n="4">
<p>τὸ μὲν οὖν περίβολον τῆς πόλεως 
ἐποίησε σταδίων ἑκατὸν καὶ πεντήκοντα, τὴν δʼ
 ὀχυρότητα καὶ τὴν εὐχρηστίαν θαυμαστήν, τοιῷδέ
τινι τρόπῳ κατασκευάσας.
</p>
</div3>
<div3 type="section" n="5">
<p>ῥέοντος γὰρ τοῦ Νείλου 
περὶ τὴν πόλιν καὶ κατὰ τὰς ἀναβάσεις ἐπικλύζοντος,
ἀπὸ μὲν τοῦ νότου προεβάλετο χῶμα παμμέγεθες,
πρὸς μὲν τὴν πλήρωσιν τοῦ ποταμοῦ προβλήματος,
 πρὸς δὲ τοὺς ἀπὸ τῆς γῆς πολεμίους ἀκροπόλεως
ἔχον τάξιν· ἐκ δὲ τῶν ἄλλων μερῶν πανταχόθεν
ὤρυξε λίμνην μεγάλην καὶ βαθεῖαν, ἣ τὸ σφοδρὸν
τοῦ ποταμοῦ δεχομένη καὶ πάντα τὸν περὶ τὴν
<pb id="v.1.p.88"/>
πόλιν τόπον πληροῦσα, πλὴν ᾗ τὸ χῶμα κατεσκεύαστο,
</p>
</div3>
<div3 type="section" n="6">
<p> θαυμαστὴν ἐποίει τὴν ὀχυρότητα. οὕτω δὲ
καλῶς ὁ κτίσας αὐτὴν ἐστοχάσατο τῆς τῶν τόπων
εὐκαιρίας ὥστε τοὺς ἑξῆς βασιλεῖς σχεδὸν ἅπαντας
καταλιπόντας τὰς Θήβας τά τε βασίλεια καὶ τὴν
οἴκησιν ἐν ταύτῃ ποιεῖσθαι. διόπερ ἀπὸ τούτων
τῶν χρόνων ἤρξατο ταπεινοῦσθαι μὲν τὰ περὶ τὰς
Θήβας, αὔξεσθαι δὲ τὰ περὶ τὴν Μέμφιν, ἕως Ἀλεξάνδρου
τοῦ βασιλέως· τούτου γὰρ ἐπὶ θαλάττῃ
τὴν ἐπώνυμον αὐτῷ πόλιν οἰκίσαντος οἱ κατὰ τὸ
ἑξῆς βασιλεύσαντες τῆς Αἰγύπτου πάντες ἐφιλοτιμήθησαν
εἰς τὴν ταύτης αὔξησιν.
</p>
</div3>
<div3 type="section" n="7">
<p> οἱ μὲν γὰρ βασιλείοις
μεγαλοπρεπέσιν, οἱ δὲ νεωρίοις καὶ λιμέσιν,
οἱ δʼ ἑτέροις ἀναθήμασι καὶ κατασκευάσμασιν
ἀξιολόγοις ἐπὶ τοσοῦτον ἐκόσμησαν αὐτὴν ὥστε
παρὰ τοῖς πλείστοις πρώτην ἢ δευτέραν ἀριθμεῖσθαι
τῶν κατὰ τὴν οἰκουμένην πόλεων. ἀλλὰ περὶ μὲν
ταύτης τὰ κατὰ μέρος ἐν τοῖς ἰδίοις χρόνοις ἀναγράψομεν.
</p>
</div3>
</div2>
<div2 type="chapter" n="51">
<div3 type="section" n="1">
<p> ὁ δὲ τὴν Μέμφιν κτίσας μετὰ τὴν τοῦ
χώματος καὶ τῆς λίμνης κατασκευὴν ᾠκοδόμησε βασίλεια
τῶν μὲν παρὰ τοῖς ἄλλοις οὐ λειπόμενα, τῆς
δὲ τῶν προβασιλευσάντων μεγαλοψυχίας καὶ φιλοκαλίας
οὐκ ἄξια.
</p>
</div3>
<div3 type="section" n="2">
<p> οἱ γὰρ ἐγχώριοι τὸν μὲν ἐν τῷ
ζῆν χρόνον εὐτελῆ παντελῶς εἶναι νομίζουσι, τὸν
δὲ μετὰ τὴν τελευτὴν διʼ ἀρετὴν μνημονευθησόμενον
περὶ πλείστου ποιοῦνται, καὶ τὰς μὲν τῶν ζώντων
οἰκήσεις καταλύσεις ὀνομάζουσιν, ὡς ὀλίγον
<pb id="v.1.p.89"/>
χρόνον ἐν ταύταις οἰκούντων ἡμῶν, τοὺς δὲ τῶν
 τετελευτηκότων τάφους ἀιδίους οἴκους προσαγορεύουσιν,
ὡς ἐν ᾅδου διατελούντων τὸν ἄπειρον αἰῶνα·
διόπερ τῶν μὲν κατὰ τὰς οἰκίας κατασκευῶν ἧττον
 φροντίζουσι, περὶ δὲ τὰς ταφὰς ὑπερβολὴν οὐκ ἀπολείπουσι
φιλοτιμίας.
</p>
</div3>
<div3 type="section" n="3">
<p>τὴν δὲ προειρημένην πόλιν 
ὀνομασθῆναί τινές φασιν ἀπὸ τῆς θυγατρὸς τοῦ
κτίσαντος αὐτὴν βασιλέως. ταύτης δὲ μυθολογοῦσιν
ἐρασθῆναι τὸν ποταμὸν Νεῖλον ὁμοιωθέντα ταύρῳ,
 καὶ γεννῆσαι τὸν ἐπʼ ἀρετῇ θαυμασθέντα παρὰ τοῖς
ἐγχωρίοις Αἴγυπτον, ἀφʼ οὗ καὶ τὴν σύμπασαν
χώραν τυχεῖν τῆς προσηγορίας.
</p>
</div3>
<div3 type="section" n="4">
<p>διαδεξάμενον γὰρ 
τοῦτον τὴν ἡγεμονίαν γενέσθαι βασιλέα φιλάνθρωπον
καὶ δίκαιον καὶ καθόλου σπουδαῖον ἐν πᾶσι·
 διὸ καὶ μεγάλης ἀποδοχῆς ἀξιούμενον ὑπὸ πάντων
διὰ τὴν εὔνοιαν τυχεῖν τῆς προειρημένης τιμῆς.
</p>
</div3>
<div3 type="section" n="5">
<p>μετὰ δὲ τὸν προειρημένον βασιλέα δώδεκα 
γενεαῖς ὕστερον διαδεξάμενος τὴν κατʼ Αἴγυπτον
ἡγεμονίαν Μοῖρις ἐν μὲν τῇ Μέμφει κατεσκεύασε
 τὰ βόρεια προπύλαια, τῇ μεγαλοπρεπείᾳ πολὺ τῶν
ἄλλων ὑπερέχοντα, ἐπάνω δὲ τῆς πόλεως ἀπὸ δέκα
σχοίνων λίμνην ὤρυξε τῇ μὲν εὐχρηστίᾳ θαυμαστήν,
τῷ δὲ μεγέθει τῶν ἔργων ἄπιστον·
</p>
</div3>
<div3 type="section" n="6">
<p>τὴν μὲν γὰρ 
περίμετρον αὐτῆς φασιν ὑπάρχειν σταδίων τρισχιλίων
 καὶ ἑξακοσίων, τὸ δὲ βάθος ἐν τοῖς πλείστοις
μέρεσιν ὀργυιῶν πεντήκοντα· ὥστε τίς οὐκ ἂν ἀναλογιζόμενος
τὸ μέγεθος τοῦ κατασκευάσματος εἰκότως
ζητήσαι πόσαι μυριάδες ἀνδρῶν ἐν πόσοις
<pb id="v.1.p.90"/>
</p>
</div3>
<div3 type="section" n="7">
<p> ἔτεσι τοῦτο συνετέλεσαν; τὴν δὲ χρείαν τὴν ἐκ ταύτης
καὶ κοινωφελίαν τοῖς τὴν Αἴγυπτον οἰκοῦσιν,
ἔτι δὲ τὴν τοῦ βασιλέως ἐπίνοιαν, οὐκ ἄν τις ἐπαινέσειε
τῆς ἀληθείας ἀξίως.
</p>
</div3>
</div2>
<div2 type="chapter" n="52">
<div3 type="section" n="1">
<p> ἐπειδὴ γὰρ ὁ μὲν Νεῖλος οὐχ ὡρισμένας ἐποιεῖτο
τὰς ἀναβάσεις, ἡ δὲ χώρα τὴν εὐκαρπίαν παρεσκεύαζεν
ἀπὸ τῆς ἐκείνου συμμετρίας, εἰς ὑποδοχὴν
τοῦ πλεονάζοντος ὕδατος ὤρυξε τὴν λίμνην, ὅπως
μήτε διὰ τὸ πλῆθος τῆς ῥύσεως ἐπικλύζων ἀκαίρως
τὴν χώραν ἕλη καὶ λίμνας κατασκευάζῃ, μήτʼ ἐλάττω
τοῦ συμφέροντος τὴν πλήρωσιν ποιούμενος τῇ λειψυδρίᾳ
τοὺς καρποὺς λυμαίνηται.
</p>
</div3>
<div3 type="section" n="2">
<p> καὶ διώρυχα
μὲν ἐκ τοῦ ποταμοῦ κατεσκεύασεν εἰς τὴν λίμνην
ὀγδοήκοντα μὲν σταδίων τὸ μῆκος, τρίπλεθρον δὲ
τὸ πλάτος· διὰ δὲ ταύτης ποτὲ μὲν δεχόμενος τὸν
ποταμόν, ποτὲ δʼ ἀποστρέφων, παρείχετο τοῖς γεωργοῖς
τὴν τῶν ὑδάτων εὐκαιρίαν, ἀνοιγομένου τοῦ
στόματος καὶ πάλιν κλειομένου φιλοτέχνως καὶ
πολυδαπάνως· οὐκ ἐλάττω γὰρ τῶν πεντήκοντα
ταλάντων δαπανᾶν ἦν ἀνάγκη τὸν ἀνοῖξαι βουλόμενον
ἢ κλεῖσαι τὸ προειρημένον κατασκεύασμα
</p>
</div3>
<div3 type="section" n="3">
<p> διαμεμένηκε δʼ ἡ λίμνη τὴν εὐχρηστίαν παρεχομένη
τοῖς κατʼ Αἴγυπτον ἕως τῶν καθʼ ἡμᾶς χρόνων,
καὶ τὴν προσηγορίαν ἀπὸ τοῦ κατασκευάσαντος ἔχει,
</p>
</div3>
<div3 type="section" n="4">
<p> καλουμένη μέχρι τοῦ νῦν Μοίριδος λίμνη. ὁ δʼ
οὖν βασιλεὺς ὀρύττων ταύτην κατέλιπεν ἐν μέσῃ
τόπον, ἐν ᾧ τάφον ᾠκοδόμησε καὶ δύο πυραμίδας,
τὴν μὲν ἑαυτοῦ, τὴν δὲ τῆς γυναικός, σταδιαίας τὸ
<pb id="v.1.p.91"/>

ὕψος, ἐφʼ ὧν ἐπέστησεν εἰκόνας λιθίνας καθημένας
ἐπὶ θρόνου, νομίζων διὰ τούτων τῶν ἔργων ἀθάνατον
ἑαυτοῦ καταλείψειν τὴν ἐπʼ ἀγαθῷ μνήμην.
</p>
</div3>
<div3 type="section" n="5">
<p>τὴν δʼ ἐκ τῆς λίμνης ἀπὸ τῶν ἰχθύων γινομένην 
 πρόσοδον ἔδωκε τῇ γυναικὶ πρὸς μύρα καὶ τὸν
ἄλλον καλλωπισμόν, φερούσης τῆς θήρας ἀργυρίου
τάλαντον ἑκάστης ἡμέρας·
</p>
</div3>
<div3 type="section" n="6">
<p>εἴκοσι γὰρ καὶ δύο γένη 
τῶν κατʼ αὐτήν φασιν ἰχθύων εἶναι, καὶ τοσοῦτον
αὐτῶν ἁλίσκεσθαι πλῆθος ὥστε τοὺς προσκαρτεροῦντας
 ταῖς ταριχείαις ὄντας παμπληθεῖς δυσχερῶς
περιγίνεσθαι τῶν ἔργων. περὶ μὲν οὖν Μοίριδος
τοσαῦθʼ ἱστοροῦσιν Αἰγύπτιοι.
</p>
</div3>
</div2>
<div2 type="chapter" n="53">
<div3 type="section" n="1">
<p>Σεσόωσιν δέ φασιν ὕστερον ἑπτὰ γενεαῖς βασιλέα
γενόμενον ἐπιφανεστάτας καὶ μεγίστας τῶν πρὸ
 αὐτοῦ πράξεις ἐπιτελέσασθαι. ἐπεὶ δὲ περὶ τούτου
τοῦ βασιλέως οὐ μόνον οἱ συγγραφεῖς οἱ παρὰ τοῖς
Ἕλλησι διαπεφωνήκασι πρὸς ἀλλήλους, ἀλλὰ καὶ
τῶν κατʼ Αἴγυπτον οἵ τε ἱερεῖς καὶ οἱ διὰ τῆς ᾠδῆς
αὐτὸν ἐγκωμιάζοντες οὐχ ὁμολογούμενα λέγουσιν,
 ἡμεῖς πειρασόμεθα τὰ πιθανώτατα καὶ τοῖς ὑπάρχουσιν
ἔτι κατὰ τὴν χώραν σημείοις τὰ μάλιστα
συμφωνοῦντα διελθεῖν.
</p>
</div3>
<div3 type="section" n="2">
<p>γεννηθέντος γὰρ τοῦ Σεσοώσιος 
ἐποίησεν ὁ πατὴρ αὐτοῦ μεγαλοπρεπές τι
καὶ βασιλικόν· τοὺς γὰρ κατὰ τὴν αὐτὴν ἡμέραν
 γεννηθέντας παῖδας ἐξ ὅλης τῆς Αἰγύπτου συναγαγὼν
καὶ τροφοὺς καὶ τοὺς ἐπιμελησομένους ἐπιστήσας
τὴν αὐτὴν ἀγωγὴν καὶ παιδείαν ὥρισε τοῖς
<pb id="v.1.p.92"/>
πᾶσιν, ὑπολαμβάνων τοὺς μάλιστα συντραφέντας
καὶ τῆς αὐτῆς παρρησίας κεκοινωνηκότας εὐνουστάτους
καὶ συναγωνιστὰς ἐν τοῖς πολέμοις ἀρίστους
ἔσεσθαι.
</p>
</div3>
<div3 type="section" n="3">
<p> πάντα δὲ δαψιλῶς χορηγήσας διεπόνησε
τοὺς παῖδας ἐν γυμνασίοις συνεχέσι καὶ πόνοις·
οὐδενὶ γὰρ αὐτῶν ἐξῆν προσενέγκασθαι τροφήν, εἰ
μὴ πρότερον δράμοι σταδίους ἑκατὸν καὶ ὀγδοήκοντα.
</p>
</div3>
<div3 type="section" n="4">
<p> διὸ καὶ πάντες ἀνδρωθέντες ὑπῆρξαν ἀθληταὶ μὲν
τοῖς σώμασιν εὔρωστοι, ἡγεμονικοὶ δὲ καὶ καρτερικοὶ
ταῖς ψυχαῖς διὰ τὴν τῶν ἀρίστων ἐπιτηδευμάτων
ἀγωγήν.
</p>
</div3>
<div3 type="section" n="5">
<p> τὸ μὲν οὖν πρῶτον ὁ Σεσόωσις ἀποσταλεὶς
ὑπὸ τοῦ πατρὸς μετὰ δυνάμεως εἰς τὴν Ἀραβίαν,
συστρατευομένων καὶ τῶν συντρόφων, περί τε τὰς
θήρας διεπονήθη καὶ ταῖς ἀνυδρίαις καὶ σπανοσιτίαις
ἐγκαρτερήσας κατεστρέψατο τὸ ἔθνος ἅπαν
τὸ τῶν Ἀράβων, ἀδούλωτον τὸν πρὸ τοῦ χρόνον
γεγονός·
</p>
</div3>
<div3 type="section" n="6">
<p> ἔπειτα εἰς τοὺς πρὸς τὴν ἑσπέραν τόπους
ἀποσταλεὶς τὴν πλείστην τῆς Λιβύης ὑπήκοον ἐποιήσατο,
</p>
</div3>
<div3 type="section" n="7">
<p> παντελῶς νέος ὢν τὴν ἡλικίαν. τοῦ δὲ πατρὸς
τελευτήσαντος διαδεξάμενος τὴν βασιλείαν καὶ ταῖς
προκατεργασθείσαις πράξεσι μετεωρισθείς, ἐπεβάλετο
τὴν οἰκουμένην κατακτήσασθαι.
</p>
</div3>
<div3 type="section" n="8">
<p> ἔνιοι δὲ λέγουσιν
αὐτὸν ὑπὸ τῆς ἰδίας θυγατρὸς Ἀθύρτιος παρακληθῆναι
πρὸς τὴν τῶν ὅλων δυναστείαν, ἣν οἱ μὲν
συνέσει πολὺ τῶν ἄλλων διαφέρουσάν φασι διδάξαι
τὸν πατέρα ῥᾳδίως <del>ἂν</del> ἐσομένην τὴν στρατείαν,
οἱ δὲ μαντικῇ χρωμένην καὶ τὸ μέλλον ἔσεσθαι
<pb id="v.1.p.93"/>

προγινώσκουσαν ἔκ τε τῆς θυτικῆς καὶ τῆς ἐγκοιμήσεως
τῆς ἐν τοῖς ἱεροῖς, ἔτι δὲ τῶν κατὰ τὸν
οὐρανὸν γινομένων σημείων.
</p>
</div3>
<div3 type="section" n="9">
<p>γεγράφασι δέ τινες 
καὶ διότι κατὰ τὴν γένεσιν τοῦ Σεσοώσιος ὁ πατὴρ
 αὐτοῦ καθʼ ὕπνον δόξαι τὸν Ἥφαιστον αὐτῷ λέγειν
ὅτι πάσης τῆς οἰκουμένης ὁ γεννηθεὶς παῖς κρατήσει.
</p>
</div3>
<div3 type="section" n="10">
<p>διὰ ταύτην οὖν τὴν αἰτίαν τὸν μὲν πατέρα τοὺς 
ἡλικιώτας τοῦ προειρημένου ἀθροῖσαι καὶ βασιλικῆς
ἀγωγῆς ἀξιῶσαι, προκατασκευαζόμενον εἰς τὴν τῶν
 ὅλων ἐπίθεσιν, αὐτὸν δʼ ἀνδρωθέντα καὶ τῇ τοῦ
θεοῦ προρρήσει πιστεύσαντα κατενεχθῆναι πρὸς τὴν εἰρημένην στρατείαν.</p>
</div3>
</div2>
<div2 type="chapter" n="54">
<div3 type="section" n="1">
<p>πρὸς δὲ ταύτην τὴν ἐπιβολὴν
πρῶτον μὲν τὴν πρὸς αὐτὸν εὔνοιαν κατεσκεύασε
πᾶσι τοῖς κατʼ Αἴγυπτον, ἡγούμενος δεῖν τοὺς μὲν
 συστρατεύοντας ἑτοίμως ὑπὲρ τῶν ἡγουμένων ἀποθνήσκειν,
τοὺς δʼ ἀπολειπομένους ἐπὶ τῶν πατρίδων
μηδὲν νεωτερίζειν, εἰ μέλλει τὴν προαίρεσιν ἐπὶ
τέλος ἄξειν.
</p>
</div3>
<div3 type="section" n="2">
<p>διὸ καὶ πάντας ἐκ τῶν ἐνδεχομένων 
εὐηργέτει, τοὺς μὲν χρημάτων δωρεαῖς ἐκθεραπεύων,
 τοὺς δὲ χώρας δόσει, τινὰς δὲ τιμωρίας ἀπολύσει,
πάντας δὲ ταῖς ὁμιλίαις καὶ τῇ τῶν τρόπων ἐπιεικείᾳ
προσήγετο· τῶν τε γὰρ βασιλικῶν ἐγκλημάτων
ἅπαντας ἀθῴους ἀφῆκε καὶ τοὺς πρὸς ἀργύριον
 συγκεκλειμένους ἀπέλυσε τοῦ χρέους, ὄντος πολλοῦ
 πλήθους <del>ἀνθρώπων</del> ἐν ταῖς φυλακαῖς.
</p>
</div3>
<div3 type="section" n="3">
<p>τὴν δὲ 
χώραν ἅπασαν εἰς ἓξ καὶ τριάκοντα μέρη διελών,
ἃ καλοῦσιν Αἰγύπτιοι νομούς, ἐπέστησεν ἅπασι
νομάρχας τοὺς ἐπιμελησομένους τῶν τε προσόδων
<pb id="v.1.p.94"/>
τῶν βασιλικῶν καὶ διοικήσοντας ἅπαντα τὰ κατὰ
τὰς ἰδίας μερίδας.
</p>
</div3>
<div3 type="section" n="4">
<p> ἐπελέξατο δὲ καὶ <del>τούτων</del> τῶν
ἀνδρῶν τοὺς ταῖς ῥώμαις διαφέροντας καὶ συνεστήσατο
στρατόπεδον ἄξιον τοῦ μεγέθους τῆς ἐπιβολῆς·
κατέγραψε γὰρ πεζῶν μὲν ἑξήκοντα μυριάδας,
ἱππεῖς δὲ δισμυρίους καὶ τετρακισχιλίους, ζεύγη δὲ
πολεμιστήρια δισμύρια καὶ ἑπτακισχίλια.
</p>
</div3>
<div3 type="section" n="5">
<p> ἐπὶ δὲ
τὰς κατὰ μέρος ἡγεμονίας τῶν στρατιωτῶν ἔταξε
τοὺς συντρόφους, ἐνηθληκότας μὲν ἤδη τοῖς πολέμοις,
ἀρετὴν δʼ ἐζηλωκότας ἐκ παίδων, εὔνοιαν δὲ
ἀδελφικὴν ἔχοντας πρός τε τὸν βασιλέα καὶ πρὸς
ἀλλήλους, ὄντας τὸν ἀριθμὸν πλείους τῶν χιλίων
καὶ ἑπτακοσίων.
</p>
</div3>
<div3 type="section" n="6">
<p> πᾶσι δὲ τοῖς προειρημένοις κατεκληρούχησε
τὴν ἀρίστην τὴς χώρας, ὅπως ἔχοντες
ἱκανὰς προσόδους καὶ μηδενὸς ἐνδεεῖς ὄντες ἀσκῶσι τὰ περὶ τοὺς πολέμους.</p>
</div3>
</div2>
<div2 type="chapter" n="55">
<div3 type="section" n="1">
<p> κατασκευάσας δὲ τὴν δύναμιν
ἐστράτευσεν ἐπὶ πρώτους Αἰθίοπας τοὺς πρὸς
τῇ μεσημβρίᾳ κατοικοῦντας, καὶ καταπολεμήσας
ἠνάγκασε τὸ ἔθνος φόρους τελεῖν ἔβενον καὶ χρυσὸν
καὶ τῶν ἐλεφάντων τοὺς ὀδόντας.
</p>
</div3>
<div3 type="section" n="2">
<p> ἔπειτʼ εἰς μὲν
τὴν Ἐρυθρὰν θάλατταν ἀπέστειλε στόλον νεῶν
τετρακοσίων, πρῶτος τῶν ἐγχωρίων μακρὰ σκάφη
ναυπηγησάμενος, καὶ τάς τε νήσους τὰς ἐν τοῖς τόποις
κατεκτήσατο καὶ τῆς ἠπείρου τὰ παρὰ θάλατταν
μέρη κατεστρέψατο μέχρι τῆς Ἰνδικῆς· αὐτὸς
δὲ μετὰ τῆς δυνάμεως πεζῇ τὴν πορείαν ποιησάμενος
<pb id="v.1.p.95"/>

κατεστρέψατο πᾶσαν τὴν Ἀσίαν.
</p>
</div3>
<div3 type="section" n="3">
<p>οὐ μόνον γὰρ 
τὴν ὕστερον ὑπʼ Ἀλεξάνδρου τοῦ Μακεδόνος κατακτηθεῖσαν
χώραν ἐπῆλθεν, ἀλλὰ καί τινα τῶν
ἐθνῶν ὧν ἐκεῖνος οὐ παρέβαλεν εἰς τὴν χώραν.
</p>
</div3>
<div3 type="section" n="4">
<p>καὶ 
 γὰρ τὸν Γάγγην ποταμὸν διέβη καὶ τὴν Ἰνδικὴν
ἐπῆλθε πᾶσαν ἕως ὠκεανοῦ καὶ τὰ τῶν Σκυθῶν
ἔθνη μέχρι Τανάιδος ποταμοῦ τοῦ διορίζοντος τὴν
Εὐρώπην ἀπὸ τῆς Ἀσίας· ὅτε δή φασι τῶν Αἰγυπτίων
τινὰς καταλειφθέντας περὶ τὴν Μαιῶτιν λίμνην
 συστήσασθαι τὸ τῶν Κόλχων ἔθνος.
</p>
</div3>
<div3 type="section" n="5">
<p>ὅτι δὲ τοῦτο 
τὸ γένος Αἰγυπτιακόν ἐστι σημεῖον εἶναι τὸ περιτέμνεσθαι
τοὺς ἀνθρώπους παραπλησίως τοῖς κατʼ
Αἴγυπτον, διαμένοντος τοῦ νομίμου παρὰ τοῖς ἀποίκοις,
 καθάπερ καὶ παρὰ τοῖς Ἰουδαίοις.
</p>
</div3>
<div3 type="section" n="6">
<p>ὁμοίως δὲ 
 καὶ τὴν λοιπὴν Ἀσίαν ἅπασαν ὑπήκοον ἐποιήσατο
καὶ τῶν Κυκλάδων νήσων τὰς πλείους. διαβὰς δʼ
εἰς τὴν Εὐρώπην καὶ διεξιὼν ἅπασαν τὴν Θρᾴκην
ἐκινδύνευσεν ἀποβαλεῖν τὴν δύναμιν διὰ σπάνιν
τροφῆς καὶ τόπων δυσχωρίας.
</p>
</div3>
<div3 type="section" n="7">
<p>διόπερ ὅρια τῆς 
 στρατείας ποιησάμενος ἐν τῇ Θρᾴκῃ, στήλας κατεσκεύασεν
ἐν πολλοῖς τόποις τῶν ὑπʼ αὐτοῦ κατακτηθέντων·
αὗται δὲ τὴν ἐπιγραφὴν εἶχον Αἰγυπτίοις
γράμμασι τοῖς ἱεροῖς λεγομένοις, “τήνδε τὴν
χώραν ὅπλοις κατεστρέψατο τοῖς ἑαυτοῦ βασιλεὺς
 βασιλέων καὶ δεσπότης δεσποτῶν Σεσόωσισ” .
</p>
</div3>
<div3 type="section" n="8">
<p>τὴν 
δὲ στήλην κατεσκεύασεν ἔχουσαν αἰδοῖον ἐν μὲν
τοῖς μαχίμοις ἔθνεσιν ἀνδρός, ἐν δὲ τοῖς ἀγεννέσι
καὶ δειλοῖς γυναικός, ἀπὸ τοῦ κυριωτέρου μέρους
<pb id="v.1.p.96"/>
τὴν διάθεσιν τῆς ἑκάστων ψυχῆς φανερωτάτην τοῖς
ἐπιγινομένοις ἔσεσθαι νομίζων.
</p>
</div3>
<div3 type="section" n="9">
<p> ἐν ἐνίοις δὲ τόποις
καὶ τὴν ἑαυτοῦ κατεσκεύασεν εἰκόνα λιθίνην, τόξα
καὶ λόγχην ἔχουσαν, τῷ μεγέθει τέτταρσι παλαισταῖς
μείζονα τῶν τεττάρων πηχῶν, ἡλίκος ὢν καὶ
αὐτὸς ἐτύγχανεν.
</p>
</div3>
<div3 type="section" n="10">
<p> ἐπιεικῶς δὲ προσενεχθεὶς ἅπασι
τοῖς ὑποτεταγμένοις καὶ συντελέσας τὴν στρατείαν
ἐν ἔτεσιν ἐννέα, τοῖς μὲν ἔθνεσι κατὰ δύναμιν προσέταξε
δωροφορεῖν κατʼ ἐνιαυτὸν εἰς Αἴγυπτον, αὐτὸς
δʼ ἀθροίσας αἰχμαλώτων τε καὶ τῶν ἄλλων λαφύρων
πλῆθος ἀνυπέρβλητον ἐπανῆλθεν εἰς τὴν πατρίδα,
μεγίστας πράξεις τῶν πρὸ αὐτοῦ κατειργασμένος.
</p>
</div3>
<div3 type="section" n="11">
<p> καὶ τὰ μὲν ἱερὰ πάντα τὰ κατʼ Αἴγυπτον
ἀναθήμασιν ἀξιολόγοις καὶ σκύλοις ἐκόσμησε, τῶν
δὲ στρατιωτῶν τοὺς ἀνδραγαθήσαντας δωρεαῖς κατὰ
τὴν ἀξίαν ἐτίμησε.
</p>
</div3>
<div3 type="section" n="12">
<p> καθόλου δὲ ἀπὸ ταύτης τῆς
στρατείας οὐ μόνον ἡ συνανδραγαθήσασα δύναμις
μεγάλην εὐπορίαν κτησαμένη τὴν ἐπάνοδον ἐποιήσατο
λαμπράν, ἀλλὰ καὶ τὴν Αἴγυπτον ἅπασαν
συνέβη παντοίας ὠφελείας ἐμπλησθῆναι.
</p>
</div3>
</div2>
<div2 type="chapter" n="56">
<div3 type="section" n="1">
<p> ὁ δὲ Σεσόωσις ἀποστήσας τὰ πλήθη ἀπὸ τῶν
πολεμικῶν ἔργων τοῖς μὲν συνανδραγαθήσασι συνεχώρησε
τὴν ῥᾳστώνην καὶ τὴν ἀπόλαυσιν τῶν κατακτηθέντων
ἀγαθῶν, αὐτὸς δὲ φιλόδοξος ὢν καὶ τῆς
εἰς τὸν αἰῶνα μνήμης ὀρεγόμενος κατεσκεύασεν
ἔργα μεγάλα καὶ θαυμαστὰ ταῖς ἐπινοίαις καὶ ταῖς
χορηγίαις, ἑαυτῷ μὲν ἀθάνατον περιποιοῦντα δόξαν,
τοῖς δʼ Αἰγυπτίοις τὴν εἰς ἅπαντα τὸν χρόνον ἀσφάλειαν
<pb id="v.1.p.97"/>

 μετὰ ῥᾳστώνης.
</p>
</div3>
<div3 type="section" n="2">
<p>πρῶτον μὲν γὰρ ἀπὸ θεῶν 
ἀρξάμενος ᾠκοδόμησεν ἐν πάσαις ταῖς κατʼ Αἴγυπτον
πόλεσιν ἱερὸν θεοῦ τοῦ μάλιστα παρʼ ἑκάστοις
τιμωμένου. πρὸς δὲ τὰς ἐργασίας τῶν μὲν Αἰγυπτίων
 οὐδένα παρέλαβε, διʼ αὐτῶν δὲ τῶν αἰχμαλώτων
ἅπαντα κατεσκεύασε· διόπερ ἐπὶ πᾶσι τοῖς
ἱεροῖς ἐπέγραψεν ὡς οὐδεὶς ἐγχώριος εἰς αὐτὰ μεμόχθηκε.
</p>
</div3>
<div3 type="section" n="3">
<p>λέγεται δὲ τῶν αἰχμαλώτων τοὺς ἐκ τῆς 
Βαβυλωνίας ἁλόντας ἀποστῆναι τοῦ βασιλέως, μὴ
 δυναμένους φέρειν τὰς ἐν τοῖς ἔργοις ταλαιπωρίας·
οὓς καταλαβομένους παρὰ τὸν ποταμὸν χωρίον καρτερὸν
διαπολεμεῖν τοῖς Αἰγυπτίοις καὶ τὴν σύνεγγυς
χώραν καταφθείρειν, τέλος δὲ δοθείσης ἀδείας αὐτοῖς
κατοικῆσαι τὸν τόπον, ὃν καὶ ἀπὸ τῆς πατρίδος
 Βαβυλῶνα προσαγορεῦσαι.
</p>
</div3>
<div3 type="section" n="4">
<p>δι᾽ αἰτίας δὲ παραπλησίους 
φασὶν ὠνομάσθαι καὶ τὴν Τροίαν τὴν ἔτι
<del>καὶ</del> νῦν οὖσαν παρὰ τὸν Νεῖλον· τὸν μὲν γὰρ
Μενέλαον ἐξ Ἰλίου πλέοντα μετὰ πολλῶν αἰχμαλώτων
παραβαλεῖν εἰς Αἴγυπτον, τοὺς δὲ Τρῶας
 ἀποστάντας αὐτοῦ καταλαβέσθαι τινὰ τόπον καὶ
διαπολεμῆσαι μέχρι ὅτου συγχωρηθείσης αὐτοῖς τῆς
ἀσφαλείας ἔκτισαν πόλιν, ἣν ὁμώνυμον αὐτοὺς
ποιῆσαι τῇ πατρίδι.
</p>
</div3>
<div3 type="section" n="5">
<p>οὐκ ἀγνοῶ δʼ ὅτι περὶ τῶν 
εἰρημένων πόλεων Κτησίας ὁ Κνίδιος διαφόρως
 ἱστόρησε, φήσας τῶν μετὰ Σεμιράμιδος παραβαλόντων
εἰς Αἴγυπτόν τινας ἐκτικέναι ταύτας, ἀπὸ τῶν
ἰδίων πατρίδων θεμένους τὴν προσηγορίαν.
</p>
</div3>
<div3 type="section" n="6">
<p>περὶ 
δὲ τούτων τὸ μὲν ἀληθὲς ἐκθέσθαι μετὰ ἀκριβείας
<pb id="v.1.p.98"/>
οὐ ῥᾴδιον, τὸ δʼ ἀναγραφῆς ἀξιῶσαι τὰ διαφωνούμενα
παρὰ τοῖς συγγραφεῦσιν ἀναγκαῖον, ὅπως
ἀκέραιος ἡ περὶ τῆς ἀληθείας κρίσις ἀπολείπηται.
τοῖς ἀναγινώσκουσιν.
</p>
</div3>
</div2>
<div2 type="chapter" n="57">
<div3 type="section" n="1">
<p> ὁ δʼ οὖν Σεσόωσις χώματα πολλὰ καὶ μεγάλα
κατασκευάσας τὰς πόλεις εἰς ταῦτα μετῴκισεν, ὅσαι
μὴ φυσικῶς τὸ ἔδαφος ἐτύγχανον ἐπηρμένον ἔχουσαι,
ὅπως κατὰ τὰς πληρώσεις τοῦ ποταμοῦ καταφυγὰς
ἔχωσιν ἀκινδύνους οἵ τε ἄνθρωποι καὶ τὰ
κτήνη.
</p>
</div3>
<div3 type="section" n="2">
<p> κατὰ πᾶσαν δὲ τὴν χώραν τὴν ἀπὸ Μέμφεως
ἐπὶ θάλατταν ὤρυξε πυκνὰς ἐκ τοῦ ποταμοῦ
διώρυχας, ἵνα τὰς μὲν συγκομιδὰς τῶν καρπῶν
ποιῶνται συντόμως καὶ ῥᾳδίως, ταῖς δὲ πρὸς ἀλλήλους
τῶν λαῶν ἐπιμιξίαις καὶ πᾶσι τοῖς τόποις
ὑπάρχῃ ῥᾳστώνη καὶ πάντων τῶν πρὸς ἀπόλαυσιν
πολλὴ δαψίλεια· τὸ δὲ μέγιστον, πρὸς τὰς τῶν πολεμίων
ἐφόδους ὀχυρὰν καὶ δυσέμβολον ἐποίησε
τὴν χώραν·
</p>
</div3>
<div3 type="section" n="3">
<p> τὸν γὰρ πρὸ τοῦ χρόνον ἡ κρατίστη
τῆς Αἰγύπτου πᾶσα σχεδὸν ἱππάσιμος οὖσα καὶ ταῖς
συνωρίσιν εὔβατος ἀπʼ ἐκείνου τοῦ χρόνου διὰ τὸ
πλῆθος τῶν ἐκ τοῦ ποταμοῦ διωρύχων δυσεφοδωτάτη
γέγονεν.
</p>
</div3>
<div3 type="section" n="4">
<p> ἐτείχισε δὲ καὶ τὴν πρὸς ἀνατολὰς
νεύουσαν πλευρὰν τῆς Αἰγύπτου πρὸς τὰς ἀπὸ τῆς
Συρίας καὶ τῆς Ἀραβίας ἐμβολὰς ἀπὸ Πηλουσίου
μέχρι Ἡλιουπόλεως διὰ τῆς ἐρήμου, τὸ μῆκος ἐπὶ
σταδίους χιλίους καὶ πεντακοσίους.
</p>
</div3>
<div3 type="section" n="5">
<p> ἐναυπηγήσατο
δὲ καὶ πλοῖον κέδρινον τὸ μὲν μῆκος πηχῶν διακοσίων
<pb id="v.1.p.99"/>

καὶ ὀγδοήκοντα, τὴν δʼ ἐπιφάνειαν ἔχον
τὴν μὲν ἔξωθεν ἐπίχρυσον, τὴν δʼ ἔνδοθεν κατηργυρωμένην·
καὶ τοῦτο μὲν ἀνέθηκε τῷ θεῷ τῷ
μάλιστα ἐν Θήβαις τιμωμένῳ, δύο τε λιθίνους ὀβελίσκους
 ἐκ τοῦ σκληροῦ λίθου πηχῶν τὸ ὕψος εἴκοσι
πρὸς τοῖς ἑκατόν, ἐφʼ ὧν ἐπέγραψε τό τε μέγεθος
τῆς δυνάμεως καὶ τὸ πλῆθος τῶν προσόδων καὶ
τὸν ἀριθμὸν τῶν καταπολεμηθέντων ἐθνῶν· ἐν
Μέμφει δʼ ἐν τῷ τοῦ Ἡφαίστου ἱερῷ μονολίθους
 εἰκόνας ἑαυτοῦ τε καὶ τῆς γυναικὸς τὸ ὕψος τριάκοντα
πηχῶν, τῶν δʼ υἱῶν εἴκοσι πηχῶν, διὰ σύμπτωμα
τοιόνδε.
</p>
</div3>
<div3 type="section" n="6">
<p>ἐκ τῆς μεγάλης στρατείας ἀνακάμψαντος 
εἰς Αἴγυπτον τοῦ Σεσοώσιος καὶ διατρίβοντος
περὶ τὸ Πηλούσιον, ἑστιῶν αὐτὸν ὁ ἀδελφὸς μετὰ
 τῆς γυναικὸς καὶ τῶν τέκνων ἐπιβουλὴν συνεστήσατο·
ἀναπαυσαμένων γὰρ αὐτῶν ἀπὸ τῆς μέθης,
ἔχων καλάμου ξηροῦ πλῆθος ἐκ χρόνου παρεσκευασμένον,
καὶ τοῦτο νυκτὸς τῇ σκηνῇ περιθείς, ἐνέπρησεν.
</p>
</div3>
<div3 type="section" n="7">
<p>ἄφνω δὲ τοῦ πυρὸς ἐκλάμψαντος οἱ μὲν 
 ἐπὶ τῆς θεραπείας τοῦ βασιλέως τεταγμένοι παρεβοήθουν
ἀγεννῶς ὡς ἂν οἰνωμένοι, ὁ δὲ Σεσόωσις
ἀμφοτέρας τὰς χεῖρας ἀνατείνας καὶ ὑπὲρ τῆς σωτηρίας
τῶν τε παίδων καὶ τῆς γυναικὸς τοῖς θεοῖς
εὐξάμενος διεξέπεσε διὰ τῆς φλογός.
</p>
</div3>
<div3 type="section" n="8">
<p>σωθεὶς δὲ 
 παραδόξως τοὺς ἄλλους θεοὺς ἐτίμησεν ἀναθήμασι,
καθότι προείρηται, πάντων δὲ μάλιστα τὸν
Ἥφαιστον, ὡς ὑπὸ τούτου τετευχὼς τῆς σωτηρίας.
<pb id="v.1.p.100"/>
</p>
</div3>
</div2>
<div2 type="chapter" n="58">
<div3 type="section" n="1">
<p> πολλῶν δὲ καὶ μεγάλων περὶ τὸν Σεσόωσιν
ὑπαρξάντων δοκεῖ μεγαλοπρεπέστατον αὐτῷ γεγονέναι
τὸ συντελούμενον ἐν ταῖς ἐξόδοις περὶ τοὺς
ἡγεμόνας.
</p>
</div3>
<div3 type="section" n="2">
<p> τῶν γὰρ καταπεπολεμημένων ἐθνῶν οἵ
τε τὰς συγκεχωρημένας βασιλείας ἔχοντες καὶ τῶν
ἄλλων οἱ τὰς μεγίστας ἡγεμονίας παρειληφότες
ἀπήντων εἰς Αἴγυπτον ἐν τακτοῖς χρόνοις φέροντες
δῶρα· οὓς ὁ βασιλεὺς ἐκδεχόμενος ἐν μὲν τοῖς ἄλλοις
ἐτίμα καὶ διαφερόντως προῆγεν, ὁπότε δὲ πρὸς
ἱερὸν ἢ πόλιν προσιέναι μέλλοι, τοὺς ἵππους ἀπὸ
τοῦ τεθρίππου λύων ὑπεζεύγνυεν ἀντὶ τούτων κατὰ
τέτταρας τούς τε βασιλεῖς καὶ τοὺς ἄλλους ἡγεμόνας,
ἐνδεικνύμενος, ὡς ᾤετο, πᾶσιν ὅτι τοὺς τῶν
ἄλλων κρατίστους καὶ διʼ ἀρετὴν ἐπιφανεστάτους
καταπολεμήσας εἰς ἅμιλλαν ἀρετῆς οὐκ ἔχει τὸν
δυνάμενον συγκριθῆναι.
</p>
</div3>
<div3 type="section" n="3">
<p> δοκεῖ δʼ οὗτος ὁ βασιλεὺς
πάντας τοὺς πώποτε γενομένους ἐν ἐξουσίαις ὑπερβεβηκέναι
ταῖς τε πολεμικαῖς πράξεσι καὶ τῷ μεγέθει
καὶ τῷ πλήθει τῶν τε ἀναθημάτων καὶ τῶν
ἔργων τῶν κατεσκευασμένων κατʼ Αἴγυπτον. ἔτη
δὲ τρία πρὸς τοῖς τριάκοντα βασιλεύσας ἐκ προαιρέσεως
ἐξέλιπε τὸν βίον, ὑπολιπόντων αὐτὸν τῶν
ὀμμάτων· καὶ τοῦτο πράξας οὐ μόνον παρὰ τοῖς
ἱερεῦσιν, ἀλλὰ καὶ παρὰ τοῖς ἄλλοις Αἰγυπτίοις
ἐθαυμάσθη, δόξας τῇ μεγαλοψυχίᾳ τῶν πεπραγμένων
ἀκόλουθον πεποιῆσθαι τὴν τοῦ βίου καταστροφήν.
</p>
</div3>
<div3 type="section" n="4">
<p> ἐπὶ τοσοῦτο δʼ ἴσχυσε καὶ διέτεινε τοῖς
χρόνοις ἠ δόξα τούτου τοῦ βασιλέως ὥστε τῆς
<pb id="v.1.p.101"/>

Αἰγύπτου πολλαῖς γενεαῖς ὕστερον πεσούσης ὑπὸ
τὴν ἐξουσίαν τῶν Περσῶν, καὶ Δαρείου τοῦ Ξέρξου
πατρὸς σπουδάσαντος ἐν Μέμφει τὴν ἰδίαν εἰκόνα
στῆσαι πρὸ τῆς Σεσοώσιος, ὁ μὲν ἀρχιερεὺς ἀντεῖπε
 λόγου προτεθέντος ἐν ἐκκλησίᾳ τῶν ἱερέων, ἀποφηνάμενος
ὡς οὔπω Δαρεῖος ὑπερβέβηκε τὰς Σεσοώσιος
πράξεις, ὁ δὲ βασιλεὺς οὐχ ὅπως ἠγανάκτησεν,
ἀλλὰ καὶ τοὐναντίον ἡσθεὶς ἐπὶ τῇ παρρησίᾳ σπουδάσειν
ἔφησεν ὅπως κατὰ μηδὲν ἐκείνου λειφθείη
 βιώσας τὸν ἴσον χρόνον, καὶ παρεκάλει συγκρίνειν
τὰς ἡλικιώτιδας πράξεις· τοῦτον γὰρ δικαιότατον
ἔλεγχον εἶναι τῆς ἀρετῆς.
</p>
</div3>
<div3 type="section" n="5">
<p>περὶ μὲν οὖν Σεσοώσιος 
ἀρκεσθησόμεθα τοῖς λόγοις τοῖς ῥηθεῖσιν.
</p>
</div3>
</div2>
<div2 type="chapter" n="59">
<div3 type="section" n="1">
<p> ὁ δʼ υἱὸς αὐτοῦ διαδεξάμενος τὴν βασιλείαν
 καὶ τὴν τοῦ πατρὸς προσηγορίαν ἑαυτῷ περιθέμενος
πρᾶξιν μὲν πολεμικὴν ἢ μνήμης ἀξίαν οὐδʼ ἡντινοῦν
συνετελέσατο, συμπτώματι δὲ περιέπεσεν ἰδιάζοντι.
</p>
</div3>
<div3 type="section" n="2">
<p>ἐστερήθη μὲν γὰρ τῆς ὁράσεως εἴτε διὰ τὴν 
πρὸς τὸν πατέρα τῆς φύσεως κοινωνίαν εἴθʼ, ὥς
 τινες μυθολογοῦσι, διὰ τὴν εἰς τὸν ποταμὸν ἀσέβειαν,
ἐν ᾧ χειμαζόμενός ποτε τὸ φερόμενον ῥεῦμα
κατηκόντισε· διὰ δὲ τὴν ἀτυχίαν ἀναγκασθεὶς καταφυγεῖν
ἐπὶ τὴν τῶν θεῶν βοήθειαν, ἐπὶ χρόνους
ἱκανοὺς πλείσταις θυσίαις καὶ τιμαῖς τὸ θεῖον ἐξιλασκόμενος
 λασκόμενος οὐδεμιᾶς ἐτύγχανε πολυωρίας·
</p>
</div3>
<div3 type="section" n="3">
<p>τῷ δεκάτῳ 
δʼ ἔτει μαντείας αὐτῷ γενομένης τιμῆσαί τε
<pb id="v.1.p.102"/>
τὸν θεὸν τὸν ἐν Ἡλιουπόλει καὶ γυναικὸς οὔρῳ
νίζεσθαι τὸ πρόσωπον ἥτις ἑτέρου πεῖραν ἀνδρὸς
οὐκ εἴληφε, τῶν μὲν γυναικῶν ἀπὸ τῆς ἰδίας ἀρξάμενος
καὶ πολλὰς ἐξετάσας οὐδεμίαν εὗρεν ἀδιάφθορον
πλὴν κηπουροῦ τινος, ἣν ὑγιὴς γενόμενος
ἔγημε· τὰς δʼ ἄλλας ζώσας ἐν κώμῃ τινὶ κατέκαυσεν,
ἣν Αἰγύπτιοι διὰ τὸ σύμπτωμα τοῦτο προσηγόρευσαν
ἱερὰν βῶλον·
</p>
</div3>
<div3 type="section" n="4">
<p> τῷ δʼ ἐν Ἡλιουπόλει θεῷ τὰς χάριτας
ἀπονέμων τῆς εὐεργεσίας κατὰ τὸν χρησμὸν ὀβελίσκους
ἀνέθηκε δύο μονολίθους, τὸ μὲν πλάτος
ὀκτώ, τὸ δὲ μῆκος πηχῶν ἑκατόν.
</p>
</div3>
</div2>
<div2 type="chapter" n="60">
<div3 type="section" n="1">
<p> μετὰ δὲ τοῦτον τὸν βασιλέα συχνοὶ τῶν διαδεξαμένων
τὴν ἀρχήν τινες οὐδὲν ἔπραξαν ἀναγραφῆς
ἄξιον. πολλαῖς δʼ ὕστερον γενεαῖς Ἄμασις
γενόμενος βασιλεὺς ἦρχε τῶν ὄχλων βιαιότερον·
πολλοὺς μὲν γὰρ παρὰ τὸ δίκαιον ἐτιμωρεῖτο,
συχνοὺς δὲ τῶν οὐσιῶν ἐστέρισκε, πᾶσι δʼ ὑπεροπτικῶς
καὶ κατὰ πᾶν ὑπερηφάνως προσεφέρετο.
</p>
</div3>
<div3 type="section" n="2">
<p> μέχρι μὲν οὖν τινος οἱ πάσχοντες ἐκαρτέρουν, οὐ
δυνάμενοι κατʼ οὐδένα τρόπον ἀμύνασθαι τοὺς πλέον
ἰσχύοντας· ἐπεὶ δʼ Ἀκτισάνης ὁ τῶν Αἰθιόπων βασιλεὺς
ἐστράτευσεν ἐπʼ αὐτόν, τότε τοῦ μίσους καιρὸν
λαβόντος ἀπέστησαν οἱ πλεῖστοι.
</p>
</div3>
<div3 type="section" n="3">
<p> διόπερ ῥᾳδίως
αὐτοῦ χειρωθέντος ἡ μὲν Αἴγυπτος ἔπεσεν ὑπὸ τὴν
τῶν Αἰθιόπων βασιλείαν, ὁ δʼ Ἀκτισάνης ἀνθρωπίνως
ἐνέγκας τὴν εὐτυχίαν ἐπιεικῶς προσεφέρετο
τοῖς ὑποτεταγμένοις·
</p>
</div3>
<div3 type="section" n="4">
<p> ὅτε δὴ καὶ συνετέλεσεν ἴδιόν
<pb id="v.1.p.103"/>

 τι περὶ τοὺς λῃστάς, οὔτε θανατώσας τοὺς ἐνόχους
οὔτε ὁλοσχερῶς ἀφεὶς ἀτιμωρήτους·
</p>
</div3>
<div3 type="section" n="5">
<p>συναγαγὼν γὰρ 
ἐξ ἁπάσης τῆς χώρας τοὺς ἐν ἐγκλήμασιν ὄντας
κακουργίας, καὶ τὴν διάγνωσιν αὐτῶν δικαιοτάτην
 ποιησάμενος, ἤθροισεν ἅπαντας τοὺς καταδεδικασμένους,
ἀποτεμὼν δʼ αὐτῶν τοὺς μυκτῆρας κατῴκισεν
ἐν τοῖς ἐσχάτοις τῆς ἐρήμου <del>χώρας</del>, κτίσας
πόλιν τὴν ἀπὸ τοῦ συμπτώματος τῶν οἰκητόρων
Ῥινοκόλουρα προσαγορευθεῖσαν.
</p>
</div3>
<div3 type="section" n="6">
<p>αὕτη δὲ κειμένη 
 πρὸς τοῖς μεθορίοις τῆς Αἰγύπτου καὶ Συρίας οὐ
μακρὰν τοῦ παρήκοντος αἰγιαλοῦ πάντων σχεδὸν
τῶν πρὸς ἀνθρωπίνην δίαιταν ἀνηκόντων ἐστέρηται·
</p>
</div3>
<div3 type="section" n="7">
<p>περιέχει μὲν γὰρ αὐτὴν χώρα πλήρης ἁλμυρίδος 
ἐντὸς δὲ τοῦ τείχους ὀλίγον ἐστὶν ὕδωρ ἐν
 φρέασι, καὶ τοῦτο διεφθαρμένον καὶ παντελῶς τῇ
γεύσει πικρόν.
</p>
</div3>
<div3 type="section" n="8">
<p>κατῴκισε δʼ αὐτοὺς εἰς ταύτην τὴν 
χώραν, ὅπως μήτε τοὺς ἐξ ἀρχῆς ἐπιτηδευθέντας
βίους διατηροῦντες λυμαίνωνται τοὺς μηδὲν ἀδικοῦντας,
μήτε κατὰ τὰς πρὸς τοὺς ἄλλους ἐπιμιξίας
 ἀγνοούμενοι λανθάνωσιν.
</p>
</div3>
<div3 type="section" n="9">
<p>ἀλλʼ ὅμως ἐκριφέντες εἰς 
χώραν ἔρημον καὶ πάντων σχεδὸν τῶν χρησίμων
ἄπορον ἐπενόησαν βίον οἰκεῖον τῆς περὶ αὐτοὺς
ἐνδείας, ἀναγκαζούσης τῆς φύσεως πρὸς τὴν ἀπορίαν
πάντα μηχανᾶσθαι.
</p>
</div3>
<div3 type="section" n="10">
<p>καλάμην γὰρ κείροντες ἐκ τῆς 
 ὁμόρου χώρας, καὶ ταύτην σχίζοντες, λίνα παραμήκη
κατεσκεύαζον, ταῦτα δὲ παρὰ τὸν αἰγιαλὸν
ἐπὶ πολλοὺς σταδίους ἱστάντες τὰς θήρας τῶν ὀρτύγων
ἐποιοῦντο· φέρονται γὰρ οὗτοι κατʼ ἀγέλας
<pb id="v.1.p.104"/>
μείζονας ἐκ τοῦ πελάγους· οὓς θηρεύοντες ἤθροιζον
πλῆθος ἱκανὸν εἰς διατροφὴν ἑαυτοῖς.
</p>
</div3>
</div2>
<div2 type="chapter" n="61">
<div3 type="section" n="1">
<p> τοῦ δὲ βασιλέως τούτου τελευτήσαντος ἀνεκτήσαντο
τὴν ἀρχὴν Αἰγύπτιοι, καὶ κατέστησαν ἐγχώριον
βασιλέα Μένδην, ὅν τινες Μάρρον προσονομάζουσιν.
</p>
</div3>
<div3 type="section" n="2">
<p> οὗτος δὲ πολεμικὴν μὲν πρᾶξιν οὐδʼ ἡντινοῦν
ἐπετελέσατο, τάφον δʼ αὑτῷ κατεσκεύασε τὸν
ὀνομαζόμενον λαβύρινθον, οὐχ οὕτω κατὰ τὸ μέγεθος
τῶν ἔργων θαυμαστὸν ὡς πρὸς τὴν φιλοτεχνίαν
δυσμίμητον· ὁ γὰρ εἰσελθὼν εἰς αὐτὸν οὐ δύναται
ῥᾳδίως τὴν ἔξοδον εὑρεῖν, ἐὰν μὴ τύχῃ τινὸς ὁδηγοῦ
παντελῶς ἐμπείρου.
</p>
</div3>
<div3 type="section" n="3">
<p> φασὶ δέ τινες καὶ τὸν
Δαίδαλον εἰς Αἴγυπτον παραβαλόντα καὶ θαυμάσαντα
τὴν ἐν τοῖς ἔργοις τέχνην κατασκευάσαι τῷ
βασιλεύοντι τῆς Κρήτης Μίνῳ λαβύρινθον ὅμοιον
τῷ κατʼ Αἴγυπτον, ἐν ᾧ γενέσθαι μυθολογοῦσι τὸν
λεγόμενον Μινώταυρον.
</p>
</div3>
<div3 type="section" n="4">
<p> ἀλλʼ ὁ μὲν κατὰ τὴν Κρήτην
ἠφανίσθη τελέως, εἴτε δυνάστου τινὸς κατασκάψαντος
εἴτε τοῦ χρόνου τοὖργον λυμηναμένου·
ὁ δὲ κατʼ Αἴγυπτον ἀκέραιον τὴν ὅλην κατασκευὴν
τετήρηκε μέχρι τοῦ καθʼ ἡμᾶς βίου.
</p>
</div3>
</div2>
<div2 type="chapter" n="62">
<div3 type="section" n="1">
<p> μετὰ δὲ τὴν τοῦ βασιλέως τούτου τελευτὴν
ἐπὶ γενεὰς πέντε γενομένης ἀναρχίας τῶν ἀδόξων
τις ᾑρέθη βασιλεύς, ὃν Αἰγύπτιοι μὲν ὀνομάζουσι
Κέτηνα, παρὰ δὲ τοῖς Ἕλλησιν εἶναι δοκεῖ Πρωνεὺς
ὁ κατὰ τὸν Ἰλιακὸν γεγονὼς πόλεμον.
</p>
</div3>
<div3 type="section" n="2">
<p> τούτου δὲ
παραδεδομένου τῶν τε πνευμάτων ἔχειν ἐμπειρίαν
καὶ τὴν μορφὴν μεταβάλλειν ὁτὲ μὲν εἰς ζῴων τύπους,
<pb id="v.1.p.105"/>

ὁτὲ δὲ εἰς δένδρον ἢ πῦρ ἤ τι τῶν ἄλλων,
ὁμολογούμενα τούτοις συμβαίνει καὶ τοὺς ἱερεῖς
λέγειν περὶ αὐτοῦ.
</p>
</div3>
<div3 type="section" n="3">
<p>ἐκ μὲν γὰρ τῆς μετὰ τῶν ἀστρολόγων 
συμβιώσεως, ἣν ἐποιεῖτο συνεχῶς, ἐμπειρίαν
 ἐσχηκέναι τὸν βασιλέα τῶν τοιούτων, ἐκ δὲ τοῦ νομίμου
τοῦ παραδεδομένου τοῖς βασιλεῦσι τὸ περὶ
τὰς μεταβολὰς τῆς ἰδέας μυθολογηθῆναι παρὰ τοῖς
Ἕλλησιν.
</p>
</div3>
<div3 type="section" n="4">
<p>ἐν ἔθει γὰρ εἶναι τοῖς κατʼ Αἴγυπτον 
δυνάσταις περιτίθεσθαι περὶ τὴν κεφαλὴν λεόντων
 καὶ ταύρων καὶ δρακόντων προτομάς, σημεῖα τῆς
ἀρχῆς· καὶ ποτὲ μὲν δένδρα, ποτὲ δὲ πῦρ, ἔστι δʼ
ὅτε καὶ θυμιαμάτων εὐωδῶν ἔχειν ἐπὶ τῆς κεφαλῆς
οὐκ ὀλίγα, καὶ διὰ τούτων ἅμα μὲν ἑαυτοὺς εἰς
εὐπρέπειαν κοσμεῖν, ἅμα δὲ τοὺς ἄλλους εἰς κατάπληξιν
 ἄγειν καὶ δεισιδαίμονα διάθεσιν.
</p>
</div3>
<div3 type="section" n="5">
<p>μετὰ δὲ τὴν Πρωτέως τελευτὴν διαδεξάμενος 
τὴν βασιλείαν ὁ υἱὸς Ῥέμφις διετέλεσε πάντα τὸν
 τοῦ ζῆν χρόνον ἐπιμελόμενος τῶν προσόδων καὶ
σωρεύων πανταχόθεν τὸν πλοῦτον, διὰ δὲ μικροψυχίαν
 καὶ φιλαργυρίαν ἤθους οὔτε εἰς ἀναθήματα
θεῶν οὔτʼ εἰς εὐεργεσίαν ἀνθρώπων οὐδὲν ἀνήλωσε.
</p>
</div3>
<div3 type="section" n="6">
<p>διὸ καὶ γενόμενος οὐ βασιλεὺς ἀλλʼ οἰκονόμος ἀγαθὸς 
ἀντὶ τῆς ἐπʼ ἀρετῇ δόξης ἀπέλιπε πλεῖστα χρήματα
τῶν πρὸ αὐτοῦ βασιλευσάντων· ἀργύρου γὰρ
 καὶ χρυσοῦ παραδέδοται συναγαγεῖν αὐτὸν εἰς τετταράκοντα
μυριάδας ταλάντων.
</p>
</div3>
</div2>
<div2 type="chapter" n="63">
<div3 type="section" n="1">
<p>τούτου δὲ τελευτήσαντος ἐπὶ γενεὰς ἑπτὰ διεδέξαντο
τὴν ἀρχὴν βασιλεῖς ἀργοὶ παντελῶς καὶ
<pb id="v.1.p.106"/>
πρὸς ἄνεσιν καὶ τρυφὴν ἅπαντα πράττοντες. διόπερ
ἐν ταῖς ἱεραῖς ἀναγραφαῖς οὐδὲν αὐτῶν ἔργον
πολυτελὲς οὐδὲ πρᾶξις ἱστορίας ἀξία παραδέδοται
πλὴν ἑνὸς Νειλέως, ἀφʼ οὗ συμβαίνει τὸν ποταμὸν
ὀνομασθῆναι Νεῖλον, τὸ πρὸ τοῦ καλούμενον Αἴγυπτον·
οὗτος δὲ πλείστας εὐκαίρους διώρυχας κατασκευάσας
καὶ πολλὰ περὶ τὴν εὐχρηστίαν τοῦ Νείλου
φιλοτιμηθεὶς αἴτιος κατέστη τῷ ποταμῷ ταύτης τῆς προσηγορίας.
</p>
</div3>
<div3 type="section" n="2">
<p> ὄγδοος δὲ βασιλεὺς γενόμενος Χέμμις ὁ Μεμφίτης
ἦρξε μὲν ἔτη πεντήκοντα, κατεσκεύασε δὲ τὴν
μεγίστην τῶν τριῶν πυραμίδων τῶν ἐν τοῖς ἑπτὰ
τοῖς ἐπιφανεστάτοις ἔργοις ἀριθμουμένων.
</p>
</div3>
<div3 type="section" n="3">
<p> αὗται
δὲ κείμεναι κατὰ τὴν Λιβύην τῆς Μέμφεως ἀπέχουσι
σταδίους ἑκατὸν καὶ εἴκοσι, τοῦ δὲ Νείλου πέντε
πρὸς τοῖς τετταράκοντα, τῷ δὲ μεγέθει τῶν ἔργων
καὶ τῇ κατὰ τὴν χειρουργίαν τέχνῃ θαυμαστήν τινα
κατάπληξιν παρέχονται τοῖς θεωμένοις.
</p>
</div3>
<div3 type="section" n="4">
<p> ἡ μὲν γὰρ
μεγίστη τετράπλευρος οὖσα τῷ σχήματι τὴν ἐπὶ τῆς
βάσεως πλευρὰν ἑκάστην ἔχει πλέθρων ἑπτά, τὸ δʼ
ὕψος πλέον τῶν ἓξ πλέθρων· συναγωγὴν δʼ ἐκ τοῦ
κατʼ ὀλίγον λαμβάνουσα μέχρι τῆς κορυφῆς ἑκάστην
πλευρὰν ποιεῖ πηχῶν ἕξ.
</p>
</div3>
<div3 type="section" n="5">
<p> πᾶσα δὲ στερεοῦ λίθου
κατεσκεύασται, τὴν μὲν ἐργασίαν ἔχοντος δυσχερῆ,
τὴν δὲ διαμονὴν αἰώνιον· οὐκ ἐλαττόνων γὰρ ἢ
χιλίων ἐτῶν, ὥς φασι, διεληλυθότων εἰς τὸν καθʼ
<pb id="v.1.p.107"/>

ἡμᾶς βίον, ὡς δὲ ἔνιοι γράφουσι, πλειόνων ἢ τρισχιλίων
καὶ τετρακοσίων, διαμένουσι μέχρι τοῦ νῦν
οἱ λίθοι τὴν ἐξ ἀρχῆς σύνθεσιν καὶ τὴν ὅλην κατασκευὴν
ἄσηπτον διαφυλάττοντες.
</p>
</div3>
<div3 type="section" n="6">
<p>λέγεται δὲ τὸν 
 μὲν λίθον ἐκ τῆς Ἀραβίας ἀπὸ πολλοῦ διαστήματος
 κομισθῆναι, τὴν δὲ κατασκευὴν διὰ χωμάτων γενέσθαι,
μήπω τῶν μηχανῶν εὑρημένων κατʼ ἐκείνους
τοὺς χρόνους·
</p>
</div3>
<div3 type="section" n="7">
<p>καὶ %5τὸ θαυμασιώτατον, τηλικούτων 
ἔργων κατεσκευασμένων καὶ τοῦ περιέχοντος τόπου
 παντὸς ἁμμώδους ὄντος οὐδὲν ἴχνος οὔτε τοῦ χώματος
οὔτε τῆς τῶν λίθων ξεστουργίας ἀπολείπεσθαι,
ὥστε δοκεῖν μὴ κατʼ ὀλίγον ὑπʼ ἀνθρώπων ἐργασίας,
ἀλλὰ συλλήβδην ὥσπερ %5ὑπὸ θεοῦ τινος τὸ
κατασκεύασμα τεθῆναι πᾶν εἰς τὴν περιέχουσαν
 ἅμμον.
</p>
</div3>
<div3 type="section" n="8">
<p>ἐπιχειροῦσι δέ τινες τῶν Αἰγυπτίων τερατολογεῖν 
ὑπὲρ τούτων, λέγοντες ὡς ἐξ ἁλῶν%5 καὶ
νίτρου τῶν χωμάτων γεγονότων ἐπαφεθεὶς ὁ ποταμὸς
ἔτηξεν αὐτὰ καὶ παντελῶς ἠφάνισεν ἄνευ τῆς
χειροποιήτου πραγματείας.
</p>
</div3>
<div3 type="section" n="9">
<p>οὐ μὴν καὶ τἀληθὲς 
 οὕτως ἔχει, διὰ δὲ τῆς πολυχειρίας τῆς τὰ χώματα
βαλούσης πάλιν τὸ πᾶν ἔργον εἰς τὴν προϋπάρχουσαν
ἀποκατεστάθη τάξιν· τριάκοντα μὲν γὰρ καὶ
ἓξ μυριάδες ἀνδρῶν, ὥς φασι, ταῖς τῶν ἔργων λειτουργίαις
προσήδρευσαν, τὸ δὲ πᾶν κατασκεύασμα
 τέλος ἔσχε μόγις ἐτῶν εἴκοσι διελθόντων
</p>
</div3>
</div2>
<div2 type="chapter" n="64">
<div3 type="section" n="1">
<p>τελευτήσαντος δὲ τοῦ βασιλέως τούτου διεδέξατο
τὴν ἀρχὴν ὁ ἀδελφὸς Κεφρὴν καὶ ἦρξεν ἔτη
ἓξ πρὸς τοῖς πεντήκοντα· ἔνιοι δέ φασιν οὐκ ἀδελφόν,
<pb id="v.1.p.108"/>
ἀλλʼ υἱὸν παραλαβεῖν τὴν ἀρχήν, ὀνομαζόμενον
Χαβρύην.
</p>
</div3>
<div3 type="section" n="2">
<p> συμφωνεῖται δὲ παρὰ πᾶσιν ὅτι ζηλώσας
ὁ διαδεξάμενος τὴν τοῦ προβασιλεύσαντος
προαίρεσιν κατεσκεύασε τὴν δευτέραν πυραμίδα, τῇ
μὲν κατὰ τὴν χειρουργίαν τέχνῃ παραπλησίαν τῇ
προειρημένῃ, τῷ δὲ μεγέθει πολὺ λειπομένην, ὡς
ἂν τῆς ἐν τῇ βάσει πλευρᾶς ἑκάστης οὔσης σταδιαίας,
</p>
</div3>
<div3 type="section" n="3">
<p> ἐπιγέγραπται δʼ ἐπὶ τῆς μείζονος τὸ πλῆθος
τῶν ἀναλωθέντων χρημάτων, ὡς εἰς λάχανα καὶ
συρμαίαν τοῖς ἐργάταις μηνύεται διὰ τῆς γραφῆς.
τάλαντα δεδαπανῆσθαι πλείω τῶν χιλίων καὶ ἑξακοσίων.
</p>
</div3>
<div3 type="section" n="4">
<p> ἡ δʼ ἐλάττων ἀνεπίγραφος μέν ἐστιν, ἀνάβασιν
δʼ ἔχει διὰ μιᾶς τῶν πλευρῶν ἐγκεκολαμμένην.
τῶν δὲ βασιλέων τῶν κατασκευασάντων αὐτὰς
ἑαυτοῖς τάφους συνέβη μηδέτερον αὐτῶν ταῖς
πυραμίσιν ἐνταφῆναι·
</p>
</div3>
<div3 type="section" n="5">
<p> τὰ γὰρ πλήθη διά τε ταλαιπωρίαν
τὴν ἐν τοῖς ἔργοις καὶ διὰ τὸ τούτους τοὺς
βασιλεῖς ὠμὰ καὶ βίαια πολλὰ πρᾶξαι διʼ ὀργῆς
εἶχε τοὺς αἰτίους, καὶ τὰ σώματα ἠπείλει διασπάσειν
καὶ μεθʼ ὕβρεως ἐκρίψειν ἐκ τῶν τάφων·
</p>
</div3>
<div3 type="section" n="6">
<p> διὸ
καὶ τελευτῶν ἑκάτερος ἐνετείλατο τοῖς προσήκουσιν
ἐν ἀσήμῳ τόπῳ καὶ λάθρᾳ θάψαι τὸ σῶμα.
μετὰ δὲ τούτους ἐγένετο βασιλεὺς Μυκερῖνος,
ὅν τινες Μεγχερῖνον ὀνομάζουσιν, υἱὸς ὢν τοῦ ποιήσαντος
τὴν προτέραν πυραμίδα.
</p>
</div3>
<div3 type="section" n="7">
<p> οὗτος δʼ ἐπιβαλόμενος
τρίτην κατασκευάζειν, πρότερον ἐτελεύτησε
<pb id="v.1.p.109"/>

πρὶν ἢ τὸ πᾶν ἔργον λαβεῖν συντέλειαν. τῆς μὲν
γὰρ βάσεως ἑκάστην πλευρὰν ὑπεστήσατο πλέθρων
τριῶν, τοὺς δὲ τοίχους ἐπὶ μὲν πεντεκαίδεκα δόμους
κατεσκεύασεν ἐκ μέλανος λίθου τῷ Θηβαϊκῷ
 παραπλησίου, τὸ δὲ λοιπὸν ἀνεπλήρωσεν ἐκ λίθων
ὁμοίων ταῖς ἄλλαις πυραμίσιν.
</p>
</div3>
<div3 type="section" n="8">
<p>τῷ δὲ μεγέθει λειπόμενον 
τοῦτο τὸ ἔργον τῶν προειρημένων τῇ κατὰ
τὴν χειρουργίαν τέχνῃ πολὺ διαλλάττει καὶ τῇ τοῦ
λίθου πολυτελείᾳ· ἐπιγέγραπται δὲ κατὰ τὴν βόρειον
αὐτῆς πλευρὰν ὁ κατασκευάσας αὐτὴν Μυκερῖνος.
</p>
</div3>
<div3 type="section" n="9">
<p>τοῦτον δέ φασι μισήσαντα τὴν τῶν προβασιλευσάντων 
ὠμότητα ζηλῶσαι βίον ἐπιεικῆ καὶ
πρὸς τοὺς ἀρχομένους εὐεργετικόν, καὶ ποιεῖν αὐτὸν
συνεχῶς ἄλλα τε πλείω διʼ ὧν ἦν μάλιστα ἐκκαλέσασθαι
 τὴν τοῦ πλήθους πρὸς αὐτὸν εὔνοιαν,
καὶ κατὰ τοὺς χρηματισμοὺς ἀναλίσκειν χρημάτων
πλῆθος, διδόντα δωρεὰς τῶν ἐπιεικῶν τοῖς δοκοῦσιν
ἐν ταῖς κρίσεσι μὴ κατὰ τρόπον ἀπαλλάττειν.
</p>
</div3>
<div3 type="section" n="10">
<p>εἰσὶ δὲ καὶ ἄλλαι τρεῖς πυραμίδες, ὧν ἑκάστη 
 μὲν πλευρὰ πλεθριαία ὑπάρχει, τὸ δʼ ὅλον ἔργον
παραπλήσιον τῇ κατασκευῇ ταῖς ἄλλαις πλὴν τοῦ
μεγέθους· ταύτας δέ φασι τοὺς προειρημένους τρεῖς
βασιλεῖς ταῖς ἰδίαις κατασκευάσαι γυναιξίν.
</p>
</div3>
<div3 type="section" n="11">
<p>ὁμολογεῖται 
δὲ ταῦτα τὰ ἔργα πολὺ προέχειν τῶν κατʼ
 Αἴγυπτον οὐ μόνον τῷ βάρει τῶν κατασκευασμάτων
καὶ ταῖς δαπάναις, ἀλλὰ καὶ τῇ φιλοτεχνίᾳ τῶν ἐργασαμένων.
<pb id="v.1.p.110"/>
</p>
</div3>
<div3 type="section" n="12">
<p> καί φασι δεῖν θαυμάζειν μᾶλλον τοὺς
ἀρχιτέκτονας τῶν ἔργων ἢ τοὺς βασιλεῖς τοὺς παρασχομένους
τὰς εἰς ταῦτα χορηγίας· τοὺς μὲν γὰρ
ταῖς ἰδίαις ψυχαῖς καὶ ταῖς φιλοτιμίαις, τοὺς δὲ τῷ
κληρονομηθέντι πλούτῳ καὶ ταῖς ἀλλοτρίαις κακουχίαις
ἐπὶ τέλος ἀγαγεῖν τὴν προαίρεσιν.
</p>
</div3>
<div3 type="section" n="13">
<p> περὶ δὲ
τῶν πυραμίδων οὐδὲν ὅλως οὔτε παρὰ τοῖς ἐγχωρίοις
οὔτε παρὰ τοῖς συγγραφεῦσι συμφωνεῖται· οἱ
μὲν γὰρ τοὺς προειρημένους βασιλεῖς κατασκευάσαι
φασὶν αὐτάς, οἱ δὲ ἑτέρους τινάς· οἷον τὴν μὲν
μεγίστην ποιῆσαι λέγουσιν Ἀρμαῖον, τὴν δὲ δευτέραν
Ἄμωσιν, τὴν δὲ τρίτην Ἰναρῶν.
</p>
</div3>
<div3 type="section" n="14">
<p> ταύτην δʼ
ἔνιοι λέγουσι Ῥοδώπιδος τάφον εἶναι τῆς ἑταίρας,
ἧς φασι τῶν νομαρχῶν τινας ἐραστὰς γενομένους
διὰ φιλοστοργίαν ἐπιτελέσαι κοινῇ τὸ κατασκεύασμα.
</p>
</div3>
</div2>
<div2 type="chapter" n="65">
<div3 type="section" n="1">
<p> μετὰ δὲ τοὺς προειρημένους βασιλεῖς διεδέξατο
τὴν ἀρχὴν Βόκχορις, τῷ μὲν σώματι παντελῶς εὐκαταφρόνητος,
ἀγχινοίᾳ δὲ πολὺ διαφέρων τῶν προβασιλευσάντων.
</p>
</div3>
<div3 type="section" n="2">
<p> πολλοῖς δʼ ὕστερον χρόνοις ἐβασίλευσε
τῆς Αἰγύπτου Σαβάκων, τὸ μὲν γένος ὢν
Αἰθίοψ, εὐσεβείᾳ δὲ καὶ χρηστότητι πολὺ διαφέρων
τῶν πρὸ αὐτοῦ.
</p>
</div3>
<div3 type="section" n="3">
<p> τῆς μὲν οὖν ἐπιεικείας αὐτοῦ λάβοι
τις ἂν τεκμήριον τὸ τῶν νομίμων προστίμων
ἆραι τὸ μέγιστον, λέγω δὲ τὴν τοῦ ζῆν στέρησιν·
</p>
</div3>
<div3 type="section" n="4">
<p> ἀντὶ γὰρ τοῦ θανάτου τοὺς καταδικασθέντας ἠνάγκαζε
<pb id="v.1.p.111"/>
λειτουργεῖν ταῖς πόλεσι δεδεμένους, καὶ διὰ
τούτων πολλὰ μὲν χώματα κατεσκεύαζεν, οὐκ ὀλίγας
δὲ διώρυχας ὤρυττεν εὐκαίρους· ὑπελάμβανε
γὰρ τοῖς μὲν κολαζομένοις τὸ τῆς τιμωρίας ἀπότομον
 ἠλαττωκέναι, ταῖς δὲ πόλεσιν ἀντὶ προστίμων
ἀνωφελῶν μεγάλην εὐχρηστίαν περιπεποιηκέναι.
</p>
</div3>
<div3 type="section" n="5">
<p>τὴν 
δὲ τῆς εὐσεβείας ὑπερβολὴν συλλογίσαιτʼ ἄν τις ἐκ
τῆς κατὰ τὸν ὄνειρον φαντασίας καὶ τῆς κατὰ τὴν
ἀρχὴν ἀποθέσεως.
</p>
</div3>
<div3 type="section" n="6">
<p>ἔδοξε μὲν γὰρ κατὰ τὸν ὕπνον 
 λέγειν αὐτῷ τὸν ἐν Θήβαις θεὸν ὅτι βασιλεύειν οὐ
δυνήσεται τῆς Αἰγύπτου μακαρίως οὐδὲ πολὺν χρόνον,
ἐὰν μὴ τοὺς ἱερεῖς ἅπαντας διατεμὼν διὰ μέσων
 αὐτῶν διέλθῃ μετὰ τῆς θεραπείας.
</p>
</div3>
<div3 type="section" n="7">
<p>πολλάκις 
δὲ τούτου γινομένου μεταπεμψάμενος πανταχόθεν
 τοὺς ἱερεῖς ἔφη λυπεῖν τὸν θεὸν ἐν τῇ χώρᾳ μένων·
οὐ γὰρ ἂν αὐτῷ τοιαῦτα προστάττειν κατὰ τὸν
ὕπνον.
</p>
</div3>
<div3 type="section" n="8">
<p>ἀπελθὼν οὖν βούλεσθαι καθαρὸς παντὸς 
μύσους ἀποδοῦναι τὸ ζῆν τῇ πεπρωμένῃ μᾶλλον ἢ
λυπῶν τὸν κύριον καὶ μιάνας ἀσεβεῖ φόνῳ τὸν ἴδιον
 βίον ἄρχειν τῆς Αἰγύπτου· καὶ πέρας τοῖς ἐγχωρίοις
ἀποδοὺς τὴν βασιλείαν ἐπανῆλθεν εἰς τὴν Αἰθιοπίαν.
</p>
</div3>
</div2>
<div2 type="chapter" n="66">
<div3 type="section" n="1">
<p>ἀναρχίας δὲ γενομένης κατὰ τὴν Αἴγυπτον ἐπʼ
ἔτη δύο, καὶ τῶν ὄχλων εἰς ταραχὰς καὶ φόνους
 ἐμφυλίους τρεπομένων, ἐποιήσαντο συνωμοσίαν οἱ
μέγιστοι τῶν ἡγεμόνων δώδεκα· συνεδρεύσαντες δὲ
ἐν Μέμφει καὶ συνθήκας γραψάμενοι περὶ τῆς πρὸς
<pb id="v.1.p.112"/>
ἀλλήλους ὁμονοίας καὶ πίστεως ἀνέδειξαν ἑαυτοὺς
βασιλεῖς.
</p>
</div3>
<div3 type="section" n="2">
<p> ἐπʼ ἔτη δὲ πεντεκαίδεκα κατὰ τοὺς ὅρκους
καὶ τὰς ὁμολογίας ἄρξαντες καὶ τὴν πρὸς ἀλλήλους
ὁμόνοιαν διατηρήσαντες, ἐπεβάλοντο κατασκευάσαι
κοινὸν ἑαυτῶν τάφον, ἵνα καθάπερ ἐν τῷ ζῆν εὐνοοῦντες
ἀλλήλοις τῶν ἴσων ἐτύγχανον τιμῶν, οὕτω
καὶ μετὰ τὴν τελευτὴν ἐν ἑνὶ τόπῳ τῶν σωμάτων
κειμένων τὸ κατασκευασθὲν μνῆμα κοινῇ περιέχῃ
τὴν τῶν ἐνταφέντων δόξαν.
</p>
</div3>
<div3 type="section" n="3">
<p> εἰς ταύτην δὲ τὴν ἐπιβολὴν
φιλοκαλοῦντες ἔσπευσαν ὑπερβαλέσθαι τῷ
μεγέθει τῶν ἔργων ἅπαντας τοὺς πρὸ αὑτῶν. ἐκλεξάμενοι
γὰρ τόπον παρὰ τὸν εἴσπλουν τὸν εἰς τὴν
Μοίριδος λίμνην ἐν τῇ Λιβύῃ κατεσκεύαζον τὸν
τάφον ἐκ τῶν καλλίστων λίθων, καὶ τῷ μὲν σχήματι
τετράγωνον ὑπεστήσαντο, τῷ δὲ μεγέθει σταδιαίαν
ἑκάστην πλευράν, ταῖς δὲ γλυφαῖς καὶ ταῖς ἄλλαις
χειρουργίαις ὑπερβολὴν οὐκ ἀπέλιπον τοῖς ἐπιγινομένοις.
</p>
</div3>
<div3 type="section" n="4">
<p> εἰσελθόντι μὲν γὰρ τὸν περίβολον οἶκος
ἦν περίστυλος, ἑκάστης πλευρᾶς ἐκ τετταράκοντα
κιόνων ἀναπληρουμένης, καὶ τούτου μονόλιθος ἦν
ὀροφή, φάτναις διαγεγλυμμένη καὶ γραφαῖς διαφόροις
πεποικιλμένη.
</p>
</div3>
<div3 type="section" n="5">
<p> εἶχε δὲ τῆς πατρίδος τῆς ἑκάστου
τῶν βασιλέων ὑπομνήματα καὶ τῶν ἱερῶν καὶ
θυσιῶν τῶν ἐν αὐτῇ ταῖς καλλίσταις γραφαῖς φιλοτέχνως
δεδημιουργημένα.
</p>
</div3>
<div3 type="section" n="6">
<p> καθόλου δὲ τοιαύτην τῇ
πολυτελείᾳ καὶ τηλικαύτην τῷ μεγέθει τὴν ὑπόστασιν
τοῦ τάφου λέγεται ποιήσασθαι τοὺς βασιλεῖς,
<pb id="v.1.p.113"/>

ὥστʼ εἰ μὴ πρὸ τοῦ συντελέσαι τὴν ἐπιβολὴν
κατελύθησαν, μηδεμίαν ἂν ὑπερβολὴν ἑτέροις πρὸς
κατασκευὴν ἔργων ἀπολιπεῖν.
</p>
</div3>
<div3 type="section" n="7">
<p>ἀρξάντων δὲ τούτων 
 τῆς Αἰγύπτου πεντεκαίδεκα ἔτη συνέβη τὴν βασιλείαν
 εἰς ἕνα περιστῆναι διὰ τοιαύτας αἰτίας.
</p>
</div3>
<div3 type="section" n="8">
<p>Ψαμμήτιχος 
ὁ Σαΐτης, εἷς ὢν τῶν δώδεκα βασιλέων καὶ
τῶν παρὰ θάλατταν μερῶν κυριεύων, παρείχετο
φορτία πᾶσι τοῖς ἐμπόροις, μάλιστα δὲ τοῖς τε
Φοίνιξι καὶ τοῖς Ἕλλησι·
</p>
</div3>
<div3 type="section" n="9">
<p>διὰ δὲ <del>τοῦ</del> τοιούτου τρόπου 
 τά τε ἐκ τῆς ἰδίας χώρας λυσιτελῶς διατιθέμενος
καὶ τῶν παρὰ τοῖς ἄλλοις ἔθνεσι φυομένων
μεταλαμβάνων, οὐ μόνον εὐπορίαν εἶχε μεγάλην
ἀλλὰ καὶ φιλίαν πρὸς ἔθνη καὶ δυνάστας.
</p>
</div3>
<div3 type="section" n="10">
<p>διὰ δὲ 
ταῦτά φασι φθονήσαντας αὐτῷ τοὺς ἄλλους βασιλεῖς
 πόλεμον ἐξενεγκεῖν. ἔνιοι δὲ τῶν ἀρχαίων συγγραφέων
μυθολογοῦσι χρησμὸν γενέσθαι τοῖς ἡγεμόσιν,
ὃς ἂν αὐτῶν ἐκ χαλκῆς φιάλης πρῶτος ἐν
Μέμφει σπείσῃ τῷ θεῷ, κρατήσειν αὐτὸν πάσης τῆς
Αἰγύπτου· τὸν δὲ Ψαμμήτιχον, ἐξενέγκαντος ἐκ τοῦ
 ἱεροῦ τῶν ἱερέων τινὸς φιάλας δώδεκα χρυσᾶς,
περιελόμενον τὴν περικεφαλαίαν σπεῖσαι.
</p>
</div3>
<div3 type="section" n="11">
<p>ὑπιδομένους 
οὖν τοὺς συνάρχοντας τὸ πραχθὲν ἀποκτεῖναι
μὲν αὐτὸν μὴ βουληθῆναι, φυγαδεῦσαι δὲ καὶ
προστάξαι διατρίβειν ἐν τοῖς ἕλεσι τοῖς παρὰ θάλατταν.
</p>
</div3>
<div3 type="section" n="12">
<p>εἴτε δὴ διὰ ταύτην τὴν αἰτίαν εἴτε διὰ τὸν 
φθόνον, καθότι προείρηται, γενομένης τῆς διαφορᾶς,
<pb id="v.1.p.114"/>
ὁ μὲν Ψαμμήτιχος ἔκ τε τῆς Καρίας καὶ
τῆς Ἰωνίας μισθοφόρους μεταπεμψάμενος ἐνίκησε
παρατάξει περὶ πόλιν τὴν ὀνομαζομένην Μώμεμφιν,
τῶν δʼ ἀντιταξαμένων βασιλέων οἱ μὲν κατὰ τὴν μάχην
ἀνῃρέθησαν, οἱ δʼ εἰς Λιβύην ἐκδιωχθέντες
οὐκέτι περὶ τῆς ἀρχῆς ἴσχυσαν ἀμφισβητῆσαι.
</p>
</div3>
</div2>
<div2 type="chapter" n="67">
<div3 type="section" n="1">
<p> τῆς δʼ ὅλης βασιλείας κυριεύσας ὁ Ψαμμήτιχος
τῷ μὲν ἐν Μέμφει θεῷ τὸ πρὸς ἕω προπύλαιον κατεσκεύασε
καὶ τῷ ναῷ τὸν περίβολον, κολοττοὺς
ὑποστήσας ἀντὶ τῶν κιόνων δωδεκαπήχεις· τοῖς δὲ
μισθοφόροις χωρὶς τῶν ὡμολογημένων συντάξεων
δωρεάς τε ἀξιολόγους ἀπένειμε καὶ τὰ καλούμενα
στρατόπεδα τόπον οἰκεῖν ἔδωκε καὶ χώραν πολλὴν
κατεκληρούχησε μικρὸν ἐπάνω τοῦ Πηλουσιακοῦ στόματος·
οὓς ἐντεῦθεν Ἄμασις ὕστερον πολλοῖς ἔτεσι
βασιλεύσας ἀνέστησε καὶ κατῴκισεν εἰς Μέμφιν.
</p>
</div3>
<div3 type="section" n="2">
<p> διὰ δὲ τῶν μισθοφόρων κατωρθωκὼς τὴν βασιλείαν
ὁ Ψαμμήτιχος τούτοις τὸ λοιπὸν μάλιστʼ ἐνεπίστευε
τὰ κατὰ τὴν ἀρχὴν καὶ διετέλεσε ξενοτροφῶν
μεγάλας δυνάμεις.
</p>
</div3>
<div3 type="section" n="3">
<p> στρατεύσαντος δʼ εἰς τὴν Συρίαν
αὐτοῦ καὶ κατὰ τὰς παρατάξεις τοὺς μὲν μισθοφόρους
προτιμῶντος καὶ τάττοντος εἰς τὰ δεξιὰ
μέρη, τοὺς δʼ ἐγχωρίους ἀτιμότερον ἄγοντος καὶ
τὸν εὐώνυμον τόπον ἀπονέμοντος τῆς φάλαγγος,
οἱ μὲν Αἰγύπτιοι διὰ τὴν ὕβριν παροξυνθέντες καὶ
γενόμενοι τὸ πλῆθος πλείους τῶν εἴκοσι μυριάδων
ἀπέστησαν καὶ προῆγον ἐπʼ Αἰθιοπίας, κεκρικότες
<pb id="v.1.p.115"/>

ἰδίαν χώραν ἑαυτοῖς κατακτᾶσθαι·
</p>
</div3>
<div3 type="section" n="4">
<p>ὁ δὲ βασιλεὺς 
τὸ μὲν πρῶτον ἔπεμψέ τινας τῶν ἡγεμόνων τοὺς
ἀπολογησομένους ὑπὲρ τῆς ἀτιμίας, ὡς δʼ οὐ προσεῖχον
αὐτοῖς, αὐτὸς μετὰ τῶν φίλων ἐδίωξε πλοίοις.
</p>
</div3>
<div3 type="section" n="5">
<p>προαγόντων δʼ αὐτῶν παρὰ τὸν Νεῖλον καὶ τοὺς 
ὅρους ὑπερβαλλόντων τῆς Αἰγύπτου, ἐδεῖτο μετανοῆσαι
καὶ τῶν τε ἱερῶν καὶ τῶν πατρίδων, ἔτι δὲ
καὶ γυναικῶν καὶ τέκνων ὑπεμίμνησκεν.
</p>
</div3>
<div3 type="section" n="6">
<p>οἱ δʼ ἅμα 
πάντες ἀναβοήσαντες καὶ τοῖς κοντοῖς τὰς ἀσπίδας
 πατάξαντες ἔφασαν, ἕως ἂν κυριεύωσι τῶν ὅπλων,
ῥᾳδίως εὑρήσειν πατρίδας· ἀναστειλάμενοι δὲ τοὺς
χιτῶνας καὶ τὰ γεννητικὰ μέρη τοῦ σώματος δείξαντες
οὔτε γυναικῶν οὔτε τέκνων ἀπορήσειν ἔφασαν
ταῦτʼ ἔχοντες.
</p>
</div3>
<div3 type="section" n="7">
<p>τοιαύτῃ δὲ μεγαλοψυχίᾳ χρησάμενοι 
 καὶ καταφρονήσαντες τῶν παρὰ τοῖς ἄλλοις
μεγίστων εἶναι δοκούντων, κατελάβοντο μὲν τῆς
Αἰθιοπίας τὴν κρατίστην, κατακληρουχήσαντες δὲ
πολλὴν χώραν ἐν ταύτῃ κατῴκησαν.
</p>
</div3>
<div3 type="section" n="8">
<p>ὁ δὲ Ψαμμήτιχος 
ἐπὶ μὲν τούτοις οὐ μετρίως ἐλυπήθη, τὰ δὲ
 κατὰ τὴν Αἴγυπτον διατάξας καὶ τῶν προσόδων
ἐπιμελόμενος πρός τε Ἀθηναίους καί τινας τῶν
ἄλλων Ἑλλήνων συμμαχίαν ἐποιήσατο.
</p>
</div3>
<div3 type="section" n="9">
<p>εὐηργέτει δὲ 
καὶ τῶν ξένων τοὺς ἐθελοντὴν εἰς τὴν Αἴγυπτον ἀποδημοῦντας,
καὶ φιλέλλην ὢν διαφερόντως τοὺς υἱοὺς
 τὴν Ἑλληνικὴν ἐδίδαξε παιδείαν· καθόλου δὲ πρῶτος
τῶν κατʼ Αἴγυπτον βασιλέων ἀνέῳξε τοῖς ἄλλοις
<pb id="v.1.p.116"/>
ἔθνεσι τὰ κατὰ τὴν ἄλλην χώραν ἐμπόρια καὶ πολλὴν
ἀσφάλειαν τοῖς καταπλέουσι ξένοις παρείχετο.
</p>
</div3>
<div3 type="section" n="10">
<p> οἱ μὲν γὰρ πρὸ τούτου δυναστεύσαντες ἄβατον
ἐποίουν τοῖς ξένοις τὴν Αἴγυπτον, τοὺς μὲν φονεύοντες,
τοὺς δὲ καταδουλούμενοι τῶν καταπλεόντων.
</p>
</div3>
<div3 type="section" n="11">
<p> καὶ γὰρ ἡ περὶ τὸν Βούσιριν ἀσέβεια διὰ τὴν τῶν
ἐγχωρίων ἀξενίαν διεβοήθη παρὰ τοῖς Ἕλλησιν,
οὐκ οὖσα μὲν πρὸς ἀλήθειαν, διὰ δὲ τὴν ὑπερβολὴν
τῆς ἀνομίας εἰς μύθου πλάσμα καταχωρισθεῖσα.
</p>
</div3>
</div2>
<div2 type="chapter" n="68">
<div3 type="section" n="1">
<p> μετὰ δὲ Ψαμμήτιχον ὕστερον τέτταρσι γενεαῖς
Ἀπρίης ἐβασίλευσεν ἔτη δυσὶ πλείω τῶν εἴκοσι.
στρατεύσας δὲ δυνάμεσιν ἁδραῖς πεζαῖς τε καὶ ναυτικαῖς
ἐπὶ Κύπρον καὶ Φοινίκην Σιδῶνα μὲν κατὰ
κράτος εἷλε, τὰς δʼ ἄλλας τὰς ἐν τῇ Φοινίκῃ πόλεις
καταπληξάμενος προσηγάγετο· ἐνίκησε δὲ καὶ ναυμαχίᾳ
μεγάλῃ Φοίνικάς τε καὶ Κυπρίους, καὶ λαφύρων
ἀθροίσας πλῆθος ἐπανῆλθεν εἰς Αἴγυπτον.
</p>
</div3>
<div3 type="section" n="2">
<p> μετὰ δὲ ταῦτα δύναμιν πέμψας ἁδρὰν τῶν ὁμοεθνῶν
ἐπὶ Κυρήνην καὶ Βάρκην, καὶ τὸ πλεῖστον αὐτῆς
ἀποβαλών, ἀλλοτρίους ἔσχε τοὺς διασωθέντας·
ὑπολαβόντες γὰρ αὐτὸν ἐπʼ ἀπωλείᾳ συντάξαι τὴν
στρατείαν, ὅπως ἀσφαλέστερον ἄρχῃ τῶν λοιπῶν
Αἰγυπτίων, ἀπέστησαν.
</p>
</div3>
<div3 type="section" n="3">
<p> ἀποσταλεὶς δὲ πρὸς τούτους
ὑπὸ τοῦ βασιλέως Ἄμασις, ἀνὴρ ἐμφανὴς Αἰγύπτιος,
τῶν μὲν ῥηθέντων ὑπʼ αὐτοῦ πρὸς ὁμόνοιαν
<pb id="v.1.p.117"/>
<del>ἐντολῶν</del> ἠμέλησε, τοὐναντίον δʼ ἐκείνους
προτρεψάμενος εἰς ἀλλοτριότητα συναπέστη καὶ βασιλεὺς
αὐτὸς ᾑρέθη.
</p>
</div3>
<div3 type="section" n="4">
<p>μετʼ οὐ πολὺν δὲ χρόνον καὶ 
τῶν ἄλλων ἐγχωρίων ἁπάντων συνεπιθεμένων, ὁ
 βασιλεὺς διαπορούμενος ἠναγκάσθη καταφυγεῖν ἐπὶ
τοὺς μισθοφόρους, ὄντας εἰς τρισμυρίους.
</p>
</div3>
<div3 type="section" n="5">
<p>γενομένης 
οὖν παρατάξεως περὶ τὴν Μάρειαν κώμην,
καὶ τῶν Αἰγυπτίων τῇ μάχῃ κρατησάντων, ὁ μὲν
Ἀπρίης ζωγρηθεὶς ἀνήχθη καὶ στραγγαλισθεὶς ἐτελεύτησεν,
 Ἄμασις δὲ διατάξας τὰ κατὰ τὴν βασιλείαν
ὥς ποτʼ ἔδοξεν αὐτῷ συμφέρειν, ἦρχε νομίμως τῶν
Αἰγυπτίων καὶ μεγάλης ἐτύγχανεν ἀποδοχῆς.
</p>
</div3>
<div3 type="section" n="6">
<p>κατεστρέψατο 
δὲ καὶ τὰς ἐν Κύπρῳ πόλεις καὶ πολλὰ
τῶν ἱερῶν ἐκόσμησεν ἀναθήμασιν ἀξιολόγοις. βασιλεύσας
 δʼ ἔτη πέντε πρὸς τοῖς πεντήκοντα κατέστρεψε
τὸν βίον καθʼ ὃν χρόνον Καμβύσης ὁ τῶν
Περσῶν βασιλεὺς ἐστράτευσεν ἐπὶ τὴν Αἴγυπτον,
κατὰ τὸ τρίτον ἔτος τῆς ἑξηκοστῆς καὶ τρίτης ὀλυμπιάδος,
ἣν ἐνίκα στάδιον Παρμενίδης Καμαριναῖος.
</p>
</div3>
</div2>
<div2 type="chapter" n="69">
<div3 type="section" n="1">
<p> ἐπεὶ δὲ τὰς τῶν ἐν Αἰγύπτῳ βασιλέων πράξεις
ἀπὸ τῶν ἀρχαιοτάτων χρόνων διεληλύθαμεν ἀρκοῦντως
μέχρι τῆς Ἀμάσιδος τελευτῆς, τὰς λοιπὰς
ἀναγράψομεν ἐν τοῖς οἰκείοις χρόνοις·
</p>
</div3>
<div3 type="section" n="2">
<p>περὶ δὲ τῶν 
νομίμων τῶν κατʼ Αἴγυπτον νῦν διέξιμεν ἐν κεφαλαίοις
 τά τε παραδοξότατα καὶ τὰ μάλιστα ὠφελῆσαι
δυνάμενα τοὺς ἀναγινώσκοντας. πολλὰ γὰρ τῶν
παλαιῶν ἐθῶν τῶν γενομένων παρʼ Αἰγυπτίοις οὐ
μόνον παρὰ τοῖς ἐγχωρίοις ἀποδοχῆς ἔτυχεν, ἀλλὰ
<pb id="v.1.p.118"/>
καὶ παρὰ τοῖς Ἕλλησιν οὐ μετρίως ἐθαυμάσθη·
</p>
</div3>
<div3 type="section" n="3">
<p> διόπερ οἱ μέγιστοι τῶν ἐν παιδείᾳ δοξασθέντων
ἐφιλοτιμήθησαν εἰς Αἴγυπτον παραβαλεῖν, ἵνα μετάσχωσι
τῶν τε νόμων καὶ τῶν ἐπιτηδευμάτων ὡς
ἀξιολόγων ὄντων.
</p>
</div3>
<div3 type="section" n="4">
<p> καίπερ γὰρ τῆς χώρας τὸ παλαιὸν
δυσεπιβάτου τοῖς ξένοις οὔσης διὰ τὰς προειρημένας
αἰτίας, ὅμως ἔσπευσαν εἰς αὐτὴν παραβαλεῖν
τῶν μὲν ἀρχαιοτάτων Ὀρφεὺς καὶ ὁ ποιητὴς
Ὅμηρος, τῶν δὲ μεταγενεστέρων ἄλλοι τε πλείους
καὶ Πυθαγόρας ὁ Σάμιος, ἔτι δὲ Σόλων ὁ
νομοθέτης.
</p>
</div3>
<div3 type="section" n="5">
<p> λέγουσι τοίνυν Αἰγύπτιοι παρʼ αὑτοῖς
τήν τε τῶν γραμμάτων εὕρεσιν γενέσθαι καὶ τὴν
τῶν ἄστρων παρατήρησιν, πρὸς δὲ τούτοις τά τε
κατὰ τὴν γεωμετρίαν θεωρήματα καὶ τῶν τεχνῶν
τὰς πλείστας εὑρεθῆναι, νόμους τε τοὺς ἀρίστους
τεθῆναι.
</p>
</div3>
<div3 type="section" n="6">
<p> καὶ τούτων μεγίστην ἀπόδειξίν φασιν εἶναι
τὸ τῆς Αἰγύπτου πλείω τῶν ἑπτακοσίων καὶ
τετρακισχιλίων ἐτῶν βασιλεῦσαι τοὺς πλείους ἐγγενεῖς
καὶ τὴν χώραν εὐδαιμονεστάτην ὑπάρξαι τῆς
ἁπάσης οἰκουμένης· ταῦτα γὰρ οὐκ ἄν ποτε γενέσθαι
μὴ οὐ τῶν ἀνθρώπων χρωμένων κρατίστοις
ἔθεσι καὶ νόμοις καὶ τοῖς κατὰ πᾶσαν παιδείαν ἐπιτηδεύμασιν.
</p>
</div3>
<div3 type="section" n="7">
<p> ὅσα μὲν οὖν Ἡρόδοτος καί τινες τῶν
τὰς Αἰγυπτίων πράξεις συνταξαμένων ἐσχεδιάκασιν,
ἑκουσίως προκρίναντες τῆς ἀληθείας τὸ παραδοξολογεῖν
καὶ μύθους πλάττειν ψυχαγωγίας ἕνεκα, παρήσομεν,
αὐτὰ δὲ τὰ παρὰ τοῖς ἱερεῦσι τοῖς κατʼ
<pb id="v.1.p.119"/>

Αἴγυπτον ἐν ταῖς ἀναγραφαῖς γεγραμμένα φιλοτίμως ἐξητακότες ἐκθησόμεθα.
</p>
</div3>
</div2>
<div2 type="chapter" n="70">
<div3 type="section" n="1">
<p>πρῶτον μὲν τοίνυν οἱ βασιλεῖς αὐτῶν βίον εἶχον
οὐχ ὅμοιον τοῖς ἄλλοις τοῖς ἐν μοναρχικαῖς
 ἐξουσίαις οὖσι καὶ πάντα πράττουσι κατὰ τὴν ἑαυτῶν
προαίρεσιν ἀνυπευθύνως, ἀλλʼ ἦν ἅπαντα τεταγμένα
νόμων ἐπιταγαῖς, οὐ μόνον τὰ περὶ τοὺς
χρηματισμούς, ἀλλὰ καὶ τὰ περὶ τὴν καθʼ ἡμέραν
διαγωγὴν καὶ δίαιταν.
</p>
</div3>
<div3 type="section" n="2">
<p>περὶ μὲν γὰρ τὴν θεραπείαν 
 αὐτῶν οὐδεὶς ἦν οὔτʼ ἀργυρώνητος οὔτʼ οἰκογενὴς
δοῦλος, ἀλλὰ τῶν ἐπιφανεστάτων ἱερέων
υἱοὶ πάντες, ὑπὲρ εἴκοσι μὲν ἔτη γεγονότες, πεπαιδευμένοι
δὲ κάλλιστα τῶν ὁμοεθνῶν, ἵνα τοὺς ἐπιμελησομένους
τοῦ σώματος καὶ πᾶσαν ἡμέραν καὶ
 νύκτα προσεδρεύοντας ὁ βασιλεὺς ἔχων ἀρίστους
 μηδὲν ἐπιτηδεύῃ φαῦλον· οὐδεὶς γὰρ ἐπὶ πλέον κακίας
προβαίνει δυνάστης, ἐὰν μὴ τοὺς ὑπηρετήσοντας
ἔχῃ ταῖς ἐπιθυμίαις.
</p>
</div3>
<div3 type="section" n="3">
<p>διατεταγμέναι δʼ ἦσαν αἵ 
τε τῆς ἡμέρας καὶ τῆς νυκτὸς ὧραι, καθʼ ἃς ἐκ
 παντὸς τρόπου καθῆκον ἦν τὸν βασιλέα πράττειν
τὸ συντεταγμένον, οὐ τὸ δεδογμένον ἑαυτῷ.
</p>
</div3>
<div3 type="section" n="4">
<p>ἕωθεν 
μὲν γὰρ ἐγερθέντα λαβεῖν αὐτὸν ἔδει πρῶτον τὰς
πανταχόθεν ἀπεσταλμένας ἐπιστολάς, ἵνα δύνηται
πάντα κατὰ τρόπον χρηματίζειν καὶ πράττειν, εἰδὼς
 ἀκριβῶς ἕκαστα τῶν κατὰ τὴν βασιλείαν συντελουμένων·
ἔπειτα λουσάμενον καὶ τοῖς τῆς ἀρχῆς συσσήμοις
μετʼ ἐσθῆτος λαμπρᾶς κοσμήσαντα τὸ σῶμα
<pb id="v.1.p.120"/>
</p>
</div3>
<div3 type="section" n="5">
<p> θῦσαι τοῖς θεοῖς. τῷ τε βωμῷ προσαχθέντων τῶν
θυμάτων ἔθος ἦν τὸν ἀρχιερέα στάντα πλησίον τοῦ
βασιλέως εὔχεσθαι μεγάλῃ τῇ φωνῇ, περιεστῶτος
τοῦ πλήθους τῶν Αἰγυπτίων, δοῦναι τήν τε ὑγίειαν
καὶ τἄλλα ἀγαθὰ πάντα τῷ βασιλεῖ διατηροῦντι τὰ
πρὸς τοὺς ὑποτεταγμένους δίκαια.
</p>
</div3>
<div3 type="section" n="6">
<p> ἀνθομολογεῖσθαι
δʼ ἦν ἀναγκαῖον καὶ τὰς κατὰ μέρος ἀρετὰς αὐτοῦ,
λέγοντα διότι πρός τε τοὺς θεοὺς εὐσεβῶς καὶ πρὸς
τοὺς ἀνθρώπους ἡμερώτατα διάκειται· ἐγκρατής τε
γάρ ἐστι καὶ δίκαιος καὶ μεγαλόψυχος, ἔτι δʼ ἀψευδὴς
καὶ μεταδοτικὸς τῶν ἀγαθῶν καὶ καθόλου πάσης
ἐπιθυμίας κρείττων, καὶ τὰς μὲν τιμωρίας ἐλάττους
τῆς ἀξίας ἐπιτιθεὶς τοῖς ἁμαρτήμασι, τὰς δὲ χάριτας
μείζονας τῆς εὐεργεσίας ἀποδιδοὺς τοῖς εὐεργετήσασι.
</p>
</div3>
<div3 type="section" n="7">
<p> πολλὰ δὲ καὶ ἄλλα παραπλήσια τούτοις διελθὼν
ὁ κατευχόμενος τὸ τελευταῖον ὑπὲρ τῶν ἀγνοουμένων
ἀρὰν ἐποιεῖτο, τὸν μὲν βασιλέα τῶν ἐγκλημάτων
ἐξαιρούμενος, εἰς δὲ τοὺς ὑπηρετοῦντας καὶ
διδάξαντας τὰ φαῦλα καὶ τὴν βλάβην καὶ τὴν
τιμωρίαν ἀξιῶν ἀποσκῆψαι.
</p>
</div3>
<div3 type="section" n="8">
<p> ταῦτα δʼ ἔπραττεν
ἅμα μὲν εἰς δεισιδαιμονίαν καὶ θεοφιλῆ βίον τὸν
βασιλέα προτρεπόμενος, ἅμα δὲ καὶ κατὰ τρόπον
ζῆν ἐθίζων οὐ διὰ πικρᾶς νουθετήσεως, ἀλλὰ διʼ ἐπαίνων κεχαρισμένων καὶ πρὸς ἀρετὴν μάλιστʼ
ἀνηκόντων.
</p>
</div3>
<div3 type="section" n="9">
<p> μετὰ δὲ ταῦτα τοῦ βασιλέως ἱεροσκοπησαμένου
μόσχῳ καὶ καλλιερήσαντος, ὁ μὲν
ἱερογραμματεὺς παρανεγίνωσκέ τινας συμβουλίας
<pb id="v.1.p.121"/>

συμφερούσας καὶ πράξεις ἐκ τῶν ἱερῶν βίβλων τῶν
ἐπιφανεστάτων ἀνδρῶν, ὅπως ὁ τῶν ὅλων τὴν ἡγεμονίαν
ἔχων τὰς καλλίστας προαιρέσεις τῇ διανοίᾳ
θεωρήσας οὕτω πρὸς τὴν τεταγμένην τῶν κατὰ
 μέρος τρέπηται διοίκησιν.
</p>
</div3>
<div3 type="section" n="10">
<p>οὐ γὰρ μόνον τοῦ χρηματίζειν 
ἢ κρίνειν ἦν καιρὸς ὡρισμένος, ἀλλὰ καὶ
τοῦ περιπατῆσαι καὶ λούσασθαι καὶ κοιμηθῆναι μετὰ
τῆς γυναικὸς καὶ καθόλου τῶν κατὰ τὸν βίον πραττομένων
ἁπάντων.
</p>
</div3>
<div3 type="section" n="11">
<p>τροφαῖς δʼ ἔθος ἦν αὐτοῖς ἁπαλαῖς 
 χρῆσθαι, κρέα μὲν μόσχων καὶ χηνῶν μόνων
προσφερομένους, οἴνου δὲ τακτόν τι μέτρον πίνοντας
μὴ δυνάμενον πλησμονὴν ἄκαιρον ἢ μέθην
περιποιῆσαι.
</p>
</div3>
<div3 type="section" n="12">
<p>καθόλου δὲ τὰ περὶ τὴν δίαιταν οὕτως 
ὑπῆρχε συμμέτρως διατεταγμένα ὥστε δοκεῖν μὴ
 νομοθέτην, ἀλλὰ τὸν ἄριστον τῶν ἰατρῶν συντεταχέναι τῆς ὑγιείας στοχαζόμενον.</p>
</div3>
</div2>
<div2 type="chapter" n="71">
<div3 type="section" n="1">
<p>παραδόξου δʼ εἶναι
δοκοῦντος τοῦ μὴ πᾶσαν ἔχειν ἐξουσίαν τὸν βασιλέα
τῆς καθʼ ἡμέραν τροφῆς, πολλῷ θαυμασιώτερον ἦν
τὸ μήτε δικάζειν μήτε χρηματίζειν τὸ τυχὸν αὐτοῖς
 ἐξεῖναι, μηδὲ τιμωρήσασθαι μηδένα διʼ ὕβριν ἢ διὰ
θυμὸν ἤ τινα ἄλλην αἰτίαν ἄδικον, ἀλλὰ καθάπερ
οἱ περὶ ἑκάστων κείμενοι νόμοι προσέταττον.
</p>
</div3>
<div3 type="section" n="2">
<p>ταῦτα 
δὲ κατὰ τὸ ἔθος πράττοντες οὐχ ὅπως ἠγανάκτουν
ἢ προσέκοπτον ταῖς ψυχαῖς, ἀλλὰ τοὐναντίον ἡγοῦντο
 ἑαυτοὺς ζῆν βίον μακαριώτατον·
</p>
</div3>
<div3 type="section" n="3">
<p>τοὺς μὲν γὰρ ἄλλους 
ἀνθρώπους ἐνόμιζον ἀλογίστως τοῖς φυσικοῖς πάθεσι
<pb id="v.1.p.122"/>
χαριζομένους πολλὰ πράττειν τῶν φερόντων βλάβας
ἢ κινδύνους, καὶ πολλάκις ἐνίους εἰδότας ὅτι μέλλουσιν
ἁμαρτάνειν μηδὲν ἧττον πράττειν τὰ φαῦλα,
κατισχυομένους ὑπʼ ἔρωτος ἢ μίσους ἤ τινος ἑτέρου
πάθους, ἑαυτοὺς δʼ ἐζηλωκότας βίον τὸν ὑπὸ τῶν
φρονιμωτάτων ἀνδρῶν προκεκριμένον ἐλαχίστοις περιπίπτειν
ἀγνοήμασι.
</p>
</div3>
<div3 type="section" n="4">
<p> τοιαύτῃ δὲ χρωμένων τῶν βασιλέων
δικαιοσύνῃ πρὸς ὑποτεταγμένους, τὰ πλήθη
ταῖς εἰς τοὺς ἡγουμένους εὐνοίαις πᾶσαν συγγενικὴν
φιλοστοργίαν ὑπερεβάλλετο οὐ γὰρ μόνον τὸ
σύστημα τῶν ἱερέων, ἀλλὰ καὶ συλλήβδην ἅπαντες
οἱ κατʼ Αἴγυπτον οὐχ οὕτω γυναικῶν καὶ τέκνων
καὶ τῶν ἄλλων τῶν ὑπαρχόντων αὐτοῖς ἀγαθῶν
ἐφρόντιζον ὡς τῆς τῶν βασιλέων ἀσφαλείας.
</p>
</div3>
<div3 type="section" n="5">
<p> τοιγαροῦν
πλεῖστον μὲν χρόνον τῶν μνημονευομένων
βασιλέων πολιτικὴν κατάστασιν ἐτήρησαν, εὐδαιμονέστατον
δὲ βίον ἔχοντες διετέλεσαν, ἕως ἔμεινεν
ἡ προειρημένη τῶν νόμων σύνταξις, πρὸς δὲ
τούτοις ἐθνῶν τε πλείστων ἐπεκράτησαν καὶ μεγίστους
πλούτους ἔσχον, καὶ τὰς μὲν χώρας ἔργοις
καὶ κατασκευάσμασιν ἀνυπερβλήτοις, τὰς δὲ πόλεις
ἀναθήμασι πολυτελέσι καὶ παντοίοις ἐκόσμησαν.
</p>
</div3>
</div2>
<div2 type="chapter" n="72">
<div3 type="section" n="1">
<p> καὶ τὰ μετὰ τὴν τελευτὴν δὲ γινόμενα τῶν βασιλέων
παρὰ τοῖς Αἰγυπτίοις οὐ μικρὰν ἀπόδειξιν
εἶχε τῆς τοῦ πλήθους εὐνοίας εἰς τοὺς ἡγουμένους·
εἰς ἀνεπαίσθητον γὰρ χάριν ἡ τιμὴ τιθεμένη μαρτυρίαν
ἀνόθευτον περιεῖχε τῆς ἀληθείας.
</p>
</div3>
<div3 type="section" n="2">
<p> ὁπότε γὰρ
ἐκλείποι τις τὸν βίον τῶν βασιλέων, πάντες οἱ κατὰ
<pb id="v.1.p.123"/>

τὴν Αἴγυπτον κοινὸν ἀνῃροῦντο πένθος, καὶ τὰς
μὲν ἐσθῆτας κατερρήττοντο, τὰ δʼ ἱερὰ συνέκλειον
καὶ τὰς θυσίας ἐπεῖχον καὶ τὰς ἑορτὰς οὐκ ἦγον
ἐφʼ ἡμέρας ἑβδομήκοντα καὶ δύο· καταπεπλασμένοι
 δὲ τὰς κεφαλὰς πηλῷ καὶ περιεζωσμένοι σινδόνας
ὑποκάτω τῶν μαστῶν ὁμοίως ἄνδρες καὶ γυναῖκες
περιῇσαν ἀθροισθέντες κατὰ διακοσίους ἢ τριακοσίους,
καὶ τὸν μὲν θρῆνον ἐν ῥυθμῷ μετʼ ᾠδῆς
ποιούμενοι δὶς τῆς ἡμέρας ἐτίμων ἐγκωμίοις, ἀνακαλούμενοι
 τὴν ἀρετὴν τοῦ τετελευτηκότος, τροφὴν
δʼ οὔτε τὴν ἀπὸ τῶν ἐμψύχων οὔτε τὴν ἀπὸ τοῦ
πυροῦ προσεφέροντο, τοῦ τε οἴνου καὶ πάσης πολυτελείας
ἀπείχοντο.
</p>
</div3>
<div3 type="section" n="3">
<p>οὐδεὶς δʼ ἂν οὔτε λουτροῖς οὔτʼ 
ἀλείμμασιν οὔτε στρωμναῖς προείλετο χρῆσθαι, οὐ
 μὴν οὐδὲ πρὸς τὰ ἀφροδίσια προσελθεῖν ἂν ἐτόλμησεν,
ἀλλὰ καθάπερ ἀγαπητοῦ τέκνου τελευτήσαντος
ἕκαστος περιώδυνος γινόμενος ἐπένθει τὰς εἰρημένας
ἡμέρας.
</p>
</div3>
<div3 type="section" n="4">
<p>ἐν δὲ τούτῳ τῷ χρόνῳ τὰ πρὸς 
ταφὴν λαμπρῶς παρεσκευασμένοι, καὶ τῇ τελευταίᾳ
 τῶν ἡμερῶν θέντες τὴν τὸ σῶμα ἔχουσαν λάρνακα
πρὸ τῆς εἰς τὸν τάφον εἰσόδου, προετίθεσαν κατὰ
νόμον τῷ τετελευτηκότι κριτήριον τῶν ἐν τῷ βίῳ
 πραχθέντων.
</p>
</div3>
<div3 type="section" n="5">
<p>δοθείσης δʼ ἐξουσίας τῷ βουλομένῳ 
κατηγορεῖν, οἱ μὲν ἱερεῖς ἐνεκωμίαζον ἕκαστα τῶν
 καλῶς αὐτῷ πραχθέντων διεξιόντες, αἰ δὲ πρὸς τὴν
ἐκφορὰν συνηγμέναι μυριάδες τῶν ὄχλων ἀκούουσαι
συνεπευφήμουν, εἰ τύχοι καλῶς βεβιωκώς, εἰ
<pb id="v.1.p.124"/>
</p>
</div3>
<div3 type="section" n="6">
<p> δὲ μή, τοὐναντίον ἐθορύβουν. καὶ πολλοὶ τῶν βασιλέων
διὰ τὴν τοῦ πλήθους ἐναντίωσιν ἀπεστερήθησαν
τῆς ἐμφανοῦς καὶ νομίμου ταφῆς· διὸ καὶ
συνέβαινε τοὺς τὴν βασιλείαν διαδεχομένους μὴ
μόνον διὰ τὰς ἄρτι ῥηθείσας αἰτίας δικαιοπραγεῖν,
ἀλλὰ καὶ διὰ τὸν φόβον τῆς μετὰ τὴν τελευτὴν ἐσομένης
ὕβρεώς τε τοῦ σώματος καὶ βλασφημίας εἰς
ἅπαντα τὸν αἰῶνα. τῶν μὲν οὖν περὶ τοὺς ἀρχαίους
βασιλεῖς νομίμων τὰ μέγιστα ταῦτʼ ἔστιν.
</p>
</div3>
</div2>
<div2 type="chapter" n="73">
<div3 type="section" n="1">
<p> τῆς Αἰγύπτου δὲ πάσης εἰς πλείω μέρη διῃρημένης,
ὧν ἕκαστον κατὰ τὴν Ἑλληνικὴν διάλεκτον
ὀνομάζεται νομός, ἐφʼ ἑκάστῳ τέτακται νομάρχης
ὁ τὴν ἁπάντων ἔχων ἐπιμέλειάν τε καὶ φροντίδα.
</p>
</div3>
<div3 type="section" n="2">
<p> τῆς δὲ χώρας ἁπάσης εἰς τρία μέρη διῃρημένης τὴν
μὲν πρώτην ἔχει μερίδα τὸ σύστημα τῶν ἱερέων,
μεγίστης ἐντροπῆς τυγχάνον παρὰ τοῖς ἐγχωρίοις
διά τε τὴν εἰς τοὺς θεοὺς ἐπιμέλειαν καὶ διὰ τὸ
πλείστην σύνεσιν τοὺς ἄνδρας τούτους ἐκ παιδείας
εἰσφέρεσθαι.
</p>
</div3>
<div3 type="section" n="3">
<p> ἐκ δὲ τούτων τῶν προσόδων τάς τε
θυσίας ἁπάσας τὰς κατʼ Αἴγυπτον συντελοῦσι καὶ
τοὺς ὑπηρέτας τρέφουσι καὶ ταῖς ἰδίαις χρείαις χορηγοῦσιν·
οὔτε γὰρ τὰς τῶν θεῶν τιμὰς ᾤοντο δεῖν
ἀλλάττειν, ἀλλʼ ὑπό τε τῶν αὐτῶν ἀεὶ καὶ παραπλησίως
συντελεῖσθαι, οὔτε τοὺς πάντων προβουλευομένους
ἐνδεεῖς εἶναι τῶν ἀναγκαίων.
</p>
</div3>
<div3 type="section" n="4">
<p> καθόλου
γὰρ περὶ τῶν μεγίστων οὗτοι προβουλευόμενοι συνδιατρίβουσι
τῷ βασιλεῖ, τῶν μὲν συνεργοί, τῶν δὲ
εἰσηγηταὶ καὶ διδάσκαλοι γινόμενοι, καὶ διὰ μὲν
<pb id="v.1.p.125"/>

τῆς ἀστρολογίας καὶ τῆς ἱεροσκοπίας τὰ μέλλοντα
προσημαίνοντες, ἐκ δὲ τῶν ἐν ταῖς ἱεραῖς βίβλοις
ἀναγεγραμμένων πράξεων τὰς ὠφελῆσαι δυναμένας
παραναγινώσκοντες.
</p>
</div3>
<div3 type="section" n="5">
<p>οὐ γάρ, ὥσπερ παρὰ τοῖς Ἕλλησιν, 
 εἷς ἀνὴρ ἢ μία γυνὴ τὴν ἱερωσύνην παρείληφεν,
ἀλλὰ πολλοὶ περὶ τὰς τῶν θεῶν θυσίας καὶ
τιμὰς διατρίβουσι, καὶ τοῖς ἐκγόνοις τὴν ὁμοίαν
τοῦ βίου προαίρεσιν παραδιδόασιν. εἰσὶ δὲ οὗτοι
πάντων τε ἀτελεῖς καὶ δευτερεύοντες μετὰ τὸν βασιλέα
 ταῖς τε δόξαις καὶ ταῖς ἐξουσίαις.
</p>
</div3>
<div3 type="section" n="6">
<p>τὴν δὲ 
δευτέραν μοῖραν οἱ βασιλεῖς παρειλήφασιν εἰς προσόδους,
ἀφʼ ὧν εἴς τε τοὺς πολέμους χορηγοῦσι καὶ
τὴν περὶ αὑτοὺς λαμπρότητα διαφυλάττουσι, καὶ
 τοὺς μὲν ἀνδραγαθήσαντας δωρεαῖς κατὰ τὴν ἀξίαν
 τιμῶσι, τοὺς δʼ ἰδιώτας διὰ τὴν ἐκ τούτων εὐπορίαν
οὐ βαπτίζουσι ταῖς εἰσφοραῖς.
</p>
</div3>
<div3 type="section" n="7">
<p>τὴν δὲ μερίδα τὴν 
τελευταίαν ἔχουσιν οἱ μάχιμοι καλούμενοι καὶ πρὸς
τὰς λειτουργίας τὰς εἰς τὴν στρατείαν ὑπακούοντες,
ἵνʼ οἱ κινδυνεύοντες εὐνούστατοι τῇ χώρᾳ διὰ τὴν
 κληρουχίαν ὄντες προθύμως ἐπιδέχωνται τὰ συμβαίνοντα
κατὰ τοὺς πολέμους δεινά.
</p>
</div3>
<div3 type="section" n="8">
<p>ἄτοπον γὰρ 
ἦν τὴν μὲν τῶν ἁπάντων σωτηρίαν τούτοις ἐπιτρέπειν,
ὑπὲρ οὗ δὲ ἀγωνιοῦνται μηδὲν αὐτοῖς ὑπάρχειν
κατὰ τὴν χώραν σπουδῆς ἄξιον· τὸ δὲ μέγιστον,
 εὐπορουμένους αὐτοὺς ῥᾳδίως τεκνοποιήσειν,
καὶ διὰ τοῦτο τὴν πολυανθρωπίαν κατασκευάσειν,
ὥστε μὴ προσδεῖσθαι ξενικῆς δυνάμεως τὴν χώραν.
</p>
</div3>
<div3 type="section" n="9">
<p>ὁμοίως δʼ οὗτοι τὴν τάξιν ταύτην ἐκ προγόνων διαδεχόμενοι 
<pb id="v.1.p.126"/>
ταῖς μὲν τῶν πατέρων ἀνδραγαθίαις προτρέπονται
πρὸς τὴν ἀνδρείαν, ἐκ παίδων δὲ ζηλωταὶ
γινόμενοι τῶν πολεμικῶν ἔργων ἀνίκητοι ταῖς
τόλμαις καὶ ταῖς ἐμπειρίαις ἀποβαίνουσιν.
</p>
</div3>
</div2>
<div2 type="chapter" n="74">
<div3 type="section" n="1">
<p> ἔστι δʼ ἕτερα συντάγματα τῆς πολιτείας τρία,
τό τε τῶν νομέων καὶ τὸ τῶν γεωργῶν, ἔτι δὲ τὸ
τῶν τεχνιτῶν. οἱ μὲν οὖν γεωργοὶ μικροῦ τινος
τὴν καρποφόρον γῆν τὴν παρὰ τοῦ βασιλέως καὶ
τῶν ἱερέων καὶ τῶν μαχίμων μισθούμενοι διατελοῦσι
τὸν πάντα χρόνον περὶ τὴν ἐργασίαν ὄντες
τῆς χώρας· ἐκ νηπίου δὲ συντρεφόμενοι ταῖς γεωργικαῖς
ἐπιμελείαις πολὺ προέχουσι τῶν παρὰ τοῖς
ἄλλοις ἔθνεσι γεωργῶν ταῖς ἐμπειρίαις·
</p>
</div3>
<div3 type="section" n="2">
<p> καὶ γὰρ τὴν
τῆς γῆς φύσιν καὶ τὴν τῶν ὑδάτων ἐπίρρυσιν, ἔτι
δὲ τοὺς καιροὺς τοῦ τε σπόρου καὶ τοῦ θερισμοῦ
καὶ τῆς ἄλλης τῶν καρπῶν συγκομιδῆς ἀκριβέστατα
πάντων γινώσκουσι, τὰ μὲν ἐκ τῆς τῶν προγόνων
παρατηρήσεως μαθόντες, τὰ δʼ ἐκ τῆς ἰδίας πείρας
διδαχθέντες.
</p>
</div3>
<div3 type="section" n="3">
<p> ὁ δʼ αὐτὸς λόγος ἐστὶ καὶ περὶ τῶν
νομέων, οἳ τὴν τῶν θρεμμάτων ἐπιμέλειαν ἐκ πατέρων
ὥσπερ κληρονομίας νόμῳ παραλαμβάνοντες
ἐν βίῳ κτηνοτρόφῳ διατελοῦσι πάντα τὸν τοῦ ζῆν
χρόνον,
</p>
</div3>
<div3 type="section" n="4">
<p> καὶ πολλὰ μὲν παρὰ τῶν προγόνων πρὸς
θεραπείαν καὶ διατροφὴν ἀρίστην τῶν βοσκομένων
παρειλήφασιν, οὐκ ὀλίγα δʼ αὐτοὶ διὰ τὸν εἰς ταῦτα
ζῆλον προσευρίσκουσι, καὶ τὸ θαυμασιώτατον, διὰ
τὴν ὑπερβολὴν τῆς εἰς ταῦτα σπουδῆς οἵ τε ὀρνιθοτρόφοι
καὶ οἱ χηνοβοσκοὶ χωρὶς τῆς παρὰ τοῖς
<pb id="v.1.p.127"/>

ἄλλοις ἀνθρώποις ἐκ φύσεως συντελουμένης γενέσεως
τῶν εἰρημένων ζῴων αὐτοὶ διὰ τῆς ἰδίας
φιλοτεχνίας ἀμύθητον πλῆθος ὀρνέων ἀθροίζουσιν·
</p>
</div3>
<div3 type="section" n="5">
<p>οὐ γὰρ ἐπῳάζουσι διὰ τῶν ὀρνίθων, ἀλλʼ αὐτοὶ 
 παραδόξως χειρουργοῦντες τῇ συνέσει καὶ φιλοτεχνίᾳ
τῆς φυσικῆς ἐνεργείας οὐκ ἀπολείπονται.
</p>
</div3>
<div3 type="section" n="6">
<p>ἀλλὰ 
μὴν καὶ τὰς τέχνας ἰδεῖν ἔστι παρὰ τοῖς Αἰγυπτίοις
μάλιστα διαπεπονημένας καὶ πρὸς τὸ καθῆκον τέλος
διηκριβωμένας· παρὰ μόνοις γὰρ τούτοις οἱ δημιουργοὶ
 πάντες οὔτʼ ἐργασίας ἄλλης οὔτε πολιτικῆς
τάξεως μεταλαμβάνειν ἐῶνται πλὴν τῆς ἐκ τῶν
νόμων ὡρισμένης καὶ παρὰ τῶν γονέων παραδεδομένης,
ὥστε μήτε διδασκάλου φθόνον μήτε πολιτικοὺς
περισπασμοὺς μήτʼ ἄλλο μηδὲν ἐμποδίζειν
 αὐτῶν τὴν εἰς ταῦτα σπουδήν.
</p>
</div3>
<div3 type="section" n="7">
<p>παρὰ μὲν γὰρ τοῖς 
ἄλλοις ἰδεῖν ἔστι τοὺς τεχνίτας περὶ πολλὰ τῇ διανοίᾳ
περισπωμένους καὶ διὰ τὴν πλεονεξίαν μὴ μένοντας
τὸ παράπαν ἐπὶ τῆς ἰδίας ἐργασίας· οἱ μὲν
γὰρ ἐφάπτονται γεωργίας, οἱ δʼ ἐμπορίας κοινωνοῦσιν,
 οἱ δὲ δυοῖν ἢ τριῶν τεχνῶν ἀντέχονται,
πλεῖστοι δʼ ἐν ταῖς δημοκρατουμέναις πόλεσιν εἰς
τὰς ἐκκλησίας σνντρέχοντες τὴν μὲν πολιτείαν λυμαίνονται,
τὸ δὲ λυσιτελὲς περιποιοῦνται παρὰ τῶν
μισθοδοτούντων· παρὰ δὲ τοῖς Αἰγυπτίοις, εἴ τις
 τῶν τεχνιτῶν μετάσχοι τῆς πολιτείας ἢ τέχνας πλείους
ἐργάζοιτο, μεγάλαις περιπίπτει τιμωρίαις.
</p>
</div3>
<div3 type="section" n="8">
<p>τὴν μὲν οὖν διαίρεσιν τῆς πολιτείας καὶ τὴν 
<pb id="v.1.p.128"/>
τῆς ἰδίας τάξεως ἐπιμέλειαν διὰ προγόνων τοιαύτην
ἔσχον οἱ τὸ παλαιὸν τὴν Αἴγυπτον κατοικοῦντες.
</p>
</div3>
</div2>
<div2 type="chapter" n="75">
<div3 type="section" n="1">
<p> περὶ δὲ τὰς κρίσεις οὐ τὴν τυχοῦσαν ἐποιοῦντο σπουδήν,
ἡγούμενοι τὰς ἐν τοῖς δικαστηρίοις ἀποφάσεις
μεγίστην ῥοπὴν τῷ κοινῷ βίῳ φέρειν πρὸς ἀμφότερα.
</p>
</div3>
<div3 type="section" n="2">
<p> δῆλον γὰρ ἦν ὅτι τῶν μὲν παρανομούντων
κολαζομένων, τῶν δʼ ἀδικουμένων βοηθείας τυγχανόντων,
ἀρίστη διόρθωσις ἔσται τῶν ἁμαρτημάτων·
εἰ δʼ ὁ φόβος ὁ γινόμενος ἐκ τῶν κρίσεων τοῖς
παρανομοῦσιν ἀνατρέποιτο χρήμασιν ἢ χάρισιν, ἐσομένην
ἑώρων τοῦ κοινοῦ βίου σύγχυσιν.
</p>
</div3>
<div3 type="section" n="3">
<p> διόπερ ἐκ
τῶν ἐπιφανεστάτων πόλεων τοὺς ἀρίστους ἄνδρας
ἀποδεικνύντες δικαστὰς κοινοὺς οὐκ ἀπετύγχανον
τῆς προαιρέσεως. ἐξ Ἡλίου γὰρ πόλεως καὶ Θηβῶν
καὶ Μέμφεως δέκα δικαστὰς ἐξ ἑκάστης προέκρινον·
καὶ τοῦτο τὸ συνέδριον οὐκ ἐδόκει λείπεσθαι τῶν
Ἀθήνησιν Ἀρεοπαγιτῶν ἢ τῶν παρὰ Λακεδαιμονίοις
γερόντων.
</p>
</div3>
<div3 type="section" n="4">
<p> ἐπεὶ δὲ συνέλθοιεν οἱ τριάκοντα, ἐπέκρινον
ἐξ ἑαυτῶν ἕνα τὸν ἄριστον, καὶ τοῦτον μὲν
ἀρχιδικαστὴν καθίσταντο, εἰς δὲ τὸ τούτου τόπον
ἀπέστελλεν ἡ πόλις ἕτερον δικαστήν. συντάξεις δὲ
τῶν ἀναγκαίων παρὰ τοῦ βασιλέως τοῖς μὲν δικασταῖς
ἱκαναὶ πρὸς διατροφὴν ἐχορηγοῦντο, τῷ δʼ
ἀρχιδικαστῇ πολλαπλάσιοι.
</p>
</div3>
<div3 type="section" n="5">
<p> ἐφόρει δʼ οὗτος περὶ τὸν
τράχηλον ἐκ χρυσῆς ἁλύσεως ἠρτημένον ζῴδιον τῶν
πολυτελῶν λίθων, ὃ προσηγόρευον ἀλήθειαν. τῶν δʼ
ἀμφισβητήσεων ἤρχοντο ἐπειδὰν τὴν τῆς ἀληθείας
εἰκόνα ὁ ἀρχιδικαστὴς πρόσθοιτο.
</p>
</div3>
<div3 type="section" n="6">
<p> τῶν δὲ πάντων
<pb id="v.1.p.129"/>

νόμων ἐν βιβλίοις ὀκτὼ γεγραμμένων, καὶ τούτων
παρακειμένων τοῖς δικασταῖς, ἔθος ἦν τὸν μὲν κατήγορον
γράψαι καθʼ ἓν ὧν ἐνεκάλει καὶ πῶς γέγονε
καὶ τὴν ἀξίαν τοῦ ἀδικήματος ἢ τῆς βλάβης, τὸν
 ἀπολογούμενον δὲ λαβόντα τὸ χρηματισθὲν ὑπὸ τῶν
ἀντιδίκων ἀντιγράψαι πρὸς ἕκαστον ὡς οὐκ ἔπραξεν
ἢ πράξας οὐκ ἠδίκησεν ἢ ἀδικήσας ἐλάττονος ζημίας
ἄξιός ἐστι τυχεῖν.
</p>
</div3>
<div3 type="section" n="7">
<p>ἔπειτα νόμιμον ἦν τὸν κατήγορον 
ἀντιγράψαι καὶ πάλιν τὸν ἀπολογούμενον ἀντιθεῖναι.
 ἀμφοτέρων δὲ τῶν ἀντιδίκων τὰ γεγραμμένα
δὶς τοῖς δικασταῖς δόντων, τὸ τηνικαῦτʼ ἔδει τοὺς
μὲν τριάκοντα τὰς γνώμας ἐν ἀλλήλοις ἀποφαίνεσθαι,
τὸν ἀρχιδικαστὴν δὲ τὸ ζῴδιον τῆς ἀληθείας προστίθεσθαι τῇ ἑτέρᾳ τῶν ἀμφισβητήσεων.</p>
</div3>
</div2>
<div2 type="chapter" n="76">
<div3 type="section" n="1">
<p>τούτῳ δὲ
 τῷ τρόπῳ τὰς κρίσεις πάσας συντελεῖν τοὺς Αἰγυπτίους,
νομίζοντας ἐκ μὲν τοῦ λέγειν τοὺς συνηγόρους
πολλὰ τοῖς δικαίοις ἐπισκοτήσειν· καὶ γὰρ τὰς τέχνας
τῶν ῥητόρων καὶ τὴν τῆς ὑποκρίσεως γοητείαν καὶ
τὰ τῶν κινδυνευόντων δάκρυα πολλοὺς προτρέπεσθαι
 παρορᾶν τὸ τῶν νόμων ἀπότομον καὶ τὴν τῆς
ἀληθείας ἀκρίβειαν·
</p>
</div3>
<div3 type="section" n="2">
<p>θεωρεῖσθαι γοῦν τοὺς ἐπαινουμένους 
ἐν τῷ κρίνειν πολλάκις ἢ διʼ ἀπάτην ἢ διὰ
ψυχαγωγίαν ἢ διὰ τὸ πρὸς τὸν ἔλεον πάθος συνεκφερομένους
τῇ δυνάμει τῶν συνηγορούντων· ἐκ δὲ τοῦ
 γράφειν τὰ δίκαια τοὺς ἀντιδίκους ᾤοντο τὰς κρίσεις
ἀκριβεῖς ἔσεσθαι, γυμνῶν τῶν πραγμάτων θεωρουμένων.
</p>
</div3>
<div3 type="section" n="3">
<p>οὕτω γὰρ <del>ἂν</del> μάλιστα μήτε τοὺς εὐφυεῖς 
τῶν βραδυτέρων πλεονεκτήσειν μήτε τοὺς ἐνηθληκότας
<pb id="v.1.p.130"/>
τῶν ἀπείρων μήτε τοὺς ψεύστας καὶ τολμηροὺς
τῶν φιλαλήθων καὶ κατεσταλμένων τοῖς ἤθεσι, πάντας
δʼ ἐπʼ ἴσης τεύξεσθαι τῶν δικαίων, ἱκανὸν χρόνον
ἐκ τῶν νόμων λαμβανόντων τῶν μὲν ἀντιδίκων
ἐξετάσαι τὰ παρʼ ἀλλήλων, τῶν δὲ δικαστῶν συγκρῖναι
τὰ παρʼ ἀμφοτέρων.
</p>
</div3>
</div2>
<div2 type="chapter" n="77">
<div3 type="section" n="1">
<p> ἐπεὶ δὲ τῆς νομοθεσίας ἐμνήσθημεν, οὐκ ἀνοίκειον
εἶναι τῆς ὑποκειμένης ἱστορίας νομίζομεν ἐκθέσθαι
τῶν νόμων ὅσοι παρὰ τοῖς Αἰγυπτίοις παλαιότητι
διήνεγκαν ἢ παρηλλαγμένην τάξιν ἔσχον ἢ τὸ
σύνολον ὠφέλειαν τοῖς φιλαναγνωστοῦσι δύνανται
παρασχέσθαι.
</p>
</div3>
<div3 type="section" n="2">
<p> πρῶτον μὲν οὖν κατὰ τῶν ἐπιόρκων
θάνατος ἦν παρʼ αὐτοῖς τὸ πρόστιμον, ὡς δύο τὰ
μέγιστα ποιούντων ἀνομήματα, θεούς τε ἀσεβούντων
καὶ τὴν μεγίστην τῶν παρʼ ἀνθρώποις πίστιν ἀνατρεπόντων.
</p>
</div3>
<div3 type="section" n="3">
<p> ἔπειτα εἴ τις ἐν ὁδῷ κατὰ τὴν χώραν
ἰδὼν φονευόμενον ἄνθρωπον ἢ τὸ καθόλου βίαιόν
τι πάσχοντα μὴ ῥύσαιτο δυνατὸς ὤν, θανάτῳ περιπεσεῖν
ὤφειλεν· εἰ δὲ πρὸς ἀλήθειαν διὰ τὸ ἀδύνατον
μὴ κατισχύσαι βοηθῆσαι, μηνῦσαί γε πάντως
ὤφειλε τοὺς λῃστὰς καὶ ἐπεξιέναι τὴν παρανομίαν·
τὸν δὲ ταῦτα μὴ πράξαντα κατὰ τὸν νόμον ἔδει
μαστιγοῦσθαι τεταγμένας πληγὰς καὶ πάσης εἴργεσθαι
τροφῆς ἐπὶ τρεῖς ἡμέρας.
</p>
</div3>
<div3 type="section" n="4">
<p> οἱ δὲ ψευδῶς τινων
κατηγορήσαντες ὤφειλον τοῦτο παθεῖν ὃ τοῖς συκοφαντηθεῖσιν
ἐτέτακτο πρόστιμον, εἴπερ ἔτυχον καταδικασθέντες.
</p>
</div3>
<div3 type="section" n="5">
<p> προσετέτακτο δὲ καὶ πᾶσι τοῖς Αἰγυπτίοις
ἀπογράφεσθαι πρὸς τοὺς ἄρχοντας ἀπὸ τίνων
<pb id="v.1.p.131"/>

ἕκαστος πορίζεται τὸν βίον, καὶ τὸν ἐν τούτοις ψευσάμενον
ἢ πόρον ἄδικον ἐπιτελοῦντα θανάτῳ περιπίπτειν
ἦν ἀναγκαῖον. λέγεται δὲ τοῦτον τὸν νόμον
ὑπὸ Σόλωνος παραβαλόντος εἰς Αἴγυπτον εἰς τὰς
 Ἀθήνας μετενεχθῆναι.
</p>
</div3>
<div3 type="section" n="6">
<p>εἰ δέ τις ἑκουσίως ἀποκτείναι 
τὸν ἐλεύθερον ἢ τὸν δοῦλον, ἀποθνήσκειν τοῦτον
οἱ νόμοι προσέταττον, ἅμα μὲν βουλόμενοι μὴ
ταῖς διαφοραῖς τῆς τύχης, ἀλλὰ ταῖς τῶν πράξεων
ἐπιβολαῖς εἴργεσθαι πάντας ἀπὸ τῶν φαύλων, ἅμα
 δὲ διὰ τῆς τῶν δούλων φροντίδος ἐθίζοντες τοὺς
ἀνθρώπους πολὺ μᾶλλον εἰς τοὺς ἐλευθέρους μηδὲν
ὅλως ἐξαμαρτάνειν.
</p>
</div3>
<div3 type="section" n="7">
<p>καὶ κατὰ μὲν τῶν γονέων τῶν 
ἀποκτεινάντων τὰ τέκνα θάνατον μὲν οὐχ ὥρισαν,
ἡμέρας δὲ τρεῖς καὶ νύκτας ἴσας συνεχῶς ἦν ἀναγκαῖον
 περιειληφότας τὸν νεκρὸν ὑπομένειν φυλακῆς
παρεδρευούσης δημοσίας· οὐ γὰρ δίκαιον ὑπελήφθη
τὸ τοῦ βίου στερίσκειν τοὺς τὸν βίον τοῖς παισὶ
δεδωκότας, νουθετήσει δὲ μᾶλλον λύπην ἐχούσῃ
καὶ μεταμέλειαν ἀποτρέπειν τῶν τοιούτων ἐγχειρημάτων·
</p>
</div3>
<div3 type="section" n="8">
<p>κατὰ δὲ τῶν τέκνων τῶν γονεῖς φονευσάντων 
τιμωρίαν ἐξηλλαγμένην ἔθηκαν· ἔδει γὰρ τοὺς
καταδικασθέντας ἐπὶ τούτοις καλάμοις ὀξέσι δακτυλιαῖα
μέρη τοῦ σώματος κατατμηθέντας ἐπʼ ἀκάνθαις
κατακάεσθαι ζῶντας· μέγιστον τῶν ἐν ἀνθρώποις
 ἀδικημάτων κρίνοντες τὸ βιαίως τὸ ζῆν ἀφαιρεῖσθαι
τῶν τὴν ζωὴν αὐτοῖς δεδωκότων.
</p>
</div3>
<div3 type="section" n="9">
<p>τῶν δὲ γυναικῶν 
τῶν καταδικασθεισῶν θανάτῳ τὰς ἐγκύους μὴ θανατοῦσθαι
πρὶν ἂν τέκωσι. καὶ τοῦτο τὸ νόμιμον
<pb id="v.1.p.132"/>
πολλοὶ καὶ τῶν Ἑλλήνων κατέδειξαν, ἡγούμενοι
παντελῶς ἄδικον εἶναι τὸ μηδὲν ἀδικῆσαν τῷ ἀδικήσαντι
τῆς αὐτῆς μετέχειν τιμωρίας, καὶ παρανομήματος
ἑνὸς γενομένου παρὰ δυοῖν λαμβάνειν τὸ
πρόστιμον, πρὸς δὲ τούτοις κατὰ προαίρεσιν πονηρὰν
συντελεσθέντος τοῦ ἀδικήματος τὸ μηδεμίαν
πω σύνεσιν ἔχον ὑπὸ τὴν ὁμοίαν ἄγειν κόλασιν, τὸ
δὲ πάντων μέγιστον, ὅτι ταῖς κυούσαις ἰδίᾳ τῆς
αἰτίας ἐπενηνεγμένης οὐδαμῶς προσήκει τὸ κοινὸν
πατρὸς καὶ μητρὸς τέκνον ἀναιρεῖσθαι·
</p>
</div3>
<div3 type="section" n="10">
<p> ἐπʼ ἴσης γὰρ
ἄν τις φαύλους διαλάβοι κριτὰς τούς τε τὸν ἔνοχον
τῷ φόνῳ σώζοντας καὶ τοὺς τὸ μηδὲν ὅλως ἀδικῆσαν
συναναιροῦντας.
</p>
</div3>
<div3 type="section" n="11">
<p> τῶν μὲν οὖν φονικῶν νόμων
οἱ μάλιστα δοκοῦντες ἐπιτετεῦχθαι τοιοῦτοί τινες
ἦσαν.
</p>
</div3>
</div2>
<div2 type="chapter" n="78">
<div3 type="section" n="1">
<p> τῶν δʼ ἄλλων ὁ μὲν περὶ τῶν πολέμων κείμενος
κατὰ τῶν τὴν τάξιν λιπόντων ἢ τὸ παραγγελθὲν
ὑπὸ τῶν ἡγεμόνων μὴ ποιούντων ἔταττε πρόστιμον
οὐ θάνατον, ἀλλὰ τὴν ἐσχάτην ἀτιμίαν·
</p>
</div3>
<div3 type="section" n="2">
<p> εἰ δʼ ὕστερον
ταῖς ἀνδραγαθίαις ὑπερβάλοιντο τὰς ἀτιμίας,
εἰς τὴν προϋπάρξασαν παρρησίαν ἀποκαθίστα, ἅμα
μὲν τοῦ νομοθέτου δεινοτέραν τιμωρίαν ποιοῦντος
τὴν ἀτιμίαν ἢ τὸν θάνατον, ἵνα τὸ μέγιστον τῶν
κακῶν ἐθίσῃ πάντας κρίνειν τὴν αἰσχύνην, ἅμα δὲ
τοὺς μὲν θανατωθέντας ἡγεῖτο μηδὲν ὠφελήσειν τὸν
κοινὸν βίον, τοὺς δὲ ἀτιμωθέντας ἀγαθῶν πολλῶν
αἰτίους ἔσεσθαι διὰ τὴν ἐπιθυμίαν τῆς παρρησίας.
<pb id="v.1.p.133"/>
</p>
</div3>
<div3 type="section" n="3">
<p>καὶ τῶν μὲν τὰ ἀπόρρητα τοῖς πολεμίοις ἀπαγγειλάντων 
ἐπέταττεν ὁ νόμος ἐκτέμνεσθαι τὴν γλῶτταν,
τῶν δὲ τὸ νόμισμα παρακοπτόντων ἢ μέτρα καὶ
σταθμὰ παραποιούντων ἢ παραγλυφόντων τὰς σφραγῖδας,
 ἔτι δὲ τῶν γραμματέων τῶν ψευδεῖς χρηματισμοὺς
γραφόντων ἢ ἀφαιρούντων τι τῶν ἐγγεγραμμένων,
καὶ τῶν τὰς ψευδεῖς συγγραφὰς ἐπιφερόντων,
ἀμφοτέρας ἐκέλευσεν ἀποκόπτεσθαι τὰς χεῖρας, ὅπως
οἷς ἕκαστος μέρεσι τοῦ σώματος παρενόμησεν, εἰς
 ταῦτα κολαζόμενος αὐτὸς μὲν μέχρι τελευτῆς ἀνίατον
ἔχῃ τὴν συμφοράν, τοὺς δʼ ἄλλους διὰ τῆς ἰδίας
τιμωρίας νουθετῶν ἀποτρέπῃ τῶν ὁμοίων τι πράττειν.
</p>
</div3>
<div3 type="section" n="4">
<p>πικροὶ δὲ καὶ περὶ τῶν γυναικῶν νόμοι παρʼ 
αὐτοῖς ὑπῆρχον. τοῦ μὲν γὰρ βιασαμένου γυναῖκα
 ἐλευθέραν προσέταξαν ἀποκόπτεσθαι τὰ αἰδοῖα,
νομίσαντες τὸν τοιοῦτον μιᾷ πράξει παρανόμῳ τρία
τὰ μέγιστα τῶν κακῶν ἐνηργηκέναι, τὴν ὕβριν καὶ
τὴν φθορὰν καὶ τὴν τῶν τέκνων σύγχυσιν·
</p>
</div3>
<div3 type="section" n="5">
<p>εἰ δέ 
τις πείσας μοιχεύσαι, τὸν μὲν ἄνδρα ῥάβδοις χιλίας
 πληγὰς λαμβάνειν ἐκέλευον, τῆς δὲ γυναικὸς τὴν
 ῥῖνα κολοβοῦσθαι, ὑπολαμβάνοντες δεῖν τῆς πρὸς
ἀσυγχώρητον ἀκρασίαν καλλωπιζομένης ἀφαιρεθῆναι
τὰ μάλιστα κοσμοῦντα τὴν εὐπρέπειαν.
</p>
</div3>
</div2>
<div2 type="chapter" n="79">
<div3 type="section" n="1">
<p>τοὺς δὲ περὶ τῶν συμβολαίων νόμους Βοκχόριδος
 εἶναί φασι. προστάττουσι δὲ τοὺς μὲν ἀσύγγραφα
δανεισαμένους, ἂν μὴ φάσκωσιν ὀφείλειν, ὀμόσαντας
ἀπολύεσθαι τοῦ δανείου, πρῶτον μὲν ὅπως ἐν μεγάλῳ
<pb id="v.1.p.134"/>
</p>
</div3>
<div3 type="section" n="2">
<p> τιθέμενοι τοὺς ὅρκους δεισιδαιμονῶσι· προδήλου
γὰρ ὄντος ὅτι τῷ πολλάκις ὀμόσαντι συμβήσεται
τὴν πίστιν ἀποβαλεῖν, ἵνα τῆς εὐχρηστίας μὴ στερηθῇ,
περὶ πλείστου πᾶς τις ἄξει τὸ μὴ καταντᾶν
ἐπὶ τὸν ὅρκον· ἔπειθʼ ὑπελάμβανεν ὁ νομοθέτης
τὴν ὅλην πίστιν ἐν τῇ καλοκἀγαθίᾳ ποιήσας προτρέψεσθαι
πάντας σπουδαίους εἶναι τοῖς ἤθεσιν,
ἵνα μὴ πίστεως ἀνάξιοι διαβληθῶσι· πρὸς δὲ τούτοις
ἄδικον ἔκρινεν εἶναι τοὺς χωρὶς ὅρκου πιστευθέντας
περὶ τῶν αὐτῶν συμβολαίων ὀμόσαντας μὴ
τυγχάνειν πίστεως. τοὺς δὲ μετὰ συγγραφῆς δανείσαντας
ἐκώλυε διὰ τοῦ τόκου τὸ κεφάλαιον πλέον
ποιεῖν ἢ διπλάσιον.
</p>
</div3>
<div3 type="section" n="3">
<p> τῶν δὲ ὀφειλόντων τὴν ἔκπραξιν
τῶν δανείων ἐκ τῆς οὐσίας μόνον ἐποιήσατο,
τὸ δὲ σῶμα κατʼ οὐδένα τρόπον εἴασεν ὑπάρχειν
ἀγώγιμον, ἡγούμενος δεῖν εἶναι τὰς μὲν κτήσεις
τῶν ἐργασαμένων ἢ παρὰ κυρίου τινὸς ἐν δωρεαῖς
λαβόντων, τὰ δὲ σώματα τῶν πόλεων, ἵνα τὰς καθηκούσας
λειτουργίας ἔχωσιν αἱ πόλεις καὶ κατὰ πόλεμον
καὶ κατʼ εἰρήνην· ἄτοπον γὰρ τὸ στρατιώτην
εἰς τὸν ὑπὲρ τῆς πατρίδος προϊόντα κίνδυνον, εἰ
τύχοι, πρὸς δάνειον ὑπὸ τοῦ πιστεύσαντος ἀπάγεσθαι,
καὶ τῆς τῶν ἰδιωτῶν πλεονεξίας ἕνεκα κινδυνεύειν
τὴν κοινὴν ἁπάντων σωτηρίαν.
</p>
</div3>
<div3 type="section" n="4">
<p> δοκεῖ δὲ
καὶ τοῦτον τὸν νόμον ὁ Σόλων εἰς τὰς Ἀθήνας
μετενεγκεῖν, ὃν ὠνόμασε σεισάχθειαν, ἀπολύσας
τοὺς πολίτας ἅπαντας τῶν ἐπὶ τοῖς σώμασι πεπιστευμένων
<pb id="v.1.p.135"/>

δανείων.
</p>
</div3>
<div3 type="section" n="5">
<p>μέμφονται δέ τινες οὐκ ἀλόγως 
τοῖς πλείστοις τῶν παρὰ τοῖς Ἕλλησι νομοθετῶν,
οἵτινες ὅπλα μὲν καὶ ἄροτρον καὶ ἄλλα τῶν ἀναγκαιοτάτων
ἐκώλυσαν ἐνέχυρα λαμβάνεσθαι πρὸς δάνειον,
 τοὺς δὲ τούτοις χρησομένους συνεχώρησαν ἀγωγίμους εἶναι.
</p>
</div3>
</div2>
<div2 type="chapter" n="80">
<div3 type="section" n="1">
<p>ὑπῆρχε δὲ καὶ περὶ τῶν κλεπτῶν νόμος παρʼ
Αἰγυπτίοις ἰδιώτατος. ἐκέλευε γὰρ τοὺς μὲν βουλομένους
ἔχειν ταύτην τὴν ἐργασίαν ἀπογράφεσθαι
 πρὸς τὸν ἀρχίφωρα, καὶ τὸ κλαπὲν ὁμολόγως ἀναφέρειν
παραχρῆμα πρὸς ἐκεῖνον, τοὺς δὲ ἀπολέσαντας
παραπλησίως ἀπογράφειν αὐτῷ καθʼ ἕκαστον
 τῶν ἀπολωλότων, προστιθέντας τόν τε τόπον καὶ
τὴν ἡμέραν καὶ τὴν ὥραν καθʼ ἣν ἀπώλεσεν.
</p>
</div3>
<div3 type="section" n="2">
<p>τούτῳ 
 δὲ τῷ τρόπῳ πάντων ἑτοίμως εὑρισκομένων, ἔδει
τὸν ἀπολέσαντα τὸ τέταρτον μέρος τῆς ἀξίας δόντα
κτήσασθαι τὰ ἑαυτοῦ μόνα. ἀδυνάτου γὰρ ὄντος
τοῦ πάντας ἀποστῆσαι τῆς κλοπῆς εὗρε πόρον ὁ
νομοθέτης διʼ οὗ πᾶν τὸ ἀπολόμενον σωθήσεται
 μικρῶν διδομένων λύτρων.
</p>
</div3>
<div3 type="section" n="3">
<p>γαμοῦσι δὲ παρʼ Αἰγυπτίοις οἱ μὲν ἱερεῖς μίαν, 
τῶν δʼ ἄλλων ὅσας ἂν ἕκαστος προαιρῆται· καὶ τὰ
γεννώμενα πάντα τρέφουσιν ἐξ ἀνάγκης ἕνεκα τῆς
πολυανθρωπίας, ὡς ταύτης μέγιστα συμβαλλομένης
 πρὸς εὐδαιμονίαν χώρας τε καὶ πόλεων, νόθον δʼ
οὐδένα τῶν γεννηθέντων νομίζουσιν, οὐδʼ ἂν ἐξ
ἀργυρωνήτου μητρὸς γεννηθῇ·
</p>
</div3>
<div3 type="section" n="4">
<p>καθόλου γὰρ ὑπειλήφασι 
<pb id="v.1.p.136"/>
τὸν πατέρα μόνον αἴτιον εἶναι τῆς γενέσεως,
τὴν δὲ μητέρα τροφὴν καὶ χώραν <del>μόνον</del> παρέχεσθαι
τῷ βρέφει, καὶ τῶν δένδρων ἄρρενα μὲν καλοῦσι
τὰ καρποφόρα, θήλεα δὲ τὰ μὴ φέροντα τοὺς
καρπούς, ἐναντίως τοῖς Ἕλλησι.
</p>
</div3>
<div3 type="section" n="5">
<p> τρέφουσι δὲ τὰ
παιδία μετά τινος εὐχερείας ἀδαπάνου καὶ παντελῶς
ἀπίστου· ἑψήματα γὰρ αὐτοῖς χορηγοῦσιν ἔκ τινος
εὐτελείας ἑτοίμης γινόμενα, καὶ τῶν ἐκ τῆς βύβλου
πυθμένων τοὺς δυναμένους εἰς τὸ πῦρ ἐγκρύβεσθαι,
καὶ τῶν ῥιζῶν καὶ τῶν καυλῶν τῶν ἑλείων τὰ μὲν
ὠμά, τὰ δʼ ἕψοντες, τὰ δʼ ὀπτῶντες, διδόασιν.
</p>
</div3>
<div3 type="section" n="6">
<p> ἀνυποδήτων
δὲ καὶ γυμνῶν τῶν πλείστων τρεφομένων
διὰ τὴν εὐκρασίαν τῶν τόπων, τὴν πᾶσαν δαπάνην
οἱ γονεῖς, ἄχρι ἂν εἰς ἡλικίαν ἔλθῃ τὸ τέκνον, οὐ
πλείω ποιοῦσι δραχμῶν εἴκοσι. διʼ ἃς αἰτίας μάλιστα
τὴν Αἴγυπτον συμβαίνει πολυανθρωπίᾳ διαφέρειν,
καὶ διὰ τοῦτο πλείστας ἔχειν μεγάλων ἔργων κατασκευάς.
</p>
</div3>
</div2>
<div2 type="chapter" n="81">
<div3 type="section" n="1">
<p> παιδεύουσι δὲ τοὺς υἱοὺς οἱ μὲν ἱερεῖς γράμματα
διττά, τά τε ἱερὰ καλούμενα καὶ τὰ κοινοτέραν
ἔχοντα τὴν μάθησιν. γεωμετρίαν δὲ καὶ τὴν
ἀριθμητικὴν ἐπὶ πλέον ἐκπονοῦσιν.
</p>
</div3>
<div3 type="section" n="2">
<p> ὁ μὲν γὰρ ποταμὸς
κατʼ ἐνιαυτὸν ποικίλως μετασχηματίζων τὴν
χώραν πολλὰς καὶ παντοίας ἀμφισβητήσεις ποιεῖ
περὶ τῶν ὅρων τοῖς γειτνιῶσι, ταύτας δʼ οὐ ῥᾴδιον
ἀκριβῶς ἐξελέγξαι μὴ γεωμέτρου τὴν ἀλήθειαν ἐκ
τῆς ἐμπειρίας μεθοδεύσαντος.
</p>
</div3>
<div3 type="section" n="3">
<p> ἡ δʼ ἀριθμητικὴ πρός
τε τὰς κατὰ τὸν βίον οἰκονομίας αὐτοῖς χρησιμεύει
<pb id="v.1.p.137"/>

καὶ πρὸς τὰ γεωμετρίας θεωρήματα, πρὸς δὲ τούτοις
οὐκ ὀλίγα συμβάλλεται καὶ τοῖς τὰ περὶ τὴν
ἀστρολογίαν ἐκπονοῦσιν.
</p>
</div3>
<div3 type="section" n="4">
<p>ἐπιμελοῦς γὰρ, εἰ καὶ παρά 
τισιν ἄλλοις, καὶ παρʼ Αἰγυπτίοις παρατηρήσεως
 τυγχάνουσιν αἱ τῶν ἄστρων τάξεις τε καὶ κινήσεις·
 καὶ τὰς μὲν περὶ ἑκάστων ἀναγραφὰς ἐξ ἐτῶν ἀπίστων
τῷ πλήθει φυλάττουσιν, ἐκ παλαιῶν χρόνων
ἐζηλωμένης παρʼ αὐτοῖς τῆς περὶ ταῦτα σπουδῆς,
τὰς δὲ τῶν πλανήτων ἀστέρων κινήσεις καὶ περιόδους
 καὶ στηριγμούς, ἔτι δὲ τὰς ἑκάστου δυνάμεις
πρὸς τὰς τῶν ζῴων γενέσεις, τίνων εἰσὶν ἀγαθῶν ἢ
κακῶν ἀπεργαστικαί, φιλοτιμότατα παρατετηρήκασι.
</p>
</div3>
<div3 type="section" n="5">
<p>καὶ πολλάκις μὲν τοῖς ἀνθρώποις τῶν αὐτοῖς μελλόντων 
ἀπαντήσεσθαι κατὰ τὸν βίον προλέγοντες
 ἐπιτυγχάνουσιν, οὐκ ὀλιγάκις δὲ καρπῶν φθορὰς ἢ
τοὐναντίον πολυκαρπίας, ἔτι δὲ νόσους κοινὰς ἀνθρώποις
ἢ βοσκήμασιν ἐσομένας προσημαίνουσι,
σεισμούς τε καὶ κατακλυσμοὺς καὶ κομητῶν ἀστέρων
ἐπιτολὰς καὶ πάντα τὰ τοῖς πολλοῖς ἀδύνατον ἔχειν
 δοκοῦντα τὴν ἐπίγνωσιν, ἐκ πολλοῦ χρόνου παρατηρήσεως
γεγενημένης, προγινώσκουσι.
</p>
</div3>
<div3 type="section" n="6">
<p>φασὶ δὲ καὶ 
τοὺς ἐν Βαβυλῶνι Χαλδαίους, ἀποίκους Αἰγυπτίων
ὄντας, τὴν δόξαν ἔχειν τὴν περὶ τῆς ἀστρολογίας
παρὰ τῶν ἱερέων μαθόντας τῶν Αἰγυπτίων.
</p>
</div3>
<div3 type="section" n="7">
<p>τὸ δʼ 
 ἄλλο πλῆθος τῶν Αἰγυπτίων ἐκ παίδων μανθάνει
παρὰ τῶν πατέρων ἢ συγγενῶν τὰς περὶ ἕκαστον
βίον ἐπιτηδεύσεις, καθάπερ προειρήκαμεν. γράμματα
<pb id="v.1.p.138"/>
δʼ ἐπʼ ὀλίγον διδάσκουσιν οὐχ ἅπαντες, ἀλλʼ οἱ τὰς
τέχνας μεταχειριζόμενοι μάλιστα. παλαίστραν δὲ καὶ
μουσικὴν οὐ νόμιμόν ἐστι παρʼ αὐτοῖς μανθάνειν·
ὑπολαμβάνουσι γὰρ ἐκ μὲν τῶν καθʼ ἡμέραν ἐν τῇ
παλαίστρᾳ γυμνασίων τοὺς νέους οὐχ ὑγίειαν ἕξειν,
ἀλλὰ ῥώμην ὀλιγοχρόνιον καὶ παντελῶς ἐπικίνδυνον,
τὴν δὲ μουσικὴν νομίζουσιν οὐ μόνον ἄχρηστον
ὑπάρχειν, ἀλλὰ καὶ βλαβεράν, ὡς <del>ἂν</del> ἐκθηλύνουσαν
τὰς τῶν ἀκουόντων ψυχάς.
</p>
</div3>
</div2>
<div2 type="chapter" n="82">
<div3 type="section" n="1">
<p> τὰς δὲ νόσους προκαταλαμβανόμενοι θεραπεύουσι
τὰ σώματα κλυσμοῖς καὶ νηστείαις καὶ ἐμέτοις,
ἐνίοτε μὲν καθʼ ἑκάστην ἡμέραν, ἐνίοτε δὲ τρεῖς ἢ
τέτταρας ἡμέρας διαλείποντες.
</p>
</div3>
<div3 type="section" n="2">
<p> φασὶ γὰρ πάσης
τροφῆς ἀναδοθείσης τὸ πλέον εἶναι περιττόν, ἀφʼ
οὗ γεννᾶσθαι τὰς νόσους· ὥστε τὴν προειρημένην
θεραπείαν ἀναιροῦσαν τὰς ἀρχὰς τῆς νόσου μάλιστʼ
ἂν παρασκευάσαι τὴν ὑγίειαν.
</p>
</div3>
<div3 type="section" n="3">
<p> κατὰ δὲ τὰς στρατείας
καὶ τὰς ἐπὶ τῆς χώρας ἐκδημίας θεραπεύονται
πάντες οὐδένα μισθὸν ἰδίᾳ διδόντες· οἱ γὰρ ἰατροὶ
τὰς μὲν τροφὰς ἐκ τοῦ κοινοῦ λαμβάνουσι, τὰς δὲ
θεραπείας προσάγουσι κατὰ νόμον ἔγγραφον, ὑπὸ
πολλῶν καὶ δεδοξασμένων ἰατρῶν ἀρχαίων συγγεγραμμένον.
κἂν τοῖς ἐκ τῆς ἱερᾶς βίβλου νόμοις
ἀναγινωσκομένοις ἀκολουθήσαντες ἀδυνατήσωσι σῶσαι
τὸν κάμνοντα, ἀθῷοι παντὸς ἐγκλήματος ἀπολύονται,
ἐὰν δέ τι παρὰ τὰ γεγραμμένα ποιήσωσι,
<pb id="v.1.p.139"/>

θανάτου κρίσιν ὑπομένουσιν, ἡγουμένου τοῦ νομοθέτου
τῆς ἐκ πολλῶν χρόνων παρατετηρημένης θεραπείας
καὶ συντεταγμένης ὑπὸ τῶν ἀρίστων τεχνιτῶν
ὀλίγους ἂν γενέσθαι συνετωτέρους.
</p>
</div3>
</div2>
<div2 type="chapter" n="83">
<div3 type="section" n="1">
<p> περὶ δὲ τῶν ἀφιερωμένων ζῴων κατʼ Αἴγυπτον
εἰκότως φαίνεται πολλοῖς παράδοξον τὸ γινόμενον
καὶ ζητήσεως ἄξιον. σέβονται γὰρ ἔνια τῶν ζῴων
Αἰγύπτιοι καθʼ ὑπερβολὴν οὐ ζῶντα μόνον, ἀλλὰ
καὶ τελευτήσαντα, οἷον αἰλούρους καὶ τοὺς ἰχνεύμονας
 καὶ κύνας, ἔτι δʼ ἱέρακας καὶ τὰς καλουμένας
παρʼ αὐτοῖς ἴβεις, πρὸς δὲ τούτοις τούς τε λύκους
καὶ τοὺς κροκοδείλους καὶ ἕτερα τοιαῦτα πλείω, περὶ
ὧν τὰς αἰτίας ἀποδιδόναι πειρασόμεθα, βραχέα πρότερον
ὑπὲρ αὐτῶν διελθόντες.
</p>
</div3>
<div3 type="section" n="2">
<p>πρῶτον μὲν γὰρ 
 ἑκάστῳ γένει τῶν σεβασμοῦ τυγχανόντων ζῴων
ἀφιέρωται χώρα φέρουσα πρόσοδον ἀρκοῦσαν εἰς
ἐπιμέλειαν καὶ τροφὴν αὐτῶν· ποιοῦνται δὲ καὶ
θεοῖς τισιν εὐχὰς ὑπὲρ τῶν παίδων οἱ κατʼ Αἴγυπτον
τῶν ἐκ τῆς νόσου σωθέντων· ξυρήσαντες γὰρ
 τὰς τρίχας καὶ πρὸς ἀργύριον ἢ χρυσίον στήσαντες
διδόασι τὸ νόμισμα τοῖς ἐπιμελομένοις τῶν προειρημένων
ζῴων.
</p>
</div3>
<div3 type="section" n="3">
<p>οἱ δὲ τοῖς μὲν ἱέραξι κρέα κατατέμνοντες 
καὶ προσκαλούμενοι μεγάλῃ τῇ φωνῇ πετομένοις
ἀναρρίπτουσι, μέχρι ἂν δέξωνται, τοῖς δʼ αἰλούροις
 καὶ τοῖς ἰχνεύμοσι καταθρύπτοντες τοὺς ἄρτους εἰς
γάλα καὶ ποππύζοντες παρατιθέασιν ἢ τῶν ἰχθύων
τῶν ἐκ τοῦ Νείλου κατατέμνοντες ὠμῶς σιτίζουσιν·
<pb id="v.1.p.140"/>
ὡσαύτως δὲ καὶ τῶν ἄλλων ζῴων ἑκάστῳ γένει τὴν
ἁρμόζουσαν τροφὴν χορηγοῦσι.
</p>
</div3>
<div3 type="section" n="4">
<p> τὰς δὲ γινομένας
περὶ ταῦτα λειτουργίας οὐχ οἷον ἐκκλίνουσιν ἢ τοῖς
ὄχλοις γενέσθαι καταφανεῖς ἐπαισχύνονται, τοὐναντίον
δʼ ὡς περὶ τὰς μεγίστας τῶν θεῶν γινόμενοι τιμὰς
σεμνύνονται καὶ μετὰ σημείων ἰδίων περιέρχονται
τὰς πόλεις καὶ τὴν χώραν. πόρρωθεν δʼ ὄντες φανεροὶ
τίνων ζῴων ἔχουσι τὴν ἐπιμέλειαν, ὑπὸ τῶν
ἀπαντώντων προσκυνοῦνται καὶ τιμῶνται.
</p>
</div3>
<div3 type="section" n="5">
<p> ὅταν δʼ
ἀποθάνῃ τι τῶν εἰρημένων, σινδόνι κατακαλύψαντες
καὶ μετʼ οἰμωγῆς τὰ στήθη καταπληξάμενοι
φέρουσιν εἰς τὰς ταριχείας· ἔπειτα θεραπευθέντων
αὐτῶν κεδρίᾳ καὶ τοῖς δυναμένοις εὐωδίαν παρέχεσθαι
καὶ πολυχρόνιον τοῦ σώματος τήρησιν θάπτουσιν
ἐν ἱεραῖς θήκαις.
</p>
</div3>
<div3 type="section" n="6">
<p> ὃς δʼ ἂν τούτων τι τῶν ζῴων
ἑκὼν διαφθείρῃ, θανάτῳ περιπίπτει, πλὴν ἐὰν
αἴλουρον ἢ τὴν ἶβιν ἀποκτείνῃ· ταῦτα δὲ ἐάν τε
ἑκὼν ἐάν τε ἄκων ἀποκτείνῃ, πάντως θανάτῳ περιπίπτει,
τῶν ὄχλων συντρεχόντων καὶ τὸν πράξαντα
δεινότατα διατιθέντων, καὶ τοῦτʼ ἐνίοτε πραττόντων
ἄνευ κρίσεως.
</p>
</div3>
<div3 type="section" n="7">
<p> διὰ δὲ τὸν ἐπὶ τούτοις φόβον οἱ
θεασάμενοι τεθνηκός τι τούτων τῶν ζῴων ἀποστάντες
μακρὰν βοῶσιν ὀδυρόμενοί τε καὶ μαρτυρόμενοι
κατειλῆφθαι <del>αὐτὸ</del> τετελευτηκός.
</p>
</div3>
<div3 type="section" n="8">
<p> οὕτω δʼ ἐν ταῖς
τῶν ὄχλων ψυχαῖς ἐντέτηκεν ἡ πρὸς τὰ ζῷα ταῦτα
δεισιδαιμονία καὶ τοῖς πάθεσιν ἀμεταθέτως ἕκαστος
διάκειται πρὸς τὴν τούτων τιμήν, ὥστε καὶ καθʼ ὃν
<pb id="v.1.p.141"/>
χρόνον Πτολεμαῖος μὲν ὁ βασιλεὺς ὑπὸ Ῥωμαίων
οὔπω προσηγόρευτο φίλος, οἱ δʼ ὄχλοι πᾶσαν εἰσεφέροντο
σπουδὴν ἐκθεραπεύοντες τοὺς παρεπιδημοῦντας
τῶν ἀπὸ τῆς Ἰταλίας καὶ σπεύδοντες μηδεμίαν
 ἀφορμὴν ἐγκλήματος ἢ πολέμου δοῦναι διὰ
τὸν φόβον, ἀποκτείναντος Ῥωμαίου τινὸς αἴλουρον,
καὶ τοῦ πλήθους συνδραμόντος ἐπὶ τὴν οἰκίαν τοῦ
πράξαντος, οὔθʼ οἱ πεμφθέντες ὑπὸ τοῦ βασιλέως
ἄρχοντες ἐπὶ τὴν παραίτησιν οὔθʼ ὁ κοινὸς ἀπὸ
 τῆς Ῥώμης φόβος ἴσχυσεν ἐξελέσθαι τῆς τιμωρίας
τὸν ἄνθρωπον, καίπερ ἀκουσίως τοῦτο πεπραχότα·
</p>
</div3>
<div3 type="section" n="9">
<p>καὶ τοῦτʼ οὐκ ἐξ ἀκοῆς ἡμεῖς ἱστοροῦμεν, ἀλλʼ 
αὐτοὶ κατὰ τὴν γεγενημένην ἡμῖν ἐπιδημίαν κατʼ Αἴγυπτον ἑορακότες.</p>
</div3>
</div2>
<div2 type="chapter" n="84">
<div3 type="section" n="1">
<p>ἀπίστων δὲ φαινομένων πολλοῖς
 τῶν εἰρημένων καὶ μύθοις παραπλησίων πολλῷ
παραδοξότερα φανήσεται τὰ μετὰ ταῦτα ῥηθησόμενα.
λιμῷ γάρ ποτε πιεζομένων τῶν κατʼ Αἴγυπτόν φασι
πολλοὺς ἀλλήλων μὲν ἅψασθαι διὰ τὴν ἔνδειαν,
τῶν δʼ ἀφιερωμένων ζῴων τὸ παράπαν μηδʼ αἰτίαν
 σχεῖν μηδένα προσενηνέχθαι.
</p>
</div3>
<div3 type="section" n="2">
<p>ἀλλὰ μήν γε καὶ καθʼ 
ἣν ἂν οἰκίαν εὑρεθῇ κύων τετελευτηκώς, ξυρῶνται
πάντες οἱ κατʼ οἶκον ὄντες ὅλον τὸ σῶμα καὶ ποιοῦνται
πένθος, καὶ τὸ τούτου θαυμασιώτερον, ἐὰν
οἶνος ἢ σῖτος ἤ τι τῶν πρὸς τὸν βίον ἀναγκαίων
 τυγχάνῃ κείμενον ἐν τοῖς οἰκήμασιν οὗ τὸ ζῆν ἐξέλιπέ
τι τῶν θηρίων, οὐκ ἂν ἔτι χρήσασθαι πρὸς
 οὐδὲν αὐτοῖς ὑπομείνειαν.
</p>
</div3>
<div3 type="section" n="3">
<p>κἂν ἐν ἄλλῃ χώρᾳ που 
στρατευόμενοι τύχωσι, λυτρούμενοι τοὺς αἰλούρους
<pb id="v.1.p.142"/>
καὶ τοὺς ἱέρακας κατάγουσιν εἰς Αἴγυπτον· καὶ τοῦτο
πράττουσιν ἐνίοτε τῶν ἐφοδίων αὐτοὺς ὑπολιπόντων.
</p>
</div3>
<div3 type="section" n="4">
<p> τὰ δὲ γινόμενα περὶ τὸν Ἆπιν τὸν ἐν Μέμφει
<del>ποικίλον</del> καὶ τὸν Μνεῦιν τὸν ἐν Ἡλιουπόλει καὶ
τὰ περὶ τὸν τράγον τὸν ἐν Μένδητι, πρὸς δὲ τούτοις
τὸν κροκόδειλον τὸν κατὰ τὴν Μοίριδος λίμνην
καὶ τὸν λέοντα τὸν τρεφόμενον ἐν τῇ καλουμένῃ
Λεόντων πόλει, καὶ πολλὰ τοιαῦθʼ ἕτερα, διηγήσασθαι
μὲν εὐχερές, ἀπαγγείλαντα δὲ πιστευθῆναι παρὰ
τοῖς μὴ τεθεαμένοις δύσκολον.
</p>
</div3>
<div3 type="section" n="5">
<p> ταῦτα γὰρ ἐν ἱεροῖς
μὲν περιβόλοις τρέφεται, θεραπεύουσι δʼ αὐτὰ πολλοὶ
τῶν ἀξιολόγων ἀνδρῶν τροφὰς διδόντες τὰς πολυτελεστάτας·
σεμίδαλιν γὰρ ἢ χόνδρον ἕψοντες ἐν
γάλακτι καὶ πέμματα παντοδαπὰ μέλιτι φυρῶντες,
καὶ κρέα χήνεια τὰ μὲν ἕψοντες, τὰ δʼ ὀπτῶντες
ἀνεκλείπτως χορηγοῦσι, τοῖς δʼ ὠμοφάγοις πολλὰ
τῶν ὀρνέων θηρεύοντες παραβάλλουσι, καὶ τὸ καθόλου
μεγάλην εἰσφέρονται σπουδὴν εἰς τὴν πολυτέλειαν
τῆς τροφῆς.
</p>
</div3>
<div3 type="section" n="6">
<p> λουτροῖς τε χλιαροῖς χρώμενοι
καὶ μύροις τοῖς κρατίστοις ἀλείφοντες καὶ παντοδαπὰς
εὐωδίας θυμιῶντες οὐ διαλείπουσι, στρωμνάς
τε τὰς πολυτελεστάτας καὶ κόσμον εὐπρεπῆ χορηγοῦσι,
καὶ τῶν συνουσιῶν ὅπως τυγχάνῃ κατὰ φύσιν
φροντίδα ποιοῦνται τὴν μεγίστην, πρὸς δὲ τούτοις
ὁμοφύλους θηλείας ἑκάστῳ τῶν ζῴων τὰς εὐειδεστάτας
συντρέφουσιν, ἃς παλλακίδας προσαγορεύουσι
καὶ θεραπεύουσι ταῖς μεγίσταις δαπάναις καὶ λειτουργίαις.
<pb id="v.1.p.143"/>

ἐὰν δὲ τελευτήσῃ τι,
</p>
</div3>
<div3 type="section" n="7">
<p>πενθοῦσι μὲν ἴσα 
τοῖς ἀγαπητῶν τέκνων στερομένοις, θάπτουσι δὲ οὐ
κατὰ τὴν ἑαυτῶν δύναμιν, ἀλλὰ πολὺ τὴν ἀξίαν
τῆς ἑαυτῶν οὐσίας ὑπερβάλλοντες.
</p>
</div3>
<div3 type="section" n="8">
<p>μετὰ γὰρ τὴν 
 Ἀλεξάνδρου τελευτήν, Πτολεμαίου τοῦ Λάγου παρειληφότος
ἄρτι τὴν Αἴγυπτον, ἔτυχεν ἐν Μέμφει τελευτήσας
ὁ Ἆπις γήρᾳ· ὁ δὲ τὴν ἐπιμέλειαν ἔχων
αὐτοῦ τήν τε ἡτοιμασμένην χορηγίαν, οὖσαν πάνυ
πολλήν, εἰς ταφὴν ἅπασαν ἐδαπάνησε καὶ παρὰ τοῦ
 Πτολεμαίου πεντήκοντα ἀργυρίου τάλαντα προσεδανείσατο.
καὶ καθʼ ἡμᾶς δὲ τινες τῶν τὰ ζῷα
ταῦτα τρεφόντων εἰς τὰς ταφὰς αὐτῶν οὐκ ἔλαττον
τῶν ἑκατὸν ταλάντων δεδαπανήκασιν.
</p>
</div3>
</div2>
<div2 type="chapter" n="85">
<div3 type="section" n="1">
<p>προσθετέον δὲ τοῖς εἰρημένοις τὰ λειπόμενα
 τῶν γινομένων περὶ τὸν ἱερὸν ταῦρον τὸν ὀνομαζόμενον
Ἆπιν. ὅταν γὰρ τελευτήσας ταφῇ μεγαλοπρεπῶς,
ζητοῦσιν οἱ περὶ ταῦτʼ ὄντες ἱερεῖς μόσχον
ἔχοντα κατὰ τὸ σῶμα παράσημα τὰ παραπλήσια τῷ
 προϋπάρξαντι·
</p>
</div3>
<div3 type="section" n="2">
<p>ὅταν δʼ εὑρεθῇ, τὰ μὲν πλήθη τοῦ 
 πένθους ἀπολύεται, τῶν δʼ ἱερέων οἷς ἐστιν ἐπιμελὲς
ἄγουσι τὸν μόσχον τὸ μὲν πρῶτον εἰς Νείλου
πόλιν, ἐν ᾗ τρέφουσιν αὐτὸν ἐφʼ ἡμέρας τετταράκοντα,
ἔπειτʼ εἰς θαλαμηγὸν ναῦν οἴκημα κεχρυσωμένον
ἔχουσαν ἐμβιβάσαντες ὡς θεὸν ἀνάγουσιν εἰς
 Μέμφιν εἰς τὸ τοῦ Ἡφαίστου τέμενος.
</p>
</div3>
<div3 type="section" n="3">
<p>ἐν δὲ ταῖς 
προειρημέναις τετταράκονθʼ ἡμέραις μόνον ὁρῶσιν
αὐτὸν αἱ γυναῖκες κατὰ πρόσωπον ἱστάμεναι καὶ
δεικνύουσιν ἀνασυράμεναι τὰ ἑαυτῶν γεννητικὰ
<pb id="v.1.p.144"/>
μόρια, τὸν δʼ ἄλλον χρόνον ἅπαντα κεκωλυμένον
ἐστὶν εἰς ὄψιν αὐτὰς ἔρχεσθαι τούτῳ τῷ θεῷ.
</p>
</div3>
<div3 type="section" n="4">
<p> τῆς
δὲ τοῦ βοὸς τούτου τιμῆς αἰτίαν ἔνιοι φέρουσι λέγοντες
ὅτι τελευτήσαντος Ὀσίριδος εἰς τοῦτον ἡ
ψυχὴ μετέστη, καὶ διὰ ταῦτα διατελεῖ μέχρι τοῦ
νῦν ἀεὶ κατὰ τὰς ἀναδείξεις αὐτοῦ μεθισταμένη
πρὸς τοὺς μεταγενεστέρους·
</p>
</div3>
<div3 type="section" n="5">
<p> ἔνιοι δὲ λέγουσι τελευτήσαντος
Ὀσίριδος ὑπὸ Τυφῶνος τὰ μέλη συναγαγοῦσαν
τὴν Ἶσιν εἰς βοῦν ξυλίνην ἐμβαλεῖν βύσσινα
περιβεβλημένην, καὶ διὰ τοῦτο καὶ τὴν πόλιν ὀνομασθῆναι
Βούσιριν. πολλὰ δὲ καὶ ἄλλα μυθολογοῦσι
περὶ τοῦ Ἄπιδος, ὑπὲρ ὧν μακρὸν ἡγούμεθα τὰ
καθʼ ἕκαστον διεξιέναι.
</p>
</div3>
</div2>
<div2 type="chapter" n="86">
<div3 type="section" n="1">
<p> πάντα δὲ θαυμάσια καὶ μείζω πίστεως ἐπιτελοῦντες
οἱ κατʼ Αἴγυπτον εἰς τὰ τιμώμενα ζῷα πολλὴν
ἀπορίαν παρέχονται τοῖς τὰς αἰτίας τούτων
ζητοῦσιν.
</p>
</div3>
<div3 type="section" n="2">
<p> οἱ μὲν οὖν ἱερεῖς αὐτῶν ἀπόρρητόν τι
δόγμα περὶ τούτων ἔχουσιν, ὃ προειρήκαμεν ἐν τοῖς
θεολογουμένοις ὑπʼ αὐτῶν, οἱ δὲ πολλοὶ τῶν Αἰγυπτίων
τρεῖς αἰτίας ταύτας ἀποδιδόασιν, ὧν τὴν μὲν
πρώτην μυθώδη παντελῶς καὶ τῆς ἀρχαϊκῆς ἁπλότητος
οἰκείαν.
</p>
</div3>
<div3 type="section" n="3">
<p> φασὶ γὰρ τοὺς ἐξ ἀρχῆς γενομένους
θεούς, ὀλίγους ὄντας καὶ κατισχυομένους ὑπὸ τοῦ
πλήθους καὶ τῆς ἀνομίας τῶν γηγενῶν ἀνθρώπων,
ὁμοιωθῆναί τισι ζῴοις, καὶ διὰ τοῦ τοιούτου τρόπου
διαφυγεῖν τὴν ὠμότητα καὶ βίαν αὐτῶν· ὕστερον
δὲ τῶν κατὰ τὸν κόσμον πάντων κρατήσαντας,
<pb id="v.1.p.145"/>

καὶ τοῖς αἰτίοις τῆς ἐξ ἀρχῆς σωτηρίας χάριν ἀποδιδόντας,
ἀφιερῶσαι τὰς φύσεις αὐτῶν οἷς ἀφωμοιώθησαν,
καὶ καταδεῖξαι τοῖς ἀνθρώποις τὸ τρέφειν
μὲν ζῶντα πολυτελῶς, θάπτειν δὲ τελευτήσαντα.
</p>
</div3>
<div3 type="section" n="4">
<p>δευτέραν δὲ λέγουσιν αἰτίαν, ὅτι τὸ παλαιὸν οἱ 
κατʼ Αἴγυπτον διὰ τὴν ἀταξίαν τὴν ἐν τῷ στρατοπέδῳ
 πολλαῖς μάχαις ὑπὸ τῶν πλησιοχώρων ἡττηθέντες
ἐπενόησαν σύνθημα φορεῖν ἐπὶ τῶν ταγμάτων.
</p>
</div3>
<div3 type="section" n="5">
<p>φασὶν οὖν κατασκευάσαντας εἰκόνας τῶν ζῴων 
 ἃ νῦν τιμῶσι, καὶ πήξαντας ἐπὶ σαυνίων, φορεῖν
τοὺς ἡγεμόνας, καὶ διὰ τούτου τοῦ τρόπου γνωρίζειν
ἕκαστον ἧς εἴη συντάξεως· μεγάλα δὲ συμβαλλομένης
αὐτοῖς τῆς διὰ τούτων εὐταξίας πρὸς τὴν
νίκην, δόξαι τῆς σωτηρίας αἴτια γεγονέναι τὰ ζῷα·
 χάριν οὖν αὐτοῖς τοὺς ἀνθρώπους ἀποδοῦναι βουλομένους
εἰς ἔθος κατατάξαι τῶν εἰκασθέντων τότε
μηδὲν κτείνειν, ἀλλὰ σεβομένους ἀπονέμειν τὴν προειρημένην ἐπιμέλειαν καὶ τιμήν.</p>
</div3>
</div2>
<div2 type="chapter" n="87">
<div3 type="section" n="1">
<p>τρίτην δʼ αἰτίαν
φέρουσι τῆς ἀμφισβητήσεως τῶν ζῴων τὴν χρείαν,
 ἣν ἕκαστον αὐτῶν προσφέρεται πρὸς τὴν ὠφέλειαν
τοῦ κοινοῦ βίου καὶ τῶν ἀνθρώπων.
</p>
</div3>
<div3 type="section" n="2">
<p>τὴν μὲν γὰρ 
θήλειαν βοῦν ἐργάτας τίκτειν καὶ τὴν ἐλαφρὰν τῆς
γῆς ἀροῦν, τὰ δὲ πρόβατα δὶς μὲν τίκτειν καὶ τοῖς
ἐρίοις τὴν σκέπην ἅμα καὶ τὴν εὐσχημοσύνην περιποιεῖν,
 τῷ δὲ γάλακτι καὶ τῷ τυρῷ τροφὰς παρέχεσθαι
προσηνεῖς ἅμα καὶ δαψιλεῖς. τὸν δὲ κύνα
πρός τε τὰς θήρας εἶναι χρήσιμον καὶ πρὸς τὴν
φυλακήν· διόπερ τὸν θεὸν τὸν παρʼ αὐτοῖς καλούμενον
<pb id="v.1.p.146"/>
Ἄνουβιν παρεισάγουσι κυνὸς ἔχοντα κεφαλήν,
ἐμφαίνοντες ὅτι σωματοφύλαξ ἦν τῶν περὶ τὸν
Ὄσιριν καὶ τὴν Ἶσιν.
</p>
</div3>
<div3 type="section" n="3">
<p> ἔνιοι δέ φασι τῆς Ἴσιδος προηγουμένους
τοὺς κύνας καθʼ ὃν καιρὸν ἐζήτει τὸν
Ὄσιριν, τά τε θηρία καὶ τοὺς ἀπαντῶντας ἀπείργειν,
ἔτι δʼ εὐνοϊκῶς διακειμένους συζητεῖν ὠρυομένους·
διὸ καὶ τοῖς Ἰσείοις προπορεύεσθαι τοὺς κύνας
κατὰ τὴν πομπήν, τῶν καταδειξάντων τοῦτο τὸ
νόμιμον σημαινόντων τὴν παλαιὰν τοῦ ζῴου χάριν.
</p>
</div3>
<div3 type="section" n="4">
<p> καὶ τὸν μὲν αἴλουρον πρός τε τὰς ἀσπίδας θανάσιμα
δακνούσας εὔθετον ὑπάρχειν καὶ τἄλλα δάκετα τῶν
ἑρπετῶν, τὸν δʼ ἰχνεύμονα τῶν κροκοδείλων παρατηροῦντα
τοὺς γόνους τὰ καταληφθέντα τῶν ᾠῶν
συντρίβειν, καὶ ταῦτʼ ἐπιμελῶς καὶ φιλοτίμως ἐνεργεῖν
μηδὲν ὠφελούμενον.
</p>
</div3>
<div3 type="section" n="5">
<p> τοῦτο δʼ εἰ μὴ συνέβαινε
γίνεσθαι, διὰ τὸ πλῆθος τῶν γεννωμένων θηρίων
ἄβατον ἂν γενέσθαι τὸν ποταμόν. ἀπόλλυσθαι δὲ
καὶ τοὺς κροκοδείλους αὐτοὺς ὑπὸ τοῦ προειρημένου
ζῴου παραδόξως καὶ παντελῶς ἀπιστουμένῃ
μεθόδῳ· τοὺς γὰρ ἰχνεύμονας κυλιομένους ἐν τῷ
πηλῷ χασκόντων αὐτῶν καθʼ ὃν ἂν χρόνον ἐπὶ τῆς
χέρσου καθεύδωσιν εἰσπηδᾶν διὰ τοῦ στόματος εἰς
μέσον τὸ σῶμα· ἔπειτα συντόμως τὴν κοιλίαν διαφαγόντας
αὐτοὺς μὲν ἀκινδύνως ἐξιέναι, τοὺς δὲ
τοῦτο παθόντας νεκροὺς ποιεῖν παραχρῆμα.
</p>
</div3>
<div3 type="section" n="6">
<p> τῶν δʼ
ὀρνέων τὴν μὲν ἶβιν χρησίμην ὑπάρχειν πρός τε
τοὺς ὄφεις καὶ τὰς ἀκρίδας καὶ τὰς κάμπας, τὸν δʼ
<pb id="v.1.p.147"/>

ἱέρακα πρὸς τοὺς σκορπίους καὶ κεράστας καὶ τὰ
μικρὰ τῶν δακέτων θηρίων τὰ μάλιστα τοὺς ἀνθρώπους
ἀναιροῦντα.
</p>
</div3>
<div3 type="section" n="7">
<p>ἔνιοι δὲ λέγουσι τιμᾶσθαι τὸ 
ζῷον τοῦτο διὰ τὸ τοὺς μάντεις οἰωνοῖς τοῖς ἱέραξι
 χρωμένους προλέγειν τὰ μέλλοντα τοῖς Αἰγυπτίοις.
</p>
</div3>
<div3 type="section" n="8">
<p>τινὲς δέ φασιν ἐν τοῖς ἀρχαίοις χρόνοις ἱέρακα 
βιβλίον ἐνεγκεῖν εἰς Θήβας τοῖς ἱερεῦσι φοινικῷ
ῥάμματι περιειλημένον, ἔχον γεγραμμένας τὰς τῶν
θεῶν θεραπείας τε καὶ τιμάς· διὸ καὶ τοὺς ἱερογραμματεῖς
 φορεῖν φοινικοῦν ῥάμμα καὶ πτερὸν ἱέρακος
ἐπὶ τῆς κεφαλῆς.
</p>
</div3>
<div3 type="section" n="9">
<p>τὸν δʼ ἀετὸν Θηβαῖοι τιμῶσι 
διὰ τὸ βασιλικὸν εἶναι δοκεῖν τοῦτο τὸ ζῷον καὶ τοῦ Διὸς ἄξιον.</p>
</div3>
</div2>
<div2 type="chapter" n="88">
<div3 type="section" n="1">
<p>τὸν δὲ τράγον ἀπεθέωσαν, καθάπερ καὶ
παρὰ τοῖς Ἕλλησι τετιμῆσθαι λέγουσι τὸν Πρίαπον,
 διὰ τὸ γεννητικὸν μόριον· τὸ μὲν γὰρ ζῷον εἶναι
τοῦτο κατωφερέστατον πρὸς τὰς συνουσίας, τὸ δὲ
μόριον τοῦ σώματος τὸ τῆς γενέσεως αἴτιον τιμᾶσθαι
προσηκόντως, ὡς ἂν ὑπάρχον ἀρχέγονον τῆς τῶν
ζῴων φύσεως.
</p>
</div3>
<div3 type="section" n="2">
<p>καθόλου δὲ τὸ αἰδοῖον οὐκ Αἰγυπτίους 
 μόνον, ἀλλὰ καὶ τῶν ἄλλων οὐκ ὀλίγους
καθιερωκέναι κατὰ τὰς τελετάς, ὡς αἴτιον τῆς τῶν
ζῴων γενέσεως· τούς τε ἱερεῖς τοὺς παραλαβόντας
τὰς πατρικὰς ἱερωσύνας κατʼ Αἴγυπτον τούτῳ τῷ
θεῷ πρῶτον μυεῖσθαι.
</p>
</div3>
<div3 type="section" n="3">
<p>καὶ τοὺς Πᾶνας δὲ καὶ τοὺς 
 Σατύρους φασὶν ἕνεκα τῆς αὐτῆς αἰτίας τιμᾶσθαι
παρʼ ἀνθρώποις· διὸ καὶ τὰς εἰκόνας αὐτῶν ἀνατιθέναι
τοὺς πλείστους ἐν τοῖς ἱεροῖς ἐντεταμένας καὶ
<pb id="v.1.p.148"/>
τῇ τοῦ τράγου φύσει παραπλησίας· τὸ γὰρ ζῷον
τοῦτο παραδεδόσθαι πρὸς τὰς συνουσίας ὑπάρχειν
ἐνεργέστατον· ἐκείνοις οὖν διὰ ταύτης τῆς ἐμφάσεως
χάριν ἀποδιδόναι περὶ τῆς πολυτεκνίας τῆς ἑαυτῶν.
</p>
</div3>
<div3 type="section" n="4">
<p> τοὺς δὲ ταύρους τοὺς ἱερούς, λέγω δὲ τόν τε Ἆπιν
καὶ τὸν Μνεῦιν, τιμᾶσθαι παραπλησίως τοῖς θεοῖς,
Ὀσίριδος καταδείξαντος, ἅμα μὲν διὰ τὴν τῆς γεωργίας
χρείαν, ἅμα δὲ καὶ διὰ τὸ τῶν εὑρόντων τοὺς
καρποὺς τὴν δόξαν ταῖς τούτων ἐργασίαις παραδόσιμον
γεγονέναι τοῖς μεταγενεστέροις εἰς ἅπαντα
τὸν αἰῶνα. τοὺς δὲ πυρροὺς βοῦς συγχωρηθῆναι
θύειν διὰ τὸ δοκεῖν τοιοῦτον τῷ χρώματι γεγονέναι
Τυφῶνα τὸν ἐπιβουλεύσαντα μὲν Ὀσίριδι, τυχόντα
δὲ τιμωρίας ὑπὸ τῆς Ἴσιδος διὰ τὸν τἀνδρὸς
φόνον.
</p>
</div3>
<div3 type="section" n="5">
<p> καὶ τῶν ἀνθρώπων δὲ τοὺς ὁμοχρωμάτους
τῷ Τυφῶνι τὸ παλαιὸν ὑπὸ τῶν βασιλέων φασὶ
θύεσθαι πρὸς τῷ τάφῳ τῷ Ὀσίριδος· τῶν μὲν οὖν
Αἰγυπτίων ὀλίγους τινὰς εὑρίσκεσθαι πυρρούς, τῶν
δὲ ξένων τοὺς πλείους· διὸ καὶ περὶ τῆς Βουσίριδος
ξενοκτονίας παρὰ τοῖς Ἕλλησιν ἐνισχῦσαι τὸν μῦθον,
οὐ τοῦ βασιλέως ὀνομαζομένου Βουσίριδος,
ἀλλὰ τοῦ Ὀσίριδος τάφου ταύτην ἔχοντος τὴν προσηγορίαν
κατὰ τὴν τῶν ἐγχωρίων διάλεκτον.
</p>
</div3>
<div3 type="section" n="6">
<p> τοὺς
δὲ λύκους τιμᾶσθαι λέγουσι διὰ τὴν πρὸς τοὺς κύνας
τῆς φύσεως ὁμοιότητα· βραχὺ γὰρ διαλάττοντας
αὐτοὺς ταῖς φύσεσι ταῖς ἐπιμιξίαις ζωογονεῖν ἐξ
ἀλλήλων. φέρουσι δʼ Αἰγύπτιοι καὶ ἄλλην αἰτίαν
<pb id="v.1.p.149"/>

τῆς τοῦ ζῴου τούτου τιμῆς μυθικωτέραν· τὸ γὰρ
παλαιόν φασι τῆς Ἴσιδος μετὰ τοῦ παιδὸς Ὥρου
μελλούσης διαγωνίζεσθαι πρὸς Τυφῶνα παραγενέσθαι
βοηθὸν ἐξ ᾅδου τὸν Ὄσιριν τῷ τέκνῳ καὶ τῇ
 γυναικὶ λύκῳ τὴν ὄψιν ὁμοιωθέντα· ἀναιρεθέντος
οὖν τοῦ Τυφῶνος τοὺς κρατήσαντας καταδεῖξαι τιμᾶν
τὸ ζῷον οὗ τῆς ὄψεως ἐπιφανείσης τὸ νικᾶν
ἐπηκολούθησεν.
</p>
</div3>
<div3 type="section" n="7">
<p>ἔνιοι δὲ λέγουσι, τῶν Αἰθιόπων 
στρατευσάντων ἐπὶ τὴν Αἴγυπτον, ἀθροισθείσας
 παμπληθεῖς ἀγέλας λύκων ἐκδιῶξαι τοὺς ἐπελθόντας
ἐκ τῆς χώρας ὑπὲρ πόλιν τὴν ὀνομαζομένην Ἐλεφαντίνην·
διὸ καὶ τόν τε νομὸν ἐκεῖνον Λυκοπολίτην
ὀνομασθῆναι καὶ τὰ ζῷα τὰ προειρημένα τυχεῖν τῆς τιμῆς.
</p>
</div3>
</div2>
<div2 type="chapter" n="89">
<div3 type="section" n="1">
<p> λείπεται δʼ ἡμῖν εἰπεῖν περὶ τῆς τῶν κροκοδείλων
ἀποθεώσεως, ὑπὲρ ἧς οἱ πλεῖστοι διαποροῦσι
πῶς τῶν θηρίων τούτων σαρκοφαγούντων τοὺς ἀνθρώπους
ἐνομοθετήθη τιμᾶν ἴσα θεοῖς τοὺς τὰ δεινότατα
διατιθέντας.
</p>
</div3>
<div3 type="section" n="2">
<p>φασὶν οὖν τῆς χώρας τὴν ὀχυρότητα 
 παρέχεσθαι μὴ μόνον τὸν ποταμόν, ἀλλὰ
καὶ πολὺ μᾶλλον τοὺς ἐν αὐτῷ κροκοδείλους· διὸ
καὶ τοὺς λῃστὰς τούς τε ἀπὸ τῆς Ἀραβίας καὶ Λιβύης
μὴ τολμᾶν διανήχεσθαι τὸν Νεῖλον, φοβουμένους
τὸ πλῆθος τῶν θηρίων· τοῦτο δʼ οὐκ ἄν ποτε γενέσθαι
 πολεμουμένων τῶν ζῴων καὶ διὰ τῶν σαγηνευόντων
ἄρδην ἀναιρεθέντων.
</p>
</div3>
<div3 type="section" n="3">
<p>ἔστι δὲ καὶ ἄλλος 
λόγος ἱστορούμενος περὶ τῶν θηρίων τούτων.
 φασὶ γάρ τινες τῶν ἀρχαίων τινὰ βασιλέων, τὸν
<pb id="v.1.p.150"/>
προσαγορευόμενον Μηνᾶν, διωκόμενον ὑπὸ τῶν ἰδίων
κυνῶν καταφυγεῖν εἰς τὴν Μοίριδος καλουμένην
λίμνην, ἔπειθʼ ὑπὸ κροκοδείλου παραδόξως ἀναληφθέντα
εἰς τὸ πέραν ἀπενεχθῆναι. τῆς δὲ σωτηρίας
χάριν ἀποδιδόναι βουλόμενον τῷ ζῴῳ πόλιν
κτίσαι πλησίον ὀνομάσαντα Κροκοδείλων· καταδεῖξαι
δὲ καὶ τοῖς ἐγχωρίοις ὡς θεοὺς τιμᾶν ταῦτα τὰ
ζῷα καὶ τὴν λίμνην αὐτοῖς εἰς τροφὴν ἀναθεῖναι·
ἐνταῦθα δὲ καὶ τὸν τάφον ἑαυτῷ κατασκευάσαι πυραμίδα
τετράπλευρον ἐπιστήσαντα, καὶ τὸν θαυμαζόμενον
παρὰ πολλοῖς λαβύρινθον οἰκοδομῆσαι.
</p>
</div3>
<div3 type="section" n="4">
<p> παραπλήσια δὲ καὶ περὶ τῶν ἄλλων λέγουσιν,
ὑπὲρ ὧν τὰ καθʼ ἕκαστον μακρὸν ἂν εἴη γράφειν.
ὅτι γὰρ τῆς ὠφελείας ἕνεκα τῆς εἰς τὸν βίον οὕτως
ἑαυτοὺς εἰθίκασι, φανερὸν εἶναι πᾶσιν ἐκ τοῦ πολλὰ
τῶν ἐδωδίμων παρʼ αὐτοῖς ἐνίους μὴ προσφέρεσθαι.
τινὰς μὲν γὰρ φακῶν, τινὰς δὲ κυάμων, ἐνίους δὲ
τυρῶν ἢ κρομμύων ἤ τινων ἄλλων βρωμάτων τὸ
παράπαν μὴ γεύεσθαι, πολλῶν ὑπαρχόντων κατὰ
τὴν Αἴγυπτον, δῆλον ποιοῦντας διότι διδακτέον ἐστὶν
ἑαυτοὺς τῶν χρησίμων ἀπέχεσθαι, καὶ διότι πάντων
πάντα ἐσθιόντων οὐδὲν ἂν ἐξήρκεσε τῶν ἀναλισκομένων.
</p>
</div3>
<div3 type="section" n="5">
<p> καὶ ἑτέρας δʼ αἰτίας φέροντές τινές φασιν
ἐπὶ τῶν παλαιῶν βασιλέων πολλάκις ἀφισταμένου
τοῦ πλήθους καὶ συμφρονοῦντος κατὰ τῶν ἡγουμένων,
τῶν βασιλέων τινὰ συνέσει διαφέροντα διελέσθαι
<pb id="v.1.p.151"/>
μὲν τὴν χώραν εἰς πλείω μέρη, καθʼ ἕκαστον
δʼ αὐτῶν καταδεῖξαι τοῖς ἐγχωρίοις σέβεσθαί
τι ζῷον ἢ τροφῆς τινος μὴ γεύεσθαι, ὅπως ἑκάστων
τὸ μὲν παρʼ αὐτοῖς τιμώμενον σεβομένων,
 τῶν δὲ παρὰ τοῖς ἄλλοις ἀφιερωμένων καταφρονούντων,
μηδέποτε ὁμονοῆσαι δύνωνται πάντες οἱ
κατʼ Αἴγυπτον.
</p>
</div3>
<div3 type="section" n="6">
<p>καὶ τοῦτο ἐκ τῶν ἀποτελεσμάτων 
φανερὸν εἶναι· πάντας γὰρ τοὺς πλησιοχώρους πρὸς
ἀλλήλους διαφέρεσθαι, προσκόπτοντας ταῖς εἰς τὰ
 προειρημένα παρανομίαις.
</p>
</div3>
</div2>
<div2 type="chapter" n="90">
<div3 type="section" n="1">
<p>φέρουσι δὲ καί τινες τοιαύτην αἰτίαν τῆς τῶν
ζῴων ἀφιερώσεως. συναγομένων γὰρ ἐν ἀρχῇ τῶν
ἀνθρώπων ἐκ τοῦ θηριώδους βίου, τὸ μὲν πρῶτον
ἀλλήλους κατεσθίειν καὶ πολεμεῖν, ἀεὶ τοῦ πλέον
 δυναμένου τὸν ἀσθενέστερον κατισχύοντος· μετὰ
δὲ ταῦτα τοὺς τῇ ῥώμῃ λειπομένους ὑπὸ τοῦ συμφέροντος
διδαχθέντας ἀθροίζεσθαι καὶ ποιῆσαι σημεῖον
ἑαυτοῖς ἐκ τῶν ὕστερον καθιερωθέντων ζῴων·
πρὸς δὲ τοῦτο τὸ σημεῖον τῶν ἀεὶ δεδιότων συντρεχόντων,
 οὐκ εὐκαταφρόνητον τοῖς ἐπιτιθεμένοις
γίνεσθαι τὸ σύστημα·
</p>
</div3>
<div3 type="section" n="2">
<p>τὸ δʼ αὐτὸ καὶ τῶν ἄλλων 
 ποιούντων διαστῆναι μὲν τὰ πλήθη κατὰ συστήματα,
τὸ δὲ ζῷον τὸ τῆς ἀσφαλείας ἑκάστοις γενόμενον
αἴτιον τιμῶν τυχεῖν ἰσοθέων, ὡς τὰ μέγιστʼ
 εὐηργετηκός· διόπερ ἄχρι τῶν νῦν χρόνων τὰ τῶν
Αἰγυπτίων ἔθνη διεστηκότα τιμᾶν τὰ παρʼ ἑαυτοῖς
ἐξ ἀρχῆς τῶν ζῴων καθιερωθέντα. καθόλου δέ
φασι τοὺς Αἰγυπτίους ὑπὲρ τοὺς ἄλλους ἀνθρώπους
<pb id="v.1.p.152"/>
εὐχαρίστως διακεῖσθαι πρὸς πᾶν τὸ εὐεργετοῦν,
νομίζοντας μεγίστην ἐπικουρίαν εἶναι τῷ βίῳ
τὴν ἀμοιβὴν τῆς πρὸς τοὺς εὐεργέτας χάριτος· δῆλον
γὰρ εἶναι διότι πάντες πρὸς εὐεργεσίαν ὁρμήσουσι
τούτων μάλιστα παρʼ οἷς ἄν ὁρῶσι κάλλιστα
θησαυρισθησομένας τὰς χάριτας.
</p>
</div3>
<div3 type="section" n="3">
<p> διὰ δὲ τὰς αὐτὰς
αἰτίας δοκοῦσιν Αἰγύπτιοι τοὺς ἑαυτῶν βασιλεῖς
προσκυνεῖν τε καὶ τιμᾶν ὡς πρὸς ἀλήθειαν ὄντας
θεούς, ἅμα μὲν οὐκ ἄνευ δαιμονίου τινὸς προνοίας
νομίζοντες αὐτοὺς τετευχέναι τῆς τῶν ὅλων ἐξουσίας,
ἅμα δὲ τοὺς βουλομένους τε καὶ δυναμένους
τὰ μέγιστʼ εὐεργετεῖν ἡγούμενοι θείας μετέχειν φύσεως.
</p>
</div3>
<div3 type="section" n="4">
<p> περὶ μὲν οὖν τῶν ἀφιερωμένων ζῴων εἰ
καὶ πεπλεονάκαμεν, ἀλλʼ οὖν γε τὰ μάλιστα θαυμαζόμενα
τῶν παρʼ Αἰγυπτίοις νόμιμα διευκρινήκαμεν.
</p>
</div3>
</div2>
<div2 type="chapter" n="91">
<div3 type="section" n="1">
<p> οὐχ ἥκιστα δʼ ἄν τις πυθόμενος τὰ περὶ τοὺς
τετελευτηκότας νόμιμα τῶν Αἰγυπτίων θαυμάσαι τὴν
ἰδιότητα τῶν ἐθῶν. ὅταν γάρ τις ἀποθάνῃ παρʼ
αὐτοῖς, οἱ μὲν συγγενεῖς καὶ φίλοι πάντες καταπλαττόμενοι
πηλῷ τὰς κεφαλὰς περιέρχονται τὴν
πόλιν θρηνοῦντες, ἕως ἂν ταφῆς τύχῃ τὸ σῶμα. οὐ
μὴν οὔτε λουτρῶν οὔτε οἴνου οὔτε τῆς ἄλλης τροφῆς
ἀξιολόγου μεταλαμβάνουσιν, οὔτε ἐσθῆτας λαμπρὰς
περιβάλλονται.
</p>
</div3>
<div3 type="section" n="2">
<p> τῶν δὲ ταφῶν τρεῖς ὑπάρχουσι
τάξεις, ἥ τε πολυτελεστάτη καὶ μέση καὶ ταπεινοτάτη.
κατὰ μὲν οὖν τὴν πρώτην ἀναλίσκεσθαί
φασιν ἀργυρίου τάλαντον, κατὰ δὲ τὴν δευτέραν
<pb id="v.1.p.153"/>
μνᾶς εἴκοσι, κατὰ δὲ τὴν ἐσχάτην παντελῶς ὀλίγον
τι δαπάνημα γίνεσθαι λέγουσιν.
</p>
</div3>
<div3 type="section" n="3">
<p>οἱ μὲν οὖν τὰ σώματα 
θεραπεύοντές εἰσι τεχνῖται, τὴν ἐπιστήμην
ταύτην ἐκ γένους παρειληφότες· οὗτοι δὲ γραφὴν
 ἑκάστου τῶν εἰς τὰς ταφὰς δαπανωμένων τοῖς οἰκείοις
τῶν τελευτησάντων προσενέγκαντες ἐπερωτῶσι
τίνα τρόπον βούλονται τὴν θεραπείαν γενέσθαι
τοῦ σώματος.
</p>
</div3>
<div3 type="section" n="4">
<p>διομολογησάμενοι δὲ περὶ πάντων 
καὶ τὸν νεκρὸν παραλαβόντες, τοῖς τεταγμένοις
 ἐπὶ τὴν κατειθισμένην ἐπιμέλειαν τὸ σῶμα παραδιδόασι.
καὶ πρῶτος μὲν ὁ γραμματεὺς λεγόμενος
τεθέντος χαμαὶ τοῦ σώματος ἐπὶ τὴν λαγόνα περιγράφει
 τὴν εὐώνυμον ὅσον δεῖ διατεμεῖν· ἔπειτα
δʼ ὁ λεγόμενος παρασχίστης λίθον ἔχων Αἰθιοπικὸν
 καὶ διατεμὼν ὡς ὁ νόμος κελεύει τὴν σάρκα,
παραχρῆμα φεύγει δρόμῳ, διωκόντων τῶν συμπαρόντων
καὶ λίθοις βαλλόντων, ἔτι δὲ καταρωμένων
καὶ καθαπερεὶ τὸ μύσος εἰς ἐκεῖνον τρεπόντων· ὑπολαμβάνουσι
γὰρ μισητὸν εἶναι πάντα τὸν ὁμοφύλῳ
 σώματι βίαν προσφέροντα καὶ τραύματα
ποιοῦντα καὶ καθόλου τι κακὸν ἀπεργαζόμενον.
</p>
</div3>
<div3 type="section" n="5">
<p>οἱ ταριχευταὶ δὲ καλούμενοι πάσης μὲν τιμῆς καὶ 
πολυωρίας ἀξιοῦνται, τοῖς τε ἱερεῦσι συνόντες καὶ
τὰς εἰς ἱερὸν εἰσόδους ἀκωλύτως ὡς καθαροὶ ποιοῦνται·
 πρὸς δὲ τὴν θεραπείαν τοῦ παρεσχισμένου
σώματος ἀθροισθέντων αὐτῶν εἷς καθίησι τὴν χεῖρα
<pb id="v.1.p.154"/>
διὰ τῆς τοῦ νεκροῦ τομῆς εἰς τὸν θώρακα καὶ πάντα
ἐξαιρεῖ χωρὶς νεφρῶν καὶ καρδίας, ἕτερος δὲ καθαίρει
τῶν ἐγκοιλίων ἕκαστον κλύζων οἴνῳ φοινικείῳ
καὶ θυμιάμασι.
</p>
</div3>
<div3 type="section" n="6">
<p> καθόλου δὲ πᾶν τὸ σῶμα τὸ
μὲν πρῶτον κεδρίᾳ καί τισιν ἄλλοις ἐπιμελείας ἀξιοῦσιν
ἐφʼ ἡμέρας πλείους τῶν τριάκοντα, ἔπειτα
σμύρνῃ καὶ κιναμώμῳ καὶ τοῖς δυναμένοις μὴ
μόνον πολυχρόνιον τήρησιν, ἀλλὰ καὶ τὴν εὐωδίαν
παρέχεσθαι· θεραπεύσαντες δὲ παραδιδόασι τοῖς συγγενέσι
τοῦ τετελευτηκότος οὕτως ἕκαστον τῶν τοῦ
σώματος μελῶν ἀκέραιον τετηρημένον ὥστε καὶ τὰς
ἐπὶ τοῖς βλεφάροις καὶ ταῖς ὀφρύσι τρίχας διαμένειν
καὶ τὴν ὅλην πρόσοψιν τοῦ %5σώματος ἀπαράλλακτον
εἶναι καὶ τὸν τῆς μορφῆς τύπον γνωρίζεσθαι·
</p>
</div3>
<div3 type="section" n="7">
<p> διὸ καὶ πολλοὶ τῶν Αἰγυπτίων ἐν οἰκήμασι
πολυτελέσι φυλάττοντες τὰ σώματα τῶν προγόνων,
κατʼ ὄψιν ὁρῶσι τοὺς γενεαῖς πολλαῖς τῆς ἑαυτῶν
γενέσεως προτετελευτηκότας, ὥστε ἑκάστων τά τε
μεγέθη καὶ τὰς περιοχὰς τῶν σωμάτων, ἔτι δὲ τοὺς
τῆς ὄψεως χαρακτῆρας ὁρωμένους παράδοξον ψυχαγωγίαν
παρέχεσθαι καθάπερ συμβεβιωκότας τοῖς θεωμένοις.</p>
</div3>
</div2>
<div2 type="chapter" n="92">
<div3 type="section" n="1">
<p> τοῦ δὲ μέλλοντος θάπτεσθαι σώματος
οἱ συγγενεῖς προλέγουσι τὴν ἡμέραν τῆς ταφῆς τοῖς
τε δικασταῖς καὶ τοῖς συγγενέσιν, ἔτι δὲ φίλοις τοῦ
τετελευτηκότος, καὶ διαβεβαιοῦνται ὅτι διαβαίνειν
μέλλει τὴν λίμνην, λέγοντες τοὔνομα τοῦ μετηλλαχότος.
<pb id="v.1.p.155"/>
</p>
</div3>
<div3 type="section" n="2">
<p>ἔπειτα παραγενομένων δικαστῶν δυσὶ πλειόνων 
τῶν τετταράκοντα, καὶ καθισάντων ἐπί τινος
ἡμικυκλίου κατεσκευασμένου πέραν τῆς λίμνης, ἡ
μὲν βᾶρις καθέλκεται, κατεσκευασμένη πρότερον
 ὑπὸ τῶν ταύτην ἐχόντων τὴν ἐπιμέλειαν, ἐφέστηκε
δὲ ταύτῃ ὁ πορθμεύς, ὃν Αἰγύπτιοι κατὰ τὴν ἰδίαν
διάλεκτον ὀνομάζουσι χάρωνα.
</p>
</div3>
<div3 type="section" n="3">
<p>διὸ καί φασιν Ὀρφέα 
τὸ παλαιὸν εἰς Αἴγυπτον παραβαλόντα καὶ θεασάμενον
τοῦτο τὸ νόμιμον, μυθοποιῆσαι τὰ καθʼ
 ᾅδου, τὰ μὲν μιμησάμενον, τὰ δʼ αὐτὸν ἰδίᾳ πλασάμενον·
ὑπὲρ οὗ τὰ κατὰ μέρος μικρὸν ὕστερον ἀναγράψομεν.
</p>
</div3>
<div3 type="section" n="4">
<p>οὐ μὴν ἀλλὰ τῆς βάρεως εἰς τὴν λίμνην 
καθελκυσθείσης, πρὶν ἢ τὴν λάρνακα τὴν τὸν νεκρὸν
ἔχουσαν εἰς αὐτὴν τίθεσθαι, τῷ βουλομένῳ
 κατηγορεῖν ὁ νόμος ἐξουσίαν δίδωσιν. ἐὰν μὲν οὖν
τις παρελθὼν ἐγκαλέσῃ καὶ δείξῃ βεβιωκότα κακῶς,
οἱ μὲν κριταὶ τὰς γνώμας πᾶσιν ἀποφαίνονται, τὸ δὲ
σῶμα εἴργεται τῆς εἰθισμένης ταφῆς· ἐὰν δʼ ὁ ἐγκαλέσας
δόξῃ μὴ δικαίως κατηγορεῖν, μεγάλοις περιπίπτει
 προστίμοις.
</p>
</div3>
<div3 type="section" n="5">
<p>ὅταν δὲ μηδεὶς ὑπακούσῃ κατήγορος 
ἢ παρελθὼν γνωσθῇ συκοφάντης ὑπάρχειν,
οἱ μὲν συγγενεῖς ἀποθέμενοι τὸ πένθος ἐγκωμιάζουσι
τὸν τετελευτηκότα, καὶ περὶ μὲν τοῦ γένους οὐδὲν
λέγουσιν, ὥσπερ παρὰ τοῖς Ἕλλησιν, ὑπολαμβάνοντες
 ἅπαντας ὁμοίως εὐγενεῖς εἶναι τοὺς κατʼ Αἴγυπτον,
τὴν δʼ ἐκ παιδὸς ἀγωγὴν καὶ παιδείαν διελθόντες,
<pb id="v.1.p.156"/>
πάλιν ἀνδρὸς γεγονότος τὴν εὐσέβειαν καὶ
δικαιοσύνην, ἔτι δὲ τὴν ἐγκράτειαν καὶ τὰς ἄλλας
ἀρετὰς αὐτοῦ διεξέρχονται, καὶ παρακαλοῦσι τοὺς
κάτω θεοὺς δέξασθαι σύνοικον τοῖς εὐσεβέσι· τὸ
δὲ πλῆθος ἐπευφημεῖ καὶ ἀποσεμνύνει τὴν δόξαν
τοῦ τετελευτηκότος, ὡς τὸν αἰῶνα διατρίβειν μέλλοντος
καθʼ ᾅδου μετὰ τῶν εὐσεβῶν.
</p>
</div3>
<div3 type="section" n="6">
<p> τὸ δὲ σῶμα
τιθέασιν οἱ μὲν ἰδίους ἔχοντες τάφους ἐν ταῖς ἀποδεδειγμέναις
θήκαις, οἷς δʼ οὐχ ὑπάρχουσι τάφων
κτήσεις, καινὸν οἴκημα ποιοῦσι κατὰ τὴν ἰδίαν οἰκίαν,
καὶ πρὸς τὸν ἀσφαλέστατον τῶν τοίχων ὀρθὴν
ἱστᾶσι τὴν λάρνακα. καὶ τοὺς κωλυομένους δὲ
διὰ τὰς κατηγορίας ἢ πρὸς δάνειον ὑποθήκας θάπτεσθαι
τιθέασι κατὰ τὴν ἰδίαν οἰκίαν· οὓς ὕστερον
ἐνίοτε παίδων παῖδες εὐπορήσαντες καὶ τῶν τε
συμβολαίων καὶ τῶν ἐγκλημάτων ἀπολύσαντες μεγαλοπρεποῦς ταφῆς ἀξιοῦσι.</p>
</div3>
</div2>
<div2 type="chapter" n="93">
<div3 type="section" n="1">
<p> σεμνότατον δὲ διείληπται
παρʼ Αἰγυπτίοις τὸ τοὺς γονεῖς ἢ τοὺς προγόνους
φανῆναι περιττότερον τετιμηκότας εἰς τὴν
αἰώνιον οἴκησιν μεταστάντας. νόμιμον δʼ ἐστὶ παρʼ
αὐτοῖς καὶ τὸ διδόναι τὰ σώματα τῶν τετελευτηκότων
γονέων εἰς ὑποθήκην δανείου· τοῖς δὲ μὴ λυσαμένοις
ὄνειδός τε τὸ μέγιστον ἀκολουθεῖ καὶ μετὰ
τὴν τελευτὴν στέρησις ταφῆς.
</p>
</div3>
<div3 type="section" n="2">
<p> θαυμάσαι δʼ ἄν τις
προσηκόντως τοὺς ταῦτα διατάξαντας, ὅτι τὴν ἐπιείκειαν
καὶ τὴν σπουδαιότητα τῶν ἠθῶν οὐκ ἐκ τῆς
τῶν ζώντων ὁμιλίας μόνον, ἀλλὰ καὶ τῆς τῶν τετελευτηκότων
<pb id="v.1.p.157"/>

ταφῆς καὶ θεραπείας ἐφʼ ὅσον ἦν
ἐνδεχόμενον τοῖς ἀνθρώποις ἐνοικειοῦν ἐφιλοτιμήθησαν.
</p>
</div3>
<div3 type="section" n="3">
<p>οἱ μὲν γὰρ Ἕλληνες μύθοις πεπλασμένοις 
καὶ φήμαις διαβεβλημέναις τὴν περὶ τούτων πίστιν
 παρέδωκαν, τήν τε τῶν εὐσεβῶν τιμὴν καὶ τὴν τῶν
πονηρῶν τιμωρίαν· τοιγαροῦν οὐχ οἷον ἰσχῦσαι δύναται
ταῦτα προτρέψασθαι τοὺς ἀνθρώπους ἐπὶ τὸν
ἄριστον βίον, ἀλλὰ τοὐναντίον ὑπὸ τῶν φαύλων
χλευαζόμενα πολλῆς καταφρονήσεως τυγχάνουσι·
</p>
</div3>
<div3 type="section" n="4">
<p>παρὰ δὲ τοῖς Αἰγυπτίοις οὐ μυθώδους, ἀλλʼ ὁρατῆς 
τοῖς μὲν πονηροῖς τῆς κολάσεως, τοῖς δʼ ἀγαθοῖς
τῆς τιμῆς οὔσης, καθʼ ἑκάστην ἡμέραν ἀμφότεροι
τῶν ἑαυτοῖς προσηκόντων ὑπομιμνήσκονται, καὶ διὰ
τούτου τοῦ τρόπου ἡ μεγίστη καὶ συμφορωτάτη διόρθωσις
 γίνεται τῶν ἠθῶν. κρατίστους δʼ, οἶμαι, τῶν
νόμων ἡγητέον οὐκ ἐξ ὧν εὐπορωτάτους, ἀλλʼ ἐξ ὧν
ἐπιεικεστάτους τοῖς ἤθεσι καὶ πολιτικωτάτους συμβήσεται
γενέσθαι τοὺς ἀνθρώπους.
</p>
</div3>
</div2>
<div2 type="chapter" n="94">
<div3 type="section" n="1">
<p> ῥητέον δʼ ἡμῖν καὶ περὶ τῶν γενομένων νομοθετῶν
 κατʼ Αἴγυπτον τῶν οὕτως ἐξηλλαγμένα καὶ
παράδοξα νόμιμα καταδειξάντων. μετὰ γὰρ τὴν παλαιὰν
τοῦ κατʼ Αἴγυπτον βίου κατάστασιν, τὴν
μυθολογουμένην γεγονέναι ἐπί τε τῶν θεῶν καὶ τῶν
ἡρώων, πεῖσαί φασι πρῶτον ἐγγράπτοις νόμοις χρήσασθαι
 τὰ πλήθη τὸν Μνεύην, ἄνδρα καὶ τῇ ψυχῇ
<pb id="v.1.p.158"/>
μέγαν καὶ τῷ βίῳ κοινότατον τῶν μνημονευομένων.
προσποιηθῆναι δʼ αὐτῷ τὸν Ἑρμῆν δεδωκέναι τούτους,
ὡς μεγάλων ἀγαθῶν αἰτίους ἐσομένους, καθάπερ
παρʼ Ἕλλησι ποιῆσαί φασιν ἐν μὲν τῇ Κρήτῃ
Μίνωα, παρὰ δὲ Λακεδαιμονίοις Λυκοῦργον, τὸν
μὲν παρὰ Διός, τὸν δὲ παρʼ Ἀπόλλωνος φήσαντα
τούτους παρειληφέναι.
</p>
</div3>
<div3 type="section" n="2">
<p> καὶ παρʼ ἑτέροις δὲ πλείοσιν
ἔθνεσι παραδέδοται τοῦτο τὸ γένος τῆς ἐπινοίας
ὑπάρξαι καὶ πολλῶν ἀγαθῶν αἴτιον γενέσθαι τοῖς
πεισθεῖσι· παρὰ μὲν γὰρ τοῖς Ἀριανοῖς Ζαθραύστην
ἱστοροῦσι τὸν ἀγαθὸν δαίμονα προσποιήσασθαι τοὺς
νόμους αὐτῷ διδόναι, παρὰ δὲ τοῖς ὀνομαζομένοις
Γέταις τοῖς ἀπαθανατίζουσι Ζάλμοξιν ὡσαύτως τὴν
κοινὴν Ἑστίαν, παρὰ δὲ τοῖς Ἰουδαίοις Μωυσῆν
τὸν Ἰαὼ ἐπικαλούμενον θεόν, εἴτε θαυμαστὴν καὶ
θείαν ὅλως ἔννοιαν εἶναι κρίναντας τὴν μέλλουσαν
ὠφελήσειν ἀνθρώπων πλῆθος, εἴτε καὶ πρὸς τὴν
ὑπεροχὴν καὶ δύναμιν τῶν εὑρεῖν λεγομένων τοὺς
νόμους ἀποβλέψαντα τὸν ὄχλον μᾶλλον ὑπακούσεσθαι
διαλαβόντας.
</p>
</div3>
<div3 type="section" n="3">
<p> δεύτερον δὲ νομοθέτην Αἰγύπτιοί
φασι γενέσθαι Σάσυχιν, ἄνδρα συνέσει διαφέροντα.
τοῦτον δὲ πρὸς τοῖς ὑπάρχουσι νόμοις
ἄλλα τε προσθεῖναι καὶ τὰ περὶ τὴν τῶν θεῶν τιμὴν
ἐπιμελέστατα διατάξαι, εὑρετὴν δὲ καὶ γεωμετρίας
γενέσθαι καὶ τὴν περὶ τῶν ἄστρων θεωρίαν
τε καὶ παρατήρησιν διδάξαι τοὺς ἐγχωρίους.
</p>
</div3>
<div3 type="section" n="4">
<p> τρίτον δὲ λέγουσι Σεσόωσιν τὸν βασιλέα μὴ μόνον
<pb id="v.1.p.159"/>

 τὰς πολεμικὰς πράξεις ἐπιφανεστάτας κατεργάσασθαι
τῶν κατʼ Αἴγυπτον, ἀλλὰ καὶ περὶ τὸ μάχιμον
ἔθνος νομοθεσίαν συστήσασθαι, καὶ τὰ ἀκόλουθα
τὰ περὶ τὴν στρατείαν σύμπαντα διακοσμῆσαι.
</p>
</div3>
<div3 type="section" n="5">
<p>τέταρτον δὲ νομοθέτην φασὶ γενέσθαι Βόκχοριν τὸν 
βασιλέα, σοφόν τινα καὶ πανουργίᾳ διαφέροντα.
τοῦτον οὖν διατάξαι τὰ περὶ τοὺς βασιλεῖς ἅπαντα
καὶ τὰ περὶ τῶν συμβολαίων ἐξακριβῶσαι· γενέσθαι
δʼ αὐτὸν καὶ περὶ τὰς κρίσεις οὕτω συνετὸν ὥστε
 πολλὰ τῶν ὑπʼ αὐτοῦ διαγνωσθέντων διὰ τὴν περιττότητα
μνημονεύεσθαι μέχρι τῶν καθʼ ἡμᾶς χρόνων.
λέγουσι δʼ αὐτὸν ὑπάρξαι τῷ μὲν σώματι
παντελῶς ἀσθενῆ, τῷ δὲ τρόπῳ πάντων φιλοχρηματώτατον.
</p>
</div3>
</div2>
<div2 type="chapter" n="95">
<div3 type="section" n="1">
<p>μετὰ δὲ τοῦτον προσελθεῖν λέγουσι
 τοῖς νόμοις Ἄμασιν τὸν βασιλέα, ὃν ἱστοροῦσι τὰ
περὶ τοὺς νομάρχας διατάξαι καὶ τὰ περὶ τὴν σύμπασαν
οἰκονομίαν τῆς Αἰγύπτου. παραδέδοται δὲ
συνετός τε γεγονέναι καθʼ ὑπερβολὴν καὶ τὸν τρόπον
ἐπιεικὴς καὶ δίκαιος· ὧν ἕνεκα καὶ τοὺς Αἰγυπτίους
 αὐτῷ περιτεθεικέναι τὴν ἀρχὴν οὐκ ὄντι
γένους βασιλικοῦ.
</p>
</div3>
<div3 type="section" n="2">
<p>φασὶ δὲ καὶ τοὺς Ἠλείους, σπουδάζοντας 
περὶ τὸν Ὀλυμπικὸν ἀγῶνα, πρεσβευτὰς
ἀποστεῖλαι πρὸς αὐτὸν ἐρωτήσοντας πῶς ἂν γένοιτο
δικαιότατος· τὸν δʼ εἰπεῖν, ἐὰν μηδεὶς Ἠλεῖος
 ἀγωνίζηται.
</p>
</div3>
<div3 type="section" n="3">
<p>Πολυκράτους δὲ τοῦ Σαμίων δυνάστου 
συντεθειμένου πρὸς αὐτὸν φιλίαν, καὶ βιαίως
<pb id="v.1.p.160"/>
προσφερομένου τοῖς τε πολίταις καὶ τοῖς εἰς Σάμον
καταπλέουσι ξένοις, τὸ μὲν πρῶτον λέγεται πρεσβευτὰς
ἀποστείλαντα παρακαλεῖν αὐτὸν ἐπὶ τὴν
μετριότητα· οὐ προσέχοντος δʼ αὐτοῦ τοῖς λόγοις
ἐπιστολὴν γράψαι τὴν φιλίαν καὶ τὴν ξενίαν τὴν
πρὸς αὐτὸν διαλυόμενον· οὐ γὰρ βούλεσθαι λυπηθῆναι
συντόμως ἑαυτόν, ἀκριβῶς εἰδότα διότι πλησίον
ἐστὶν αὐτῷ τὸ κακῶς παθεῖν οὕτω προεστηκότι
τῆς τυραννίδος. θαυμασθῆναι δʼ αὐτόν φασι
παρὰ τοῖς Ἕλλησι διά τε τὴν ἐπιείκειαν καὶ διὰ τὸ
τῷ Πολυκράτει ταχέως ἀποβῆναι τὰ ῥηθέντα.
</p>
</div3>
<div3 type="section" n="4">
<p> ἕκτον
δὲ λέγεται τὸν Ξέρξου πατέρα Δαρεῖον τοῖς νόμοις
ἐπιστῆναι τοῖς τῶν Αἰγυπτίων· μισήσαντα γὰρ τὴν
παρανομίαν τὴν εἰς τὰ κατʼ Αἴγυπτον ἱερὰ γενομένην
ὑπὸ Καμβύσου τοῦ προβασιλεύσαντος ζηλῶσαι
βίον ἐπιεικῆ καὶ φιλόθεον.
</p>
</div3>
<div3 type="section" n="5">
<p> ὁμιλῆσαι μὲν γὰρ
αὐτοῖς τοῖς ἱερεῦσι τοῖς ἐν Αἰγύπτῳ καὶ μεταλαβεῖν
αὐτὸν τῆς τε θεολογίας καὶ τῶν ἐν ταῖς ἱεραῖς
βίβλοις ἀναγεγραμμένων πράξεων· ἐκ δὲ τούτων
ἱστορήσαντα τήν τε μεγαλοψυχίαν τῶν ἀρχαίων βασιλέων
καὶ τὴν εἰς τοὺς ἀρχομένους εὔνοιαν μιμήσασθαι
τὸν ἐκείνων βίον, καὶ διὰ τοῦτο τηλικαύτης
τυχεῖν τιμῆς ὥσθʼ ὑπὸ τῶν Αἰγυπτίων ζῶντα
μὲν θεὸν προσαγορεύεσθαι μόνον τῶν ἁπάντων
βασιλέων, τελευτήσαντα δὲ τιμῶν τυχεῖν ἴσων τοῖς
τὸ παλαιὸν νομιμώτατα βασιλεύσασι κατʼ Αἴγυπτον.
<pb id="v.1.p.161"/>
</p>
</div3>
<div3 type="section" n="6">
<p>τὴν μὲν οὖν κοινὴν νομοθεσίαν συντελεσθῆναί φασιν 
ὑπὸ τῶν εἰρημένων ἀνδρῶν, καὶ δόξης τυχεῖν
τῆς διαδεδομένης παρὰ τοῖς ἄλλοις· ἐν δὲ τοῖς ὕστερον
χρόνοις πολλὰ τῶν καλῶς ἔχειν δοκούντων νομίμων
 φασὶ κινηθῆναι, Μακεδόνων ἐπικρατησάντων
καὶ καταλυσάντων εἰς τέλος τὴν βασιλείαν τῶν ἐγχωρίων.
</p>
</div3>
</div2>
<div2 type="chapter" n="96">
<div3 type="section" n="1">
<p>τούτων δʼ ἡμῖν διευκρινημένων ῥητέον ὅσοι
τῶν παρʼ Ἕλλησι δεδοξασμένων ἐπὶ συνέσει καὶ
 παιδείᾳ παρέβαλον εἰς Αἴγυπτον ἐν τοῖς ἀρχαίοις
χρόνοις, ἵνα τῶν ἐνταῦθα νομίμων καὶ τῆς παιδείας
μετάσχωσιν.
</p>
</div3>
<div3 type="section" n="2">
<p>οἱ γὰρ ἱερεῖς τῶν Αἰγυπτίων ἱστοροῦσιν 
ἐκ τῶν ἀναγραφῶν τῶν ἐν ταῖς ἱεραῖς βίβλοις
παραβαλεῖν πρὸς ἑαυτοὺς τὸ παλαιὸν Ὀρφέα τε καὶ
 Μουσαῖον καὶ Μελάμποδα καὶ Δαίδαλον, πρὸς δὲ
τούτοις Ὅμηρόν τε τὸν ποιητὴν καὶ Λυκοῦργον τὸν
Σπαρτιάτην, ἔτι δὲ Σόλωνα τὸν Ἀθηναῖον καὶ Πλάτωνα
τὸν φιλόσοφον, ἐλθεῖν δὲ καὶ Πυθαγόραν
τὸν Σάμιον καὶ τὸν μαθηματικὸν Εὔδοξον, ἔτι δὲ
 Δημόκριτον τὸν Ἀβδηρίτην καὶ Οἰνοπίδην τὸν Χῖον.
</p>
</div3>
<div3 type="section" n="3">
<p>πάντων δὲ τούτων σημεῖα δεικνύουσι τῶν μὲν εἰκόνας, 
τῶν δὲ τόπων ἢ κατασκευασμάτων ὁμωνύμους
προσηγορίας, ἔκ τε τῆς ἑκάστῳ ζηλωθείσης παιδείας
ἀποδείξεις φέρουσι, συνιστάντες ἐξ Αἰγύπτου μετενηνέχθαι
 πάντα διʼ ὧν παρὰ τοῖς Ἕλλησιν ἐθαυμάσθησαν.
</p>
</div3>
<div3 type="section" n="4">
<p>Ὀρφέα μὲν γὰρ τῶν μυστικῶν τελετῶν 
τὰ πλεῖστα καὶ τὰ περὶ τὴν ἑαυτοῦ πλάνην ὀργιαζόμενα
καὶ τὴν τῶν ἐν ᾅδου μυθοποιίαν ἀπενέγκασθαι.
<pb id="v.1.p.162"/>
</p>
</div3>
<div3 type="section" n="5">
<p> τὴν μὲν γὰρ Ὀσίριδος τελετὴν τῇ Διονύσου
τὴν αὐτὴν εἶναι, τὴν δὲ τῆς Ἴσιδος τῇ τῆς Δήμητρος
ὁμοιοτάτην ὑπάρχειν, τῶν ὀνομάτων μόνων
ἐνηλλαγμένων· τὰς δὲ τῶν ἀσεβῶν ἐν ᾅδου τιμωρίας
καὶ τοὺς τῶν εὐσεβῶν λειμῶνας καὶ τὰς παρὰ
τοῖς πολλοῖς εἰδωλοποιίας ἀναπεπλασμένας παρεισαγαγεῖν
μιμησάμενον τὰ γινόμενα περὶ τὰς ταφὰς
τὰς κατʼ Αἴγυπτον.
</p>
</div3>
<div3 type="section" n="6">
<p> τὸν μὲν γὰρ ψυχοπομπὸν Ἑρμῆν
κατὰ τὸ παλαιὸν νόμιμον παρʼ Αἰγυπτίοις ἀναγαγόντα
τὸ τοῦ Ἄπιδος σῶμα μέχρι τινὸς παραδιδόναι
τῷ περικειμένῳ τὴν τοῦ Κερβέρου προτομήν.
τοῦ δʼ Ὀρφέως τοῦτο καταδείξαντος παρὰ τοῖς
Ἕλλησι τὸν Ὅμηρον ἀκολούθως τούτῳ θεῖναι κατὰ τὴν ποίησιν
<quote rend="blockquote">
<lb/>Ἑρμῆς δὲ ψυχὰς Κυλλήνιος ἐξεκαλεῖτο
<lb/>ἀνδρῶν μνηστήρων, ἔχε δὲ ῥάβδον μετὰ χερσίν.</quote>
εἶτα πάλιν ὑποβάντα λέγειν
<quote rend="blockquote">
<lb/>πὰρ δʼ ἴσαν Ὠκεανοῦ τε ῥοὰς καὶ Λευκάδα πέτρην,
<lb/>ἠδὲ παρʼ Ἠελίοιο πύλας καὶ δῆμον Ὀνείρων
<lb/>ἤισαν· αἶψα δʼ ἵκοντο κατʼ ἀσφοδελὸν λειμῶνα,
<lb/>ἔνθα τε ναίουσι ψυχαί, εἴδωλα καμόντων.</quote>
</p>
</div3>
<div3 type="section" n="7">
<p> ὠκεανὸν μὲν οὖν καλεῖν τὸν ποταμὸν διὰ τὸ τοὺς
Αἰγυπτίους κατὰ τὴν ἰδίαν διάλεκτον Ὠκεανὸν λέγειν
τὸν Νεῖλον, Ἡλίου δὲ πύλας τὴν πόλιν τὴν τῶν
Ἡλιοπολιτῶν, λειμῶνα δʼ ὀνομάζειν, τὴν μυθολογουμένην
<pb id="v.1.p.163"/>

οἴκησιν τῶν μετηλλαχότων, τὸν παρὰ τὴν
λίμνην τόπον τὴν καλουμένην μὲν Ἀχερουσίαν,
πλησίον δὲ οὖσαν τῆς Μέμφεως, ὄντων περὶ αὐτὴν
λειμώνων καλλίστων, ἕλους καὶ λωτοῦ καὶ καλάμου.
 ἀκολούθως δʼ εἰρῆσθαι καὶ τὸ κατοικεῖν τοὺς
τελευτήσαντας ἐν τούτοις τοῖς τόποις διὰ τὸ τὰς τῶν
Αἰγυπτίων ταφὰς τὰς πλείστας καὶ μεγίστας ἐνταῦθα
γίνεσθαι, διαπορθμευομένων μὲν τῶν νεκρῶν διά
τε τοῦ ποταμοῦ καὶ τῆς Ἀχερουσίας λίμνης, τιθεμένων
 δὲ τῶν σωμάτων εἰς τὰς ἐνταῦθα κειμένας
θήκας.
</p>
</div3>
<div3 type="section" n="8">
<p>συμφωνεῖν δὲ καὶ τἄλλα τὰ παρὰ τοῖς Ἕλλησι 
καθʼ ᾅδου μυθολογούμενα τοῖς ἔτι νῦν γινομένοις
κατʼ Αἴγυπτον· τὸ μὲν γὰρ διακομίζον τὰ
σώματα πλοῖον βᾶριν καλεῖσθαι, τὸ δʼ ἐπίβαθρον
 <del>νόμισμα τὸν ὀβολὸν</del> τῷ πορθμεῖ δίδοσθαι, καλουμένῳ
κατὰ τὴν ἐγχώριον διάλεκτον χάρωνι.
</p>
</div3>
<div3 type="section" n="9">
<p>εἶναι 
δὲ λέγουσι πλησίον τῶν τόπων τούτων καὶ σκοτίας
Ἑκάτης ἱερὸν καὶ πύλας Κωκυτοῦ καὶ Λήθης διειλημμένας
χαλκοῖς ὀχεῦσιν. ὑπάρχειν δὲ καὶ ἄλλας
 πύλας Ἀληθείας, καὶ πλησίον τούτων εἴδωλον ἀκέφαλον ἑστάναι Δίκης.</p>
</div3>
</div2>
<div2 type="chapter" n="97">
<div3 type="section" n="1">
<p>πολλὰ δὲ καὶ τῶν ἄλλων
τῶν μεμυθοποιημένων διαμένειν παρʼ Αἰγυπτίοις,
διατηρουμένης ἔτι τῆς προσηγορίας καὶ τῆς ἐν τῷ
πράττειν ἐνεργείας.
</p>
</div3>
<div3 type="section" n="2">
<p>ἐν μὲν γὰρ Ἀκανθῶν πόλει, 
 πέραν τοῦ Νείλου κατὰ τὴν Λιβύην ἀπὸ σταδίων
 ἑκατὸν καὶ εἴκοσι τῆς Μέμφεως, πίθον εἶναι τετρημένον,
εἰς ὃν τῶν ἱερέων ἑξήκοντα καὶ τριακοσίους
<pb id="v.1.p.164"/>
καθʼ ἑκάστην ἡμέραν ὕδωρ φέρειν εἰς αὐτὸν ἐκ τοῦ
Νείλου·
</p>
</div3>
<div3 type="section" n="3">
<p> τὴν δὲ περὶ τὸν Ὄκνον μυθοποιίαν δείκνυσθαι
πλησίον κατά τινα πανήγυριν συντελουμένην,
πλέκοντος μὲν ἑνὸς ἀνδρὸς ἀρχὴν σχοινίου
μακράν, πολλῶν δʼ ἐκ τῶν ὀπίσω λυόντων τὸ πλεκόμενον.
</p>
</div3>
<div3 type="section" n="4">
<p> Μελάμποδα δέ φασι μετενεγκεῖν ἐξ Αἰγύπτου
τὰ Διονύσῳ νομιζόμενα τελεῖσθαι παρὰ τοῖς
Ἕλλησι καὶ τὰ περὶ Κρόνου μυθολογούμενα καὶ τὰ
περὶ τῆς Τιτανομαχίας καὶ τὸ σύνολον τὴν περὶ τὰ
πάθη τῶν θεῶν ἱστορίαν.
</p>
</div3>
<div3 type="section" n="5">
<p> τὸν δὲ Δαίδαλον λέγουσιν
ἀπομιμήσασθαι τὴν τοῦ λαβυρίνθου πλοκὴν τοῦ
διαμένοντος μὲν μέχρι τοῦ νῦν καιροῦ, οἰκοδομηθέντος
δέ, ὡς μέν τινές φασιν, ὑπὸ Μένδητος, ὡς
δʼ ἔνιοι λέγουσιν, ὑπὸ Μάρρου τοῦ βασιλέως, πολλοῖς
ἔτεσι πρότερον τῆς Μίνω βασιλείας.
</p>
</div3>
<div3 type="section" n="6">
<p> τόν τε
ῥυθμὸν τῶν ἀρχαίων κατʼ Αἴγυπτον ἀνδριάντων
τὸν αὐτὸν εἶναι τοῖς ὑπὸ Δαιδάλου κατασκευασθεῖσι
παρὰ τοῖς Ἕλλησι. τὸ δὲ κάλλιστον πρόπυλον ἐν
Μέμφει τοῦ Ἡφαιστείου Δαίδαλον ἀρχιτεκτονῆσαι,
καὶ θαυμασθέντα τυχεῖν εἰκόνος ξυλίνης κατὰ τὸ
προειρημένον ἱερὸν ταῖς ἰδίαις χερσὶ δεδημιουργημένης,
πέρας δὲ διὰ τὴν εὐφυΐαν ἀξιωθέντα μεγάλης
δόξης καὶ πολλὰ προσεξευρόντα τυχεῖν ἰσοθέων
τιμῶν· κατὰ γὰρ μίαν τῶν πρὸς τῇ Μέμφει νήσων
ἔτι καὶ νῦν ἱερὸν εἶναι Δαιδάλου τιμώμενον ὑπὸ
τῶν ἐγχωρίων.
</p>
</div3>
<div3 type="section" n="7">
<p> τῆς δʼ Ὁμήρου παρουσίας ἄλλα τε
<pb id="v.1.p.165"/>

σημεῖα φέρουσι καὶ μάλιστα τὴν τῆς Ἑλένης γενομένην
παρὰ Μενελάῳ Τηλεμάχου φαρμακείαν καὶ
λήθην τῶν συμβεβηκότων κακῶν. τὸ γὰρ νηπενθὲς
φάρμακον, ὃ λαβεῖν φησιν ὁ ποιητὴς τὴν Ἑλένην ἐκ
 τῶν Αἰγυπτίων Θηβῶν παρὰ Πολυδάμνης τῆς Θῶνος
γυναικός, ἀκριβῶς ἐξητακὼς φαίνεται· ἔτι γὰρ καὶ
νῦν τὰς ἐν ταύτῃ γυναῖκας τῇ προειρημένῃ δυνάμει
χρῆσθαι λέγουσι, καὶ παρὰ μόναις ταῖς Διοσπολίτισιν
ἐκ παλαιῶν χρόνων ὀργῆς καὶ λύπης φάρμακον
 εὑρῆσθαί φασι· τὰς δὲ Θήβας καὶ Διὸς πόλιν
τὴν αὐτὴν ὑπάρχειν.
</p>
</div3>
<div3 type="section" n="8">
<p>τήν τε Ἀφροδίτην ὀνομάζεσθαι 
παρὰ τοῖς ἐγχωρίοις χρυσῆν ἐκ παλαιᾶς παραδόσεως,
 καὶ πεδίον εἶναι καλούμενον χρυσῆς Ἀφροδίτης
περὶ τὴν ὀνομαζομένην Μώμεμφιν.
</p>
</div3>
<div3 type="section" n="9">
<p>τά τε περὶ τὸν 
 Δία καὶ τὴν Ἥραν μυθολογούμενα περὶ τῆς συνουσίας
καὶ τὴν εἰς Αἰθιοπίαν ἐκδημίαν ἐκεῖθεν αὐτὸν
μετενεγκεῖν· κατʼ ἐνιαυτὸν γὰρ παρὰ τοῖς Αἰγυπτίοις
τὸν νεὼν τοῦ Διὸς περαιοῦσθαι τὸν ποταμὸν
εἰς τὴν Λιβύην, καὶ μεθʼ ἡμέρας τινὰς πάλιν ἐπιστρέφειν,
 ὡς ἐξ Αἰθιοπίας τοῦ θεοῦ παρόντος· τήν
τε συνουσίαν τῶν θεῶν τούτων, ἐν ταῖς πανηγύρεσι
τῶν ναῶν ἀνακομιζομένων ἀμφοτέρων εἰς ὄρος
ἄνθεσι παντοίοις ὑπὸ τῶν ἱερέων κατεστρωμένον.
</p>
</div3>
</div2>
<div2 type="chapter" n="98">
<div3 type="section" n="1">
<p>καὶ Λυκοῦργον δὲ καὶ Πλάτωνα καὶ Σόλωνα πολλὰ
 τῶν ἐξ Αἰγύπτου νομίμων εἰς τὰς ἑαυτῶν κατατάξαι
νομοθεσίας.
</p>
</div3>
<div3 type="section" n="2">
<p>Πυθαγόραν τε τὰ κατὰ τὸν ἱερὸν λόγον 
<pb id="v.1.p.166"/>
καὶ τὰ κατὰ γεωμετρίαν θεωρήματα καὶ τὰ περὶ
τοὺς ἀριθμούς, ἔτι δὲ τὴν εἰς πᾶν ζῷον τῆς ψυχῆς
μεταβολὴν μαθεῖν παρʼ Αἰγυπτίων.
</p>
</div3>
<div3 type="section" n="3">
<p> ὑπολαμβάνουσι
δὲ καὶ Δημόκριτον παρʼ αὐτοῖς ἔτη διατρῖψαι πέντε
καὶ πολλὰ διδαχθῆναι τῶν κατὰ τὴν ἀστρολογίαν.
τόν τε Οἰνοπίδην ὁμοίως συνδιατρίψαντα τοῖς ἱερεῦσι
καὶ ἀστρολόγοις μαθεῖν ἄλλα τε καὶ μάλιστα τὸν
ἡλιακὸν κύκλον ὡς λοξὴν μὲν ἔχει τὴν πορείαν,
ἐναντίαν δὲ τοῖς ἄλλοις ἄστροις τὴν φορὰν ποιεῖται.
</p>
</div3>
<div3 type="section" n="4">
<p> παραπλησίως δὲ καὶ τὸν Εὔδοξον ἀστρολογήσαντα
παρʼ αὐτοῖς καὶ πολλὰ τῶν χρησίμων εἰς τοὺς
Ἕλληνας ἐκδόντα τυχεῖν ἀξιολόγου δόξης.
</p>
</div3>
<div3 type="section" n="5">
<p> τῶν τε
ἀγαλματοποιῶν τῶν παλαιῶν τοὺς μάλιστα διωνομασμένους
διατετριφέναι παρʼ αὐτοῖς Τηλεκλέα καὶ
Θεόδωρον, τοὺς Ῥοίκου μὲν υἱούς, κατασκευάσαντας
δὲ τοῖς Σαμίοις τὸ τοῦ Ἀπόλλωνος τοῦ Πυθίου
ξόανον.
</p>
</div3>
<div3 type="section" n="6">
<p> τοῦ γὰρ ἀγάλματος ἐν Σάμῳ μὲν ὑπὸ
Τηλεκλέους ἱστορεῖται τὸ ἥμισυ δημιουργηθῆναι,
κατὰ δὲ τὴν Ἔφεσον ὑπὸ τἀδελφοῦ Θεοδώρου τὸ
ἕτερον μέρος συντελεσθῆναι· συντεθέντα δὲ πρὸς
ἄλληλα τὰ μέρη συμφωνεῖν οὕτως ὥστε δοκεῖν ὑφʼ
ἑνὸς τὸ πᾶν ἔργον συντετελέσθαι. τοῦτο δὲ τὸ
γένος τῆς ἐργασίας παρὰ μὲν τοῖς Ἕλλησι μηδαμῶς
ἐπιτηδεύεσθαι, παρὰ δὲ τοῖς Αἰγυπτίοις μάλιστα
συντελεῖσθαι.
</p>
</div3>
<div3 type="section" n="7">
<p> παρʼ ἐκείνοις γὰρ οὐκ ἀπὸ τῆς κατὰ
τὴν ὅρασιν φαντασίας τὴν συμμετρίαν τῶν ἀγαλμάτων
κρίνεσθαι, καθάπερ παρὰ τοῖς Ἕλλησιν, ἀλλʼ
<pb id="v.1.p.167"/>
ἐπειδὰν τοὺς λίθους κατακλίνωσι καὶ μερίσντες
κατεργάσωνται, τὸ τηνικαῦτα τὸ ἀνάλογον ἀπὸ τῶν
ἐλαχίστων ἐπὶ τὰ μέγιστα λαμβάνεσθαι·
</p>
</div3>
<div3 type="section" n="8">
<p>τοῦ γὰρ 
παντὸς σώματος τὴν κατασκυὴν εἰς ἓν καὶ εἴκοσι
 μέρη καὶ προσέτι τέταρτον διαιρουμένους τὴν ὅλην
 ἀποδιδόναι συμμετρίαν τοῦ ζῴου. διόπερ ὅταν περὶ
τοῦ μεγέθους οἱ τεχνῖται πρὸς ἀλλήλους σύνθωνται,
χωρισθέντες ἀπʼ ἀλλήλων σύμφωνα κατασκευάζουσι
τὰ μεγέθη τῶν ἔργων οὕτως ἀκριβῶς ὥστε ἔκπληξιν
 παρέχειν τὴν ἰδιότητα τῆς πραγματείας αὐτῶν.
</p>
</div3>
<div3 type="section" n="9">
<p>τὸ 
δʼ ἐν τῇ Σάμῳ ξόανον συμφώνως τῇ τῶν Αἰγυπτίων
φιλοτεχνίᾳ κατὰ τὴν κορυφὴν διχοτομούμενον
διορίζειν τοῦ ζῴου τὸ μέσον μέχρι τῶν αἰδοίων,
ἰσάζον ὁμοίως ἑαυτῷ πάντοθεν· εἶναι δʼ αὐτὸ λέγουσι
 κατὰ τὸ πλεῖστον παρεμφερὲς τοῖς Αἰγυπτίοις,
ὡς ἂν τὰς μὲν χεῖρας ἔχον παρατεταμένας, τὰ δὲ σκέλη διαβεβηκότα.
</p>
</div3>
<div3 type="section" n="10">
<p>περὶ μὲν οὖν τῶν κατʼ Αἴγυπτον ἱστορουμένων 
καὶ μνήμης ἀξίων ἀρκεῖ τὰ ῤηθέντα· ἡμεῖς δὲ κατὰ
 τὴν ἐν ἀρχῇ τῆς βίβλου πρόθεσιν τὰς ἑξῆς πράξεις
καὶ μυθολογίας ἐν τῇ μετὰ ταύτην διέξιμεν,
ἀρχὴν ποιησάμενοι τὰ κατὰ τὴν Ἀσίαν τοῖς Ἀσσυρίοις πραχθέντα.
</p>
</div3>
</div2>
</div1>
<pb id="v.1.p.168"/>
<div1 type="book" n="2">
<argument>
<p>τάδε ἔνεστιν ἐν τῇ δευτέρᾳ τῶν Διοδώρου βίβλων. </p>
<p>περὶ Νίνου τοῦ πρώτου βασιλεύσαντος κατὰ τὴν Ἀσίαν καὶ τῶν ὑπʼ αὐτοῦ πραχθέντων.</p>
<p>περὶ τῆς Σεμιράμιδος γενέσεως καὶ τῆς περὶ αὐτὴν αὐξήσεως.</p>
<p>ὡς Νίνος ὁ βασιλεὺς ἔγημε τὴν Σεμίραμιν διὰ τὴν ἀρετὴν αὐτῆς.</p>
<p>ὡς Σεμίραμις τελευτήσαντος Νίνου διαδεξαμένη τὴν
βασιλείαν πολλὰς καὶ μεγάλας πράξεις ἐπετελέσατο.</p>
<p>κτίσις Βαβυλῶνος καὶ τῆς κατʼ αὐτὴν κατασκευῆς <del>ἀπαγγελία</del>.
</p>
<p>περὶ τοῦ κρεμαστοῦ λεγομένου κήπου καὶ τῶν ἄλλων
τῶν κατὰ τὴν Βαβυλωνίαν παραδόξων.</p>
<p>στρατεία Σεμιράμιδος εἰς Αἴγυπτον καὶ Αἰθιοπίαν, ἔτι
δὲ τὴν Ἰνδικήν.
</p>
<p>περὶ τῶν ἀπογόνων ταύτης <del>καὶ</del> τῶν βασιλευσάντων
κατὰ τὴν Ἀσίαν καὶ τῆς κατʼ αὐτοὺς τρυφῆς τε καὶ ῥᾳθυμίας.</p>
<p>ὡς ἔσχατος Σαρδανάπαλλος ὁ βασιλεὺς διὰ τρυφὴν ἀπέβαλε
τὴν ἀρχὴν ὑπὸ Ἀρβάκου τοῦ Μήδου.</p>
<p>περὶ τῶν Χαλδαίων καὶ τῆς παρατηρήσεως τῶν ἄστρων. </p>
<p>περὶ τῶν βασιλέων τῶν κατὰ τὴν Μηδίαν καὶ τῆς περὶ
τούτων διαφωνίας παρὰ τοῖς ἱστοριογράφοις.</p>
<p>περὶ τοποθεσίας τῆς Ἰνδικῆς καὶ τῶν κατὰ τὴν χώραν
φυομένων καὶ τῶν παρʼ Ἰνδοῖς νομίμων.</p>
<p>περὶ Σκυθῶν καὶ Ἀμαζόνων καὶ Ὑπερβορέων. </p>
<p>περὶ τῆς Ἀραβίας καὶ τῶν κατʼ αὐτὴν φυομένων καὶ μυθολογουμένων.</p>
<p>περὶ τῶν νήσων τῶν ἐν τῇ μεσημβρίᾳ κατὰ τὸν ὠκεανὸν εὑρεθεισῶν.</p>
</argument>
<pb id="v.1.p.169"/>
<div2 type="chapter" n="1">
<div3 type="section" n="1">
<p>
ἡ μὲν πρὸ ταύτης βίβλος τῆς ὅλης συντάξεως 
οὖσα πρώτη περιέχει τὰς κατʼ Αἴγυπτον πράξεις·
ἐν αἷς ὑπάρχει τά τε περὶ τῶν θεῶν παρʼ Αἰγυπτίοις
μυθολογούμενα καὶ περὶ τῆς τοῦ Νείλου φύσεως
 καὶ τἄλλα τὰ περὶ τοῦ ποταμοῦ τούτου παραδοξολογούμενα,
πρὸς δὲ τούτοις περί τε τῆς κατʼ Αἴγυπτον
χώρας καὶ τῶν ἀρχαίων βασιλέων τὰ ὑφʼ
ἑκάστου πραχθέντα. ἑξῆς δὲ κατετάχθησαν αἱ κατασκευαὶ
τῶν πυραμίδων τῶν ἀναγραφομένων ἐν
 τοῖς ἑπτὰ θαυμαζομένοις ἔργοις.
</p>
</div3>
<div3 type="section" n="2">
<p>ἔπειτα διήλθομεν 
περὶ τῶν νόμων καὶ τῶν δικαστηρίων, ἔτι δὲ τῶν
ἀφιερωμένων ζῴων παρʼ Αἰγυπτίοις τὰ θαυμαζόμενα,
πρὸς δὲ τούτοις τὰ περὶ τῶν τετελευτηκότων νόμιμα,
καὶ τῶν Ἑλλήνων ὅσοι τῶν ἐπὶ παιδείᾳ θαυμαζομένων
 παραβαλόντες εἰς Αἴγυπτον καὶ πολλὰ τῶν
χρησίμων μαθόντες μετήνεγκαν εἰς τὴν Ἑλλάδα.
</p>
</div3>
<div3 type="section" n="3">
<p>ἐν ταύτῃ δʼ ἀναγράψομεν τὰς κατὰ τὴν Ἀσίαν γενομένας 
πράξεις ἐν τοῖς ἀρχαίοις χρόνοις, τὴν ἀρχὴν
ἀπὸ τῆς τῶν Ἀσσυρίων ἡγεμονίας ποιησάμενοι.
</p>
</div3>
<div3 type="section" n="4">
<p>τὸ παλαιὸν τοίνυν κατὰ τὴν Ἀσίαν ὑπῆρχον 
ἐγχώριοι βασιλεῖς, ὧν οὔτε πρᾶξις ἐπίσημος οὔτε
<pb id="v.1.p.170"/>
ὄνομα μνημονεύεται. πρῶτος δὲ τῶν εἰς ἱστορίαν
καὶ μνήμην παραδεδομένων ἡμῖν Νίνος ὁ βασιλεὺς
τῶν Ἀσσυρίων μεγάλας πράξεις ἐπετελέσατο· περὶ
οὗ τὰ κατὰ μέρος ἀναγράφειν πειρασόμεθα. γενόμενος
γὰρ φύσει πολεμικὸς καὶ ζηλωτὴς τῆς ἀρετῆς
καθώπλισε τῶν νέων τοὺς κρατίστους· γυμνάσας δʼ
αὐτοὺς πλείονα χρόνον συνήθεις ἐποίησε πάσῃ κακοπαθείᾳ
καὶ πολεμικοῖς κινδύνοις.
</p>
</div3>
<div3 type="section" n="5">
<p> συστησάμενος οὖν
στρατόπεδον ἀξιόλογον συμμαχίαν ἐποιήσατο πρὸς
Ἀριαῖον τὸν βασιλέα τῆς Ἀραβίας, ἣ κατʼ ἐκείνους
τοὺς χρόνους ἐδόκει πλήθειν ἀλκίμων ἀνδρῶν. ἔστι
δὲ καὶ καθόλου τοῦτο τὸ ἔθνος φιλελεύθερον καὶ
κατʼ οὐδένα τρόπον προσδεχόμενον ἔπηλυν ἡγεμόνα·
διόπερ οὔθʼ οἱ τῶν Περσῶν βασιλεῖς ὕστερον οὔθʼ
οἱ τῶν Μακεδόνων, καίπερ πλεῖστον ἰσχύσαντες,
</p>
</div3>
<div3 type="section" n="6">
<p> ἠδυνήθησαν τοῦτο τὸ ἔθνος καταδουλώσασθαι. καθόλου
γὰρ ἡ Ἀραβία δυσπολέμητός ἐστι ξενικαῖς
δυνάμεσι διὰ τὸ τὴν μὲν ἔρημον αὐτῆς εἶναι, τὴν
δὲ ἄνυδρον καὶ διειλημμένην φρέασι κεκρυμμένοις
καὶ μόνοις τοῖς ἐγχωρίοις γνωριζομένοις.
</p>
</div3>
<div3 type="section" n="7">
<p> ὁ δʼ οὖν
τῶν Ἀσσυρίων βασιλεὺς Νίνος τὸν δυναστεύοντα
τῶν Ἀράβων παραλαβὼν ἐστράτευσε μετὰ πολλῆς
δυνάμεως ἐπὶ Βαβυλωνίους κατοικοῦντας ὅμορον
χώραν· κατʼ ἐκείνους δὲ τοὺς χρόνους ἡ μὲν νῦν
οὖσα Βαβυλὼν οὐκ ἦν ἐκτισμένη, κατὰ δὲ τὴν Βαβυλωνίαν
ὑπῆρχον ἄλλαι πόλεις ἀξιόλογοι· ῥᾳδίως
δὲ χειρωσάμενος τοὺς ἐγχωρίους διὰ τὸ τῶν ἐν τοῖς
πολέμοις κινδύνων ἀπείρως ἔχειν, τούτοις μὲν ἔταξε
<pb id="v.1.p.171"/>
τελεῖν κατʼ ἐνιαυτὸν ὡρισμένους φόρους, τὸν δὲ
βασιλέα τῶν καταπολεμηθέντων λαβὼν μετὰ τῶν
τέκνων αἰχμάλωτον ἀπέκτεινε.
</p>
</div3>
<div3 type="section" n="8">
<p>μετὰ δὲ ταῦτα πολλοῖς 
πλήθεσιν εἰς τὴν Ἀρμενίαν ἐμβαλὼν καί τινας
 τῶν πόλεων ἀναστάτους ποιήσας κατεπλήξατο τοὺς
ἐγχωρίους· διόπερ ὁ βασιλεὺς αὐτῶν Βαρζάνης,
ὁρῶν αὑτὸν οὐκ ἀξιόμαχον ὄντα, μετὰ πολλῶν δώρων
ἀπήντησε καὶ πᾶν ἔφησε ποιήσειν τὸ προσταττόμενον.
</p>
</div3>
<div3 type="section" n="9">
<p>ὁ δὲ Νίνος μεγαλοψύχως αὐτῷ χρησάμενος 
 τῆς τε Ἀρμενίας συνεχώρησεν ἄρχειν καὶ
φίλον ὄντα πέμπειν στρατιὰν καὶ τὴν χορηγίαν τῷ
σφετέρῳ στρατοπέδῳ. ἀεὶ δὲ μᾶλλον αὐξόμενος
ἐστράτευσεν εἰς τὴν Μηδίαν.
</p>
</div3>
<div3 type="section" n="10">
<p>ὁ δὲ ταύτης βασιλεὺς 
Φάρνος παραταξάμενος ἀξιολόγῳ δυνάμει καὶ λειφθείς,
 τῶν τε στρατιωτῶν τοὺς πλείους ἀπέβαλε καὶ
αὐτὸς μετὰ τέκνων ἑπτὰ καὶ γυναικὸς αἰχμάλωτος
ληφθεὶς ἀνεσταυρώθη.
</p>
</div3>
</div2>
<div2 type="chapter" n="2">
<div3 type="section" n="1">
<p>οὕτω δὲ τῶν πραγμάτων τῷ Νίνῳ προχωρούντων
δεινὴν ἐπιθυμίαν ἔσχε τοῦ καταστρέψασθαι τὴν
 Ἀσίαν ἅπασαν τὴν ἐντὸς Τανάιδος καὶ Νείλου· ὡς
ἐπίπαν γὰρ τοῖς εὐτυχοῦσιν ἡ τῶν πραγμάτων
εὔροια τὴν τοῦ πλείονος ἐπιθυμίαν παρίστησι.
διόπερ τῆς μὲν Μηδίας σατράπην ἕνα τῶν περὶ
αὑτὸν φίλων κατέστησεν, αὐτὸς δʼ ἐπῄει τὰ κατὰ
 τὴν Ἀσίαν ἔθνη καταστρεφόμενος, καὶ χρόνον ἑπτακαιδεκαετῆ
καταναλώσας πλὴν Ἰνδῶν καὶ Βακτριανῶν
τῶν ἄλλων ἁπάντων κύριος ἐγένετο.
</p>
</div3>
<div3 type="section" n="2">
<p>τὰς μὲν 
οὖν καθʼ ἕκαστα μάχας ἢ τὸν ἀριθμὸν ἁπάντων
<pb id="v.1.p.172"/>
τῶν καταπολεμηθέντων οὐδεὶς τῶν συγγραφέων
ἀνέγραψε, τὰ δʼ ἐπισημότατα τῶν ἐθνῶν ἀκολούθως
Κτησίᾳ τῷ Κνιδίῳ πειρασόμεθα συντόμως ἐπιδραμεῖν.
</p>
</div3>
<div3 type="section" n="3">
<p> κατεστρέψατο μὲν γὰρ τῆς παραθαλαττίου
καὶ τῆς συνεχοῦς χώρας τήν τε Αἴγυπτον καὶ Φοινίκην,
ἔτι δὲ Κοίλην Συρίαν καὶ Κιλικίαν καὶ Παμφυλίαν
καὶ Λυκίαν, πρὸς δὲ ταύταις τήν τε Καρίαν
καὶ Φρυγίαν καὶ Μυσίαν καὶ Λυδίαν, προσηγάγετο
δὲ τήν τε Τρῳάδα καὶ τὴν ἐφʼ Ἑλλησπόντῳ Φρυγίαν
καὶ Προποντίδα καὶ Βιθυνίαν καὶ Καππαδοκίαν
καὶ τὰ κατὰ τὸν Πόντον ἔθνη βάρβαρα κατοικοῦντα
μέχρι Τανάιδος, ἐκυρίευσε δὲ τῆς τε Καδουσίων
χώρας καὶ Ταπύρων, ἔτι δʼ Ὑρκανίων καὶ
Δραγγῶν, πρὸς δὲ τούτοις Δερβίκων καὶ Καρμανίων
καὶ Χωρομναίων, ἔτι δὲ Βορκανίων καὶ Παρθυαίων,
ἐπῆλθε δὲ καὶ τὴν Περσίδα καὶ τὴν Σουσιανὴν
καὶ τὴν καλουμένην Κασπιανήν, εἰς ἥν εἰσιν εἰσβολαὶ
στεναὶ παντελῶς, διὸ καὶ προσαγορεύονται
Κάσπιαι πύλαι.
</p>
</div3>
<div3 type="section" n="4">
<p> πολλὰ δὲ καὶ ἄλλα τῶν ἐλαττόνων
ἐθνῶν προσηγάγετο, περὶ ὧν μακρὸν ἂν εἴη λέγειν.
τῆς δὲ Βακτριανῆς οὔσης δυσεισβόλου καὶ πλήθη
μαχίμων ἀνδρῶν ἐχούσης, ἐπειδὴ πολλὰ πονήσας
ἄπρακτος ἐγένετο, τὸν μὲν πρὸς Βακτριανοὺς πόλεμον
εἰς ἕτερον ἀνεβάλετο καιρόν, τὰς δὲ δυνάμεις
ἀναγαγὼν εἰς τὴν Ἀσσυρίαν ἐξελέξατο τόπον εὔθετον εἰς πόλεως μεγάλης κτίσιν.</p>
</div3>
</div2>
<div2 type="chapter" n="3">
<div3 type="section" n="1">
<p> ἐπιφανεστάτας γὰρ πράξεις
τῶν πρὸ αὐτοῦ κατειργασμένος ἔσπευδε τηλικαύτην
<pb id="v.1.p.173"/>

κτίσαι τὸ μέγεθος πόλιν ὥστε μὴ μόνον
αὐτὴν εἶναι μεγίστην τῶν τότε οὐσῶν κατὰ πᾶσαν
τὴν οἰκουμένην, ἀλλὰ μηδὲ τῶν μεταγενεστέρων
ἕτερον ἐπιβαλόμενον ῥᾳδίως ἂν ὑπερθέσθαι.
</p>
</div3>
<div3 type="section" n="2">
<p>τὸν 
 μὲν οὖν τῶν Ἀράβων βασιλέα τιμήσας δώροις καὶ
λαφύροις μεγαλοπρεπέσιν ἀπέλυσε μετὰ τῆς ἰδίας
στρατιᾶς εἰς τὴν οἰκείαν, αὐτὸς δὲ τὰς πανταχόθεν
δυνάμεις καὶ παρασκευὰς πάντων τῶν ἐπιτηδείων
ἀθροίσας παρὰ τὸν Εὐφράτην ποταμὸν ἔκτισε πόλιν
 εὖ τετειχισμένην, ἑτερόμηκες αὐτῆς ὑποστησάμενος
τὸ σχῆμα. εἶχε δὲ τῶν μὲν μακροτέρων πλευρῶν
ἑκατέραν ἡ πόλις ἑκατὸν καὶ πεντήκοντα σταδίων,
τῶν δὲ βραχυτέρων ἐνενήκοντα.
</p>
</div3>
<div3 type="section" n="3">
<p>διὸ καὶ τοῦ σύμπαντος 
περιβόλου συσταθέντος ἐκ σταδίων τετρακοσίων
 καὶ ὀγδοήκοντα τῆς ἐλπίδος οὐ διεψεύσθη·
τηλικαύτην γὰρ πόλιν οὐδεὶς ὕστερον ἔκτισε κατά
τε τὸ μέγεθος τοῦ περιβόλου καὶ τὴν περὶ τὸ τεῖχος
μεγαλοπρέπειαν. τὸ μὲν γὰρ ὕψος εἶχε τὸ τεῖχος
ποδῶν ἑκατόν, τὸ δὲ πλάτος τρισὶν ἅρμασιν ἱππάσιμον
 ἦν· οἱ δὲ σύμπαντες πύργοι τὸν μὲν ἀριθμὸν
ἦσαν χίλιοι καὶ πεντακόσιοι, τὸ δʼ ὕψος εἶχον
ποδῶν διακοσίων.
</p>
</div3>
<div3 type="section" n="4">
<p>κατῴκισε δʼ εἰς αὐτὴν τῶν μὲν 
Ἀσσυρίων τοὺς πλείστους καὶ δυνατωτάτους, ἀπὸ
 δὲ τῶν ἄλλων ἐθνῶν τοὺς βουλομένους. καὶ τὴν
 μὲν πόλιν ὠνόμασεν ἀφʼ ἑαυτοῦ Νίνον, τοῖς δὲ κατοικισθεῖσι
πολλὴν τῆς ὁμόρου χώρας προσώρισεν.
</p>
</div3>
</div2>
<div2 type="chapter" n="4">
<div3 type="section" n="1">
<p>ἐπεὶ δὲ μετὰ τὴν κτίσιν ταύτην ὁ Νίνος ἐστράτευσεν
ἐπὶ τὴν Βακτριανήν, ἐν ᾗ Σεμίραμιν ἔγημε
<pb id="v.1.p.174"/>
τὴν ἐπιφανεστάτην ἁπασῶν τῶν γυναικῶν ὧν παρειλήφαμεν,
ἀναγκαῖόν ἐστι περὶ αὐτῆς προειπεῖν πῶς
ἐκ ταπεινῆς τύχης εἰς τηλικαύτην προήχθη δόξαν.
</p>
</div3>
<div3 type="section" n="2">
<p> κατὰ τὴν Συρίαν τοίνυν ἔστι πόλις Ἀσκάλων, καὶ
ταύτης οὐκ ἄπωθεν λίμνη μεγάλη καὶ βαθεῖα πλήρης
ἰχθύων. παρὰ δὲ ταύτην ὑπάρχει τέμενος θεᾶς
ἐπιφανοῦς, ἣν ὀνομάζουσιν οἱ Σύροι Δερκετοῦν·
αὕτη δὲ τὸ μὲν πρόσωπον ἔχει γυναικός, τὸ δʼ ἄλλο
σῶμα πᾶν ἰχθύος διά τινας τοιαύτας αἰτίας.
</p>
</div3>
<div3 type="section" n="3">
<p> μυθολογοῦσιν
οἱ λογιώτατοι τῶν ἐγχωρίων τὴν Ἀφροδίτην
προσκόψασαν τῇ προειρημένῃ θεᾷ δεινὸν ἐμβαλεῖν
ἔρωτα νεανίσκου τινὸς τῶν θυόντων οὐκ
ἀειδοῦς· τὴν δὲ Δερκετοῦν μιγεῖσαν τῷ Σύρῳ γεννῆσαι
μὲν θυγατέρα, καταισχυνθεῖσαν δʼ ἐπὶ τοῖς
ἡμαρτημένοις τὸν μὲν νεανίσκον ἀφανίσαι, τὸ δὲ
παιδίον εἴς τινας ἐρήμους καὶ πετρώδεις τόπους
ἐκθεῖναι· ἑαυτὴν δὲ διὰ τὴν αἰσχύνην καὶ λύπην
ῥίψασαν εἰς τὴν λίμνην μετασχηματισθῆναι τὸν τοῦ
σώματος τύπον εἰς ἰχθῦν· διὸ καὶ τοὺς Σύρους
μέχρι τοῦ νῦν ἀπέχεσθαι τούτου τοῦ ζῴου καὶ τιμᾶν
τοὺς ἰχθῦς ὡς θεούς.
</p>
</div3>
<div3 type="section" n="4">
<p> περὶ δὲ τὸν τόπον ὅπου τὸ
βρέφος ἐξετέθη πλήθους περιστερῶν ἐννεοττεύοντος
παραδόξως καὶ δαιμονίως ὑπὸ τούτων τὸ παιδίον
διατρέφεσθαι· τὰς μὲν γὰρ ταῖς πτέρυξι περιεχούσας
τὸ σῶμα τοῦ βρέφους πανταχόθεν θάλπειν, τὰς
δʼ ἐκ τῶν σύνεγγυς ἐπαύλεων, ὁπότε τηρήσειαν τούς
<pb id="v.1.p.175"/>

τε βουκόλους καὶ τοὺς ἄλλους νομεῖς ἀπόντας, ἐν
τῷ στόματι φερούσας γάλα διατρέφειν παρασταζούσας
ἀνὰ μέσον τῶν χειλῶν.
</p>
</div3>
<div3 type="section" n="5">
<p>ἐνιαυσίου δὲ τοῦ 
παιδίου γενομένου καὶ στερεωτέρας τροφῆς προσδεομένου,
 τὰς περιστερὰς ἀποκνιζούσας ἀπὸ τῶν
τυρῶν παρέχεσθαι τροφὴν ἀρκοῦσαν. τοὺς δὲ νομεῖς
ἐπανιόντας καὶ θεωροῦντας περιβεβρωμένους
τοὺς τυροὺς θαυμάσαι τὸ παράδοξον· παρατηρήσαντας
οὖν καὶ μαθόντας τὴν αἰτίαν εὑρεῖν τὸ βρέφος,
 διαφέρον τῲ κάλλει.
</p>
</div3>
<div3 type="section" n="6">
<p>εὐθὺς οὖν αὐτὸ κομίσαντας 
 εἰς τὴν ἔπαυλιν δωρήσασθαι τῷ προεστηκότι
τῶν βασιλικῶν κτηνῶν, ὄνομα Σίμμᾳ· καὶ
τοῦτον ἄτεκνον ὄντα τὸ παιδίον τρέφειν ὡς θυγάτριον
μετὰ πάσης ἐπιμελείας, ὄνομα θέμενον Σεμίραμιν,
 ὅπερ ἐστὶ κατὰ τὴν τῶν Σύρων διάλεκτον
παρωνομασμένον ἀπὸ τῶν περιστερῶν, ἃς ἀπʼ ἐκείνων
τῶν χρόνων οἱ κατὰ Συρίαν ἅπαντες διετέλεσαν
ὡς θεὰς τιμῶντες.
</p>
</div3>
</div2>
<div2 type="chapter" n="5">
<div3 type="section" n="1">
<p>τὰ μὲν οὖν κατὰ τὴν γένεσιν τῆς Σεμιράμιδος
 μυθολογούμενα σχεδὸν ταῦτʼ ἔστιν. ἤδη δʼ αὐτῆς
ἡλικίαν ἐχούσης γάμου καὶ τῷ κάλλει πολὺ τὰς
ἄλλας παρθένους διαφερούσης, ἀπεστάλη παρὰ βασιλέως
ὕπαρχος ἐπισκεψόμενος τὰ βασιλικὰ κτήνη·
οὗτος δʼ ἐκαλεῖτο μὲν Ὄννης, πρῶτος δʼ ἦν τῶν
 ἐκ τοῦ βασιλικοῦ συνεδρίου καὶ τῆς Συρίας ἁπάσης
ἀποδεδειγμένος ὕπαρχος. ὃς καταλύσας παρὰ
<pb id="v.1.p.176"/>
τῷ Σίμμᾳ καὶ θεωρήσας τὴν Σεμίραμιν ἐθηρεύθη
τῷ κάλλει· διὸ καὶ τοῦ Σίμμα καταδεηθεὶς αὑτῷ
δοῦναι τὴν παρθένον εἰς γάμον ἔννομον, ἀπήγαγεν
αὐτὴν εἰς Νίνον, καὶ γήμας ἐγέννησε δύο παῖδας,
</p>
</div3>
<div3 type="section" n="2">
<p> Ὑαπάτην καὶ Ὑδάσπην. τῆς δὲ Σεμιράμιδος ἐχούσης
καὶ τἄλλα ἀκόλουθα τῇ περὶ τὴν ὄψιν εὐπρεπείᾳ,
συνέβαινε τὸν ἄνδρα τελέως ὑπʼ αὐτῆς δεδουλῶσθαι,
καὶ μηδὲν ἄνευ τῆς ἐκείνης γνώμης
πράττοντα κατευστοχεῖν ἐν πᾶσι.
</p>
</div3>
<div3 type="section" n="3">
<p> καθʼ ὃν δὴ χρόνον
ὁ βασιλεύς, ἐπειδὴ τὰ περὶ τὴν κτίσιν τῆς ὁμωνύμου
πόλεως συνετέλεσε, στρατεύειν ἐπὶ Βακτριανοὺς
ἐπεχείρησεν. εἰδὼς δὲ τά τε πλήθη καὶ τὴν
ἀλκὴν τῶν ἀνδρῶν, ἔτι δὲ τὴν χώραν ἔχουσαν
πολλοὺς τόπους ἀπροσίτους διὰ τὴν ὀχυρότητα,
κατέλεξεν ἐξ ἁπάντων τῶν ὑπʼ αὐτὸν ἐθνῶν στρατιωτῶν
πλῆθος· ἐπεὶ γὰρ τῆς πρότερον στρατείας
ἀποτετευχὼς ἦν, ἔσπευδε πολλαπλασίονι παραγενέσθαι
δυνάμει πρὸς τὴν Βακτριανήν.
</p>
</div3>
<div3 type="section" n="4">
<p> συναχθείσης δὲ
τῆς στρατιᾶς πανταχόθεν ἠριθμήθησαν, ὡς Κτησίας
ἐν ταῖς ἱστορίαις ἀναγέγραφε, πεζῶν μὲν ἑκατὸν
ἑβδομήκοντα μυριάδες, ἱππέων δὲ μιᾷ πλείους τῶν
εἴκοσι μυριάδων, ἅρματα δὲ δρεπανηφόρα μικρὸν
ἀπολείποντα τῶν μυρίων ἑξακοσίων.
</p>
</div3>
<div3 type="section" n="5">
<p> ἔστι μὲν οὖν
ἄπιστον τοῖς αὐτόθεν ἀκούσασι τὸ πλῆθος τῆς
στρατιᾶς, οὐ μὴν ἀδύνατόν γε φανήσεται τοῖς ἀναθεωροῦσι
τὸ τῆς Ἀσίας μέγεθος καὶ τὰ πλήθη τῶν
κατοικούντων αὐτὴν ἐθνῶν. εἰ γάρ τις ἀφεὶς τὴν
<pb id="v.1.p.177"/>

ἐπὶ Σκύθας Δαρείου στρατείαν μετὰ ὀγδοήκοντα
 μυριάδων καὶ τὴν Ξέρξου διάβασιν ἐπὶ τὴν Ἑλλάδα
τοῖς ἀναριθμήτοις πλήθεσι, τὰς ἐχθὲς καὶ πρῴην
συντελεσθείσας πράξεις ἐπὶ τῆς Εὐρώπης σκέψαιτο,
 τάχιον ἂν πιστὸν ἡγήσαιτο τὸ ῥηθέν.
</p>
</div3>
<div3 type="section" n="6">
<p>κατὰ μὲν οὖν 
τὴν Σικελίαν ὁ Διονύσιος ἐκ μιᾶς τῆς τῶν Συρακοσίων
πόλεως ἐξήγαγεν ἐπὶ τὰς στρατείας πεζῶν
μὲν δώδεκα μυριάδας, ἱππεῖς δὲ μυρίους καὶ δισχιλίους,
ναῦς δὲ μακρὰς ἐξ ἑνὸς λιμένος τετρακοσίας,
 ὧν ἦσαν ἔνιαι τετρήρεις καὶ πεντήρεις·
</p>
</div3>
<div3 type="section" n="7">
<p>Ῥωμαῖοι δὲ 
μικρὸν πρὸ τῶν Ἀννιβαϊκῶν καιρῶν, προορώμενοι
τὸ μέγεθος τοῦ πολέμου, κατέγραψαν τοὺς κατὰ τὴν
Ἰταλίαν ἐπιτηδείους εἰς <del>τὴν</del> στρατείαν πολίτας τε
καὶ συμμάχους, ὧν ὁ σύμπας ἀριθμὸς μικρὸν ἀπέλιπε
 τῶν ἑκατὸν μυριάδων· καίτοι γʼ ἕνεκα πλήθους
ἀνθρώπων τὴν Ἰταλίαν ὅλην οὐκ ἄν τις συγκρίνειε
πρὸς ἓν ἔθνος τῶν κατὰ τὴν Ἀσίαν. ταῦτα
μὲν οὖν ἡμῖν εἰρήσθω πρὸς τοὺς ἐκ τῆς νῦν περὶ
τὰς πόλεις οὔσης ἐρημίας τεκμαιρομένους τὴν παλαιὰν
 τῶν ἐθνῶν πολυανθρωπίαν.
</p>
</div3>
</div2>
<div2 type="chapter" n="6">
<div3 type="section" n="1">
<p>ὁ δʼ οὖν Νίνος μετὰ τοσαύτης δυνάμεως στρατεύσας
εἰς τὴν Βακτριανὴν ἠναγκάζετο, δυσειδβόλων
τῶν τόπων καὶ στενῶν ὄντων, κατὰ μέρος ἄγειν
τὴν δύναμιν.
</p>
</div3>
<div3 type="section" n="2">
<p>ἡ γὰρ Βακτριανὴ χώρα πολλαῖς καὶ 
 μεγάλαις οἰκουμένη πόλεσι μίαν μὲν εἶχεν ἐπιφανεστάτην,
ἐν ᾗ συνέβαινεν εἶναι καὶ τὰ βασίλεια·
αὕτη δʼ ἐκαλεῖτο μὲν Βάκτρα, μεγέθει δὲ καὶ τῇ
κατὰ τὴν ἀκρόπολιν ὀχυρότητι πολὺ πασῶν διέφερε.
<pb id="v.1.p.178"/>
βασιλεύων δʼ αὐτῆς Ὀξυάρτης κατέγραψεν ἅπαντας
τοὺς ἐν ἡλικίᾳ στρατείας ὄντας, οἳ τὸν ἀριθμὸν
ἠθροίσθησαν εἰς τετταράκοντα μυριάδας.
</p>
</div3>
<div3 type="section" n="3">
<p> ἀναλαβὼν
οὖν τὴν δύναμιν καὶ τοῖς πολεμίοις ἀπαντήσας περὶ
τὰς εἰσβολάς, εἴασε μέρος τῆς τοῦ Νίνου στρατιᾶς
εἰσβαλεῖν· ἐπεὶ δʼ ἔδοξεν ἱκανὸν ἀποβεβηκέναι τῶν
πολεμίων πλῆθος εἰς τὸ πεδίον, ἐξέταξε τὴν ἰδίαν
δύναμιν. γενομένης δὲ μάχης ἰσχυρᾶς οἱ Βακτριανοὶ
τοὺς Ἀσσυρίους τρεψάμενοι καὶ τὸν διωγμὸν μέχρι
τῶν ὑπερκειμένων ὀρῶν ποιησάμενοι διέφθειραν
τῶν πολεμίων εἰς δέκα μυριάδας.
</p>
</div3>
<div3 type="section" n="4">
<p> μετὰ δὲ ταῦτα
πάσης τῆς δυνάμεως εἰσβαλούσης, κρατούμενοι τοῖς
πλήθεσι κατὰ πόλεις ἀπεχώρησαν, ἕκαστοι ταῖς
ἰδίαις πατρίσι βοηθήσοντες. τὰς μὲν οὖν ἄλλας ὁ
Νίνος ἐχειρώσατο ῥᾳδίως, τὰ δὲ Βάκτρα διά τε τὴν
ὀχυρότητα καὶ τὴν ἐν αὐτῇ παρασκευὴν ἠδυνάτει
κατὰ κράτος ἑλεῖν.
</p>
</div3>
<div3 type="section" n="5">
<p> πολυχρονίου δὲ τῆς πολιορκίας
γινομένης, ὁ τῆς Σεμιράμιδος ἀνήρ, ἐρωτικῶς ἔχων
πρὸς τὴν γυναῖκα καὶ συστρατευόμενος τῷ βασιλεῖ,
μετεπέμψατο τὴν ἄνθρωπον. ἡ δὲ συνέσει καὶ τόλμῃ
καὶ τοῖς ἄλλοις τοῖς πρὸς ἐπιφάνειαν συντείνουσι
κεχορηγημένη καιρὸν ἔλαβεν ἐπιδείξασθαι τὴν ἰδίαν
ἀρετήν.
</p>
</div3>
<div3 type="section" n="6">
<p> πρῶτον μὲν οὖν πολλῶν ἡμερῶν ὁδὸν
μέλλουσα διαπορεύεσθαι στολὴν ἐπραγματεύσατο διʼ ἧς οὐκ ἦν διαγνῶναι τὸν περιβεβλημένον πότερον
<pb id="v.1.p.179"/>

ἀνήρ ἐστιν ἢ γυνή. αὕτη δʼ ἦν εὔχρηστος αὐτῇ
πρός τε τὰς ἐν τοῖς καύμασιν ὁδοιπορίας εἰς τὸ
διατηρῆσαι τὸν τοῦ σώματος χρῶτα καὶ πρὸς τὰς
ἐν τῷ πράττειν ὃ βούλοιτο χρείας, εὐκίνητος οὖσα
 καὶ νεανική, καὶ τὸ σύνολον τοσαύτη τις ἐπῆν αὐτῇ
χάρις ὥσθʼ ὕστερον Μήδους ἡγησαμένους τῆς Ἀσίας
φορεῖν τὴν Σεμιράμιδος στολήν, καὶ μετὰ ταῦθʼ
ὁμοίως Πέρσας.
</p>
</div3>
<div3 type="section" n="7">
<p>παραγενομένη δʼ εἰς τὴν Βακτριανὴν 
καὶ κατασκεψαμένη τὰ περὶ τὴν πολιορκίαν,
 ἑώρα κατὰ μὲν τὰ πεδία καὶ τοὺς εὐεφόδους τῶν
τόπων προσβολὰς γινομένας, πρὸς δὲ τὴν ἀκρόπολιν
οὐδένα προσιόντα διὰ τὴν ὀχυρότητα, καὶ τοὺς ἔνδον
ἀπολελοιπότας τὰς ἐνταῦθα φυλακὰς καὶ παραβοηθοῦντας
τοῖς ἐπὶ τῶν κάτω τειχῶν κινδυνεύουσι.
</p>
</div3>
<div3 type="section" n="8">
<p>διόπερ παραλαβοῦσα τῶν στρατιωτῶν τοὺς πετροβατεῖν 
εἰωθότας, καὶ μετὰ τούτων διά τινος χαλεπῆς
φάραγγος προσαναβᾶσα, κατελάβετο μέρος τῆς ἀκροπόλεως
καὶ τοῖς πολιορκοῦσι τὸ κατὰ τὸ πεδίον
τεῖχος ἐσήμηνεν. οἱ δʼ ἔνδον ἐπὶ τῇ καταλήψει τῆς
 ἄκρας καταπλαγέντες ἐξέλιπον τὰ τείχη καὶ τὴν
σωτηρίαν ἀπέγνωσαν.
</p>
</div3>
<div3 type="section" n="9">
<p>τοῦτον δὲ τὸν τρόπον ἁλούσης 
τῆς πόλεως ὁ βασιλεὺς θαυμάσας τὴν ἀρετὴν
τῆς γυναικὸς τὸ μὲν πρῶτον μεγάλαις δωρεαῖς
αὐτὴν ἐτίμησε, μετὰ δὲ ταῦτα διὰ τὸ κάλλος τῆς
 ἀνθρώπου σχὼν ἐρωτικῶς ἐπεχείρησε τὸν ἄνδρα
πείθειν ἑκουσίως αὐτῷ παραχωρῆσαι, ἐπαγγειλάμενος
<pb id="v.1.p.180"/>
ἀντὶ ταύτης τῆς χάριτος αὐτῷ συνοικιεῖν τὴν ἰδίαν
θυγατέρα Σωσάνην.
</p>
</div3>
<div3 type="section" n="10">
<p> δυσχερῶς δʼ αὐτοῦ φέροντος,
ἠπείλησεν ἐκκόψειν τὰς ὁράσεις μὴ προχείρως ὑπηρετοῦντος
τοῖς προστάγμασιν. ὁ δὲ Ὄννης ἅμα μὲν
τὰς τοῦ βασιλέως ἀπειλὰς δείσας, ἅμα δὲ διὰ τὸν
ἔρωτα περιπεσὼν λύττῃ τινὶ καὶ μανίᾳ, βρόχον
ἑαυτῷ περιθεὶς ἀνεκρέμασε. Σεμίραμις μὲν οὖν διὰ
τοιαύτας αἰτίας εἰς βασιλικὸν ἦλθε πρόσχημα.
</p>
</div3>
</div2>
<div2 type="chapter" n="7">
<div3 type="section" n="1">
<p> ὁ δὲ Νίνος τούς τε ἐν Βάκτροις παρέλαβε θησαυρούς,
ἔχοντας πολὺν ἄργυρόν τε καὶ χρυσόν,
καὶ τὰ κατὰ τὴν Βακτριανὴν καταστήσας ἀπέλυσε
τὰς δυνάμεις. μετὰ δὲ ταῦτα γεννήσας ἐκ Σεμιράμιδος
υἱὸν Νινύαν ἐτελεύτησε, τὴν γυναῖκα ἀπολιπὼν
βασίλισσαν. τὸν δὲ Νίνον ἡ Σεμίραμις ἔθαψεν
ἐν τοῖς βασιλείοις, καὶ κατεσκεύασεν ἐπʼ αὐτῷ
χῶμα παμμέγεθες, οὗ τὸ μὲν ὕψος ἦν ἐννέα σταδίων,
</p>
</div3>
<div3 type="section" n="2">
<p> τὸ δʼ εὖρος, ὥς φησι Κτησίας, δέκα. διὸ καὶ
τῆς πόλεως παρὰ τὸν Εὐφράτην ἐν πεδίῳ κειμένης
ἀπὸ πολλῶν σταδίων ἐφαίνετο τὸ χῶμα καθαπερεί
τις ἀκρόπολις· ὃ καὶ μέχρι τοῦ νῦν φασι διαμένειν,
καίπερ τῆς Νίνου κατεσκαμμένης ὑπὸ Μήδων, ὅτε
κατέλυσαν τὴν Ἀσσυρίων βασιλείαν. ἡ δὲ Σεμίραμις,
οὖσα φύσει μεγαλεπίβολος καὶ φιλοτιμουμένη
τῇ δόξῃ τὸν βεβασιλευκότα πρὸ αὐτῆς ὑπερθέσθαι,
πόλιν μὲν ἐπεβάλετο κτίζειν ἐν τῇ Βαβυλωνίᾳ,
ἐπιλεξαμένη δὲ τοὺς πανταχόθεν ἀρχιτέκτονας
καὶ τεχνίτας, ἔτι δὲ τὴν ἄλλην χορηγίαν παρασκευασαμένη,
<pb id="v.1.p.181"/>
συνήγαγεν ἐξ ἁπάσης τῆς βασιλείας
πρὸς τὴν τῶν ἔργων συντέλειαν ἀνδρῶν μυριάδας
διακοσίας.
</p>
</div3>
<div3 type="section" n="3">
<p>ἀπολαβοῦσα δὲ τὸν Εὐφράτην ποταμὸν 
εἰς μέσον περιεβάλετο τεῖχος τῇ πόλει σταδίων
 ἑξήκοντα καὶ τριακοσίων, διειλημμένον πύργοις
πυκνοῖς καὶ μεγάλοις, ὥς φησι Κτησίας ὁ Κνίδιος,
ὡς δὲ Κλείταρχος καὶ τῶν ὕστερον μετʼ Ἀλεξάνδρου
διαβάντων εἰς τὴν Ἀσίαν τινὲς ἀνέγραψαν, τριακοσίων
ἑξήκοντα πέντε σταδίων· καὶ προστιθέασιν
 ὅτι τῶν ἴσων ἡμερῶν εἰς τὸν ἐνιαυτὸν οὐσῶν ἐφιλοτιμήθη
τὸν ἴσον ἀριθμὸν τῶν σταδίων ὑποστήσασθαι.
</p>
</div3>
<div3 type="section" n="4">
<p>ὀπτὰς δὲ πλίνθους εἰς ἄσφαλτον ἐνδησαμένη 
τεῖχος κατεσκεύασε τὸ μὲν ὕψος, ὡς μὲν Κτησίας
φησί, πεντήκοντα ὀργυιῶν, ὡς δʼ ἔνιοι τῶν νεωτέρων
 ἔγραψαν, πηχῶν πεντήκοντα, τὸ δὲ πλάτος πλέον
ἢ δυσὶν ἅρμασιν ἱππάσιμον· πύργους δὲ τὸν μὲν
ἀριθμὸν διακοσίους καὶ πεντήκοντα, τὸ δʼ ὕψος καὶ
πλάτος ἐξ ἀναλόγου τῷ βάρει τῶν κατὰ τὸ τεῖχος
ἔργων.
</p>
</div3>
<div3 type="section" n="5">
<p>οὐ χρὴ δὲ θαυμάζειν εἰ τηλικούτου τὸ μέγεθος 
 τοῦ περιβόλου καθεστῶτος ὀλίγους πύργους κατεσκεύασεν·
ἐπὶ πολὺν γὰρ τόπον τῆς πόλεως ἕλεσι
περιεχομένης, κατὰ τοῦτον τὸν τόπον οὐκ ἔδοξεν αὐτῇ
πύργους οἰκοδομεῖν, τῆς φύσεως τῶν ἑλῶν ἱκανὴν
 παρεχομένης ὀχυρότητα. ἀνὰ μέσον δὲ τῶν οἰκιῶν
 καὶ τῶν τειχῶν ὁδὸς πάντῃ κατελέλειπτο δίπλεθρος.
<pb id="v.1.p.182"/>
</p>
</div3>
</div2>
<div2 type="chapter" n="8">
<div3 type="section" n="1">
<p> πρὸς δὲ τὴν ὀξύτητα τῆς τούτων οἰκοδομίας
ἑκάστῳ τῶν φίλων στάδιον διεμέτρησε, δοῦσα τὴν
ἱκανὴν εἰς τοῦτο χορηγίαν καὶ διακελευσαμένη τέλος
ἐπιθεῖναι τοῖς ἔργοις ἐν ἐνιαυτῷ.
</p>
</div3>
<div3 type="section" n="2">
<p> ὧν ποιησάντων
τὸ προσταχθὲν μετὰ πολλῆς σπουδῆς, τούτων μὲν
ἀπεδέξατο τὴν φιλοτιμίαν, αὐτὴ δὲ κατὰ τὸ στενώτατον
μέρος τοῦ ποταμοῦ γέφυραν σταδίων πέντε
τὸ μῆκος κατεσκεύασεν, εἰς βυθὸν φιλοτέχνως καθεῖσα
τοὺς κίονας, οἳ διεστήκεσαν ἀπʼ ἀλλήλων
πόδας δώδεκα. τοὺς δὲ συνερειδομένους λίθους
τόρμοις σιδηροῖς διελάμβανε, καὶ τὰς τούτων ἁρμονίας
ἐπλήρου μόλιβδον ἐντήκουσα. τοῖς δὲ κίοσι
πρὸ τῶν τὸ ῥεῦμα δεχομένων πλευρῶν γωνίας προκατεσκεύασεν
ἐχούσας τὴν ἀπορροὴν περιφερῆ καὶ
συνδεδεμένην κατʼ ὀλίγον ἕως τοῦ κατὰ τὸν κίονα
πλάτους, ὅπως αἱ μὲν περὶ τὰς γωνίας ὀξύτητες
τέμνωσι τὴν καταφορὰν τοῦ ῥεύματος, αἱ δὲ περιφέρειαι
τῇ τούτου βίᾳ συνείκουσαι πραΰνωσι τὴν
σφοδρότητα τοῦ ποταμοῦ.
</p>
</div3>
<div3 type="section" n="3">
<p> ἡ μὲν οὖν γέφυρα, κεδρίναις
καὶ κυπαριττίναις δοκοῖς, ἔτι δὲ φοινίκων
στελέχεσιν ὑπερμεγέθεσι κατεστεγασμένη καὶ τριάκοντα
ποδῶν οὖσα τὸ πλάτος, οὐδενὸς ἐδόκει τῶν
Σεμιράμιδος ἔργων τῇ φιλοτεχνίᾳ λείπεσθαι. ἐξ
ἑκατέρου δὲ μέρους τοῦ ποταμοῦ κρηπῖδα πολυτελῆ
κατεσκεύασε παραπλησίαν κατὰ τὸ πλάτος τοῖς τείχεσιν
ἐπὶ σταδίους ἑκατὸν ἑξήκοντα. ᾠκοδόμησε δὲ
καὶ βασίλεια διπλᾶ παρʼ αὐτὸν τὸν ποταμὸν ἐξ
ἑκατέρου μέρους τῆς γεφύρας, ἐξ ὧν ἅμʼ ἔμελλε τήν
<pb id="v.1.p.183"/>

τε πόλιν ἅπασαν κατοπτεύσειν καὶ καθαπερεὶ τὰς
κλεῖς ἕξειν τῶν ἐπικαιροτάτων τῆς πόλεως τόπων.
</p>
</div3>
<div3 type="section" n="4">
<p>τοῦ δʼ Εὐφράτου διὰ μέσης τῆς Βαβυλῶνος ῥέοντος 
καὶ πρὸς μεσημβρίαν καταφερομένου, τῶν βασιλείων
 τὰ μὲν πρὸς ἀνατολὴν ἔνευε, τὰ δὲ πρὸς δύσιν,
ἀμφότερα δὲ πολυτελῶς κατεσκεύαστο. τοῦ μὲν γὰρ
<del>εἰς τὸ</del> πρὸς ἑσπέραν κειμένου μέρους ἐποίησε τὸν
πρῶτον περίβολον ἑξήκοντα σταδίων, ὑψηλοῖς καὶ
πολυτελέσι τείχεσιν ὠχυρωμένον, ἐξ ὀπτῆς πλίνθου.
 ἕτερον δʼ ἐντὸς τούτου κυκλοτερῆ κατεσκεύασε, καθʼ
ὃν ἐν ὠμαῖς ἔτι ταῖς πλίνθοις διετετύπωτο θηρία
παντοδαπὰ τῇ τῶν χρωμάτων φιλοτεχνίᾳ τὴν ἀλήθειαν
 ἀπομιμούμενα·
</p>
</div3>
<div3 type="section" n="5">
<p>οὗτος δʼ ὁ περίβολος ἦν τὸ 
μὲν μῆκος σταδίων τετταράκοντα, τὸ δὲ πλάτος
 ἐπὶ τριακοσίας πλίνθους, τὸ δʼ ὕψος, ὡς Κτησίας
φησίν, ὀργυιῶν πεντήκοντα· τῶν δὲ πύργων ὑπῆρχε
τὸ ὕψος ὀργυιῶν ἑβδομήκοντα.
</p>
</div3>
<div3 type="section" n="6">
<p>κατεσκεύασε δὲ καὶ 
τρίτον ἐνδοτέρω περίβολον, ὃς περιεῖχεν ἀκρόπολιν,
ἧς ἡ μὲν περίμετρος ἦν σταδίων εἴκοσι, τὸ δὲ ὕψος
 καὶ πλάτος τῆς οἰκοδομίας ὑπεραῖρον τοῦ μέσου
τείχους τὴν κατασκευήν. ἐνῆσαν δʼ ἔν τε τοῖς πύργοις
καὶ τείχεσι ζῷα παντοδαπὰ φιλοτέχνως τοῖς τε
χρώμασι καὶ τοῖς τῶν τύπων ἀπομιμήμασι κατεσκευασμένα·
τὸ δʼ ὅλον ἐπεποίητο κυνήγιον παντοίων
 θηρίων ὑπάρχον πλῆρες, ὧν ἦσαν τὰ μεγέθη
πλέον ἢ πηχῶν τεττάρων. κατεσκεύαστο δʼ ἐν αὐτοῖς
καὶ ἡ Σεμίραμις ἀφʼ ἵππου πάρδαλιν ἀκοντίζουσα,
<pb id="v.1.p.184"/>
καὶ πλησίον αὐτῆς ὁ ἀνὴρ Νίνος παίων ἐκ χειρὸς
λέοντα λόγχῃ.
</p>
</div3>
<div3 type="section" n="7">
<p> ἐπέστησε δὲ καὶ πύλας τριττάς, <del>ἐφʼ</del>
ὧν ὑπῆρχον διτταὶ χαλκαῖ διὰ μηχανῆς ἀνοιγόμεναι.
ταῦτα μὲν οὖν τὰ βασίλεια καὶ τῷ μεγέθει
καὶ ταῖς κατασκευαῖς πολὺ προεῖχε τῶν ὄντων ἐπὶ
θάτερα μέρη τοῦ ποταμοῦ. ἐκεῖνα γὰρ εἶχε τὸν μὲν
περίβολον τοῦ τείχους τριάκοντα σταδίων ἐξ ὀπτῆς
πλίνθου, ἀντὶ δὲ τῆς περὶ τὰ ζῷα φιλοτεχνίας χαλκᾶς
εἰκόνας Νίνου καὶ Σεμιράμιδος καὶ τῶν ὑπάρχων,
ἔτι δὲ Διός, ὃν καλοῦσιν οἱ Βαβυλώνιοι Βῆλον·
ἐνῆσαν δὲ καὶ παρατάξεις καὶ κυνήγια παντοδαπά,
ποικίλην ψυχαγωγίαν παρεχόμενα τοῖς θεωμένοις.
</p>
</div3>
</div2>
<div2 type="chapter" n="9">
<div3 type="section" n="1">
<p> μετὰ δὲ ταῦτα τῆς Βαβυλωνίας ἐκλεξαμένη τὸν
ταπεινότατον τόπον ἐποίησε δεξαμενὴν τετράγωνον,
ἧς ἦν ἑκάστη πλευρὰ σταδίων τριακοσίων, ἐξ
ὀπτῆς πλίνθου καὶ ἀσφάλτου κατεσκευασμένην καὶ
τὸ βάθος ἔχουσαν ποδῶν τριάκοντα καὶ πέντε.
</p>
</div3>
<div3 type="section" n="2">
<p> εἰς
ταύτην δʼ ἀποστρέψασα τὸν ποταμὸν κατεσκεύασεν
ἐκ τῶν ἐπὶ τάδε βασιλείων εἰς θάτερα διώρυχα· ἐξ
ὀπτῆς δὲ πλίνθου συνοικοδομήσασα τὰς καμάρας
ἐξ ἑκατέρου μέρους ἀσφάλτῳ κατέχρισεν ἡψημένῃ,
μέχρι οὗ τὸ πάχος τοῦ χρίσματος ἐποίησε πηχῶν
τεττάρων. τῆς δὲ διώρυχος ὑπῆρχον οἱ μὲν τοῖχοι
τὸ πλάτος ἐπὶ πλίνθους εἴκοσι, τὸ δʼ ὕψος χωρὶς
τῆς καμφθείσης ψαλίδος ποδῶν δώδεκα, τὸ δὲ
πλάτος ποδῶν πεντεκαίδεκα.
</p>
</div3>
<div3 type="section" n="3">
<p> ἐν ἡμέραις δʼ ἑπτὰ
κατασκευασθείσης αὐτῆς ἀποκατέστησε τὸν ποταμὸν
<pb id="v.1.p.185"/>
ἐπὶ τὴν προϋπάρχουσαν ῥύσιν, ὥστε τοῦ ῥεύματος
 ἐπάνω τῆς διώρυχος φερομένου δύνασθαι τὴν Σεμίραμιν
ἐκ τῶν πέραν βασιλείων ἐπὶ θάτερα διαπορεύεσθαι
μὴ διαβαίνουσαν τὸν ποταμόν. ἐπέστησε
 δὲ καὶ πύλας τῇ διώρυχι χαλκᾶς ἐφʼ ἑκάτερον
μέρος, αἳ διέμειναν μέχρι τῆς <del>τῶν</del> Περσῶν
βασιλείας.
</p>
</div3>
<div3 type="section" n="4">
<p>μετὰ δὲ ταῦτα ἐν μέσῃ τῇ πόλει κατεσκεύασεν 
ἱερὸν Διός, %5ὃν καλοῦσιν οἱ Βαβυλώνιοι,
καθάπερ εἰρήκαμεν, Βῆλον. περὶ τούτου δὲ τῶν
 συγγραφέων διαφωνούντων, καὶ τοῦ κατασκευάσματος
διὰ τὸν χρόνον καταπεπτωκότος, οὐκ ἔστιν
ἀποφήνασθαι τἀκριβές. ὁμολογεῖται δʼ ὑψηλὸν γεγενῆσθαι
καθʼ ὑπερβολήν, καὶ τοὺς Χαλδαίους ἐν
αὐτῷ τὰς τῶν ἄστρων πεποιῆσθαι παρατηρήσεις,
 ἀκριβῶς θεωρουμένων τῶν τʼ ἀνατολῶν καὶ δύσεων
διὰ τὸ τοῦ κατασκευάσματος ὕψος.
</p>
</div3>
<div3 type="section" n="5">
<p>τῆς δʼ ὅλης 
οἰκοδομίας ἐξ ἀσφάλτου %5καὶ πλίνθου πεφιλοτεχνημένης
πολυτελῶς, ἐπʼ ἄκρας τῆς ἀναβάσεως τρία
κατεσκεύασεν ἀγάλματα χρυσᾶ σφυρήλατα, Διός,
 Ἥρας, Ῥέας. τούτων δὲ τὸ μὲν τοῦ Διὸς ἑστηκὸς
ἦν καὶ διαβεβηκός, ὑπάρχον δὲ ποδῶν τετταράκοντα
τὸ μῆκος σταθμὸν εἶχε χιλίων ταλάντων Βαβυλωνίων·
τὸ δὲ τῆς Ῥέας ἐπὶ δίφρου καθήμενον χρυσοῦ
τὸν ἴσον σταθμὸν εἶχε τῷ προειρημένῳ· ἐπὶ δὲ
 τῶν γονάτων αὐτῆς εἱστήκεσαν λέοντες δύο, καὶ
πλησίον ὄφεις ὑπερμεγέθεις ἀργυροῖ, τριάκοντα ταλάντων
ἕκαστος ἔχων τὸ βάρος.
</p>
</div3>
<div3 type="section" n="6">
<p>τὸ δὲ τῆς Ἥρας 
ἑστηκὸς ἦν ἄγαλμα, σταθμὸν ἔχον ταλάντων ὀκτακοσίων,
<pb id="v.1.p.186"/>
καὶ τῇ μὲν δεξιᾷ χειρὶ κατεῖχε τῆς κεφαλῆς
ὄφιν, τῇ δʼ ἀριστερᾷ σκῆπτρον λιθοκόλλητον.
</p>
</div3>
<div3 type="section" n="7">
<p> τούτοις δὲ πᾶσι κοινὴ παρέκειτο τράπεζα χρυσῆ
σφυρήλατος, τὸ μὲν μῆκος ποδῶν τετταράκοντα, τὸ
δʼ εὖρος πεντεκαίδεκα, σταθμὸν ἔχουσα ταλάντων
πεντακοσίων. ἐπὶ δὲ ταύτης ἐπέκειντο δύο καρχήσια,
</p>
</div3>
<div3 type="section" n="8">
<p> σταθμὸν ἔχοντα τριάκοντα ταλάντων. ἦσαν
δὲ καὶ θυμιατήρια τὸν μὲν ἀριθμὸν ἴσα, τὸν δὲ
σταθμὸν ἑκάτερον ταλάντων τριακοσίων· ὑπῆρχον
δὲ καὶ κρατῆρες χρυσοῖ τρεῖς, ὧν ὁ μὲν τοῦ Διὸς
εἷλκε τάλαντα Βαβυλώνια χίλια καὶ διακόσια, τῶν
δʼ ἄλλων ἑκάτερος ἑξακόσια.
</p>
</div3>
<div3 type="section" n="9">
<p> ἀλλὰ ταῦτα μὲν οἱ
τῶν Περσῶν βασιλεῖς ὕστερον ἐσύλησαν· τῶν δὲ
βασιλείων καὶ τῶν ἄλλων κατασκευασμάτων ὁ χρόνος
τὰ μὲν ὁλοσχερῶς ἠφάνισε, τὰ δʼ ἐλυμήνατο·
καὶ γὰρ αὐτῆς τῆς Βαβυλῶνος νῦν βραχύ τι μέρος
οἰκεῖται, τὸ δὲ πλεῖστον ἐντὸς τείχους γεωργεῖται.</p>
</div3>
</div2>
<div2 type="chapter" n="10">
<div3 type="section" n="1">
<p>
 ὑπῆρχε δὲ καὶ ὁ κρεμαστὸς καλούμενος κῆπος
παρὰ τὴν ἀκρόπολιν, οὐ Σεμιράμιδος, ἀλλά τινος
ὕστερον Σύρου βασιλέως κατασκευάσαντος χάριν
γυναικὸς παλλακῆς· ταύτην γάρ φασιν οὖσαν τὸ
γένος Περσίδα καὶ τοὺς ἐν τοῖς ὄρεσι λειμῶνας ἐπιζητοῦσαν
ἀξιῶσαι τὸν βασιλέα μιμήσασθαι διὰ τῆς
τοῦ φυτουργείου φιλοτεχνίας τὴν τῆς Περσίδος χώρας
ἰδιότητα.
</p>
</div3>
<div3 type="section" n="2">
<p> ἔστι δʼ ὁ παράδεισος τὴν μὲν πλευρὰν
ἑκάστην παρεκτείνων εἰς τέτταρα πλέθρα, τὴν
δὲ πρόσβασιν ὀρεινὴν καὶ τὰς οἰκοδομίας ἄλλας ἐξ
ἄλλων ἔχων, ὥστε τὴν πρόσοψιν εἶναι θεατροειδῆ.
<pb id="v.1.p.187"/>
</p>
</div3>
<div3 type="section" n="3">
<p>ὑπὸ δὲ ταῖς κατεσκευασμέναις ἀναβάσεσιν ᾠκοδόμηντο 
σύριγγες, ἅπαν μὲν ὑποδεχόμεναι τὸ τοῦ φυτουργείου
βάρος, ἀλλήλων δʼ ἐκ τοῦ κατʼ ὀλίγον
ἀεὶ μικρὸν ὑπερέχουσαι κατὰ τὴν πρόσβασιν· ἡ δʼ
 ἀνωτάτω σῦριγξ οὖσα πεντήκοντα πηχῶν τὸ ὕψος
εἶχεν ἐπʼ αὐτῇ τοῦ παραδείσου τὴν ἀνωτάτην ἐπιφάνειαν
συνεξισουμένην τῷ περιβόλῳ τῶν ἐπάλξεων.
</p>
</div3>
<div3 type="section" n="4">
<p>ἔπειθʼ οἱ μὲν τοῖχοι πολυτελῶς κατεσκευασμένοι τὸ 
πάχος εἶχον ποδῶν εἴκοσι δύο, τῶν δὲ διεξόδων ἑκάστη
 τὸ πλάτος δέκα. τὰς δʼ ὀροφὰς κατεστέγαζον
λίθιναι δοκοί, τὸ μὲν μῆκος σὺν ταῖς ἐπιβολαῖς
ἔχουσαι ποδῶν ἑκκαίδεκα, τὸ δὲ πλάτος τεττάρων.
</p>
</div3>
<div3 type="section" n="5">
<p>τὸ δʼ ἐπὶ ταῖς δοκοῖς ὀρόφωμα πρῶτον μὲν εἶχεν 
ὑπεστρωμένον κάλαμον μετὰ πολλῆς ἀσφάλτου, μετὰ
 δὲ ταῦτα πλίνθον ὀπτὴν διπλῆν ἐν γύψῳ δεδεμένην,
τρίτην δʼ ἐπιβολὴν ἐδέχετο μολιβᾶς στέγας
πρὸς τὸ μὴ διικνεῖσθαι κατὰ βάθος τὴν ἐκ τοῦ χώματος
νοτίδα. ἐπὶ δὲ τούτοις ἐσεσώρευτο γῆς ἱκανὸν
βάθος, ἀρκοῦν ταῖς τῶν μεγίστων δένδρων
 ῥίζαις· τὸ δʼ ἔδαφος ἐξωμαλισμένον πλῆρες ἦν παντοδαπῶν
δένδρων τῶν δυναμένων κατά τε τὸ μέγεθος
 καὶ τὴν ἄλλην χάριν τοὺς θεωμένους ψυχαγωγῆσαι.
</p>
</div3>
<div3 type="section" n="6">
<p>αἱ δὲ σύριγγες τὰ φῶτα δεχόμεναι ταῖς 
δι᾽ ἀλλήλων ὑπεροχαῖς πολλὰς καὶ παντοδαπὰς εἶχον
 διαίτας βασιλικάς· μία δʼ ἦν ἐκ τῆς ἀνωτάτης
ἐπιφανείας διατομὰς ἔχουσα καὶ πρὸς τὰς ἐπαντλήσεις
<pb id="v.1.p.188"/>
τῶν ὑδάτων ὄργανα, διʼ ὧν ἀνεσπᾶτο πλῆθος
ὕδατος ἐκ τοῦ ποταμοῦ, μηδενὸς τῶν ἔξωθεν τὸ
γινόμενον συνιδεῖν δυναμένου. οὗτος μὲν οὖν ὁ
παράδεισος, ὡς προεῖπον, ὕστερον κατεσκευάσθη.
</p>
</div3>
</div2>
<div2 type="chapter" n="11">
<div3 type="section" n="1">
<p> ἡ δὲ Σεμίραμις ἔκτισε καὶ ἄλλας πόλεις παρὰ
τὸν ποταμὸν τόν τε Εὐφράτην καὶ τὸν Τίγριν, ἐν
αἷς ἐμπόρια κατεσκεύασε τοῖς φορτία διακομίζουσιν
ἐκ τῆς Μηδίας καὶ Παραιτακηνῆς καὶ πάσης τῆς
σύνεγγυς χώρας. μετὰ γὰρ τὸν Νεῖλον καὶ Γάγγην
ὄντες ἐπισημότατοι σχεδὸν τῶν κατὰ τὴν Ἀσίαν ποταμῶν
Εὐφράτης καὶ Τίγρις τὰς μὲν πηγὰς ἔχουσιν
ἐκ τῶν Ἀρμενίων ὀρῶν, διεστήκασι δʼ ἀπʼ ἀλλήλων
σταδίους δισχιλίους καὶ πεντακοσίους·
</p>
</div3>
<div3 type="section" n="2">
<p> ἐνεχθέντες
δὲ διὰ Μηδίας καὶ Παραιτακηνῆς ἐμβάλλουσιν
εἰς τὴν Μεσοποταμίαν, ἣν ἀπολαμβάνοντες
εἰς μέσον αἴτιοι κατέστησαν τῇ χώρᾳ ταύτης τῆς
προσηγορίας· μετὰ δὲ ταῦτα τὴν Βαβυλωνίαν διελθόντες
εἰς τὴν Ἐρυθρὰν ἐξερεύγονται θάλατταν.
</p>
</div3>
<div3 type="section" n="3">
<p> μεγάλοι δʼ ὄντες καὶ συχνὴν χώραν διαπορευόμενοι
πολλὰς ἀφορμὰς παρέχονται τοῖς ἐμπορικῇ χρωμένοις
ἐργασίᾳ· διὸ καὶ συμβαίνει τοὺς παραποταμίους
τόπους πλήρεις ὑπάρχειν ἐμπορίων εὐδαιμόνων
καὶ μεγάλα συμβαλλομένων πρὸς τὴν τῆς
Βαβυλωνίας ἐπιφάνειαν.
</p>
</div3>
<div3 type="section" n="4">
<p> ἡ δὲ Σεμίραμις ἐκ τῶν
Ἀρμενίων ὀρῶν λίθον ἔτεμε τὸ μὲν μῆκος ποδῶν
ἑκατὸν καὶ τριάκοντα, τὸ δὲ πλάτος καὶ πάχος εἴκοσι
<pb id="v.1.p.189"/>

 καὶ πέντε·
</p>
</div3>
<div3 type="section" n="5">
<p>τοῦτον δὲ πολλοῖς πλήθεσι ζευγῶν 
ὀρεικῶν τε καὶ βοεικῶν καταγαγοῦσα πρὸς τὸν ποταμὸν
ἐπεβίβασεν ἐπὶ τὴν σχεδίαν· ἐπὶ ταύτης δὲ
παρακομίσασα κατὰ τοῦ ῥεύματος μέχρι τῆς Βαβυλωνίας
 ἔστησεν αὐτὸν παρὰ τὴν ἐπισημοτάτην ὁδόν,
παράδοξον θέαμα τοῖς παριοῦσιν· ὅν τινες ὀνομάζουσιν
ἀπὸ τοῦ σχήματος ὀβελίσκον, ὃν ἐν τοῖς
ἑπτὰ τοῖς κατονομαζομένοις ἔργοις καταριθμοῦσι.
</p>
</div3>
</div2>
<div2 type="chapter" n="12">
<div3 type="section" n="1">
<p>πολλῶν δὲ καὶ παραδόξων ὄντων θεαμάτων
 κατὰ τὴν Βαβυλωνίαν οὐχ ἥκιστα θαυμάζεται καὶ
τὸ πλῆθος τῆς ἐν αὐτῇ γεννωμένης ἀσφάλτου· τοσοῦτον
γάρ ἐστιν ὥστε μὴ μόνον ταῖς τοσαύταις
καὶ τηλικαύταις οἰκοδομίαις διαρκεῖν, ἀλλὰ καὶ συλλεγόμενον
τὸν λαὸν ἐπὶ τὸν τόπον ἀφειδῶς ἀρύεσθαι
 καὶ ξηραίνοντα κάειν ἀντὶ ξύλων.
</p>
</div3>
<div3 type="section" n="2">
<p>ἀναριθμήτων δὲ 
τὸ πλῆθος ἀνθρώπων ἀρυομένων καθάπερ ἔκ τινος
πηγῆς μεγάλης ἀκέραιον διαμένει τὸ πλήρωμα. ἔστι
δὲ καὶ πλησίον τῆς πηγῆς ταύτης ἀνάδοσις τῷ μὲν
μεγέθει βραχεῖα, δύναμιν δὲ θαυμάσιον ἔχουσα.
 προβάλλει γὰρ ἀτμὸν θειώδη καὶ βαρύν, ᾧ τὸ προσελθὸν
ζῷον ἅπαν ἀποθνήσκει, περιπῖπτον ὀξείᾳ
καὶ παραδόξῳ τελευτῇ· πνεύματος γὰρ κατοχῇ χρόνον
ὑπομεῖναν διαφθείρεται, καθάπερ κωλυομένης
τῆς τοῦ πνεύματος ἐκφορᾶς ὑπὸ τῆς προσπεσούσης
 ταῖς ἀναπνοαῖς δυνάμεως· εὐθὺς δὲ διοιδεῖ καὶ πίμπραται
τὸ σῶμα, μάλιστα τοὺς περὶ τὸν πνεύμονα
<pb id="v.1.p.190"/>
</p>
</div3>
<div3 type="section" n="3">
<p> τόπους. ἔστι δὲ καὶ πέραν τοῦ ποταμοῦ λίμνη στερεὸν
ἔχουσα τὸν περὶ αὑτὴν τύπον, εἰς ἣν ὅταν τις
ἐμβῇ τῶν ἀπείρων, ὀλίγον μὲν νήχεται χρόνον,
προϊὼν δʼ εἰς τὸ μέσον καθάπερ ὑπό τινος βίας
κατασπᾶται· ἑαυτῷ δὲ βοηθῶν καὶ πάλιν ἀναστρέψαι
προαιρούμενος ἀντέχεται μὲν τῆς ἐκβάσεως, ἀντισπωμένῳ
δʼ ὑπό τινος ἔοικε· καὶ τὸ μὲν πρῶτον
ἀπονεκροῦται τοὺς πόδας, εἶτα τὰ σκέλη μέχρι τῆς
ὀσφύος, τὸ δὲ τελευταῖον ὅλον τὸ σῶμα νάρκῃ κρατηθεὶς
φέρεται πρὸς βυθόν, καὶ μετʼ ὀλίγον τετελευτηκὼς 
ἀναβάλλεται. περὶ μὲν οὖν τῶν ἐν τῇ
Βαβυλωνίᾳ θαυμαζομένων ἀρκείτω τὰ ῥηθέντα.
</p>
</div3>
</div2>
<div2 type="chapter" n="13">
<div3 type="section" n="1">
<p> ἡ δὲ Σεμίραμις ἐπειδὴ τοῖς ἔργοις ἐπέθηκε πέρας,
ἀνέζευξεν ἐπὶ Μηδίας μετὰ πολλῆς δυνάμεως·
καταντήσασα δὲ πρὸς ὄρος τὸ καλούμενον Βαγίστανον
πλησίον αὐτοῦ κατεστρατοπέδευσε, καὶ κατεσκεύασε
παράδεισον, ὃς τὴν μὲν περίμετρον ἦν
δώδεκα σταδίων, ἐν πεδίῳ δὲ κείμενος εἶχε πηγὴν
μεγάλην, ἐξ ἧς ἀρδεύεσθαι συνέβαινε τὸ φυτουργεῖον.
</p>
</div3>
<div3 type="section" n="2">
<p> τὸ δὲ Βαγίστανον ὄρος ἐστὶ μὲν ἱερὸν Διός,
ἐκ δὲ τοῦ παρὰ τὸν παράδεισον μέρους ἀποτομάδας
ἔχει πέτρας εἰς ὕψος ἀνατεινούσας ἑπτακαίδεκα σταδίους.
οὗ τὸ κατώτατον μέρος καταξύσασα τὴν ἰδίαν
ἐνεχάραξεν εἰκόνα, δορυφόρους αὑτῇ παραστήσασα
ἑκατόν. ἐπέγραψε δὲ καὶ Συρίοις γράμμασιν εἰς τὴν
πέτραν ὅτι Σεμίραμις τοῖς σάγμασι τοῖς τῶν ἀκολουθούντων
ὑποζυγίων ἀπὸ τοῦ πεδίου χώσασα τὸν
<pb id="v.1.p.191"/>

προειρημένον κρημνὸν διὰ τούτων εἰς τὴν ἀκρώρειαν
προσανέβη.
</p>
</div3>
<div3 type="section" n="3">
<p>ἐντεῦθεν δʼ ἀναζεύξασα καὶ παραγενομένη 
πρὸς Χαύονα πόλιν τῆς Μηδίας κατενόησεν
ἔν τινι μετεώρῳ πεδίῳ πέτραν τῷ τε ὕψει
 καὶ τῷ μεγέθει καταπληκτικήν. ἐνταῦθʼ οὖν ἕτερον
παράδεισον ὑπερμεγέθη κατεσκεύασεν, ἐν μέσῳ
τὴν πέτραν ἀπολαβοῦσα, καθʼ ἣν οἰκοδομήματα πολυτελῆ
πρὸς τρυφὴν ἐποίησεν, ἐξ ὧν τά τε κατὰ
τὸν παράδεισον ἀπεθεώρει φυτουργεῖα καὶ πᾶσαν
 τὴν στρατιὰν παρεμβεβληκυῖαν ἐν τῷ πεδίῳ.
</p>
</div3>
<div3 type="section" n="4">
<p>ἐν 
τούτῳ δὲ τῷ τόπῳ συχνὸν ἐνδιατρίψασα χρόνον καὶ
πάντων τῶν εἰς τρυφὴν ἀνηκόντων ἀπολαύσασα,
γῆμαι μὲν νομίμως οὐκ ἠθέλησεν, εὐλαβουμένη μήποτε
στερηθῇ τῆς ἀρχῆς, ἐπιλεγομένη δὲ τῶν στρατιωτῶν
 τοὺς εὐπρεπείᾳ διαφέροντας τούτοις ἐμίσγετο,
καὶ πάντας τοὺς αὐτῇ πλησιάσαντας ἠφάνιζε.
</p>
</div3>
<div3 type="section" n="5">
<p>μετὰ δὲ ταῦτα ἐπʼ Ἐκβατάνων τὴν πορείαν ποιησαμένη 
παρεγένετο πρὸς ὄρος τὸ Ζαρκαῖον καλούμενον·
τοῦτο δʼ ἐπὶ πολλοὺς παρῆκον σταδίους καὶ
 πλῆρες ὂν κρημνῶν καὶ φαράγγων μακρὰν εἶχε τὴν
περίοδον. ἐφιλοτιμεῖτο οὖν ἅμα μὲν μνημεῖον ἀθάνατον
ἑαυτῆς ἀπολιπεῖν, ἅμα δὲ σύντομον ποιήσασθαι
τὴν ὁδόν· διόπερ τούς τε κρημνοὺς κατακόψασα
καὶ τοὺς κοίλους τόπους χώσασα σύντομον
 καὶ πολυτελῆ κατεσκεύασεν ὁδόν, ἣ μέχρι
τοῦ νῦν Σεμιράμιδος καλεῖται.
</p>
</div3>
<div3 type="section" n="6">
<p>παραγενηθεῖσα δʼ εἰς 
Ἐκβάτανα, πόλιν ἐν πεδίῳ κειμένην, κατεσκεύασεν
<pb id="v.1.p.192"/>
ἐν αὐτῇ πολυτελῆ βασίλεια καὶ τὴν ἄλλην ἐπιμέλειαν
ἐποιήσατο τοῦ τόπου περιττοτέραν. ἀνύδρου
γὰρ οὔσης τῆς πόλεως καὶ μηδαμοῦ σύνεγγυς ὑπαρχούσης
πηγῆς, ἐποίησεν αὐτὴν πᾶσαν κατάρρυτον,
ἐπαγαγοῦσα πλεῖστον καὶ κάλλιστον ὕδωρ μετὰ πολλῆς
κακοπαθείας τε καὶ δαπάνης.
</p>
</div3>
<div3 type="section" n="7">
<p> τῶν γὰρ Ἐκβατάνων
ὡς δώδεκα σταδίους ἀπέχον ἔστιν ὄρος ὃ
καλεῖται μὲν Ὀρόντης, τῇ δὲ τραχύτητι καὶ τῷ πρὸς
ὕψος ἀνατείνοντι μεγέθει διάφορον, ὡς ἂν τὴν
πρόσβασιν ἔχον ὄρθιον ἕως τῆς ἀκρωρείας σταδίων
εἴκοσι πέντε. ἐκ θατέρου δὲ μέρους οὔσης λίμνης
μεγάλης εἰς ποταμὸν ἐκβαλλούσης, διέσκαψε τὸ προειρημένον
ὄρος κατὰ τὴν ῥίζαν.
</p>
</div3>
<div3 type="section" n="8">
<p> ἦν δʼ ἡ διῶρυξ
τὸ μὲν πλάτος ποδῶν πεντεκαίδεκα, τὸ δʼ ὕψος
τετταράκοντα· διʼ ἧς ἐπαγαγοῦσα τὸν ἐκ τῆς λίμνης
ποταμὸν ἐπλήρωσε τὴν πόλιν ὕδατος. ταῦτα μὲν
οὖν ἐποίησεν ἐν τῇ Μηδίᾳ.
</p>
</div3>
</div2>
<div2 type="chapter" n="14">
<div3 type="section" n="1">
<p> μετὰ δὲ ταῦτα ἐπῆλθε τήν τε Περσίδα καὶ τὴν
ἄλλην χώραν ἅπασαν ἧς ἐπῆρχε κατὰ τὴν Ἀσίαν.
πανταχοῦ δὲ τὰ μὲν ὄρη καὶ τὰς ἀπορρῶγας πέτρας
διακόπτουσα κατεσκεύασεν ὁδοὺς πολυτελεῖς, ἐν δὲ
τοῖς πεδίοις ἐποίει χώματα, ποτὲ μὲν τάφους κατασκευάζουσα
τοῖς τελευτῶσι τῶν ἡγεμόνων, ποτὲ δὲ
πόλεις ἐν τοῖς ἀναστήμασι κατοικίζουσα.
</p>
</div3>
<div3 type="section" n="2">
<p> εἰώθει δὲ
καὶ κατὰ τὰς στρατοπεδείας μικρὰ χώματα κατασκευάζειν,
ἐφʼ ὧν καθιστᾶσα τὴν ἰδίαν σκηνὴν ἅπασαν
κατώπτευε τὴν παρεμβολήν· διὸ καὶ πολλὰ κατὰ
<pb id="v.1.p.193"/>

τὴν Ἀσίαν μέχρι τοῦ νῦν διαμένει τῶν ὑπʼ ἐκείνης
κατασκευασθέντων καὶ καλεῖται Σεμιράμιδος ἔργα.
</p>
</div3>
<div3 type="section" n="3">
<p>μετὰ δὲ ταῦτα τήν τε Αἴγυπτον πᾶσαν ἐπῆλθε καὶ 
τῆς Λιβύης τὰ πλεῖστα καταστρεψαμένη παρῆλθεν εἰς
 Ἄμμωνα, χρησομένη τῷ θεῷ περὶ τῆς ἰδίας τελευτῆς.
λέγεται δʼ αὐτῇ γενέσθαι λόγιον ἐξ ἀνθρώπων ἀφανισθήσεσθαι
καὶ κατὰ κατὰ τὴν Ἀσίαν παρʼ ἐνίοις τῶν
ἐθνῶν ἀθανάτου τεύξεσθαι τιμῆς· ὅπερ ἔσεσθαι καθʼ
ὃν ἂν χρόνον ὁ υἱὸς αὐτῇ Νινύας ἐπιβουλεύσῃ.
</p>
</div3>
<div3 type="section" n="4">
<p>ἀπὸ δὲ 
 τούτων γενομένη τῆς Αἰθιοπίας ἐπῆλθε τὰ πλεῖστα
καταστρεφομένη καὶ τὰ κατὰ τὴν χώραν θεωμένη
παράδοξα. εἶναι γὰρ ἐν αὐτῇ φασι λίμνην τετράγωνον,
τὴν μὲν περίμετρον ἔχουσαν ποδῶν ὡς ἑκατὸν ἑξήκοντα,
τὸ δʼ ὕδωρ τῇ μὲν χρόᾳ παραπλήσιον κινναβάρει,
 τὴν δʼ ὀσμὴν καθʼ ὑπερβολὴν ἡδεῖαν, οὐκ ἀνόμοιον
οἴνῳ παλαιῷ· δύναμιν δʼ ἔχειν παράδοξον·
τὸν γὰρ πιόντα φασὶν εἰς μανίαν ἐμπίπτειν καὶ
πάνθʼ ἃ πρότερον διέλαθεν ἁμαρτήσας ἑαυτοῦ κατηγορεῖν.
τοῖς μὲν οὖν ταῦτα λέγουσιν οὐκ ἄν τις
 ῥᾳδίως συγκατάθοιτο.
</p>
</div3>
</div2>
<div2 type="chapter" n="15">
<div3 type="section" n="1">
<p>ταφὰς δὲ τῶν τελευτησάντων ἰδίως οἱ κατὰ
τὴν Αἰθιοπίαν ποιοῦνται· ταριχεύσαντες γὰρ τὰ
σώματα καὶ περιχέαντες αὐτοῖς πολλὴν ὕελον ἱστᾶσιν
ἐπὶ στήλης, ὥστε τοῖς παριοῦσι φαίνεσθαι διὰ
 τῆς ὑέλου τὸ τοῦ τετελευτηκότος σῶμα, καθάπερ
Ἡρόδοτος εἴρηκε.
</p>
</div3>
<div3 type="section" n="2">
<p>Κτησίας δʼ ὁ Κνίδιος ἀποφαινόμενος 
τοῦτον σχεδιάζειν, αὐτός φησι τὸ μὲν σῶμα
ταριχεύεσθαι, τὴν μέντοι γε ὕελον μὴ περιχεῖσθαι
<pb id="v.1.p.194"/>
γυμνοῖς τοῖς σώμασι· κατακαυθήσεσθαι γὰρ ταῦτα
καὶ λυμανθέντα τελέως τὴν ὁμοιότητα μὴ δυνήσεσθαι
διατηρεῖν.
</p>
</div3>
<div3 type="section" n="3">
<p> διὸ καὶ χρυσῆν εἰκόνα κατασκευάζεσθαι
κοίλην, εἰς ἣν ἐντεθέντος τοῦ νεκροῦ
περὶ τὴν εἰκόνα χεῖσθαι τὴν ὕελον· τοῦ δὲ κατασκευάσματος
τεθέντος ἐπὶ τὸν τάφον διὰ τῆς ὑέλου
φανῆναι τὸν χρυσὸν ἀφωμοιωμένον τῷ τετελευτηκότι.
</p>
</div3>
<div3 type="section" n="4">
<p> τοὺς μὲν οὖν πλουσίους αὐτῶν οὕτω θάπτεσθαί
φησι, τοὺς δʼ ἐλάττονας καταλιπόντας οὐσίας
ἀργυρᾶς τυγχάνειν εἰκόνος, τοὺς δὲ πένητας κεραμίνης·
τὴν δὲ ὕελον πᾶσιν ἐξαρκεῖν διὰ τὸ πλείστην
γεννᾶσθαι κατὰ τὴν Αἰθιοπίαν καὶ τελέως παρὰ
τοῖς ἐγχωρίοις ἐπιπολάζειν.
</p>
</div3>
<div3 type="section" n="5">
<p> περὶ δὲ τῶν νομίμων
τῶν παρὰ τοῖς Αἰθίοψι καὶ τῶν ἄλλων τῶν γινομένων
ἐν τῇ τούτων χώρᾳ τὰ κυριώτατα καὶ μνήμης
ἄξια μικρὸν ὕστερον ἀναγράψομεν, ὅταν καὶ τὰς
παλαιὰς αὐτῶν πράξεις καὶ μυθολογίας διεξίωμεν.
</p>
</div3>
</div2>
<div2 type="chapter" n="16">
<div3 type="section" n="1">
<p> ἡ δὲ Σεμίραμις καταστήσασα τά τε κατὰ τὴν
Αἰθιοπίαν καὶ τὴν Αἴγυπτον ἐπανῆλθε μετὰ τῆς
δυνάμεως εἰς Βάκτρα τῆς Ἀσίας. ἔχουσα δὲ δυνάμεις
μεγάλας καὶ πολυχρόνιον εἰρήνην ἄγουσα φιλοτίμως
ἔσχε πρᾶξαί τι λαμπρὸν κατὰ πόλεμον.
</p>
</div3>
<div3 type="section" n="2">
<p> πυνθανομένη δὲ τὸ τῶν Ἰνδῶν ἔθνος μέγιστον
εἶναι τῶν κατὰ τὴν οἰκουμένην καὶ πλείστην τε καὶ
καλλίστην χώραν νέμεσθαι, διενοεῖτο στρατεύειν εἰς
τὴν Ἰνδικήν, ἧς ἐβασίλευε μὲν Σταβροβάτης κατʼ
ἐκείνους τοὺς χρόνους, στρατιωτῶν δʼ εἶχεν ἀναρίθμητον
πλῆθος· ὑπῆρχον δʼ αὐτῷ καὶ ἐλέφαντες
<pb id="v.1.p.195"/>

πολλοὶ καθʼ ὑπερβολὴν λαμπρῶς κεκοσμημένοι τοῖς
εἰς τὸν πόλεμον καταπληκτικοῖς.
</p>
</div3>
<div3 type="section" n="3">
<p>ἡ γὰρ Ἰνδικὴ χώρα 
διάφορος οὖσα τῷ κάλλει καὶ πολλοῖς διειλημμένη
ποταμοῖς ἀρδεύεταί τε πολλαχοῦ καὶ διττοὺς καθʼ
 ἕκαστον ἐνιαυτὸν ἐκφέρει καρπούς· διὸ καὶ τῶν
πρὸς τὸ ζῆν ἐπιτηδείων τοσοῦτον ἔχει πλῆθος ὥστε
διὰ παντὸς ἄφθονον ἀπόλαυσιν τοῖς ἐγχωρίοις παρέχεσθαι.
λέγεται δὲ μηδέποτε κατʼ αὐτὴν γεγονέναι
σιτοδείαν ἢ φθορὰν καρπῶν διὰ τὴν εὐκρασίαν τῶν
 τόπων.
</p>
</div3>
<div3 type="section" n="4">
<p>ἔχει δὲ καὶ τῶν ἐλεφάντων ἄπιστον πλῆθος, 
οἳ ταῖς τε ἀλκαῖς καὶ ταῖς τοῦ σώματος ῥώμαις
πολὺ προέχουσι τῶν ἐν τῇ Λιβύῃ γινομένων, ὁμοίως
δὲ χρυσόν, ἄργυρον, σίδηρον, χαλκόν· πρὸς δὲ τούτοις
λίθων παντοίων καὶ πολυτελῶν ἔστιν ἐν αὐτῇ
 πλῆθος, ἔτι δὲ τῶν ἄλλων ἁπάντων σχεδὸν τῶν
πρὸς τρυφὴν καὶ πλοῦτον διατεινόντων. ὑπὲρ ὧν
τὰ κατὰ μέρος ἡ Σεμίραμις ἀκούσασα προήχθη μηδὲν
προαδικηθεῖσα τὸν πρὸς Ἰνδοὺς ἐξενεγκεῖν πόλεμον.
</p>
</div3>
<div3 type="section" n="5">
<p>ὁρῶσα δʼ αὑτὴν μεγάλων καθʼ ὑπερβολὴν προσδεομένην 
 δυνάμεων, ἐξέπεμψεν ἀγγέλους εἰς ἁπάσας
τὰς σατραπείας, διακελευσαμένη τοῖς ἐπάρχοις καταγράφειν
 τῶν νέων τοὺς ἀρίστους, δοῦσα τὸν ἀριθμὸν
κατὰ τὰ μεγέθη τῶν ἐθνῶν· προσέταξε δὲ πᾶσι
κατασκευάζειν καινὰς πανοπλίας καὶ τοῖς ἄλλοις
 ἅπασι λαμπρῶς παραγίνεσθαι κεκοσμημένους μετὰ
τρίτον ἔτος εἰς Βάκτρα.
</p>
</div3>
<div3 type="section" n="6">
<p>μετεπέμψατο δὲ καὶ ναυπηγοὺς 
ἔκ τε Φοινίκης καὶ Συρίας καὶ Κύπρου καὶ
τῆς ἄλλης τῆς παραθαλαττίου χώρας, οἷς ἄφθονον
<pb id="v.1.p.196"/>
ὕλην μεταγαγοῦσα διεκελεύσατο κατασκευάζειν ποτάμια
πλοῖα διαιρετά.
</p>
</div3>
<div3 type="section" n="7">
<p> ὁ γὰρ Ἰνδὸς ποταμός, μέγιστος
ὢν τῶν περὶ τοὺς τόπους καὶ τὴν βασιλείαν
αὐτῆς ὁρίζων, πολλῶν προσεδεῖτο πλοίων πρός τε
τὴν διάβασιν καὶ πρὸς τὸ τοὺς Ἰνδοὺς ἀπὸ τούτων
ἀμύνασθαι· περὶ δὲ τὸν ποταμὸν οὐκ οὔσης ὕλης
ἀναγκαῖον ἦν ἐκ τῆς Βακτριανῆς πεζῇ παρακομίζεσθαι
τὰ πλοῖα.
</p>
</div3>
<div3 type="section" n="8">
<p> θεωροῦσα δʼ ἡ Σεμίραμις ἑαυτὴν
ἐν τῇ τῶν ἐλεφάντων χρείᾳ πολὺ λειπομένην, ἐπενοήσατό
<del>τινα</del> κατασκευάζειν εἴδωλα τούτων τῶν
ζῴων, ἐλπίζουσα καταπλήξεσθαι τοὺς Ἰνδοὺς διὰ τὸ
νομίζειν αὐτοὺς μηδʼ εἶναι τὸ σύνολον ἐλέφαντας
ἐκτὸς τῶν κατὰ τὴν Ἰνδικήν.
</p>
</div3>
<div3 type="section" n="9">
<p> ἐπιλέξασα δὲ βοῶν
μελάνων τριάκοντα μυριάδας τὰ μὲν κρέα τοῖς
τεχνίταις καὶ τοῖς πρὸς τὴν τῶν κατασκευασμάτων
ὑπηρεσίαν τεταγμένοις διένειμε, τὰς δὲ βύρσας
συρράπτουσα καὶ χόρτου πληροῦσα κατεσκεύασεν
εἴδωλα, κατὰ πᾶν ἀπομιμουμένη τὴν τῶν ζῴων
τούτων φύσιν. ἕκαστον δὲ τούτων εἶχεν ἐντὸς ἄνδρα
τὸν ἐπιμελησόμενον καὶ κάμηλον, ὑφʼ οὗ φερόμενον
φαντασίαν τοῖς πόρρωθεν ὁρῶσιν ἀληθινοῦ θηρίου
παρείχετο.
</p>
</div3>
<div3 type="section" n="10">
<p> οἱ δὲ ταῦτα κατασκευάζοντες αὐτῇ τεχνῖται
προσεκαρτέρουν τοῖς ἔργοις ἔν τινι περιβόλῳ
περιῳκοδομημένῳ καὶ πύλας ἔχοντι τηρουμένας ἐπιμελῶς,
ὥστε μηδένα μήτε τῶν ἔσωθεν ἐξιέναι τεχνιτῶν
μήτε τῶν ἔξωθεν εἰσιέναι πρὸς αὐτούς. τοῦτο
δʼ ἐποίησεν, ὅπως μηδεὶς τῶν ἔξωθεν ἴδῃ τὸ
<pb id="v.1.p.197"/>

γινόμενον μηδὲ διαπέσῃ φήμη πρὸς Ἰνδοὺς περὶ τούτων.
</p>
</div3>
</div2>
<div2 type="chapter" n="17">
<div3 type="section" n="1">
<p>ἐπεὶ δʼ αἵ τε νῆες καὶ τὰ θηρία κατεσκευάσθησαν
ἐν τοῖς δυσὶν ἔτεσι, τῷ τρίτῳ μετεπέμψατο
 τὰς πανταχόθεν δυνάμεις εἰς τὴν Βακτριανήν. τὸ
δὲ πλῆθος τῆς ἀθροισθείσης στρατιᾶς ἦν, ὡς Κτησίας
ὁ Κνίδιος ἀνέγραψε, πεζῶν μὲν τριακόσιαι
μυριάδες, ἱππέων δὲ εἴκοσι μυριάδες, ἁρμάτων δὲ
δέκα μυριάδες.
</p>
</div3>
<div3 type="section" n="2">
<p>ὑπῆρχον δὲ καὶ ἄνδρες ἐπὶ καμήλων 
 ὀχούμενοι, μαχαίρας τετραπήχεις ἔχοντες, τὸν
ἀριθμὸν ἴσοι τοῖς ἅρμασι. ναῦς δὲ ποταμίας κατεσκεύασε
διαιρετὰς δισχιλίας, αἷς παρεσκευάσατο
καμήλους τὰς πεζῇ παρακομιζούσας τὰ σκάφη. ἐφόρουν
δὲ καὶ τὰ τῶν ἐλεφάντων εἴδωλα κάμηλοι,
 καθότι προείρηται· πρὸς δʼ αὐτὰς τοὺς ἵππους οἱ
 στρατιῶται συνάγοντες συνήθεις ἐποίουν τοῦ μὴ
φοβεῖσθαι τὴν ἀγριότητα τῶν θηρίων.
</p>
</div3>
<div3 type="section" n="3">
<p>τὸ παραπλήσιον 
δὲ πολλοῖς ἔτεσιν ὕστερον ἔπραξε Περσεὺς
ὁ τῶν Μακεδόνων βασιλεύς, ὅτε πρὸς Ῥωμαίους
 ἔμελλε διακινδυνεύειν ἔχοντας ἐκ Λιβύης ἐλέφαντας.
ἀλλʼ οὔτʼ ἐκείνῳ ῥοπὴν ἐνεγκεῖν εἰς τὸν πόλεμον
συνέβη τὴν περὶ τὰ τοιαῦτα σπουδὴν καὶ φιλοτεχνίαν
οὔτε Σεμιράμιδι· περὶ ὧν ἀκριβέστερον ὁ
προϊὼν λόγος δηλώσει.
</p>
</div3>
<div3 type="section" n="4">
<p>ὁ δὲ τῶν Ἰνδῶν βασιλεὺς Σταβροβάτης πυνθανόμενος 
τά τε μεγέθη τῶν ὀνομαζομένων δυνάμεων
καὶ τὴν ὑπερβολὴν τῆς εἰς τὸν πόλεμον παρασκευῆς,
ἔσπευδεν ἐν ἅπασιν ὑπερθέσθαι τὴν Σεμίραμιν.
<pb id="v.1.p.198"/>
</p>
</div3>
<div3 type="section" n="5">
<p> καὶ πρῶτον μὲν ἐκ τοῦ καλάμου κατεσκεύασε
πλοῖα ποτάμια τετρακισχίλια· ἡ γὰρ Ἰνδικὴ παρά τε
τοὺς ποταμοὺς καὶ τοὺς ἑλώδεις τόπους φέρει καλάμου
πλῆθος, οὗ τὸ πάχος οὐκ ἂν ῥᾳδίως ἄνθρωπος
περιλάβοι· λέγεται δὲ καὶ τὰς ἐκ τούτων κατασκευαζομένας
ναῦς διαφόρους κατὰ τὴν χρείαν ὑπάρχειν,
</p>
</div3>
<div3 type="section" n="6">
<p> οὔσης ἀσήπτου ταύτης τῆς ὕλης. ποιησάμενος δὲ
καὶ τῆς τῶν ὅπλων κατασκευῆς πολλὴν ἐπιμέλειαν
καὶ πᾶσαν ἐπελθὼν τὴν Ἰνδικὴν ἤθροισε δύναμιν
πολὺ μείζονα τῆς Σεμιράμιδι συναχθείσης.
</p>
</div3>
<div3 type="section" n="7">
<p> ποιησάμενος
δὲ καὶ τῶν ἀγρίων ἐλεφάντων θήραν καὶ
πολλαπλασιάσας τοὺς προϋπάρχοντας, ἐκόσμησεν
ἅπαντας τοῖς εἰς τὸν πόλεμον καταπληκτικοῖς λαμπρῶς·
</p>
</div3>
<div3 type="section" n="8">
<p> διὸ %5καὶ συνέβαινε κατὰ τὴν ἔφοδον αὐτῶν
διά τε τὸ πλῆθος καὶ τὴν ἐπὶ τῶν θωρακίων κατασκευὴν
ἀνυπόστατον %5ἀνθρωπίνῃ φύσει φαίνεσθαι
τὴν ἐπιφάνειαν.
</p>
</div3>
</div2>
<div2 type="chapter" n="18">
<div3 type="section" n="1">
<p> ἐπεὶ δʼ αὐτῷ πάντα τὰ πρὸς τὸν πόλεμον κατεσκεύαστο,
πρὸς τὴν Σεμίραμιν καθʼ ὁδὸν οὖσαν
ἀπέστειλεν ἀγγέλους, ἐγκαλῶν ὅτι προκατάρχεται
τοῦ πολέμου μηδὲν ἀδικηθεῖσα· πολλὰ δὲ καὶ ἄρρητα
κατʼ αὐτῆς ὡς ἑταίρας βλασφημήσας διὰ τῶν
γραμμάτων καὶ θεοὺς ἐπιμαρτυράμενος, ἠπείλει καταπολεμήσας
αὐτὴν σταυρῷ προσηλώσειν.
</p>
</div3>
<div3 type="section" n="2">
<p> ἡ δὲ Σεμίραμις
ἀναγνοῦσα τὴν ἐπιστολὴν καὶ καταγελάσασα
τῶν γεγραμμένων, διὰ τῶν ἔργων ἔφησε τὸν Ἰνδὸν
<pb id="v.1.p.199"/>
πειράσεσθαι τῆς περὶ αὐτὴν ἀρετῆς. ἐπεὶ δὲ προάγουσα
μετὰ τῆς δυνάμεως ἐπὶ τὸν Ἰνδὸν ποταμὸν
παρεγενήθη, κατέλαβε τὰ τῶν πολεμίων πλοῖα πρὸς
μάχην ἕτοιμα.
</p>
</div3>
<div3 type="section" n="3">
<p>διόπερ καὶ αὐτὴ καταρτίσασα ταχέως 
 τὰς ναῦς καὶ πληρώσασα τῶν κρατίστων ἐπιβατῶν
συνεστήσατο κατὰ τὸν ποταμὸν ναυμαχίαν, συμφιλοτιμουμένων
καὶ τῶν παρεμβεβληκότων παρὰ τὸ
ῥεῖθρον πεζῶν.
</p>
</div3>
<div3 type="section" n="4">
<p>ἐπὶ πολὺν δὲ χρόνον τοῦ κινδύνου 
παρατείνοντος καὶ προθύμως ἑκατέρων ἀγωνισαμένων,
 τὸ τελευταῖον ἡ Σεμίραμις ἐνίκησε καὶ
διέφθειρε τῶν πλοίων περὶ χίλια, συνέλαβε δʼ αἰχμαλώτους
 μαλώτους οὐκ ὀλίγους.
</p>
</div3>
<div3 type="section" n="5">
<p>ἐπαρθεῖσα δὲ τῇ νίκῃ τὰς 
ἐν τῷ ποταμῷ νήσους καὶ πόλεις ἐξηνδραποδίσατο,
καὶ συνήγαγεν αἰχμαλώτων σωμάτων ὑπὲρ τὰς δέκα
 μυριάδας. μετὰ δὲ ταῦθʼ ὁ μὲν τῶν Ἰνδῶν βασιλεὺς
ἀπήγαγε τὴν δύναμιν ἀπὸ τοῦ ποταμοῦ, προσποιούμενος
μὲν ἀναχωρεῖν διὰ φόβον, τῇ δʼ ἀληθείᾳ
βουλόμενος τοὺς πολεμίους προτρέψασθαι διαβῆναι
τὸν ποταμόν.
</p>
</div3>
<div3 type="section" n="6">
<p>ἡ δὲ Σεμίραμις, κατὰ νοῦν αὐτῇ τῶν 
 πραγμάτων προχωρούντων, ἔζευξε τὸν ποταμὸν κατασκευάσασα
πολυτελῆ καὶ μεγάλην γέφυραν, διʼ ἧς
ἅπασαν διακομίσασα τὴν δύναμιν ἐπὶ μὲν τοῦ ζεύγματος
φυλακὴν κατέλιπεν ἀνδρῶν ἑξακισμυρίων, τῇ
δʼ ἄλλῃ στρατιᾷ προῆγεν ἐπιδιώκουσα τοὺς Ἰνδούς,
 προηγουμένων τῶν εἰδώλων, ὅπως οἱ τῷν πολεμίων
κατάσκοποι τῷ βασιλεῖ ἀπαγγείλωσι τὸ πλῆθος τῶν
παρʼ αὐτῇ θηρίων.
</p>
</div3>
<div3 type="section" n="7">
<p>οὐ διεψεύσθη δὲ κατά γε τοῦτο 
<pb id="v.1.p.200"/>
τῆς ἐλπίδος, ἀλλὰ τῶν ἐπὶ κατασκοπὴν ἐκπεμφθέντων
τοῖς Ἰνδοῖς ἀπαγγελλόντων τὸ πλῆθος τῶν
παρὰ τοῖς πολεμίοις ἐλεφάντων, ἅπαντες διηποροῦντο
πόθεν αὐτῇ συνακολουθεῖ τοσοῦτο πλῆθος
θηρίων.
</p>
</div3>
<div3 type="section" n="8">
<p> οὐ μὴν ἔμεινέ γε τὸ ψεῦδος πλείω χρόνον
κρυπτόμενον· τῶν γὰρ παρὰ τῇ Σεμιράμιδι στρατευομένων
τινὲς κατελήφθησαν νυκτὸς ἐν τῇ στρατοπεδείᾳ
ῥᾳθυμοῦντες τὰ περὶ τὰς φυλακάς· φοβηθέντες
δὲ τὴν ἐπακολουθοῦσαν τιμωρίαν ηὐτομόλησαν
πρὸς τοὺς πολεμίους καὶ τὴν κατὰ τοὺς ἐλέφαντας
πλάνην ἀπήγγειλαν. ἐφʼ οἷς θαρρήσας ὁ τῶν Ἰνδῶν
βασιλεὺς καὶ τῇ δυνάμει διαγγείλας τὰ περὶ τῶν
εἰδώλων, ἐπέστρεψεν ἐπὶ τοὺς Ἀσσυρίους διατάξας τὴν δύναμιν.
</p>
</div3>
</div2>
<div2 type="chapter" n="19">
<div3 type="section" n="1">
<p> τὸ δʼ αὐτὸ καὶ τῆς Σεμιράμιδος ἐπιτελούσης,
ὡς ἤγγισαν ἀλλήλοις τὰ στρατόπεδα, Σταβροβάτης
ὁ τῶν Ἰνδῶν βασιλεὺς προαπέστειλε πολὺ πρὸ τῆς
φάλαγγος τοὺς ἱππεῖς μετὰ τῶν ἁρμάτων.
</p>
</div3>
<div3 type="section" n="2">
<p> δεξαμένης
δὲ τῆς βασιλίσσης εὐρώστως τὴν ἔφοδον τῶν ἱππέων,
καὶ τῶν κατεσκευασμένων ἐλεφάντων πρὸ τῆς φάλαγγος
ἐν ἴσοις διαστήμασι τεταγμένων, συνέβαινε
πτύρεσθαι τοὺς τῶν Ἰνδῶν ἵππους.
</p>
</div3>
<div3 type="section" n="3">
<p> τὰ γὰρ εἴδωλα
πόρρωθεν μὲν ὁμοίαν εἶχε τὴν πρόσοψιν τοῖς ἀληθινοῖς
θηρίοις, οἷς συνήθεις ὄντες οἱ τῶν Ἰνδῶν
ἵπποι τεθαρρηκότως προσίππευον· τοῖς δʼ ἐγγίσασιν
ἥ τε ὀσμὴ προσέβαλλεν ἀσυνήθης καὶ τἄλλα διαφορὰν
ἔχοντα πάντα παμμεγέθη <del>ἃ</del> τοὺς ἵππους
ὁλοσχερῶς συνετάραττε. διὸ καὶ τῶν Ἰνδῶν οἱ μὲν
<pb id="v.1.p.201"/>

ἐπὶ τὴν γῆν ἔπιπτον, οἱ δὲ τῶν ζῴων ἀπειθούντων
τοῖς χαλινοῖς ὡς ἐτύγχανεν εἰς τοὺς πολεμίους ἐξέπιπτον
 μετὰ τῶν κομιζόντων αὐτοὺς ἵππων.
</p>
</div3>
<div3 type="section" n="4">
<p>ἡ δὲ 
Σεμίραμις μετὰ στρατιωτῶν ἐπιλέκτων μαχομένη
 καὶ τῷ προτερήματι δεξιῶς χρησαμένη τοὺς Ἰνδοὺς
ἐτρέψατο. ὧν φυγόντων πρὸς τὴν φάλαγγα Σταβροβάτης
ὁ βασιλεὺς οὐ καταπλαγεὶς ἐπήγαγε τὰς
τῶν πεζῶν τάξεις, προηγουμένων τῶν ἐλεφάντων,
αὐτὸς δʼ ἐπὶ τοῦ δεξιοῦ κέρατος τεταγμένος καὶ τὴν
 μάχην ἐπὶ τοῦ κρατίστου θηρίου ποιούμενος ἐπήγαγε
καταπληκτικῶς ἐπὶ τὴν βασίλισσαν κατʼ αὐτὸν
τυχικῶς τεταγμένην.
</p>
</div3>
<div3 type="section" n="5">
<p>τὸ δʼ αὐτὸ καὶ τῶν ἄλλων 
ἐλεφάντων ποιησάντων ἡ μετὰ τῆς Σεμιράμιδος
δύναμις βραχὺν ὑπέστη χρόνον τὴν τῶν θηρίων
 ἔφοδον· τὰ γὰρ ζῷα διάφορα ταῖς ἀλκαῖς ὄντα καὶ
ταῖς ἰδίαις ῥώμαις πεποιθότα πάντα τὸν ὑφιστάμενον
ῥᾳδίως ἀνῄρει.
</p>
</div3>
<div3 type="section" n="6">
<p>διόπερ πολὺς καὶ παντοῖος ἐγίνετο 
φόνος, τῶν μὲν ὑπὸ τοὺς πόδας ὑποπιπτόντων,
τῶν δὲ τοῖς ὀδοῦσιν ἀνασχιζομένων, ἐνίων δὲ ταῖς
 προβοσκίσιν ἀναρριπτουμένων. συχνοῦ δὲ πλήθους
νεκρῶν σωρευομένου καὶ τοῦ κινδύνου τοῖς ὁρῶσι
δεινὴν ἔκπληξιν καὶ φόβον παριστάντος, οὐδεὶς ἔτι
μένειν ἐπὶ τῆς τάξεως ἐτόλμα.
</p>
</div3>
<div3 type="section" n="7">
<p>τραπέντος οὖν τοῦ 
πλήθους παντὸς ὁ βασιλεὺς τῶν Ἰνδῶν ἐπʼ αὐτὴν
 ἐβιάζετο τὴν Σεμίραμιν. καὶ τὸ μὲν πρῶτον ἐπʼ
ἐκείνην τοξεύσας ἔτυχε τοῦ βραχίονος, ἔπειτʼ ἀκοντίσας
διήλασε διὰ τοῦ νώτου τῆς βασιλίσσης, πλαγίας
ἐνεχθείσης τῆς πληγῆς· διόπερ οὐδὲν παθοῦσα

<pb id="v.1.p.202"/>
δεινὸν ἡ Σεμίραμις ταχέως ἀφίππευσε, πολὺ λειπομένου
κατὰ τὸ τάχος τοῦ διώκοντος θηρίου.
</p>
</div3>
<div3 type="section" n="8">
<p>
πάντων
δὲ φευγόντων ἐπὶ τὴν σχεδίαν, τοσούτου πλήθους
εἰς ἕνα καὶ στενὸν βιαζομένου τόπον οἱ μὲν τῆς
βασιλίσσης ὑπʼ ἀλλήλων ἀπέθνησκον συμπατούμενοι
καὶ φυρόμενοι παρὰ φύσιν ἀναμὶξ ἱππεῖς τε καὶ
πεζοί, τῶν δὲ Ἰνδῶν ἐπικειμένων ὠσμὸς ἐγίνετο
βίαιος ἐπὶ τῆς γεφύρας διὰ τὸν φόβον, ὥστε πολλοὺς
ἐξωθουμένους ἐφʼ ἑκάτερα μέρη τῆς γεφύρας ἐμπίπτειν
εἰς τὸν ποταμόν.
</p>
</div3>
<div3 type="section" n="9">
<p>
ἡ δὲ Σεμίραμις, ἐπειδὴ τὸ
πλεῖστον μέρος τῶν ἀπὸ τῆς μάχης διασωζομένων
διὰ τὸν ποταμὸν ἔτυχε τῆς ἀσφαλείας, ἀπέκοψε τοὺς
συνέχοντας δεσμοὺς τὴν γέφυραν· ὧν λυθέντων ἡ
μὲν σχεδία κατὰ πολλὰ διαιρεθεῖσα μέρη καὶ συχνοὺς
ἐφʼ ἑαυτῆς ἔχουσα τῶν διωκόντων Ἰνδῶν ὑπὸ τῆς
τοῦ ῥεύματος σφοδρότητος ὡς ἔτυχε κατηνέχθη, καὶ
πολλοὺς μὲν τῶν Ἰνδῶν διέφθειρε, τῇ δὲ Σεμιράμιδι
πολλὴν ἀσφάλειαν παρεσκεύασε, κωλύσασα τὴν τῶν
πολεμίων ἐπʼ αὐτὴν διάβασιν.
</p>
</div3>
<div3 type="section" n="10">
<p>
μετὰ δὲ ταῦθʼ ὁ
μὲν τῶν Ἰνδῶν βασιλεύς, διοσημιῶν αὐτῷ γενομένων καὶ τῶν μάντεων ἀποφαινομένων σημαίνεσθαι
τὸν ποταμὸν μὴ διαβαίνειν, ἡσυχίαν ἔσχεν, ἡ δὲ
Σεμίραμις ἀλλαγὴν ποιησαμένη τῶν αἰχμαλώτων
ἐπανῆλθεν εἰς Βάκτρα, δύο μέρη τῆς δυνάμεως
ἀποβεβληκυῖα. </p>
</div3>
</div2>
<div2 type="chapter" n="20">
<div3 type="section" n="1">
<p>

μετὰ δέ τινα χρόνον ὑπὸ Νινύου τοῦ οἱοῦ
διʼ εὐνούχου τινὸς ἐπιβουλευθεῖσα, καὶ τὸ παρʼ
Ἄμμωνος λόγιον ἀνανεωσαμένη, τὸν ἐπιβουλεύσαντα
<pb id="v.1.p.203"/>
κακὸν οὐδὲν εἰργάσατο, τοὐναντίον δὲ τὴν βασιλείαν
αὐτῷ παραδοῦσα καὶ τοῖς ὑπάρχοις ἀκούειν ἐκείνου
προστάξασα, ταχέως ἠφάνισεν ἑαυτήν, ὡς εἰς θεοὺς
κατὰ τὸν χρησμὸν μεταστησομένη.
</p>
</div3>
<div3 type="section" n="2">
<p>
ἔνιοι δὲ μυθολογοῦντές φασιν αὐτὴν γενέσθαι περιστεράν, καὶ
πολλῶν ὀρνέων εἰς τὴν οἰκίαν καταπετασθέντων
μετʼ ἐκείνων ἐκπετασθῆναι· διὸ καὶ τοὺς Ἀσσυρίους
τὴν περιστερὰν τιμᾶν ὡς θεόν, ἀπαθανατίζοντας
τὴν Σεμίραμιν. αὕτη μὲν οὖν βασιλεύσασα τῆς
Ἀσίας ἁπάσης πλὴν Ἰνδῶν ἐτελεύτησε τὸν προειρημένον τρόπον, βιώσασα μὲν ἔτη ἑξήκοντα δύο, βασιλεύσασα δὲ δύο πρὸς τοῖς τετταράκοντα.
</p>
</div3>
<div3 type="section" n="3">
<p>
Κτησίας μὲν οὖν ὁ Κνίδιος περὶ Σεμιράμιδος
τοιαῦθʼ ἱστόρηκεν· Ἀθήναιος δὲ καί τινες τῶν ἄλλων
συγγραφέων φασὶν αὐτὴν ἑταίραν γεγονέναι εὐπρεπῆ,
καὶ διὰ τὸ κάλλος ἐρωτικῶς ἔχειν αὐτῆς τὸν βασιλέα
τῶν Ἀσσυρίων.
</p>
</div3>
<div3 type="section" n="4">
<p>
τὸ μὲν οὖν πρῶτον μετρίας αὐτὴν
ἀποδοχῆς τυγχάνειν ἐν τοῖς βασιλείοις, μετὰ δὲ
ταῦτα γνησίαν ἀναγορευθεῖσαν γυναῖκα πεῖσαι τὸν
βασιλέα πένθʼ ἡμέρας αὐτῇ παραχωρῆσαι τῆς βασιλείας.
</p>
</div3>
<div3 type="section" n="5">
<p>
τὴν δὲ Σεμίραμιν ἀναλαβοῦσαν τό τε σκῆπτρον καὶ τὴν βασίλειον στολὴν κατὰ μὲν τὴν πρώτην
ἡμέραν εὐωχίαν ποιῆσαι καὶ μεγαλοπρεπῆ δεῖπνα,
ἐν οἷς τοὺς τῶν δυνάμεων ἡγεμόνας καὶ πάντας
τοὺς ἐπιφανεστάτους πεῖσαι συμπράττειν ἑαυτῇ· τῇ
δʼ ὑστεραίᾳ τοῦ τε πλήθους καὶ τῶν ἀξιολογωτάτων
ἀνδρῶν ὡς βασίλισσαν θεραπευόντων τὸν μὲν ἄνδρα
καταβαλεῖν εἰς τὴν εἱρκτήν, αὐτὴν δὲ φύσει
<pb id="v.1.p.204"/>
μεγαλεπίβολον οὖσαν καὶ τολμηρὰν κατασχεῖν τὴν ἀρχήν,
καὶ μέχρι γήρως βασιλεύσασαν πολλὰ καὶ μεγάλα
κατεργάσασθαι. περὶ μὲν οὖν τῶν κατὰ <del>τὴν</del> Σεμίραμιν τοιαύτας ἀντιλογίας εἶναι συμβαίνει παρὰ
τοῖς συγγραφεῦσι. </p>
</div3>
</div2>
<div2 type="chapter" n="21">
<div3 type="section" n="1">
<p>

μετὰ δὲ τὸν ταύτης θάνατον Νινύας ὁ Νίνου
καὶ Σεμιράμιδος υἱὸς παραλαβὼν τὴν ἀρχὴν ἦρχεν
εἰρηνικῶς, τὸ φιλοπόλεμον καὶ κεκινδυνευμένον τῆς
μητρὸς οὐδαμῶς ζηλώσας.
</p>
</div3>
<div3 type="section" n="2">
<p>
πρῶτον μὲν γὰρ ἐν τοῖς
βασιλείοις τὸν ἅπαντα χρόνον διέτριβεν, ὑπʼ οὐδενὸς ὁρώμενος πλὴν τῶν παλλακίδων καὶ τῶν περὶ
αὐτὸν εὐνούχων, ἐζήλου δὲ τρυφὴν καὶ ῥᾳθυμίαν
καὶ τὸ μηδέποτε κακοπαθεῖν μηδὲ μεριμνᾶν, ὑπολαμβάνων βασιλείας εὐδαίμονος εἶναι τέλος τὸ πάσαις
χρῆσθαι ταῖς ἡδοναῖς ἀνεπικωλύτως.
</p>
</div3>
<div3 type="section" n="3">
<p>
πρὸς δὲ
τὴν ἀσφάλειαν τῆς ἀρχῆς καὶ τὸν κατὰ τῶν ἀρχομένων γινόμενον φόβον κατʼ ἐνιαυτὸν μετεπέμπετο
στρατιωτῶν ἀριθμὸν ὡρισμένον καὶ στρατηγὸν ἀπὸ
ἔθνους ἑκάστου,
</p>
</div3>
<div3 type="section" n="4">
<p>
καὶ τὸ μὲν ἐκ πάντων ἀθροισθὲν
στράτευμα ἐκτὸς τῆς πόλεως συνεῖχεν, ἑκάστου τῶν
ἐθνῶν τὸν εὐνούστατον τῶν περὶ αὑτὸν ἀποδεικνύων ἡγεμόνα· τοῦ δʼ ἐνιαυτοῦ διελθόντος μετεπέμπετο πάλιν ἀπὸ τῶν ἐθνῶν τοὺς ἴσους στρατιώτας, καὶ τοὺς προτέρους ἀπέλυεν εἰς τὰς πατρίδας.
</p>
</div3>
<div3 type="section" n="5">
<p>
οὗ συντελουμένου συνέβαινε τοὺς ὑπὸ τὴν βασιλείαν τεταγμένους ἅπαντας καταπεπλῆχθαι, θεωροῦντας ἀεὶ μεγάλας δυνάμεις ἐν ὑπαίθρῳ στρατοπεδευομένας καὶ τοῖς ἀφισταμένοις ἢ μὴ
<pb id="v.1.p.205"/>
</p>
</div3>
<div3 type="section" n="6">
<p>
πειθαρχοῦσιν ἑτοίμην οὖσαν τιμωρίαν. τὰς δὲ κατʼ ἐνιαυτὸν
ἀλλαγὰς τῶν στρατιωτῶν ἐπενόησεν, ἵνα πρὶν ἢ
καλῶς γνωσθῆναι τοὺς στρατηγοὺς καὶ τοὺς ἄλλους
ἅπαντας ὑπʼ ἀλλήλων, ἕκαστος εἰς τὴν ἰδίαν διαχωρίζηται πατρίδα· ὁ γὰρ πολὺς χρόνος τῆς στρατείας ἐμπειρίαν τε τῶν κατὰ τὸν πόλεμον καὶ
φρόνημα τοῖς ἡγεμόσι περιτίθησι, καὶ τὸ πλεῖστον
ἀφορμὰς παρέχεται μεγάλας πρὸς ἀπόστασιν καὶ
συνωμοσίαν κατὰ τῶν ἡγουμένων.
</p>
</div3>
<div3 type="section" n="7">
<p>
τὸ δὲ μηδʼ ὑφʼ
ἑνὸς τῶν ἔξωθεν θεωρεῖσθαι τῆς μὲν περὶ αὐτὸν
τρυφῆς ἄγνοιαν παρείχετο πᾶσι, καθάπερ δὲ θεὸν
ἀόρατον διὰ τὸν φόβον ἕκαστος οὐδὲ λόγῳ βλασφημεῖν ἐτόλμα. στρατηγοὺς δὲ καὶ σατράπας καὶ
διοικητάς, ἔτι δὲ δικαστὰς καθʼ ἕκαστον ἔθνος ἀποδείξας καὶ τἄλλα πάντα διατάξας ὥς ποτʼ ἔδοξεν
αὐτῷ συμφέρειν, τὸν τοῦ ζῆν χρόνον κατέμεινεν ἐν
τῇ Νίνῳ.
</p>
</div3>
<div3 type="section" n="8">
<p>
παραπλησίως δὲ τούτῳ καὶ οἱ λοιποὶ
βασιλεῖς, παῖς παρὰ πατρὸς διαδεχόμενος τὴν ἀρχήν,
ἐπὶ γενεὰς τριάκοντα ἐβασίλευσαν μέχρι Σαρδαναπάλλου· ἐπὶ τούτου γὰρ ἡ τῶν Ἀσσυρίων ἡγεμονία
μετέπεσεν εἰς Μήδους, ἔτη διαμείνασα πλείω τῶν
χιλίων καὶ τριακοσίων <del>ἔτι δʼ ἑξήκοντα</del>, καθάπερ
φησὶ Κτησίας ὁ Κνίδιος ἐν τῇ δευτέρᾳ βίβλῳ. </p>
</div3>
</div2>
<div2 type="chapter" n="22">
<div3 type="section" n="1">
<p>

τὰ δʼ ὀνόματα πάντα τῶν βασιλέων καὶ τὸ
πλῆθος τῶν ἐτῶν ὧν ἕκαστος ἐβασίλευσεν οὐ κατεπείγει γράφειν διὰ τὸ μηδὲν ὑπʼ αὐτῶν πεπρᾶχθαι
<pb id="v.1.p.206"/>
μνήμης ἄξιον. μόνη γὰρ τέτευχεν ἀναγραφῆς ἡ
πεμφθεῖσα συμμαχία τοῖς Τρωσὶν ὑπʼ Ἀσσυρίων,
</p>
</div3>
<div3 type="section" n="2">
<p>
ἧς ἐστρατήγει Μέμνων ὁ Τιθωνοῦ. Τευτάμου γὰρ
βασιλεύοντος τῆς Ἀσίας, ὃς ἦν εἰκοστὸς ἀπὸ Νινύου
τοῦ Σεμιράμιδος, φασὶ τοὺς μετʼ Ἀγαμέμνονος
Ἕλληνας ἐπὶ Τροίαν στρατεῦσαι, τὴν ἡγεμονίαν
ἐχόντων τῆς Ἀσίας τῶν Ἀσσυρίων ἔτη πλείω τῶν
χιλίων. καὶ τὸν μὲν Πρίαμον βαρυνόμενον τῷ πολέμῳ καὶ βασιλεύοντα τῆς Τρῳάδος, ὑπήκοον δʼ
ὄντα τῷ βασιλεῖ τῶν Ἀσσυρίων, πέμψαι πρὸς αὐτὸν
πρεσβευτὰς περὶ βοηθείας· τὸν δὲ Τεύταμον μυρίους
μὲν Αἰθίοπας, ἄλλους δὲ τοσούτους Σουσιανοὺς σὺν
ἅρμασι διακοσίοις ἐξαποστεῖλαι, στρατηγὸν ἐπικαταστήσαντα
Μέμνονα τὸν Τιθωνοῦ.
</p>
</div3>
<div3 type="section" n="3">
<p>
καὶ τὸν μὲν
Τιθωνόν, κατʼ ἐκείνους τοὺς χρόνους τῆς Περσίδος
ὄντα στρατηγόν, εὐδοκιμεῖν παρὰ τῷ βασιλεῖ μάλιστα
τῶν καθεσταμένων ἐπάρχων, τὸν δὲ Μέμνονα τὴν
ἡλικίαν ἀκμάζοντα διαφέρειν ἀνδρείᾳ τε καὶ ψυχῆς
λαμπρότητι. οἰκοδομῆσαι δʼ αὐτὸν ἐπὶ τῆς ἄκρας
τὰ ἐν Σούσοις βασίλεια τὰ διαμείναντα μέχρι τῆς
Περσῶν ἡγεμονίας, κληθέντα δʼ ἀπʼ ἐκείνου Μεμνόνεια· κατασκευάσαι δὲ καὶ διὰ τῆς χώρας λεωφόρον ὁδὸν τὴν μέχρι τῶν νῦν χρόνων ὀνομαζομένην
Μεμνόνειαν.
</p>
</div3>
<div3 type="section" n="4">
<p>
ἀμφισβητοῦσι δὲ καὶ οἱ περὶ
τὴν Αἴγυπτον Αἰθίοπες, λέγοντες ἐν ἐκείνοις τοῖς
τόποις γεγονέναι τὸν ἄνδρα τοῦτον, καὶ βασίλεια
παλαιὰ δεικνύουσιν, ἃ μέχρι τοῦ νῦν ὀνομάζεσθαί
<pb id="v.1.p.207"/>
</p>
</div3>
<div3 type="section" n="5">
<p>
φασι Μεμνόνεια. οὐ μὴν ἀλλὰ τοῖς Τρωσὶ λέγεται
βοηθῆσαι τὸν Μέμνονα μετὰ δισμυρίων μὲν πεζῶν,
ἁρμάτων δὲ διακοσίων· ὃν θαυμασθῆναί τε διʼ ἀνδρείαν καὶ πολλοὺς ἀνελεῖν ἐν ταῖς μάχαις τῶν
Ἑλλήνων, τὸ δὲ τελευταῖον ὑπὸ Θετταλῶν ἐνεδρευθέντα κατασφαγῆναι· τοῦ δὲ σώματος τοὺς Αἰθίοπας
ἐγκρατεῖς γενομένους κατακαῦσαί τε τὸν νεκρὸν καὶ
τὰ ὀστᾶ πρὸς Τιθωνὸν ἀποκομίσαι. περὶ μὲν οὖν
Μέμνονος τοιαῦτʼ ἐν ταῖς βασιλικαῖς ἀναγραφαῖς
ἱστορεῖσθαί φασιν οἱ βάρβαροι. </p>
</div3>
</div2>
<div2 type="chapter" n="23">
<div3 type="section" n="1">
<p>

Σαρδανάπαλλος δέ, τριακοστὸς μὲν ὢν ἀπὸ
Νίνου τοῦ συστησαμένου τὴν ἡγεμονίαν, ἔσχατος δὲ
γενόμενος Ἀσσυρίων βασιλεύς, ὑπερῆρεν ἅπαντας
τοὺς πρὸ αὐτοῦ τρυφῇ καὶ ῥᾳθυμίᾳ. χωρὶς γὰρ τοῦ
μηδʼ ὑφʼ ἑνὸς τῶν ἔξωθεν ὁρᾶσθαι βίον ἔζησε γυναικός, καὶ διαιτώμενος μὲν μετὰ τῶν παλλακίδων,
πορφύραν δὲ καὶ τὰ μαλακώτατα τῶν ἐρίων ταλασιουργῶν, στολὴν μὲν γυναικείαν ἐνεδεδύκει, τὸ δὲ
πρόσωπον καὶ πᾶν τὸ σῶμα ψιμυθίοις καὶ τοῖς
ἄλλοις τοῖς τῶν ἑταιρῶν ἐπιτηδεύμασιν ἁπαλώτερον
πάσης γυναικὸς τρυφερᾶς κατεσκεύαστο.
</p>
</div3>
<div3 type="section" n="2">
<p>
ἐπετήδευσε
δὲ καὶ τὴν φωνὴν ἔχειν γυναικώδη καὶ κατὰ τοὺς
πότους οὐ μόνον ποτῶν καὶ βρωτῶν τῶν δυναμένων μάλιστα τὰς ἡδονὰς παρέχεσθαι συνεχῶς
ἀπολαύειν, ἀλλὰ καὶ τὰς ἀφροδισιακὰς τέρψεις μεταδιώκειν ἀνδρὸς ἅμα καὶ γυναικός· ἐχρῆτο γὰρ ταῖς
ἐπʼ ἀμφότερα συνουσίαις ἀνέδην, τῆς ἐκ τῆς πράξεως
<pb id="v.1.p.208"/>
</p>
</div3>
<div3 type="section" n="3">
<p>
αἰσχύνης οὐδὲν ὅλως φροντίζων. ἐπὶ τοσοῦτο δὲ
προήχθη τρυφῆς καὶ τῆς αἰσχίστης ἡδονῆς καὶ
ἀκρασίας ὥστʼ ἐπικήδειον εἰς αὑτὸν ποιῆσαι καὶ
παραγγεῖλαι τοῖς διαδόχοις τῆς ἀρχῆς μετὰ τὴν ἑαυτοῦ τελευτὴν ἐπὶ τὸν τάφον ἐπιγράψαι τὸ συγγραφὲν μὲν ὑπʼ ἐκείνου βαρβαρικῶς, μεθερμηνευθὲν
δὲ ὕστερον ὑπό τινος Ἕλληνος,
<quote rend="blockquote">
<lb/>εὖ εἰδὼς ὅτι θνητὸς ἔφυς, σὸν θυμὸν ἄεξε
<lb/>τερπόμενος θαλίῃσι· θανόντι σοι οὔτις ὄνησις.
<lb/>καὶ γὰρ ἐγὼ σποδός εἰμι, Νίνου μεγάλης βασιλεύσας.
<lb/>ταῦτʼ ἔχω ὅσσʼ ἔφαγον καὶ ἐφύβρισα καὶ μετʼ ἔρωτος
<lb/>τέρπνʼ ἔπαθον, τὰ δὲ πολλὰ καὶ ὄλβια κεῖνα λέλειπται.</quote>
</p>
</div3>
<div3 type="section" n="4">
<p>
τοιοῦτος δʼ ὢν τὸν τρόπον οὐ μόνον αὐτὸς αἰσχρῶς
κατέστρεψε τὸν βίον, ἀλλὰ καὶ τὴν Ἀσσυρίων ἡγεμονίαν ἄρδην ἀνέτρεψε, πολυχρονιωτάτην γενομένην τῶν μνημονευομένων.</p>
</div3>
</div2>
<div2 type="chapter" n="24">
<div3 type="section" n="1">
<p>

Ἀρβάκης γάρ τις, Μῆδος
μὲν τὸ γένος, ἀνδρείᾳ δὲ καὶ ψυχῆς λαμπρότητι
διαφέρων, ἐστρατήγει Μήδων τῶν κατʼ ἐνιαυτὸν
ἐκπεμπομένων εἰς τὴν Νίνον. κατὰ δὲ τὴν στρατείαν γενόμενος συνήθης τῷ στρατηγῷ τῶν Βαβυλωνίων, ὑπʼ ἐκείνου παρεκλήθη καταλῦσαι τὴν τῶν
Ἀσσυρίων ἡγεμονίαν.
</p>
</div3>
<div3 type="section" n="2">
<p>
ἦν δʼ οὗτος ὄνομα μὲν Βέλεσυς, τῶν δʼ ἱερέων ἐπισημότατος, οὓς Βαβυλώνιοι καλοῦσι Χαλδαίους. ἐμπειρίαν οὖν ἔχων μεγίστην ἀστρολογίας τε καὶ μαντικῆς προέλεγε τοῖς
<pb id="v.1.p.209"/>
πολλοῖς τὸ ἀποβησόμενον ἀδιαπτώτως· διὸ καὶ
θαυμαζόμενος ἐπὶ τούτοις τῷ στρατηγῷ τῶν Μήδων
ὄντι φίλῳ προεῖπεν ὅτι πάντως αὐτὸν δεῖ βασιλεῦσαι
πάσης τῆς χώρας ἧς ἄρχει Σαρδανάπαλλος.
</p>
</div3>
<div3 type="section" n="3">
<p>
ὁ
δʼ Ἀρβάκης ἐπαινέσας τὸν ἄνδρα, τούτῳ μὲν ἐπηγγείλατο δώσειν σατραπείαν τῆς Βαβυλωνίας, τῆς
πράξεως ἐπὶ τέλος ἐλθούσης, αὐτὸς δὲ καθαπερεί
τινος θεοῦ φωνῇ μετεωρισθεὶς τοῖς τε ἡγεμόσι τῶν
ἄλλων ἐθνῶν συνίστατο καὶ πρὸς τὰς ἑστιάσεις καὶ
κοινὰς ὁμιλίας ἐκτενῶς ἅπαντας παρελάμβανε, φιλίαν
κατασκευάζων πρὸς ἕκαστον.
</p>
</div3>
<div3 type="section" n="4">
<p>
ἐφιλοτιμήθη δὲ
καὶ τὸν βασιλέα κατʼ ὄψιν ἰδεῖν καὶ τὸν τούτου
βίον ὅλον κατασκέψασθαι. διόπερ δούς τινι τῶν
εὐνούχων χρυσῆν φιάλην εἰσήχθη πρὸς τὸν Σαρδανάπαλλον, καὶ τήν τε τρυφὴν αὐτοῦ καὶ τὸν γυναικώδη τῶν ἐπιτηδευμάτων ζῆλον ἀκριβῶς κατανοήσας κατεφρόνησε μὲν τοῦ βασιλέως ὡς οὐδενὸς
ἀξίου, προήχθη δὲ πολὺ μᾶλλον ἀντέχεσθαι τῶν
δοθεισῶν ἐλπίδων ὑπὸ τοῦ Χαλδαίου.
</p>
</div3>
<div3 type="section" n="5">
<p>
τέλος δὲ
συνωμοσίαν ἐποιήσατο πρὸς τὸν Βέλεσυν, ὥστε αὐτὸν
μὲν Μήδους ἀποστῆσαι καὶ Πέρσας, ἐκεῖνον δὲ πεῖσαι
Βαβυλωνίους κοινωνῆσαι τῆς πράξεως καὶ τὸν τῶν
Ἀράβων ἡγεμόνα φίλον ὄντα προσλαβέσθαι πρὸς
τὴν τῶν ὅλων ἐπίθεσιν.
</p>
</div3>
<div3 type="section" n="6">
<p>
ὡς δʼ ὁ ἐνιαύσιος τῆς
στρατείας διεληλύθει χρόνος, διαδοχῆς δʼ ἑτέρας
ἐλθούσης ἀπελύθησαν οἱ πρότεροι κατὰ τὸ ἔθος
εἰς τὰς πατρίδας, ἐνταῦθα ὁ Ἀρβάκης ἔπεισε τοὺς
<pb id="v.1.p.210"/>
μὲν Μήδους ἐπιθέσθαι τῇ βασιλείᾳ, Πέρσας δʼ ἐπʼ
ἐλευθερίᾳ κοινωνῆσαι τῆς συνωμοσίας. παραπλησίως
δὲ καὶ ὁ Βέλεσυς τούς τε Βαβυλωνίους ἔπεισεν ἀντέχεσθαι τῆς ἐλευθερίας, καὶ πρεσβεύσας εἰς Ἀραβίαν παρεστήσατο τὸν ἡγούμενον τῶν ἐγχωρίων,
ὄντα φίλον αὐτοῦ καὶ ξένον, μετασχεῖν τῆς ἐπιθέσεως.
</p>
</div3>
<div3 type="section" n="7">
<p>
τοῦ δʼ ἐνιαυσίου χρόνου διελθόντος πάντες
οὗτοι πλῆθος στρατιωτῶν συναγαγόντες ἧκον πανδημεὶ πρὸς τὴν Νίνον, τῷ μὲν λόγῳ διαδοχὴν
ἄγοντες, ὡς ἦν σύνηθες, τῇ δʼ ἀληθείᾳ καταλύσοντες
τὴν τῶν Ἀσσυρίων ἡγεμονίαν.
</p>
</div3>
<div3 type="section" n="8">
<p>
ἀθροισθέντων οὖν τῶν προειρημένων τεττάρων ἐθνῶν εἰς ἕνα
τόπον, ὁ μὲν σύμπας αὐτῶν ἀριθμὸς ὑπῆρχεν εἰς
τετταράκοντα μυριάδας, εἰς μίαν δὲ παρεμβολὴν
συνελθόντες ἐβουλεύοντο κοινῇ περὶ τοῦ συμφέροντος.</p>
</div3>
</div2>
<div2 type="chapter" n="25">
<div3 type="section" n="1">
<p>

Σαρδανάπαλλος δὲ γνοὺς τὴν ἀπόστασιν
εὐθὺς ἐξήγαγεν ἐπʼ αὐτοὺς τὰς ἀπὸ τῶν ἄλλων
ἐθνῶν δυνάμεις. καὶ τὸ μὲν πρῶτον γενομένης ἐν
τῷ πεδίῳ παρατάξεως ἐλείφθησαν οἱ τὴν ἀπόστασιν ποιησάμενοι, καὶ πολλοὺς ἀποβαλόντες συνεδιώχθησαν εἰς ὄρος ἀπέχον τῆς Νίνου σταδίους ἑβδομήκοντα·
</p>
</div3>
<div3 type="section" n="2">
<p>
μετὰ δὲ ταῦτα πάλιν καταβάντων αὐτῶν
εἰς τὸ πεδίον καὶ πρὸς μάχην παρασκευαζομένων,
ὁ μὲν Σαρδανάπαλλος ἀντιτάξας τὴν ἰδίαν στρατιὰν προαπέστειλε πρὸς τὸ τῶν πολεμίων στρατόπεδον τοὺς κηρύξοντας διότι Σαρδανάπαλλος τοῖς
μὲν ἀνελοῦσιν Ἀρβάκην τὸν Μῆδον δώσει χρυσίου
διακόσια τάλαντα, τοῖς δὲ ζῶντα παραδοῦσι χρήματα

<pb id="v.1.p.211"/>
μὲν δωρήσεται δὶς τοσαῦτα, τῆς δὲ Μηδίας
ὕπαρχον καταστήσει.
</p>
</div3>
<div3 type="section" n="3">
<p>
παραπλησίως δʼ ἐπηγγείλατο
δώσειν δωρεὰς τοῖς Βέλεσυν τὸν Βαβυλώνιον ἀνελοῦσιν ἢ ζωγρήσασιν. οὐδενὸς δὲ προσέχοντος τοῖς
κηρύγμασι, συνῆψε μάχην, καὶ πολλοὺς μὲν ἐφόνευσε τῶν ἀποστατῶν, τὸ δʼ ἄλλο πλῆθος συνεδίωξεν
εἰς τὴν ἐν τοῖς ὄρεσι παρεμβολήν.
</p>
</div3>
<div3 type="section" n="4">
<p>
οἱ δὲ
περὶ τὸν Ἀρβάκην διὰ τὰς ἥττας ἀθυμοῦντες συνήγαγον τῶν φίλων συνέδριον καὶ προέθηκαν βουλὴν
τί δέοι πράττειν.
</p>
</div3>
<div3 type="section" n="5">
<p>
οἱ πλεῖστοι μὲν οὖν ἔφασαν δεῖν
εἰς τὰς πατρίδας ἀπιέναι καὶ τόπους ὀχυροὺς καταλαμβάνεσθαι καὶ τῶν ἄλλων τῶν εἰς τὸν πόλεμον
χρησίμων τὴν ἐνδεχομένην παρασκευὴν ποιεῖσθαι·
Βέλεσυς δʼ ὁ Βαβυλώνιος, φήσας τοὺς θεοὺς αὐτοῖς
σημαίνειν μετὰ πόνων καὶ κακοπαθείας ἐπὶ τέλος
ἄξειν τὴν προαίρεσιν, καὶ τἄλλα παρακαλέσας ἐνδεχομένως, ἔπεισεν ἅπαντας ὑπομένειν τοὺς κινδύνους.
</p>
</div3>
<div3 type="section" n="6">
<p>
γενομένης οὖν τρίτης παρατάξεως πάλιν ὁ
βασιλεὺς ἐνίκησε, καὶ τῆς τε παρεμβολῆς τῶν ἀποστατῶν ἐκυρίευσε καὶ τοὺς ἡττηθέντας ἐδίωξε μέχρι
τῶν ὅρων τῆς Βαβυλωνίας· συνέβη δὲ καὶ τὸν Ἀρβάκην αὐτὸν λαμπρότατα κινδυνεύσαντα καὶ πολλοὺς ἀνελόντα τῶν Ἀσσυρίων γενέσθαι τραυματίαν.
</p>
</div3>
<div3 type="section" n="7">
<p>
τηλικούτων δʼ ἐλαττωμάτων κατὰ τὸ συνεχὲς γινομένων τοῖς ἀφεστηκόσιν, οἱ τὰς ἡγεμονίας ἔχοντες ἀπελπίσαντες περὶ τῆς νίκης παρεσκευάζοντο
διαχωρίζεσθαι πρὸς τοὺς οἰκείους ἕκαστοι τόπους.
<pb id="v.1.p.212"/>
</p>
</div3>
<div3 type="section" n="8">
<p>
ὁ δὲ Βέλεσυς ἐν ὑπαίθρῳ τὴν νύκτα διηγρυπνηκὼς
καὶ περὶ τὴν τῶν ἄστρων παρατήρησιν φιλοτιμηθείς,
ἔφησε τοῖς ἀπηλπικόσι τὰ πράγματα, ἂν πένθʼ ἡμέρας ἀναμείνωσιν, αὐτομάτην ἥξειν βοήθειαν καὶ
μεταβολὴν ἔσεσθαι τῶν ὅλων παμμεγέθη εἰς τοὐναντίον· ταῦτα γὰρ ὁρᾶν διὰ τῆς τῶν ἄστρων ἐμπειρίας προσημαίνοντας αὐτοῖς τοὺς θεούς. καὶ παρεκάλει ταύτας τὰς ἡμέρας μείναντας πεῖραν λαβεῖν
τῆς ἰδίας τέχνης καὶ τῆς τῶν θεῶν εὐεργεσίας. </p>
</div3>
</div2>
<div2 type="chapter" n="26">
<div3 type="section" n="1">
<p>

μετακληθέντων οὖν πάντων πάλιν καὶ τὸν ὡρισμένον χρόνον ἀναμεινάντων, ἧκέ τις ἀπαγγέλλων διότι
δύναμις ἐκ τῆς Βακτριανῆς ἀπεσταλμένη τῷ βασιλεῖ
πλησίον ἐστὶ πορευομένη κατὰ σπουδήν.
</p>
</div3>
<div3 type="section" n="2">
<p>
ἔδοξεν οὖν τοῖς περὶ τὸν Ἀρβάκην ἀπαντῆσαι τοῖς
στρατηγοῖς τὴν ταχίστην ἀναλαβόντας τῶν στρατιωτῶν τοὺς κρατίστους καὶ μάλιστʼ εὐζώνους, ὅπως,
ἂν μὴ διὰ τῶν λόγων τοὺς Βακτριανοὺς δύνωνται
πεῖσαι συναποστῆναι, τοῖς ὅπλοις βιάσωνται μετασχεῖν
τῶν αὐτῶν ἐλπίδων.
</p>
</div3>
<div3 type="section" n="3">
<p>
τέλος δὲ πρὸς τὴν ἐλευθερίαν ἀσμένως ὑπακουσάντων τὸ μὲν πρῶτον τῶν
ἡγεμόνων, ἔπειτα καὶ τῆς ὅλης δυνάμεως, πάντες
ἐν ταὐτῷ κατεστρατοπέδευσαν.
</p>
</div3>
<div3 type="section" n="4">
<p>
ὅτε δὴ συνέβη τὸν
βασιλέα τῶν Ἀσσυρίων τὴν μὲν ἀπόστασιν τῶν Βακτριανῶν ἀγνοοῦντα, ταῖς δὲ προγεγενημέναις εὐημερίαις μετεωρισθέντα, τραπῆναι πρὸς ἄνεσιν, καὶ
τοῖς στρατιώταις διαδοῦναι πρὸς εὐωχίαν ἱερεῖα καὶ
πλῆθος οἴνου τε καὶ τῶν ἄλλων ἐπιτηδείων. διόπερ

<pb id="v.1.p.213"/>
τῆς δυνάμεως ἁπάσης ἑστιωμένης, οἱ περὶ τὸν
Ἀρβάκην παρά τινων αὐτομόλων πυθόμενοι τὴν ἐν
τῇ παρεμβολῇ τῶν πολεμίων ῥᾳθυμίαν καὶ μέθην,
νυκτὸς ἀπροσδοκήτως τὴν ἐπίθεσιν ἐποιήσαντο.
</p>
</div3>
<div3 type="section" n="5">
<p>
προσπεσόντες δὲ συντεταγμένοι μὲν ἀσυντάκτοις,
ἕτοιμοι δʼ ἀπαρασκεύοις, τῆς τε παρεμβολῆς ἐκράτησαν καὶ τῶν στρατιωτῶν πολλοὺς ἀνελόντες τοὺς
ἄλλους μέχρι τῆς πόλεως κατεδίωξαν.
</p>
</div3>
<div3 type="section" n="6">
<p>
μετὰ δὲ ταῦτα
ὁ μὲν βασιλεὺς Γαλαιμένην τὸν ἀδελφὸν τῆς γυναικὸς ἀποδείξας στρατηγόν, αὐτὸς τῶν κατὰ τὴν
πόλιν ἐπιμέλειαν ἐποιεῖτο· οἱ δʼ ἀποστάται κατὰ τὸ
πεδίον τὸ πρὸ τῆς πόλεως παραταξάμενοι δυσὶ μάχαις ἐνίκησαν τοὺς Ἀσσυρίους, καὶ τόν τε Γαλαιμένην ἀνεῖλον καὶ τῶν ἀντιταξαμένων τοὺς μὲν ἐν
τῇ φυγῇ κατέσφαξαν, τοὺς δʼ ἀποκλεισθέντας τῆς
εἰς τὴν πόλιν ἐπανόδου καὶ συναναγκασθέντας ἑαυτοὺς ῥιπτεῖν εἰς τὸν Εὐφράτην ποταμὸν πλὴν ὀλίγων
ἅπαντας ἀνεῖλον.
</p>
</div3>
<div3 type="section" n="7">
<p>
τοσοῦτο δὲ πλῆθος ἦν τῶν
φονευθέντων ὥστε τὸ φερόμενον ῥεῦμα κραθὲν αἵματι τὴν χρόαν ἐφʼ ἱκανὸν τόπον μεταβαλεῖν. ἔπειτα
τοῦ βασιλέως συγκλεισθέντος εἰς πολιορκίαν πολλὰ
τῶν ἐθνῶν ἀφίστατο, ἑκάστου πρὸς τὴν ἐλευθερίαν
αὐτομολοῦντος.
</p>
</div3>
<div3 type="section" n="8">
<p>
ὁ δὲ Σαρδανάπαλλος ὁρῶν τὴν ὅλην
βασιλείαν ἐν τοῖς μεγίστοις οὖσαν κινδύνοις, τοὺς
μὲν υἱοὺς τρεῖς ὄντας καὶ θυγατέρας δύο μετὰ πολλῶν χρημάτων εἰς Παφλαγονίαν ἀπέστειλε πρὸς
Κότταν τὸν ἔπαρχον, ὄντα τῶν ἀρχομένων εὐνούστατον, αὐτὸς δὲ βιβλιαφόρους ἀποστείλας πρὸς
<pb id="v.1.p.214"/>
ἅπαντας τοὺς ὑπʼ αὐτὸν τεταγμένους μετεπέμπετο
δυνάμεις καὶ τὰ πρὸς τὴν πολιορκίαν παρεσκευάζετο.
</p>
</div3>
<div3 type="section" n="9">
<p>
ἦν δʼ αὐτῷ λόγιον παραδεδομένον ἐκ προγόνων ὅτι τὴν Νίνον οὐδεὶς ἑλεῖ κατὰ κράτος, ἐὰν
μὴ πρότερον ὁ ποταμὸς τῇ πόλει γένηται πολέμιος.
ὑπολαμβάνων οὖν τοῦτο μηδέποτε ἔσεσθαι, ταῖς ἐλπίσι ἀντεῖχε, διανοούμενος ὑπομένειν τὴν πολιορκίαν καὶ τὰ παρὰ τῶν ὑποτεταγμένων ἀποσταλησόμενα στρατόπεδα προσδέχεσθαι.</p>
</div3>
</div2>
<div2 type="chapter" n="27">
<div3 type="section" n="1">
<p>

οἱ δʼ ἀποστάται
τοῖς προτερήμασιν ἐπαρθέντες προσέκειντο μὲν τῇ
πολιορκίᾳ, διὰ δὲ τὴν ὀχυρότητα τῶν τειχῶν οὐδὲν
ἠδύναντο βλάψαι τοὺς ἐν τῇ πόλει· πετροβόλοι γὰρ
ἢ χελῶναι χωστρίδες ἢ κριοὶ πρὸς ἀνατροπὴν μεμηχανημένοι τειχῶν οὔπω κατʼ ἐκείνους τοὺς καιροὺς
εὕρηντο. τῶν δʼ ἐπιτηδείων ἁπάντων οἱ κατὰ τὴν
πόλιν πολλὴν εἶχον δαψίλειαν, προνενοημένου τοῦ
βασιλέως τούτου τοῦ μέρους. διὸ καὶ χρονιζούσης
τῆς πολιορκίας ἐπʼ ἔτη μὲν δύο προσέκειντο προσβολὰς ποιούμενοι τοῖς τείχεσι καὶ τῆς ἐπὶ τὴν χώραν ἐξόδου τοὺς ἐκ τῆς πόλεως εἴργοντες· τῷ τρίτῳ
δʼ ἔτει συνεχῶς ὄμβρων μεγάλων καταρραγέντων
συνέβη τὸν Εὐφράτην μέγαν γενόμενον κατακλύσαι
τε μέρος τῆς πόλεως καὶ καταβαλεῖν τὸ τεῖχος ἐπὶ
σταδίους εἴκοσιν.
</p>
</div3>
<div3 type="section" n="2">
<p>
ἐνταῦθα ὁ βασιλεὺς νομίσας τετελέσθαι τὸν χρησμὸν καὶ τῇ πόλει τὸν ποταμὸν γεγονέναι φανερῶς πολέμιον, ἀπέγνω τὴν σωτηρίαν.
ἵνα δὲ μὴ τοῖς πολεμίοις ὑποχείριος γένηται, πυρὰν

<pb id="v.1.p.215"/>
ἐν τοῖς βασιλείοις κατεσκεύασεν ὑπερμεγέθη,
καὶ τόν τε χρυσὸν καὶ τὸν ἄργυρον ἅπαντα, πρὸς
δὲ τούτοις τὴν βασιλικὴν ἐσθῆτα πᾶσαν ἐπὶ ταύτην
ἐσώρευσε, τὰς δὲ παλλακίδας καὶ τοὺς εὐνούχους
συγκλείσας εἰς τὸν ἐν μέσῃ τῇ πυρᾷ κατεσκευασμένον οἶκον ἅμα τούτοις ἅπασιν ἑαυτόν τε καὶ τὰ
βασίλεια κατέκαυσεν.
</p>
</div3>
<div3 type="section" n="3">
<p>
οἱ δʼ ἀποστάται πυθόμενοι τὴν
ἀπώλειαν τὴν Σαρδαναπάλλου, τῆς μὲν πόλεως ἐκράτησαν εἰσπεσόντες κατὰ τὸ πεπτωκὸς μέρος τοῦ
τείχους, τὸν δʼ Ἀρβάκην ἐνδύσαντες τὴν βασιλικὴν
στολὴν προσηγόρευσαν βασιλέα, καὶ τὴν τῶν ὅλων
ἐξουσίαν ἐπέτρεψαν. </p>
</div3>
</div2>
<div2 type="chapter" n="28">
<div3 type="section" n="1">
<p>

ἔνθα δὴ τοῦ βασιλέως τοῖς συναγωνισαμένοις
στρατηγοῖς δωρεάς τε διαδόντος κατὰ τὴν ἀξίαν καὶ
σατράπας ἐθνῶν καθιστάντος, προσελθὼν αὐτῷ Βέλεσυς ὁ Βαβυλώνιος, ὁ προειπὼν ὅτι βασιλεὺς ἔσται
τῆς Ἀσίας, τῆς τε εὐεργεσίας ὑπέμνησε καὶ τὴν Βαβυλῶνος ἀρχὴν ἠξίου δοῦναι, καθάπερ ἐξ ἀρχῆς
ὑπέσχετο.
</p>
</div3>
<div3 type="section" n="2">
<p>
ἀπεφαίνετο δὲ καὶ κατὰ τοὺς κινδύνους
ἑαυτὸν εὐχὴν πεποιῆσθαι τῷ Βήλῳ Σαρδαναπάλλου
κρατηθέντος καὶ τῶν βασιλείων ἐμπυρισθέντων ἀποκομιεῖν τὴν σποδὸν τὴν ἐκ τούτων εἰς Βαβυλῶνα,
καὶ πλησίον τοῦ τεμένους τοῦ θεοῦ καὶ τοῦ ποταμοῦ καταθέμενον χῶμα κατασκευάσειν τὸ παρεξόμενον τοῖς κατὰ τὸν Εὐφράτην πλέουσιν ἀθάνατον
ὑπόμνημα τοῦ καταλύσαντος τὴν Ἀσσυρίων ἀρχήν.
<pb id="v.1.p.216"/>
</p>
</div3>
<div3 type="section" n="3">
<p>
τοῦτο δʼ ᾐτεῖτο πυθόμενος <del>παρά</del> τινος εὐνούχου
τὰ περὶ τὸν ἄργυρον καὶ χρυσόν, ὃν διαδράντα καὶ
πρὸς αὐτὸν αὐτομολήσαντα κατέκρυψεν.
</p>
</div3>
<div3 type="section" n="4">
<p>
ὁ δʼ Ἀρβάκης τούτων οὐδὲν εἰδὼς διὰ τὸ πάντας τοὺς ἐν
τοῖς βασιλείοις συγκατακαῆναι τῷ βασιλεῖ, τήν τε
σποδὸν ἀποκομίσαι καὶ τὴν Βαβυλῶνα ἔχειν ἀτελῆ
συνεχώρησεν. εἶθʼ ὁ μὲν Βέλεσυς πλοῖα παραστησάμενος μετὰ τῆς σποδοῦ τὸ πλεῖστον τοῦ τε ἀργύρου καὶ τοῦ χρυσοῦ συντόμως ἀπέστειλεν εἰς
Βαβυλῶνα· ὁ δὲ βασιλεύς, μηνυθείσης αὐτῷ τῆς
πράξεως αὐτοφώρου, δικαστὰς ἀπέδειξε τοὺς συναγωνισαμένους
στρατηγούς.
</p>
</div3>
<div3 type="section" n="5">
<p>
τοῦ πράξαντος δʼ ὁμολογοῦντος ἀδικεῖν, τὸ μὲν δικαστήριον αὐτοῦ θάνατον κατέγνω, ὁ δὲ βασιλεύς, μεγαλόψυχος ὢν καὶ
τὴν ἀρχὴν τῆς ἡγεμονίας βουλόμενος ἐπιεικῆ παρέχεσθαι, τῶν τε κινδύνων ἀπέλυσε τὸν Βέλεσυν καὶ
τὸν ἀποκεκομισμένον ἄργυρον καὶ χρυσὸν ἔχειν
συνεχώρησεν· ὁμοίως δὲ καὶ τὴν ἐξ ἀρχῆς δοθεῖσαν
ἐξουσίαν τῆς Βαβυλῶνος οὐκ ἀφείλετο, φήσας μείζονας εἶναι τὰς ἐξ αὐτοῦ προγεγενημένας εὐεργεσίας
τῶν ὕστερον ἀδικημάτων.
</p>
</div3>
<div3 type="section" n="6">
<p>
διαβοηθείσης δὲ τῆς ἐπιεικείας οὐ τὴν τυχοῦσαν εὔνοιαν ἅμα καὶ δόξαν
παρὰ τῶν ἐθνῶν ἀπηνέγκατο, πάντων κρινόντων
ἄξιον εἶναι τῆς βασιλείας τὸν οὕτω προσενεχθέντα
τοῖς ἀδικήσασιν.
</p>
</div3>
<div3 type="section" n="7">
<p>
ὁ δʼ οὖν Ἀρβάκης τοῖς κατὰ τὴν
πόλιν ἐπιεικῶς προσενεχθεὶς αὐτοὺς μὲν κατὰ κώμας
<pb id="v.1.p.217"/>
διῴκισε, τὰς ἰδίας κτήσεις ἑκάστοις ἀποδούς, τὴν
δὲ πόλιν εἰς ἔδαφος κατέσκαψεν. ἔπειτα τόν τε
ἄργυρον καὶ χρυσὸν τὸν ἐκ τῆς πυρᾶς ὑπολειφθέντα
πολλῶν ὄντα ταλάντων ἀπεκόμισε τῆς Μηδίας εἰς
Ἐκβάτανα.
</p>
</div3>
<div3 type="section" n="8">
<p>
ἡ μὲν οὖν ἡγεμονία τῶν Ἀσσυρίων ἀπὸ
Νίνου διαμείνασα τριάκοντα μὲν γενεάς, ἔτη δὲ
πλείω τῶν χιλίων καὶ τριακοσίων, ὑπὸ Μήδων κατελύθη τὸν προειρημένον τρόπον. </p>
</div3>
</div2>
<div2 type="chapter" n="29">
<div3 type="section" n="1">
<p>

ἡμῖν δʼ οὐκ ἀνάρμοστον εἶναι δοκεῖ περὶ τῶν
ἐν Βαβυλῶνι Χαλδαίων καὶ τῆς ἀρχαιότητος αὐτῶν βραχέα διελθεῖν, ἵνα μηδὲν παραλίπωμεν
τῶν ἀξίων μνήμης.
</p>
</div3>
<div3 type="section" n="2">
<p>
Χαλδαῖοι τοίνυν τῶν ἀρχαιοτάτων ὄντες Βαβυλωνίων τῇ μὲν διαιρέσει τῆς
πολιτείας παραπλησίαν ἔχουσι τάξιν τοῖς κατʼ Αἴγυπτον ἱερεῦσι· πρὸς γὰρ τῇ θεραπείᾳ τῶν θεῶν
τεταγμένοι πάντα τὸν τοῦ ζῆν χρόνον φιλοσοφοῦσι,
μεγίστην δόξαν ἔχοντες ἐν ἀστρολογίᾳ. ἀντέχονται δʼ ἐπὶ πολὺ καὶ μαντικῆς, ποιούμενοι προρρήσεις περὶ τῶν μελλόντων, καὶ τῶν μὲν καθαρμοῖς, τῶν δὲ θυσίαις, τῶν δʼ ἄλλαις τισὶν ἐπῳδαῖς
ἀποτροπὰς κακῶν καὶ τελειώσεις ἀγαθῶν πειρῶνται
πορίζειν.
</p>
</div3>
<div3 type="section" n="3">
<p>
ἐμπειρίαν δʼ ἔχουσι καὶ τῆς διὰ τῶν
οἰωνῶν μαντικῆς, ἐνυπνίων τε καὶ τεράτων ἐξηγήσεις ἀποφαίνονται. οὐκ ἀσόφως δὲ ποιοῦνται καὶ
τὰ περὶ τὴν ἱεροσκοπίαν ἄκρως ἐπιτυγχάνειν νομίζοντες. τὴν δὲ τούτων μάθησιν ἁπάντων οὐχ ὁμοίαν
<pb id="v.1.p.218"/>
ποιοῦνται τοῖς τὰ τοιαῦτʼ ἐπιτηδεύουσι τῶν Ἑλλήνων.
</p>
</div3>
<div3 type="section" n="4">
<p>
παρὰ μὲν γὰρ τοῖς Χαλδαίοις ἐκ γένους ἡ
τούτων φιλοσοφία παραδέδοται, καὶ παῖς παρὰ
πατρὸς διαδέχεται, τῶν ἄλλων λειτουργιῶν πασῶν
ἀπολελυμένος. διὸ καὶ γονεῖς ἔχοντες διδασκάλους
ἅμα μὲν ἀφθόνως ἅπαντα μανθάνουσιν, ἅμα δὲ
τοῖς παραγγελλομένοις προσέχουσι πιστεύοντες βεβαιότερον. ἔπειτʼ εὐθὺς ἐκ παίδων συντρεφόμενοι
τοῖς μαθήμασι μεγάλην ἕξιν περιποιοῦνται διά τε
τὸ τῆς ἡλικίας εὐδίδακτον καὶ διὰ τὸ πλῆθος τοῦ
προσκαρτερουμένου χρόνου.
</p>
</div3>
<div3 type="section" n="5">
<p>
παρὰ δὲ τοῖς Ἕλλησιν
ὁ πολλοῖς ἀπαρασκεύως προσιὼν ὀψέ ποτε τῆς φιλοσοφίας ἅπτεται, καὶ μέχρι τινὸς φιλοπονήσας ἀπῆλθε
περισπασθεὶς ὑπὸ βιωτικῆς χρείας· ὀλίγοι δέ τινες
ἐπὶ φιλοσοφίαν ἀποδύντες ἐργολαβίας ἕνεκεν παραμένουσιν ἐν τῷ μαθήματι, καινοτομοῦντες ἀεὶ
περὶ τῶν μεγίστων δογμάτων καὶ τοῖς πρὸ αὐτῶν
οὐκ ἀκολουθοῦντες.
</p>
</div3>
<div3 type="section" n="6">
<p>
τοιγαροῦν οἱ μὲν βάρβαροι
διαμένοντες ἐπὶ τῶν αὐτῶν ἀεὶ βεβαίως ἕκαστα λαμβάνουσιν, οἱ δʼ Ἕλληνες τοῦ κατὰ τὴν ἐργολαβίαν
κέρδους στοχαζόμενοι καινὰς αἱρέσεις κτίζουσι, καὶ
περὶ τῶν μεγίστων θεωρημάτων ἀλλήλοις ἀντιδοξοῦντες διχονοεῖν ποιοῦσι τοὺς μανθάνοντας καὶ
τὰς ψυχὰς αὐτῶν πλανᾶσθαι, τὸν πάντα βίον ἐν
αἰώρᾳ γινομένας καὶ μηδὲν ὅλως πιστεῦσαι δυναμένας

<pb id="v.1.p.219"/>
βεβαίως· τὰς γοῦν ἐπιφανεστάτας αἱρέσεις
τῶν φιλοσόφων εἴ τις ἀκριβῶς ἐξετάζοι, πλεῖστον
ὅσον εὑρήσει διαφερούσας ἀλλήλων καὶ περὶ τῶν μεγίστων δοξῶν ἐναντία δοξαζούσας.</p>
</div3>
</div2>
<div2 type="chapter" n="30">
<div3 type="section" n="1">
<p>

οἱ δʼ οὖν
Χαλδαῖοι τὴν μὲν τοῦ κόσμου φύσιν ἀίδιόν φασιν
εἶναι καὶ μήτε ἐξ ἀρχῆς γένεσιν ἐσχηκέναι μήθʼ
ὕστερον φθορὰν ἐπιδέξεσθαι, τὴν δὲ τῶν ὅλων τάξιν τε καὶ διακόσμησιν θείᾳ τινὶ προνοίᾳ γεγονέναι, καὶ νῦν ἕκαστα τῶν ἐν οὐρανῷ γινομένων οὐχ
ὡς ἔτυχεν οὐδʼ αὐτομάτως ἀλλʼ ὡρισμένῃ τινὶ καὶ
βεβαίως κεκυρωμένῃ θεῶν κρίσει συντελεῖσθαι.
</p>
</div3>
<div3 type="section" n="2">
<p>
τῶν
δʼ ἄστρων πολυχρονίους παρατηρήσεις πεποιημένοι,
καὶ τὰς ἑκάστου κινήσεις τε καὶ δυνάμεις ἀκριβέστατα πάντων ἀνθρώπων ἐπεγνωκότες, πολλὰ τῶν
μελλόντων συμβαίνειν προλέγουσι τοῖς ἀνθρώποις.
</p>
</div3>
<div3 type="section" n="3">
<p>
μεγίστην δέ φασιν εἶναι θεωρίαν καὶ δύναμιν περὶ
τοὺς πέντε ἀστέρας τοὺς πλάνητας καλουμένους,
οὓς ἐκεῖνοι κοινῇ μὲν ἑρμηνεῖς ὀνομάζουσιν, ἰδίᾳ
δὲ τὸν ὑπὸ τῶν Ἑλλήνων Κρόνον ὀνομαζόμενον, ἐπιφανέστατον δὲ καὶ πλεῖστα καὶ μέγιστα προσημαίνοντα, καλοῦσιν ἡλίου· τοὺς δʼ ἄλλους τέτταρας
ὁμοίως τοῖς παρʼ ἡμῖν ἀστρολόγοις ὀνομάζουσιν,
</p>
</div3>
<div3 type="section" n="4">
<p>
Ἄρεος, Ἀφροδίτης, Ἑρμοῦ, Διός. διὰ τοῦτο δʼ αὐτοὺς ἑρμηνεῖς καλοῦσιν, ὅτι τῶν ἄλλων ἀστέρων
ἀπλανῶν ὄντων καὶ τεταγμένῃ πορείᾳ μίαν περιφορὰν ἐχόντων οὗτοι μόνοι πορείαν ἰδίαν ποιούμενοι

<pb id="v.1.p.220"/>
τὰ μέλλοντα γίνεσθαι δεικνύουσιν, ἑρμηνεύοντες τοῖς ἀνθρώποις τὴν τῶν θεῶν ἔννοιαν. τὰ μὲν
γὰρ διὰ τῆς ἀνατολῆς, τὰ δὲ διὰ τῆς δύσεως, τινὰ
δὲ διὰ τῆς χρόας προσημαίνειν φασὶν αὐτοὺς τοῖς
προσέχειν ἀκριβῶς βουληθεῖσι·
</p>
</div3>
<div3 type="section" n="5">
<p>
ποτὲ μὲν γὰρ πνευμάτων μεγέθη δηλοῦν αὐτούς, ποτὲ δὲ ὄμβρων ἢ
καυμάτων ὑπερβολάς, ἔστι δὲ ὅτε κομητῶν ἀστέρων
ἐπιτολάς, ἔτι δὲ ἡλίου τε καὶ σελήνης ἐκλείψεις,
καὶ σεισμούς, καὶ τὸ σύνολον πάσας τὰς ἐκ τοῦ περιέχοντος γεννωμένας περιστάσεις ὠφελίμους τε καὶ
βλαβερὰς οὐ μόνον ἔθνεσιν ἢ τόποις, ἀλλὰ καὶ
βασιλεῦσι καὶ τοῖς τυχοῦσιν ἰδιώταις.
</p>
</div3>
<div3 type="section" n="6">
<p>
ὑπὸ δὲ τὴν
τούτων φορὰν λέγουσι τετάχθαι τριάκοντα ἀστέρας,
οὓς προσαγορεύουσι βουλαίους θεούς· τούτων δὲ
τοὺς μὲν ἡμίσεις τοὺς ὑπὲρ γῆν τόπους ἐφορᾶν,
τοὺς δʼ ἡμίσεις <hi rend="10">τοὺς</hi> ὑπὸ τὴν γῆν, τὰ κατʼ ἀνθρώπους ἐπισκοποῦντας ἅμα καὶ τὰ κατὰ τὸν οὐρανὸν
συμβαίνοντα· διὰ δʼ ἡμερῶν δέκα πέμπεσθαι τῶν
μὲν ἄνω πρὸς τοὺς κάτω καθάπερ ἄγγελον ἕνα τῶν
ἀστέρων, τῶν δʼ ὑπὸ γῆν πρὸς τοὺς ἄνω πάλιν
ὁμοίως ἕνα, καὶ ταύτην ἔχειν αὐτοὺς φορὰν ὡρισμένην
καὶ περιόδῳ κεκυρωμένην αἰωνίῳ.
</p>
</div3>
<div3 type="section" n="7">
<p>
τῶν θεῶν
δὲ τούτων κυρίους εἶναί φασι δώδεκα τὸν ἀριθμόν,
ὧν ἑκάστῳ μῆνα καὶ τῶν δώδεκα λεγομένων ζῳδίων ἓν προσνέμουσι. διὰ δὲ τούτων φασὶ ποιεῖσθαι τὴν πορείαν τόν τε ἥλιον καὶ τὴν σελήνην καὶ
πέντε τοὺς πλάνητας ἀστέρας, τοῦ μὲν ἡλίου τὸν
<pb id="v.1.p.221"/>
ἴδιον κύκλον ἐν ἐνιαυτῷ τελοῦντος, τῆς δὲ σελήνης ἐν μηνὶ τὴν ἰδίαν περίοδον διαπορευομένης. </p>
</div3>
</div2>
<div2 type="chapter" n="31">
<div3 type="section" n="1">
<p>

τῶν δὲ πλανήτων ἴδιον ἕκαστον ἔχειν δρόμον καὶ
διηλλαγμένως καὶ ποικίλως χρῆσθαι τοῖς τάχεσι καὶ
τῇ τῶν χρόνων διαιρέσει. πλεῖστα δὲ πρὸς τὰς γενέσεις τῶν ἀνθρώπων συμβάλλεσθαι τούτους τοὺς
ἀστέρας ἀγαθά τε καὶ κακά· διὰ δὲ τῆς τούτων
φύσεώς τε καὶ θεωρίας μάλιστα γινώσκειν τὰ συμβαίνοντα
τοῖς ἀνθρώποις.
</p>
</div3>
<div3 type="section" n="2">
<p>
πεποιῆσθαι δέ φασι προρρήσεις ἄλλοις τε βασιλεῦσιν οὐκ ὀλίγοις καὶ τῷ
καταπολεμήσαντι Δαρεῖον Ἀλεξάνδρῳ καὶ τοῖς μετὰ
ταῦτα βασιλεύσασιν Ἀντιγόνῳ τε καὶ Σελεύκῳ τῷ
Νικάτορι, ἐν ἅπασι δὲ τοῖς ῥηθεῖσιν εὐστοχηκέναι
δοκοῦσιν· ὑπὲρ ὧν ἡμεῖς τὰ κατὰ μέρος ἐν οἰκειοτέροις
ἀναγράψομεν καιροῖς.
</p>
</div3>
<div3 type="section" n="3">
<p>
προλέγουσι δὲ καὶ τοῖς
ἰδιώταις τὰ μέλλοντα συμβαίνειν οὕτως εὐστόχως
ὥστε τοὺς πειραθέντας θαυμάζειν τὸ γινόμενον καὶ
μεῖζον ἢ κατʼ ἄνθρωπον ἡγεῖσθαι.
</p>
</div3>
<div3 type="section" n="4">
<p>
μετὰ δὲ τὸν
ζῳδιακὸν κύκλον εἴκοσι καὶ τέτταρας ἀφορίζουσιν
ἀστέρας, ὧν τοὺς μὲν ἡμίσεις ἐν τοῖς βορείοις μέρεσι, τοὺς δʼ ἡμίσεις ἐν τοῖς νοτίοις τετάχθαι φασί,
καὶ τούτων τοὺς μὲν ὁρωμένους τῶν ζώντων εἶναι
καταριθμοῦσι, τοὺς δʼ ἀφανεῖς τοῖς τετελευτηκόσι
προσωρίσθαι νομίζουσιν, οὓς δικαστὰς τῶν ὅλων
προσαγορεύουσιν.
</p>
</div3>
<div3 type="section" n="5">
<p>
ὑπὸ πάντα δὲ τὰ προειρημένα
τὴν σελήνην φέρεσθαι λέγουσιν, ἔγγιστα μὲν τῆς γῆς
<pb id="v.1.p.222"/>
οὖσαν διὰ τὴν βαρύτητα, διαπορευομένην δʼ ἐν ἐλαχίστῳ χρόνῳ τὸν ἑαυτῆς δρόμον, οὐ διὰ τὴν ὀξύτητα τῆς φορᾶς, ἀλλὰ διὰ τὴν βραχύτητα τοῦ κύκλου.
</p>
</div3>
<div3 type="section" n="6">
<p>
ὅτι δὲ τὸ φῶς ἀλλότριον ἔχει καὶ διότι τὰς
ἐκλείψεις ποιεῖται διὰ τὸ σκίασμα τῆς γῆς παραπλήσια λέγουσι τοῖς Ἕλλησι. περὶ δὲ τῆς κατὰ τὸν
ἥλιον ἐκλείψεως ἀσθενεστάτας ἀποδείξεις φέροντες
οὐ τολμῶσι προλέγειν οὐδʼ ἀκριβῶς ὑπὲρ ταύτης
περιγράφειν τοὺς χρόνους.
</p>
</div3>
<div3 type="section" n="7">
<p>
περὶ δὲ τῆς γῆς ἰδιωτάτας ἀποφάσεις ποιοῦνται, λέγοντες ὑπάρχειν αὐτὴν σκαφοειδῆ καὶ κοίλην, καὶ πολλὰς καὶ πιθανὰς
ἀποδείξεις εὐποροῦσι περί τε ταύτης καὶ περὶ τῶν
ἄλλων τῶν κατὰ τὸν κόσμον· ὑπὲρ ὧν τὰ κατὰ μέρος διεξιέναι τῆς ὑποκειμένης ἱστορίας ἀλλότριον
εἶναι νομίζομεν.
</p>
</div3>
<div3 type="section" n="8">
<p>
τοῦτο μέντοι γε διαβεβαιώσαιτʼ
ἄν τις προσηκόντως ὅτι Χαλδαῖοι μεγίστην ἕξιν ἐν
ἀστρολογίᾳ τῶν ἁπάντων ἀνθρώπων ἔχουσι καὶ διότι
πλείστην ἐπιμέλειαν ἐποιήσαντο ταύτης τῆς θεωρίας.
</p>
</div3>
<div3 type="section" n="9">
<p>
περὶ δὲ τοῦ πλήθους τῶν ἐτῶν, ἐν οἷς φασι
τὴν θεωρίαν τῶν κατὰ τὸν κόσμον πεποιῆσθαι τὸ
σύστημα τῶν Χαλδαίων, οὐκ ἄν τις ῥᾳδίως πιστεύσειεν· ἐτῶν γὰρ ἑπτὰ καὶ τετταράκοντα μυριάδας
καὶ τρεῖς ἐπὶ ταύταις χιλιάδας εἰς τὴν Ἀλεξάνδρου
διάβασιν γεγονέναι καταριθμοῦσιν, ἀφʼ ὅτου τὸ
παλαιὸν ἤρξαντο τῶν ἄστρων τὰς παρατηρήσεις
ποιεῖσθαι.
</p>
</div3>
<div3 type="section" n="10">
<p>
καὶ περὶ μὲν Χαλδαίων ἀρκεσθησόμεθα τοῖς
ῥηθεῖσιν, ἵνα μὴ μακρότερον ἀποπλανώμεθα τῆς
<pb id="v.1.p.223"/>
οἰκείας ἱστορίας· περὶ δὲ τῆς Ἀσσυρίων βασιλείας
ὡς ὑπὸ Μήδων κατελύθη προειρηκότες ἐπάνιμεν
ὅθεν ἐξέβημεν. </p>
</div3>
</div2>
<div2 type="chapter" n="32">
<div3 type="section" n="1">
<p>

ἐπεὶ δὲ διαφωνοῦσιν οἱ παλαιότατοι τῶν συγγραφέων περὶ τῆς μεγίστης τῶν Μήδων ἡγεμονίας,
οἰκεῖον εἶναι διαλαμβάνομεν τοῖς φιλαλήθως τὰς
πράξεις ἱστορεῖν βουλομένοις τὴν διαφορὰν τῶν
ἱστοριογράφων παρʼ ἄλληλα θεῖναι.
</p>
</div3>
<div3 type="section" n="2">
<p>
Ἡρόδοτος μὲν
οὖν κατὰ Ξέρξην γεγονὼς τοῖς χρόνοις φησὶν Ἀσσυρίους ἔτη πεντακόσια πρότερον τῆς Ἀσίας ἄρξαντας ὑπὸ Μήδων καταλυθῆναι, ἔπειτα βασιλέα μὲν
μηδένα γενέσθαι τὸν ἀμφισβητήσοντα τῶν ὅλων ἐπὶ
πολλὰς γενεάς, τὰς δὲ πόλεις καθʼ ἑαυτὰς ταττομένας διοικεῖσθαι δημοκρατικῶς· τὸ δὲ τελευταῖον
πολλῶν ἐτῶν διελθόντων αἱρεθῆναι βασιλέα παρὰ
τοῖς Μήδοις ἄνδρα δικαιοσύνῃ διάφορον, ὄνομα
Κυαξάρην.
</p>
</div3>
<div3 type="section" n="3">
<p>
τοῦτον δὲ πρῶτον ἐπιχειρῆσαι προσάγεσθαι τοὺς πλησιοχώρους, καὶ τοῖς Μήδοις ἀρχηγὸν γενέσθαι τῆς τῶν ὅλων ἡγεμονίας· ἔπειτα τοὺς
ἐκγόνους ἀεὶ προσκατακτωμένους πολλὴν τῆς ὁμόρου χώρας αὐξῆσαι τὴν βασιλείαν μέχρι Ἀστυάγους
τοῦ καταπολεμηθέντος ὑπὸ Κύρου καὶ Περσῶν.
περὶ ὧν νῦν ἡμεῖς τὰ κεφάλαια προειρηκότες τὰ
κατὰ μέρος ὕστερον ἀκριβῶς ἀναγράψομεν, ἐπειδὰν
ἐπὶ τοὺς οἰκείους χρόνους ἐπιβάλωμεν· κατὰ γὰρ
τὸ δεύτερον ἔτος τῆς ἑπτακαιδεκάτης ὀλυμπιάδος
ᾑρέθη βασιλεὺς ὑπὸ Μήδων Κυαξάρης καθʼ Ἡρόδοτον.
<pb id="v.1.p.224"/>
</p>
</div3>
<div3 type="section" n="4">
<p>
Κτησίας δὲ ὁ Κνίδιος τοῖς μὲν χρόνοις ὑπῆρξε
κατὰ τὴν Κύρου στρατείαν ἐπὶ Ἀρταξέρξην τὸν ἀδελφόν, γενόμενος δʼ αἰχμάλωτος, καὶ διὰ τὴν ἰατρικὴν ἐπιστήμην ἀναληφθεὶς ὑπὸ τοῦ βασιλέως, ἑπτακαίδεκα ἔτη διετέλεσε τιμώμενος ὑπʼ αὐτοῦ. οὗτος
οὖν φησιν ἐκ τῶν βασιλικῶν διφθερῶν, ἐν αἷς οἱ
Πέρσαι τὰς παλαιὰς πράξεις κατά τινα νόμον εἶχον
συντεταγμένας, πολυπραγμονῆσαι τὰ καθʼ ἕκαστον
καὶ συνταξάμενος τὴν ἱστορίαν εἰς τοὺς Ἕλληνας
ἐξενεγκεῖν.
</p>
</div3>
<div3 type="section" n="5">
<p>
φησὶν οὖν μετὰ τὴν κατάλυσιν τῆς
Ἀσσυρίων ἡγεμονίας Μήδους προστῆναι τῆς Ἀσίας
Ἀρβάκου βασιλεύοντος τοῦ Σαρδανάπαλλον καταπολεμήσαντος,
</p>
</div3>
<div3 type="section" n="6">
<p>
καθότι προείρηται. τούτου δʼ ἄρξαντος ἔτη δυσὶ λείποντα τῶν τριάκοντα διαδέξασθαι
τὴν βασιλείαν τὸν υἱὸν Μαυδάκην, ὃν ἄρξαι τῆς
Ἀσίας ἔτη πεντήκοντα. μετὰ δὲ τοῦτον τριάκοντα
μὲν ἔτη βασιλεῦσαι Σώσαρμον, πεντήκοντα δὲ Ἀρτύκαν, δύο δὲ πρὸς τοῖς εἴκοσι τὸν προσαγορευόμενον Ἀρβιάνην, τετταράκοντα δὲ Ἀρταῖον. </p>
</div3>
</div2>
<div2 type="chapter" n="33">
<div3 type="section" n="1">
<p>

ἐπὶ
δὲ τούτου συστῆναι μέγαν πόλεμον τοῖς Μήδοις
πρὸς Καδουσίους διὰ τοιαύτας αἰτίας. Παρσώνδην
τὸν Πέρσην, θαυμαζόμενον ἐπʼ ἀνδρείᾳ καὶ συνέσει
καὶ ταῖς ἄλλαις ἀρεταῖς, φίλον τε ὑπάρξαι τῷ βασιλεῖ
καὶ μέγιστον ἰσχῦσαι τῶν μετεχόντων τοῦ βασιλικοῦ
συνεδρίου.
</p>
</div3>
<div3 type="section" n="2">
<p>
τοῦτον δʼ ὑπὸ τοῦ βασιλέως ἔν τινι
κρίσει λυπηθέντα φυγεῖν μετὰ πεζῶν μὲν τρισχιλίων, ἱππέων δὲ χιλίων εἰς Καδουσίους, παρʼ οἷς ἦν
<pb id="v.1.p.225"/>
ἐκδεδομένος τὴν ἰδίαν ἀδελφὴν τῷ μάλιστα δυναστεύοντι
κατὰ τούτους τοὺς τόπους.
</p>
</div3>
<div3 type="section" n="3">
<p>
γενόμενον δʼ
ἀποστάτην καὶ πείσαντα τὸ σύμπαν ἔθνος ἀντέχεσθαι τῆς ἐλευθερίας, αἱρεθῆναι στρατηγὸν διὰ
τὴν ἀνδρείαν. ἔπειτα πυνθανόμενον ἀθροιζομένην
ἐπʼ αὐτὸν μεγάλην δύναμιν, καθοπλίσαι τοὺς Καδουσίους πανδημεί, καὶ καταστρατοπεδεῦσαι πρὸς
ταῖς εἰς τὴν χώραν εἰσβολαῖς ἔχοντα τοὺς σύμπαντας
οὐκ ἐλάττους εἴκοσι μυριάδων.
</p>
</div3>
<div3 type="section" n="4">
<p>
τοῦ δὲ βασιλέως Ἀρταίου στρατεύσαντος ἐπʼ αὐτὸν μυριάσιν
ὀγδοήκοντα μάχῃ κρατῆσαι καὶ πλείους μὲν τῶν
πεντακισμυρίων ἀνελεῖν, τὴν δʼ ἄλλην δύναμιν ἐκβαλεῖν ἐκ τῆς Καδουσίων χώρας. διὸ καὶ παρὰ
τοῖς ἐγχωρίοις θαυμαζόμενον αἱρεθῆναί τε βασιλέα
καὶ τὴν Μηδίαν συνεχῶς λεηλατεῖν καὶ πάντα τόπον
καταφθείρειν.
</p>
</div3>
<div3 type="section" n="5">
<p>
μεγάλης δὲ δόξης τυχόντα, καὶ γήρᾳ
μέλλοντα καταστρέφειν τὸν βίον, ἀρὰν θέσθαι παραστησάμενον τὸν διαδεχόμενον τὴν ἀρχήν, ὅπως μηδέποτε διαλύσωνται τὴν ἔχθραν Καδούσιοι πρὸς
Μήδους· εἰ δὲ σύνθοιντο ὁμολογίας, ἐξώλεις γενέσθαι τούς τε ἀπὸ τοῦ γένους αὐτοῦ καὶ Καδουσίους
ἅπαντας.
</p>
</div3>
<div3 type="section" n="6">
<p>
διὰ δὴ ταύτας τὰς αἰτίας ἀεὶ πολεμικῶς
ἐσχηκέναι Καδουσίους πρὸς Μήδους, καὶ μηδέποτε
τοῖς τούτων βασιλεῦσιν ὑπηκόους γεγονέναι, μέχρι
οὗ Κῦρος εἰς Πέρσας μετέστησε τὴν ἡγεμονίαν. </p>
</div3>
</div2>
<div2 type="chapter" n="34">
<div3 type="section" n="1">
<p>

τῶν δὲ Μήδων βασιλεῦσαι μετὰ τὴν Ἀρταίου
τελευτὴν Ἀρτύνην μὲν ἔτη δύο πρὸς τοῖς εἴκοσι,



<pb id="v.1.p.226"/>
Ἀστιβάραν δὲ τετταράκοντα. ἐπὶ δὲ τούτου Πάρθους
ἀποστάντας Μήδων Σάκαις τήν τε χώραν καὶ τὴν
πόλιν ἐγχειρίσαι·
</p>
</div3>
<div3 type="section" n="2">
<p> διόπερ συστάντος πολέμου τοῖς
Σάκαις πρὸς Μήδους ἐπʼ ἔτη πλείω γενέσθαι τε
μάχας οὐκ ὀλίγας καὶ συχνῶν παρʼ ἀμφοτέροις
ἀναιρεθέντων τὸ τελευταῖον εἰρήνην αὐτοὺς ἐπὶ
τοῖσδε συνθέσθαι, Πάρθους μὲν ὑπὸ Μήδους τετάχθαι,
τῶν δὲ προϋπαρχόντων ἑκατέρους κυριεύσαντας
φίλους εἶναι καὶ συμμάχους ἀλήλοις εἰς τὸν
ἅπαντα χρόνον.
</p>
</div3>
<div3 type="section" n="3">
<p> βασιλεῦσαι δὲ τότε τῶν Σακῶν
γυναῖκα τὰ κατὰ πόλεμον ἐζηλωκυῖαν καὶ τόλμῃ τε
καὶ πράξει πολὺ διαφέρουσαν τῶν ἐν Σάκαις γυναικῶν,
ὄνομα Ζαρίναν. καθόλου μὲν οὖν τὸ ἔθνος
τοῦτο γυναῖκας ἀλκίμους ἔχειν καὶ κοινωνούσας τοῖς
ἀνδράσι τῶν ἐν τοῖς πολέμοις κινδύνων, ταύτην δὲ
λέγεται τῷ τε κάλλει γενέσθαι πασῶν ἐκπρεπεστάτην
καὶ ταῖς ἐπιβολαῖς καὶ τοῖς κατὰ μέρος ἐγχειρήμασι
θαυμαστήν.
</p>
</div3>
<div3 type="section" n="4">
<p> τῶν μὲν γὰρ πλησιοχώρων βαρβάρων
τοὺς ἐπηρμένους τῷ θράσει καὶ καταδουλουμένους
τὸ ἔθνος τῶν Σακῶν καταπολεμῆσαι, τῆς δὲ χώρας
πολλὴν ἐξημερῶσαι, καὶ πόλεις οὐκ ὀλίγας κτίσαι,
καὶ τὸ σύνολον εὐδαιμονέστερον τὸν βίον τῶν ὁμοεθνῶν
ποιῆσαι.
</p>
</div3>
<div3 type="section" n="5">
<p> διὸ καὶ τοὺς ἐγχωρίους μετὰ τὴν
τελευτὴν αὐτῆς χάριν ἀποδιδόντας τῶν εὐεργεσιῶν
καὶ τῆς ἀρετῆς μνημονεύοντας τάφον οἰκοδομῆσαι
πολὺ τῶν ὄντων παρʼ αὐτοῖς ὑπερέχοντα· ὑποστησαμένους
<pb id="v.1.p.227"/>

γὰρ πυραμίδα τρίγωνον τριῶν μὲν σταδίων
ἑκάστην πλευρὰν αὐτῆς κατασκευάσαι τὸ μῆκος,
τὸ δʼ ὕψος σταδιαῖον, εἰς ὀξὺ συνηγμένης τῆς κορυφῆς·
ἐπιστῆσαι δὲ τῷ τάφῳ καὶ χρυσῆν εἰκόνα
 κολοττικήν, καὶ τιμὰς ἡρωικὰς ἀπονεῖμαι, καὶ τἄλλα
πάντα μεγαλοπρεπέστερα ποιεῖν τῶν τοῖς προγόνοις
αὐτῆς συγχωρηθέντων.
</p>
</div3>
<div3 type="section" n="6">
<p>Ἀστιβάρα δὲ τοῦ βασιλέως 
τῶν Μήδων ἐν Ἐκβατάνοις γήρᾳ τελευτήσαντος τὴν
ἀρχὴν Ἀσπάνδαν τὸν υἱὸν διαδέξασθαι, τὸν ὑπὸ
 τῶν Ἑλλήνων Ἀστυάγην καλούμενον. τούτου δʼ
ὑπὸ Κύρου τοῦ Πέρσου καταπολεμηθέντος μεταπεσεῖν
τὴν βασιλείαν εἰς Πέρσας, περὶ ὧν ἡμεῖς τὰ
κατὰ μέρος ἐν τοῖς ἰδίοις χρόνοις ἀκριβῶς ἀναγράψομεν.
</p>
</div3>
<div3 type="section" n="7">
<p>περὶ μὲν οὖν τῆς Ἀσσυρίων καὶ Μήδων βασιλείας 
καὶ τῆς τῶν συγγραφέων διαφωνίας ἱκανῶς
εἰρῆσθαι νομίζομεν· περὶ δὲ τῆς Ἰνδικῆς καὶ τῶν
ἐν αὐτῇ μυθολογουμένων ἐν μέρει διέξιμεν.
</p>
</div3>
</div2>
<div2 type="chapter" n="35">
<div3 type="section" n="1">
<p>ἡ τοίνυν Ἰνδικὴ τετράπλευρος οὖσα τῷ σχήματι,
 τὴν μὲν πρὸς ἀνατολὰς νεύουσαν πλευρὰν καὶ
τὴν πρὸς μεσημβρίαν ἡ μεγάλη περιέχει θάλαττα,
τὴν δὲ πρὸς τὰς ἄρκτους τὸ Ἠμωδὸν ὄρος διείργει
τῆς Σκυθίας, ἣν κατοικοῦσι τῶν Σκυθῶν οἱ προσαγορευόμενοι
Σάκαι· τὴν δὲ τετάρτην <del>τὴν</del> πρὸς
 δύσιν ἐστραμμένην διείληφεν ὁ Ἰνδὸς προσαγορευόμενος
ποταμός, μέγιστος ὢν τῶν πάντων μετὰ τὸν
<pb id="v.1.p.228"/>
</p>
</div3>
<div3 type="section" n="2">
<p> Νεῖλον. τὸ δὲ μέγεθος τῆς ὅλης Ἰνδικῆς φασιν
ὑπάρχειν ἀπὸ μὲν ἀνατολῶν πρὸς δύσιν δισμυρίων
ὀκτακισχιλίων σταδίων, ἀπὸ δὲ τῶν ἄρκτων πρὸς
μεσημβρίαν τρισμυρίων δισχιλίων. τηλικαύτη δʼ
οὖσα τὸ μέγεθος δοκεῖ τοῦ κόσμου μάλιστα περιέχειν
τὸν τῶν θερινῶν τροπῶν κύκλον, καὶ πολλαχῇ
μὲν ἐπʼ ἄκρας τῆς Ἰνδικῆς ἰδεῖν ἔστιν ἀσκίους
ὄντας τοὺς γνώμονας, νυκτὸς δὲ τὰς ἄρκτους ἀθεωρήτους·
ἐν δὲ τοῖς ἐσχάτοις οὐδʼ αὐτὸν τὸν ἀρκτοῦρον
φαίνεσθαι· καθʼ ὃν δὴ τόπον φασὶ καὶ τὰς
σκιὰς κεκλίσθαι πρὸς μεσημβρίαν.
</p>
</div3>
<div3 type="section" n="3">
<p> ἡ δʼ οὖν Ἰνδικὴ
πολλὰ μὲν ὄρη καὶ μεγάλα ἔχει δένδρεσι παντοδαποῖς
καρπίμοις πλήθοντα, πολλὰ δὲ πεδία καὶ
μεγάλα καρποφόρα, τῷ μὲν κάλλει διάφορα, ποταμῶν
δὲ πλήθεσι διαρρεόμενα. τὰ πολλὰ δὲ τῆς χώρας
ἀρδεύεται, καὶ διὰ τοῦτο διττοὺς ἔχει τοὺς κατʼ
ἔτος καρπούς· ζῴων τε παντοδαπῶν γέμει διαφόρων
τοῖς μεγέθεσι καὶ ταῖς ἀλκαῖς, τῶν μὲν χερσαίων,
</p>
</div3>
<div3 type="section" n="4">
<p> τῶν δὲ καὶ πτηνῶν. καὶ πλείστους δὲ καὶ μεγίστους
ἐλέφαντας ἐκτρέφει, χορηγοῦσα τὰς τροφὰς ἀφθόνους,
δι᾽ ἃς ταῖς ῥώμαις τὰ θηρία ταῦτα πολὺ
προέχει τῶν κατὰ τὴν Λιβύην γεννωμένων· διὸ καὶ
πολλῶν θηρευομένων ὐπὸ τῶν Ἰνδῶν καὶ πρὸς τοὺς
πολεμικοὺς ἀγῶνας κατασκευαζομένων μεγάλας συμβαίνει ῥοπὰς γίνεσθαι πρὸς τὴν νίκην.</p>
</div3>
</div2>
<div2 type="chapter" n="36">
<div3 type="section" n="1">
<p> ὁμοίως δὲ
καὶ τοὺς ἀνθρώπους ἡ πολυκαρπία τρέφουσα τοῖς
τε ἀναστήμασι τῶν σωμάτων καὶ τοῖς ὄγκοις ὑπερφέροντας
<pb id="v.1.p.229"/>

κατασκευάζει· εἶναι δʼ αὐτοὺς συμβαίνει
καὶ πρὸς τὰς τέχνας ἐπιστήμονας, ὡς ἂν ἀέρα μὲν
ἕλκοντας καθαρόν, ὕδωρ δὲ λεπτομερέστατον πίνοντας.
</p>
</div3>
<div3 type="section" n="2">
<p>ἡ δὲ γῆ πάμφορος οὖσα τοῖς ἡμέροις καρποῖς 
 ἔχει καὶ φλέβας καταγείους πολλῶν καὶ παντοδαπῶν
μετάλλων· γίνεται γὰρ ἐν αὐτῇ πολὺς μὲν
ἄργυρος καὶ χρυσός, οὐκ ὀλίγος δὲ χαλκὸς καὶ
σίδηρος, ἔτι δὲ καττίτερος καὶ τἄλλα τὰ πρὸς κόσμον
τε καὶ χρείαν καὶ πολεμικὴν παρασκευὴν ἀνήκοντα.
</p>
</div3>
<div3 type="section" n="3">
<p>χωρὶς δὲ τῶν δημητριακῶν καρπῶν φύεται κατὰ 
τὴν Ἰνδικὴν πολλὴ μὲν κέγχρος, ἀρδευομένη τῇ
τῶν ποταμίων ναμάτων δαψιλείᾳ, πολὺ δʼ ὄσπριον
καὶ διάφορον, ἔτι δʼ ὄρυζα καὶ ὁ προσαγορευόμενος
βόσπορος, καὶ μετὰ ταῦτʼ ἄλλα πολλὰ τῶν πρὸς
 διατροφὴν χρησίμων· καὶ τούτων τὰ πολλὰ ὑπάρχει
αὐτοφυῆ. οὐκ ὀλίγους δὲ καὶ ἄλλους ἐδωδίμους
καρποὺς φέρει δυναμένους τρέφειν ζῷα, περὶ ὧν
μακρὸν ἂν εἴη γράφειν.
</p>
</div3>
<div3 type="section" n="4">
<p>διὸ καί φασι μηδέποτε 
τὴν Ἰνδικὴν ἐπισχεῖν λιμὸν ἢ καθόλου σπάνιν τῶν
 πρὸς τροφὴν ἥμερον ἀνηκόντων. διττῶν γὰρ ὄμβρων
ἐν αὐτῇ γινομένων καθʼ ἕκαστον ἔτος, τοῦ
μὲν χειμερινοῦ, καθὰ παρὰ τοῖς ἄλλοις, ὁ σπόρος
τῶν πυρίνων γίνεται καρπῶν, τοῦ δʼ ἑτέρου κατὰ
τὴν θερινὴν τροπὴν <del>καθʼ ἣν</del> σπείρεσθαι συμβαίνει
 τὴν ὄρυζαν καὶ τὸν βόσπορον, ἔτι δὲ σήσαμον καὶ
κέγχρον· κατὰ δὲ τὸ πλεῖστον ἀμφοτέροις τοῖς καρποῖς
<pb id="v.1.p.230"/>
οἱ κατὰ τὴν Ἰνδικὴν ἐπιτυγχάνουσι, πάντων
δέ, τελεσφορουμένων θατέρου τῶν καρπῶν, οὐκ
ἀποτυγχάνουσιν.
</p>
</div3>
<div3 type="section" n="5">
<p> οἵ τε αὐτοματίζοντες καρποὶ καὶ
αἱ κατὰ τοὺς ἑλώδεις τόπους φυόμεναι ῥίζαι διάφοροι
ταῖς γλυκύτησιν οὖσαι πολλὴν παρέχονται
τοῖς ἀνθρώποις δαψίλειαν· πάντα γὰρ σχεδὸν τὰ
κατὰ τὴν χώραν πεδία γλυκεῖαν ἔχει τὴν ἀπὸ τῶν
ποταμῶν ἰκμάδα καὶ τὴν ἀπὸ τῶν ὄμβρων τῶν ἐν
τῷ θέρει <del>γινομένων</del> κατʼ ἐνιαυτὸν κυκλικῇ τινι
περιόδῳ παραδόξως εἰωθότων γίνεσθαι δαψίλειαν,
χλιαρῶν πιπτόντων ὑδάτων ἐκ τοῦ περιέχοντος
ἀέρος, καὶ τὰς ἐν τοῖς ἕλεσι ῥίζας ἕψοντος τοῦ
καύματος, καὶ μάλιστα τῶν μεγάλων καλάμων.
</p>
</div3>
<div3 type="section" n="6">
<p> συμβάλλονται
δὲ παρὰ τοῖς Ἰνδοῖς καὶ τὰ νόμιμα πρὸς
τὸ μηδέποτε ἔνδειαν τροφῆς παρʼ αὐτοῖς εἶναι·
παρὰ μὲν γὰρ τοῖς ἄλλοις ἀνθρώποις οἱ πολέμιοι
καταφθείροντες τὴν χώραν ἀγεώργητον κατασκευάζουσι,
παρὰ δὲ τούτοις τῶν γεωργῶν ἱερῶν καὶ
ἀσύλων ἐωμένων, οἱ πλησίον τῶν παρατάξεων γεωργοῦντες
ἀνεπαίσθητοι τῶν κινδύνων εἰσίν.
</p>
</div3>
<div3 type="section" n="7">
<p> ἀμφότεροι
γὰρ οἱ πολεμοῦντες ἀλλήλους μὲν ἀποκτείνουσιν
ἐν ταῖς μάχαις, τοὺς δὲ περὶ τὴν γεωργίαν
ὄντας ἐῶσιν ἀβλαβεῖς, ὡς κοινοὺς ὄντας ἁπάντων
εὐεργέτας, τάς τε χώρας τῶν ἀντιπολεμούντων οὔτʼ
ἐμπυρίζουσιν οὔτε δενδροτομοῦσιν.
</p>
</div3>
</div2>
<div2 type="chapter" n="37">
<div3 type="section" n="1">
<p> ἔχει δὲ καὶ ποταμοὺς ἡ χώρα τῶν Ἰνδῶν πολλοὺς
<pb id="v.1.p.231"/>

καὶ μεγάλους πλωτούς, οἳ τὰς πηγὰς ἔχοντες
ἐν τοῖς ὄρεσι τοῖς πρὸς τὰς ἄρκτους κεκλιμένοις
φέρονται διὰ τῆς πεδιάδος, ὧν οὐκ ὀλίγοι συμμίσγοντες
ἀλλήλοις ἐμβάλλουσιν εἰς ποταμὸν τὸν ὀνομαζόμενον
 Γάγγην.
</p>
</div3>
<div3 type="section" n="2">
<p>οὗτος δὲ τὸ πλάτος γινόμενος 
σταδίων τριάκοντα φέρεται μὲν ἀπὸ τῆς ἄρκτου πρὸς
μεσημβρίαν, ἐξερεύγεται δʼ εἰς τὸν ὠκεανόν, ἀπολαμβάνων
εἰς τὸ πρὸς ἕω μέρος τὸ ἔθνος τὸ τῶν
Γανδαριδῶν, πλείστους ἔχον καὶ μεγίστους ἐλέφαντας.
</p>
</div3>
<div3 type="section" n="3">
<p>διὸ καὶ τῆς χώρας ταύτης οὐδεὶς πώποτε 
βασιλεὺς ἔπηλυς ἐκράτησε, πάντων τῶν ἀλλοεθνῶν
φοβουμένων τό τε πλῆθος καὶ τὴν ἀλκὴν τῶν θηρίων.
καὶ γὰρ Ἀλέξανδρος ὁ Μακεδὼν ἁπάσης τῆς
Ἀσίας κρατήσας μόνους τοὺς Γανδαρίδας οὐκ ἐπολέμησε·
 καταντήσας γὰρ ἐπὶ τὸν Γάγγην ποταμὸν
μετὰ πάσης τῆς δυνάμεως, καὶ τοὺς ἄλλους Ἰνδοὺς
καταπολεμήσας, ὡς ἐπύθετο τοὺς Γανδαρίδας ἔχειν
τετρακισχιλίους ἐλέφαντας πολεμικῶς κεκοσμημένους,
ἀπέγνω τὴν ἐπʼ αὐτοὺς στρατείαν.
</p>
</div3>
<div3 type="section" n="4">
<p>ὁ δὲ παραπλήσιος 
 τῷ Γάγγῃ ποταμός, προσαγορευόμενος δὲ
Ἰνδός, ἄρχεται μὲν ὁμοίως ἀπὸ τῶν ἄρκτων, ἐμβάλλων
δὲ εἰς τὸν ὠκεανὸν ἀφορίζει τὴν Ἰνδικήν·
πολλὴν δὲ διεξιὼν πεδιάδα χώραν δέχεται ποταμοὺς
οὐκ ὀλίγους πλωτούς, ἐπιφανεστάτους δʼ Ὕπανιν
 καὶ Ὑδάσπην καὶ Ἀκεσῖνον.
</p>
</div3>
<div3 type="section" n="5">
<p>χωρὶς δὲ τούτων ἄλλο 
πλῆθος ποταμῶν παντοδαπῶν διαρρεῖ καὶ ποιεῖ
<pb id="v.1.p.232"/>
κατάφυτον πολλοῖς κηπεύμασι καὶ καρποῖς παντοδαποῖς
τὴν χώραν. τοῦ δὲ κατὰ τοὺς ποταμοὺς
πλήθους καὶ τῆς τῶν ὑδάτων ὑπερβολῆς αἰτίαν
φέρουσιν οἱ παρʼ αὐτοῖς φιλόσοφοι καὶ φυσικοὶ τοιαύτην·
</p>
</div3>
<div3 type="section" n="6">
<p> τῆς Ἰνδικῆς φασι τὰς περικειμένας χώρας,
τήν τε Σκυθῶν καὶ Βακτριανῶν, ἔτι δὲ καὶ τῶν
Ἀριανῶν, ὑψηλοτέρας εἶναι τῆς Ἰνδικῆς, ὥστʼ εὐλόγως
εἰς τὴν ὑποκειμένην χώραν πανταχόθεν συρρεούσας
τὰς λιβάδας ἐκ τοῦ κατʼ ὀλίγον ποιεῖν τοὺς
τόπους καθύγρους καὶ γεννᾶν ποταμῶν πλῆθος.
</p>
</div3>
<div3 type="section" n="7">
<p> ἴδιον δέ τι συμβαίνει περί τινα τῶν κατὰ τὴν Ἰνδικὴν
ποταμῶν τὸν ὀνομαζόμενον Σίλλαν, ῥέοντα
δʼ ἔκ τινος ὁμωνύμου κρήνης· ἐπὶ γὰρ τούτου
μόνου τῶν ἁπάντων ποταμῶν οὐδὲν τῶν ἐμβαλλομένων
εἰς αὐτὸν ἐπιπλεῖ, πάντα δʼ εἰς τὸν βυθὸν
καταδύεται παραδόξως.
</p>
</div3>
</div2>
<div2 type="chapter" n="38">
<div3 type="section" n="1">
<p> τὴν δʼ ὅλην Ἰνδικὴν οὖσαν ὑπερμεγέθη λέγεται
κατοικεῖν ἔθνη πολλὰ καὶ παντοδαπά, καὶ τούτων
μηδὲν ἔχειν τὴν ἐξ ἀρχῆς γένεσιν ἔπηλυν, ἀλλὰ
πάντα δοκεῖν ὑπάρχειν αὐτόχθονα, πρὸς δὲ τούτοις
μήτε ξενικὴν ἀποικίαν προσδέχεσθαι πώποτε μήτʼ
εἰς ἀλλοεθνεῖς ἀπεσταλκέναι.
</p>
</div3>
<div3 type="section" n="2">
<p> μυθολογοῦσι δὲ τοὺς
ἀρχαιοτάτους ἀνθρώπους τροφαῖς μὲν κεχρῆσθαι τοῖς
αὐτομάτως φυομένοις ἐκ τῆς γῆς καρποῖς, ἐσθῆσι
δὲ ταῖς δοραῖς τῶν ἐγχωρίων ζῴων, καθάπερ καὶ
παρʼ Ἕλλησιν. ὁμοίως δὲ καὶ τῶν τεχνῶν τὰς
εὑρέσεις καὶ τῶν ἄλλων τῶν πρὸς βίον χρησίμων
<pb id="v.1.p.233"/>

ἐκ τοῦ κατʼ ὀλίγον γενέσθαι, τῆς χρείας αὐτῆς
ὑφηγουμένης εὐφυεῖ ζῴῳ καὶ συνεργοὺς ἔχοντι
πρὸς ἅπαντα χεῖρας καὶ λόγον καὶ ψυχῆς ἀγχίνοιαν.
</p>
</div3>
<div3 type="section" n="3">
<p>μυθολογοῦσι δὲ παρὰ τοῖς Ἰνδοῖς οἱ λογιώτατοι, 
 περὶ οὗ καθῆκον ἂν εἴη συντόμως διελθεῖν. φασὶ
γὰρ ἐν τοῖς ἀρχαιοτάτοις χρόνοις, παρʼ αὐτοῖς ἔτι
τῶν ἀνθρώπων κωμηδὸν οἰκούντων, παραγενέσθαι
τὸν Διόνυσον ἐκ τῶν πρὸς ἑσπέραν τόπων ἔχοντα
δύναμιν ἀξιόλογον· ἐπελθεῖν δὲ τὴν Ἰνδικὴν ἅπασαν,
 μηδεμιᾶς οὔσης ἀξιολόγου πόλεως <del>τῆς</del> δυναμένης
ἀντιτάξασθαι.
</p>
</div3>
<div3 type="section" n="4">
<p>ἐπιγενομένων δὲ καυμάτων μεγάλων, 
καὶ τῶν τοῦ Διονύσου στρατιωτῶν λοιμικῇ
νόσῳ διαφθειρομένων, συνέσει διαφέροντα τὸν ἡγεμόνα
τοῦτον ἀπαγαγεῖν τὸ στρατόπεδον ἐκ τῶν πεδινῶν
 τόπων εἰς τὴν ὀρεινήν· ἐν ταύτῃ δὲ πνεόντων
ψυχρῶν ἀνέμων καὶ τῶν ναματιαίων ὑδάτων καθαρῶν
ῥεόντων πρὸς αὐταῖς ταῖς πηγαῖς, ἀπαλλαγῆναι
τῆς νόσου τὸ στρατόπεδον. ὀνομάζεσθαι δὲ
τῆς ὀρεινῆς τὸν τόπον τοῦτον Μηρόν, καθʼ ὃν ὁ
 Διόνυσος ἐξέτρεψε τὰς δυνάμεις ἐκ τῆς νόσου· ἀφʼ
οὗ δὴ καὶ τοὺς Ἕλληνας περὶ τοῦ θεοῦ τούτου
παραδεδωκέναι τοῖς μεταγενεστέροις τεθράφθαι τὸν
Διόνυσον ἐν μηρῷ.
</p>
</div3>
<div3 type="section" n="5">
<p>μετὰ δὲ ταῦτα τῆς παραθέσεως 
τῶν καρπῶν ἐπιμεληθέντα μεταδιδόναι τοῖς Ἰνδοῖς,
 καὶ τὴν εὕρεσιν τοῦ οἴνου καὶ τῶν ἄλλων τῶν εἰς
τὸν βίον χρησίμων παραδοῦναι. πρὸς δὲ τούτοις
πόλεών τε ἀξιολόγων γενηθῆναι κτίστην, μεταγαγόντα
<pb id="v.1.p.234"/>
τὰς κώμας εἰς τοὺς εὐθέτους τόπους, τιμᾶν
τε καταδεῖξαι τὸ θεῖον καὶ νόμους εἰσηγήσασθαι
καὶ δικαστήρια, καθόλου δὲ πολλῶν καὶ καλῶν
ἔργων εἰσηγητὴν γενόμενον θεὸν νομισθῆναι καὶ
τυχεῖν ἀθανάτων τιμῶν.
</p>
</div3>
<div3 type="section" n="6">
<p> ἱστοροῦσι δʼ αὐτὸν καὶ
γυναικῶν πλῆθος μετὰ τοῦ στρατοπέδου περιάγεσθαι,
καὶ κατὰ τὰς ἐν τοῖς πολέμοις παρατάξεις
τυμπάνοις καὶ κυμβάλοις κεχρῆσθαι, μήπω σάλπιγγος
εὑρημένης. βασιλεύσαντα δὲ πάσης τῆς Ἰνδικῆς ἔτη
δύο πρὸς τοῖς πεντήκοντα γήρᾳ τελευτῆσαι. διαδεξαμένους
δὲ τοὺς υἱοὺς αὐτοῦ τὴν ἡγεμονίαν ἀεὶ
τοῖς ἀφʼ ἑαυτῶν ἀπολιπεῖν τὴν ἀρχήν· τὸ δὲ τελευταῖον
πολλαῖς γενεαῖς ὕστερον καταλυθείσης τῆς
ἡγεμονίας δημοκρατηθῆναι τὰς πόλεις.
</p>
</div3>
</div2>
<div2 type="chapter" n="39">
<div3 type="section" n="1">
<p> περὶ μὲν οὖν τοῦ Διονύσου καὶ τῶν ἀπογόνων
αὐτοῦ τοιαῦτα μυθολογοῦσιν οἱ τὴν ὀρεινὴν τῆς
Ἰνδικῆς κατοικοῦντες. τόν τε Ἡρακλέα φασὶ παρ
αὑτοῖς γεγενῆσθαι, καὶ παραπλησίως τοῖς Ἕλλησι
τό τε ῥόπαλον καὶ τὴν λεοντῆν αὐτῷ προσάπτουσι.
</p>
</div3>
<div3 type="section" n="2">
<p> τῇ δὲ τοῦ σώματος ῥώμῃ καὶ ἀλκῇ πολλῷ τῶν
ἄλλων ἀνθρώπων διενεγκεῖν, καὶ καθαρὰν ποιῆσαι
τῶν θηρίων γῆν τε καὶ θάλατταν. γήμαντα δὲ
πλείους γυναῖκας υἱοὺς μὲν πολλούς, θυγατέρα δὲ
μίαν γεννῆσαι, καὶ τούτων ἐνηλίκων γενομένων
πᾶσαν τὴν Ἰνδικὴν διελόμενον εἰς ἴσας τοῖς τέκνοις
μερίδας, ἅπαντας τοὺς υἱοὺς ἀποδεῖξαι βασιλέας,
μίαν δὲ θυγατέρα θρέψαντα καὶ ταύτην βασίλισσαν
ἀποδεῖξαι.
</p>
</div3>
<div3 type="section" n="3">
<p> κτίστην τε πόλεων οὐκ ὀλίγων γενέσθαι,
<pb id="v.1.p.235"/>

καὶ τούτων τὴν ἐπιφανεστάτην καὶ μεγίστην προσαγορεῦσαι
Παλίβοθρα. κατασκευάσαι δʼ ἐν αὐτῇ
καὶ βασίλεια πολυτελῆ καὶ πλῆθος οἰκητόρων καθιδρῦσαι·
τήν τε πόλιν ὀχυρῶσαι τάφροις ἀξιολόγοις
 ποταμίοις ὕδασι πληρουμέναις.
</p>
</div3>
<div3 type="section" n="4">
<p>καὶ τὸν μὲν Ἡρακλέα 
τὴν ἐξ ἀνθρώπων μετάστασιν ποιησάμενον
ἀθανάτου τυχεῖν τιμῆς, τοὺς δʼ ἀπογόνους αὐτοῦ
βασιλεύσαντας ἐπὶ πολλὰς γενεὰς καὶ πράξεις ἀξιολόγους
μεταχειρισαμένους μήτε στρατείαν ὑπερόριον
 ποιήσασθαι μήτε ἀποικίαν εἰς ἀλλοεθνεῖς ἀποστεῖλαι.
ὕστερον δὲ πολλοῖς ἔτεσι τὰς πλείστας μὲν τῶν
πόλεων δημοκρατηθῆναι, τινῶν δʼ ἐθνῶν τὰς βασιλείας
διαμεῖναι μέχρι τῆς Ἀλεξάνδρου διαβάσεως·
</p>
</div3>
<div3 type="section" n="5">
<p>νομίμων δʼ ὄντων παρὰ τοῖς Ἰνδοῖς ἐνίων ἐξηλλαγμένων 
 θαυμασιώτατον ἄν τις ἡγήσαιτο τὸ καταδειχθὲν
ὑπὸ τῶν ἀρχαίων παρʼ αὐτοῖς φιλοσόφων·
νενομοθέτηται γὰρ παρʼ αὐτοῖς δοῦλον μὲν μηδένα
εἶναι τὸ παράπαν, ἐλευθέρους δʼ ὑπάρχοντας τὴν
ἰσότητα τιμᾶν ἐν πᾶσι. τοὺς γὰρ μαθόντας μήθʼ
 ὑπερέχειν μήθʼ ὑποπίπτειν ἄλλοις κράτιστον ἕξειν
βίον πρὸς ἁπάσας τὰς περιστάσεις· εὔηθες γὰρ εἶναι
νόμους μὲν ἐπʼ ἴσης τιθέναι πᾶσι, τὰς δʼ οὐσίας ἀνωμάλους κατασκευάζειν.</p>
</div3>
</div2>
<div2 type="chapter" n="40">
<div3 type="section" n="1">
<p> τὸ δὲ πᾶν πλῆθος τῶν
Ἰνδῶν εἰς ἑπτὰ μέρη διῄρηται, ὧν ἐστι τὸ μὲν πρῶτον
 σύστημα φιλοσόφων, πλήθει μὲν τῶν ἄλλων
μερῶν λειπόμενον, τῇ δʼ ἐπιφανείᾳ πάντων πρωτεῦον.
<pb id="v.1.p.236"/>
ἀλειτούργητοι γὰρ ὄντες οἱ φιλόσοφοι πάσης
ὑπουργίας οὔθʼ ἑτέρων κυριεύουσιν οὔθʼ ὑφʼ ἑτέρων
δεσπόζονται.
</p>
</div3>
<div3 type="section" n="2">
<p> παραλαμβάνονται δʼ ὑπὸ μὲν τῶν ἰδιωτῶν
εἴς τε τὰς ἐν τῷ βίῳ θυσίας καὶ εἰς τὰς τῶν
τετελευτηκότων ἐπιμελείας, ὡς θεοῖς γεγονότες προσφιλέστατοι
καὶ περὶ τῶν ἐν ᾅδου μάλιστʼ ἐμπείρως
ἔχοντες, ταύτης τε τῆς ὑπουργίας δῶρά τε καὶ τιμὰς
λαμβάνουσιν ἀξιολόγους· τῷ δὲ κοινῷ τῶν Ἰνδῶν
μεγάλας παρέχονται χρείας παραλαμβανόμενοι μὲν
κατὰ τὸ νέον ἔτος ἐπὶ τὴν μεγάλην σύνοδον, προλέγοντες
δὲ τοῖς πλήθεσι περὶ αὐχμῶν καὶ ἐπομβρίας,
ἔτι δʼ ἀνέμων εὐπνοίας καὶ νόσων καὶ τῶν
ἄλλων τῶν δυναμένων τοὺς ἀκούοντας ὠφελῆσαι.
</p>
</div3>
<div3 type="section" n="3">
<p> τὰ μέλλοντα γὰρ προακούσαντες οἵ τε πολλοὶ καὶ ὁ
βασιλεὺς ἐκπληροῦσιν ἀεὶ τὸ μέλλον ἐκλείπειν καὶ
προκατασκευάζουσιν ἀεί τι τῶν χρησίμων. ὁ δʼ ἀποτυχὼν
τῶν φιλοσόφων ἐν ταῖς προρρήσεσιν ἄλλην
μὲν οὐδεμίαν ἀναδέχεται τιμωρίαν ἢ βλασφημίαν,
</p>
</div3>
<div3 type="section" n="4">
<p> ἄφωνος δὲ διατελεῖ τὸν λοιπὸν βίον. δεύτερον δʼ
ἐστὶ μέρος τὸ τῶν γεωργῶν, οἳ τῷ πλήθει τῶν ἄλλων
πολὺ προέχειν δοκοῦσιν. οὗτοι δὲ πολέμων
καὶ τῆς ἄλλης λειτουργίας ἀφειμένοι περὶ τὰς γεωργίας
ἀσχολοῦνται· καὶ οὐδεὶς ἂν πολέμιος περιτυχὼν
γεωργῷ κατὰ τὴν χώραν ἀδικήσειεν ἄν, ἀλλʼ ὡς
κοινοὺς εὐεργέτας ἡγούμενοι πάσης ἀδικίας ἀπέχονται.
</p>
</div3>
<div3 type="section" n="5">
<p> διόπερ ἀδιάφθορος ἡ χώρα διαμένουσα καὶ
καρποῖς βρίθουσα πολλὴν ἀπόλαυσιν παρέχεται τῶν
ἐπιτηδείων τοῖς ἀνθρώποις. βιοῦσι δʼ ἐπὶ τῆς χώρας
<pb id="v.1.p.237"/>

μετὰ τέκνων καὶ γυναικῶν οἱ γεωργοί, καὶ τῆς εἰς
τὴν πόλιν καταβάσεως παντελῶς ἀφεστήκασι. τῆς δὲ
χώρας μισθοὺς τελοῦσι τῷ βασιλεῖ διὰ τὸ πᾶσαν
τὴν Ἰνδικὴν βασιλικὴν εἶναι, ἰδιώτῃ δὲ μηδενὶ γῆν
 ἐξεῖναι κεκτῆσθαι· χωρὶς δὲ τῆς μισθώσεως τετάρτην
εἰς τὸ βασιλικὸν τελοῦσι.
</p>
</div3>
<div3 type="section" n="6">
<p>τρίτον δʼ ἐστὶ φῦλον 
τὸ τῶν βουκόλων καὶ ποιμένων καὶ καθόλου πάντων
τῶν νομέων, οἳ πόλιν μὲν ἢ κώμην οὐκ οἰκοῦσι,
σκηνίτῃ δὲ βίῳ χρῶνται, οἱ δʼ αὐτοὶ καὶ κυνηγοῦντες
 καθαρὰν ποιοῦσι τὴν χώραν ὀρνέων τε καὶ
θηρίων. εἰς ταῦτα δʼ ἀσκοῦντες καὶ φιλοτεχνοῦντες
ἐξημεροῦσι τὴν Ἰνδικήν, πλήθουσαν πολλῶν καὶ
παντοδαπῶν θηρίων τε καὶ ὀρνέων τῶν κατεσθιόντων τὰ σπέρματα τῶν γεωργῶν.</p>
</div3>
</div2>
<div2 type="chapter" n="41">
<div3 type="section" n="1">
<p> τέταρτον δʼ ἐστὶ
 μέρος τὸ τῶν τεχνιτῶν· καὶ τούτων οἱ μέν εἰσιν
ὁπλοποιοί, οἱ δὲ τοῖς γεωργοῖς ἤ τισιν ἄλλοις τὰ
χρήσιμα πρὸς ὑπηρεσίαν κατασκευάζουσιν. οὗτοι δʼ
οὐ μόνον ἀτελεῖς εἰσιν, ἀλλὰ καὶ σιτομετρίαν ἐκ τοῦ
βασιλικοῦ λαμβάνουσι.
</p>
</div3>
<div3 type="section" n="2">
<p>πέμπτον δὲ τὸ στρατιωτικόν, 
 εἰς τοὺς πολέμους εὐθετοῦν, τῷ μὲν πλήθει δεύτερον,
ἀνέσει δὲ καὶ παιδιᾷ πλείστῃ χρώμενον ἐν ταῖς εἰρήναις.
τρέφεται δʼ ἐκ τοῦ βασιλικοῦ πᾶν τὸ πλῆθος
τῶν στρατιωτῶν καὶ τῶν πολεμιστῶν ἵππων τε καὶ
ἐλεφάντων.
</p>
</div3>
<div3 type="section" n="3">
<p>ἕκτον δʼ ἐστὶ τὸ τῶν ἐφόρων· οὗτοι δὲ 
 πολυπραγμονοῦντες πάντα καὶ ἐφορῶντες τὰ κατὰ
τὴν Ἰνδικὴν ἀπαγγέλλουσι τοῖς βασιλεῦσιν, ἐὰν δʼ ἡ
πόλις αὐτῶν ἀβασίλευτος ᾖ, τοῖς ἄρχουσιν.
</p>
</div3>
<div3 type="section" n="4">
<p>ἕβδομον 
<pb id="v.1.p.238"/>
δʼ ἐστὶ μέρος τὸ βουλεῦον μὲν καὶ συνεδρεῦον τοῖς
ὑπὲρ τῶν κοινῶν βουλευομένοις, πλήθει μὲν ἐλάχιστον,
εὐγενείᾳ δὲ καὶ φρονήσει μάλιστα θαυμαζόμενον·
ἐκ τούτων γὰρ οἵ τε σύμβουλοι τοῖς βασιλεῦσίν
εἰσιν οἵ τε διοικηταὶ τῶν κοινῶν καὶ οἱ
δικασταὶ τῶν ἀμφισβητουμένων, καὶ καθόλου τοὺς
ἡγεμόνας καὶ τοὺς ἄρχοντας ἐκ τούτων ἔχουσι.
</p>
</div3>
<div3 type="section" n="5">
<p> τὰ
μὲν οὖν μέρη τῆς διῃρημένης πολιτείας παρʼ Ἰνδοῖς
σχεδὸν ταῦτʼ ἔστιν· οὐκ ἔξεστι δὲ γαμεῖν ἐξ ἄλλου
γένους ἢ προαιρέσεις ἢ τέχνας μεταχειρίζεσθαι, οἷον
στρατιώτην ὄντα γεωργεῖν ἢ τεχνίτην ὄντα φιλοσοφεῖν.
</p>
</div3>
</div2>
<div2 type="chapter" n="42">
<div3 type="section" n="1">
<p> ἔχει δʼ ἡ τῶν Ἰνδῶν χώρα πλείστους καὶ μεγίστους
ἐλέφαντας, ἀλκῇ τε καὶ μεγέθει πολὺ διαφέροντας.
ὀχεύεται δὲ τοῦτο τὸ ζῷον οὐχ ὥσπερ
τινές φασιν, ἐξηλλαγμένως, ἀλλʼ ὁμοίως ἵπποις καὶ
τοῖς ἄλλοις τετράποσι ζῴοις· κυοῦσι δὲ τοὺς μὲν
ἐλαχίστους μῆνας ἑκκαίδεκα, τοὺς δὲ πλείστους
ὀκτωκαίδεκα.
</p>
</div3>
<div3 type="section" n="2">
<p> τίκτουσι δὲ καθάπερ ἵπποι κατὰ τὸ
πλεῖστον ἕν, καὶ τρέφουσι τὸ γεννηθὲν αἱ μητέρες
ἐπʼ ἔτη ἕξ. ζῶσι δʼ οἱ πλεῖστοι καθάπερ ὁ μακροβιώτατος
ἄνθρωπος, οἱ δὲ μάλιστα γηράσαντες ἔτη διακόσια.
</p>
</div3>
<div3 type="section" n="3">
<p> εἰσὶ δὲ παρʼ Ἰνδοῖς καὶ ἐπὶ τοὺς ξένους ἄρχοντες
τεταγμένοι καὶ φροντίζοντες ὅπως μηδεὶς ξένος
ἀδικῆται· τοῖς δʼ ἀρρωστοῦσι τῶν ξένων ἰατροὺς
εἰσάγουσι καὶ τὴν ἄλλην ἐπιμέλειαν ποιοῦνται, καὶ
τελευτήσαντας θάπτουσιν, ἔτι δὲ τὰ καταλειφθέντα
<pb id="v.1.p.239"/>

χρήματα τοῖς προσήκουσιν ἀποδιδόασιν.
</p>
</div3>
<div3 type="section" n="4">
<p>οἵ τε δικασταὶ 
τὰς κρίσεις παρʼ αὐτοῖς ἀκριβῶς διαγινώσκουσι,
καὶ πικρῶς τοῖς ἁμαρτάνουσι προσφέρονται.
περὶ μὲν οὖν τῆς Ἰνδικῆς καὶ τῶν κατʼ αὐτὴν ἀρχαιολογουμένων
 ἀρκεσθησόμεθα τοῖς ῥηθεῖσιν.
</p>
</div3>
</div2>
<div2 type="chapter" n="43">
<div3 type="section" n="1">
<p> περὶ δὲ τῶν Σκυθῶν τῶν οἰκούντων τὴν ὅμορον
χώραν ἐν μέρει διέξιμεν. οὗτοι γὰρ τὸ μὲν ἐξ
ἀρχῆς ὀλίγην ἐνέμοντο χώραν, ὕστερον δὲ κατʼ ὀλίγον
αὐξηθέντες διὰ τὰς ἀλκὰς καὶ τὴν ἀνδρείαν
 πολλὴν μὲν κατεκτήσαντο χώραν, τὸ δʼ ἔθνος εἰς
μεγάλην ἡγεμονίαν καὶ δόξαν προήγαγον.
</p>
</div3>
<div3 type="section" n="2">
<p>τὸ μὲν 
οὖν πρῶτον παρὰ τὸν Ἀράξην ποταμὸν ὀλίγοι κατῴκουν
παντελῶς καὶ διὰ τὴν ἀδοξίαν καταφρονούμενοι·
ἕνα δὲ τῶν ἀρχαίων ἔχοντες βασιλέα φιλοπόλεμον
 καὶ διαφέροντα στρατηγίᾳ προσεκτήσαντο
χώραν, τῆς μὲν ὀρεινῆς ἕως πρὸς τὸν Καύκασον,
τῆς δὲ πεδινῆς τὰ παρὰ τὸν ὠκεανὸν καὶ τὴν Μαιῶτιν
λίμνην καὶ τὴν ἄλλην χώραν ἕως Τανάιδος
ποταμοῦ.
</p>
</div3>
<div3 type="section" n="3">
<p>ὕστερον δὲ μυθολογοῦσι Σκύθαι παρʼ 
 αὑτοῖς γενέσθαι γηγενῆ παρθένον· ταύτην δʼ ἔχειν
τὰ μὲν ἄνω μέρη τοῦ σώματος μέχρι τῆς ζώνης γυναικεῖα,
τὰ δὲ κατώτερα ἐχίδνης. ταύτῃ δὲ Δία
μιγέντα γεννῆσαι παῖδα Σκύθην ὄνομα. τοῦτον δὲ
γενόμενον ἐπιφανέστατον τῶν πρὸ αὐτοῦ τοὺς λαοὺς
 ἀφʼ ἑαυτοῦ Σκύθας προσαγορεῦσαι. τῶν δὲ
ἀπογόνων τούτου τοῦ βασιλέως ἀδελφοὺς δύο γενέσθαι
διαφόρους ἀρετῇ, καὶ τὸν μὲν Πάλον, τὸν
<pb id="v.1.p.240"/>
</p>
</div3>
<div3 type="section" n="4">
<p> δὲ Νάπην ὠνομάσθαι. τούτων δʼ ἐπιφανεῖς πράξεις
κατεργασαμένων καὶ διελομένων τὴν βασιλείαν,
ἀφʼ ἑκατέρου τοὺς λαοὺς τοὺς μὲν Πάλους, τοὺς
δὲ Νάπας προσαγορευθῆναι. μετὰ δέ τινας χρόνους
τοὺς ἀπογόνους τούτων τῶν βασιλέων ἀνδρείᾳ καὶ
στρατηγίᾳ διενεγκόντας πολλὴν μὲν πέραν τοῦ Τανάιδος
ποταμοῦ χώραν καταστρέψασθαι μέχρι τῆς
Θρᾴκης, ἐπὶ δὲ θάτερα μέρη στρατεύσαντας διατεῖναι
τῇ δυνάμει μέχρι τοῦ κατʼ Αἴγυπτον Νείλου.
</p>
</div3>
<div3 type="section" n="5">
<p> πολλὰ δὲ καὶ μεγάλα τῶν ἀνὰ μέσον τούτων ἐθνῶν
καταδουλωσαμένους προβιβάσαι τὴν ἡγεμονίαν τῶν
Σκυθῶν τῇ μὲν ἐπὶ τὸν πρὸς ἀνατολὰς ὠκεανόν,
τῇ δʼ ἐπὶ τὴν Κασπίαν θάλατταν καὶ Μαιῶτιν λίμνην·
ηὐξήθη γὰρ ἐπὶ πολὺ τοῦτο τὸ ἔθνος καὶ
βασιλεῖς ἔσχεν ἀξιολόγους, ἀφʼ ὧν τοὺς μὲν Σάκας
προσαγορευθῆναι, τοὺς δὲ Μασσαγέτας, τινὰς δʼ
Ἀριμασπούς, καὶ τούτοις ὁμοίως ἄλλους πλείονας.
</p>
</div3>
<div3 type="section" n="6">
<p> ὑπὸ δὲ τούτων τῶν βασιλέων πολλὰ μὲν καὶ τῶν
ἄλλων τῶν καταπολεμηθέντων ἐθνῶν μετῳκίσθαι,
δύο δὲ μεγίστας ἀποικίας γενέσθαι, τὴν μὲν ἐκ τῶν
Ἀσσυρίων μετασταθεῖσαν εἰς τὴν μεταξὺ χώραν τῆς
τε Παφλαγονίας καὶ τοῦ Πόντου, τὴν δʼ ἐκ τῆς
Μηδίας παρὰ τὸν Τάναϊν καθιδρυθεῖσαν, ἧς τοὺς
λαοὺς Σαυρομάτας ὀνομασθῆναι.
</p>
</div3>
<div3 type="section" n="7">
<p> τούτους δʼ ὕστερον
πολλοῖς ἔτεσιν αὐξηθέντας πορθῆσαι πολλὴν
τῆς Σκυθίας, καὶ τοὺς καταπολεμηθέντας ἄρδην
<pb id="v.1.p.241"/>

ἀναιροῦντας ἔρημον ποιῆσαι τὸ πλεῖστον μέρος τῆς χώρας.</p>
</div3>
</div2>
<div2 type="chapter" n="44">
<div3 type="section" n="1">
<p>μετὰ δὲ ταῦτα ἀναρχίας γενομένης κατὰ
τὴν Σκυθίαν, ἐβασίλευσαν γυναῖκες ἀλκῇ διαφέρουσαι.
ἐν τούτοις γὰρ τοῖς ἔθνεσιν αἱ γυναῖκες ἀλκῇ διαφέρουσαι.
 γυμνάζονται πρὸς πόλεμον παραπλησίως τοῖς ἀνδράσι
καὶ ταῖς ἀνδρείαις οὐδὲν λείπονται τῶν ἀνδρῶν. διὸ
καὶ γυναικῶν ἐπιφανῶν πολλαὶ καὶ μεγάλαι πράξεις
ἐπετελέσθησαν οὐ μόνον κατὰ τὴν Σκυθίαν,
ἀλλὰ καὶ κατὰ τὴν ὅμορον ταύτης χώραν.
</p>
</div3>
<div3 type="section" n="2">
<p>Κύρου μὲν 
 γὰρ τοῦ Περσῶν βασιλέως πλεῖστον ἰσχύσαντος τῶν
καθʼ αὑτὸν καὶ στρατεύσαντος ἀξιολόγοις δυνάμεσιν
εἰς τὴν Σκυθίαν, ἡ βασίλισσα τῶν Σκυθῶν τό τε
στρατόπεδον τῶν Περσῶν κατέκοψε καὶ τὸν Κῦρον
αἰχμάλωτον γενόμενον ἀνεσταύρωσε· τό τε συσταθὲν
 ἔθνος τῶν Ἀμαζόνων τοσοῦτον ἀνδρείᾳ διήνεγκεν
ὥστε μὴ μόνον πολλὴν χώραν ὅμορον καταδραμεῖν,
ἀλλὰ καὶ πολλὴν τῆς Εὐρώπης καὶ τῆς Ἀσίας καταστρέψασθαι.
</p>
</div3>
<div3 type="section" n="3">
<p>ἡμεῖς δʼ ἐπειδὴ περὶ τῶν Ἀμαζονίδων ἐμνήσθημεν, 
 οὐκ ἀνοίκειον εἶναι νομίζομεν διελθεῖν περὶ
αὐτῶν, εἰ καὶ διὰ τὴν παραδοξολογίαν μύθοις ὅμοια φανήσεται τὰ ῥηθέντα.</p>
</div3>
</div2>
<div2 type="chapter" n="45">
<div3 type="section" n="1">
<p>παρὰ τὸν Θερμώδοντα τοίνυν
ποταμὸν ἔθνους κρατοῦντος γυναικοκρατουμένου,
καὶ τῶν γυναικῶν ὁμοίως τοῖς ἀνδράσι τὰς
 πολεμικὰς χρείας μεταχειριζομένων, φασὶ μίαν ἐξ
αὐτῶν βασιλικὴν ἐξουσίαν ἔχουσαν ἀλκῇ καὶ ῥώμῃ
διενεγκεῖν· συστησαμένην δὲ γυναικῶν στρατόπεδον
<pb id="v.1.p.242"/>
γυμνάσαι τε τοῦτο καί τινας τῶν ὁμόρων καταπολεμῆσαι.
</p>
</div3>
<div3 type="section" n="2">
<p> αὐξομένης δὲ τῆς περὶ αὐτὴν ἀρετῆς τε
καὶ δόξης συνεχῶς ἐπὶ τὰ πλησιόχωρα τῶν ἐθνῶν
στρατεύειν, καὶ τῆς τύχης εὐροούσης φρονήματος
ἐμπίμπλασθαι, καὶ θυγατέρα μὲν Ἄρεος αὑτὴν
προσαγορεῦσαι, τοῖς δʼ ἀνδράσι προσνεῖμαι τὰς
ταλασιουργίας καὶ τὰς τῶν γυναικῶν κατʼ οἴκους
ἐργασίας. νόμους τε καταδεῖξαι, διʼ ὧν τὰς μὲν γυναῖκας
ἐπὶ τοὺς πολεμικοὺς ἀγῶνας προάγειν, τοῖς
δʼ ἀνδράσι ταπείνωσιν καὶ δουλείαν περιάπτειν.
</p>
</div3>
<div3 type="section" n="3">
<p> τῶν δὲ γεννωμένων τοὺς μὲν ἄρρενας ἐπήρουν τά
τε σκέλη καὶ τοὺς βραχίονας, ἀχρήστους κατασκευάζοντες
πρὸς τὰς πολεμικὰς χρείας, τῶν δὲ θηλυτερῶν
τὸν δεξιὸν μαστὸν ἐπέκαον, ἵνα μὴ κατὰ τὰς
ἀκμὰς τῶν σωμάτων ἐπαιρόμενος ἐνοχλῇ· ἀφʼ ἧς
αἰτίας συμβῆναι τὸ ἔθνος τῶν Ἀμαζόνων ταύτης
τυχεῖν τῆς προσηγορίας.
</p>
</div3>
<div3 type="section" n="4">
<p> καθόλου δὲ διαφέρουσαν
αὐτὴν συνέσει καὶ στρατηγίᾳ πόλιν μὲν κτίσαι μεγάλην
παρὰ τὰς ἐκβολὰς τοῦ Θερμώδοντος ποταμοῦ,
τοὔνομα Θεμίσκυραν, καὶ βασίλεια κατασκευάσαι
περιβόητα, κατὰ δὲ τὰς στρατείας ἐπιμελομένην
πολὺ τῆς εὐταξίας τὸ μὲν πρῶτον καταπολεμῆσαι
πάντας τοὺς ὁμόρους μέχρι τοῦ Τανάιδος
ποταμοῦ.
</p>
</div3>
<div3 type="section" n="5">
<p> καὶ ταύτην μέν φασι ταύτας τὰς πράξεις
ἐπιτελεσαμένην καὶ κατά τινα μάχην λαμπρῶς ἀγωνισαμένην ἡρωικῶς τελευτῆσαι τὸν βίον.</p>
</div3>
</div2>
<div2 type="chapter" n="46">
<div3 type="section" n="1">
<p> διαδεξαμένην
δὲ τὴν ταύτης θυγατέρα τὴν βασιλείαν ζηλῶσαι
<pb id="v.1.p.243"/>

μὲν τὴν ἀρετὴν τῆς μητρός, ὑπερβαλέσθαι
δὲ ταῖς κατὰ μέρος πράξεσι. τὰς μὲν γὰρ παρθένους
ἀπὸ τῆς πρώτης ἡλικίας ἔν τε ταῖς θήραις
γυμνάζειν καὶ καθʼ ἡμέραν ἀσκεῖν τὰ πρὸς πόλεμον
 ἀνήκοντα, καταδεῖξαι δὲ καὶ θυσίας μεγαλοπρεπεῖς
Ἄρει τε καὶ Ἀρτέμιδι τῇ προσαγορευομένῃ
Ταυροπόλῳ·
</p>
</div3>
<div3 type="section" n="2">
<p>στρατεύσασαν δʼ εἰς τὴν πέραν τοῦ 
Τανάιδος ποταμοῦ χώραν καταπολεμῆσαι πάντα τὰ
ἔθνη τὰ συνεχῆ μέχρι τῆς Θρᾴκης· ἀνακάμψασαν
 δὲ μετὰ πολλῶν λαφύρων εἰς τὴν οἰκείαν ναοὺς
μεγαλοπρεπεῖς κατασκευάσαι τῶν προειρημένων
θεῶν, καὶ τῶν ὑποτεταγμένων ἐπιεικῶς ἄρχουσαν
ἀποδοχῆς τυγχάνειν τῆς μεγίστης. στρατεῦσαι δὲ καὶ
ἐπὶ θάτερα μέρη, καὶ πολλὴν τῆς Ἀσίας κατακτήσασθαι,
 καὶ διατεῖναι τῇ δυνάμει μέχρι τῆς Συρίας.
</p>
</div3>
<div3 type="section" n="3">
<p>μετὰ δὲ τὴν ταύτης τελευτὴν ἀεὶ τὰς προσηκούσας τῷ 
γένει διαδεχομένας τὴν βασιλείαν ἄρξαι μὲν ἐπιφανῶς,
αὐξῆσαι δὲ τὸ ἔθνος τῶν Ἀμαζονίδων δυνάμει
τε καὶ δόξῃ. μετὰ δὲ ταῦτα πολλαῖς γενεαῖς ὕστερον,
 διαβεβοημένης κατὰ πᾶσαν τὴν οἰκουμένην τῆς
περὶ αὐτὰς ἀρετῆς, Ἡρακλέα φασὶ τὸν ἐξ Ἀλκμήνης
καὶ Διὸς ἆθλον λαβεῖν παρʼ Εὐρυσθέως τὸν
Ἱππολύτης τῆς Ἀμαζόνος ζωστῆρα.
</p>
</div3>
<div3 type="section" n="4">
<p>διόπερ στρατεῦσαι 
μὲν αὐτόν, παρατάξει δὲ μεγάλῃ νικήσαντα
 τό τε στρατόπεδον τῶν Ἀμαζόνων κατακόψαι καὶ
τὴν Ἱππολύτην μετὰ τοῦ ζωστῆρος ζωγρήσαντα τὸ
ἔθνος τοῦτο τελέως συντρῖψαι. διόπερ τοὺς περιοικοῦντας
βαρβάρους τῆς μὲν ἀσθενείας αὐτῶν καταφρονήσαντας,
<pb id="v.1.p.244"/>
τῶν δὲ καθʼ ἑαυτοὺς μνησικακήσαντας,
πολεμῆσαι συνεχῶς τὸ ἔθνος ἐπὶ τοσοῦτον ὥστε
μηδʼ ὄνομα τοῦ γένους τῶν Ἀμαζονίδων ἀπολιπεῖν.
</p>
</div3>
<div3 type="section" n="5">
<p> μετὰ γὰρ τὴν Ἡρακλέους στρατείαν ὀλίγοις ὕστερον
ἔτεσι κατὰ τὸν Τρωικὸν πόλεμόν φασι Πενθεσίλειαν
τὴν βασιλεύουσαν τῶν ὑπολελειμμένων Ἀμαζονίδων,
Ἄρεος μὲν οὖσαν θυγατέρα, φόνον δʼ ἐμφύλιον
ἐπιτελεσαμένην, φυγεῖν ἐκ τῆς πατρίδος διὰ τὸ
μύσος. συμμαχήσασαν δὲ τοῖς Τρωσὶ μετὰ τὴν
Ἕκτορος τελευτὴν πολλοὺς ἀνελεῖν τῶν Ἑλλήνων,
ἀριστεύσασαν δʼ αὐτὴν ἐν τῇ παρατάξει καταστρέψαι
τὸν βίον ἡρωικῶς ὑπʼ Ἀχιλλέως ἀναιρεθεῖσαν.
</p>
</div3>
<div3 type="section" n="6">
<p> τῶν
μὲν οὖν Ἀμαζονίδων ἐσχάτην ταύτην λέγουσιν
ἀνδρείᾳ διενεγκεῖν, καὶ τὸ λοιπὸν ἀεὶ τὸ ἔθνος
ταπεινούμενον ἀσθενῆσαι παντελῶς· διὸ καὶ κατὰ
τοὺς νεωτέρους καιρούς, ἐπειδάν τινες περὶ τῆς
αὐτῶν ἀνδρείας διεξίωσι, μύθους ἡγοῦνται πεπλασμένους
τὰς περὶ τῶν Ἀμαζονίδων ἀρχαιολογίας.
</p>
</div3>
</div2>
<div2 type="chapter" n="47">
<div3 type="section" n="1">
<p> ἡμεῖς δʼ ἐπεὶ τὰ πρὸς ἄρκτους κεκλιμένα μέρη
τῆς Ἀσίας ἠξιώσαμεν ἀναγραφῆς, οὐκ ἀνοίκειον εἶναι
νομίζομεν τὰ περὶ τῶν Ὑπερβορέων μυθολογούμενα
διελθεῖν. τῶν γὰρ τὰς παλαιὰς μυθολογίας
ἀναγεγραφότων Ἑκαταῖος καί τινες ἕτεροί φασιν
ἐν τοῖς ἀντιπέρας τῆς Κελτικῆς τόποις κατὰ τὸν
ὠκεανὸν εἶναι νῆσον οὐκ ἐλάττω τῆς Σικελίας.
ταύτην ὑπάρχειν μὲν κατὰ τὰς ἄρκτους, κατοικεῖσθαι
δὲ ὑπὸ τῶν ὀνομαζομένων Ὑπερβορέων ἀπὸ
τοῦ πορρωτέρω κεῖσθαι τῆς βορείου πνοῆς· οὖσαν
<pb id="v.1.p.245"/>

δʼ αὐτὴν εὔγειόν τε καὶ πάμφορον, ἔτι δʼ εὐκρασίᾳ
διαφέρουσαν, διττοὺς κατʼ ἔτος ἐκφέρειν καρπούς.
</p>
</div3>
<div3 type="section" n="2">
<p>μυθολογοῦσι δʼ ἐν αὐτῇ τὴν Λητὼ γεγονέναι· 
διὸ καὶ τὸν Ἀπόλλω μάλιστα τῶν ἄλλων θεῶν
 παρʼ αὐτοῖς τιμᾶσθαι· εἶναι δʼ αὐτοὺς ὥσπερ ἱερεῖς
τινας Ἀπόλλωνος διὰ τὸ τὸν θεὸν τοῦτον καθʼ
ἡμέραν ὑπʼ αὐτῶν ὑμνεῖσθαι μετʼ ᾠδῆς συνεχῶς
καὶ τιμᾶσθαι διαφερόντως. ὑπάρχειν δὲ καὶ κατὰ
τὴν νῆσον τέμενός τε Ἀπόλλωνος μεγαλοπρεπὲς καὶ
 ναὸν ἀξιόλογον ἀναθήμασι πολλοῖς κεκοσμημένον,
σφαιροειδῆ τῷ σχήματι.
</p>
</div3>
<div3 type="section" n="3">
<p>καὶ πόλιν μὲν ὑπάρχειν 
ἱερὰν τοῦ θεοῦ τούτου, τῶν δὲ κατοικούντων αὐτὴν
τοὺς πλείστους εἶναι κιθαριστάς, καὶ συνεχῶς
ἐν τῷ ναῷ κιθαρίζοντας ὕμνους λέγειν τῷ θεῷ μετʼ
 ᾠδῆς, ἀποσεμνύνοντας αὐτοῦ τὰς πράξεις.
</p>
</div3>
<div3 type="section" n="4">
<p>ἔχειν 
δὲ τοὺς Ὑπερβορέους ἰδίαν τινὰ διάλεκτον, καὶ πρὸς
τοὺς Ἕλληνας οἰκειότατα διακεῖσθαι, καὶ μάλιστα
πρὸς τοὺς Ἀθηναίους καὶ Δηλίους, ἐκ παλαιῶν χρόνων
παρειληφότας τὴν εὔνοιαν ταύτην. καὶ τῶν
 Ἑλλήνων τινὰς μυθολογοῦσι παραβαλεῖν εἰς Ὑπερβορέους,
 καὶ ἀναθήματα πολυτελῆ καταλιπεῖν γράμμασιν
Ἑλληνικοῖς ἐπιγεγραμμένα.
</p>
</div3>
<div3 type="section" n="5">
<p>ὡσαύτως δὲ καὶ 
ἐκ τῶν Ὑπερβορέων Ἄβαριν εἰς τὴν Ἑλλάδα καταντήσαντα
τὸ παλαιὸν ἀνασῶσαι τὴν πρὸς Δηλίους
 εὔνοιάν τε καὶ συγγένειαν. φασὶ δὲ καὶ τὴν σελήνην
ἐκ ταύτης τῆς νήσου φαίνεσθαι παντελῶς
ὀλίγον ἀπέχουσαν τῆς γῆς καί τινας ἐξοχὰς γεώδεις
ἔχουσαν ἐν αὐτῇ φανεράς.
</p>
</div3>
<div3 type="section" n="6">
<p>λέγεται δὲ καὶ τὸν θεὸν 
<pb id="v.1.p.246"/>
δι᾽ ἐτῶν ἐννεακαίδεκα καταντᾶν εἰς τὴν νῆσον, ἐν
οἷς αἱ τῶν ἄστρων ἀποκαταστάσεις ἐπὶ τέλος ἄγονται·
καὶ διὰ τοῦτο τὸν ἐννεακαιδεκαετῆ χρόνον ὑπὸ
τῶν Ἑλλήνων Μέτωνος ἐνιαυτὸν ὀνομάζεσθαι.
</p>
</div3>
<div3 type="section" n="7">
<p> κατὰ
δὲ τὴν ἐπιφάνειαν ταύτην τὸν θεὸν κιθαρίζειν τε
καὶ χορεύειν συνεχῶς τὰς νύκτας ἀπὸ ἰσημερίας
ἐαρινῆς ἕως πλειάδος ἀνατολῆς ἐπὶ τοῖς ἰδίοις εὐημερήμασι
τερπόμενον. βασιλεύειν δὲ τῆς πόλεως
ταύτης καὶ τοῦ τεμένους ἐπάρχειν τοὺς ὀνομαζομένους
Βορεάδας, ἀπογόνους ὄντας Βορέου, καὶ κατὰ
γένος ἀεὶ διαδέχεσθαι τὰς ἀρχάς.
</p>
</div3>
</div2>
<div2 type="chapter" n="48">
<div3 type="section" n="1">
<p> τούτων δʼ ἡμῖν διευκρινημένων μεταβιβάσομεν
τὸν λόγον ἐπὶ τὰ ἕτερα μέρη τῆς Ἀσίας τὰ μὴ τετευχότα
τῆς ἀναγραφῆς, καὶ μάλιστα τὰ κατὰ τὴν
Ἀραβίαν. αὕτη γὰρ κεῖται μὲν μεταξὺ Συρίας καὶ
τῆς Αἰγύπτου, πολλοῖς δὲ καὶ παντοδαποῖς ἔθνεσι
διείληπται. τὰ μὲν οὖν πρὸς τὴν ἕω μέρη κατοικοῦσιν
Ἄραβες οὓς ὀνομάζουσι Ναβαταίους, νεμόμενοι
χώραν τὴν μὲν ἔρημον, τὴν δὲ ἄνυδρον, ὀλίγην δὲ
καρποφόρον.
</p>
</div3>
<div3 type="section" n="2">
<p> ἔχουσι δὲ βίον λῃστρικόν, καὶ πολλὴν
τῆς ὁμόρου χώρας κατατρέχοντες λῃστεύουσιν, ὄντες
δύσμαχοι κατὰ τοὺς πολέμους. κατὰ γὰρ τὴν
ἄνυδρον χώραν λεγομένην κατεσκευακότες εὔκαιρα
φρέατα, καὶ ταῦτα πεποιηκότες τοῖς ἀλλοεθνέσιν
ἄγνωστα, συμφεύγουσιν εἰς τὴν χώραν ταύτην ἀκινδύνως.
</p>
</div3>
<div3 type="section" n="3">
<p> αὐτοὶ μὲν γὰρ εἰδότες τὰ κατακεκρυμμένα
τῶν ὑδάτων, καὶ ταῦτʼ ἀνοίγοντες, χρῶνται δαψιλέσι
<pb id="v.1.p.247"/>

ποτοῖς· οἱ δὲ τούτους ἐπιδιώκοντες ἀλλοεθνεῖς
σπανίζοντες τῆς ὑδρείας διὰ τὴν ἄγνοιαν τῶν φρεάτῶν,
οἱ μὲν ἀπόλλυνται διὰ τὴν σπάνιν τῶν ὑδάτων,
οἱ δὲ πολλὰ κακοπαθήσαντες μόγις εἰς τὴν
 οἰκείαν σώζονται.
</p>
</div3>
<div3 type="section" n="4">
<p>διόπερ οἱ ταύτην τὴν χώραν 
 κατοικοῦντες Ἄραβες, ὄντες δυσκαταπολέμητοι, διατελοῦσιν
ἀδούλωτοι, πρὸς δὲ τούτοις ἔπηλυν μὲν
ἡγεμόνα τὸ παράπαν οὐ προσδέχονται, διατελοῦσι
δὲ τὴν ἐλευθερίαν διαφυλάττοντες ἀσάλευτον.
</p>
</div3>
<div3 type="section" n="5">
<p>διόπερ 
 οὔτʼ Ἀσσύριοι τὸ παλαιὸν οὔθʼ οἱ Μήδων καὶ
Περσῶν, ἔτι δὲ Μακεδόνων βασιλεῖς ἠδυνήθησαν
αὐτοὺς καταδουλώσασθαι, πολλὰς μὲν καὶ μεγάλας
δυνάμεις ἐπʼ αὐτοὺς ἀγαγόντες, οὐδέποτε δὲ τὰς
ἐπιβολὰς συντελέσαντες.
</p>
</div3>
<div3 type="section" n="6">
<p>ἔστι δʼ ἐν τῇ χώρᾳ τῶν 
 Ναβαταίων καὶ πέτρα καθʼ ὑπερβολὴν ὀχυρά, μίαν
ἀνάβασιν ἔχουσα, διʼ ἧς κατʼ ὀλίγους ἀναβαίνοντες
ἀποτίθενται τὰς ἀποσκευάς· λίμνη τε μεγάλη
φέρουσα πολλὴν ἄσφαλτον, ἐξ ἧς λαμβάνουσιν οὐκ
ὀλίγας προσόδους.
</p>
</div3>
<div3 type="section" n="7">
<p>αὕτη δʼ ἔχει τὸ μὲν μῆκος σταδίων 
 ὡς πεντακοσίων, τὸ δὲ πλάτος ὡς ἑξήκοντα,
τὸ δʼ ὕδωρ δυσῶδες καὶ διάπικρον, ὥστε μὴ δύνασθαι
μήτʼ ἰχθῦν τρέφειν μήτʼ ἄλλο τῶν καθʼ
ὕδατος εἰωθότων ζῴων εἶναι. ἐμβαλλόντων δʼ εἰς
αὐτὴν ποταμῶν μεγάλων τῇ γλυκύτητι διαφόρων,
 τούτων μὲν περιγίνεται κατὰ τὴν δυσωδίαν, ἐξ αὑτῆς
δὲ μέσης κατʼ ἐνιαυτὸν ἐκφυσᾷ ἀσφάλτου μέγεθος
ποτὲ μὲν μεῖζον ἢ τρίπλεθρον, ἔστι δʼ ὅτε
<pb id="v.1.p.248"/>
δυοῖν πλέθρων· ἐφʼ ᾧ δὴ συνήθως οἱ περιοικοῦντες
βάρβαροι τὸ μὲν μεῖζον καλοῦσι ταῦρον, τὸ δʼ
ἔλαττον μόσχον ἐπονομάζουσιν.
</p>
</div3>
<div3 type="section" n="8">
<p> ἐπιπλεούσης δὲ τῆς
ἀσφάλτου πελαγίας ὁ τύπος φαίνεται τοῖς <del>μὲν</del> ἐξ
ἀποστήματος θεωροῦσιν οἱονεὶ νῆσος. τὴν δʼ ἔκπτωσιν
τῆς ἀσφάλτου συμβαίνει φανερὰν γίνεσθαι τοῖς
ἀνθρώποις πρὸ ἡμερῶν εἴκοσι <del>δύο</del>· κύκλῳ γὰρ τῆς
λίμνης ἐπὶ πολλοὺς σταδίους ὀσμὴ προσπίπτει μετὰ
πνεύματος, καὶ πᾶς ὁ περὶ τὸν τόπον ἄργυρός τε
καὶ χρυσὸς καὶ χαλκὸς ἀποβάλλει τὴν ἰδιότητα τοῦ
χρώματος. ἀλλʼ αὕτη μὲν ἀποκαθίσταται πάλιν,
ἐπειδὰν ἀναφυσηθῆναι συμβῇ πᾶσαν τὴν ἄσφαλτον·
ὁ δὲ πλησίον τόπος ἔμπυρος ὢν καὶ δυσώδης
ποιεῖ τὰ σώματα τῶν ἀνθρώπων ἐπίνοσα καὶ παντελῶς
ὀλιγοχρόνια.
</p>
</div3>
<div3 type="section" n="9">
<p> ἀγαθὴ δʼ ἐστὶ φοινικόφυτος
ὅσην αὐτῆς συμβαίνει ποταμοῖς διειλῆφθαι χρησίμοις
ἢ πηγαῖς δυναμέναις ἀρδεύειν. γίνεται δὲ περὶ
τοὺς τόπους <del>τούτους</del> ἐν αὐλῶνί τινι καὶ τὸ καλούμενον
βάλσαμον, ἐξ οὗ πρόσοδον ἁδρὰν λαμβάνουσιν,
οὐδαμοῦ μὲν τῆς ἄλλης οἰκουμένης εὑρισκομένου
τοῦ φυτοῦ τούτου, τῆς δʼ ἐξ αὐτοῦ χρείας
εἰς φάρμακα τοῖς ἰατροῖς καθʼ ὑπερβολὴν εὐθετούσης.
</p>
</div3>
</div2>
<div2 type="chapter" n="49">
<div3 type="section" n="1">
<p> ἡ δʼ ἐχομένη τῆς ἀνύδρου καὶ ἐρήμου χώρας
Ἀραβία τοσοῦτο διαφέρει ταύτης ὥστε διὰ τὸ πλῆθος
τῶν ἐν αὐτῇ φυομένων καρπῶν τε καὶ τῶν ἄλλων
<pb id="v.1.p.249"/>

ἀγαθῶν εὐδαίμονα Ἀραβίαν προσαγορευθῆναι.
</p>
</div3>
<div3 type="section" n="2">
<p>κάλαμον μὲν γὰρ καὶ σχοῖνον καὶ τὴν ἄλλην ὕλην 
τὴν ἀρωματίζουσαν πολλὴν φέρει καὶ καθόλου παντοδαπὰς
φύλλων εὐωδίας, καὶ τῶν ἀποσταζόντων δακρύων
 ὀσμαῖς ποικίλαις διείληπται· τήν τε γὰρ
σμύρναν καὶ τὸν προσφιλέστατον τοῖς θεοῖς εἴς τε
τὴν οἰκουμένην ἅπασαν διαπόμπιμον λιβανωτὸν αἱ
ταύτης ἐσχατιαὶ φέρουσι.
</p>
</div3>
<div3 type="section" n="3">
<p>τοῦ δὲ κόστου καὶ κασίας, 
ἔτι δὲ κιναμώμου καὶ τῶν ἄλλων τῶν τοιούτων
 χόρτοι καὶ θάμνοι βαθεῖαι τοσαῦται πεφύκασιν ὥστε
τὰ παρὰ τοῖς ἄλλοις σπανίως ἐπὶ βωμοὺς θεῶν τιθέμενα
παρʼ ἐκείνοις καὶ κλιβάνων ὑπάρχειν ἐκκαύματα,
καὶ τὰ παρὰ τοῖς ἄλλοις μικρῷ δείγματι ὑπάρχοντα
παρʼ ἐκείνοις στιβάδας οἰκετικὰς ἐπὶ τῶν
 οἰκιῶν παρέχεσθαι. τό τε καλούμενον κινάμωμον
διάφορον χρείαν παρεχόμενον καὶ ῥητίνη καὶ τερέβινθος
ἄπλατος εὐώδης φύεται περὶ τοὺς τόπους.
</p>
</div3>
<div3 type="section" n="4">
<p>ἐν δὲ τοῖς ὄρεσιν οὐ μόνον ἐλάτη καὶ πεύκη φύεται 
δαψιλής, ἀλλὰ καὶ κέδρος καὶ ἄρκευθος ἄπλατος
 καὶ τὸ καλούμενον βόρατον. πολλαὶ δὲ καὶ ἄλλαι
φύσεις εὐώδεις καρποφοροῦσαι τὰς ἀπορροίας καὶ
προσπνεύσεις ἔχουσι τοῖς ἐγγίσασι προσηνεστάτας.
καὶ γὰρ αὐτὸ τὸ τῆς γῆς ἔχει τι φυσικὸν ἔνατμον
καὶ θυμιάμασιν ἡδέσιν ἐοικός.
</p>
</div3>
<div3 type="section" n="5">
<p>διὸ καὶ κατά τινας 
 τόπους τῆς Ἀραβίας ὀρυττομένης τῆς γῆς εὑρίσκονται
φλέβες εὐώδεις, ὧν μεταλλευομένων ἐξαίσιοι τὸ μέγεθος
λατομίαι γίνονται· ἐκ δὲ τούτων τὰς οἰκίας
συλλέγοντες κατασκευάζουσιν, αἷς ὅταν ἐκ τοῦ περιέχοντος
<pb id="v.1.p.250"/>
προσπέσωσι ψεκάδες, τὸ διατηκόμενον ὑπὸ
τῆς ἰκμάδος δυρρεῖ εἰς τὰς ἁρμογὰς τῶν λίθων, καὶ πηγνύμενον συμφυεῖς ἀπεργάζεται τοίχους.</p>
</div3>
</div2>
<div2 type="chapter" n="50">
<div3 type="section" n="1">
<p> μεταλλεύεται
δὲ κατὰ τὴν Ἀραβίαν καὶ ὁ προσαγορευόμενος
ἄπυρος χρυσός, οὐχ ὥσπερ παρὰ τοῖς ἄλλοις
ἐκ ψηγμάτων καθεψόμενος, ἀλλʼ εὐθὺς ὀρυττόμενος
εὑρίσκεται τὸ μέγεθος καρύοις κασταναϊκοῖς παραπλήσιος,
τὴν δὲ χρόαν οὕτω φλογώδης ὥστε τοὺς
ἐντιμοτάτους λίθους ὑπὸ τῶν τεχνιτῶν ἐνδεθέντας
ποιεῖν τὰ κάλλιστα τῶν κοσμημάτων.
</p>
</div3>
<div3 type="section" n="2">
<p> θρεμμάτων
τε παντοδαπῶν τοσοῦτο κατʼ αὐτὴν ὑπάρχει πλῆθος
ὥστε ἔθνη πολλὰ νομάδα βίον ᾑρημένα δύνασθαι
καλῶς διατρέφεσθαι, σίτου μὲν μὴ προσδεόμενα,
τῇ δʼ ἀπὸ τούτων δαψιλείᾳ χορηγούμενα. θηρίων
τε πλῆθος ἀλκίμων ἡ προσορίζουσα τῇ Συρίᾳ τρέφει·
καὶ γὰρ λέοντας καὶ παρδάλεις ἐν αὐτῇ πολλῷ πλείονας
καὶ μείζους καὶ ταῖς ἀλκαῖς διαφόρους πεφυκέναι
ἤπερ ἐν τῇ Λιβύῃ συμβέβηκε· πρὸς δὲ τούτοις
οἱ καλούμενοι Βαβυλώνιοι τίγρεις.
</p>
</div3>
<div3 type="section" n="3">
<p> φέρει δὲ καὶ
ζῷα διφυῆ καὶ μεμιγμένα ταῖς ἰδέαις, ὧν αἱ μὲν
ὀνομαζόμεναι στρουθοκάμηλοι περιειλήφασι τοῖς τύποις
μίγματα χηνῶν καὶ καμήλων ἀκολούθως τῇ
προσηγορίᾳ. τὸ μὲν γὰρ μέγεθος ἔχουσι νεογενεῖ
καμήλῳ παραπλήσιον, τὰς δὲ κεφαλὰς πεφρικυίας
θριξὶ λεπταῖς, τοὺς δʼ ὀφθαλμοὺς μεγάλους καὶ κατὰ
τὴν χρόαν μέλανας, ἀπαραλλάκτους κατὰ τὸν τύπον
<pb id="v.1.p.251"/>

καὶ τὸ χρῶμα τοῖς τῶν καμήλων.
</p>
</div3>
<div3 type="section" n="4">
<p>μακροτράχηλον 
δʼ ὑπάρχον ῥύγχος ἔχει βραχὺ παντελῶς καὶ εἰς
ὀξὺ συνηγμένον. ἐπτέρωται δὲ ταρσοῖς μαλακοῖς
<del>καὶ</del> τετριχωμένοις, καὶ δυσὶ σκέλεσι στηριζόμενον
 καὶ ποσὶ διχήλοις χερσαῖον ἅμα φαίνεται καὶ πτηνόν.
</p>
</div3>
<div3 type="section" n="5">
<p>διὰ δὲ τὸ βάρος οὐ δυνάμενον ἐξᾶραι καὶ πέτεσθαι 
κατὰ τῆς γῆς ὠκέως ἀκροβατεῖ, καὶ διωκόμενον ὑπὸ
τῶν ἱππέων τοῖς ποσὶ τοὺς ὑποπίπτοντας λίθους
οὕτως εὐτόνως ἀποσφενδονᾷ πρὸς τοὺς διώκοντας
 ὥστε πολλάκις καρτεραῖς πληγαῖς αὐτοὺς περιπίπτειν.
</p>
</div3>
<div3 type="section" n="6">
<p>ἐπειδὰν δὲ περικατάληπτον ᾖ, τὴν κεφαλὴν εἴς τινα 
θάμνον ἢ τοιαύτην σκέπην ἀποκρύπτεται, οὐχ, ὡς
οἴονταί τινες, ἀφροσύνῃ καὶ νωθρότητι ψυχῆς διὰ
τὸ μὴ βλέπειν ἑτέρους μηδʼ αὐτὸ βλέπεσθαι διαλαμβάνον
 ὑφʼ ἑτέρων, ἀλλὰ διὰ τὸ τοῦ σώματος
ἔχειν τοῦτο τὸ μέρος ἀσθενέστατον σκέπην αὑτῷ
πρὸς σωτηρίαν περιποιεῖ·
</p>
</div3>
<div3 type="section" n="7">
<p>ἀγαθὴ γὰρ ἡ φύσις διδάσκαλος 
 ἅπασι τοῖς ζῴοις πρὸς διατήρησιν οὐ
μόνον ἑαυτῶν, ἀλλὰ καὶ τῶν γεννωμένων, διὰ τῆς
 συγγενοῦς φιλοζωίας τὰς διαδοχὰς εἰς ἀΐδιον ἄγουσα διαμονῆς κύκλον.</p>
</div3>
</div2>
<div2 type="chapter" n="51">
<div3 type="section" n="1">
<p>αἱ δὲ καλούμεναι καμηλοπαρδάλεις
τὴν <del>μὲν</del> μίξιν ἀμφοτέρων ἔχουσι τῶν ἐν τῇ
προσηγορίᾳ περιειλημμένων ζῴων. τῷ μὲν γὰρ
μεγέθει μικρότεραι τῶν καμήλων εἰσὶ καὶ βραχυτραχηλότεραι,
 τὴν δὲ κεφαλὴν καὶ τὴν τῶν ὀμμάτων
διάθεσιν παρδάλει παρεμφερεῖς διατετύπωνται· τὸ
<pb id="v.1.p.252"/>
δὲ κατὰ τὴν ῥάχιν κύρτωμα παρεμφερὲς ἔχουσαι
καμήλῳ, τῷ χρώματι καὶ τῇ τριχώσει παρδάλεσιν
ἐοίκασιν· ὁμοίως δὲ καὶ τὴν οὐρὰν μακρὰν ἔχουσαι
τὴν τοῦ θηρίου φύσιν ἀποτυποῦνται.
</p>
</div3>
<div3 type="section" n="2">
<p> γίνονται δὲ
καὶ τραγέλαφοι καὶ βούβαλοι καὶ ἄλλα πλείω γένη
δίμορφα ζῴων καὶ τὴν σύνθεσιν ἐκ τῶν πλεῖστον
τὴν φύσιν κεχωρισμένων ἔχοντα, περὶ ὧν τὰ κατὰ
μέρος μακρὸν ἂν εἴη γράφειν.
</p>
</div3>
<div3 type="section" n="3">
<p> δοκεῖ γὰρ ἡ συνεγγίζουσα
χώρα τῇ μεσημβρίᾳ τὴν ἀφʼ ἡλίου δύναμιν
ζωτικωτάτην οὖσαν πολλὴν ἐμπνεῖσθαι, καὶ διὰ
τοῦτο πολλῶν καὶ ποικίλων, ἔτι δὲ καλῶν ζῴων
φύσεις γεννᾶν.
</p>
</div3>
<div3 type="section" n="4">
<p> διὰ δὲ τὰς αὐτὰς αἰτίας κατὰ μὲν
τὴν Αἴγυπτον τούς τε κροκοδείλους φύεσθαι καὶ
τοὺς ποταμίους ἵππους, κατὰ δὲ τὴν Αἰθιοπίαν καὶ
τὴν τῆς Λιβύης ἔρημον ἐλεφάντων τε πλῆθος καὶ
παντοδαπῶν ὄφεών τε καὶ τῶν ἄλλων θηρίων καὶ
δρακόντων ἐξηλλαγμένων τοῖς τε μεγέθεσι καὶ ταῖς
ἀλκαῖς, ὁμοίως δὲ καὶ τοὺς περὶ τὴν Ἰνδικὴν ἐλέφαντας,
ὑπερβάλλοντας τοῖς τε ὄγκοις καὶ πλήθεσιν,
ἔτι δὲ ταῖς ἀλκαῖς.
</p>
</div3>
</div2>
<div2 type="chapter" n="52">
<div3 type="section" n="1">
<p> οὐ μόνον δʼ ἐν ταύταις ταῖς χώραις ζῷα γεννᾶται
ταῖς ἰδέαις ἐξηλλαγμένα διὰ τὴν ἀφʼ ἡλίου
συνεργίαν καὶ δύναμιν, ἀλλὰ καὶ λίθων παντοίων
ἐκφύσεις διάφοροι ταῖς χρόαις καὶ ταῖς λαμπρότησι
διαφανεῖς.
</p>
</div3>
<div3 type="section" n="2">
<p> τοὺς γὰρ κρυστάλλους λίθους ἔχειν τὴν
σύστασιν ἐξ ὕδατος καθαροῦ παγέντος οὐχ ὑπὸ ψύχους,
ἀλλʼ ὑπὸ θείου πυρὸς δυνάμεως, δι᾽ ἣν ἀσήπτους
μὲν αὐτοὺς διαμένειν, βαφῆναι δὲ πολυμόρφως
<pb id="v.1.p.253"/>

ἀναθυμιάσει πνεύματος.
</p>
</div3>
<div3 type="section" n="3">
<p>σμαράγδους γὰρ καὶ τὰ 
καλούμενα βηρύλλια κατὰ τὰς ἐν τοῖς χαλκουργείοις
μεταλλείας γινόμενα διὰ τὴν ἀπὸ τῶν θείων βαφὴν
καὶ σύνδεσιν συγχρῴζεσθαι, τοὺς δὲ χρυσολίθους
 ὑπὸ καπνώδους ἀναθυμιάσεως ἡλίου θερμότητι φυομένους
 λέγουσι τυγχάνειν τούτου τοῦ χρώματος.
</p>
</div3>
<div3 type="section" n="4">
<p>διὸ καὶ τοὺς ὀνομαζομένους ψευδοχρύσους κατασκευάζεσθαι 
διὰ τοῦ θνητοῦ καὶ ὑπʼ ἀνθρώπων γεγονότος
πυρὸς βαπτομένων τῶν κρυστάλλων. τὰς
 δὲ τῶν ἀνθράκων φύσεις φωτὸς δύναμιν ἐμπιληθεῖσαν
τῇ πήξει φασὶν ἀποτελεῖν τῷ μᾶλλον καὶ
ἧττον τὰς ἐν αὐτοῖς διαφοράς.
</p>
</div3>
<div3 type="section" n="5">
<p>παραπλησίως δὲ 
καὶ τὰς τῶν ὀρνέων μορφὰς ἐπιχρῴζεσθαι, τὰς μὲν
ὁλοπορφύρους φαινομένας, τὰς δὲ κατὰ μέρος παντοίαις
 χρόαις διειλημμένας· τὰ μὲν γὰρ φλόγινα,
τὰ δὲ κροκώδη, τινὰ δὲ σμαραγδίζοντα, πολλὰ δὲ
χρυσοειδῆ φαίνεσθαι κατὰ τὰς πρὸς τὸ φῶς ἐγκλίσεις
αὐτῶν, καὶ καθόλου πολυειδεῖς καὶ δυσερμηνεύτους
ἀποτελεῖσθαι χρόας· ὅπερ καὶ ἐπὶ τῆς κατʼ
 οὐρανὸν ἴριδος ὁρᾶσθαι γινόμενον ὑπὸ τοῦ περὶ
τὸν ἥλιον φωτός.
</p>
</div3>
<div3 type="section" n="6">
<p>ἐκ δὲ τούτων τοὺς φυσιολόγους 
συλλογιζομένους ἀποφαίνεσθαι διότι καὶ τὴν ἄνωθεν
τῆς τῶν προειρημένων ἐκφύσεως ποικιλίαν ἔβαψεν
ὁ συγγενὴς θερμασία, συνεργήσαντος ἡλίου
 τοῦ ζωοποιοῦντος τὰς ἑκάστων μορφάς.
</p>
</div3>
<div3 type="section" n="7">
<p>καθόλου 
δὲ καὶ τῆς περὶ τὰ ἄνθη διαφορᾶς τῆς χρόας καὶ
<pb id="v.1.p.254"/>
τῆς τῆς γῆς ποικιλίας τοῦτον ὑπάρχειν αἴτιον καὶ
δημιουργόν· οὗ τὴν φυσικὴν ἐνέργειαν τὰς θνητὰς
τέχνας μιμησαμένας βάπτειν ἕκαστα καὶ ποικίλλειν,
</p>
</div3>
<div3 type="section" n="8">
<p> μαθητρίας γενομένας τῆς φύσεως. τὰ μὲν γὰρ χρώματα
τὸ φῶς ἀπεργάζεσθαι, τὰς δὲ ὀσμὰς τῶν καρπῶν
καὶ τὰς ἰδιότητας τῶν χυλῶν, ἔτι δὲ τὰ μεγέθη
τῶν ζῴων καὶ τὰς ἑκάστου διαθέσεις, πρὸς δὲ τούτοις
τὰς τῆς γῆς ἰδιότητας, γεννᾶν τὴν περὶ τὸν
ἥλιον θερμασίαν, εἰς πολυτραφῆ χώραν καὶ γόνιμον
ὕδωρ ἐνθάλπουσαν καὶ δημιουργὸν γινομένην
τῆς ἑκάστου φύσεως.
</p>
</div3>
<div3 type="section" n="9">
<p> διόπερ οὔτε ἡ Παρία λύγδος
οὔτʼ ἄλλη θαυμαζομένη πέτρα τοῖς Ἀραβίοις λίθοις
ἐξισωθῆναι δύναται, ὧν λαμπροτάτη μὲν ἡ λευκότης,
βαρύτατος δὲ ὁ σταθμός, ἡ δὲ λειότης ὑπερβολὴν
ἑτέροις οὐκ ἀπολείπουσα. αἰτία δὲ τῆς χώρας
τῆς κατὰ μέρος ἰδιότητος, καθάπερ προεῖπον, ἡ περὶ
τὸν ἥλιον δύναμις, θερμασίᾳ μὲν πήξασα, ξηρότητι δὲ πιλήσασα, φέγγει δὲ λαμπρύνασα.</p>
</div3>
</div2>
<div2 type="chapter" n="53">
<div3 type="section" n="1">
<p> διὸ καὶ τὸ
τῶν ὀρνέων γένος πλείστης θερμασίας κεκοινωνηκὸς
ἐγένετο διὰ μὲν τὴν κουφότητα πτηνόν, διὰ δὲ τὴν
ἀφʼ ἡλίου συνεργίαν ποικίλον, καὶ μάλιστα κατὰ
τὰς προκειμένας ἡλίῳ χώρας.
</p>
</div3>
<div3 type="section" n="2">
<p> ἡ μὲν γὰρ Βαβυλωνία
ταώνων ἐκτρέφει πλῆθος παντοίαις χρόαις ἐπηνθισμένων,
αἱ δὲ τῆς Συρίας ἐσχατιαὶ ψιττακοὺς καὶ
πορφυρίωνας καὶ μελεαγρίδας καὶ ἄλλας ζῴων ἰδίας
φύσεις τοῖς χρώμασι καὶ ποικίλας συγκρίσεις.
</p>
</div3>
<div3 type="section" n="3">
<p> ὁ δʼ
αὐτὸς λόγος καὶ κατὰ τὰς ἄλλας χώρας τῆς γῆς τὰς
κατὰ τὴν ὁμοίαν κρᾶσιν κειμένας, λέγω δʼ Ἰνδικὴν
<pb id="v.1.p.255"/>

καὶ τὴν Ἐρυθρὰν θάλατταν, ἔτι δὲ Αἰθιοπίαν καί
τινα μέρη τῆς Λιβύης.
</p>
</div3>
<div3 type="section" n="4">
<p>ἀλλὰ τῆς μὲν πρὸς ἀνατολὰς 
κεκλιμένης πιοτέρας οὔσης εὐγενέστερα καὶ μείζονα
φύεται ζῷα· τῆς δʼ ἄλλης ἀεὶ κατὰ τὸν τῆς ἀρετῆς
 λόγον ἕκαστα ταῖς διαθέσεσι γεννᾶται.
</p>
</div3>
<div3 type="section" n="5">
<p>ὁμοίως δὲ 
καὶ τῶν δένδρων οἱ φοίνικες κατὰ μὲν τὴν Λιβύην
αὐχμηροὺς καὶ μικροὺς ἐκφέρουσι καρπούς, τῆς δὲ
Συρίας κατὰ μὲν τὴν Κοίλην οἱ καρυωτοὶ προσαγορευόμενοι
γεννῶνται, διάφοροι κατά τε τὴν γλυκύτητα
 καὶ τὸ μέγεθος, ἔτι δὲ τοὺς χυμούς.
</p>
</div3>
<div3 type="section" n="6">
<p>τούτων 
δὲ πολλῷ μείζους κατὰ τὴν Ἀραβίαν καὶ τὴν Βαβυλωνίαν
ὁρᾶν ἔστι γινομένους, κατὰ μὲν τὸ μέγεθος
ἓξ δακτύλων ὄντας, τῇ δὲ χρόᾳ τοὺς μὲν μηλίνους,
τοὺς δὲ φοινικοῦς, ἐνίους δὲ πορφυρίζοντας· ὥσθʼ
 ὑπʼ αὐτῶν ἅμα καὶ τὴν ὄψιν τέρπεσθαι καὶ τὴν
γεῦσιν ψυχαγωγεῖσθαι. τὰ δὲ στελέχη τῶν φοινίκων
τὸ μὲν μῆκος ἀέριον ἔχει, τὴν δὲ περιφέρειαν ψιλὴν
πανταχόθεν μέχρι τῆς κορυφῆς.
</p>
</div3>
<div3 type="section" n="7">
<p>ἀκρόκομα δʼ ὄντα 
διαφόρους ἔχει τὰς ἀπὸ τῆς κόμης διαθέσεις· τὰ
 μὲν γὰρ πάντῃ τοὺς ῥάδικας ἔχει περικεχυμένους,
καὶ κατὰ μέσον ἔκ τινος περιρραγέντος φλοιοῦ βοτρυώδη
καρπὸν ἀνίησι, τὰ δὲ ἐφʼ ἓν μέρος ἔχοντα
κεκλιμένας τὰς ἐπὶ τῆς κορυφῆς κόμας σχηματισμὸν
 ἀποτελεῖ λαμπάδος ἀπαιθυσσομένης, ἔνια δʼ ἐπʼ
 ἀμφότερα τὰ μέρη περικλώμενα καὶ διπλῇ τῇ καταθέσει
τῶν κλάδων ἀμφίχαιτα γινόμενα γραφικὴν
ἀποτελεῖ τὴν πρόσοψιν.
</p>
</div3>
</div2>
<div2 type="chapter" n="54">
<div3 type="section" n="1">
<p>τῆς δʼ ὅλης Ἀραβίας τὴν μὲν ἐπὶ μεσημβρίαν
<pb id="v.1.p.256"/>
νεύουσαν εὐδαίμονα προσαγορεύουσι, τὴν δʼ ἐνδοτέρω
κειμένην νέμεται πλῆθος Ἀράβων νομάδων
καὶ σκηνίτην βίον ᾑρημένων. οὗτοι δὲ θρεμματοτροφοῦντες
ἀγέλας μεγάλας βοσκημάτων ἐναυλίζονται
πεδίοις ἀμετρήτοις.
</p>
</div3>
<div3 type="section" n="2">
<p> ἡ δʼ ἀνὰ μέσον ταύτης τε καὶ
τῆς εὐδαίμονος Ἀραβίας ἔρημος καὶ ἄνυδρός ἐστι,
καθάπερ προείρηται· τὰ δὲ πρὸς δυσμὰς μέρη κεκλιμένα
τῆς Ἀραβίας διείληπται πεδίοις ἁμμώδεσιν
ἀερίοις τὸ μέγεθος, διʼ ὧν οἱ τὰς ὁδοιπορίας ποιούμενοι
καθάπερ οἱ ἐν τοῖς πελάγεσι πρὸς τὰς ἀπὸ
τῶν ἄρκτων σημασίας τὴν διέξοδον ποιοῦνται.
</p>
</div3>
<div3 type="section" n="3">
<p> τὸ δʼ
ὑπολειπόμενον μέρος τῆς Ἀραβίας τὸ πρὸς τὴν Συρίαν
κεκλιμένον πλήθει γεωργῶν καὶ παντοδαπῶν
ἐμπόρων, οἳ διὰ τὰς τῶν φορτίων εὐκαίρους ἀντιδόσεις
τὰ παρʼ ἀμφοτέροις σπανίζοντα πρὸς δαψίλειαν
τῶν χρησίμων διορθοῦνται.
</p>
</div3>
<div3 type="section" n="4">
<p> ἡ δὲ παρὰ
τὸν ὠκεανὸν Ἀραβία κεῖται μὲν ὑπεράνω τῆς εὐδαίμονος,
ποταμοῖς δὲ πολλοῖς καὶ μεγάλοις διειλημμένη
πολλοὺς ποιεῖ τόπους λιμνάζοντας καὶ
μεγάλων ἑλῶν περιμέτρους.
</p>
</div3>
<div3 type="section" n="5">
<p> τοῖς δʼ ἐκ τῶν ποταμῶν
ἐπακτοῖς ὕδασι καὶ τοῖς ἐκ τῶν θερινῶν ὄμβρων
γινομένοις ἀρδεύοντες πολλὴν χώραν, καὶ διπλοῦς
καρποὺς λαμβάνουσι. τρέφει δὲ ὁ τόπος
οὗτος ἐλεφάντων ἀγέλας καὶ ἄλλα ζῷα κητώδη
χερσαῖα <del>θηρία</del> καὶ δίμορφα, ταῖς ἰδέαις ἐξηλλαγμένα·
πρὸς δὲ τούτοις θρεμμάτων παντοδαπῶν
πλήθει, καὶ μάλιστα βοῶν καὶ προβάτων τῶν τὰς
μεγάλας καὶ παχείας ἐχόντων οὐράς.
</p>
</div3>
<div3 type="section" n="6">
<p> πλεῖστα δὲ
<pb id="v.1.p.257"/>

καὶ διαφορώτατα γένη καμήλων τρέφει, τῶν τε
ψιλῶν καὶ δασέων καὶ διπλοῦν ἀνατετακότων τὸ
κατὰ τὴν ῥάχιν κύρτωμα καὶ διὰ τοῦτο διτύλων
ὀνομαζομένων, ὧν αἱ μὲν γάλα παρεχόμεναι καὶ
 κρεοφαγούμεναι πολλὴν παρέχονται τοῖς ἐγχωρίοις
δαψίλειαν, αἱ δὲ πρὸς νωτοφορίαν ἠσκημέναι πυρῶν
μὲν ἀνὰ δέκα μεδίμνους νωτοφοροῦσιν, ἀνθρώπους
δὲ κατακειμένους ἐπὶ κλίνης πέντε βαστάζουσιν· αἱ
δὲ ἀνάκωλοι καὶ λαγαραὶ ταῖς συστάσεσι δρομάδες
 εἰσί, καὶ διατείνουσι πλεῖστον ὁδοῦ μῆκος, καὶ
μάλιστα πρὸς τὰς διὰ τῆς ἀνύδρου καὶ ἐρήμου συντελουμένας
 ὁδοιπορίας.
</p>
</div3>
<div3 type="section" n="7">
<p>αἱ δʼ αὐταὶ καὶ κατὰ τοὺς 
πολέμους εἰς τὰς μάχας ἔχουσαι τοξότας ἄγονται
δύο ἀντικαθημένους ἀλλήλοις ἀντινώτους· τούτων
 δὲ ὁ μὲν τοὺς κατὰ πρόσωπον ἀπαντῶντας, ὁ δὲ
τοὺς ἐπιδιώκοντας ἀμύνεται. περὶ μὲν οὖν τῆς
Ἀραβίας καὶ τῶν ἐν αὐτῇ φυομένων εἰ καὶ πεπλεονάκαμεν,
ἀλλʼ οὖν πολλὰ τοῖς φιλαναγνωστοῦσι
πρὸς φιληκοΐαν ἀπηγγέλκαμεν.
</p>
</div3>
</div2>
<div2 type="chapter" n="55">
<div3 type="section" n="1">
<p> περὶ δὲ τῆς κατὰ τὸν ὠκεανὸν εὑρεθείσης
νήσου κατὰ τὴν μεσημβρίαν καὶ τῶν κατʼ αὐτὴν
παραδοξολογουμένων πειρασόμεθα συντόμως διελθεῖν,
προεκθέμενοι τὰς αἰτίας τῆς εὑρέσεως ἀκριβῶς.
</p>
</div3>
<div3 type="section" n="2">
<p>Ἰαμβοῦλος ἦν ἐκ παίδων παιδείαν ἐζηλωκώς, μετὰ 
 δὲ τὴν τοῦ πατρὸς τελευτὴν ὄντος ἐμπόρου καὶ αὐτὸς
ἔδωκεν ἑαυτὸν ἐπὶ τὴν ἐμπορίαν· ἀναβαίνων δὲ
διὰ τῆς Ἀραβίας ἐπὶ τὴν ἀρωματοφόρον ὑπό τινων
λῃστῶν συνελήφθη μετὰ τῶν συνοδοιπόρων. τὸ
<pb id="v.1.p.258"/>
μὲν οὖν πρῶτον μετά τινος τῶν συνεαλωκότων
ἀπεδείχθη νομεύς, ὕστερον δʼ ὑπό τινων Αἰθιόπων
μετὰ τοῦ συνόντος λῃστευθεὶς ἀπήχθη πρὸς τὴν
παραθαλάττιον τῆς Αἰθιοπίας.
</p>
</div3>
<div3 type="section" n="3">
<p> οὗτοι δὲ συνηρπάγησαν
εἰς καθαρμὸν τῆς χώρας, ὄντες ἀλλοεθνεῖς.
νόμιμον γὰρ ἦν τοῖς τῇδε κατοικοῦσιν Αἰθίοψι παραδεδομένον
ἐκ παλαιῶν χρόνων, χρησμοῖς θεῶν κεκυρωμένον,
διὰ γενεῶν μὲν εἴκοσιν, ἐτῶν δʼ ἑξακοσίων,
τῆς γενεᾶς ἀριθμουμένης τριακονταετοῦς·
τοῦ δὲ καθαρμοῦ γινομένου δυσὶν ἀνθρώποις ἦν
αὐτοῖς πλοιάριον κατεσκευασμένον τῷ μεγέθει σύμμετρον,
τούς τʼ ἐν τῇ θαλάττῃ χειμῶνας ἀναφέρειν
ἰσχῦον καὶ ῥᾳδίως ὑπὸ δυοῖν ἀνθρώπων ὑπηρετεῖσθαι
δυνάμενον· εἰς δὲ τοῦτο τροφὴν δυσὶν
ἀνθρώποις ἱκανὴν εἰς ἓξ μῆνας ἐνθέμενοι, καὶ τοὺς
ἄνδρας ἐμβιβάσαντες, προσέταττον ἀνάγεσθαι κατὰ
τὸν χρησμόν. πλεῖν δὲ διεκελεύοντο πρὸς τὴν μεσημβρίαν·
</p>
</div3>
<div3 type="section" n="4">
<p> ἥξειν γὰρ αὐτοὺς εἰς νῆσον εὐδαίμονα
καὶ ἐπιεικεῖς ἀνθρώπους, παρʼ οἷς μακαρίως ζήσεσθαι.
ὁμοίως δὲ καὶ τὸ ἑαυτῶν ἔθνος ἔφασαν, ἐὰν
μὲν οἱ πεμφθέντες εἰς τὴν νῆσον διασωθῶσιν, ἑξακοσίων
ἐτῶν εἰρήνης καὶ βίου κατὰ πᾶν εὐδαίμονος
ἀπολαύσειν· εἰ δὲ καταπλαγέντες τὸ μῆκος τοῦ
πελάγους εἰς τοὐπίσω ποιήσονται τὸν πλοῦν, ὡς
ἀσεβεῖς καὶ λυμεῶνας ὅλου τοῦ ἔθνους τιμωρίαις
περιπεσεῖσθαι ταῖς μεγίσταις.
</p>
</div3>
<div3 type="section" n="5">
<p> τοὺς μὲν οὖν Αἰθίοπάς
φασι μεγάλην πανήγυριν ἀγαγεῖν παρὰ τὴν θάλατταν,
καὶ θυσίας μεγαλοπρεπεῖς ἐπιτελέσαντας καταστέψαι
<pb id="v.1.p.259"/>

τοὺς σκεψομένους καὶ καθαρμὸν ποιησομένους
τοῦ ἔθνους ἐξαποστεῖλαι.
</p>
</div3>
<div3 type="section" n="6">
<p>τούτους δὲ πλεύσαντας 
πέλαγος μέγα καὶ χειμασθέντας ἐν μησὶ τέτταρσι
προσενεχθῆναι τῇ προσημανθείσῃ νήσῳ, στρογγύλῃ
 μὲν ὑπαρχούσῃ τῷ σχήματι, τὴν δὲ περίμετρον ἐχούσῃ σταδίων ὡς πεντακισχιλίων.</p>
</div3>
</div2>
<div2 type="chapter" n="56">
<div3 type="section" n="1">
<p>ἤδη δʼ αὐτῶν
ἐγγιζόντων τῇ νήσῳ τῶν ἐγχωρίων τινὰς ἀπαντήσαντας
καταγαγεῖν τὸ σκάφος· τοὺς δὲ κατὰ τὴν
νῆσον συνδραμόντας θαυμάζειν μὲν τὸν τῶν ξένων
 κατάπλουν, προσενεχθῆναι δὲ αὐτοῖς ἐπιεικῶς καὶ
μεταδιδόναι τῶν παρʼ αὐτοῖς χρησίμων.
</p>
</div3>
<div3 type="section" n="2">
<p>εἶναι δὲ 
τοὺς τὴν νῆσον οἰκοῦντας ταῖς τε τῶν σωμάτων
ἰδιότησι καὶ ταῖς ἀγωγαῖς πολὺ διαλλάττοντας τῶν
κατὰ τὴν ἡμετέραν οἰκουμένην· πάντας μὲν γὰρ
 παραπλησίους εἶναι τοῖς ἀναπλάσμασι τῶν σωμάτων,
καὶ κατὰ τὸ μέγεθος ὑπεράγειν τοὺς τέτταρας πήχεις,
τὰ δὲ ὀστᾶ τοῦ σώματος ἔχειν ἐπὶ ποσὸν καμπτόμενα
καὶ πάλιν ἀποκαθιστάμενα παραπλησίως τοῖς
νευρώδεσι τόποις.
</p>
</div3>
<div3 type="section" n="3">
<p>εἶναι δὲ τοῖς σώμασιν ἁπαλοὺς 
 μὲν καθʼ ὑπερβολήν, εὐτονωτέρους δὲ πολὺ τῶν
παρʼ ἡμῖν· δραξαμένων γὰρ αὐτῶν ταῖς χερσὶν
ὁδηποτοῦν μηδένα δύνασθαι τὸ τοῖς δακτύλοις
περιληφθὲν ἐκτρέψαι. τρίχας δʼ ἁπλῶς μηδαμῇ τοῦ
σώματος ἔχειν πλὴν ἐν τῇ κεφαλῇ καὶ ὀφρύσι καὶ
 βλεφάροις, ἔτι δὲ καὶ πώγωνι, τὰ δὲ ἄλλα μέρη τοῦ
σώματος οὕτω λεῖα ὥστε μηδὲ τὸν ἐλάχιστον χνοῦν
ἐν τῷ σώματι φαίνεσθαι.
</p>
</div3>
<div3 type="section" n="4">
<p>εἶναι δὲ καὶ τῷ κάλλει 
διαπρεπεῖς καὶ ταῖς ἄλλαις περιγραφαῖς τοῦ σώματος
<pb id="v.1.p.260"/>
εὐρύθμους. καὶ τὰ μὲν τῆς ἀκοῆς τρήματα πολὺ
τῶν παρʼ ἡμῖν ἔχειν εὐρυχωρέστερα, καὶ καθάπερ
ἐπιγλωττίδας αὐτοῖς ἐκπεφυκέναι.
</p>
</div3>
<div3 type="section" n="5">
<p> ἴδιον δέ τι καὶ
περὶ τὴν γλῶτταν αὐτοὺς ἔχειν, τὸ μὲν φυσικῶς
αὐτοῖς συγγεγενημένον, τὸ δʼ ἐξ ἐπινοίας φιλοτεχνούμενον·
δίπτυχον μὲν γὰρ αὐτοὺς ἔχειν τὴν
γλῶτταν ἐπὶ ποσόν, τὰ δʼ ἐνδοτέρω προσδιαιρεῖν,
</p>
</div3>
<div3 type="section" n="6">
<p> ὥστε διπλῆν αὐτὴν γίνεσθαι μέχρι τῆς ῥίζης. διὸ
καὶ ποικιλωτάτους αὐτοὺς εἶναι <del>καὶ</del> ταῖς φωναῖς οὐ
μόνον πᾶσαν ἀνθρωπίνην καὶ διηρθρωμένην διάλεκτον
μιμουμένους, ἀλλὰ καὶ τὰς τῶν ὀρνέων
πολυφωνίας, καὶ καθόλου πᾶσαν ἤχου ἰδιότητα
προΐεσθαι· τὸ δὲ πάντων παραδοξότατον, ἅμα πρὸς
δύο τῶν ἐντυγχανόντων λαλεῖν ἐντελῶς, ἀποκρινομένους
τε καὶ ταῖς ὑποκειμέναις περιστάσεσιν οἰκείως
ὁμιλοῦντας· τῇ μὲν γὰρ ἑτέρᾳ πτυχὶ πρὸς τὸν ἕνα,
τῇ δʼ ἄλλῃ πάλιν ὁμοίως πρὸς τὸν ἕτερον διαλέγεσθαι.
</p>
</div3>
<div3 type="section" n="7">
<p> εὐκρατότατον δʼ εἶναι τὸν ἀέρα παρʼ αὐτοῖς,
ὡς ἂν κατὰ τὸν ἰσημερινὸν οἰκοῦντας, καὶ μήθʼ
ὑπὸ καύματος μήθʼ ὑπὸ ψύχους ἐνοχλουμένους. καὶ
τὰς ὀπώρας δὲ παρʼ αὐτοῖς παρʼ ὅλον τὸν ἐνιαυτὸν
ἀκμάζειν, ὥσπερ καὶ ὁ ποιητής φησιν
ὄχνη ἐπʼ ὄχνῃ γηράσκει, μῆλον δʼ ἐπὶ μήλῳ,
αὐτὰρ ἐπὶ σταφυλῇ σταφυλή, σῦκον δʼ ἐπὶ σύκῳ.
εἶναι δὲ διὰ παντὸς παρʼ αὐτοῖς τὴν ἡμέραν ἴσην τῇ
νυκτί, καὶ κατὰ τὸ μέσον τῆς ἡμέρας μὴ γίνεσθαι
<pb id="v.1.p.261"/>

παρʼ αὐτοῖς σκιὰν μηδενὸς διὰ τὸ κατὰ κορυφὴν εἶναι τὸν ἥλιον.</p>
</div3>
</div2>
<div2 type="chapter" n="57">
<div3 type="section" n="1">
<p>βιοῦν δʼ αὐτοὺς κατὰ συγγενείας
καὶ συστήματα, συνηγμένων τῶν οἰκείων οὐ πλειόνων
ἢ τετρακοσίων· τούτους δʼ ἐν τοῖς λειμῶσι
 διαζῆν, πολλὰ τῆς χώρας ἐχούσης πρὸς διατροφήν·
διὰ γὰρ τὴν ἀρετὴν τῆς νήσου καὶ τὴν εὐκρασίαν
τοῦ ἀέρος γεννᾶσθαι τροφὰς αὐτομάτους πλείους
τῶν ἱκανῶν.
</p>
</div3>
<div3 type="section" n="2">
<p>φύεσθαι γὰρ παρʼ αὐτοῖς κάλαμον 
πολύν, φέροντα καρπὸν δαψιλῆ, παρεμφερῆ τοῖς
 λευκοῖς ὀρόβοις. τοῦτον οὖν συναγαγόντες βρέχουσιν
ἐν ὕδατι θερμῷ, μέχρι ἂν τὸ μέγεθος σχῶσιν
ὡς ᾠοῦ περιστερᾶς· ἔπειτα συνθλάσαντες καὶ
τρίψαντες ἐμπείρως ταῖς χερσὶ διαπλάττουσιν ἄρτους,
οὓς ὀπτήσαντες σιτοῦνται διαφόρους ὄντας τῇ γλυκύτητι.
</p>
</div3>
<div3 type="section" n="3">
<p>εἶναι δὲ καὶ πηγὰς ὑδάτων δαψιλεῖς, τὰς 
μὲν θερμῶν εἰς λουτρὰ καὶ κόπων ἀφαίρεσιν εὐθέτους,
τὰς δὲ ψυχρῶν τῇ γλυκύτητι διαφόρους καὶ
πρὸς ὑγίειαν συνεργεῖν δυναμένας. ὑπάρχειν δὲ
παρʼ αὐτοῖς καὶ παιδείας πάσης ἐπιμέλειαν, μάλιστα
 δὲ ἀστρολογίας·
</p>
</div3>
<div3 type="section" n="4">
<p>γράμμασί τε αὐτοὺς χρῆσθαι κατὰ 
μὲν τὴν δύναμιν τῶν σημαινόντων εἴκοσι καὶ ὀκτὼ
τὸν ἀριθμόν, κατὰ δὲ τοὺς χαρακτῆρας ἑπτά, ὧν
ἕκαστον τετραχῶς μετασχηματίζεσθαι. γράφουσι δὲ
τοὺς στίχους οὐκ εἰς τὸ πλάγιον ἐκτείνοντες, ὥσπερ
 ἡμεῖς, ἀλλʼ ἄνωθεν κάτω καταγράφοντες εἰς ὀρθόν.
πολυχρονίους δʼ εἶναι τοὺς ἀνθρώπους καθʼ ὑπερβολήν,
ὡς ἂν ἄχρι τῶν πεντήκοντα καὶ ἑκατὸν ἐτῶν
<pb id="v.1.p.262"/>
ζῶντας καὶ γινομένους ἀνόσους κατὰ τὸ πλεῖστον.
</p>
</div3>
<div3 type="section" n="5">
<p> τὸν δὲ πηρωθέντα ἢ καθόλου τι ἐλάττωμα ἔχοντα
ἐν τῷ σώματι μεθιστάνειν ἑαυτὸν ἐκ τοῦ ζῆν ἀναγκάζουσι
κατά τινα νόμον ἀπότομον. νόμιμον δʼ
αὐτοῖς ἐστι ζῆν ἄχρι ἐτῶν ὡρισμένων, καὶ τὸν χρόνον
τοῦτον ἐκπληρώσαντας ἑκουσίως μεταλλάττειν ἐξηλλαγμένῳ
θανάτῳ· φύεσθαι γὰρ παρʼ αὐτοῖς ἰδιοφυῆ
βοτάνην, ἐφʼ ἧς ὅταν τις κοιμηθῇ, λεληθότως
καὶ προσηνῶς εἰς ὕπνον κατενεχθεὶς ἀποθνήσκει.
</p>
</div3>
</div2>
<div2 type="chapter" n="58">
<div3 type="section" n="1">
<p> γυναῖκας δὲ μὴ γαμεῖν, ἀλλὰ κοινὰς ἔχειν, καὶ τοὺς
γεννηθέντας παῖδας ὡς κοινοὺς τρέφοντας ἐπʼ ἴσης
ἀγαπᾶν· νηπίων δʼ ὄντων αὐτῶν πολλάκις τὰς τρεφούσας
διαλλάττειν τὰ βρέφη, ὅπως μηδʼ αἱ μητέρες
ἐπιγινώσκωσι τοὺς ἰδίους. διόπερ μηδεμιᾶς παρʼ
αὐτοῖς γινομένης φιλοτιμίας ἀστασιάστους καὶ τὴν
ὁμόνοιαν περὶ πλείστου ποιουμένους διατελεῖν.
</p>
</div3>
<div3 type="section" n="2">
<p> εἶναι
δὲ παρʼ αὐτοῖς καὶ ζῷα, μικρὰ μὲν τοῖς μεγέθεσι,
παράδοξα δὲ τῇ φύσει τοῦ σώματος καὶ τῇ δυνάμει
τοῦ αἵματος· εἶναι γὰρ αὐτὰ τῷ σχήματι στρογγύλα
καὶ παρεμφερέστατα ταῖς χελώναις, τὴν δʼ ἐπιφάνειαν
δυσὶ γραμμαῖς μηλίναις κεχιασμένα, ἐφʼ
ἑκάστης δὲ ἄκρας ἔχειν ὀφθαλμὸν καὶ στόμα·
</p>
</div3>
<div3 type="section" n="3">
<p> διὸ
καὶ τέτταρσιν ὄμμασι βλέποντα καὶ τοῖς ἴσοις στόμασι
χρώμενα εἰς ἕνα φάρυγα συνάγειν τὰ σιτία,
καὶ διὰ τούτου καταπινομένης τῆς τροφῆς εἰς μίαν
κοιλίαν συρρεῖν ἅπαντα· ὁμοίως δὲ τὰ σπλάγχνα
καὶ τἄλλα τὰ ἐντὸς πάντα ἔχειν μοναχά. πόδας δὲ
ὑποκεῖσθαι κύκλῳ τῆς περιφερείας πολλούς, διʼ ὧν
<pb id="v.1.p.263"/>

δύνασθαι πορεύεσθαι πρὸς ὃ ἂν μέρος βούληται.
</p>
</div3>
<div3 type="section" n="4">
<p>τὸ δʼ αἷμα τούτου τοῦ ζῴου θαυμάσιον ἔχειν δύναμιν· 
πᾶν γὰρ τὸ διατμηθὲν ἔμπνουν σῶμα κολλᾶν
παραχρῆμα, κἂν ἀποκοπεῖσα χεὶρ ἢ ὅμοιον εἰπεῖν
 τύχῃ, διʼ αὐτοῦ κολλᾶσθαι προσφάτου τῆς τομῆς
οὔσης, καὶ τἄλλα δὲ μέρη τοῦ σώματος, ὅσα μὴ
κυρίοις τόποις καὶ συνέχουσι τὸ ζῆν κατέχεται.
</p>
</div3>
<div3 type="section" n="5">
<p>ἕκαστον 
δὲ τῶν συστημάτων τρέφειν ὄρνεον εὐμέγεθες
ἰδιάζον τῇ φύσει, καὶ διὰ τούτου πειράζεται τὰ
 νήπια τῶν βρεφῶν ποίας τινὰς ἔχει τὰς τῆς ψυχῆς
διαθέσεις· ἀναλαμβάνουσι γὰρ αὐτὰ ἐπὶ τὰ ζῷα,
καὶ τούτων πετομένων τὰ μὲν τὴν διὰ τοῦ ἀέρος
φορὰν ὑπομένοντα τρέφουσι, τὰ δὲ περιναύτια γινόμενα
καὶ θάμβους πληρούμενα ῥίπτουσιν, ὡς οὔτε
 πολυχρόνια καθεστῶτα οὔτε τοῖς ἄλλοις τοῖς τῆς
ψυχῆς λήμασιν ἀξιόλογα.
</p>
</div3>
<div3 type="section" n="6">
<p>ἑκάστου δὲ συστήματος ὁ 
πρεσβύτερος ἀεὶ τὴν ἡγεμονίαν ἔχει, καθάπερ τις
βασιλεύς, καὶ τούτῳ πάντες πείθονται· ὅταν δʼ ὁ
πρῶτος τελέσας τὰ ἑκατὸν καὶ πεντήκοντα ἔτη κατὰ
 τὸν νόμον ἀπαλλάξῃ ἑαυτὸν τοῦ ζῆν, ὁ μετὰ τοῦτον
πρεσβύτατος διαδέχεται τὴν ἡγεμονίαν.
</p>
</div3>
<div3 type="section" n="7">
<p>ἡ δὲ περὶ 
τὴν νῆσον θάλαττα, ῥοώδης οὖσα καὶ μεγάλας
ἀμπώτεις καὶ πλημύρας ποιουμένη, γλυκεῖα τὴν
γεῦσιν καθέστηκε. τῶν δὲ παρʼ ἡμῖν ἄστρων τὰς
 ἄρκτους καὶ πολλὰ <del>τῶν καθʼ ἡμᾶς</del> καθόλου μὴ
 φαίνεσθαι. ἑπτὰ δʼ ἦσαν αὗται νῆσοι παραπλήσιαι
μὲν τοῖς μεγέθεσι, σύμμετρον δʼ ἀλλήλων διεστηκυῖαι,
<pb id="v.1.p.264"/>
πᾶσαι δὲ τοῖς αὐτοῖς ἔθεσι καὶ νόμοις χρώμεναι.
</p>
</div3>
</div2>
<div2 type="chapter" n="59">
<div3 type="section" n="1">
<p> πάντες δʼ οἱ κατοικοῦντες ἐν αὐταῖς, καίπερ
δαψιλεῖς ἔχοντες πάντων χορηγίας αὐτοφυεῖς, ὅμως
οὐκ ἀνέδην χρῶνται ταῖς ἀπολαύσεσιν, ἀλλὰ τὴν
λιτότητα διώκουσι καὶ τὴν ἀρκοῦσαν τροφὴν προσφέρονται·
κρέα δὲ καὶ τἄλλα πάντα ὀπτὰ καὶ ἐξ
ὕδατος ἑφθὰ σκευάζουσι· τῶν δʼ ἄλλων τῶν τοῖς
μαγείροις πεφιλοτεχνημένων χυμῶν καὶ τῆς κατὰ
τὰς ἀρτύσεις ποικιλίας ἀνεπινόητοι παντελῶς εἰσι.
</p>
</div3>
<div3 type="section" n="2">
<p> σέβονται δὲ θεοὺς τὸ περιέχον πάντα καὶ ἥλιον καὶ
καθόλου πάντα τὰ οὐράνια. ἰχθύων δὲ παντοδαπῶν
πλῆθος ἁλιεύοντες ποικίλως καὶ τῶν πτηνῶν οὐκ
ὀλίγα θηρεύουσι.
</p>
</div3>
<div3 type="section" n="3">
<p> γίνεται δὲ παρʼ αὐτοῖς ἀκροδρύων
τε πλῆθος αὐτομάτων, καὶ ἐλαῖαι φύονται καὶ ἄμπελοι,
ἐξ ὧν ἔλαιόν τε ποιοῦσι δαψιλὲς καὶ οἶνον.
ὄφεις τε τοῖς μεγέθεσι διαφέροντας, οὐδὲν δὲ ἀδικοῦντας
τοὺς ἀνθρώπους, ἐδώδιμον ἔχειν τὴν σάρκα
καὶ γλυκύτητι διαφέρουσαν.
</p>
</div3>
<div3 type="section" n="4">
<p> ἐσθῆτας δὲ αὐτοὺς
κατασκευάζειν ἔκ τινων καλάμων ἐχόντων ἐν τῷ
μέσῳ χνοῦν λαμπρὸν καὶ μαλακόν, ὃν συνάγοντας
καὶ τοῖς θαλαττίοις ὀστρέοις συγκεκομμένοις μίσγοντας
θαυμαστὰ κατασκευάζειν ἱμάτια πορφυρᾶ.
ζῴων δὲ παρηλλαγμένας φύσεις καὶ διὰ τὸ παράδοξον
ἀπιστουμένας.
</p>
</div3>
<div3 type="section" n="5">
<p> πάντα δὲ παρʼ αὐτοῖς ὡρισμένην
ἔχειν τάξιν τὰ κατὰ τὴν δίαιταν, οὐχ ἅμα
πάντων τὰς τροφὰς καὶ τὰς αὐτὰς λαμβανόντων·
<pb id="v.1.p.265"/>

διατετάχθαι δʼ ἐπί τινας ὡρισμένας ἡμέρας ποτὲ
μὲν ἰχθύων βρῶσιν, ποτὲ δὲ ὀρνέων, ἔστι δʼ ὅτε
χερσαίων, ἐνίοτε δὲ ἐλαιῶν καὶ τῶν λιτοτάτων προσοψημάτων.
</p>
</div3>
<div3 type="section" n="6">
<p>ἐναλλὰξ δὲ αὐτοὺς τοὺς μὲν ἀλλήλοις 
 διακονεῖν, τοὺς δὲ ἁλιεύειν, τοὺς δὲ περὶ τὰς τέχνας
εἶναι, ἄλλους δὲ περὶ ἄλλα τῶν χρησίμων ἀσχολεῖσθαι,
τοὺς δʼ ἐκ περιόδου κυκλικῆς λειτουργεῖν,
πλὴν τῶν ἤδη γεγηρακότων.
</p>
</div3>
<div3 type="section" n="7">
<p>ἔν τε ταῖς ἑορταῖς 
καὶ ταῖς εὐωχίαις λέγεσθαί τε καὶ ᾅδεσθαι παρʼ
 αὐτοῖς εἰς τοὺς θεοὺς ὕμνους καὶ ἐγκώμια, μάλιστα
δὲ εἰς τὸν ἥλιον, οὗ τάς τε νήσους καὶ ἑαυτοὺς
προσαγορεύουσι.
</p>
</div3>
<div3 type="section" n="8">
<p>θάπτουσι δὲ τοὺς τελευτήσαντας 
ὅταν ἄμπωτις γένηται καταχωννύντες εἰς τὴν ἅμμον,
ὥστε κατὰ τὴν πλημυρίδα τὸν τόπον ἐπιχώννυσθαι.
 τοὺς δὲ καλάμους, ἐξ ὧν ὁ καρπὸς τῆς τροφῆς γίνεται,
 φασὶ σπιθαμιαίους ὄντας τὸ πάχος κατὰ τὰς
τῆς σελήνης ἀναπληρώσεις ἀναπληροῦσθαι, καὶ πάλιν
κατὰ τὰς ἐλαττώσεις ἀνὰ λόγον ταπεινοῦσθαι.
</p>
</div3>
<div3 type="section" n="9">
<p>τὸ δὲ 
τῶν θερμῶν πηγῶν ὕδωρ γλυκὺ καὶ ὑγιεινὸν ὂν
 διαφυλάττει τὴν θερμασίαν, καὶ οὐδέποτε ψύχεται,
ἐὰν μὴ ψυχρὸν ὕδωρ ἢ οἶνος συμμίσγηται.
</p>
</div3>
</div2>
<div2 type="chapter" n="60">
<div3 type="section" n="1">
<p>ἑπτὰ δʼ ἔτη μείναντας παρʼ αὐτοῖς τοὺς περὶ
τὸν Ἰαμβοῦλον ἐκβληθῆναι ἄκοντας, ὡς κακούργους
καὶ πονηροῖς ἐθισμοῖς συντεθραμμένους. πάλιν οὖν
 τὸ πλοιάριον κατασκευάσαντας συναναγκασθῆναι
τὸν χωρισμὸν ποιήσασθαι, καὶ τροφὴν ἐνθεμένους
πλεῦσαι πλέον ἢ τέτταρας μῆνας· ἐκπεσεῖν δὲ κατὰ
<pb id="v.1.p.266"/>
</p>
</div3>
<div3 type="section" n="2">
<p> τὴν Ἰνδικὴν εἰς ἅμμους καὶ τεναγώδεις τόπους· καὶ
τὸν μὲν ἕτερον αὐτῶν ὑπὸ τοῦ κλύδωνος διαφθαρῆναι,
τὸν δὲ Ἰαμβοῦλον πρός τινα κώμην προσενεχθέντα
ὑπὸ τῶν ἐγχωρίων ἀναχθῆναι πρὸς τὸν
βασιλέα εἰς πόλιν Παλίβοθρα, πολλῶν ἡμερῶν ὁδὸν
ἀπέχουσαν τῆς θαλάττης.
</p>
</div3>
<div3 type="section" n="3">
<p> ὄντος δὲ φιλέλληνος τοῦ
βασιλέως καὶ παιδείας ἀντεχομένου, μεγάλης αὐτὸν
ἀποδοχῆς καταξιῶσαι· τὸ δὲ τελευταῖον μετά τινος
ἀσφαλείας τὸ μὲν πρῶτον εἰς τὴν Περσίδα διελθεῖν,
</p>
</div3>
<div3 type="section" n="4">
<p> ὕστερον δὲ εἰς τὴν Ἑλλάδα διασωθῆναι. ὁ δὲ Ἰαμβοῦλος
<del>οὗτος</del> ταῦτά τε ἀναγραφῆς ἠξίωσε καὶ περὶ
τῶν κατὰ τὴν Ἰνδικὴν οὐκ ὀλίγα συνετάξατο τῶν
ἀγνοουμένων παρὰ τοῖς ἄλλοις. ἡμεῖς δὲ τὴν ἐν
ἀρχῇ τῆς βίβλου γεγενημένην ἐπαγγελίαν τετελεκότες
αὐτοῦ περιγράψομεν τήνδε τὴν βίβλον. </p>
</div3>
</div2>
</div1>
<pb id="v.1.p.267"/>
<div1 type="book" n="3">
<argument>
<p>

 τάδε ἔνεστιν ἐν τῇ τρίτῃ. τῶν Διοδώρου βίβλων.</p>
<p>περὶ Αἰθιόπων τῶν ὑπὲρ τῆς Λιβύης καὶ τῶν παρʼ
αὐτοῖς ἀρχαιολογουμένων.</p>
<p>περὶ τῶν χρυσείων μετάλλων τῶν ἐν ταῖς ἐσχατιαῖς τῆς
 Αἰγύπτου καὶ τῆς κατασκευῆς τοῦ χρυσοῦ.</p>
<p>περὶ τῶν κατοικούντων ἐθνῶν τὴν παράλιον τὴν παρὰ
τὸν Ἀραβικὸν κόλπον καὶ καθόλου πᾶσαν τὴν παρὰ τὸν
ὠκεανὸν μέχρι τῆς Ἰνδικῆς. ἐν δὲ τούτοις δηλοῦται τὰ κατὰ
μέρος ἔθνη τίσι νομίμοις χρῆται καὶ παρὰ τίνας αἰτίας πολλὰ
 παρʼ αὐτοῖς ἱστορεῖται παντελῶς ἐξηλλαγμένα καὶ διὰ τὸ
παράδοξον ἀπιστούμενα.</p>
<p>περὶ τῶν κατὰ τὴν Λιβύην ἀρχαιολογουμένων καὶ περὶ
Γοργόνων καὶ Ἀμαζονίδων καὶ Ἄμμωνος καὶ Ἄτλαντος ἱστορουμένων.
 περὶ τῶν κατὰ τὴν Νῦσαν μυθολογουμένων, ἐν οἷς ἐστι
καὶ περὶ Τιτάνων καὶ Διονύσου καὶ μητρὸς θεῶν.</p>
</argument>
<pb id="v.1.p.268"/>
<div2 type="chapter" n="1">
<div3 type="section" n="1">
<p>
 τῶν πρὸ ταύτης βίβλων δυοῖν οὐσῶν ἡ μὲν
πρώτη περιέχει τὰς κατὰ τὴν Αἴγυπτον πράξεις τῶν
ἀρχαίων βασιλέων καὶ τὰ μυθολογούμενα περὶ τῶν
παρʼ Αἰγυπτίοις θεῶν, πρὸς δὲ τούτοις περὶ τοῦ
Νείλου καὶ τῶν ἐν αὐτῇ φυομένων καρπῶν τε καὶ
παντοδαπῶν ζῴων, περί τε τῆς τοποθεσίας τῆς
<del>οὔσης</del> Αἰγύπτου καὶ τῶν νομίμων τῶν παρὰ τοῖς
ἐγχωρίοις καὶ τῶν δικαστηρίων,
</p>
</div3>
<div3 type="section" n="2">
<p> ἡ δὲ δευτέρα τὰς
κατὰ τὴν Ἀσίαν <del>καὶ τὰς</del> ἐν τοῖς ἀρχαίοις συντελεσθείσας
πράξεις ὑπὸ τῶν Ἀσσυρίων, ἐν αἷς ἐστιν ἥ
τε Σεμιράμιδος γένεσις καὶ αὔξησις, καθʼ ἣν ἔκτισε
μὲν Βαβυλῶνα καὶ πολλὰς ἄλλας πόλεις, ἐστράτευσε
δὲ ἐπὶ τὴν Ἰνδικὴν μεγάλαις δυνάμεσιν· ἑξῆς δὲ
περὶ τῶν Χαλδαίων καὶ τῆς παρʼ αὐτοῖς τῶν ἄστρων
παρατηρήσεως, καὶ περὶ τῆς Ἀραβίας καὶ τῶν ἐν
αὐτῇ παραδόξων, περί τε τῆς Σκυθῶν βασιλείας,
καὶ περὶ Ἀμαζόνων, καὶ τὸ τελευταῖον περὶ τῶν
Ὑπερβορέων.
</p>
</div3>
<div3 type="section" n="3">
<p> ἐν δὲ ταύτῃ τὰ συνεχῆ τοῖς προϊστορημένοις
προστιθέντες διέξιμεν περὶ Αἰθιόπων καὶ
τῶν Λιβύων καὶ τῶν ὀνομαζομένων Ἀτλαντίων.
<pb id="v.1.p.269"/>
</p>
</div3>
</div2>
<div2 type="chapter" n="2">
<div3 type="section" n="1">
<p>Αἰθίοπας τοίνυν ἱστοροῦσι πρώτους ἀνθρώπων
ἁπάντων γεγονέναι, καὶ τὰς ἀποδείξεις τούτων
ἐμφανεῖς εἶναί φασιν. ὅτι μὲν γὰρ οὐκ ἐπήλυδες
ἐλθόντες, ἀλλʼ ἐγγενεῖς ὄντες τῆς χώρας δικαίως
 αὐτόχθονες ὀνομάζονται, σχεδὸν παρὰ πᾶσι συμφωνεῖσθαι·
ὅτι δὲ τοὺς ὑπὸ τὴν μεσημβρίαν οἰκοῦντας
πιθανόν ἐστι πρώτους ὑπὸ τῆς γῆς ἐζωογονῆσθαι,
προφανὲς ὑπάρχειν ἅπασι· τῆς γὰρ περὶ τὸν ἥλιον
θερμασίας ἀναξηραινούσης τὴν γῆν ὑγρὰν οὖσαν ἔτι
 <del>δὲ</del> κατὰ τὴν τῶν ὅλων γένεσιν καὶ ζωογονούσης,
εἰκὸς εἶναι τὸν ἐγγυτάτω τόπον ὄντα τοῦ ἡλίου
πρῶτον ἐνεγκεῖν φύσεις ἐμψύχους.
</p>
</div3>
<div3 type="section" n="2">
<p>φασὶ δὲ παρʼ 
αὐτοῖς πρώτοις καταδειχθῆναι θεοὺς τιμᾶν καὶ θυσίας
ἐπιτελεῖν καὶ πομπὰς καὶ πανηγύρεις καὶ τἄλλα
 διʼ ὧν ἄνθρωποι τὸ θεῖον τιμῶσι· διὸ καὶ τὴν παρʼ
 αὐτοῖς εὐσέβειαν διαβεβοῆσθαι παρὰ πᾶσιν ἀνθρώποις,
καὶ δοκεῖν τὰς παρʼ Αἰθίοψι θυσίας μάλιστʼ
εἶναι τῷ δαιμονίῳ κεχαρισμένας.
</p>
</div3>
<div3 type="section" n="3">
<p>μάρτυρα δὲ τούτων 
παρέχονται τὸν πρεσβύτατον σχεδὸν καὶ μάλιστα
 τῶν ποιητῶν θαυμαζόμενον παρʼ Ἕλλησι· τοῦτον
γὰρ κατὰ τὴν Ἰλιάδα παρεισάγειν τόν τε Δία καὶ
τοὺς ἄλλους μετʼ αὐτοῦ θεοὺς ἀποδημοῦντας εἰς
Αἰθιοπίαν πρός τε τὰς θυσίας τὰς ἀπονεμομένας
αὐτοῖς κατʼ ἔτος καὶ εὐωχίαν κοινὴν παρὰ τοῖς
 Αἰθίοψι,
<quote rend="blockquote">
<lb/>Ζεὺς γὰρ ἐς ὠκεανὸν μετʼ ἀμύμονας Αἰθιοπῆας
<lb/>χθιζὸς ἔβη μετὰ δαῖτα, θεοὶ δʼ ἅμα πάντες ἕποντο.</quote>
<pb id="v.1.p.270"/>
</p>
</div3>
<div3 type="section" n="4">
<p> λέγουσι δὲ καὶ τῆς εἰς τὸ θεῖον εὐσεβείας φανερῶς
αὐτοὺς κομίζεσθαι τὰς χάριτας, μηδέποτε δεσποτείας
ἐπήλυδος πεῖραν λαβόντας· ἐξ αἰῶνος γὰρ ἐν ἐλευθερίᾳ
μεμενηκέναι καὶ τῇ πρὸς ἀλλήλους ὁμονοίᾳ,
πολλῶν μὲν καὶ δυνατῶν ἐστρατευκότων ἐπʼ αὐτούς,
</p>
</div3>
</div2>
<div2 type="chapter" n="3">
<div3 type="section" n="1">
<p> μηδενὸς δὲ τῆς ἐπιβολῆς καθικομένου. Καμβύσην
μὲν γὰρ μεγάλῃ δυνάμει στρατεύσαντα τήν τε στρατιὰν
ἀποβαλεῖν ἅπασαν καὶ αὐτὸν τοῖς ὅλοις κινδυνεῦσαι·
Σεμίραμιν δέ, τῷ μεγέθει τῶν ἐπιβολῶν
καὶ πράξεων διωνομασμένην, ἐπὶ βραχὺ τῆς Αἰθιοπίας
προελθοῦσαν ἀπογνῶναι τὴν ἐπὶ τὸ σύμπαν
ἔθνος στρατείαν· τούς τε περὶ Ἡρακλέα καὶ Διόνυσον
ἐπιόντας ἅπασαν τὴν οἰκουμένην μόνους τοὺς
Αἰθίοπας τοὺς ὑπὲρ Αἰγύπτου μὴ καταπολεμῆσαι
διά τε τὴν εὐσέβειαν τῶν ἀνδρῶν καὶ τὸ δυσκράτητον
τῆς ἐπιβολῆς. φασὶ δὲ καὶ τοὺς Αἰγυπτίους
ἑαυτῶν ἀποίκους ὑπάρχειν, Ὀσίριδος ἡγησαμένου
τῆς ἀποικίας.
</p>
</div3>
<div3 type="section" n="2">
<p> καθόλου γὰρ τὴν νῦν οὖσαν Αἴγυπτον
λέγουσιν οὐ χώραν, ἀλλὰ θάλατταν γεγονέναι
κατὰ τὴν ἐξ ἀρχῆς τοῦ κόσμου σύστασιν· ὕστερον
μέντοι τοῦ Νείλου κατὰ τὰς ἀναβάσεις τὴν ἐκ τῆς
Αἰθιοπίας ἰλὺν καταφέροντος ἐκ τοῦ κατʼ ὀλίγον
προσχωσθῆναι. ὅτι δʼ ἐστὶν αὐτῶν ἡ χώρα πᾶσα
ποταμόχωστος ἐναργεστάτην ἔχειν ἀπόδειξιν τὴν
γινομένην κατὰ τὰς ἐκβολὰς τοῦ Νείλου·
</p>
</div3>
<div3 type="section" n="3">
<p> καθʼ ἕκαστον
γὰρ ἔτος ἀεὶ νέας ἰλύος ἀθροιζομένης πρὸς τὰ
στόματα τοῦ ποταμοῦ καθορᾶται τὸ μὲν πέλαγος
ἐξωθούμενον τοῖς προσχώμασιν, ἡ δὲ χώρα τὴν
αὔξησιν λαμβάνουσα. τὰ δὲ πλεῖστα τῶν νομίμων
<pb id="v.1.p.271"/>

τοῖς Αἰγυπτίοις ὑπάρχειν Αἰθιοπικά, τηρουμένης
τῆς παλαιᾶς συνηθείας παρὰ τοῖς ἀποικισθεῖσι.
</p>
</div3>
<div3 type="section" n="4">
<p>τό 
τε γὰρ τοὺς βασιλεῖς θεοὺς νομίζειν καὶ τὸ περὶ
τὰς ταφὰς μάλιστα σπουδάζειν καὶ πολλὰ τοιαῦθʼ
 ἕτερα πράττειν Αἰθιόπων ὑπάρχειν ἐπιτηδεύματα,
τάς τε τῶν ἀγαλμάτων ἰδέας καὶ τοὺς τῶν γραμμάτων
 τύπους Αἰθιοπικοὺς ὑπάρχειν·
</p>
</div3>
<div3 type="section" n="5">
<p>διττῶν γὰρ 
Αἰγυπτίοις ὄντων γραμμάτων, τὰ μὲν δημώδη προσαγορευόμενα
πάντας μανθάνειν, τὰ δʼ ἱερὰ καλούμενα
 παρὰ μὲν τοῖς Αἰγυπτίοις μόνους γινώσκειν
τοὺς ἱερεῖς παρὰ τῶν πατέρων ἐν ἀπορρήτοις μανθάνοντας,
παρὰ δὲ τοῖς Αἰθίοψιν ἅπαντας τούτοις
χρῆσθαι τοῖς τύποις.
</p>
</div3>
<div3 type="section" n="6">
<p>τά τε συστήματα τῶν ἱερέων 
παραπλησίαν ἔχειν τάξιν παρʼ ἀμφοτέροις τοῖς ἔθνεσι·
 καθαρεύειν γὰρ ἅπαντας τοὺς περὶ τὴν τῶν θεῶν
θεραπείαν ὄντας, ὁμοίως ἐξυρημένους καὶ τὰς στολὰς
τὰς αὐτὰς ἔχοντας καὶ τὸν τοῦ σκήπτρου τύπον
ἀροτροειδῆ καθεστῶτα, ὃν ἔχοντας τοὺς βασιλεῖς
χρῆσθαι πίλοις μακροῖς ἐπὶ τοῦ πέρατος ὀμφαλὸν
 ἔχουσι καὶ περιεσπειραμένοις ὄφεσιν, οὓς καλοῦσιν
ἀσπίδας· τοῦτο δὲ τὸ παράσημον ἔοικε συνεμφαίνειν
ὅτι τοὺς ἐπιθέσθαι τολμήσοντας τῷ βασιλεῖ συμβήσεται
θανατηφόροις περιπεσεῖν δήγμασι.
</p>
</div3>
<div3 type="section" n="7">
<p>πολλὰ δὲ 
καὶ ἄλλα λέγουσι περὶ τῆς αὑτῶν ἀρχαιότητος καὶ
 τῆς τῶν Αἰγυπτίων ἀποικίας, περὶ ὧν οὐδὲν κατεπείγει γράφειν.
</p>
</div3>
</div2>
<div2 type="chapter" n="4">
<div3 type="section" n="1">
<p>περὶ δὲ τῶν Αἰθιοπικῶν γραμμάτων τῶν παρʼ
Αἰγυπτίοις καλουμένων ἱερογλυφικῶν ῥητέον, ἵνα
<pb id="v.1.p.272"/>
μηδὲν παραλίπωμεν τῶν ἀρχαιολογουμένων. συμβέβηκε
τοίνυν τοὺς μὲν τύπους ὑπάρχειν αὐτῶν ὁμοίους
ζῴοις παντοδαποῖς καὶ ἀκρωτηρίοις ἀνθρώπων, ἔτι
δʼ ὀργάνοις, καὶ μάλιστα τεκτονικοῖς· οὐ γὰρ ἐκ
τῆς τῶν συλλαβῶν συνθέσεως ἡ γραμματικὴ παρʼ
αὐτοῖς τὸν ὑποκείμενον λόγον ἀποδίδωσιν, ἀλλʼ
ἐξ ἐμφάσεως τῶν μεταγραφομένων καὶ μεταφορᾶς
μνήμῃ συνηθλημένης.
</p>
</div3>
<div3 type="section" n="2">
<p> γράφουσι γὰρ ἱέρακα καὶ
κροκόδειλον, ἔτι δʼ ὄφιν καὶ τῶν ἐκ τοῦ σώματος
τῶν ἀνθρώπων ὀφθαλμὸν καὶ χεῖρα καὶ πρόσωπον
καὶ ἕτερα τοιαῦτα. ὁ μὲν οὖν ἱέραξ αὐτοῖς σημαίνει
πάντα τὰ ὀξέως γινόμενα, διὰ τὸ τὸ ζῷον τοῦτο
τῶν πτηνῶν σχεδὸν ὑπάρχειν ὀξύτατον. μεταφέρεταί
τε ὁ λόγος ταῖς οἰκείαις μεταφοραῖς εἰς πάντα τὰ
ὀξέα καὶ τὰ τούτοις οἰκεῖα παραπλησίως τοῖς εἰρημένοις.
</p>
</div3>
<div3 type="section" n="3">
<p> ὁ δὲ κροκόδειλος σημαντικός ἐστι πάσης
κακίας, ὁ δὲ ὀφθαλμὸς δίκης τηρητὴς καὶ παντὸς
τοῦ σώματος φύλαξ. τῶν δʼ ἀκρωτηρίων ἡ μὲν
δεξιὰ τοὺς δακτύλους ἐκτεταμένους ἔχουσα σημαίνει
βίου πορισμόν, ἡ δʼ εὐώνυμος συνηγμένη τήρησιν
καὶ φυλακὴν χρημάτων.
</p>
</div3>
<div3 type="section" n="4">
<p> ὁ δʼ αὐτὸς λόγος καὶ ἐπὶ
τῶν ἄλλων τύπων τῶν ἐκ τοῦ σώματος καὶ τῶν
ὀργανικῶν καὶ τῶν ἄλλων ἁπάντων· ταῖς γὰρ ἐν
ἑκάστοις ἐνούσαις ἐμφάσεσι συνακολουθοῦντες, καὶ
μελέτῃ πολυχρονίῳ καὶ μνήμῃ γυμνάζοντες τὰς
ψυχάς, ἑκτικῶς ἕκαστα τῶν γεγραμμένων ἀναγινώσκουσι.
</p>
</div3>
</div2>
<div2 type="chapter" n="5">
<div3 type="section" n="1">
<p>
τῶν δὲ παρʼ Αἰθίοψι νομίμων οὐκ ὀλίγα δοκεῖ
<pb id="v.1.p.273"/>

πολὺ τῶν παρὰ τοῖς ἄλλοις διαφέρειν, καὶ μάλιστα
τὰ περὶ τὴν αἵρεσιν τῶν βασιλέων. οἱ μὲν γὰρ
ἱερεῖς ἐξ αὑτῶν τοὺς ἀρίστους προκρίνουσιν, ἐκ δὲ
τῶν καταλεχθέντων, ὃν ἂν ὁ θεὸς κωμάζων κατά
 τινα συνήθειαν περιφερόμενος λάβῃ, τοῦτον τὸ
πλῆθος αἱρεῖται βασιλέα· εὐθὺς δὲ καὶ προσκυνεῖ
καὶ τιμᾷ καθάπερ θεόν, ὡς ὑπὸ τῆς τοῦ δαιμονίου
προνοίας ἐγκεχειρισμένης αὐτῷ τῆς ἀρχῆς.
</p>
</div3>
<div3 type="section" n="2">
<p>ὁ δʼ 
αἱρεθεὶς διαίτῃ τε χρῆται τῇ τεταγμένῃ κατὰ τοὺς
 νόμους καὶ τἄλλα πράττει κατὰ τὸ πάτριον ἔθος,
οὔτʼ εὐεργεσίαν οὔτε τιμωρίαν ἀπονέμων οὐδενὶ
παρὰ τὸ δεδογμένον ἐξ ἀρχῆς παρʼ αὐτοῖς νόμιμον.
ἔθος δʼ αὐτοῖς ἐστι μηδένα τῶν ὑποτεταγμένων
θανάτῳ περιβάλλειν, μηδʼ ἂν καταδικασθεὶς ἐπὶ
 θανάτῳ τις φανῇ τιμωρίας ἄξιος, ἀλλὰ πέμπειν τῶν
ὑπηρετῶν τινα σημεῖον ἔχοντα θανάτου πρὸς τὸν
παρανενομηκότα· οὗτος δʼ ἰδὼν τὸ σύσσημον, καὶ
παραχρῆμα εἰς τὴν ἰδίαν οἰκίαν ἀπελθών, ἑαυτὸν ἐκ
τοῦ ζῆν μεθίστησι. φεύγειν δʼ ἐκ τῆς ἰδίας χώρας
 εἰς τὴν ὅμορον καὶ τῇ μεταστάσει τῆς πατρίδος λύειν
τὴν τιμωρίαν, καθάπερ παρὰ τοῖς Ἕλλησιν, οὐδαμῶς
συγκεχώρηται.
</p>
</div3>
<div3 type="section" n="3">
<p>διὸ καί φασί τινα, τοῦ θανατηφόρου 
σημείου πρὸς αὐτὸν ἀποσταλέντος ὑπὸ τοῦ βασιλέως,
ἐπιβαλέσθαι μὲν ἐκ τῆς Αἰθιοπίας φεύγειν,
 αἰσθομένης δὲ τῆς μητρὸς καὶ τῇ ζώνῃ τὸν τράχηλον
αὐτοῦ σφιγγούσης, ταύτῃ μηδὲ καθʼ ἕνα τρόπον
τολμῆσαι προσενεγκεῖν τὰς χεῖρας, αὐτὸν δʼ ἀγχόμενον
καρτερῆσαι μέχρι τῆς τελευτῆς, ἵνα μὴ τοῖς
<pb id="v.1.p.274"/>
</p>
</div3>
</div2>
<div2 type="chapter" n="6">
<div3 type="section" n="1">
<p> συγγενέσιν ὀνείδη καταλίπῃ μείζω. πάντων δʼ ἐστὶ
παραδοξότατον τὸ γινόμενον περὶ τὴν τελευτὴν τῶν
βασιλέων. κατὰ γὰρ τὴν Μερόην οἱ περὶ τὰς τῶν
θεῶν θεραπείας τε καὶ τιμὰς διατρίβοντες ἱερεῖς,
μεγίστην καὶ κυριωτάτην τάξιν ἔχοντες, ἐπειδὰν
ἐπὶ νοῦν αὐτοῖς ἔλθῃ, πέμπουσιν ἄγγελον πρὸς τὸν
βασιλέα, κελεύοντες ἀποθνήσκειν.
</p>
</div3>
<div3 type="section" n="2">
<p> τοὺς γὰρ θεοὺς
αὐτοῖς ταῦτα κεχρηματικέναι, καὶ δεῖν τὸ πρόσταγμα
τῶν ἀθανάτων ὑπὸ θνητῆς φύσεως μηδαμῶς παροραθῆναι.
καὶ ἑτέρους δʼ ἐπιφθέγγονται λόγους,
οἵους ἂν ἁπλῇ διανοίᾳ προσδέξαιτο φύσις ἀρχαίᾳ
μὲν καὶ δυσεξαλείπτῳ συνηθείᾳ συντεθραμμένη,
λόγον δʼ οὐκ ἔχουσα τὸν ἐναντιωσόμενον τοῖς οὐκ
ἀναγκαίως προσταττομένοις.
</p>
</div3>
<div3 type="section" n="3">
<p> κατὰ μὲν οὖν τοὺς
ἐπάνω χρόνους ὑπήκουον οἱ βασιλεῖς τοῖς ἱερεῦσιν,
οὐχ ὅπλοις οὐδὲ βίᾳ κρατηθέντες, ἀλλʼ ὑπʼ αὐτῆς
τῆς δεισιδαιμονίας τοὺς λογισμοὺς κατισχυόμενοι·
κατὰ δὲ τὸν δεύτερον Πτολεμαῖον ὁ βασιλεὺς τῶν
Αἰθιόπων Ἐργαμένης, μετεσχηκὼς Ἑλληνικῆς ἀγωγῆς
καὶ φιλοσοφήσας, πρῶτος ἐθάρρησε καταφρονῆσαι
τοῦ προστάγματος.
</p>
</div3>
<div3 type="section" n="4">
<p> λαβὼν γὰρ φρόνημα τῆς
βασιλείας ἄξιον παρῆλθε μετὰ <del>τῶν</del> στρατιωτῶν
εἰς τὸ ἄβατον, οὗ συνέβαινεν εἶναι τὸν χρυσοῦν
ναὸν τῶν Αἰθιόπων, καὶ τοὺς μὲν ἱερεῖς ἀπέσφαξε,
τὸ δὲ ἔθος τοῦτο καταλύσας διωρθώσατο πρὸς τὴν ἑαυτοῦ προαίρεσιν.
</p>
</div3>
</div2>
<div2 type="chapter" n="7">
<div3 type="section" n="1">
<p> τὸ δὲ περὶ τοὺς φίλους τοῦ βασιλέως νόμιμον,
καίπερ ὂν παράδοξον, διαμένειν ἔφασαν ἕως τῶν
<pb id="v.1.p.275"/>

καθʼ ἡμᾶς χρόνων. ἔθος γὰρ ὑπάρχειν λέγουσι τοῖς
Αἰθίοψιν, ἐπὰν ὁ βασιλεὺς μέρος τι τοῦ σώματος
πηρωθῇ διʼ ἡνδηποτοῦν αἰτίαν, ἅπαντας τοὺς συνήθεις
συναποβάλλειν τοῦτο κατὰ προαίρεσιν· αἰσχρὸν
 γὰρ ὑπολαμβάνειν τοῦ βασιλέως πεπηρωμένου τὸ
σκέλος ἀρτίποδας εἶναι τοὺς φίλους, καὶ μὴ πάντας
ἐν ταῖς ἐξόδοις συνέπεσθαι χωλοὺς ὁμοίως·
</p>
</div3>
<div3 type="section" n="2">
<p>ἄτοπον 
γὰρ εἶναι τὸ συμπενθεῖν μὲν καὶ <del>τὸ</del> συλλυπεῖσθαι
καὶ τῶν ἄλλων ὁμοίως ἀγαθῶν ἁπάντων τε καὶ
 κακῶν κοινωνεῖν τὴν βεβαίαν φιλίαν, τῆς δʼ εἰς τὸ
σῶμα λύπης ἄμοιρον γίνεσθαι. φασὶ δὲ σύνηθες
εἶναι καὶ τὸ συντελευτᾶν ἑκουσίως τοὺς ἑταίρους
τοῖς βασιλεῦσι, καὶ τοῦτον εἶναι τὸν θάνατον ἔνδοξον
καὶ φιλίας ἀληθινῆς μάρτυρα.
</p>
</div3>
<div3 type="section" n="3">
<p>διόπερ μὴ 
 ῥᾳδίως ἐπιβουλὴν γίνεσθαι παρὰ τοῖς Αἰθίοψι κατὰ
τοῦ βασιλέως, ὡς ἂν τῶν φίλων ἁπάντων ἐπʼ ἴσης
προνοουμένων τῆς τʼ ἐκείνου καὶ τῆς ἰδίας ἀσφαλείας.
ταῦτα μὲν οὖν τὰ νόμιμα παρὰ τοῖς Αἰθίοψίν
ἐστι τοῖς τὴν μητρόπολιν αὐτῶν οἰκοῦσι καὶ
 νεμομένοις τήν τε νῆσον τὴν Μερόην καὶ τὴν χώραν
τὴν πλησίον Αἰγύπτου.
</p>
</div3>
</div2>
<div2 type="chapter" n="8">
<div3 type="section" n="1">
<p>ἔστι δὲ καὶ ἄλλα γένη τῶν Αἰθιόπων παμπληθῆ,
τὰ μὲν ἐξ ἀμφοτέρων τῶν μερῶν τὴν παραποτάμιον
τοῦ Νείλου κατοικοῦντα καὶ τὰς ἐν τῷ ποταμῷ
 νήσους, τὰ δὲ τὴν ὅμορον τῆς Ἀραβίας νεμόμενα,
τὰ δʼ ἐν τοῖς μεσογείοις τῆς Λιβύης καθιδρυμένα.
</p>
</div3>
<div3 type="section" n="2">
<p>οἱ 
πλεῖστοι δὲ τούτων καὶ μάλισθʼ οἱ παρὰ τὸν ποταμὸν
<pb id="v.1.p.276"/>
οἰκοῦντες ταῖς μὲν χρόαις εἰσὶ μέλανες, ταῖς δὲ
ἰδέαις σιμοί, τοῖς δὲ τριχώμασιν οὖλοι. καὶ ταῖς μὲν
ψυχαῖς παντελῶς ὑπάρχουσιν ἄγριοι καὶ τὸ θηριῶδες
ἐμφαίνοντες, οὐχ οὕτω δὲ τοῖς θυμοῖς ὡς τοῖς
ἐπιτηδεύμασιν· αὐχμηροὶ γὰρ ὄντες τοῖς ὅλοις
σώμασι τοὺς μὲν ὄνυχας ἐπὶ πολὺ παρηγμένους
ἔχουσι τοῖς θηρίοις παραπλησίως, τῆς δὲ πρὸς ἀλλήλους
φιλανθρωπίας πλεῖστον ὅσον ἀφεστήκασι·
</p>
</div3>
<div3 type="section" n="3">
<p> καὶ
τὴν μὲν φωνὴν ὀξεῖαν προβάλλοντες, τῶν δὲ παρὰ
τοῖς ἄλλοις ἐπιτηδευομένων εἰς βίον ἥμερον οὐδʼ
ὁτιοῦν ἔχοντες, μεγάλην ποιοῦσι πρὸς τὰ καθʼ ἡμᾶς
ἔθη τὴν διαφοράν.
</p>
</div3>
<div3 type="section" n="4">
<p> καθοπλίζονται δʼ αὐτῶν οἱ μὲν
ἀσπίσιν ὠμοβοΐναις καὶ μικροῖς δόρασιν, οἱ δὲ
ἀκοντίοις ἀναγκύλοις, ἐνίοτε δὲ ξυλίνοις τόξοις
τετραπήχεσιν, οἷς τοξεύουσι μὲν τῷ ποδὶ προσβαίνοντες,
ἀναλωθέντων δὲ τῶν οἰστῶν σκυτάλαις
ξυλίναις διαγωνίζονται. καθοπλίζουσι δὲ καὶ τὰς
γυναῖκας, ὁρίζοντες αὐταῖς τεταγμένην ἡλικίαν, ὧν
ταῖς πλείσταις νόμιμόν ἐστι χαλκοῦν κρίκον φέρειν
ἐν τῷ χείλει τοῦ στόματος.
</p>
</div3>
<div3 type="section" n="5">
<p> ἐσθῆτι δέ τινες μὲν
αὐτῶν ἁπλῶς οὐ χρῶνται, γυμνῆτα βίον ἔχοντες διʼ αἰῶνος καὶ πρὸς μόνα τὰ καύματα ποριζόμενοι βοήθειαν
αὐτουργὸν ἐκ τοῦ παραπεσόντος· τινὲς δὲ τῶν
προβάτων τὰς οὐρὰς ἀποκόπτοντες ἐκ τῶν ὄπισθεν
καλύπτουσι διὰ τούτων τὰ ἰσχία, καθάπερ αἰδῶ
ταύτην προβαλλόμενοι· ἔνιοι δὲ χρῶνται ταῖς δοραῖς
τῶν κτηνῶν, εἰσὶ δʼ οἳ περιζώμασι μέχρι μέσου τὸ
<pb id="v.1.p.277"/>

σῶμα καλύπτουσιν, ἐκ τῶν τριχῶν πλέκοντες, ὡς
ἂν τῶν παρʼ αὐτοῖς προβάτων ὄντων μὴ φερόντων
ἔρια διὰ τὴν ἰδιότητα τῆς χώρας.
</p>
</div3>
<div3 type="section" n="6">
<p>τροφῇ δὲ χρῶνται 
τινὲς μὲν λαμβάνοντες τὸν γεννώμενον ἐν τοῖς
 ὕδασι καρπόν, ὃς αὐτοφυὴς ἀνατέλλει περί τε τὰς
λίμνας καὶ τοὺς ἑλώδεις τόπους, τινὲς δὲ τῆς ἁπαλωτάτης
ὕλης τοὺς ἀκρεμόνας περικλῶντες, οἷς καὶ
τὰ σώματα σκιάζοντες περὶ τὰς μεσημβρίας καταψύχουσιν,
ἔνιοι δὲ σπείροντες σήσαμον καὶ λωτόν,
 εἰσὶ δʼ οἳ ταῖς ῥίζαις τῶν καλάμων ταῖς ἁπαλωτάταις
διατρεφόμενοι. οὐκ ὀλίγοι δʼ αὐτῶν καὶ ταῖς
τοξείαις ἐνηθληκότες τῶν πτηνῶν εὐστόχως πολλὰ
τοξεύουσι, διʼ ὧν τὴν τῆς φύσεως ἔνδειαν ἀναπληροῦσιν·
οἱ πλεῖστοι δὲ τοῖς ἀπὸ τῶν βοσκημάτων
 κρέασι καὶ γάλακτι καὶ τυρῷ τὸν πάντα βίον διαζῶσι.
</p>
</div3>
</div2>
<div2 type="chapter" n="9">
<div3 type="section" n="1">
<p>περὶ δὲ θεῶν οἱ μὲν ἀνώτερον Μερόης οἰκοῦντες
ἐννοίας ἔχουσι διττάς. ὑπολαμβάνουσι γὰρ τοὺς
μὲν αὐτῶν αἰώνιον ἔχειν καὶ ἄφθαρτον τὴν φύσιν,
οἷον ἥλιον καὶ σελήνην καὶ τὸν σύμπαντα κόσμον,
 τοὺς δὲ νομίζουσι θνητῆς φύσεως κεκοινωνηκέναι
καὶ διʼ ἀρετὴν καὶ κοινὴν εἰς ἀνθρώπους εὐεργεσίαν
τετευχέναι τιμῶν ἀθανάτων·
</p>
</div3>
<div3 type="section" n="2">
<p>τήν τε γὰρ Ἶσιν καὶ 
τὸν Πᾶνα, πρὸς δὲ τούτοις Ἡρακλέα καὶ Δία
σέβονται, μάλιστα νομίζοντες ὑπὸ τούτων εὐηργετῆσθαι
 τὸ τῶν ἀνθρώπων γένος. ὀλίγοι δὲ τῶν
Αἰθιόπων καθόλου θεοὺς οὐ νομίζουσιν εἶναι· διὸ
καὶ τὸν ἥλιον ὡς πολεμιώτατον ὄντα κατὰ τὰς ἀνατολὰς
βλασφημήσαντες φεύγουσι πρὸς τοὺς ἑλώδεις
<pb id="v.1.p.278"/>
</p>
</div3>
<div3 type="section" n="3">
<p> τῶν τόπων. παρηλλαγμένοις δʼ ἔθεσι χρῶνται καὶ
περὶ τοὺς παρʼ αὐτοῖς τελευτῶντας· οἱ μὲν γὰρ
εἰς τὸν ποταμὸν βάλλοντες ἀφιᾶσιν, ἀρίστην ἡγούμενοι
ταφὴν ταύτην, οἱ δὲ περιχέαντες ὕελον ἐν
ταῖς οἰκίαις φυλάττοντες νομίζουσι δεῖν μήτε τῶν
τελευτώντων ἀγνοεῖσθαι τὰς ὄψεις τοῖς συγγενέσι
μήτʼ ἐπιλανθάνεσθαι τοὺς προσήκοντας τῷ γένει
τῶν προσῳκειωμένων, ἔνιοι δʼ εἰς ὀστρακίνας σοροὺς
ἐμβάλλοντες κατορύττουσι κύκλῳ τῶν ἱερῶν, καὶ
τὸν ἐπὶ τούτοις γινόμενον ὅρκον μέγιστον ἡγοῦνται.
</p>
</div3>
<div3 type="section" n="4">
<p> τὰς δὲ βασιλείας ἐγχειρίζουσιν οἱ μὲν τοῖς εὐπρεπεστάτοις,
τύχης ἡγούμενοι δῶρα ἀμφότερα, τήν
τε μοναρχίαν καὶ τὴν εὐπρέπειαν, οἱ δὲ τοῖς ἐπιμελεστάτοις
κτηνοτρόφοις παραδιδόασι τὴν ἀρχήν,
ὡς μόνους ἄριστα τῶν ὑποτεταγμένων φροντιοῦντας
ἔνιοι δὲ τοῖς πλουσιωτάτοις τοῦτο τὸ τίμιον
ἀπονέμουσιν, ἡγούμενοι μόνους αὐτοὺς ἐπικουρεῖν
τοῖς ὄχλοις δύνασθαι διὰ τὴν ἑτοιμότητα τῆς εὐπορίας,
εἰσὶ δʼ οἳ τοὺς ἀνδρείᾳ διαφέροντας αἱροῦνται
βασιλεῖς, κρίνοντες τοὺς ἐν πολέμῳ πλεῖστον
δυναμένους ἀξίους εἶναι μόνους τυγχάνειν τῶν πρωτείων.
</p>
</div3>
</div2>
<div2 type="chapter" n="10">
<div3 type="section" n="1">
<p> τῆς δὲ παρὰ τὸν Νεῖλον χώρας τῆς ἐν τῇ Λιβύῃ
κειμένης ἐστί τι μέρος τῷ κάλλει διαφέρον·
τροφάς τε γὰρ φέρει δαψιλεῖς καὶ ποικίλας, καὶ
πρὸς τὰς τῶν καυμάτων ὑπερβολὰς ἔχει βοηθείας
εὐθέτους τὰς ἐν τοῖς ἕλεσι καταφυγάς· διὸ καὶ περιμάχητος
οὗτος ὁ τόπος γίνεται τοῖς τε Λίβυσι καὶ
<pb id="v.1.p.279"/>

τοῖς Αἰθίοψι, καὶ πρὸς ἀλλήλους ὑπὲρ αὐτοῦ πολεμοῦντες
διατελοῦσι.
</p>
</div3>
<div3 type="section" n="2">
<p>φοιτᾷ δʼ εἰς αὐτὸν καὶ πλῆθος 
ἐλεφάντων ἐκ τῆς ἄνω χώρας, ὡς μὲν ἔνιοι
λέγουσι, διὰ τὴν δαψίλειαν καὶ τὴν ἡδονὴν τῆς
 νομῆς· ἕλη γὰρ θαυμαστὰ παρεκτείνεται τοῖς χείλεσι
τοῦ ποταμοῦ, πολλῆς καὶ παντοίας ἐν αὐτοῖς
φυομένης τροφῆς.
</p>
</div3>
<div3 type="section" n="3">
<p>διόπερ ὅταν γεύσωνται τοῦ θρύου 
καὶ τοῦ καλάμου, διὰ τὴν γλυκύτητα τῆς τροφῆς
μένει καὶ τὴν τῶν ἀνθρώπων δίαιταν καταφθείρει·
 διʼ ἣν αἰτίαν καταναγκάζονται φεύγειν <del>εἰς</del> τούτους
τοὺς τόπους, ὄντες νομάδες καὶ σκηνῖται, τὸ σύνολον
τῷ συμφέροντι τὰς πατρίδας ὁρίζοντες.
</p>
</div3>
<div3 type="section" n="4">
<p>αἱ δʼ ἀγέλαι 
τῶν εἰρημένων θηρίων τὴν μεσόγειον χώραν ἐκλείπουσι
διὰ σπάνιν τροφῆς, ἅτε συντόμως τῶν φυομένων
 ἐν τῇ γῇ πάντων αὐαινομένων· διὰ γὰρ τὴν
τοῦ καύματος ὑπερβολὴν καὶ τὴν λειψυδρίαν τῶν
πηγαίων καὶ ποταμίων ὑδάτων σκληρὰς καὶ σπανίους
συμβαίνει γίνεσθαι τὰς τροφάς.
</p>
</div3>
<div3 type="section" n="5">
<p>ὡς δέ τινές φασιν, 
ὄφεις θαυμαστοὶ γίνονται τό τε μέγεθος καὶ τὸ
 πλῆθος κατὰ τὴν θηριώδη καλουμένην χώραν· οὗτοι
δὲ περὶ τὰς συστάσεις τῶν ὑδάτων ἐπιτίθενται
τοῖς ἐλέφασι, καὶ τραπέντες εἰς ἀλκὴν περιπλέκονται
ταῖς σπείραις εἰς τὰ σκέλη, καὶ πέρας ἕως τούτου
συνέχουσι βιαζόμενοι καὶ σφίγγοντες τοῖς δεσμοῖς
 ἕως ἂν ἀφρίσαντα τὰ θηρία πέσῃ διὰ τὸ
 βάρος. ἔπειτʼ ἀθροιζόμενοι τὸ πεσὸν σαρκοφαγοῦσι,
ῥᾳδίως ἐπικρατοῦντες διὰ τὴν δυσκινησίαν τοῦ ζῴου.
</p>
</div3>
<div3 type="section" n="6">
<p>ἀπολειπομένου δʼ ἀπορήματος, διὰ τίνʼ αἰτίαν οὐ 
<pb id="v.1.p.280"/>
συνέπονται τοῖς ἐλέφασιν εἰς τὴν προειρημένην
παραποταμίαν διώκοντες τὰς συνήθεις τροφάς, φασὶ
τοὺς τηλικούτους ὄφεις τὴν μὲν ἐπίπεδον τῆς χώρας
φεύγειν, περὶ δὲ τὴν ὑπώρειαν ἐν ταῖς φάραγξι
ταῖς εἰς τὸ μῆκος ἀνηκούσαις καὶ τοῖς σπηλαίοις τοῖς
τὸ βάθος ἔχουσι συνεχῶς ἐναυλίζεσθαι· διόπερ τοὺς
συμφέροντας καὶ συνήθεις τόπους μηδαμῶς ἐκλείπειν,
αὐτοδιδάκτου πρὸς τὰ τοιαῦτα τῆς φύσεως
οὔσης ἅπασι τοῖς ζῴοις. περὶ μὲν οὖν Αἰθιόπων
καὶ τῆς χώρας αὐτῶν τοσαῦτα λέγομεν.
</p>
</div3>
</div2>
<div2 type="chapter" n="11">
<div3 type="section" n="1">
<p> περὶ δὲ τῶν συγγραφέων ἡμῖν διοριστέον, ὅτι
πολλοὶ συγγεγράφασι περί τε τῆς Αἰγύπτου καὶ τῆς
Αἰθιοπίας, ὧν οἱ μὲν ψευδεῖ φήμῃ πεπιστευκότες,
οἱ δὲ παρʼ ἑαυτῶν πολλὰ τῆς ψυχαγωγίας ἕνεκα
πεπλακότες, δικαίως ἂν ἀπιστοῖντο.
</p>
</div3>
<div3 type="section" n="2">
<p> Ἀγαθαρχίδης
μὲν γὰρ ὁ Κνίδιος ἐν τῇ δευτέρᾳ βίβλῳ τῶν περὶ
τὴν Ἀσίαν, καὶ ὁ τὰς γεωγραφίας συνταξάμενος
Ἀρτεμίδωρος ὁ Ἐφέσιος κατὰ τὴν ὀγδόην βίβλον,
καὶ τινες ἕτεροι τῶν ἐν Αἰγύπτῳ κατοικούντων,
ἱστορηκότες τὰ πλεῖστα τῶν προειρημένων ἐν πᾶσι
σχεδὸν ἐπιτυγχάνουσι.
</p>
</div3>
<div3 type="section" n="3">
<p> καὶ γὰρ ἡμεῖς καθʼ ὃν καιρὸν
παρεβάλομεν εἰς Αἴγυπτον, πολλοῖς μὲν τῶν
ἱερέων ἐνετύχομεν, οὐκ ὀλίγοις δὲ καὶ πρεσβευταῖς
ἀπὸ τῆς Αἰθιοπίας παροῦσιν εἰς λόγους ἀφικόμεθα·
παρʼ ὧν ἀκριβῶς ἕκαστα πυθόμενοι, καὶ τοὺς λόγους
τῶν ἱστορικῶν ἐξελέγξαντες, τοῖς μάλιστα συμφωνοῦσιν
ἀκόλουθον τὴν ἀναγραφὴν πεποιήμεθα.
</p>
</div3>
<div3 type="section" n="4">
<p> περὶ μὲν οὖν Αἰθιόπων τῶν πρὸς τῇ δύσει
<pb id="v.1.p.281"/>

κατοικούντων ἀρκεσθησόμεθα τοῖς ῥηθεῖσι, περὶ δὲ
τῶν κατὰ τὴν μεσημβρίαν καὶ τὴν Ἐρυθρὰν θάλατταν
κειμένων ἐν μέρει διέξιμεν. δοκεῖ δʼ ἡμῖν ἁρμόττειν
προδιελθεῖν περὶ τῆς τοῦ χρυσοῦ κατασκευῆς
 τῆς ἐν τούτοις τοῖς τόποις γινομένης.
</p>
</div3>
</div2>
<div2 type="chapter" n="12">
<div3 type="section" n="1">
<p>περὶ γὰρ τὰς ἐσχατιὰς τῆς Αἰγύπτου καὶ τῆς
ὁμορούσης Ἀραβίας τε καὶ Αἰθιοπίας τόπος ἐστὶν
ἔχων μέταλλα πολλὰ καὶ μεγάλα χρυσοῦ, συναγομένου
πολλοῦ πολλῇ κακοπαθείᾳ τε καὶ δαπάνῃ.
 τῆς γὰρ γῆς μελαίνης οὔσης τῇ φύσει καὶ διαφυὰς
καὶ φλέβας ἐχούσης μαρμάρου τῇ λευκότητι διαφερούσας
καὶ πάσας τὰς περιλαμπομένας φύσεις ὑπερβαλλούσας
τῇ λαμπρότητι, οἱ προσεδρεύοντες τοῖς
μεταλλικοῖς ἔργοις τῷ πλήθει τῶν ἐργαζομένων
 κατασκευάζουσι τὸν χρυσόν.
</p>
</div3>
<div3 type="section" n="2">
<p>οἱ γὰρ βασιλεῖς τῆς 
 Αἰγύπτου τοὺς ἐπὶ κακουργίᾳ καταδικασθέντας καὶ
τοὺς κατὰ πόλεμον αἰχμαλωτισθέντας, ἔτι δὲ τοὺς
ἀδίκοις διαβολαῖς περιπεσόντας καὶ διὰ θυμὸν εἰς
φυλακὰς παραδεδομένους, ποτὲ μὲν αὐτούς, ποτὲ δὲ
 καὶ μετὰ πάσης συγγενείας ἀθροίσαντες παραδιδόασι
πρὸς τὴν τοῦ χρυσοῦ μεταλλείαν, ἅμα μὲν τιμωρίαν
λαμβάνοντες παρὰ τῶν καταγνωσθέντων, ἅμα
δὲ διὰ τῶν ἐργαζομένων μεγάλας προσόδους λαμβάνοντες.
</p>
</div3>
<div3 type="section" n="3">
<p>οἱ δὲ παραδοθέντες, πολλοὶ μὲν τὸ πλῆθος 
 ὄντες, πάντες δὲ πέδαις δεδεμένοι, προσκαρτεροῦσι
τοῖς ἔργοις συνεχῶς καὶ μεθʼ ἡμέραν καὶ
δι᾽ ὅλης τῆς νυκτός, ἀνάπαυσιν μὲν οὐδεμίαν λαμβάνοντες,
<pb id="v.1.p.282"/>
δρασμοῦ δὲ παντὸς φιλοτίμως εἰργόμενοι·
φυλακαὶ γὰρ ἐκ στρατιωτῶν βαρβάρων καὶ
ταῖς διαλέκτοις διαφόροις χρωμένων ἐφεστήκασιν,
ὥστε μηδένα δύνασθαι διʼ ὁμιλίας ἢ φιλανθρώπου
τινὸς ἐντεύξεως φθεῖραί τινα τῶν ἐπιστατούντων.
</p>
</div3>
<div3 type="section" n="4">
<p> τῆς δὲ τὸν χρυσὸν ἐχούσης γῆς τὴν μὲν σκληροτάτην
πυρὶ πολλῷ καύσαντες καὶ ποιήσαντες χαύνην
προσάγουσι τὴν διὰ τῶν χειρῶν κατεργασίαν· τὴν
δὲ ἀνειμένην πέτραν καὶ μετρίῳ πόνῳ δυναμένην
ὑπείκειν λατομικῷ σιδήρῳ καταπονοῦσι μυριάδες
ἀκληρούντων ἀνθρώπων.
</p>
</div3>
<div3 type="section" n="5">
<p> καὶ τῆς μὲν ὅλης πραγματείας
ὁ τὸν λίθον διακρίνων τεχνίτης καθηγεῖται
καὶ τοῖς ἐργαζομένοις ὑποδείκνυσι· τῶν δὲ πρὸς
τὴν ἀτυχίαν ταύτην ἀποδειχθέντων οἱ μὲν σώματος
ῥώμῃ διαφέροντες τυπίσι σιδηραῖς τὴν μαρμαρίζουσαν
πέτραν κόπτουσιν, οὐ τέχνην τοῖς ἔργοις, ἀλλὰ
βίαν προσάγοντες, ὑπονόμους δὲ διακόπτοντες, οὐκ
ἐπʼ εὐθείας, ἀλλʼ ὡς ἂν ἡ διάφυσις ᾖ τῆς ἀποστιλβούσης
πέτρας.
</p>
</div3>
<div3 type="section" n="6">
<p> οὗτοι μὲν οὖν διὰ τὰς ἐν ταῖς
διώρυξι καμπὰς καὶ σκολιότητας ἐν σκότει διατρίβοντες
λύχνους ἐπὶ τῶν μετώπων πεπραγματευμένους
περιφέρουσι· πολλαχῶς δὲ πρὸς τὰς τῆς πέτρας ἰδιότητας
μετασχηματίζοντες τὰ σώματα καταβάλλουσιν
εἰς ἔδαφος τὰ λατομούμενα θραύματα· καὶ τοῦτο
ἀδιαλείπτως ἐνεργοῦσι πρὸς ἐπιστάτου βαρύτητα καὶ πληγάς.</p>
</div3>
</div2>
<div2 type="chapter" n="13">
<div3 type="section" n="1">
<p> οἱ δὲ ἄνηβοι παῖδες εἰσδυόμενοι διὰ τῶν
ὑπονόμων εἰς τὰ κεκοιλωμένα τῆς πέτρας ἀναβάλλουσιν
ἐπιπόνως τὴν ῥιπτουμένην κατὰ μικρὸν
<pb id="v.1.p.283"/>
πέτραν καὶ πρὸς τὸν ἐκτὸς τοῦ στομίου τόπον εἰς
ὕπαιθρον ἀποκομίζουσιν. οἱ δʼ ὑπὲρ ἔτη τριάκοντα
παρὰ τούτων λαμβάνοντες ὡρισμένον μέτρον τοῦ
λατομήματος ἐν ὅλμοις λιθίνοις τύπτουσι σιδηροῖς
 ὑπέροις, ἄχρι ἂν ὀρόβου τὸ μέγεθος κατεργάσωνται.
</p>
</div3>
<div3 type="section" n="2">
<p>παρὰ δὲ τούτων τὸν ὀροβίτην λίθον αἱ γυναῖκες καὶ 
οἱ πρεσβύτεροι τῶν ἀνδρῶν ἐκδέχονται, καὶ μύλων
ἑξῆς πλειόνων ὄντων ἐπὶ τούτους ἐπιβάλλουσι, καὶ
παραστάντες ἀνὰ τρεῖς ἢ δύο πρὸς τὴν κώπην ἀλήθουσιν,
 ἕως ἂν εἰς σεμιδάλεως τρόπον τὸ δοθὲν
μέτρον κατεργάσωνται. προσούσης δʼ ἅπασιν ἀθεραπευσίας
σώματος καὶ τῆς τὴν αἰδῶ περιστελλούσης
ἐσθῆτος μὴ προσούσης, οὐκ ἔστιν ὃς ἰδὼν οὐκ
ἂν ἐλεήσειε τοὺς ἀκληροῦντας διὰ τὴν ὑπερβολὴν
 τῆς ταλαιπωρίας.
</p>
</div3>
<div3 type="section" n="3">
<p>οὐ γὰρ τυγχάνει συγγνώμης οὐδʼ 
ἀνέσεως ἁπλῶς οὐκ ἄρρωστος, οὐ πεπηρωμένος, οὐ
γεγηρακώς, οὐ γυναικὸς ἀσθένεια, πάντες δὲ πληγαῖς
ἀναγκάζονται προσκαρτερεῖν τοῖς ἔργοις, μέχρι
ἂν κακουχούμενοι τελευτήσωσιν ἐν ταῖς ἀνάγκαις.
 διόπερ οἱ δυστυχεῖς φοβερώτερον ἀεὶ τὸ μέλλον τοῦ
παρόντος ἡγοῦνται διὰ τὴν ὑπερβολὴν τῆς τιμωρίας,
ποθεινότερον δὲ τοῦ ζῆν τὸν θάνατον προσδέχονται.
</p>
</div3>
</div2>
<div2 type="chapter" n="14">
<div3 type="section" n="1">
<p>τὸ δὲ τελευταῖον οἱ τεχνῖται παραλαβόντες
τὸν ἀληλεσμένον λίθον πρὸς τὴν ὅλην ἄγουσι
 συντέλειαν· ἐπὶ γὰρ πλατείας σανίδος μικρὸν ἐγκεκλιμένης
τρίβουσι τὴν κατειργασμένην μάρμαρον
ὕδωρ ἐπιχέοντες· εἶτα τὸ μὲν γεῶδες αὐτῆς ἐκτηκόμενον
<pb id="v.1.p.284"/>
διὰ τῶν ὑγρῶν καταρρεῖ κατὰ τὴν τῆς σανίδος
ἔγκλισιν, τὸ δὲ χρυσίον ἔχον ἐπὶ τοῦ ξύλου
παραμένει διὰ τὸ βάρος.
</p>
</div3>
<div3 type="section" n="2">
<p> πολλάκις δὲ τοῦτο ποιοῦντες,
τὸ μὲν πρῶτον ταῖς χερσὶν ἐλαφρῶς τρίβουσι,
μετὰ δὲ ταῦτα σπόγγοις ἀραιοῖς κούφως
ἐπιθλίβοντες τὸ χαῦνον καὶ γεῶδες διὰ τούτων ἀναλαμβάνουσι,
μέχρι ἂν ὅτου καθαρὸν γένηται τὸ
ψῆγμα τοῦ χρυσοῦ.
</p>
</div3>
<div3 type="section" n="3">
<p> τὸ δὲ τελευταῖον ἄλλοι τεχνῖται
παραλαμβάνοντες μέτρῳ καὶ σταθμῷ τὸ συνηγμένον
εἰς κεραμεοῦς χύτρους ἐμβάλλουσι· μίξαντες
δὲ κατὰ τὸ πλῆθος ἀνάλογον μολίβδου βῶλον
καὶ χόνδρους ἁλῶν, ἔτι δὲ βραχὺ καττιτέρου, καὶ
κρίθινον πίτυρον προσεμβάλλουσιν· ἁρμοστὸν δʼ
ἐπίθημα ποιήσαντες καὶ πηλῷ φιλοπόνως περιχρίσαντες
ὀπτῶσιν ἐν καμίνῳ πέντε ἡμέρας καὶ νύκτας
ἴσας ἀδιαλείπτως·
</p>
</div3>
<div3 type="section" n="4">
<p> ἔπειτα ἐάσαντες ψυχθῆναι τῶν
μὲν ἄλλων οὐδὲν εὑρίσκουσιν ἐν τοῖς ἀγγείοις, τὸν
δὲ χρυσὸν καθαρὸν λαμβάνουσιν ὀλίγης ἀπουσίας
γεγενημένης. ἡ μὲν οὖν ἐργασία τοῦ χρυσοῦ περὶ
τὰς ἐσχατιὰς τῆς Αἰγύπτου γινομένη μετὰ τοσούτων
καὶ τηλικούτων πόνων συντελεῖται·
</p>
</div3>
<div3 type="section" n="5">
<p> αὐτὴ γὰρ ἡ
φύσις, οἶμαι, ποιεῖ πρόδηλον ὡς ὁ χρυσὸς γένεσιν
μὲν ἐπίπονον ἔχει, φυλακὴν δὲ χαλεπήν, σπουδὴν
δὲ μεγίστην, χρῆσιν δὲ ἀνὰ μέσον ἡδονῆς τε καὶ
λύπης.
ἡ μὲν οὖν τῶν μετάλλων τούτων εὕρεσις ἀρχαία
παντελῶς ἐστιν, ὡς ἂν ὑπὸ τῶν παλαιῶν βασιλέων
<pb id="v.1.p.285"/>
καταδειχθεῖσα.
</p>
</div3>
<div3 type="section" n="6">
<p>περὶ δὲ τῶν ἐθνῶν <del>τούτων</del> 
τῶν κατοικούντων τήν τε παράλιον τοῦ Ἀραβίου
κόλπου καὶ Τρωγλοδυτικήν, ἔτι δʼ Αἰθιοπίαν τὴν
πρὸς μεσημβρίαν καὶ νότον, πειρασόμεθα διεξιέναι.
</p>
</div3>
</div2>
<div2 type="chapter" n="15">
<div3 type="section" n="1">
<p> περὶ πρώτων δὲ τῶν Ἰχθυοφάγων ἐροῦμεν τῶν
κατοικούντων τὴν παράλιον τὴν ἀπὸ Καρμανίας καὶ
Γεδρωσίας ἕως τῶν ἐσχάτων τοῦ μυχοῦ τοῦ κατὰ
τὸν Ἀράβιον κόλπον ἱδρυμένου, ὃς εἰς τὴν μεσόγειον
ἀνήκων ἄπιστον διάστημα δυσὶν ἠπείροις
 περικλείεται πρὸς τὸν ἔκπλουν, τῇ μὲν ὑπὸ τῆς
εὐδαίμονος Ἀραβίας, τῇ δʼ ὑπὸ τῆς Τρωγλοδυτικῆς.
</p>
</div3>
<div3 type="section" n="2">
<p>τούτων δὲ τῶν βαρβάρων τινὲς μὲν γυμνοὶ τὸ 
παράπαν βιοῦντες κοινὰς ἔχουσι τὰς γυναῖκας καὶ
τὰ τέκνα παραπλησίως ταῖς τῶν θρεμμάτων ἀγέλαις,
 ἡδονῆς δὲ καὶ πόνου τὴν φυσικὴν μόνον ἀντίληψιν
ποιολύμενοι τῶν αἰσχρῶν καὶ καλῶν οὐδεμίαν
λαμβάνουσιν ἔννοιαν.
</p>
</div3>
<div3 type="section" n="3">
<p>τὰς δὲ οἰκήσεις ἔχουσιν οὐκ 
ἄπωθεν τῆς θαλάττης παρὰ τὰς ῥαχίας, καθʼ ἅς
εἰσιν οὐ μόνον βαθεῖαι κοιλάδες, ἀλλὰ καὶ φάραγγες
 ἀνώμαλοι καὶ στενοὶ παντελῶς αὐλῶνες σκολιαῖς
ἐκτροπαῖς ὑπὸ τῆς φύσεως διειλημμένοι. τούτων
δὲ τῇ χρείᾳ τῶν ἐγχωρίων πεφυκότων ἁρμοζόντως,
τὰς ἐκτροπὰς καὶ διεξόδους συγκεχώκασι λίθοις
μεγάλοις, διʼ ὧν ὥσπερ δικτύων τὴν θήραν τῶν
 ἰχθύων ποιοῦνται.
</p>
</div3>
<div3 type="section" n="4">
<p>ὅταν γὰρ ἡ πλημυρὶς τῆς θαλάττης 
λάττης ἐπὶ τὴν χέρσον φέρηται λάβρως, ὃ ποιεῖ δὶς
τῆς ἡμέρας περὶ τρίτην καὶ ἐνάτην μάλιστά πως
ὥραν, ἡ μὲν θάλαττα πᾶσαν τὴν ῥαχίαν ἐπικλύζουσα
<pb id="v.1.p.286"/>
καλύπτει, καὶ λάβρῳ καὶ πολλῷ κύματι συναποκομίζει
πρὸς τὴν χέρσον ἄπιστον πλῆθος παντοίων
ἰχθύων, οἳ τὸ μὲν πρῶτον ἐν τῇ παραλίῳ
μένουσι, νομῆς χάριν πλανώμενοι περὶ τὰς ὑποδύσεις
καὶ τὰ κοιλώματα· ἐπὰν δʼ ὁ τῆς ἀμπώτεως
ἔλθῃ χρόνος, τὸ μὲν ὑγρὸν ἐκ τοῦ κατʼ ὀλίγον διὰ
τῶν κεχωσμένων λίθων καὶ φαράγγων ἀπορρεῖ, οἱ
δʼ ἰχθῦς ἐν τοῖς κοιλώμασι καταλείπονται.
</p>
</div3>
<div3 type="section" n="5">
<p> κατὰ δὲ
τοῦτον τὸν καιρὸν τὸ πλῆθος τῶν ἐγχωρίων μετὰ
τέκνων καὶ γυναικῶν εἰς τὰς ῥαχίας ἀθροίζεται
καθάπερ ἀφʼ ἑνὸς κελεύσματος. σχιζομένων δὲ τῶν
βαρβάρων εἰς τὰ κατὰ μέρος συστήματα, πρὸς τοὺς
ἰδίους ἕκαστοι τόπους μετὰ βοῆς ἐξαισίου φέρονται,
καθάπερ αἰφνιδίου τινὸς κυνηγίας ἐμπεπτωκυίας.
</p>
</div3>
<div3 type="section" n="6">
<p> εἶθʼ αἱ μὲν γυναῖκες μετὰ τῶν παίδων τοὺς ἐλάττονας
τῶν ἰχθύων καὶ πλησίον ὄντας τῆς χέρσου
συλλαμβάνουσαι ῥίπτουσιν ἐπὶ τὴν γῆν, οἱ δὲ τοῖς
σώμασιν ἀκμάζοντες προσφέρουσι τὰς χεῖρας τοῖς
διὰ τὸ μέγεθος δυσκαταγωνίστοις· ἐκπίπτουσι γὰρ
ἐκ τοῦ πελάγους ὑπερμεγέθεις οὐ μόνον σκορπίοι
καὶ μύραιναι καὶ κύνες, ἀλλὰ καὶ φῶκαι καὶ πολλὰ
τοιαῦτα ξένα καὶ ταῖς ὄψεσι καὶ ταῖς προσηγορίαις·
</p>
</div3>
<div3 type="section" n="7">
<p> ταῦτα δὲ τὰ θηρία καταμάχονται τεχνικῆς μὲν ὅπλων
κατασκευῆς οὐδὲν ἔχοντες, κέρασι δὲ αἰγῶν ὀξέσι
κατακεντοῦντες καὶ ταῖς ἀπορρῶξι πέτραις ἐπιτέμνοντες·
πάντα γὰρ ἡ χρεία διδάσκει τὴν φύσιν,
οἰκείως τοῖς ὑποκειμένοις καιροῖς ἁρμοζομένην πρὸς τὴν ἐκ τῆς ἐλπίδος εὐχρηστίαν.</p>
</div3>
</div2>
<div2 type="chapter" n="16">
<div3 type="section" n="1">
<p> ἐπειδὰν δʼ ἀθροίσωσιν
<pb id="v.1.p.287"/>
ἰχθύων παντοδαπῶν πλῆθος, μεταφέρουσι
τοὺς ληφθέντας καὶ πάντας ὀπτῶσιν ἐπὶ τῶν πετρῶν
τῶν ἐγκεκλιμένων πρὸς μεσημβρίαν. διαπύρων
δʼ οὐσῶν διὰ τὴν τοῦ καύματος ὑπερβολήν,
 βραχὺν ἐάσαντες χρόνον στρέφουσι, κἄπειτα τῆς
οὐρᾶς λαμβανόμενοι σείουσι τὸν ὅλον ὄγκον.
</p>
</div3>
<div3 type="section" n="2">
<p>καὶ αἱ 
μὲν σάρκες θρυπτόμεναι διὰ τὴν θερμασίαν ἀποπίπτουσιν,
αἱ δʼ ἄκανθαι ῥιπτούμεναι πρὸς ἕνα
τόπον μέγαν σωρὸν ἀποτελοῦσιν, ἀθροιζόμεναι χρείας
 ἕνεκεν περὶ ἧς μικρὸν ὕστερον ἐροῦμεν. μετὰ δὲ
ταῦτα τὰς μὲν σάρκας ἐπί τινος λεωπετρίας κατατιθέμενοι
πατοῦσιν ἐπιμελῶς ἐφʼ ἱκανὸν χρόνον καὶ
καταμίσγουσι τὸν τοῦ παλιούρου καρπόν·
</p>
</div3>
<div3 type="section" n="3">
<p>τούτου 
γὰρ συναναχρωσθέντος τὸ πᾶν γίνεται χρῆμα κολλῶδες·
 καὶ δοκεῖ τοῦτο καθάπερ ἡδύσματος παρʼ
αὐτοῖς ἔχειν τάξιν. τὸ δὲ τελευταῖον τὸ καλῶς πατηθὲν
εἰς πλινθίδας παραμήκεις τυποῦντες τιθέασιν
εἰς τὸν ἥλιον· ἃς συμμέτρως ξηρανθείσας καθίσαντες
κατευωχοῦνται, οὐ μὴν πρὸς μέτρον ἢ σταθμὸν
 ἐσθίοντες, ἀλλὰ πρὸς τὴν ἰδίαν ἑκάστου βούλησιν,
τὴν φυσικὴν ὄρεξιν ἔχοντες τῆς ἀπολαύσεως περιγραφήν·
</p>
</div3>
<div3 type="section" n="4">
<p>ἀνεκλείπτοις γὰρ καὶ διὰ παντὸς ἑτοίμοις 
χρῶνται ταμιεύμασιν, ὡς ἂν τοῦ Ποσειδῶνος τὸ
τῆς Δήμητρος ἔργον μετειληφότος. ἐνίοτε δὲ τηλικοῦτον
 ἐκ τοῦ πελάγους εἰς τὴν χέρσον κυλινδεῖται
κῦμα καὶ τὰς ῥαχίας ἐφʼ ἡμέρας πολλὰς κατακλύζει
λάβρον, ὥστε μηδένα δύνασθαι τοῖς τόποις προσεγγίζειν.
<pb id="v.1.p.288"/>
</p>
</div3>
<div3 type="section" n="5">
<p> διόπερ κατὰ τούτους τοὺς καιροὺς σπανίζοντες
τροφῆς τὸ μὲν πρῶτον τοὺς κόγχους συλλέγουσι,
τηλικούτους τὸ μέγεθος ὧν εὑρίσκονταί τινες
τετραμναῖοι· τὰ μὲν γὰρ κύτη συντρίβουσι λίθους
εὐμεγέθεις ἐμβάλλοντες, τὴν δʼ ἐντὸς σάρκα κατεσθίουσιν
σθίουσιν ὠμήν, τῆς γεύσεως οὔσης παρεμφεροῦς
τοῖς ὀστρέοις.
</p>
</div3>
<div3 type="section" n="6">
<p> ἐπὰν δὲ διὰ τὴν συνέχειαν τῶν πνευμάτων
ἐπὶ πλείονα χρόνον πλήθειν συμβαίνῃ τὸν
ὠκεανόν, καὶ τὴν εἰωθυῖαν θήραν τῶν ἰχθύων
ἐκκλείσῃ τὸ τῆς περιστάσεως ἀδύνατον, ἐπὶ τοὺς
κόγχους, ὡς εἴρηται, τρέπονται. εἰ δὲ ἡ ἐκ τῶν
κόγχων τροφὴ σπανίζει, καταφεύγουσιν ἐπὶ τὸν τῶν
ἀκανθῶν σωρόν·
</p>
</div3>
<div3 type="section" n="7">
<p> ἐκ τούτου γὰρ ἐκλέγοντες τὰς
ἐγχύλους καὶ προσφάτους τῶν ἀκανθῶν διαιροῦσι
κατʼ ἄρθρον, καὶ τὰς μὲν αὐτόθεν τοῖς ὀδοῦσι
κατεργάζονται, τὰς δὲ σκληρὰς λίθοις θραύοντες
καὶ προϋπεργαζόμενοι κατεσθίουσι, παραπλησίαν διάθεσιν ἔχοντες τοῖς φωλεύουσι τῶν θηρίων.</p>
</div3>
</div2>
<div2 type="chapter" n="17">
<div3 type="section" n="1">
<p> τῆς
μὲν οὖν ξηρᾶς τροφῆς τὸν εἰρημένον τρόπον εὐποροῦσι,
τῆς δʼ ὑγρᾶς παράδοξον ἔχουσι καὶ παντελῶς
ἀπιστουμένην τὴν χρῆσιν. ταῖς μὲν γὰρ θήραις
προσκαρτεροῦσιν ἐφʼ ἡμέρας τέτταρας, εὐωχούμενοι
πανδημεὶ μεθʼ ἱλαρότητος καὶ ταῖς ἀνάρθροις ᾠδαῖς
ἀλλήλους ψυχαγωγοῦντες· πρὸς δὲ τούτοις ἐπιμίσγονται
τότε ταῖς γυναιξὶν αἷς ἂν τύχωσι παιδοποιίας
ἕνεκα, πάσης ἀσχολίας ἀπολελυμένοι διὰ τὴν
εὐκοπίαν καὶ τὴν ἑτοιμότητα τῆς τροφῆς.
</p>
</div3>
<div3 type="section" n="2">
<p> τῇ δὲ
<pb id="v.1.p.289"/>
πέμπτῃ πρὸς τὴν ὑπώρειαν ἐπείγονται πανδημεὶ
ποτοῦ χάριν, ἔνθα συρρύσεις ὑδάτων γλυκέων εἰσί,
πρὸς αἷς οἱ νομάδες τὰς ἀγέλας τῶν θρεμμάτων
ποτίζουσιν.
</p>
</div3>
<div3 type="section" n="3">
<p>ἡ δὲ ὁδοιπορία τούτων παραπλήσιος 
 γίνεται ταῖς ἀγέλαις τῶν βοῶν, πάντων φωνὴν
ἀφιέντων οὐκ ἔναρθρον, ἀλλʼ ἦχον μόνον ἀποτελοῦσαν.
τῶν δὲ τέκνων τὰ μὲν νήπια παντελῶς αἱ
μητέρες ἐν ταῖς ἀγκάλαις φέρουσι, τὰ δὲ κεχωρισμένα
τοῦ γάλακτος οἱ πατέρες, τὰ δʼ ὑπὲρ πενταετῆ χρόνον
 ὄντα προάγει μετὰ τῶν γονέων σὺν παιδιᾷ, πεπληρωμένα
χαρᾶς, ὡς ἂν πρὸς τὴν ἡδίστην ἀπόλαυσιν
ὁρμώμενα.
</p>
</div3>
<div3 type="section" n="4">
<p>ἡ γὰρ φύσις αὐτῶν ἀδιάστροφος οὖσα 
τὴν ἀναπλήρωσιν τῆς ἐνδείας ἡγεῖται μέγιστον ἀγαθόν,
οὐδὲν τῶν ἐπεισάκτων ἡδέων ἐπιζητοῦσα. ὅταν
 δὲ ταῖς τῶν νομάδων ποτίστραις ἐγγίσωσι καὶ τοῦ
ποτοῦ πληρωθῶσι τὰς κοιλίας, ἐπανέρχονται, μόγις
βαδίζοντες διὰ τὸ βάρος.
</p>
</div3>
<div3 type="section" n="5">
<p>κἀκείνην μὲν τὴν ἡμέραν 
οὐδενὸς γεύονται, κεῖται δʼ ἕκαστος ὑπεργέμων καὶ
δύσπνους καὶ τὸ σύνολον παρεμφερὴς τῷ μεθύοντι.
 τῇ δʼ ἑξῆς ἐπὶ τὴν ἀπὸ τῶν ἰχθύων πάλιν τροφὴν
ἀνακάμπτουσι· καὶ τοῦτον τὸν τρόπον ἡ δίαιτα
κυκλεῖται παρʼ αὐτοῖς πάντα τὸν τοῦ ζῆν χρόνον.
οἱ μὲν οὖν τὴν παράλιον τὴν ἐντὸς τῶν στενῶν
κατοικοῦντες οὕτω βιοῦσι, νόσοις μὲν διὰ τὴν ἁπλότητα
 τῆς τροφῆς σπανίως περιπίπτοντες, ὀλιγοχρονιώτεροι δὲ πολὺ τῶν παρʼ ἡμῖν ὄντες.</p>
</div3>
</div2>
<div2 type="chapter" n="18">
<div3 type="section" n="1">
<p>τοῖς δὲ
τὴν ἐκτὸς τοῦ κόλπου παράλιον νεμομένοις πολλῷ
<pb id="v.1.p.290"/>
τούτων παραδοξότερον εἶναι τὸν βίον συμβέβηκεν,
ὡς ἂν ἄδιψον ἐχόντων καὶ ἀπαθῆ τὴν φύσιν. ἀπὸ
γὰρ τῶν οἰκουμένων τόπων εἰς τὴν ἔρημον ὑπὸ
τῆς τύχης ἐκτετοπισμένοι τῆς μὲν ἀπὸ τῶν ἰχθύων
ἄγρας εὐποροῦσιν, ὑγρὰν δὲ τροφὴν οὐκ ἐπιζητοῦσι.
</p>
</div3>
<div3 type="section" n="2">
<p> προσφερόμενοι γὰρ τὸν ἰχθῦν ἔγχυλον, μικρὰν
ἔχοντα τῶν ὠμῶν τὴν παραλλαγήν, οὐχ οἷον ὑγρὰν
τροφὴν ἐπιζητοῦσιν, ἀλλʼ οὐδʼ ἔννοιαν ἔχουσι ποτοῦ.
στέργουσι δὲ τὴν ἐξ ἀρχῆς δίαιταν ὑπὸ τῆς τύχης
αὐτοῖς προσκληρωθεῖσαν, εὐδαιμονίαν ἡγούμενοι
τὴν ἐκ τῆς ἐνδείας αὐτοῦ τοῦ λυποῦντος ὑπεξαίρεσιν.
</p>
</div3>
<div3 type="section" n="3">
<p> τὸ δὲ πάντων παραδοξότατον, ἀπαθείᾳ τοσοῦτον
ὑπερβάλλουσι πάντας ὥστε μὴ ῥᾳδίως πιστευθῆναι
τὸν λόγον. καίτοι γε πολλοὶ τῶν ἀπʼ Αἰγύπτου
πλεόντων διὰ τῆς Ἐρυθρᾶς θαλάττης ἔμποροι μέχρι
τοῦ νῦν, πολλάκις προσπεπλευκότες πρὸς τὴν τῶν
Ἰχθυοφάγων χώραν, ἐξηγοῦνται σύμφωνα τοῖς ὑφʼ
ἡμῶν εἰρημένοις περὶ τῶν ἀπαθῶν ἀνθρώπων.
</p>
</div3>
<div3 type="section" n="4">
<p> καὶ
ὁ τρίτος δὲ Πτολεμαῖος, ὁ φιλοτιμηθεὶς περὶ τὴν
θήραν τῶν ἐλεφάντων τῶν περὶ τὴν χώραν ταύτην
ὄντων, ἐξέπεμψεν ἕνα τῶν φίλων, ὄνομα Σιμμίαν,
κατασκεψόμενον τὴν χώραν· οὗτος δὲ μετὰ τῆς
ἁρμοττούσης χορηγίας ἀποσταλεὶς ἀκριβῶς, ὥς φησιν
Ἀγαθαρχίδης ὁ Κνίδιος ἱστοριογράφος, ἐξήτασε τὰ
κατὰ τὴν παραλίαν ἔθνη. φησὶν οὖν τὸ τῶν ἀπαθῶν
Αἰθιόπων ἔθνος τὸ σύνολον ποτῷ μὴ χρῆσθαι, μηδὲ
τὴν φύσιν αὐτῶν ἐπιζητεῖν διὰ τὰς προειρημένας
αἰτίας.
</p>
</div3>
<div3 type="section" n="5">
<p> καθόλου δʼ ἀποφαίνεται μήτʼ εἰς σύλλογον
<pb id="v.1.p.291"/>
ἔρχεσθαι πρὸς τοὺς ἀλλοεθνεῖς, μήτε τὸ ξένον τῆς
ὄψεως τῶν προσπλεόντων κινεῖν τοὺς ἐγχωρίους,
ἀλλʼ ἐμβλέποντας ἀτενῶς ἀπαθεῖς ἔχειν καὶ ἀκινήτους
τὰς αἰσθήσεις, ὡς <del>ἂν</del> μηδενὸς παρόντος. οὔτε
 γὰρ ξίφος σπασαμένου τινὸς καὶ καταφέροντος ὑπεξέφυγον,
οὔθʼ ὕβριν οὐδὲ πληγὰς ὑπομένοντες ἠρεθίζοντο,
τό τε πλῆθος οὐ συνηγανάκτει τοῖς πάσχουσιν,
ἀλλʼ ἐνίοτε τέκνων ἢ γυναικῶν σφαττομένων
ἐν ὀφθαλμοῖς ἀπαθεῖς ταῖς διαθέσεσιν ἔμενον, οὐδεμίαν
 ἔμφασιν ὀργῆς ἢ πάλιν ἐλέου διδόντες.
</p>
</div3>
<div3 type="section" n="6">
<p>καθόλου 
δὲ τοῖς ἐκπληκτικωτάτοις δεινοῖς περιπίπτοντες
ἠρεμαῖοι διέμενον, βλέποντες μὲν ἀτενῶς εἰς τὰ συντελούμενα,
ταῖς δὲ κεφαλαῖς παρʼ ἕκαστα διανεύοντες.
διὸ καί φασιν αὐτοὺς διαλέκτῳ μὲν μὴ
 χρῆσθαι, μιμητικῇ δὲ δηλώσει διὰ τῶν χειρῶν διασημαίνειν
ἕκαστα τῶν πρὸς τὴν χρείαν ἀνηκόντων.
</p>
</div3>
<div3 type="section" n="7">
<p>καὶ τὸ πάντων θαυμασιώτατον, φῶκαι τοῖς γένεσι 
τούτοις συνδιατρίβουσαι θήραν ποιοῦνται τῶν
ἰχθύων καθʼ αὑτὰς παραπλησίως ἀνθρώποις. ὁμοίως
 δὲ καὶ περὶ τὰς κοίτας καὶ τὴν τῶν γεννηθέντων
ἀσφάλειαν μεγίστῃ πίστει τὰ γένη χρῆσθαι ταῦτα
πρὸς ἄλληλα· χωρὶς γὰρ ἀδικήματος ἀλλοφύλοις
ζῴοις ἡ συναναστροφὴ γίνεται μετʼ εἰρήνης καὶ πάσης εὐλαβείας.
 οὗτος μὲν οὖν ὁ βίος, καίπερ ὢν παράδοξος, ἐκ
παλαιῶν χρόνων τετήρηται τοῖς γένεσι τούτοις, εἴτε
<pb id="v.1.p.292"/>
ἐθισμῷ διὰ τὸν χρόνον εἴτε ἀναγκαίᾳ χρείᾳ διὰ τὸ κατεπεῖγον ἡρμοσμένος.</p>
</div3>
</div2>
<div2 type="chapter" n="19">
<div3 type="section" n="1">
<p> οἰκήσεσι δὲ τὰ ἔθνη οὐχ
ὁμοίαις χρῆται, πρὸς δὲ τὰς τῆς περιστάσεως ἰδιότητας
διηλλαγμέναις ἐμβιοῦσι. τινὲς μὲν γὰρ ἐν
σπηλαίοις κατοικοῦσι κεκλιμένοις μάλιστα πρὸς τὰς
ἄρκτους, ἐν οἷς καταψύχουσιν ἑαυτοὺς διά τε τὸ
βάθος τῆς σκιᾶς καὶ διὰ τὰς περιπνεούσας αὔρας·
τὰ μὲν γὰρ πρὸς μεσημβρίαν νεύοντα, τοῖς ἴπνοις
παραπλησίαν ἔχοντα τὴν θερμασίαν, ἀπρόσιτα τοῖς
ἀνθρώποις ἐστὶ δια τὴν τοῦ καύματος ὑπερβολήν.
</p>
</div3>
<div3 type="section" n="2">
<p> οἱ δὲ τῶν πρὸς ἄρκτον νευόντων σπηλαίων σπανίζοντες
ἀθροίζουσι τὰς πλευρὰς τῶν ἐκ τοῦ πελάγους
ἐκπιπτόντων κητῶν· τῆς δὲ τούτων δαψιλείας
πολλῆς οὔσης, καταπλέξαντες ἐξ ἑκατέρου μέρους
κύρτας πρὸς ἀλλήλας νενευκυίας, τῷ προσφάτῳ φύκει
ταύτας διαπλέκουσι. σκεπαζομένης οὖν τῆς καμάρας,
ἐν ταύτῃ τὸ βαρύτατον τοῦ καύματος ἀναπαύονται,
τῆς κατὰ φύσιν χρείας αὐτοδίδακτον τέχνην
ὑφηγουμένης.
</p>
</div3>
<div3 type="section" n="3">
<p> τρίτος δὲ τρόπος ἐστὶ τοῖς Ἰχθυοφάγοις
τῆς σκηνώσεως τοιοῦτος. ἐλαῖαι φύονται
πάνυ πολλαὶ περὶ τοὺς τόπους τούτους, τὰ μὲν
περὶ τὴν ῥίζαν ἔχουσαι προσκλυζόμενα τῇ θαλάττῃ,
πυκναὶ δὲ τοῖς φυλλώμασι, τὸν δὲ καρπὸν ὅμοιον
ἔχουσαι τῷ κασταναϊκῷ καρύῳ.
</p>
</div3>
<div3 type="section" n="4">
<p> ταύτας ἀλλήλαις
συμπλέκοντες καὶ συνεχῆ σκιὰν ποιοῦντες ἰδιαζούσαις
<pb id="v.1.p.293"/>
σκηναῖς ἐμβιοῦσιν· ἅμα γὰρ ἐν γῇ καὶ θαλάττῃ
διατρίβοντες ἐπιτερπῶς διεξάγουσι, τὸν μὲν
ἥλιον φεύγοντες τῇ διὰ τῶν ἀκρεμόνων σκιᾷ, τὸ δὲ
φυσικὸν περὶ τοὺς τόπους καῦμα τῇ συνεχεῖ τοῦ
 κύματος προσκλύσει διορθούμενοι, ταῖς δὲ περιπνοαῖς
τῶν εὐκαίρων ἀνέμων εἰς ῥᾳστώνην ἄγοντες
τὰ σώματα. ῥητέον δʼ ἡμῖν καὶ περὶ τοῦ τετάρτου
μέρους τῆς σκηνώσεως.
</p>
</div3>
<div3 type="section" n="5">
<p>ἐκ γὰρ τοῦ παντὸς αἰῶνος 
σεσώρευται τοῦ μνίου φόρτος ἄπλατος, ὄρει παρεμφερής·
 οὗτος ὑπὸ τῆς συνεχοῦς τοῦ κύματος πληγῆς
πεπιλημένος τὴν φύσιν ἔχει στερέμνιον καὶ συμπεπλεγμένην
ἅμμῳ. ἐν τούτοις οὖν τοῖς ἀναστήμασιν
ὑπονόμους ἀνδρομήκεις ὀρύττοντες, τὸν μὲν κατὰ
κορυφὴν τόπον ἐῶσι στέγην, κάτωθεν δʼ αὐλῶνας
 παραμήκεις καὶ πρὸς ἀλλήλους συντετρημένους κατασκευάζουσιν.
ἐν δὲ τούτοις ἀναψύχοντες ἑαυτοὺς
ἀλύπους κατασκευάζουσι, καὶ κατὰ τὰς ἐπικλύσεις
τῶν κυμάτων ἐκπηδῶντες περὶ τὴν θήραν τῶν
ἰχθύων ἀσχολοῦνται· ὅταν δὲ ἄμπωτις γένηται, κατευωχησόμενοι
 τὰ ληφθέντα συμφεύγουσι πάλιν εἰς
τοὺς προειρημένους αὐλῶνας.
</p>
</div3>
<div3 type="section" n="6">
<p>τοὺς δὲ τελευτήσαντας 
θάπτουσι κατὰ μὲν τὸν τῆς ἀμπώτεως καιρὸν
ἐῶντες ἐρριμμένους, ὅταν δʼ ἡ πλημυρὶς ἐπέλθῃ,
ῥίπτουσιν εἰς τὴν θάλατταν τὰ σώματα. διὸ καὶ
 τὴν ἰδίαν ταφὴν τροφὴν τῶν ἰχθύων ποιούμενοι
κυκλούμενον ἰδιοτρόπως τὸν βίον ἔχουσι παρʼ ὅλον τὸν αἰῶνα.
<pb id="v.1.p.294"/>
</p>
</div3>
</div2>
<div2 type="chapter" n="20">
<div3 type="section" n="1">
<p> ἓν δὲ γένος τῶν Ἰχθυοφάγων τοιαύτας ἔχει τὰς
οἰκήσεις ὥστε πολλὴν ἀπορίαν παρέχεσθαι τοῖς τὰ
τοιαῦτα φιλοτιμουμένοις ζητεῖν· ἐν γὰρ ἀποκρήμνοις
φάραγξι καθίδρυνταί τινες, εἰς ἃς ἐξ ἀρχῆς ἦν ἀδύνατον
παραβάλλειν τοὺς ἀνθρώπους, ἄνωθεν μὲν
ἐπεχούσης πέτρας ὑψηλῆς καὶ πανταχόθεν ἀποτόμου,
ἐκ πλαγίων δὲ κρημνῶν ἀπροσίτων ὑφαιρουμένων
τὰς παρόδους, τὴν δὲ λοιπὴν πλευρὰν τοῦ
πελάγους ὁρίζοντος, ὃ πεζῇ μὲν διελθεῖν ἀδύνατον,
σχεδίαις δὲ οὐ χρῶνται τὸ παράπαν, πλοίων τε τῶν
παρʼ ἡμῖν ὑπάρχουσιν ἀνεννόητοι.
</p>
</div3>
<div3 type="section" n="2">
<p> τοιαύτης δὲ ἀπορίας
περὶ αὐτοὺς οὔσης, ὑπολείπεται λέγειν αὐτόχθονας
αὐτοὺς ὑπάρχειν, ἀρχὴν μὲν τοῦ πρώτου
γένους μηδεμίαν ἐσχηκότας, ἀεὶ δʼ ἐξ αἰῶνος γεγονότας,
καθάπερ ἔνιοι τῶν φυσιολόγων περὶ πάντων
τῶν φυσιολογουμένων ἀπεφήναντο.
</p>
</div3>
<div3 type="section" n="3">
<p> ἀλλὰ γὰρ περὶ
μὲν τῶν τοιούτων ἀνεφίκτου τῆς ἐπινοίας ἡμῖν οὔσης
οὐδὲν κωλύει τοὺς τὰ πλεῖστα ἀποφηναμένους
ἐλάχιστα γινώσκειν, ὡς ἂν τῆς ἐν τοῖς λόγοις πιθανότητος
τὴν μὲν ἀκοὴν πειθούσης, τὴν δʼ ἀλήθειαν οὐδαμῶς εὑρισκούσης.
</p>
</div3>
</div2>
<div2 type="chapter" n="21">
<div3 type="section" n="1">
<p> ῥητέον δʼ ἡμῖν καὶ περὶ τῶν καλουμένων Χελωνοφάγων,
ὃν τρόπον ἔχουσι τὴν ὅλην διάθεσιν τοῦ
βίου. νῆσοι γάρ εἰσι κατὰ τὸν ὠκεανὸν πλησίον τῆς
γῆς κείμεναι, πολλαὶ μὲν τὸ πλῆθος, μικραὶ δὲ τοῖς
μεγέθεσι καὶ ταπειναί, καρπὸν δὲ οὔθʼ ἥμερον οὔτʼ
ἄγριον ἔχουσαι. ἐν ταύταις διὰ τὴν πυκνότητα κῦμα
μὲν οὐ γίνεται, τοῦ κλύδωνος θραυομένου περὶ τὰς
<pb id="v.1.p.295"/>
ἄκρας τῶν νήσων, χελωνῶν δὲ θαλαττίων πλῆθος
ἐνδιατρίβει περὶ τοὺς τόπους τούτους, πανταχόθεν
καταφεῦγον πρὸς τὴν ἐκ τῆς γαλήνης σκέπην.
</p>
</div3>
<div3 type="section" n="2">
<p>αὗται 
δὲ τὰς μὲν νύκτας ἐν βυθῷ διατρίβουσιν ἀσχολούμεναι
 περὶ τὴν νομήν, τὰς δʼ ἡμέρας εἰς τὴν ἀνὰ
μέσον τῶν νήσων θάλατταν φοιτῶσαι κοιμῶνται
μετέωροι τοῖς κύτεσι πρὸς τὸν ἥλιον, παρεμφερῆ
τὴν πρόσοψιν ποιοῦσαι ταῖς κατεστραμμέναις ἀκάτοις·
ἐξαίσιοι γὰρ τοῖς μεγέθεσιν ὑπάρχουσι καὶ τῶν
 ἐλαχίστων ἁλιάδων οὐκ ἐλάττους.
</p>
</div3>
<div3 type="section" n="3">
<p>οἱ δὲ τὰς νήσους 
κατοικοῦντες βάρβαροι κατὰ τοῦτον τὸν καιρὸν
ἠρέμα προσνήχονται ταῖς χελώναις· πρὸς ἑκάτερον
δὲ μέρος πλησιάσαντες, οἱ μὲν πιέζουσιν, οἱ δʼ ἐξαίρουσιν,
ἕως ἂν ὕπτιον γένηται τὸ ζῷον.
</p>
</div3>
<div3 type="section" n="4">
<p>ἔπειθʼ οἱ 
 μὲν ἐξ ἑκατέρου μέρους οἰακίζουσι τὸν ὅλον ὄγκον,
ἵνα μὴ στραφὲν τὸ ζῷον καὶ νηξάμενον τῷ τῆς
φύσεως βοηθήματι φύγῃ κατὰ βάθους, εἷς δʼ ἔχων
μέρμιθα μακρὰν καὶ δήσας τῆς οὐρᾶς νήχεται πρὸς
τὴν γῆν καὶ προσέλκεται μετάγων τὸ ζῷον ἐπὶ τὴν
 χέρσον, συμπαρακομιζομένων τῶν ἐξ ἀρχῆς τὴν ἐπίθεσιν
πεποιημένων.
</p>
</div3>
<div3 type="section" n="5">
<p>ὅταν δʼ εἰς τὴν νῆσον ἐκκομίσωσι, 
τὰ μὲν ἐντὸς πάντα βραχὺν χρόνον ἐν ἡλίῳ
παροπτήσαντες κατευωχοῦνται, τοῖς δὲ κύτεσιν οὖσι
 σκαφοειδέσι χρῶνται πρός τε τὸν εἰς τὴν ἤπειρον
 διάπλουν, ὃν ποιοῦνται τῆς ὑδρείας ἕνεκεν, καὶ
πρὸς τὰς σκηνώσεις, τιθέντες πρηνεῖς ἐφʼ ὑψηλῶν
τόπων, ὥστε δοκεῖν τούτοις τὴν φύσιν δεδωρῆσθαι
<pb id="v.1.p.296"/>
μιᾷ χάριτι πολλὰς χρείας· τὴν γὰρ αὐτὴν αὐτοῖς
εἶναι τροφήν, ἀγγεῖον, οἰκίαν, ναῦν.
</p>
</div3>
<div3 type="section" n="6">
<p> οὐ μακρὰν δὲ τούτων διεστῶτες νέμονται τὴν
παράλιον βάρβαροι βίον ἀνώμαλον ἔχοντες. διατρέφονται
γὰρ ἀπὸ τῶν ἐκπιπτόντων εἰς τὴν χέρσον
κητῶν, ποτὲ μὲν δαψίλειαν τροφῆς ἔχοντες διὰ
τὰ μεγέθη τῶν εὑρισκομένων θηρίων, ποτὲ δὲ διαλειμμάτων
γινομένων κακῶς ἀπαλλάττουσιν ὑπὸ τῆς
ἐνδείας· καθʼ ὃν δὴ χρόνον ἀναγκάζονται κατεργάζεσθαι
διὰ τὴν σπάνιν τῶν ἀρχαίων ὀστῶν χόνδρους
καὶ τὰς ἄκρας τῶν πλευρῶν ἐκφύσεις.
τῶν μὲν οὖν Ἰχθυοφάγων τὰ γένη τοσαῦτʼ
ἐστὶ καὶ τοιούτοις χρῶνται βίοις, ὡς ἐν κεφαλαίοις εἰπεῖν.</p>
</div3>
</div2>
<div2 type="chapter" n="22">
<div3 type="section" n="1">
<p> ἡ δὲ κατὰ τὴν Βαβυλωνίαν παράλιος συνάπτει
μὲν ἡμέρῳ καὶ καταφύτῳ χώρᾳ, τοσοῦτο δέ
ἐστι πλῆθος τῶν ἰχθύων τοῖς ἐγχωρίοις ὥστε τοὺς
ἀναλίσκοντας μὴ δύνασθαι ῥᾳδίως περιγενέσθαι τῆς
δαψιλείας.
</p>
</div3>
<div3 type="section" n="2">
<p> παρὰ γὰρ τοὺς αἰγιαλοὺς ἱστᾶσι καλάμους
πυκνοὺς καὶ πρὸς ἀλλήλους διαπεπλεγμένους,
ὥστε τὴν πρόσοψιν ὁμοίαν εἶναι δικτύῳ παρὰ θάλατταν
ἑστηκότι. κατὰ δὲ πᾶν τὸ ἔργον ὑπάρχουσι
πυκναὶ θύραι, τῇ μὲν πλοκῇ ταρσώδεις, τὰς στροφὰς
δʼ ἔχουσαι πρὸς τὰς εἰς ἑκάτερα τὰ μέρη κινήσεις
εὐλύτους. ταύτας ὁ κλύδων φερόμενος μὲν εἰς τὴν
γῆν κατὰ τὸν τῆς πλημυρίδος καιρὸν ἀνοίγει, παλισσυτῶν
δὲ κατὰ τὴν ἄμπωτιν ἀποκλείει.
</p>
</div3>
<div3 type="section" n="3">
<p> διόπερ συμβαίνει
καθʼ ἑκάστην ἡμέραν πλημυρούσης μὲν τῆς
<pb id="v.1.p.297"/>
θαλάττης ἐκ βυθοῦ τοὺς ἰχθῦς συνεκφερομένους
διὰ τῶν θυρῶν παρεισπίπτειν, ἀναχωρούσης δὲ μὴ
δύνασθαι τοῖς ὑγροῖς συνδιαρρεῖν διὰ τῆς τῶν καλάμων
πλοκῆς. διὸ καὶ παρὰ τὸν ὠκεανὸν ἐνίοτε
 σωροὺς ἰχθύων σπαιρόντων ὁρᾶν ἔστι γινομένους,
οὓς ἀναλεγόμενοι συνεχῶς οἱ πρὸς τούτοις τεταγμένοι
δαψιλεῖς ἀπολαύσεις ἔχουσι καὶ μεγάλας προσόδους.
</p>
</div3>
<div3 type="section" n="4">
<p>ἔνιοι δὲ τῶν περὶ τοὺς τόπους διατριβόντων, πεδιάδος 
τε καὶ ταπεινῆς τῆς χώρας ὑπαρχούσης, τάφρους
 ὀρύττουσιν ἀπὸ θαλάττης εὐρείας ἐπὶ πολλοὺς σταδίους
μέχρι ἰδίων ἐπαύλεων, ῥαβδωτὰς δὲ θύρας
ἐπʼ ἄκρας αὐτὰς ἐπιστήσαντες ἀναβαινούσης μὲν τῆς
πλημυρίδος ἀνοίγουσιν, εἰς δὲ τοὐναντίον μεταπιπτούσης
κλείουσιν. εἶτα τῆς μὲν θαλάττης διὰ
 τῶν τῆς θύρας ἀραιωμάτων ἀπορρεούσης, τῶν δʼ
ἰχθύων ἀποληφθέντων ἐν ταῖς τάφροις, ταμιεύονται
καὶ λαμβάνουσιν ὅσους ἂν προαιρῶνται καὶ καθʼ
ὃν ἂν χρόνον βούλωνται.
</p>
</div3>
</div2>
<div2 type="chapter" n="23">
<div3 type="section" n="1">
<p> διεληλυθότες δὲ περὶ τῶν παροικούντων τὴν
 ἀπὸ τῆς Βαβυλωνίας παράλιον ἕως Ἀραβίου κόλπου,
περὶ τῶν ἑξῆς τούτοις ἐθνῶν διέξιμεν. κατὰ γὰρ
τὴν Αἰθιοπίαν τὴν ὑπὲρ Αἰγύπτου παρὰ τὸν Ἄσαν
καλούμενον ποταμὸν παροικεῖ τὸ τῶν Ῥιζοφάγων
ἔθνος. ἐκ γὰρ τῶν πλησιοχώρων τὰς ῥίζας τῶν
 καλάμων ὀρύττοντες οἱ βάρβαροι πλύνουσι φιλοτίμως·
ποιήσαντες δὲ καθαρὰς κόπτουσι λίθοις,
<pb id="v.1.p.298"/>
μέχρι ἂν γένηται τὸ ἔργον λεῖον καὶ κολλῶδες·
ἔπειτα περιπλάσαντες χειροπληθιαίους ὄγκους ἐν
ἡλίῳ παροπτῶσι, καὶ ταύτῃ χρώμενοι τροφῇ πάντα
τὸν βίον διατελοῦσιν.
</p>
</div3>
<div3 type="section" n="2">
<p> ἀνεκλείπτους δʼ ἔχοντες τὰς
τῆς τροφῆς ταύτης δαψιλείας, καὶ πρὸς ἀλλήλους
ἀεὶ εἰρήνην ἄγοντες, ὑπὸ πλήθους λεόντων πολεμοῦνται·
ἐμπύρου γὰρ τοῦ πέριξ ἀέρος ὄντος ἐκ τῆς
ἐρήμου πρὸς αὐτοὺς φοιτῶσι λέοντες σκιᾶς ἕνεκεν,
οἱ δὲ καὶ θήρας τῶν ἐλαττόνων θηρίων. διόπερ
τοὺς ἐκ τῶν τελμάτων ἐξιόντας τῶν Αἰθιόπων ὑπὸ
τούτων τῶν θηρίων ἀναλίσκεσθαι συμβαίνει· ἀδυνατοῦσι
γὰρ ὑφίστασθαι τὰς ἀλκὰς τῶν λεόντων,
ὡς ἂν μηδεμίαν βοήθειαν ὅπλων ἔχοντες, καὶ πέρας
ἄρδην ἂν αὐτῶν διεφθάρη τὸ γένος, εἰ μὴ ἡ φύσις
τι αὐτοῖς αὐτόματον ἐποίησε βοήθημα.
</p>
</div3>
<div3 type="section" n="3">
<p> ὑπὸ γὰρ τὴν
ἀνατολὴν τοῦ κυνὸς παραδόξως <del>μηδεμιᾶς</del> γινομένης
νηνεμίας περὶ τοὺς τόπους τοσοῦτο πλῆθος ἀθροίζεται
κωνώπων, ὑπερέχον δυνάμει τοὺς γνωριζομένους,
ὥστε τοὺς μὲν ἀνθρώπους καταφυγόντας
εἰς τὰς ἑλώδεις λίμνας μηδὲν πάσχειν, τοὺς δὲ
λέοντας πάντας φεύγειν ἐκ τῶν τόπων, ἅμα μὲν
ὑπὸ τοῦ δηγμοῦ κακουχουμένους, ἅμα δὲ τὸν ἀπὸ
τῆς φωνῆς ἦχον καταπεπληγμένους.
</p>
</div3>
</div2>
<div2 type="chapter" n="24">
<div3 type="section" n="1">
<p> ἑπόμενοι δὲ τούτοις εἰσὶν οἵ τε Ὑλοφάγοι καὶ
οἱ Σπερματοφάγοι καλούμενοι. τούτων δʼ οἱ μὲν ὑπὸ
τὴν θερείαν τὸν πίπτοντα καρπὸν ἀπὸ τῶν δένδρων
<pb id="v.1.p.299"/>
ὄντα πολὺν ἀθροίζοντες ἀπόνως διατρέφονται, κατὰ
δὲ τὸν ἄλλον καιρὸν τῆς βοτάνης τῆς ἐν ταῖς σκιαζομέναις
συναγκείαις φυομένης προσφέρονται τὴν
προσηνεστάτην· στερεὰ γὰρ οὖσα τὴν φύσιν, καὶ
 καυλὸν ἔχουσα παραπλήσιον ταῖς λεγομέναις βουνιάσιν,
ἐκπληροῖ τὴν τῆς ἀναγκαίας τροφῆς ἔνδειαν.
</p>
</div3>
<div3 type="section" n="2">
<p>οἱ δὲ Ὑλοφάγοι μετὰ τέκνων καὶ γυναικῶν ἐπὶ τὰς 
νομὰς ἐξιόντες ἀναβαίνουσιν ἐπὶ τὰ δένδρα καὶ τοὺς
ἁπαλοὺς τῶν ἀκρεμόνων προσφέρονται. τοιαύτην δʼ
 ἐκ τῆς συνεχοῦς μελέτης τὴν ἐπʼ ἄκρους τοὺς κλάδους
ἀναδρομὴν ποιοῦνται πάντες ὥστε ἄπιστον
εἶναι τὸ γινόμενον· καὶ γὰρ μεταπηδῶσιν ἀφʼ ἑτέρου
ἐφʼ ἕτερον δένδρον ὁμοίως τοῖς ὀρνέοις, καὶ τὰς
 ἀναβάσεις ἐπὶ τῶν λεπτοτάτων κλάδων ποιοῦνται
 χωρὶς κινδύνων.
</p>
</div3>
<div3 type="section" n="3">
<p>ἰσχνότητι γὰρ σώματος καὶ κουφότητι 
διαφέροντες, ἐπειδὰν τοῖς ποσὶ σφάλλωνται,
ταῖς χερσὶν ἀντιλαμβάνονται· κἂν τύχωσι πεσόντες
ἀφʼ ὕψους, οὐδὲν πάσχουσι διὰ τὴν κουφότητα·
καὶ πάντα δὲ κλάδον ἔγχυλον τοῖς ὀδοῦσι κατεργαζόμενοι
 πέττουσιν εὐκόπως ταῖς κοιλίαις.
</p>
</div3>
<div3 type="section" n="4">
<p>οὗτοι δʼ 
ἀεὶ βιοῦσι γυμνοὶ μὲν ἐσθῆτος, κοιναῖς δὲ χρώμενοι
γυναιξὶν ἀκολούθως καὶ τοὺς γεννηθέντας παῖδας
κοινοὺς ἡγοῦνται. διαπολεμοῦσι δὲ πρὸς ἀλλήλους
περὶ τῶν τόπων ῥάβδοις ὡπλισμένοι, καὶ ταύταις
 ἀμυνόμενοι τοὺς ἐναντίους διασπῶσι τοὺς χειρωθέντας.
τελευτῶσι δʼ αὐτῶν οἱ πλεῖστοι λιμῷ καταπονηθέντες,
<pb id="v.1.p.300"/>
ὅταν τῶν ὀμμάτων ἀπογλαυκωθέντων
τὸ σῶμα στερηθῇ τῆς ἀναγκαίας ἐκ ταύτης τῆς
αἰσθήσεως χρείας.
</p>
</div3>
</div2>
<div2 type="chapter" n="25">
<div3 type="section" n="1">
<p> τὴν δὲ ἑξῆς χώραν τῶν Αἰθιόπων ἐπέχουσιν
οἱ καλούμενοι Κυνηγοί, σύμμετροι μὲν κατὰ τὸ
πλῆθος, βίον δʼ οἰκεῖον ἔχοντες τῇ προσηγορίᾳ.
θηριώδους γὰρ οὔσης τῆς χώρας καὶ παντελῶς
λυπρᾶς, ἔτι δὲ ὑδάτων ῥύσεις ναματιαίων ἐχούσης
ὀλίγας, καθεύδουσι μὲν ἐπὶ τῶν δένδρων διὰ τὸν
ἀπὸ τῶν θηρίων φόβον, ὑπὸ δὲ τὴν ἑωθινὴν πρὸς
τὰς συρρύσεις τῶν ὑδάτων μεθʼ ὅπλων φοιτῶντες
ἑαυτοὺς ἀποκρύβουσιν εἰς τὴν ὕλην καὶ σκοπεύουσιν
ἐπὶ τῶν δένδρων.
</p>
</div3>
<div3 type="section" n="2">
<p> κατὰ δὲ τὸν τοῦ καύματος καιρόν,
ἐρχομένων βοῶν τε ἀγρίων καὶ παρδάλεων καὶ τῶν
ἄλλων θηρίων πλήθους πρὸς τὸ ποτόν, ταῦτα μὲν
διὰ τὴν ὑπερβολὴν τοῦ τε καύματος καὶ δίψους
λάβρως προσφέρεται τὸ ὑγρόν, μέχρι ἂν ἐμπλησθῇ,
οἱ δʼ Αἰθίοπες, γενομένων αὐτῶν βαρέων καὶ δυσκινήτων,
καταπηδῶντες ἀπὸ τῶν δένδρων καὶ χρώμενοι
ξύλοις πεπυρακτωμένοις καὶ λίθοις, ἔτι δὲ
τοξεύμασι, ῥᾳδίως καταπονοῦσι.
</p>
</div3>
<div3 type="section" n="3">
<p> κατὰ δὲ συστήματα
ταύταις χρώμενοι ταῖς κυνηγίαις σαρκοφαγοῦσι
τὰ ληφθέντα, καὶ σπανίως μὲν ὑπὸ τῶν ἀλκιμωτάτων
ζῴων αὐτοὶ διαφθείρονται, τὰ δὲ πολλὰ δόλῳ
τὴν ἐκ βίας ὑπεροχὴν χειροῦνται.
</p>
</div3>
<div3 type="section" n="4">
<p> ἐὰν δέ ποτε τῶν
κυνηγουμένων ζῴων σπανίζωσι, τὰς δορὰς τῶν πρότερον
εἰλημμένων βρέξαντες ἐπιτιθέασιν ἐπὶ πῦρ
ἁπαλόν· σποδίσαντες δὲ τὰς τρίχας τὰ δέρματα
<pb id="v.1.p.301"/>
διαιροῦσι, καὶ κατεσθίοντες βεβιασμένως ἀναπληροῦσι
τὴν ἔνδειαν.
</p>
</div3>
<div3 type="section" n="5">
<p>τοὺς δὲ ἀνήβους παῖδας γυμνάζουσιν 
ἐπὶ σκοπὸν βάλλειν, καὶ μόνοις διδόασι
τροφὴν τοῖς ἐπιτυχοῦσι. διὸ καὶ θαυμαστοὶ ταῖς
 εὐστοχίαις ἄνδρες γίνονται, κάλλιστα διδασκόμενοι
ταῖς τοῦ λιμοῦ πληγαῖς.
</p>
</div3>
</div2>
<div2 type="chapter" n="26">
<div3 type="section" n="1">
<p>ταύτης δὲ τῆς χώρας εἰς τὰ πρὸς δυσμὰς μέρη
πολὺ διεστηκότες Αἰθίοπες ὑπάρχουσιν Ἐλεφαντομάχοι
κυνηγοί. νεμόμενοι γὰρ δρυμώδεις καὶ πυκνοὺς
 τοῖς δένδρεσι τόπους παρατηροῦσι τῶν ἐλεφάντων
 τὰς εἰσόδους καὶ τὰς ἐκτροπάς, σκοπὰς ἀπὸ
τῶν ὑψηλοτάτων δένδρων ποιούμενοι· καὶ ταῖς μὲν
ἀγέλαις αὐτῶν οὐκ ἐπιτίθενται διὰ τὸ μηδεμίαν
ἐλπίδα ἔχειν κατορθώσεως, τοῖς δὲ καθʼ ἕνα πορευομένοις
 ἐπιβάλλουσι τὰς χεῖρας, παραδόξοις ἐγχειροῦντες
τολμήμασιν.
</p>
</div3>
<div3 type="section" n="2">
<p>ὅταν γὰρ τὸ ζῷον διεξιὸν 
γένηται κατὰ τὸ δένδρον ἐν ᾧ συμβαίνει τὸν σκοπεύοντα
κεκρύφθαι, ἅμα τῷ παραλλάττειν τὸν τόπον
ταῖς μὲν χερσὶν ἐδράξατο τῆς οὐρᾶς, τοῖς δὲ ποσὶν
 ἀντέβη πρὸς τὸν ἀριστερὸν μηρόν· ἔχων δʼ ἐκ τῶν
ὤμων ἐξηρτημένον πέλεκυν, κοῦφον μὲν πρὸς τὴν
ἀπὸ τῆς μιᾶς χειρὸς πληγήν, ὀξὺν δὲ καθʼ ὑπερβολήν,
τοῦτον λαβόμενος ἐν τῇ δεξιᾷ χειρὶ νευροκοπεῖ
τὴν δεξιὰν ἰγνύν, πυκνὰς καταφέρων πληγὰς
 καὶ διὰ τῆς ἀριστερᾶς χειρὸς οἰακίζων τὸ ἴδιον σῶμα.
παράδοξον δὲ ὀξύτητα τοῖς ἔργοις προσφέρουσιν,
ὡς ἂν ἄθλου τῆς ἰδίας ψυχῆς ἑκάστῳ προκειμένου·
<pb id="v.1.p.302"/>
ἢ γὰρ χειρώσασθαι τὸ ζῷον ἢ τελευτᾶν αὐτὸν
λείπεται, τῆς περιστάσεως οὐκ ἐπιδεχομένης ἕτερον
ἀποτέλεσμα.
</p>
</div3>
<div3 type="section" n="3">
<p> τὸ δὲ νευροκοπηθὲν ζῷον ποτὲ μὲν
διὰ τὴν δυσκινησίαν ἀδυνατοῦν στρέφεσθαι καὶ
συνεγκλινόμενον ἐπὶ τὸν πεπονθότα τόπον πίπτει
καὶ τὸν Αἰθίοπα συναπόλλυσι, ποτὲ δὲ πρὸς πέτραν
ἢ δένδρον ἀποθλῖψαν τὸν ἄνθρωπον τῷ βάρει πιέζει
μέχρι ἂν ἀποκτείνῃ.
</p>
</div3>
<div3 type="section" n="4">
<p> ἔνιοι δὲ τῶν ἐλεφάντων περιαλγεῖς
γινόμενοι τοῦ μὲν ἀμύνεσθαι τὸν ἐπιβουλεύσαντα
μακρὰν ἀφεστήκασι, τὴν δὲ φυγὴν διὰ
τοῦ πεδίου ποιοῦνται, μέχρι ἂν οὗ συνεχῶς προβεβηκὼς
ὁ τύπτων εἰς τὸν αὐτὸν τόπον τῷ πελέκει
διακόψας τὰ νεῦρα ποιήσῃ πάρετον τὸ ζῷον. ὅταν
δὲ τὸ ζῷον πέσῃ, συντρέχουσι κατὰ συστήματα, καὶ
ζῶντος ἔτι τέμνοντες τὰς σάρκας ἐκ τῶν ὄπισθεν μερῶν εὐωχοῦνται.</p>
</div3>
</div2>
<div2 type="chapter" n="27">
<div3 type="section" n="1">
<p> ἔνιοι δὲ τῶν πλησίον κατοικούντων
χωρὶς κινδύνων θηρεύουσι τοὺς ἐλέφαντας
τέχνῃ τῆς βίας περιγινόμενοι. εἴωθε γὰρ τοῦτο τὸ
ζῷον, ἐπειδὰν ἀπὸ τῆς νομῆς πληρωθῇ, πρὸς ὕπνον
καταφέρεσθαι, διαφορὰν ἐχούσης τῆς περὶ αὐτὸ
διαθέσεως πρὸς τὰ λοιπὰ τῶν τετραπόδων·
</p>
</div3>
<div3 type="section" n="2">
<p> οὐ γὰρ
δύναται τοῖς γόνασι πρὸς τὴν γῆν συγκαθιέναι τὸν
ὅλον ὄγκον, ἀλλὰ πρὸς δένδρον ἀνακλιθὲν ποιεῖται
τὴν διὰ τῶν ὕπνων ἀνάπαυσιν. διόπερ τὸ δένδρον
διὰ τὴν γινομένην πρὸς αὐτὸ πλεονάκις πρόσκλισιν
τοῦ ζῴου τετριμμένον τέ ἐστι καὶ ῥύπου πλῆρες,
πρὸς δὲ τούτοις ὁ περὶ αὐτὸ τόπος ἴχνη τε ἔχει
καὶ σημεῖα πολλά, διʼ ὧν οἱ τὰ τοιαῦτα ἐρευνῶντες
<pb id="v.1.p.303"/>
Αἰθίοπες γνωρίζουσι τὰς τῶν ἐλεφάντων κοίτας.
</p>
</div3>
<div3 type="section" n="3">
<p>ὅταν οὖν ἐπιτύχωσι τοιούτῳ δένδρῳ, πρίζουσιν 
 αὐτὸ παρὰ τὴν γῆν, μέχρι ἂν ὀλίγην ἔτι τὴν ῥοπὴν
ἔχῃ πρὸς τὴν πτῶσιν· εἶθʼ οὗτοι μὲν τὰ σημεῖα τῆς
 ἰδίας παρουσίας ἀφανίσαντες ταχέως ἀπαλλάττονται,
φθάνοντες τὴν ἔφοδον τοῦ ζῴου, ὁ δʼ ἐλέφας πρὸς
τὴν ἑσπέραν ἐμπλησθεὶς τῆς τροφῆς ἐπὶ τὴν συνήθη
καταντᾷ κοίτην. κατακλιθεὶς δὲ ἀθρόῳ τῷ βάρει
παραχρῆμα μετὰ τῆς τοῦ δένδρου φορᾶς ἐπὶ τὴν
 γῆν καταφέρεται, πεσὼν δʼ ὕπτιος μένει τὴν νύκτα
κείμενος διὰ τὸ τὴν τοῦ σώματος φύσιν ἀδημιούργητον
εἶναι πρὸς ἀνάστασιν.
</p>
</div3>
<div3 type="section" n="4">
<p>οἱ δὲ πρίσαντες τὸ 
δένδρον Αἰθίοπες ἅμʼ ἡμέρᾳ καταντῶσι, καὶ χωρὶς
κινδύνων ἀποκτείναντες τὸ ζῷον σκηνοποιοῦνται περὶ
 τὸν τόπον καὶ παραμένουσι μέχρι ἂν τὸ πεπτωκὸς ἀναλώσωσι.
</p>
</div3>
</div2>
<div2 type="chapter" n="28">
<div3 type="section" n="1">
<p>τούτων δὲ τῶν γενῶν τὰ μὲν πρὸς ἑσπέραν
μέρη κατοικοῦσιν Αἰθίοπες οἱ προσαγορευόμενοι
Σιμοί, τὰ δὲ πρὸς μεσημβρίαν κεκλιμένα νέμεται τὸ
 τῶν Στρουθοφάγων γένος.
</p>
</div3>
<div3 type="section" n="2">
<p>ἔστι γὰρ παρʼ αὐτοῖς 
ὀρνέου τι γένος μεμιγμένην ἔχον τὴν φύσιν τῷ
χερσαίῳ ζῴῳ, διʼ ἣν τῆς συνθέτου τέτευχε προσηγορίας.
τοῦτο δὲ μεγέθει μὲν οὐ λείπεται τῆς
μεγίστης ἐλάφου, τὸν δὲ αὐχένα μακρὸν ἔχον καὶ
 περιφερεῖς τὰς πλευρὰς καὶ πτερωτὰς ὑπὸ τῆς φύσεως
δεδημιούργηται. καὶ κεφάλιον μὲν ἀσθενὲς ἔχει καὶ
μικρόν, μηροῖς δὲ καὶ κώλοις ὑπάρχει καρτερώτατον,
<pb id="v.1.p.304"/>
</p>
</div3>
<div3 type="section" n="3">
<p> διχήλου τῆς βάσεως οὔσης. τοῦτο πέτεσθαι
μὲν μετέωρον οὐ δύναται διὰ τὸ βάρος, τρέχει δὲ
πάντων ὠκύτατον, μικρὸν ἄκροις τοῖς ποσὶ τῆς γῆς
ἐπιψαῦον· μάλιστα δʼ ὅταν κατʼ ἀνέμου πνοὰς ἐξαίρῃ
τὰς πτέρυγας, ὑπεξάγει καθαπερεί τις ναῦς ἱστιοδρομοῦσα·
τοὺς δὲ διώκοντας ἀμύνεται διὰ τῶν
ποδῶν ἀποσφενδονῶν παραδόξως λίθους χειροπληθιαίους.
</p>
</div3>
<div3 type="section" n="4">
<p> ὅταν δʼ ἐν νηνεμίᾳ διώκηται, ταχὺ συνιδρουσῶν
τῶν πτερύγων ἀδυνατεῖ χρήσασθαι τοῖς
τῆς φύσεως προτερήμασι, καὶ ῥᾳδίως καταλαμβανόμενον
ἁλίσκεται.
</p>
</div3>
<div3 type="section" n="5">
<p> τούτων δὲ τῶν ζῴων ἀμυθήτων
ὄντων τῷ πλήθει κατὰ τὴν χώραν, οἱ βάρβαροι
παντοδαπὰς μηχανὰς ἐπινοοῦσι κατʼ αὐτῶν τῆς
θήρας· ῥᾳδίως δὲ πολλῶν ἁλισκομένων ταῖς μὲν
σαρξὶ χρῶνται πρὸς διατροφήν, ταῖς δὲ δοραῖς πρὸς
ἐσθῆτα καὶ στρωμνήν.
</p>
</div3>
<div3 type="section" n="6">
<p> ὑπὸ δὲ τῶν Σιμῶν ὀνομαζομένων
Αἰθιόπων πολεμούμενοι διακινδυνεύουσι
πρὸς τοὺς ἐπιτιθεμένους, ὅπλοις ἀμυντηρίοις χρώμενοι
τοῖς τῶν ὀρύγων κέρασι· ταῦτα δὲ μεγάλα καὶ
τμητικὰ καθεστῶτα μεγάλην παρέχεται χρείαν, δαψιλείας
οὔσης κατὰ τὴν χώραν διὰ τὸ πλῆθος τῶν ἐχόντων αὐτὰ ζῴων.
</p>
</div3>
</div2>
<div2 type="chapter" n="29">
<div3 type="section" n="1">
<p> βραχὺ δὲ τούτων ἀπέχοντες Ἀκριδοφάγοι κατοικοῦσι
τὰ συνορίζοντα πρὸς τὴν ἔρημον, ἄνθρωποι
μικρότεροι μὲν τῶν ἄλλων, ἰσχνοὶ δὲ τοῖς ὄγκοις,
μέλανες δὲ καθʼ ὑπερβολήν. κατὰ γὰρ τὴν ἐαρινὴν
ὥραν παρʼ αὐτοῖς ζέφυροι καὶ λίβες παμμεγέθεις
<pb id="v.1.p.305"/>
ἐκριπτοῦσιν ἐκ τῆς ἐρήμου πλῆθος ἀκρίδων ἀμύθητον,
τοῖς τε μεγέθεσι διαλλάττον καὶ τῇ χρόᾳ τοῦ
πτερώματος εἰδεχθὲς καὶ ῥυπαρόν.
</p>
</div3>
<div3 type="section" n="2">
<p>ἐκ τούτου δαψιλεῖς 
τροφὰς ἔχουσιν ἅπαντα τὸν βίον, ἰδιοτρόπως
 αὐτῶν ποιούμενοι τὴν θήραν. παρὰ γὰρ τὴν χώραν
αὐτῶν ἐπὶ πολλοὺς σταδίους παρήκει χαράδρα βάθος
ἔχουσα καὶ πλάτος ἀξιόλογον· ταύτην πληροῦσιν
ἀγρίας ὕλης, οὔσης ἀφθόνου κατὰ τὴν χώραν·
ἔπειθʼ ὅταν τῶν προειρημένων ἀνέμων πνεόντων
 προσφέρηται τὰ νέφη τῶν ἀκρίδων, καταδιελόμενοι
πάντα τὸν τῆς χαράδρας τόπον πυροῦσι τὸν ἐν
αὐτῇ χόρτον.
</p>
</div3>
<div3 type="section" n="3">
<p>ἐγειρομένου δὲ καπνοῦ πολλοῦ καὶ 
δριμέος, αἱ μὲν ἀκρίδες ὑπερπετόμεναι τὴν χαράδραν,
καὶ διὰ τὴν τοῦ καπνοῦ δριμύτητα πνιγόμεναι,
 καταπίπτουσιν ἐπὶ τὴν γῆν ὀλίγον διαπετασθεῖσαι
τόπον, τῆς δὲ τούτων ἀπωλείας ἐπὶ πλείονας ἡμέρας
γινομένης μεγάλοι διανίστανται σωροί· καὶ τῆς χώρας
ἐχούσης ἁλμυρίδα πολλήν, πάντες προσφέρουσι ταύτην
ἀθρόοις τοῖς σωροῖς, καὶ διατήξαντες οἰκείως
 ποιοῦσι τήν τε γεῦσιν πρόσφορον καὶ τὸν ἀποθησαυρισμὸν
<del>ἄσηπτον καὶ</del> πολυχρόνιον.
</p>
</div3>
<div3 type="section" n="4">
<p>ἡ μὲν οὖν 
διατροφὴ τούτοις παραχρῆμα καὶ τὸν ὕστερον χρόνον
ἀπὸ τούτων τῶν ζῴων ὑπάρχει· οὔτε γὰρ κτηνοτροφοῦσιν
οὔτε θαλάττης ἐγγὺς οἰκοῦσιν οὔτε ἄλλης
 ἐπικουρίας οὐδεμιᾶς τυγχάνουσι· τοῖς δὲ σώμασιν
ὄντες κοῦφοι καὶ τοῖς ποσὶν ὀξύτατοι βραχύβιοι
παντελῶς εἰσιν, ὡς ἂν τῶν πολυχρονιωτάτων παρʼ
αὐτοῖς οὐχ ὑπερβαλλόντων ἔτη τετταράκοντα.
</p>
</div3>
<div3 type="section" n="5">
<p>τὸ δὲ 
<pb id="v.1.p.306"/>
τοῦ βίου τέλος οὐ μόνον παράδοξον ἔχουσιν, ἀλλὰ
καὶ πάντων ἀκληρότατον. ὅταν γὰρ πλησιάζῃ τὸ
γῆρας, ἐμφύονται τοῖς σώμασι πτερωτοὶ φθεῖρες
οὐ μόνον διάφοροι τοῖς εἴδεσιν, ἀλλὰ καὶ ταῖς
ἰδέαις ἄγριοι καὶ παντελῶς εἰδεχθεῖς.
</p>
</div3>
<div3 type="section" n="6">
<p> ἀρξάμενον
δὲ τὸ κακὸν ἀπὸ τῆς γαστρὸς καὶ τοῦ θώρακος
ἐπινέμεται πάντα τὸν ὄγκον ἐν ὀλίγῳ χρόνῳ. ὁ δὲ
πάσχων τὸ μὲν πρῶτον ὡς ὑπὸ ψώρας τινὸς ἐρεθιζόμενος
μετρίως ὀδαξᾶσθαι φιλοτιμεῖται, μεμιγμένην
ἔχοντος τοῦ πάθους ἀλγηδόσι τὴν χαράν· μετὰ δὲ
ταῦτα ἀεὶ μᾶλλον τῶν ἐγγενομένων θηρίων εἰς τὴν
ἐπιφάνειαν ἐκπιπτόντων συνεκχεῖται πλῆθος ἰχῶρος
λεπτοῦ, τὴν δριμύτητα παντελῶς ἔχοντος ἀνυπομόνητον.
</p>
</div3>
<div3 type="section" n="7">
<p> διόπερ ὁ συνεχόμενος τῷ πάθει βιαιότερον
ἀμύττει τοῖς ὄνυξι, στεναγμοὺς μεγάλους προϊέμενος.
κατὰ δὲ τὰς τῶν χειρῶν ἐξελκώσεις τοσοῦτο πλῆθος
ἐκπίπτει τῶν ἑρπετῶν ὥστε μηδὲν ἀνύειν τοὺς ἀπολέγοντας,
ὡς ἂν ἄλλων ἐπʼ ἄλλοις ἐκφαινομένων
καθάπερ ἔκ τινος ἀγγείου πολλαχῶς κατατετρημένου.
οὗτοι μὲν οὖν εἰς τοιαύτην διάλυσιν τοῦ σώματος
καταστρέφουσι τὸν βίον δυστυχῶς, εἴτε διὰ τὴν
ἰδιότητα τῆς τροφῆς εἴτε διὰ τὸν ἀέρα τοιαύτης
τυγχάνοντες περιπετείας.
</p>
</div3>
</div2>
<div2 type="chapter" n="30">
<div3 type="section" n="1">
<p> τῷ δὲ ἔθνει τούτῳ χώρα παρήκει κατὰ τὸ
μέγεθος πολλὴ καὶ κατὰ τὰς τῆς νομῆς ποικιλίας
ἀγαθή· ἔρημος δʼ ἐστὶ καὶ παντελῶς ἄβατος, οὐκ ἀπʼ
ἀρχῆς σπανίζουσα τοῦ γένους τῶν ἀνθρώπων, ἀλλʼ
ἐν τοῖς ὕστερον χρόνοις ἔκ τινος ἐπομβρίας ἀκαίρου
πλῆθος φαλαγγίων καὶ σκορπίων ἐξενέγκασα.
</p>
</div3>
<div3 type="section" n="2">
<p> τοσοῦτο
<pb id="v.1.p.307"/>
γὰρ ἱστοροῦσιν ἐπιπολάσαι τῶν εἰρημένων θηρίων
πλῆθος ὥστε τοὺς κατοικοῦντας ἀνθρώπους τὸ μὲν
πρῶτον πανδημεὶ κτείνειν <del>πᾶν</del> τὸ τῇ φύσει πολέμιον,
ἀπεριγενήτου δὲ τοῦ πλήθους ὄντος καὶ τῶν
 δηγμάτων ὀξεῖς τοῖς πληγεῖσι τοὺς θανάτους ἐπιφερόντων,
ἀπογνόντας τὴν πάτριον γῆν τε καὶ δίαιταν
φυγεῖν ἐκ τῶν τόπων. οὐ χρὴ δὲ θαυμάζειν
οὐδὲ ἀπιστεῖν τοῖς λεγομένοις, πολλὰ τούτων παραδοξότερα
κατὰ πᾶσαν τὴν οἰκουμένην γεγονότα διὰ
 τῆς ἀληθοῦς ἱστορίας παρειληφότας.
</p>
</div3>
<div3 type="section" n="3">
<p>περὶ γὰρ τὴν 
Ἰταλίαν μυῶν πλῆθος ἀρουραίων ἐγγεννηθὲν τοῖς
πεδίοις ἐξέβαλέ τινας ἐκ τῆς πατρίου χώρας, κατὰ
δὲ τὴν Μηδίαν ἐπιπολάσαντες ἀμύθητοι στρουθοὶ
καὶ τὰ σπέρματα τῶν ἀνθρώπων ἀφανίζοντες ἠνάγκασαν
 εἰς ἑτερογενεῖς τόπους μεταστῆναι, τοὺς δὲ
καλουμένους Αὐταριάτας βάτραχοι τὴν ἀρχέγονον
σύστασιν ἐν τοῖς νέφεσι λαμβάνοντες καὶ πίπτοντες
ἀντὶ τῆς συνήθους ψεκάδος ἐβιάσαντο τὰς πατρίδας
καταλιπεῖν καὶ καταφυγεῖν εἰς τοῦτον τὸν τόπον ἐν
 ᾧ νῦν καθίδρυνται.
</p>
</div3>
<div3 type="section" n="4">
<p>καὶ μὴν τίς οὐχ ἱστόρησεν 
Ἡρακλεῖ τῶν ὑπὲρ τῆς ἀθανασίας ἄθλων συντελεσθέντων
ἕνα καταριθμούμενον καθʼ ὃν ἐξήλασεν ἐκ
τῆς Στυμφαλίδος λίμνης τὸ πλῆθος τῶν ἐπιπολασάντων
ὀρνίθων ἐν αὐτῇ; ἀνάστατοι δὲ κατὰ τὴν
 Λιβύην πόλεις τινὲς ἐγένοντο πλήθους λεόντων
ἐπελθόντος ἐκ τῆς ἐρήμου.
<pb id="v.1.p.308"/>
Ταῦτα μὲν οὖν ἡμῖν εἰρήσθω πρὸς τοὺς ἀπιστως
διὰ τὸ παράδοξον πρὸς τὰς ἱστορίας διακειμένους·
πάλιν δʼ ἐπὶ τ ὰσυνεχῆ τοῖς προειρημένοις μεταβησόμεθα.
</p>
</div3>
</div2>
<div2 type="chapter" n="31">
<div3 type="section" n="1">
<p> τὰς δʼ ἐσχατιὰς τῶν πρὸς μεσημβρίαν μερῶν
κατοικοῦσιν ἄνδρες ὑπὸ μὲν τῶν Ἑλλήνων καλούμενοι
Κυναμολγοί, κατὰ δὲ τὴν τῶν πλησιοχώρων
βαρβάρων διάλεκτον Ἄγριοι. οὗτοι δὲ πώγωνας μὲν
φέρουσι παμμεγέθεις, κυνῶν δὲ τρέφουσιν ἀγρίων
ἀγέλας πρὸς τὴν τοῦ βίου χρείαν εὐθέτους.
</p>
</div3>
<div3 type="section" n="2">
<p> ἀπὸ
γὰρ τῶν πρώτων τροπῶν τῶν θερινῶν μέχρι μέσου
χειμῶνος Ἰνδικοὶ βόες ἀμύθητοι τὸ πλῆθος ἐπιφοιτῶσιν
αὐτῶν τὴν χώραν, ἀδήλου τῆς αἰτίας οὔσης·
οὐδεὶς γὰρ οἶδεν εἴθʼ ὑπὸ ζῴων πολλῶν καὶ σαρκοφάγων
πολεμούμενοι φεύγουσιν, εἴτε διʼ ἔνδειαν
τροφῆς ἐκλείποντες τοὺς οἰκείους τόπους εἴτε διʼ ἄλλην περιπέτειαν, ἣν ἡ μὲν πάντα τὰ παράδοξα
γεννῶσα φύσις κατασκευάζει, τὸ δὲ τῶν ἀνθρώπων
γένος ἀδυνατεῖ τῷ νῷ συνιδεῖν.
</p>
</div3>
<div3 type="section" n="3">
<p> οὐ μὴν ἀλλὰ τοῦ
πλήθους οὐ κατισχύοντες διʼ ἑαυτῶν περιγενέσθαι
τοὺς κύνας ἐπαφιᾶσι, καὶ μετὰ τούτων ποιούμενοι
τὴν θήραν πολλὰ πάνυ τῶν ζῴων χειροῦνται· τῶν
δὲ ληφθέντων ἃ μὲν πρόσφατα κατεσθίουσιν, ἃ δὲ
εἰς ἅλας συντιθέντες ἀποθησαυρίζουσι. πολλὰ δὲ
καὶ τῶν ἄλλων ζῴων διὰ τῆς τῶν κυνῶν ἀλκῆς
θηρεύοντες ἀπὸ κρεοφαγίας τὸν βίον ἔχουσι.
</p>
</div3>
<div3 type="section" n="4">
<p> τὰ μὲν οὖν τελευταῖα γένη τῶν πρὸς μεσημβρίαν
οἰκούντων ἐν μορφαῖς ἀνθρώπων τὸν βίον
<pb id="v.1.p.309"/>
ἔχει θηριώδη· λείπεται δὲ διελθεῖν ὑπὲρ δύο ἐθνῶν,
τῶν τε Αἰθιόπων καὶ τῶν Τρωγλοδυτῶν. ἀλλὰ περὶ
μὲν Αἰθιόπων ἀναγεγράφαμεν ἐν ἄλλοις, περὶ δὲ
τῶν Τρωγλοδυτῶν νῦν ἐροῦμεν.
</p>
</div3>
</div2>
<div2 type="chapter" n="32">
<div3 type="section" n="1">
<p> οἱ τοίνυν Τρωγλοδύται προσαγορεύονται μὲν
ὑπὸ τῶν Ἑλλήνων Νομάδες, βίον δʼ ἔχοντες ἀπὸ
θρεμμάτων νομαδικὸν κατὰ συστήματα τυραννοῦνται,
καὶ μετὰ τῶν τέκνων τὰς γυναῖκας ἔχουσι
κοινὰς πλὴν μιᾶς τῆς τοῦ τυράννου· τὸν δὲ ταύτῃ
 πλησιάσαντα πρόστιμον ὁ δυνάστης πράττεται τεταγμένον
ἀριθμὸν προβάτων.
</p>
</div3>
<div3 type="section" n="2">
<p>κατὰ δὲ τὸν τῶν ἐτησίων 
καιρὸν γινομένων παρʼ αὐτοῖς ὄμβρων μεγάλων, ἀφʼ
αἵματος καὶ γάλακτος διατρέφονται, μίσγοντες ταῦτα
καὶ βραχὺν χρόνον ἑψήσαντες. μετὰ δὲ ταῦτα διὰ
 τὴν τῶν καυμάτων ὑπερβολὴν τῆς νομῆς ξηραινομένης
καταφεύγουσιν εἰς τοὺς ἑλώδεις τόπους, καὶ
περὶ τῆς τῆς χώρας νομῆς πρὸς ἀλλήλους διαμάχονται.
</p>
</div3>
<div3 type="section" n="3">
<p>τῶν δὲ βοσκημάτων τὰ πρεσβύτερα καὶ νοσεῖν 
ἀρχόμενα καταναλίσκοντες ἀπὸ τούτων τὸν ἅπαντα
 χρόνον διατρέφονται. διόπερ τὴν τῶν γονέων προσηγορίαν
ἀνθρώπων μὲν οὐδενὶ προσάπτουσι, ταύρῳ
 δὲ καὶ βοῒ καὶ πάλιν κριῷ καὶ προβάτῳ· τούτων
δὲ τοὺς μὲν πατέρας, τὰς δὲ μητέρας καλοῦσι διὰ
τὸ πορίζεσθαι τὰς ἐφημέρους τροφὰς ἀεὶ παρὰ τούτων,
 ἀλλὰ μὴ παρὰ τῶν γεγεννηκότων. ποτῷ δʼ
οἱ μὲν ἰδιῶται συγχρῶνται παλιούρων βρέγματι,
τοῖς δὲ δυνάσταις ἀπό τινος ἄνθους κατασκευάζεται
<pb id="v.1.p.310"/>
πόμα παραπλήσιον τῷ χειρίστῳ παρʼ ἡμῖν γλεύκει.
ταῖς δὲ ἀγέλαις τῶν θρεμμάτων ἐπακολουθοῦντες
ἄλλην ἐξ ἄλλης χώραν ἐπιπορεύονται, φεύγοντες τὸ
τοῖς αὐτοῖς τόποις ἐνδιατρίβειν.
</p>
</div3>
<div3 type="section" n="4">
<p> καὶ γυμνοὶ μέν
εἰσι πάντες τὰ σώματα πλὴν τῶν ἰσχίων, ἃ δέρμασι
σκεπάζουσι· τὰ δʼ αἰδοῖα πάντες οἱ Τρωγλοδύται
παραπλησίως τοῖς Αἰγυπτίοις περιτέμνονται πλὴν
τῶν ἀπὸ τοῦ συμπτώματος ὀνομαζομένων κολοβῶν·
οὗτοι γὰρ μόνοι τὴν ἐντὸς τῶν στενῶν νεμόμενοι
χώραν ἐκ νηπίου ξυροῖς ἀποτέμνονται πᾶν τὸ τοῖς ἄλλοις μέρος περιτομῆς τυγχάνον.</p>
</div3>
</div2>
<div2 type="chapter" n="33">
<div3 type="section" n="1">
<p> ὁπλισμὸν δʼ ἔχουσι
τῶν Τρωγλοδυτῶν οἱ μὲν ὀνομαζόμενοι Μεγάβαροι
κυκλοτερεῖς ὠμοβοΐνας ἀσπίδας καὶ ῥόπαλον τύλους
ἔχον περισιδήρους, οἱ δὲ ἄλλοι τόξα καὶ λόγχας.
</p>
</div3>
<div3 type="section" n="2">
<p> ταφαὶ δὲ παντελῶς ἐξηλλαγμέναι ἐπιχωριάζουσι· τοῖς
γὰρ τῶν παλιούρων λύγοις δήσαντες τῶν τετελευτηκότων
τὰ σώματα προσάπτουσι τὸν αὐχένα τοῖς
σκέλεσι, θέντες δὲ τὸν νεκρὸν ἐπί τινος ἀναστήματος
βάλλουσι λίθοις χειροπληθέσι γελῶντες, μέχρι
ἂν ὅτου τοῖς λίθοις περιχώσαντες ἀποκρύψωσι τὰ
σώματα· τὸ δὲ τελευταῖον αἰγὸς κέρας ἐπιθέντες ἀπολύονται,
</p>
</div3>
<div3 type="section" n="3">
<p> συμπάθειαν οὐδεμίαν λαμβάνοντες. πολεμοῦσι
δὲ πρὸς ἀλλήλους οὐχ ὁμοίως τοῖς Ἕλλησιν
ὑπὲρ γῆς ἤ τινων ἄλλων ἐγκλημάτων, ἀλλʼ ὑπὲρ
τῆς ἐπιγινομένης ἀεὶ νομῆς. ἐν δὲ ταῖς φιλονεικίαις
τὸ μὲν πρῶτον ἀλλήλους τοῖς λίθοις βάλλουσι, μέχρι
<pb id="v.1.p.311"/>
ἄν τινες τρωθῶσι, καὶ τὸ λοιπὸν ἐπὶ τὸν τῶν τόξων
ἀγῶνα καταντῶσι. πολλοὶ δὲ ἐν ἀκαρεῖ χρόνῳ τελευτῶσιν,
ὡς ἂν εὐστόχως μὲν βαλλόντων διὰ τὴν ἐν
τούτοις ἄθλησιν, τὸν δὲ σκοπὸν ἐχόντων γυμνὸν
 τῶν σκεπαστηρίων ὅπλων.
</p>
</div3>
<div3 type="section" n="4">
<p>διαλύουσι δὲ τὴν μάχην 
τῶν γυναικῶν αἱ πρεσβύτεραι, προαλλόμεναι μὲν
εἰς τὸ μέσον, ἐντροπῆς δὲ τυγχάνουσαι· νόμιμον
γάρ ἐστιν αὐτοῖς ταύτας κατὰ μηδένα τῶν τρόπων
τύπτειν, ὅθεν ἅμα τῷ φανῆναι παύονται τοῦ τοξεύειν.
</p>
</div3>
<div3 type="section" n="5">
<p>οἱ δὲ διὰ τὸ γῆρας οὐ δυνάμενοι ταῖς 
ποίμναις ἀκολουθεῖν βοὸς οὐρᾷ τὸν αὐχένα περισφίγξαντες
ἑαυτῶν ἀπολύονται τοῦ ζῆν προθύμως·
τοῦ δὲ τὸν θάνατον ἀναβαλλομένου τὴν ἐξουσίαν
ὁ βουλόμενος ἔχει τὸν δεσμὸν ὡς ἐπʼ εὐνοίᾳ περιθεῖναι
 καὶ μετὰ νουθετήσεως στερῆσαι τοῦ ζῆν.
</p>
</div3>
<div3 type="section" n="6">
<p>ὁμοίως δὲ νόμιμον αὐτοῖς ἐστι τοὺς πηρωθέντας ἢ 
 νόσοις δυσιάτοις συνεχομένους ἐξάγειν ἐκ τοῦ ζῆν·
μέγιστον γὰρ τῶν κακῶν ἡγοῦνται τὸ φιλοψυχεῖν
τὸν μηδὲν ἄξιον τοῦ ζῆν πράττειν δυνάμενον. διὸ
 καὶ πάντας <del>μὲν</del> ἰδεῖν ἔστι τοὺς Τρωγλοδύτας ἀρτίους
μὲν τοῖς σώμασιν, ἰσχύοντας δʼ ἔτι ταῖς ἡλικίαις,
ὡς ἂν μηδενὸς ὑπερβάλλοντος τὰ ἑξήκοντα ἔτη.
</p>
</div3>
<div3 type="section" n="7">
<p>καὶ περὶ μὲν τῶν Τρωγλοδυτῶν ἱκανῶς εἰρήκαμεν· 
 εἰ δέ τις τῶν ἀναγινωσκόντεν διὰ τὸν ξενισμὸν καὶ τὸ παράδοξον τῶν ἀναγεγραμμένων βίων
ἀπιστήσει ταῖς ἱστορίαις, θεὶς πρὸ τῆς διανοίας
παρʼ ἄλληλα τόν τε περὶ τὴν Σκυθίαν ἀέρα καὶ
τὸν περὶ τὴν Τρωγλοδυτικήν, καὶ τὰς ἑκατέρων
<pb id="v.1.p.312"/>
διαφορὰς ἰδών, οὐκ ἀπιστήσει τοῖς ἱστορημένοις.
</p>
</div3>
</div2>
<div2 type="chapter" n="34">
<div3 type="section" n="1">
<p> τοσαύτη γὰρ παραλλαγὴ τῶν παρʼ ἡμῖν ἀέρων πρὸς
τοὺς ἱστορημένους ὥστε τὴν κατὰ μέρος διαφορὰν
ἄπιστον εἶναι.
</p>
</div3>
<div3 type="section" n="2">
<p> ὅπου μὲν γὰρ διὰ τὴν ὑπερβολὴν
τοῦ ψύχους πήγνυνται μὲν οἱ μέγιστοι ποταμοί,
στέγοντος τοῦ κρυστάλλου διαβάσεις στρατοπέδων
καὶ ἁμαξῶν καταγόμων ἐφόδους, πήγνυται δὲ ὁ
οἶνος καὶ τὰ λοιπὰ τῶν χυμῶν ὥστε μαχαίραις ἀποτέμνεσθαι,
καὶ τὰ τούτων θαυμασιώτερα, τὰ μὲν
ἀκρωτήρια τῶν ἀνθρώπων τῆς ἐσθῆτος παρατριβούσης
περιρρεῖ, τὰ δὲ ὄμματα ἀμαυροῦται, τὸ δὲ πῦρ
ἀλεωρὰν οὐ ποιεῖ, καὶ χαλκοῖ μὲν ἀνδριάντες ῥήγνυνται,
κατὰ δέ τινας καιροὺς διὰ τὴν πυκνότητα
τῶν νεφῶν οὔτε ἀστραπὴν οὔτε βροντὴν γίνεσθαι
περὶ τοὺς τόπους φασί· πολλὰ δὲ καὶ ἄλλα τούτων
παραδοξότερα συντελεῖται, τοῖς μὲν ἀγνοοῦσιν ἄπιστα,
</p>
</div3>
<div3 type="section" n="3">
<p> τοῖς δὲ πεῖραν εἰληφόσιν ἀνυπομόνητα. περὶ
δὲ τὰς ἐσχατιὰς τῆς Αἰγύπτου καὶ Τρωγλοδυτικῆς
διὰ τὴν ὑπερβολὴν τῆς ἀφʼ ἡλίου θερμασίας κατὰ
τὸν τῆς μεσημβρίας καιρὸν οὐδὲ συνορᾶν ἀλλήλους
οἱ παρεστῶτες δύνανται διὰ τὴν παχύτητα τῆς περὶ
τὸν ἀέρα πυκνώσεως, χωρὶς δὲ ὑποδέσεως πάντες
ἀδυνατοῦσι βαδίζειν, ὡς ἂν τοῖς ἀνυποδήτοις παραχρῆμα
φλυκτίδων γινομένων.
</p>
</div3>
<div3 type="section" n="4">
<p> κατὰ δὲ τὸ ποτόν,
ἐὰν μὴ τὴν ἔνδειαν ἑτοίμως ἀφαιρῆται, ταχέως τελευτῶσιν,
ὡς ἂν τῆς θερμασίας τὴν τῶν ὑγρῶν ἐν
τῷ σώματι φύσιν ὀξέως ἀναλισκούσης. πρὸς δὲ τούτοις,
ὅταν τις εἰς χαλκοῦν ἀγγεῖον ἐμβαλὼν τῶν
<pb id="v.1.p.313"/>
ἐδωδίμων ὁδηποτοῦν μεθʼ ὕδατος εἰς τὸν ἥλιον θῇ,
ταχέως ἕψεται χωρὶς πυρὸς καὶ ξύλων.
</p>
</div3>
<div3 type="section" n="5">
<p>ἀλλʼ ὅμως 
οἱ κατοικοῦντες ἀμφοτέρας τὰς εἰρημένας χώρας οὐχ
οἷον φεύγειν βούλονται τὴν ὑπερβολὴν τῶν συμβαινόντων
 αὐτοῖς κακῶν, ἀλλὰ καὶ τοὐναντίον ἑκουσίως
προΐενται τὸ ζῆν ἕνεκα τοῦ μὴ βιασθῆναι
διαίτης ἑτέρας καὶ βίου πειραθῆναι.
</p>
</div3>
<div3 type="section" n="6">
<p>οὕτως αὐτοφυὲς 
ἔχει τι φίλτρον πᾶσα συνήθης χώρα, καὶ περιγίνεται
 τῆς ἐκ τῶν ἀέρων κακοπαθείας ὁ χρόνος ὁ
 τὴν ἐκ νηπίου παραλαβὼν ἡλικίαν.
</p>
</div3>
<div3 type="section" n="7">
<p>τὰς δὲ τηλικαύτας 
ἐπʼ ἀμφότερα διαφορὰς οὐ πολὺ διορίζει τόπου
διάστημα. ἀπὸ γὰρ τῆς Μαιώτιδος λίμνης, ᾗ προσοικοῦσί
τινες τῶν Σκυθῶν ἐν πάγει καὶ ψύχεσιν ὑπερβάλλουσι
καθιδρυμένοι, πολλοὶ τῶν πλοϊζομένων
 οὐριοδρομούσαις ναυσὶ φορτίσιν εἰς μὲν Ῥόδον δεκαταῖοι
καταπεπλεύκασιν, ἐξ ἧς εἰς Ἀλεξάνδρειαν τεταρταῖοι
καταντῶσιν, ἐκ δὲ ταύτης κατὰ τὸν Νεῖλον
πλέοντες πολλοὶ δεκαταῖοι κατηντήκασιν εἰς Αἰθιοπίαν,
ὥστε ἀπὸ τῶν κατεψυγμένων μερῶν τῆς οἰκουμένης
 ἐπὶ τὰ θερμότατα μέρη μὴ πλέον εἴκοσι καὶ
τεττάρων ἡμερῶν εἶναι τὸν πλοῦν τοῖς κατὰ τὸ
συνεχὲς κομιζομένοις.
</p>
</div3>
<div3 type="section" n="8">
<p>διόπερ τῆς διαφορᾶς τῆς τῶν 
ἀέρων ἐν ὀλίγῳ διαστήματι μεγάλης οὔσης οὐδὲν
παράδοξον καὶ τὴν δίαιταν καὶ τοὺς βίους, ἔτι δὲ
 τὰ σώματα πολὺ διαλλάττειν τῶν παρʼ ἡμῖν.
</p>
</div3>
</div2>
<div2 type="chapter" n="35">
<div3 type="section" n="1">
<p>ἐπεὶ δὲ τῶν ἐθνῶν καὶ βίων τὰ κεφάλαια τῶν
δοκούντων εἶναι παραδόξων διεληλύθαμεν, περὶ τῶν
<pb id="v.1.p.314"/>
<del>ὄντων</del> θηρίων τῶν κατὰ τὰς ὑποκειμένας χώρας
ἐν μέρει διέξιμεν.
</p>
</div3>
<div3 type="section" n="2">
<p> ἔστι γὰρ ζῷον ὃ καλεῖται μὲν
ἀπὸ τοῦ συμβεβηκότος ῥινόκερως, ἀλκῇ δὲ καὶ βίᾳ
παραπλήσιον ὂν ἐλέφαντι, τῷ δὲ ὕψει ταπεινότερον,
τὴν μὲν δορὰν ἰσχυροτάτην ἔχει, τὴν δὲ χρόαν πυξοειδῆ.
ἐπὶ δʼ ἄκρων τῶν μυκτήρων φέρει κέρας
τῷ τύπῳ σιμόν, τῇ δὲ στερεότητι σιδήρῳ παρεμφερές.
</p>
</div3>
<div3 type="section" n="3">
<p> τοῦτο περὶ τῆς νομῆς ἀεὶ διαφερόμενον ἐλέφαντι
τὸ μὲν κέρας πρός τινα τῶν πετρῶν θήγει,
συμπεσὸν δʼ εἰς μάχην τῷ προειρημένῳ θηρίῳ καὶ
ὑποδῦνον ὑπὸ τὴν κοιλίαν ἀναρρήττει τῷ κέρατι
καθάπερ ξίφει τὴν σάρκα. τῷ δὲ τοιούτῳ τρόπῳ
τῆς μάχης χρώμενον ἔξαιμα ποιεῖ τὰ θηρία καὶ
πολλὰ διαφθείρει. ὅταν δὲ ὁ ἐλέφας φθάσας τὴν
ὑπὸ τὴν κοιλίαν ὑπόδυσιν τῇ προβοσκίδι προκαταλάβηται
τὸν ῥινόκερων, περιγίνεται ῥᾳδίως τύπτων
τοῖς ὀδοῦσι καὶ τῇ βίᾳ πλέον ἰσχύων.
</p>
</div3>
<div3 type="section" n="4">
<p> αἱ δὲ σφίγγες
γίνονται μὲν περί τε τὴν Τρωγλοδυτικὴν καὶ τὴν
Αἰθιοπίαν, ταῖς δὲ μορφαῖς ὑπάρχουσιν οὐκ ἀνόμοιοι
ταῖς γραφομέναις, μόνον δὲ ταῖς δασύτησι
διαλλάττουσι, τὰς δὲ ψυχὰς ἡμέρους ἔχουσαι καὶ
πανούργους ἐπὶ πλέον καὶ διδασκαλίαν μεθοδικὴν
ἐπιδέχονται.
</p>
</div3>
<div3 type="section" n="5">
<p> οἱ δʼ ὀνομαζόμενοι κυνοκέφαλοι τοῖς
μὲν σώμασιν ἀνθρώποις δυσειδέσι παρεμφερεῖς εἰσι,
ταῖς δὲ φωναῖς μυγμοὺς ἀνθρωπίνους προΐενται.
ἀγριώτατα δὲ ταῦτα τὰ ζῷα καὶ παντελῶς ἀτιθάσευτα
<pb id="v.1.p.315"/>
καθεστῶτα τὴν ἀπὸ τῶν ὀφρύων πρόσοψιν
 αὐστηροτέραν ἔχει. ταῖς δὲ θηλείαις ἰδιώτατον συμβαίνει
τὸ τὴν μήτραν ἐκτὸς τοῦ σώματος φέρειν
πάντα τὸν χρόνον.
</p>
</div3>
<div3 type="section" n="6">
<p>ὁ δὲ λεγόμενος κῆπος ὠνόμασται 
 μὲν ἀπὸ τῆς περὶ τὸν ὄγκον ὅλον ὡραίας
καὶ προσηνοῦς ἡλικίας, τὸ δὲ πρόσωπον ἔχων ὅμοιον
λέοντι τὸ λοιπὸν σῶμα φέρει πάνθηρι παραπλήσιον,
πλὴν τοῦ μεγέθους, ὃ παρισοῦται δορκάδι.
</p>
</div3>
<div3 type="section" n="7">
<p>πάντων 
δὲ τῶν εἰρημένων ζῴων ὁ σαρκοφάγος ταῦρος
 ἀγριώτατός ἐστι καὶ παντελῶς δυσκαταμάχητος. τῷ
μὲν γὰρ ὄγκῳ τοῦτο μεῖζόν ἐστι τῶν ἡμέρων ταύρων,
ὀξύτητι δὲ ποδῶν οὐ λειπόμενον ἵππου, τῷ
στόματι δὲ διεστηκὸς ἄχρι τῶν ὤτων. τὸ δὲ χρῶμα
πυρρὸν ἔχει καθʼ ὑπερβολήν, καὶ τὰ μὲν ὄμματα
 γλαυκότερα λέοντος καὶ τὰς νύκτας ἀστράπτοντα,
τὰ δὲ κέρατα φύσεως ἰδιοτρόπου κοινωνοῦντα· τὸν
μὲν γὰρ ἄλλον χρόνον αὐτὰ κινεῖ παραπλησίως τοῖς
ὠσί, κατὰ δὲ τὰς μάχας ἵστησιν ἀραρότως. τὴν δὲ
τῆς τριχὸς ἐπαγωγὴν ἔχει τοῖς ἄλλοις ζῴοις ἐναντίαν.
</p>
</div3>
<div3 type="section" n="8">
<p>ἔστι δὲ τὸ θηρίον ἀλκῇ τε καὶ δυνάμει διάφορον, 
ὡς ἂν ἐπιτιθέμενον τοῖς ἀλκιμωτάτοις τῶν
ζῴων καὶ τὴν τροφὴν ἔχον ἐκ τῆς τῶν χειρωθέντων
σαρκοφαγίας. διαφθείρει δὲ καὶ τὰς ποίμνας τῶν
ἐγχωρίων, καὶ καταπληκτικῶς ἀγωνίζεται πρὸς ὅλα
 συστήματα τῶν ποιμένων καὶ κυνῶν ἀγέλας.
</p>
</div3>
<div3 type="section" n="9">
<p>λέγεται 
δὲ καὶ τὸ δέρμα ἄτρωτον ἔχειν· πολλῶν γοῦν
ἐπιβεβλημένων λαβεῖν ὑποχείριον μηδένα κατισχυκέναι.
<pb id="v.1.p.316"/>
τὸ δʼ εἰς ὄρυγμα πεσὸν ἢ διʼ ἄλλης ἀπάτης
χειρωθὲν ὑπὸ τοῦ θυμοῦ γίνεται περιπνιγές,
καὶ τῆς ἐλευθερίας οὐδαμῶς ἀλλάττεται τὴν ἐν τῷ
τιθασεύεσθαι φιλανθρωπίαν. διόπερ εἰκότως οἱ Τρωγλοδύται
τοῦτο τὸ θηρίον κράτιστον κρίνουσιν, ὡς
ἂν τῆς φύσεως αὐτῷ δεδωρημένης ἀλκὴν μὲν λέοντος,
ἵππου δὲ τάχος, ῥώμην δὲ ταύρου, τῆς δὲ
πάντων κρατίστης σιδήρου φύσεως οὐχ ἡττώμενον.
</p>
</div3>
<div3 type="section" n="10">
<p> ὁ δὲ λεγόμενος παρʼ Αἰθίοψι κροκόττας μεμιγμένην
μὲν ἔχει φύσιν κυνὸς καὶ λύκου, τὴν δʼ ἀγριότητα
φοβερωτέραν ἀμφοτέρων, τοῖς δὲ ὀδοῦσι πάντων
ὑπεράγει· πᾶν γὰρ ὀστῶν μέγεθος συντρίβει ῥᾳδίως.
καὶ τὸ καταποθὲν διὰ τῆς κοιλίας πέττει παραδόξως·
τοῦτο δὲ τὸ ζῷον τῶν ψευδῶς παραδοξολογούντων
ἱστοροῦντες ἔνιοι μιμεῖσθαι τὴν τῶν ἀνθρώπων διάλεκτον
ἡμᾶς μὲν οὐ πείθουσιν.
</p>
</div3>
</div2>
<div2 type="chapter" n="36">
<div3 type="section" n="1">
<p> ὄφεων δὲ γένη παντοδαπὰ καὶ τοῖς μεγέθεσιν
ἄπιστα θεωρεῖσθαί φασιν οἱ τὴν πλησίον τῆς ἐρήμου
καὶ θηριώδους κατοικοῦντες. ἑκατὸν γὰρ πηχῶν τὸ
μῆκος ἑορακέναι τινὲς ἀποφαινόμενοι δικαίως ἂν
οὐχ ὑφʼ ἡμῶν μόνον, ἀλλὰ καὶ ὑπὸ τῶν ἄλλων
ἁπάντων ψευδολογεῖν ὑποληφθείησαν· προστιθέασι
γὰρ τῷ διαπιστουμένῳ πολλῷ παραδοξότερα, λέγοντες
ὅτι τῆς χώρας οὔσης πεδιάδος, ὅταν τὰ μέγιστα
τῶν θηρίων περισπειραθῇ, ποιεῖ ταῖς ἐγκυκλωθείσαις
ἐπʼ ἀλλήλαις σπείραις ἀναστήματα πόρρωθεν
<pb id="v.1.p.317"/>
φαινόμενα λόφῳ παραπλήσια.
</p>
</div3>
<div3 type="section" n="2">
<p>τῷ μὲν οὖν μεγέθει 
τῶν ῥλθέντων θηρίων οὐκ ἄν τις ῥᾳδίως συγκατάθοιτο·
περὶ δὲ τῶν μεγίστων θηρίων τῶν εἰς
ὄψιν ἐληλυθότων καὶ κομισθέντων ἔν τισιν ἀγγείοις
 εὐθέτοις εἰς τὴν Ἀλεξάνδρειαν ποιησόμεθα τὴν ἀναγραφήν,
προστιθέντες καὶ τῆς θήρας τὴν κατὰ μέρος
οἰκονομίαν.
</p>
</div3>
<div3 type="section" n="3">
<p>ὁ γὰρ δεύτερος Πτολεμαῖος, περί τε 
τὴν τῶν ἐλεφάντων κυνηγίαν φιλοτιμηθεὶς καὶ τοῖς
τὰς παραδόξους θήρας τῶν ἀλκιμωτάτων ζῴων ποιουμένοις
 μεγάλας ἀπονέμων δωρεάς, πολλὰ δὲ χρήματα
δαπανήσας εἰς ταύτην τὴν ἐπιθυμίαν, ἐλέφαντάς τε
συχνοὺς πολεμιστὰς περιεποιήσατο καὶ τῶν ἄλλων
ζῴων ἀθεωρήτους καὶ παραδόξους φύσεις ἐποίησεν
εἰς γνῶσιν ἐλθεῖν τοῖς Ἕλλησι.
</p>
</div3>
<div3 type="section" n="4">
<p>διὸ καί τινες τῶν 
 κυνηγῶν, ὁρῶντες τὴν τοῦ βασιλέως μεγαλοψυχίαν
ἐν ταῖς δωρεαῖς, συστραφέντες εἰς ἱκανὸν πλῆθος
ἔκριναν παραβαλέσθαι ταῖς ψυχαῖς, καὶ τῶν μεγάλων
ὄφεων ἕνα θηρεύσαντες ἀνακομίσαι ζῶντα εἰς
τὴν Ἀλεξάνδρειαν πρὸς τὸν Πτολεμαῖον.
</p>
</div3>
<div3 type="section" n="5">
<p>μεγάλης 
 δʼ οὔσης καὶ παραδόξου τῆς ἐπιβολῆς, ἡ τύχη συνεργήσασα
ταῖς ἐπινοίαις αὐτῶν καὶ τὸ τέλος οἰκεῖον
περιεποίησε τῆς πράξεως. σκοπεύσαντες γὰρ ἕνα
τῶν ὄφεων τριάκοντα πηχῶν διατρίβοντα περὶ τὰς
συστάσεις τῶν ὑδάτων, τὸν μὲν ἄλλον χρόνον ἀκίνητον
 τοῦ σώματος τὸ κύκλωμα τηροῦντα, κατὰ δὲ
τὰς ἐπιφανείας τῶν διὰ τὴν δίψαν ζῴων φοιτώντων
<pb id="v.1.p.318"/>
ἐπὶ τὸν τόπον ἄφνω διανιστάμενον, καὶ τῷ
μὲν στόματι διαρπάζοντα, τῷ δὲ σπειράματι καταπλέκοντα
τὸν ὄγκον τῶν φανέντων ζῴων, ὥστε μηδενὶ
τρόπῳ δύνασθαι τὸ παραπεσὸν ἐκφυγεῖν —,
προμήκους οὖν ὄντος τοῦ ζῴου καὶ νωθροῦ τὴν
φύσιν ἐλπίσαντες βρόχοις καὶ σειραῖς κυριεύσειν,
τὸ μὲν πρῶτον παρῆσαν ἐπʼ αὐτὸ τεθαρρηκότες,
</p>
</div3>
<div3 type="section" n="6">
<p> ἔχοντες ἐξηρτυμένα πάντα τὰ πρὸς τὴν χρείαν, ὡς
δʼ ἐπλησίαζον, ἀεὶ μᾶλλον ἐξεπλήττοντο τῷ δέει,
θεωροῦντες ὄμμα πυρωπὸν καὶ λιχμωμένην πάντῃ
τὴν γλῶτταν, ἔτι δὲ τῇ τραχύτητι τῶν φολίδων ἐν
τῇ διὰ τῆς ὕλης πορείᾳ καὶ παρατρίψει ψόφον ἐξαίσιον
κατασκευάζοντα, τὸ μέγεθός τε τῶν ὀδόντων
ὑπερφυὲς καὶ στόματος ἀγρίαν πρόσοψιν καὶ κυκλώματος
ἀνάστημα παράδοξον.
</p>
</div3>
<div3 type="section" n="7">
<p> διόπερ τῷ φόβῳ τὰ
χρώματα τῶν προσώπων ἀποβεβληκότες δειλῶς ἐπέβαλον
τοὺς βρόχους ἀπὸ τῆς οὐρᾶς· τὸ δὲ θηρίον
ἅμα τῷ προσάψασθαι τοῦ σώματος τὸν κάλων ἐπεστράφη
μετὰ πολλοῦ φυσήματος καταπληκτικῶς, καὶ
τὸν μὲν πρῶτον ἁρπάζει τῷ στόματι μετεωρισθὲν
ὑπὲρ τῆς κεφαλῆς, καὶ τὰς σάρκας ἔτι ζῶντος κατεσιτεῖτο,
τὸν δὲ δεύτερον φεύγοντα τῇ σπείρᾳ πόρρωθεν
ἐπεσπάσατο, καὶ περιειληθὲν ἔσφιγγε τὴν κοιλ ίαν
τῷ δεσμῷ· οἱ δὲ λοιποὶ πάντες ἐκπλαγέντες διὰ τῆς φυγῆς τὴν σωτηρίαν ἐπορίσαντο.</p>
</div3>
</div2>
<div2 type="chapter" n="37">
<div3 type="section" n="1">
<p> οὐ μὴν ἀπέγνωσαν
τὴν θήραν, ὑπερβαλλούσης τῆς ἀπὸ τοῦ βασιλέως
χάριτος καὶ δωρεᾶς τοὺς ἀπὸ τῆς πείρας ἐγνωσμένους
κινδύνους, φιλοτεχνίᾳ δὲ καὶ δόλῳ τὸ τῇ βίᾳ
<pb id="v.1.p.319"/>
δυσκαταγώνιστον ἐχειρώσαντο, τοιάνδε τινὰ μηχανὴν
πορισάμενοι. κατεσκεύασαν ἀπὸ σχοίνου πυκνῆς
περιφερὲς πλόκανον, τῷ μὲν τύπῳ τοῖς κύρτοις ἐμφερές,
τῷ δὲ μεγέθει καὶ τῇ διαλήψει τῆς χώρας
 δυνάμενον δέξασθαι τὸν ὄγκον τοῦ θηρίου.
</p>
</div3>
<div3 type="section" n="2">
<p>κατοπτεύσαντες 
οὖν τὸν φωλεὸν αὐτοῦ καὶ τὴν ὥραν
τῆς τε ἐπὶ τὴν νομὴν ἐξόδου καὶ πάλιν τῆς ἐπανόδου,
ὡς τάχισθʼ ὥρμησεν ἐπὶ τὴν ἄγραν τὴν συνήθη
τῶν ἑτερογενῶν ζῴων, τὸ μὲν προϋπάρχον τοῦ φωλεοῦ
 στόμα λίθοις εὐμεγέθεσι καὶ γῇ συνῳκοδόμησαν,
τὸν δὲ πλησίον τῆς λόχμης τόπον ὑπόνομον
ποιήσαντες καὶ τὸ πλόκανον εἰς αὐτὸν ἐνθέντες
ἐναντίον ἐποίησαν τὸ στόμιον, ὥστε ἐξ ἑτοίμου τῷ
θηρίῳ τὴν εἴσοδον ὑπάρχειν.
</p>
</div3>
<div3 type="section" n="3">
<p>κατὰ δὲ τὴν ἐπάνοδον 
 τοῦ ζῴου παρεσκευασμένοι τοξότας καὶ σφενδονήτας,
ἔτι δὲ ἱππεῖς πολλούς, πρὸς δὲ τούτοις
σαλπικτὰς καὶ τὴν ἄλλην ἅπασαν χορηγίαν, ἅμα
<del>δὲ</del> τῷ προσπελάζειν τὸ μὲν θηρίον μετεωρότερον
τῶν ἱππέων ἐξῆρε τὸν αὐχένα, οἱ δʼ ἐπὶ τὴν θήραν
 ἠθροισμένοι προσεγγίσαι μὲν οὐκ ἐτόλμων, νενουθετημένοι
ταῖς προγεγενημέναις συμφοραῖς, πόρρωθεν
δὲ πολλαῖς χερσὶν ἐφʼ ἕνα καὶ μέγαν σκοπὸν
βάλλοντες ἐτύγχανον, καὶ τῇ τε τῶν ἱππέων ἐπιφανείᾳ
καὶ πλήθει κυνῶν ἀλκίμων, ἔτι δὲ τῷ διὰ
 τῶν σαλπίγγων ἤχῳ, κατέπληττον τὸ ζῷον. διόπερ
ὑποχωροῦντος αὐτοῦ πρὸς τὴν οἰκείαν λόχμην τοσοῦτον
ἐπεδίωκον ὥστε μὴ παροξύνειν ἐπὶ πλέον.
</p>
</div3>
<div3 type="section" n="4">
<p>ὡς 
δὲ τῆς ἐνῳκοδομημένης φάραγγος ἤγγισεν, ἀθρόως
<pb id="v.1.p.320"/>
ψόφον μὲν πολὺν διὰ τῶν ὅπλων ἐποίησαν, ταραχὴν
δὲ καὶ φόβον διὰ τῆς τῶν ὄχλων ἐπιφανείας καὶ
σαλπίγγων. τὸ δὲ θηρίον τὴν μὲν εἴσοδον οὐχ
ηὕρισκε, τὴν δὲ τῶν κυνηγῶν ὁρμὴν καταπληττόμενον
κατέφυγεν εἰς τὸ πλησίον κατεσκευασμένον
στόμιον.
</p>
</div3>
<div3 type="section" n="5">
<p> πιμπλαμένου δὲ τοῦ πλοκάνου τῇ διαλύσει
τῆς σπείρας, ἔφθασαν τῶν κυνηγῶν τινες προσιπτάμενοι,
καὶ πρὸ τοῦ στραφῆναι τὸν ὄφιν ἐπὶ τὴν
ἔξοδον κατελάβοντο δεσμοῖς τὸ στόμιον πρόμηκες
ὂν καὶ πεφιλοτεχνημένον πρὸς ταύτην τὴν ὀξύτητα·
ἐξελκύσαντες δὲ τὸ πλόκανον καὶ φάλαγγας ὑποθέντες
μετέωρον ἐξῆραν.
</p>
</div3>
<div3 type="section" n="6">
<p> τὸ δὲ θηρίον ἀπειλημμένον
ἐν ἀπεστενωμένῳ τόπῳ παρὰ φύσιν συριγμὸν ἐξαίσιον
ἠφίει καὶ τοῖς ὀδοῦσι τὴν περιέχουσαν σχοῖνον
κατέσπα, πάντῃ δὲ διασειόμενον προσδοκίαν ἐποίησε
τοῖς φέρουσιν ὡς ἐκπηδῆσον ἐκ τοῦ περιέχοντος
αὐτὸ φιλοτεχνήματος. διὸ καὶ καταπλαγέντες ἔθεσαν
ἐπὶ τὴν γῆν τὸν ὄφιν, καὶ τοὺς περὶ τὴν οὐρὰν
τόπους κατακεντοῦντες ἀντιπεριέσπων τοῦ θηρίου
τὸν ἀπὸ τῶν ὀδόντων σπαραγμὸν ἐπὶ τὴν αἴσθησιν
τῶν ἀλγούντων μερῶν.
</p>
</div3>
<div3 type="section" n="7">
<p> ἀπενέγκαντες δʼ εἰς τὴν
Ἀλεξάνδρειαν ἐδωρήσαντο τῷ βασιλεῖ, παράδοξον
θέαμα καὶ τοῖς ἀκούσασιν ἀπιστούμενον. τῇ δʼ ἐνδείᾳ
τῆς τροφῆς καταπονήσαντες τὴν ἀλκὴν τοῦ
θηρίου τιθασὸν ἐκ τοῦ κατʼ ὀλίγον ἐποίησαν, ὥστε
θαυμαστὴν αὐτοῦ γενέσθαι τὴν ἐξημέρωσιν.
</p>
</div3>
<div3 type="section" n="8">
<p> ὁ δὲ
<pb id="v.1.p.321"/>
Πτολεμαῖος τοῖς μὲν κυνηγοῖς τὰς ἀξίας ἀπένειμε
δωρεάς, τὸν δʼ ὄφιν ἔτρεφε τετιθασευμένον καὶ τοῖς
εἰς τὴν βασιλείαν παραβάλλουσι ξένοις μέγιστον
παρεχόμενον καὶ παραδοξότατον θέαμα.
</p>
</div3>
<div3 type="section" n="9">
<p>διόπερ τηλικούτου 
 μεγέθους ὄφεως εἰς ὄψιν κοινὴν κατηντηκότος
οὐκ ἄξιον ἀπιστεῖν τοῖς Αἰθίοψιν οὐδὲ μῦθον
ὑπολαμβάνειν τὸ θρυλούμενον ὑπʼ αὐτῶν. ἀποφαίνονται
γὰρ ὁρᾶσθαι κατὰ τὴν χώραν αὐτῶν ὄφεις
τηλικούτους τὸ μέγεθος ὥστε μὴ μόνον βοῦς τε καὶ
 ταύρους καὶ τῶν ἄλλων ζῴων τὰ τηλικαῦτα τοῖς
ὄγκοις ἀναλίσκειν, ἀλλὰ καὶ τοῖς ἐλέφασιν εἰς ἀλκὴν
συνίστασθαι, καὶ διὰ μὲν τῆς σπείρας ἐμπλεκομένους
τοῖς σκέλεσιν ἐμποδίζειν τὴν κατὰ φύσιν
κίνησιν, τὸν δʼ αὐχένα μετεωρίσαντας ὑπὲρ τὴν
 προβοσκίδα τὴν κεφαλὴν ἐναντίαν ποιεῖν τοῖς τῶν
ἐλεφάντων ὄμμασι, διὰ δὲ τοῦ πυρωποῦ τῶν ὀφθαλμῶν
ἀστραπῇ παραπλησίας τὰς λαμπηδόνας προβάλλοντας
ἀποτυφλοῦν τὴν ὅρασιν, καὶ σφήλαντας ἐπὶ
τὴν γῆν σαρκοφαγεῖν τὰ χειρωθέντα τῶν ζῴων.
 Διευκρινηκότες δʼ ἀρκούντως τὰ περὶ τὴν Αἰθιοπίαν
</p>
</div3>
</div2>
<div2 type="chapter" n="38">
<div3 type="section" n="1">
<p>καὶ Τρωγλοδυτικὴν καὶ τὴν ταύταις συνάπτουσαν
μέχρι τῆς διὰ καῦμα ἀοικήτου, πρὸς δὲ ταύταις
περὶ τῆς παραλίας τῆς παρὰ τὴν Ἐρυθρὰν θάλατταν
καὶ τὸ Ἀτλαντικὸν πέλαγος τὸ πρὸς μεσημβρίαν
 κεκλιμένον, περὶ τοῦ καταλελειμμένου μέρους, λέγω
δὲ τοῦ Ἀραβίου κόλπου, ποιησόμεθα τὴν ἀναγραφήν,
τὰ μὲν ἐκ τῶν ἐν Ἀλεξανδρείᾳ βασιλικῶν
<pb id="v.1.p.322"/>
ὑπομνημάτων ἐξειληφότες, τὰ δὲ παρὰ τῶν αὐτοπτῶν
πεπυσμένοι.
</p>
</div3>
<div3 type="section" n="2">
<p> τοῦτο γὰρ τὸ μέρος τῆς οἰκουμένης
καὶ τὸ περὶ τὰς Βρεττανικὰς νήσους καὶ τὴν ἄρκτον
ἥκιστα πέπτωκεν ὑπὸ τὴν κοινὴν ἀνθρώπων ἐπίγνωσιν.
ἀλλὰ περὶ μὲν τῶν πρὸς ἄρκτον κεκλιμένων
μερῶν τῆς οἰκουμένης τῶν συναπτόντων τῇ διὰ
ψῦχος ἀοικήτῳ διέξιμεν, ὅταν τὰς Γαΐου Καίσαρος
πράξεις ἀναγράφωμεν·
</p>
</div3>
<div3 type="section" n="3">
<p> οὗτος γὰρ τὴν Ῥωμαίων ἡγεμονίαν
εἰς ἐκεῖνα τὰ μέρη πορρωτάτω προβιβάσας
πάντα τὸν πρότερον ἀγνοούμενον τόπον ἐποίησε
πεσεῖν εἰς σύνταξιν ἱστορίας·
</p>
</div3>
<div3 type="section" n="4">
<p> ὁ δὲ προσαγορευόμενος
Ἀράβιος κόλπος ἀνεστόμωται μὲν εἰς τὸν κατὰ
μεσημβρίαν κείμενον ὠκεανόν, τῷ μήκει δʼ ἐπὶ
πολλοὺς πάνυ παρήκων σταδίους τὸν μυχὸν ἔχει
περιοριζόμενον ταῖς ἐσχατιαῖς τῆς Ἀραβίας καὶ Τρωγλοδυτικῆς.
εὖρος δὲ κατὰ μὲν τὸ στόμα καὶ τὸν
μυχὸν ὑπάρχει περὶ ἑκκαίδεκα σταδίους, ἀπὸ δὲ
Πανόρμου λιμένος πρὸς τὴν ἀντιπέρας ἤπειρον μακρᾶς
νεὼς διωγμὸν ἡμερήσιον. τὸ δὲ μέγιστόν ἐστι
διάστημα κατὰ τὸ Τύρκαιον ὄρος καὶ Μακαρίαν
νῆσον πελαγίαν, ὡς ἂν τῶν ἠπείρων οὐχ ὁρωμένων
ἀπʼ ἀλλήλων.
</p>
</div3>
<div3 type="section" n="5">
<p> ἀπὸ δὲ τούτου τὸ πλάτος ἀεὶ μᾶλλον
συγκλείεται καὶ τὴν συναγωγὴν ἔχει μέχρι τοῦ στόματος.
ὁ δὲ παράπλους αὐτοῦ κατὰ πολλοὺς τόπους
ἔχει νήσους μακράς, στενοὺς μὲν διαδρόμους ἐχούσας,
ῥοῦν δὲ πολὺν καὶ σφοδρόν. ἡ μὲν οὖν κεφαλαιώδης
τοῦ κόλπου τούτου θέσις ὑπάρχει τοιαύτη.
<pb id="v.1.p.323"/>
</p>
</div3>
<div3 type="section" n="6">
<p>ἡμεῖς δʼ ἀπὸ τῶν ἐσχάτων <del>τούτου</del> τοῦ μυχοῦ τόπων 
ἀρξάμενοι τὸν ἐφʼ ἑκάτερα τὰ μέρη παράπλουν
τῶν ἠπείρων καὶ τὰς ἀξιολογωτάτας κατʼ αὐτὰς
ἰδιότητας διέξιμεν· πρῶτον δὲ ληψόμεθα τὸ δεξιὸν
 μέρος, οὗ τὴν παραλίαν τῶν Τρωγλοδυτῶν ἔθνη
νέμεται μέχρι τῆς ἐρήμου.
</p>
</div3>
</div2>
<div2 type="chapter" n="39">
<div3 type="section" n="1">
<p>ἀπὸ πόλεως τοίνυν Ἀρσινόης κομιζομένοις παρὰ
τὴν δεξιὰν ἤπειρον ἐκπίπτει κατὰ πολλοὺς τόπους
ἐκ πέτρας εἰς θάλατταν ὕδατα πολλά, πικρᾶς ἁλμυρίδος
 ἔχοντα γεῦσιν. παραδραμόντι δὲ τὰς πηγὰς
ταύτας ὑπέρκειται μεγάλου πεδίου μιλτώδη χρόαν
ἔχον ὄρος καὶ τὴν ὅρασιν τῶν ἐπὶ πλέον ἀτενιζόντων
εἰς αὐτὸ λυμαινόμενον. ὑπὸ δὲ τὰς ἐσχατιὰς
τῆς ὑπωρείας κεῖται λιμὴν σκολιὸν ἔχων τὸν
 εἴσπλουν, ἐπώνυμος Ἀφροδίτης.
</p>
</div3>
<div3 type="section" n="2">
<p>ὑπέρκεινται δὲ τούτου 
νῆσοι τρεῖς, ὧν δύο μὲν πλήρεις εἰσὶν ἐλαιῶν
καὶ σύσκιοι, μία δὲ λειπομένη τῷ πλήθει τῶν προειρημένων
δένδρων, πλῆθος δʼ ἔχουσα τῶν ὀνομαζομένων
μελεαγρίδων.
</p>
</div3>
<div3 type="section" n="3">
<p>μετὰ δὲ ταῦτα κόλπος ἐστὶν 
 εὐμεγέθης ὁ καλούμενος Ἀκάθαρτος, καὶ πρὸς αὐτῷ
βαθεῖα καθʼ ὑπερβολὴν χερρόνησος, ἧς κατὰ τὸν
αὐχένα στενὸν ὄντα διακομίζουσι τὰ σκάφη πρὸς
τὴν ἀντιπέρας θάλατταν.
</p>
</div3>
<div3 type="section" n="4">
<p>παρακομισθέντι δὲ τοὺς 
τόπους τούτους κεῖται νῆσος πελαγία μὲν τῷ διαστήματι,
 τὸ δὲ μῆκος εἰς ὀγδοήκοντα σταδίους παρεκτείνουσα,
καλουμένη δὲ Ὀφιώδης, ἣ τὸ μὲν
<pb id="v.1.p.324"/>
παλαιὸν ὑπῆρχε πλήρης παντοδαπῶν καὶ φοβερῶν
ἑρπετῶν, ἀφʼ ὧν καὶ ταύτης ἔτυχε τῆς προσηγορίας,
ἐν δὲ τοῖς μεταγενεστέροις χρόνοις ὑπὸ τῶν κατὰ
τὴν Ἀλεξάνδρειαν βασιλέων οὕτως ἐξημερώθη φιλοτίμως
ὥστε μηδὲν ἔτι κατʼ αὐτὴν ὁρᾶσθαι τῶν
προϋπαρξάντων ζῴων.
</p>
</div3>
<div3 type="section" n="5">
<p> οὐ παραλειπτέον δʼ ἡμῖν
οὐδὲ τὴν αἰτίαν τῆς περὶ τὴν ἡμέρωσιν φιλοτιμίας.
εὑρίσκεται γὰρ ἐν τῇ νήσῳ ταύτῃ τὸ καλούμενον
τοπάζιον, ὅπερ ἐστὶ λίθος διαφαινόμενος ἐπιτερπής,
ὑάλῳ παρεμφερὴς καὶ θαυμαστὴν ἔγχρυσον
πρόσοψιν παρεχόμενος.
</p>
</div3>
<div3 type="section" n="6">
<p> διόπερ ἀνεπίβατος τοῖς ἄλλοις
τηρεῖται, θανατουμένου παντὸς τοῦ προσπλεύσαντος
ὑπὸ τῶν καθεσταμένων ἐπʼ αὐτῆς φυλάκων.
οὗτοι δὲ τὸν ἀριθμὸν ὄντες ὀλίγοι βίον ἔχουσιν
ἀτυχῆ. ἵνα μὲν γὰρ μηδεὶς λίθος διακλαπῇ, πλοῖον
οὐκ ἀπολείπεται τὸ παράπαν ἐν τῇ νήσῳ· οἱ δὲ
παραπλέοντες αὐτὴν διὰ τὸν ἀπὸ τοῦ βασιλέως φόβον
πόρρωθεν παραθέουσι· τροφαὶ δὲ αἱ μὲν παρακομιζόμεναι
ταχέως ἐκλείπουσιν, ἕτεραι δʼ ἐγχώριοι τὸ
σύνολον οὐχ ὑπάρχουσι.
</p>
</div3>
<div3 type="section" n="7">
<p> διόπερ ὅταν τῶν σιτίων
ὀλίγα καταλείπηται, κάθηνται πάντες οἱ κατὰ τὴν
κώμην προσδεχόμενοι τὸν τῶν κομιζόντων τὰς τροφὰς
κατάπλουν· ὧν βραδυνόντων εἰς τὰς ἐσχάτας
ἐλπίδας συστέλλονται.
</p>
</div3>
<div3 type="section" n="8">
<p> ὁ δὲ προειρημένος λίθος
φυόμενος ἐν ταῖς πέτραις τὴν μὲν ἡμέραν διὰ τὸ
πνῖγος οὐχ ὁρᾶται, κρατούμενος ὑπὸ τοῦ περὶ τὸν
ἥλιον φέγγους, τῆς δὲ νυκτὸς ἐπιγινομένης ἐν σκότει
διαλάμπει καὶ πόρρωθεν δῆλός ἐστιν ἐν ᾧ ποτʼ ἂν
<pb id="v.1.p.325"/>
ᾖ τόπῳ.
</p>
</div3>
<div3 type="section" n="9">
<p>οἱ δὲ νησοφύλακες κλήρῳ διῃρημένοι τοὺς 
τόπους ἐφεδρεύουσι, καὶ τῷ φανέντι λίθῳ περιτιθέασι
σημείου χάριν ἄγγος τηλικοῦτον ἡλίκον ἂν
ᾖ τὸ μέγεθος τοῦ στίλβοντος λίθου· τῆς δʼ ἡμέρας
 περιιόντες περιτέμνουσι τὸν σημειωθέντα τόπον τῆς
πέτρας, καὶ παραδιδόασι τοῖς διὰ τῆς τέχνης δυναμένοις
ἐκλεαίνειν τὸ παραδοθὲν οἰκείως.
</p>
</div3>
</div2>
<div2 type="chapter" n="40">
<div3 type="section" n="1">
<p>παραπλεύσαντι δὲ τούτους τοὺς τόπους πολλὰ
μὲν Ἰχθυοφάγων ἔθνη κατοικεῖ τὴν παράλιον, πολλοὶ
 δὲ νομάδες Τρωγλοδύται. πρὸς δὲ τούτοις ὄρη
παντοῖα ταῖς ἰδιότησιν ὑπάρχει μέχρι λιμένος τοῦ
προσαγορευθέντος σωτηρίας, ὃς ἔτυχε τῆς ὀνομασίας
ταύτης ἀπὸ τῶν πρώτων πλευσάντων Ἑλλήνων
καὶ διασωθέντων.
</p>
</div3>
<div3 type="section" n="2">
<p>ἀπὸ δὲ τούτων τῶν μερῶν 
 ἄρχεται συναγωγὴν λαμβάνειν ὁ κόλπος καὶ τὴν
ἐπιστροφὴν ἐπὶ τὰ κατὰ τὴν Ἀραβίαν μέρη ποιεῖσθαι.
καὶ τὴν φύσιν δὲ τῆς χώρας καὶ θαλάττης
ἀλλοίαν εἶναι συμβέβηκε διὰ τὴν ἰδιότητα τῶν τόπων·
</p>
</div3>
<div3 type="section" n="3">
<p>ἥ τε γὰρ ἤπειρος ταπεινὴ καθορᾶται, μηδαμόθεν 
 ἀναστήματος ὑπερκειμένου, ἥ τε θάλαττα
 τεναγώδης οὖσα τὸ βάθος οὐ πλέον εὑρίσκεται τριῶν
ὀργυιῶν, καὶ τῇ χρόᾳ παντελῶς ὑπάρχει χλωρά. τοῦτο
δʼ αὐτῇ φασι συμβαίνειν οὐ διὰ τὸ τὴν τῶν ὑγρῶν
φύσιν εἶναι τοιαύτην, ἀλλὰ διὰ τὸ πλῆθος τοῦ διαφαινομένου
 καθʼ ὕδατος μνίου καὶ φύκους.
</p>
</div3>
<div3 type="section" n="4">
<p>ταῖς 
μὲν οὖν ἐπικώποις τῶν νεῶν εὔθετός ἐστιν ὁ τόπος,
κλύδωνα μὲν οὐκ ἐκ πολλοῦ κυλίων διαστήματος,
θήραν δʼ ἰχθύων ἄπλατον παρεχόμενος· αἱ
<pb id="v.1.p.326"/>
δὲ τοὺς ἐλέφαντας διάγουσαι, διὰ τὰ βάρη βαθύπλοι
καθεστῶσαι καὶ ταῖς κατασκευαῖς ἐμβριθεῖς,
μεγάλους καὶ δεινοὺς ἐπιφέρουσι κινδύνους τοῖς ἐν
αὐταῖς πλέουσι.
</p>
</div3>
<div3 type="section" n="5">
<p> διάρσει γὰρ ἱστίων θέουσαι καὶ
διὰ τὴν τῶν πνευμάτων βίαν πολλάκις νυκτὸς ὠθούμεναι,
ὁτὲ μὲν πέτραις προσπεσοῦσαι ναυαγοῦσι,
ποτὲ δʼ εἰς τεναγώδεις ἰσθμοὺς ἐμπίπτουσιν· οἱ δὲ
ναῦται παρακαταβῆναι μὲν ἀδυνατοῦσι διὰ τὸ πλέον
εἶναι τὸ βάθος ἀνδρομήκους, διὰ δὲ τῶν κοντῶν
τῷ σκάφει βοηθοῦντες ὅταν μηδὲν ἀνύωσιν, ἐκβάλλουσιν
ἅπαντα πλὴν τῆς τροφῆς· οὐδʼ οὕτω δὲ τῆς
ἀποστροφῆς τυγχάνοντες εἰς μεγάλην ἀπορίαν ἐμπίπτουσι
διὰ τὸ μήτε νῆσον μήτʼ ἄκραν ἠπείρου μήτε
ναῦν ἑτέραν πλησίον ὑπάρχουσαν ὁρᾶσθαι· ἄξενοι
γὰρ παντελῶς οἱ τόποι καὶ σπανίους ἔχοντες τοὺς
ναυσὶ διακομιζομένους.
</p>
</div3>
<div3 type="section" n="6">
<p> χωρὶς δὲ τούτων τῶν κακῶν
ὁ κλύδων ἐν ἀκαρεῖ χρόνῳ τῷ κύτει τῆς νεὼς τοσοῦτο
πλῆθος ἅμμου προσβάλλει καὶ συσσωρεύει παραδόξως
ὥστε τὸν κύκλῳ τόπον περιχώννυσθαι καὶ τὸ
σκάφος ὥσπερ ἐπίτηδες ἐνδεσμεύεσθαι τῇ χέρσῳ.
</p>
</div3>
<div3 type="section" n="7">
<p> οἱ δὲ τούτῳ τῷ συμπτώματι περιπεσόντες τὸ μὲν
πρῶτον μετρίως ὀδύρονται πρὸς κωφὴν ἐρημίαν,
οὐ παντελῶς <del>μὲν</del> ἀπεγνωκότες <del>εἰς τέλος</del> τὴν σωτηρίαν·
πολλάκις γὰρ τοῖς τοιούτοις ἐπιφανεὶς ὁ
τῆς πλημυρίδος κλύδων ἐξῆρεν εἰς ὕψος, καὶ τοὺς
ἐσχάτως κινδυνεύοντας ὡσπερεὶ θεὸς ἐπιφανεὶς διεφύλαξεν·
<pb id="v.1.p.327"/>
ὅταν δὲ ἀπὸ μὲν τῶν θεῶν ἡ προειρημένη
μὴ παρακολουθήσῃ βοήθεια, τὰ δὲ τῆς τροφῆς
λίπῃ, τοὺς μὲν ἀσθενεστέρους οἱ κατισχύοντες ἐκβάλλουσιν
εἰς θάλατταν, ὅπως τοῖς ὀλίγοις τὰ λειπόμενα
 τῶν ἀναγκαίων πλείονας ἡμέρας ἀντέχῃ,
πέρας δὲ πάσας τὰς ἐλπίδας ἐξαλείψαντες ἀπόλλυνται
πολὺ χεῖρον τῶν προαποθανόντων· οἱ μὲν γὰρ
ἐν ἀκαρεῖ χρόνῳ τὸ πνεῦμα τῇ δούσῃ φύσει πάλιν
ἀπέδωκαν, οἱ δʼ εἰς πολλὰς ταλαιπωρίας καταμερίσαντες
 τὸν θάνατον πολυχρονίους τὰς συμφορὰς
ἔχοντες τῆς τοῦ βίου καταστροφῆς τυγχάνουσι.
</p>
</div3>
<div3 type="section" n="8">
<p>τὰ 
δὲ σκάφη ταῦτα τῶν ἐπιβατῶν οἰκτρῶς στερηθέντα,
 καθάπερ τινὰ κενοτάφια, διαμένει πολὺν χρόνον
πανταχόθεν περιχωννύμενα, τοὺς δʼ ἱστοὺς καὶ τὰς
 κεραίας μετεώρους ἔχοντα πόρρωθεν τοὺς ὁρῶντας
εἰς οἶκτον καὶ συμπάθειαν ἄγει τῶν ἀπολωλότων
πρόσταγμα γάρ ἐστι βασιλέως ἐᾶν τὰ τοιαῦτα συμπτώματα
τοῖς πλέουσι διασημαίνειν τοὺς τὸν ὄλεθρον
περιποιοῦντας τόπους.
</p>
</div3>
<div3 type="section" n="9">
<p>παρὰ δὲ τοῖς πλησίον 
 κατοικοῦσιν Ἰχθυοφάγοις παραδέδοται λόγος, ἐκ προγόνων
ἔχων φυλαττομένην τὴν φήμην, ὅτι μεγάλης
τινὸς γενομένης ἀμπώτεως ἐγεώθη τοῦ κόλπου πᾶς
ὁ τόπος ὁ τὴν χλωρὰν ἔχων τοῦ τύπου πρόσοψιν,
μεταπεσούσης τῆς θαλάττης εἰς τἀναντία μέρη, καὶ
 φανείσης τῆς ἐπὶ τῷ βυθῷ χέρσου πάλιν ἐπελθοῦσαν
ἐξαίσιον πλήμην ἀποκαταστῆσαι τὸν πόρον εἰς
τὴν προϋπάρχουσαν τάξιν.
<pb id="v.1.p.328"/>
</p>
</div3>
</div2>
<div2 type="chapter" n="41">
<div3 type="section" n="1">
<p> ἀπὸ δὲ τούτων τῶν τόπων τὸν μὲν ἀπὸ Πτολεμαΐδος
παράπλουν ἕως τῶν Ταύρων ἀκρωτηρίων
προειρήκαμεν, ὅτε Πτολεμαίου τὴν τῶν ἐλεφάντων
θήραν ἀπηγγείλαμεν· ἀπὸ δὲ τῶν Ταύρων ἐπιστρέφει
μὲν ἡ παράλιος πρὸς τὰς ἀνατολάς, κατὰ δὲ
τὴν θερινὴν τροπὴν αἱ σκιαὶ πίπτουσι πρὸς μεσημβρίαν
ἐναντίως ταῖς παρʼ ἡμῖν ἄχρι πρὸς ὥραν
δευτέραν.
</p>
</div3>
<div3 type="section" n="2">
<p> ἔχει δὲ καὶ ποταμοὺς ἡ χώρα, ῥέοντας
ἐκ τῶν ὀρῶν τῶν προσαγορευομένων Ψεβαίων. διείληπται
δὲ καὶ πεδίοις μεγάλοις φέρουσι μαλάχης
καὶ καρδάμου καὶ φοίνικος ἄπιστα μεγέθη· ἐκφέρει
δὲ καὶ καρποὺς παντοίους, τὴν μὲν γεῦσιν ἔχοντας
νωθράν, ἀγνοουμένους δὲ παρʼ ἡμῖν.
</p>
</div3>
<div3 type="section" n="3">
<p> ἡ δὲ πρὸς
τὴν μεσόγειον ἀνατείνουσα πλήρης ἐστὶν ἐλεφάντων
καὶ ταύρων ἀγρίων καὶ λεόντων καὶ πολλῶν
ἄλλων παντοδαπῶν θηρίων ἀλκίμων. ὁ δὲ πόρος
νήσοις διείληπται καρπὸν μὲν οὐδένα φερούσαις
ἥμερον, ἐκτρεφούσαις δʼ ὀρνέων ἴδια γένη καὶ ταῖς
προσόψεσι θαυμαστά.
</p>
</div3>
<div3 type="section" n="4">
<p> ἡ δʼ ἑξῆς θάλαττα βαθεῖα
παντελῶς ἐστι, καὶ κήτη φέρει παντοδαπὰ παράδοξα
τοῖς μεγέθεσιν, οὐ μέντοι λυποῦντα τοὺς ἀνθρώπους,
ἐὰν μή τις ἀκουσίως αὐτῶν ταῖς λοφιαῖς
περιπέσῃ· οὐ δύνανται γὰρ διώκειν τοὺς πλέοντας,
ὡς ἂν κατὰ τὴν ἐκ τῆς θαλάττης ἄρσιν ἀμαυρουμένων
αὐτοῖς τῶν ὀμμάτων ὑπὸ τοῦ κατὰ τὸν ἥλιον
φέγγους. ταῦτα μὲν οὖν τὰ μέρη τῆς Τρωγλοδυτικῆς
<pb id="v.1.p.329"/>
ἔσχατα γνωρίζεται, περιγραφόμενα ταῖς ἄκραις ἃς ὀνομάζουσι Ψεβαίας.
</p>
</div3>
</div2>
<div2 type="chapter" n="42">
<div3 type="section" n="1">
<p>τὸ δʼ ἄλλο μέρος τῆς ἀντιπέρας παραλίου τὸ
προσκεκλιμένον Ἀραβίᾳ πάλιν ἀναλαβόντες ἀπὸ τοῦ
 μυχοῦ διέξιμεν. οὗτος γὰρ ὀνομάζεται Ποσείδειον,
ἱδρυσαμένου Ποσειδῶνι πελαγίῳ βωμὸν Ἀρίστωνος
τοῦ πεμφθέντος ὑπὸ Πτολεμαίου πρὸς κατασκοπὴν
τῆς ἕως ὠκεανοῦ παρηκούσης Ἀραβίας.
</p>
</div3>
<div3 type="section" n="2">
<p>ἑξῆς δὲ 
τοῦ μυχοῦ τόπος ἐστὶ παραθαλάττιος ὁ τιμώμενος
 ὑπὸ τῶν ἐγχωρίων διαφερόντως διὰ τὴν εὐχρηστίαν
τὴν ἐξ αὐτοῦ. οὗτος δʼ ὀνομάζεται μὲν Φοινικών,
ἔχει δὲ πλῆθος τούτου τοῦ φυτοῦ πολύκαρπον καθʼ
ὑπερβολὴν καὶ πρὸς ἀπόλαυσιν καὶ τρυφὴν διαφέρον.
</p>
</div3>
<div3 type="section" n="3">
<p>πᾶσα δʼ ἡ σύνεγγυς χώρα σπανίζει ναματιαίων 
 ὑδάτων καὶ διὰ τὴν πρὸς μεσημβρίαν ἔγκλισιν ἔμπυρος
ὑπάρχει· διὸ καὶ τὸν κατάφυτον τόπον, ἐν
ἀπανθρωποτάτοις ὄντα μέρεσι καὶ χορηγοῦντα τὰς
τροφάς, εἰκότως οἱ βάρβαροι καθιερώκασι. καὶ γὰρ
ὕδατος οὐκ ὀλίγαι πηγαὶ καὶ λιβάδες ἐκπίπτουσιν
 ἐν αὐτῷ, ψυχρότητι χιόνος οὐδὲν λειπόμεναι· αὗται
δʼ ἐφʼ ἑκάτερα τὰ μέρη τὰ κατὰ <del>τὴν</del> γῆν χλοερὰ
ποιοῦσι καὶ παντελῶς ἐπιτερπῆ <del>τὸν τόπον</del>.
</p>
</div3>
<div3 type="section" n="4">
<p>ἔστι 
δὲ καὶ βωμὸς ἐκ στερεοῦ λίθου παλαιὸς τοῖς χρόνοις,
ἐπιγραφὴν ἔχων ἀρχαίοις γράμμασιν ἀγνώστοις.
 ἐπιμέλονται δὲ τοῦ τεμένους ἀνὴρ καὶ γυνή, διὰ
βίου τὴν ἱερωσύνην ἔχοντες. μακρόβιοι δʼ εἰσὶν οἱ
<pb id="v.1.p.330"/>
τῇδε κατοικοῦντες, καὶ τὰς κοίτας ἐπὶ τῶν δένδρων
ἔχουσι διὰ τὸν ἀπὸ τῶν θηρίων φόβον.
</p>
</div3>
<div3 type="section" n="5">
<p> παραπλεύσαντι
δὲ τὸν Φοινικῶνα πρὸς ἀκρωτηρίῳ τῆς ἠπείρου
νῆσός ἐστιν ἀπὸ τῶν ἐναυλιζομένων ἐν αὐτῇ
ζῴων Φωκῶν νῆσος ὀνομαζομένη· τοσοῦτο γὰρ πλῆθος
τῶν θηρίων τούτων ἐνδιατρίβει τοῖς τόποις
ὥστε θαυμάζειν τοὺς ἰδόντας. τὸ δὲ προκείμενον
ἀκρωτήριον τῆς νήσου κεῖται κατὰ τὴν καλουμένην
Πέτραν καὶ τὴν Παλαιστίνην <del>τῆς Ἀραβίας</del>· εἰς
γὰρ ταύτην τόν τε λίβανον καὶ τἄλλα φορτία τὰ
πρὸς εὐωδίαν ἀνήκοντα κατάγουσιν, ὡς λόγος, ἐκ
τῆς ἄνω λεγομένης Ἀραβίας οἵ τε Γερραῖοι καὶ Μιναῖοι.
</p>
</div3>
</div2>
<div2 type="chapter" n="43">
<div3 type="section" n="1">
<p> τὴν δʼ ἑξῆς παραθαλάττιον τὸ μὲν παλαιὸν
ἐνέμοντο Μαρανῖται, μετὰ δὲ ταῦτα Γαρινδανεῖς,
ὄντες πλησιόχωροι. τὴν δὲ χώραν κατέσχον τοιῷδέ
τινι τρόπῳ· ἐν τῷ πρόσθεν λεχθέντι Φοινικῶνι
συντελουμένης πανηγύρεως πενταετηρικῆς ἐφοίτων
πανταχόθεν οἱ περίοικοι, καμήλων εὖ τεθραμμένων
ἑκατόμβας τοῖς ἐν τῷ τεμένει θεοῖς θύσοντες, ὁμοίως
δὲ καὶ τῶν ὑδάτων τῶν ἐξ αὐτοῦ κομιοῦντες εἰς
τὰς πατρίδας διὰ τὸ παραδίδοσθαι τοῦτο τὸ ποτὸν
παρασκευάζειν τοῖς προσενεγκαμένοις τὴν ὑγίειαν.
</p>
</div3>
<div3 type="section" n="2">
<p> διὰ δὴ ταύτας τὰς αἰτίας τῶν Μαρανιτῶν καταντησάντων
εἰς τὴν πανήγυριν, οἱ Γαρινδανεῖς τοὺς
μὲν ἀπολελειμμένους ἐν τῇ χώρᾳ κατασφάξαντες,
<pb id="v.1.p.331"/>
τοὺς δʼ ἐκ τῆς πανηγύρεως ἐπανιόντας ἐνεδρεύσαντες
διέφθειραν, ἐρημώσαντες δὲ τὴν χώραν τῶν
οἰκητόρων κατεκληρούχησαν πεδία καρποφόρα καὶ
νομὰς τοῖς κτήνεσι δαψιλεῖς ἐκτρέφοντα.
</p>
</div3>
<div3 type="section" n="3">
<p>αὕτη δʼ 
 ἡ παράλιος λιμένας μὲν ὀλίγους ἔχει, διείληπται δʼ
ὄρεσι πυκνοῖς καὶ μεγάλοις, ἐξ ὧν παντοίας ποικιλίας
χρωμάτων ἔχουσα θαυμαστὴν παρέχεται θέαν
τοῖς παραπλέουσι.
</p>
</div3>
<div3 type="section" n="4">
<p>παραπλεύσαντι δὲ ταύτην τὴν 
χώραν ἐκδέχεται κόλπος Λαιανίτης, περιοικούμενος
 πολλαῖς κώμαις Ἀράβων τῶν προσαγορευομένων
Ναβαταίων. οὗτοι δὲ πολλὴν μὲν τῆς παραλίου
νέμονται, οὐκ ὀλίγην δὲ καὶ τῆς εἰς μεσόγειον ἀνηκούσης
χώρας, τόν τε λαὸν ἀμύθητον ἔχοντες καὶ
θρεμμάτων ἀγέλας ἀπίστους τοῖς πλήθεσιν.
</p>
</div3>
<div3 type="section" n="5">
<p>οἳ τὸ 
 μὲν παλαιὸν ἐξῆγον δικαιοσύνῃ χρώμενοι καὶ ταῖς
ἀπὸ τῶν θρεμμάτων τροφαῖς ἀρκούμενοι, ὕστερον
δὲ τῶν ἀπὸ τῆς Ἀλεξανδρείας βασιλέων πλωτὸν τοῖς
ἐμπόροις ποιησάντων τὸν πόρον τοῖς τε ναυαγοῦσιν
ἐπετίθεντο καὶ λῃστρικὰ σκάφη κατασκευάζοντες ἐλῄστευον
 τοὺς πλέοντας, μιμούμενοι τὰς ἀγριότητας
καὶ παρανομίας τῶν ἐν τῷ Πόντῳ Ταύρων· μετὰ δὲ
ταῦτα ληφθέντες ὑπὸ τετρηρικῶν σκαφῶν πελάγιοι
προσηκόντως ἐκολάσθησαν.
</p>
</div3>
<div3 type="section" n="6">
<p>μετὰ δὲ τούτους τοὺς 
τόπους ὑπάρχει χώρα πεδιὰς κατάρρυτος, ἐκτρέφουσα
διὰ τὰς πάντῃ διαρρεούσας πηγὰς ἄγρωστιν καὶ
 μηδίκην, ἔτι δὲ λωτὸν ἀνδρομήκη. διὰ δὲ τὸ πλῆθος
καὶ τὴν ἀρετὴν τῆς νομῆς οὐ μόνον κτηνῶν
<pb id="v.1.p.332"/>
παντοδαπῶν ἀμύθητον ἐκτρέφει πλῆθος, ἀλλὰ καὶ
καμήλους ἀγρίας, ἔτι δʼ ἐλάφους καὶ δορκάδας.
</p>
</div3>
<div3 type="section" n="7">
<p> πρὸς δὲ τὸ πλῆθος τῶν ἐντρεφομένων ζῴων φοιτῶσιν
ἐκ τῆς ἐρήμου λεόντων καὶ λύκων καὶ παρδάλεων
ἀγέλαι, πρὸς ἃς οἱ κτηνοτροφοῦντες ἀναγκάζονται
καὶ μεθʼ ἡμέραν καὶ νύκτωρ θηριομαχεῖν
ὑπὲρ τῶν θρεμμάτων· οὕτω τὸ τῆς χώρας εὐτύχημα
τοῖς κατοικοῦσιν ἀτυχίας αἴτιον γίνεται διὰ τὸ τὴν
φύσιν ὡς ἐπίπαν τοῖς ἀνθρώποις μετὰ τῶν ἀγαθῶν
διδόναι τὰ βλάπτοντα.
</p>
</div3>
</div2>
<div2 type="chapter" n="44">
<div3 type="section" n="1">
<p> παραπλεύσαντι δὲ τὰ πεδία ταῦτα κόλπος ἐκδέχεται
παράδοξον ἔχων τὴν φύσιν. συννεύει μὲν
γὰρ εἰς τὸν μυχὸν τῆς χώρας, τῷ μήκει δʼ ἐπὶ σταδίους
πεντακοσίους παρεκτείνεται, περικλειόμενος
δὲ κρημνοῖς θαυμασίοις τὸ μέγεθος σκολιὸν καὶ
δυσέξιτον ἔχει τὸ στόμα· ἁλιτενοῦς γὰρ πέτρας τὸν
εἴσπλουν διαλαμβανούσης οὔτʼ εἰσπλεῦσαι δυνατόν
ἐστιν εἰς τὸν κόλπον οὔτʼ ἐκπλεῦσαι.
</p>
</div3>
<div3 type="section" n="2">
<p> κατὰ δὲ τὰς
τοῦ ῥοῦ προσπτώσεις καὶ τὰς τῶν ἀνέμων μεταβολὰς
ὁ κλύδων προσπίπτων τῇ ῥαχίᾳ καχλάζει καὶ
τραχύνεται πάντῃ περὶ τὴν παρήκουσαν πέτραν. οἱ
δὲ τὴν κατὰ τὸν κόλπον χώραν νεμόμενοι, Βανιζομενεῖς
ὀνομαζόμενοι, τὰς τροφὰς ἔχουσι κυνηγοῦντες
καὶ σαρκοφαγοῦντες τὰ χερσαῖα ζῷα. ἱερὸν δʼ
ἁγιώτατον ἵδρυται, τιμώμενον ὑπὸ πάντων Ἀράβων
περιττότερον.
</p>
</div3>
<div3 type="section" n="3">
<p> ἑξῆς δὲ τῇ προειρημένῃ παραλίᾳ νῆσοι
τρεῖς ἐπίκεινται, λιμένας ποιοῦσαι πλείους. καὶ τούτων
τὴν μὲν πρώτην ἱστοροῦσιν ὑπάρχειν ἱερὰν
<pb id="v.1.p.333"/>
Ἴσιδος, ἔρημον οὖσαν, παλαιῶν δʼ οἰκιῶν ἔχειν
λιθίνας ὑποστάθμας καὶ στήλας γράμμασι βαρβαρικοῖς
κεχαραγμένας· ὁμοίως δὲ καὶ τὰς ἄλλας ἐρήμους
ὑπάρχειν· πάσας δʼ ἐλαίαις καταπεφυτεῦσθαι διαφόροις
 τῶν παρʼ ἡμῖν.
</p>
</div3>
<div3 type="section" n="4">
<p>μετὰ δὲ τὰς νήσους ταύτας 
αἰγιαλὸς παρήκει κρημνώδης καὶ δυσπαράπλους ἐπὶ
σταδίους ὡς χιλίους· οὔτε γὰρ λιμὴν οὔτε σάλος
ἐπʼ ἀγκύρας ὑπόκειται τοῖς ναυτίλοις, οὐ χηλὴ
δυναμένη τοῖς ἀπορουμένοις τῶν πλεόντων τὴν
 ἀναγκαίαν ὑπόδυσιν παρασχέσθαι. ὄρος δὲ ταύτῃ
παράκειται κατὰ μὲν <del>τὴν</del> κορυφὴν πέτρας ἀποτομάδας
ἔχον καὶ τοῖς ὕψεσι καταπληκτικάς, ὑπὸ δὲ
τὰς ῥίζας σπιλάδας ὀξείας καὶ πυκνὰς ἐνθαλάττους
καὶ κατόπιν αὐτῶν φάραγγας ὑποβεβρωμένας καὶ
 σκολιάς.
</p>
</div3>
<div3 type="section" n="5">
<p>συντετρημένων δʼ αὐτῶν πρὸς ἀλλήλας, 
καὶ τῆς θαλάττης βάθος ἐχούσης, ὁ κλύδων ποτὲ
μὲν εἰσπίπτων, ποτὲ δὲ παλισσυτῶν βρόμῳ μεγάλῳ
παραπλήσιον ἦχον ἐξίησι. τοῦ δὲ κλύδωνος τὸ μὲν
πρὸς μεγάλας πέτρας προσαραττόμενον εἰς ὕψος
 ἵσταται καὶ τὸν ἀφρὸν θαυμαστὸν τὸ πλῆθος κατασκευάζει,
 τὸ δὲ καταπινόμενον κοιλώμασι σπασμὸν
καταπληκτικὸν παρέχει, ὥστε τοὺς ἀκουσίως ἐγγίσαντας
τοῖς τόποις διὰ τὸ δέος οἱονεὶ προαποθνήσκειν.
</p>
</div3>
<div3 type="section" n="6">
<p>ταύτην μὲν οὖν τὴν παράλιον ἔχουσιν Ἄραβες 
 οἱ καλούμενοι Θαμουδηνοί· τὴν δʼ ἑξῆς ἐπέχει
<pb id="v.1.p.334"/>
κόλπος εὐμεγέθης, ἐπικειμένων αὐτῷ νήσων σποράδων,
τὴν πρόσοψιν ἐχουσῶν ὁμοίαν ταῖς καλουμέναις
Ἐχινάσι νήσοις. ἐκδέχονται δὲ ταύτην τὴν παράλιον
ἀέριοι θῖνες ἅμμου κατά τε τὸ μῆκος καὶ τὸ πλάτος,
</p>
</div3>
<div3 type="section" n="7">
<p> μέλανες τὴν χρόαν. μετὰ δὲ τούτους ὁρᾶται χερρόνησος
καὶ λιμὴν κάλλιστος τῶν εἰς ἱστορίαν πεπτωκότων,
ὀνομαζόμενος Χαρμούθας. ὑπὸ γὰρ χηλὴν
ἐξαίσιον κεκλιμένην πρὸς ζέφυρον κόλπος ἐστὶν οὐ
μόνον κατὰ τὴν ἰδέαν θαυμαστός, ἀλλὰ καὶ κατὰ
τὴν εὐχρηστίαν πολὺ τοὺς ἄλλους ὑπερέχων· παρήκει
γὰρ αὐτὸν ὄρος συνηρεφές, κυκλούμενον πανταχόθεν
ἐπὶ σταδίους ἑκατόν, εἴσπλουν δʼ ἔχει δίπλεθρον,
ναυσὶ δισχιλίαις ἄκλυστον λιμένα παρεχόμενος.
</p>
</div3>
<div3 type="section" n="8">
<p> χωρὶς δὲ τούτων εὔυδρος τʼ ἐστὶ καθʼ ὑπερβολήν,
ποταμοῦ μείζονος εἰς αὐτὸν ἐμβάλλοντος, καὶ κατὰ
μέσον ἔχει νῆσον εὔυδρον καὶ δυναμένην ἔχειν
κηπεύματα. καθόλου δʼ ἐμφερέστατός ἐστι τῷ κατὰ
τὴν Καρχηδόνα λιμένι, προσαγορευομένῳ δὲ Κώθωνι,
περὶ οὗ τὰς κατὰ μέρος εὐχρηστίας ἐν τοῖς οἰκείοις
χρόνοις πειρασόμεθα διελθεῖν. ἰχθύων δὲ πλῆθος
ἐκ τῆς μεγάλης θαλάττης εἰς αὐτὸν ἀθροίζεται διά
τε τὴν νηνεμίαν καὶ τὴν γλυκύτητα τῶν εἰς αὐτὸν ῥεόντων ὑδάτων.
</p>
</div3>
</div2>
<div2 type="chapter" n="45">
<div3 type="section" n="1">
<p> παραπλεύσαντι δὲ τοὺς τόπους τούτους ὄρη
πέντε διεστηκότα ἀλλήλων εἰς ὕψος ἀνατείνει, συναγομένας
ἔχοντα τὰς κορυφὰς εἰς πετρώδη μαστόν,
παραπλήσιον φαντασίαν ἀποτελοῦντα ταῖς κατʼ Αἴγυπτον
<pb id="v.1.p.335"/>
πυραμίσιν.
</p>
</div3>
<div3 type="section" n="2">
<p>ἑξῆς δʼ ἐστὶ κόλπος κυκλοτερὴς 
μεγάλοις ἀκρωτηρίοις περιεχόμενος, οὗ κατὰ μέσην
τὴν διάμετρον ἀνέστηκε λόφος τραπεζοειδής, ἐφʼ οὗ
τρεῖς ναοὶ θαυμαστοὶ τοῖς ὕψεσιν ᾠκοδόμηνται θεῶν,
 ἀγνοουμένων μὲν ὑπὸ τῶν Ἑλλήνων, τιμωμένων δʼ
ὑπὸ τῶν ἐγχωρίων διαφερόντως.
</p>
</div3>
<div3 type="section" n="3">
<p>μετὰ δὲ ταῦτα 
αἰγιαλὸς παρήκει κάθυγρος, ναματιαίοις καὶ γλυκέσι
ῥείθροις διειλημμένος· καθʼ ὅν ἐστιν ὄρος ὀνομαζόμενον
μὲν Χαβῖνον, δρυμοῖς δὲ παντοδαποῖς πεπυκνωμένον.
 τὴν δὲ χέρσον τὴν ἐχομένην τῆς ὀρεινῆς
νέμονται τῶν Ἀράβων οἱ καλούμενοι Δέβαι.
</p>
</div3>
<div3 type="section" n="4">
<p>οὗτοι 
δὲ καμηλοτροφοῦντες πρὸς ἅπαντα χρῶνται τὰ μέγιστα
 τῶν κατὰ τὸν βίον τῇ τοῦ ζῴου τούτου χρείᾳ·
πρὸς μὲν γὰρ τοὺς πολεμίους ἀπὸ τούτων μάχονται,
 τὰς δὲ κομιδὰς τῶν φορτίων ἐπὶ τούτων νωτοφοροῦντες
ῥᾳδίως ἅπαντα συντελοῦσι, τὸ δὲ γάλα
πίνοντες ἀπὸ τούτων διατρέφονται, καὶ τὴν ὅλην
χώραν περιπολοῦσιν ἐπὶ τῶν δρομάδων καμήλων.
</p>
</div3>
<div3 type="section" n="5">
<p>κατὰ δὲ μέσην τὴν χώραν αὐτῶν φέρεται ποταμὸς 
 τοσοῦτο χρυσοῦ καταφέρων ψῆγμα φαινόμενον ὥστε
κατὰ τὰς ἐκβολὰς τὴν ἰλὺν ἀποφέρεσθαι περιστίλβουσαν.
οἱ δʼ ἐγχώριοι τῆς μὲν ἐργασίας τῆς τοῦ
χρυσοῦ παντελῶς εἰσιν ἄπειροι, φιλόξενοι δʼ ὑπάρχουσιν,
οὐ πρὸς πάντας τοὺς ἀφικνουμένους, ἀλλὰ
 πρὸς μόνους τοὺς ἀπὸ Βοιωτίας καὶ Πελοποννήσου
διά τινα παλαιὰν ἀφʼ Ἡρακλέους οἰκειότητα πρὸς
<pb id="v.1.p.336"/>
</p>
</div3>
<div3 type="section" n="6">
<p> τὸ ἔθνος, ἣν μυθικῶς ἑαυτοὺς παρειληφέναι παρὰ
τῶν προγόνων ἱστοροῦσιν. ἡ δʼ ἑξῆς χώρα κατοικεῖται
μὲν ὑπὸ Ἀράβων Ἀλιλαίων καὶ Γασανδῶν,
οὐκ ἔμπυρος οὖσα καθάπερ αἱ πλησίον, ἀλλὰ μαλακαῖς
καὶ δασείαις νεφέλαις πολλάκις κατεχομένη· ἐκ
δὲ τούτων ὑετοὶ γίνονται καὶ χειμῶνες εὔκαιροι καὶ
ποιοῦντες τὴν θερινὴν ὥραν εὔκρατον. ἥ τε χώρα
πάμφορός ἐστι καὶ διάφορος κατὰ τὴν ἀρετήν, οὐ
μέντοι τυγχάνει τῆς ἐνδεχομένης ἐπιμελείας διὰ τὴν
τῶν λαῶν ἀπειρίαν.
</p>
</div3>
<div3 type="section" n="7">
<p> τὸν δὲ χρυσὸν εὑρίσκοντες ἐν
τοῖς φυσικοῖς ὑπονόμοις τῆς γῆς συνάγουσι πολύν,
οὐ τὸν ἐκ τοῦ ψήγματος συντηκόμενον, ἀλλὰ τὸν
αὐτοφυῆ καὶ καλούμενον ἀπὸ τοῦ συμβεβηκότος
ἄπυρον. κατὰ δὲ τὸ μέγεθος ἐλάχιστος μὲν εὑρίσκεται
παραπλήσιος πυρῆνι, μέγιστος δὲ οὐ πολὺ
λειπόμενος βασιλικοῦ καρύου.
</p>
</div3>
<div3 type="section" n="8">
<p> φοροῦσι δʼ αὐτὸν
περί τε τοὺς καρποὺς τῶν χειρῶν καὶ περὶ τοὺς
τραχήλους, τετρημένον ἐναλλὰξ λίθοις διαφανέσι.
καὶ τούτου μὲν τοῦ γένους ἐπιπολάζοντος παρʼ
αὐτοῖς, χαλκοῦ δὲ καὶ σιδήρου σπανίζοντος, ἐπʼ ἴσης
ἀλλάττονται ταῦτα τὰ φορτία πρὸς τοὺς ἐμπόρους.
</p>
</div3>
</div2>
<div2 type="chapter" n="46">
<div3 type="section" n="1">
<p> μετὰ δὲ τούτους ὑπάρχουσιν οἱ ὀνομαζόμενοι
Κάρβαι, καὶ μετὰ τούτους Σαβαῖοι, πολυανθρωπότατοι
τῶν Ἀραβικῶν ἐθνῶν ὄντες. νέμονται δὲ τὴν
εὐδαίμονα λεγομένην Ἀραβίαν, φέρουσαν τὰ πλεῖστα
τῶν παρʼ ἡμῖν ἀγαθῶν καὶ θρεμμάτων παντοδαπῶν
ἐκτρέφουσαν πλῆθος ἀμύθητον. εὐωδία τε αὐτὴν
<pb id="v.1.p.337"/>
πᾶσαν ἐπέχει φυσικὴ διὰ τὸ πάντα σχεδὸν τὰ ταῖς
ὀσμαῖς πρωτεύοντα φύεσθαι κατὰ τὴν χώραν ἀνέκλειπτα.
</p>
</div3>
<div3 type="section" n="2">
<p>κατὰ μὲν γὰρ τὴν παράλιον φύεται τὸ 
 καλούμενον βάλσαμον καὶ κασία καὶ πόα τις ἄλλη
 ἰδιάζουσαν φύσιν ἔχουσα· αὕτη δὲ πρόσφατος μὲν
οὖσα τοῖς ὄμμασι προσηνεστάτην παρέχεται τέρψιν,
ἐγχρονισθεῖσα δὲ συντόμως γίνεται ἐξίτηλος.
</p>
</div3>
<div3 type="section" n="3">
<p>κατὰ 
δὲ τὴν μεσόγειον ὑπάρχουσι δρυμοὶ συνηρεφεῖς, καθʼ
οὕς ἐστι δένδρα μεγάλα λιβανωτοῦ καὶ σμύρνης,
 πρὸς δὲ τούτοις φοίνικος καὶ καλάμου καὶ κιναμώμου
καὶ τῶν ἄλλων τῶν τούτοις ὁμοίαν ἐχόντων
τὴν εὐωδίαν· οὐδὲ γὰρ ἐξαριθμήσασθαι δυνατὸν τὰς
ἑκάστων ἰδιότητάς τε καὶ φύσεις διὰ τὸ πλῆθος καὶ
τὴν ὑπερβολὴν τῆς ἐκ πάντων ἀθροιζομένης ὀσμῆς.
</p>
</div3>
<div3 type="section" n="4">
<p>θεία γάρ τις φαίνεται καὶ λόγου κρείττων ἡ προσπίπτουσα 
καὶ κινοῦσα τὰς ἑκάστων αἰσθήσεις εὐωδία.
καὶ γὰρ τοὺς παραπλέοντας, καίπερ πολὺ τῆς
χέρσου κεχωρισμένους, οὐκ ἀμοίρους ποιεῖ τῆς τοιαύτης
ἀπολαύσεως· κατὰ γὰρ τὴν θερινὴν ὥραν,
 ὅταν ἄνεμος ἀπόγειος γένηται, συμβαίνει τὰς ἀπὸ
τῶν σμυρνοφόρων δένδρων καὶ τῶν ἄλλων τῶν τοιούτων
ἀποπνεομένας εὐωδίας διικνεῖσθαι πρὸς τὰ
πλησίον μέρη τῆς θαλάττης· οὐ γὰρ ὥσπερ παρʼ
ἡμῖν ἀποκειμένην καὶ παλαιὰν ἔχει τὴν τῶν ἀρωμάτων
 φύσιν, ἀλλὰ τὴν ἀκμάζουσαν ἐν ἄνθει νεαρὰν
δύναμιν καὶ διικνουμένην πρὸς τὰ λεπτομερέστατα
τῆς αἰσθήσεως.
</p>
</div3>
<div3 type="section" n="5">
<p>κομιζούσης γὰρ τῆς αὔρας τὴν ἀπόρροιαν 
τῶν εὐωδεστάτων, προσπίπτει τοῖς προσπλέουσι
<pb id="v.1.p.338"/>
τὴν παράλιον προσηνὲς καὶ πολύ, πρὸς δὲ
τούτοις ὑγιεινὸν καὶ παρηλλαγμένον ἐκ τῶν ἀρίστων
μῖγμα, οὔτε <del>γὰρ</del> τετμημένου τοῦ καρποῦ καὶ τὴν
ἰδίαν ἀκμὴν ἐκπεπνευκότος, οὔτε τὴν ἀπόθεσιν
ἔχοντος ἐν ἑτερογενέσιν ἀγγείοις, ἀλλʼ ἀπʼ αὐτῆς
τῆς νεαρωτάτης ὥρας καὶ τὸν βλαστὸν ἀκέραιον
παρεχομένης τῆς θείας φύσεως, ὥστε τοὺς μεταλαμβάνοντας
τῆς ἰδιότητος δοκεῖν ἀπολαύειν τῆς μυθολογουμένης
ἀμβροσίας διὰ τὸ τὴν ὑπερβολὴν τῆς
εὐωδίας μηδεμίαν ἑτέραν εὑρίσκειν οἰκείαν προσηγορίαν.
</p>
</div3>
</div2>
<div2 type="chapter" n="47">
<div3 type="section" n="1">
<p> οὐ μὴν ὀλόκληρον καὶ χωρὶς φθόνου τὴν
εὐδαιμονίαν τοῖς ἀνθρώποις ἡ τύχη περιέθηκεν,
ἀλλὰ τοῖς τηλικούτοις δωρήμασι παρέζευξε τὸ βλάπτον
καὶ νουθετῆσον τοὺς διὰ τὴν συνέχειαν τῶν
ἀγαθῶν εἰωθότας καταφρονεῖν τῶν θεῶν.
</p>
</div3>
<div3 type="section" n="2">
<p> κατὰ γὰρ
τοὺς εὐωδεστάτους δρυμοὺς ὄφεων ὑπάρχει πλῆθος,
οἳ τὸ μὲν χρῶμα φοινικοῦν ἔχουσι, μῆκος δὲ σπιθαμῆς,
δήγματα δὲ ποιοῦνται παντελῶς ἀνίατα· δάκνουσι
δὲ προσπηδῶντες καὶ ἁλλόμενοι πρὸς ὕψος
αἱμάττουσι τὸν χρῶτα.
</p>
</div3>
<div3 type="section" n="3">
<p> ἴδιον δέ τι παρὰ τοῖς ἐγχωρίοις
συμβαίνει περὶ τοὺς ἠσθενηκότας ὑπὸ μακρᾶς
νόσου τὰ σώματα. διαπνεομένου γὰρ τοῦ σώματος
ὑπʼ ἀκράτου καὶ τμητικῆς φύσεως, καὶ τῆς συγκρίσεως
τῶν ὄγκων εἰς ἀραίωμα συναγομένης, ἔκλυσις
ἐπακολουθεῖ δυσβοήθητος· διόπερ τοῖς τοιούτοις
ἄσφαλτον παραθυμιῶσι καὶ τράγου πώγωνα, ταῖς
ἐναντίαις φύσεσι καταμαχόμενοι τὴν ὑπερβολὴν τῆς
<pb id="v.1.p.339"/>
εὐωδίας. τὸ γὰρ καλὸν ποσότητι μὲν καὶ τάξει
μετρούμενον ὠφελεῖ καὶ τέρπει τοὺς ἀνθρώπους,
ἀναλογίας δὲ καὶ καθήκοντος καιροῦ διαμαρτὸν
ἀνόνητον ἔχει τὴν δωρεάν.
</p>
</div3>
<div3 type="section" n="4">
<p>τοῦ δʼ ἔθνους τούτου 
 μητρόπολίς ἐστιν ἣν καλοῦσι Σαβάς, ἐπʼ ὄρους ᾠκισμένη.
βασιλέας δʼ ἐκ γένους ἔχει τοὺς διαδεχομένους,
οἷς τὰ πλήθη τιμὰς ἀπονέμει μεμιγμένας
ἀγαθοῖς καὶ κακοῖς. μακάριον μὲν γὰρ βίον ἔχειν
δοκοῦσιν, ὅτι πᾶσιν ἐπιτάττοντες οὐδένα λόγον ὑπέχουσι
 τῶν πραττομένων· ἀτυχεῖς δὲ νομίζονται καθʼ
ὅσον οὐκ ἔξεστιν αὐτοῖς οὐδέποτε ἐξελθεῖν ἐκ τῶν
βασιλείων, εἰ δὲ μή, γίνονται λιθόλευστοι ὑπὸ τῶν
ὄχλων κατά τινα χρησμὸν ἀρχαῖον.
</p>
</div3>
<div3 type="section" n="5">
<p>τοῦτο δὲ τὸ 
ἔθνος οὐ μόνον τῶν πλησιοχώρων Ἀράβων, ἀλλὰ
 καὶ τῶν ἄλλων ἀνθρώπων διαφέρει πλούτῳ καὶ ταῖς
ἄλλαις ταῖς κατὰ μέρος πολυτελείαις. ἐν γὰρ ταῖς τῶν
φορτίων ἀλλαγαῖς καὶ πράσεσιν ὄγκοις ἐλαχίστοις
πλείστην ἀποφέρονται τιμὴν ἁπάντων ἀνθρώπων
τῶν ἀργυρικῆς ἀμείψεως ἕνεκα τὰς ἐμπορίας ποιουμένων.
</p>
</div3>
<div3 type="section" n="6">
<p>διόπερ ἐξ αἰῶνος ἀπορθήτων αὐτῶν γεγενημένων 
διὰ τὸν ἐκτοπισμόν, καὶ χρυσοῦ τε καὶ
ἀργύρου πλήθους ἐπικεκλυκότος παρʼ αὐτοῖς, καὶ
μάλιστʼ ἐν Σαβαῖς, ἐν ᾗ τὰ βασίλεια κεῖται, τορεύματα
μὲν ἀργυρᾶ τε καὶ χρυσᾶ παντοδαπῶν ἐκπωμάτων
 ἔχουσι, κλίνας δὲ καὶ τρίποδας ἀργυρόποδας,
καὶ τὴν ἄλλην κατασκευὴν ἄπιστον τῇ πολυτελείᾳ,
κιόνων τε ἁδρῶν περίστυλα, τὰ μὲν ἐπίχρυσα, τὰ δʼ
<pb id="v.1.p.340"/>
ἀργυροειδεῖς τύπους ἐπὶ τῶν κιονοκράνων ἔχοντα.
</p>
</div3>
<div3 type="section" n="7">
<p> τὰς δʼ ὀροφὰς καὶ θύρας χρυσαῖς φιάλαις λιθοκολλήτοις
καὶ πυκναῖς διειληφότες ἅπασαν τὴν τῶν
οἰκιῶν κατὰ μέρος οἰκοδομίαν πεποίηνται θαυμαστὴν
ταῖς πολυτελείαις· τὰ μὲν γὰρ ἐξ ἀργύρου καὶ χρυσοῦ,
τὰ δʼ ἐξ ἐλέφαντος καὶ τῶν διαπρεπεστάτων
λίθων, ἔτι δὲ τῶν ἄλλων τῶν τιμιωτάτων παρʼ ἀνθρώποις,
</p>
</div3>
<div3 type="section" n="8">
<p> κατεσκευάκασιν. ἀλλὰ γὰρ οὗτοι μὲν ἐκ
πολλῶν χρόνων τὴν εὐδαιμονίαν ἀσάλευτον ἔσχον
διὰ τὸ παντελῶς ἀπεξενῶσθαι τῶν διὰ τὴν ἰδίαν
πλεονεξίαν ἕρμαιον ἡγουμένων τὸν ἀλλότριον πλοῦτον.
ἡ δὲ κατὰ τούτους θάλαττα λευκὴ φαίνεται
τὴν χρόαν, ὥσθʼ ἅμα θαυμάζειν τὸ παράδοξον καὶ
τὴν αἰτίαν τοῦ συμβαίνοντος ἐπιζητεῖν.
</p>
</div3>
<div3 type="section" n="9">
<p> νῆσοι δʼ
εὐδαίμονες πλησίον ὑπάρχουσιν, ἔχουσαι πόλεις ἀτειχίστους,
ἐν αἷς τὰ βοσκήματα πάντα λευκὴν ἔχει
τὴν χρόαν, καὶ τοῖς θήλεσιν αὐτῶν οὐκ ἐπιφύεται
τὸ καθόλου κέρας. εἰς ταύτας δʼ ἔμποροι πάντοθεν
καταπλέουσι, μάλιστα δʼ ἐκ Ποτάνας, ἣν Ἀλέξανδρος
ᾤκισε παρὰ τὸν Ἰνδὸν ποταμόν, ναύσταθμον ἔχειν
βουλόμενος τῆς παρὰ τὸν ὠκεανὸν παραλίου. περὶ
μὲν οὖν τῆς χώρας καὶ τῶν ἐν αὐτῇ κατοικούντων
ἀρκεσθησόμεθα τοῖς εἰρημένοις.
</p>
</div3>
</div2>
<div2 type="chapter" n="48">
<div3 type="section" n="1">
<p> περὶ δὲ τῶν κατὰ τὸν οὐρανὸν ὁρωμένων παραδόξων
ἐν τοῖς τόποις οὐ παραλειπτέον. θαυμασιώτατον
μέν ἐστι τὸ περὶ τὴν ἄρκτον ἱστορούμενον
καὶ πλείστην ἀπορίαν παρεχόμενον τοῖς πλοϊζομένοις·
<pb id="v.1.p.341"/>
ἀπὸ γὰρ μηνὸς ὃν καλοῦσιν Ἀθηναῖοι μαιμακτηριῶνα
τῶν ἑπτὰ τῶν κατὰ τὴν ἄρκτον ἀστέρων
οὐδένα φασὶν ὁρᾶσθαι μέχρι τῆς πρώτης φυλακῆς,
τῷ δὲ ποσειδεῶνι μέχρι δευτέρας, καὶ κατὰ τοὺς
 ἑξῆς ἐκ τοῦ κατʼ ὀλίγον <del>πλοϊζομένοις</del> ἀθεωρήτους
ὑπάρχειν.
</p>
</div3>
<div3 type="section" n="2">
<p>τῶν δʼ ἄλλων τοὺς ὀνομαζομένους πλάνητας 
τοὺς μὲν μείζονας τῶν παρʼ ἡμῖν, ἑτέρους δὲ
μηδὲ τὰς ὁμοίας ἀνατολὰς καὶ δύσεις ποιεῖσθαι· τὸν
δʼ ἥλιον οὐχ ὥσπερ παρʼ ἡμῖν βραχὺ πρὸ τῆς ἰδίας
 ἀνατολῆς προαποστέλλειν τὸ φῶς, ἀλλʼ ἔτι νυκτὸς
οὔσης σκοταίου παραδόξως ἄφνω φανέντα ἐκλάμπειν.
</p>
</div3>
<div3 type="section" n="3">
<p>διὸ καὶ μηδέποθʼ ἡμέραν μὲν ἐν ἐκείνοις τοῖς τόποις 
γίνεσθαι πρὶν ὁραθῆναι τὸν ἥλιον, ἐκ μέσου δὲ
τοῦ πελάγους φασὶν ἀναφαινόμενον αὐτὸν ὁρᾶσθαι
 μὲν ἄνθρακι παραπλήσιον τῷ πυρωδεστάτῳ, σπινθῆρας
δʼ ἀφʼ ἑαυτοῦ μεγάλους ἀπορρίπτειν, καὶ τῷ
τύπῳ μὴ κωνοειδῆ φαίνεσθαι, καθάπερ ἡμεῖς δοξάζομεν,
ἀλλὰ κίονι τὸν τύπον ἔχειν ἐμφερῆ, μικρὸν
ἐμβριθεστέραν ἔχοντι τὴν ἀπὸ τῆς κεφαλῆς ἐπιφάνειαν,
 πρὸς δὲ τούτοις μήτʼ αὐγὴν ποιεῖν μήτʼ
ἀκτῖνας βάλλειν ἄχρι πρώτης ὥρας, φαινομένου
πυρὸς ἀλαμποῦς ἐν σκότει· δευτέρας δʼ ἀρχομένης
ἀσπιδοειδῆ γίνεσθαι καὶ τὸ φῶς βάλλειν ἀπότομον
καὶ πυρῶδες καθʼ ὑπερβολήν.
</p>
</div3>
<div3 type="section" n="4">
<p>κατὰ δὲ τὴν δύσιν 
 ἐναντία γίνεσθαι συμπτώματα περὶ αὐτόν· δοκεῖν
γὰρ τοῖς ὁρῶσι καιναῖς ἀκτῖσι φωτίζειν τὸν κόσμον
<pb id="v.1.p.342"/>
οὐκ ἔλαττον ὡρῶν δυοῖν, ὡς δʼ Ἀγαθαρχίδης ὁ
Κνίδιος ἀνέγραψε, τριῶν. τοῦτον δὲ τὸν καιρὸν
ἥδιστον τοῖς ἐγχωρίοις φαίνεσθαι, ταπεινουμένου
τοῦ καύματος διὰ τὴν δύσιν τοῦ ἡλίου.
</p>
</div3>
<div3 type="section" n="5">
<p> τῶν δʼ ἀνέμων
ζέφυροι μὲν καὶ λίβες, ἔτι δʼ ἀργέσται καὶ
εὖροι, πνέουσι καθάπερ καὶ παρὰ τοῖς ἄλλοις· νότοι
δὲ κατὰ μὲν Αἰθιοπίαν οὔτε πνέουσιν οὔτε γνωρίζονται
τὸ σύνολον, κατὰ δὲ τὴν Τρωγλοδυτικὴν καὶ
τὴν Ἀραβίαν θερμοὶ γίνονται καθʼ ὑπερβολήν, ὥστε
καὶ τὰς ὕλας ἐκπυροῦν καὶ τῶν καταφευγόντων εἰς
τὰς ἐν ταῖς καλύβαις σκιὰς ἐκλύειν τὰ σώματα. ὁ δὲ
βορέας δικαίως ἂν ἄριστος νομίζοιτο, διικνούμενος
εἰς πάντα τόπον τῆς οἰκουμένης καὶ διαμένων ψυχρός.
</p>
</div3>
</div2>
<div2 type="chapter" n="49">
<div3 type="section" n="1">
<p> τούτων δʼ ἡμῖν διευκρινημένων οἰκεῖον ἂν εἴη
διελθεῖν περὶ τῶν Λιβύων τῶν πλησίον Αἰγύπτου
κατοικούντων καὶ τῆς ὁμόρου χώρας. τὰ γὰρ περὶ
Κυρήνην καὶ τὰς Σύρτεις, ἔτι δὲ τὴν μεσόγειον τῆς
κατὰ τοὺς τόπους τούτους χέρσου, κατοικεῖ τέτταρα
γένη Λιβύων· ὧν οἱ μὲν ὀνομαζόμενοι Νασαμῶνες
νέμονται τὰ νεύοντα μέρη πρὸς νότον, οἱ δʼ Αὐσχῖσαι
τὰ πρὸς τὴν δύσιν, οἱ δὲ Μαρμαρίδαι κατοικοῦσι
τὴν μεταξὺ ταινίαν Αἰγύπτου καὶ Κυρήνης,
μετέχοντες καὶ τῆς παραλίου, οἱ δὲ Μάκαι πολυανθρωπίᾳ
τῶν ὁμοεθνῶν προέχοντες νέμονται τοὺς
τόπους τοὺς περὶ τὴν Σύρτιν.
</p>
</div3>
<div3 type="section" n="2">
<p> τῶν δὲ προειρημένων
Λιβύων γεωργοὶ μέν εἰσιν οἷς ὑπάρχει χώρα δυναμένη
<pb id="v.1.p.343"/>
καρπὸν φέρειν δαψιλῆ, νομάδες δʼ ὅσοι τῶν
κτηνῶν τὴν ἐπιμέλειαν ποιούμενοι τὰς τροφὰς ἔχουσιν
ἀπὸ τούτων· ἀμφότερα δὲ τὰ γένη ταῦτα βασιλέας
ἔχει καὶ βίον οὐ παντελῶς ἄγριον οὐδʼ ἀνθρωπίνης
 ἡμερότητος ἐξηλλαγμένον. τὸ δὲ τρίτον γένος
οὔτε βασιλέως ὑπακοῦον οὔτε τοῦ δικαίου λόγον
οὐδʼ ἔννοιαν ἔχον ἀεὶ λῃστεύει, ἀπροσδοκήτως δὲ
τὰς ἐμβολὰς ἐκ τῆς ἐρήμου ποιούμενον ἁρπάζει τὰ
παρατυχόντα, καὶ ταχέως ἀνακάμπτει πρὸς τὸν αὐτὸν
 τόπον.
</p>
</div3>
<div3 type="section" n="3">
<p>πάντες δʼ οἱ Λίβυες οὗτοι θηριώδη βίον 
ἔχουσιν, ὑπαίθριοι διαμένοντες καὶ τὸ τῶν ἐπιτηδευμάτων
ἄγριον ἐζηλωκότες· οὔτε γὰρ ἡμέρου διαίτης
οὔτʼ ἐσθῆτος μετέχουσιν, ἀλλὰ δοραῖς αἰγῶν
σκεπάζουσι τὰ σώματα. τοῖς δὲ δυνάσταις αὐτῶν
 πόλεις μὲν τὸ σύνολον οὐχ ὑπάρχουσι, πύργοι δὲ
πλησίον τῶν ὑδάτων, εἰς οὓς ἀποτίθενται τὰ πλεονάζοντα
 τῆς ὠφελείας. τοὺς δʼ ὑποτεταγμένους
λαοὺς κατʼ ἐνιαυτὸν ἐξορκίζουσι πειθαρχήσειν· καὶ
τῶν μὲν ὑπακουσάντων ὡς συμμάχων φροντίζουσι,
 τῶν δὲ μὴ προσεχόντων θάνατον καταγνόντες ὡς
λῃσταῖς πολεμοῦσιν.
</p>
</div3>
<div3 type="section" n="4">
<p>ὁ δʼ ὁπλισμὸς αὐτῶν ἐστιν 
οἰκεῖος τῆς τε χώρας καὶ τῶν ἐπιτηδευμάτων· κοῦφοι
γὰρ ὄντες τοῖς σώμασι καὶ χώραν οἰκοῦντες κατὰ
τὸ πλεῖστον πεδιάδα, πρὸς τοὺς κινδύνους ὁρμῶσι
 λόγχας ἔχοντες τρεῖς καὶ λίθους ἐν ἄγγεσι σκυτίνοις·
ξίφος δʼ οὐ φοροῦσιν οὐδὲ κράνος οὐδʼ ὅπλον
οὐδὲν ἕτερον, στοχαζόμενοι τοῦ προτερεῖν ταῖς εὐκινησίαις
ἐν τοῖς διωγμοῖς καὶ πάλιν ἐν ταῖς ἀποχωρήσεσι.
<pb id="v.1.p.344"/>
</p>
</div3>
<div3 type="section" n="5">
<p> διόπερ εὔθετοι πρὸς δρόμον εἰσὶ καὶ
λιθοβολίαν, διαπεπονηκότες τῇ μελέτῃ καὶ τῇ συνηθείᾳ
τὰ τῆς φύσεως προτερήματα. καθόλου δὲ πρὸς
τοὺς ἀλλοφύλους οὔτε τὸ δίκαιον οὔτε τὴν πίστιν
κατʼ οὐδένα τρόπον διατηροῦσιν.
</p>
</div3>
</div2>
<div2 type="chapter" n="50">
<div3 type="section" n="1">
<p> τῆς δὲ χώρας ἡ μὲν ὅμορος τῇ Κυρήνῃ γεώδης
ἐστὶ καὶ πολλοὺς φέρουσα καρπούς· οὐ μόνον γὰρ
ὑπάρχει σιτοφόρος, ἀλλὰ καὶ πολλὴν ἄμπελον, ἔτι
δʼ ἐλαίαν ἔχει καὶ τὴν ἀγρίαν ὕλην καὶ ποταμοὺς
εὐχρηστίαν παρεχομένους· ἡ δʼ ὑπὲρ τὸ νότιον μέρος
ὑπερτείνουσα, καθʼ ἣν τὸ νίτρον φύεσθαι συμβέβηκεν,
ἄσπορος οὖσα καὶ σπανίζουσα ναματιαίων
ὑδάτων, τὴν πρόσοψιν ἔχει πελάγει παρεμφερῆ·
οὐδεμίαν δὲ παρεχομένη ποικιλίαν κατὰ τὴν ἰδέαν
ἐρήμῳ γῇ περιέχεται, τῆς ὑπερκειμένης ἐρήμου δυσέξιτον
ἐχούσης τὸ πέρας.
</p>
</div3>
<div3 type="section" n="2">
<p> διόπερ οὐδʼ ὄρνεον ἰδεῖν
ἔστιν, οὐ τετράπουν ἐν αὐτῇ ζῷον πλὴν δορκάδος
καὶ βοός, οὐ μὴν οὔτε φυτὸν οὔτʼ ἄλλο τῶν δυναμένων
ψυχαγωγῆσαι τὴν ὅρασιν, ὡς ἂν τῆς εἰς
μεσόγειον ἀνηκούσης γῆς ἐχούσης ἐπὶ τὸ μῆκος
ἀθρόους θῖνας. ἐφʼ ὅσον δὲ σπανίζει τῶν πρὸς ἥμερον
βίον ἀνηκόντων, ἐπὶ τοσοῦτο πλήθει παντοίων
ταῖς ἰδέαις καὶ τοῖς μεγέθεσιν ὄφεων, μάλιστα δὲ
τῶν τοιούτων οὓς προσαγορεύουσι κεράστας, οἳ τὰ
μὲν δήγματα θανατηφόρα ποιοῦνται, τὴν δὲ χρόαν
ἅμμῳ παραπλησίαν ἔχουσι·
</p>
</div3>
<div3 type="section" n="3">
<p> διόπερ ἐξωμοιωμένων
αὐτῶν κατὰ τὴν πρόσοψιν τοῖς ὑποκειμένοις ἐδάφεσιν
<pb id="v.1.p.345"/>
ὀλίγοι μὲν ἐπιγινώσκουσιν, οἱ πολλοὶ δʼ
ἀγνοοῦντες πατοῦσι καὶ κινδύνοις περιπίπτουσιν
ἀπροσδοκήτοις. λέγεται δὲ τούτους τὸ παλαιὸν
ἐπελθόντας ποτὲ πολλὴν τῆς Αἰγύπτου ποιῆσαι τὴν
 ὑποκειμένην χώραν ἀοίκητον.
</p>
</div3>
<div3 type="section" n="4">
<p>γίνεται δέ τι θαυμάσιον 
περί τε ταύτην <del>τὴν χώραν καὶ</del> τὴν χέρσον
καὶ τὴν ἐπέκεινα τῆς Σύρτεως Λιβύην. περὶ γάρ
τινας καιροὺς καὶ μάλιστα κατὰ τὰς νηνεμίας συστάσεις
ὁρῶνται κατὰ τὸν ἀέρα παντοίων ζῴων ἰδέας
 ἐμφαίνουσαι· τούτων δʼ αἱ μὲν ἠρεμοῦσιν, αἱ δὲ
 κίνησιν λαμβάνουσι, καὶ ποτὲ μὲν ὑποφεύγουσι,
ποτὲ δὲ διώκουσι, πᾶσαι δὲ τὸ μέγεθος ἄπλατον
ἔχουσαι θαυμαστὴν κατάπληξιν καὶ ταραχὴν παρασκευάζουσι
τοῖς ἀπείροις.
</p>
</div3>
<div3 type="section" n="5">
<p>αἱ γὰρ ἐπιδιώκουσαι τοὺς 
 ἀνθρώπους ἐπειδὰν καταλάβωσι, περιχέονται τοῖς
σώμασι ψυχραὶ καὶ παλμώδεις, ὥστε τοὺς μὲν ξένους
ἀσυνήθεις ὄντας διὰ τὸ δέος ἐκπεπλῆχθαι, τοὺς δʼ
ἐγχωρίους πολλάκις συγκεκυρηκότας τοῖς τοιούτοις καταφρονεῖν τοῦ συμβαίνοντος.</p>
</div3>
</div2>
<div2 type="chapter" n="51">
<div3 type="section" n="1">
<p>παραδόξου δʼ εἶναι
 δοκοῦντος τοῦ πράγματος καὶ μύθῳ πεπλασμένῳ
παραπλησίου, πειρῶνταί τινες τῶν φυσικῶν αἰτίας
ἀποδιδόναι τοῦ γινομένου τοιαύτας.
</p>
</div3>
<div3 type="section" n="2">
<p>ἀνέμους φασὶ 
κατὰ τὴν χώραν τοὺς μὲν τὸ σύνολον μὴ πνεῖν,
τοὺς δὲ παντελῶς εἶναι βληχροὺς καὶ κωφούς· ὑπάρχειν
 δὲ καὶ περὶ τὸν ἀέρα πολλάκις ἠρεμίαν καὶ
θαυμαστὴν ἀκινησίαν διὰ τὸ μήτε νάπας μήτε συσκίους
<pb id="v.1.p.346"/>
αὐλῶνας παρακεῖσθαι πλησίον μήτε λόφων
ὑπάρχειν ἀναστήματα· ποταμῶν τε μεγάλων σπανίζειν
τοὺς τόπους, καὶ καθόλου τὴν σύνεγγυς χώραν
ἅπασαν ἄκαρπον οὖσαν μηδεμίαν ἔχειν ἀναθυμίασιν·
ἐξ ὧν ἁπάντων εἰωθέναι γεννᾶσθαί τινας ἀρχὰς
καὶ συστάσεις πνευμάτων.
</p>
</div3>
<div3 type="section" n="3">
<p> διόπερ συμπνιγοῦς περιστάσεως
τὴν χέρσον ἐπεχούσης, ὅπερ ὁρῶμεν ἐπὶ
τῶν νεφῶν ἐνίοτε συμβαῖνον ἐν ταῖς νοτίαις ἡμέραις,
τυπουμένων ἰδεῶν παντοδαπῶν, τοῦτο γίνεσθαι
καὶ περὶ τὴν Λιβύην, πολλαχῶς μορφουμένου
τοῦ συμπίπτοντος ἀέρος· ὃν ταῖς μὲν ἀσθενέσι καὶ
βληχραῖς αὔραις ὀχεῖσθαι μετεωριζόμενον καὶ παλμοὺς
ποιοῦντα καὶ συγκρούοντα συστήμασιν ἑτέροις
ὁμοίοις, νηνεμίας δʼ ἐπιλαμβανούσης καθίστασθαι
πρὸς τὴν γῆν, βαρὺν ὄντα καὶ τετυπωμένον ὡς
ἔτυχεν· ἔπειτα μηδενὸς ὄντος τοῦ συγχέοντος προσπελάζειν
τοῖς αὐτομάτως περιτυγχάνουσι τῶν ζῴων.
</p>
</div3>
<div3 type="section" n="4">
<p> τὰς δʼ ἐφʼ ἑκάτερα κινήσεις αὐτῶν φασι προαίρεσιν
μὲν μηδεμίαν ἐμφαίνειν· ἐν ἀψύχῳ γὰρ ἀδύνατον
ὑπάρχειν φυγὴν ἑκούσιον ἢ δίωξιν· τὰ μέντοι ζῷα
λεληθότως αἴτια τῆς μεταρσίας κινήσεως γίνεσθαι·
προσιόντων μὲν γὰρ αὐτῶν τὸν ὑποκείμενον ἀέρα
μετὰ βίας ἀναστέλλειν, καὶ διὰ τοῦθʼ ὑποχωρεῖν
τὸ συνεστηκὸς εἴδωλον καὶ ποιεῖν τὴν ἔμφασιν
ὑποφεύγοντος· τοῖς δʼ ἀναχωροῦσι κατὰ τοὐναντίον
ἐπακολουθεῖν, ἀντεστραμμένης τῆς αἰτίας, ὡς ἂν
τοῦ κενοῦ καὶ τῆς ἀραιώσεως ἐπισπωμένης.
</p>
</div3>
<div3 type="section" n="5">
<p> διόπερ
ἐοικέναι διώκοντι τοὺς ὑποχωροῦντας· ἕλκεσθαι γὰρ
<pb id="v.1.p.347"/>
αὐτὸ καὶ προπίπτεὶν εἰς τὸ πρόσθεν ἄθρουν ὑπὸ
τῆς πάλιν ῥύμης· τοὺς δʼ ὑποφεύγοντας, ὅταν ἐπιστραφῶσιν
ἢ μένωσιν, εὐλόγως ὑπὸ τοῦ συνακολουθοῦντος
 εἰδώλου ψαύεσθαι τοῖς ὄγκοις· τοῦτο
 δὲ κατὰ τὴν πρὸς τὸ στερέμνιον πρόσπτωσιν περιθρύβεσθαι,
καὶ πανταχόθεν προσχεόμενον καταψύχειν
τὰ σώματα τῶν περιτυγχανόντων.
</p>
</div3>
</div2>
<div2 type="chapter" n="52">
<div3 type="section" n="1">
<p>τούτων δʼ ἡμῖν διευκρινημένων οἰκεῖον ἂν εἴη
τοῖς προειρημένοις τόποις διελθεῖν τὰ περὶ τὰς Ἀμαζόνας
 ἱστορούμενα τὰς γενομένας τὸ παλαιὸν κατὰ
τὴν Λιβύην. οἱ πολλοὶ μὲν γὰρ ὑπειλήφασι τὰς περὶ
τὸν Θερμώδοντα ποταμὸν ἐν τῷ Πόντῳ λεγομένας
κατῳκηκέναι μόνας ὑπάρξαι· τὸ δʼ ἀληθὲς οὐχ οὕτως
ἔχει, διὰ τὸ πολὺ προτερεῖν τοῖς χρόνοις τὰς κατὰ
 Λιβύην καὶ πράξεις ἀξιολόγους ἐπιτελέσασθαι.
</p>
</div3>
<div3 type="section" n="2">
<p>οὐκ 
ἀγνοοῦμεν δὲ διότι πολλοῖς τῶν ἀναγινωσκόντων
ἀνήκοος φανεῖται καὶ ξένη παντελῶς ἡ περὶ τούτων
ἱστορία· ἠφανισμένου γὰρ ὁλοσχερῶς τοῦ γένους
τῶν Ἀμαζονίδων τούτων πολλαῖς γενεαῖς πρότερον
 τῶν Τρωικῶν, τῶν δὲ περὶ τὸν Θερμώδοντα ποταμὸν
<del>γυναικῶν</del> ἠκμακυιῶν μικρὸν πρὸ τούτων τῶν
χρόνων, οὐκ ἀλόγως αἱ μεταγενέστεραι καὶ μᾶλλον
γνωριζόμεναι τὴν δόξαν κεκληρονομήκασι τὴν τῶν
παλαιῶν καὶ παντελῶς ἀγνοουμένων διὰ τὸν χρόνον
 ὑπὸ τῶν πλείστων.
</p>
</div3>
<div3 type="section" n="3">
<p>οὐ μὴν ἀλλʼ ἡμεῖς εὑρίσκοντες 
πολλοὺς μὲν τῶν ἀρχαίων ποιητῶν τε καὶ συγγραφέων,
οὐκ ὀλίγους δὲ καὶ τῶν μεταγενεστέρων μνήμην
<pb id="v.1.p.348"/>
πεποιημένους αὐτῶν, ἀναγράφειν τὰς πράξεις
πειρασόμεθα ἐν κεφαλαίοις ἀκολούθως Διονυσίῳ
τῷ συντεταγμένῳ τὰ περὶ τοὺς Ἀργοναύτας καὶ τὸν
Διόνυσον καὶ ἕτερα πολλὰ τῶν ἐν τοῖς παλαιοτάτοις
χρόνοις πραχθέντων.
</p>
</div3>
<div3 type="section" n="4">
<p> γέγονε μὲν οὖν πλείω γένη γυναικῶν κατὰ τὴν
Λιβύην μάχιμα καὶ τεθαυμασμένα μεγάλως ἐπʼ ἀνδρείᾳ·
τό τε γὰρ τῶν Γοργόνων ἔθνος, ἐφʼ ὃ λέγεται
τὸν Περσέα στρατεῦσαι, παρειλήφαμεν ἀλκῇ
διαφέρον· τὸ γὰρ τὸν Διὸς μὲν υἱόν, τῶν δὲ καθʼ
ἑαυτὸν Ἑλλήνων ἄριστον, τελέσαι μέγιστον ἆθλον
τὴν ἐπὶ ταύτας στρατείαν τεκμήριον ἄν τις λάβοι
τῆς περὶ τὰς προειρημένας γυναῖκας ὑπεροχῆς τε
καὶ δυνάμεως· ἥ τε τῶν νῦν μελλουσῶν ἱστορεῖσθαι
ἀνδρεία παράδοξον ἔχει τὴν ὑπεροχὴν πρὸς
τὰς καθʼ ἡμᾶς φύσεις τῶν γυναικῶν συγκρινομένη.
</p>
</div3>
</div2>
<div2 type="chapter" n="53">
<div3 type="section" n="1">
<p> φασὶ γὰρ ὑπάρξαι τῆς Λιβύης ἐν τοῖς πρὸς ἑσπέραν
μέρεσιν ἐπὶ τοῖς πέρασι τῆς οἰκουμένης ἔθνος γυναικοκρατούμενον
καὶ βίον ἐζηλωκὸς οὐχ ὅμοιον τῷ
παρʼ ἡμῖν. ταῖς μὲν γὰρ γυναιξὶν ἔθος εἶναι διαπονεῖν
τὰ κατὰ πόλεμον, καὶ χρόνους ὡρισμένους
ὀφείλειν στρατεύεσθαι, διατηρουμένης τῆς παρθενίας·
διελθόντων δὲ τῶν ἐτῶν τῶν τῆς στρατείας
προσιέναι μὲν τοῖς ἀνδράσι παιδοποιίας ἕνεκα, τὰς
δʼ ἀρχὰς καὶ τὰ κοινὰ διοικεῖν ταύτας ἅπαντα.
</p>
</div3>
<div3 type="section" n="2">
<p> τοὺς
δʼ ἄνδρας ὁμοίως ταῖς παρʼ ἡμῖν γαμεταῖς τὸν κατοικίδιον
ἔχειν βίον, ὑπηρετοῦντας τοῖς ὑπὸ τῶν
<pb id="v.1.p.349"/>
 συνοικουσῶν προσταττομένοις· μὴ μετέχειν δʼ αὐτοὺς
μήτε στρατείας μήτʼ ἀρχῆς μήτʼ ἄλλης τινὸς ἐν τοῖς
κοινοῖς παρρησίας, ἐξ ἧς ἔμελλον φρονηματισθέντες
ἐπιθήσεσθαι ταῖς γυναιξί.
</p>
</div3>
<div3 type="section" n="3">
<p>κατὰ δὲ τὰς γενέσεις 
 τῶν τέκνων τὰ μὲν βρέφη παραδίδοσθαι τοῖς ἀνδράσι,
καὶ τούτους διατρέφειν αὐτὰ γάλακτι καὶ
ἄλλοις τισὶν ἑψήμασιν οἰκείως ταῖς τῶν νηπίων
ἡλικίαις· εἰ δὲ τύχοι θῆλυ γεννηθέν, ἐπικάεσθαι
αὐτοῦ τοὺς μαστούς, ἵνα μὴ μετεωρίζωνται κατὰ
 τοὺς τῆς ἀκμῆς χρόνους· ἐμπόδιον γὰρ οὐ τὸ τυχὸν
εἶναι δοκεῖν πρὸς τὰς στρατείας τοὺς ἐξέχοντας τοῦ
σώματος μαστούς· διὸ καὶ τούτων αὐτὰς ἀπεστερημένας
ὑπὸ τῶν Ἑλλήνων Ἀμαζόνας προσαγορεύεσθαι.
</p>
</div3>
<div3 type="section" n="4">
<p>μυθολογοῦσι δʼ αὐτὰς ᾠκηκέναι νῆσον τὴν ἀπὸ μὲν 
 τοῦ πρὸς δυσμὰς ὑπάρχειν αὐτὴν Ἑσπέραν προσαγορευθεῖσαν,
κειμένην δʼ ἐν τῇ Τριτωνίδι λίμνῃ.
ταύτην δὲ πλησίον ὑπάρχειν τοῦ περιέχοντος τὴν
γῆν ὠκεανοῦ, προσηγορεῦσθαι δʼ ἀπό τινος ἐμβάλλοντος
εἰς αὐτὴν ποταμοῦ Τρίτωνος· κεῖσθαι δὲ
 τὴν λίμνην ταύτην πλησίον Αἰθιοπίας καὶ τοῦ παρὰ
τὸν ὠκεανὸν ὄρους, ὃ μέγιστον μὲν ὑπάρχειν τῶν
ἐν τοῖς τόποις καὶ προπεπτωκὸς εἰς τὸν ὠκεανόν,
ὀνομάζεσθαι δʼ ὑπὸ τῶν Ἑλλήνων Ἄτλαντα.
</p>
</div3>
<div3 type="section" n="5">
<p>τὴν 
δὲ προειρημένην νῆσον ὑπάρχειν μὲν εὐμεγέθη καὶ
 πλήρη καρπίμων δένδρων παντοδαπῶν, ἀφʼ ὧν πορίζεσθαι
τὰς τροφὰς τοὺς ἐγχωρίους. ἔχειν δʼ αὐτὴν
καὶ κτηνῶν πλῆθος, αἰγῶν καὶ προβάτων, ἐξ ὧν
γάλα καὶ κρέα πρὸς διατροφὴν ὑπάρχειν τοῖς κεκτημένοις
<pb id="v.1.p.350"/>
σίτῳ δὲ τὸ σύνολον μὴ χρῆσθαι τὸ ἔθνος
διὰ τὸ μήπω τοῦ καρποῦ τούτου τὴν χρείαν εὑρεθῆναι
παρʼ αὐτοῖς.
</p>
</div3>
<div3 type="section" n="6">
<p> τὰς δʼ οὖν Ἀμαζόνας ἀλκῇ
διαφερούσας καὶ πρὸς πόλεμον ὡρμημένας τὸ μὲν
πρῶτον τὰς ἐν τῇ νήσῳ. πόλεις καταστρέφεσθαι
πλὴν τῆς ὀνομαζομένης Μήνης, ἱερᾶς δʼ εἶναι νομιζομένης,
ἣν κατοικεῖσθαι μὲν ὑπʼ Αἰθιόπων Ἰχθυοφάγων,
ἔχειν δὲ πυρὸς ἐκφυσήματα μεγάλα καὶ λίθων
πολυτελῶν πλῆθος τῶν ὀνομαζομένων παρʼ Ἕλλησιν
ἀνθράκων καὶ σαρδίων καὶ σμαράγδων, μετὰ δὲ
ταῦτα πολλοὺς τῶν πλησιοχώρων Λιβύων καὶ νομάδων
καταπολεμῆσαι, καὶ κτίσαι πόλιν μεγάλην
ἐντὸς τῆς Τριτωνίδος λίμνης, ἣν ἀπὸ τοῦ σχήματος ὀνομάσαι Χερρόνησον.</p>
</div3>
</div2>
<div2 type="chapter" n="54">
<div3 type="section" n="1">
<p> ἐκ δὲ ταύτης ὁρμωμένας
ἐγχειρῆσαι μεγάλαις ἐπιβολαῖς, ὁρμῆς αὐταῖς ἐμπεσούσης
ἐπελθεῖν πολλὰ μέρη τῆς οἰκουμένης. ἐπὶ
πρώτους δʼ αὐτὰς στρατεῦσαι λέγεται τοὺς Ἀτλαντίους,
ἄνδρας ἡμερωτάτους τῶν ἐν τοῖς τόποις
ἐκείνοις καὶ χώραν νεμομένους εὐδαίμονα καὶ πόλεις
μεγάλας· παρʼ οἷς δὴ μυθολογεῖσθαί φασι τὴν τῶν
θεῶν γένεσιν ὑπάρξαι πρὸς τοῖς κατὰ τὸν ὠκεανὸν
τόποις, συμφώνως τοῖς παρʼ Ἕλλησι μυθολόγοις,
περὶ ὧν τὰ κατὰ μέρος μικρὸν ὕστερον διέξιμεν.
</p>
</div3>
<div3 type="section" n="2">
<p> τῶν οὖν Ἀμαζόνων λέγεται βασιλεύουσαν Μύριναν
συστήσασθαι στρατόπεδον πεζῶν μὲν τρισμυρίων,
ἱππέων δὲ τρισχιλίων, ζηλουμένης παρʼ αὐταῖς περιττότερον
ἐν τοῖς πολέμοις τῆς ἀπὸ τῶν ἱππέων χρείας.
<pb id="v.1.p.351"/>
</p>
</div3>
<div3 type="section" n="3">
<p>ὅπλοις δὲ χρῆσθαι σκεπαστηρίοις ὄφεων μεγάλων 
δοραῖς, ἐχούσης τῆς Λιβύης ταῦτα τὰ ζῷα τοῖς
μεγέθεσιν ἄπιστα, ἀμυντηρίοις δὲ <del>τοῖς</del> ξίφεσι καὶ
<del>ταῖς</del> λόγχαις, ἔτι δὲ τόξοις, οἷς μὴ μόνον ἐξ ἐναντίας
 βάλλειν, ἀλλὰ καὶ κατὰ τὰς φυγὰς τοὺς ἐπιδιώκοντας
εἰς τοὐπίσω τοξεύειν εὐστόχως.
</p>
</div3>
<div3 type="section" n="4">
<p>ἐμβαλούσας 
δʼ αὐτὰς εἰς τὴν τῶν Ἀτλαντίων χώραν τοὺς
μὲν τὴν Κέρνην καλουμένην οἰκοῦντας παρατάξει
νικῆσαι, καὶ συνεισπεσούσας τοῖς φεύγουσιν ἐντὸς
 τῶν τειχῶν κυριεῦσαι τῆς πόλεως· βουλομένας δὲ
τῷ φόβῳ καταπλήξασθαι τοὺς περιοίκους ὠμῶς
προσενεχθῆναι τοῖς ἁλοῦσι, καὶ τοὺς μὲν ἄνδρας
ἡβηδὸν ἀποσφάξαι, τέκνα δὲ καὶ γυναῖκας ἐξανδραποδισαμένας
κατασκάψαι τὴν πόλιν.
</p>
</div3>
<div3 type="section" n="5">
<p>τῆς δὲ περὶ 
 τοὺς Κερναίους συμφορᾶς διαδοθείσης εἰς τοὺς ὁμοεθνεῖς,
λέγεται τοὺς μὲν Ἀτλαντίους καταπλαγέντας
δι᾽ ὁμολογίας παραδοῦναι τὰς πόλεις καὶ πᾶν τὸ
προσταχθὲν ποιήσειν ἐπαγγείλασθαι, τὴν δὲ βασίλισσαν
Μύριναν ἐπιεικῶς αὐτοῖς προσενεχθεῖσαν
 φιλίαν τε συνθέσθαι καὶ πόλιν ἀντὶ τῆς κατασκαφείσης
ὁμώνυμον ἑαυτῆς κτίσαι· κατοικίσαι δʼ εἰς
αὐτὴν τούς τε αἰχμαλώτους καὶ τῶν ἐγχωρίων τὸν
βουλόμενον.
</p>
</div3>
<div3 type="section" n="6">
<p>μετὰ δὲ ταῦτα τῶν Ἀτλαντίων δῶρά 
τε μεγαλοπρεπῆ δόντων αὐτῇ καὶ τιμὰς ἀξιολόγους
 κοινῇ ψηφισαμένων, ἀποδέξασθαί τε τὴν φιλανθρωπίαν
αὐτῶν καὶ προσεπαγγείλασθαι τὸ ἔθνος εὐεργετήσειν.
</p>
</div3>
<div3 type="section" n="7">
<p>τῶν δʼ ἐγχωρίων πεπολεμημένων πολλάκις 
<pb id="v.1.p.352"/>
ὑπὸ τῶν ὀνομαζομένων Γοργόνων, οὐσῶν πλησιοχώρων,
καὶ τὸ σύνολον ἔφεδρον ἐχόντων τοῦτο τὸ
ἔθνος, φασὶν ἀξιωθεῖσαν τὴν Μύριναν ὑπὸ τῶν
Ἀτλαντίων ἐμβαλεῖν εἰς τὴν χώραν τῶν προειρημένων.
ἀντιταξαμένων δὲ τῶν Γοργόνων γενέσθαι
καρτερὰν μάχην, καὶ τὰς Ἀμαζόνας ἐπὶ τοῦ προτερήματος
γενομένας ἀνελεῖν μὲν τῶν ἀντιταχθεισῶν
παμπληθεῖς, ζωγρῆσαι δʼ οὐκ ἐλάττους τρισχιλίων·
τῶν δʼ ἄλλων εἴς τινα δρυμώδη τόπον συμφυγουσῶν
ἐπιβαλέσθαι μὲν τὴν Μύριναν ἐμπρῆσαι τὴν ὕλην,
σπεύδουσαν ἄρδην ἀνελεῖν τὸ ἔθνος, οὐ δυνηθεῖσαν
δὲ κρατῆσαι τῆς ἐπιβολῆς ἐπανελθεῖν ἐπὶ τοὺς ὅρους τῆς χώρας.</p>
</div3>
</div2>
<div2 type="chapter" n="55">
<div3 type="section" n="1">
<p> τῶν δʼ Ἀμαζόνων νυκτὸς τὰ περὶ τὰς
φυλακὰς ῥᾳθυμουσῶν διὰ τὴν εὐημερίαν, ἐπιθεμένας
τὰς αἰχμαλωτίδας, σπασαμένας τὰ ξίφη τῶν
δοκουσῶν κεκρατηκέναι πολλὰς ἀνελεῖν· τέλος δὲ
τοῦ πλήθους αὐτὰς πανταχόθεν περιχυθέντος εὐγενῶς
μαχομένας ἁπάσας κατακοπῆναι.
</p>
</div3>
<div3 type="section" n="2">
<p> τὴν δὲ Μύριναν
θάψασαν τὰς ἀναιρεθείσας τῶν συστρατευουσῶν ἐν
τρισὶ πυραῖς χωμάτων μεγάλων ἐπιστῆσαι τάφους
τρεῖς, οὓς μέχρι τοῦ νῦν Ἀμαζόνων σωροὺς ὀνομάζεσθαι.
</p>
</div3>
<div3 type="section" n="3">
<p> τὰς δὲ Γοργόνας ἐν τοῖς ὕστερον χρόνοις
αὐξηθείσας πάλιν ὑπὸ Περσέως τοῦ Διὸς καταπολεμηθῆναι,
καθʼ ὃν καιρὸν ἐβασίλευεν αὐτῶν
Μέδουσα· τὸ δὲ τελευταῖον ὑφʼ Ἡρακλέους ἄρδην
ἀναιρεθῆναι ταύτας τε καὶ τὸ τῶν Ἀμαζόνων ἔθνος,
<pb id="v.1.p.353"/>
καθʼ ὃν καιρὸν τοὺς πρὸς ἑσπέραν τόπους ἐπελθὼν
ἔθετο τὰς ἐπὶ τῆς Λιβύης στήλας, δεινὸν ἡγούμενος,
εἰ προελόμενος τὸ γένος κοινῇ τῶν ἀνθρώπων εὐεργετεῖν
περιόψεταί τινα τῶν ἐθνῶν γυναικοκρατούμενα.
 λέγεται δὲ καὶ τὴν Τριτωνίδα λίμνην σεισμῶν
γενομένων ἀφανισθῆναι, ῥαγέντων αὐτῆς τῶν πρὸς
τὸν ὠκεανὸν μερῶν κεκλιμένων.
</p>
</div3>
<div3 type="section" n="4">
<p>τὴν δὲ Μύρινάν 
φασι τῆς τε Λιβύης τὴν πλείστην ἐπελθεῖν, καὶ
παραβαλοῦσαν εἰς Αἴγυπτον πρὸς μὲν Ὧρον τὸν
 Ἴσιδος βασιλεύοντα τότε τῆς Αἰγύπτου φιλίαν συνθέσθαι,
πρὸς δʼ Ἄραβας διαπολεμήσασαν καὶ πολλοὺς
αὐτῶν ἀνελοῦσαν, τὴν μὲν Συρίαν καταστρέψασθαι,
τῶν δὲ Κιλίκων ἀπαντησάντων αὐτῇ μετὰ
δώρων καὶ τὸ κελευόμενον ποιήσειν ὁμολογούντων,
 ἐλευθέρους ἀφεῖναι τοὺς ἑκουσίως προσχωρήσαντας,
οὓς ἀπὸ ταύτης τῆς αἰτίας μέχρι τοῦ νῦν Ἐλευθεροκίλικας
καλεῖσθαι.
</p>
</div3>
<div3 type="section" n="5">
<p>καταπολεμῆσαι δʼ αὐτὴν καὶ τὰ 
περὶ τὸν Ταῦρον ἔθνη, διάφορα ταῖς ἀλκαῖς ὄντα,
καὶ διὰ Φρυγίας τῆς μεγάλης ἐπὶ θάλατταν καταβῆναι·
 ἑξῆς δὲ τὴν παραθαλάττιον χώραν προσαγαγομένην
ὅρους θέσθαι τῆς στρατείας τὸν Κάικον
ποταμόν.
</p>
</div3>
<div3 type="section" n="6">
<p>τῆς δὲ δορικτήτου χώρας ἐκλεξαμένην 
τοὺς εὐθέτους τόπους εἰς πόλεων κτίσεις οἰκοδομῆσαι
πλείους πόλεις, καὶ τούτων ὁμώνυμον μίαν
 ἑαυτῇ κτίσαι, τὰς δʼ ἄλλας ἀπὸ τῶν τὰς ἡγεμονίας
τὰς μεγίστας ἐχουσῶν, Κύμην, Πιτάναν, Πριήνην.
<pb id="v.1.p.354"/>
</p>
</div3>
<div3 type="section" n="7">
<p> ταύτας μὲν οὖν οἰκίσαι παρὰ θάλατταν, ἄλλας δὲ
πλείους ἐν τοῖς πρὸς μεσόγειον ἀνήκουσι τόποις.
κατασχεῖν δʼ αὐτὴν καὶ τῶν νήσων τινάς, καὶ μάλιστα
τὴν Λέσβον, ἐν ᾗ κτίσαι πόλιν Μυτιλήνην
ὁμώνυμον τῇ μετεχούσῃ τῆς στρατείας ἀδελφῇ.
</p>
</div3>
<div3 type="section" n="8">
<p> ἔπειτα
καὶ τῶν ἄλλων νήσων τινὰς καταστρεφομένην χειμασθῆναι,
καὶ ποιησαμένην τῇ μητρὶ τῶν θεῶν
εὐχὰς ὑπὲρ τῆς σωτηρίας προσενεχθῆναι νήσῳ τινὶ
τῶν ἐρήμων· ταύτην δὲ κατά τινα ἐν τοῖς ὀνείροις
φαντασίαν καθιερῶσαι τῇ προειρημένῃ θεῷ καὶ
βωμοὺς ἱδρύσασθαι καὶ θυσίας μεγαλοπρεπεῖς ἐπιτελέσαι·
ὀνομάσαι δʼ αὐτὴν Σαμοθρᾴκην, ὅπερ εἶναι
μεθερμηνευόμενον εἰς τὴν Ἑλληνικὴν διάλεκτον ἱερὰν
νῆσον· ἔνιοι δὲ τῶν ἱστορικῶν λέγουσι τὸ πρὸ τοῦ
Σάμον αὐτὴν καλουμένην ὑπὸ τῶν κατοικούντων ἐν
αὐτῇ ποτε Θρᾳκῶν Σαμοθρᾴκην ὀνομασθῆναι.
</p>
</div3>
<div3 type="section" n="9">
<p> οὐ
μὴν ἀλλὰ τῶν Ἀμαζόνων ἐπανελθουσῶν εἰς τὴν
ἤπειρον μυθολογοῦσι τὴν μητέρα τῶν θεῶν εὐαρεστηθεῖσαν
τῇ νήσῳ ἄλλους τέ τινας ἐν αὐτῇ κατοικίσαι
καὶ τοὺς ἑαυτῆς υἱοὺς τοὺς ὀνομαζομένους
Κορύβαντας· ἐξ οὗ δʼ εἰσὶ πατρὸς ἐν ἀπορρήτῳ
κατὰ τὴν τελετὴν παραδίδοσθαι· καταδεῖξαι δὲ καὶ
τὰ νῦν ἐν αὐτῇ συντελούμενα μυστήρια καὶ τὸ
τέμενος ἄσυλον νομοθετῆσαι.
</p>
</div3>
<div3 type="section" n="10">
<p> περὶ δὲ τούτους τοὺς
χρόνους Μόψον τὸν Θρᾷκα, φυγάδα γενόμενον ὑπὸ
Λυκούργου τοῦ βασιλέως τῶν Θρᾳκῶν, ἐμβαλεῖν
εἰς τὴν χώραν τῶν Ἀμαζόνων μετὰ στρατιᾶς τῆς
<pb id="v.1.p.355"/>
συνεκπεσούσης αὐτῷ· συστρατεῦσαι δὲ καὶ Σίπυλον
τῷ Μόψῳ τὸν Σκύθην, πεφυγαδευμένον ὁμοίως ἐκ
τῆς ὁμόρου τῇ Θρᾴκῃ Σκυθίας.
</p>
</div3>
<div3 type="section" n="11">
<p>γενομένης δὲ παρατάξεως, 
καὶ τῶν περὶ τὸν Σίπυλον καὶ Μόψον
 προτερησάντων, τήν τε βασίλισσαν τῶν Ἀμαζόνων
Μύριναν ἀναιρεθῆναι καὶ τῶν ἄλλων τὰς πλείους.
τοῦ δὲ χρόνου προβαίνοντος, καὶ κατὰ τὰς μάχας
ἀεὶ τῶν Θρᾳκῶν ἐπικρατούντων, τὸ τελευταῖον τὰς
περιλειφθείσας τῶν Ἀμαζόνων ἀνακάμψαι πάλιν εἰς
 Λιβύην. καὶ τὴν μὲν στρατείαν τῶν ἀπὸ Λιβύης
Ἀμαζόνων μυθολογοῦσι τοιοῦτο λαβεῖν τὸ πέρας.
</p>
</div3>
</div2>
<div2 type="chapter" n="56">
<div3 type="section" n="1">
<p>ἡμεῖς δʼ ἐπειδὴ περὶ τῶν Ἀτλαντίων ἐμνήσθημεν,
οὐκ ἀνοίκειον ἡγούμεθα διελθεῖν τὰ μυθολογούμενα
παρʼ αὐτοῖς περὶ τῆς τῶν θεῶν γενέσεως,
 διὰ τὸ μὴ πολὺ διαλλάττειν αὐτὰ τῶν μυθολογουμένων
παρʼ Ἕλλησιν.
</p>
</div3>
<div3 type="section" n="2">
<p>οἱ τοίνυν Ἀτλάντιοι τοὺς 
παρὰ τὸν ὠκεανὸν τόπους κατοικοῦντες καὶ χώραν
εὐδαίμονα νεμόμενοι πολλῷ μὲν εὐσεβείᾳ καὶ φιλανθρωπίᾳ
τῇ πρὸς τοὺς ξένους δοκοῦσι διαφέρειν τῶν
 πλησιοχώρων, τὴν δὲ γένεσιν τῶν θεῶν παρʼ αὑτοῖς
γενέσθαι φασί. συμφωνεῖν δὲ τοῖς λεγομένοις ὑπʼ
αὐτῶν καὶ τὸν ἐπιφανέστατον τῶν παρʼ Ἕλλησι
ποιητῶν ἐν οἷς παρεισάγει τὴν Ἥραν λέγουσαν
εἶμι γὰρ ὀψομένη πολυφόρβου πείρατα γαίης,
 Ὠκεανόν τε θεῶν γένεσιν καὶ μητέρα Τηθύν.
</p>
</div3>
<div3 type="section" n="3">
<p>μυθολογοῦσι δὲ πρῶτον παρʼ αὑτοῖς Οὐρανὸν βασιλεῦσαι 
<pb id="v.1.p.356"/>
καὶ τοὺς ἀνθρώπους σποράδην οἰκοῦντας
συναγαγεῖν εἰς πόλεως περίβολον, καὶ τῆς μὲν ἀνομίας
καὶ τοῦ θηριώδους βίου παῦσαι τοὺς ὑπακούοντας,
εὑρόντα τὰς τῶν ἡμέρων καρπῶν χρείας καὶ
παραθέσεις καὶ τῶν ἄλλων τῶν χρησίμων οὐκ ὀλίγα·
κατακτήσασθαι δʼ αὐτὸν καὶ τῆς οἰκουμένης τὴν
πλείστην, καὶ μάλιστα τοὺς πρὸς τὴν ἑσπέραν καὶ
τὴν ἄρκτον τόπους.
</p>
</div3>
<div3 type="section" n="4">
<p> τῶν δὲ ἄστρων γενόμενον ἐπιμελῆ
παρατηρητὴν πολλὰ προλέγειν τῶν κατὰ τὸν
κόσμον μελλόντων γίνεσθαι· εἰσηγήσασθαι δὲ τοῖς
ὄχλοις τὸν μὲν ἐνιαυτὸν ἐνιαυτὸν ἀπὸ τῆς τοῦ ἡλίου κινήσεως,
τοὺς δὲ μῆνας ἀπὸ τῆς σελήνης, καὶ τὰς κατʼ ἔτος
ἕκαστον ὥρας διδάξαι.
</p>
</div3>
<div3 type="section" n="5">
<p> διὸ καὶ τοὺς πολλούς, ἀγνοοῦντας
μὲν τὴν τῶν ἄστρων αἰώνιον τάξιν, θαυμάζοντας
δὲ τὰ γινόμενα κατὰ τὰς προρρήσεις, ὑπολαβεῖν
τὸν τούτων εἰσηγητὴν θείας μετέχειν φύσεως,
μετὰ δὲ τὴν ἐξ ἀνθρώπων αὐτοῦ μετάστασιν διά
τε τὰς εὐεργεσίας καὶ τὴν τῶν ἄστρων ἐπίγνωσιν
ἀθανάτους τιμὰς ἀπονεῖμαι· μεταγαγεῖν δʼ αὐτοῦ
τὴν προσηγορίαν ἐπὶ τὸν κόσμον, ἅμα μὲν τῷ δοκεῖν
οἰκείως ἐσχηκέναι πρὸς τὰς τῶν ἄστρων ἐπιτολάς
τε καὶ δύσεις καὶ τἄλλα τὰ γινόμενα περὶ τὸν κόσμον,
ἅμα δὲ τῷ μεγέθει τῶν τιμῶν ὑπερβάλλειν τὰς εὐεργεσίας,
καὶ πρὸς τὸν αἰῶνα βασιλέα τῶν ὅλων αὐτὸν
ἀναγορεύσαντας.
</p>
</div3>
</div2>
<div2 type="chapter" n="57">
<div3 type="section" n="1">
<p> οὐρανοῦ δὲ μυθολογοῦσι γενέσθαι παῖδας ἐκ
πλειόνων γυναικῶν πέντε πρὸς τοῖς τετταράκοντα,
<pb id="v.1.p.357"/>
καὶ τούτων ὀκτωκαίδεκα λέγουσιν ὑπάρχειν ἐκ Τιταίας
ὄνομα μὲν ἴδιον ἔχοντας ἑκάστους, κοινῇ δὲ
πάντας ἀπὸ τῆς μητρὸς ὀνομαζομένους Τιτᾶνας.
</p>
</div3>
<div3 type="section" n="2">
<p>τὴν 
δὲ Τιταίαν, σώφρονα οὖσαν καὶ πολλῶν ἀγαθῶν
 αἰτίαν γενομένην τοῖς λαοῖς, ἀποθεωθῆναι μετὰ τὴν
τελευτὴν ὑπὸ τῶν εὖ παθόντων Γῆν μετονομασθεῖσαν.
γενέσθαι δʼ αὐτῷ καὶ θυγατέρας, ὧν εἶναι
δύο τὰς πρεσβυτάτας πολὺ τῶν ἄλλων ἐπιφανεστάτας,
τήν τε καλουμένην Βασίλειαν καὶ Ῥέαν τὴν
 ὑπʼ ἐνίων Πανδώραν ὀνομασθεῖσαν.
</p>
</div3>
<div3 type="section" n="3">
<p>τούτων δὲ τὴν 
μὲν Βασίλειαν, πρεσβυτάτην οὖσαν καὶ σωφροσύνῃ
τε καὶ συνέσει πολὺ τῶν ἄλλων διαφέρουσαν, ἐκθρέψαι
πάντας τοὺς ἀδελφοὺς κοινῇ μητρὸς εὔνοιαν
παρεχομένην· διὸ καὶ μεγάλην μητέρα προσαγορευθῆναι·
 μετὰ δὲ τὴν τοῦ πατρὸς ἐξ ἀνθρώπων εἰς
θεοὺς μετάστασιν, συγχωρούντων τῶν ὄχλων καὶ
τῶν ἀδελφῶν, διαδέξασθαι τὴν βασιλείαν παρθένον
οὖσαν ἔτι καὶ διὰ τὴν ὑπερβολὴν τῆς σωφροσύνης
οὐδενὶ συνοικῆσαι βουληθεῖσαν. ὕστερον δὲ βουλομένην
 διαδόχους τῆς βασιλείας ἀπολιπεῖν υἱούς,
Ὑπερίονι συνοικῆσαι τῶν ἀδελφῶν ἑνί, πρὸς ὃν
οἰκειότατα διέκειτο.
</p>
</div3>
<div3 type="section" n="4">
<p>γενομένων δʼ αὐτῇ δύο τέκνων, 
Ἡλίου καὶ Σελήνης, καὶ θαυμαζομένων ἐπί τε τῷ
κάλλει καὶ τῇ σωφροσύνῃ, φασὶ τοὺς ἀδελφοὺς ταύτῃ
 μὲν ἐπʼ εὐτεκνίᾳ φθονοῦντας, τὸν δʼ Ὑπερίονα
φοβηθέντας μήποτε τὴν βασιλείαν εἰς αὑτὸν περισπάσῃ,
<pb id="v.1.p.358"/>
πρᾶξιν ἐπιτελέσασθαι παντελῶς ἀνόσιον·
</p>
</div3>
<div3 type="section" n="5">
<p> συνωμοσίαν γὰρ ποιησαμένους τὸν μὲν Ὑπερίονα
κατασφάξαι, τὸν δʼ Ἥλιον ὄντα παῖδα τὴν ἡλικίαν
ἐμβαλόντας εἰς τὸν Ἠριδανὸν ποταμὸν ἀποπνῖξαι·
καταφανοῦς δὲ γενομένης τῆς ἀτυχίας, τὴν μὲν
Σελήνην φιλάδελφον οὖσαν καθʼ ὑπερβολὴν ἀπὸ
τοῦ τέγους ἑαυτὴν ῥῖψαι, τὴν δὲ μητέρα ζητοῦσαν
τὸ σῶμα παρὰ τὸν ποταμὸν σύγκοπον γενέσθαι, καὶ
κατενεχθεῖσαν εἰς ὕπνον ἰδεῖν ὄψιν, καθʼ ἣν ἔδοξεν
ἐπιστάντα τὸν Ἥλιον παρακαλεῖν αὐτὴν μὴ θρηνεῖν
τὸν τῶν τέκνων θάνατον· τοὺς μὲν γὰρ Τιτᾶνας
τεύξεσθαι τῆς προσηκούσης τιμωρίας, ἑαυτὸν δὲ καὶ
τὴν ἀδελφὴν εἰς ἀθανάτους φύσεις μετασχηματισθήσεσθαι
θείᾳ τινὶ προνοίᾳ· ὀνομασθήσεσθαι γὰρ
ὑπὸ τῶν ἀνθρώπων ἥλιον μὲν τὸ πρότερον ἐν οὐρανῷ
πῦρ ἱερὸν καλούμενον, σελήνην δὲ τὴν μήνην
προσαγορευομένην.
</p>
</div3>
<div3 type="section" n="6">
<p> διεγερθεῖσαν δὲ καὶ τοῖς ὄχλοις
τόν τε ὄνειρον καὶ τὰ περὶ αὑτὴν ἀτυχήματα διελθοῦσαν
ἀξιῶσαι τοῖς μὲν τετελευτηκόσιν ἀπονεῖμαι
τιμὰς ἰσοθέους, τοῦ δʼ αὐτῆς σώματος μηκέτι μηδένα
θιγεῖν.
</p>
</div3>
<div3 type="section" n="7">
<p> μετὰ δὲ ταῦτα ἐμμανῆ γενομένην καὶ
τῶν τῆς θυγατρὸς παιγνίων τὰ δυνάμενα ψόφον
ἐπιτελεῖν ἁρπάσασαν πλανᾶσθαι κατὰ τὴν χώραν,
λελυμένην μὲν τὰς τρίχας, τῷ δὲ διὰ τῶν τυμπάνων
καὶ κυμβάλων ψόφῳ ἐνθεάζουσαν, ὥστε καταπλήττεσθαι
πλήττεσθαι τοὺς ὁρῶντας.
</p>
</div3>
<div3 type="section" n="8">
<p> πάντων δὲ τὸ περὶ αὐτὴν
<pb id="v.1.p.359"/>
πάθος ἐλεούντων, καί τινων ἀντεχομένων τοῦ σώματος,
ἐπιγενέσθαι πλῆθος ὄμβρου καὶ συνεχεῖς
κεραυνῶν πτώσεις· ἐνταῦθα δὲ τὴν μὲν Βασίλειαν
ἀφανῆ γενέσθαι, τοὺς δʼ ὄχλους θαυμάσαντας τὴν
 περιπέτειαν τὸν μὲν Ἥλιον καὶ τὴν Σελήνην τῇ
προσηγορίᾳ καὶ ταῖς τιμαῖς μεταγαγεῖν ἐπὶ τὰ κατʼ
οὐρανὸν ἄστρα, τὴν δὲ μητέρα τούτων θεόν τε
νομίσαι καὶ βωμοὺς ἱδρύσασθαι, καὶ ταῖς διὰ τῶν
τυμπάνων καὶ κυμβάλων ἐνεργείαις καὶ τοῖς ἄλλοις
 ἅπασιν ἀπομιμουμένους τὰ περὶ αὐτὴν συμβάντα
θυσίας καὶ τὰς ἄλλας τιμὰς ἀπονεῖμαι.
</p>
</div3>
</div2>
<div2 type="chapter" n="58">
<div3 type="section" n="1">
<p>παραδέδοται δὲ τῆς θεοῦ ταύτης καὶ κατὰ τὴν
Φρυγίαν γένεσις. οἱ γὰρ ἐγχώριοι μυθολογοῦσι τὸ
παλαιὸν γενέσθαι βασιλέα Φρυγίας καὶ Λυδίας Μῄονα·
 γήμαντα δὲ Δινδύμην γεννῆσαι μὲν παιδίον
θῆλυ, τρέφειν δʼ αὐτὸ μὴ βουλόμενον εἰς ὄρος ἐκθεῖναι
τὸ προσαγορευόμενον Κύβελον. ἐνταῦθα τῷ
παιδίῳ κατά τινα θείαν πρόνοιαν τάς τε παρδάλεις
καί τινα τῶν ἄλλων τῶν ἀλκῇ διαφερόντων θηρίων
 παρέχεσθαι τὴν θηλὴν καὶ διατρέφειν,
</p>
</div3>
<div3 type="section" n="2">
<p>γύναια δὲ 
τινα περὶ τὸν τόπον ποιμαίνοντα κατιδεῖν τὸ γινόμενον,
 καὶ θαυμάσαντα τὴν περιπέτειαν ἀνελέσθαι
τὸ βρέφος, καὶ προσαγορεῦσαι Κυβέλην ἀπὸ τοῦ
τόπου. αὐξομένην δὲ τὴν παῖδα τῷ τε κάλλει καὶ
 σωφροσύνῃ διενεγκεῖν, ἔτι δὲ συνέσει γενέσθαι θαυμαστήν·
τήν τε γὰρ πολυκάλαμον σύριγγα πρώτην
ἐπινοῆσαι καὶ πρὸς τὰς παιδιὰς καὶ χορείας εὑρεῖν
<pb id="v.1.p.360"/>
κύμβαλα καὶ τύμπανα, πρὸς δὲ τούτοις καθαρμοὺς
τῶν νοσούντων κτηνῶν τε καὶ νηπίων παίδων εἰσηγήσασθαι·
</p>
</div3>
<div3 type="section" n="3">
<p> διὸ καὶ τῶν βρεφῶν ταῖς ἐπῳδαῖς σωζομένων
καὶ τῶν πλείστων ὑπʼ αὐτῆς ἐναγκαλιζομένων,
διὰ τὴν εἰς ταῦτα σπουδὴν καὶ φιλοστοργίαν
ὑπὸ πάντων αὐτὴν ὀρείαν μητέρα προσαγορευθῆναι.
συναναστρέφεσθαι δʼ αὐτῇ καὶ φιλίαν ἔχειν ἐπὶ
πλέον φασὶ Μαρσύαν τὸν Φρύγα, θαυμαζόμενον
ἐπὶ συνέσει καὶ σωφροσύνῃ· καὶ τῆς μὲν συνέσεως
τεκμήριον λαμβάνουσι τὸ μιμήσασθαι τοὺς φθόγγους
τῆς πολυκαλάμου σύριγγος καὶ μετενεγκεῖν ἐπὶ
τοὺς αὐλοὺς τὴν ὅλην ἁρμονίαν, τῆς δὲ σωφροσύνης
σημεῖον εἶναί φασι τὸ μέχρι τῆς τελευτῆς ἀπείρατον
γενέσθαι τῶν ἀφροδισίων.
</p>
</div3>
<div3 type="section" n="4">
<p> τὴν οὖν Κυβέλην
εἰς ἀκμὴν ἡλικίας ἐλθοῦσαν ἀγαπῆσαι τῶν ἐγχωρίων
τινὰ νεανίσκον τὸν προσαγορευόμενον μὲν Ἄττιν,
ὕστερον δʼ ἐπικληθέντα Πάπαν· συνελθοῦσαν δʼ εἰς
ὁμιλίαν αὐτῷ λάθρᾳ καὶ γενομένην ἔγκυον ἐπιγνωσθῆναι
κατὰ τοῦτον τὸν καιρὸν ὑπὸ τῶν γονέων.
</p>
</div3>
</div2>
<div2 type="chapter" n="59">
<div3 type="section" n="1">
<p> διόπερ ἀναχθείσης αὐτῆς εἰς τὰ βασίλεια, καὶ τοῦ
πατρὸς τὸ μὲν πρῶτον ὡς παρθένον προσδεξαμένου,
μετὰ δὲ ταῦτα γνόντος τὴν φθοράν, καὶ τὰς τε
τροφοὺς καὶ τὸν Ἄττιν ἀνελόντος καὶ τὰ σώματα
ἐκρίψαντος ἄταφα, φασὶ τὴν Κυβέλην διὰ τὴν πρὸς
τὸ μειράκιον φιλοστοργίαν καὶ τὴν ἐπὶ ταῖς τροφοῖς
λύπην ἐμμανῆ γενομένην εἰς τὴν χώραν ἐκπηδῆσαι.
καὶ ταύτην μὲν ὀλολύζουσαν καὶ τυμπανίζουσαν
<pb id="v.1.p.361"/>
μόνην ἐπιέναι πᾶσαν χώραν, λελυμένην τὰς τρίχας,
τὸν δὲ Μαρσύαν ἐλεοῦντα τὸ πάθος ἑκουσίως αὐτῇ
συνακολουθεῖν καὶ συμπλανᾶσθαι διὰ τὴν προϋπάρχουσαν
φιλίαν.
</p>
</div3>
<div3 type="section" n="2">
<p>παραγενομένους δʼ αὐτοὺς πρὸς 
 Διόνυσον εἰς τὴν Νῦσαν καταλαβεῖν τὸν Ἀπόλλω
τυγχάνοντα μεγάλης ἀποδοχῆς διὰ τὴν κιθάραν, ἣν
Ἑρμῆν εὑρεῖν φασιν, Ἀπόλλωνα δὲ πρῶτον αὐτῇ
κατὰ τρόπον χρῆσθαι· ἐρίζοντος δὲ τοῦ Μαρσύου
πρὸς τὸν Ἀπόλλω περὶ τῆς τέχνης, καὶ τῶν Νυσαίων
 ἀποδειχθέντων δικαστῶν, τὸν μὲν Ἀπόλλωνα πρῶτον
 κιθαρίσαι ψιλήν, τὸν δὲ Μαρσύαν ἐπιβαλόντα
τοῖς αὐλοῖς καταπλῆξαι τὰς ἀκοὰς τῷ ξενίζοντι, καὶ
διὰ τὴν εὐμέλειαν δόξαι πολὺ προέχειν τοῦ προηγωνισμένου.
</p>
</div3>
<div3 type="section" n="3">
<p>συντεθειμένων δʼ αὐτῶν παρʼ ἄλληλα τοῖς 
 δικασταῖς ἐπιδείκνυσθαι τὴν τέχνην, τὸν μὲν Ἀπόλλωνά
φασιν ἐπιβαλεῖν τὸ δεύτερον ἁρμόττουσαν τῷ
μέλει τῆς κιθάρας ᾠδήν, καθʼ ἣν ὑπερβαλέσθαι τὴν
προϋπάρξασαν τῶν αὐλῶν ἀποδοχήν· τὸν δὲ πρότερον
ἀγανακτήσαντα διδάσκειν τοὺς ἀκροατὰς ὅτι
 παρὰ πᾶν τὸ δίκαιον αὐτὸς ἐλαττοῦται· δεῖν γὰρ
γίνεσθαι τέχνης σύγκρισιν, οὐ φωνῆς, καθʼ ἣν
προσήκει τὴν ἁρμονίαν καὶ τὸ μέλος ἐξετάζεσθαι
τῆς κιθάρας καὶ τῶν αὐλῶν· καὶ πρὸς τούτοις ἄδικον
εἶναι δύο τέχνας ἅμα πρὸς μίαν συγκρίνεσθαι.
 τὸν δὲ Ἀπόλλω μυθολογοῦσιν εἰπεῖν ὡς οὐδὲν αὐτὸν
πλεονεκτοίη·
</p>
</div3>
<div3 type="section" n="4">
<p>καὶ γὰρ τὸν Μαρσύαν τὸ παραπλήσιον 
αὐτῷ ποιεῖν, εἰς τοὺς αὐλοὺς ἐμφυσῶντα·
<pb id="v.1.p.362"/>
δεῖν οὖν ἢ τὴν ἐξουσίαν ταύτην ἴσην ἀμφοτέροις
δίδοσθαι τῆς κράσεως, ἢ μηδέτερον τῷ στόματι
διαγωνιζόμενον διὰ μόνων τῶν χειρῶν ἐνδείκνυσθαι
τὴν ἰδίαν τέχνην.
</p>
</div3>
<div3 type="section" n="5">
<p> ἐπικρινάντων δὲ τῶν ἀκροατῶν
τὸν Ἀπόλλω δικαιότερα λέγειν, συγκριθῆναι πάλιν
τὰς τέχνας, καὶ τὸν μὲν Μαρσύαν λειφθῆναι, τὸν
δʼ Ἀπόλλω διὰ τὴν ἔριν πικρότερον χρησάμενον
ἐκδεῖραι ζῶντα τὸν ἡττηθέντα. ταχὺ δὲ μεταμεληθέντα
καὶ βαρέως ἐπὶ τοῖς ὑπʼ αὐτοῦ πραχθεῖσιν
ἐνέγκαντα τῆς κιθάρας ἐκρῆξαι τὰς χορδὰς καὶ τὴν
εὑρημένην ἁρμονίαν ἀφανίσαι.
</p>
</div3>
<div3 type="section" n="6">
<p> ταύτης δʼ ὕστερον
Μούσας μὲν ἀνευρεῖν τὴν μέσην, Λίνον δὲ τὴν
λίχανον, Ὀρφέα δὲ καὶ Θαμύραν ὑπάτην καὶ παρυπάτην.
τὸν δʼ Ἀπόλλω φασὶν εἰς τὸ ἄντρον τοῦ
Διονύσου τήν τε κιθάραν καὶ τοὺς αὐλοὺς ἀναθέντα,
καὶ τῆς Κυβέλης ἐρασθέντα, συμπλανηθῆναι ταύτῃ
μέχρι τῶν Ὑπερβορέων.
</p>
</div3>
<div3 type="section" n="7">
<p> κατὰ δὲ τὴν Φρυγίαν ἐμπεσούσης
νόσου τοῖς ἀνθρώποις καὶ τῆς γῆς ἀκάρπου
γενομένης, ἐπερωτησάντων τῶν ἀτυχούντων τὸν
θεὸν περὶ τῆς τῶν κακῶν ἀπαλλαγῆς προστάξαι
φασὶν αὐτοῖς θάψαι τὸ Ἄττιδος σῶμα καὶ τιμᾶν τὴν
Κυβέλην ὡς θεόν. διόπερ τοὺς Φρύγας ἠφανισμένου
τοῦ σώματος διὰ τὸν χρόνον εἴδωλον κατασκευάσαι
τοῦ μειρακίου, πρὸς ᾧ θρηνοῦντας ταῖς οἰκείαις
τιμαῖς τοῦ πάθους ἐξιλάσκεσθαι τὴν τοῦ παρανομηθέντος
<pb id="v.1.p.363"/>
μῆνιν· ὅπερ μέχρι τοῦ καθʼ ἡμᾶς βίου
ποιοῦντας αὐτοὺς διατελεῖν.
</p>
</div3>
<div3 type="section" n="8">
<p>τῆς δὲ Κυβέλης τὸ 
παλαιὸν βωμοὺς ἰδρυσαμένους θυσίας ἐπιτελεἴν κατʼ
ἔτος· ὕστερον δʼ ἐν Πισινοῦντι τῆς Φρυγίας κατασκευάσαι
 νεὼν πολυτελῆ καὶ τιμὰς καὶ θυσίας
καταδεῖξαι μεγαλοπρεπεστάτας, Μίδου τοῦ βασιλέως
εἰς ταῦτα συμφιλοκαλήσαντος· τῷ δʼ ἀγάλματι τῆς
θεοῦ παραστῆσαι παρδάλεις καὶ λέοντας διὰ τὸ δοκεῖν
 ὑπὸ τούτων πρῶτον τραφῆναι. περὶ μὲν οὖν
 μητρὸς θεῶν τοιαῦτα μυθολογεῖται παρά τε τοῖς
Φρυξὶ καὶ τοῖς Ἀτλαντίοις τοῖς παρὰ τὸν ὠκεανὸν οἰκοῦσιν.
</p>
</div3>
</div2>
<div2 type="chapter" n="60">
<div3 type="section" n="1">
<p>μετὰ δὲ τὴν Ὑπερίονος τελευτὴν μυθολογοῦσι
τοὺς υἱοὺς τοῦ Οὐρανοῦ διελέσθαι τὴν βασιλείαν,
 ὧν ὑπάρχειν ἐπιφανεστάτους Ἄτλαντα καὶ Κρόνον.
τούτων δὲ τὸν μὲν Ἄτλαντα λαχεῖν τοὺς παρὰ τὸν
ὠκεανὸν τόπους, καὶ τούς τε λαοὺς Ἀτλαντίους
ὀνομάσαι καὶ τὸ μέγιστον τῶν κατὰ τὴν χώραν ὀρῶν
ὁμοίως Ἄτλαντα προσαγορεῦσαι.
</p>
</div3>
<div3 type="section" n="2">
<p>φασὶ δʼ αὐτὸν τὰ 
 περὶ τὴν ἀστρολογίαν ἐξακριβῶσαι. καὶ τὸν σφαιρικὸν
λόγον εἰς ἀνθρώπους πρῶτον ἐξενεγεῖν· ἀφʼ
ἧς αἰτίας δόξαι τὸν σύμπαντα κόσμον ἐπὶ τῶν
Ἄτλαντος ὤμων ὀχεῖσθαι, τοῦ μύθου τὴν τῆς σφαίρας
εὕρεσιν καὶ καταγραφὴν αἰνιττομένου. γενέσθαι δʼ
 αὐτῷ πλείους υἱούς, ὧν ἕνα διενεγκεῖν εὐσεβείᾳ
καὶ τῇ πρὸς τοὺς ἀρχομένους δικαιοσύνῃ καὶ φιλανθρωπίᾳ,
τὸν προσαγορευόμενον Ἕσπερον.
</p>
</div3>
<div3 type="section" n="3">
<p>τοῦτον 
<pb id="v.1.p.364"/>
δʼ ἐπὶ τὴν κορυφὴν τοῦ Ἄτλαντος ὄρους ἀναβαίνοντα
καὶ τὰς τῶν ἄστρων παρατηρήσεις ποιούμενον ἐξαίφνης
ὑπὸ πνευμάτων συναρπαγέντα μεγάλων ἄφαντον
γενέσθαι· διὰ δὲ τὴν ἀρετὴν αὐτοῦ τὸ πάθος
τὰ πλήθη ἐλεήσαντα τιμὰς ἀθανάτους ἀπονεῖμαι καὶ
τὸν ἐπιφανέστατον τῶν κατὰ τὸν οὐρανὸν ἀστέρων
ὁμωνύμως ἐκείνῳ προσαγορεῦσαι.
</p>
</div3>
<div3 type="section" n="4">
<p> ὑπάρξαι δʼ
Ἄτλαντι καὶ θυγατέρας ἑπτά, τὰς κοινῶς μὲν ἀπὸ
τοῦ πατρὸς καλουμένας Ἀτλαντίδας, ἰδίᾳ δʼ ἑκάστην
ὀνομαζομένην Μαῖαν, Ἠλέκτραν, Ταϋγέτην, Στερόπην,
Μερόπην, Ἁλκυόνην, καὶ τελευταίαν Κελαινώ.
ταύτας δὲ μιγείσας τοῖς ἐπιφανεστάτοις ἥρωσι καὶ
θεοῖς ἀρχηγοὺς καταστῆναι τοῦ <del>πλείστου</del> γένους
τῶν ἀνθρώπων, τεκούσας τοὺς διʼ ἀρετὴν θεοὺς καὶ
ἥρωας ὀνομασθέντας, οἷον τὴν πρεσβυτάτην Μαῖαν
Διὶ μιγεῖσαν Ἑρμῆν τεκνῶσαι, πολλῶν εὑρετὴν γενόμενον
τοῖς ἀνθρώποις· παραπλησίως δὲ καὶ τὰς
ἄλλας Ἀτλαντίδας γεννῆσαι παῖδας ἐπιφανεῖς, ὧν
τοὺς μὲν ἐθνῶν, τοὺς δὲ πόλεων γενέσθαι κτίστας.
</p>
</div3>
<div3 type="section" n="5">
<p> διόπερ οὐ μόνον παρʼ ἐνίοις τῶν βαρβάρων, ἀλλὰ
καὶ παρὰ τοῖς Ἕλλησι τοὺς πλείστους τῶν ἀρχαιοτάτων
ἡρώων εἰς ταύτας ἀναφέρειν τὸ γένος. ὑπάρξαι
δʼ αὐτὰς καὶ σώφρονας διαφερόντως, καὶ μετὰ
τὴν τελευτὴν τυχεῖν ἀθανάτου τιμῆς παρʼ ἀνθρώποις
<del>καὶ</del> καθιδρυθείσας ἐν τῷ κόσμῳ καὶ τῇ τῶν Πλειάδων
προσηγορίᾳ περιληφθείσας. ἐκλήθησαν δὲ αἱ
<pb id="v.1.p.365"/>
Ἀτλαντίδες καὶ νύμφαι διὰ τὸ τοὺς ἐγχωρίους
κοινῇ τὰς γυναῖκας νύμφας προσαγορεύειν.
</p>
</div3>
</div2>
<div2 type="chapter" n="61">
<div3 type="section" n="1">
<p>Κρόνον δὲ μυθολογοῦσιν, ἀδελφὸν μὲν Ἄτλαντος
ὄντα, διαφέροντα δʼ ἀσεβείᾳ καὶ πλεονεξίᾳ, γῆμαι
 τὴν ἀδελφὴν Ῥέαν, ἐξ ἧς γεννῆσαι Δία τὸν
 Ὀλύμπιον ὕστερον ἐπικληθέντα. γεγονέναι δὲ καὶ
ἕτερον Δία, τὸν ἀδελφὸν μὲν Οὐρανοῦ, τῆς δὲ
Κρήτης βασιλεύσαντα, τῇ δόξῃ πολὺ λειπόμενον τοῦ
μεταγενεστέρου.
</p>
</div3>
<div3 type="section" n="2">
<p>τοῦτον μὲν οὖν βασιλεῦσαι τοῦ 
 σύμπαντος κόσμου, τὸν δὲ προγενέστερον, δυναστεύοντα
τῆς προειρημένης νήσου, δέκα παῖδας γεννῆσαι
τοὺς ὀνομασθέντας Κούρητας· προσαγορεῦσαι δὲ καὶ
τὴν νῆσον ἀπὸ τῆς γυναικὸς Ἰδαίαν, ἐν ᾗ καὶ
τελευτήσαντα ταφῆναι, δεικνυμένου τοῦ τὴν ταφὴν
 δεξαμένου τόπου μέχρι τῶν καθʼ ἡμᾶς χρόνων.
</p>
</div3>
<div3 type="section" n="3">
<p>οὐ 
μὴν οἵ γε Κρῆτες ὁμολογούμενα τούτοις μυθολογοῦσι,
περὶ ὧν ἡμεῖς ἐν τοῖς περὶ Κρήτης τὰ κατὰ
μέρος ἀναγράψομεν· δυναστεῦσαι δέ φασι τὸν Κρόνον
κατὰ Σικελίαν καὶ Λιβύην, ἔτι δὲ τὴν Ἰταλίαν,
 καὶ τὸ σύνολον ἐν τοῖς πρὸς ἑσπέραν τόποις συστήσασθαι
τὴν βασιλείαν· παρὰ πᾶσι δὲ φρουραῖς διακατέχειν
τὰς ἀκροπόλεις καὶ τοὺς ὀχυροὺς τῶν τόπων
<del>τούτων</del>· ἀφʼ οὗ δὴ μέχρι τοῦ νῦν χρόνου κατά
τε τὴν Σικελίαν καὶ τὰ πρὸς ἑσπέραν νεύοντα μέρη
 πολλοὺς τῶν ὑψηλῶν τόπων ἀπʼ ἐκείνου Κρόνια
προσαγορεύεσθαι.
</p>
</div3>
<div3 type="section" n="4">
<p>Κρόνου δὲ γενόμενον υἱὸν Δία 
τὸν ἐναντίον τῷ πατρὶ βίον ζηλῶσαι, καὶ παρεχόμενον
ἑαυτὸν πᾶσιν ἐπιεικῆ καὶ φιλάνθρωπον ὑπὸ
<pb id="v.1.p.366"/>
τοῦ πλήθους πατέρα προσαγορευθῆναι. διαδέξασθαι
δʼ αὐτόν φασι τὴν βασιλείαν οἱ μὲν ἑκουσίως τοῦ
πατρὸς παραχωρήσαντος, οἱ δʼ ὑπὸ τῶν ὄχλων αἱρεθέντα
διὰ τὸ μῖσος τὸ πρὸς τὸν πατέρα· ἐπιστρατεύσαντος
δʼ ἐπʼ αὐτὸν τοῦ Κρόνου μετὰ τῶν Τιτάνων
κρατῆσαι τῇ μάχῃ τὸν Δία, καὶ κύριον γενόμενον
τῶν ὅλων ἐπελθεῖν ἅπασαν τὴν οἰκουμένην, εὐεργετοῦντα
τὸ γένος τῶν ἀνθρώπων.
</p>
</div3>
<div3 type="section" n="5">
<p> διενεγκεῖν δʼ
αὐτὸν καὶ σώματος ῥώμῃ καὶ ταῖς ἄλλαις ἁπάσαις
ἀρεταῖς, καὶ διὰ τοῦτο ταχὺ κύριον γενέσθαι τοῦ
σύμπαντος κόσμου. καθόλου δʼ αὐτὸν τὴν ἅπασαν
σπουδὴν ἔχειν εἰς κόλασιν μὲν τῶν ἀσεβῶν καὶ
πονηρῶν, εὐεργεσίαν δὲ τῶν ὄχλων.
</p>
</div3>
<div3 type="section" n="6">
<p> ἀνθʼ ὧν μετὰ
τὴν ἐξ ἀνθρώπων μετάστασιν ὀνομασθῆναι μὲν Ζῆνα
διὰ τὸ δοκεῖν τοῦ καλῶς ζῆν αἴτιον γενέσθαι τοῖς
ἀνθρώποις, καθιδρυθῆναι δʼ ἐν τῷ κόσμῳ τῇ τῶν
εὖ παθόντων τιμῇ, πάντων προθύμως ἀναγορευόντων
θεὸν καὶ κύριον εἰς τὸν αἰῶνα τοῦ σύμπαντος
κόσμου. τῶν μὲν οὖν παρὰ τοῖς Ἀτλαντίοις θεολογουμένων
τὰ κεφάλαια ταῦτʼ ἔστιν.
</p>
</div3>
</div2>
<div2 type="chapter" n="62">
<div3 type="section" n="1">
<p> ἡμεῖς δʼ ἐπεὶ προειρήκαμεν ἐν τοῖς Αἰγυπτιακοῖς
περὶ τῆς τοῦ Διονύσου γενέσεως καὶ τῶν ὑπʼ
αὐτοῦ πραχθέντων ἀκολούθως ταῖς ἐγχωρίοις ἱστορίαις,
οἰκεῖον εἶναι διαλαμβάνομεν προσθεῖναι τὰ
μυθολογούμενα περὶ τοῦ θεοῦ τούτου παρὰ τοῖς
Ἕλλησι.
</p>
</div3>
<div3 type="section" n="2">
<p> τῶν δὲ παλαιῶν μυθογράφων καὶ ποιητῶν
περὶ Διονύσου γεγραφότων ἀλλήλοις ἀσύμφωνα καὶ
πολλοὺς καὶ τερατώδεις λόγους καταβεβλημένων,
<pb id="v.1.p.367"/>
δυσχερές ἐστιν ὑπὲρ τῆς γενέσεως τοῦ θεοῦ τούτου
καὶ τῶν πράξεων καθαρῶς εἰπεῖν. οἱ μὲν γὰρ ἕνα
Διόνυσον, οἱ δὲ τρεῖς γεγονέναι παραδεδώκασιν,
εἰσὶ δʼ οἱ γένεσιν μὲν τούτου ἀνθρωπόμορφον μὴ
 γεγονέναι τὸ παράπαν ἀποφαινόμενοι, τὴν δὲ τοῦ
οἴνου δόσιν Διόνυσον εἶναι νομίζοντες.
</p>
</div3>
<div3 type="section" n="3">
<p>διόπερ ἡμεῖς 
τῶν παρʼ ἑκάστοις λεγομένων τὰ κεφάλαια πειρασόμεθα συντόμως ἐπιδραμεῖν.
οἱ τοίνυν φυσιολογοῦντες περὶ τοῦ θεοῦ τούτου
 καὶ τὸν ἀπὸ τῆς ἀμπέλου καρπὸν Διόνυσον
ὀνομάζοντές φασι τὴν γῆν αὐτομάτως μετὰ τῶν ἄλλων
φυτῶν ἐνεγκεῖν τὴν ἄμπελον, ἀλλʼ οὐκ ἐξ ἀρχῆς
ὑπό τινος εὑρετοῦ φυτευθῆναι.
</p>
</div3>
<div3 type="section" n="4">
<p>τεκμήριον δʼ εἶναι 
τούτου τὸ μέχρι τοῦ νῦν ἐν πολλοῖς τόποις ἀγρίας
 ἀμπέλους φύεσθαι, καὶ καρποφορεῖν αὐτὰς παραπλησίως
ταῖς ὑπὸ τῆς ἀνθρωπίνης ἐμπειρίας χειρουργουμέναις.
</p>
</div3>
<div3 type="section" n="5">
<p>διμήτορα δὲ τὸν Διόνυσον ὑπὸ τῶν 
παλαιῶν ὠνομάσθαι, μιᾶς μὲν καὶ πρώτης γενέσεως
ἀριθμουμένης ὅταν τὸ φυτὸν εἰς τὴν γῆν τεθὲν
 λαμβάνῃ τὴν αὔξησιν, δευτέρας δʼ ὅταν βρίθῃ καὶ
τοὺς βότρυς πεπαίνῃ, ὥστε τὴν μὲν ἐκ γῆς, τὴν
δʼ ἐκ τῆς ἀμπέλου γένεσιν τοῦ θεοῦ νομίζεσθαι.
</p>
</div3>
<div3 type="section" n="6">
<p>παραδεδωκότων δὲ τῶν μυθογράφων καὶ τρίτην 
γένεσιν, καθʼ ἥν φασι τὸν θεὸν ἐκ Διὸς καὶ Δήμητρος
 τεκνωθέντα διασπασθῆναι μὲν ὑπὸ τῶν γηγενῶν
καὶ καθεψηθῆναι, πάλιν δʼ ὑπὸ τῆς Δήμητρος
τῶν μελῶν συναρμοσθέντων ἐξ ἀρχῆς νέον γεννηθῆναι,
<pb id="v.1.p.368"/>
εἰς φυσικάς τινας αἰτίας μετάγουσι τοὺς
τοιούτους λόγους.
</p>
</div3>
<div3 type="section" n="7">
<p> Διὸς μὲν γὰρ καὶ Δήμητρος αὐτὸν
λέγεσθαι διὰ τὸ τὴν ἄμπελον ἔκ τε γῆς καὶ ὄμβρων
λαμβάνουσαν τὴν αὔξησιν καρποφορεῖν τὸν ἐκ τοῦ
βότρυος ἀποθλιβόμενον οἶνον· τὸ δʼ ὑπὸ τῶν γηγενῶν
νέον ὄντα διασπασθῆναι δηλοῦν τὴν ὑπὸ τῶν
γεωργῶν συγκομιδὴν τῶν καρπῶν, <del>διὰ τὸ τοὺς
ἀνθρώπους τὴν γῆν Δήμητραν νομίζειν·</del> τὴν δὲ
καθέψησιν τῶν μελῶν μεμυθοποιῆσθαι διὰ τὸ τοὺς
πλείστους ἕψειν τὸν οἶνον καὶ μίσγοντας εὐωδεστέραν
αὐτοῦ καὶ βελτίονα τὴν φύσιν κατασκευάζειν·
τὸ δὲ τὰ ὑπὸ τῶν γηγενῶν λυμανθέντα τῶν μελῶν
ἁρμοσθέντα πάλιν ἐπὶ τὴν προγεγενημένην φύσιν
ἀποκαθίστασθαι παρεμφαίνειν ὅτι πάλιν ἡ γῆ τὴν
τρυγηθεῖσαν ἄμπελον καὶ τμηθεῖσαν ταῖς κατʼ ἔτος
ὥραις εἰς τὴν προϋπάρξασαν ἐν τῷ καρποφορεῖν
ἀκμὴν ἀποκαθίστησι. καθόλου γὰρ ὑπὸ τῶν ἀρχαίων
ποιητῶν καὶ μυθογράφων τὴν Δήμητραν γῆν
μητέρα προσαγορεύεσθαι.
</p>
</div3>
<div3 type="section" n="8">
<p> σύμφωνα δὲ τούτοις εἶναι
τά τε δηλούμενα διὰ τῶν Ὀρφικῶν ποιημάτων καὶ
τὰ παρεισαγόμενα κατὰ τὰς τελετάς, περὶ ὧν οὐ
θέμις τοῖς ἀμυήτοις ἱστορεῖν τὰ κατὰ μέρος.
</p>
</div3>
<div3 type="section" n="9">
<p> ὁμοίως
δὲ καὶ τὴν ἐκ Σεμέλης γένεσιν εἰς φυσικὰς ἀρχὰς
ἀνάγουσιν, ἀποφαινόμενοι Θυώνην ὑπὸ τῶν ἀρχαίων
τὴν γῆν ὠνομάσθαι, καὶ τεθεῖσθαι τὴν προσηγορίαν
<del>καὶ</del> Σεμέλην μὲν ἀπὸ τοῦ σεμνὴν εἶναι τῆς θεοῦ
<pb id="v.1.p.369"/>
ταύτης τὴν ἐπιμέλειαν καὶ τιμήν, Θυώνην δʼ ἀπὸ
τῶν θυομένων αὐτῇ θυσιῶν καὶ θυηλῶν.
</p>
</div3>
<div3 type="section" n="10">
<p>δὶς δʼ 
αὐτοῦ τὴν γένεσιν ἐκ Διὸς παραδεδόσθαι διὰ τὸ
δοκεῖν μετὰ τῶν ἄλλων ἐν τῷ κατὰ τὸν Δευκαλίωνα
 κατακλυσμῷ φθαρῆναι καὶ τούτους τοὺς καρπούς,
καὶ μετὰ τὴν ἐπομβρίαν πάλιν ἀναφύντων ὡσπερεὶ
δευτέραν ἐπιφάνειαν ταύτην ὑπάρξαι τοῦ θεοῦ παρʼ
ἀνθρώποις, καθʼ ἣν ἐκ τοῦ Διὸς μηροῦ γενέσθαι
πάλιν τὸν θεὸν <del>τοῦτον</del> μεμυθοποιῆσθαι. οἱ μὲν
 οὖν τὴν χρείαν καὶ δύναμιν τοῦ κατὰ τὸν οἶνον
εὑρήματος ἀποφαινόμενοι Διόνυσον ὑπάρχειν τοιαῦτα περὶ αὐτοῦ μυθολογοῦσι.</p>
</div3>
</div2>
<div2 type="chapter" n="63">
<div3 type="section" n="1">
<p>τῶν δὲ μυθογράφων
οἱ σωματοειδῆ τὸν θεὸν παρεισάγοντες τὴν
μὲν εὕρεσιν τῆς ἀμπέλου καὶ φυτείαν καὶ πᾶσαν
 τὴν περὶ τὸν οἶνον πραγματείαν συμφώνως αὐτῷ
προσάπτουσι, περὶ δὲ τοῦ πλείους γεγονέναι Διονύσους
ἀμφισβητοῦσιν.
</p>
</div3>
<div3 type="section" n="2">
<p>ἔνιοι μὲν γὰρ ἕνα καὶ τὸν 
αὐτὸν ἀποφαίνονται γενέσθαι τόν τε καταδείξαντα
τὰ κατὰ τὰς οἰνοποιίας καὶ συγκομιδὰς τῶν ξυλίνων
 καλουμένων καρπῶν καὶ τὸν στρατευσάμενον
ἐπὶ πᾶσαν τὴν οἰκουμένην, ἔτι δὲ τὸν τὰ μυστήρια
καὶ τελετὰς καὶ βακχείας εἰσηγησάμενον· ἔνιοι δέ,
καθάπερ προεῖπον, τρεῖς ὑποστησάμενοι γεγονέναι
κατὰ διεστηκότας χρόνους, ἑκάστῳ προσάπτουσιν
 ἰδίας πράξεις·
</p>
</div3>
<div3 type="section" n="3">
<p>καί φασι τὸν μὲν ἀρχαιότατον Ἰνδὸν 
γεγονέναι, καὶ τῆς χώρας αὐτομάτως διὰ τὴν εὐκρασίαν
φερούσης πολλὴν ἄμπελον πρῶτον τοῦτον
ἀποθλῖψαι βότρυας καὶ τὴν χρείαν τῆς περὶ τὸν
<pb id="v.1.p.370"/>
οἶνον φύσεως ἐπινοῆσαι, ὁμοίως δὲ καὶ τῶν σύκων
καὶ τῶν ἄλλων ἀκροδρύων τὴν καθήκουσαν ἐπιμέλειαν
ποιήσασθαι, καὶ καθόλου τὰ πρὸς τὴν συγκομιδὴν
καὶ παράθεσιν τούτων τῶν καρπῶν ἐπινοῆσαι.
τὸν αὐτὸν δὲ καὶ καταπώγωνα λέγουσι γενέσθαι
διὰ τὸ τοῖς Ἰνδοῖς νόμιμον εἶναι μέχρι τῆς τελευτῆς
ἐπιμελῶς ὑποτρέφειν τοὺς πώγωνας.
</p>
</div3>
<div3 type="section" n="4">
<p> τὸν δʼ οὖν
Διόνυσον ἐπελθόντα μετὰ στρατοπέδου πᾶσαν τὴν
οἰκουμένην διδάξαι τήν τε φυτείαν τῆς ἀμπέλου
καὶ τὴν ἐν ταῖς ληνοῖς ἀπόθλιψιν τῶν βοτρύων·
ἀφʼ οὗ Ληναῖον αὐτὸν ὀνομασθῆναι. ὁμοίως δὲ
καὶ τῶν ἄλλων εὑρημάτων μεταδόντα πᾶσι τυχεῖν
αὐτὸν μετὰ τὴν ἐξ ἀνθρώπων μετάστασιν ἀθανάτου
τιμῆς παρὰ τοῖς εὖ παθοῦσιν.
</p>
</div3>
<div3 type="section" n="5">
<p> δείκνυσθαι δὲ παρʼ
Ἰνδοῖς μέχρι τοῦ νῦν τόν τε τόπον ἐν ᾧ συνέβη
γενέσθαι τὸν θεὸν καὶ προσηγορίας πόλεων ἀπʼ
αὐτοῦ κατὰ τὴν τῶν ἐγχωρίων διάλεκτον· καὶ πολλὰ
ἕτερα διαμένειν ἀξιόλογα τεκμήρια τῆς παρʼ Ἰνδοῖς γενέσεως, περὶ ὧν μακρὸν ἂν εἴη γράφειν.</p>
</div3>
</div2>
<div2 type="chapter" n="64">
<div3 type="section" n="1">
<p> δεύτερον
δὲ μυθολογοῦσι γενέσθαι Διόνυσον ἐκ Διὸς
καὶ Φερσεφόνης, ὡς δέ τινες, ἐκ Δήμητρος. τοῦτον
δὲ παρεισάγουσι πρῶτον βοῦς ὑπʼ ἄροτρον ζεῦξαι,
τὸ πρὸ τοῦ ταῖς χερσὶ τῶν ἀνθρώπων τὴν γῆν
κατεργαζομένων. πολλὰ δὲ καὶ ἄλλα φιλοτέχνως
ἐπινοῆσαι τῶν πρὸς τὴν γεωργίαν χρησίμων, διʼ <pb id="v.1.p.371"/>
ὧν ἀπολυθῆναι τοὺς ὄχλους τῆς πολλῆς κακοπαθείας·
</p>
</div3>
<div3 type="section" n="2">
<p>ἀνθʼ ὧν τοὺς εὖ παθόντας ἀπονεῖμαι τιμὰς 
ἰσοθέους αὐτῷ καὶ θυσίας, προθύμως ἁπάντων ἀνθρώπων
διὰ τὸ μέγεθος τῆς εὐεργεσίας ἀπονειμάντων
 τὴν ἀθανασίαν. παράσημον δʼ αὐτῷ ποιῆσαι
κέρατα τοὺς κατασκευάζοντας τὰς γραφὰς ἢ τοὺς
ἀνδριάντας, ἅμα μὲν δηλοῦντας ἑτέραν Διονύσου
φύσιν, ἅμα δὲ ἀπὸ τῆς περὶ τὸ ἄροτρον εὑρέσεως
ἐμφαίνοντας τὸ μέγεθος τῆς ἐπινοηθείσης τοῖς γεωργοῖς
 εὐχρηστίας.
</p>
</div3>
<div3 type="section" n="3">
<p>τρίτον δὲ γενέσθαι Διόνυσόν 
φασιν ἐν Θήβαις ταῖς Βοιωτίαις ἐκ Διὸς καὶ Σεμέλης
τῆς Κάδμου. μυθολογοῦσι γὰρ ἐρασθέντα Δία
μιγῆναι πλεονάκις αὐτῇ διὰ τὸ κάλλος, τὴν δʼ Ἥραν
ζηλοτυποῦσαν καὶ βουλομένην τιμωρίᾳ περιβαλεῖν
 τὴν ἄνθρωπον, ὁμοιωθῆναι μέν τινι τῶν ἀποδοχῆς
τυγχανουσῶν παρʼ αὐτῇ γυναικῶν, παρακρούσασθαι
δὲ τὴν Σεμέλην·
</p>
</div3>
<div3 type="section" n="4">
<p>εἰπεῖν γὰρ πρὸς αὐτὴν ὅτι καθῆκον 
ἦν τὸν Δία μετὰ τῆς αὐτῆς ἐπιφανείας τε καὶ
τιμῆς ποιεῖσθαι τὴν ὁμιλίαν ᾗπερ χρᾶται κατὰ τὴν
 πρὸς τὴν Ἥραν συμπεριφοράν. διὸ καὶ τὸν μὲν
Δία, τῆς Σεμέλης ἀξιούσης τυγχάνειν τῶν ἴσων
Ἥρᾳ τιμῶν, παραγενέσθαι μετὰ βροντῶν καὶ κεραυνῶν,
τὴν δὲ Σεμέλην οὐχ ὑπομείνασαν τὸ μέγεθος
τῆς περιστάσεως τελευτῆσαι καὶ τὸ βρέφος ἐκτρῶσαι
 πρὸ τοῦ καθήκοντος χρόνου.
</p>
</div3>
<div3 type="section" n="5">
<p>καὶ τοῦτο μὲν τὸν 
Δία ταχέως εἰς τὸν ἑαυτοῦ μηρὸν ἐγκρύψαι· μετὰ
δὲ ταῦτα τοῦ κατὰ φύσιν τῆς γενέσεως χρόνου τὴν
<pb id="v.1.p.372"/>
λελείαν αὔξησιν ποιήσαντος ἀπενεγκεῖν τὸ βρέφος
εἰς Νῦσαν τῆς Ἀραβίας.
</p>
</div3>
<div3 type="section" n="6">
<p> ἐνταῦθα δʼ ὑπὸ νυμφῶν
τραφέντα τὸν παῖδα προσαγορευθῆναι μὲν ἀπὸ τοῦ
πατρὸς καὶ τοῦ τόπου Διόνυσον, γενόμενον δὲ τῷ
κάλλει διάφορον τὸ μὲν πρῶτον ἐν χορείαις καὶ
γυναικῶν θιάσοις καὶ παντοδαπῇ τρυφῇ καὶ παιδιᾷ
διατελεῖν· μετὰ δὲ ταῦτα στρατόπεδον ἐκ τῶν γυναικῶν
συναγαγόντα καὶ θύρσοις καθοπλίσαντα στρατείαν
ἐπὶ πᾶσαν ποιήσασθαι τὴν οἰκουμένην.
</p>
</div3>
<div3 type="section" n="7">
<p> καταδεῖξαι
δὲ καὶ τὰ περὶ τὰς τελετὰς καὶ μεταδοῦναι
τῶν μυστηρίων τοῖς εὐσεβέσι τῶν ἀνθρώπων καὶ
δίκαιον βίον ἀσκοῦσι, πρὸς δὲ τούτοις πανταχοῦ
πανηγύρεις ἄγειν καὶ μουσικοὺς ἀγῶνας συντελεῖν,
καὶ τὸ σύνολον συλλύοντα τὰ νείκη τῶν ἐθνῶν καὶ
πόλεων ἀντὶ τῶν στάσεων καὶ τῶν πολέμων ὁμόνοιαν καὶ πολλὴν εἰρήνην κατασκευάζειν.</p>
</div3>
</div2>
<div2 type="chapter" n="65">
<div3 type="section" n="1">
<p> διαβοηθείσης
δὲ κατὰ πάντα τόπον τῆς τοῦ θεοῦ παρουσίας, καὶ
διότι πᾶσιν ἐπιεικῶς προσφερόμενος πολλὰ συμβάλλεται
πρὸς τὴν ἐξημέρωσιν τοῦ κοινοῦ βίου,
πανδημεὶ συναντᾶν αὐτῷ καὶ προσδέχεσθαι μετὰ
πολλῆς χαρᾶς.
</p>
</div3>
<div3 type="section" n="2">
<p> ὀλίγων δʼ ὄντων τῶν διʼ ὑπερηφανίαν
καὶ ἀσέβειαν καταφρονούντων καὶ φασκόντων
τὰς μὲν βάκχας διʼ ἀκρασίαν αὐτὸν περιάγεσθαι,
τὰς δὲ τελετὰς καὶ τὰ μυστήρια φθορᾶς ἕνεκα τῶν
ἀλλοτρίων γυναικῶν καταδεικνύειν, κολάζεσθαι τοὺς
τοιούτους ὑπʼ αὐτοῦ παραχρῆμα.
</p>
</div3>
<div3 type="section" n="3">
<p> ἐνίοτε γὰρ τῇ τῆς
θείας φύσεως ὑπεροχῇ χρώμενον τιμωρεῖσθαι τοὺς
ἀσεβεῖς, ποτὲ μὲν αὐτοῖς ἐμβάλλοντα μανίαν, ποτὲ
<pb id="v.1.p.373"/>
δὲ ταῖς τῶν γυναικῶν χερσὶ ζῶντας διαμελίζοντα·
ἐνίοτε δὲ καὶ διὰ τῆς στρατηγικῆς ἐπινοίας παραδόξως
ἀναιρεῖν τοὺς ἐναντιοπραγοῦντας. ἀναδιδόναι
γὰρ ταῖς βάκχαις ἀντὶ τῶν θύρσων λόγχας τῷ κιττῷ
 κεκαλυμμένας τὴν ἀκμὴν τοῦ σιδήρου· διὸ καὶ τῶν
βασιλέων διὰ τὴν ἄγνοιαν καταφρονούντων ὡς ἂν
γυναικῶν, καὶ διὰ τοῦτʼ ἀπαρασκεύων ὄντων, ἀνελπίστως
ἐπιτιθέμενον κατακοντίζειν.
</p>
</div3>
<div3 type="section" n="4">
<p>τῶν δὲ κολασθέντων 
ὑπʼ αὐτοῦ φασιν ἐπιφανεστάτους εἶναι
 Πενθέα μὲν παρὰ τοῖς Ἕλλησι, Μύρρανον δὲ τὸν
βασιλέα παρʼ Ἰνδοῖς, Λυκοῦργον δὲ παρὰ τοῖς Θρᾳξί.
μυθολογοῦσι γὰρ τὸν Διόνυσον ἐκ τῆς Ἀσίας μέλλοντα
τὴν δύναμιν διαβιβάζειν εἰς τὴν Εὐρώπην,
συνθέσθαι φιλίαν πρὸς Λυκοῦργον τὸν Θρᾴκης
 βασιλέα τῆς ἐφʼ Ἑλλησπόντῳ· διαβιβάσαντος δὲ
αὐτοῦ πρώτας τὰς βάκχας ὡς εἰς φιλίαν χώραν,
τὸν μὲν Λυκοῦργον παραγγεῖλαι τοῖς στρατιώταις
νυκτὸς ἐπιθέσθαι καὶ τόν τε Διόνυσον καὶ τὰς
μαινάδας πάσας ἀνελεῖν, τὸν δὲ Διόνυσον παρά
 τινος τῶν ἐγχωρίων, ὃς ἐκαλεῖτο Χάροψ, μαθόντα
τὴν ἐπιβουλὴν καταπλαγῆναι διὰ τὸ τὴν δύναμιν
ἐν τῷ πέραν εἶναι, παντελῶς δʼ ὀλίγους αὐτῷ τῶν
φίλων συνδιαβεβηκέναι.
</p>
</div3>
<div3 type="section" n="5">
<p>διόπερ λάθρᾳ τούτου διαπλεύσαντος 
πρὸς τὸ σφέτερον στρατόπεδον, τὸν μὲν
 Λυκοῦργόν φασιν ἐπιθέμενον ταῖς μαινάσιν ἐν τῷ
καλουμένῳ Νυσίῳ πάσας ἀποκτεῖναι, τὸν δὲ Διόνυσον
περαιώσαντα τὰς δυνάμεις μάχῃ κρατῆσαι τῶν
Θρᾳκῶν, καὶ τὸν Λυκοῦργον ζωγρήσαντα τυφλῶσαί
<pb id="v.1.p.374"/>
τε καὶ πᾶσαν αἰκίαν εἰσενεγκάμενον ἀνασταυρῶσαι.
</p>
</div3>
<div3 type="section" n="6">
<p> μετὰ δὲ ταῦτα τῷ μὲν Χάροπι χάριν ἀποδιδόντα
τῆς εὐεργεσίας παραδοῦναι τὴν τῶν Θρᾳκῶν βασιλείαν
καὶ διδάξαι τὰ κατὰ τὰς τελετὰς ὄργια· Χάροπος
δʼ υἱὸν γενόμενον Οἴαγρον παραλαβεῖν τήν τε
βασιλείαν καὶ τὰς ἐν τοῖς μυστηρίοις παραδεδομένας
τελετάς, ἃς ὕστερον Ὀρφέα τὸν Οἰάγρου μαθόντα
παρὰ τοῦ πατρός, καὶ φύσει καὶ παιδείᾳ τῶν ἁπάντων
διενεγκόντα, πολλὰ μεταθεῖναι τῶν ἐν τοῖς
ὀργίοις· διὸ καὶ τὰς ὑπὸ τοῦ Διονύσου γενομένας
τελετὰς Ὀρφικὰς προσαγορευθῆναι.
</p>
</div3>
<div3 type="section" n="7">
<p> τῶν δὲ ποιητῶν
τινες, ὧν ἐστι καὶ Ἀντίμαχος, ἀποφαίνονται
τὸν Λυκοῦργον οὐ Θρᾴκης, ἀλλὰ τῆς Ἀραβίας γεγονέναι
βασιλέα, καὶ τῷ τε Διονύσῳ καὶ ταῖς βάκχαις
τὴν ἐπίθεσιν ἐν τῇ κατὰ τὴν Ἀραβίαν Νύσῃ
πεποιῆσθαι. τὸν δʼ οὖν Διόνυσόν φασι κολάσαντα
μὲν τοὺς ἀσεβεῖς, ἐπιεικῶς δὲ προσενεχθέντα τοῖς
ἄλλοις ἀνθρώποις, ἐκ τῆς Ἰνδικῆς ἐπʼ ἐλέφαντος
τὴν εἰς Θήβας ἐπάνοδον ποιήσασθαι.
</p>
</div3>
<div3 type="section" n="8">
<p> τριετοῦς δὲ
διαγεγενημένου τοῦ σύμπαντος χρόνου, φασὶ τοὺς
Ἕλληνας ἀπὸ ταύτης τῆς αἰτίας ἄγειν τὰς τριετηρίδας.
μυθολογοῦσι δʼ αὐτὸν καὶ λαφύρων ἠθροικότα
πλῆθος ὡς ἂν ἀπὸ τηλικαύτης στρατείας, πρῶτον
τῶν ἁπάντων καταγαγεῖν θρίαμβον εἰς τὴν
πατρίδα.
</p>
</div3>
</div2>
<div2 type="chapter" n="66">
<div3 type="section" n="1">
<p> αὗται μὲν οὖν αἱ γενέσεις συμφωνοῦνται μάλιστα
παρὰ τοῖς παλαιοῖς· ἀμφισβητοῦσι δὲ καὶ πόλεις
οὐκ ὀλίγαι Ἑλληνίδες τῆς τούτου τεκνώσεως·
<pb id="v.1.p.375"/>
καὶ γὰρ Ἠλεῖοι καὶ Νάξιοι, πρὸς δὲ τούτοις οἱ τὰς
Ἐλευθερὰς οἰκοῦντες καὶ Τήιοι καὶ πλείους ἕτεροι
παρʼ ἑαυτοῖς ἀποφαίνονται τεκνωθῆναι.
</p>
</div3>
<div3 type="section" n="2">
<p>καὶ Τήιοι 
μὲν τεκμήριον φέρουσι τῆς παρʼ αὐτοῖς γενέσεως
 τοῦ θεοῦ τὸ μέχρι τοῦ νῦν τεταγμένοις χρόνοις ἐν
τῇ πόλει πηγὴν αὐτομάτως ἐκ τῆς γῆς οἴνου ῥεῖν
εὐωδίᾳ διαφέροντος· τῶν δʼ ἄλλων οἱ μὲν ἱερὰν
Διονύσου δεικνύουσι τὴν χώραν, οἱ δὲ ναοὺς καὶ
τεμένη διαφερόντως ἐκ παλαιῶν χρόνων αὐτῷ καθιδρυμένα.
</p>
</div3>
<div3 type="section" n="3">
<p>καθόλου δʼ ἐν πολλοῖς τόποις τῆς οἰκουμένης 
ἀπολελοιπότος τοῦ θεοῦ σημεῖα τῆς ἰδίας
εὐεργεσίας ἅμα καὶ παρουσίας, οὐδὲν παράδοξον
ἑκάστους νομίζειν οἰκειότητά τινα γεγονέναι τῷ Διονύσῳ
πρὸς τὴν ἑαυτῶν πόλιν τε καὶ χώραν. μαρτυρεῖ
 δὲ τοῖς ὑφʼ ἡμῶν λεγομένοις καὶ ὁ ποιητὴς
ἐν τοῖς ὕμνοις, λέγων περὶ τῶν ἀμφισβητούντων
τῆς τούτου γενέσεως καὶ ἅμα τεκνωθῆναι παρεισάγων
αὐτὸν ἐν τῇ κατὰ τὴν Ἀραβίαν Νύσῃ,
<quote rend="blockquote">
<lb/>οἱ μὲν γὰρ Δρακάνῳ δʼ, οἱ δʼ Ἰκάρῳ ἠνεμοέσσῃ
<lb/> φάσʼ, οἱ δʼ ἐν Νάξῳ, δῖον γένος, εἰραφιῶτα,
<lb/>οἱ δέ σʼ ἐπʼ Ἀλφειῷ ποταμῷ βαθυδινήεντι
<lb/>κυσαμένην Σεμέλην τεκέειν Διὶ τερπικεραύνῳ,
<lb/>ἄλλοι δʼ ἐν Θήβῃσιν, ἄναξ, σε λέγουσι γενέσθαι,
<lb/>ψευδόμενοι· σὲ δʼ ἔτικτε πατὴρ ἀνδρῶν τε θεῶν τε
<lb/> πολλὸν ἀπʼ ἀνθρώπων κρύπτων λευκώλενον Ἥρην.
<lb/>ἔστι δέ τις Νύση, ὕπατον ὄρος, ἀνθέον ὕλῃ,
<lb/>τηλοῦ Φοινίκης, σχεδὸν Αἰγύπτοιο ῥοάων.</quote>
<pb id="v.1.p.376"/>
</p>
</div3>
<div3 type="section" n="4">
<p> οὐκ ἀγνοῶ δʼ ὅτι καὶ τῶν τὴν Λιβύην νεμομένων
οἱ παρὰ τὸν ὠκεανὸν οἰκοῦντες ἀμφισβητοῦσι τῆς
τοῦ θεοῦ γενέσεως, καὶ τῆν Νῦσαν καὶ τἄλλα τὰ
περὶ αὐτοῦ μυθολογούμενα παρʼ ἑαυτοῖς δεικνύουσι
γεγενημένα, καὶ πολλὰ τεκμήρια τούτων μέχρι τοῦ
καθʼ ἡμᾶς βίου διαμένειν κατὰ τὴν χώραν φασί·
πρὸς δὲ τούτοις ὅτι πολλοὶ τῶν παλαιῶν παρʼ Ἕλλησι
μυθογράφων καὶ ποιητῶν συμφωνούμενα τούτοις
ἱστοροῦσι καὶ τῶν μεταγενεστέρων συγγραφέων
οὐκ ὀλίγοι.
</p>
</div3>
<div3 type="section" n="5">
<p> διόπερ, ἵνα μηδὲν παραλίπωμεν τῶν
ἱστορημένων περὶ Διονύσου, διέξιμεν ἐν κεφαλαίοις
τὰ παρὰ τοῖς Λίβυσι λεγόμενα καὶ τῶν Ἑλληνικῶν
συγγραφέων ὅσοι τούτοις σύμφωνα γεγράφασι καὶ
Διονυσίῳ τῷ συνταξαμένῳ τὰς παλαιὰς μυθοποιίας.
</p>
</div3>
<div3 type="section" n="6">
<p> οὗτος γὰρ τά τε περὶ τὸν Διόνυσον καὶ τὰς Ἀμαζόνας,
ἔτι δὲ τοὺς Ἀργοναύτας καὶ τὰ κατὰ τὸν
Ἰλιακὸν πόλεμον πραχθέντα καὶ πόλλʼ ἕτερα συντέτακται,
παρατιθεὶς τὰ ποιήματα τῶν ἀρχαίων, τῶν
τε μυθολόγων καὶ τῶν ποιητῶν.
</p>
</div3>
</div2>
<div2 type="chapter" n="67">
<div3 type="section" n="1">
<p> φησὶ τοίνυν παρʼ Ἕλλησι πρῶτον εὑρετὴν γενέσθαι
Λίνον ῥυθμῶν καὶ μέλους, ἔτι δὲ Κάδμου
κομίσαντος ἐκ Φοινίκης τὰ καλούμενα γράμματα
πρῶτον εἰς τὴν Ἑλληνικὴν μεταθεῖναι διάλεκτον,
καὶ τὰς προσηγορίας ἑκάστῳ τάξαι καὶ τοὺς χαρακτῆρας
διατυπῶσαι. κοινῇ μὲν οὖν τὰ γράμματα
Φοινίκεια κληθῆναι διὰ τὸ παρὰ τοὺς Ἕλληνας ἐκ
Φοινίκων μετενεχθῆναι, ἰδίᾳ δὲ τῶν Πελασγῶν
<pb id="v.1.p.377"/>
πρώτων χρησαμένων τοῖς μετατεθεῖσι χαρακτῆρσι
Πελασγικὰ προσαγορευθῆναι.
</p>
</div3>
<div3 type="section" n="2">
<p>τὸν δὲ Λίνον ἐπὶ 
ποιητικῇ καὶ μελῳδίᾳ θαυμασθέντα μαθητὰς σχεῖν
πολλούς, ἐπιφανεστάτους δὲ τρεῖς, Ἡρακλέα, Θαμύραν,
 Ὀρφέα. τούτων δὲ τὸν μὲν Ἡρακλέα κιθαρίζειν
μανθάνοντα διὰ τὴν τῆς ψυχῆς βραδυτῆτα μὴ
δύνασθαι δέξασθαι τὴν μάθησιν, ἔπειθʼ ὑπὸ τοῦ
Λίνου πληγαῖς ἐπιτιμηθέντα διοργισθῆναι καὶ τῇ
κιθάρᾳ τὸν διδάσκαλον πατάξαντα ἀποκτεῖναι,
</p>
</div3>
<div3 type="section" n="3">
<p>Θαμύραν 
 δὲ φύσει διαφόρῳ κεχορηγημένον ἐκπονῆσαι
τὰ περὶ τὴν μουσικήν, καὶ κατὰ τὴν ἐν τῷ μελῳδεῖν
ὑπεροχὴν φάσκειν ἑαυτὸν τῶν Μουσῶν ἐμμελέστερον
ᾅδειν. διὸ καὶ τὰς θεὰς αὐτῷ χολωθείσας
τήν τε μουσικὴν ἀφελέσθαι καὶ πηρῶσαι τὸν ἄνδρα,
 καθάπερ καὶ τὸν Ὅμηρον τούτοις προσμαρτυρεῖν λέγοντα
<quote rend="blockquote">
<lb/>ἔνθα τε Μοῦσαι
<lb/>ἀντόμεναι Θάμυριν τὸν Θρήικα παῦσαν ἀοιδῆς,</quote>
καὶ ἔτι
<quote rend="blockquote">
<lb/>αἱ δὲ χολωσάμεναι πηρὸν θέσαν, αὐτὰρ ἀοιδὴν
<lb/>θεσπεσίην ἀφέλοντο καὶ ἐκλέλαθον κιθαριστύν.</quote>
</p>
</div3>
<div3 type="section" n="4">
<p>περὶ δὲ Ὀρφέως τοῦ τρίτου μαθητοῦ τὰ κατὰ μέρος 
ἀναγράψομεν, ὅταν τὰς πράξεις αὐτοῦ διεξίωμεν.
τὸν δʼ οὖν Λίνον φασὶ τοῖς Πελασγικοῖς γράμμασι
 συνταξάμενον τὰς τοῦ πρώτου Διονύσου πράξεις καὶ
τὰς ἄλλας μυθολογίας ἀπολιπεῖν ἐν τοῖς ὑπομνήμασιν.
</p>
</div3>
<div3 type="section" n="5">
<p>ὁμοίως δὲ τούτοις χρήσασθαι τοῖς Πελασγικοῖς γράμμασι 
<pb id="v.1.p.378"/>
τὸν Ὀρφέα καὶ Προναπίδην τὸν Ὁμήρου διδάσκαλον,
εὐφυῆ γεγονότα μελοποιόν· πρὸς δὲ τούτοις
Θυμοίτην τὸν Θυμοίτου τοῦ Λαομέδοντος, κατὰ τὴν
ἡλικίαν γεγονότα τὴν Ὀρφέως, πλανηθῆναι κατὰ
πολλοὺς τόπους τῆς οἰκουμένης, καὶ παραβαλεῖν τῆς
Λιβύης εἰς τὴν πρὸς ἑσπέραν χώραν ἕως ὠκεανοῦ·
θεάσασθαι δὲ καὶ τὴν Νῦσαν, ἐν ᾗ μυθολογοῦσιν
οἱ ἐγχώριοι ἀρχαῖοι τραφῆναι τὸν Διόνυσον, καὶ
τὰς κατὰ μέρος τοῦ θεοῦ τούτου πράξεις μαθόντα
παρὰ τῶν Νυσαέων συντάξασθαι τὴν Φρυγίαν ὀνομαζομένην
ποίησιν, ἀρχαϊκοῖς τῇ τε διαλέκτῳ καὶ τοῖς γράμμασι χρησάμενον.</p>
</div3>
</div2>
<div2 type="chapter" n="68">
<div3 type="section" n="1">
<p> φησὶ δʼ οὖν Ἄμμωνα
βασιλεύοντα τοῦ μέρους τῆς Λιβύης Οὐρανοῦ γῆμαι
θυγατέρα τὴν προσαγορευομένην Ῥέαν, ἀδελφὴν
οὖσαν Κρόνου τε καὶ τῶν ἄλλων Τιτάνων. ἐπιόντα
δὲ τὴν βασιλείαν εὑρεῖν πλησίον τῶν Κεραυνίων
καλουμένων ὀρῶν παρθένον τῷ κάλλει διαφέρουσαν
Ἀμάλθειαν ὄνομα.
</p>
</div3>
<div3 type="section" n="2">
<p> ἐρασθέντα δʼ αὐτῆς καὶ πλησιάσαντα
γεννῆσαι παῖδα τῷ τε κάλλει καὶ τῇ ῥώμῃ
θαυμαστόν, καὶ τὴν μὲν Ἀμάλθειαν ἀποδεῖξαι κυρίαν
τοῦ σύνεγγυς τόπου παντός, ὄντος τῷ σχήματι παραπλησίου
κέρατι βοός, ἀφʼ ἧς αἰτίας Ἑσπέρου κέρας
προσαγορευθῆναι· διὰ δὲ τὴν ἀρετὴν τῆς χώρας
εἶναι πλήρη παντοδαπῆς ἀμπέλου καὶ τῶν ἄλλων
δένδρων τῶν ἡμέρους φερόντων καρπούς.
</p>
</div3>
<div3 type="section" n="3">
<p> τῆς δὲ
προειρημένης γυναικὸς τὴν δυναστείαν παραλαβούσης,
<pb id="v.1.p.379"/>
ἀπὸ ταύτης τὴν χώραν Ἀμαλθείας κέρας ὀνομασθῆναι·
διὸ καὶ τοὺς μεταγενεστέρους ἀνθρώπους
διὰ τὴν προειρημένην αἰτίαν τὴν κρατίστην γῆν καὶ
παντοδαποῖς καρποῖς πλήθουσαν ὡσαύτως Ἀμαλθείας
 κέρας προσαγορεύειν.
</p>
</div3>
<div3 type="section" n="4">
<p>τὸν δʼ οὖν Ἄμμωνα 
φοβούμενον τὴν τῆς Ῥέας ζηλοτυπίαν κρύψαι τὸ
γεγονός, καὶ τὸν παῖδα λάθρᾳ μετενεγκεῖν εἴς τινα
πόλιν Νῦσαν, μακρὰν ἀπʼ ἐκείνων τῶν τόπων
ἀπηρτημένην.
</p>
</div3>
<div3 type="section" n="5">
<p>κεῖσθαι δὲ ταύτην ἔν τινι νήσῳ 
 περιεχομένῃ μὲν ὑπὸ τοῦ Τρίτωνος ποταμοῦ, περικρήμνῳ
δὲ καὶ καθʼ ἕνα τόπον ἐχούσῃ στενὰς εἰσβολάς,
ἃς ὠνομάσθαι πύλας Νυσίας. εἶναι δʼ ἐν αὐτῇ
χώραν εὐδαίμονα λειμῶσί τε μαλακοῖς διειλημμένην
καὶ πηγαίοις ὕδασιν ἀρδευομένην δαψιλέσι, δένδρα
 τε καρποφόρα παντοῖα καὶ πολλὴν ἄμπελον αὐτοφυῆ,
καὶ ταύτης τὴν πλείστην ἀναδενδράδα.
</p>
</div3>
<div3 type="section" n="6">
<p>ὑπάρχειν 
 δὲ καὶ πάντα τὸν τόπον εὔπνουν, ἔτι δὲ καθʼ ὑπερβολὴν
ὑγιεινόν· καὶ διὰ τοῦτο τοὺς ἐν αὐτῷ κατοικοῦντας
μακροβιωτάτους ὑπάρχειν τῶν πλησιοχώρων.
 εἶναι δὲ τῆς νήσου τὴν μὲν πρώτην εἰσβολὴν αὐλωνοειδῆ,
σύσκιον ὑψηλοῖς καὶ πυκνοῖς δένδρεσιν,
ὥστε τὸν ἥλιον μὴ παντάπασι διαλάμπειν διὰ τὴν συνάγκειαν, αὐγὴν δὲ μόνην ὁρᾶσθαι φωτός.</p>
</div3>
</div2>
<div2 type="chapter" n="69">
<div3 type="section" n="1">
<p>πάντῃ
δὲ κατὰ τὰς παρόδους προχεῖσθαι πηγὰς ὑδάτων
 τῇ γλυκύτητι διαφόρων, ὥστε τὸν τόπον εἶναι τοῖς
βουλομένοις ἐνδιατρῖψαι προσηνέστατον. ἑξῆς δʼ
ὑπάρχειν ἄντρον τῷ μὲν σχήματι κυκλοτερές, τῷ
<pb id="v.1.p.380"/>
δὲ μεγέθει καὶ τῷ κάλλει θαυμαστόν. ὑπερκεῖσθαι
γὰρ αὐτοῦ πανταχῇ κρημνὸν πρὸς ὕψος ἐξαίσιον,
πέτρας ἔχοντα τοῖς χρώμασι διαφόρους· ἐναλλὰξ γὰρ
ἀποστίλβειν τὰς μὲν θαλαττίᾳ πορφύρᾳ τὴν χρόαν
ἐχούσας παραπλήσιον, τὰς δὲ κυανῷ, τινὰς δʼ ἄλλαις
φύσεσι περιλαμπομέναις, ὥστε μηδὲν εἶναι
χρῶμα τῶν ἑωραμένων παρʼ ἀνθρώποις περὶ τὸν
τόπον ἀθεώρητον.
</p>
</div3>
<div3 type="section" n="2">
<p> πρὸ δὲ τῆς εἰσόδου πεφυκέναι
δένδρα θαυμαστά, τὰ μὲν κάρπιμα, τὰ δὲ ἀειθαλῆ,
πρὸς αὐτὴν μόνον τὴν ἀπὸ τῆς θέας τέρψιν ὑπὸ
τῆς φύσεως δεδημιουργημένα· ἐν δὲ τούτοις ἐννεοττεύειν
ὄρνεα παντοδαπὰ ταῖς φύσεσιν, ἃ τὴν χρόαν
ἔχειν ἐπιτερπῆ καὶ τὴν μελῳδίαν προσηνεστάτην.
διὸ καὶ πάντα τὸν τόπον ὑπάρχειν μὴ μόνον θεοπρεπῆ
κατὰ τὴν πρόσοψιν, ἀλλὰ καὶ κατὰ τὸν ἦχον,
ὡς ἂν τῆς αὐτοδιδάκτου γλυκυφωνίας νικώσης τὴν
ἐναρμόνιον τῆς τέχνης μελῳδίαν.
</p>
</div3>
<div3 type="section" n="3">
<p> διελθόντι δὲ τὴν
εἴσοδον θεωρεῖσθαι μὲν ἄντρον ἀναπεπταμένον καὶ
τῇ κατὰ τὸν ἥλιον αὐγῇ περιλαμπόμενον, ἄνθη δὲ
παντοδαπὰ πεφυκότα, καὶ μάλιστα τήν τε κασίαν
καὶ τἄλλα τὰ δυνάμενα διʼ ἐνιαυτῶν διαφυλάττειν
τὴν εὐωδίαν· ὁρᾶσθαι δὲ καὶ νυμφῶν εὐνὰς ἐν
αὐτῷ πλείους ἐξ ἀνθῶν παντοδαπῶν, οὐ χειροποιήτους,
ἀλλʼ ὑπʼ αὐτῆς τῆς φύσεως ἀνειμένας
θεοπρεπῶς.
</p>
</div3>
<div3 type="section" n="4">
<p> κατὰ πάντα δὲ τὸν τῆς περιφερείας
κύκλον οὔτʼ ἄνθος οὔτε φύλλον πεπτωκὸς ὁρᾶσθαι.
<pb id="v.1.p.381"/>
διὸ καὶ τοῖς θεωμένοις οὐ μόνον ἐπιτερπῆ φαίνεσθαι
τὴν πρόσοψιν, ἀλλὰ καὶ τὴν εὐωδίαν προσηνεστάτην.
</p>
</div3>
</div2>
<div2 type="chapter" n="70">
<div3 type="section" n="1">
<p>εἰς τοῦτο οὖν τὸ ἄντρον τὸν Ἄμμωνα παραγενόμενον
 παραθέσθαι τὸν παῖδα καὶ παραδοῦναι
τρέφειν Νύσῃ, μιᾷ τῶν Ἀρισταίου θυγατέρων· ἐπιστάτην
δʼ αὐτοῦ τάξαι τὸν Ἀρισταῖον, ἄνδρα συνέσει
καὶ σωφροσύνῃ καὶ πάσῃ παιδείᾳ διαφέροντα.
</p>
</div3>
<div3 type="section" n="2">
<p>πρὸς δὲ τὰς ἀπὸ τῆς μητρυιᾶς Ῥέας ἐπιβουλὰς φύλακα 
 τοῦ παιδὸς καταστῆσαι τὴν Ἀθηνᾶν, μικρὸν
πρὸ τούτων τῶν χρόνων γηγενῆ φανεῖσαν ἐπὶ τοῦ
Τρίτωνος ποταμοῦ, διʼ ὃν Τριτωνίδα προσηγορεῦσθαι.
</p>
</div3>
<div3 type="section" n="3">
<p>μυθολογοῦσι δὲ τὴν θεὸν ταύτην ἑλομένην 
τὸν πάντα χρόνον τὴν παρθενίαν σωφροσύνῃ τε
 διενεγκεῖν καὶ τὰς πλείστας τῶν τεχνῶν ἐξευρεῖν,
 ἀγχίνουν οὖσαν καθʼ ὑπερβολήν· ζηλῶσαι δὲ καὶ τὰ
κατὰ τὸν πόλεμον, ἀλκῇ δὲ καὶ ῥώμῃ διαφέρουσαν
ἄλλα τε πολλὰ πρᾶξαι μνήμης ἄξια καὶ τὴν Αἰγίδα
προσαγορευομένην ἀνελεῖν, θηρίον τι καταπληκτικὸν
 καὶ παντελῶς δυσκαταγώνιστον·
</p>
</div3>
<div3 type="section" n="4">
<p>γηγενὲς γὰρ 
ὑπάρχον καὶ φυσικῶς ἐκ τοῦ στόματος ἄπλατον
ἐκβάλλον φλόγα τὸ μὲν πρῶτον φανῆναι περὶ τὴν
Φρυγίαν, καὶ κατακαῦσαι τὴν χώραν, ἣν μέχρι τοῦ
νῦν κατακεκαυμένην Φρυγίαν ὀνομάζεσθαι· ἔπειτʼ
 ἐπελθεῖν τὰ περὶ τὸν Ταῦρον ὄρη συνεχῶς, καὶ
κατακαῦσαι τοὺς ἑξῆς δρυμοὺς μέχρι τῆς Ἰνδικῆς.
μετὰ δὲ ταῦτα πάλιν ἐπὶ θάλατταν τὴν ἐπάνοδον
<pb id="v.1.p.382"/>
ποιησάμενον περὶ μὲν τὴν Φοινίκην ἐμπρῆσαι τοὺς
κατὰ τὸν Λίβανον δρυμούς, καὶ διʼ Αἰγύπτου πορευθὲν
ἐπὶ τῆς Λιβύης διελθεῖν τοὺς περὶ τὴν ἑσπέραν
τόπους, καὶ τὸ τελευταῖον εἰς τοὺς περὶ τὰ
Κεραύνια δρυμοὺς ἐγκατασκῆψαι.
</p>
</div3>
<div3 type="section" n="5">
<p> ἐπιφλεγομένης δὲ
τῆς χώρας πάντῃ, καὶ τῶν ἀνθρώπων τῶν μὲν
ἀπολλυμένων, τῶν δὲ διὰ τὸν φόβον ἐκλειπόντων
τὰς πατρίδας καὶ μακρὰν ἐκτοπιζομένων, τὴν Ἀθηνᾶν
φασι τὰ μὲν συνέσει τὰ δʼ ἀλκῇ καὶ ῥώμῃ περιγενομένην
ἀνελεῖν τὸ θηρίον, καὶ τὴν δορὰν αὐτοῦ
περιαψαμένην φορεῖν τῷ στήθει, ἅμα μὲν σκέπης
ἕνεκα καὶ τῆς φυλακῆς τοῦ σώματος πρὸς τοὺς
ὕστερον κινδύνους, ἅμα δʼ ἀρετῆς ὑπόμνημα καὶ
δικαίας δόξης.
</p>
</div3>
<div3 type="section" n="6">
<p> τὴν δὲ μητέρα τοῦ θηρίου γῆν
ὀργισθεῖσαν ἀνεῖναι τοὺς ὀνομαζομένους γίγαντας
ἀντιπάλους τοῖς θεοῖς, οὓς ὕστερον ὑπὸ Διὸς ἀναιρεθῆναι,
συναγωνιζομένης Ἀθηνᾶς καὶ Διονύσου μετὰ
τῶν ἄλλων θεῶν.
</p>
</div3>
<div3 type="section" n="7">
<p> οὐ μὴν ἀλλὰ τὸν Διόνυσον ἐν
τῇ Νύσῃ τρεφόμενον καὶ μετέχοντα τῶν καλλίστων
ἐπιτηδευμάτων μὴ μόνον γενέσθαι τῷ κάλλει καὶ
τῇ ῥώμῃ διάφορον, ἀλλὰ καὶ φιλότεχνον καὶ πρὸς
πᾶν τὸ χρήσιμον εὑρετικόν.
</p>
</div3>
<div3 type="section" n="8">
<p> ἐπινοῆσαι γὰρ αὐτὸν
ἔτι παῖδα τὴν ἡλικίαν ὄντα τοῦ μὲν οἴνου τὴν φύσιν
τε καὶ χρείαν, ἀποθλίψαντα βότρυς τῆς αὐτοφυοῦς
ἀμπέλου, τῶν δʼ ὡραίων τὰ δυνάμενα μὲν ξηραίνεσθαι
καὶ πρὸς ἀποθησαυρισμὸν ὄντα χρήσιμα, μετὰ
δὲ ταῦτα καὶ τὰς ἑκάστων κατὰ τρόπον φυτείας
<pb id="v.1.p.383"/>
εὑρεῖν, καὶ βουληθῆναι τῷ γένει τῶν ἀνθρώπων
μεταδοῦναι τῶν ἰδίων εὑρημάτων, ἐλπίσαντα διὰ
τὸ μέγεθος τῆς εὐεργεσίας ἀθανάτων τεύξεσθαι τιμῶν.
</p>
</div3>
</div2>
<div2 type="chapter" n="71">
<div3 type="section" n="1">
<p> τῆς δὲ περὶ αὐτὸν ἀρετῆς τε καὶ δόξης διαδιδομένης,
λέγεται τὴν Ῥέαν ὀργισθεῖσαν Ἄμμωνι
φιλοτιμηθῆναι λαβεῖν ὑποχείριον τὸν Διόνυσον· οὐ
δυναμένην δὲ κρατῆσαι τῆς ἐπιβολῆς τὸν μὲν Ἄμμωνα
καταλιπεῖν, ἀπαλλαγεῖσαν δὲ πρὸς τοὺς ἀδελφοὺς
 Τιτᾶνας συνοικῆσαι Κρόνῳ τῷ ἀδελφῷ·
</p>
</div3>
<div3 type="section" n="2">
<p>τοῦτον 
δʼ ὑπὸ τῆς Ῥέας πεισθέντα στρατεῦσαι μετὰ τῶν
Τιτάνων ἐπʼ Ἄμμωνα, καὶ γενομένης παρατάξεως
τὸν μὲν Κρόνον ἐπὶ τοῦ προτερήματος ὑπάρξαι, τὸν
 δʼ Ἄμμωνα σιτοδείᾳ πιεζόμενον φυγεῖν εἰς Κρήτην,
 καὶ γήμαντα τῶν τότε βασιλευόντων Κουρήτων ἑνὸς
θυγατέρα Κρήτην δυναστεῦσαί τε τῶν τόπων καὶ
τὸ πρὸ τοῦ τὴν νῆσον Ἰδαίαν καλουμένην ἀπὸ τῆς
γυναικὸς ὀνομάσαι Κρήτην.
</p>
</div3>
<div3 type="section" n="3">
<p>τὸν δὲ Κρόνον μυθολογοῦσι 
κρατήσαντα τῶν Ἀμμωνίων τόπων τούτων
 μὲν ἄρχειν πικρῶς, ἐπὶ δὲ τὴν Νῦσαν καὶ τὸν
Διόνυσον στρατεῦσαι μετὰ πολλῆ δυνάμεως. τὸν
δὲ Διόνυσον πυθόμενον τά τε τοῦ πατρὸς ἐλαττώματα
καὶ τὴν τῶν Τιτάνων ἐπʼ αὐτὸν συνδρομήν,
ἀθροῖσαι στρατιώτας ἐκ τῆς Νύσης, ὧν εἶναι συντρόφους
 διακοσίους, διαφόρους τῇ τε ἀλκῇ καὶ τῇ
πρὸς αὐτὸν εὐνοίᾳ· προσλαβέσθαι δὲ καὶ τῶν πλησιοχώρων
τούς τε Λίβυας καὶ τὰς Ἀμαζόνας, περὶ ὧν
προειρήκαμεν ὅτι δοκοῦσιν ἀλκῇ διενεγκεῖν, καὶ
<pb id="v.1.p.384"/>
πρῶτον μὲν στρατείαν ὑπερόριον στείλασθαι, πολλὴν
δὲ τῆς οἰκουμένης τοῖς ὅπλοις καταστρέψασθαι.
</p>
</div3>
<div3 type="section" n="4">
<p> μάλιστα δʼ αὐτάς φασι παρορμῆσαι πρὸς τὴν συμμαχίαν
Ἀθηνᾶν διὰ τὸν ὅμοιον τῆς προαιρέσεως ζῆλον,
ὡς ἂν τῶν Ἀμαζόνων ἀντεχομένων ἐπὶ πολὺ τῆς
ἀνδρείας καὶ παρθενίας. διῃρημένης δὲ τῆς δυνάμεως,
καὶ τῶν μὲν ἀνδρῶν στρατηγοῦντος Διονύσου,
τῶν δὲ γυναικῶν τὴν ἡγεμονίαν ἐχούσης Ἀθηνᾶς,
προσπεσόντας μετὰ τῆς στρατιᾶς τοῖς Τιτᾶσι συνάψαι
μάχην. γενομένης δὲ παρατάξεως ἰσχυρᾶς, καὶ πολλῶν
παρʼ ἀμφοτέροις πεσόντων, τρωθῆναι μὲν τὸν
Κρόνον, ἐπικρατῆσαι δὲ τὸν Διόνυσον ἀριστεύσαντα
κατὰ τὴν μάχην.
</p>
</div3>
<div3 type="section" n="5">
<p> μετὰ δὲ ταῦτα τοὺς μὲν Τιτᾶνας
φυγεῖν εἰς τοὺς κατακτηθέντας ὑπὸ τῶν περὶ τὸν
Ἄμμωνα τόπους, τὸν δὲ Διόνυσον ἀθροίσαντα πλῆθος
αἰχμαλώτων ἐπανελθεῖν εἰς τὴν Νῦσαν. ἐνταῦθα
δὲ τὴν δύναμιν περιστήσαντα καθωπλισμένην τοῖς
ἁλοῦσι κατηγορίαν ποιήσασθαι τῶν Τιτάνων, καὶ
πᾶσαν ὑπόνοιαν καταλιπεῖν ὡς μέλλοντα κατακόπτειν
τοὺς αἰχμαλώτους. ἀπολύσαντος δʼ αὐτοῦς τῶν ἐγκλημάτων
καὶ τὴν ἐξουσίαν δόντος εἴτε συστρατεύειν
εἴτε ἀπιέναι βούλοιντο, πάντας ἑλέσθαι συστρατεύειν·
διὰ δὲ τὸ παράδοξον τῆς σωτηρίας προσκυνεῖν
αὐτοὺς ὡς θεόν.
</p>
</div3>
<div3 type="section" n="6">
<p> τὸν δὲ Διόνυσον παράγοντα
καθʼ ἕνα τῶν αἰχμαλώτων καὶ διδόντα σπονδὴν
οἴνου πάντας ἐξορκῶσαι συστρατεύσειν ἀδόλως καὶ
μέχρι τελευτῆς βεβαίως διαγωνιεῖσθαι· διὸ καὶ τούτων
<pb id="v.1.p.385"/>
πρώτων ὑποσπόνδων ὀνομασθέντων τοὺς μεταγενεστέρους
ἀπομιμουμένους τὰ τότε πραχθέντα τὰς
ἐν τοῖς πολέμοις διαλύσεις σπονδὰς προσαγορεύειν.
</p>
</div3>
</div2>
<div2 type="chapter" n="72">
<div3 type="section" n="1">
<p>τοῦ δʼ οὖν Διονύσου μέλλοντος στρατεύειν
 ἐπὶ τὸν Κρόνον καὶ τῆς δυνάμεως ἐκ τῆς Νύσης
ἐξιούσης, μυθολογοῦσιν Ἀρισταῖον τὸν ἐπιστάτην
αὐτοῦ θυσίαν τε παραστῆσαι καὶ πρῶτον ἀνθρώπων
ὡς θεῷ θῦσαι. συστρατεῦσαι δέ φασι καὶ
τῶν Νυσαίων τοὺς εὐγενεστάτους, οὓς ὀνομάζεσθαι
 Σειληνούς.
</p>
</div3>
<div3 type="section" n="2">
<p>πρῶτον γὰρ τῶν ἁπάντων βασιλεῦσαί 
 φασι <del>τῆς Νύσης</del> Σειληνόν, οὗ τὸ γένος ὅθεν ἦν
ὑπὸ πάντων ἀγνοεῖσθαι διὰ τὴν ἀρχαιότητα. ἔχοντος
δʼ αὐτοῦ κατὰ τὴν ὀσφῦν οὐράν, διατελέσαι
καὶ τοὺς ἐκγόνους τὸ παράσημον τοῦτο φοροῦντας
 διὰ τὴν τῆς φύσεως κοινωνίαν. τὸν δʼ οὖν Διόνυσον
ἀναζεύξαντα μετὰ τῆς δυνάμεως, καὶ διελθόντα
πολλὴν μὲν ἄνυδρον χώραν, οὐκ ὀλίγην δʼ
ἔρημον καὶ θηριώδη, καταστρατοπεδεῦσαι περὶ πόλιν
Λιβυκὴν τὴν ὀνομαζομένην Ζάβιρναν.
</p>
</div3>
<div3 type="section" n="3">
<p>πρὸς δὲ ταύτῃ 
 γηγενὲς ὑπάρχον θηρίον καὶ πολλοὺς ἀναλίσκον
τῶν ἐγχωρίων, τὴν ὀνομαζομένην Κάμπην, ἀνελεῖν
καὶ μεγάλης τυχεῖν δόξης ἐπʼ ἀνδρείᾳ παρὰ τοῖς
ἐγχωρίοις. ποιῆσαι δʼ αὐτὸν καὶ χῶμα παμμέγεθες
ἐπὶ τῷ φονευθέντι θηρίῳ, βουλόμενον ἀθάνατον
 ἀπολιπεῖν ὑπόμνημα τῆς ἰδίας ἀρετῆς, τὸ καὶ διαμεῖναν
μέχρι τῶν νεωτέρων χρόνων.
</p>
</div3>
<div3 type="section" n="4">
<p>ἔπειτα τὸν μὲν 
<pb id="v.1.p.386"/>
Διόνυσον προάγειν πρὸς τοὺς Τιτᾶνας, εὐτάκτως
ποιούμενον τὰς ὁδοιπορίας καὶ πᾶσι τοῖς ἐγχωρίοις
φιλανθρώπως προσφερόμενον καὶ τὸ σύνολον ἑαυτὸν
ἀποφαινόμενον στρατεύειν ἐπὶ κολάσει μὲν τῶν
ἀσεβῶν, εὐεργεσίᾳ δὲ τοῦ κοινοῦ γένους τῶν ἀνθρώπων.
τοὺς δὲ Λίβυας θαυμάζοντας τὴν εὐταξίαν
καὶ τὸ τῆς ψυχῆς μεγαλοπρεπές, τροφάς τε παρέχεσθαι
τοῖς ἀνθρώποις δαψιλεῖς καὶ συστρατεύειν
προθυμότατα.
</p>
</div3>
<div3 type="section" n="5">
<p> συνεγγιζούσης δὲ τῆς δυνάμεως τῇ
πόλει τῶν Ἀμμωνίων, τὸν Κρόνον πρὸ τοῦ τείχους
παρατάξει λειφθέντα τὴν μὲν πόλιν νυκτὸς ἐμπρῆσαι,
σπεύδοντα εἰς τέλος καταφθεῖραι τοῦ Διονύσου τὰ
πατρῷα βασίλεια, αὐτὸν δʼ ἀναλαβόντα τὴν γυναῖκα
Ῥέαν καί τινας τῶν συνηγωνισμένων φίλων λαθεῖν
ἐκ τῆς πόλεως διαδράντα. οὐ μὴν τόν γε Διόνυσον
ὁμοίαν ἔχειν τούτῳ προαίρεσιν· λαβόντα γὰρ τόν
τε Κρόνον καὶ τὴν Ῥέαν αἰχμαλώτους οὐ μόνον
ἀφεῖναι τῶν ἐγκλημάτων διὰ τὴν συγγένειαν, ἀλλὰ
καὶ παρακαλέσαι τὸν λοιπὸν χρόνον γονέων ἔχειν
πρὸς αὐτὸν εὔνοιάν τε καὶ τάξιν καὶ συζῆν τιμωμένους
ὑπʼ αὐτοῦ μάλιστα πάντων.
</p>
</div3>
<div3 type="section" n="6">
<p> τὴν μὲν οὖν
Ῥέαν διατελέσαι πάντα τὸν βίον ὡς υἱὸν ἀγαπῶσαν,
τὸν δὲ Κρόνον ὕπουλον ἔχειν τὴν εὔνοιαν. γενέσθαι
δʼ αὐτοῖς περὶ τούτους τοὺς χρόνους υἱόν,
ὃν προσαγορευθῆναι Δία, τιμηθῆναι δὲ μεγάλως
ὑπὸ τοῦ Διονύσου, καὶ διʼ ἀρετὴν ἐν τοῖς ὕστερον
χρόνοις γενέσθαι πάντων βασιλέα.
<pb id="v.1.p.387"/>
</p>
</div3>
</div2>
<div2 type="chapter" n="73">
<div3 type="section" n="1">
<p>τῶν δὲ Λιβύων εἰρηκότων αὐτῷ πρὸ τῆς μάχης
ὅτι καθʼ ὃν καιρὸν ἐξέπεσεν ἐκ τῆς βασιλείας Ἄμμων,
τοῖς ἐγχωρίοις προειρηκὼς εἴη τεταγμένοις
χρόνοις ἥξειν υἱὸν αὐτοῦ Διόνυσον, καὶ τήν τε
 πατρῴαν ἀνακτήσεσθαι βασιλείαν καὶ πάσης τῆς
οἰκουμένης κυριεύσαντα θεὸν νομισθήσεσθαι, ὑπολαβὼν
ἀληθῆ γεγονέναι μάντιν τό τε χρηστήριον
 ἱδρύσατο τοῦ πατρὸς καὶ τὴν πόλιν οἰκοδομήσας
τιμὰς ὥρισεν ὡς θεῷ καὶ τοὺς ἐπιμελησομένους τοῦ
 μαντείου κατέστησε. παραδεδόσθαι δὲ τὸν Ἄμμωνα
ἔχειν κριοῦ κεφαλὴν τετυπωμένην, παράσημον ἐσχηκότος
αὐτοῦ τὸ κράνος κατὰ τὰς στρατείας.
</p>
</div3>
<div3 type="section" n="2">
<p>εἰσὶ 
δʼ οἱ μυθολογοῦντες αὐτῷ πρὸς ἀλήθειαν γενέσθαι
καθʼ ἑκάτερον μέρος τῶν κροτάφων κεράτια· διὸ
 καὶ τὸν Διόνυσον, υἱὸν αὐτοῦ γεγονότα, τὴν ὁμοίαν
ἔχειν πρόσοψιν, καὶ τοῖς ἐπιγινομένοις τῶν ἀνθρώπων
παραδεδόσθαι τὸν θεὸν τοῦτον γεγονότα κερατίαν.
</p>
</div3>
<div3 type="section" n="3">
<p>μετὰ δʼ οὖν τὴν τῆς πόλεως οἰκοδομίαν καὶ 
τὴν περὶ τὸ χρηστήριον κατάστασιν πρῶτόν φασι
 τὸν Διόνυσον χρήσασθαι τῷ θεῷ περὶ τῆς στρατείας,
καὶ λαβεῖν παρὰ τοῦ πατρὸς χρησμὸν ὅτι
τοὺς ἀνθρώπους εὐεργετῶν τεύξεται τῆς ἀθανασίας.
</p>
</div3>
<div3 type="section" n="4">
<p>διὸ καὶ μετεωρισθέντα τῇ ψυχῇ τὸ μὲν πρῶτον ἐπὶ 
τὴν Αἴγυπτον στρατεῦσαι, καὶ τῆς χώρας καταστῆσαι
 βασιλέα Δία τὸν Κρόνου καὶ Ῥέας, παῖδα
τὴν ἡλικίαν ὄντα. παρακαταστῆσαι δʼ αὐτῷ καὶ
ἐπιστάτην Ὄλυμπον, ἀφʼ οὗ τὸν Δία παιδευθέντα
<pb id="v.1.p.388"/>
καὶ πρωτεύσαντα κατʼ ἀρετὴν Ὀλύμπιον προσαγορευθῆναι.
</p>
</div3>
<div3 type="section" n="5">
<p> τὸν δʼ οὖν Διόνυσον λέγεται διδάξαι τοὺς
Αἰγυπτίους τήν τε τῆς ἀμπέλου φυτείαν καὶ τὴν
χρῆσιν καὶ τὴν παράθεσιν τοῦ τε οἴνου καὶ τῶν
ἀκροδρύων καὶ τῶν ἄλλων καρπῶν. πάντῃ δὲ διαδιδομένης
περὶ αὐτοῦ φήμης ἀγαθῆς μηδένα καθάπερ
πρὸς πολέμιον ἀντιτάττεσθαι, πάντας δὲ προθύμως
ὑπακούοντας ἐπαίνοις καὶ θυσίαις ὡς θεὸν
τιμᾶν.
</p>
</div3>
<div3 type="section" n="6">
<p> τῷ δʼ αὐτῷ τρόπῳ φασὶν ἐπελθεῖν τὴν οἰκουμένην,
ἐξημεροῦντα μὲν τὴν χώραν ταῖς φυτείαις,
εὐεργετοῦντα δὲ τοὺς λαοὺς μεγάλαις τιμαῖς καὶ
χάρισι πρὸς τὸν αἰῶνα. διὸ καὶ πάντας τοὺς ἀνθρώπους
ἐν ταῖς πρὸς τοὺς ἄλλους θεοὺς τιμαῖς
οὐχ ὁμοίαν ἔχοντας προαίρεσιν ἀλλήλοις σχεδὸν ἐπὶ
μόνου τοῦ Διονύσου συμφωνουμένην ἀποδεικνύειν
μαρτυρίαν τῆς ἀθανασίας· οὐδένα γὰρ οὔθʼ Ἑλλήνων
οὔτε βαρβάρων ἄμοιρον εἶναι τῆς τούτου δωρεᾶς
καὶ χάριτος, ἀλλὰ καὶ τοὺς ἀπηγριωμένην ἔχοντας
χώραν ἢ πρὸς φυτείαν ἀμπέλου παντελῶς ἀπηλλοτριωμένην
μαθεῖν τὸ κατασκευαζόμενον ἐκ τῶν κριθῶν
πόμα βραχὺ λειπόμενον τῆς περὶ τὸν οἶνον
εὐωδίας.
</p>
</div3>
<div3 type="section" n="7">
<p> τὸν δʼ οὖν Διόνυσόν φασι τὴν κατάβασιν
ἐκ τῆς Ἰνδικῆς ἐπὶ τὴν θάλατταν ποιησάμενον καταλαβεῖν
ἅπαντας τοὺς Τιτᾶνας ἠθροικότας δυνάμεις
καὶ διαβεβηκότας εἰς Κρήτην ἐπʼ Ἄμμωνα. προσβεβοηθηκότος
δὲ καὶ τοῦ Διὸς ἐκ τῆς Αἰγύπτου τοῖς
<pb id="v.1.p.389"/>
περὶ τὸν Ἄμμωνα, καὶ πολέμου μεγάλου συνεστῶτος
ἐν τῇ νήσῳ, ταχέως καὶ τοὺς περὶ τὸν Διόνυσον
καὶ τὴν Ἀθηνᾶν καί τινας τῶν ἄλλων θεῶν νομισθέντων
 συνδραμεῖν εἰς Κρήτην.
</p>
</div3>
<div3 type="section" n="8">
<p>γενομένης δὲ παρατάξεως 
 μεγάλης ἐπικρατῆσαι τοὺς περὶ τὸν Διόνυσον
καὶ πάντας ἀνελεῖν τοὺς Τιτᾶνας. μετὰ δὲ ταῦτα
Ἄμμωνος καὶ Διονύσου μεταστάντων ἐκ τῆς ἀνθρωπίνης
φύσεως εἰς τὴν ἀθανασίαν, τὸν Δία φασὶ
βασιλεῦσαι τοῦ σύμπαντος κόσμου, κεκολασμένων
 τῶν Τιτάνων, καὶ μηδενὸς ὄντος τοῦ τολμήσοντος
δι᾽ ἀσέβειαν ἀμφισβητῆσαι τῆς ἀρχῆς.
</p>
</div3>
</div2>
<div2 type="chapter" n="74">
<div3 type="section" n="1">
<p>τὸν μὲν οὖν πρῶτον Διόνυσον ἐξ Ἄμμωνος
καὶ Ἀμαλθείας γενόμενον τοιαύτας οἱ Λίβυες ἱστοροῦσιν
ἐπιτελέσασθαι πράξεις· τὸν δὲ δεύτερόν φασιν
 ἐξ Ἰοῦς τῆς Ἰνάχου Διὶ γενόμενον βασιλεῦσαι μὲν
τῆς Αἰγύπτου, καταδεῖξαι δὲ τὰς τελετάς· τελευταῖον
δὲ τὸν ἐκ Διὸς καὶ Σεμέλης τεκνωθέντα παρὰ τοῖς
Ἕλλησι ζηλωτὴν γενέσθαι τῶν προτέρων.
</p>
</div3>
<div3 type="section" n="2">
<p>τὰς δʼ 
ἀμφοτέρων προαιρέσεις μιμησάμενον στρατεῦσαι μὲν
 ἐπὶ πᾶσαν τὴν οἰκουμένην, στήλας δʼ οὐκ ὀλίγας
ἀπολιπεῖν τῶν ὅρων τῆς στρατείας· καὶ τὴν μὲν
χώραν ἐξημεροῦν ταῖς φυτείαις, στρατιώτιδας
δʼ ἐπιλέξασθαι γυναῖκας, καθάπερ καὶ ὁ παλαιὸς τὰς
Ἀμαζόνας. ἐνεργῆσαι δʼ ἐπὶ πλέον καὶ τὰ περὶ τοὺς
 ὀργιασμούς, καὶ τελετὰς ἃς μὲν μεταθεῖναι πρὸς τὸ
κρεῖττον, ἃς δʼ ἐπινοῆσαι.
</p>
</div3>
<div3 type="section" n="3">
<p>διὰ δὲ τὸ πλῆθος τοῦ 
χρόνου τῶν προτέρων εὑρετῶν ἀγνοηθέντων ὑπὸ
<pb id="v.1.p.390"/>
τῶν πολλῶν, τοῦτον κληρονομῆσαι τὴν τῶν προγενεστέρων
προαίρεσίν τε καὶ δόξαν. οὐκ ἐπὶ τούτου
δὲ μόνου συμβῆναι τὸ προειρημένον, ἀλλὰ καὶ μετὰ
ταῦτʼ ἐφʼ Ἡρακλέους.
</p>
</div3>
<div3 type="section" n="4">
<p> δυοῖν γὰρ ὄντων τῶν προγενεστέρων
τῶν τὴν αὐτὴν ἐσχηκότων προσηγορίαν,
τὸν μὲν ἀρχαιότατον Ἡρακλέα μυθολογεῖσθαι γεγονέναι
παρʼ Αἰγυπτίοις, καὶ πολλὴν τῆς οἰκουμένης
τοῖς ὅπλοις καταστρεψάμενον θέσθαι τὴν ἐπὶ
τῆς Λιβύης στήλην, τὸν δὲ δεύτερον ἐκ Κρήτης ἕνα
τῶν Ἰδαίων ὄντα Δακτύλων καὶ γενόμενον γόητα
καὶ στρατηγικὸν συστήσασθαι τὸν Ὀλυμπικὸν ἀγῶνα·
τὸν δὲ τελευταῖον μικρὸν πρὸ τῶν Τρωικῶν ἐξ
Ἀλκμήνης καὶ Διὸς τεκνωθέντα πολλὴν ἐπελθεῖν
τῆς οἰκουμένης, ὑπηρετοῦντα τοῖς Εὐρυσθέως προστάγμασιν.
</p>
</div3>
<div3 type="section" n="5">
<p> ἐπιτυχόντα δὲ πᾶσι τοῖς ἄθλοις θέσθαι
μὲν καὶ στήλην τὴν ἐπὶ τῆς Εὐρώπης, διὰ δὲ τὴν
ὁμωνυμίαν καὶ τὴν τῆς προαιρέσεως ὁμοιότητα χρόνων
ἐπιγενομένων τελευτήσαντα κληρονομῆσαι τὰς
τῶν ἀρχαιοτέρων πράξεις, ὡς ἑνὸς Ἡρακλέους γεγονότος
ἐν παντὶ τῷ πρότερον αἰῶνι.
</p>
</div3>
<div3 type="section" n="6">
<p> ὑπὲρ δὲ τοῦ
πλείους Διονύσους γεγονέναι σὺν ἄλλαις ἀποδείξεσι
πειρῶνται φέρειν τὴν ἐκ τῆς Τιτανομαχίας· συμφωνουμένου
γὰρ παρὰ πᾶσιν ὅτι Διόνυσος τῷ Διὶ
συνηγωνίσατο τὸν πρὸς τοὺς Τιτᾶνας πόλεμον, οὐδαμῶς
πρέπειν φασὶ τὴν τῶν Τιτάνων γενεὰν τιθέναι
κατὰ τοὺς τῆς Σεμέλης χρόνους οὐδὲ Κάδμον τὸν
Ἀγήνορος ἀποφαίνεσθαι πρεσβύτερον εἶναι τῶν
<pb id="v.1.p.391"/>
Ὀλυμπίων θεῶν. οἱ μὲν οὖν Λίβυες περὶ Διονύσου
τοιαῦτα μυθολογοῦσιν· ἡμεῖς δὲ τὴν ἐν ἀρχῇ
πρόθεσιν τετελεκότες αὐτοῦ περιγράψομεν τὴν τρίτην βίβλον.
</p>
</div3>
</div2>
</div1>
<pb id="v.1.p.392"/>
<div1 type="book" n="4">
<argument>
<p>τάδε ἔνεστιν ἐν τῇ τετάρτῃ τῶν Διοδώρου βίβλων.</p>
<p>προοίμιον περὶ τῶν μυθολογουμένων παρὰ τοῖς ἱστοριογράφοις.</p>
<p>περὶ Διονύσου καὶ Πριάπου καὶ Ἑρμαφροδίτου καὶ Μουσῶν.</p>
<p>περὶ Ἡρακλέους καὶ τῶν δώδεκα ἄθλων καὶ τῶν ἄλλων τῶν πραχθέντων ὑπʼ αὐτοῦ μέχρι τῆς ἀποθεώσεως.</p>
<p>περὶ τῶν Ἀργοναυτῶν καὶ Μηδείας καὶ τῶν Πελίου θυγατέρων.</p>
<p>περὶ τῶν ἀπογόνων τοῦ Ἡρακλέους.
</p>
<p>περὶ Θησέως καὶ τῶν ἄθλων αὐτοῦ.</p>
<p>περὶ τῶν ἑπτὰ ἐπὶ Θήβας.</p>
<p>περὶ τῶν ἐπιγόνων τῶν ἑπτὰ ἐπὶ Θήβας.</p>
<p>περὶ Νηλέως καὶ τῶν ἀπογόνων αὐτοῦ.</p>
<p>περὶ Λαπιθῶν καὶ Κενταύρων. </p>
<p>περὶ Ἀσκληπιοῦ καὶ τῶν ἀπογόνων αὐτοῦ.</p>
<p>περὶ τῶν Ἀσωποῦ θυγατέρων καὶ τῶν Αἰακῷ γενομένων υἱῶν.</p>
<p>περὶ Πέλοπος καὶ Ταντάλου καὶ Οἰνομάου καὶ Νιόβης.</p>
<p>περὶ Δαρδάνου καὶ τῶν ἀπογόνων αὐτοῦ μέχρι Πριάμου.
</p>
<p>περὶ Δαιδάλου καὶ Μινωταύρου καὶ τῆς Μίνω στρατείας ἐπὶ Κώκαλον τὸν βασιλέα.</p>
<p>περὶ Ἀρισταίου καὶ Δάφνιδος καὶ Ἔρυκος, ἔτι δὲ Ὠρίωνος.</p>
</argument>
<pb id="v.1.p.393"/>
<div2 type="chapter" n="1">
<div3 type="section" n="1">
<p>
οὐκ ἀγνοῶ μὲν ὅτι τοῖς τὰς παλαιὰς μυθολογίας 
συνταττομένοις συμβαίνει κατὰ τὴν γραφὴν
ἐν πολλοῖς ἐλαττοῦσθαι. ἡ μὲν γὰρ τῶν ἀναγραφομένων
 ἀρχαιότης δυσεύρετος οὖσα πολλὴν ἀπορίαν
παρέχεται τοῖς γράφουσιν, ἡ δὲ τῶν χρόνων ἀπαγγελία
τὸν ἀκριβέστατον ἔλεγχον οὐ προσδεχομένη
καταφρονεῖν ποιεῖ τῆς ἱστορίας τοὺς ἀναγινώσκοντας·
πρὸς δὲ τούτοις ἡ ποικιλία καὶ τὸ πλῆθος τῶν
 γενεαλογουμένων ἡρώων τε καὶ ἡμιθέων καὶ τῶν
ἄλλων ἀνδρῶν δυσέφικτον ἔχει τὴν ἀπαγγελίαν· τὸ
δὲ μέγιστον καὶ πάντων ἀτοπώτατον, ὅτι συμβαίνει
τοὺς ἀναγεγραφότας τὰς ἀρχαιοτάτας πράξεις τε
καὶ μυθολογίας ἀσυμφώνους εἶναι πρὸς ἀλλήλους.
</p>
</div3>
<div3 type="section" n="2">
<p>διόπερ τῶν μεταγενεστέρων ἱστοριογράφων οἱ πρωτεύοντες 
τῇ δόξῃ τῆς μὲν ἀρχαίας μυθολογίας ἀπέστησαν
διὰ τὴν δυσχέρειαν, τὰς δὲ νεωτέρας πράξεις
ἀναγράφειν ἐπεχείρησαν.
</p>
</div3>
<div3 type="section" n="3">
<p>Ἔφορος μὲν γὰρ ὁ Κυμαῖος, 
Ἰσοκράτους ὢν μαθητής, ὑποστησάμενος γράφειν
 τὰς κοινὰς πράξεις, τὰς μὲν παλαιὰς μυθολογίας
ὑπερέβη, τὰ δʼ ἀπὸ τῆς Ἡρακλειδῶν καθόδου
<pb id="v.1.p.394"/>
πραχθέντα συνταξάμενος ταύτην ἀρχὴν ἐποιήσατο
τῆς ἱστορίας. ὁμοίως δὲ τούτῳ Καλλισθένης καὶ
Θεόπομπος, κατὰ τὴν αὐτὴν ἡλικίαν γεγονότες, ἀπέστησαν
τῶν παλαιῶν μύθων.
</p>
</div3>
<div3 type="section" n="4">
<p> ἡμεῖς δὲ τὴν ἐναντίαν
τούτοις κρίσιν ἔχοντες, καὶ τὸν ἐκ τῆς ἀναγραφῆς
πόνον ὑποστάντες, τὴν πᾶσαν ἐπιμέλειαν
ἐποιησάμεθα τῆς ἀρχαιολογίας. μέγισται γὰρ καὶ
πλεῖσται συνετελέσθησαν πράξεις ὑπὸ τῶν ἡρώων
τε καὶ ἡμιθέων καὶ πολλῶν ἄλλων ἀνδρῶν ἀγαθῶν·
ὧν διὰ τὰς κοινὰς εὐεργεσίας οἱ μεταγενέστεροι
τοὺς μὲν ἰσοθέοις, τοὺς δʼ ἡρωικαῖς θυσίαις
ἐτίμησαν, πάντας δʼ ὁ τῆς ἱστορίας λόγος τοῖς καθήκουσιν
ἐπαίνοις εἰς τὸν αἰῶνα καθύμνησεν.
</p>
</div3>
<div3 type="section" n="5">
<p> ἐν μὲν
οὖν ταῖς πρὸ ταύτης βίβλοις τρισὶν ἀνεγράψαμεν
τὰς παρὰ τοῖς ἄλλοις ἔθνεσι μυθολογουμένας πράξεις
καὶ τὰ περὶ θεῶν παρʼ αὐτοῖς ἱστορούμενα, πρὸς
δὲ τούτοις τὰς τοποθεσίας τῆς παρʼ ἑκάστοις χώρας
καὶ τὰ φυόμενα παρʼ αὐτοῖς θηρία καὶ τἄλλα ζῷα
καὶ καθόλου πάντα τὰ μνήμης %5ἄξια καὶ παραδοξολογούμενα
διεξιόντες, ἐν ταύτῃ δὲ τὰ παρὰ τοῖς
Ἕλλησιν ἱστορούμενα κατὰ τοὺς ἀρχαίους χρόνους
περὶ τῶν ἐπιφανεστάτων ἡρώων τε καὶ ἡμιθέων
καὶ καθόλου τῶν κατὰ πόλεμον ἀξιόλογόν τι κατειργασμένων,
ὁμοίως δὲ καὶ τῶν ἐν εἰρήνῃ τι χρήσιμον
πρὸς τὸν κοινὸν βίον εὑρόντων ἢ νομοθετησάντων.
</p>
</div3>
<div3 type="section" n="6">
<p> ποιησόμεθα δὲ τὴν ἀρχὴν ἀπὸ Διονύσου διὰ τὸ
καὶ παλαιὸν εἶναι σφόδρα τοῦτον καὶ μεγίστας
<pb id="v.1.p.395"/>
εὐεργεσίας κατατεθεῖσθαι τῷ γένει τῶν ἀνθρώπων.
εἴρηται μὲν οὖν ἡμῖν ἐν ταῖς προειρημέναις βίβλοις
ὅτι τινὲς τῶν βαρβάρων ἀντιποιοῦνται τῆς γενέσεως
τοῦ θεοῦ τούτου. Αἰγύπτιοι μὲν γὰρ τὸν παρʼ
 αὑτοῖς θεὸν Ὄσιριν ὀνομαζόμενόν φασιν εἶναι τὸν
παρʼ Ἕλλησι Διόνυσον καλούμενον.
</p>
</div3>
<div3 type="section" n="7">
<p>τοῦτον δὲ 
μυθολογοῦσιν ἐπελθεῖν ἅπασαν τὴν οἰκουμένην,
εὑρετὴν γενόμενον τοῦ οἴνου, καὶ τὴν φυτείαν
διδάξαι τῆς ἀμπέλου τοὺς ἀνθρώπους, καὶ διὰ ταύτην
 τὴν εὐεργεσίαν τυχεῖν συμφωνουμένης ἀθανασίας.
ὁμοίως δὲ τοὺς Ἰνδοὺς τὸν θεὸν τοῦτον παρʼ ἑαυτοῖς
ἀποφαίνεσθαι γεγονέναι, καὶ τὰ περὶ τὴν
φυτείαν τῆς ἀμπέλου φιλοτεχνήσαντα μεταδοῦναι
τῆς τοῦ οἴνου χρήσεως τοῖς %5κατὰ τὴν οἰκουμένην
 ἀνθρώποις. ἡμεῖς δὲ τὰ κατὰ μέρος περὶ τούτων
εἰρηκότες νῦν τὰ παρὰ τοῖς Ἕλλησι λεγόμενα περὶ
τοῦ θεοῦ τούτου διέξιμεν.
</p>
</div3>
</div2>
<div2 type="chapter" n="2">
<div3 type="section" n="1">
<p>Κάδμον μὲν γάρ φασι τὸν Ἀγήνορος ἐκ Φοινίκης
ὑπὸ τοῦ βασιλέως ἀποσταλῆναι πρὸς ζήτησιν
 τῆς Εὐρώπης, ἐντολὰς λαβόντα ἢ τὴν παρθένον
ἀγαγεῖν ἢ μὴ ἀνακάμπτειν εἰς τὴν Φοινίκην. ἐπελθόντα
δὲ πολλὴν χώραν, καὶ μὴ δυνάμενον ἀνευρεῖν,
ἀπογνῶναι τὴν εἰς οἶκον ἀνακομιδήν· καταντήσαντα
δʼ εἰς τὴν Βοιωτίαν κατὰ τὸν παραδεδομένον χρησμὸν
 κτίσαι τὰς Θήβας. ἐνταῦθα δὲ κατοικήσαντα γῆμαι
μὲν Ἁρμονίαν τὴν Ἀφροδίτης, γεννῆσαι δʼ ἐξ αὐτῆς
Σεμέλην %5καὶ Ἰνὼ καὶ Αὐτονόην καὶ Ἀγαύην, ἔτι
<pb id="v.1.p.396"/>
</p>
</div3>
<div3 type="section" n="2">
<p> δὲ Πολύδωρον. τῇ δὲ Σεμέλῃ διὰ τὸ κάλλος Δία
μιγέντα καὶ μεθʼ ἡσυχίας ποιούμενον τὰς ὁμιλίας
δόξαι καταφρονεῖν αὐτῆς· διόπερ ὑπʼ αὐτῆς παρακληθῆναι
τὰς ἐπιπλοκὰς ὁμοίας ποιεῖσθαι ταῖς πρὸς
τὴν Ἥραν συμπεριφοραῖς.
</p>
</div3>
<div3 type="section" n="3">
<p> τὸν μὲν οὖν Δία παραγενόμενον
θεοπρεπῶς μετὰ βροντῶν καὶ ἀστραπῶν
ἐπιφανῶς ποιεῖσθαι τὴν συνουσίαν· τὴν δὲ Σεμέλην
ἔγκυον οὖσαν καὶ τὸ μέγεθος τῆς περιστάσεως οὐκ
ἐνέγκασαν τὸ μὲν βρέφος ἐκτρῶσαι, ὑπὸ δὲ τοῦ
πυρὸς αὐτὴν τελευτῆσαι. ἔπειτα τὸ παιδίον ἀναλαβόντα
τὸν Δία παραδοῦναι τῷ Ἑρμῇ, καὶ προστάξαι
τοῦτο μὲν ἀποκομίσαι πρὸς τὸ ἄντρον τὸ
ἐν τῇ Νύσῃ, κείμενον μεταξὺ Φοινίκης καὶ Νείλου,
ταῖς δὲ νύμφαις παραδοῦναι τρέφειν καὶ μετὰ πολλῆς
σπουδῆς ἐπιμέλειαν αὐτοῦ ποιεῖσθαι τὴν ἀρίστην.
</p>
</div3>
<div3 type="section" n="4">
<p> διὸ καὶ τραφέντα τὸν Διόνυσον ἐν τῇ Νύσῃ τυχεῖν
τῆς προσηγορίας ταύτης ἀπὸ Διὸς καὶ Νύσης. καὶ
τὸν Ὅμηρον δὲ τούτοις μαρτυρῆσαι ἐν τοῖς ὕμνοις ἐν οἷς λέγει
<quote rend="blockquote">
<lb/>ἔστι δέ τις Νύση, ὕπατον ὄρος, ἀνθέον ὕλη,
<lb/>τηλοῦ Φοινίκης, σχεδὸν Αἰγύπτοιο ῥοάων.</quote>
</p>
</div3>
<div3 type="section" n="5">
<p> τραφέντα δʼ αὐτὸν ὑπὸ τῶν νυμφῶν ἐν τῇ Νύσῃ
φασὶν εὑρετήν τε τοῦ οἴνου γενέσθαι καὶ τὴν φυτείαν
διδάξαι τῆς ἀμπέλου τοὺς ἀνθρώπους. ἐπιόντα
δὲ σχεδὸν ὅλην τὴν οἰκουμένην πολλὴν χώραν
ἐξημερῶσαι, καὶ διὰ τοῦτο τυχεῖν παρὰ πᾶσι μεγίστων
<pb id="v.1.p.397"/>
τιμῶν. εὑρεῖν δʼ αὐτὸν καὶ τὸ ἐκ τῆς κριθῆς κατασκευαζόμενον
πόμα, τὸ προσαγορευόμενον μὲν ὑπʼ
ἐνίων ζῦθος, οὐ πολὺ δὲ λειπόμενον τῆς περὶ τὸν
οἶνον εὐωδίας. τοῦτο δὲ διδάξαι τοὺς χώραν ἔχοντας
 μὴ δυναμένην ἐπιδέχεσθαι τὴν τῆς ἀμπέλου
φυτείαν.
</p>
</div3>
<div3 type="section" n="6">
<p>περιάγεσθαι δʼ αὐτὸν καὶ στρατόπεδον οὐ 
μόνον ἀνδρῶν, ἀλλὰ καὶ γυναικῶν, καὶ τοὺς ἀδίκους
καὶ ἀσεβεῖς τῶν ἀνθρώπων κολάζειν. καὶ κατὰ μὲν
τὴν Βοιωτίαν ἀποδιδόντα τῇ πατρίδι χάριτας ἐλευθερῶσαι
 πάσας τὰς πόλεις, καὶ κτίσαι πόλιν ἐπώνυμον
τῆς αὐτονομίας, ἣν Ἐλευθερὰς προσαγορεῦσαι.
</p>
</div3>
</div2>
<div2 type="chapter" n="3">
<div3 type="section" n="1">
<p>στρατεύσαντα δʼ εἰς τὴν Ἰνδικὴν τριετεῖ χρόνῳ τὴν
ἐπάνοδον εἰς τὴν Βοιωτίαν ποιήσασθαι, κομίζοντα
μὲν λαφύρων ἀξιόλογον πλῆθος, καταγαγεῖν δὲ πρῶτον
 τῶν ἁπάντων θρίαμβον ἐπʼ ἐλέφαντος Ἰνδικοῦ.
</p>
</div3>
<div3 type="section" n="2">
<p>καὶ τοὺς μὲν Βοιωτοὺς καὶ τοὺς ἄλλους Ἕλληνας 
καὶ Θρᾷκας ἀπομνημονεύοντας τῆς κατὰ τὴν Ἰνδικὴν
στρατείας καταδεῖξαι τὰς τριετηρίδας θυσίας
Διονύσῳ, καὶ τὸν θεὸν νομίζειν κατὰ τὸν χρόνον
 τοῦτον ποιεῖσθαι τὰς παρὰ τοῖς ἀνθρώποις ἐπιφανείας.
</p>
</div3>
<div3 type="section" n="3">
<p>διὸ καὶ παρὰ πολλαῖς τῶν Ἑλληνίδων πόλεων 
διὰ τριῶν ἐτῶν βακχεῖά τε γυναικῶν ἀθροίζεσθαι,
καὶ ταῖς παρθένοις νόμιμον εἶναι θυρσοφορεῖν καὶ
συνενθουσιάζειν εὐαζούσαις καὶ τιμώσαις τὸν θεόν·
 τὰς δὲ γυναῖκας κατὰ συστήματα θυσιάζειν τῷ θεῷ
 καὶ βακχεύειν καὶ καθόλου τὴν παρουσίαν ὑμνεῖν
τοῦ Διονύσου, μιμουμένας τὰς ἱστορουμένας τὸ
παλαιὸν παρεδρεύειν τῷ θεῷ μαινάδας.
</p>
</div3>
<div3 type="section" n="4">
<p>κολάσαι 
<pb id="v.1.p.398"/>
δʼ αὐτὸν πολλοὺς μὲν καὶ ἄλλους κατὰ πᾶσαν τὴν
οἰκουμένην τοὺς δοκοῦντας ἀσεβεῖν, ἐπιφανεστάτους
δὲ Πενθέα καὶ Λυκοῦργον. τῆς δὲ κατὰ τὸν οἶνον
εὑρέσεως καὶ δωρεᾶς κεχαρισμένης τοῖς ἀνθρώποις
καθʼ ὑπερβολὴν διά τε τὴν ἡδονὴν τὴν ἐκ τοῦ
ποτοῦ καὶ διὰ τὸ τοῖς σώμασιν εὐτονωτέρους γίνεσθαι
τοὺς τὸν οἶνον πίνοντας, φασὶν ἐπὶ τὸ δεῖπνον,
ὅταν ἄκρατος οἶνος ἐπιδιδῶται, προσεπιλέγειν ἀγαθοῦ
δαίμονος· ὅταν δὲ μετὰ τὸ δεῖπνον διδῶται
κεκραμένος ὕδατι, Διὸς σωτῆρος ἐπιφωνεῖν. τὸν
γὰρ οἶνον ἄκρατον μὲν πινόμενον μανιώδεις διαθέσεις
ἀποτελεῖν, τοῦ δʼ ἀπὸ Διὸς ὄμβρου μιγέντος
τὴν μὲν τέρψιν καὶ τὴν ἡδονὴν μένειν, τὸ δὲ τῆς
μανίας καὶ παραλύσεως βλάπτον διορθοῦσθαι.
</p>
</div3>
<div3 type="section" n="5">
<p> καθόλου
δὲ μυθολογοῦσι τῶν θεῶν μεγίστης ἀποδοχῆς
τυγχάνειν παρʼ ἀνθρώποις τοὺς ταῖς εὐεργεσίαις
ὑπερβαλομένους κατὰ τὴν εὕρεσιν τῶν ἀγαθῶν
Διόνυσόν τε καὶ Δήμητραν, τὸν μὲν τοῦ προσηνεστάτου
ποτοῦ γενόμενον εὑρετήν, τὴν δὲ τῆς ξηρᾶς
τροφῆς τὴν κρατίστην παραδοῦσαν τῷ γένει τῶν ἀνθρώπων.
</p>
</div3>
</div2>
<div2 type="chapter" n="4">
<div3 type="section" n="1">
<p> μυθολογοῦσι δέ τινες καὶ ἕτερον Διόνυσον
γεγονέναι πολὺ τοῖς χρόνοις προτεροῦντα τούτου.
φασὶ γὰρ ἐκ Διὸς καὶ Φερσεφόνης Διόνυσον γενέσθαι
τὸν ὑπό τινων Σαβάζιον ὀνομαζόμενον, οὗ τήν τε
γένεσιν καὶ τὰς θυσίας καὶ τιμὰς νυκτερινὰς καὶ
<pb id="v.1.p.399"/>
κρυφίους παρεισάγουσι διὰ τὴν αἰσχύνην τὴν ἐκ
τῆς συνουσίας ἐπακολουθοῦσαν.
</p>
</div3>
<div3 type="section" n="2">
<p>λέγουσι δʼ αὐτὸν 
ἀγχινοίᾳ διενεγκεῖν, καὶ πρῶτον ἐπιχειρῆσαι βοῦς
ζευγνύειν καὶ διὰ τούτων τὸν σπόρον τῶν καρπῶν
 ἐπιτελεῖν· ἀφʼ οὗ δὴ καὶ κερατίαν αὐτὸν παρεισάγουσι.
καὶ τὸν μὲν ἐκ Σεμέλης γενόμενον ἐν τοῖς
νεωτέροις χρόνοις φασὶ τῷ σώματι γενέσθαι τρυφερὸν
καὶ παντελῶς ἁπαλόν, εὐπρεπείᾳ δὲ πολὺ
τῶν ἄλλων διενεγκεῖν καὶ πρὸς τὰς ἀφροδισιακὰς
 ἡδονὰς εὐκατάφορον γεγονέναι, κατὰ δὲ τὰς στρατείας
γυναικῶν πλῆθος περιάγεσθαι καθωπλισμένων
λόγχαις τεθυρσωμέναις.
</p>
</div3>
<div3 type="section" n="3">
<p>φασὶ δὲ καὶ τὰς Μούσας 
αὐτῷ συναποδημεῖν, παρθένους οὔσας καὶ πεπαιδευμένας
διαφερόντως· ταύτας δὲ διά τε τῆς μελῳδίας
 καὶ τῶν ὀρχήσεων, ἔτι δὲ τῶν ἄλλων τῶν ἐν
 παιδείᾳ καλῶν ψυχαγωγεῖν τὸν θεόν. φασὶ δὲ καὶ
παιδαγωγὸν καὶ τροφέα συνέπεσθαι κατὰ τὰς στρατείας
αὐτῷ Σειληνόν, εἰσηγητὴν καὶ διδάσκαλον
γινόμενον τῶν καλλίστων ἐπιτηδευμάτων, καὶ μεγάλα
 συμβάλλεσθαι τῷ Διονύσῳ πρὸς ἀρετήν τε καὶ δόξαν.
</p>
</div3>
<div3 type="section" n="4">
<p>καὶ κατὰ μὲν τὰς ἐν τοῖς πολέμοις μάχας ὅπλοις 
αὐτὸν πολεμικοῖς κεκοσμῆσθαι καὶ δοραῖς παρδάλεων,
κατὰ δὲ τὰς ἐν εἰρήνῃ πανηγύρεις καὶ ἑορτὰς
ἐσθῆσιν ἀνθειναῖς καὶ κατὰ τὴν μαλακότητα τρυφεραῖς
 χρῆσθαι. πρὸς δὲ τὰς ἐκ τοῦ πλεονάζοντος
οἴνου κεφαλαλγίας τοῖς πίνουσι γινομένας διαδεδέσθαι
λέγουσιν αὐτὸν μίτρᾳ τὴν κεφαλήν, ἀφʼ ἧς
<pb id="v.1.p.400"/>
αἰτίας καὶ μιτρηφόρον ὀναμάζεσθαι· ἀπὸ δὲ ταύτης
τῆς μίτρας ὕστερον παρὰ τοῖς βασιλεῦσι καταδειχθῆναι
τὸ διάδημά φασι.
</p>
</div3>
<div3 type="section" n="5">
<p> διμήτορα δʼ αὐτὸν προσαγορευθῆναι
λέγουσι διὰ τὸ πατρὸς μὲν ἑνὸς ὑπάρξαι
τοὺς δύο Διονύσους, μητέρων δὲ δυοῖν. κεκληρονομηκέναι
δὲ τὸν νεώτερον καὶ τὰς τοῦ προγενεστέρου
πράξεις· διόπερ τοὺς μεταγενεστέρους ἀνθρώπους,
ἀγνοοῦντας μὲν τἀληθές, πλανηθέντας δὲ διὰ τὴν
ὁμωνυμίαν, ἕνα γεγονέναι νομίσαι Διόνυσον.
</p>
</div3>
<div3 type="section" n="6">
<p> τὸν
δὲ νάρθηκα προσάπτουσιν αὐτῷ διά τινας τοιαύτας
αἰτίας. κατὰ τὴν ἐξ ἀρχῆς εὕρεσιν τοῦ οἴνου μήπω
τῆς τοῦ ὕδατος κράσεως εὑρημένης ἄκρατον πίνειν
τὸν οἶνον· κατὰ δὲ τὰς τῶν φίλων συναναστροφὰς
καὶ εὐωχίας τοὺς συνεορτάζοντας δαψιλῆ τὸν ἄκρατον
ἐμφορησαμένους μανιώδεις γίνεσθαι, καὶ ταῖς
βακτηρίαις ξυλίναις χρωμένους ταύταις ἀλλήλους
τύπτειν.
</p>
</div3>
<div3 type="section" n="7">
<p> διὸ καὶ τινῶν μὲν τραυματιζομένων, τινῶν
δὲ καὶ τελευτώντων ἐκ τῶν καιρίων τραυμάτων,
προσκόψαντα τὸν Διόνυσον ταῖς τοιαύταις περιστάσεσι
τὸ μὲν ἀποστῆσαι τοῦ πίνειν δαψιλῆ τὸν
ἄκρατον ἀποδοκιμάσαι διὰ τὴν ἡδονὴν τοῦ ποτοῦ,
καταδεῖξαι δὲ νάρθηξι χρῆσθαι καὶ μὴ ξυλίναις βακτηρίαις.
</p>
</div3>
</div2>
<div2 type="chapter" n="5">
<div3 type="section" n="1">
<p> ἐπωνυμίας δʼ αὐτῷ τοὺς ἀνθρώπους πολλὰς
προσάψαι, τὰς ἀφορμὰς ἀπὸ τῶν περὶ αὐτὸν ἐπιτηδευμάτων
λαβόντας. βακχεῖον μὲν γὰρ ἀπὸ τῶν
συνεπομένων βακχῶν ὀνομάσαι, Ληναῖον δὲ ἀπὸ
τοῦ πατῆσαι τὰς σταφυλὰς ἐν ληνῷ, Βρόμιον δʼ
<pb id="v.1.p.401"/>
ἀπὸ τοῦ κατὰ τὴν γένεσιν αὐτοῦ γενομένου βρόμου·
ὁμοίως δὲ καὶ πυριγενῆ διὰ τὴν ὁμοίαν αἰτίαν
ὠνομάσθαι.
</p>
</div3>
<div3 type="section" n="2">
<p>θρίαμβον δʼ αὐτὸν ὀνομασθῆναί φασιν 
ἀπὸ τοῦ πρῶτον τῶν μνημονευομένων καταγαγεῖν
 ἀπὸ τῆς στρατείας θρίαμβον εἰς τὴν πατρίδα, τὴν
ἐξ Ἰνδῶν ποιησάμενον ἐπάνοδον μετὰ πολλῶν λαφύρων.
 παραπλησίως δὲ καὶ τὰς λοιπὰς προσηγορίας
ἐπιθετικὰς αὐτῷ γεγενῆσθαι, περὶ ὧν μακρὸν ἂν
εἴη λέγειν καὶ τῆς ὑποκειμένης ἱστορίας ἀνοίκειον.
 δίμορφον δʼ αὐτὸν δοκεῖν ὑπάρχειν διὰ τὸ δύο
Διονύσους γεγονέναι, τὸν μὲν παλαιὸν καταπώγωνα
διὰ τὸ τοὺς ἀρχαίους πάντας πωγωνοτροφεῖν, τὸν
δὲ νεώτερον ὡραῖον καὶ τρυφερὸν καὶ νέον, καθότι
προείρηται.
</p>
</div3>
<div3 type="section" n="3">
<p>ἔνιοι δὲ λέγουσιν ὅτι τῶν μεθυόντων 
 διττὰς διαθέσεις ἐχόντων, καὶ τῶν μὲν ἱλαρῶν, τῶν
δὲ ὀργίλων γινομένων, δίμορφον ὠνομάσθαι τὸν
θεόν. καὶ Σατύρους δέ φασιν αὐτὸν περιάγεσθαι,
καὶ τούτους ἐν ταῖς ὀρχήσεσι καὶ ταῖς τραγῳδίαις
τέρψιν καὶ πολλὴν ἡδονὴν παρέχεσθαι τῷ θεῷ.
</p>
</div3>
<div3 type="section" n="4">
<p>καθόλου δὲ τὰς μὲν Μούσας τοῖς ἐκ τῆς παιδείας 
ἀγαθοῖς ὠφελούσας τε καὶ τερπούσας, τοὺς δὲ Σατύρους
τοῖς πρὸς γέλωτα συνεργοῦσιν ἐπιτηδεύμασι
χρωμένους, παρασκευάζειν τῷ Διονύσῳ τὸν εὐδαίμονα
καὶ κεχαρισμένον βίον. καθόλου δὲ τοῦτον
 τῶν θυμελικῶν ἀγώνων φασὶν εὑρετὴν γενέσθαι,
καὶ θέατρα καταδεῖξαι, καὶ μουσικῶν ἀκροαμάτων
<pb id="v.1.p.402"/>
σύστημα ποιήσασθαι· πρὸς δὲ τούτοις ἀλειτουργήτους
ποιῆσαι καὶ τοὺς ἐν ταῖς στρατείαις μεταχειριζομένους
τι τῆς μουσικῆς ἐπιστήμης· ἀφʼ ὧν τοὺς
μεταγενεστέρους μουσικὰς συνόδους συστήσασθαι
τῶν περὶ τὸν Διόνυσον τεχνιτῶν, καὶ ἀτελεῖς ποιῆσαι
τοὺς τὰ τοιαῦτα ἐπιτηδεύοντας. καὶ περὶ μὲν Διονύσου
καὶ τῶν περὶ αὐτοῦ μυθολογουμένων ἀρκεσθησόμεθα
τοῖς ῥηθεῖσι στοχαζόμενοι τῆς συμμετρίας.
</p>
</div3>
</div2>
<div2 type="chapter" n="6">
<div3 type="section" n="1">
<p> περὶ δὲ Πριάπου καὶ τῶν μυθολογουμένων περὶ
αὐτοῦ νῦν διέξιμεν, οἰκεῖον ὁρῶντες τὸν περὶ τούτου
λόγον ταῖς Διονυσιακαῖς ἱστορίαις. μυθολογοῦσιν
οὖν οἱ παλαιοὶ τὸν Πρίαπον υἱὸν μὲν εἶναι Διονύσου
καὶ Ἀφροδίτης, πιθανῶς τὴν γένεσιν ταύτην ἐξηγούμενοι·
τοὺς γὰρ οἰνωθέντας φυσικῶς ἐντετάσθαι
πρὸς τὰς ἀφροδισιακὰς ἡδονάς.
</p>
</div3>
<div3 type="section" n="2">
<p> τινὲς δέ φασι τὸ
αἰδοῖον τῶν ἀνθρώπων τοὺς παλαιοὺς μυθωδῶς
ὀνομάζειν βουλομένους Πρίαπον προσαγορεῦσαι.
ἔνιοι δὲ λέγουσι τὸ γεννητικὸν μόριον, αἴτιον ὑπάρχον
τῆς γενέσεως τῶν ἀνθρώπων καὶ διαμονῆς εἰς
ἅπαντα τὸν αἰῶνα, τυχεῖν τῆς ἀθανάτου τιμῆς.
</p>
</div3>
<div3 type="section" n="3">
<p> οἱ
δʼ Αἰγύπτιοι περὶ τοῦ Πριάπου μυθολογοῦντές φασι
τὸ παλαιὸν τοὺς Τιτᾶνας ἐπιβουλεύσαντας Ὀσίριδι
τοῦτον μὲν ἀνελεῖν, τὸ δὲ σῶμα αὐτοῦ διελόντας
εἰς ἴσας μερίδας ἑαυτοῖς καὶ λαβόντας ἀπενεγκεῖν
ἐκ τῆς οἰκείας λαθραίως, μόνον δὲ τὸ αἰδοῖον εἰς
τὸν ποταμὸν ῥῖψαι διὰ τὸ μηδένα βούλεσθαι τοῦτο
<pb id="v.1.p.403"/>
 ἀνελέσθαι. τὴν δὲ Ἶσιν τὸν φόνον τοῦ ἀνδρὸς
ἀναζητοῦσαν,
καὶ τοὺς μὲν Τιτᾶνας ἀνελοῦσαν, τὰ
δὲ τοῦ σώματος μέρη περιπλάσασαν εἰς ἀνθρώπου
τύπον, ταῦτα μὲν δοῦναι θάψαι τοῖς ἱερεῦσι καὶ
 τιμᾶν προστάξαι ὡς θεὸν τὸν Ὄσιριν, τὸ δὲ αἰδοῖον
μόνον οὐ δυναμένην ἀνευρεῖν καταδεῖξαι τιμᾶν ὡς
θεὸν καὶ ἀναθεῖναι κατὰ τὸ ἱερὸν ἐντεταμένον.
περὶ μὲν οὖν τῆς γενέσεως τοῦ Πριάπου καὶ τῆς
τιμῆς τοιαῦτα μυθολογεῖται παρὰ τοῖς παλαιοῖς τῶν
 Αἰγυπτίων.
</p>
</div3>
<div3 type="section" n="4">
<p>τοῦτον δὲ τὸν θεὸν τινὲς μὲν Ἰθύφαλλον 
ὀνομάζουσι, τινὲς δὲ Τύχωνα. τὰς δὲ τιμὰς
οὐ μόνον κατὰ πόλιν ἀπονέμουσιν αὐτῷ <del>ἐν τοῖς
ἱεροῖς</del>, ἀλλὰ καὶ κατὰ τὰς ἀγροικίας ὀπωροφύλακα
τῶν ἀμπελώνων ἀποδεικνύντες καὶ τῶν κήπων, ἔτι
 δὲ πρὸς τοὺς βασκαίνοντάς τι τῶν καλῶν τοῦτον
κολαστὴν παρεισάγοντες. ἔν τε ταῖς τελεταῖς οὐ
μόνον ταῖς Διονυσιακαῖς, ἀλλὰ καὶ ταῖς ἄλλαις
σχεδὸν ἁπάσαις οὗτος ὁ θεὸς τυγχάνει τινὸς τιμῆς,
μετὰ γέλωτος καὶ παιδιᾶς παρεισαγόμενος ἐν ταῖς
 θυσίαις.
</p>
</div3>
<div3 type="section" n="5">
<p>παραπλησίως δὲ τῷ Πριάπῳ τινὲς μυθολογοῦσι 
γεγενῆσθαι τὸν ὀνομαζόμενον Ἑρμαφρόδιτον,
ὃν ἐξ Ἑρμοῦ καὶ Ἀφροδίτης γεννηθέντα τυχεῖν
τῆς ἐξ ἀμφοτέρων τῶν γονέων συντεθείσης προσηγορίας.
τοῦτον δʼ οἱ μέν φασιν εἶναι θεὸν καὶ
 κατά τινας χρόνους φαίνεσθαι παρʼ ἀνθρώποις, καὶ
γεννᾶσθαι τὴν τοῦ σώματος φύσιν ἔχοντα μεμιγμένην
ἐξ ἀνδρὸς καὶ γυναικός· καὶ τὴν μὲν εὐπρέπειαν
<pb id="v.1.p.404"/>
καὶ μαλακότητα τοῦ σώματος ἔχειν γυναικὶ
παρεμφερῆ, τὸ δʼ ἀρρενωπὸν καὶ δραστικὸν ἀνδρὸς
ἔχειν <del>τὰ δὲ φυσικὰ μόρια συγγεννᾶσθαι τούτῳ καὶ
γυναικὸς καὶ ἀνδρός</del>· ἔνιοι δὲ τὰ τοιαῦτα γένη
ταῖς φύσεσιν ἀποφαίνονται τέρατα ὑπάρχειν, καὶ
γεννώμενα σπανίως προσημαντικὰ γίνεσθαι ποτὲ
μὲν κακῶν ποτὲ δʼ ἀγαθῶν. καὶ περὶ μὲν τῶν
τοιούτων ἅλις ἡμῖν ἐχέτω.
</p>
</div3>
</div2>
<div2 type="chapter" n="7">
<div3 type="section" n="1">
<p> περὶ δὲ τῶν Μουσῶν, ἐπειδήπερ ἐμνήσθημεν
ἐν ταῖς τοῦ Διονύσου πράξεσιν, οἰκεῖον ἂν εἴη
διελθεῖν ἐν κεφαλαίοις. ταύτας γὰρ οἱ πλεῖστοι
τῶν μυθογράφων καὶ μάλιστα δεδοκιμασμένοι φασὶ
θυγατέρας εἶναι Διὸς καὶ Μνημοσύνης· ὀλίγοι δὲ
τῶν ποιητῶν, ἐν οἷς ἐστι καὶ Ἀλκμάν, θυγατέρας
ἀποφαίνονται Οὐρανοῦ καὶ Γῆς.
</p>
</div3>
<div3 type="section" n="2">
<p> ὁμοίως δὲ καὶ
κατὰ τὸν ἀριθμὸν διαφωνοῦσιν· οἱ μὲν γὰρ τρεῖς
λέγουσιν, οἱ δʼ ἐννέα, καὶ κεκράτηκεν ὁ τῶν ἐννέα
ἀριθμὸς ὑπὸ τῶν ἐπιφανεστάτων ἀνδρῶν βεβαιούμενος,
λέγω δὲ Ὁμήρου τε καὶ Ἡσιόδου καὶ τῶν
ἄλλων τῶν τοιούτων. Ὅμηρος μὲν γὰρ λέγει
<quote rend="blockquote">
<lb/>Μοῦσαι δʼ ἐννέα πᾶσαι ἀμειβόμεναι ὀπὶ καλῇ·</quote>
Ησίοδος δὲ καὶ τὰ ὀνόματα αὐτῶν ἀποφαίνεται λέγων
<quote rend="blockquote">
<lb/>Κλειώ τʼ Εὐτέρπη τε Θάλειά τε Μελπομένη τε
<lb/>Τερψιχόρη τʼ Ἐρατώ τε Πολύμνιά τʼ Οὐρανίη τε
<lb/>Καλλιόπη θʼ, ἥ σφεων προφερεστάτη ἐστὶν ἁπασέων.</quote>
<pb id="v.1.p.405"/>
</p>
</div3>
<div3 type="section" n="3">
<p>τούτων  δʼ ἑκάστῃ προσάπτουσι τὰς οἰκείας διαθέσεις 
τῶν περὶ μουσικὴν ἐπιτηδευμάτων, οἷον ποιητικήν,
μελῳδίαν, ὀρχήσεις καὶ χορείας, ἀστρολογίαν τε καὶ
τὰ λοιπὰ τῶν ἐπιτηδευμάτων. παρθένους δʼ αὐτὰς
 οἱ πλεῖστοι <del>γεγονέναι</del> μυθολογοῦσι διὰ τὸ τὰς
κατὰ τὴν παιδείαν ἀρετὰς ἀφθόρους δοκεῖν εἶναι.
</p>
</div3>
<div3 type="section" n="4">
<p>Μούσας δʼ αὐτὰς ὠνομάσθαι ἀπὸ τοῦ μυεῖν τοὺς 
ἀνθρώπους, τοῦτο δʼ ἐστὶν ἀπὸ τοῦ διδάσκειν τὰ
καλὰ καὶ συμφέροντα καὶ ὑπὸ τῶν ἀπαιδεύτων
 ἀγνοούμενα. ἑκάστῃ δὲ προσηγορίᾳ τὸν οἰκεῖον
λόγον ἀπονέμοντές φασιν ὠνομάσθαι τὴν μὲν Κλειὼ
διὰ τὸ τὸν ἐκ τῆς ποιήσεως τῶν ἐγκωμιαζομένων
ἔπαινον μέγα κλέος περιποιεῖν τοῖς ἐπαινουμένοις,
Εὐτέρπην δʼ ἀπὸ τοῦ τέρπειν τοὺς ἀκροωμένους
 τοῖς ἀπὸ τῆς παιδείας ἀγαθοῖς, Θάλειαν δʼ ἀπὸ τοῦ
θάλλειν ἐπὶ πολλοὺς χρόνους τοὺς διὰ τῶν ποιημάτων
ἐγκωμιαζομένους, Μελπομένην δʼ ἀπὸ τῆς
μελῳδίας, διʼ ἧς τοὺς ἀκούοντας ψυχαγωγεῖσθαι,
Τερψιχόρην δʼ ἀπὸ τοῦ τέρπειν τοὺς ἀκροατὰς τοῖς
 ἐκ παιδείας περιγινομένοις ἀγαθοῖς, Ἐρατὼ δʼ ἀπὸ
τοῦ τοὺς παιδευθέντας ποθεινοὺς καὶ ἐπεράστους
ἀποτελεῖν, Πολύμνιαν δʼ ἀπὸ τοῦ διὰ πολλῆς ὑμνήσεως
ἐπιφανεῖς κατασκευάζειν τοὺς διὰ τῶν ποιημάτων
ἀπαθανατιζομένους τῇ δόξῃ, Οὐρανίαν δʼ ἀπὸ
 τοῦ τοὺς παιδευθέντας ὑπʼ αὐτῆς ἐξαίρεσθαι πρὸς
<pb id="v.1.p.406"/>
οὐρανόν· τῇ γὰρ δόξῃ καὶ τοῖς φρονήμασι μετεωρίζεσθαι
τὰς ψυχὰς εἰς ὕψος οὐράνιον· Καλλιόπην
δʼ ἀπὸ τοῦ καλὴν ὄπα προΐεσθαι, τοῦτο δʼ ἐστὶ τῇ
εὐεπείᾳ διάφορον οὖσαν ἀποδοχῆς τυγχάνειν ὑπο
τῶν ἀκουόντων.
τούτων δʼ ἡμῖν ἀρκούντως εἰρημένων μεταβιβάσομεν
τὸν λόγον ἐπὶ τὰς Ἡρακλέους πράξεις.
</p>
</div3>
</div2>
<div2 type="chapter" n="8">
<div3 type="section" n="1">
<p> οὐκ ἀγνοῶ δʼ ὅτι πολλὰ δύσχρηστα συμβαίνει τοῖς
ἱστοροῦσι τὰς παλαιὰς μυθολογίας, καὶ μάλιστα τὰς
περὶ Ἡρακλέους. τῷ μὲν γὰρ μεγέθει τῶν κατεργασθέντων
ὁμολογουμένως οὗτος παραδέδοται πάντας
τοὺς ἐξ αἰῶνος ὑπερᾶραι τῇ μνήμῃ παραδοθέντας·
δυσέφικτον οὖν ἐστι τὸ κατὰ τὴν ἀξίαν ἕκαστον
τῶν πραχθέντων ἀπαγγεῖλαι καὶ τὸν λόγον ἐξισῶσαι
τοῖς τηλικούτοις ἔργοις, οἷς διὰ τὸ μέγεθος ἔπαθλον
ἦν ἡ ἀθανασία.
</p>
</div3>
<div3 type="section" n="2">
<p> διὰ δὲ τὴν παλαιότητα καὶ τὸ
παράδοξον τῶν ἱστορουμένων παρὰ πολλοῖς ἀπιστουμένων
τῶν μύθων, ἀναγκαῖον ἢ παραλιπόντας τὰ
μέγιστα τῶν πραχθέντων καθαιρεῖν τι τῆς τοῦ θεοῦ
δόξης ἢ πάντα διεξιόντας τὴν ἱστορίαν ποιεῖν
ἀπιστουμένην.
</p>
</div3>
<div3 type="section" n="3">
<p> ἔνιοι γὰρ τῶν ἀναγινωσκόντων οὐ
δικαίᾳ χρώμενοι κρίσει τἀκριβὲς ἐπιζητοῦσιν ἐν ταῖς
ἀρχαίαις μυθολογίαις ἐπʼ ἴσης τοῖς πραττομένοις ἐν
τοῖς καθʼ ἡμᾶς χρόνοις, καὶ τὰ δισταζόμενα τῶν
ἔργων διὰ τὸ μέγεθος ἐκ τοῦ καθʼ αὑτοὺς βίου
τεκμαιρόμενοι, τὴν Ἡρακλέους δύναμιν ἐκ τῆς
ἀσθενείας τῶν νῦν ἀνθρώπων θεωροῦσιν, ὥστε διὰ
<pb id="v.1.p.407"/>
τὴν ὑπερβολὴν τοῦ μεγέθους τῶν ἔργων ἀπιστεῖσθαι
τὴν γραφήν.
</p>
</div3>
<div3 type="section" n="4">
<p>καθόλου μὲν γὰρ ἐν ταῖς μυθολογουμέναις 
ἱστορίαις οὐκ ἐκ παντὸς τρόπου πικρῶς τὴν
ἀλήθειαν ἐξεταστέον. καὶ γὰρ ἐν τοῖς θεάτροις,
 πεπεισμένοι μήτε Κενταύρους διφυεῖς ἐξ ἑτερογενῶν
σωμάτων ὑπάρξαι μήτε Γηρυόνην τρισώματον, ὅμως
προσδεχόμεθα τὰς τοιαύτας μυθολογίας, καὶ ταῖς
ἐπισημασίαις συναύξομεν τὴν τοῦ θεοῦ τιμήν.
</p>
</div3>
<div3 type="section" n="5">
<p>καὶ 
γὰρ ἄτοπον Ἡρακλέα μὲν ἔτι κατʼ ἀνθρώπους ὄντα
 τοῖς ἰδίοις πόνοις ἐξημερῶσαι τὴν οἰκουμένην, τοὺς
δʼ ἀνθρώπους ἐπιλαθομένους τῆς κοινῆς εὐεργεσίας
συκοφαντεῖν τὸν ἐπὶ τοῖς καλλίστοις ἔργοις ἔπαινον,
καὶ τοὺς μὲν προγόνους διὰ τὴν ὑπερβολὴν τῆς
ἀρετῆς ὁμολογουμένην αὐτῷ συγχωρῆσαι τὴν ἀθανασίαν,
 ἡμᾶς δὲ πρὸς τὸν θεὸν μηδὲ τὴν πατροπαράδοτον
εὐσέβειαν διαφυλάττειν. ἀλλὰ γὰρ τῶν τοιούτων
λόγων ἀφέμενοι διέξιμεν αὐτοῦ τὰς πράξεις
ἀπʼ ἀρχῆς ἀκολούθως τοῖς παλαιοτάτοις τῶν ποιητῶν τε καὶ μυθολόγων.
</p>
</div3>
</div2>
<div2 type="chapter" n="9">
<div3 type="section" n="1">
<p> τῆς Ἀκρισίου τοίνυν Δανάης καὶ Διός φασι
γενέσθαι Περσέα· τούτῳ δὲ μιγεῖσαν τὴν Κηφέως
Ἀνδρομέδαν Ἠλεκτρύωνα γεννῆσαι, ἔπειτα τούτῳ
τὴν Πέλοπος Εὐρυδίκην συνοικήσασαν Ἀλκμήνην
τεκνῶσαι, καὶ ταύτῃ Δία μιγέντα διʼ ἀπάτης Ἡρακλέα
 γεννῆσαι.
</p>
</div3>
<div3 type="section" n="2">
<p>τὴν μὲν οὖν ὅλην τοῦ γένους ῥίζαν 
ἀπʼ ἀμφοτέρων τῶν γονέων εἰς τὸν μέγιστον τῶν
θεῶν ἀναφέρειν λέγεται τὸν εἰρημένον τρόπον. τὴν
<pb id="v.1.p.408"/>
δὲ γεγενημένην περὶ αὐτὸν ἀρετὴν οὐκ ἐν ταῖς
πράξεσι θεωρηθῆναι μόνον, ἀλλὰ καὶ πρὸ τῆς
γενέσεως γινώσκεσθαι. τὸν γὰρ Δία μισγόμενον
Ἀλκμήνῃ τριπλασίαν τὴν νύκτα ποιῆσαι, καὶ τῷ
πλήθει τοῦ πρὸς τὴν παιδοποιίαν ἀναλωθέντος
χρόνου προσημῆναι τὴν ὑπερβολὴν τῆς τοῦ γεννηθησομένου
ῥώμης.
</p>
</div3>
<div3 type="section" n="3">
<p> καθόλου δὲ τὴν ὁμιλίαν ταύτην
οὐκ ἐρωτικῆς ἐπιθυμίας ἕνεκα ποιήσασθαι, καθάπερ
ἐπὶ τῶν ἄλλων γυναικῶν, ἀλλὰ τὸ πλέον τῆς παιδοποιίας
χάριν. διὸ καὶ βουλόμενον τὴν ἐπιπλοκὴν
νόμιμον ποιήσασθαι βιάσασθαι μὲν μὴ βουληθῆναι,
πεῖσαι δʼ οὐδαμῶς ἐλπίζειν διὰ τὴν σωφροσύνην·
τὴν ἀπάτην οὖν προκρίναντα διὰ ταύτης παρακρούσασθαι
τὴν Ἀλκμήνην, Ἀμφιτρύωνι κατὰ πᾶν
ὁμοιωθέντα.
</p>
</div3>
<div3 type="section" n="4">
<p> διελθόντος δὲ τοῦ κατὰ φύσιν χρόνου
ταῖς ἐγκύοις, τὸν μὲν Δία πρὸς τὴν Ἡρακλέους
γένεσιν ἐνεχθέντα τῇ διανοίᾳ προειπεῖν παρόντων
ἁπάντων τῶν θεῶν ὅτι τὸν κατʼ ἐκείνην τὴν ἡμέραν
Περσειδῶν γεννώμενον ποιήσει βασιλέα, τὴν δʼ
Ἥραν ζηλοτυποῦσαν καὶ συνεργὸν ἔχουσαν Εἰλείθυιαν
τὴν θυγατέρα, τῆς μὲν Ἀλκμήνης παρακατασχεῖν
τὰς ὠδῖνας, τὸν δʼ Εὐρυσθέα πρὸ τοῦ καθήκοντος
χρόνου πρὸς τὸ φῶς ἀγαγεῖν.
</p>
</div3>
<div3 type="section" n="5">
<p> τὸν δὲ Δία
καταστρατηγηθέντα βουληθῆναι τήν τε ὑπόσχεσιν
βεβαιῶσαι καὶ τῆς Ἡρακλέους ἐπιφανείας προνοηθῆναι·
διό φασιν αὐτὸν τὴν μὲν Ἥραν πεῖσαι συγχωρῆσαι
βασιλέα μὲν ὑπάρξαι κατὰ τὴν ἰδίαν ὑπόσχεσιν
Εὐρυσθέα, τὸν δʼ Ἡρακλέα τεταγμένον ὑπὸ
<pb id="v.1.p.409"/>
τὸν Εὐρυσθέα τελέσαι δώδεκα ἄθλους οὓς ἂν ὁ
Εὐρυσθεὺς προστάξῃ, καὶ τοῦτο πράξαντα τυχεῖν
τῆς ἀθανασίας.
</p>
</div3>
<div3 type="section" n="6">
<p>Ἀλκμήνη δὲ τεκοῦσα καὶ φοβηθεῖσα 
τὴν τῆς Ἥρας ζηλοτυπίαν, ἐξέθηκε τὸ βρέφος εἰς
 τὸν τόπον ὃς νῦν ἀπʼ ἐκείνου καλεῖται πεδίον Ἡράκλειον.
καθʼ ὃν δὴ χρόνον Ἀθηνᾶ μετὰ τῆς Ἥρας
προσιοῦσα, καὶ θαυμάσασα τοῦ παιδίου τὴν φύσιν,
συνέπεισε τὴν Ἥραν ὑποσχεῖν τὴν θηλήν. τοῦ δὲ
παιδὸς ὑπὲρ τὴν ἡλικίαν βιαιότερον ἐπισπασαμένου
 τὴν θηλήν, ἡ μὲν Ἥρα διαλγήσασα τὸ βρέφος
ἔρριψεν, Ἀθηνᾶ δὲ κομίσασα αὐτὸ πρὸς τὴν μητέρα
τρέφειν παρεκελεύσατο.
</p>
</div3>
<div3 type="section" n="7">
<p>θαυμάσαι δʼ ἄν τις εἰκότως 
τὸ τῆς περιπετείας παράδοξον· ἡ μὲν γὰρ στέργειν
ὀφείλουσα μήτηρ τὸ ἴδιον τέκνον ἀπώλλυεν, ἡ δὲ
 μητρυιᾶς ἔχουσα μῖσος διʼ ἄγνοιαν ἔσωζε τὸ τῇ φύσει πολέμιον.
</p>
</div3>
</div2>
<div2 type="chapter" n="10">
<div3 type="section" n="1">
<p>μετὰ δὲ ταῦτα ἡ μὲν Ἥρα δύο δράκοντας
ἀπέστειλε τοὺς ἀναλώσοντας τὸ βρέφος, ὁ δὲ παῖς
οὐ καταπλαγεὶς ἑκατέρᾳ τῶν χειρῶν τὸν αὐχένα
 σφίγξας ἀπέπνιξε τοὺς δράκοντας. διόπερ Ἀργεῖοι
πυθόμενοι τὸ γεγονὸς Ἡρακλέα προσηγόρευσαν, ὅτι
δι᾽ Ἥραν ἔσχε κλέος, Ἀλκαῖον πρότερον καλούμενον.
τοῖς μὲν οὖν ἄλλοις οἱ γονεῖς τοὔνομα περιτιθέασι,
τούτῳ δὲ μόνῳ ἡ ἀρετὴ τὴν προσηγορίαν ἔθετο.
</p>
</div3>
<div3 type="section" n="2">
<p>μετὰ δὲ ταῦτα ὁ μὲν Ἀμφιτρύων φυγαδευθεὶς ἐκ 
Τίρυνθος μετῴκησεν εἰς Θήβας· ὁ δʼ Ἡρακλῆς τραφεὶς
καὶ παιδευθεὶς καὶ μάλιστʼ ἐν τοῖς γυμνασίοις
<pb id="v.1.p.410"/>
διαπονηθεὶς ἐγένετο ῥώμῃ τε σώματος πολὺ προέχων
τῶν ἄλλων ἁπάντων καὶ ψυχῆς λαμπρότητι περιβόητος,
ὅς γε τὴν ἡλικίαν ἔφηβος ὤν πρῶτον μὲν
ἠλευθέρωσε τὰς Θήβας, ἀποδιδοὺς ὡς πατρίδι τὰς
προσηκούσας χάριτας.
</p>
</div3>
<div3 type="section" n="3">
<p> ὑποτεταγμένων γὰρ τῶν Θηβαίων
Ἐργίνῳ τῷ βασιλεῖ τῶν Μινυῶν, καὶ κατʼ
ἐνιαυτὸν ὡρισμένους φόρους τελούντων, οὐ καταπλαγεὶς
τὴν τῶν δεδουλωμένων ὑπεροχὴν ἐτόλμησε
πρᾶξιν ἐπιτελέσαι περιβόητον· τοὺς γὰρ παραγενομένους
τῶν Μινυῶν ἐπὶ τὴν ἀπαίτησιν τῶν δασμῶν
καὶ μεθʼ ὕβρεως εἰσπραττομένους ἀκρωτηριάσας
ἐξέβαλεν ἐκ τῆς πόλεως.
</p>
</div3>
<div3 type="section" n="4">
<p> Ἐργίνου δʼ ἐξαιτοῦντος
τὸν αἴτιον, Κρέων βασιλεύων τῶν Θηβαίων, καταπλαγεὶς
τὸ βάρος τῆς ἐξουσίας, ἕτοιμος ἦν ἐκδιδόναι
τὸν αἴτιον τῶν ἐγκλημάτων. ὁ δʼ Ἡρακλῆς
πείσας τοὺς ἡλικιώτας ἐλευθεροῦν τὴν πατρίδα,
κατέσπασεν ἐκ τῶν ναῶν τὰς προσηλωμένας πανοπλίας,
ἃς οἱ πρόγονοι σκῦλα τοῖς θεοῖς ἦσαν ἀνατεθεικότες·
οὐ γὰρ ἦν εὑρεῖν κατὰ τὴν πόλιν ἰδιωτικὸν
ὅπλον διὰ τὸ τοὺς Μινύας παρωπλικέναι τὴν
πόλιν, ἵνα μηδεμίαν λαμβάνωσιν οἱ κατὰ τὰς Θήβας
ἀποστάσεως ἔννοιαν.
</p>
</div3>
<div3 type="section" n="5">
<p> ὁ δʼ Ἡρακλῆς πυθόμενος
Ἐργῖνον τὸν βασιλέα τῶν Μινυῶν προσάγειν τῇ
πόλει μετὰ στρατιωτῶν, ἀπαντήσας αὐτῷ κατά τινα
στενοχωρίαν, καὶ τὸ μέγεθος τῆς τῶν πολεμίων
δυνάμεως ἄχρηστον ποιήσας, αὐτόν τε τὸν Ἐργῖνον
ἀνεῖλε καὶ τοὺς μετʼ αὐτοῦ σχεδὸν ἅπαντας ἀπέκτεινεν.
<pb id="v.1.p.411"/>
ἄφνω δὲ προσπεσὼν τῇ πόλει τῶν Ὀρχομενίων
καὶ παρεισπεσὼν ἐντὸς τῶν πυλῶν τά τε
βασίλεια τῶν Μινυῶν ἐνέπρησε καὶ τὴν πόλιν
κατέσκαψε.
</p>
</div3>
<div3 type="section" n="6">
<p>περιβοήτου δὲ τῆς πράξεως γενομένης 
 καθʼ ὅλην τὴν Ἑλλάδα καὶ πάντων θαυμαζόντων
τὸ παράδοξον, ὁ μὲν βασιλεὺς Κρέων θαυμάσας
τὴν ἀρετὴν τοῦ νεανίσκου τήν τε θυγατέρα Μεγάραν
συνῴκισεν αὐτῷ καὶ καθάπερ υἱῷ γνησίῳ τὰ κατὰ
τὴν πόλιν ἐπέτρεψεν, Εὐρυσθεὺς δʼ ὁ τὴν βασιλείαν
 ἔχων τῆς Ἀργείας ὑποπτεύσας τὴν Ἡρακλέους αὔξησιν
μετεπέμπετό τε αὐτὸν καὶ προσέταττε τελεῖν
ἄθλους.
</p>
</div3>
<div3 type="section" n="7">
<p>οὐχ ὑπακούοντος δὲ τοῦ Ἡρακλέους, Ζεὺς 
μὲν ἀπέστειλε διακελευόμενος ὑπουργεῖν Εὐρυσθεῖ,
Ἡρακλῆς δὲ παρελθὼν εἰς Δελφοὺς καὶ περὶ τούτων
 ἐπερωτήσας τὸν θεόν, ἔλαβε χρησμὸν τὸν δηλοῦντα
διότι τοῖς θεοῖς δέδοκται δώδεκα ἄθλους τελέσαι
προστάττοντος Εὐρυσθέως, καὶ τοῦτο πράξαντα τεύξεσθαι τῆς ἀθανασίας.
</p>
</div3>
</div2>
<div2 type="chapter" n="11">
<div3 type="section" n="1">
<p>τούτων δὲ πραχθέντων ὁ μὲν Ἡρακλῆς ἐνέπεσεν
 εἰς ἀθυμίαν οὐ τὴν τυχοῦσαν· τό τε γὰρ
τῷ ταπεινοτέρῳ δουλεύειν οὐδαμῶς ἄξιον ἔκρινε τῆς
ἰδίας ἀρετῆς, τό τε τῷ Διὶ καὶ πατρὶ μὴ πείθεσθαι
καὶ ἀσύμφορον ἐφαίνετο καὶ ἀδύνατον. εἰς πολλὴν
οὖν ἀμηχανίαν ἐμπίπτοντος αὐτοῦ, Ἥρα μὲν ἔπεμψεν
 αὐτῷ λύτταν· ὁ δὲ τῇ ψυχῇ δυσφορῶν εἰς μανίαν
ἐνέπεσε. τοῦ πάθους δʼ αὐξομένου τῶν φρενῶν
ἐκτὸς γενόμενος τὸν μὲν Ἰόλαον ἐπεβάλετο κτείνειν,
<pb id="v.1.p.412"/>
ἐκείνου δὲ φυγόντος καὶ τῶν παίδων τῶν ἐκ Μεγάρας
πλησίον διατριβόντων, τούτους ὡς πολεμίους
κατετόξευσε.
</p>
</div3>
<div3 type="section" n="2">
<p> μόγις δὲ τῆς μανίας ἀπολυθείς, καὶ
ἐπιγνοὺς τὴν ἰδίαν ἄγνοιαν, περιαλγὴς ἦν ἐπὶ τῷ
μεγέθει τῆς συμφορᾶς. πάντων δʼ αὐτῷ συλλυπουμένων
καὶ συμπενθούντων, ἐπὶ πολὺν χρόνον κατὰ
τὴν οἰκίαν ἡσύχαζεν, ἐκκλίνων τὰς τῶν ἀνθρώπων
ὁμιλίας τε καὶ ἀπαντήσεις· τέλος δὲ τοῦ χρόνου τὸ
πάθος πραΰναντος κρίνας ὑπομένειν τοὺς κινδύνους
παρεγένετο πρὸς Εὐρυσθέα.
</p>
</div3>
<div3 type="section" n="3">
<p> καὶ πρῶτον μὲν
ἔλαβεν ἆθλον ἀποκτεῖναι τὸν ἐν Νεμέᾳ λέοντα.
οὗτος δὲ μεγέθει μὲν ὑπερφυὴς ἦν, ἄτρωτος δὲ ὢν
σιδήρῳ καὶ χαλκῷ καὶ λίθῳ τῆς κατὰ χεῖρα βιαζομένης
προσεδεῖτο ἀνάγκης. διέτριβε δὲ μάλιστα
μεταξὺ Μυκηνῶν καὶ Νεμέας περὶ ὄρος τὸ καλούμενον
ἀπὸ τοῦ συμβεβηκότος Τρητόν· εἶχε γὰρ
περὶ τὴν ῥίζαν διώρυχα διηνεκῆ, καθʼ ἣν εἰώθει
φωλεύειν τὸ θηρίον.
</p>
</div3>
<div3 type="section" n="4">
<p> ὁ δʼ Ἡρακλῆς καταντήσας
ἐπὶ τὸν τόπον προσέβαλεν αὐτῷ, καὶ τοῦ θηρίου
συμφυγόντος εἰς τὴν διώρυχα συνακολουθῶν αὐτῷ
καὶ τὸ ἕτερον τῶν στομίων ἐμφράξας συνεπλάκη,
καὶ τὸν αὐχένα σφίγξας τοῖς βραχίοσιν ἀπέπνιξε.
τὴν δὲ δορὰν αὐτοῦ περιθέμενος, καὶ διὰ τὸ μέγεθος
ἅπαν τὸ ἴδιον σῶμα περιλαβών, εἶχε σκεπαστήριον
τῶν μετὰ ταῦτα κινδύνων.
</p>
</div3>
<div3 type="section" n="5">
<p> δεύτερον δʼ ἔλαβεν ἆθλον ἀποκτεῖναι τὴν Λερναίαν
<pb id="v.1.p.413"/>
ὕδραν, ἧς ἐξ ἑνὸς σώματος ἑκατὸν αὐχένες
ἔχοντες κεφαλὰς ὄφεων διετετύπωντο. τούτων δʼ
εἰ μία διαφθαρείη, διπλασίας ὁ τμηθεὶς ἀνίει τόπος·
δι᾽ ἣν αἰτίαν ἀήττητος ὑπάρχειν διείληπτο, καὶ κατὰ
 λόγον· τὸ γὰρ χειρωθὲν αὐτῆς μέρος διπλάσιον
ἀπεδίδου βοήθημα.
</p>
</div3>
<div3 type="section" n="6">
<p>πρὸς δὲ τὴν δυστραπέλειαν 
ταύτην ἐπινοήσας τι φιλοτέχνημα προσέταξεν Ἰολάῳ
λαμπάδι καομένῃ τὸ ἀποτμηθὲν μέρος ἐπικάειν, ἵνα
τὴν ῥύσιν ἐπίσχῃ τοῦ αἵματος. οὕτως οὖν χειρωσάμενος
 τὸ ζῷον εἰς τὴν χολὴν ἀπέβαπτε τὰς ἀκίδας,
ἵνα τὸ βληθὲν βέλος ἔχῃ τὴν ἐκ τῆς ἀκίδος πληγὴν ἀνίατον.
</p>
</div3>
</div2>
<div2 type="chapter" n="12">
<div3 type="section" n="1">
<p>τρίτον δὲ πρόσταγμα ἔλαβεν ἐνεγκεῖν τὸν Ἐρυμάνθιον
κάπρον ζῶντα, ὃς διέτριβεν ἐν τῇ Λαμπείᾳ
 τῆς Ἀρκαδίας. ἐδόκει δὲ τὸ πρόσταγμα τοῦτο πολλὴν
ἔχειν δυσχέρειαν· ἔδει γὰρ τὸν ἀγωνιζόμενον
τοιούτῳ θηρίῳ τοσαύτην ἔχειν περιουσίαν ὥστε ἐπʼ
αὐτῆς τῆς μάχης ἀκριβῶς στοχάσασθαι τοῦ καιροῦ.
ἔτι μὲν γὰρ ἰσχύοντα ἀφεὶς αὐτὸν ἀπὸ τῶν ὀδόντων
 ἂν ἐκινδύνευσε, πλέον δὲ τοῦ δέοντος καταπολεμήσας
ἀπέκτεινεν, ὥστε τὸν ἆθλον ὑπάρχειν ἀσυντέλεστον.
</p>
</div3>
<div3 type="section" n="2">
<p>ὅμως δὲ κατὰ τὴν μάχην ταμιευσάμενος 
ἀκριβῶς τὴν συμμετρίαν ἀπήνεγκε τὸν κάπρον ζῶντα
πρὸς Εὐρυσθέα· ὃν ἰδὼν ὁ βασιλεὺς ἐπὶ τῶν ὤμων
<pb id="v.1.p.414"/>
φέροντα, καὶ φοβηθείς, ἔκρυψεν ἑαυτὸν εἰς χαλκοῦν πίθον.
</p>
</div3>
<div3 type="section" n="3">
<p> ἅμα δὲ τούτοις πραττομένοις Ἡρακλῆς κατηγωνίσατο
τοὺς ὀνομαζομένους Κενταύρους διὰ τοιαύτας
αἰτίας. Φόλος ἦν Κένταυρος, ἀφʼ οὗ συνέβη
τὸ πλησίον ὄρος Φολόην ὀνομασθῆναι· οὗτος ξενίοις
δεχόμενος Ἡρακλέα τὸν κατακεχωσμένον οἴνου πίθον
ἀνέῳξε. τοῦτον γὰρ μυθολογοῦσι τὸ παλαιὸν Διόνυσον
παρατεθεῖσθαί τινι Κενταύρῳ, καὶ προστάξαι
τότε ἀνοῖξαι ὅταν Ἡρακλῆς παραγένηται. διόπερ
ὕστερον τέτταρσι γενεαῖς ἐπιξενωθέντος αὐτοῦ μνησθῆναι
τὸν Φόλον τῆς Διονύσου παραγγελίας.
</p>
</div3>
<div3 type="section" n="4">
<p> ἀνοιχθέντος
οὖν τοῦ πίθου, καὶ τῆς εὐωδίας διὰ τὴν
παλαιότητα καὶ δύναμιν τοῦ οἴνου προσπεσούσης
τοῖς πλησίον οἰκοῦσι Κενταύροις, συνέβη διοιστρηθῆναι
τούτους· διὸ καὶ προσπεσόντες ἀθρόοι τῇ
οἰκήσει τοῦ Φόλου καταπληκτικῶς ὥρμησαν πρὸς
ἁρπαγήν.
</p>
</div3>
<div3 type="section" n="5">
<p> ὁ μὲν οὖν Φόλος φοβηθεὶς ἔκρυψεν
ἑαυτόν, ὁ δʼ Ἡρακλῆς παραδόξως συνεπλάκη τοῖς
βιαζομένοις· ἔδει γὰρ διαγωνίζεσθαι πρὸς τοὺς ἀπὸ
μὲν μητρὸς ὄντας θεούς, τὸ δὲ τάχος ἔχοντας ἵππων,
ῥώμῃ δὲ δισωμάτους θῆρας, ἐμπειρίαν δὲ καὶ σύνεσιν
ἔχοντας ἀνδρῶν. τῶν δὲ Κενταύρων οἱ μὲν
πεύκας αὐτορρίζους ἔχοντες ἐπῇσαν, οἱ δὲ πέτρας
μεγάλας, τινὲς δὲ λαμπάδας ἡμμένας, ἕτεροι δὲ
βουφόνους πελέκεις.
</p>
</div3>
<div3 type="section" n="6">
<p> ὁ δʼ ἀκαταπλήκτως ὑποστὰς
ἀξίαν τῶν προκατειργασμένων συνεστήσατο μάχην.
συνηγωνίζετο δʼ αὐτοῖς ἡ μήτηρ Νεφέλη πολὺν
<pb id="v.1.p.415"/>
ὄμβρον ἐκχέουσα, διʼ οὗ τοὺς μὲν τετρασκελεῖς οὐκ
ἔβλαπτε, τῷ δὲ δυσὶν ἠρεισμένῳ σκέλεσι τὴν βάσιν
ὀλισθηρὰν κατεσκεύαζεν. ἀλλʼ ὅμως τοὺς τοιούτοις
προτερήμασι πλεονεκτοῦντας Ἡρακλῆς παραδόξως
 κατηγωνίσατο, καὶ τοὺς μὲν πλείστους ἀπέκτεινε,
τοὺς δʼ ὑπολειφθέντας φυγεῖν ἠνάγκασε.
</p>
</div3>
<div3 type="section" n="7">
<p>τῶν δʼ 
ἀναιρεθέντων Κενταύρων ὑπῆρχον ἐπιφανέστατοι
Δάφνις καὶ Ἀργεῖος καὶ Ἀμφίων, ἔτι δὲ Ἱπποτίων
καὶ Ὄρειος καὶ Ἰσοπλὴς καὶ Μελαγχαίτης, πρὸς δὲ
 τούτοις Θηρεὺς καὶ Δούπων καὶ Φρίξος. τῶν δὲ
διαφυγόντων τὸν κίνδυνον ὕστερον ἕκαστος τιμωρίας
ἠξιώθη· ὅμαδος μὲν γὰρ ἐν Ἀρκαδίᾳ τὴν Εὐρυσθέως
ἀδελφὺν Ἀλκυόνην βιαζόμενος ἀνῃρέθη. ἐφʼ
ᾧ συνέβη θαυμασθῆναι τὸν Ἡρακλέα διαφερόντως·
 τὸν μὲν γὰρ ἐχθρὸν κατʼ ἰδίαν ἐμίσησε, τὴν δʼ
ὑβριζομένην ἐλεῶν ἐπιεικείᾳ διαφέρειν ὑπελάμβανεν.
</p>
</div3>
<div3 type="section" n="8">
<p>ἴδιον δέ τι συνέβη καὶ περὶ τὸν Ἡρακλέους φίλον 
 τὸν ὀνομαζόμενον Φόλον. οὗτος γὰρ διὰ τὴν συγγένειαν
θάπτων τοὺς πεπτωκότας Κενταύρους, καὶ
 βέλος ἔκ τινος ἐξαιρῶν, ὑπὸ τῆς ἀκίδος ἐπλήγη, καὶ
τὸ τραῦμα ἔχων ἀνίατον ἐτελεύτησεν. ὃν Ἡρακλῆς
μεγαλοπρεπῶς θάψας ὑπὸ τὸ ὄρος ἔθηκεν, ὃ στήλης
ἐνδόξου γέγονε κρεῖττον· Φολόη γὰρ ὀνομαζόμενον
διὰ τῆς ἐπωνυμίας μηνύει τὸν ταφέντα καὶ οὐ διʼ  ἐπιγραφῆς. ὁμοίως δὲ καὶ Χείρωνα τὸν ἐπὶ τῇ
ἰατρικῇ θαυμαζόμενον ἀκουσίως τόξου βολῇ διέφθειρε.
<pb id="v.1.p.416"/>
καὶ περὶ μὲν τῶν Κενταύρων ἱκανῶς ἡμῖν εἰρήσθω.
</p>
</div3>
</div2>
<div2 type="chapter" n="13">
<div3 type="section" n="1">
<p> μετὰ δὲ ταῦτʼ ἔλαβε πρόσταγμα τὴν χρυσόκερων
μὲν οὖσαν ἔλαφον, τάχει δὲ διαφέρουσαν, ἀγαγεῖν.
τοῦτον δὲ τὸν ἆθλον συντελῶν τὴν ἐπίνοιαν
ἔσχεν οὐκ ἀχρηστοτέραν τῆς κατὰ τὸ σῶμα ῥώμης.
οἱ μὲν γάρ φασιν αὐτὴν ἄρκυσιν ἑλεῖν, οἱ δὲ διὰ
τῆς στιβείας χειρώσασθαι καθεύδουσαν, τινὲς δὲ
συνεχεῖ διωγμῷ καταπονῆσαι· πλὴν ἄνευ βίας καὶ
κινδύνων διὰ τῆς κατὰ τὴν ψυχὴν ἀγχινοίας τὸν
ἆθλον τοῦτον κατειργάσατο.
</p>
</div3>
<div3 type="section" n="2">
<p> ὁ δʼ Ἡρακλῆς πρόσταγμα λαβὼν τὰς ἐκ τῆς
Στυμφαλίδος λίμνης ὄρνιθας ἐξελάσαι, τέχνῃ καὶ
ἐπινοίᾳ ῥᾳδίως συνετέλεσε τὸν ἆθλον. ἐπεπόλασε
γάρ, ὡς ἔοικεν, ὀρνίθων πλῆθος ἀμύθητον, καὶ
τοὺς ἐν τῇ πλησίον χώρᾳ καρποὺς ἐλυμαίνετο. βίᾳ
μὲν οὖν ἀδύνατον ἦν χειρώσασθαι τὰ ζῷα διὰ τὴν
ὑπερβολὴν τοῦ πλήθους, φιλοτέχνου δʼ ἐπινοίας
ἡ πρᾶξις προσεδεῖτο. διόπερ κατασκευάσας χαλκῆν
πλαταγήν, καὶ διὰ ταύτης ἐξαίσιον κατασκευάζων
ψόφον, ἐξεφόβει τὰ ζῷα, καὶ πέρας τῇ συνεχείᾳ
τοῦ κρότου ῥᾳδίως ἐκπολιορκήσας καθαρὰν ἐποίησε τὴν λίμνην.
</p>
</div3>
<div3 type="section" n="3">
<p> τελέσας δὲ καὶ τοῦτον τὸν ἆθλον ἔλαβε παρʼ
Εὐρυσθέως πρόσταγμα τὴν αὐλὴν τὴν Αὐγέου καθᾶραι
μηδενὸς βοηθοῦντος· αὕτη δʼ ἐκ πολλῶν
χρόνων ἠθροισμένην κόπρον εἶχεν ἄπλατον, ἣν
<pb id="v.1.p.417"/>
ὕβρεως ἕνεκεν Εὐρυσθεὺς προσέταξε καθᾶραι. ὁ
δʼ Ἡρακλῆς τὸ μὲν τοῖς ὤμοις ἐξενεγκεῖν ταύτην
ἀπεδοκίμασεν, ἐκκλίνων τὴν ἐκ τῆς ὕβρεως αἰσχύνην·
ἐπαγαγὼν δὲ τὸν Ἀλφειὸν καλούμενον ποταμὸν ἐπὶ
 τὴν αὐλήν, καὶ διὰ τοῦ ῥεύματος ἐκκαθάρας αὐτήν,
χωρὶς ὕβρεως συνετέλεσε τὸν ἆθλον ἐν ἡμέρᾳ μιᾷ.
διὸ καὶ θαυμάσαι τις ἂν τὴν ἐπίνοιαν· τὸ γὰρ
ὑπερήφανον τοῦ προστάγματος χωρὶς αἰσχύνης ἐπετέλεσεν,
οὐδὲν ὑπομείνας ἀνάξιον τῆς ἀθανασίας.
</p>
</div3>
<div3 type="section" n="4">
<p>μετὰ δὲ ταῦτα λαβὼν ἆθλον τὸν ἐκ Κρήτης 
 ταῦρον ἀγαγεῖν, οὗ Πασιφάην ἐρασθῆναί φασι, πλεύσας
εἰς τὴν νῆσον, καὶ Μίνω τὸν βασιλέα συνεργὸν
λαβών, ἤγαγεν αὐτὸν εἰς Πελοπόννησον, τὸ τηλικοῦτον
πέλαγος ἐπʼ αὐτῷ ναυστοληθείς.
</p>
</div3>
</div2>
<div2 type="chapter" n="14">
<div3 type="section" n="1">
<p> τελέσας δὲ τοῦτον τὸν ἆθλον τὸν Ὀλυμπικὸν
ἀγῶνα συνεστήσατο, κάλλιστον τῶν τόπων πρὸς
τηλικαύτην πανήγυριν προκρίνας τὸ παρὰ τὸν Ἀλφειὸν
ποταμὸν πεδίον, ἐν ᾧ τὸν ἀγῶνα τοῦτον τῷ
Διὶ τῷ πατρίῳ καθιέρωσε. στεφανίτην δʼ αὐτὸν
 ἐποίησεν, ὅτι καὶ αὐτὸς εὐηργέτησε τὸ γένος τῶν
ἀνθρώπων οὐδένα λαβὼν μισθόν.
</p>
</div3>
<div3 type="section" n="2">
<p>τὰ δʼ ἀθλήματα 
πάντα αὐτὸς ἀδηρίτως ἐνίκησε, μηδενὸς τολμήσαντος
αὐτῷ συγκριθῆναι διὰ τὴν ὑπερβολὴν τῆς ἀρετῆς,
καίπερ τῶν ἀθλημάτων ἐναντίων ἀλλήλοις ὄντων·
 τὸν γὰρ πύκτην ἢ παγκρατιαστὴν τοῦ σταδιέως
δύσκολον περιγενέσθαι, καὶ πάλιν τὸν ἐν τοῖς κούφοις
ἀθλήμασι πρωτεύοντα καταγωνίσασθαι τοὺς ἐν
<pb id="v.1.p.418"/>
τοῖς βαρέσιν ὑπερέχοντας δυσχερὲς κατανοῆσαι.
διόπερ εἰκότως ἐγένετο τιμιώτατος ἁπάντων τῶν
ἀγώνων οὗτος, τὴν ἀρχὴν ἀπʼ ἀγαθοῦ λαβών.
</p>
</div3>
<div3 type="section" n="3">
<p> οὐκ ἄξιον δὲ παραλιπεῖν οὐδὲ τὰς ὑπὸ τῶν
θεῶν αὐτῷ δοθείσας δωρεὰς διὰ τὴν ἀρετήν. ἀπὸ
γὰρ τῶν πολέμων τραπέντος αὐτοῦ πρὸς ἀνέσεις τε
καὶ πανηγύρεις, ἔτι δʼ ἑορτὰς καὶ ἀγῶνας, ἐτίμησαν
αὐτὸν δωρεαῖς οἰκείαις ἕκαστος τῶν θεῶν, Ἀθηνᾶ
μὲν πέπλῳ, Ἥφαιστος δὲ ῥοπάλῳ καὶ θώρακι· καὶ
πρὸς ἀλλήλους ἐφιλοτιμήθησαν οἱ προειρημένοι θεοὶ
κατὰ τὰς τέχνας, τῆς μὲν πρὸς εἰρηνικὴν ἀπόλαυσιν
καὶ τέρψιν, τοῦ δὲ πρὸς τὴν τῶν πολεμικῶν κινδύνων
ἀσφάλειαν. τῶν δʼ ἄλλων Ποσειδῶν μὲν
ἵππους ἐδωρήσατο, Ἑρμῆς δὲ ξίφος, Ἀπόλλων δὲ
τόξον τε ἔδωκε καὶ τοξεύειν ἐδίδαξε, Δημήτηρ δὲ
πρὸς τὸν καθαρμὸν τοῦ Κενταύρων φόνου τὰ μικρὰ
μυστήρια συνεστήσατο, τὸν Ἡρακλέα τιμῶσα.
</p>
</div3>
<div3 type="section" n="4">
<p> ἴδιον δέ τι συνέβη καὶ κατὰ τὴν γένεσιν τοῦ
θεοῦ τούτου συντελεσθῆναι. Ζεὺς γὰρ πρώτῃ μὲν
ἐμίγη γυναικὶ θνητῇ Νιόβῃ τῇ Φορωνέως, ἐσχάτῃ
δʼ Ἀλκμήνῃ· ταύτην δʼ ἀπὸ Νιόβης ἑκκαιδεκάτην
οἱ μυθογράφοι γενεαλογοῦσιν· ὥστε τοῦ γεννᾶν ἀνθρώπους
ἐκ μὲν τῶν ταύτης ταύτης προγόνων ἤρξατο, εἰς
αὐτὴν δὲ ταύτην κατέληξεν· ἐν ταύτῃ γὰρ τὰς πρὸς
θνητὴν ὁμιλίας κατέλυσε, καὶ κατὰ τοὺς ὕστερον
χρόνους οὐδένα τούτων γεννήσειν ἄξιον ἐλπίζων
οὐκ ἐβουλήθη τοῖς κρείττοσιν ἐπεισάγειν τὰ χείρω.
</p>
</div3>
</div2>
<div2 type="chapter" n="15">
<div3 type="section" n="1">
<p> μετὰ δὲ ταῦτα τῶν περὶ τὴν Παλλήνην γιγάντων
<pb id="v.1.p.419"/>
ἑλομένων τὸν πρὸς τοὺς ἀθανάτους πόλεμον,
Ἡρακλῆς τοῖς θεοῖς συναγωνισάμενος καὶ πολλοὺς
ἀνελὼν τῶν γηγενῶν ἀποδοχῆς ἔτυχε τῆς μεγίστης.
Ζεὺς γὰρ τοὺς μὲν συναγωνισαμένους τῶν θεῶν
 μόνους ὠνόμασεν Ὀλυμπίους, ἵνα τῇ ταύτης τιμῇ
ὁ ἀγαθὸς κοσμηθεὶς ἐπωνυμίᾳ διαφέρῃ τοῦ χείρονος·
ἠξίωσε δὲ ταύτης τῆς προσηγορίας τῶν ἐκ θνητῶν
γυναικῶν γενομένων Διόνυσον καὶ Ἡρακλέα, οὐ
μόνον ὅτι πατρὸς ἦσαν Διός, ἀλλὰ διότι καὶ τὴν
 προαίρεσιν ὁμοίαν ἔσχον, εὐεργετήσαντες μεγάλα
τὸν βίον τῶν ἀνθρώπων.
</p>
</div3>
<div3 type="section" n="2">
<p>Ζεὺς δέ, Προμηθέως παραδόντος τὸ πῦρ τοῖς 
ἀνθρώποις, δεσμοῖς κατελάβετο καὶ παρέστησεν ἀετὸν
τὸν ἐσθίοντα τὸ ἧπαρ αὐτοῦ. Ἡρακλῆς δʼ ὁρῶν τῆς
 τιμωρίας αὐτὸν τυγχάνοντα διὰ τὴν τῶν ἀνθρώπων
εὐεργεσίαν, τὸν μὲν ἀετὸν κατετόξευσε, τὸν δὲ
Δία πείσας λῆξαι τῆς ὀργῆς ἔσωσε τὸν κοινὸν εὐεργέτην.
</p>
</div3>
<div3 type="section" n="3">
<p>μετὰ δὲ ταῦτα ἔλαβεν ἆθλον ἀγαγεῖν τὰς Διομήδους 
 τοῦ Θρᾳκὸς ἵππους. αὗται δὲ χαλκᾶς μὲν
φάτνας εἶχον διὰ τὴν ἀγριότητα, ἁλύσεσι δὲ σιδηραῖς
διὰ τὴν ἰσχὺν ἐδεσμεύοντο, τροφὴν δʼ ἐλάμβανον
οὐ τὴν ἐκ γῆς φυομένην, ἀλλὰ τὰ τῶν ξένων
μέλη διαιρούμεναι τροφὴν εἶχον τὴν συμφορὰν τῶν
 ἀκληρούντων. ταύτας ὁ Ἡρακλῆς βουλόμενος χειρώσασθαι
τὸν κύριον Διομήδην παρέβαλε, καὶ ταῖς τοῦ
παρανομεῖν διδάξαντος σαρξὶν ἐκπληρώσας τὴν ἔνδειαν
τῶν ζῴων εὐπειθεῖς ἔσχεν.
</p>
</div3>
<div3 type="section" n="4">
<p>Εὐρυσθεὺς δʼ 
<pb id="v.1.p.420"/>
ἀχθεισῶν πρὸς αὐτὸν τῶν ἵππων ταύτας μὲν ἱερὰς
ἐποίησεν Ἥρας, ὧν τὴν ἐπιγονὴν συνέβη διαμεῖναι
μέχρι τῆς Ἀλεξάνδρου τοῦ Μακεδόνος βασιλείας.
τοῦτον δὲ τὸν ἆθλον ἐπιτελέσας μετʼ Ἰάσονος
συνεξέπλευσε συστρατεύσων ἐπὶ τὸ χρυσόμαλλον
δέρος εἰς Κόλχους. ἀλλὰ περὶ μὲν τούτων ἐν τῇ
τῶν Ἀργοναυτῶν στρατείᾳ τὰ κατὰ μέρος διέξιμεν.
</p>
</div3>
</div2>
<div2 type="chapter" n="16">
<div3 type="section" n="1">
<p> Ἡρακλῆς δὲ λαβὼν πρόσταγμα τὸν Ἱππολύτης τῆς
Ἀμαζόνος ἐνεγκεῖν ζωστῆρα, τὴν ἐπὶ τὰς Ἀμαζόνας
στρατείαν ἐποιήσατο. πλεύσας οὖν εἰς τὸν Εὔξεινον
ἀπʼ ἐκείνου κληθέντα Πόντον, καὶ καταπλεύσας ἐπὶ
τὰς ἐκβολὰς τοῦ Θερμώδοντος ποταμοῦ, πλησίον
Θεμισκύρας πόλεως κατεστρατοπέδευσεν, ἐν ᾗ τὰ
βασίλεια τῶν Ἀμαζόνων ὑπῆρχε.
</p>
</div3>
<div3 type="section" n="2">
<p> καὶ τὸ μὲν πρῶτον
ᾔτει παρʼ αὐτῶν τὸν προστεταγμένον ζωστῆρα·
ὡς δʼ οὐχ ὑπήκουον, συνῆψε μάχην αὐταῖς. τὸ μὲν
οὖν ἄλλο πλῆθος αὐτῶν ἀντετάχθη τοῖς πολλοῖς,
αἱ δὲ τιμιώταται κατʼ αὐτὸν ταχθεῖσαι τὸν Ἡρακλέα
μάχην καρτερὰν συνεστήσαντο. πρώτη μὲν γὰρ αὐτῷ
συνάψασα μάχην Ἄελλα, <del>καὶ</del> διὰ τὸ τάχος ταύτης
τετευχυῖα τῆς προσηγορίας, ὀξύτερον εὗρεν αὑτῆς
τὸν ἀντιταχθέντα. δευτέρα δὲ Φιλιππὶς εὐθὺς ἐκ
τῆς πρώτης συστάσεως καιρίῳ πληγῇ περιπεσοῦσα
διεφθάρη. μετὰ δὲ ταῦτα Προθόῃ συνῆψε μάχην,
ἣν ἐκ προκλήσεως ἔφασαν ἑπτάκις νενικηκέναι τὸν
ἀντιταξάμενον. πεσούσης δὲ καὶ ταύτης, τετάρτην
ἐχειρώσατο τὴν ὀνομαζομένην Ἐρίβοιαν. αὕτη δὲ
<pb id="v.1.p.421"/>
διὰ τὴν ἐν τοῖς πολεμικοῖς ἀγῶσιν ἀνδραγαθίαν
καυχωμένη μηδενὸς χρείαν ἔχειν βοηθοῦ, ψευδῆ τὴν
ἐπαγγελίαν ἔσχε κρείττονι περιπεσοῦσα.
</p>
</div3>
<div3 type="section" n="3">
<p>μετὰ δὲ 
ταύτας Κελαινὼ καὶ Εὐρυβία καὶ Φοίβη, τῆς Ἀρτέμιδος
 οὖσαι συγκυνηγοὶ καὶ διὰ παντὸς εὐστόχως
ἀκοντίζουσαι, τὸν ἕνα στόχον οὐκ ἔτρωσαν, ἀλλʼ ἑαυταῖς
συνασπίζουσαι τότε πᾶσαι κατεκόπησαν. μετὰ δὲ
ταύτας Δηιάνειραν καὶ Ἀστερίαν καὶ Μάρπην, ἔτι
δὲ Τέκμησσαν καὶ Ἀλκίππην ἐχειρώσατο. αὕτη δʼ
 ὀμόσασα παρθένος διαμενεῖν τὸν μὲν ὅρκον ἐφύλαξε,
τὸ δὲ ζῆν οὐ διετήρησεν. ἡ δὲ τὴν στρατηγίαν
ἔχουσα τῶν Ἀμαζόνων Μελανίππη καὶ θαυμαζομένη
μάλιστα διʼ ἀνδρείαν ἀπέβαλε τὴν ἡγεμονίαν.
</p>
</div3>
<div3 type="section" n="4">
<p>Ἡρακλῆς 
δὲ τὰς ἐπιφανεστάτας τῶν Ἀμαζονίδων ἀνελὼν
 καὶ τὸ λοιπὸν πλῆθος φυγεῖν συναναγκάσας, κατέκοψε
τὰς πλείστας, ὥστε παντελῶς τὸ ἔθνος αὐτῶν
συντριβῆναι. τῶν δʼ αἰχμαλωτίδων Ἀντιόπην μὲν
ἐδωρήσατο Θησεῖ, Μελανίππην δʼ ἀπελύτρωσεν ἀντιλαβὼν τὸν ζωστῆρα.
</p>
</div3>
</div2>
<div2 type="chapter" n="17">
<div3 type="section" n="1">
<p> Εὐρυσθέως δὲ προστάξαντος ἆθλον δέκατον τὰς
Γηρυόνου βοῦς ἀγαγεῖν, ἃς νέμεσθαι συνέβαινε
τῆς Ἰβηρίας ἐν τοῖς πρὸς τὸν ὠκεανὸν κεκλιμένοις
μέρεσιν, Ἡρακλῆς θεωρῶν τὸν πόνον τοῦτον μεγάλης
προσδεόμενον παρασκευῆς καὶ κακοπαθείας, συνεστήσατο
 στόλον ἀξιόλογον καὶ πλῆθος στρατιωτῶν
ἀξιόχρεων ἐπὶ ταύτην τὴν στρατείαν.
</p>
</div3>
<div3 type="section" n="2">
<p>διεβεβόητο 
<pb id="v.1.p.422"/>
γὰρ κατὰ πᾶσαν τὴν οἰκουμένην ὅτι Χρυσάωρ ὁ
λαβὼν ἀπὸ τοῦ πλούτου τὴν προσηγορίαν βασιλεύει
μὲν ἁπάσης Ἰβηρίας, τρεῖς δʼ ἔχει συναγωνιστὰς
υἱούς, διαφέροντας ταῖς τε ῥώμαις τῶν σώματων
καὶ ταῖς ἐν τοῖς πολεμικοῖς ἀγῶσιν ἀνδραγαθίαις,
πρὸς δὲ τούτοις ὅτι τῶν υἱῶν ἕκαστος μεγάλας ἔχει
δυνάμεις συνεστώσας ἐξ ἐθνῶν μαχίμων· ὧν δὴ
χάριν ὁ μὲν Εὐρυσθεὺς νομίζων δυσέφικτον εἶναι
τὴν ἐπὶ τούτους στρατείαν, προσετετάχει τὸν προειρημένον
ἆθλον.
</p>
</div3>
<div3 type="section" n="3">
<p> ὁ δʼ Ἡρακλῆς ἀκολούθως ταῖς
προκατειργασμέναις πράξεσι τεθαρρηκότως ὑπέστη
τοὺς κινδύνους. καὶ τὰς μὲν δυνάμεις ἤθροισεν εἰς
Κρήτην, κεκρικὼς ἐκ ταύτης ποιεῖσθαι τὴν ὁρμήν·
σφόδρα γὰρ εὐφυῶς ἡ νῆσος αὕτη κεῖται πρὸς τὰς
ἐφʼ ὅλην τὴν οἰκουμένην στρατείας. πρὸ δὲ τῆς ἀναγωγῆς
τιμηθεὶς ὑπὸ τῶν ἐγχωρίων μεγαλοπρεπῶς,
καὶ βουλόμενος τοῖς Κρησὶ χαρίσασθαι, καθαρὰν
ἐποίησε τὴν νῆσον τῶν θηρίων. διόπερ ἐν τοῖς
ὕστερον χρόνοις οὐδὲν ἔτι τῶν ἀγρίων ζῴων ὑπῆρχεν
ἐν τῇ νήσῳ, οἷον ἄρκτων, λύκων, ὄφεων ἢ τῶν
ἄλλων τῶν τοιούτων. ταῦτα δʼ ἔπραξεν ἀποσεμνύνων
τὴν νῆσον, ἐν ᾗ μυθολογοῦσι καὶ γενέσθαι
καὶ τραφῆναι τὸν Δία.
</p>
</div3>
<div3 type="section" n="4">
<p> ποιησάμενος οὖν τὸν ἐκ
ταύτης πλοῦν κατῆρεν εἰς τὴν Λιβύην, καὶ πρῶτον
μὲν Ἀνταῖον τὸν ῥώμῃ σώματος καὶ παλαίστρας
ἐμπειρίᾳ διαβεβοημένον καὶ τοὺς ὑπʼ αὐτοῦ καταπαλαισθέντας
ξένους ἀποκτείναντα προκαλεσάμενος
<pb id="v.1.p.423"/>
εἰς μάχην καὶ συμπλακεὶς διέφθειρεν. ἀκολούθως
δὲ τούτοις τὴν μὲν Λιβύην πλήθουσαν ἀγρίων ζῴων,
πολλὰ τῶν κατὰ τὴν ἔρημον χώραν χειρωσάμενος,
ἐξημέρωσεν, ὥστε καὶ γεωργίαις καὶ ταῖς ἄλλαις
 φυτείαις ταῖς τοὺς καρποὺς παρασκευαζούσαις πληρωθῆναι
πολλὴν μὲν ἀμπελόφυτον χώραν, πολλὴν
δʼ ἐλαιοφόρον· καθόλου δὲ τὴν Λιβύην διὰ τὸ πλῆθος
τῶν κατὰ τὴν χώραν θηρίων ἀοίκητον πρότερον
οὖσαν ἐξημερώσας ἐποίησε μηδεμιᾶς χώρας εὐδαιμονίᾳ
 λείπεσθαι.
</p>
</div3>
<div3 type="section" n="5">
<p>ὁμοίως δὲ καὶ τοὺς παρανομοῦντας 
ἀνθρώπους ἢ δυνάστας ὑπερηφάνους ἀποκτείνας τὰς
πόλεις ἐποίησεν εὐδαίμονας. μυθολογοῦσι δʼ αὐτὸν
διὰ τοῦτο μισῆσαι καὶ πολεμῆσαι τὸ γένος τῶν
ἀγρίων θηρίων καὶ παρανόμων ἀνδρῶν, ὅτι παιδὶ
 μὲν ὄντι νηπίῳ συνέβη τοὺς ὄφεις ἐπιβούλους αὐτῷ
γενέσθαι, ἀνδρωθέντι δὲ πεσεῖν ὑπʼ ἐξουσίαν ὑπερηφάνου
καὶ ἀδίκου μονάρχου τοῦ τοὺς ἄθλους προστάττοντος.
</p>
</div3>
</div2>
<div2 type="chapter" n="18">
<div3 type="section" n="1">
<p>μετὰ δὲ τὸν Ἀνταίου θάνατον παρελθὼν εἰς
 Αἴγυπτον ἀνεῖλε Βούσιριν τὸν βασιλέα ξενοκτονοῦντα
τοὺς παρεπιδημοῦντας. διεξιὼν δὲ τὴν ἄνυδρον
τῆς Λιβύης, καὶ περιτυχὼν χώρᾳ καταρρύτῳ
καὶ καρποφόρῳ, πόλιν ἔκτισε θαυμαστὴν τῷ μεγέθει,
τὴν ὀνομαζομένην Ἑκατόμπυλον, ᾗ ἔθετο τὴν προσηγορίαν
 ἀπὸ τοῦ πλήθους τῶν κατʼ αὐτὴν πυλῶν.
διαμεμένηκε δὲ ἡ ταύτης τῆς πόλεως εὐδαιμονία
μέχρι τῶν νεωτέρων καιρῶν, ἐν οἷς Καρχηδόνιοι
δυνάμεσιν ἀξιολόγοις καὶ στρατηγοῖς ἀγαθοῖς στρατεύσαντες
<pb id="v.1.p.424"/>
</p>
</div3>
<div3 type="section" n="2">
<p> ἐπʼ αὐτὴν κύριοι κατέστησαν. ὁ δʼ Ἡρακλῆς
πολλὴν τῆς Λιβύης ἐπελθὼν παρῆλθεν ἐπὶ
τὸν πρὸς Γαδείροις ὠκεανόν, καὶ στήλας ἔθετο καθʼ
ἑκατέραν τῶν ἠπείρων. συμπαραπλέοντος δὲ τοῦ
στόλου διαβὰς εἰς τὴν Ἰβηρίαν, καὶ καταλαβὼν τοὺς
Χρυσάορος υἱοὺς τρισὶ δυνάμεσι μεγάλαις κατεστρατοπεδευκότας
ἐκ διαστήματος, πάντας τοὺς ἡγεμόνας
ἐκ προκλήσεως ἀνελὼν καὶ τὴν Ἰβηρίαν χειρωσάμενος
ἀπήλασε τὰς διωνομασμένας τῶν βοῶν ἀγέλας.
</p>
</div3>
<div3 type="section" n="3">
<p> διεξιὼν δὲ τὴν τῶν Ἰβήρων χώραν, καὶ τιμηθεὶς ὑπό
τινος τῶν ἐγχωρίων βασιλέως, ἀνδρὸς εὐσεβείᾳ καὶ
δικαιοσύνῃ διαφέροντος, κατέλιπε μέρος τῶν βοῶν
ἐν δωρεαῖς τῷ βασιλεῖ. ὁ δὲ λαβὼν ἁπάσας καθιέρωσεν
Ἡρακλεῖ, καὶ κατʼ ἐνιαυτὸν ἐκ τούτων ἔθυεν
αὐτῷ τὸν καλλιστεύοντα τῶν ταύρων· τὰς δὲ βοῦς
τηρουμένας συνέβη ἱερὰς διαμεῖναι κατὰ τὴν Ἰβηρίαν
μέχρι τῶν καθʼ ἡμᾶς καιρῶν.
</p>
</div3>
<div3 type="section" n="4">
<p> ἡμεῖς δʼ ἐπεὶ περὶ τῶν Ἡρακλέους στηλῶν ἐμνήσθημεν,
οἰκεῖον εἶναι νομίζομεν περὶ αὐτῶν διελθεῖν.
Ἡρακλῆς γὰρ παραβαλὼν εἰς τὰς ἄκρας τῶν ἠπείρων
τὰς παρὰ τὸν ὠκεανὸν κειμένας τῆς τε Λιβύης καὶ τῆς
Εὐρώπης ἔγνω τῆς στρατείας θέσθαι στήλας ταύτας.
βουλόμενος δʼ ἀείμνηστον ἔργον ἐπʼ αὐτῷ συντελέσαι,
</p>
</div3>
<div3 type="section" n="5">
<p> φασὶ τὰς ἄκρας ἀμφοτέρας ἐπὶ πολὺ προχῶσαι· διὸ
καὶ πρότερον διεστηκυίας ἀπʼ ἀλλήλων πολὺ διάστημα,
συναγαγεῖν τὸν πόρον εἰς στενόν, ὅπως ἁλιτενοῦς
καὶ στενοῦ γενομένου κωλύηται τὰ μεγάλα
<pb id="v.1.p.425"/>
κήτη διεκπίπτειν ἐκ τοῦ ὠκεανοῦ πρὸς τὴν ἐντὸς
θάλατταν, ἅμα δὲ καὶ διὰ τὸ μέγεθος τῶν ἔργων
μένῃ ἀείμνηστος ἡ δόξα τοῦ κατασκευάσαντος· ὡς
δέ τινές φασι, τοὐναντίον τῶν ἠπείρων ἀμφοτέρων
 συνεζευγμένων διασκάψαι ταύτας, καὶ τὸν πόρον
ἀνοίξαντα ποιῆσαι τὸν ὠκεανὸν μίσγεσθαι τῇ καθʼ
ἡμᾶς θαλάττῃ. ἀλλὰ περὶ μὲν τούτων ἐξέσται σκοπεῖν
ὡς ἂν ἕκαστος ἑαυτὸν πείθῃ.
</p>
</div3>
<div3 type="section" n="6">
<p>τὸ παραπλήσιον 
δὲ τούτοις ἔπραξε πρότερον κατὰ τὴν Ἑλλάδα. περὶ
 μὲν γὰρ τὰ καλούμενα Τέμπη τῆς πεδιάδος χώρας
ἐπὶ πολὺν τόπον λιμναζούσης διέσκαψε τὸν συνεχῆ
τόπον, καὶ κατὰ τῆς διώρυχος δεξάμενος ἅπαν τὸ
κατὰ τὴν λίμνην ὕδωρ ἐποίησε τὰ πεδία φανῆναι
τὰ κατὰ τὴν Θετταλίαν παρὰ τὸν Πηνειὸν ποταμόν·
</p>
</div3>
<div3 type="section" n="7">
<p>ἐν δὲ τῇ Βοιωτίᾳ τοὐναντίον ἐμφράξας τὸ περὶ τὸν 
Μινύειον Ὀρχομενὸν ῥεῖθρον ἐποίησε λιμνάζειν· τὴν
χώραν καὶ φθαρῆναι τὰ κατʼ αὐτὴν ἅπαντα. ἀλλὰ
τὰ μὲν κατὰ τὴν Θετταλίαν ἔπραξεν εὐεργετῶν τοὺς
Ἕλληνας, τὰ δὲ κατὰ τὴν Βοιωτίαν τιμωρίαν λαμβάνων
 παρὰ τῶν τὴν Μινυάδα κατοικούντων διὰ
τὴν τῶν Θηβαίων καταδούλωσιν.
</p>
</div3>
</div2>
<div2 type="chapter" n="19">
<div3 type="section" n="1">
<p>ὁ δʼ Ἡρακλῆς τῶν μὲν Ἰβήρων παρέδωκε τὴν
βασιλείαν τοῖς ἀρίστοις τῶν ἐγχωρίων, αὐτὸς δʼ ἀναλαβὼν
τὴν δύναμιν καὶ καταντήσας εἰς τὴν Κελτικὴν
 καὶ πᾶσαν ἐπελθὼν κατέλυσε μὲν τὰς συνήθεις παρανομίας
 καὶ ξενοκτονίας, πολλοῦ δὲ πλήθους ἀνθρώπων
ἐξ ἅπαντος ἔθνους ἑκουσίως συστρατεύοντος
<pb id="v.1.p.426"/>
ἔκτισε πόλιν εὐμεγέθη τὴν ὀνομασθεῖσαν ἀπὸ τῆς
κατὰ τὴν στρατείαν ἄλης Ἀλησίαν.
</p>
</div3>
<div3 type="section" n="2">
<p> πολλοὺς δὲ καὶ
τῶν ἐγχωρίων ἀνέμιξεν εἰς τὴν πόλιν· ὧν ἐπικρατησάντων
τῷ πλήθει πάντας τοὺς ἐνοικοῦντας ἐκβαρβαρωθῆναι
συνέβη. οἱ δὲ Κελτοὶ μέχρι τῶνδε
τῶν καιρῶν τιμῶσι ταύτην τὴν πόλιν, ὡς ἁπάσης
τῆς Κελτικῆς οὖσαν ἑστίαν καὶ μητρόπολιν. διέμεινε
δʼ αὕτη πάντα τὸν ἀφʼ Ἡρακλέους χρόνον ἐλευθέρα
καὶ ἀπόρθητος μέχρι τοῦ καθʼ ἡμᾶς χρόνου· τὸ δὲ
τελευταῖον ὑπὸ Γαΐου Καίσαρος τοῦ διὰ τὸ μέγεθος
τῶν πράξεων θεοῦ προσαγορευθέντος ἐκ βίας ἁλοῦσα
συνηναγκάσθη μετὰ πάντων τῶν ἄλλων Κελτῶν
ὑποταγῆναι Ῥωμαίοις.
</p>
</div3>
<div3 type="section" n="3">
<p> ὁ δʼ Ἡρακλῆς τὴν ἐκ τῆς
Κελτικῆς πορείαν ἐπὶ τὴν Ἰταλίαν ποιούμενος, καὶ
διεξιὼν τὴν ὀρεινὴν τὴν κατὰ τὰς Ἄλπεις, ὡδοποίησε
τὴν τραχύτητα τῆς ὁδοῦ καὶ τὸ δύσβατον, ὥστε
δύνασθαι στρατοπέδοις καὶ ταῖς τῶν ὑποζυγίων
ἀποσκευαῖς βάσιμον εἶναι.
</p>
</div3>
<div3 type="section" n="4">
<p> τῶν δὲ τὴν ὀρεινὴν ταύτην
κατοικούντων βαρβάρων εἰωθότων τὰ διεξιόντα
τῶν στρατοπέδων περικόπτειν καὶ λῃστεύειν ἐν ταῖς
δυσχωρίαις, χειρωσάμενος ἅπαντας καὶ τοὺς ἡγεμόνας
τῆς παρανομίας ἀνελὼν ἐποίησεν ἀσφαλῆ τοῖς μεταγενεστέροις
τὴν ὁδοιπορίαν. διελθὼν δὲ τὰς Ἄλπεις
καὶ τῆς νῦν καλουμένης Γαλατίας τὴν πεδιάδα διεξιὼν
ἐποιήσατο τὴν πορείαν διὰ τῆς Λιγυστικῆς.
</p>
</div3>
</div2>
<div2 type="chapter" n="20">
<div3 type="section" n="1">
<p> οἱ δὲ ταύτην τὴν χώραν οἰκοῦντες Λίγυες
νέμονται γῆν τραχεῖαν καὶ παντελῶς λυπράν· τῶν δʼ
<pb id="v.1.p.427"/>
ἐγχωρίων ταῖς ἐργασίαις καὶ ταῖς τῆς κακοπαθειας
ὑπερβολαῖς φέρει καρποὺς πρὸς βίαν ὀλίγους. διὸ
καὶ τοῖς ὄγκοις εἰσὶ συνεσταλμένοι καὶ διὰ τὴν
συνεχῆ γυμνασίαν εὔτονοι· τῆς γὰρ κατὰ τὴν τρυφὴν
 ῥᾳστώνης πολὺ κεχωρισμένοι ἐλαφροὶ μὲν ταῖς
εὐκινησίαις εἰσίν, ἐν δὲ τοῖς πολεμικοῖς ἀγῶσι ταῖς
ἀλκαῖς διάφοροι.
</p>
</div3>
<div3 type="section" n="2">
<p>καθόλου δὲ τῶν πλησιοχώρων τὸ 
πονεῖν συνεχῶς ἠσκηκότων, καὶ τῆς χώρας πολλῆς
ἐργασίας προσδεομένης, εἰθίκασι τὰς γυναῖκας τῶν
 κακοπαθειῶν τῶν ἐν ταῖς ἐργασίαις κοινωνοὺς ποιεῖσθαι.
μισθοῦ δὲ παρʼ ἀλλήλοις ἐργαζομένων τῶν
τε ἀνδρῶν καὶ τῶν γυναικῶν, ἴδιόν τι καὶ παράδοξον
καθʼ ἡμᾶς συνέβη περὶ μίαν γυναῖκα γενέσθαι.
</p>
</div3>
<div3 type="section" n="3">
<p>ἔγκυος γὰρ οὖσα καὶ μετὰ τῶν ἀνδρῶν ἐργαζομένη 
 μισθοῦ, μεταξὺ συνεχομένη ταῖς ὠδῖσιν ἀπῆλθεν εἴς
τινας θάμνους ἀθορύβως· ἐν οἷς τεκοῦσα, καὶ τὸ
παιδίον φύλλοις ἐνειλήσασα, τοῦτο μὲν ἀπέκρυψεν,
 αὐτὴ δὲ συμμίξασα τοῖς ἐργαζομένοις τὴν αὐτὴν
ἐκείνοις ὑπέμεινε κακοπάθειαν, οὐδὲν δηλώσασα
 περὶ τοῦ συμβεβηκότος. τοῦ βρέφους δὲ κλαυθμυριζομένου,
καὶ τῆς πράξεως φανερᾶς γενομένης, ὁ
μὲν ἐφεστηκὼς οὐδαμῶς ἠδύνατο πεῖσαι παύσασθαι
τῶν ἔργων· ἡ δʼ οὐ πρότερον ἀπέστη τῆς κακοπαθείας,
ἕως ὁ μισθωσάμενος ἐλεήσας καὶ τὸν μισθὸν
 ἀποδοὺς ἀπέλυσε τῶν ἔργων.
</p>
</div3>
</div2>
<div2 type="chapter" n="21">
<div3 type="section" n="1">
<p>Ἡρακλῆς δὲ διελθὼν τήν τε τῶν Λιγύων καὶ
τὴν τῶν Τυρρηνῶν χώραν, καταντήσας πρὸς τὸν
<pb id="v.1.p.428"/>
Τίβεριν ποταμὸν κατεστρατοπέδευσεν οὗ νῦν ἡ
Ῥώμη ἐστίν. ἀλλʼ αὕτη μὲν πολλαῖς γενεαῖς ὕστερον
ὑπὸ Ῥωμύλου τοῦ Ἄρεος ἐκτίσθη, τότε δέ τινες
τῶν ἐγχωρίων κατῴκουν ἐν τῷ νῦν καλουμένῳ
Παλατίῳ, μικρὰν παντελῶς πόλιν οἰκοῦντες.
</p>
</div3>
<div3 type="section" n="2">
<p> ἐν
ταύτῃ δὲ τῶν ἐπιφανῶν ὄντες ἀνδρῶν Κάκιος καὶ
Πινάριος ἐδέξαντο τὸν Ἡρακλέα ξενίοις ἀξιολόγοις
καὶ δωρεαῖς κεχαρισμέναις ἐτίμησαν· καὶ τούτων
τῶν ἀνδρῶν ὑπομνήματα μέχρι τῶνδε τῶν καιρῶν
διαμένει κατὰ τὴν Ῥώμην. τῶν γὰρ νῦν εὐγενῶν
ἀνδρῶν τὸ τῶν Πιναρίων ὀνομαζομένων γένος διαμένει
παρὰ τοῖς Ῥωμαίοις, ὡς ὑπάρχον ἀρχαιότατον,
τοῦ δὲ Κακίου ἐν τῷ Παλατίῳ κατάβασίς ἐστιν
ἔχουσα λιθίνην κλίμακα τὴν ὀνομαζομένην ἀπʼ
ἐκείνου Κακίαν, οὖσαν πλησίον τῆς τότε γενομένης
οἰκίας τοῦ Κακίου.
</p>
</div3>
<div3 type="section" n="3">
<p> ὁ δʼ οὖν Ἡρακλῆς ἀποδεξάμενος
τὴν εὔνοιαν τῶν τὸ Παλάτιον οἰκούντων,
προεῖπεν αὐτοῖς ὅτι μετὰ τὴν ἑαυτοῦ μετάστασιν εἰς
θεοὺς τοῖς εὐξαμένοις ἐκδεκατεύσειν Ἡρακλεῖ τὴν
οὐσίαν συμβήσεται τὸν βίον εὐδαιμονέστερον ἔχειν.
ὃ καὶ συνέβη κατὰ τοὺς ὕστερον χρόνους διαμεῖναι
μέχρι τῶν καθʼ ἡμᾶς χρόνων·
</p>
</div3>
<div3 type="section" n="4">
<p> πολλοὺς γὰρ τῶν
Ῥωμαίων οὐ μόνον τῶν συμμέτρους οὐσίας κεκτημένων,
ἀλλὰ καὶ τῶν μεγαλοπλούτων τινὰς εὐξαμένους
ἐκδεκατεύσειν Ἡρακλεῖ, καὶ μετὰ ταῦτα γενομένους
εὐδαίμονας, ἐκδεκατεῦσαι τὰς οὐσίας οὔσας
<pb id="v.1.p.429"/>
ταλάντων τετρακισχιλίων. Λεύκολλος γὰρ ὁ τῶν
καθʼ αὑτὸν Ῥωμαίων σχεδόν τι πλουσιώτατος ὢν
διατιμησάμενος τὴν ἰδίαν οὐσίαν κατέθυσε τῷ θεῷ
πᾶσαν τὴν δεκάτην, εὐωχίας ποιῶν συνεχεῖς καὶ
 πολυδαπάνους. κατεσκεύασαν δὲ καὶ Ῥωμαῖοι τούτῳ
τῷ θεῷ παρὰ τὸν Τίβεριν ἱερὸν ἀξιόλογον, ἐν ᾧ
νομίζουσι συντελεῖν τὰς ἐκ τῆς δεκάτης θυσίας.
</p>
</div3>
<div3 type="section" n="5">
<p>ὁ δʼ οὖν Ἡρακλῆς ἀπὸ τοῦ Τιβέρεως ἀναζεύξας, 
καὶ διεξιὼν τὴν παράλιον τῆς νῦν Ἰταλίας ὀνομαζομένης,
 κατήντησεν εἰς τὸ Κυμαῖον πεδίον, ἐν ᾧ
μυθολογοῦσιν ἄνδρας γενέσθαι ταῖς τε ῥώμαις προέχοντας
καὶ ἐπὶ παρανομίᾳ διωνομασμένους, οὓς
ὀνομάζεσθαι γίγαντας. ὠνομάσθαι δὲ καὶ τὸ πεδίον
τοῦτο Φλεγραῖον ἀπὸ τοῦ λόφου τοῦ τὸ παλαιὸν
 ἐκφυσῶντος ἄπλατον πῦρ παραπλησίως τῇ κατὰ τὴν
Σικελίαν Αἴτνῃ· καλεῖται δὲ νῦν ὁ λόφος Οὐεσουούιος,
ἔχων πολλὰ σημεῖα τοῦ κεκαῦσθαι κατὰ τοὺς
ἀρχαίους χρόνους.
</p>
</div3>
<div3 type="section" n="6">
<p>τοὺς δʼ οὖν γίγαντας πυθομένους 
τὴν Ἡρακλέους παρουσίαν ἀθροισθῆναι πάντας καὶ
 παρατάξασθαι τῷ προειρημένῳ. θαυμαστῆς δὲ γενομένης
μάχης κατά τε τὴν ῥώμην καὶ τὴν ἀλκὴν τῶν
γιγάντων, φασὶ τὸν Ἡρακλέα, συμμαχούντων αὐτῷ
τῶν θεῶν, κρατῆσαι τῇ μάχῃ, καὶ τοὺς πλείστους
ἀνελόντα τὴν χώραν ἐξημερῶσαι.
</p>
</div3>
<div3 type="section" n="7">
<p>μυθολογοῦνται δʼ 
 οἱ γίγαντες γηγενεῖς γεγονέναι διὰ τὴν ὑπερβολὴν
τοῦ κατὰ τὸ σῶμα μεγέθους. καὶ περὶ μὲν τῶν
ἐν Φλέγρᾳ φονευθέντων γιγάντων τοιαῦτα μυθολογοῦσί
<pb id="v.1.p.430"/>
τινες, οἷς καὶ Τίμαιος ὁ συγγραφεὺς ἠκολούθησεν.
</p>
</div3>
</div2>
<div2 type="chapter" n="22">
<div3 type="section" n="1">
<p> ὁ δʼ Ἡρακλῆς ἐκ τοῦ Φλεγραίου πεδίου κατελθὼν
ἐπὶ τὴν θάλατταν κατεσκεύασεν ἔργα περὶ τὴν
Ἄορνον ὀνομαζομένην λίμνην, ἱερὰν δὲ Φερσεφόνης
νομιζομένην. κεῖται μὲν οὖν ἡ λίμνη μεταξὺ
Μισηνοῦ καὶ Δικαιαρχείων, πλησίον τῶν θερμῶν
ὑδάτων, ἔχει δὲ τὴν μὲν περίμετρον ὡς πέντε
σταδίων, τὸ δὲ βάθος ἄπιστον· ἔχουσα γὰρ ὕδωρ
καθαρώτατον φαίνεται τῇ χρόᾳ κυανοῦν διὰ τὴν
ὑπερβολὴν τοῦ βάθους.
</p>
</div3>
<div3 type="section" n="2">
<p> μυθολογοῦσι δὲ τὸ μὲν
παλαιὸν γεγενῆσθαι νεκυομαντεῖον πρὸς αὐτῇ, ὃ
τοῖς ὕστερον χρόνοις καταλελύσθαι φασίν. ἀναπεπταμένης
δὲ τῆς λίμνης εἰς τὴν θάλατταν, τὸν
Ἡρακλέα λέγεται τὸν μὲν ἔκρουν ἐγχῶσαι, τὴν δʼ
ὁδὸν τὴν νῦν οὖσαν παρὰ θάλατταν κατασκευάσαι,
τὴν ἀπʼ ἐκείνου καλουμένην Ἡρακλείαν.
</p>
</div3>
<div3 type="section" n="3">
<p> ταῦτα μὲν οὖν ἔπραξε περὶ ἐκείνους τοὺς τόπους.
ἐντεῦθεν δʼ ἀναζεύξας κατήντησε τῆς Ποσειδωνιατῶν
χώρας πρός τινα πέτραν, πρὸς ᾗ μυθολογοῦσιν
ἴδιόν τι γενέσθαι καὶ παράδοξον. τῶν
γὰρ ἐγχωρίων τινὰ κυνηγὸν ἐν τοῖς κατὰ τὴν θήραν
ἀνδραγαθήμασι διωνομασμένον ἐν μὲν τοῖς ἔμπροσθεν
χρόνοις εἰωθέναι τῶν ληφθέντων θηρίων
τὰς κεφαλὰς καὶ τοὺς πόδας ἀνατιθέναι τῇ Ἀρτέμιδι
καὶ προσηλοῦν τοῖς δένδρεσι, τότε δʼ οὖν
<pb id="v.1.p.431"/>
ὑπερφυῆ κάπρον χειρωσάμενον καὶ τῆς θεοῦ καταφρονήσαντα
εἰπεῖν ὅτι τὴν κεφαλὴν τοῦ θηρίου
ἑαυτῷ ἀνατίθησι, καὶ τοῖς λόγοις ἀκολούθως ἔκ
τινος δένδρου κρεμάσαι ταύτην, αὐτὸν δέ, καυματώδους
 περιστάσεως οὔσης, κατὰ μεσημβρίαν εἰς
ὕπνον τραπῆναι· καθʼ ὃν δὴ χρόνον τοῦ δεσμοῦ
λυθέντος αὐτομάτως πεσεῖν τὴν κεφαλὴν ἐπὶ τὸν
κοιμώμενον καὶ διαφθεῖραι.
</p>
</div3>
<div3 type="section" n="4">
<p>ἀλλὰ γὰρ οὐκ ἄν τις 
θαυμάσειε τὸ γεγονός, ὅτι τῆς θεᾶς ταύτης πολλαὶ
 περιστάσεις μνημονεύονται περιέχουσαι τὴν κατὰ
τῶν ἀσεβῶν τιμωρίαν. τῷ δʼ Ἡρακλεῖ διὰ τὴν εὐσέβειαν
τοὐναντίον συνέβη γενέσθαι.
</p>
</div3>
<div3 type="section" n="5">
<p>καταντήσαντος 
γὰρ αὐτοῦ πρὸς τὰ μεθόρια τῆς Ῥηγίνης καὶ
Λοκρίδος, καὶ διὰ τὸν ἐκ τῆς ὁδοιπορίας κόπον
 ἀναπαυομένου, φασὶν ὑπὸ τῶν τεττίγων αὐτὸν
ἐνοχλούμενον εὔξασθαι τοῖς θεοῖς ἀφανεῖς γενέσθαι
τοὺς ἐνοχλοῦντας αὐτόν· καὶ διὰ τοῦτο, τῶν θεῶν
βεβαιωσάντων τὴν εὐχήν, μὴ μόνον κατὰ τὸ παρὸν
ἀφανεῖς γενέσθαι τούτους, ἀλλὰ καὶ κατὰ τὸν ὕστερον
 χρόνον ἅπαντα μηδένα τέττιγα φαίνεσθαι κατὰ τὴν χώραν.
</p>
</div3>
<div3 type="section" n="6">
<p>ὁ δʼ Ἡρακλῆς καταντήσας ἐπὶ τὸν πορθμὸν 
κατὰ τὸ στενώτατον τῆς θαλάττης τὰς μὲν βοῦς
ἐπεραίωσεν εἰς τὴν Σικελίαν, αὐτὸς δὲ ταύρου κέρως
 λαβόμενος διενήξατο τὸν πόρον, ὄντος τοῦ διαστήματος
σταδίων τριῶν καὶ δέκα, ὡς Τίμαιός φησι.
</p>
</div3>
</div2>
<div2 type="chapter" n="23">
<div3 type="section" n="1">
<p>μετὰ δὲ ταῦτα βουλόμενος ἐγκυκλωθῆναι πᾶσαν
<pb id="v.1.p.432"/>
Σικελίαν, ἐποιεῖτο τὴν πορείαν ἀπὸ τῆς Πελωριάδος
ἐπὶ τὸν Ἔρυκα. διεξιόντος δʼ αὐτοῦ τὴν παράλιον
τῆς νήσου, μυθολογοῦσι τὰς Νύμφας ἀνεῖναι
θερμὰ λουτρὰ πρὸς τὴν ἀνάπαυσιν τῆς κατὰ τὴν
ὁδοιπορίαν αὐτῷ γενομένης κακοπαθείας. τούτων
δʼ ὄντων διττῶν, τὰ μὲν Ἱμεραῖα, τὰ δʼ Ἐγεσταῖα
προσαγορεύεται, τὴν ὀνομασίαν ἔχοντα ταύτην ἀπὸ
τῶν τόπων.
</p>
</div3>
<div3 type="section" n="2">
<p> τοῦ δʼ Ἡρακλέους πλησιάσαντος τοῖς
κατὰ τὸν Ἔρυκα τόποις, προεκαλέσατο αὐτὸν Ἔρυξ
εἰς πάλην, υἱὸς <del>μὲν</del> ὢν Ἀφροδίτης καὶ Βούτα τοῦ
τότε βασιλεύοντος τῶν τόπων. γενομένης δὲ τῆς
φιλοτιμίας μετὰ προστίμου, καὶ τοῦ μὲν Ἔρυκος
διδόντος τὴν χώραν, τοῦ δʼ Ἡρακλέους τὰς βοῦς,
τὸ μὲν πρῶτον ἀγανακτεῖν τὸν Ἔρυκα, διότι
πολὺ λείπονται τῆς ἀξίας αἱ βόες, συγκρινομένης
τῆς χώρας πρὸς αὐτάς· πρὸς ταῦτα δὲ τοῦ Ἡρακλέους
ἀποφαινομένου διότι, ταύτας ἂν ἀποβάλῃ,
στερήσεται τῆς ἀθανασίας, εὐδοκήσας ὁ Ἔρυξ τῇ
συνθήκῃ καὶ παλαίσας ἐλείφθη καὶ τὴν χώραν ἀπέβαλεν.
</p>
</div3>
<div3 type="section" n="3">
<p> ὁ δʼ Ἡρακλῆς τὴν μὲν χώραν παρέθετο τοῖς
ἐγχωρίοις, συγχωρήσας αὐτοῖς λαμβάνειν τοὺς καρπούς,
μέχρι ἄν τις τῶν ἐκγόνων αὐτοῦ παραγενόμενος
ἀπαιτήσῃ· ὅπερ καὶ συνέβη γενέσθαι. πολλαῖς
γὰρ ὕστερον γενεαῖς Δωριεὺς ὁ Λακεδαιμόνιος
καταντήσας εἰς τὴν Σικελίαν καὶ τὴν χώραν ἀπολαβὼν
ἔκτισε πόλιν Ἡράκλειαν. ταχὺ δʼ αὐτῆς αὐξομένης,
οἱ Καρχηδόνιοι φθονήσαντες ἅμα καὶ φοβηθέντες
<pb id="v.1.p.433"/>
μήποτε πλέον ἰσχύσασα τῆς Καρχηδόνος
ἀφέληται τῶν Φοινίκων τὴν ἡγεμονίαν, στρατεύσαντες
ἐπʼ αὐτὴν μεγάλαις δυνάμεσι καὶ κατὰ κράτος
ἑλόντες κατέσκαψαν. ἀλλὰ περὶ μὲν τούτων τὰ κατὰ
 μέρος ἐν τοῖς οἰκείοις χρόνοις ἀναγράψομεν.
</p>
</div3>
<div3 type="section" n="4">
<p>τότε 
δʼ ὁ Ἡρακλῆς ἐγκυκλούμενος τὴν Σικελίαν, καταντήσας
εἰς τὴν νῦν οὖσαν τῶν Συρακοσίων πόλιν
καὶ πυθόμενος τὰ μυθολογούμενα κατὰ τὴν τῆς
Κόρης ἁρπαγήν, ἔθυσέ τε ταῖς θεαῖς μεγαλοπρεπῶς
 καὶ εἰς τὴν Κυάνην τὸν καλλιστεύοντα τῶν
ταύρων καθαγίσας κατέδειξε θύειν τοὺς ἐγχωρίους
κατʼ ἐνιαυτὸν τῇ Κόρῃ καὶ πρὸς τῇ Κυάνῃ λαμπρῶς
ἄγειν πανήγυρίν τε καὶ θυσίαν.
</p>
</div3>
<div3 type="section" n="5">
<p>αὐτὸς δὲ 
μετὰ τῶν βοῶν διὰ τῆς μεσογείου διεξιών, καὶ τῶν
 ἐγχωρίων Σικανῶν μεγάλαις δυνάμεσιν ἀντιταξαμένων,
ἐνίκησεν ἐπιφανεῖ παρατάξει καὶ πολλοὺς
ἀπέκτεινεν, ἐν οἷς μυθολογοῦσί τινες καὶ στρατηγοὺς
ἐπιφανεῖς γεγενῆσθαι τοὺς μέχρι τοῦ νῦν
ἡρωικῆς τιμῆς τυγχάνοντας, Λεύκασπιν καὶ Πεδιακράτην
 καὶ Βουφόναν καὶ Γλυχάταν, ἔτι δὲ Βυταίαν καὶ Κρυτίδαν.
</p>
</div3>
</div2>
<div2 type="chapter" n="24">
<div3 type="section" n="1">
<p>μετὰ δὲ ταῦτα διελθὼν τὸ Λεοντῖνον πεδίον,
τὸ μὲν κάλλος τῆς χώρας ἐθαύμασε, πρὸς δὲ τοὺς
τιμῶντας αὐτὸν οἰκείως διατιθέμενος ἀπέλιπε παρʼ
 αὐτοῖς ἀθάνατα μνημεῖα τῆς ἑαυτοῦ παρουσίας.
ἴδιον δέ τι συνέβη γενέσθαι περὶ τὴν πόλιν τῶν
 Ἀγυριναίων. ἐν ταύτῃ γὰρ τιμηθεὶς ἐπʼ ἴσης τοῖς
<pb id="v.1.p.434"/>
Ὀλυμπίοις θεοῖς πανηγύρεσι καὶ θυσίαις λαμπραῖς,
καίπερ κατὰ τοὺς ἔμπροσθεν χρόνους οὐδεμίαν
θυσίαν προσδεχόμενος, τότε πρώτως συνευδόκησε,
τοῦ δαιμονίου τὴν ἀθανασίαν αὐτῷ προσημαίνοντος.
</p>
</div3>
<div3 type="section" n="2">
<p> ὁδοῦ γὰρ οὔσης οὐκ ἄπωθεν τῆς πόλεως πετρώδους,
αἱ βόες τὰ ἴχνη καθάπερ ἐπὶ κηροῦ τινος
ἀπετυποῦντο. ὁμοίως δὲ καὶ αὐτῷ τῷ Ἡρακλεῖ
τούτου συμβαίνοντος, καὶ τοῦ ἄθλου δεκάτου τελουμένου,
νομίσας ἤδη τι λαμβάνειν τῆς ἀθανασίας,
προσεδέχετο τὰς τελουμένας ὑπὸ τῶν ἐγχωρίων κατʼ
ἐνιαυτὸν θυσίας.
</p>
</div3>
<div3 type="section" n="3">
<p> διόπερ τοῖς εὐδοκουμένοις τὰς
χάριτας ἀποδιδούς, πρὸ μὲν τῆς πόλεως κατεσκεύασε
λίμνην, ἔχουσαν τὸν περίβολον σταδίων τεττάρων,
ἣν ἐπώνυμον αὐτῷ καλεῖσθαι προσέταξεν· ὡσαύτως
δὲ καὶ τῶν βοῶν τοῖς ἀποτυπωθεῖσιν ἴχνεσι τὴν
ἐφʼ ἑαυτοῦ προσηγορίαν ἐπιθείς, τέμενος κατεσκεύασεν
ἥρωι Γηρυόνῃ, ὃ μέχρι τοῦ νῦν τιμᾶται παρὰ
τοῖς ἐγχωρίοις.
</p>
</div3>
<div3 type="section" n="4">
<p> Ἰολάου τε τοῦ ἀδελφιδοῦ συστρατεύοντος
τέμενος ἀξιόλογον ἐποίησε, καὶ τιμὰς καὶ
θυσίας κατέδειξεν αὐτῷ γίνεσθαι κατʼ ἐνιαυτὸν τὰς
μέχρι τοῦ νῦν τηρουμένας· πάντες γὰρ οἱ κατὰ
ταύτην τὴν πόλιν οἰκοῦντες ἐκ γενετῆς τὰς κόμας
<del>ἱερὰς</del> Ἰολάῳ τρέφουσι, μέχρι ἂν ὅτου θυσίαις
μεγαλοπρεπέσι καλλιερήσαντες τὸν θεὸν ἵλεων κατασκευάσωσι.
</p>
</div3>
<div3 type="section" n="5">
<p> τοσαύτη δʼ ἐστὶν ἁγνεία καὶ σεμνότης
περὶ τὸ τέμενος ὥστε τοὺς μὴ τελοῦντας τὰς εἰθισμένας
<pb id="v.1.p.435"/>
θυσίας παῖδας ἀφώνους γίνεσθαι καὶ τοῖς
τετελευτηκόσιν ὁμοίους. ἀλλʼ οὗτοι μέν, ὅταν εὔξηταί
τις ἀποδώσειν τὴν θυσίαν καὶ ἐνέχυρον τῆς
θυσίας ἀναδείξῃ τῷ θεῷ, παραχρῆμα ἀποκαθίστασθαί
 φασι τοὺς τῇ προειρημένῃ νόσῳ κατεχομένους.
</p>
</div3>
<div3 type="section" n="6">
<p>οἱ δʼ οὖν ἐγχώριοι τούτοις ἀκολούθως τὴν μὲν 
πύλην, πρὸς ᾗ τὰς ἀπαντήσεις καὶ θυσίας τῷ θεῷ
παρέστησαν, Ἡρακλείαν προσηγόρευσαν, ἀγῶνα δὲ
γυμνικὸν καὶ ἱππικὸν καθʼ ἕκαστον ἔτος μετὰ πάσης
 προθυμίας ποιοῦσι. πανδήμου δὲ τῆς ἀποδοχῆς
ἐλευθέρων τε καὶ δούλων γινομένης, κατέδειξαν καὶ
τοὺς οἰκέτας ἰδίᾳ τιμῶντας τὸν θεὸν θιάσους τε
συνάγειν καὶ συνιόντας εὐωχίας τε καὶ θυσίας τῷ
θεῷ συντελεῖν.
</p>
</div3>
<div3 type="section" n="7">
<p>ὁ δʼ Ἡρακλῆς μετὰ τῶν βοῶν περαιωθεὶς εἰς 
τὴν Ἰταλίαν προῆγε διὰ τῆς παραλίας, καὶ Λακίνιον
μὲν κλέπτοντα τῶν βοῶν ἀνεῖλε, Κρότωνα δὲ ἀκουσίως
ἀποκτείνας ἔθαψε μεγαλοπρεπῶς καὶ τάφον
αὐτοῦ κατεσκεύασε· προεῖπε δὲ καὶ τοῖς ἐγχωρίοις
 ὅτι <del>καὶ</del> κατὰ τοὺς ὕστερον χρόνους ἔσται πόλις ἐπίσημος ὁμώνυμος τῷ τετελευτηκότι.</p>
</div3>
</div2>
<div2 type="chapter" n="25">
<div3 type="section" n="1">
<p>αὐτὸς δʼ ἐγκυκλωθεὶς
 τὸν Ἀδρίαν καὶ πεζῇ περιελθὼν τὸν προειρημένον
κόλπον κατήντησεν εἰς τὴν Ἤπειρον, ἐξ
ἧς πορευθεὶς εἰς τὴν Πελοπόννησον, καὶ τετελεκὼς
 τὸν δέκατον ἆθλον, ἔλαβε πρόσταγμα παρʼ Εὐρυσθέως
τὸν ἐξ ᾅδου Κέρβερον πρὸς τὸ φῶς ἀγαγεῖν.
πρὸς δὲ τοῦτον τὸν ἆθλον ὑπολαβὼν συνοίσειν
αὑτῷ, παρῆλθεν εἰς τὰς Ἀθήνας καὶ μετέσχε τῶν
<pb id="v.1.p.436"/>
ἐν Ἐλευσῖνι μυστηρίων, Μουσαίου τοῦ Ὀρφέως
υἱοῦ τότε προεστηκότος τῆς τελετῆς.
</p>
</div3>
<div3 type="section" n="2">
<p> ἐπεὶ δʼ Ὀρφέως ἐμνήσθημεν, οὐκ ἀνοίκειόν
ἐστι παρεκβάντας βραχέα περὶ αὐτοῦ διελθεῖν. οὗτος
γὰρ ἦν υἱὸς μὲν Οἰάγρου, Θρᾷξ δὲ τὸ γένος, παιδείᾳ
δὲ καὶ μελῳδίᾳ καὶ ποιήσει πολὺ προέχων
τῶν μνημονευομένων· καὶ γὰρ ποίημα συνετάξατο
θαυμαζόμενον καὶ τῇ κατὰ τὴν ᾠδὴν εὐμελείᾳ διαφέρον.
ἐπὶ τοσοῦτο δὲ προέβη τῇ δόξῃ ὥστε δοκεῖν
τῇ μελῳδίᾳ θέλγειν τά τε θηρία καὶ τὰ δένδρα.
</p>
</div3>
<div3 type="section" n="3">
<p> περὶ δὲ παιδείαν ἀσχοληθεὶς καὶ τὰ περὶ τῆς θεολογίας
μυθολογούμενα μαθών, ἀπεδήμησε μὲν εἰς
Αἴγυπτον, κἀκεῖ πολλὰ προσεπιμαθὼν μέγιστος
ἐγένετο τῶν Ἑλλήνων ἔν τε ταῖς θεολογίαις καὶ
ταῖς τελεταῖς καὶ ποιήμασι καὶ μελῳδίαις.
</p>
</div3>
<div3 type="section" n="4">
<p> συνεστρατεύσατο
δὲ καὶ τοῖς Ἀργοναύταις, καὶ διὰ τὸν
ἔρωτα τὸν πρὸς τὴν γυναῖκα καταβῆναι μὲν εἰς
ᾅδου παραδόξως ἐτόλμησε, τὴν δὲ Φερσεφόνην διὰ
τῆς εὐμελείας ψυχαγωγήσας ἔπεισε συνεργῆσαι ταῖς
ἐπιθυμίαις καὶ συγχωρῆσαι τὴν γυναῖκα αὐτοῦ τετελευτηκυῖαν
ἀναγαγεῖν ἐξ ᾅδου παραπλησίως τῷ
Διονύσῳ· καὶ γὰρ ἐκεῖνον μυθολογοῦσιν ἀναγαγεῖν
τὴν μητέρα Σεμέλην ἐξ ᾅδου, καὶ μεταδόντα τῆς
ἀθανασίας Θυώνην μετονομάσαι. ἡμεῖς δʼ ἐπεὶ περὶ
Ὀρφέως διεληλύθαμεν, μεταβησόμεθα πάλιν ἐπὶ τὸν Ἡρακλέα.
</p>
</div3>
</div2>
<div2 type="chapter" n="26">
<div3 type="section" n="1">
<p> οὗτος γὰρ κατὰ τοὺς παραδεδομένους μύθους
καταβὰς εἰς τοὺς καθʼ ᾅδου τόπους, καὶ προσδεχθεὶς
<pb id="v.1.p.437"/>
ὑπὸ τῆς Φερσεφόνης ὡς ἂν ἀδελφός, Θησέα
μὲν ἀνήγαγεν ἐκ δεσμῶν μετὰ Πειρίθου, χαρισαμένης
τῆς Κόρης, τὸν δὲ κύνα παραλαβὼν δεδεμένον
παραδόξως ἀπήγαγε καὶ φανερὸν κατέστησεν
 ἀνθρώποις.
</p>
</div3>
<div3 type="section" n="2">
<p>τελευταῖον δʼ ἆθλον λαβὼν ἐνεγκεῖν 
τὰ τῶν Ἑσπερίδων χρυσᾶ μῆλα, πάλιν ἔπλευσεν
εἰς τὴν Λιβύην. περὶ δὲ τῶν μήλων τούτων διαπεφωνήκασιν
οἱ μυθογράφοι, καὶ τινὲς μέν φασιν ἔν
τισι κήποις τῶν Ἑσπερίδων ὑπάρξαι κατὰ τὴν Λιβύην
 μῆλα χρυσᾶ, τηρούμενα συνεχῶς ὑπό τινος
δράκοντος φοβερωτάτου, τινὲς δὲ λέγουσι ποίμνας
 προβάτων κάλλει διαφερούσας κεκτῆσθαι τὰς Ἑσπερίδας,
χρυσᾶ δὲ μῆλα ἀπὸ τοῦ κάλλους ὠνομάσθαι
ποιητικῶς, ὥσπερ καὶ τὴν Ἀφροδίτην χρυσῆν καλεῖσθαι
 διὰ τὴν εὐπρέπειαν.
</p>
</div3>
<div3 type="section" n="3">
<p>ἔνιοι δὲ λέγουσιν ὅτι 
τὰ πρόβατα τὴν χρόαν ἰδιάζουσαν ἔχοντα καὶ παρόμοιον
χρυσῷ τετευχέναι ταύτης τῆς προσηγορίας,
Δράκοντα δὲ τῶν ποιμνῶν ἐπιμελητὴν καθεσταμένον,
καὶ ῥώμῃ σώματος καὶ ἀλκῇ διαφέροντα,
 τηρεῖν τὰ πρόβατα καὶ τοὺς λῃστεύειν αὐτὰ τολμῶντας
ἀποκτείνειν. ἀλλὰ περὶ μὲν τούτων ἐξέσται
διαλαμβάνειν ὡς ἂν ἕκαστος ἑαυτὸν πείθῃ.
</p>
</div3>
<div3 type="section" n="4">
<p>ὁ δʼ 
Ἡρακλῆς τὸν φύλακα τῶν μήλων ἀνελών, καὶ ταῦτα
ἀποκομίσας πρὸς Εὐρυσθέα, καὶ τοὺς ἄθλους ἀποτετελεκώς,
 προσεδέχετο τῆς ἀθανασίας τεύξεσθαι,
καθάπερ ὁ Ἀπόλλων ἔχρησεν.
</p>
</div3>
</div2>
<div2 type="chapter" n="27">
<div3 type="section" n="1">
<p>ἡμῖν δʼ οὐ παραλειπτέον τὰ περὶ Ἄτλαντος μυθολογούμενα
<pb id="v.1.p.438"/>
καὶ τὰ περὶ τοῦ γένους τῶν Ἑσπερίδων.
κατὰ γὰρ τὴν Ἑσπερῖτιν ὀνομαζομένην χώραν
φασὶν ἀδελφοὺς δύο γενέσθαι δόξῃ διωνομασμένους,
Ἕσπερον καὶ Ἄτλαντα. τούτους δὲ κεκτῆσθαι
πρόβατα τῷ μὲν κάλλει διάφορα, τῇ δὲ χρόᾳ ξανθὰ
καὶ χρυσοειδῆ· ἀφʼ ἧς αἰτίας τοὺς ποιητὰς τὰ πρόβατα
μῆλα καλοῦντας ὀνομάσαι χρυσᾶ μῆλα.
</p>
</div3>
<div3 type="section" n="2">
<p> τὸν
μὲν οὖν Ἕσπερον θυγατέρα γεννήσαντα τὴν ὀνομαζομένην
Ἑσπερίδα συνοικίσαι τἀδελφῷ, ἀφʼ ἧς
τὴν χώραν Ἑσπερῖτιν ὀνομασθῆναι· τὸν δʼ Ἄτλαντα
ἐκ ταύτης ἑπτὰ γεννῆσαι θυγατέρας, ἃς ἀπὸ μὲν
τοῦ πατρὸς Ἀτλαντίδας, ἀπὸ δὲ τῆς μητρὸς Ἑσπερίδας
ὀνομασθῆναι. τούτων δὲ τῶν Ἀτλαντίδων
κάλλει καὶ σωφροσύνῃ διαφερουσῶν, λέγουσι Βούσιριν
τὸν βασιλέα τῶν Αἰγυπτίων ἐπιθυμῆσαι τῶν
παρθένων ἐγκρατῆ γενέσθαι· διὸ καὶ λῃστὰς <del>ἐπʼ
αὐτὰς</del> κατὰ θάλατταν ἀποστείλαντα διακελεύσασθαι
τὰς κόρας ἁρπάσαι καὶ διακομίσαι πρὸς ἑαυτόν.
</p>
</div3>
<div3 type="section" n="3">
<p> κατὰ δὲ τοῦτον τὸν καιρὸν τὸν Ἡρακλέα τελοῦντα
τὸν ὕστατον ἆθλον Ἀνταῖον μὲν ἀνελεῖν ἐν τῇ
Λιβύῃ τὸν συναναγκάζοντα τοὺς ξένους διαπαλαίειν,
Βούσιριν δὲ κατὰ τὴν Αἴγυπτον τῷ Διὶ <del>καλλιερεῖν</del>
σφαγιάζοντα τοὺς παρεπιδημοῦντας ξένους
τῆς προσηκούσης τιμωρίας καταξιῶσαι. μετὰ δὲ
ταῦτα ἀνὰ τὸν Νεῖλον πλεύσαντα εἰς τὴν Αἰθιοπίαν
τὸν βασιλεύοντα τῶν Αἰθιόπων Ἠμαθίωνα
<pb id="v.1.p.439"/>
κατάρχοντα μάχης ἀποκτεῖναι, τὸ δʼ ὕστατον ἐπάνελθεῖν
πάλιν ἐπὶ τὸν ἆθλον.
</p>
</div3>
<div3 type="section" n="4">
<p>τοὺς δὲ λῃστὰς ἐν 
κήπῳ τινὶ παιζούσας τὰς κόρας συναρπάσαι, καὶ
ταχὺ φυγόντας εἰς τὰς ναῦς ἀποπλεῖν. τούτοις δʼ
 ἐπί τινος ἀκτῆς δειπνοποιουμένοις ἐπιστάντα τὸν
Ηρακλέα, καὶ παρὰ τῶν παρθένων μαθόντα τὸ
συμβεβηκός, τοὺς μὲν λῃστὰς ἅπαντας ἀποκτεῖναι,
τὰς δὲ κόρας ἀποκομίσαι πρὸς Ἄτλαντα τὸν πατέρα·
ἀνθʼ ὧν τὸν Ἄτλαντα χάριν τῆς εὐεργεσίας ἀποδιδόντα
 μὴ μόνον δοῦναι τὰ πρὸς τὸν ἆθλον καθήκοντα
 προθύμως, ἀλλὰ καὶ τὰ κατὰ τὴν ἀστρολογίαν
ἀφθόνως διδάξαι.
</p>
</div3>
<div3 type="section" n="5">
<p>περιττότερον γὰρ αὐτὸν τὰ κατὰ 
τὴν ἀστρολογίαν ἐκπεπονηκότα καὶ τὴν τῶν ἄστρων
σφαῖραν φιλοτέχνως εὑρόντα ἔχειν ὑπόληψιν ὡς τὸν
 κόσμον ὅλον ἐπὶ τῶν ὤμων φοροῦντα. παραπλησίως
δὲ καὶ τοῦ Ἡρακλέους ἐξενέγκαντος εἰς τοὺς
Ἕλληνας τὸν σφαιρικὸν λόγον, δόξης μεγάλης τυχεῖν,
ὡς διαδεδεγμένον τὸν Ἀτλαντικὸν κόσμον, αἰνιττομένων
τῶν ἀνθρώπων τὸ γεγονός.
</p>
</div3>
</div2>
<div2 type="chapter" n="28">
<div3 type="section" n="1">
<p> τοῦ δʼ Ἡρακλέους περὶ ταῦτʼ ὄντος φασὶ τὰς
ὑπολειφθείσας Ἀμαζόνας περὶ τὸν Θερμώδοντα ποταμὸν
ἀθροισθείσας πανδημεὶ σπεῦσαι τοὺς Ἕλληνας
ἀμύνασθαι περὶ ὧν Ἡρακλῆς στρατεύσας
διειργάσατο. διαφορώτατα δὲ τοὺς Ἀθηναίους ἐφιλοτιμοῦντο
 διὰ τὸ τὸν Θησέα καταδεδουλῶσθαι τὴν
ἡγεμόνα τῶν Ἀμαζόνων Ἀντιόπην, ὡς δʼ ἔνιοι γράφουσιν,
Ἱππολύτην.
</p>
</div3>
<div3 type="section" n="2">
<p>συστρατευσάντων δὲ τῶν Σκυθῶν 
<pb id="v.1.p.440"/>
θῶν ταῖς Ἀμαζόσι συνέβη δύναμιν ἀξιόλογον ἀθροισθῆναι,
μεθʼ ἧς αἱ προηγούμεναι τῶν Ἀμαζονίδων
περαιωθεῖσαι τὸν Κιμμέριον Βόσπορον προῆγον διὰ
τῆς Θρᾴκης. τέλος δὲ πολλὴν τῆς Εὐρώπης ἐπελθοῦσαι
κατήντησαν εἰς τὴν Ἀττικήν, καὶ κατεστρατοπέδευσαν
ὅπου νῦν ἐστι τὸ καλούμενον ἀπʼ ἐκείνων
Ἀμαζονεῖον.
</p>
</div3>
<div3 type="section" n="3">
<p> Θησεὺς δὲ πυθόμενος τὴν τῶν
Ἀμαζόνων ἔφοδον ἐβοήθει ταῖς πολιτικαῖς δυνάμεσιν,
ἔχων μεθʼ ἑαυτοῦ τὴν Ἀμαζονίδα Ἀντιόπην,
ἐξ ἧς ἦν πεπαιδοποιημένος υἱὸν Ἱππόλυτον.
συνάψας δὲ μάχην ταῖς Ἀμαζόσι, καὶ τῶν Ἀθηναίων
ὑπερεχόντων ταῖς ἀνδραγαθίαις, ἐνίκησαν οἱ περὶ
τὸν Θησέα, καὶ τῶν ἀντιταχθεισῶν Ἀμαζονίδων
ἃς μὲν κατέκοψαν, ἃς δʼ ἐκ τῆς Ἀττικῆς ἐξέβαλον.
</p>
</div3>
<div3 type="section" n="4">
<p> συνέβη δὲ καὶ τὴν Ἀντιόπην συναγωνισαμένην
τἀνδρὶ Θησεῖ, καὶ κατὰ τὴν μάχην ἀριστεύουσαν,
ἡρωικῶς καταστρέψαι τὸν βίον. αἱ δʼ ὑπολειφθεῖσαι
τῶν Ἀμαζόνων ἀπογνοῦσαι τὴν πατρῴαν γῆν,
ἐπανῆλθον μετὰ τῶν Σκυθῶν εἰς τὴν Σκυθίαν καὶ
μετʼ ἐκείνων κατῴκησαν. ἡμεῖς δʼ ἀρκούντως περὶ
τούτων διεληλυθότες ἐπάνιμεν πάλιν ἐπὶ τὰς Ἡρακλέους πράξεις.
</p>
</div3>
</div2>
<div2 type="chapter" n="29">
<div3 type="section" n="1">
<p> Τετελεκότος γὰρ αὐτοῦ τοὺς ἄθλους, καὶ τοῦ
θεοῦ χρήσαντος συμφέρειν πρὸ τῆς εἰς θεοὺς μεταλλαγῆς
ἀποικίαν εἰς Σαρδὼ πέμψαι καὶ τοὺς ἐκ
τῶν Θεσπιάδων αὐτῷ γενομένους υἱοὺς ἡγεμόνας
ποιῆσαι ταύτης, ἔκρινε τὸν ἀδελφιδοῦν Ἰόλαον ἐκπέμψαι
<pb id="v.1.p.441"/>
μετὰ τῶν παίδων διὰ τὸ παντελῶς νέους
εἷναι.
</p>
</div3>
<div3 type="section" n="2">
<p>ἀναγκαῖον δʼ ἡμῖν φαίνεται προδιελθεῖν περὶ 
τῆς γενέσεως τῶν παίδων, ἵνα τὸν περὶ τῆς ἀποικίας
λόγον καθαρώτερον ἐκθέσθαι δυνηθῶμεν. Θέσπιος
 ἦν ἀνὴρ τὸ γένος ἐπιφανὴς ἐκ τῶν Ἀθηνῶν,
 υἱὸς Ἐρεχθέως, βασιλεύων δὲ τῆς ὁμωνύμου χώρας
ἐγέννησεν ἐκ πλειόνων γυναικῶν θυγατέρας
πεντήκοντα.
</p>
</div3>
<div3 type="section" n="3">
<p>Ἡρακλέους δʼ ἔτι παιδὸς ὄντος τὴν 
ἡλικίαν, καὶ ῥώμῃ σώματος ὑπερφυοῦς ὄντος, ἐφιλοτιμήθη
 τὰς θυγατέρας ἐκ τούτου τεκνοποιήσασθαι.
διὸ καλέσας αὐτὸν ἐπί τινα θυσίαν καὶ λαμπρῶς
ἑστιάσας, ἀπέστειλε κατὰ μίαν τῶν θυγατέρων·
αἷς ἀπάσαις μιγεὶς καὶ ποιήσας ἐγκύους ἐγένετο
πατὴρ υἱῶν πεντήκοντα. ὧν λαβόντων τὴν κοινὴν
 προσηγορίαν ἀπὸ τῶν Θεσπιάδων, καὶ γενομένων
ἐνηλίκων, ἔκρινεν ἐκπέμπειν τούτους εἰς τὴν ἀποικίαν
τὴν εἰς Σαρδόνα κατὰ τὸν χρησμόν.
</p>
</div3>
<div3 type="section" n="4">
<p>ἡγουμένου 
δὲ τοῦ στόλου παντὸς Ἰολάου, καὶ συνεστρατευμένου
σχεδὸν ἁπάσας τὰς στρατείας, ἐπέτρεψεν
 αὐτῷ τὰ περὶ τοὺς Θεσπιάδας καὶ τὴν ἀποικίαν
τῶν δὲ πεντήκοντα παίδων δύο μὲν κατέμειναν ἐν
ταῖς Θήβαις, ὧν τοὺς ἀπογόνους φασὶ μέχρι τοῦ
νῦν τιμᾶσθαι, ἑπτὰ δʼ ἐν Θεσπιαῖς, οὓς ὀνομάζουσι
δημούχους, ὧν καὶ τοὺς ἀπογόνους ἡγήσασθαί φασι
 τῆς πόλεως μέχρι τῶν νεωτέρων καιρῶν.
</p>
</div3>
<div3 type="section" n="5">
<p>τοὺς δὲ 
λοιποὺς ἅπαντας Ἰόλαος ἀναλαβὼν καὶ πολλοὺς
ἄλλους τοὺς βουλομένους κοινωνεῖν τῆς ἀποικίας,
ἔπλευσεν εἰς τὴν Σαρδόνα. κρατήσας δὲ μάχῃ τῶν
<pb id="v.1.p.442"/>
ἐγχωρίων, κατεκληρούχησε τὸ κάλλιστον τῆς νήσου,
καὶ μάλιστα τὴν πεδιάδα χώραν, ἣν μέχρι τοῦ νῦν
καλεῖσθαι Ἰολαεῖον.
</p>
</div3>
<div3 type="section" n="6">
<p> ἐξημερώσας δὲ τὴν χώραν καὶ
καταφυτεύσας δένδρεσι καρπίμοις κατεσκεύασε περιμάχητον 
ἐπὶ τοσοῦτο γὰρ ἡ νῆσος διωνομάσθη τῇ
τῶν καρπῶν ἀφθονίᾳ ὥστε Καρχηδονίους ὕστερον
αὐξηθέντας ἐπιθυμῆσαι τῆς νήσου, καὶ πολλοὺς
ἀγῶνας καὶ κινδύνους ὑπὲρ αὐτῆς ἀναδέξασθαι.
ἀλλὰ περὶ μὲν τούτων ἐν τοῖς οἰκείοις χρόνοις ἀναγράψομεν.
</p>
</div3>
</div2>
<div2 type="chapter" n="30">
<div3 type="section" n="1">
<p> τότε δʼ ὁ Ἰόλαος καταστήσας τὰ περὶ
τὴν ἀποικίαν, καὶ τὸν Δαίδαλον ἐκ τῆς Σικελίας
μεταπεμψάμενος, κατεσκεύασεν ἔργα πολλὰ καὶ μεγάλα
μέχρι τῶν νῦν καιρῶν διαμένοντα καὶ ἀπὸ
τοῦ κατασκευάσαντος Δαιδάλεια καλούμενα. ᾠκοδόμησε
δὲ καὶ γυμνάσια μεγάλα τε καὶ πολυτελῆ,
καὶ δικαστήρια κατέστησε καὶ τἄλλα τὰ πρὸς τὴν
εὐδαιμονίαν συντείνοντα.
</p>
</div3>
<div3 type="section" n="2">
<p> ὠνόμασε δὲ καὶ τοὺς
λαοὺς Ἰολαείους, ἀφʼ ἑαυτοῦ θέμενος τὴν προσηγορίαν,
συγχωρησάντων τῶν Θεσπιαδῶν, καὶ δόντων
αὐτῷ τοῦτο τὸ γέρας καθαπερεί τινι πατρί. διὰ γὰρ
τὴν πρὸς αὐτοὺς σπουδὴν ἐπὶ τοσοῦτʼ εὐνοίας προήχθησαν
ὥστʼ ἐπώνυμον αὐτῷ περιθεῖναι τὴν τοῦ
γονέως προσηγορίαν· διόπερ ἐν τοῖς ὕστερον χρόνοις
οἱ τὰς θυσίας τελοῦντες τούτῳ τῷ θεῷ προσαγορεύουσιν
αὐτὸν Ἰόλαον πατέρα, καθάπερ οἱ
Πέρσαι τὸν Κῦρον.
</p>
</div3>
<div3 type="section" n="3">
<p> μετὰ δὲ ταῦτα ὁ μὲν Ἰόλαος
ἐπανιὼν εἰς τὴν Ἑλλάδα, καὶ προσπλεύσας τῇ Σικελίᾳ,
<pb id="v.1.p.443"/>
οὐκ ὀλίγον χρόνον διέτριψεν ἐν τῇ νήσῳ.
καθʼ ὃν δὴ χρόνον καί τινες τῶν συναποδημούντων
αὐτῷ διὰ τὸ κάλλος τῆς χώρας κατέμειναν ἐν
τῇ Σικελίᾳ, καὶ τοῖς Σικανοῖς καταμιγέντες ἐν ταύτῃ
 κατῴκησαν, τιμώμενοι διαφερόντως ὑπὸ τῶν ἐγχωρίων.
ὁ δʼ Ἰόλαος μεγάλης ἀποδοχῆς τυγχάνων καὶ
πολλοὺς εὐεργετῶν ἐν πολλαῖς τῶν πόλεων ἐτιμήθη
τεμένεσι καὶ τιμαῖς ἡρωικαῖς.
</p>
</div3>
<div3 type="section" n="4">
<p>ἴδιον δέ τι καὶ 
παράδοξον συνέβη γενέσθαι κατὰ τὴν ἀποικίαν ταύτην·
 ὁ μὲν γὰρ θεὸς ἔχρησεν αὐτοῖς ὅτι πάντες οἱ
τῆς ἀποικίας ταύτης μετασχόντες καὶ οἱ τούτων
ἔκγονοι διατελέσουσιν ἅπαντα τὸν αἰῶνα διαμένοντες
ἐλεύθεροι, τὸ δʼ ἀποτέλεσμα τούτων ἀκολούθως
τῷ χρησμῷ διέμεινε μέχρι τῶν καθʼ ἡμᾶς καιρῶν.
</p>
</div3>
<div3 type="section" n="5">
<p>οἱ μὲν γὰρ λαοὶ διὰ τὸ πλῆθος τοῦ χρόνου, πλειόνων 
τῶν βαρβάρων ὄντων τῶν μετεσχηκότων τῆς
ἀποικίας, ἐξεβαρβαρώθησαν, καὶ μεταστάντες εἰς
τὴν ὀρεινὴν ἐν ταῖς δυσχωρίαις κατῴκησαν, ἐθίσαντες
δʼ ἑαυτοὺς τρέφεσθαι γάλακτι καὶ κρέασι καὶ
 πολλὰς ἀγέλας κτηνῶν τρέφοντες οὐκ ἐπεδέοντο
σίτου· κατασκευάσαντες δʼ οἰκήσεις ἑαυτοῖς καταγείους
καὶ τὴν τοῦ βίου διεξαγωγὴν ἐν τοῖς ὀρύγμασι
ποιούμενοι τοὺς ἐκ τῶν πολέμων κινδύνους
ἐξέφυγον.
</p>
</div3>
<div3 type="section" n="6">
<p>διὸ καὶ πρότερον μὲν Καρχηδόνιοι, μετὰ 
 δὲ ταῦτα Ῥωμαῖοι πολλάκις πολεμήσαντες τούτοις
τῆς προθέσεως διήμαρτον.
καὶ περὶ μὲν Ἰολάου καὶ Θεσπιαδῶν, ἔτι δὲ
τῆς ἀποικίας τῆς εἰς Σαρδόνα γενομένης ἀρκεσθησόμεθα
<pb id="v.1.p.444"/>
τοῖς ῥηθεῖσι, περὶ δʼ Ἡρακλέους τὰ συνεχῆ τοῖς προειρημένοις προσθήσομεν.</p>
</div3>
</div2>
<div2 type="chapter" n="31">
<div3 type="section" n="1">
<p> τελέσας γὰρ τοὺς
ἄθλους τὴν μὲν ἑαυτοῦ γυναῖκα Μεγάραν συνῴκισεν
Ἰολάῳ, διὰ τὴν περὶ τὰ τέκνα συμφορὰν ὑποπτευσάμενος
τὴν ἐξ ἐκείνης παιδοποιίαν, ἑτέραν δʼ ἐζήτει
πρὸς τέκνων γένεσιν ἀνύποπτον. διόπερ ἐμνήστευσεν
Ἰόλην τὴν Εὐρύτου τοῦ δυναστεύσαντος Οἰχαλίας.
</p>
</div3>
<div3 type="section" n="2">
<p> ὁ δʼ Εὔρυτος διὰ τὴν ἐκ τῆς Μεγάρας γενομένην
ἀτυχίαν εὐλαβηθείς, ἀπεκρίθη βουλεύσεσθαι περὶ
τοῦ γάμου. ὁ δʼ ἀποτυχὼν τῆς μνηστείας διὰ τὴν
ἀτιμίαν ἐξήλασε τὰς ἵππους τοῦ Εὐρύτου.
</p>
</div3>
<div3 type="section" n="3">
<p> Ἰφίτου
δὲ τοῦ Εὐρύτου τὸ γεγονὸς ὑποπτεύσαντος καὶ
παραγενομένου κατὰ ζήτησιν τῶν ἵππων εἰς Τίρυνθα,
τοῦτον μὲν ἀναβιβάσας <del>ὁ Ἡρακλῆς</del> ἐπί
τινα πύργον ὑψηλὸν ἐκέλευσεν ἀφορᾶν μή που νεμόμεναι
τυγχάνουσιν· οὐ δυναμένου δὲ κατανοῆσαι
τοῦ Ἰφίτου, φήσας αὐτὸν ψευδῶς κατῃτιᾶσθαι τὴν
κλοπὴν κατεκρήμνισεν ἀπὸ τοῦ πύργου.
</p>
</div3>
<div3 type="section" n="4">
<p> διὰ δὲ τὸν
τούτου θάνατον Ἡρακλῆς νοσήσας παρῆλθεν εἰς
Πύλον πρὸς Νηλέα, καὶ παρεκάλεσεν αὐτὸν καθᾶραι
τὸν φόνον. ὁ μὲν οὖν Νηλεὺς βουλευσάμενος μετὰ
τῶν υἱῶν ἔλαβε πάντας πλὴν Νέστορος τοῦ νεωτάτου
συγκαταινοῦντας μὴ προσδέξασθαι τὸν καθαρμόν·
</p>
</div3>
<div3 type="section" n="5">
<p> ὁ δʼ Ἡρακλῆς τότε μὲν παρελθὼν πρὸς Δηίφοβον
τὸν Ἱππολύτου καὶ πείσας αὐτὸν ἐκαθάρθη, οὐ
δυνάμενος δʼ ἀπολυθῆναι τῆς νόσου ἐπηρώτησε τὸν
Ἀπόλλω περὶ τῆς θεραπείας. τούτου δὲ χρήσαντος
ὅτι ῥᾷον οὕτως ἀπολυθήσεται τῆς νόσου, εἰ πραθεὶς
<pb id="v.1.p.445"/>
δικαίως τὴν ἑαυτοῦ τιμὴν ἀποδοίη τοῖς Ἰφίτου παισίν,
ἀναγκαζόμενος πείθεσθαι <del>ὑπὸ τῆς νόσου</del> τῷ
χρησμῷ μετά τινων φίλων ἔπλευσεν εἰς τὴν Ἀσίαν.
ἐκεῖ δʼ ὑπομείνας ἑκουσίως ὑπό τινος τῶν φίλων
 ἐπράθη, καὶ παρθένου δοῦλος ἐγένετο Ὀμφάλης τῆς
Ἰαρδάνου, βασιλευούσης τῶν τότε Μαιόνων, νῦν
δὲ Λυδῶν ὀνομαζομένων.
</p>
</div3>
<div3 type="section" n="6">
<p>καὶ τὴν μὲν τιμὴν ὁ 
ἀποδόμενος τὸν Ἡρακλέα τοῖς Ἰφίτου παισὶν ἀπέδωκε
κατὰ τὸν χρησμόν, ὁ δʼ Ἡρακλῆς ὑγιασθεὶς
 καὶ δουλεύων τῇ Ὀμφάλῃ τοὺς κατὰ τὴν χώραν
λῃστεύοντας ἐκόλασε.
</p>
</div3>
<div3 type="section" n="7">
<p>τοὺς μὲν γὰρ ὀνομαζομένους 
Κέρκωπας, λῃστεύοντας καὶ πολλὰ κακὰ διεργαζομένους,
οὓς μὲν ἀπέκτεινεν, οὓς δὲ ζωγρήσας δεδεμένους
παρέδωκε τῇ Ὀμφάλῃ· Συλέα δὲ τοὺς
 παριόντας ξένους συναρπάζοντα καὶ τοὺς ἀμπελῶνας
σκάπτειν ἀναγκάζοντα τῷ σκαφείῳ πατάξας ἀπέκτεινεν·
Ἰτώνων δὲ λεηλατούντων πολλὴν τῆς ὑπὸ Ὀμφάλῃ
χώρας, τήν τε λείαν ἀφείλετο καὶ τὴν πόλιν,
ἐξ ἧς ἐποιοῦντο τὴν ὁρμήν, ἐκπορθήσας ἐξηνδραποδίσατο
 καὶ κατέσκαψεν.
</p>
</div3>
<div3 type="section" n="8">
<p>ἡ δʼ Ὀμφάλη ἀποδεχομένη 
τὴν ἀνδρείαν τὴν Ἡρακλέους, καὶ πυθομένη
τίς ἐστι καὶ τίνων, ἐθαύμασε τὴν ἀρετήν, ἐλεύθερον
δʼ ἀφεῖσα καὶ συνοικήσασα αὐτῷ Λάμον ἐγέννησε.
προϋπῆρχε δὲ τῷ Ἡρακλεῖ κατὰ τὸν τῆς δουλείας
 καιρὸν ἐκ δούλης υἱὸς Κλεόδαιος.
</p>
</div3>
</div2>
<div2 type="chapter" n="32">
<div3 type="section" n="1">
<p>μετὰ δὲ ταῦτα ἐπανελθὼν εἰς Πελοπόννησον
<pb id="v.1.p.446"/>
ἐστράτευσεν εἰς Ἴλιον, ἐγκαλῶν Λαομέδοντι τῷ
βασιλεῖ. οὗτος γὰρ Ἡρακλέους στρατεύοντος μετὰ
Ἰάσονος ἐπὶ τὸ χρυσόμαλλον δέρος, καὶ τὸ κῆτος
ἀνελόντος, ἀπεστέρησε τῶν ὡμολογημένων ἵππων,
περὶ ὧν ἐν τοῖς Ἀργοναύτοις τὰ κατὰ μέρος μικρὸν
ὕστερον διέξιμεν.
</p>
</div3>
<div3 type="section" n="2">
<p> καὶ τότε μὲν διὰ τὴν μετʼ Ἰάσονος
στρατείαν ἀσχοληθείς, ὕστερον δὲ λαβὼν καιρὸν
ἐπὶ τὴν Τροίαν ἐστράτευσεν, ὡς μέν τινές φασι,
ναυσὶ μακραῖς ὀκτωκαίδεκα, ὡς δὲ Ὅμηρος γέγραφεν,
ἓξ ταῖς ἁπάσαις, ἐν οἷς παρεισάγει τὸν υἱὸν αὐτοῦ
Τληπόλεμον λέγοντα
<quote rend="blockquote">
<lb/>ἀλλʼ οἷόν τινά φασι βίην Ἡρακληείην
<lb/>εἶναι, ἐμὸν πατέρα θρασυμέμνονα, θυμολέοντα,
<lb/>ὅς ποτε δεῦρʼ ἐλθὼν ἕνεχʼ ἵππων Λαομέδοντος
<lb/>ἓξ οἴῃς σὺν νηυσὶ καὶ ἀνδράσι παυροτέροισιν
<lb/>Ἰλίου ἐξαλάπαξε πόλιν, χήρωσε δʼ ἀγυιάς.</quote>
</p>
</div3>
<div3 type="section" n="3">
<p> ὁ δʼ οὖν Ἡρακλῆς καταπλεύσας εἰς τὴν Τρῳάδα
αὐτὸς μὲν μετὰ τῶν ἀρίστων προῆγεν ἐπὶ τὴν
πόλιν, ἐπὶ δὲ τῶν νεῶν ἀπέλιπεν ἡγεμόνα τὸν Ἀμφιαράου
υἱὸν Οἰκλέα. Λαομέδων δʼ ἀπροσδοκήτου
τῆς παρουσίας τῶν πολεμίων γενομένης δύναμιν
ἀξιόλογον συναγαγεῖν ἐξεκλείσθη διὰ τὴν ὀξύτητα
τῶν καιρῶν, ἀθροίσας δʼ ὅσους ἐδύνατο, μετὰ τούτων
ἦλθεν ἐπὶ τὰς ναῦς, ἐλπίζων, εἰ ταύτας ἐμπρήσειε,
τέλος ἐπιθήσειν τῷ πολέμῳ. τοῦ δὲ Οἰκλέους ἀπαντήσαντος,
ὁ μὲν στρατηγὸς Οἰκλῆς ἔπεσεν, οἱ δὲ
λοιποὶ συνδιωχθέντες εἰς τὰς ναῦς ἔφθασαν ἀναπλεύσαντες
<pb id="v.1.p.447"/>
ἀπὸ τῆς γῆς.
</p>
</div3>
<div3 type="section" n="4">
<p>Λαομέδων δʼ ἐπανελθὼν 
καὶ πρὸς τῇ πόλει τοῖς μεθʼ Ἡρακλέους συμβαλὼν
αὐτός τε ἔπεσε καὶ τῶν συναγωνιζομένων οἱ πλείους·
Ἡρακλῆς δὲ τὴν πόλιν ἑλὼν κατὰ κράτος καὶ πολλοὺς
 ἐν χειρῶν νόμῳ κατασφάξας, Πριάμῳ τὴν
βασιλείαν ἀπέδωκε τῶν Ἰλιαδῶν διὰ τὴν δικαιοσύνην·
</p>
</div3>
<div3 type="section" n="5">
<p>οὗτος γὰρ μόνος τῶν υἱῶν τοῦ Λαομέδοντος 
ἐναντιούμενος τῷ πατρὶ τὰς ἵππους ἀποδοῦναι
συνεβούλευσεν τῷ Ἡρακλεῖ κατὰ τὰς ἐπαγγελίας.
 ὁ δʼ Ἡρακλῆς ἐστεφάνωσε Τελαμῶνα ἀριστείοις,
δοὺς αὐτῷ τὴν Λαομέδοντος θυγατέρα Ἡσιόνην·
οὗτος γὰρ κατὰ τὴν πολιορκίαν πρῶτος βιασάμενος
εἰσέπεσεν εἰς τὴν πόλιν, Ἡρακλέους προσβαλόντος
κατὰ τὸ καρτερώτατον μέρος τοῦ τείχους τῆς ἀκροπόλεως.

</p>
</div3>
</div2>
<div2 type="chapter" n="33">
<div3 type="section" n="1">
<p>μετὰ δὲ ταῦτα Ἡρακλῆς μὲν ἐπανελθὼν εἰς
Πελοπόννησον ἐστράτευσεν ἐπʼ Αὐγέαν διὰ τὴν
ἀποστέρησιν τοῦ μισθοῦ· γενομένης δὲ μάχης πρὸς
τοὺς Ἠλείους, τότε μὲν ἄπρακτος ἐπανῆλθεν εἰς
 Ὤλενον πρὸς Δεξαμενόν· τῆς δὲ τούτου θυγατρὸς
 Ἱππολύτης συνοικιζομένης Ἀζᾶνι, συνδειπνῶν Ἡρακλῆς
καὶ θεασάμενος ἐν τοῖς γάμοις ὑβρίζοντα τὸν
Κένταυρον Εὐρυτίωνα καὶ τὴν Ἱππολύτην βιαζόμενον,
ἀπέκτεινεν.
</p>
</div3>
<div3 type="section" n="2">
<p>εἰς Τίρυνθα δὲ Ἡρακλέους ἐπανελθόντος, 
 Εὐρυσθεὺς αἰτιασάμενος αὐτὸν ἐπιβουλεύειν
τῇ βασιλείᾳ προσέταξεν ἀπελθεῖν ἐκ Τίρυνθος
αὐτόν τε καὶ τὴν Ἀλκμήνην καὶ Ἰφικλέα καὶ Ἰόλαον.
διόπερ ἀναγκασθεὶς ἔφυγε μετὰ τούτων καὶ κατῴκησε
<pb id="v.1.p.448"/>
</p>
</div3>
<div3 type="section" n="3">
<p> τῆς Ἀρκαδίας ἐν Φενεῷ. ἐντεῦθεν δὲ ὁρμώμενος,
καὶ πυθόμενος ἐξ Ἤλιδος πομπὴν ἀποστέλλεσθαι
Ποσειδῶνι εἰς Ἰσθμόν, καὶ ταύτης ἀφηγεῖσθαι
Εὔρυτον τὸν Αὐγέου, προσπεσὼν ἄφνω τὸν Εὔρυτον
ἀπέκτεινε περὶ Κλεωνάς, ἔνθα νῦν ἐστιν ἱερὸν
Ἡρακλέους.
</p>
</div3>
<div3 type="section" n="4">
<p> μετὰ δὲ ταῦτα στρατεύσας ἐπὶ τὴν
Ἦλιν τόν τε βασιλέα ἐφόνευσεν Αὐγέαν, καὶ τὴν
πόλιν ἑλὼν κατὰ κράτος Φυλέα τὸν Αὐγέου μετεπέμψατο,
καὶ τούτῳ τὴν βασιλείαν παρέδωκεν· ἦν
γὰρ ὑπὸ τοῦ πατρὸς πεφυγαδευμένος καθʼ ὃν καιρὸν
δικαστὴς γενόμενος τῷ πατρὶ πρὸς Ἡρακλέα περὶ
τοῦ μισθοῦ τὸ νίκημα ἀπέδωκεν Ἡρακλεῖ.
</p>
</div3>
<div3 type="section" n="5">
<p> μετὰ δὲ
ταῦτα Ἱπποκόων μὲν ἐφυγάδευσεν ἐκ τῆς Σπάρτης
τὸν ἀδελφὸν Τυνδάρεων, Οἰωνὸν δὲ τὸν Λικυμνίου
φίλον ὄντα Ἡρακλέους οἱ υἱοὶ τοῦ Ἱπποκόωντος
εἴκοσι τὸν ἀριθμὸν ὄντες ἀπέκτειναν· ἐφʼ οἷς
ἀγανακτήσας Ἡρακλῆς ἐστράτευσεν ἐπʼ αὐτούς· μεγάλῃ
δὲ μάχῃ νικήσας παμπληθεῖς ἀπέκτεινε. τὴν
δὲ Σπάρτην ἑλὼν κατὰ κράτος, κατήγαγεν ἐπὶ τὴν
βασιλείαν Τυνδάρεων τὸν πατέρα τῶν Διοσκόρων,
καὶ τὴν βασιλείαν ὡς δορίκτητον Τυνδάρεῳ παρέθετο,
προστάξας τοῖς ἀφʼ ἑαυτοῦ γενομένοις φυλάττειν.
</p>
</div3>
<div3 type="section" n="6">
<p> ἔπεσον δʼ ἐν τῇ μάχῃ τῶν μὲν μεθʼ Ἡρακλέους
ὀλίγοι παντελῶς, ἐν οἷς ἦσαν ἐπιφανεῖς
ἄνδρες Ἴφικλος καὶ Κηφεὺς καὶ Κηφέως υἱοὶ τὸν
ἀριθμὸν ὄντες ἑπτακαίδεκα· τρεῖς γὰρ ἀπὸ τῶν
εἴκοσι μόνον διεσώθησαν· τῶν δʼ ἐναντίων αὐτός
<pb id="v.1.p.449"/>
τε ὁ Ἱπποκόων καὶ μετʼ αὐτοῦ δέκα μὲν υἱοί, τῶν
δʼ ἄλλων Σπαρτιατῶν παμπληθεῖς.
</p>
</div3>
<div3 type="section" n="7">
<p>ἀπὸ δὲ ταύτης 
τῆς στρατείας ἐπανιὼν εἰς τὴν Ἀρκαδίαν, καὶ καταλύσας
παρὰ Ἄλεῳ τῷ βασιλεῖ, τῇ θυγατρὶ τούτου
 λάθρᾳ μιγεὶς Αὔγῃ καὶ ταύτην ποιήσας ἔγκυον εἰς
Στύμφαλον ἐπανῆλθεν.
</p>
</div3>
<div3 type="section" n="8">
<p>Ἄλεως δʼ ἀγνοῶν τὸ πεπραγμένον, 
ὡς ὁ τῆς γαστρὸς ὄγκος ἐμήνυσε τὴν
φθοράν, ἐζήτει τὸν φθείραντα. τῆς δʼ Αὔγης ἀποφαινομένης
ὅτι βιάσαιτο αὐτὴν Ἡρακλῆς, ἀπιστήσας
 τοῖς ὑπὸ ταύτης λεγομένοις ταύτην μὲν παρέδωκε
Ναυπλίῳ φίλῳ καθεστῶτι, καὶ προσέταξε καταποντίσαι.
</p>
</div3>
<div3 type="section" n="9">
<p>Αὔγη δʼ ἀπαγομένη εἰς Ναυπλίαν, καὶ γενομένη 
 κατὰ τὸ Παρθένιον ὄρος, ὑπὸ τῶν ὠδίνων
καταβαρουμένη παρῆλθεν εἰς τὴν πλησίον ὕλην ὡς
 ἐπί τινα χρείαν ἀναγκαίαν· τεκοῦσα δὲ παιδίον ἄρρεν
ἀπέλιπε τὸ βρέφος εἴς τινας θάμνους κρύψασα.
μετὰ δὲ ταῦτα Αὔγη μὲν ἀπηλλάγη πρὸς τὸν Ναύπλιον,
καὶ καταντήσασα τῆς Ἀργείας εἰς τὸν ἐν
Ναυπλίᾳ λιμένα παραδόξου σωτηρίας ἔτυχεν·
</p>
</div3>
<div3 type="section" n="10">
<p>ὁ γὰρ 
 Ναύπλιος καταποντίσαι μὲν αὐτὴν κατὰ τὰς ἐντολὰς
οὐκ ἔκρινε, ξένοις δέ τισι Καρσὶν ἀναγομένοις
εἰς τὴν Ἀσίαν δωρήσασθαι· οὗτοι δʼ ἀπαγαγόντες
εἰς τὴν Ἀσίαν ἀπέδοντο τὴν Αὔγην τῷ βασιλεῖ τῆς
Μυσίας Τεύθραντι.
</p>
</div3>
<div3 type="section" n="11">
<p>τὸ δʼ ἀπολειφθὲν ἐν τῷ Παρθενίῳ 
 βρέφος ὑπὸ τῆς Αὔγης βουκόλοι τινὲς Κορύθου
τοῦ βασιλέως εὑρόντες ὑπό τινος ἐλάφου τῷ
μαστῷ τρεφόμενον, ἐδωρήσαντο τῷ δεσπότῃ. ὁ δὲ
<pb id="v.1.p.450"/>
Κόρυθος παραλαβὼν τὸ παιδίον ἀσμένως ὡς ἴδιον
υἱὸν ἔτρεφε, προσαγορεύσας Τήλεφον ὰπὸ τῆς τρεφούσης
ἐλάφου. Τήλεφος δʼ ἀνδρωθεὶς καὶ τὴν μητέρα
μαθεῖν σπεύδων, παρῆλθεν εἰς Δελφούς, καὶ
χρησμὸν ἔλαβε πλεῖν εἰς τὴν Μυσίαν πρὸς Τεύθραντα
τὸν βασιλέα.
</p>
</div3>
<div3 type="section" n="12">
<p> ἀνευρὼν δὲ τὴν μητέρα, καὶ γνωσθεὶς
τίνος ἦν πατρός, ἀποδοχῆς ἐτύγχανε τῆς μεγίστης.
ὁ δὲ Τεύθρας ἄπαις ὢν ἀρρένων παίδων
τὴν θυγατέρα Ἀργιόπην συνῴκισε τῷ Τηλέφῳ, καὶ
διάδοχον ἀπέδειξε τῆς βασιλείας.
</p>
</div3>
</div2>
<div2 type="chapter" n="34">
<div3 type="section" n="1">
<p> Ἡρακλῆς δὲ μετὰ τὴν ἐν Φενεῷ κατοίκησιν ἔτει
πέμπτῳ, δυσφορῶν ἐπὶ τῷ τετελευτηκέναι Οἰωνὸν
τὸν Λικυμνίου καὶ Ἴφικλον τὸν ἀδελφόν, ἀπῆλθεν
ἑκουσίως ἐξ Ἀρκαδίας καὶ πάσης Πελοποννήσου.
συναπελθόντων δʼ αὐτῷ πολλῶν ἐκ τῆς Ἀρκαδίας,
ἀπῆλθε τῆς Αἰτωλίας εἰς Καλυδῶνα κἀκεῖ κατῴκησεν.
οὐκ ὄντων δʼ αὐτῷ παίδων γνησίων οὐδὲ γαμετῆς
γυναικός, ἔγημε Δηιάνειραν τὴν Οἰνέως, τετελευτηκότος
ἤδη Μελεάγρου. οὐκ ἀνοίκειον δʼ εἶναι νομίζομεν
βραχὺ παρεκβάντας ἡμᾶς ἀπαγγεῖλαι τὴν περὶ
τὸν Μελέαγρον περιπέτειαν.
</p>
</div3>
<div3 type="section" n="2">
<p> Οἰνεὺς γάρ, γενομένης
εὐκαρπίας αὐτῷ τοῦ σίτου, τοῖς μὲν ἄλλοις θεοῖς
ἐτέλεσε θυσίας, μόνης δὲ τῆς Ἀρτέμιδος ὠλιγώρησεν·
δι᾽ ἣν αἰτίαν ἡ θεὸς αὐτῷ μηνίσασα τὸν διαβεβοημένον
Καλυδώνιον ὗν ἀνῆκεν, ὑπερφυῆ τὸ μέγεθος.
</p>
</div3>
<div3 type="section" n="3">
<p> οὗτος δὲ τὴν σύνεγγυς χώραν καταφθείρων τὰς
κτήσεις ἐλυμαίνετο· διόπερ Μελέαγρος ὁ Οἰνέως,
τὴν μὲν ἡλικίαν μάλιστα ἀκμάζων, ῥώμῃ δὲ καὶ
<pb id="v.1.p.451"/>
ἀνδρείᾳ διαφέρων, παρέλαβε πολλοὺς τῶν ἀρίστων
ἐπὶ τὴν τούτου κυνηγίαν. πρώτου δὲ Μελεάγρου
τὸ θηρίον ἀκοντίσαντος, ὁμολογούμενον αὐτῷ τὸ
πρωτεῖον συνεχωρήθη· τοῦτο δʼ ἦν ἡ δορὰ τοῦ
 ζῴου.
</p>
</div3>
<div3 type="section" n="4">
<p>μετεχούσης δὲ τῆς κυνηγίας Ἀταλάντης τῆς 
Σχοινέως, ἐρασθεὶς αὐτῆς ὁ Μελέαγρος παρεχώρησε
τῆς δορᾶς καὶ τοῦ κατὰ τὴν ἀριστείαν ἐπαίνου.
 ἐπὶ δὲ τοῖς πραχθεῖσιν οἱ Θεστίου παῖδες συγκυνηγοῦντες
ἠγανάκτησαν, ὅτι ξένην γυναῖκα προετίμησεν
 αὐτῶν, παραπέμψας τὴν οἰκειότητα. διόπερ
ἀκυροῦντες τοῦ Μελεάγρου τὴν δωρεὰν ἐνήδρευσαν
Ἀταλάντῃ, καὶ κατὰ τὴν εἰς Ἀρκαδίαν ἐπάνοδον
ἐπιθέμενοι τὴν δορὰν ἀφείλοντο.
</p>
</div3>
<div3 type="section" n="5">
<p>Μελέαγρος δὲ 
διά τε τὸν πρὸς τὴν Ἀταλάντην ἔρωτα καὶ διὰ τὴν
 ἀτιμίαν παροξυνθείς, ἐβοήθησε τῇ Ἀταλάντῃ. καὶ
τὸ μὲν πρῶτον παρεκάλει τοὺς ἡρπακότας ἀποδοῦναι
τῇ γυναικὶ τὸ δοθὲν ἀριστεῖον· ὡς δʼ οὐ προσεῖχον,
ἀπέκτεινεν αὐτούς, ὄντας τῆς Ἀλθαίας ἀδελφούς.
διόπερ ἡ μὲν Ἀλθαία γενομένη περιαλγὴς ἐπὶ τῇ
 τῶν ὁμαίμων ἀναιρέσει ἀρὰς ἔθετο, καθʼ ἃς ἠξίωσεν
ἀποθανεῖν Μελέαγρον· καὶ τοὺς ἀθανάτους ὑπακούσαντας
ἐπενεγκεῖν αὐτῷ τὴν τοῦ βίου καταστροφήν.
</p>
</div3>
<div3 type="section" n="6">
<p>ἔνιοι δὲ μυθολογοῦσιν ὅτι κατὰ τὴν Μελεάγρου γένεσιν 
τῇ Ἀλθαίᾳ τὰς Μοίρας καθʼ ὕπνον ἐπιστάσας
 εἰπεῖν ὅτι τότε τελευτήσει Μελέαγρος ὁ υἱὸς αὐτῆς,
ὅταν ὁ δαλὸς κατακαυθῇ. διόπερ τεκοῦσαν, καὶ
νομίσασαν ἐν τῇ τοῦ δαλοῦ φυλακῇ τὴν σωτηρίαν
<pb id="v.1.p.452"/>
τοῦ τέκνου κεῖσθαι, τὸν δαλὸν ἐπιμελῶς τηρεῖν.
</p>
</div3>
<div3 type="section" n="7">
<p> ὕστερον δʼ ἐπὶ τῷ φόνῳ τῶν ἀδελφῶν παροξυνθεῖσαν
κατακαῦσαι τὸν δαλὸν καὶ τῷ Μελεάγρῳ
τῆς τελευτῆς αἰτίαν καταστῆναι· ἀεὶ δὲ μᾶλλον ἐπὶ
τοῖς πεπραγμένοις λυπουμένην τὸ τέλος ἀγχόνῃ τὸν βίον καταστρέψαι.</p>
</div3>
</div2>
<div2 type="chapter" n="35">
<div3 type="section" n="1">
<p> ἅμα δὲ τούτοις πραττομένοις
Ἱππόνουν ἐν Ὠλένῳ πρὸς τὴν θυγατέρα Περίβοιαν,
φάσκουσαν αὑτὴν ἐξ Ἄρεος ὑπάρχειν ἔγκυον, διενεχθέντα
πέμψαι ταύτην εἰς Αἰτωλίαν πρὸς Οἰνέα
καὶ παρακελεύσασθαι ταύτην ἀφανίσαι τὴν ταχίστην.
</p>
</div3>
<div3 type="section" n="2">
<p> ὁ δʼ Οἰνεὺς ἀπολωλεκὼς προσφάτως υἱὸν καὶ γυναῖκα,
τὸ μὲν ἀποκτεῖναι τὴν Περίβοιαν ἀπέγνω,
γήμας δʼ αὐτὴν ἐγέννησεν υἱὸν Τυδέα.
τὰ μὲν οὖν περὶ Μελέαγρον καὶ Ἀλθαίαν, ἔτι
δʼ Οἰνέα τοιαύτης ἔτυχε διεξόδου.
</p>
</div3>
<div3 type="section" n="3">
<p> Ἡρακλῆς δὲ τοῖς
Καλυδωνίοις βουλόμενος χαρίσασθαι τὸν Ἀχελῷον
ποταμὸν ἀπέστρεψε, καὶ ῥύσιν ἄλλην κατασκευάσας
ἀπέλαβε χώραν πολλὴν καὶ πάμφορον, ἀρδευομένην
ὑπὸ τοῦ προειρημένου ῥείθρου.
</p>
</div3>
<div3 type="section" n="4">
<p> διὸ καὶ τῶν ποιητῶν
τινας μυθοποιῆσαι τὸ πραχθέν· παρεισήγαγον
γὰρ τὸν Ἡρακλέα πρὸς τὸν Ἀχελῷον συνάψαι μάχην,
ὡμοιωμένου τοῦ ποταμοῦ ταύρῳ, κατὰ δὲ τὴν συμπλοκὴν
θάτερον τῶν κεράτων κλάσαντα δωρήσασθαι
τοῖς Αἰτωλοῖς, ὃ προσαγορεῦσαι κέρας Ἀμαλθείας.
ἐν ᾧ πλάττουσι πλῆθος ὑπάρχειν πάσης ὀπωρινῆς
ὥρας, βοτρύων τε καὶ μήλων καὶ τῶν ἄλλων τῶν
<pb id="v.1.p.453"/>
τοιούτων, αἰνιττομένων τῶν ποιητῶν κέρας μὲν τοῦ
Ἀχελῴου τὸ διὰ τῆς διώρυχος φερόμενον ῥεῖθρον,
τὰ δὲ μῆλα καὶ τὰς ῥόας καὶ τοὺς βότρυς δηλοῦν
τὴν καρποφόρον χώραν τὴν ὑπὸ τοῦ ποταμοῦ ἀρδευομένην
 καὶ τὸ πλῆθος τῶν καρποφορούντων
φυτῶν· Ἀμαλθείας δʼ εἶναι κέρας οἱονεί τινος ἀμαλακιστίας,
δι᾽ ἧς τὴν εὐτονίαν τοῦ κατασκευάσαντος δηλοῦσθαι.
</p>
</div3>
</div2>
<div2 type="chapter" n="36">
<div3 type="section" n="1">
<p>Ἡρακλῆς δὲ τοῖς Καλυδωνίοις συστρατεύσας ἐπὶ
 Θεσπρωτοὺς πόλιν τε Ἐφύραν κατὰ κράτος εἷλε
καὶ Φυλέα τὸν βασιλέα τῶν Θεσπρωτῶν ἀπέκτεινε.
λαβὼν δὲ αἰχμάλωτον τὴν θυγατέρα τοῦ Φυλέως
ἐπεμίγη ταύτῃ καὶ ἐτέκνωσε Τληπόλεμον.
</p>
</div3>
<div3 type="section" n="2">
<p>μετὰ δὲ 
τὸν Δηιανείρας γάμον τρισὶν ὕστερον ἔτεσι δειπνῶν
 παρʼ Οἰνεῖ, διακονοῦντος Εὐρυνόμου τοῦ Ἀρχιτέλους
υἱοῦ, παιδὸς τὴν ἡλικίαν, ἁμαρτάνοντος δʼ ἐν
τῷ διακονεῖν, πατάξας κονδύλῳ, καὶ βαρυτέρας τῆς
πληγῆς γενομένης, ἀπέκτεινεν ἀκουσίως τὸν παῖδα.
</p>
</div3>
<div3 type="section" n="3">
<p>περιαλγὴς δὲ γενόμενος ἐπὶ τῷ πάθει πάλιν ἐκ 
 τῆς Καλυδῶνος ἑκουσίως ἔφυγε μετὰ τῆς γυναικὸς
Δηιανείρας καὶ Ὕλλου τοῦ ἐκ ταύτης, παιδὸς ὄντος
τὴν ἡλικίαν. ἐπεὶ δὲ πορευόμενος ἦλθε πρὸς τὸν
Εὐηνὸν ποταμὸν, κατέλαβε Νέσσον τὸν Κένταυρον
μισθοῦ διαβιβάζοντα τὸν ποταμόν.
</p>
</div3>
<div3 type="section" n="4">
<p>οὗτος δὲ πρώτην 
 διαβιβάσας τὴν Δηιάνειραν, καὶ διὰ τὸ κάλλος
ἐρασθείς, ἐπεχείρησε βιάσασθαι ταύτην. ἐπιβοωμένης
δʼ αὐτῆς τὸν ἄνδρα, ὁ μὲν Ἡρακλῆς ἐτόξευσε τὸν
Κένταυρον, ὁ δὲ Νέσσος μεταξὺ μισγόμενος, καὶ
<pb id="v.1.p.454"/>
διὰ τὴν ὀξύτητα τῆς πληγῆς εὐθὺς ἀποθνήσκων,
ἔφησε τῇ Δηιανείρᾳ δώσειν φίλτρον, ὅπως μηδεμιᾷ
τῶν ἄλλων γυναικῶν Ἡρακλῆς θελήσῃ πλησιάσαι.
</p>
</div3>
<div3 type="section" n="5">
<p> παρεκελεύσατο οὖν λαβοῦσαν τὸν ἐξ αὑτοῦ πεσόντα
γόνον, καὶ τούτῳ προσμίξασαν ἔλαιον καὶ τὸ ἀπὸ
τῆς ἀκίδος ἀποστάζον αἷμα, χρῖσαι τὸν χιτῶνα τοῦ
Ἡρακλέους. οὗτος μὲν οὖν ταύτην τὴν ὑποθήκην
δοὺς τῇ Δηιανείρᾳ παραχρῆμα ἐξέπνευσεν. ἡ δὲ
κατὰ τὴν γενομένην ὑπὸ τοῦ Νέσσου παραγγελίαν
εἰς ἄγγος ἀναλαβοῦσα τὸν γόνον, καὶ τὴν ἀκίδα
βάψασα, λάθρᾳ τοῦ Ἡρακλέους ἐφύλαττεν. ὁ δὲ
διαβὰς τὸν ποταμὸν κατήντησε πρὸς Κήυκα τὸν
τῆς Τραχῖνος βασιλέα, καὶ μετὰ τούτου κατῴκησεν,
ἔχων τοὺς ἀεὶ συστρατεύοντας τῶν Ἀρκάδων.
</p>
</div3>
</div2>
<div2 type="chapter" n="37">
<div3 type="section" n="1">
<p> μετὰ δὲ ταῦτα Φύλαντος τοῦ Δρυόπων βασιλέως
δόξαντος εἰς τὸ ἐν Δελφοῖς ἱερὸν παρανενομηκέναι,
στρατεύσας μετὰ Μηλιέων τόν τε βασιλέα τῶν Δρυόπων
ἀνεῖλε καὶ τοὺς ἄλλους ἐκ τῆς χώρας ἐξαναστήσας
Μηλιεῦσι παρέδωκε τὴν χώραν· τὴν δὲ
Φύλαντος θυγατέρα λαβὼν αἰχμάλωτον καὶ μιγεὶς
αὐτῇ υἱὸν Ἀντίοχον ἐγέννησεν. ἐτέκνωσε δὲ καὶ ἐκ
τῆς Δηιανείρας νεωτέρους τοῦ Ὕλλου υἱοὺς δύο,
</p>
</div3>
<div3 type="section" n="2">
<p> Γληνέα καὶ Ὁδίτην. τῶν δʼ ἐκπεσόντων Δρυόπων οἱ
μὲν εἰς τὴν Εὔβοιαν καταντήσαντες ἔκτισαν πόλιν
Κάρυστον, οἱ δʼ εἰς Κύπρον τὴν νῆσον πλεύσαντες
καὶ τοῖς ἐγχωρίοις ἀναμιχθέντες ἐνταῦθα κατῴκησαν,
οἱ δὲ λοιποὶ τῶν Δρυόπων καταφυγόντες ἐπὶ τὸν
Εὐρυσθέα βοηθείας ἔτυχον διὰ τὴν ἔχθραν τὴν
<pb id="v.1.p.455"/>
πρὸς Ἡρακλέα· τούτου γὰρ αὐτοῖς συνεργοῦντος
τρεῖς πόλεις ᾤκισαν ἐν Πελοποννήσῳ, Ἀσίνην καὶ
Ἑρμιόνην, ἔτι δʼ Ἠιόνα.
</p>
</div3>
<div3 type="section" n="3">
<p>μετὰ δὲ τὴν Δρυόπων 
ἀνάστασιν, πολέμου συνεστῶτος τοῖς Δωριεῦσι τοῖς
 τὴν Ἑστιαιῶτιν καλουμένην οἰκοῦσιν, ὧν ἐβασίλευεν
Αἰγίμιος, καὶ τοῖς Λαπίθαις τοῖς περὶ τὸν Ὄλυμπον
ἱδρυμένοις, ὧν ἐδυνάστευε Κόρωνος ὁ Καινέως,
ὑπερεχόντων δὲ τῶν Λαπιθῶν πολὺ ταῖς δυνάμεσιν,
οἱ Δωριεῖς κατέφυγον ἐπὶ τὸν Ἡρακλέα, καὶ σύμμαχον
 αὐτὸν ἐκάλεσαν ἐπὶ τρίτῳ μέρει τῆς Δωρίδος
χώρας καὶ τῆς βασιλείας· πείσαντες δὲ κοινῇ τὴν
ἐπὶ τοὺς Λαπίθας στρατείαν ἐποιήσαντο. ὁ δʼ Ἡρακλῆς
ἔχων ἀεὶ τοὺς μεθʼ ἑαυτοῦ στρατεύσαντας
Ἀρκάδας, καὶ μετὰ τούτων χειρωσάμενος τοὺς Λαπίθας,
 αὐτόν τε τὸν βασιλέα Κόρωνον ἀνεῖλε καὶ
τῶν ἄλλων τοὺς πλείστους κατακόψας ἠνάγκασεν
ἐκχωρῆσαι τῆς ἀμφισβητησίμου χώρας.
</p>
</div3>
<div3 type="section" n="4">
<p>τούτων δὲ 
πραχθέντων, Αἰγιμίῳ μὲν τὸ ἐπιβάλλον τῆς χώρας
τρίτον μέρος παρέθετο καὶ παρεκελεύσατο φυλάττειν
 τοῖς ἀπʼ αὐτοῦ· ἐπανιὼν δʼ εἰς Τραχῖνα, καὶ προκληθεὶς
ὑπὸ Κύκνου τοῦ Ἄρεος, τοῦτον μὲν ἀπέκτεινεν,
ἐκ δὲ τῆς Ἰτώνου πορευόμενος καὶ διὰ τῆς
Πελασγιώτιδος γῆς βαδίζων Ὀρμενίῳ τῷ βασιλεῖ
συνέμιξεν, οὗ τὴν θυγατέρα ἐμνήστευεν Ἀστυδάμειαν·
 οὐ προσέχοντος δʼ αὐτοῦ διὰ τὸ ἔχειν αὐτὸν
γαμετὴν Δηιάνειραν τὴν Οἰνέως, στρατεύσας ἐπʼ
αὐτὸν τήν τε πόλιν εἷλε καὶ τὸν ἀπειθοῦντα βασιλέα
<pb id="v.1.p.456"/>
ἀπέκτεινε, τὴν δʼ Ἀστυδάμειαν αἰχμάλωτον λαβών,
</p>
</div3>
<div3 type="section" n="5">
<p> καὶ μιγεὶς αὐτῇ, Κτήσιππον υἱὸν ἐγέννησε. ταῦτα
δὲ διαπραξάμενος ἐστράτευσεν εἰς τὴν Οἰχαλίαν
ἐπὶ τοὺς Εὐρύτου παῖδας, ὅτι τὴν Ἰόλην μνηστεύσας
ἀπέτυχε· συναγωνιζομένων δʼ αὐτῷ τῶν Ἀρκάδων,
τήν τε πόλιν εἷλε καὶ τοὺς Εὐρύτου παῖδας ἀπέκτεινε,
Τοξέα καὶ Μολίονα καὶ Κλυτίον. λαβὼν
δὲ καὶ τὴν Ἰόλην αἰχμάλωτον ἀπῆλθε τῆς Εὐβοίας
ἐπὶ τὸ ἀκρωτήριον τὸ καλούμενον Κηναῖον.
</p>
</div3>
</div2>
<div2 type="chapter" n="38">
<div3 type="section" n="1">
<p> ἐνταῦθα δὲ θυσίαν ἐπιτελῶν ἀπέστειλε Λίχαν
τὸν ὑπηρέτην εἰς Τραχῖνα πρὸς τὴν γυναῖκα Δηιάνειραν·
τούτῳ δὲ προστεταγμένον ἦν αἰτῆσαι χιτῶνα
καὶ ἱμάτιον, οἷς εἰώθει χρῆσθαι πρὸς τὰς θυσίας.
ἡ δὲ Δηιάνειρα πυθομένη τοῦ Λίχα τὴν πρὸς Ἰόλην
φιλοστοργίαν καὶ βουλομένη πλέον ἑαυτὴν ἀγαπᾶσθαι,
τὸν χιτῶνα ἔχρισε τῷ παρὰ τοῦ Κενταύρου
δεδομένῳ πρὸς ἀπώλειαν φίλτρῳ.
</p>
</div3>
<div3 type="section" n="2">
<p> ὁ μὲν οὖν Λίχας
ἀγνοῶν περὶ τούτων ἀπήνεγκε τὴν ἐσθῆτα πρὸς τὴν
θυσίαν· ὁ δʼ Ἡρακλῆς ἐνδὺς τὸν κεχριμένον χιτῶνα,
καὶ κατʼ ὀλίγον τῆς τοῦ σηπτικοῦ φαρμάκου δυνάμεως
ἐνεργούσης, περιέπεσε συμφορᾷ τῇ μεγίστῃ.
τῆς γὰρ ἀκίδος τὸν ἐκ τῆς ἐχίδνης ἰὸν ἀνειληφυίας,
καὶ διὰ τοῦτο τοῦ χιτῶνος διὰ τὴν θερμασίαν τὴν
σάρκα τοῦ σώματος λυμαινομένου, περιαλγὴς γενόμενος
ὁ Ἡρακλῆς τὸν μὲν διακονήσαντα Λίχαν
ἀπέκτεινε, τὸ δὲ στρατόπεδον ἀπολύσας ἐπανῆλθεν
εἰς τὴν Τραχῖνα.
</p>
</div3>
<div3 type="section" n="3">
<p> ἀεὶ δὲ μᾶλλον τῇ νόσῳ βαρυνόμενος
αὐτὸς μὲν ἀπέστειλεν εἰς Δελφοὺς Λικύμνιον
<pb id="v.1.p.457"/>
καὶ Ἰόλαον ἐπερωτήσοντας τὸν Ἀπόλλωνα τί χρὴ
περὶ τῆς νόσου πράττειν, Δηιάνειρα δὲ τὸ μέγεθος
τῆς Ἡρακλέους συμφορᾶς καταπεπληγμένη, καὶ συνειδυῖα
ἑαυτῇ τὴν ἁμαρτίαν, ἀγχόνῃ τὸν βίον κατέστρεψεν.
 ὁ δὲ θεὸς ἔχρησε κομισθῆναι τὸν Ἡρακλέα
μετὰ τῆς πολεμικῆς διασκευῆς εἰς τὴν Οἴτην,
κατασκευάσαι δὲ πλησίον αὐτοῦ πυρὰν εὐμεγέθη·
</p>
</div3>
<div3 type="section" n="4">
<p>περὶ δὲ τῶν λοιπῶν ἔφησε Διὶ μελήσειν. τῶν δὲ 
περὶ τὸν Ἰόλαον ποιησάντων τὰ προστεταγμένα καὶ
 ἐκ διαστήματος ἀποθεωρούντων τὸ ἀποβησόμενον, ὁ
μὲν Ἡρακλῆς ἀπογνοὺς τὰ καθʼ ἑαυτόν, καὶ παρελθὼν
εἰς τὴν πυράν, παρεκάλει τὸν ἀεὶ προσιόντα
ὑφάψαι τὴν πυράν. οὐδενὸς δὲ τολμῶντος ὑπακοῦσαι
μόνος Φιλοκτήτης ἐπείσθη· λαβὼν δὲ τῆς ὑπουργίας
 χάριν τὴν τῶν τόξων δωρεὰν ἧψε τὴν πυράν. εὐθὺς
δὲ καὶ κεραυνῶν ἐκ τοῦ περιέχοντος πεσόντων, ἡ
πυρὰ πᾶσα κατεφλέχθη.
</p>
</div3>
<div3 type="section" n="5">
<p>μετὰ δὲ ταῦτα οἱ μὲν περὶ 
τὸν Ἰόλαον ἐλθόντες ἐπὶ τὴν ὀστολογίαν, καὶ μηδὲν
ὅλως ὀστοῦν εὑρόντες, ὑπέλαβον τὸν Ἡρακλέα τοῖς
 χρησμοῖς ἀκολούθως ἐξ ἀνθρώπων εἰς θεοὺς μεθεστάσθαι·
</p>
</div3>
</div2>
<div2 type="chapter" n="39">
<div3 type="section" n="1">
<p> διόπερ ὡς ἥρωι ποιήσαντες ἁγισμοὺς καὶ
χώματα κατασκευάσαντες ἀπηλλάγησαν εἰς Τραχῖνα.
μετὰ δὲ τούτους Μενοίτιος ὁ Ἄκτορος υἱός, φίλος
ὢν Ἡρακλεῖ, κάπρον καὶ ταῦρον καὶ κριὸν θύσας
 ὡς ἥρωι κατέδειξε κατʼ ἐνιαυτὸν ἐν Ὀποῦντι θύειν
καὶ τιμᾶν ὡς ἥρωα τὸν Ἡρακλέα. τὸ παραπλήσιον
δὲ καὶ τῶν Θηβαίων ποιησάντων, Ἀθηναῖοι πρῶτοι
τῶν ἄλλων ὡς θεὸν ἐτίμησαν θυσίαις τὸν Ἡρακλέα,
<pb id="v.1.p.458"/>
καὶ τοῖς ἄλλοις ἀνθρώποις παράδειγμα τὴν ἑαυτῶν
εἰς τὸν θεὸν εὐσέβειαν ἀποδείξαντες προετρέψαντο
τὸ μὲν πρῶτον ἅπαντας Ἕλληνας, μετὰ δὲ ταῦτα
καὶ τοὺς κατὰ τὴν οἰκουμένην ἀνθρώπους ἅπαντας
ὡς θεὸν τιμᾶν τὸν Ἡρακλέα.
</p>
</div3>
<div3 type="section" n="2">
<p> προσθετέον δʼ ἡμῖν
τοῖς εἰρημένοις ὅτι μετὰ τὴν ἀποθέωσιν αὐτοῦ Ζεὺς
Ἥραν μὲν ἔπεισεν υἱοποιήσασθαι τὸν Ἡρακλέα καὶ
τὸ λοιπὸν εἰς τὸν ἅπαντα χρόνον μητρὸς εὔνοιαν
παρέχεσθαι, τὴν δὲ τέκνωσιν γενέσθαι φασὶ τοιαύτην·
τὴν Ἥραν ἀναβᾶσαν ἐπὶ κλίνην καὶ τὸν
Ἡρακλέα προσλαβομένην πρὸς τὸ σῶμα διὰ τῶν
ἐνδυμάτων ἀφεῖναι πρὸς τὴν γῆν, μιμουμένην τὴν
ἀληθινὴν γένεσιν· ὅπερ μέχρι τοῦ νῦν ποιεῖν τοὺς
βαρβάρους ὅταν θετὸν υἱὸν ποιεῖσθαι βούλωνται.
</p>
</div3>
<div3 type="section" n="3">
<p> τὴν δʼ Ἥραν μετὰ τὴν τέκνωσιν μυθολογοῦσι συνοικίσαι
τὴν Ἥβην τῷ Ἡρακλεῖ, περὶ ἧς καὶ τὸν
ποιητὴν τεθεικέναι κατὰ τὴν Νεκυίαν
εἴδωλον, αὐτὸς δὲ μετʼ ἀθανάτοισι θεοῖσι
τέρπεται ἐν θαλίαις καὶ ἔχει καλλίσφυρον Ἥβην.
</p>
</div3>
<div3 type="section" n="4">
<p> τὸν δʼ οὖν Ἡρακλέα λέγουσι καταλεγόμενον ὑπὸ τοῦ
Διὸς εἰς τοὺς δώδεκα θεοὺς μὴ προσδέξασθαι τὴν
τιμὴν ταύτην· ἀδύνατον γὰρ ἦν τοῦτον καταλεχθῆναι
μὴ πρότερον ἑνὸς τῶν δώδεκα θεῶν ἐκβληθέντος·
ἄτοπον οὖν εἶναι προσδέξασθαι τιμὴν ἑτέρῳ
θεῷ φέρουσαν ἀτιμίαν.
περὶ μὲν οὖν Ἡρακλέους εἰ καὶ πεπλεονάκαμεν,
ἀλλʼ οὖν οὐδὲν τῶν μυθολογουμένων περὶ αὐτοῦ
<pb id="v.1.p.459"/>
</p>
</div3>
</div2>
<div2 type="chapter" n="40">
<div3 type="section" n="1">
<p>παραλελοίπαμεν. περὶ δὲ τῶν Ἀργοναυτῶν, ἐπειδὴ
τούτοις Ἡρακλῆς συνεστράτευσεν, οἰκεῖον ἂν εἴη
διελθεῖν περὶ αὐτῶν.
Ἰάσονα γενέσθαι λέγουσιν υἱὸν μὲν Αἴσονος,
 ἀδελφιδοῦν δὲ Πελίου τοῦ Θετταλῶν βασιλέως,
ῥώμῃ δὲ σώματος καὶ ψυχῆς λαμπρότητι διενέγκαντα
τῶν ἡλικιωτῶν ἐπιθυμῆσαί τι πρᾶξαι μνήμης ἄξιον.
</p>
</div3>
<div3 type="section" n="2">
<p>ὁρῶντα δὲ τῶν πρὸ αὐτοῦ Περσέα καὶ τινας ἄλλους 
 διὰ τὰς ὑπερορίους στρατείας καὶ τὸ παράβολον
 τῶν ἄθλων δόξης ἀειμνήστου τετευχότας, ζηλῶσαι
τὰς προαιρέσεις αὐτῶν. διὸ καὶ τὴν ἐπιβολὴν ἀνακοινωσάμενον
τῷ βασιλεῖ ταχέως λαβεῖν αὐτὸν
συγκάταινον, οὐχ οὕτω τοῦ Πελίου σπεύδοντος προαγαγεῖν
εἰς ἐπιφάνειαν τὸν νεανίσκον ὡς ἐλπίζοντος
 ἐν ταῖς παραβόλοις στρατείαις διαφθαρήσεσθαι·
</p>
</div3>
<div3 type="section" n="3">
<p>αὐτὸν μὲν γὰρ ἐκ φύσεως ἐστερῆσθαι παίδων ἀρρένων, 
τὸν δʼ ἀδελφὸν εὐλαβεῖσθαι μήποτε συνεργὸν
ἔχων τὸν υἱὸν ἐπίθηται τῇ βασιλείᾳ. κρύπτοντα
δὲ τὴν ὑποψίαν ταύτην, καὶ τὰ πρὸς τὴν
 στρατείαν χρήσιμα χορηγήσειν ἐπαγγειλάμενον, παρακαλεῖν
ἆθλον τελέσαι στειλάμενον τὸν πλοῦν εἰς
Κόλχους ἐπὶ τὸ διαβεβοημένον τοῦ κριοῦ δέρος χρυσόμαλλον.
</p>
</div3>
<div3 type="section" n="4">
<p>τὸν δὲ Πόντον κατʼ ἐκείνους τοὺς χρόνους 
περιοικούμενον ὑπὸ ἐθνῶν βαρβάρων καὶ
 παντελῶς ἀγρίων ἄξενον προσαγορεύεσθαι, ξενοκτονούντων
τῶν ἐγχωρίων τοὺς καταπλέοντας.
</p>
</div3>
<div3 type="section" n="5">
<p>Ἰάσονα 
δὲ δόξης ὀρεγόμενον καὶ τὸν ἆθλον δυσέφικτον
<pb id="v.1.p.460"/>
μέν, οὐ κατὰ πᾶν δʼ ἀδύνατον κρίνοντα, καὶ διὰ
τοῦτο μᾶλλον αὐτὸν ἐπιφανέστερον ἔσεσθαι διαλαμβάνοντα,
παρασκευάσασθαι τὰ πρὸς τὴν ἐπιβολήν.
</p>
</div3>
</div2>
<div2 type="chapter" n="41">
<div3 type="section" n="1">
<p> καὶ πρῶτον μὲν περὶ τὸ Πήλιον ναυπηγήσασθαι
σκάφος, πολὺ τῷ μεγέθει καὶ τῇ λοιπῇ
κατασκευῇ τὴν τότε συνήθειαν ὑπερβάλλον, διὰ τὸ
σχεδίαις πλεῖν τοὺς τότε ἀνθρώπους καὶ μικροῖς
παντελῶς ἀκατίοις. διὸ καὶ τῶν ἰδόντων αὐτὸ τότε
καταπληττομένων, καὶ τῆς φήμης διαδοθείσης κατὰ
τὴν Ἑλλάδα περί τε τοῦ ἄθλου καὶ τῆς κατὰ τὴν
ναυπηγίαν ἐπιβολῆς, οὐκ ὀλίγους τῶν ἐν ὑπεροχαῖς
νεανίσκων ἐπιθυμῆσαι μετασχεῖν τῆς στρατείας.
</p>
</div3>
<div3 type="section" n="2">
<p> Ἰάσονα
δὲ καθελκύσαντα τὸ σκάφος καὶ κοσμήσαντα
πᾶσι τοῖς ἀνήκουσι πρὸς ἔκπληξιν λαμπρῶς, ἐκλέξαι
τῶν ὀρεγομένων τῆς αὐτῆς προαιρέσεως τοὺς
ἐπιφανεστάτους ἀριστεῖς, ὥστε σὺν αὐτῷ τοὺς ἅπαντας
εἶναι πεντήκοντα καὶ τέτταρας. τούτων δʼ
ὑπάρχειν ἐνδοξοτάτους Κάστορα καὶ Πολυδεύκην,
ἔτι δʼ Ἡρακλέα καὶ Τελαμῶνα, πρὸς δὲ τούτοις
Ὀρφέα καὶ τὴν Σχοινέως Ἀταλάντην, ἔτι δὲ τοὺς
Θεσπίου παῖδας καὶ αὐτὸν τὸν στελλόμενον τὸν
πλοῦν ἐπὶ τὴν Κολχίδα.
</p>
</div3>
<div3 type="section" n="3">
<p> τὴν δὲ ναῦν Ἀργὼ προσαγορευθῆναι
κατὰ μέν τινας τῶν μυθογράφων ἀπὸ
τοῦ τὸ σκάφος ἀρχιτεκτονήσαντος Ἄργου καὶ συμπλεύσαντος
ἕνεκα τοῦ θεραπεύειν ἀεὶ τὰ πονοῦντα
μέρη τῆς νεώς, ὡς δʼ ἔνιοι λέγουσιν ἀπὸ τῆς περὶ
τὸ τάχος ὑπερβολῆς, ὡς ἂν τῶν ἀρχαίων ἀργὸν τὸ
ταχὺ προσαγορευόντων. τοὺς δʼ οὖν ἀριστεῖς συνελθόντας
<pb id="v.1.p.461"/>
ἑλέσθαι σφῶν αὐτῶν στρατηγὸν Ἡρακλέα,
</p>
</div3>
</div2>
<div2 type="chapter" n="42">
<div3 type="section" n="1">
<p>προκρίναντας κατʼ ἀνδρείαν. ἔπειτʼ ἐκ τῆς Ἰωλκοῦ
τὸν ἔκπλουν ποιησαμένους, καὶ παραλλάξαντας
τόν τε Ἄθω καὶ Σαμοθρᾴκην, χειμῶνι περιπεσεῖν,
 καὶ προσενεχθῆναι τῆς Τρῳάδος πρὸς Σίγειον. ἐνταῦθα
δʼ αὐτῶν τὴν ἀπόβασιν ποιησαμένων, εὑρεθῆναί
φασι παρθένον δεδεμένην παρὰ τὸν αἰγιαλὸν
διὰ τοιαύτας αἰτίας.
</p>
</div3>
<div3 type="section" n="2">
<p>λέγεται τὸν Ποσειδῶνα διὰ 
τὴν μυθολογουμένην τῶν Τρωικῶν τειχῶν κατασκευὴν
 μηνίσαντα Λαομέδοντι τῷ βασιλεῖ κῆτος
ἀνεῖναι ἐκ τοῦ πελάγους πρὸς τὴν χώραν· ὑπὸ δὲ
τούτου τούς τε παρὰ τὸν αἰγιαλὸν διατρίβοντας καὶ
τοὺς γεωργοῦντας τὴν παραθαλάττιον παραδόξως
συναρπάζεσθαι· πρὸς δὲ τούτοις λοιμὸν ἐμπεσεῖν
 εἰς τὰ πλήθη καὶ καρπῶν παντελῆ φθοράν, ὥστε
πάντας ἐκπλήττεσθαι τὸ μέγεθος τῆς περιστάσεως.
</p>
</div3>
<div3 type="section" n="3">
<p>διὸ καὶ συντρεχόντων τῶν ὄχλων εἰς ἐκκλησίαν καὶ 
ζητούντων ἀπαλλαγὴν τῶν ἀτυχημάτων, λέγεται τὸν
βασιλέα πέμψαι πρὸς τὸν Ἀπόλλω τοὺς ἐπερωτήσοντας
 περὶ τῶν συμβεβηκότων. ἐκπεσόντος οὖν
χρησμοῦ μῆνιν ὑπάρχειν Ποσειδῶνος, καὶ τότε ταύτην
λήξειν ὅταν οἱ Τρῶες τὸ λαχὸν τῶν τέκνων ἑκουσίως
παραδῶσι βορὰν τῷ κήτει, φασὶν ἁπάντων
εἰς τὸν κλῆρον ἐμβαινόντων ἐπανελθεῖν εἰς Ἡσιόνην
 τὴν τοῦ βασιλέως θυγατέρα·
</p>
</div3>
<div3 type="section" n="4">
<p>διόπερ τὸν Λαομέδοντα 
συναναγκασθέντα παραδοῦναι τὴν παρθένον
καὶ δεσμοῖς καταλαβόμενον ἀπολιπεῖν παρὰ τὸν
αἰγιαλόν.
</p>
</div3>
<div3 type="section" n="5">
<p>ἐνταῦθα δὲ τὸν μὲν Ἡρακλέα μετὰ τῶν Ἀργοναυτῶν 
<pb id="v.1.p.462"/>
τὴν ἀπόβασιν ποιησάμενον, καὶ μαθόντα
παρὰ τῆς κόρης τὴν περιπέτειαν, ἀναρρῆξαι μὲν
τοὺς περὶ τὸ σῶμα δεσμούς, ἀναβάντα δʼ εἰς τὴν
πόλιν ἐπαγγείλασθαι τῷ βασιλεῖ διαφθερεῖν τὸ κῆτος.
</p>
</div3>
<div3 type="section" n="6">
<p> τοῦ δὲ Λαομέδοντος ἀποδεξαμένου τὸν λόγον
καὶ δωρεὰν δώσειν ἐπαγγειλαμένου τὰς ἀνικήτους
ἵππους, φασὶ τὸ μὲν κῆτος ὑφʼ Ἡρακλέους ἀναιρεθῆναι,
τῇ δʼ Ἡσιόνῃ δοθῆναι τὴν ἐξουσίαν εἴτε
βούλοιτο μετὰ τοῦ σώσαντος ἀπελθεῖν εἴτε μετὰ
τῶν γονέων καταμένειν ἐν τῇ πατρίδι. τὴν μὲν
οὖν κόρην ἑλέσθαι τὸν μετὰ τοῦ ξένου βίον, οὐ
μόνον τὴν εὐεργεσίαν τῆς συγγενείας προκρίνασαν,
ἀλλὰ καὶ φοβουμένην μὴ πάλιν φανέντος κήτους
πρὸς τὴν ὁμοίαν ὑπὸ τῶν πολιτῶν ἐκτεθῇ τιμωρίαν.
</p>
</div3>
<div3 type="section" n="7">
<p> τὸν δʼ Ἡρακλέα δώροις καὶ τοῖς προσήκουσι ξενίοις
λαμπρῶς τιμηθέντα τὴν Ἡσιόνην καὶ τὰς ἵππους
παραθέσθαι τῷ Λαομέδοντι, συνταξάμενον μετὰ
τὴν ἐκ Κόλχων ἐπάνοδον ἀπολήψεσθαι, αὐτὸν δʼ
ἀναχθῆναι μετὰ τῶν Ἀργοναυτῶν κατὰ σπουδὴν
ἐπὶ τὸν προκείμενον ἆθλον.
</p>
</div3>
</div2>
<div2 type="chapter" n="43">
<div3 type="section" n="1">
<p> ἐπιγενομένου δὲ μεγάλου χειμῶνος, καὶ τῶν
ἀριστέων ἀπογινωσκόντων τὴν σωτηρίαν, φασὶν
Ὀρφέα, τῆς τελετῆς μόνον τῶν συμπλεόντων μετεσχηκότα,
ποιήσασθαι τοῖς Σαμόθρᾳξι τὰς ὑπὲρ τῆς
σωτηρίας εὐχάς.
</p>
</div3>
<div3 type="section" n="2">
<p> εὐθὺς δὲ τοῦ πνεύματος ἐνδόντος,
καὶ δυοῖν ἀστέρων ἐπὶ τὰς τῶν Διοσκόρων
κεφαλὰς ἐπιπεσόντων, ἅπαντας μὲν ἐκπλαγῆναι τὸ
παράδοξον, ὑπολαβεῖν δὲ θεῶν προνοίᾳ τῶν κινδύνων
<pb id="v.1.p.463"/>
ἑαυτοὺς ἀπηλλάχθαι. διὸ καὶ τοῖς ἐπιγινομένοις
παραδοσίμου γεγενημένης τῆς περιπετείας,
ἀεὶ τοὺς χειμαζομένους τῶν πλεόντων εὐχὰς μὲν
τίθεσθαι τοῖς Σαμόθρᾳξι, τὰς δὲ τῶν ἀστέρων παρουσίας
 ἀναπέμπειν εἰς τὴν τῶν Διοσκόρων ἐπιφάνειαν.
</p>
</div3>
<div3 type="section" n="3">
<p>οὐ μὴν ἀλλὰ τότε λήξαντος τοῦ χειμῶνος 
ἀποβῆναι μὲν τοὺς ἀριστεῖς τῆς Θρᾴκης εἰς τὴν
ὑπὸ Φινέως βασιλευομένην χώραν, περιπεσεῖν δὲ
δυσὶ νεανίσκοις ἐπὶ τιμωρίᾳ διωρυγμένοις καὶ μάστιξι
 πληγὰς συνεχεῖς λαμβάνουσι· τούτους δʼ ὑπάρχειν
Φινέως υἱοὺς καὶ Κλεοπάτρας, ἥν φασιν ἐξ
Ὠρειθυίας τῆς Ἐρεχθέως γεννηθῆναι καὶ Βορέου,
διὰ <del>δὲ</del> μητρυιᾶς τόλμαν καὶ διαβολὰς ψευδεῖς τυγχάνοντας
ὑπὸ τοῦ πατρὸς ἀδίκως τῆς προειρημένης
 τιμωρίας·
</p>
</div3>
<div3 type="section" n="4">
<p>τὸν γὰρ Φινέα γεγαμηκότα Ἰδαίαν τὴν 
Δαρδάνου τοῦ Σκυθῶν βασιλέως θυγατέρα, καὶ
διὰ τὸν πρὸς αὐτὴν ἔρωτα πάντα χαριζόμενον, πιστεῦσαι
διότι τῇ μητρυιᾷ βίαν ἐφʼ ὕβρει προσήγαγον
οἱ πρόγονοι, βουλόμενοι τῇ μητρὶ χαρίζεσθαι.
</p>
</div3>
<div3 type="section" n="5">
<p>τῶν δὲ περὶ τὸν Ἡρακλέα παραδόξως ἐπιφανέντων, 
φασὶ τοὺς μὲν ἐν ταῖς ἀνάγκαις ὄντας ἐπικαλέσασθαι
καθάπερ θεοὺς τοὺς ἀριστεῖς, καὶ τὰς αἰτίας
δηλώσαντας τῆς τοῦ πατρὸς παρανομίας δεῖσθαι τῶν ἀτυχημάτων αὐτοὺς ἐξελέσθαι.</p>
</div3>
</div2>
<div2 type="chapter" n="44">
<div3 type="section" n="1">
<p>τὸν δὲ Φινέα πικρῶς
 ἀπαντήσαντα τοῖς ξένοις παραγγεῖλαι μηδὲν
τῶν καθʼ ἑαυτὸν πολυπραγμονεῖν· μηδένα γὰρ πατέρα
λαβεῖν παρʼ υἱῶν ἑκουσίως τιμωρίαν, εἰ μὴ
τῷ μεγέθει τῶν ἀδικημάτων ὑπέρθοιντο τὴν φυσικὴν
<pb id="v.1.p.464"/>
</p>
</div3>
<div3 type="section" n="2">
<p> τῶν γονέων εἰς τέκνα φιλοστοργίαν. ἐνταῦθα
συμπλέοντας τοῖς περὶ τὸν Ἡρακλέα τοὺς ἐπικαλουμένους
μὲν Βορεάδας, ἀδελφοὺς δʼ ὄντας Κλεοπάτρας,
λέγεται διὰ τὴν συγγένειαν πρώτους ὁρμῆσαι
πρὸς τὴν βοήθειαν, καὶ τοὺς μὲν περικειμένους
τοῖς νεανίσκοις δεσμοὺς περιρρῆξαι, τοὺς δʼ ἐναντιουμένους
τῶν βαρβάρων ἀποκτεῖναι.
</p>
</div3>
<div3 type="section" n="3">
<p> ὁρμήσαντος
δὲ τοῦ Φινέως πρὸς μάχην, καὶ τοῦ πλήθους τῶν
Θρᾳκῶν συνδραμόντος, φασὶ τὸν Ἡρακλέα πάντων
ἄριστα διαγωνισάμενον αὐτόν τε τὸν Φινέα
καὶ τῶν ἄλλων οὐκ ὀλίγους ἀνελεῖν, τὸ δὲ τελευταῖν, τὸ δὲ τελευταῖον
κρατήσαντα τῶν βασιλείων τὴν μὲν Κλεοπάτραν
<del>ἐκ</del> τὴς φυλακῆς προαγαγεῖν, τοῖς δε Φινείδαις
ἀποκαταστῆσαι τὴν πατρῴαν ἀρχήν· βουλομένων
δʼ αὐτῶν τὴν μητρυιὰν μετʼ αἰκίας ἀποκτεῖναι,
πεῖσαι τῆς μὲν τιμωρίας ταύτης ἀποστῆναι, πρὸς
δὲ τὸν πατέρα πέμψαντας εἰς τὴν Σκυθίαν ἐκεῖνον
παρακαλέσαι τῶν εἰς αὐτοὺς ἀνομημάτων λαβεῖν
κόλασιν.
</p>
</div3>
<div3 type="section" n="4">
<p> οὗ γενηθέντος τὸν μὲν Σκύθην τῆς θυγατρὸς
καταγνῶναι θάνατον, τοὺς δʼ ἐκ τῆς Κλεοπάτρας
υἱοὺς ἀπενέγκασθαι παρὰ τοῖς Θρᾳξὶ δόξαν
ἐπιεικείας. οὐκ ἀγνοῶ δὲ διότι τινὲς τῶν μυθογράφων
τυφλωθῆναί φασι τοὺς Φινείδας ὑπὸ τοῦ πατρός,
καὶ τὸν Φινέα τῆς ὁμοίας τυχεῖν συμφορᾶς
ὑπὸ Βορέου.
</p>
</div3>
<div3 type="section" n="5">
<p> ὁμοίως δὲ καὶ τὸν Ἡρακλέα τινὲς
παραδεδώκασι πρὸς ὑδρείαν ἐξελθόντα κατὰ τὴν
Ἀσίαν ὑπὸ τῶν Ἀργοναυτῶν ἐπὶ τῆς χώρας ἀπολειφθῆναι.
καθόλου δὲ τοὺς παλαιοὺς μύθους οὐχ
<pb id="v.1.p.465"/>
ἁπλῆν οὐδὲ συμπεφωνημένην ἱστορίαν ἔχειν συμβέβηκε·
</p>
</div3>
<div3 type="section" n="6">
<p>διόπερ οὐ χρὴ θαυμάζειν, ἐάν τινα τῶν 
ἀρχαιολογουμένων μὴ συμφώνως ἅπασι τοῖς ποιηταῖς
καὶ συγγραφεῦσι συγκρίνωμεν. οὐ μὴν ἀλλὰ
 καὶ τοὺς Φινείδας λέγεται τὴν βασιλείαν παραδόντας
τῇ μητρὶ Κλεοπάτρᾳ συστρατεῦσαι τοῖς ἀριστεῦσιν.
</p>
</div3>
<div3 type="section" n="7">
<p>ἀναχθέντας δʼ αὐτοὺς ἐκ τῆς Θρᾴκης καὶ κομισθέντας 
εἰς τὸν Πόντον προσχεῖν τῇ Ταυρικῇ,
τὴν ἀγριότητα τῶν ἐγχωρίων ἀγνοοῦντας· νόμιμον
 γὰρ εἶναι τοῖς τὴν χώραν ταύτην οἰκοῦσι βαρβάροις
θύειν Ἀρτέμιδι Ταυροπόλῳ τοὺς καταπλέοντας ξένους·
παρʼ οἷς φασι τὴν Ἰφιγένειαν ἐν τοῖς ὕστερον
χρόνοις ἱέρειαν τῆς εἰρημένης θεοῦ κατασταθεῖσαν
θύειν τοὺς ἁλισκομένους.
</p>
</div3>
</div2>
<div2 type="chapter" n="45">
<div3 type="section" n="1">
<p> ἐπιζητούσης δὲ τῆς ἱστορίας τὰς τῆς ξενοκτονίας
αἰτίας, ἀναγκαῖον βραχέα διελθεῖν, ἄλλως τε
καὶ τῆς παρεκβάσεως οἰκείας ἐσομένης ταῖς τῶν
Ἀργοναυτῶν πράξεσι. φασὶ γὰρ Ἡλίου δύο γενέσθαι
παῖδας, Αἰήτην τε καὶ Πέρσην· τούτων δὲ τὸν μὲν
 Αἰήτην βασιλεῦσαι τῆς Κολχίδος, τὸν δʼ ἕτερον τῆς
Ταυρικῆς, ἀμφοτέρους δὲ διενεγκεῖν ὠμότητι.
</p>
</div3>
<div3 type="section" n="2">
<p>καὶ 
Πέρσου μὲν Ἑκάτην γενέσθαι θυγατέρα, τόλμῃ καὶ
παρανομίᾳ προέχουσαν τοῦ πατρός· φιλοκύνηγον
δʼ οὖσαν ἐν ταῖς ἀποτυχίαις ἀνθρώπους ἀντὶ τῶν
 θηρίων κατατοξεύειν. φιλότεχνον δʼ εἰς φαρμάκων
θανασίμων συνθέσεις γενομένην τὸ καλούμενον
ἀκόνιτον ἐξευρεῖν, καὶ τῆς ἑκάστου δυνάμεως πεῖραν
λαμβάνειν μίσγουσαν ταῖς διδομέναις τοῖς ξένοις
<pb id="v.1.p.466"/>
τροφαῖς. ἐμπειρίαν δὲ μεγάλην ἐν τούτοις ἔχουσαν
πρῶτον μὲν τὸν πατέρα φαρμάκῳ διαφθεῖραι καὶ
διαδέξασθαι τὴν βασιλείαν, ἔπειτʼ Ἀρτέμιδος ἱερὸν
ἱδρυσαμένην καὶ τοὺς καταπλέοντας ξένους θύεσθαι
τῇ θεῷ καταδείξασαν ἐπʼ ὠμότητι διονομασθῆναι.
</p>
</div3>
<div3 type="section" n="3">
<p> μετὰ δὲ ταῦτα συνοικήσασαν Αἰήτῃ γεννῆσαι δύο
θυγατέρας, Κίρκην τε καὶ Μήδειαν, ἔτι δʼ υἱὸν
Αἰγιαλέα. καὶ τὴν μὲν Κίρκην εἰς φαρμάκων παντοδαπῶν
ἐπίνοιαν ἐκτραπεῖσαν ἐξευρεῖν ῥιζῶν παντοίας
φύσεις καὶ δυνάμεις ἀπιστουμένας· οὐκ ὀλίγα
μὲν γὰρ ὑπὸ τῆς μητρὸς Ἑκάτης διδαχθῆναι, πολὺ
δὲ πλείω διὰ τῆς ἰδίας ἐπιμελείας ἐξευροῦσαν μηδεμίαν
ὑπερβολὴν ἀπολιπεῖν ἑτέρᾳ πρὸς ἐπίνοιαν
φαρμακείας.
</p>
</div3>
<div3 type="section" n="4">
<p> δοθῆναι δʼ αὐτὴν εἰς γάμον τῷ βασιλεῖ
τῶν Σαρματῶν, οὓς ἔνιοι Σκύθας προσαγορεύουσι.
καὶ τὸ μὲν πρῶτον τὸν ἄνδρα φαρμάκοις
ἀνελεῖν, μετὰ δὲ ταῦτα τὴν βασιλείαν
διαδεξαμένην πολλὰ κατὰ τῶν ἀρχομένων ὠμὰ
πρᾶξαι καὶ βίαια.
</p>
</div3>
<div3 type="section" n="5">
<p> διόπερ ἐκπεσοῦσαν τῆς βασιλείας
κατὰ μέν τινας τῶν μυθογράφων φυγεῖν ἐπὶ
τὸν ὠκεανόν, καὶ νῆσον ἔρημον καταλαβομένην ἐνταῦθα
μετὰ τῶν συμφυγουσῶν γυναικῶν καθιδρυθῆναι,
κατὰ δέ τινας τῶν ἱστορικῶν ἐκλιποῦσαν
τὸν Πόντον κατοικῆσαι τῆς Ἰταλίας ἀκρωτήριον τὸ
μέχρι τοῦ νῦν ἀπʼ ἐκείνης Κίρκαιον ὀνομαζόμενον.
</p>
</div3>
</div2>
<div2 type="chapter" n="46">
<div3 type="section" n="1">
<p> τὴν δὲ Μήδειαν ἱστοροῦσι μαθεῖν παρά τε τῆς μητρὸς
καὶ τῆς ἀδελφῆς ἁπάσας τὰς τῶν φαρμάκων
δυνάμεις, προαιρέσει δʼ ἐναντιωτάτῃ χρῆσθαι· διατελεῖν
<pb id="v.1.p.467"/>
γὰρ τοὺς καταπλέοντας τῶν ξένων ἐξαιρουμένην
ἐκ τῶν κινδύνων, καὶ ποτὲ μὲν παρὰ τοῦ
πατρὸς αἰτεῖσθαι δεήσει καὶ χάριτι τὴν τῶν μελλόντων
ἀπόλλυσθαι σωτηρίαν, ποτὲ δʼ αὐτὴν ἐκ
 τῆς φυλακῆς ἀφιεῖσαν προνοεῖσθαι τῆς τῶν ἀτυχούντων
ἀσφαλείας· τὸν γὰρ Αἰήτην τὰ μὲν διὰ
τὴν ἰδίαν ὠμότητα, τὰ δʼ ὑπὸ τῆς γυναικὸς Ἑκάτης
πεισθέντα, προσδέξασθαι τὸ τῆς ξενοκτονίας
νόμιμον.
</p>
</div3>
<div3 type="section" n="2">
<p>ἀντιπραττούσης δὲ τῆς Μηδείας ἀεὶ 
 μᾶλλον τῇ προαιρέσει τῶν γονέων, φασὶ τὸν Αἰήτην
ὑποπτεύσαντα τὴν ἐκ τῆς θυγατρὸς ἐπιβουλὴν
εἰς ἐλευθέραν αὐτὴν ἀποθέσθαι φυλακήν· τὴν δὲ
Μήδειαν διαδρᾶσαν καταφυγεῖν εἴς τι τέμενος Ἡλίου
κείμενον παρὰ θάλατταν.
</p>
</div3>
<div3 type="section" n="3">
<p>καθʼ ὃν δὴ χρόνον τοὺς 
 Ἀργοναύτας ἀπὸ τῆς Ταυρικῆς κομισθέντας νυκτὸς
καταπλεῦσαι τῆς Κολχίδος εἰς τὸ προειρημένον τέμενος.
ἔνθα δὴ περιτυχόντας τῇ Μηδείᾳ πλανωμένῃ
παρὰ τὸν αἰγιαλόν, καὶ μαθόντας παρʼ αὐτῆς
τὸ τῆς ξενοκτονίας νόμιμον, ἀποδέξασθαι μὲν τὴν
 ἡμερότητα τῆς παρθένου, δηλώσαντας δʼ αὐτῇ τὴν
ἑαυτῶν ἐπιβολὴν πάλιν παρʼ ἐκείνης μαθεῖν τὸν
ὑπάρχοντα αὐτῇ κίνδυνον ἀπὸ τοῦ πατρὸς διὰ τὴν
πρὸς τοὺς ξένους εὐσέβειαν.
</p>
</div3>
<div3 type="section" n="4">
<p>κοινοῦ δὲ τοῦ συμφέροντος 
φανέντος, τὴν μὲν Μήδειαν ἐπαγγείλασθαι
 συνεργήσειν αὐτοῖς μέχρι ἂν συντελέσωσι τὸν
προκείμενον ἆθλον, τὸν δʼ Ἰάσονα διὰ τῶν ὅρκων
 δοῦναι πίστεις ὅτι γήμας αὐτὴν ἕξει σύμβιον ἅπαντα
<pb id="v.1.p.468"/>
</p>
</div3>
<div3 type="section" n="5">
<p> τὸν τοῦ ζῆν χρόνον. μετὰ δὲ ταῦτα τοὺς Ἀργοναύτας
ἀπολιπόντας φυλακὰς τῆς νεώς, νυκτὸς ὁρμῆσαι
μετὰ τῆς Μηδείας ἐπὶ τὸ χρυσόμαλλον δέρος·
περὶ οὗ τὰ κατὰ μέρος οἰκεῖον ἂν εἴη διελθεῖν, ἵνα
μηδὲν τῶν ἀνηκόντων εἰς τὴν ὑποκειμένην ἱστορίαν ἀγνοῆται.
</p>
</div3>
</div2>
<div2 type="chapter" n="47">
<div3 type="section" n="1">
<p> Φρίξον τὸν Ἀθάμαντος μυθολογοῦσι διὰ τὰς
ἀπὸ τῆς μητρυιᾶς ἐπιβουλὰς ἀναλαβόντα τὴν ἀδελφὴν
Ἕλλην φυγεῖν ἐκ τῆς Ἑλλάδος. περαιουμένων
δʼ αὐτῶν κατά τινα θεῶν πρόνοιαν ἐκ τῆς Εὐρώπης
εἰς τὴν Ἀσίαν ἐπὶ κριοῦ χρυσομάλλου, τὴν μὲν
παρθένον ἀποπεσεῖν εἰς τὴν θάλατταν, ἣν ἀπʼ ἐκείνης
Ἑλλήσποντον ὀνομασθῆναι, τὸν δὲ Φρίξον εἰς
τὸν Πόντον πορευθέντα καταχθῆναι μὲν πρὸς τὴν
Κολχίδα, κατὰ δέ τι λόγιον θύσαντα τὸν κριὸν ἀναθεῖναι
τὸ δέρος εἰς τὸ τοῦ Ἄρεος ἱερόν.
</p>
</div3>
<div3 type="section" n="2">
<p> μετὰ δὲ
ταῦτα βασιλεύοντος τῆς Κολχίδος Αἰήτου χρησμὸν
ἐκπεσεῖν ὅτι τότε καταστρέψει τὸν βίον ὅταν ξένοι
καταπλεύσαντες τὸ χρυσόμαλλον δέρος ἀπενέγκωσι.
διὰ δὴ ταύτας τὰς αἰτίας καὶ <del>διὰ</del> τὴν ἰδίαν ὠμότητα
καταδεῖξαι θύειν τοὺς ξένους, ἵνα διαδοθείσης
τῆς φήμης εἰς ἅπαντα τόπον περὶ τῆς Κόλχων
ἀγριότητος μηδεὶς τῶν ξένων ἐπιβῆναι τολμήσῃ τῆς
χώρας. περιβαλεῖν δὲ καὶ τῷ τεμένει τεῖχος καὶ
φύλακας πολλοὺς ἐπιστῆσαι τῶν ἐκ τῆς Ταυρικῆς·
ἀφʼ ὧν καὶ τερατώδεις παρὰ τοῖς Ἕλλησι πλασθῆναι
μύθους.
</p>
</div3>
<div3 type="section" n="3">
<p> διαβεβοῆσθαι γὰρ ὅτι πυρίπνοοι ταῦροι
<pb id="v.1.p.469"/>
περὶ τὸ τέμενος ὑπῆρχον, δράκων δʼ ἄυπνος ἐτήρει
τὸ δέρος, ἀπὸ μὲν τῶν Ταύρων μετενεχθείσης τῆς
ὁμωνυμίας ἐπὶ τὴν τῶν βοῶν ἰσχύν, ἀπὸ δὲ τῆς
κατὰ τὴν ξενοκτονίαν ὠμότητος πυρπνεῖν τοὺς
 ταύρους μυθολογηθέντος· παραπλησίως δὲ τοῦ τηροῦντος
τὸ τέμενος Δράκοντος ὀνομαζομένου, μετενηνοχέναι
τοὺς ποιητὰς ἐπὶ τὸ τερατῶδες καὶ
καταπληκτικὸν τοῦ ζῴου.
</p>
</div3>
<div3 type="section" n="4">
<p>τῆς ὁμοίας δὲ μυθολογίας 
ἔχεσθαι καὶ τὰ περὶ τοῦ Φρίξου λεγόμενα. διαπλεῦσαι
 γὰρ αὐτόν φασιν οἱ μὲν ἐπὶ νεὼς προτομὴν
ἐπὶ τῆς πρῴρας ἐχούσης κριοῦ, καὶ τὴν Ἕλλην
δυσφοροῦσαν ἐπὶ τῇ ναυτίᾳ, καὶ διὰ τοῦτʼ ἐπὶ τοῦ
τοίχου τῆς νεὼς ἐκκύπτουσαν, εἰς τὴν θάλατταν
προπεσεῖν.
</p>
</div3>
<div3 type="section" n="5">
<p>ἔνιοι δέ φασι τὸν βασιλέα τῶν Σκυθῶν, 
 ὄντα γαμβρὸν Αἰήτου, παρὰ τοῖς Κόλχοις ἐπιδημῆσαι
καθʼ ὃν καιρὸν ἁλῶναι συνέβη τὸν Φρίξον
μετὰ τοῦ παιδαγωγοῦ, ἐρωτικῶς δὲ σχόντα τοῦ
παιδὸς λαβεῖν αὐτὸν ἐν δωρεᾷ παρʼ Αἰήτου, καὶ
καθάπερ υἱὸν γνήσιον ἀγαπήσαντα καταλιπεῖν αὐτῷ
 τὴν βασιλείαν. τὸν δὲ παιδαγωγὸν ὀνομαζόμενον
Κριὸν τυθῆναι τοῖς θεοῖς, καὶ τοῦ σώματος ἐκδαρέντος
προσηλωθῆναι τῷ νεῷ τὸ δέρμα κατά τι
 νόμιμον.
</p>
</div3>
<div3 type="section" n="6">
<p>μετὰ δὲ ταῦτα Αἰήτῃ γενομένου χρησμοῦ, 
καθʼ ὃν ἐσημαίνετο τότε τελευτήσειν αὐτὸν ὅταν ξένοι
 καταπλεύσαντες τὸ τοῦ Κριοῦ δέρος ἀπενέγκωσι,
τὸν βασιλέα φασὶ τειχίσαι τὸ τέμενος καὶ φρουρὰν
<pb id="v.1.p.470"/>
ἐγκαταστῆσαι, πρὸς δὲ τούτοις χρυσῶσαι τὸ δέρος,
ἵνα διὰ τὴν ἐπιφάνειαν ὐπὸ τῶν στρατιωτῶν ἐπιμελεστάτης
ἀξιωθῇ φυλακῆς. ταῦτα μὲν οὖν ἐξέσται
τοὺς ἀναγινώσκοντας κρίνειν πρὸς τὰς ἰδίας
ἑκάστου προαιρέσεις.
</p>
</div3>
</div2>
<div2 type="chapter" n="48">
<div3 type="section" n="1">
<p> τὴν δὲ Μήδειαν ἱστοροῦσι καθηγήσασθαι τοῖς
Ἀργοναύταις πρὸς τὸ τοῦ Ἄρεος τέμενος, ἀπέχον
ἑβδομήκοντα σταδίους ἀπὸ τῆς πόλεως, ἣν καλεῖσθαι
μὲν Σύβαριν, ἔχειν δὲ τὰ βασίλεια τῶν Κόλχων.
προσελθοῦσαν δὲ ταῖς πύλαις κεκλειμέναις
νυκτὸς τῇ Ταυρικῇ διαλέκτῳ προσφωνῆσαι τοὺς
φρουρούς.
</p>
</div3>
<div3 type="section" n="2">
<p> τῶν δὲ στρατιωτῶν ἀνοιξάντων προθύμως
ὡς ἂν βασιλέως θυγατρί, φασὶ τοὺς Ἀργοναύτας
εἰσπεσόντας ἐσπασμένοις τοῖς ξίφεσι πολλοὺς
μὲν φονεῦσαι τῶν βαρβάρων, τοὺς δʼ ἄλλους διὰ
τὸ παράδοξον καταπληξαμένους ἐκβαλεῖν ἐκ τοῦ
τεμένους, καὶ τὸ δέρος ἀναλαβόντας πρὸς τὴν ναῦν
ἐπείγεσθαι κατὰ σπουδήν.
</p>
</div3>
<div3 type="section" n="3">
<p> παραπλησίως δὲ τούτοις
καὶ τὴν Μήδειαν ἐν τῷ τεμένει τὸν μυθολογούμενον
ἄυπνον δράκοντα περιεσπειραμένον τὸ δέρος τοῖς
φαρμάκοις ἀποκτεῖναι, καὶ μετὰ Ἰάσονος τὴν ἐπὶ
θάλατταν κατάβασιν ποιήσασθαι.
</p>
</div3>
<div3 type="section" n="4">
<p> τῶν δὲ διαφυγόντων
Ταύρων ἀπαγγειλάντων τῷ βασιλεῖ τὴν γενομένην
ἐπίθεσιν, φασὶ τὸν Αἰήτην μετὰ τῶν περὶ
αὐτὸν στρατιωτῶν διώξαντα τοὺς Ἕλληνας καταλαβεῖν
πλησίον τῆς θαλάττης· ἐξ ἐφόδου δὲ συνάψαντα
μάχην ἀνελεῖν ἕνα τῶν Ἀργοναυτῶν Ἴφιτον
<pb id="v.1.p.471"/>
τὸν Εὐρυσθέως ἀδελφὸν τοῦ τοὺς ἄθλους Ἡρακλεῖ
προστάξαντος, ἔπειτα τοῖς ἄλλοις τῷ πλήθει
τῶν συναγωνιζομένων περιχυθέντα καὶ βιαιότερον
ἐγκείμενον ὑπὸ Μελεάγρου φονευθῆναι.
</p>
</div3>
<div3 type="section" n="5">
<p>ἔνθα δὴ 
 πεσόντος τοῦ βασιλέως καὶ τῶν Ἑλλήνων ἐπαρθέντῶν,
τραπῆναι πρὸς φυγὴν τοὺς Κόλχους, καὶ κατὰ
τὸν διωγμὸν τοὺς πλείστους αὐτῶν ἀναιρεθῆναι.
γενέσθαι δὲ καὶ τῶν ἀριστέων τραυματίαν Ἰάσονα
καὶ Λαέρτην, ἔτι δʼ Ἀταλάντην καὶ τοὺς Θεσπιάδας
 προσαγορευομένους. τούτους μὲν οὖν φασιν
ὑπὸ τῆς Μηδείας ἐν ὀλίγαις ἡμέραις ῥίζαις καὶ
βοτάναις τισὶ θεραπευθῆναι, τοὺς δʼ Ἀργοναύτας
ἐπισιτισαμένους ἐκπλεῦσαι, καὶ μέσον ἤδη τὸ Ποντικὸν
πέλαγος ἔχοντας περιπεσεῖν χειμῶνι παντελῶς
 ἐπικινδύνῳ.
</p>
</div3>
<div3 type="section" n="6">
<p>τοῦ δʼ Ὀρφέως, καθάπερ καὶ πρότερον, 
εὐχὰς ποιησαμένου τοῖς Σαμόθρᾳξι, λῆξαι μὲν τοὺς
ἀνέμους, φανῆναι δὲ πλησίον τῆς νεὼς τὸν προσαγορευόμενον
θαλάττιον Γλαῦκον. τοῦτον δʼ ἐπὶ δύο
νύκτας καὶ δύο ἡμέρας συνεχῶς τῇ νηὶ συμπλεύσαντα
 προειπεῖν μὲν Ἡρακλεῖ περὶ τῶν ἄθλων καὶ
 τῆς ἀθανασίας, τοῖς δὲ Τυνδαρίδαις, ὅτι προσαγορευθήσονται
μὲν Διόσκοροι, τιμῆς δʼ ἰσοθέου
τεύξονται παρὰ πᾶσιν ἀνθρώποις.
</p>
</div3>
<div3 type="section" n="7">
<p>καθόλου δʼ ἐξ 
ὀνόματος προσφωνήσαντα πάντας τοὺς Ἀργοναύτας
 εἰπεῖν ὡς διὰ τὰς Ὀρφέως εὐχὰς θεῶν προνοίᾳ
φανεὶς αὐτοῖς σημαίνει τὰ μέλλοντα γενήσεσθαι·
<pb id="v.1.p.472"/>
συμβουλεύειν οὖν αὐτοῖς, ὅταν τῆς γῆς ἅψωνται,
τὰς εὐχὰς ἀποδοῦναι τοῖς θεοῖς, διʼ οὓς τετεύχασι δὶς ἤδη τῆς σωτηρίας.</p>
</div3>
</div2>
<div2 type="chapter" n="49">
<div3 type="section" n="1">
<p> ἔπειτα τὸν μὲν Γλαῦκον
δῦναι πάλιν εἰς τὸ πέλαγος, τοὺς δʼ Ἀργοναύτας
κατὰ στόμα τοῦ Πόντου γενομένους προσπλεῦσαι
τῇ γῇ, βασιλεύοντος τότε τῆς χώρας Βύζαντος, ἀφʼ
οὗ καὶ τὴν πόλιν τῶν Βυζαντίων ὠνομάσθαι.
</p>
</div3>
<div3 type="section" n="2">
<p> ἐνταῦθα
δὲ βωμοὺς ἱδρυσαμένους καὶ τοῖς θεοῖς τὰς
εὐχὰς ἀποδόντας καθιερῶσαι τὸν τόπον τὸν ἔτι καὶ
νῦν τιμώμενον ὑπὸ τῶν παραπλεόντων.
</p>
</div3>
<div3 type="section" n="3">
<p> μετὰ δὲ
ταῦτα ἀναχθέντας, καὶ διαπλεύσαντας τήν τε Προποντίδα
καὶ τὸν Ἑλλήσποντον, προσενεχθῆναι τῇ
Τρῳάδι. ἐνταῦθα δʼ Ἡρακλέους πέμψαντος εἰς τὴν
πόλιν Ἴφικλόν τε τὸν ἀδελφὸν καὶ Τελαμῶνα τάς
τε ἵππους καὶ τὴν Ἡσιόνην ἀπαιτήσοντας, λέγεται
τὸν Λαομέδοντα τοὺς μὲν πρεσβευτὰς εἰς φυλακὴν
ἀποθέσθαι, τοῖς δʼ ἄλλοις Ἀργοναύταις διʼ ἐνέδρας
βουλεῦσαι θάνατον· καὶ τοὺς μὲν ἄλλους υἱοὺς
ἔχειν τῇ πράξει συνεργούς, Πρίαμον δὲ μόνον
ἐναντιοπραγοῦντα· τοῦτον γὰρ ἀποφήνασθαι δεῖν
τὰ πρὸς τοὺς ξένους δίκαια τηρεῖν, καὶ τήν τε
ἀδελφὴν καὶ τὰς ὡμολογημένας ἵππους ἀποδιδόναι.
</p>
</div3>
<div3 type="section" n="4">
<p> οὐδενὸς δʼ αὐτῷ προσέχοντος, φασὶν εἰς τὴν φυλακὴν
δύο ξίφη παρενέγκαντα λάθρᾳ δοῦναι τοῖς περὶ
τὸν Τελαμῶνα, καὶ τὴν τοῦ πατρὸς προαίρεσιν ἐξηγησάμενον
αἴτιον γενέσθαι τῆς σωτηρίας αὐτοῖς.
</p>
</div3>
<div3 type="section" n="5">
<p> εὐθὺς γὰρ τοὺς περὶ τὸν Τελαμῶνα φονεῦσαι μὲν
<pb id="v.1.p.473"/>
τῶν φυλάκων τοὺς ἀντεχομένους, φυγόντας δʼ ἐπὶ
θάλατταν ἀπαγγεῖλαι τὰ κατὰ μέρος τοῖς Ἀργοναύταις.
διόπερ τούτους μὲν ἑτοίμους γενομένους πρὸς
μάχην ἀπαντῆσαι τοῖς ἐκ τῆς πόλεως ἐκχεομένοις
 μετὰ τοῦ βασιλέως·
</p>
</div3>
<div3 type="section" n="6">
<p>γενομένης δὲ μάχης ἰσχυρᾶς, 
καὶ τῶν ἀριστέων διὰ τὰς ἀρετὰς ἐπικρατούντων,
μυθολογοῦσι τὸν Ἡρακλέα πάντων ἄριστα διαγωνίσασθαι·
τόν τε γὰρ Λαομέδοντα φονεῦσαι, καὶ
τῆς πόλεως ἐξ ἐφόδου κρατήσαντα κολάσαι μὲν τοὺς
 μετασχόντας τῷ βασιλεῖ τῆς ἐπιβουλῆς, Πριάμῳ δὲ
διὰ τὴν δικαιοσύνην παραδοῦναι τὴν βασιλείαν, καὶ
φιλίαν συνθέμενον ἐκπλεῦσαι μετὰ τῶν Ἀργοναυτῶν.
</p>
</div3>
<div3 type="section" n="7">
<p>ἔνιοι δὲ τῶν ἀρχαίων ποιητῶν παραδεδώκασιν 
οὐ μετὰ τῶν Ἀργοναυτῶν, ἀλλʼ ἰδίᾳ στρατεύσαντα
 τὸν Ἡρακλέα ναυσὶν ἓξ ἕνεκα τῶν ἵππων ἑλεῖν τὴν
Τροίαν· προσμαρτυρεῖν δὲ τούτοις καὶ Ὅμηρον ἐν τοῖσδε τοῖς ἔπεσιν,
<quote rend="blockquote">
<lb/>ἀλλʼ οἷόν τινά φασι βίην Ἡρακληείην
<lb/> εἶναι, ἐμὸν πατέρα θρασυμέμνονα, θυμολέοντα,
 <lb/>ὅς ποτε δεῦρʼ ἐλθὼν ἕνεχʼ ἵππων Λαομέδοντος
<lb/>ἓξ οἴῃς σὺν νηυσὶ καὶ ἀνδράσι παυροτέροισιν
<lb/>Ἰλίου ἐξαλάπαξε πόλιν, χήρωσε δʼ ἀγυιάς.</quote>
</p>
</div3>
<div3 type="section" n="8">
<p>τοὺς δʼ Ἀργοναύτας φασὶν ἐκ τῆς Τρῳάδος ἀναχθέντας 
εἰς Σαμοθρᾴκην κομισθῆναι, καὶ τοῖς μεγάλοις
 θεοῖς τὰς εὐχὰς ἀποδόντας πάλιν ἀναθεῖναι
τὰς φιάλας εἰς τὸ τέμενος τὰς ἔτι καὶ νῦν διαμενούσας.
</p>
</div3>
</div2>
<div2 type="chapter" n="50">
<div3 type="section" n="1">
<p>τῆς δὲ τῶν ἀριστέων ἀνακομιδῆς ἀγνοουμένης
<pb id="v.1.p.474"/>
ἔτι κατὰ τὴν Θετταλίαν, φασὶ προσπεσεῖν φήμην
ὅτι πάντες οἱ μετὰ Ἰάσονος στρατεύσαντες ἐν τοῖς
κατὰ τὸν Πόντον τόποις ἀπολώλασι. διόπερ τὸν
Πελίαν καιρὸν ἔχειν ὑπολαμβάνοντα τοὺς ἐφέδρους
τῆς βασιλείας πάντας ἄρδην ἀνελεῖν, τὸν μὲν
πατέρα τὸν Ἰάσονος ἀναγκάσαι πιεῖν αἷμα ταύρου,
τὸν δʼ ἀδελφὸν Πρόμαχον, παῖδα τὴν ἡλικίαν ὄντα,
</p>
</div3>
<div3 type="section" n="2">
<p> φονεῦσαι. Ἀμφινόμην δὲ τὴν μητέρα μέλλουσαν
ἀναιρεῖσθαί φασιν ἔπανδρον καὶ μνήμης ἀξίαν ἐπιτελέσασθαι
πρᾶξιν· καταφυγοῦσαν γὰρ ἐπὶ τὴν
ἑστίαν τοῦ βασιλέως καὶ καταρασαμένην παθεῖν
αὐτὸν ἄξια τῶν ἀσεβημάτων, ξίφει πατάξασαν ἑαυτῆς
τὸ στῆθος ἡρωικῶς καταστρέψαι τὸν βίον.
</p>
</div3>
<div3 type="section" n="3">
<p> τὸν
δὲ Πελίαν τούτῳ τῷ τρόπῳ πᾶσαν τὴν Ἰάσονος
συγγένειαν. ἄρδην ἀνελόντα ταχὺ τὴν προσήκουσαν
τοῖς ἀσεβήμασι κομίσασθαι τιμωρίαν. τὸν γάρ Ἰάσονα
καταπλεύσαντα νυκτὸς τῆς Θετταλίας εἰς ὅρμον
οὐ μακρὰν μὲν τῆς Ἰωλκοῦ κείμενον, ἀθεώρητον
δὲ τοῖς ἐκ τῆς πόλεως, μαθεῖν παρά τινος τῶν
κατὰ τὴν χώραν τὰ γενόμενα περὶ τοὺς συγγενεῖς
ἀτυχήματα.
</p>
</div3>
<div3 type="section" n="4">
<p> πάντων δὲ τῶν ἀριστέων ἑτοίμων ὄντων
βοηθεῖν τῷ Ἰάσονι καὶ πάντα κίνδυνον ἀναδέχεσθαι,
περὶ τῆς ἐπιθέσεως ἐμπεσεῖν αὐτοῖς ἀμφισβήτησιν·
τοὺς μὲν γὰρ συμβουλεύειν παραχρῆμα
βιασαμένους εἰς τὴν πόλιν ἀπροσδοκήτως ἐπιθέσθαι
τῷ βασιλεῖ, τινὰς δʼ ἀποφαίνεσθαι δεῖν στρατιώτας
ἀπὸ τῆς ἰδίας πατρίδος ἕκαστον συλλέξαντα κοινὸν
ἄρασθαι πόλεμον· ἀδύνατον γὰρ εἶναι πεντήκοντα
<pb id="v.1.p.475"/>
καὶ τρισὶν ἀνδράσι περιγενέσθαι βασιλέως δύναμιν
ἔχοντος καὶ πόλεις ἀξιολόγους.
</p>
</div3>
<div3 type="section" n="5">
<p>τοιαύτης δʼ οὔσης 
ἐν αὐτοῖς ἀπορίας, λέγεται τὴν Μήδειαν ἐπαγγείλασθαι
δι᾽ ἑαυτῆς τόν τε Πελίαν ἀποκτενεῖν δόλῳ
 καὶ τὰ βασίλεια παραδώσειν τοῖς ἀριστεῦσιν ἀκινδύνως.
</p>
</div3>
<div3 type="section" n="6">
<p>ἐνταῦθα πάντων θαυμασάντων τὸν λόγον 
καὶ τὸν τρόπον τῆς ἐπιβουλῆς μαθεῖν ζητούντων,
εἰπεῖν ὅτι κομίζει μεθʼ ἑαυτῆς πολλὰς καὶ παραδόξους
δυνάμεις φαρμάκων εὑρημένας ὑπό τε τῆς
 μητρὸς Ἑκάτης καὶ τῆς ἀδελφῆς Κίρκης· καὶ ταύταις
μὲν μηδέποτε χρῆσθαι πρότερον πρὸς ἀπώλειαν
ἀνθρώπων, νυνὶ δὲ διʼ αὐτῶν ἀμυνεῖσθαι ῥᾳδίως
τοὺς ἀξίους τιμωρίας.
</p>
</div3>
<div3 type="section" n="7">
<p>προειποῦσαν δὲ τοῖς ἀριστεῦσι 
 τὰ κατὰ μέρος τῆς ἐπιθέσεως, ἐκ τῶν βασιλείων
 αὐτοῖς ἐπαγγείλασθαι σημανεῖν τῆς μὲν ἡμέρας
καπνῷ, τῆς δὲ νυκτὸς πυρί, πρὸς τὴν ὑπερκειμένην τῆς θαλάττης σκοπήν.</p>
</div3>
</div2>
<div2 type="chapter" n="51">
<div3 type="section" n="1">
<p>αὐτὴν δὲ κατασκευάσασαν
Ἀρτέμιδος εἴδωλον κοῖλον, εἰς μὲν τοῦτο παντοδαπὰς
φύσεις φαρμάκων κατακρύψαι, ἑαυτῆς δὲ τὰς
 μὲν τρίχας δυνάμεσί τισι χρίσασαν ποιῆσαι πολιάς,
τὸ δὲ πρόσωπον καὶ τὸ σῶμα ῥυτίδων πλῆρες, ὥστε
τοὺς ἰδόντας δοκεῖν εἶναί τινα παντελῶς πρεσβῦτιν·
τὸ δὲ τελευταῖον ἀναλαβοῦσαν τὴν θεὸν διεσκευασμένην
καταπληκτικῶς εἰς ὄχλων δεισιδαιμονίαν, εἰς
 τὴν πόλιν εἰσβαλεῖν ἅμʼ ἡμέρᾳ.
</p>
</div3>
<div3 type="section" n="2">
<p>ἐνθεαζούσης δʼ 
αὐτῆς, καὶ τοῦ πλήθους κατὰ τὰς ὁδοὺς συντρέχοντος,
παραγγέλλειν πᾶσι δέχεσθαι τὴν θεὸν εὐσεβῶς·
<pb id="v.1.p.476"/>
παρεῖναι γὰρ αὐτὴν ἐξ Ὑπερβορέων ἐπʼ ἀγαθῷ
δαίμονι τῇ τε πόλει πάσῃ καὶ τῷ βασιλεῖ.
</p>
</div3>
<div3 type="section" n="3">
<p> πάντων
δὲ προσκυνούντων καὶ τιμώντων τὴν θεὸν θυσίαις,
καὶ τὸ σύνολον τῆς πόλεως ἁπάσης συνενθεαζούσης,
εἰσβαλεῖν τὴν Μήδειαν εἰς τὰ βασίλεια, καὶ τόν τε
Πελίαν εἰς δεισιδαίμονα διάθεσιν ἐμβαλεῖν καὶ τὰς
θυγατέρας αὐτοῦ διὰ τῆς τερατείας εἰς τοιαύτην
κατάπληξιν ἀγαγεῖν ὥστε πιστεῦσαι διότι πάρεστιν
ἡ θεὸς εὐδαίμονα ποιήσουσα τὸν οἶκον τοῦ βασιλέως·
</p>
</div3>
<div3 type="section" n="4">
<p> ἀπεφαίνετο γὰρ ἐπὶ δρακόντων ὀχουμένην
τὴν Ἄρτεμιν διʼ ἀέρος ὑπερπετασθῆναι πολλὰ μέρη
τῆς οἰκουμένης, καὶ πρὸς καθίδρυσιν ἑαυτῆς καὶ
τιμὰς αἰωνίους ἐκλελέχθαι τὸν εὐσεβέστατον ἁπάντων
τῶν βασιλέων· προστεταχέναι δʼ αὐτῇ καὶ τὸ γῆρας
ἀφελοῦσαν τὸ Πελίου διά τινων δυνάμεων νέον
παντελῶς ποιῆσαι τὸ σῶμα καὶ πολλὰ ἕτερα πρὸς
μακάριον καὶ θεοφιλῆ βίον δωρήσασθαι.
</p>
</div3>
<div3 type="section" n="5">
<p> ἐκπληττομένου
δὲ τοῦ βασιλέως τὸ παράδοξον τῶν λόγων,
ἐπαγγείλασθαι τὴν Μήδειαν παραχρῆμα ἐπὶ τοῦ
σώματος ἑαυτῆς τὰς τούτων πίστεις παρέξεσθαι.
εἰποῦσαν γὰρ μιᾷ τῶν Πελίου θυγατέρων καθαρὸν
ἐνεγκεῖν ὕδωρ, καὶ τῆς παρθένου τὸ ῥηθὲν εὐθὺς
ἐπὶ τέλος ἀγαγούσης, φασὶν εἰς οἰκίσκον τινὰ συγκλείσασαν
ἑαυτὴν καὶ περινιψαμένην τὸ σῶμα πᾶν
ἀποκλύσασθαι τὰς τῶν φαρμάκων δυνάμεις· ἀποκατασταθεῖσαν
δʼ εἰς τὴν προϋπάρχουσαν διάθεσιν
καὶ φανεῖσαν τῷ βασιλεῖ καταπλήξασθαι τοὺς ὁρῶντας,
<pb id="v.1.p.477"/>
καὶ δόξαι τινὶ θεῶν προνοίᾳ μετηλλαχέναι τὸ
γῆρας εἰς παρθένου νεότητα καὶ κάλλος περίβλεπτον.
</p>
</div3>
<div3 type="section" n="6">
<p>ποιῆσαι δʼ αὐτὴν καὶ διά τινων φαρμάκων εἴδωλα 
φαντασθῆναι τῶν δρακόντων, ἐφʼ ὧν ἀποφαίνεσθαι
 τὴν θεὸν κομισθεῖσαν διʼ ἀέρος ἐξ Ὑπερβορέων ἐπιξενωθῆναι
 τῷ Πελίᾳ. τῶν δʼ ἐνεργημάτων ὑπὲρ
τὴν ἀνθρωπίνην φύσιν φανέντων, καὶ τοῦ βασιλέως
μεγάλης ἀποδοχῆς ἀξιοῦντος τὴν Μήδειαν καὶ τὸ
σύνολον πιστεύσαντος ἀληθῆ λέγειν, φασὶν αὐτὴν
 κατὰ μόνας ἐντυχοῦσαν τῷ Πελίᾳ παρακαλέσαι ταῖς
θυγατράσι διακελεύσασθαι συνεργεῖν καὶ πράττειν
ἅπερ ἂν αὐταῖς προστάττῃ· προσήκειν γὰρ τῷ τοῦ
βασιλέως σώματι μὴ δουλικαῖς χερσίν, ἀλλὰ ταῖς
τῶν τέκνων θεραπευθέντα τυχεῖν τῆς παρὰ θεῶν
 εὐεργεσίας.
</p>
</div3>
<div3 type="section" n="7">
<p>διόπερ τοῦ Πελίου ταῖς θυγατράσι 
διαρρήδην εἰπόντος πάντα πράττειν ὅσα ἂν ἡ Μήδεια
προστάττῃ περὶ τὸ σῶμα τοῦ πατρός, τὰς μὲν
παρθένους ἑτοίμους οὔσας τὸ κελευόμενον ἐπιτελεῖν,
</p>
</div3>
</div2>
<div2 type="chapter" n="52">
<div3 type="section" n="1">
<p>τὴν δὲ Μήδειαν νυκτὸς ἐπιγενομένης καὶ τοῦ Πελίου
 πρὸς ὕπνον τραπέντος λέγειν ὡς ἀναγκαῖον ἐν
λέβητι καθεψῆσαι τὸ σῶμα τοῦ Πελίου. προσάντως
δὲ τῶν παρθένων δεξαμένων τὸν λόγον, ἑτέραν
αὐτὴν ἐπινοῆσαι πίστιν τῶν ὑπʼ αὐτῆς λεγομένων·
τρεφομένου γὰρ κριοῦ πολυετοῦς κατὰ τὴν οἰκίαν,
 ἐπαγγείλασθαι ταῖς κόραις τοῦτον πρότερον καθεψήσειν
<pb id="v.1.p.478"/>
</p>
</div3>
<div3 type="section" n="2">
<p> καὶ ποιήσειν ἀπʼ ἀρχῆς ἄρνα. συγκαταθεμένων
δʼ αὐτῶν, μυθολογοῦσι τὴν Μήδειαν κατὰ μέλη
διελοῦσαν τὸ σῶμα τοῦ κριοῦ καθεψῆσαι, καὶ διά
τινων φαρμάκων παρακρουσαμένην ἐξελεῖν ἐκ τοῦ
λέβητος ἀρνὸς εἴδωλον. ἐνταῦθα τῶν παρθένων
καταπλαγεισῶν, καὶ πίστεις τῆς ἐπαγγελίας ἡγησαμένων
ἐνδεχομένας ἔχειν, ὑπουργῆσαι τοῖς προστάγμασι.
καὶ τὰς μὲν ἄλλας ἁπάσας τὸν πατέρα
τυπτούσας ἀποκτεῖναι, μόνην δʼ Ἄλκηστιν διʼ εὐσεβείας
ὑπερβολὴν ἀποσχέσθαι τοῦ γεννήσαντος.
</p>
</div3>
<div3 type="section" n="3">
<p> μετὰ
δὲ ταῦτα τὴν Μήδειάν φασι τοῦ μὲν τὸ σῶμα κατακόπτειν
ἢ καθέψειν ἀποστῆναι, προσποιησαμένην δὲ
δεῖν πρότερον εὐχὰς ποιήσασθαι τῇ σελήνῃ, τὰς
μὲν παρθένους ἀναβιβάσαι μετὰ λαμπάδων ἐπὶ τὸ
μετεωρότατον τέγος τῶν βασιλείων, αὐτὴν δὲ τῇ
Κολχίδι διαλέκτῳ κατευχήν τινα μακρὰν διερχομένην
ἐγχρονίζειν, ἀναστροφὴν διδοῦσαν τοῖς μέλλουσι
ποιεῖσθαι τὴν ἐπίθεσιν.
</p>
</div3>
<div3 type="section" n="4">
<p> διὸ καὶ τοὺς Ἀργοναύτας
ἀπὸ τῆς σκοπῆς καταμαθόντας τὸ πῦρ, καὶ νομίσαντας
συντετελέσθαι τὴν ἀναίρεσιν τοῦ βασιλέως, ὁρμῆσαι
δρόμῳ πρὸς τὴν πόλιν, παρεισελθόντας δʼ ἐντὸς
τοῦ τείχους ἐσπασμένοις τοῖς ξίφεσιν εἰς τὰ βασίλεια
καταντῆσαι καὶ τοὺς ἐναντιουμένους τῶν φυλάκων
ἀνελεῖν. τὰς δὲ τοῦ Πελίου θυγατέρας ἄρτι
καταβεβηκυίας ἀπὸ τοῦ τέγους πρὸς τὴν καθέψησιν,
καὶ παραδόξως ἐν τοῖς βασιλείοις ἰδούσας τόν τε
Ἰάσονα καὶ τοὺς ἀριστεῖς, περιαλγεῖς ἐπὶ τῇ συμφορᾷ
γενέσθαι· οὔτε γὰρ ἀμύνασθαι τὴν Μήδειαν
<pb id="v.1.p.479"/>
εἶχον ἐξουσίαν οὔτε τὸ πραχθὲν αὐταῖς μύσος διʼ ἀπάτην διορθώσασθαι.
</p>
</div3>
<div3 type="section" n="5">
<p>διόπερ ταύτας μὲν ὁρμῆσαι 
λέγεται στερίσκειν αὑτὰς τοῦ ζῆν, τὸν δʼ Ἰάσονα
κατελεήσαντα τὰ πάθη παρακατασχεῖν αὐτάς, καὶ
 θαρρεῖν παρακαλέσαντα δεικνύειν ὡς ἐκ κακίας μὲν
οὐδὲν ἥμαρτον, ἀκουσίως δὲ διʼ ἀπάτην ἠτύχησαν.
</p>
</div3>
</div2>
<div2 type="chapter" n="53">
<div3 type="section" n="1">
<p>καθόλου δὲ πᾶσι τοῖς συγγενέσιν ἐπαγγειλάμενον
ἐπιεικῶς καὶ μεγαλοψύχως προσενεχθήσεσθαι, συναγαγεῖν
εἰς ἐκκλησίαν τὰ πλήθη. ἀπολογησάμενον
 δὲ περὶ τῶν πεπραγμένων, καὶ διδάξαντα διότι τοὺς
προαδικήσαντας ἠμύνατο, τιμωρίαν ἐλάττονα λαβὼν
ὧν αὐτὸς πέπονθεν, Ἀκάστῳ μὲν τῷ Πελίου τὴν
πατρῴαν βασιλείαν παραδοῦναι, τῶν δὲ τοῦ βασιλέως
θυγατέρων ἀξιῶσαι αὐτὸν φροντίδα ποιήσασθαι.
</p>
</div3>
<div3 type="section" n="2">
<p>καὶ πέρας συντελέσαι τὴν ὑπόσχεσιν αὐτόν 
φασι μετά τινα χρόνον συνοικίσαντα πάσας τοῖς
ἐπιφανεστάτοις. Ἄλκηστιν μὲν γὰρ τὴν πρεσβυτάτην
ἐκδοῦναι πρὸς γάμον Ἀδμήτῳ τῷ Φέρητος Θετταλῷ,
Ἀμφινόμην δὲ Ἀνδραίμονι Λεοντέως ἀδελφῷ, Εὐάδνην
 δὲ Κάνῃ τῷ Κεφάλου, Φωκέων τότε βασιλεύοντι.
ταῦτα μὲν αὐτὸν ὕστερον πρᾶξαι, τότε
δὲ μετὰ τῶν ἀριστέων εἰς Ἰσθμὸν τὸν ἐν Πελοποννήσῳ
πλεύσαντα θυσίαν ἐπιτελέσαι τῷ Ποσειδῶνι
καὶ καθιερῶσαι τὴν Ἀργὼ τῷ θεῷ.
</p>
</div3>
<div3 type="section" n="3">
<p>ἀποδοχῆς δὲ 
 μεγάλης τυγχάνοντα παρὰ τῷ βασιλεῖ τῶν Κορινθίων
<pb id="v.1.p.480"/>
Κρέοντι μετασχεῖν τῆς πολιτείας καὶ τὸν λοιπὸν
χρόνον ἐν τῇ Κορίνθῳ κατοικῆσαι.
</p>
</div3>
<div3 type="section" n="4">
<p> μελλόντων δὲ τῶν Ἀργοναυτῶν εἰς τὰς πατρίδας
διαχωρίζεσθαι, φασὶ τὸν Ἡρακλέα συμβουλεῦσαι
τοῖς ἀριστεῦσι πρὸς τὰ παράδοξα τῆς τύχης
ἀλλήλοις ὅρκους δοῦναι συμμαχήσειν, ἐάν τις βοηθείας
προσδεηθῇ· ἐκλέξασθαι δὲ καὶ τῆς Ἑλλάδος
τὸν ἐπιφανέστατον τόπον εἰς ἀγώνων θέσιν καὶ
πανήγυριν κοινήν, καὶ καθιερῶσαι τὸν ἀγῶνα τῷ
μεγίστῳ τῶν θεῶν Διὶ Ὀλυμπίῳ.
</p>
</div3>
<div3 type="section" n="5">
<p> συνομοσάντων δὲ
τῶν ἀριστέων περὶ τῆς συμμαχίας, καὶ τὴν διάταξιν
τῶν ἀγώνων ἐπιτρεψάντων Ἡρακλεῖ, φασὶ τοῦτον
<del>τὸν</del> τόπον προκρῖναι πρὸς τὴν πανήγυριν τῆς τῶν
Ἠλείων χώρας τὸν παρὰ τὸν Ἀλφειόν. διὸ καὶ τὴν
παραποταμίαν καθιερώσαντα τῷ μεγίστῳ τῶν θεῶν,
Ὀλυμπίαν ἀπʼ ἐκείνου προσαγορεῦσαι. ὑποστησάμενον
δʼ ἱππικὸν ἀγῶνα καὶ γυμνικόν, τά τε περὶ
τῶν ἄθλων διατάξαι καὶ θεωροὺς ἀποστεῖλαι τοὺς
ταῖς πόλεσι προεροῦντας τὴν θέαν τῶν ἀγώνων.
</p>
</div3>
<div3 type="section" n="6">
<p> διὰ δὲ τὴν παρὰ τοῖς Ἀργοναύταις γενομένην ἀποδοχὴν
αὐτοῦ κατὰ τὴν στρατείαν οὐ μετρίως δοξασθέντος,
προσγενέσθαι τὴν ἐκ τῆς Ὀλυμπικῆς
πανηγύρεως δόξαν, ὥστε πάντων τῶν Ἑλλήνων
ἐπιφανέστατον ὑπάρχειν καὶ παρὰ ταῖς πλείσταις
πόλεσι γνωσθέντα πολλοὺς ἔχειν ἐπιθυμητὰς τῆς
φιλίας, οὓς προθύμους εἶναι μετασχεῖν παντὸς κινδύνου.
</p>
</div3>
<div3 type="section" n="7">
<p> ταχὺ δʼ ἐπʼ ἀνδρείᾳ καὶ στρατηγίᾳ θαυμασθέντα
στρατόπεδόν τε κράτιστον συστήσασθαι
<pb id="v.1.p.481"/>
καὶ πᾶσαν ἐπελθεῖν τὴν οἰκουμένην εὐεργετοῦντα
τὸ γένος τῶν ἀνθρώπων· ἀνθʼ ὧν τυχεῖν αὐτὸν
συμφωνουμένης ἀθανασίας. τοὺς δὲ ποιητὰς διὰ
τὴν συνήθη τερατολογίαν μυθολογῆσαι μόνον τὸν
 Ἡρακλέα καὶ γυμνὸν ὅπλων τελέσαι τοὺς τεθρυλημένους ἄθλους.
</p>
</div3>
</div2>
<div2 type="chapter" n="54">
<div3 type="section" n="1">
<p>ἀλλὰ περὶ μὲν τοῦ θεοῦ τούτου τὰ μυθολογούμενα
πάντα διήλθομεν, νυνὶ δὲ προσθετέον ἡμῖν
καὶ ὑπὲρ Ἰάσονος τὸν ὑπολειπόμενον λόγον. φασὶ
 γὰρ αὐτὸν ἐν Κορίνθῳ κατοικοῦντα καὶ συμβιώσαντα
δεκαετῆ χρόνον Μηδείᾳ γεννῆσαι παῖδας ἐξ αὐτῆς,
τοὺς μὲν πρεσβυτάτους δύο διδύμους Θετταλόν τε
καὶ Ἀλκιμένην, τὸν δὲ τρίτον πολὺ νεώτερον τούτων
Τίσανδρον.
</p>
</div3>
<div3 type="section" n="2">
<p>τοῦτον μὲν οὖν τὸν χρόνον ἱστοροῦσιν 
 ἀποδοχῆς ἀξιωθῆναι τὴν Μήδειαν ὑπὸ τοῦ
ἀνδρὸς διὰ τὸ μὴ μόνον κάλλει διαφέρειν αὐτήν,
ἀλλὰ καὶ σωφροσύνῃ καὶ ταῖς ἄλλαις ἀρεταῖς κεκοσμῆσθαι·
μετὰ δὲ ταῦτα ἀεὶ μᾶλλον τοῦ χρόνου
τὴν φυσικὴν εὐπρέπειαν ἀφαιρουμένου, λέγεται τὸν
 Ἰάσονα Γλαύκης ἐρασθέντα τῆς Κρέοντος θυγατρὸς
μνηστεῦσαι τὴν παρθένον.
</p>
</div3>
<div3 type="section" n="3">
<p>συγκαταθεμένου δὲ τοῦ 
πατρὸς καὶ τάξαντος ἡμέραν τοῖς γάμοις, τὸ μὲν
πρῶτον ἐπιβαλέσθαι φασὶν αὐτὸν πείθειν τὴν Μήδειαν
ἑκουσίως παραχωρῆσαι τῆς συμβιώσεως· βούλεσθαι
 γὰρ αὐτὸν γαμεῖν οὐκ ἀποδοκιμάσαντα τὴν
πρὸς αὐτὴν ὁμιλίαν, ἀλλὰ τοῖς τέκνοις σπεύδοντα
<pb id="v.1.p.482"/>
</p>
</div3>
<div3 type="section" n="4">
<p> συγγενῆ τὸν τοῦ βασιλέως οἶκον ποιῆσαι. ἀγανακτούσης
δὲ τῆς γυναικὸς καὶ θεοὺς μαρτυρομένης
τοὺς ἐπόπτας γενομένους τῶν ὅρκων, φασὶ τὸν
Ἰάσονα καταφρονήσαντα τῶν ὅρκων γῆμαι τὴν τοῦ
βασιλέως θυγατέρα.
</p>
</div3>
<div3 type="section" n="5">
<p> τὴν δὲ Μήδειαν ἐξελαυνομένην
ἐκ τῆς πόλεως, καὶ μίαν ἡμέραν παρὰ τοῦ Κρέοντος
λαβοῦσαν εἰς τὴν τῆς φυγῆς παρασκευήν, εἰς μὲν
τὰ βασίλεια νυκτὸς εἰσελθεῖν ἀλλοιώσασαν τοῖς
φαρμάκοις τὴν αὑτῆς ὄψιν, καὶ τὴν οἰκίαν ὑφάψαι,
ῥίζιόν τι προσθεῖσαν, εὑρημένον μὲν ὑπὸ Κίρκης
τῆς ἀδελφῆς, δύναμιν δʼ ἔχον, ἐπὰν ἐξαφθῇ, δυσκατάσβεστον.
ἄφνω δὲ φλεγομένων τῶν βασιλείων,
τὸν μὲν Ἰάσονα ταχέως ἐκπηδῆσαι, τὴν δὲ Γλαύκην
καὶ τὸν Κρέοντα τοῦ πυρὸς περικαταλαβόντος διαφθαρῆναι.
</p>
</div3>
<div3 type="section" n="6">
<p> τινὲς δὲ τῶν συγγραφέων φασὶ τοὺς μὲν
υἱοὺς τῆς Μηδείας δῶρα κομίσαι τῇ νύμφῃ φαρμάκοις
κεχριμένα, τὴν δὲ Γλαύκην δεξαμένην καὶ τῷ
σώματι περιθεμένην αὐτήν τε συμφορᾷ περιπεσεῖν
καὶ τὸν πατέρα βοηθοῦντα καὶ τοῦ σώματος ἁψάμενον
τελευτῆσαι.
</p>
</div3>
<div3 type="section" n="7">
<p> τὴν δὲ Μήδειαν ἐπιτυχοῦσαν
τοῖς πρώτοις ἐγχειρήμασιν οὐκ ἀποστῆναι τῆς Ἰάσονος
τιμωρίας. ἐπὶ τοσοῦτο γὰρ προελθεῖν αὐτὴν
ὀργῆς ἅμα καὶ ζηλοτυπίας, ἔτι δʼ ὠμότητος, ὥστʼ
ἐπεὶ διέφυγε τὸν μετὰ τῆς νύμφης κίνδυνον, τῇ
σφαγῇ τῶν κοινῶν τέκνων ἐμβαλεῖν αὐτὸν εἰς τὰς
μεγίστας συμφοράς· πλὴν γὰρ ἑνὸς τοῦ διαφυγόντος
τοὺς ἄλλους υἱοὺς ἀποσφάξαι <del>καὶ τὰ σώματα τούτων
<pb id="v.1.p.483"/>
ἐν τῷ τῆς Ἥρας τεμένει θάψαι</del> καὶ μετὰ τῶν
πιστοτάτων θεραπαινίδων ἔτι νυκτὸς μέσης φυγεῖν
ἐκ τῆς Κορίνθου, καὶ διεκπεσεῖν εἰς Θήβας πρὸς
Ἡρακλέα· τοῦτον γὰρ μεσίτην γεγονότα τῶν ὁμολογιῶν
 ἐν Κόλχοις ἐπηγγέλθαι βοηθήσειν αὐτῇ παρασπονδουμένῃ.
</p>
</div3>
</div2>
<div2 type="chapter" n="55">
<div3 type="section" n="1">
<p>ἐν τοσούτῳ δὲ τὸν μὲν Ἰάσονα στερηθέντα
τέκνων καὶ γυναικὸς δόξαι πᾶσι δίκαια
πεπονθέναι· διὸ καὶ μὴ δυνάμενον ἐνεγκεῖν τὸ μέγεθος
τῆς συμφορᾶς ἐκ τοῦ ζῆν ἑαυτὸν μεταστῆσαι.
 τοὺς δὲ Κορινθίους ἐκπεπλῆχθαι μὲν τὴν δεινότητα
τῆς περιπετείας, μάλιστα δʼ ἀπορεῖν περὶ τῆς ταφῆς
τῶν παίδων. διόπερ ἀποστειλάντων αὐτῶν Πυθώδε
τοὺς ἐπερωτήσοντας τὸν θεὸν ὅπως χρηστέον ἐστὶ
τοῖς σώμασι τῶν παίδων, προστάξαι τὴν Πυθίαν
 ἐν τῷ τεμένει τῆς Ἥρας αὐτοὺς θάψαι καὶ τιμῶν
ἡρωικῶν αὐτοὺς ἀξιοῦν.
</p>
</div3>
<div3 type="section" n="2">
<p>ποιησάντων δὲ τῶν Κορινθίων 
τὸ προσταχθέν, φασὶ Θετταλὸν μὲν τὸν διαφυγόντα
τὸν ἀπὸ τῆς μητρὸς φόνον ἐν Κορίνθῳ
 τραφέντα μετὰ ταῦτα ἐπανελθεῖν εἰς Ἰωλκόν, οὖσαν
 Ἰάσονος πατρίδα· ἐν ᾗ καταλαβόντα προσφάτως
Ἄκαστον τὸν Πελίου τετελευτηκότα παραλαβεῖν κατὰ
γένος προσήκουσαν τὴν βασιλείαν, καὶ τοὺς ὑφʼ
ἑαυτὸν τεταγμένους ἀφʼ ἑαυτοῦ προσαγορεῦσαι Θετταλούς.
</p>
</div3>
<div3 type="section" n="3">
<p>οὐκ ἀγνοῶ δὲ διότι περὶ τῆς τῶν Θετταλῶν 
 προσηγορίας οὐ ταύτην μόνην τὴν ἱστορίαν, ἀλλὰ
καὶ διαφώνους ἑτέρας παραδεδόσθαι συμβέβηκε,
περὶ ὧν ἐν οἰκειοτέροις μνησθησόμεθα καιροῖς.
</p>
</div3>
<div3 type="section" n="4">
<p>τὴν 
<pb id="v.1.p.484"/>
δʼ οὖν Μήδειαν ἐν Θήβαις φασὶ καταλαβοῦσαν
Ἡρακλέα μανικῷ πάθει συνεχόμενον καὶ τοὺς υἱοὺς
ἀπεκταγκότα, φαρμάκοις αὐτὸν ἰάσασθαι. τοῦ δʼ
Εὐρυσθέως ἐπικειμένου τοῖς προστάγμασιν, ἀπογνοῦσαν
τὴν κατὰ τὸ παρὸν ἐκ τούτου βοήθειαν
καταφυγεῖν εἰς Ἀθήνας πρὸς Αἰγέα τὸν Πανδίονος.
</p>
</div3>
<div3 type="section" n="5">
<p> ἐνταῦθα δʼ οἱ μέν φασιν αὐτὴν Αἰγεῖ συνοικήσασαν
γεννῆσαι Μῆδον τὸν ὕστερον Μηδίας βασιλεύσαντα,
τινὲς δʼ ἱστοροῦσιν ὑφʼ Ἱππότου τοῦ Κρέοντος ἐξαιτουμένην
τυχεῖν κρίσεως καὶ τῶν ἐγκλημάτων ἀπολυθῆναι.
</p>
</div3>
<div3 type="section" n="6">
<p> μετὰ δὲ ταῦτα Θησέως ἐπανελθόντος ἐκ
Τροιζῆνος εἰς τὰς Ἀθήνας, ἐγκληθεῖσαν ἐπὶ φαρμακείᾳ
φυγεῖν ἐκ τῆς πόλεως· δόντος δʼ Αἰγέως
τοὺς παραπέμψοντας εἰς ἣν βούλοιτο χώραν, εἰς
τὴν Φοινίκην κομισθῆναι.
</p>
</div3>
<div3 type="section" n="7">
<p> ἐντεῦθεν δʼ εἰς τοὺς
ἄνω τόπους τῆς Ἀσίας ἀναβᾶσαν συνοικῆσαί τινι
τῶν ἐπιφανῶν βασιλέων, ἐξ οὗ γεννῆσαι παῖδα
Μῆδον· καὶ τὸν παῖδα μετὰ τὴν τοῦ πατρὸς τελευτὴν
διαδεξάμενον τὴν βασιλείαν θαυμασθῆναί τε
κατὰ τὴν ἀνδρείαν καὶ τοὺς λαοὺς ἀφʼ ἑαυτοῦ Μήδους ὀνομάσαι.
</p>
</div3>
</div2>
<div2 type="chapter" n="56">
<div3 type="section" n="1">
<p> καθόλου δὲ διὰ τὴν τῶν τραγῳδῶν τερατείαν
ποικίλη τις <del>διάθεσις</del> καὶ διάφορος ἱστορία περὶ
Μηδείας ἐξενήνεκται, καί τινες χαρίζεσθαι βουλόμενοι
τοῖς Ἀθηναίοις φασὶν αὐτὴν ἀναλαβοῦσαν
τὸν ἐξ Αἰγέως Μῆδον εἰς Κόλχους διασωθῆναι·
κατὰ δὲ τοῦτον τὸν χρόνον Αἰήτην ἐκ τῆς βασιλείας
<pb id="v.1.p.485"/>
ὑπὸ τἀδελφοῦ Πέρσου βιαίως ἐκπεπτωκότα τὴν ἀρχὴν
ἀνακτήσασθαι, Μήδου τοῦ Μηδείας ἀνελόντος τὸν
Πέρσην· μετὰ δὲ ταῦτα δυνάμεως ἐγκρατῆ γενόμενον
τὸν Μῆδον πολλὴν ἐπελθεῖν τῆς ὑπὲρ τὸν
 Πόντον Ἀσίας, καὶ κατασχεῖν τὴν ἀπʼ ἐκείνου Μηδίαν
προσαγορευθεῖσαν.
</p>
</div3>
<div3 type="section" n="2">
<p>ἀλλὰ γὰρ τὸ πάσας τὰς 
ἀποφάσεις τῶν περὶ τῆς Μηδείας μυθολογησάντων
 ἀναγράφειν οὐκ ἀναγκαῖον ἅμα καὶ μακρὸν εἶναι
κρίνοντες τὰ καταλειπόμενα τῆς περὶ τῶν Ἀργοναυτῶν
 ἱστορίας προσθήσομεν.
</p>
</div3>
<div3 type="section" n="3">
<p>οὐκ ὀλίγοι γὰρ τῶν τε 
ἀρχαίων συγγραφέων καὶ τῶν μεταγενεστέρων, ὧν
ἐστι καὶ Τίμαιος, φασὶ τοὺς Ἀργοναύτας μετὰ τὴν
τοῦ δέρους ἁρπαγὴν πυθομένους ὑπʼ Αἰήτου προκατειλῆφθαι
ναυσὶ τὸ στόμα τοῦ Πόντου, πρᾶξιν
 ἐπιτελέσασθαι παράδοξον καὶ μνήμης ἀξίαν. ἀναπλεύσαντας
γὰρ αὐτοὺς διὰ τοῦ Τανάιδος ποταμοῦ
ἐπὶ τὰς πηγάς, καὶ κατὰ τόπον τινὰ τὴν ναῦν διελκύσαντας,
καθʼ ἑτέρου πάλιν ποταμοῦ τὴν ῥύσιν
ἔχοντος εἰς τὸν ὠκεανὸν καταπλεῦσαι πρὸς τὴν
 θάλατταν, ἀπὸ δὲ τῶν ἄρκτων ἐπὶ τὴν δύσιν κομισθῆναι
τὴν γῆν ἔχοντας ἐξ εὐωνύμων, καὶ πλησίον
γινομένους Γαδείρων εἰς τὴν καθʼ ἡμᾶς θάλατταν
εἰσπλεῦσαι.
</p>
</div3>
<div3 type="section" n="4">
<p>ἀποδείξεις δὲ τούτων φέρουσι, δεικνύντες 
τοὺς παρὰ τὸν ὠκεανὸν κατοικοῦντας Κελτοὺς
 σεβομένους μάλιστα τῶν θεῶν τοὺς Διοσκόρους·
παραδόσιμον γὰρ αὐτοὺς ἔχειν ἐκ παλαιῶν χρόνων
τὴν τούτων τῶν θεῶν παρουσίαν ἐκ τοῦ ὠκεανοῦ
<pb id="v.1.p.486"/>
γεγενημένην. εἶναι δὲ καὶ τὴν παρὰ τὸν ὠκεανὸν
χώραν οὐκ ὀλίγας ἔχουσαν προσηγορίας ἀπό τε τῶν
Ἀργοναυτῶν καὶ τῶν Διοσκόρων.
</p>
</div3>
<div3 type="section" n="5">
<p> παραπλησίως δὲ
καὶ τὴν ἐντὸς Γαδείρων ἤπειρον ἔχειν ἐμφανῆ σημεῖα
τῆς τούτων ἀνακομιδῆς. περὶ μὲν γὰρ τὴν Τυρρηνίαν
καταπλεύσαντας αὐτοὺς εἰς νῆσον τὴν ὀνομαζομένην
Αἰθάλειαν τὸν ἐν αὐτῇ λιμένα, κάλλιστον
ὄντα τῶν ἐν ἐκείνοις τοῖς τόποις, Ἀργῷον ἀπὸ τῆς
νεὼς προσαγορεῦσαι, καὶ μέχρι τῶνδε τῶν χρόνων
διαμένειν αὐτοῦ τὴν προσηγορίαν.
</p>
</div3>
<div3 type="section" n="6">
<p> παραπλησίως
δὲ τοῖς εἰρημένοις κατὰ μὲν τὴν Τυρρηνίαν ἀπὸ
σταδίων ὀκτακοσίων τῆς Ῥώμης ὀνομάσαι λιμένα
Τελαμῶνα, κατὰ δὲ Φορμίας τῆς Ἰταλίας Αἰήτην
τὸν νῦν Καιήτην προσαγορευόμενον. πρὸς δὲ τούτοις
ὑπʼ ἀνέμων αὐτοὺς ἐκριφέντας εἰς τὰς Σύρτεις,
καὶ μαθόντας παρὰ Τρίτωνος τοῦ τότε βασιλεύοντος
τῆς Λιβύης τὴν ἰδιότητα τῆς θαλάττης, καὶ τὸν κίνδυνον
ἐκφυγόντας, δωρήσασθαι χαλκοῦν τρίποδα
τὸν ἀρχαίοις μὲν κεχαραγμένον γράμμασι, μέχρι δὲ
τῶν νεωτέρων χρόνων διαμείναντα παρὰ τοῖς Εὐεσπερίτας.
</p>
</div3>
<div3 type="section" n="7">
<p> οὐ παραλειπτέον δʼ ἡμῖν ἀνεξέλεγκτον
τὴν ἱστορίαν τῶν ἀποφηναμένων τοὺς Ἀργοναύτας
ἀνὰ τὸν Ἴστρον πλεύσαντας μέχρι τῶν πηγῶν κατενεχθῆναι
διὰ τῆς ἀντιπροσώπου ῥύσεως πρὸς τὸν
Ἀδριατικὸν κόλπον.
</p>
</div3>
<div3 type="section" n="8">
<p> τούτους γὰρ ὁ χρόνος ἤλεγξεν
ὑπολαβοντας τὸν ἐν τῷ Πόντῳ πλείοσι στόμασιν
ἐξερευγόμενον Ἴστρον καὶ τὸν εἰς τὸν Ἀδρίαν ἐκβάλλοντα
<pb id="v.1.p.487"/>
τὴν ῥύσιν ἔχειν ἀπὸ τῶν αὐτῶν τόπων.
Ῥωμαίων γὰρ καταπολεμησάντων τὸ τῶν Ἴστρων
ἔθνος, εὑρέθη τὰς πηγὰς ἔχων ὁ ποταμὸς ἀπὸ τετταράκοντα
σταδίων τῆς θαλάττης. ἀλλὰ γὰρ τοῖς
 συγγραφεῦσιν αἰτίαν τῆς πλάνης φασὶ γενέσθαι τὴν
ὁμωνυμίαν τῶν ποταμῶν.</p>
</div3>
</div2>
<div2 type="chapter" n="57">
<div3 type="section" n="1">
<p>ἡμῖν δʼ ἀρκούντως ἐξειργασμένοις τὴν περὶ τῶν Ἀργοναυτῶν ἱστορίαν καὶ τὰ ὑφʼ Ἡρακλέους πραχθέντα
οἰκεῖον ἂν εἴη κατὰ τὴν γενομένην ἐπαγγελίαν
 ἀναγράψαι τὰς τῶν υἱῶν αὐτοῦ πράξεις.
μετὰ τὴν Ἡρακλέους τοίνυν ἀποθέωσιν οἱ παῖδες
αὐτοῦ κατῴκουν ἐν Τραχῖνι παρὰ Κήυκι τῷ βασιλεῖ.
</p>
</div3>
<div3 type="section" n="2">
<p>
μετὰ δὲ ταῦτα Ὕλλου καί τινων ἑτέρων ἀνδρωθέντων,
Εὐρυσθεὺς φοβηθεὶς μὴ πάντων ἐνηλίκων
 γενομένων ἐκπέσῃ τῆς ἐν Μυκήναις βασιλείας, ἔγνω
τοὺς Ἡρακλείδας ἐξ ὅλης τῆς Ἑλλάδος φυγαδεῦσαι.
διὸ Κήυκι μὲν τῷ βασιλεῖ προηγόρευσε τούς τε
Ἡρακλείδας καὶ τοὺς Λικυμνίου παῖδας ἐκβαλεῖν,
</p>
</div3>
<div3 type="section" n="3">
<p>
ἔτι δὲ Ἰόλαον καὶ τὸ σύστημα τῶν Ἀρκάδων τῶν
 Ἡρακλεῖ συνεστρατευκότων, ἢ ταῦτα μὴ ποιοῦντα
πόλεμον ἀναδέξασθαι.
</p>
</div3>
<div3 type="section" n="4">
<p>οἱ δʼ Ἡρακλεῖδαι καὶ οἱ μετʼ 
αὐτῶν θεωροῦντες αὑτοὺς οὐκ ἀξιομάχους ὄντας
Εὐρυσθεῖ πολεμεῖν, ἔγνωσαν ἑκουσίως φεύγειν ἐκ
τῆς Τραχῖνος· ἐπιόντες δὲ τῶν ἄλλων πόλεων τὰς
 ἀξιολογωτάτας ἐδέοντο δέξασθαι σφᾶς αὐτοὺς συνοίκους.
μηδεμιᾶς δὲ τολμώσης ὐποδέξασθαι, μόνοι
τῶν ἄλλων Ἀθηναῖοι διὰ τὴν ἔμφυτον παρʼ αὐτοῖς
<pb id="v.1.p.488"/>
ἐπιείκειαν προσεδέξαντο τοὺς Ἡρακλείδας· κατῴκισαν
δὲ αὐτοὺς μετὰ τῶν συμφυγόντων εἰς Τρικόρυθον
πόλιν, ἥτις ἐστὶ μία τῆς ὀνομαζομένης τετραπόλεως.
</p>
</div3>
<div3 type="section" n="5">
<p> μετὰ δέ τινα χρόνον ἁπάντων τῶν Ἡρακλέους παίδων
ἠνδρωμένων, καὶ φρονήματος ἐμφυομένου τοῖς
νεανίσκοις διὰ τὴν ἀφʼ Ἡρακλέους δόξαν, ὑφορώμενος
αὐτῶν τὴν αὔξησιν Εὐρυσθεὺς ἐστράτευσεν
ἐπʼ αὐτοὺς μετὰ πολλῆς δυνάμεως.
</p>
</div3>
<div3 type="section" n="6">
<p> οἱ δʼ Ἡρακλεῖδαι,
βοηθούντων αὐτοῖς τῶν Ἀθηναίων, προστησάμενοι
τὸν Ἡρακλέους ἀδελφιδοῦν Ἰόλαον, καὶ τούτῳ
τε καὶ Θησεῖ καὶ Ὕλλῳ τὴν στρατηγίαν παραδόντες,
ἐνίκησαν παρατάξει τὸν Εὐρυσθέα. κατὰ δὲ τὴν
μάχην πλεῖστοι μὲν τῶν μετʼ Εὐρυσθέως κατεκόπησαν,
αὐτὸς δʼ ὁ Εὐρυσθεύς, τοῦ ἅρματος κατὰ τὴν
φυγὴν συντριβέντος, ὑπὸ Ὕλλου τοῦ Ἡρακλέους
ἀνῃρέθη· ὁμοίως δὲ καὶ οἱ υἱοὶ τοῦ Εὐρυσθέως πάντες κατὰ τὴν μάχην ἐτελεύτησαν.</p>
</div3>
</div2>
<div2 type="chapter" n="58">
<div3 type="section" n="1">
<p> μετὰ δὲ ταῦτα
οἱ μὲν Ἡρακλεῖδαι πάντες περιβοήτῳ μάχῃ νενικηκότες
τὸν Εὐρυσθέα, καὶ διὰ τὴν εὐημερίαν συμμάχων
εὐπορήσαντες, ἐστράτευσαν ἐπὶ τὴν Πελοπόννησον
Ὕλλου στρατηγοῦντος.
</p>
</div3>
<div3 type="section" n="2">
<p> Ἀτρεὺς δὲ μετὰ
τὴν Εὐρυσθέως τελευτὴν καταλαβόμενος τὴν ἐν
Μυκήναις βασιλείαν, καὶ προσλαβόμενος συμμάχους
Τεγεάτας καί τινας ἄλλους, ἀπήντησε τοῖς Ἡρακλείδαις.
</p>
</div3>
<div3 type="section" n="3">
<p> κατὰ δὲ τὸν Ἰσθμὸν τῶν στρατοπέδων ἀθροισθέντων,
Ὕλλος μὲν ὁ Ἡρακλέους εἰς μονομαχίαν
προεκαλέσατο τῶν πολεμίων τὸν βουλόμενον, ὁμολογίας
θέμενος τοιαύτας, εἰ μὲν Ὕλλος νικήσαι τὸν
<pb id="v.1.p.489"/>
ἀντιταχθέντα, παραλαβεῖν Ἡρακλείδας τὴν Εὐρυσθέως
βασιλείαν, εἰ δʼ Ὕλλος λειφθείη, μὴ κατιέναι
τοὺς Ἡρακλείδας εἰς Πελοπόννησον ἐντὸς ἐτῶν
πεντήκοντα.
</p>
</div3>
<div3 type="section" n="4">
<p>καταβάντος δʼ εἰς τὴν πρόκλησιν Ἐχέμου 
 τοῦ βασιλέως τῶν Τεγεατῶν, καὶ τῆς μονομαχίας
γενομένης, ὁ μὲν Ὕλλος ἀνῃρέθη, οἱ δʼ
Ἡρακλεῖδαι κατὰ τὰς ὁμολογίας ἀπέστησαν τῆς
καθόδου καὶ τὴν εἰς Τρικόρυθον ἐπάνοδον ἐποιήσαντο.
</p>
</div3>
<div3 type="section" n="5">
<p>μετὰ δέ τινας χρόνους Λικύμνιος μὲν μετὰ 
 τῶν παίδων καὶ Τληπολέμου τοῦ Ἡρακλέους, ἑκουσίως
τῶν Ἀργείων αὐτοὺς προσδεξαμένων, ἐν Ἀργει
κατῴκησαν, οἱ δʼ ἄλλοι πάντες ἐν Τρικορύθῳ <del>κατῴκησαν</del>·
ὡς δʼ ὁ πεντηκονταετὴς χρόνος διῆλθε,
κατῆλθον εἰς Πελοπόννησον· ὧν τὰς πράξεις ἀναγράψομεν,
 ὅταν εἰς ἐκείνους τοὺς χρόνους παραγενηθῶμεν.
</p>
</div3>
<div3 type="section" n="6">
<p>Ἀλκμήνη δʼ εἰς Θήβας καταντήσασα, 
καὶ μετὰ ταῦτʼ ἄφαντος γενομένη, τιμῶν ἰσοθέων
ἔτυχε παρὰ τοῖς Θηβαίοις. τοὺς δʼ ἄλλους Ἡρακλείδας
φασὶν ἐλθόντας παρʼ Αἰγίμιον τὸν Δώρου τὴν
 πατρῴαν τῆς χώρας παρακαταθήκην ἀπαιτήσαντας
μετὰ Δωριέων κατοικῆσαι.
</p>
</div3>
<div3 type="section" n="7">
<p>Τληπόλεμον δὲ τὸν 
Ἡρακλέους ἐν Ἄργει κατοικοῦντα λέγουσιν ἀνελεῖν
Λικύμνιον τὸν Ἠλεκτρύωνος ἐρίσαντα περί τινων,
διὰ δὲ τὸν φόνον τοῦτον ἐξ Ἄργους φυγόντα εἰς
 Ῥόδον μετοικῆσαι· τὴν δὲ νῆσον ταύτην τότε κατῴκουν
Ἕλληνες οἱ ὑπὸ Τριόπα τοῦ Φόρβαντος κατοικισθέντες.
</p>
</div3>
<div3 type="section" n="8">
<p>τὸν δʼ οὖν Τληπόλεμον κοινῇ μετὰ 
<pb id="v.1.p.490"/>
τῶν ἐγχωρίων τριμερῆ ποιῆσαι τὴν Ῥόδον, καὶ τρεῖς
ἐν αὐτῇ καταστῆσαι πόλεις, Λίνδον, Ἰήλυσον, Κάμειρον·
βασιλεῦσαι δʼ αὐτὸν πάντων τῶν Ῥοδίων
διὰ τὴν τοῦ πατρὸς Ἡρακλέους δόξαν, καὶ κατὰ
τοὺς ὕστερον χρόνους μετʼ Ἀγαμέμνονος ἐπὶ τὴν
Τροίαν στρατεῦσαι.
</p>
</div3>
</div2>
<div2 type="chapter" n="59">
<div3 type="section" n="1">
<p> ἐπεὶ δὲ περὶ Ἡρακλέους καὶ τῶν ἀπογόνων
αὐτοῦ διήλθομεν, οἰκεῖον ἂν εἴη περὶ Θησέως εἰπεῖν
διὰ τὸ τοῦτον ζηλωτὴν γενέσθαι τῶν Ἡρακλέους
ἄθλων. Θησεὺς τοίνυν γεγονὼς Αἴθρας τῆς Πιτθέως
καὶ Ποσειδῶνος, τραφεὶς ἐν Τροιζῆνι παρὰ
Πιτθεῖ τῷ μητροπάτορι, καὶ τὰ μυθολογούμενα
σύμβολα ἀνῃρημένος τὰ ὑπὸ Αἰγέως ὑπό τινι πέτρᾳ
τεθειμένα, κατήντησεν εἰς τὰς Ἀθήνας. διεξιὼν δʼ,
ὥς φασι, τὴν παραθαλάττιον, καὶ ζηλωτὴς ὢν τῆς
Ἡρακλέους ἀρετῆς, ἐπεβάλετο τελεῖν ἄθλους περιέχοντας
ἀποδοχήν τε καὶ δόξαν.
</p>
</div3>
<div3 type="section" n="2">
<p> πρῶτον μὲν οὖν
ἀνεῖλε τὸν ὀνομαζόμενον Κορυνήτην, χρώμενον τῇ
προσαγορευομένῃ κορύνῃ, ὅπερ ἦν ὅπλον ἀμυντήριον,
καὶ τοὺς παριόντας ἀποκτείνοντα, δεύτερον
δὲ τὸν ἐν Ἰσθμῷ κατοικοῦντα Σίνιν.
</p>
</div3>
<div3 type="section" n="3">
<p> οὗτος γὰρ
δύο πίτυς κάμπτων, καὶ πρὸς ἑκατέραν τὸν ἕνα
βραχίονα προσδεσμεύων, ἄφνω τὰς πίτυς ἠφίει·
διόπερ τῶν σωμάτων διὰ τὴν βίαν ἀποσπωμένων
συνέβαινε τοὺς ἀτυχοῦντας μετὰ μεγάλης τιμωρίας
τελευτᾶν.
</p>
</div3>
<div3 type="section" n="4">
<p> τρίτον δὲ τὴν ἐν Κρομμυῶνι ὑπάρχουσαν
ὗν ἀγρίαν, διαφέρουσαν ἀλκῇ τε καὶ μεγέθει καὶ
<pb id="v.1.p.491"/>
πολλοὺς ἀνθρώπους ἀναιροῦσαν, ἀπέκτεινεν. ἐκόλασε
δὲ καὶ Σκείρωνα τὸν οἰκοῦντα τῆς Μεγαρίδος τὰς
ὀνομαζομένας ἀπʼ ἐκείνου Σκειρωνίδας πέτρας· οὗτος
γὰρ εἰώθει τοὺς παριόντας ἀναγκάζειν ἀπονίπτειν
 ἑαυτὸν ἐπί τινος ἀποκρήμνου τόπου, λακτίσματι δʼ
ἄφνω τύπτων περιεκύλιε κατὰ τῶν κρημνῶν εἰς
θάλατταν κατὰ τὴν ὀνομαζομένην Χελώνην.
</p>
</div3>
<div3 type="section" n="5">
<p>ἀνεῖλε 
δὲ καὶ περὶ τὴν Ἐλευσῖνα Κερκυόνα τὸν διαπαλαίοντα
τοῖς παριοῦσι καὶ τὸν ἡττηθέντα διαφθείροντα.
 μετὰ δὲ ταῦτα τὸν ὀνομαζόμενον Προκρούστην
ἀπέκτεινε, τὸν οἰκοῦντα ἐν τῷ λεγομένῳ
Κορυδαλλῷ τῆς Ἀττικῆς· οὗτος δὲ τοὺς παριόντας
ὁδοιπόρους ἠνάγκαζεν ἐπί τινος κλίνης ἀναπίπτειν,
καὶ τῶν μὲν μακροτέρων τὰ ὑπερέχοντα μέρη τοῦ
 σώματος ἀπέκοπτε, τῶν δʼ ἐλαττόνων τοὺς πόδας
προέκρουεν, ἀφʼ οὗπερ Προκρούστης ὠνομάσθη.
</p>
</div3>
<div3 type="section" n="6">
<p>κατορθώσας δὲ τὰ προειρημένα κατήντησεν εἰς τὰς 
 Ἀθήνας, καὶ τὸν Αἰγέα διὰ τῶν συμβόλων ἀνεγνώρισε.
μετὰ δὲ ταῦτα τὸν ἐν Μαραθῶνι ταῦρον, ὃν
 Ἡρακλῆς τελῶν ἆθλον ἐκ Κρήτης ἀπήγαγεν εἰς
Πελοπόννησον, συμπλακεὶς καὶ κρατήσας τοῦ ζῴου
ἀπήγαγεν εἰς τὰς Ἀθήνας· τοῦτον δʼ Αἰγεὺς παραλαβὼν ἔθυσεν Ἀπόλλωνι.
</p>
</div3>
</div2>
<div2 type="chapter" n="60">
<div3 type="section" n="1">
<p>λείπεται δʼ ἡμῖν εἰπεῖν περὶ Μινωταύρου τοῦ
 ἀναιρεθέντος ὑπὸ Θησέως, ἵνα συντελέσωμεν τὰς
τοῦ Θησέως πράξεις. ἀναγκαῖον δʼ ἐστὶ προσαναδραμόντας
<pb id="v.1.p.492"/>
τοῖς χρόνοις τὰ συμπεπλεγμένα τούτοις
διελθεῖν, ἵνα σαφὴς ἡ σύμπασα γένηται διήγησις.
</p>
</div3>
<div3 type="section" n="2">
<p> Τέκταμος ὁ Δώρου τοῦ Ἕλληνος τοῦ Δευκαλίωνος
εἰς Κρήτην πλεύσας μετὰ Αἰολέων καὶ
Πελασγῶν ἐβασίλευσε τῆς νήσου, γήμας δὲ τὴν
Κρηθέως θυγατέρα ἐγέννησεν Ἀστέριον. οὗ βασιλεύοντος
ἐν Κρήτῃ Ζεύς, ὥς φασιν, Εὐρώπην ἁρπάσας
ἐκ Φοινίκης καὶ διακομίσας εἰς Κρήτην ἐπὶ
ταύρου, μιγεὶς τρεῖς υἱοὺς ἐγέννησε, Μίνω καὶ
Ῥαδάμανθυν καὶ Σαρπηδόνα.
</p>
</div3>
<div3 type="section" n="3">
<p> μετὰ δὲ ταῦτα τὴν
Εὐρώπην Ἀστέριος ὁ βασιλεὺς τῆς Κρήτης ἔγημεν·
ἄπαις δʼ ὢν τοὺς τοῦ Διὸς παῖδας υἱοποιησάμενος
διαδόχους τῆς βασιλείας ἀπέλιπε. τούτων δὲ Ῥαδάμανθυς
μὲν τοῖς Κρησὶν ἐνομοθέτησε, Μίνως δὲ
διαδεξάμενος τὴν βασιλείαν καὶ γήμας Ἰτώνην τὴν
Λυκτίου Λύκαστον ἐγέννησεν, ὃς διαδεξάμενος τὴν
ἀρχὴν καὶ γήμας Ἴδην τὴν Κορύβαντος ἐγέννησε
Μίνωα τὸν δεύτερον, ὅν τινες Διὸς υἱὸν ἀναγράφουσιν.
οὗτος πρῶτος Ἑλλήνων ναυτικὴν δύναμιν
ἀξιόλογον συστησάμενος ἐθαλαττοκράτησε.
</p>
</div3>
<div3 type="section" n="4">
<p> γήμας
δὲ Πασιφάην τὴν Ἡλίου καὶ Κρήτης ἐγέννησε Δευκαλίωνα
καὶ Κατρέα καὶ Ἀνδρόγεων καὶ Ἀριάδνην,
καὶ ἕτερα τέκνα ἔσχε πλείονα νόθα. τῶν δὲ Μίνωος
υἱῶν Ἀνδρόγεως μὲν εἰς τὰς Ἀθήνας κατήντησε
Παναθηναίων συντελουμένων, Αἰγέως βασιλεύοντος,
ἐν δὲ τοῖς ἀγῶσι νικήσας τοὺς ἀθλητὰς ἅπαντας
συνήθης ἐγένετο τοῖς Πάλλαντος παισίν.
</p>
</div3>
<div3 type="section" n="5">
<p> ἐνταῦθʼ
ὁ μὲν Αἰγεὺς ὑποπτεύσας τὴν Ἀνδρόγεω φιλίαν,
<pb id="v.1.p.493"/>
μήποθʼ ὁ Μίνως βοηθήσας τοῖς υἱοῖς τοῦ Πάλλαντος
ἀφέληται τὴν ἀρχήν, ἐπεβούλευσε τῷ Ἀνδρόγεῳ.
βαδίζοντος οὖν αὐτοῦ εἰς τὰς Θήβας ἐπί τινα θεωρίαν,
ἐδολοφόνησεν αὐτὸν διά τινων ἐγχωρίων περὶ Οἰνόην τῆς Ἀττικῆς.</p>
</div3>
</div2>
<div2 type="chapter" n="61">
<div3 type="section" n="1">
<p> Μίνως δὲ πυθόμενος τὴν
κατὰ τὸν υἱὸν συμφοράν, ἧκεν εἰς τὰς Ἀθήνας
δίκας αἰτῶν τοῦ Ἀνδρόγεω φόνου. οὐδενὸς δʼ αὐτῷ
προσέχοντος, πρὸς μὲν Ἀθηναίους πόλεμον συνεστήσατο,
ἀρὰς δὲ ἐποιήσατο τῷ Διὶ γενέσθαι κατὰ
 τὴν πόλιν τῶν Ἀθηναίων αὐχμὸν καὶ λιμόν. ταχὺ
δὲ περὶ τὴν Ἀττικὴν καὶ τὴν Ἑλλάδα γενομένων
 αὐχμῶν καὶ φθαρέντων τῶν καρπῶν, συνελθόντες
οἱ τῶν πόλεων ἡγεμόνες ἐπηρώτησαν τὸν θεὸν πῶς
ἂν δύναιντο τῶν κακῶν ἀπαλλαγῆναι. ὁ δʼ ἔχρησεν
 ἐλθεῖν αὐτοὺς πρὸς Αἰακὸν τὸν Διὸς καὶ Αἰγίνης
τῆς Ἀσωποῦ θυγατρός, καὶ κελεύειν ὑπὲρ αὐτῶν
εὐχὰς ποιήσασθαι.
</p>
</div3>
<div3 type="section" n="2">
<p>ὧν πραξάντων τὸ προσταχθέν, 
ὁ μὲν Αἰακὸς ἐπετέλεσε τὰς εὐχάς, καὶ ὁ αὐχμὸς
παρὰ μὲν τοῖς ἄλλοις Ἕλλησιν ἐπαύσατο, παρὰ δὲ
 τοῖς Ἀθηναίοις μόνοις διέμεινεν· οὗ δὴ χάριν
ἠναγκάσθησαν οἱ Ἀθηναῖοι τὸν θεὸν ἐπερωτῆσαι
περὶ τῆς τῶν κακῶν ἀπαλλαγῆς. εἶθʼ ὁ μὲν θεὸς
ἔχρησεν, ἐὰν τοῦ Ἀνδρόγεω φόνου τῷ Μίνῳ δίκας
δῶσιν ἃς ἂν ἐκεῖνος δικάσῃ·
</p>
</div3>
<div3 type="section" n="3">
<p>ὑπακουσάντων δὲ τῷ 
 θεῷ τῶν Ἀθηναίων, προσέταξεν αὐτοῖς ὁ Μίνως
διδόναι κόρους ἑπτὰ καὶ τὰς ἴσας κόρας διʼ ἐτῶν
ἐννέα βορὰν τῷ Μινωταύρῳ ὅσον ἂν χρόνον ζῇ τὸ
<pb id="v.1.p.494"/>
τέρας. δόντων δʼ αὐτῶν, ἀπηλλάγησαν τῶν κακῶν
οἱ κατὰ τὴν Ἀττικήν, καὶ ὁ Μίνως πολεμῶν ἐπαύσατο
τὰς Ἀθήνας. διελθόντων δὲ ἐτῶν ἐννέα πάλιν
ὁ Μίνως ἦλθεν εἰς τὴν Ἀττικὴν μετὰ μεγάλου
στόλου, καὶ τοὺς δὶς ἑπτὰ κόρους ἀπαιτήσας ἔλαβε.
</p>
</div3>
<div3 type="section" n="4">
<p> μελλόντων δʼ ἐκπλεῖν τῶν περὶ τὸν Θησέα, ὁ Αἰγεὺς
συνέθετο πρὸς τὸν κυβερνήτην <del>καὶ προσέταξεν
αὐτῷ</del>, ἐὰν μὲν ὁ Θησεὺς νικήσῃ τὸν Μινώταυρον,
καταπλεῖν αὐτοὺς λευκοῖς ἱστίοις, ἐὰν δὲ ἀπόληται,
μέλασι, καθάπερ καὶ πρότερον ποιεῖν εἰώθεσαν. καταπλευσάντων
δʼ αὐτῶν εἰς Κρήτην Ἀριάδνη μὲν ἡ
θυγάτηρ τοῦ Μίνωος ἠράσθη τοῦ Θησέως εὐπρεπείᾳ
διαφέροντος, Θησεὺς δʼ εἰς λόγους ἐλθὼν
αὐτῇ καὶ ταύτην συνεργὸν λαβών, τόν τε Μινώταυρον
ἀπέκτεινε καὶ τὴν ἔξοδον τὴν τοῦ λαβυρίνθου
παρʼ αὐτῆς μαθὼν διεσώθη.
</p>
</div3>
<div3 type="section" n="5">
<p> ἀνακομιζόμενος
δʼ εἰς τὴν πατρίδα καὶ κλέψας τὴν Ἀριάδνην ἔλαθεν
ἐκπλεύσας νυκτός, καὶ κατῆρεν εἰς νῆσον τὴν τότε
μὲν Δίαν, νῦν δὲ Νάξον προσαγορευομένην. καθʼ
ὃν δὴ χρόνον μυθολογοῦσι Διόνυσον ἐπιφανέντα,
καὶ διὰ τὸ κάλλος τῆς Ἀριάδνης ἀφελόμενον τοῦ
Θησέως τὴν παρθένον, ἔχειν αὐτὴν ὡς γυναῖκα
γαμετὴν ἀγαπωμένην διαφερόντως. μετὰ γοῦν τὴν
τελευτὴν αὐτῆς διὰ τὴν φιλοστοργίαν ἀθανάτων
καταξιῶσαι τιμῶν, καταστερίσαντα τὸν ἐν οὐρανῷ
στέφανον Ἀριάδνης.
</p>
</div3>
<div3 type="section" n="6">
<p> τοὺς δὲ περὶ τὸν Θησέα φασὶ
διὰ τὴν ἁρπαγὴν τῆς κόρης δυσφοροῦντας ἰσχυρῶς,
<pb id="v.1.p.495"/>
καὶ διὰ τὴν λύπην ἐπιλαθομένους τῆς Αἰγέως
παραγγελίας, τοῖς μέλασιν ἱστίοις καταπλεῖν εἰς τὴν
 Ἀττικήν.
</p>
</div3>
<div3 type="section" n="7">
<p>Αἰγέα δὲ θεασάμενον τὸν κατάπλουν, καὶ 
δόξαντα τεθνηκέναι τὸν υἱόν, ἡρωικὴν ἅμα πρᾶξιν
 καὶ συμφορὰν ἐπιτελέσασθαι· ἀναβάντα γὰρ εἰς
τὴν ἀκρόπολιν, καὶ διὰ τὴν ὑπερβολὴν τῆς λύπης
προσκόψαντα τῷ ζῆν, ἑαυτὸν κατακρημνίσαι.
</p>
</div3>
<div3 type="section" n="8">
<p>μετὰ 
δὲ τὴν Αἰγέως τελευτὴν Θησεὺς διαδεξάμενος τὴν
βασιλείαν ἦρχε τοῦ πλήθους νομίμως καὶ πολλὰ
 πρὸς αὔξησιν τῆς πατρίδος ἔπραξεν. ἐπιφανέστατον
δὲ συνετελέσθη τὸ τοὺς δήμους, ὄντας μικροὺς μὲν
τοῖς μεγέθεσι, πολλοὺς δὲ τὸν ἀριθμόν, μεταγαγεῖν
εἰς τὰς Ἀθήνας·
</p>
</div3>
<div3 type="section" n="9">
<p>ἀπὸ γὰρ τούτων τῶν χρόνων 
Ἀθηναῖοι διὰ τὸ βάρος τῆς πόλεως φρονήματος
 ἐνεπίμπλαντο καὶ τῆς τῶν Ἑλλήνων ἡγεμονίας
ὠρέχθησαν. ἡμεῖς δὲ περὶ τούτων ἀρκούντως διεληλυθότες
τὰ λειπόμενα τῶν περὶ Θησέα γενομένων ἀναγράψομεν.
</p>
</div3>
</div2>
<div2 type="chapter" n="62">
<div3 type="section" n="1">
<p>Δευκαλίων ὁ πρεσβύτατος τῶν Μίνωος παίδων,
 δυναστεύων τῆς Κρήτης καὶ ποιησάμενος πρὸς Ἀθηναίους
συμμαχίαν, συνῴκισε τὴν ἰδίαν ἀδελφὴν
Φαίδραν Θησεῖ. μετὰ δὲ τὸν γάμον Ἱππόλυτον μὲν
τὸν ἐκ τῆς Ἀμαζονίδος γενόμενον υἱὸν ἔπεμψεν εἰς
Τροιζῆνα τρέφεσθαι παρὰ τοῖς Αἴθρας ἀδελφοῖς,
 ἐκ δὲ Φαίδρας Ἀκάμαντα καὶ Δημοφῶντα ἐγέννησε.
</p>
</div3>
<div3 type="section" n="2">
<p>μικρὸν δʼ ὕστερον Ἱππολύτου ἐπανελθόντος εἰς τὰς 
Ἀθήνας πρὸς τὰ μυστήρια, Φαίδρα διὰ τὸ κάλλος
ἐρασθεῖσα αὐτοῦ τότε μὲν ἀπελθόντος εἰς Τροιζῆνα
<pb id="v.1.p.496"/>
ἱδρύσατο ἱερὸν Ἀφροδίτης παρὰ τὴν ἀκρόπολιν,
ὅθεν ἦν καθορᾶν τὴν Τροιζῆνα, ὕστερον δὲ παρὰ
τῷ Πιτθεῖ μετὰ τοῦ Θησέως καταλύσασα ἠξίου τὸν
Ἱππόλυτον μιγῆναι αὐτῇ. ἀντειπόντος δʼ ἐκείνου
φασὶ τὴν Φαίδραν ἀγανακτῆσαι, καὶ ἐπανελθοῦσαν
εἰς τὰς Ἀθήνας εἰπεῖν τῷ Θησεῖ διότι ἐπεβάλετο
Ἱππόλυτος αὐτῇ μιγῆναι.
</p>
</div3>
<div3 type="section" n="3">
<p> Θησέως δὲ διστάζοντος
περὶ τῆς διαβολῆς, καὶ τὸν Ἱππόλυτον μεταπεμπομένου
πρὸς τὸν ἔλεγχον, Φαίδρα μὲν φοβηθεῖσα
τὸν ἐξετασμὸν ἀνεκρέμασεν ἑαυτήν, Ἱππόλυτος δʼ
ἁρματηλατῶν, ὡς ἤκουσε τὰ περὶ τῆς διαβολῆς,
συνεχύθη τὴν ψυχήν, καὶ διὰ τοῦτο τῶν ἵππων
ταραχθέντων καὶ ἐπισπασαμένων αὐτὸν ταῖς ἡνίαις,
συνέβη τὸν μὲν δίφρον συντριβῆναι, τὸ δὲ μειράκιον
ἐμπλακὲν τοῖς ἱμᾶσιν ἑλκυσθῆναι καὶ τελευτῆσαι.
</p>
</div3>
<div3 type="section" n="4">
<p> Ἱππόλυτος μὲν οὖν διὰ σωφροσύνην τὸν
βίον καταστρέψας παρὰ Τροιζηνίοις ἔτυχεν ἰσοθέων
τιμῶν, Θησεὺς δὲ μετὰ ταῦτα καταστασιασθεὶς καὶ
φυγὼν ἐκ τῆς πατρίδος ἐπὶ τῆς ξένης ἐτελεύτησεν.
οἱ δʼ Ἀθηναῖοι μεταμεληθέντες τά τε ὀστᾶ μετήνεγκαν
καὶ τιμαῖς ἰσοθέοις ἐτίμησαν αὐτόν, καὶ τέμενος
ἄσυλον ἐποίησαν ἐν ταῖς Ἀθήναις τὸ προσαγορευόμενον ἀπʼ ἐκείνου Θησεῖον.
</p>
</div3>
</div2>
<div2 type="chapter" n="63">
<div3 type="section" n="1">
<p> ἡμεῖς δʼ ἐπεὶ τὸν περὶ Θησέως λόγον ἀποδεδώκαμεν,
ἐν μέρει διέξιμεν περί τε τῆς κατὰ τὴν
Ἑλένην ἁρπαγῆς καὶ τῆς μνηστείας Φερσεφόνης
ὑπὸ Πειρίθου· αὗται γὰρ αἱ πράξεις συμπεπλεγμέναι
ταῖς Θησέως εἰσί. Πειρίθους γὰρ ὁ Ἰξίονος,
<pb id="v.1.p.497"/>
ἀποθανούσης αὐτοῦ τῆς γυναικὸς Ἱπποδαμείας καὶ
καταλιπούσης υἱὸν Πολυποίτην, παρῆλθεν εἰς τὰς
Ἀθήνας πρὸς Θησέα.
</p>
</div3>
<div3 type="section" n="2">
<p>καταλαβὼν δὲ τετελευτηκυῖαν 
τὴν γυναῖκα τοῦ Θησέως Φαίδραν ἔπεισεν αὐτὸν
 ἁρπάσαι τὴν Λήδας καὶ Διὸς Ἑλένην, δεκαετῆ μὲν
τὴν ἡλικίαν οὖσαν, εὐπρεπείᾳ δὲ πασῶν διαφέρουσαν.
παραγενόμενοι δʼ εἰς Λακεδαίμονα μετὰ πλειόνων,
καὶ καιρὸν εὔθετον λαβόντες, ἥρπασαν τὴν Ἑλένην
κοινῇ καὶ ἀπήγαγον εἰς τὰς Ἀθήνας.
</p>
</div3>
<div3 type="section" n="3">
<p>ἔπειτα πρὸς 
 ἀλλήλους ὁμολογίας ἔθεντο διακληρώσασθαι, καὶ
τὸν μὲν λαχόντα γῆμαι τὴν Ἑλένην, τῷ δʼ ἑτέρῳ
συμπρᾶξαι περὶ ἑτέρας γυναικός, ὑπομένοντα πάντα
κίνδυνον. περὶ δὲ τούτων δόντες ἀλλήλοις ὅρκους
ἔλαχον, καὶ συνέβη τῷ κλήρῳ λαχεῖν Θησέα. οὗτος
 μὲν οὖν κύριος κατέστη τῆς παρθένου τὸν τρόπον
τοῦτον· τῶν δʼ Ἀθηναίων ἀγανακτούντων ἐπὶ τῷ
γεγονότι, φοβηθεὶς ὁ Θησεὺς ὑπεξέθετο τὴν Ἑλένην
εἰς Ἄφιδναν, μίαν τῶν Ἀττικῶν πόλεων. παρακατέστησε
δʼ αὐτῇ τὴν μητέρα Αἴθραν καὶ τῶν
 ἄλλων φίλων τοὺς ἀρίστους, φύλακας τῆς παρθένου.
</p>
</div3>
<div3 type="section" n="4">
<p>Πειρίθου δὲ κρίναντος μνηστεῦσαι Φερσεφόνην καὶ 
παρακαλοῦντος συναποδημῆσαι, τὸ μὲν πρῶτον ὁ
Θησεὺς μετέπειθεν ἀποτρέπων τῆς πράξεως αὐτὸν
διὰ τὴν ἀσέβειαν· τοῦ δὲ Πειρίθου βιαζομένου
 συνηναγκάσθη διὰ τοὺς ὅρκους ὁ Θησεὺς μετασχεῖν
τῆς πράξεως. καὶ πέρας καταβάντων αὐτῶν εἰς
τοὺς καθʼ ᾅδου τόπους, συνέβη διὰ τὴν ἀσέβειαν
<pb id="v.1.p.498"/>
ἀμφοτέρους δεθῆναι, καὶ Θησέα μὲν ὕστερον διὰ
τὴν Ἡρακλέους χάριν ἀπολυθῆναι, Πειρίθουν δὲ
διὰ τὴν ἀσέβειαν ἐν ᾅδου διατελεῖν τιμωρίας αἰωνίου
τυγχάνοντα· ἔνιοι δὲ τῶν μυθογράφων φασὶν ἀμφοτέρους
μὴ τυχεῖν τοῦ νόστου.
</p>
</div3>
<div3 type="section" n="5">
<p> καθʼ ὃν δὴ χρόνον
λέγουσι τοὺς ἀδελφοὺς τῆς Ἑλένης Διοσκόρους
στρατεύσαντας ἐπὶ τὴν Ἄφιδναν καὶ τὴν πόλιν
ἑλόντας ταύτην μὲν κατασκάψαι, τὴν δʼ Ἑλένην
ἀπαγαγεῖν εἰς Λακεδαίμονα παρθένον οὖσαν, καὶ
μετʼ αὐτῆς δούλην τὴν μητέρα Θησέως Αἴθραν.
</p>
</div3>
</div2>
<div2 type="chapter" n="64">
<div3 type="section" n="1">
<p> ἡμεῖς δὲ περὶ τούτων ἀρκούντως εἰρηκότες τὰ
περὶ τῶν ἑπτὰ ἐπὶ Θήβας ἱστορήσομεν, ἀναλαβόντες
τὰς ἐξ ἀρχῆς αἰτίας τοῦ πολέμου. Λάιος ὁ Θηβῶν
βασιλεὺς γήμας Ἰοκάστην τὴν Κρέοντος, καὶ χρόνον
ἱκανὸν ἄπαις ὤν, ἐπηρώτησε τὸν θεὸν περὶ τέκνων
γενέσεως. τῆς δὲ Πυθίας δούσης χρησμὸν αὐτῷ
μὴ συμφέρειν γενέσθαι τέκνα ʽτὸν γὰρ ἐξ αὐτοῦ
τεκνωθέντα παῖδα πατροκτόνον ἔσεσθαι καὶ πᾶσαν
τὴν οἰκίαν πληρώσειν μεγάλων ἀτυχημάτωνʼ, ἐπιλαθόμενος
τοῦ χρησμοῦ καὶ γεννήσας υἱόν, ἐξέθηκε
τὸ βρέφος διαπερονήσας αὐτοῦ τὰ σφυρὰ σιδήρῳ·
</p>
</div3>
<div3 type="section" n="2">
<p> διʼ ἣν αἰτίαν Οἰδίπους ὕστερον ὠνομάσθη. οἱ δʼ
οἰκέται λαβόντες τὸ παιδίον ἐκθεῖναι μὲν οὐκ ἠθέλησαν,
ἐδωρήσαντο δὲ τῇ Πολύβου γυναικί, οὐ
δυναμένῃ γεννῆσαι παῖδας. μετὰ δὲ ταῦτα ἀνδρωθέντος
τοῦ παιδός, ὁ μὲν Λάιος ἔκρινεν ἐπερωτῆσαι
τὸν θεὸν περὶ τοῦ βρέφους τοῦ ἐκτεθέντος, ὁ δὲ
Οἰδίπους μαθὼν παρά τινος τὴν καθʼ ἑαυτὸν ὑποβολήν,
<pb id="v.1.p.499"/>
ἐπεχείρησεν ἐπερωτῆσαι τὴν Πυθίαν περὶ τῶν
κατʼ ἀλήθειαν γονέων. κατὰ δὲ τὴν Φωκίδα τούτων
ἀλλήλοις ἀπαντησάντων, ὁ μὲν Λάιος ὑπερηφάνως
ἐκχωρεῖν τῆς ὁδοῦ προσέταττεν, ὁ δʼ Οἰδίπους ὀργισθεὶς
 ἀπέκτεινε τὸν Λάιον, ἀγνοῶν ὅτι πατὴρ ἦν
αὐτοῦ.
</p>
</div3>
<div3 type="section" n="3">
<p>καθʼ ὃν δὴ χρόνον μυθολογοῦσι σφίγγα, 
δίμορφον θηρίον, παραγενομένην εἰς τὰς Θήβας
αἴνιγμα προτιθέναι τῷ δυναμένῳ λῦσαι, καὶ πολλοὺς
ὑπʼ αὐτῆς διʼ ἀπορίαν ἀναιρεῖσθαι. προτιθεμένου
 δὲ ἐπάθλου φιλανθρώπου τῷ λύσαντι γαμεῖν
τὴν Ἰοκάστην καὶ βασιλεύειν τῶν Θηβῶν, ἄλλον
μὲν μηδένα δύνασθαι γνῶναι τὸ προτεθειμένον,
μόνον δὲ Οἰδίπουν λῦσαι τὸ αἴνιγμα. ἦν δὲ τὸ
προτεθὲν ὑπὸ τῆς σφιγγός, τί ἐστι τὸ αὐτὸ δίπουν,
 τρίπουν, τετράπουν.
</p>
</div3>
<div3 type="section" n="4">
<p>ἀπορουμένων δὲ τῶν ἄλλων 
ὁ Οἰδίπους ἀπεφήνατο ἄνθρωπον εἶναι τὸ προβληθέν·
νήπιον μὲν γὰρ αὐτὸν ὑπάρχοντα τετράπουν
εἶναι, αὐξήσαντα δὲ δίπουν, γηράσαντα δὲ τρίπουν,
βακτηρίᾳ χρώμενον διὰ τὴν ἀσθένειαν. ἐνταῦθα
 τὴν μὲν σφίγγα κατὰ τὸν μυθολογούμενον χρησμὸν
ἑαυτὴν κατακρημνίσαι, τὸν δʼ Οἰδίπουν γήμαντα
τὴν ἀγνοουμένην ὑφʼ ἑαυτοῦ μητέρα γεννῆσαι δύο
μὲν υἱοὺς Ἐτεοκλέα καὶ Πολυνείκην, δύο δὲ θυγατέρας Ἀντιγόνην καὶ Ἰσμήνην.</p>
</div3>
</div2>
<div2 type="chapter" n="65">
<div3 type="section" n="1">
<p>τῶν δʼ υἱῶν ἀνδρωθέντων,
 καὶ τῶν περὶ τὴν οἰκίαν ἀσεβημάτων γνωσθέντων,
τὸν μὲν Οἰδίπουν ὑπὸ τῶν υἱῶν ἔνδον
μένειν ἀναγκασθῆναι διὰ τὴν αἰσχύνην, τοὺς δὲ
<pb id="v.1.p.500"/>
νεανίσκους παραλαβόντας τὴν ἀρχὴν ὁμολογίας θέσθαι
πρὸς ἀλλήλους παρʼ ἐνιαυτὸν ἄρχειν. πρεσβυτέρου
δʼ ὄντος Ἐτεοκλέους, τοῦτον πρῶτον ἄρξαι,
καὶ διελθόντος τοῦ χρόνου μὴ βούλεσθαι παραδιδόναι
τὴν βασιλείαν.
</p>
</div3>
<div3 type="section" n="2">
<p> τὸν δὲ Πολυνείκην κατὰ τὰς
ὁμολογίας ἀπαιτεῖν τὴν ἀρχήν· τοῦ δʼ ἀδελφοῦ μὴ
ὑπακούοντος φυγεῖν εἰς Ἄργος πρὸς Ἄδραστον τὸν
βασιλέα. καθʼ ὃν δὴ χρόνον φασὶ Τυδέα τὸν
Οἰνέως ἐν Καλυδῶνι τοὺς ἀνεψιοὺς ἀνελόντα Ἀλκάθουν
καὶ Λυκωπέα φυγεῖν ἐκ τῆς Αἰτωλίας εἰς
Ἄργος.
</p>
</div3>
<div3 type="section" n="3">
<p> Ἄδραστον δʼ ἀμφοτέρους ὑποδεξάμενον φιλοφρόνως
κατά τι λόγιον συνοικίσαι τὰς θυγατέρας
αὐτοῖς, Ἀργείαν μὲν Πολυνείκει, Δηιπύλην δὲ Τυδεῖ.
εὐδοκιμούντων δὲ τῶν νεανίσκων καὶ μεγάλης ἀποδοχῆς
ὑπὸ τοῦ βασιλέως τυγχανόντων, φασὶ τὸν
Αδραστον χαριζόμενον αὐτοῖς ἐπαγγείλασθαι κατάξειν
ἀμφοτέρους εἰς τὰς πατρίδας.
</p>
</div3>
<div3 type="section" n="4">
<p> κρίναντος δʼ αὐτοῦ
πρῶτον καταγαγεῖν τὸν Πολυνείκην, ἄγγελον εἰς
τὰς Θήβας ἀποστεῖλαι Τυδέα πρὸς Ἐτεοκλέα περὶ
τῆς καθόδου. ἐνταῦθά φασι τὸν μὲν Τυδέα ἐνεδρευθέντα
κατὰ τὴν ὁδὸν ὑπὸ Ἐτεοκλέους πεντήκοντα
ἀνδράσιν ἅπαντας ἀνελεῖν καὶ παραδόξως εἰς
τὸ Ἄργος διασωθῆναι, τὸν δʼ Ἄδραστον πυθόμενον
τὰ συμβάντα παρασκευάσασθαι τὰ πρὸς τὴν στρατείαν,
πείσαντα μετασχεῖν τοῦ πολέμου Καπανέα τε
καὶ Ἱππομέδοντα καὶ Παρθενοπαῖον τὸν Ἀταλάντης
τῆς Σχοινέως.
</p>
</div3>
<div3 type="section" n="5">
<p> τοὺς δὲ περὶ τὸν Πολυνείκην ἐπιβαλέσθαι
<pb id="v.1.p.501"/>
πείθειν Ἀμφιάραον τὸν μάντιν συστρατεύειν
αὐτοῖς ἐπὶ τὰς Θήβας· τοῦ δὲ προγινώσκοντος
ὡς ἀπολεῖται συστρατεύσας αὐτοῖς, καὶ διὰ τοῦτο
μὴ συγχωροῦντος, Πολυνείκην φασὶ τὸν χρυσοῦν
 ὅρμον, ὃν Ἀφροδίτην μυθολογοῦσιν Ἁρμονίᾳ δωρήσασθαι,
δοῦναι τῇ γυναικὶ τῇ Ἀμφιαράου, ὅπως
τὸν ἄνδρα πείσῃ συμμαχῆσαι.
</p>
</div3>
<div3 type="section" n="6">
<p>καθʼ ὃν δὴ χρόνον 
Ἀμφιαράου πρὸς Ἄδραστον στασιάζοντος περὶ τῆς
βασιλείας, ὁμολογίας θέσθαι πρὸς ἀλλήλους, καθʼ
 ἃς ἐπέτρεπον κρῖναι περὶ τῶν ἀμφισβητουμένων
Ἐριφύλην, γυναῖκα μὲν οὖσαν Ἀμφιαράου, ἀδελφὴν
δʼ Ἀδράστου. τῆς δὲ τὸ νίκημα περιθείσης
Ἀδράστῳ καὶ περὶ τῆς ἐπὶ Θήβας στρατείας ἀποφηναμένης
δεῖν στρατεύειν, ὁ μὲν Ἀμφιάραος δόξας
 ὑπὸ τῆς γυναικὸς προδεδόσθαι συστρατεύσειν μὲν
ὡμολόγησεν, ἐντολὰς δὲ ἔδωκεν Ἀλκμαίωνι τῷ υἱῷ
μετὰ τὴν ἑαυτοῦ τελευτὴν ἀνελεῖν τὴν Ἐριφύλην.
</p>
</div3>
<div3 type="section" n="7">
<p>οὗτος μὲν οὖν ὕστερον κατὰ τὰς τοῦ πατρὸς ἐντολὰς 
ἀνεῖλε τὴν μητέρα, καὶ διὰ τὴν συνείδησιν τοῦ
 μύσους εἰς μανίαν περιέστη· οἱ δὲ περὶ τὸν Ἄδραστον
καὶ Πολυνείκην καὶ Τυδέα προσλαβόμενοι
τέτταρας ἡγεμόνας, Ἀμφιάραόν τε καὶ Καπανέα καὶ
Ἱππομέδοντα, ἔτι δὲ Παρθενοπαῖον τὸν Ἀταλάντης
τῆς Σχοινέως, ἐστράτευσαν ἐπὶ τὰς Θήβας, ἔχοντες
 δύναμιν ἀξιόλογον.
</p>
</div3>
<div3 type="section" n="8">
<p>μετὰ δὲ ταῦτα Ἐτεοκλῆς μὲν 
καὶ Πολυνείκης ἀλλήλους ἀνεῖλον, Καπανεὺς δὲ
<pb id="v.1.p.502"/>
βιαζόμενος καὶ διὰ κλίμακος ἀναβαίνων ἐπὶ τὸ
τεῖχος ἐτελεύτησεν, Ἀμφιάραος δὲ χανούσης τῆς γῆς
ἐμπεσὼν εἰς τὸ χάσμα μετὰ τοῦ ἅρματος ἄφαντος
ἐγένετο.
</p>
</div3>
<div3 type="section" n="9">
<p> ὁμοίως δὲ καὶ τῶν ἄλλων ἡγεμόνων ἀπολομένων
πλὴν Ἀδράστου, καὶ πολλῶν στρατιωτῶν
πεσόντων, οἱ μὲν Θηβαῖοι τὴν ἀναίρεσιν τῶν νεκρῶν
οὐ συνεχώρησαν, ὁ δʼ Ἄδραστος καταλιπὼν ἀτάφους
τοὺς τετελευτηκότας ἐπανῆλθεν εἰς Ἄργος. ἀτάφων
δὲ μενόντων τῶν ὑπὸ τὴν Καδμείαν πεπτωκότων
σωμάτων, καὶ μηδενὸς τολμῶντος θάπτειν, Ἀθηναῖοι
διαφέροντες τῶν ἄλλων χρηστότητι πάντας
τοὺς ὑπὸ τὴν Καδμείαν πεπτωκότας ἔθαψαν.
</p>
</div3>
</div2>
<div2 type="chapter" n="66">
<div3 type="section" n="1">
<p> οἱ μὲν οὖν ἑπτὰ ἐπὶ Θήβας τοιοῦτον τὸ πέρας
ἔσχον. οἱ δὲ τούτων παῖδες, ἐπίγονοι δʼ ὀνομασθέντες,
τὸν τῶν πατέρων θάνατον ἐπεξιόντες
ἔγνωσαν στρατεύειν κοινῇ ἐπὶ τὰς Θήβας, λαβόντες
χρησμὸν παρʼ Ἀπόλλωνος πολεμεῖν τὴν προειρημένην
πόλιν στρατηγὸν ἔχοντας Ἀλκμαίωνα τὸν
Ἀμφιαράου.
</p>
</div3>
<div3 type="section" n="2">
<p> ὁ δʼ Ἀλκμαίων αἱρεθεὶς ὑπʼ αὐτῶν
στρατηγὸς ἐπηρώτησε τὸν θεὸν περὶ τῆς ἐπὶ τὰς
Θήβας στρατείας καὶ περὶ τῆς Ἐριφύλης τῆς μητρὸς
κολάσεως.
</p>
</div3>
<div3 type="section" n="3">
<p> τοῦ δʼ Ἀπόλλωνος χρήσαντος ἀμφότερα
τὰ προειρημένα πρᾶξαι διὰ τὸ μὴ μόνον τὸν χρυσοῦν
ὅρμον δέξασθαι κατὰ τῆς ἀπωλείας τοῦ πατρός,
ἀλλὰ καὶ πέπλον λαβεῖν αὐτὴν κατὰ τῆς τοῦ υἱοῦ
τελευτῆς· Ἀφροδίτης γάρ, ὥς φασι, τὸ παλαιὸν
<pb id="v.1.p.503"/>
δωρησαμένης Ἁρμονίᾳ τῇ Κάδμου τόν τε ὅρμον
καὶ πέπλον, ἀμφότερα ταῦτα προσδέξασθαι τὴν
Ἐριφύλην, τὸν μὲν ὅρμον παρὰ Πολυνείκους λαβοῦσαν,
τὸν δὲ πέπλον παρὰ τοῦ υἱοῦ τοῦ Πολυνείκους
 Θερσάνδρου, ὅπως πείσῃ τὸν υἱὸν στρατεύειν
ἐπὶ τὰς Θήβας· ὁ δʼ οὖν Ἀλκμαίων οὐ μόνον ἀθροίσας
ἐξ Ἄργους στρατιώτας, ἀλλὰ καὶ ἐκ τῶν πλησίον
πόλεων, ἀξιολόγῳ δυνάμει ἐστράτευσεν ἐπὶ τὰς Θήβας.
</p>
</div3>
<div3 type="section" n="4">
<p>ἀντιταχθέντων δὲ τῶν Θηβαίων ἐγένετο μάχη 
 καρτερά, καθʼ ἣν ἐνίκησαν οἱ περὶ τὸν Ἀλκμαίωνα·
οἱ δὲ Θηβαῖοι λειφθέντες τῇ μάχῃ καὶ πολλοὺς τῶν
πολιτῶν ἀποβαλόντες συνετρίβησαν ταῖς ἐλπίσιν.
οὐκ ὄντες δʼ ἀξιόμαχοι σύμβουλον ἔλαβον Τειρεσίαν
τὸν μάντιν, ὃς ἐκέλευσε φυγεῖν ἐκ τῆς πόλεως·
</p>
</div3>
<div3 type="section" n="5">
<p>μόνως γὰρ οὕτω σωθήσεσθαι. οἱ μὲν οὖν Καδμεῖοι 
κατὰ τὴν τοῦ μάντεως ὑποθήκην ἐξέλιπον τὴν πόλιν,
καὶ νυκτὸς συνέφυγον εἴς τι χωρίον τῆς Βοιωτίας
 ὀνομαζόμενον Τιλφωσσαῖον. ἔπειθʼ οἱ μὲν ἐπίγονοι
τὴν πόλιν ἑλόντες διήρπασαν, καὶ τῆς Τειρεσίου
 θυγατρὸς Δάφνης ἐγκρατεῖς γενόμενοι ταύτην ἀνέθεσαν
εἰς Δελφοὺς κατά τινα εὐχὴν ἀκροθίνιον
τῷ θεῷ.
</p>
</div3>
<div3 type="section" n="6">
<p>αὕτη δὲ τὴν μαντικὴν οὐχ ἧττον τοῦ 
πατρὸς εἰδυῖα, πολὺ μᾶλλον ἐν τοῖς Δελφοῖς διατρίψασα
τὴν τέχνην ἐπηύξησε· φύσει δὲ θαυμαστῇ
 κεχορηγημένη χρησμοὺς ἔγραψε παντοδαπούς, διαφόρους
ταῖς κατασκευαῖς· παρʼ ἧς φασι καὶ τὸν ποιητὴν
<pb id="v.1.p.504"/>
Ὅμηρον πολλὰ τῶν ἐπῶν σφετερισάμενον κοσμῆσαι
τὴν ἰδίαν ποίησιν. ἐνθεαζούσης δʼ αὐτῆς
πολλάκις καὶ χρησμοὺς ἀποφαινομένης, φασὶν ἐπικληθῆναι Σίβυλλαν· τὸ γὰρ ἐνθεάζειν κατὰ γλῶττανὑπάρχειν σιβυλλαίνειν.</p>
</div3>
</div2>
<div2 type="chapter" n="67">
<div3 type="section" n="1">
<p> οἱ δʼ ἐπίγονοι τὴν στρατείαν
ἐπιφανῆ πεποιημένοι μετὰ πολλῶν λαφύρων ἀνέκαμψαν
εἰς τὰς πατρίδας. τῶν δὲ Καδμείων τῶν
συμφυγόντων εἰς τὸ Τιλφωσσαῖον Τειρεσίας μὲν
ἐτελεύτησεν, ὃν θάψαντες λαμπρῶς οἱ Καδμεῖοι
τιμαῖς ἰσοθέοις ἐτίμησαν· αὐτοὶ δὲ μεταναστάντες
ἐκ τῆς πόλεως ἐπὶ Δωριεῖς ἐστράτευσαν, καὶ μάχῃ
νικήσαντες τοὺς ἐγχωρίους ἐκείνους μὲν ἐξέβαλον
ἐκ τῶν πατρίδων, αὐτοὶ δʼ ἐπί τινας χρόνους κατοικήσαντες,
οἱ μὲν ἐν αὐτῇ κατέμειναν, οἱ δʼ ἐπανῆλθον
εἰς τὰς Θήβας, Κρέοντος τοῦ Μενοικέως
βασιλεύοντος. οἱ δʼ ἐκ τῶν πατρίδων ἐξελαθέντες
ὕστερόν τισι χρόνοις κατῆλθον εἰς τὴν Δωρίδα καὶ
κατῴκησαν ἐν Ἐρινεῷ καὶ Κυτινίῳ καὶ Βοιῷ.
</p>
</div3>
<div3 type="section" n="2">
<p> πρὸ δὲ τούτων τῶν χρόνων Βοιωτὸς ὁ Ἄρνης
καὶ Ποσειδῶνος καταντήσας εἰς τὴν τότε μὲν Αἰολίδα,
νῦν δὲ Θετταλίαν καλουμένην, τοὺς μεθʼ ἑαυτοῦ
Βοιωτοὺς ὠνόμασε. περὶ δὲ τῶν Αἰολέων τούτων
ἀναγκαῖον προσαναδραμόντας τοῖς χρόνοις τὰ κατὰ
μέρος ἐκθέσθαι.
</p>
</div3>
<div3 type="section" n="3">
<p> ἐν τοῖς ἔμπροσθεν χρόνοις τῶν
Αἰόλου τοῦ Ἕλληνος τοῦ Δευκαλίωνος υἱῶν οἱ μὲν
ἄλλοι κατῴκησαν ἐν τοῖς προειρημένοις τόποις, Μίμας
δὲ μείνας ἐβασίλευσε τῆς Αἰολίδος. Μίμαντος
<pb id="v.1.p.505"/>
δὲ Ἱππότης γενόμενος ἐκ Μελανίππης ἐτέκνωσεν
Αἴολον· τούτου δʼ Ἄρνη γενομένη θυγάτηρ Βοιωτὸν
ἐκ Ποσειδῶνος ἐγέννησεν.
</p>
</div3>
<div3 type="section" n="4">
<p>αἰόλος δʼ ἀπιστῶν εἰ 
Ποσειδῶνι ἐμίγη καὶ τῇ φθορᾷ μεμφόμενος, παρέδωκε
 τὴν Ἄρνην Μεταποντίῳ ξένῳ κατὰ τύχην
 παρεπιδημοῦντι, προστάξας ἀπάγειν εἰς Μεταπόντιον.
τούτου δὲ πράξαντος τὸ προσταχθέν, ἡ Ἄρνη
τρεφομένη ἐν Μεταποντίῳ ἐγέννησεν Αἴολον καὶ
Βοιωτόν, οὓς ὁ Μεταπόντιος, ἄπαις ὤν, κατά τινα
 χρησμὸν υἱοποιήσατο.
</p>
</div3>
<div3 type="section" n="5">
<p>οὗτοι δʼ ἀνδρωθέντες, στάσεως 
γενομένης ἐν τῷ Μεταποντίῳ, βίᾳ κατέσχον
τὴν βασιλείαν. ὕστερον δὲ τῆς Ἄρνης διενεχθείσης
πρὸς Αὐτολύτην τὴν γυναῖκα τοῦ Μεταποντίου,
βοηθοῦντες τῇ μητρὶ τὴν Αὐτολύτην ἀνεῖλον. δεινῶς
 δὲ φέροντος τοῦ Μεταποντίου τὸ συμβεβηκός, πλοῖα
παρασκευασάμενοι καὶ τὴν Ἄρνην ἀναλαβόντες ἐξέπλευσαν
μετὰ πολλῶν φίλων.
</p>
</div3>
<div3 type="section" n="6">
<p>αἰόλος μὲν οὖν τὰς 
ἐν τῷ Τυρρηνικῷ πελάγει καλουμένας ἀπʼ αὐτοῦ
νήσους Αἰολίδας κατέσχε, καὶ πόλιν ἔκτισε τὴν ὀνομαζομένην
 <del>ἀπʼ αὐτοῦ</del> Λιπάραν· Βοιωτὸς δὲ πλεύσας
πρὸς Αἰόλον τὸν τῆς Ἄρνης πατέρα, καὶ τεκνωθεὶς
ὑπʼ αὐτοῦ, παρέλαβε τῆς Αἰολίδος τὴν βασιλείαν·
καὶ τὴν μὲν χώραν ἀπὸ τῆς μητρὸς Ἄρνην, τοὺς
δὲ λαοὺς ἀφʼ ἑαυτοῦ Βοιωτοὺς ὠνόμασε.
</p>
</div3>
<div3 type="section" n="7">
<p>Βοιωτοῦ 
 δὲ Ἴτωνος γενόμενος ἐτέκνωσεν υἱοὺς τέτταρας,
<pb id="v.1.p.506"/>
Ἱππάλκιμον καὶ Ἠλεκτρύωνα, ἔτι δʼ Ἀρχίλυκον καὶ
Ἀλεγήνορα. τούτων δʼ Ἱππάλκιμος μὲν ἐγέννησε
Πηνέλεων, Ἠλεκτρύων δὲ Λήιτον, Ἀλεγήνωρ δὲ
Κλονίον, Ἀρχίλυκος δὲ Προθοήνορα καὶ Ἀρκεσίλαον
τοὺς ἐπὶ Τροίαν στρατευσαμένους ἡγεμόνας τῶν
ἁπάντων Βοιωτῶν.
</p>
</div3>
</div2>
<div2 type="chapter" n="68">
<div3 type="section" n="1">
<p> τούτων δʼ ἡμῖν διευκρινημένων, πειρασόμεθα
διελθεῖν περὶ Σαλμωνέως καὶ Τυροῦς καὶ τῶν ἀπογόνων
ἕως Νέστορος τοῦ στρατεύσαντος ἐπὶ Τροίαν.
Σαλμωνεὺς γὰρ ἦν υἱὸς Αἰόλου τοῦ Ἕλληνος τοῦ
Δευκαλίωνος· οὗτος δʼ ἐκ τῆς Αἰολίδος ὁρμηθεὶς
μετὰ πλειόνων Αἰολέων ᾤκισε τῆς Ἠλείας παρὰ τὸν
Ἀλφειὸν ποταμὸν πόλιν καὶ ἐκάλεσεν ἀφʼ ἑαυτοῦ
Σαλμωνίαν. γήμας δʼ Ἀλκιδίκην τὴν Ἀλέου ἐγέννησε
θυγατέρα τὴν προσαγορευθεῖσαν Τυρώ, κάλλει
διαφέρουσαν.
</p>
</div3>
<div3 type="section" n="2">
<p> τῆς δὲ γυναικὸς Ἀλκιδίκης ἀποθανούσης
ἐπέγημε τὴν ὀνομαζομένην Σιδηρώ· αὕτη δὲ
χαλεπῶς διετέθη πρὸς τὴν Τυρώ, ὡς ἂν μητρυιά.
μετὰ δὲ ταῦτα Σαλμωνεύς, ὑβριστὴς ὢν καὶ ἀσεβής,
ὑπὸ μὲν τῶν ὑποτεταγμένων ἐμισήθη, ὑπὸ δὲ Διὸς
διὰ τὴν ἀσέβειαν ἐκεραυνώθη.
</p>
</div3>
<div3 type="section" n="3">
<p> τῇ δὲ Τυροῖ, παρθένῳ
κατʼ ἐκείνους τοὺς χρόνους οὔσῃ, Ποσειδῶν
μιγεὶς παῖδας ἐγέννησε Πελίαν καὶ Νηλέα. ἡ δὲ
Τυρὼ συνοικήσασα Κρηθεῖ ἐτέκνωσεν Ἀμυθάονα
καὶ Φέρητα καὶ Αἴσονα. Κρηθέως δὲ τελευτήσαντος
ἐστασίασαν περὶ τῆς βασιλείας Πελίας τε καὶ
<pb id="v.1.p.507"/>
Νηλεύς· τούτων δὲ Πελίας μὲν Ἰωλκοῦ καὶ τῶν
πλησίον χωρίων ἐβασίλευσε, Νηλεὺς δὲ παραλαβὼν
Μελάμποδα καὶ Βίαντα τοὺς Ἀμυθάονος καὶ Ἀγλαΐας
υἱοὺς καί τινας ἄλλους τῶν Ἀχαιῶν <del>καὶ</del> Φθιωτῶν
καὶ τῶν Αἰολέων ἐστράτευσεν εἰς Πελοπόννησον.
</p>
</div3>
<div3 type="section" n="4">
<p>καὶ Μελάμπους μὲν μάντις ὢν τὰς Ἀργείας γυναῖκας 
μανείσας διὰ τὴν Διονύσου μῆνιν ἐθεράπευσεν,
ἀντὶ δὲ ταύτης τῆς εὐεργεσίας χάριν ἔλαβε παρὰ
τοῦ βασιλέως τῶν Ἀργείων Ἀναξαγόρου τοῦ Μεγαπένθους
 τὰ δύο μέρη τῆς βασιλείας· κατοικήσας δʼ
ἐν Ἄργει κοινὴν ἐποιήσατο τὴν βασιλείαν Βίαντι
τῷ ἀδελφῷ.
</p>
</div3>
<div3 type="section" n="5">
<p>γήμας δὲ Ἰφιάνειραν τὴν Μεγαπένθους 
ἐτέκνωσεν Ἀντιφάτην καὶ Μαντώ, ἔτι δὲ Βίαντα καὶ
Προνόην· Ἀντιφάτου δὲ καὶ Ζευξίππης τῆς Ἱπποκόωντος
 Οἰκλῆς καὶ Ἀμφάλκης ὑπῆρξαν, Οἰκλέους
δὲ καὶ Ὑπερμνήστρας τῆς Θεσπίου Ἰφιάνειρα καὶ
Πολύβοια καὶ Ἀμφιάραος ἐγένοντο.
</p>
</div3>
<div3 type="section" n="6">
<p>Μελάμπους 
μὲν οὖν καὶ Βίας καὶ οἱ ἀπʼ ἐκείνων οὕτω τῆς ἐν
Ἄργει βασιλείας μετέσχον, Νηλεὺς δὲ μετὰ τῶν
 συνακολουθησάντων παραγενόμενος εἰς Μεσσήνην
πόλιν ἔκτισε Πύλον, δόντων αὐτῷ τῶν ἐγχωρίων.
ταύτης δὲ βασιλεύων καὶ γήμας Χλῶριν τὴν Ἀμφίονος
τοῦ Θηβαίου, παῖδας ἐγέννησε δώδεκα, ὧν
ἦν πρεσβύτατος μὲν Περικλύμενος, νεώτατος δὲ
 Νέστωρ ὁ ἐπὶ Τροίαν στρατεύσας.
περὶ μὲν οὖν τῶν Νέστορος προγόνων ἀρκεσθησόμεθα
<pb id="v.1.p.508"/>
τοῖς ῥηθεῖσι, στοχαζόμενοι τῆς συμμετρίας,
</p>
</div3>
</div2>
<div2 type="chapter" n="69">
<div3 type="section" n="1">
<p> περὶ δὲ <del>τῶν</del> Λαπιθῶν καὶ Κενταύρων
ἐν μέρει διέξιμεν. Ὠκεανοῦ καὶ Τηθύος κατὰ τοὺς
μύθους παῖδες ἐγένοντο πλείους ποταμῶν ἐπώνυμοι,
ἐν οἷς καὶ Πηνειός, ἀφʼ οὗ συνέβη τὸν ἐν Θετταλίᾳ
Πηνειὸν ὀνομασθῆναι. οὗτος δὲ μιγεὶς νύμφῃ τῇ
προσαγορευομένῃ Κρεούσῃ παῖδας ἐγέννησεν Ὑψέα
καὶ Στίλβην, ᾗ μιγεὶς Ἀπόλλων Λαπίθην καὶ Κένταυρον
ἐγέννησε.
</p>
</div3>
<div3 type="section" n="2">
<p> καὶ τούτων Λαπίθης μὲν κατοικῶν
περὶ τὸν Πηνειὸν ποταμὸν ἐβασίλευσε τῶν τόπων
τούτων, γήμας δὲ Ὀρσινόμην τὴν Εὐρυνόμου ἐγέννησεν
υἱοὺς δύο, Φόρβαντα καὶ Περίφαντα. οὗτοι
μὲν οὖν ἐνταῦθα ἐβασίλευσαν, οἱ δὲ σύμπαντες
λαοὶ ἀπὸ Λαπίθου Λαπίθαι προσηγορεύθησαν. τῶν
δʼ υἱῶν τῶν Λαπίθου Φόρβας μὲν εἰς Ὤλενον παρῆλθεν,
ἐξ ἧς μεταπεμψάμενος αὐτὸν Ἀλέκτωρ ὁ τῆς
Ἠλείας βασιλεὺς βοηθόν, φοβούμενος τὴν Πέλοπος
δυναστείαν, τῆς ἐν Ἤλιδι βασιλείας μετέδωκεν·
</p>
</div3>
<div3 type="section" n="3">
<p> ἐκ
δὲ Φόρβαντος ὑπῆρξαν υἱοὶ δύο, Αἰγεὺς καὶ Ἄκτωρ,
οἱ τὴν Ἠλείων βασιλείαν παραλαβόντες. ὁ δʼ ἕτερος
τῶν Λαπίθου παίδων Περίφας γήμας Ἀστυάγυιαν
τὴν Ὑψέως ἐγέννησεν ὀκτὼ παῖδας, ὧν ἦν πρεσβύτατος
Ἀντίων, ὃς μιγεὶς Περιμήλᾳ τῇ Ἀμυθάονος
ἐγέννησεν Ἰξίονα. οὗτος δʼ, ὥς φασιν, ὑποσχόμενος
ἕδνα πολλὰ δώσειν Ἠϊονεῖ ἔγημε τὴν Ἠϊονέως
θυγατέρα Δίαν, ἐξ ἧς ἐγέννησε Πειρίθουν.
</p>
</div3>
<div3 type="section" n="4">
<p> ἔπειθʼ
ὁ μὲν Ἰξίων οὐκ ἀπέδωκε τὰ ἕδνα τῇ γυναικί, ὁ
<pb id="v.1.p.509"/>
δʼ Ἠϊονεὺς τὰς ἵππους ἀντὶ τούτων ἠνεχύρασεν.
ὁ δʼ Ἰξίων τὸν Ἠϊονέα μετεπέμψατο ἐπαγγελλόμενος
πάντα ὑπακούσεσθαι, καὶ τὸν Ἠϊονέα παραγενόμενον
ἔβαλεν εἰς βόθρον πυρὸς μεστόν. διὰ δὲ τὸ μέγεθος
 τῆς παρανομίας μηδένα βούλεσθαι καθᾶραι τὸν
φόνον. τέλος δʼ ὑπὸ τοῦ Διὸς κατὰ τοὺς μύθους
ἁγνισθείς, ἠράσθη μὲν τῆς Ἥρας καὶ κατετόλμησεν
ὑπὲρ συνουσίας λόγους ποιεῖσθαι.
</p>
</div3>
<div3 type="section" n="5">
<p>ἔπειτα τὸν μὲν 
Δία εἴδωλον ποιήσαντα τῆς Ἥρας νεφέλην ἐξαποστεῖλαι,
 τὸν δὲ Ἰξίονα τῇ νεφέλῃ μιγέντα γεννῆσαι
τοὺς ὀνομαζομένους Κενταύρους ἀνθρωποφυεῖς.
τέλος δὲ μυθολογοῦσι τὸν Ἰξίονα διὰ τὸ μέγεθος
τῶν ἡμαρτημένων ὑπὸ Διὸς εἰς τροχὸν ἐνδεθῆναι,
</p>
</div3>
</div2>
<div2 type="chapter" n="70">
<div3 type="section" n="1">
<p>καὶ τελευτήσαντα τὴν τιμωρίαν ἔχειν αἰώνιον. τοὺς
 δὲ Κενταύρους τινὲς μέν φασιν ἐν τῷ Πηλίῳ τραφῆναι
ὑπὸ Νυμφῶν, ἀνδρωθέντας δὲ καὶ μιγέντας
ἵπποις θηλείαις γεννῆσαι τοὺς ὀνομαζομένους διφυεῖς
Ἱπποκενταύρους· τινὲς δὲ λέγουσι τοὺς ἐκ Νεφέλης
καὶ Ἰξίονος γεννηθέντας Κενταύρους πρώτους ἱππεύειν
 ἐπιχειρήσαντας Ἱπποκενταύρους ὠνομάσθαι
καὶ εἰς πλάσμα μύθου καταταχθῆναι ὡς διφυεῖς
ὄντας.
</p>
</div3>
<div3 type="section" n="2">
<p>φασὶ δὲ τούτους ὡς συγγενεῖς ὑπάρχοντας 
ἀπαιτῆσαι τὸν Πειρίθουν τὸ μέρος τῆς πατρῴας
 ἀρχῆς· οὐκ ἀποδιδόντος δὲ τοῦ Πειρίθου πόλεμον
 ἐξενεγκεῖν πρὸς αὐτόν τε καὶ τοὺς Λαπίθας.
</p>
</div3>
<div3 type="section" n="3">
<p>ὕστερον 
δὲ διαλυθέντων αὐτῶν Πειρίθους μὲν γήμας
Ἱπποδάμειαν τὴν Βούτου, καὶ καλέσαντος εἰς τοὺς
<pb id="v.1.p.510"/>
γάμους τόν τε Θησέα καὶ τοὺς Κενταύρους, φασὶ
μεθυσθέντας ἐπιβαλέσθαι ταῖς κεκλημέναις γυναιξὶ
καὶ βίᾳ μίσγεσθαι, διὰ δὲ τὴν παρανομίαν τόν τε
Θησέα καὶ τοὺς Λαπίθας παροξυνθέντας οὐκ ὀλίγους
μὲν ἀνελεῖν, τοὺς δὲ λοιποὺς ἐκβαλεῖν ἐκ τῆς
πόλεως.
</p>
</div3>
<div3 type="section" n="4">
<p> διὰ δὲ ταύτην τὴν αἰτίαν τῶν Κενταύρων
πανδημεὶ στρατευσάντων ἐπὶ τοὺς Λαπίθας καὶ πολλοὺς
ἀνελόντων, τοὺς ὑπολειφθέντας φυγεῖν εἰς
Φολόην τῆς Ἀρκαδίας, τέλος δʼ εἰς Μαλέαν ἐκπεσόντας
ἐνταῦθα κατοικῆσαι. τοὺς δὲ Κενταύρους
μετεωρισθέντας τοῖς προτερήμασι, καὶ ὁρμωμένους
ἐκ τῆς Φολόης, λῄζεσθαι τοὺς παριόντας τῶν Ἑλλήνων
καὶ πολλοὺς τῶν περιοίκων ἀναιρεῖν.
</p>
</div3>
</div2>
<div2 type="chapter" n="71">
<div3 type="section" n="1">
<p> τούτων δʼ ἡμῖν διευκρινημένων πειρασόμεθα
διελθεῖν περὶ Ἀσκληπιοῦ καὶ τῶν ἀπογόνων αὐτοῦ.
μυθολογοῦσι τοίνυν Ἀσκληπιὸν Ἀπόλλωνος υἱὸν
ὑπάρχειν καὶ Κορωνίδος, φύσει δὲ καὶ ἀγχινοίᾳ
διενεγκόντα ζηλῶσαι τὴν ἰατρικὴν ἐπιστήμην, καὶ
πολλὰ τῶν συντεινόντων πρὸς ὑγίειαν ἀνθρώπων
ἐξευρεῖν. ἐπὶ τοσοῦτο δὲ προβῆναι τῇ δόξῃ ὥστε
πολλοὺς τῶν ἀπεγνωσμένων ἀρρώστων παραδόξως
θεραπεύειν, καὶ διὰ τοῦτο πολλοὺς δοκεῖν τῶν τετελευτηκότων
ποιεῖν πάλιν ζῶντας.
</p>
</div3>
<div3 type="section" n="2">
<p> διὸ καὶ τὸν
μὲν Ἅιδην μυθολογοῦσιν ἐγκαλοῦντα τῷ Ἀσκληπιῷ
κατηγορίαν αὐτοῦ ποιήσασθαι πρὸς τὸν Δία ὡς τῆς
ἐπαρχίας αὐτοῦ ταπεινουμένης· ἐλάττους γὰρ ἀεὶ
γίνεσθαι τοὺς τετελευτηκότας, θεραπευομένους ὑπὸ
<pb id="v.1.p.511"/>
τοῦ Ἀσκληπιοῦ.
</p>
</div3>
<div3 type="section" n="3">
<p>καὶ τὸν μὲν Δία παροξυνθέντα 
<del>καὶ</del> κεραυνώσαντα τὸν Ἀσκληπιὸν διαφθεῖραι, τὸν
δʼ Ἀπόλλωνα διὰ τὴν ἀναίρεσιν τούτου παροξυνθέντα
φονεῦσαι τοὺς τὸν κεραυνὸν τῷ Διὶ κατασκευάσαντας
 Κύκλωπας· ἐπὶ δὲ τῇ τούτων τελευτῇ παροξυνθέντα
τὸν Δία προστάξαι τῷ Ἀπόλλωνι θητεῦσαι
παρʼ ἀνθρώπῳ, καὶ ταύτην τιμωρίαν λαβεῖν παρʼ
αὐτοῦ τῶν ἐγκλημάτων.
</p>
</div3>
<div3 type="section" n="4">
<p>Ἀσκληπιοῦ δέ φασι γενομένους 
υἱοὺς Μαχάονα καὶ Ποδαλείριον, καὶ τὴν
 τέχνην ἐκπονήσαντας, ἐπὶ Τροίαν συστρατεῦσαι τοῖς
περὶ τὸν Ἀγαμέμνονα· κατὰ δὲ τὸν πόλεμον μεγάλας
χρείας αὐτοὺς παρασχέσθαι τοῖς Ἕλλησι, θεραπεύοντας
ἐμπειρότατα τοὺς τιτρωσκομένους, καὶ
διὰ τὰς εὐεργεσίας ταύτας ὑπὸ τῶν Ἑλλήνων μεγάλης
 τυχεῖν δόξης· ἀτελεῖς δʼ αὐτοὺς ἀφεῖναι τῶν
 κατὰ τὰς μάχας κινδύνων καὶ τῶν ἄλλων λειτουργιῶν
διὰ τὴν ὑπερβολὴν τῆς ἐν τῷ θεραπεύειν εὐχρηστίας.</p>
</div3>
</div2>
<div2 type="chapter" n="72">
<div3 type="section" n="1">
<p> περὶ μὲν οὖν Ἀσκληπιοῦ καὶ τῶν υἱῶν αὐτοῦτοῖς ῥηθεῖσιν ἀρκεσθησόμεθα, περὶ δὲ τῶν Ἀσωποῦ
θυγατέρων καὶ τῶν Αἰακῷ γενομένων υἱῶν νῦν
διέξιμεν. Ὠκεανοῦ καὶ Τηθύος κατὰ τοὺς μύθους
ἐγένοντο παῖδες ἄλλοι τε πλείους ἐπώνυμοι ποταμῶν,
ἐν οἷς ὑπάρξαι Πηνειὸν καὶ Ἀσωπόν. Πηνειὸς
 μὲν οὖν κατοικήσας περὶ τὴν νῦν οὖσαν Θετταλίαν
ἐπώνυμον ἑαυτοῦ τὸν προειρημένον ποταμὸν ἐποίησεν·
<pb id="v.1.p.512"/>
Ἀσωπὸς δʼ ἐν Φλιοῦντι κατοικήσας ἔγημε Μετώπην
τὴν Λάδωνος, ἐξ ἧς ἐγένοντο δύο μὲν υἱοί,
Πελασγὸς καὶ Ἰσμηνός, θυγατέρες δὲ δώδεκα, Κόρκυρα
καὶ Σαλαμίς, ἔτι δʼ Αἴγινα καὶ Πειρήνη καὶ
Κλεώνη, πρὸς δὲ ταύταις Θήβη τε καὶ Τάναγρα
καὶ Θέσπεια καὶ Ἀσωπίς, ἔτι δὲ Σινώπη, πρὸς δὲ
ταύταις Ὀρνία καὶ Χαλκίς.
</p>
</div3>
<div3 type="section" n="2">
<p> τούτων δʼ Ἰσμηνὸς μὲν
εἰς Βοιωτίαν ἐλθὼν κατῴκησε περὶ τὸν ποταμὸν
τὸν ἀπʼ ἐκείνου τὴν ὁμωνυμίαν λαβόντα, τῶν δὲ
θυγατέρων Σινώπη μὲν ὑπὸ Ἀπόλλωνος ἁρπαγεῖσα
ἀπηνέχθη πρὸς τοῦτον τὸν τόπον οὗ νῦν ἐστιν ἡ
ἀπʼ ἐκείνης ὀνομασθεῖσα πόλις Σινώπη· ἐκ δὲ ταύτης
καὶ Ἀπόλλωνος γενόμενος υἱὸς Σύρος ἐβασίλευσε
τῶν ἀπʼ ἐκείνου Σύρων ὀνομασθέντων.
</p>
</div3>
<div3 type="section" n="3">
<p> Κόρκυρα
δʼ ὑπὸ Ποσειδῶνος ἀπηνέχθη εἰς νῆσον τὴν
ἀπʼ ἐκείνης Κόρκυραν ὀνομαζομένην· ἐκ ταύτης δὲ
καὶ Ποσειδῶνος ἐγένετο Φαίαξ, ἀφʼ οὗ τοὺς Φαίακας
συνέβη τυχεῖν ταύτης τῆς προσηγορίας.
</p>
</div3>
<div3 type="section" n="4">
<p> Φαίακος
δʼ ἐγένετο Ἀλκίνοος ὁ τὸν Ὀδυσσέα καταγαγὼν εἰς
τὴν Ἰθάκην. Σαλαμὶς δʼ ὑπὸ Ποσειδῶνος ἁρπαγεῖσα
ἐκομίσθη εἰς τὴν ἀπʼ αὐτῆς νῆσον Σαλαμῖνα προσαγορευθεῖσαν·
αὕτη δὲ μιγεῖσα Ποσειδῶνι Κυχρέα
ἐγέννησεν, ὃς βασιλεύσας τῆς νήσου ταύτης καὶ
γενόμενος ἐπιφανὴς ἀπέκτεινεν ὄφιν ὑπερφυῆ τὸ
μέγεθος καὶ λυμαινόμενον τοὺς ἐγχωρίους.
</p>
</div3>
<div3 type="section" n="5">
<p> Αἴγινα
δʼ ἐκ Φλιοῦντος ὑπὸ Διὸς ἁρπαγεῖσα εἰς νῆσον
ἀπεκομίσθη τὴν ἀπʼ ἐκείνης Αἴγιναν ὀνομασθεῖσαν,
<pb id="v.1.p.513"/>
ἐν ταύτῃ δὲ Διὶ μιγεῖσα ἐτέκνωσεν Αἰακόν, ὃς
ἐβασίλευσε τῆς νήσου.
</p>
</div3>
<div3 type="section" n="6">
<p>τούτου δʼ ἐγένοντο υἱοὶ 
Πηλεὺς καὶ Τελαμών. τούτων δὲ Πηλεὺς δίσκῳ
βαλὼν ἀπέκτεινεν ἀκουσίως Φῶκον ὁμοπάτριον
 ἀδελφόν, ἐξ ἄλλης δὲ μητρὸς γεγενημένον. διὰ δὲ
τὸν φόνον Πηλεὺς ὑπὸ τοῦ πατρὸς φυγαδευθεὶς
ἔφυγε τῆς νῦν Θετταλίας καλουμένης εἰς Φθίαν,
καὶ καθαρθεὶς ὑπὸ Ἄκτορος τοῦ βασιλέως διεδέξατο
 τὴν βασιλείαν, ἄπαιδος ὄντος τοῦ Ἄκτορος. ἐκ δὲ
 Πηλέως καὶ Θέτιδος γενόμενος Ἀχιλλεὺς ἐστράτευσε
μετʼ Ἀγαμέμνονος εἰς Τροίαν.
</p>
</div3>
<div3 type="section" n="7">
<p>Τελαμὼν δὲ φυγὼν 
ἐξ Αἰγίνης κατήντησεν εἰς Σαλαμῖνα, καὶ γήμας
Κυχρέως τοῦ βασιλέως τῶν Σαλαμινίων θυγατέρα
Γλαύκην ἐβασίλευσε τῆς νήσου. τῆς δὲ γυναικὸς
 Γλαύκης ἀποθανούσης ἔγημεν ἐξ Ἀθηνῶν Ἐρίβοιαν
τὴν Ἀλκάθου, ἐξ ἧς ἐγέννησεν Αἴαντα τὸν ἐπὶ Τροίαν στρατεύσαντα.
</p>
</div3>
</div2>
<div2 type="chapter" n="73">
<div3 type="section" n="1">
<p>τούτων δʼ ἡμῖν διευκρινημένων πειρασόμεθα
διελθεῖν περὶ Πέλοπος καὶ Ταντάλου καὶ Οἰνομάου·
 ἀναγκαῖον δὲ τοῖς χρόνοις προσαναδραμόντας ἡμᾶς
ἀπʼ ἀρχῆς ἐν κεφαλαίοις ἅπαντα διελθεῖν. κατὰ γὰρ
τὴν Πελοπόννησον ἐν πόλει Πίσῃ Ἄρης Ἁρπίνῃ τῇ
Ἀσωποῦ θυγατρὶ μιγεὶς ἐγέννησεν Οἰνόμαον.
</p>
</div3>
<div3 type="section" n="2">
<p>οὗτος 
δὲ θυγατέρα μονογενῆ γεννήσας ὠνόμασεν Ἱπποδάμειαν.
 χρηστηριαζομένῳ δʼ αὐτῷ περὶ τῆς τελευτῆς
ἔχρησεν ὁ θεὸς τότε τελευτήσειν αὐτὸν ὅταν ἡ
θυγάτηρ Ἱπποδάμεια συνοικήσῃ. εὐλαβούμενον οὖν
<pb id="v.1.p.514"/>
αὐτὸν περὶ τοῦ γάμου τῆς θυγατρὸς κρῖναι ταύτην
παρθένον διαφυλάττειν, ὑπολαμβάνοντα μόνως οὕτως
ἐκφεύξεσθαι τὸν κίνδυνον.
</p>
</div3>
<div3 type="section" n="3">
<p> διόπερ πολλῶν μνηστευομένων
τὴν κόρην, ἆθλον προετίθει τοῖς βουλομένοις
αὐτὴν γῆμαι τοιοῦτον· ἔδει τὸν μὲν ἡττηθέντα
τελευτῆσαι, τὸν δʼ ἐπιτυχόντα γαμεῖν τὴν
κόρην. ὑπεστήσατο δʼ ἱπποδρομίαν ἀπὸ τῆς Πίσης
μέχρι τοῦ κατὰ Κόρινθον Ἰσθμοῦ πρὸς τὸν βωμὸν
τοῦ Ποσειδῶνος, τὴν δʼ ἄφεσιν τῶν ἵππων ἐποίησε
τοιαύτην.
</p>
</div3>
<div3 type="section" n="4">
<p> ὁ μὲν Οἰνόμαος ἔθυε κριὸν τῷ Διί, ὁ
δὲ μνηστευόμενος ἐξώρμα τέθριππον ἐλαύνων ἅρμα·
ἁγισθέντων δὲ τῶν ἱερῶν, τότε ἄρχεσθαι τοῦ δρόμου
τὸν Οἰνόμαον καὶ διώκειν τὸν μνηστῆρα, ἔχοντα
δόρυ καὶ ἡνίοχον τὸν Μυρτίλον· εἰ δʼ ἐφίκοιτο
καταλαβεῖν τὸ διωκόμενον ἅρμα, τύπτειν τῷ δόρατι
καὶ διαφθείρειν τὸν μνηστῆρα. τούτῳ δὲ τῷ τρόπῳ
τοὺς ἀεὶ μνηστευομένους καταλαμβάνων διὰ τὴν
ὀξύτητα τῶν ἵππων πολλοὺς ἀνῄρει.
</p>
</div3>
<div3 type="section" n="5">
<p> Πέλοψ δʼ ὁ
Ταντάλου καταντήσας εἰς Πῖσαν, καὶ θεασάμενος
τὴν Ἱπποδάμειαν, ἐπεθύμησε τοῦ γάμου· φθείρας
δὲ τὸν ἡνίοχον τοῦ Οἰνομάου Μυρτίλον, καὶ λαβὼν
συνεργὸν πρὸς τὴν νίκην, ἔφθασε παραγενόμενος
ἐπὶ τὸν Ἰσθμὸν πρὸς τὸν τοῦ Ποσειδῶνος βωμόν.
</p>
</div3>
<div3 type="section" n="6">
<p> ὁ δʼ Οἰνόμαος τὸ λόγιον τετελέσθαι νομίζων, καὶ
διὰ τὴν λύπην ἀθυμήσας, αὑτὸν ἐκ τοῦ ζῆν μετέστησε.
τούτῳ δὲ τῷ τρόπῳ Πέλοψ γήμας τὴν
Ἱπποδάμειαν παρέλαβε τὴν ἐν Πίσῃ βασιλείαν, καὶ
διὰ τὴν ἀνδρείαν καὶ σύνεσιν ἀεὶ μᾶλλον αὐξόμενος
<pb id="v.1.p.515"/>
 τοὺς πλείστους τῶν κατὰ τὴν Πελοπόννησον οἰκούντων
προσηγάγετο, καὶ τὴν χώραν ἀφʼ ἑαυτοῦ Πελοπόννησον προσηγόρευσεν.
</p>
</div3>
</div2>
<div2 type="chapter" n="74">
<div3 type="section" n="1">
<p>ἐπεὶ δὲ Πέλοπος ἐμνήσθημεν, ἀναγκαῖόν ἐστι
 καὶ περὶ τοῦ πατρὸς αὐτοῦ Ταντάλου διελθεῖν, ἵνα
μηδὲν τῶν ἀκοῆς ἀξίων παραλίπωμεν. Τάνταλος
Διὸς μὲν ἦν υἱός, πλούτῳ δὲ καὶ δόξῃ διαφέρων
κατῴκει τῆς Ἀσίας περὶ τὴν νῦν ὀνομαζομένην
Παφλαγονίαν. διὰ δὲ τὴν ἀπὸ τοῦ πατρὸς Διὸς
 εὐγένειαν, ὥς φασι, φίλος ἐγένετο τῶν θεῶν ἐπὶ
πλέον.
</p>
</div3>
<div3 type="section" n="2">
<p>ὕστερον δὲ τὴν εὐτυχίαν οὐ φέρων ἀνθρωπίνως, 
καὶ μετασχὼν κοινῆς τραπέζης καὶ πάσης
παρρησίας, ἀπήγγελλε τοῖς ἀνθρώποις τὰ παρὰ τοῖς
ἀθανάτοις ἀπόρρητα. διʼ ἣν αἰτίαν καὶ ζῶν ἐκολάσθη
 καὶ τελευτήσας αἰωνίου κατὰ τοὺς μύθους
τιμωρίας ἠξιώθη, καταταχθεὶς εἰς τοὺς ἀσεβεῖς.
</p>
</div3>
<div3 type="section" n="3">
<p>τούτου δʼ ἐγένετο Πέλοψ υἱὸς καὶ Νιόβη θυγάτηρ· 
αὕτη δʼ ἐγέννησεν υἱοὺς ἑπτὰ καὶ θυγατέρας τὰς
ἴσας <del>εὐπρεπείᾳ διαφερούσας</del>. ἐπὶ δὲ τῷ πλήθει
 τῶν τέκνων μέγα φρυαττομένη πλεονάκις ἐκαυχᾶτο
καὶ τῆς Λητοῦς ἑαυτὴν εὐτεκνοτέραν ἀπεφαίνετο.
εἶθʼ ἡ μὲν Λητὼ κατὰ τοὺς μύθους χολωσαμένη
προσέταξε τῷ μὲν Ἀπόλλωνι κατατοξεῦσαι τοὺς
υἱοὺς τῆς Νιόβης, τῇ δʼ Ἀρτέμιδι τὰς θυγατέρας.
 τούτων δʼ ὑπακουσάντων τῇ μητρὶ καὶ κατὰ τὸν
αὐτὸν καιρὸν κατατοξευσάντων τὰ τέκνα τῆς Νιόβης,
<pb id="v.1.p.516"/>
συνέβη τὴν προειρημένην ὑφʼ ἕνα καιρὸν ὀξέως
ἅμα εὔτεκνον καὶ ἄτεκνον γενέσθαι.
</p>
</div3>
<div3 type="section" n="4">
<p> ἐπεὶ δὲ ὁ
Τάνταλος μισηθεὶς ὑπὸ τῶν θεῶν ἐξέπεσεν ἐκ τῆς
Παφλαγονίας ὑπὸ Ἴλου τοῦ Τρωός, ἀναγκαῖόν ἐστι
καὶ τὰ περὶ τὸν Ἶλον καὶ τοὺς προγόνους αὐτοῦ διελθεῖν.
</p>
</div3>
</div2>
<div2 type="chapter" n="75">
<div3 type="section" n="1">
<p> τῆς Τρῳάδος χώρας πρῶτος ἐβασίλευσε Τεῦκρος,
υἱὸς ὢν Σκαμάνδρου τοῦ ποταμοῦ καὶ Ἰδαίας
νύμφης, ἀνὴρ ἐπιφανής, καὶ τοὺς λαοὺς ἀφʼ ἑαυτοῦ
Τεύκρους προσηγόρευσε. Τεύκρου δʼ ἐγένετο θυγάτηρ
Βάτεια· ταύτην δὲ Δάρδανος ὁ Διὸς γήμας,
καὶ τὴν βασιλείαν διαδεξάμενος, τοὺς μὲν λαοὺς
ἀφʼ ἑαυτοῦ ὠνόμασε Δαρδάνους, πόλιν δʼ οἰκίσας
ἐπὶ θαλάττης ὠνόμασεν ἀφʼ ἑαυτοῦ Δάρδανον.
</p>
</div3>
<div3 type="section" n="2">
<p> τούτου
δʼ Ἐριχθόνιος υἱὸς γενόμενος εὐδαιμονίᾳ καὶ
πλούτῳ πολὺ διήνεγκε· περὶ οὗ καὶ ὁ ποιητὴς
Ὅμηρός φησι,
<quote rend="blockquote">
<lb/>ὃς δὴ ἀφνειότατος γένετο θνητῶν ἀνθρώπων·
<lb/>τοῦ τρισχίλιαι ἵπποι ἕλος κάτα βουκολέοντο.</quote>
</p>
</div3>
<div3 type="section" n="3">
<p> Ἐριχθονίου δʼ υἱὸς γενόμενος Τρὼς τοὺς λαοὺς
ὠνόμασεν ἀφʼ ἑαυτοῦ Τρῶας. τούτου δʼ ἐγένοντο
τρεῖς υἱοί, Ἶλος, Ἀσσάρακος, Γανυμήδης. Ἶλος μὲν
οὖν ᾤκισεν ἐν πεδίῳ πόλιν ἐπιφανεστάτην τῶν ἐν
τῇ Τρῳάδι, Ἴλιον ἀφʼ ἑαυτοῦ θέμενος τὴν προσηγορίαν.
</p>
</div3>
<div3 type="section" n="4">
<p> Ἴλου δὲ γενόμενος υἱὸς Λαομέδων Τιθωνὸν
καὶ Πρίαμον ἐγέννησεν· ὧν Τιθωνὸς μὲν στρατεύσας
εἰς τὰ πρὸς ἕω μέρη τῆς Ἀσίας καὶ διατείνας
<pb id="v.1.p.517"/>
ἕως Αἰθιοπίας ἐμυθολογήθη ἐξ Ἠοῦς τεκνῶσαι
Μέμνονα τὸν τοῖς Τρωσὶ βοηθήσαντα καὶ ὑπʼ
Ἀχιλλέως ἀναιρεθέντα, Πρίαμος δʼ Ἑκάβην γήμας
σὺν ἄλλοις πλείοσιν υἱοῖς ἐγέννησεν Ἕκτορα τὸν
 ἐπισημόντατον γενόμενον ἐν τῷ Τρωικῷ πολέμῳ.
</p>
</div3>
<div3 type="section" n="5">
<p>Ἀσσάρακος δὲ Δαρδάνων βασιλεύσας Κάπυν ἐγέννησεν, 
ἐξ οὗ τεκνωθεὶς Ἀγχίσης ἐξ Ἀφροδίτης
Αἰνείαν ἐγέννησε τὸν ἐπιφανέστατον τῶν Τρώων.
Γανυμήδης δὲ τῶν ἁπάντων εὐπρεπείᾳ διαφέρων
 ὑπὸ τῶν θεῶν ἀνηρπάγη τῷ Διὶ οἰνοχοεῖν.
</p>
</div3>
<div3 type="section" n="6">
<p>τούτων δʼ ἡμῖν διευκρινημένων πειρασόμεθα 
διεξιέναι περὶ Δαιδάλου καὶ Μινωταύρου καὶ τῆς Μίνωος στρατείας εἰς Σικελίαν ἐπὶ Κώκαλον τὸνβασιλέα.</p>
</div3>
</div2>
<div2 type="chapter" n="76">
<div3 type="section" n="1">
<p>Δαίδαλος ἦν τὸ μὲν γένος Ἀθηναῖος, εἷς
 τῶν Ἐρεχθειδῶν ὀνομαζόμενος· ἦν γὰρ υἱὸς Μητίονος
τοῦ Εὐπαλάμου τοῦ Ἐρεχθέως· φύσει δὲ
πολὺ τοὺς ἄλλους ἅπαντας ὑπεραίρων ἐζήλωσε τά
τε περὶ τὴν τεκτονικὴν τέχνην καὶ τὴν τῶν ἀγαλμάτων
κατασκευὴν καὶ λιθουργίαν. εὑρετὴς δὲ γενόμενος
 πολλῶν τῶν συνεργούντων εἰς τὴν τέχνην,
κατεσκεύασεν ἔργα θαυμαζόμενα κατὰ πολλοὺς τόπους
τῆς οἰκουμένης.
</p>
</div3>
<div3 type="section" n="2">
<p>κατὰ δὲ τὴν τῶν ἀγαλμάτων 
κατασκευὴν τοσοῦτο τῶν ἁπάντων ἀνθρώπων διήνεγκεν
ὥστε τοὺς μεταγενεστέρους μυθολογῆσαι περὶ
 αὐτοῦ διότι τὰ κατασκευαζόμενα τῶν ἀγαλμάτων
ὁμοιότατα τοῖς ἐμψύχοις ὑπάρχει· βλέπειν τε γὰρ
αὐτὰ καὶ περιπατεῖν, καὶ καθόλου τηρεῖν τὴν τοῦ
<pb id="v.1.p.518"/>
ὅλου σώματος διάθεσιν, ὥστε δοκεῖν εἶναι τὸ κατασκευασθὲν
ἔμψυχον ζῷον.
</p>
</div3>
<div3 type="section" n="3">
<p> πρῶτος δʼ ὀμματώσας
καὶ διαβεβηκότα τὰ σκέλη ποιήσας, ἔτι δὲ τὰς χεῖρας
διατεταμένας ποιῶν, εἰκότως ἐθαυμάζετο παρὰ τοῖς
ἀνθρώποις· οἱ γὰρ πρὸ τούτου τεχνῖται κατεσκεύαζον
τὰ ἀγάλματα τοῖς μὲν ὄμμασι μεμυκότα, τὰς
δὲ χεῖρας ἔχοντα καθειμένας καὶ ταῖς πλευραῖς
κεκολλημένας.
</p>
</div3>
<div3 type="section" n="4">
<p> ὁ δʼ οὖν Δαίδαλος κατὰ τὴν φιλοτεχνίαν
θαυμαζόμενος ἔφυγεν ἐκ τῆς πατρίδος,
καταδικασθεὶς ἐπὶ φόνῳ διὰ τοιαύτας αἰτίας. τῆς
ἀδελφῆς τῆς Δαιδάλου γενόμενος υἱὸς Τάλως ἐπαιδεύετο
παρὰ Δαιδάλῳ, παῖς ὢν τὴν ἡλικίαν·
</p>
</div3>
<div3 type="section" n="5">
<p> εὐφυέστερος
δʼ ὢν τοῦ διδασκάλου τόν τε κεραμευτικὸν
τροχὸν εὗρε καὶ σιαγόνι περιτυχὼν ὄφεως, καὶ
ταύτῃ ξυλήφιον μικρὸν διαπρίσας, ἐμιμήσατο τὴν
τραχύτητα τῶν ὀδόντων· διόπερ κατασκευασάμενος
ἐκ σιδήρου πρίονα, καὶ διὰ τούτου πρίζων τὴν ἐν
τοῖς ἔργοις ξυλίνην ὕλην, ἔδοξεν εὔχρηστον εὑρηκέναι
μέγα πρὸς τὴν τεκτονικὴν τέχνην. ὁμοίως
δὲ καὶ τὸν τόρνον εὑρὼν καὶ ἕτερά τινα φιλοτεχνήματα,
</p>
</div3>
<div3 type="section" n="6">
<p> δόξαν ἀπηνέγκατο μεγάλην. ὁ δὲ Δαίδαλος
φθονήσας τῷ παιδί, καὶ νομίζων αὐτὸν πολὺ τῇ
δόξῃ προέξειν τοῦ διδασκάλου, τὸν παῖδα ἐδολοφόνησε.
θάπτων δʼ αὐτὸν καὶ περικατάληπτος γενόμενος,
ἐπηρωτήθη τίνα θάπτει, καὶ ἔφησεν ὄφιν
καταχωννύειν. θαυμάσαι δʼ ἄν τις τὸ παράδοξον,
ὅτι διὰ τὸ ζῷον ἐξ οὗ τοῦ πρίονος ἐνεθυμήθη τὴν
<pb id="v.1.p.519"/>
κατασκευήν, διὰ τούτου καὶ τοῦ φόνου τὴν ἐπίγνωσιν
συνέβη γενέσθαι.
</p>
</div3>
<div3 type="section" n="7">
<p>κατηγορηθεὶς δὲ καὶ καταδικασθεὶς 
ὑπὸ τῶν Ἀρεοπαγιτῶν φόνου, τὸ μὲν
πρῶτον ἔφυγεν εἰς ἕνα τῶν κατὰ τὴν Ἀττικὴν δήμων,
 ἐν ᾧ τοὺς κατοικοῦντας ἀπʼ ἐκείνου Δαιδαλίδας ὀνομασθῆναι.</p>
</div3>
</div2>
<div2 type="chapter" n="77">
<div3 type="section" n="1">
<p>μετὰ δὲ ταῦτα διαδρὰς εἰς
Κρήτην, καὶ διὰ τὴν ἐν τῇ τέχνῃ δόξαν θαυμαζόμενος,
φίλος ἐγένετο Μίνωος τοῦ βασιλέως. κατὰ
δὲ τὸν παραδεδομένον μῦθον Πασιφάης τῆς Μίνωος
 γυναικὸς ἐρασθείσης τοῦ ταύρου, μηχάνημα
ποιήσας ὡμοιωμένον βοΐ συνήργησε τῇ Πασιφάῃ
πρὸς τὴν ἐπιθυμίαν.
</p>
</div3>
<div3 type="section" n="2">
<p>μυθολογοῦσι γὰρ πρὸ τούτων 
τῶν χρόνων Μίνωα κατʼ ἐνιαυτὸν συνήθως
καθιεροῦν τὸν κάλλιστον τῶν γινομένων ταύρων
 τῷ Ποσειδῶνι καὶ θύειν τοῦτον τῷ θεῷ· γενομένου
δὲ τότε ταύρου κάλλει διαφέροντος ἕτερον
τῶν ἡττόνων ταύρων θῦσαι· τὸν δὲ Ποσειδῶνα
μηνίσαντα τῷ Μίνῳ ποιῆσαι τὴν γυναῖκα αὐτοῦ
Πασιφάην ἐρασθῆναι τοῦ ταύρου.
</p>
</div3>
<div3 type="section" n="3">
<p>διὰ δὲ τῆς τούτου 
 φιλοτεχνίας τὴν Πασιφάην μιγεῖσαν τῷ ταύρῳ
γεννῆσαι τὸν μυθολογούμενον Μινώταυρον. τοῦτον
δέ φασι διφυῆ γεγονέναι, καὶ τὰ μὲν ἀνώτερα
μέρη τοῦ σώματος ἄχρι τῶν ὤμων ἔχειν ταύρου, τὰ
δὲ λοιπὰ ἀνθρώπου.
</p>
</div3>
<div3 type="section" n="4">
<p>τῷ δὲ τέρατι τούτῳ πρὸς 
 διατροφὴν λέγεται κατασκευάσαι Δαίδαλον λαβύρινθον,
τὰς διεξόδους σκολιὰς ἔχοντα καὶ τοῖς ἀπείροις
δυσευρέτους, ἐν ᾧ τρεφόμενον τὸν Μινώταυρον
τοὺς ἐξ Ἀθηνῶν ἀποστελλομένους ἑπτὰ κόρους
<pb id="v.1.p.520"/>
καὶ κόρας <del>ἑπτὰ</del> κατεσθίειν, περὶ ὧν προειρήκαμεν.
</p>
</div3>
<div3 type="section" n="5">
<p> τὸν οὖν Δαίδαλον πυθόμενον τὴν ἀπειλὴν τοῦ
Μίνωος διὰ τὴν κατασκευὴν τῆς βοός φασι φοβηθέντα
τὴν ὀργὴν τοῦ βασιλέως ἐκ τῆς Κρήτης ἐκπλεῦσαι,
συνεργούσης τῆς Πασιφάης καὶ πλοῖον
δούσης πρὸς τὸν ἔκπλουν.
</p>
</div3>
<div3 type="section" n="6">
<p> μετὰ δὲ τούτου τὸν υἱὸν
Ἴκαρον φυγόντα κατενεχθῆναι πρός τινα νῆσον πελαγίαν,
πρὸς ἣν τὸν Ἴκαρον παραβόλως ἀποβαίνοντα
πεσεῖν εἰς θάλατταν καὶ τελευτῆσαι, ἀφʼ οὗ καὶ τὸ
πέλαγος Ἰκάριον ὀνομασθῆναι καὶ τὴν νῆσον Ἰκαρίαν
κληθῆναι. τὸν δὲ Δαίδαλον ἐκ τῆς νήσου
ταύτης ἐκπλεύσαντα κατενεχθῆναι τῆς Σικελίας πρὸς
χώραν ἧς βασιλεύοντα Κώκαλον ἀναλαβεῖν τὸν
Δαίδαλον, καὶ διὰ τὴν εὐφυΐαν καὶ δόξαν ποιήσασθαι
φίλον ἐπὶ πλέον.
</p>
</div3>
<div3 type="section" n="7">
<p> τινὲς δὲ μυθολογοῦσι, κατὰ
τὴν Κρήτην ἔτι Δαιδάλου διατρίβοντος καὶ ὑπὸ
τῆς Πασιφάης κρυπτομένου, Μίνωα μὲν τὸν βασιλέα
βουλόμενον τιμωρίας ἀξιῶσαι τὸν Δαίδαλον,
καὶ μὴ δυνάμενον εὑρεῖν, τά τε πλοῖα πάντα τὰ
κατὰ τὴν νῆσον ἐρευνᾶν καὶ χρημάτων πλῆθος
ἐπαγγέλλεσθαι δώσειν τῷ τὸν Δαίδαλον ἀνευρόντι.
</p>
</div3>
<div3 type="section" n="8">
<p> ἐνταῦθα τὸν Δαίδαλον ἀπογνόντα τὸν διὰ τῶν
πλοίων δρασμόν, κατασκευάσαι παραδόξως πτέρυγας
πεφιλοτεχνημένας καὶ διὰ κηροῦ θαυμαστῶς ἠσκημένας·
ἐπιθέντα δὲ ταύτας τῷ τε τοῦ υἱοῦ σώματι
καὶ τῷ ἑαυτοῦ παραδόξως ἐκπετασθῆναι καὶ διαδρᾶναι
<pb id="v.1.p.521"/>
τὸ πλησίον τῆς Κρήτης νήσου πέλαγος.
</p>
</div3>
<div3 type="section" n="9">
<p>καὶ 
τὸν μὲν Ἴκαρον διὰ τὴν νεότητα μετέωρον τὴν
πτῆσιν ποιούμενον πεσεῖν εἰς τὸ πέλαγος, τακέντος
διὰ τὸν ἥλιον τοῦ συνέχοντος τὰς πτέρυγας κηροῦ,
 αὐτὸν δὲ παρὰ τὴν θάλατταν πετόμενον καὶ παρʼ
ἕκαστον τέγγοντα τὰς πτέρυγας διασωθῆναι παραδόξως
εἰς τὴν Σικελίαν. ἀλλὰ περὶ μὲν τούτων εἰ
καὶ παράδοξός ἐστιν ὁ μῦθος, ὅμως ἐκρίναμεν μὴ παραλιπεῖν αὐτόν.</p>
</div3>
</div2>
<div2 type="chapter" n="78">
<div3 type="section" n="1">
<p>Δαίδαλος δὲ παρά τε τῷ Κωκάλῳ
 καὶ τοῖς Σικανοῖς διέτριψε πλείω χρόνον, θαυμαζόμενος
ἐν τῇ κατὰ τὴν τέχνην ὑπερβολῇ. κατεσκεύασε
δʼ ἐν τῇ νήσῳ ταύτῃ τινὰ τῶν ἔργων ἃ μέχρι τοῦ
νῦν διαμένει. πλησίον μὲν γὰρ τῆς Μεγαρίδος
φιλοτέχνως ἐποίησε τὴν ὀνομαζομένην κολυμβήθραν,
 ἐξ ἧς μέγας ποταμὸς εἰς τὴν πλησίον θάλατταν ἐξερεύγεται
καλούμενος Ἀλαβών.
</p>
</div3>
<div3 type="section" n="2">
<p>κατὰ δὲ τὴν νῦν 
Ἀκραγαντίνην ἐν τῷ Καμικῷ καλουμένῳ πόλιν ἐπὶ
πέτρας οὖσαν πασῶν ὀχυρωτάτην κατεσκεύασε καὶ
παντελῶς ἐκ βίας ἀνάλωτον· στενὴν γὰρ καὶ σκολιὰν
 τὴν ἀνάβασιν αὐτῆς φιλοτεχνήσας ἐποίησε δύνασθαι
διὰ τριῶν ἢ τεττάρων ἀνθρώπων φυλάττεσθαι.
διόπερ ὁ Κώκαλος ἐν ταύτῃ ποιήσας τὰ βασίλεια
καὶ τὰ χρήματα κατατιθέμενος ἀνάλωτον ἔσχεν αὐτὴν
διὰ τῆς ἐπινοίας τοῦ τεχνίτου.
</p>
</div3>
<div3 type="section" n="3">
<p>τρίτον δὲ σπήλαιον 
 κατὰ τὴν Σελινουντίαν χώραν κατεσκεύασεν, ἐν ᾧ
τὴν ἀτμίδα τοῦ κατʼ αὐτὴν πυρὸς οὕτως εὐστόχως
ἐξέλαβεν ὥστε διὰ τὴν μαλακότητα τῆς θερμασίας
<pb id="v.1.p.522"/>
ἐξιδροῦν λεληθότως καὶ κατὰ μικρὸν τοὺς ἐνδιατρίβοντας
καὶ μετὰ τέρψεως θεραπεύειν τὰ σώματα μηδὲν
παρενοχλουμένους ὑπὸ τῆς θερμότητος.
</p>
</div3>
<div3 type="section" n="4">
<p> κατὰ δὲ τὸν
Ἔρυκα πέτρας οὔσης ἀποτομάδος εἰς ὕψος ἐξαίσιον,
καὶ τῆς κατὰ τὸ ἱερὸν τῆς Ἀφροδίτης στενοχωρίας
ἀναγκαζούσης ἐπὶ τὸ τῆς πέτρας ἀπόκρημνον ποιήσασθαι
τὴν οἰκοδομίαν, κατεσκεύασεν ἐπʼ αὐτοῦ
τοῦ κρημνοῦ τοῖχον, προβιβάσας παραδόξως τὸ ὑπερκείμενον
τοῦ κρημνοῦ.
</p>
</div3>
<div3 type="section" n="5">
<p> χρυσοῦν τε κριὸν τῇ Ἀφροδίτῃ
τῇ Ἐρυκίνῃ φασὶν αὐτὸν φιλοτεχνῆσαι περιττῶς
εἰργασμένον καὶ τῷ κατʼ ἀλήθειαν κριῷ ἀπαρεγχειρήτως
ὡμοιωμένον. ἄλλα τε πολλά φασιν αὐτὸν
φιλοτεχνῆσαι κατὰ τὴν Σικελίαν, ἃ διὰ τὸ πλῆθος
τοῦ χρόνου διέφθαρται.
</p>
</div3>
</div2>
<div2 type="chapter" n="79">
<div3 type="section" n="1">
<p> Μίνως δʼ ὁ τῶν Κρητῶν βασιλεὺς θαλαττοκρατῶν
κατʼ ἐκείνους τοὺς χρόνους, καὶ πυθόμενος
τὴν Δαιδάλου φυγὴν εἰς Σικελίαν, ἔγνω στρατεύειν
ἐπʼ αὐτήν. παρασκευασάμενος δὲ δύναμιν ναυτικὴν
ἀξιόλογον ἐξέπλευσεν ἐκ τῆς Κρήτης, καὶ κατῆρε
τῆς Ἀκραγαντίνης εἰς τὴν ἀπʼ ἐκείνου Μινῴαν
καλουμένην. ἀποβιβάσας δὲ τὴν δύναμιν καὶ πέμψας
ἀγγέλους πρὸς Κώκαλον τὸν βασιλέα ἐξῄτει
τὸν Δαίδαλον εἰς τιμωρίαν.
</p>
</div3>
<div3 type="section" n="2">
<p> ὁ δὲ Κώκαλος εἰς σύλλογον
προκαλεσάμενος καὶ πάντα ποιήσειν ἐπαγγειλάμενος
ἐπὶ τὰ ξένια παρέλαβε τὸν Μίνω. λουμένου
δʼ αὐτοῦ, Κώκαλος μὲν παρακατασχὼν πλείονα χρόνον
<pb id="v.1.p.523"/>
ἐν τῷ θερμῷ τὸν Μίνωα διέφθειρε, καὶ τὸ σῶμα
ἀπέδωκε τοῖς Κρησί, πρόφασιν ἐνεγκὼν τοῦ θανάτου
διότι κατὰ τὸν λουτρῶνα ὠλίσθηκε καὶ πεσὼν εἰς
τὸ θερμὸν ὕδωρ ἐτελεύτησε.
</p>
</div3>
<div3 type="section" n="3">
<p>μετὰ δὲ ταῦθʼ οἱ μὲν 
 συνεστρατευμένοι τὸ σῶμα τοῦ βασιλέως ἔθαψαν
μεγαλοπρεπῶς, καὶ διπλοῦν τάφον οἰκοδομήσαντες
κατὰ μὲν τὸν κεκρυμμένον τόπον ἔθεσαν τὰ ὀστᾶ,
κατὰ δὲ τὸν ἀνεῳγμένον ἐποίησαν Ἀφροδίτης νεών.
οὗτος δʼ ἐπὶ γενεὰς πλείους ἐτιμᾶτο, θυόντων τῶν
 ἐγχωρίων ὡς Ἀφροδίτης ὄντος τοῦ νεώ·
</p>
</div3>
<div3 type="section" n="4">
<p>κατὰ δὲ 
τοὺς νεωτέρους καιροὺς κτισθείσης μὲν τῆς τῶν
Ἀκραγαντίνων πόλεως, γνωσθείσης δὲ τῆς τῶν
ὀστῶν θέσεως, συνέβη %5τὸν μὲν τάφον καθαιρεθῆναι,
τὰ δʼ ὀστᾶ τοῖς Κρησὶν ἀποδοθῆναι, Θήρωνος δυναστεύοντος
 τῶν Ἀκραγαντίνων.
</p>
</div3>
<div3 type="section" n="5">
<p>οὐ μὴν ἀλλʼ οἱ 
κατὰ τὴν Σικελίαν Κρῆτες μετὰ τὴν Μίνωος τελευτὴν
ἐστασίασαν διὰ τὴν ἀναρχίαν, τῶν δὲ νεῶν
ὑπὸ τῶν περὶ τὸν Κώκαλον Σικανῶν ἐμπυρισθεισῶν
τὴν μὲν εἰς τὰς πατρίδας ἐπάνοδον ἀπέγνωσαν,
 κρίναντες δʼ ἐν τῇ Σικελίᾳ κατοικεῖν, οἱ μὲν ἐνταῦθα
πόλιν ᾤκισαν ἣν ἀπὸ τοῦ βασιλέως αὐτῶν
Μινῴαν ὠνόμασαν, οἱ δὲ διὰ τῆς μεσογείου πλανηθέντες
 καὶ καταλαβόμενοι χωρίον ὀχυρὸν ἔκτισαν
πόλιν ἣν ἀπὸ τῆς ἐν τῇ πόλει ῥεούσης πηγῆς ὠνόμασαν
 Ἔγγυον.
</p>
</div3>
<div3 type="section" n="6">
<p>ὕστερον δὲ μετὰ τὴν τῆς Τροίας 
ἅλωσιν Μηριόνου τοῦ Κρητὸς προσενεχθέντος τῇ
Σικελίᾳ, προσεδέξαντο τοὺς καταπλεύσαντας Κρῆτας
διὰ τὴν συγγένειαν καὶ τῆς πολιτείας μετέδοσαν,
<pb id="v.1.p.524"/>
ὁρμώμενοι δʼ ἐξ ὀχυρᾶς πόλεως καὶ καταπολεμήσαντές
τινας τῶν περιοίκων ἱκανὴν κατεκτήσαντο
χώραν.
</p>
</div3>
<div3 type="section" n="7">
<p> ἀεὶ δὲ μᾶλλον αὐξόμενοι, καὶ κατασκευάσαντες
ἱερὸν τῶν Μητέρων, διαφόρως ἐτίμων τὰς
θεάς, ἀναθήμασι πολλοῖς κοσμοῦντες τὸ ἱερὸν αὐτῶν.
ταύτας δʼ ἀφιδρυθῆναί φασιν ἐκ τῆς Κρήτης διὰ
τὸ καὶ παρὰ τοῖς Κρησὶ τιμᾶσθαι τὰς θεὰς ταύτας διαφερόντως.</p>
</div3>
</div2>
<div2 type="chapter" n="80">
<div3 type="section" n="1">
<p> μυθολογοῦσι δʼ αὐτὰς τὸ παλαιὸν
θρέψαι τὸν Δία λάθρᾳ τοῦ πατρὸς Κρόνου, ἀνθʼ
ὧν αὐτὰς εἰς τὸν οὐρανὸν ἀναβιβασθῆναι καὶ καταστερισθείσας
ἄρκτους προσαγορευθῆναι·
</p>
</div3>
<div3 type="section" n="2">
<p> περὶ ὧν
καὶ τὸν Ἄρατον συμφωνοῦντα τούτοις τεθεικέναι
κατὰ τὴν τῶν ἄστρων ποίησιν,
<quote rend="blockquote">
<lb/>ἔμπαλιν εἰς ὤμους τετραμμέναι· εἰ ἐτεόν γε
<lb/>Κρήτηθεν κεῖναί γε Διὸς μεγάλου ἰότητι
<lb/>οὐρανὸν εἰσανέβησαν, ὅ μιν τότε κουρίζοντα
<lb/>Δίκτῳ ἐν εὐώδει ὄρεος σχεδὸν Ἰδαίοιο
<lb/>ἄντρῳ ἐγκατέθεντο καὶ ἔτρεφον εἰς ἐνιαυτόν,
<lb/>Δικταῖοι Κούρητες ὅτε Κρόνον ἐψεύσαντο.</quote>
</p>
</div3>
<div3 type="section" n="3">
<p> οὐκ ἄξιον δὲ παραλιπεῖν τὴν περὶ τὰς θεὰς ἁγνείαν
τε καὶ τὴν κατʼ ἀνθρώπους ἐπιφάνειαν. τιμῶσι δʼ
αὐτὰς οὐ μόνον οἱ ταύτην τὴν πόλιν οἰκοῦντες,
ἀλλὰ καί τινες τῶν ἄλλων περιοίκων θυσίαις τε
μεγαλοπρεπέσι καὶ ταῖς ἄλλαις τιμαῖς ἀποσεμνύνουσι
τὰς θεάς.
</p>
</div3>
<div3 type="section" n="4">
<p> ἐνίαις δὲ πόλεσι καὶ πυθόχρηστοι χρησμοὶ
προσέταξαν τιμᾶν τὰς θεάς· ἔσεσθαι γὰρ τοῖς
τοιούτοις τούς τε τῶν ἰδιωτῶν βίους εὐδαίμονας
καὶ τὰς πόλεις εὐθενήσειν. τέλος δὲ προβαινούσης
<pb id="v.1.p.525"/>
ἐπὶ πολὺ τῆς κατὰ τὰς θεὰς ἐπιφανείας, οἱ μὲν
ἐγχώριοι πολλοῖς ἀναθήμασιν ἀργυροῖς καὶ χρυσοῖς
διετέλεσαν τιμῶντες ἄχρι τῶνδε τῶν ἱστοριῶν γραφομένων.
</p>
</div3>
<div3 type="section" n="5">
<p>νεὼν μὲν γὰρ αὐταῖς κατεσκεύασαν οὐ 
 μόνον τῷ μεγέθει διάφορον, ἀλλὰ καὶ τῇ πολυτελείᾳ
τῇ κατὰ τὴν οἰκοδομίαν θαυμαζόμενον· οὐκ
ἔχοντες γὰρ κατὰ τὴν ἰδίαν χώραν λίθον ἀξιόλογον
παρὰ τῶν ἀστυγειτόνων Ἀγυριναίων ἤγαγον, τῶν
 μὲν πόλεων διεστηκυιῶν ὡς ἑκατὸν σταδίους, τῆς
 δʼ ὁδοῦ διʼ ἧς ἀνάγκη κομίζεσθαι τοὺς λίθους
ὑπαρχούσης τραχείας καὶ παντελῶς δυσπορεύτου·
δι᾽ ἣν αἰτίαν κατασκευάσαντες ἁμάξας τετρακύκλους
ἑκατὸν ζεύγεσι βοῶν ἐκόμισαν τὸν λίθον.
</p>
</div3>
<div3 type="section" n="6">
<p>διὰ γὰρ 
τὸ πλῆθος τῶν ἱερῶν χρημάτων εὐπορούμενοι, τῇ
 δαψιλείᾳ τῆς εὐπορίας ὑπερεῖδον τῶν ἀναλωμάτων·
βραχὺ γὰρ πρὸ ἡμῶν εἶχον αἱ θεαὶ βοῦς μὲν ἱερὰς
τρισχιλίας, χώρας δὲ πλῆθος ὥστε λαμβάνειν μεγάλας προσόδους.
</p>
</div3>
</div2>
<div2 type="chapter" n="81">
<div3 type="section" n="1">
<p>ἡμεῖς δὲ περὶ τούτων ἀρκούντως διεληλυθότες
 περὶ Ἀρισταίου γράφειν ἐγχειρήσομεν. Ἀρισταῖος
γὰρ ἦν υἱὸς μὲν Ἀπόλλωνος καὶ Κυρήνης τῆς
Ὑψέως θυγατρὸς τοῦ Πηνειοῦ· περὶ δὲ τῆς γενέσεως
αὐτοῦ μυθολογοῦσί τινες οὕτως. Ἀπόλλωνα,
περὶ τὸ Πήλιον τρεφομένης κόρης ὄνομα Κυρήνης
 κάλλει διαφερούσης, ἐρασθῆναι τῆς παρθένου, καὶ
μετενεγκεῖν αὐτὴν τῆς Λιβύης εἰς ταύτην τὴν χώραν,
<pb id="v.1.p.526"/>
ἐν ᾗ κατὰ τοὺς ὕστερον χρόνους τινὰ κτίσαντα πόλιν
ἀπʼ ἐκείνης ὀνομάσαι Κυρήνην.
</p>
</div3>
<div3 type="section" n="2">
<p> τὸν δʼ οὖν Ἀπόλλω
κατὰ ταύτην τὴν χώραν ἐκ Κυρήνης γεννήσαντα
υἱὸν Ἀρισταῖον τοῦτον μὲν νήπιον ὄντα παραδοῦναι
ταῖς Νύμφαις τρέφειν· ταύτας δὲ τῷ παιδὶ τρεῖς
ὀνομασίας προσάψαι· καλεῖν γὰρ αὐτὸν Νόμιον,
Ἀρισταῖον, Ἀγρέα. τοῦτον δὲ παρὰ τῶν Νυμφῶν
μαθόντα τήν τε τοῦ γάλακτος πῆξιν καὶ τὴν κατασκευὴν
τῶν σμήνων, ἔτι δὲ τῶν ἐλαιῶν τὴν κατεργασίαν,
</p>
</div3>
<div3 type="section" n="3">
<p> διδάξαι πρῶτον τοὺς ἀνθρώπους. διὰ δὲ
τὴν εὐχρηστίαν τὴν ἐκ τούτων τῶν εὑρημάτων τοὺς
εὐεργετηθέντας ἀνθρώπους τιμῆσαι τὸν Ἀρισταῖον
ἰσοθέοις τιμαῖς, καθὰ καὶ τὸν Διόνυσον. μετὰ δὲ
ταῦτά φασιν αὐτὸν εἰς Βοιωτίαν καταντήσαντα
γῆμαι τῶν Κάδμου θυγατέρων Αὐτονόην, ἐξ ἧς
φασιν Ἀκτέωνα γενέσθαι τὸν κατὰ τοὺς μύθους
ὑπὸ τῶν ἰδίων κυνῶν διασπασθέντα.
</p>
</div3>
<div3 type="section" n="4">
<p> τὴν δʼ αἰτίαν
ἀποδιδόασι τῆς ἀτυχίας οἱ μὲν ὅτι κατὰ τὸ τῆς
Ἀρτέμιδος ἱερὸν διὰ τῶν ἀνατιθεμένων ἀκροθινίων
ἐκ τῶν κυνηγίων προῃρεῖτο τὸν γάμον κατεργάσασθαι
τῆς Ἀρτέμιδος, οἱ δʼ ὅτι τῆς Ἀρτέμιδος αὑτὸν
πρωτεύειν ταῖς κυνηγίαις ἀπεφήνατο.
</p>
</div3>
<div3 type="section" n="5">
<p> οὐκ ἀπίθανον
δὲ ἐπʼ ἀμφοτέροις τούτοις μηνῖσαι τὴν θεόν· εἴτε
γὰρ τοῖς ἁλισκομένοις πρὸς τὴν ἀκοινώνητον τοῖς
γάμοις κατεχρῆτο πρὸς τὸ συντελέσαι τὴν ἰδίαν
ἐπιθυμίαν, εἴτε καὶ ταύτης ἐτόλμησεν εἰπεῖν αἱρετώτερον
<pb id="v.1.p.527"/>
αὑτὸν εἶναι κυνηγόν ᾗ καὶ θεοὶ παρακεχωρήκασι
 τῆς ἐν τούτοις ἁμίλλης, ὁμολογουμένην καὶ
δικαίαν ὀργὴν ἔσχε πρὸς αὐτὸν ἡ θεός. καθόλου
δὲ πιθανῶς εἰς τὴν τῶν ἁλισκομένων θηρίων μεταμορφωθεὶς
 ἰδέαν ὑπὸ τῶν καὶ τἄλλα θηρία χειρουμένων κυνῶν διεφθάρη.</p>
</div3>
</div2>
<div2 type="chapter" n="82">
<div3 type="section" n="1">
<p>τὸν δʼ Ἀρισταῖόν φασιμετὰ
τὴν Ἀκτέωνος τελευτὴν ἐλθεῖν εἰς τὸ χρηστήριον
τοῦ πατρός, καὶ τὸν Ἀπόλλω προειπεῖν αὐτῷ
τὴν εἰς Κέων νῆσον μετάβασιν ἐσομένην αὐτοῦ καὶ
 τὰς ἐσομένας παρὰ τοῖς Κείοις τιμάς.
</p>
</div3>
<div3 type="section" n="2">
<p>τὸν δὲ πλεῦσαι 
μὲν εἰς τὴν νῆσον ταύτην, λοιμοῦ δὲ τὴν Ἑλλάδα
κατασχόντος ποιήσασθαι τὴν θυσίαν ὑπὲρ
ἁπάντων τῶν Ἑλλήνων. γενομένης δὲ τῆς θυσίας
κατὰ τὴν τοῦ σειρίου ἄστρου ἐπιτολήν, καθʼ ἣν
 συνέβαινε πνεῖν τοὺς ἐτησίας, λῆξαι τὰς λοιμικὰς
νόσους.
</p>
</div3>
<div3 type="section" n="3">
<p>τοῦτο δʼ ἄν τις συλλογιζόμενος εἰκότως 
θαυμάσαι τὸ τῆς περιπετείας ἴδιον· ὁ γὰρ ὑπὸ τῶν
κυνῶν ἰδὼν τὸν υἱὸν τετελευτηκότα, οὗτος τῶν
κατὰ τὸν οὐρανὸν ἄστρων τὸ τὴν αὐτὴν ἔχον προσηγορίαν
 καὶ φθείρειν νομιζόμενον τοὺς ἀνθρώπους
ἔπαυσε, καὶ τοῖς ἄλλοις αἴτιος ἐγένετο τῆς σωτηρίας.
</p>
</div3>
<div3 type="section" n="4">
<p>λέγουσι δὲ τὸν Ἀρισταῖον ἐκγόνους ἐν τῇ Κέῳ καταλιπόντα, 
καὶ μετὰ ταῦτα εἰς τὴν Λιβύην ἐπανελθόντα,
ἀπὸ τῆς μητρὸς Νύμφης τὴν ἀναγωγὴν
 ποιησάμενον εἰς τὴν Σαρδὼ νῆσον καταπλεῦσαι.
ἐν δὲ ταύτῃ κατοικήσαντα, καὶ τὴν νῆσον διὰ τὸ
κάλλος στέρξαντα, φυτεῦσαί τε αὐτὴν καὶ τὸ πρότερον
<pb id="v.1.p.528"/>
ἐξηγριωμένην ἡμερῶσαι. γεννῆσαι δʼ ἐν αὐτῇ
δύο παῖδας, Χάρμον καὶ Καλλίκαρπον.
</p>
</div3>
<div3 type="section" n="5">
<p> μετὰ δὲ
ταῦτα ἄλλας τε νήσους ἐπελθεῖν καὶ κατὰ τὴν Σικελίαν
διατρῖψαί τινα χρόνον, διὰ δὲ τὴν ἀφθονίαν
τῶν ἐν τῇ νήσῳ καρπῶν καὶ τὸ πλῆθος τῶν ἐν
αὐτῇ βοσκομένων κτηνῶν φιλοτιμηθῆναι τοῖς ἐγχωρίοις
ἐνδείξασθαι τὰς ἰδίας εὐεργεσίας. διὸ καὶ
παρὰ τοῖς κατὰ τὴν Σικελίαν οἰκοῦσι διαφερόντως
φασὶ τιμηθῆναι τὸν Ἀρισταῖον ὡς θεόν, καὶ μάλισθʼ
ὑπὸ τῶν συγκομιζόντων τὸν τῆς ἐλαίας καρπόν.
</p>
</div3>
<div3 type="section" n="6">
<p> τὸ δὲ τελευταῖον μυθολογοῦσιν αὐτὸν εἰς Θρᾴκην
παραβαλόντα πρὸς Διόνυσον μετασχεῖν τῶν ὀργίων,
καὶ συνδιατρίψαντα τῷ θεῷ πολλὰ μαθεῖν παρʼ
αὐτοῦ τῶν χρησίμων· περὶ δὲ τὸ ὄρος τὸ καλούμενον
Αἷμον οἰκήσαντά τινα χρόνον ἄφαντον γενέσθαι,
καὶ τυχεῖν ἀθανάτων τιμῶν οὐ μόνον ἐνταῦθα
παρὰ τοῖς βαρβάροις, ἀλλὰ καὶ παρὰ τοῖς Ἕλλησι.
</p>
</div3>
</div2>
<div2 type="chapter" n="83">
<div3 type="section" n="1">
<p> καὶ περὶ μὲν Ἀρισταίου τοῖς ῥηθεῖσιν ἀρκεσθησόμεθα,
περὶ δὲ Δάφνιδος καὶ Ἔρυκος πειρασόμεθα
διεθεῖν. Ἔρυκά φασιν υἱὸν μὲν γενέσθαι
Ἀφροδίτης καὶ Βούτα, βασιλέως τινὸς ἐγχωρίου δόξῃ
διαφέροντος· τοῦτον δὲ διὰ τὴν ἀπὸ τῆς μητρὸς
εὐγένειαν θαυμασθῆναί τε ὑπὸ τῶν ἐγχωρίων καὶ
βασιλεῦσαι μέρους τῆς νήσου. κτίσαι δὲ καὶ πόλιν
ἀξιόλογον ὁμώνυμον αὑτῷ, κειμένην ἐπί τινος ὑψηλοῦ
τόπου· κατὰ δὲ τὴν ἄκραν τὴν ἐν τῇ πόλει
τῆς μητρὸς ἱερὸν ἱδρύσασθαι, καὶ κοσμῆσαι τῇ τε
<pb id="v.1.p.529"/>
κατασκευῇ τοῦ νεὼ καὶ τῷ πλήθει τῶν ἀναθημάτων.
</p>
</div3>
<div3 type="section" n="2">
<p>τὴν δὲ θεὸν διά τε τὴν ἀπὸ τῶν ἐγχωρίων 
εὐσέβειαν καὶ διὰ τὴν ἀπὸ τοῦ τεκνωθέντος υἱοῦ
τιμὴν ἀγαπῆσαι περιττότερον τὴν πόλιν· διόπερ
 αὐτὴν Ἀφροδίτην Ἐρυκίνην ὀνομασθῆναι. θαυμάσαι
δʼ ἄν τις εἰκότως ἀναλογισάμενος τὴν περὶ τὸ ἱερὸν
τοῦτο γενομένην δόξαν·
</p>
</div3>
<div3 type="section" n="3">
<p>τὰ μὲν γὰρ ἄλλα τεμένη 
ἀνθήσαντα ταῖς δόξαις πολλάκις διὰ περιστάσεις
τινὰς τεταπείνωται, μόνον δὲ τοῦτο τῶν ἐξ αἰῶνος
 ἀρχὴν λαβὸν οὐδέποτε διέλιπε τιμώμενον, ἀλλὰ καὶ
τοὐναντίον ἀεὶ διετέλεσε πολλῆς τυγχάνον αὐξήσεως.
</p>
</div3>
<div3 type="section" n="4">
<p>μετὰ γὰρ τὰς προειρημένας ὑπʼ Ἔρυκος τιμὰς ὕστερον 
Αἰνείας ὁ Ἀφροδίτης πλέων εἰς Ἰταλίαν καὶ
προσορμισθεὶς τῇ νήσῳ πολλοῖς ἀναθήμασι τὸ ἱερόν,
 ὡς ἂν ἰδίας μητρὸς ὑπάρχον, ἐκόσμησε· μετὰ δὲ
τοῦτον ἐπὶ πολλὰς γενεὰς τιμῶντες οἱ Σικανοὶ τὴν
θεὸν θυσίαις τε μεγαλοπρεπέσι συνεχῶς καὶ ἀναθήμασιν
ἐκόσμουν· μετὰ δὲ ταῦτα Καρχηδόνιοι,
μέρους τῆς Σικελίας κυριεύσαντες, οὐ διέλιπον τιμῶντες
 τὴν θεὸν διαφερόντως. τὸ δὲ τελευταῖον
Ῥωμαῖοι, πάσης Σικελίας κρατήσαντες, ὑπερεβάλοντο
πάντας τοὺς πρὸ αὐτῶν ταῖς εἰς ταύτην τιμαῖς.
</p>
</div3>
<div3 type="section" n="5">
<p>καὶ τοῦτο εἰκότως ἐποίουν· τὸ γὰρ γένος εἰς ταύτην 
ἀναπέμποντες, καὶ διὰ τοῦτο ἐν ταῖς πράξεσιν ἐπιτυχεῖς
 ὄντες, τὴν αἰτίαν τῆς αὐξήσεως ἠμείβοντο
ταῖς προσηκούσαις χάρισι καὶ τιμαῖς.
</p>
</div3>
<div3 type="section" n="6">
<p>οἱ μὲν γὰρ 
καταντῶντες εἰς τὴν νῆσον ὕπατοι καὶ στρατηγοὶ
<pb id="v.1.p.530"/>
καὶ πάντες οἱ μετά τινος ἐξουσίας ἐπιδημοῦντες,
ἐπειδὰν εἰς τὸν Ἔρυκα παραβάλωσι, μεγαλοπρεπέσι
θυσίαις καὶ τιμαῖς κοσμοῦσι τὸ τέμενος, καὶ τὸ
σκυθρωπὸν τῆς ἐξουσίας ἀποθέμενοι μεταβάλλουσιν
εἰς παιδιὰς καὶ γυναικῶν ὁμιλίας μετὰ πολλῆς
ἱλαρότητος, μόνως οὕτω νομίζοντες κεχαρισμένην
τῇ θεῷ ποιήσειν τὴν ἑαυτῶν παρουσίαν·
</p>
</div3>
<div3 type="section" n="7">
<p> ἥ τε
σύγκλητος τῶν Ῥωμαίων εἰς τὰς τῆς θεοῦ τιμὰς
φιλοτιμηθεῖσα τὰς μὲν πιστοτάτας τῶν κατὰ τὴν
Σικελίαν πόλεων οὔσας ἑπτακαίδεκα χρυσοφορεῖν
ἐδογμάτισε τῇ Ἀφροδίτῃ καὶ στρατιώτας διακοσίους τηρεῖν τὸ ἱερόν.
καὶ περὶ μὲν Ἐρυκος εἰ καὶ πεπλεονάκαμεν,
ἀλλʼ οὖν οἰκείαν πεποιήμεθα τὴν περὶ τῆς θεᾶς
</p>
</div3>
</div2>
<div2 type="chapter" n="84">
<div3 type="section" n="1">
<p> ἀπαγγελίαν· νυνὶ δὲ περὶ Δάφνιδος πειρασόμεθα
διελθεῖν τὰ μυθολογούμενα. Ἡραῖα γὰρ ὄρη κατὰ
τὴν Σικελίαν ἐστίν, ἅ φασι κάλλει τε καὶ φύσει
καὶ τόπων ἰδιότησι πρὸς θερινὴν ἄνεσιν καὶ ἀπόλαυσιν
εὖ πεφυκέναι. πολλάς τε γὰρ πηγὰς ἔχειν
τῇ γλυκύτητι τῶν ὑδάτων διαφόρους καὶ δένδρεσι
παντοίοις πεπληρῶσθαι. εἶναι δὲ καὶ δρυῶν μεγάλων
πλῆθος, φερουσῶν καρπὸν τῷ μεγέθει διαλλάττοντα,
διπλασιάζοντα τῶν ἐν ταῖς ἄλλαις χώραις φυομένων.
ἔχειν δὲ καὶ τῶν ἡμέρων καρπῶν αὐτομάτων, ἀμπέλου
τε πολλῆς φυομένης καὶ μήλων ἀμυθήτου
πλήθους.
</p>
</div3>
<div3 type="section" n="2">
<p> διὸ καὶ στρατόπεδόν ποτε Καρχηδονίων
ὑπὸ λιμοῦ πιεζόμενον διαθρέψαι, παρεχομένων τῶν
ὀρῶν πολλαῖς μυριάσι χορηγίας εἰς τροφὴν ἀνέκλειπτον.
<pb id="v.1.p.531"/>
ἐν ταύτῃ δὲ τῇ χώρᾳ συναγκείας δένδρων
οὔσης θεοπρεποῦς καὶ Νύμφαις. ἄλσους ἀνειμένου
μυθολογοῦσι γεννηθῆναι τὸν ὀνομαζόμενον Δάφνιν,
Ἑρμοῦ μὲν καὶ Νύμφης υἱόν, ἀπὸ δὲ τοῦ πλήθους
 καὶ τῆς πυκνότητος τῆς φυομένης δάφνης ὠνομάσθαι
Δάφνιν.
</p>
</div3>
<div3 type="section" n="3">
<p>τοῦτον δʼ ὑπὸ Νυμφῶν τραφέντα, 
καὶ βοῶν ἀγέλας παμπληθεῖς κεκτημένον, τούτων
ποιεῖσθαι πολλὴν ἐπιμέλειαν· ἀφʼ ἧς αἰτίας βουκόλον
αὐτὸν ὀνομασθῆναι. φύσει δὲ διαφόρῳ πρὸς
 εὐμέλειαν κεχορηγημένον ἐξευρεῖν τὸ βουκολικὸν
ποίημα καὶ μέλος, ὃ μέχρι τοῦ νῦν κατὰ τὴν Σικελίαν
τυγχάνει διαμένον ἐν ἀποδοχῇ.
</p>
</div3>
<div3 type="section" n="4">
<p>μυθολογοῦσι 
δὲ τὸν Δάφνιν μετὰ τῆς Ἀρτέμιδος κυνηγεῖν ὑπηρετοῦντα
τῇ θεῷ κεχαρισμένως, καὶ διὰ τῆς σύριγγος
 καὶ βουκολικῆς μελῳδίας τέρπειν αὐτὴν διαφερόντως.
λέγουσι δʼ αὐτοῦ μίαν τῶν Νυμφῶν ἐρασθεῖσαν
προειπεῖν, ἐὰν ἄλλῃ τινὶ πλησιάσῃ, στερήσεσθαι
τῆς ὁράσεως· κἀκεῖνον ὑπό τινος θυγατρὸς βασιλέως
καταμεθυσθέντα, καὶ πλησιάσαντα αὐτῇ, στερηθῆναι
 τῆς ὁράσεως κατὰ τὴν γεγενημένην ὑπὸ τῆς Νύμφης πρόρρησιν.
καὶ περὶ μὲν Δάφνιδος ἱκανῶς ἡμῖν <del>πάλιν</del>
</p>
</div3>
</div2>
<div2 type="chapter" n="85">
<div3 type="section" n="1">
<p>εἰρήσθω, περὶ δὲ Ὠρίωνος τὰ μυθολογούμενα νῦν
διέξιμεν. λέγεται γὰρ τοῦτον σώματος μεγέθει καὶ
 ῥώμῃ πολὺ τῶν μνημονευομένων ἡρώων ὑπεράγοντα
φιλοκύνηγον γενέσθαι καὶ κατασκευάσαι μεγάλα ἔργα
διὰ τὴν ἰσχὺν καὶ φιλοδοξίαν. κατὰ μὲν γὰρ τὴν
Σικελίαν κατασκευάσαι Ζάγκλῳ τῷ τότε βασιλεύοντι
<pb id="v.1.p.532"/>
τῆς τότε μὲν ἀπʼ αὐτοῦ Ζάγκλης, νῦν δὲ Μεσσήνης
ὀνομαζομένης, ἄλλα τε καὶ τὸν λιμένα προσχώσαντα
τὴν ὀνομαζομένην Ἀκτὴν ποιῆσαι.
</p>
</div3>
<div3 type="section" n="2">
<p> ἐπεὶ δὲ τῆς
Μεσσήνης ἐμνήσθημεν, οὐκ ἀνοίκειον προσθεῖναι
νομίζομεν τοὶς προκειμένοις τὰς περὶ τὸν πορθμὸν
διηγήδεις.
</p>
</div3>
<div3 type="section" n="3">
<p> φασὶ γὰρ οἱ παλαιοὶ μυθογράφοι τὴν
Σικελίαν τὸ πρὸ τοῦ χερρόνησον οὖσαν ὕστερον
γενέσθαι νῆσον διὰ τοιαύτας αἰτίας. τὸν ἰσθμὸν
κατὰ τὸ στενώτατον ὑπὸ δυοῖν πλευρῶν θαλάττῃ
προσκλυζόμενον ἀναρραγῆναι, καὶ τὸν τόπον ἀπὸ
τούτου Ῥήγιον ὀνομασθῆναι, καὶ τὴν ὕστερον πολλοῖς
ἔτεσι κτισθεῖσαν πόλιν τυχεῖν τῆς ὁμωνύμου
προσηγορίας.
</p>
</div3>
<div3 type="section" n="4">
<p> ἔνιοι δὲ λέγουσι σεισμῶν μεγάλων
γενομένων διαρραγῆναι τὸν αὐχένα τῆς ἠπείρου,
καὶ γενέσθαι τὸν πορθμὸν διειργούσης τῆς θαλάττης
τὴν ἤπειρον ἀπὸ τῆς νήσου.
</p>
</div3>
<div3 type="section" n="5">
<p> Ἡσίοδος δʼ ὁ
ποιητής φησι τοὐναντίον ἀναπεπταμένου τοῦ πελάγους
Ὠρίωνα προσχῶσαι τὸ κατὰ τὴν Πελωρίδα
κείμενον ἀκρωτήριον, καὶ τὸ τέμενος τοῦ Ποσειδῶνος
κατασκευάσαι, τιμώμενον ὑπὸ τῶν ἐγχωρίων
διαφερόντως· ταῦτα δὲ διαπραξάμενον εἰς Εὔβοιαν
μεταναστῆναι κἀκεῖ κατοικῆσαι· διὰ δὲ τὴν δόξαν
ἐν τοῖς κατʼ οὐρανὸν ἄστροις καταριθμηθέντα τυχεῖν
ἀθανάτου μνήμης.
</p>
</div3>
<div3 type="section" n="6">
<p> περὶ οὗ καὶ ὁ ποιητὴς Ὅμηρος
ἐν τῇ Νεκυίᾳ μιμνησκόμενός φησι
<quote rend="blockquote">
<lb/>τὸν δὲ μέτʼ Ὠρίωνα πελώριον εἰσενόησα
<lb/>θῆρας ὁμοῦ εἰλεῦντα κατʼ ἀσφοδελὸν λειμῶνα,
<pb id="v.1.p.533"/>
<lb/>οὓς αὐτὸς κατέπεφνεν ἐν οἰοπόλοισιν ὄρεσσι,
<lb/>χερσὶν ἔχων ῥόπαλον παγχάλκεον, αἰὲν ἀαγές.</quote>
</p>
</div3>
<div3 type="section" n="7">
<p>ὁμοίως δὲ καὶ περὶ τοῦ μεγέθους ἐμφανίζων, καὶ 
προεκθέμενος τὰ περὶ τοὺς Ἀλῳάδας, ὅτι ἐνναετεῖς
 ἦσαν τὸ μὲν εὖρος πηχῶν ἐννέα, τὸ δὲ μῆκος τῶν
ἴσων ὀργυιῶν, ἐπιφέρει
<quote rend="blockquote">
<lb/>τοὺς δὴ μηκίστους θρέψε ζείδωρος ἄρουρα
<lb/>καὶ πολὺ καλλίστους μετά γε κλυτὸν Ὠρίωνα.</quote>
ἡμεῖς δὲ κατὰ τὴν ἐν ἀρχῇ πρόθεσιν περὶ τῶν
 ἡρώων καὶ ἡμιθέων ἀρκούντως εἰρηκότες αὐτοῦ
περιγράψομεν τήνδε τὴν βίβλον.
</p>
</div3>
</div2>
</div1>
<div1 type="book" n="5">
<argument>
<p>
<pb id="v.2.p.1"/>
 τάδε ἔνεστιν ἐν τῇ πέμπτῃ τῶν Διοδώρου βίβλων.</p>
<p>περὶ τῶν μυθολογουμένων κατὰ τὴν Σικελίαν καὶ τοῦ
σχήματος καὶ μεγέθους τῆς νήσου.</p>
<p>περὶ Δήμητρος καὶ Κόρης καὶ τῆς εὑρέσεως τοῦ πυρίνου καρποῦ.
 περὶ Λιπάρας καὶ τῶν ἄλλων τῶν Αἰολίδων καλουμένων νήσων.</p>
<p>περὶ Μελίτης καὶ Γαύλου καὶ Κερκίνης.</p>
<p>περὶ τῆς Αἰθαλίας καὶ Κύρνου καὶ Σαρδόνος.</p>
<p>περὶ Πιτυούσσης καὶ τῶν νήσων τῶν Γυμνησίων, ἅς τινες
 Βαλιαρίδας ὀνομάζουσι.</p>
<p>περὶ τῶν ἐν ὠκεανῷ νήσων τῶν πρὸς ἑσπέραν κειμένων.</p>
<p>περὶ τῆς Βρεττανικῆς νήσου καὶ τῆς ὀνομαζομένης Βασιλείας
καθʼ ἣν τὸ ἤλεκτρον γίνεται.</p>
<p>περὶ Γαλατίας καὶ Κελτιβηρίας, ἔτι δʼ Ἰβηρίας καὶ Λιγυστικῆς
 καὶ Τυρρηνίας, καὶ τῶν ἐν ταύταις κατοικούντων,
τίσι χρῶνται νομίμοις.</p>
<p>περὶ τῶν κατὰ τὴν μεσημβρίαν ἐν ὠκεανῷ νήσων, τῆς
τε Ἱερᾶς ὀνομαζομένης καὶ τῆς Παγχαίας, καὶ τῶν ἐν αὐταῖς ἱστορουμένων.
 περὶ Σαμοθρᾴκης καὶ τῶν ἐν αὐτῇ μυστηρίων.</p>
<p>περὶ Νάξου καὶ Σύμης καὶ Καλύδνης.</p>
<p>περὶ Ῥόδου καὶ τῶν κατʼ αὐτὴν μυθολογουμένων.</p>
<p>περὶ Χερρονήσου τῆς ἀντιπέραν τῆς Ῥοδίας κειμένης.</p>
<p>περὶ Κρήτης καὶ τῶν ἐν αὐτῇ μυθολογουμένων μέχρι
 τῶν νεωτέρων καιρῶν.
<pb id="v.2.p.2"/>
</p>
<p>περὶ Λέσβου καὶ τῶν εἰς Χίον καὶ Σάμον καὶ Κῶν καὶ</p>
<p>Ῥόδον ἀποικιῶν ὑπὸ Μακαρέως.</p>
<p>περὶ Τενέδου καὶ τοῦ κατʼ αὐτὴν οἰκισμοῦ καὶ τῶν ὑπὸ</p>
<p>Τενεδίων περὶ Τέννου μυθευομένων.</p>
<p>περὶ τῶν Κυκλάδων νήσων τῶν ἐλαττόνων <del>καὶ τυχουσῶν</del>
οἰκισμοῦ ὑπὸ Μίνωος.</p>
</argument>
<pb id="v.2.p.3"/>
<div2 type="chapter" n="1">
<div3 type="section" n="1">
<p>
πάντων μὲν τῶν ἐν ταῖς ἀναγραφαῖς χρησίμων 
προνοητέον τοὺς ἱστορίαν συνταττομένους, μάλιστα
δὲ τῆς κατὰ μέρος οἰκονομίας. αὕτη γὰρ οὐ μόνον
ἐν τοῖς ἰδιωτικοῖς βίοις πολλὰ συμβάλλεται πρὸς
 διαμονὴν καὶ αὔξησιν τῆς οὐσίας, ἀλλὰ καὶ κατὰ
τὰς ἱστορίας οὐκ ὀλίγα ποιεῖ προτερήματα τοῖς συγγραφεῦσιν.
</p>
</div3>
<div3 type="section" n="2">
<p>ἔνιοι δὲ καὶ κατὰ τὴν λέξιν καὶ κατὰ 
τὴν πολυπειρίαν τῶν ἀναγραφομένων πράξεων ἐπαινούμενοι
δικαίως, ἐν τῷ κατὰ τὴν οἰκονομίαν χειρισμῷ
 διήμαρτον, ὥστε τοὺς μὲν πόνους καὶ τὴν
ἐπιμέλειαν αὐτῶν ἀποδοχῆς τυγχάνειν παρὰ τοῖς
ἀναγινώσκουσι, τὴν δὲ τάξιν τῶν ἀναγεγραμμένων
δικαίας τυγχάνειν ἐπιτιμήσεως.
</p>
</div3>
<div3 type="section" n="3">
<p>Τίμαιος μὲν οὖν 
μεγίστην πρόνοιαν πεποιημένος τῆς τῶν χρόνων
 ἀκριβείας καὶ τῆς πολυπειρίας πεφροντικώς, διὰ
τὰς ἀκαίρους καὶ μακρὰς ἐπιτιμήσεις εὐλόγως διαβάλλεται,
καὶ διὰ τὴν ὑπερβολὴν τῆς ἐπιτιμήσεως
<pb id="v.2.p.4"/>
Ἐπιτίμαιος ὑπό τινων ὠνομάσθη.
</p>
</div3>
<div3 type="section" n="4">
<p> Ἔφορος δὲ τὰς
κοινὰς πράξεις ἀναγράφων οὐ μόνον κατὰ τὴν λέξιν,
ἀλλὰ καὶ κατὰ τὴν οἰκονομίαν ἐπιτέτευχε· τῶν
γὰρ βίβλων ἑκάστην πεποίηκε περιέχειν κατὰ γένος
τὰς πράξεις. διόπερ καὶ ἡμεῖς τοῦτο τὸ γένος τοῦ
χειρισμοῦ προκρίναντες, κατὰ τὸ δυνατὸν ἀντεχόμεθα ταύτης τῆς προαιρέσεως.</p>
</div3>
</div2>
<div2 type="chapter" n="2">
<div3 type="section" n="1">
<p> καὶ ταύτην τὴν βίβλον
ἐπιγράφοντες νησιωτικὴν ἀκολούθως τῇ γραφῇ
περὶ πρώτης τῆς Σικελίας ἐροῦμεν, ἐπεὶ καὶ κρατίστη
τῶν νήσων ἐστὶ καὶ τῇ παλαιότητι τῶν μύθολογουμένων πεπρώτευκεν.
ἡ γὰρ νῆσος τὸ παλαιὸν ἀπὸ μὲν τοῦ σχήματος
Τρινακρία κληθεῖσα, ἀπὸ δὲ τῶν κατοικησάντων
αὐτὴν Σικανῶν Σικανία προσαγορευθεῖσα, τὸ τελευταῖον
ἀπὸ Σικελῶν τῶν ἐκ τῆς Ἰταλίας πανδημεὶ
περαιωθέντων ὠνόμοσται Σικελία.
</p>
</div3>
<div3 type="section" n="2">
<p> ἔστι δʼ
αὐτῆς ἡ περίμετρος σταδίων ὡς τετρακισχιλίων τριακοσίων
ἑξήκοντα· τῶν γὰρ τριῶν πλευρῶν ἡ μὲν
ἀπὸ τῆς Πελωριάδος ἐπὶ τὸ Λιλύβαιον ὑπάρχει σταδίων
χιλίων ἑπτακοσίων, ἡ δʼ ἀπὸ Λιλυβαίου μέχρι
Παχύνου τῆς Συρακοσίας χώρας σταδίων χιλίων
καὶ πεντακοσίων, ἡ δʼ ἀπολειπομένη σταδίων χιλίων
ἑκατὸν τεσσαράκοντα.
</p>
</div3>
<div3 type="section" n="3">
<p> οἱ ταύτην οὖν κατοικοῦντες
Σικελιῶται παρειλήφασι παρὰ τῶν προγόνων, ἀεὶ
τῆς φήμης ἐξ αἰῶνος παραδεδομένης τοῖς ἐκγόνοις,
ἱερὰν ὑπάρχειν τὴν νῆσον Δήμητρος καὶ Κόρης· ἔνιοι
<pb id="v.2.p.5"/>
δὲ τῶν ποιητῶν μυθολογοῦσι κατὰ τὸν τοῦ Πλούτωνος
καὶ Φερσεφόνης γάμον ὑπὸ Διὸς ἀνακάλυπτρα
τῇ νύμφῃ δεδόσθαι ταύτην τὴν νῆσον.
</p>
</div3>
<div3 type="section" n="4">
<p>τοὺς 
δὲ κατοικοῦντας αὐτὴν τὸ παλαιὸν Σικανοὺς αὐτόχθονας
 εἶναί φασιν οἱ νομιμώτατοι τῶν συγγραφέων,
καὶ τάς τε προειρημένας θεὰς ἐν ταύτῃ τῇ
νήσῳ πρώτως φανῆναι καὶ τὸν τοῦ σίτου καρπὸν
ταύτην πρώτην ἀνεῖναι διὰ τὴν ἀρετὴν τῆς χώρας,
περὶ ὧν καὶ τὸν ἐπιφανέστατον τῶν ποιητῶν μαρτυρεῖν
 λέγοντα
<quote rend="blockquote">
<lb/>ἀλλὰ τά γʼ ἄσπαρτα καὶ ἀνήροτα πάντα φύονται
<lb/>πυροὶ καὶ κριθαί, ἠδʼ ἄμπελοι, αἵτε φέρουσιν
<lb/>οἶνον ἐριστάφυλον, καί σφιν Διὸς ὄμβρος ἀέξει.</quote>
ἔν τε γὰρ τῷ Λεοντίνῳ πεδίῳ καὶ κατὰ πολλοὺς
 ἄλλους τόπους τῆς Σικελίας μέχρι τοῦ νῦν φύεσθαι
τοὺς ἀγρίους ὀνομαζομένους πυρούς.
</p>
</div3>
<div3 type="section" n="5">
<p>καθόλου δὲ 
πρὸ τῆς εὑρέσεως τοῦ σίτου ζητουμένου κατὰ ποίαν
τῆς οἰκουμένης γῆν πρῶτον ἐφάνησαν οἱ προειρημένοι
καρποί, εἰκός ἐστιν ἀποδίδοσθαι τὸ πρωτεῖον
 τῇ κρατίστῃ χώρᾳ· καὶ τὰς θεὰς δὲ τὰς εὑρούσας
ἀκολούθως τοῖς εἰρημένοις ὁρᾶν ἐστι μάλιστα τιμωμένας παρὰ τοῖς Σικελιώταις.</p>
</div3>
</div2>
<div2 type="chapter" n="3">
<div3 type="section" n="1">
<p>καὶ τῆς ἁρπαγῆς τῆς
κατὰ τὴν Κόρην ἐν ταύτῃ γενομένης ἀπόδειξιν εἶναι
λέγουσι φανερωτάτην ὅτι τὰς διατριβὰς αἱ θεαὶ
 κατὰ ταύτην τὴν νῆσον ἐποιοῦντο διὰ τὸ στέργεσθαι
μάλιστα παρʼ αὐταῖς ταύτην.
</p>
</div3>
<div3 type="section" n="2">
<p>γενέσθαι δὲ 
μυθολογοῦσι τὴν ἁρπαγὴν τῆς Κόρης ἐν τοῖς λειμῶσι
<pb id="v.2.p.6"/>
τοῖς κατὰ τὴν Ἔνναν. ἔστι δʼ ὁ τόπος οὗτος
πλησίον μὲν τῆς πόλεως, ἴοις δὲ καὶ τοῖς ἄλλοις
ἄνθεσι παντοδαποῖς ἐκπρεπὴς καὶ τῆς θεᾶς ἄξιος. διὰ
δὲ τὴν ἀπὸ τῶν φυομένων ἀνθῶν εὐωδίαν λέγεται
τοὺς κυνηγεῖν εἰωθότας κύνας μὴ δύνασθαι στιβεύειν,
ἐμποδιζομένους τὴν φυσικὴν αἴσθησιν. ἔστι
δʼ ὁ προειρημένος λειμὼν ἄνωθεν μὲν ὁμαλὸς καὶ
παντελῶς εὔυδρος, κύκλῳ δʼ ὑψηλὸς καὶ πανταχόθεν
κρημνοῖς ἀπότομος. δοκεῖ δʼ ἐν μέσῳ κεῖσθαι
τῆς ὅλης νήσου, διὸ καὶ Σικελίας ὀμφαλὸς ὑπό τινων
προσαγορεύεται.
</p>
</div3>
<div3 type="section" n="3">
<p> ἔχει δὲ καὶ πλησίον ἄλση <del>καὶ
λειμῶνας</del> καὶ περὶ ταῦτα ἕλη, καὶ σπήλαιον εὐμέγεθες,
ἔχον χάσμα κατάγειον πρὸς τὴν ἄρκτον νενευκός,
δι᾽ οὗ μυθολογοῦσι τὸν Πλούτωνα μεθʼ
ἅρματος ἐπελθόντα ποιήσασθαι τὴν ἁρπαγὴν τῆς Κόρης.
τὰ δὲ ἴα καὶ τῶν ἄλλων ἀνθῶν τὰ παρεχόμενα
τὴν εὐωδίαν παραδόξως διʼ ὅλου τοῦ ἐνιαυτοῦ
παραμένειν θάλλοντα καὶ τὴν ὅλην πρόσοψιν
</p>
</div3>
<div3 type="section" n="4">
<p> ἀνθηρὰν καὶ ἐπιτερπῆ παρεχόμενα.%5 μυθολογοῦσι
δὲ μετὰ τῆς Κόρης τὰς τῆς ὁμοίας παρθενίας ἠξιωμένας
Ἀθηνᾶν τε καὶ Ἄρτεμιν συντρεφομένας συνάγειν
μετʼ αὐτῆς τὰ ἄνθη καὶ κατασκευάζειν κοινῇ
τῷ πατρὶ Διὶ τὸν πέπλον. διὰ δὲ τὰς μετʼ ἀλλήλων
διατριβάς τε καὶ ὁμιλίας ἁπάσας στέρξαι τὴν
νῆσον ταύτην μάλιστα, καὶ λαχεῖν ἑκάστην αὐτῶν
<pb id="v.2.p.7"/>
χώραν, τὴν μὲν Ἀθηνᾶν ἐν τοῖς περὶ τὸν Ἱμέραν
μέρεσιν, ἐν οἷς τὰς μὲν Νύμφας χαριζομένας Ἀθηνᾷ
τὰς τῶν θερμῶν ὑδάτων ἀνεῖναι πηγὰς κατὰ τὴν
Ἡρακλέους παρουσίαν, τοὺς δʼ ἐγχωρίους πόλιν
 αὐτῇ καθιερῶσαι καὶ χώραν τὴν ὀνομαζομένην μέχρι
τοῦ νῦν Ἀθήναιον·
</p>
</div3>
<div3 type="section" n="5">
<p>τὴν δʼ Ἄρτεμιν τὴν ἐν ταῖς 
Συρακούσαις νῆσον λαβεῖν παρὰ τῶν θεῶν τὴν ἀπʼ
ἐκείνης Ὀρτυγίαν ὑπό τε τῶν χρησμῶν καὶ τῶν ἀνθρώπων
ὀνομασθεῖσαν. ὁμοίως δὲ καὶ κατὰ τὴν
 νῆσον ταύτην ἀνεῖναι τὰς Νύμφας ταύτας χαριζομένας
τῇ Ἀρτέμιδι μεγίστην πηγὴν τὴν ὀνομαζομένην
Ἀρέθουσαν.
</p>
</div3>
<div3 type="section" n="6">
<p>ταύτην δʼ οὐ μόνον κατὰ τοὺς 
ἀρχαίους χρόνους ἔχειν μεγάλους καὶ πολλοὺς ἰχθῦς,
ἀλλὰ καὶ κατὰ τὴν ἡμετέραν ἡλικίαν διαμένειν συμβαίνει
 τούτους, ἱεροὺς ὄντας καὶ ἀθίκτους ἀνθρώποις·
ἐξ ὧν πολλάκις τινῶν κατὰ τὰς πολεμικὰς
περιστάσεις φαγόντων, παραδόξως ἐπεσήμηνε τὸ
θεῖον καὶ μεγάλαις συμφοραῖς περιέβαλε τοὺς τολμήσαντας
προσενέγκασθαι· περὶ ὧν ἀκριβῶς ἀναγράψομεν  ἐν τοῖς οἰκείοις χρόνοις.</p>
</div3>
</div2>
<div2 type="chapter" n="4">
<div3 type="section" n="1">
<p>ὁμοίως δὲ ταῖς
προειρημέναις δυσὶ θεαῖς καὶ τὴν Κόρην λαχεῖν
τοὺς περὶ τὴν Ἔνναν λειμῶνας· πηγὴν δὲ μεγάλην
αὐτῇ καθιερωθῆναι ἐν τῇ Συρακοσίᾳ τὴν ὀνομαζομένην
Κυάνην.
</p>
</div3>
<div3 type="section" n="2">
<p>τὸν γὰρ Πλούτωνα μυθολογοῦσι 
 τὴν ἁρπαγὴν ποιησάμενον ἀποκομίσαι τὴν Κόρην
ἐφʼ ἅρματος πλησίον τῶν Συρακουσῶν, καὶ τὴν γῆν
ἀναρρήξαντα αὐτὸν μὲν μετὰ τῆς ἁρπαγείσης δῦναι
<pb id="v.2.p.8"/>
καθʼ ᾅδου, πηγὴν δʼ ἀνεῖναι τὴν ὀνομαζομένην
Κυάνην, πρὸς ᾗ κατʼ ἐνιαυτὸν οἱ Συρακόσιοι πανήγυριν
ἐπιφανῆ συντελοῦσι, καὶ θύουσιν οἱ μὲν
ἰδιῶται τὰ ἐλάττω τῶν ἱερείων, δημοσίᾳ δὲ ταύρους
βυθίζουσιν ἐν τῇ λίμνῃ, ταύτην τὴν θυσίαν
καταδείξαντος Ἡρακλέους καθʼ ὃν καιρὸν τὰς Γηρυόνου
βοῦς ἐλαύνων περιῆλθε πᾶσαν <del>τὴν</del> Σικελίαν.
</p>
</div3>
<div3 type="section" n="3">
<p> μετὰ δὲ τὴν τῆς Κόρης ἁρπαγὴν μυθολογοῦσι
τὴν Δήμητραν μὴ δυναμένην ἀνευρεῖν τὴν
θυγατέρα λαμπάδας ἐκ τῶν κατὰ τὴν Αἴτνην κρατήρων
ἀναψαμένην ἐπελθεῖν ἐπὶ πολλὰ μέρη τῆς οἰκουμένης,
τῶν δʼ ἀνθρώπων τοὺς μάλιστʼ αὐτὴν
προσδεξαμένους εὐεργετῆσαι τὸν τῶν πυρῶν καρπὸν
ἀντιδωρησαμένην.
</p>
</div3>
<div3 type="section" n="4">
<p> φιλανθρωπότατα δὲ τῶν
Ἀθηναίων ὑποδεξαμένων τὴν θεόν, πρώτοις τούτοις
μετὰ τοὺς Σικελιώτας δωρήσασθαι τὸν τῶν
πυρῶν καρπόν· ἀνθʼ ὧν ὁ δῆμος οὗτος περιττότερον
τῶν ἄλλων ἐτίμησαν τὴν θεὸν θυσίαις τʼ ἐπιφανεστάταις
καὶ τοῖς ἐν Ἐλευσῖνι μυστηρίοις, ἃ διὰ
τὴν ὑπερβολὴν τῆς ἀρχαιότητος καὶ ἁγνείας ἐγένετο
πᾶσιν ἀνθρώποις περιβόητα. παρὰ δὲ τῶν Ἀθηναίων
πολλοὶ μεταλαβόντες τῆς ἐκ τοῦ σίτου φιλανθρωπίας,
καὶ τοῖς πλησιοχώροις μεταδιδόντες
τοῦ σπέρματος, ἐπλήρωσαν πᾶσαν τὴν οἰκουμένην.
</p>
</div3>
<div3 type="section" n="5">
<p> οἱ δὲ κατὰ τὴν Σικελίαν, διὰ τὴν τῆς Δήμητρος
καὶ Κόρης πρὸς αὐτοὺς οἰκειότητα πρῶτοι τῆς εὑρέσεως
τοῦ σίτου μεταλαβόντες, ἑκατέρᾳ τῶν θεῶν
<pb id="v.2.p.9"/>
κατέδειξαν θυσίας καὶ πανηγύρεις, ἐπωνύμους αὐταῖς
ποιήσαντες καὶ τῷ χρόνῳ διασημήναντες τὰς
δοθείσας δωρεάς.
</p>
</div3>
<div3 type="section" n="6">
<p>τῆς μὲν γὰρ Κόρης τὴν καταγωγὴν 
ἐποιήσαντο περὶ τὸν καιρὸν ἐν ᾧ τὸν τοῦ
 σίτου καρπὸν τελεσιουργεῖσθαι συνέβαινε, καὶ ταύτην
τὴν θυσίαν καὶ πανήγυριν μετὰ τοσαύτης
 ἁγνείας καὶ σπουδῆς ἐπιτελοῦσιν ὅσης εἰκός ἐστι
τοὺς τῇ κρατίστῃ δωρεᾷ προκριθέντας τῶν ἄλλων
ἀνθρώπων ἀποδιδόναι τὰς χάριτας·
</p>
</div3>
<div3 type="section" n="7">
<p>τῆς δὲ Δήμητρος 
 τὸν καιρὸν τῆς θυσίας προέκριναν ἐν ᾧ τὴν
ἀρχὴν ὁ σπόρος τοῦ σίτου λαμβάνει, ἐπὶ δʼ ἡμέρας
δέκα πανήγυριν ἄγουσιν ἐπώνυμον τῆς θεοῦ ταύτης,
τῇ τε λαμπρότητι τῆς παρασκευῆς μεγαλοπρεπεστάτην
καὶ τῇ διασκευῇ μιμούμενοι τὸν ἀρχαῖον
 βίον. ἔθος δʼ ἐστὶν αὐτοῖς ἐν ταύταις ταῖς ἡμέραις
αἰσχρολογεῖν κατὰ τὰς πρὸς ἀλλήλους ὁμιλίας διὰ
τὸ τὴν θεὸν ἐπὶ τῇ τῆς Κόρης ἁρπαγῇ λυπουμένην
γελάσαι διὰ τὴν αἰσχρολογίαν.
</p>
</div3>
</div2>
<div2 type="chapter" n="5">
<div3 type="section" n="1">
<p>περὶ δὲ τῆς κατὰ τὴν Κόρην ἁρπαγῆς, ὅτι γέγονεν
 ὡς προειρήκαμεν, πολλοὶ τῶν ἀρχαίων συγγραφέων
καὶ ποιητῶν μεμαρτυρήκασι. καρκίνος
μὲν γὰρ ὁ τῶν τραγῳδιῶν ποιητής, πλεονάκις ἐν
ταῖς Συρακούσαις παρεπιδεδημηκὼς καὶ τὴν τῶν
ἐγχωρίων τεθεαμένος σπουδὴν περὶ τὰς θυσίας καὶ
 πανηγύρεις τῆς τε Δήμητρος καὶ Κόρης, κατεχώρισεν
ἐν τοῖς ποιήμασι τούσδε τοὺς στίχους·
<pb id="v.2.p.10"/>
<quote rend="blockquote">
<lb/>λέγουσι Δήμητρός ποτʼ ἄρρητον κόρην
<lb/>Πλούτωνα κρυφίοις ἁρπάσαι βουλεύμασι,
<lb/>δῦναί τε γαίας εἰς μελαμφαεῖς μυχούς,
<lb/>πόθῳ δὲ μητέρʼ ἠφανισμένης κόρης
<lb/>μαστῆρʼ ἐπελθεῖν πᾶσαν ἐν κύκλῳ χθόνα.
<lb/>καὶ τὴν μὲν Αἰτναίοισι Σικελίαν πάγοις
<lb/>πυρὸς γέμουσαν ῥεύμασιν δυσεμβόλοις
<lb/>πᾶσαν στενάξαι, πένθεσιν δὲ παρθένου
<lb/>σίτων ἄμοιρον διοτρεφὲς φθίνειν γένος.
<lb/>ὅθεν θεὰς τιμῶσιν εἰς τὰ νῦν ἔτι.</quote>
</p>
</div3>
<div3 type="section" n="2">
<p> οὐκ ἄξιον δὲ παραλιπεῖν τῆς θεοῦ ταύτης τὴν ὑπερβολὴν
τῆς εἰς τοὺς ἀνθρώπους εὐεργεσίας· χωρὶς
γὰρ τῆς εὑρέσεως τοῦ σίτου τήν τε κατεργασίαν
αὐτοῦ τοὺς ἀνθρώπους ἐδίδαξε καὶ νόμους εἰσηγήσατο
καθʼ οὓς δικαιοπραγεῖν εἰθίσθησαν, διʼ ἣν
αἰτίαν φασὶν αὐτὴν θεσμοφόρον ἐπονομασθῆναι.
</p>
</div3>
<div3 type="section" n="3">
<p> τούτων δὲ τῶν εὑρημάτων οὐκ ἄν τις ἑτέραν εὐεργεσίαν
εὕροι μείζονα· καὶ γὰρ τὸ ζῆν καὶ τὸ καλῶς
ζῆν περιέχουσι. περὶ μὲν οὖν τῶν μυθολογουμένων
παρὰ τοῖς Σικελιώταις ἀρκεσθησόμεθα τοῖς ῥηθεῖσιν.
</p>
</div3>
</div2>
<div2 type="chapter" n="6">
<div3 type="section" n="1">
<p> περὶ δὲ τῶν κατοικησάντων ἐν αὐτῇ πρώτων
Σικανῶν, ἐπειδή τινες τῶν συγγραφέων διαφωνοῦσιν,
ἀναγκαῖόν ἐστι συντόμως εἰπεῖν. Φίλιστος
μὲν γάρ φησιν ἐξ Ἰβηρίας αὐτοὺς ἀποικισθέντας
κατοικῆσαι τὴν νῆσον, ἀπό τινος Σικανοῦ ποταμοῦ
κατʼ Ἰβηρίαν ὄντος τετευχότας ταύτης τῆς προσηγορίας,
<pb id="v.2.p.11"/>
Τίμαιος δὲ τὴν ἄγνοιαν τούτου τοῦ συγγραφέως
ἐλέγξας ἀκριβῶς ἀποφαίνεται τούτους αὐτόχθονας
εἶναι· πολλὰς δʼ αὐτοῦ φέροντος ἀποδείξεις
τῆς τούτων ἀρχαιότητος, οὐκ ἀναγκαῖον ἡγούμεθα
 περὶ τούτων διεξιέναι.
</p>
</div3>
<div3 type="section" n="2">
<p>οἱ δʼ οὖν Σικανοὶ τὸ 
παλαιὸν κωμηδὸν ᾤκουν, ἐπὶ τῶν ὀχυρωτάτων λόφων
τὰς πόλεις κατασκευάζοντες διὰ τοὺς λῃστάς·
οὐ γὰρ ἦσαν ὑπὸ μίαν ἡγεμονίαν βασιλέως τεταγμένοι,
κατὰ πόλιν δὲ ἑκάστην εἷς ἦν ὁ δυναστεύων.
</p>
</div3>
<div3 type="section" n="3">
<p>καὶ τὸ μὲν πρῶτον ἅπασαν τὴν νῆσον κατῴκουν, 
καὶ τὴν χώραν ἐργαζόμενοι τὰς τροφὰς εἶχον· ὕστερον
δὲ τῆς Αἴτνης ἐν πλείοσι τόποις ἀναφυσήματα
πυρὸς ἀνείσης, καὶ πολλοῦ κατὰ τὴν χώραν ῥύακος
ἐκχυθέντος, συνέβη φθαρῆναι τῆς γῆς ἐπὶ πολὺν
 τόπον. ἐπʼ ἔτη δὲ πλείω τοῦ πυρὸς ἐπινεμομένου
πολλὴν χώραν, φοβηθέντες τὰ μὲν πρὸς ἕω
κεκλιμένα τῆς Σικελίας ἐξέλιπον, εἰς δὲ τὰ πρὸς
δυσμὰς νεύοντα μετῴκησαν. τὸ δὲ τελευταῖον πολλαῖς
γενεαῖς ὕστερον ἐκ τῆς Ἰταλίας τὸ τῶν Σικελῶν
 ἔθνος πανδημεὶ περαιωθὲν εἰς τὴν Σικελίαν,
τὴν ὑπὸ τῶν Σικανῶν ἐκλειφθεῖσαν χώραν κατῴκησαν.
</p>
</div3>
<div3 type="section" n="4">
<p>ἀεὶ δὲ τῇ πλεονεξίᾳ προβαινόντων τῶν 
Σικελῶν, καὶ τὴν ὅμορον πορθούντων, ἐγένοντο
πόλεμοι πλεονάκις αὐτοῖς πρὸς τοὺς Σικανούς, ἕως
 συνθήκας ποιησάμενοι συμφώνους ὅρους ἔθεντο
τῆς χώρας· περὶ ὧν τὰ κατὰ μέρος ἐν τοῖς οἰκείοις
χρόνοις ἀναγράψομεν.
</p>
</div3>
<div3 type="section" n="5">
<p>ὕσταται δʼ ἀποικίαι τῶν 
Ἑλλήνων ἐγένοντο κατὰ τὴν Σικελίαν ἀξιόλογοι καὶ
<pb id="v.2.p.12"/>
πόλεις παρὰ θάλατταν ἐκτίσθησαν. ἀναμιγνύμενοι
δʼ ἀλλήλοις καὶ διὰ τὸ πλῆθος τῶν καταπλεόντων
Ἑλλήνων τήν τε διάλεκτον αὐτῶν ἔμαθον καὶ ταῖς
ἀγωγαῖς συντραφέντες τὸ τελευταῖον τὴν βάρβαρον
διάλεκτον ἅμα καὶ τὴν προσηγορίαν ἠλλάξαντο,
Σικελιῶται προσαγορευθέντες.
</p>
</div3>
</div2>
<div2 type="chapter" n="7">
<div3 type="section" n="1">
<p> ἡμεῖς δὲ περὶ τούτων ἀρκούντως εἰρηκότες μεταβιβάσομεν
τὸν λόγον ἐπὶ τὰς νήσους τὰς ὀνομαζομένας
Αἰολίδας. αὗται δʼ εἰσὶ τὸν μὲν ἀριθμὸν
ἑπτά, προσηγορίας δʼ ἔχουσι ταύτας, Στρογγύλη
καὶ Εὐώνυμος, ἔτι δὲ Διδύμη καὶ Φοινικώδης καὶ
Ἐρικώδης, πρὸς δὲ τούτοις Ἱερὰ Ἡφαίστου καὶ Λιπάρα,
</p>
</div3>
<div3 type="section" n="2">
<p> καθʼ ἣν ὁμώνυμος πόλις καθίδρυται. κεῖνται
δʼ αὗται μεταξὺ Σικελίας καὶ Ἰταλίας ἐπʼ εὐθείας
ἀπὸ πορθμοῦ καὶ τῆς πρὸς ἕω πρὸς δύσιν.
ἀπέχουσι δὲ τῆς Σικελίας ὡς ἑκατὸν πεντήκοντα
σταδίους, καὶ τὸ μέγεθός εἰσιν ἀλλήλαις παραπλήσιαι·
ἡ δὲ μεγίστη αὐτῶν ἐστι τὴν περίμετρον
σταδίων ὡς ἑκατὸν πεντήκοντα.
</p>
</div3>
<div3 type="section" n="3">
<p> αὗται δὲ πᾶσαι
πυρὸς ἐσχήκασιν ἀναφυσήματα μεγάλα, ὧν κρατῆρες
οἱ γεγενημένοι καὶ τὰ στόμια μέχρι τοῦ νῦν
εἰσι φανερά. ἐν δὲ τῇ Στρογγύλῃ καὶ τῇ Ἱερᾷ μέχρι
τοῦ νῦν ἐκ τῶν χασμάτων ἐκπίπτει πνεύματος
μέγεθος καὶ βρόμος ἐξαίσιος· ἐκφυσᾶται δὲ καὶ
ἅμμος καὶ λίθων διαπύρων πλῆθος, καθάπερ ἔστιν
ὁρᾶν καὶ περὶ τὴν Αἴτνην γινόμενον.
</p>
</div3>
<div3 type="section" n="4">
<p> λέγουσι γάρ
τινες ἐκ τούτων τῶν νήσων ὑπονόμους εἶναι κατὰ
<pb id="v.2.p.13"/>
γῆς μέχρι τῆς Αἴτνης καὶ τοῖς ἐπʼ ἀμφότερα στομίοις
συνημμένους· διὸ καὶ κατὰ τὸ πλεῖστον ἐναλλὰξ
κάεσθαι τοὺς ἐν ταύταις ταῖς νήσοις κρατῆρας
τῶν κατὰ τὴν Αἴτνην.
</p>
</div3>
<div3 type="section" n="5">
<p>φασὶ δὲ τὰς Αἰόλου νήσους 
 τὸ μὲν παλαιὸν ἐρήμους γεγονέναι, μετὰ δὲ ταῦτα
τὸν ὀνομαζόμενον Λίπαρον, Αὔσονος ὄντα τοῦ βασιλέως
υἱόν, ὑπὸ τῶν ἀδελφῶν καταστασιασθῆναι,
κυριεύσαντα δὲ νεῶν μακρῶν καὶ στρατιωτῶν ἐκ
τῆς Ἰταλίας φυγεῖν εἰς τὴν ἀπὸ τούτου Λιπάραν
 ὀνομασθεῖσαν· ἐν ταύτῃ δὲ τὴν ἐπώνυμον αὑτοῦ
πόλιν κτίσαι, καὶ τὰς ἄλλας νήσους τὰς προειρημένας
γεωργῆσαι.
</p>
</div3>
<div3 type="section" n="6">
<p>τούτου δὲ γεγηρακότος Αιὄλον
τὸν Ἱππότου μετά τινων παραβαλόντα εἰς τὴν Λιπάραν
τὴν τοῦ Λιπάρου θυγατέρα γῆμαι Κυάνην·
 καὶ τοὺς λαοὺς κοινῇ μετὰ τῶν ἐγχωρίων πολιτεύεσθαι
ποιήσας ἐβασίλευσε τῆς νήσου. τῷ δὲ Λιπάρῳ
τῆς Ἰταλίας ἐπιθυμοῦντι συγκατεσκεύασεν
αὐτῷ τοὺς περὶ τὸ Σύρρεντον τόπους, ὅπου βασιλεύσας
καὶ μεγάλης ἀποδοχῆς τυχὼν ἐτελεύτησε·
 ταφεὶς δὲ μεγαλοπρεπῶς τιμῶν ἔτυχεν ἡρωικῶν
παρὰ τοῖς ἐγχωρίοις.
</p>
</div3>
<div3 type="section" n="7">
<p>ὁ δʼ Αἰόλος οὗτός ἐστι πρὸς 
ὃν μυθολογοῦσι τὸν Ὀδυσσέα κατὰ τὴν πλάνην
ἀφικέσθαι. γενέσθαι δʼ αὐτόν φασιν εὐσεβῆ καὶ
δίκαιον, ἔτι δὲ καὶ πρὸς τοὺς ξένους φιλάνθρωπον·
 πρὸς δὲ τούτοις τὴν τῶν ἱστίων χρείαν τοῖς ναυτικοῖς
ἐπεισηγήσασθαι, καὶ ἀπὸ τῆς τοῦ πυρὸς προσημασίας
παρατετηρηκότα προλέγειν τοὺς ἐγχωρίους
<pb id="v.2.p.14"/>
ἀνέμους εὐστόχως, ἐξ οὗ ταμίαν αὐτὸν εἶναι τῶν
ἀνέμων ὁ μῦθος ἀνέδειξε· διὰ δὲ τὴν ὑπερβολὴν
τῆς εὐσεβείας φίλον τῶν θεῶν ὀνομασθῆναι.</p>
</div3>
</div2>
<div2 type="chapter" n="8">
<div3 type="section" n="1">
<p>
τοῦ δʼ Αἰόλου υἱοὺς γενέσθαι τὸν ἀριθμὸν ἕξ,
Ἀστύοχον καὶ Ξοῦθον καὶ Ἀνδροκλέα, πρὸς δὲ τούτοις
Φεραίμονα καὶ Ἰόκαστον καὶ Ἀγάθυρνον· πάντας
δὲ τούτους διά τε τὴν τοῦ πατρὸς δόξαν καὶ
διὰ τὰς ἀρετὰς ἀποδοχῆς μεγάλης τυχεῖν· τούτων
δʼ Ἰόκαστος μὲν τῆς Ἰταλίας ἀντεχόμενος ἐβασίλευσε
τῆς παραλίας μέχρι τῶν κατὰ τὸ Ῥήγιον τόπων,
Φεραίμων δὲ καὶ Ἀνδροκλῆς ἐδυνάστευσαν τῆς Σικελίας
ἀπὸ <del>τοῦ</del> πορθμοῦ μέχρι τῶν κατὰ τὸ Λιλύβαιον
τόπων. ταύτης δὲ τῆς χώρας τὰ μὲν πρὸς
ἕω κεκλιμένα μέρη κατῴκουν Σικελοί, τὰ δὲ πρὸς
δυσμὰς Σικανοί.
</p>
</div3>
<div3 type="section" n="2">
<p> ταῦτα δὲ τὰ ἔθνη πρὸς ἄλληλα
διεφέροντο, τοῖς δʼ Αἰόλου παισὶ τοῖς προειρημένοις
ἑκουσίως ὑπήκουον διά τε τὴν τοῦ πατρὸς
Αἰόλου διαβεβοημένην εὐσέβειαν καὶ διὰ τὴν αὐτῶν
ἐκείνων ἐπιείκειαν. ἐβασίλευσε δὲ καὶ Ξοῦθος τῆς
περὶ τοὺς Λεοντίνους χώρας, ἥτις ἀπʼ ἐκείνου μέχρι
τοῦ νῦν χρόνου Ξουθία προσαγορεύεται. Ἀγάθυρνος
δὲ βασιλεύσας τῆς νῦν ὀνομαζομένης Ἀγαθυρνίτιδος
χώρας ἔκτισε πόλιν τὴν ἀπʼ αὐτοῦ κληθεῖσαν
Ἀγάθυρνον. Ἀστύοχος δὲ τῆς Λιπάρας ἔσχε
τὴν ἡγεμονίαν.
</p>
</div3>
<div3 type="section" n="3">
<p> πάντες δʼ οὗτοι μιμησάμενοι τὴν
τοῦ πατρὸς εὐσέβειάν τε καὶ δικαιοσύνην μεγάλης
<pb id="v.2.p.15"/>
ἐτύγχανον ἀποδοχῆς. ἐπὶ πολλὰς δὲ γενεὰς τῶν
ἐκγόνων διαδεχομένων τὰς δυναστείας, τὸ τελευταῖον
οἱ ἀπʼ Αἰόλου γεγονότες βασιλεῖς κατὰ τὴν Σικελίαν διελύθησαν.
</p>
</div3>
</div2>
<div2 type="chapter" n="9">
<div3 type="section" n="1">
<p> μετὰ δὲ ταῦτα οἱ μὲν Σικελοὶ τοῖς ἀρίστοις τῶν
ἀνδρῶν τὰς ἡγεμονίας ἐνεχείριζον, οἱ δὲ Σικανοὶ
περὶ τῆς δυναστείας διαφερόμενοι πρὸς ἀλλήλους
ἐπολέμουν ἐπὶ πολλοὺς χρόνους. μετὰ δὲ ταῦτα
πολλοῖς ἔτεσιν ὕστερον, πάλιν τῶν νήσων ἐξερημουμένων
 ἀεὶ καὶ μᾶλλον, Κνίδιοί τινες καὶ Ῥόδιοι
δυσαρεστήσαντες τῇ βαρύτητι τῶν κατὰ τὴν Ἀσίαν
βασιλέων ἔγνωσαν ἀποικίαν ἐκπέμπειν.
</p>
</div3>
<div3 type="section" n="2">
<p>διόπερ προστησάμενοι 
σφῶν αὐτῶν ἡγεμόνα Πένταθλον τὸν
Κνίδιον, ὃς ἦν ἀναφέρων τὸ γένος εἰς Ἱππότην τὸν
 ἀφʼ Ἡρακλέους γεγονότα, κατὰ τὴν ὀλυμπιάδα τὴν
πεντηκοστήν, ἣν ἐνίκα στάδιον Ἐπιτελίδας Λάκων,
οἱ δʼ οὖν περὶ τὸν Πένταθλον πλεύσαντες τῆς Σικελίας
εἰς τοὺς κατὰ τὸ Λιλύβαιον τόπους κατέλαβον
Ἐγεσταίους καὶ Σελινουντίους διαπολεμοῦντας
 πρὸς ἀλλήλους.
</p>
</div3>
<div3 type="section" n="3">
<p>πεισθέντες δὲ τοῖς Σελινουντίοις 
συμμαχεῖν πολλοὺς ἀπέβαλον κατὰ τὴν μάχην, ἐν
οἷς ἦν καὶ αὐτὸς ὁ Πένταθλος. διόπερ οἱ περιλειφθέντες,
ἐπειδὴ κατεπολεμήθησαν οἱ Σελινούντιοι,
διέγνωσαν ἀπιέναι πάλιν ἐπʼ οἴκου· ἑλόμενοι δʼ
 ἡγεμόνας τοὺς οἰκείους τοῦ Πεντάθλου Γόργον καὶ
Θέστορα καὶ Ἐπιθερσίδην, ἀπέπλεον διὰ τοῦ Τυρρηνικοῦ
πελάγους.
</p>
</div3>
<div3 type="section" n="4">
<p>προσπλευσάντων δʼ αὐτῶν τῇ 
<pb id="v.2.p.16"/>
Λιπάρᾳ καὶ φιλόφρονος ἀποδοχῆς τυχόντων, ἐπείσθησαν
κοινῇ μετὰ τῶν ἐγχωρίων κατοικῆσαι τὴν
Λιπάραν, ὄντων τῶν ἀπʼ Αἰόλου περιλελειμμένων
ὡς πεντακοσίων. ὕστερον δὲ τῶν Τυρρηνῶν λῃστευόντων
τὰ κατὰ θάλατταν πολεμούμενοι κατεσκευάσαντο
ναυτικόν, καὶ διελόμενοι σφᾶς αὐτοὺς
οἱ μὲν ἐγεώργουν τὰς νήσους κοινὰς ποιήσαντες,
οἱ δὲ πρὸς τοὺς λῃστὰς ἀντετάττοντο· καὶ τὰς οὐσίας
δὲ κοινὰς ποιησάμενοι καὶ ζῶντες κατὰ συσσίτια,
διετέλεσαν ἐπί τινας χρόνους κοινωνικῶς
βιοῦντες.
</p>
</div3>
<div3 type="section" n="5">
<p> ὕστερον δὲ τὴν μὲν Λιπάραν, καθʼ ἣν
καὶ ἡ πόλις ἦν, διενείμαντο, τὰς δʼ ἄλλας ἐγεώργουν
κοινῇ. τὸ δὲ τελευταῖον πάσας τὰς νήσους
εἰς εἴκοσι ἔτη διελόμενοι πάλιν κληρουχοῦσιν, ὅταν
ὁ χρόνος οὗτος διέλθῃ. μετὰ δὲ ταῦτα πολλαῖς
ναυμαχίαις ἐνίκησαν τοὺς Τυρρηνούς, καὶ ἀπὸ τῶν
λαφύρων πλεονάκις ἀξιολόγους δεκάτας ἀνέθεσαν εἰς Δελφούς.
</p>
</div3>
</div2>
<div2 type="chapter" n="10">
<div3 type="section" n="1">
<p> λείπεται δʼ ἡμῖν περὶ τῆς τῶν Λιπαραίων πόλεως
τὰς αἰτίας ἀποδοῦναι, διʼ ἃς ἐν τοῖς ὕστερον
χρόνοις ἔλαβεν αὔξησιν οὐ μόνον πρὸς εὐδαιμονίαν,
ἀλλὰ καὶ πρὸς δόξαν. αὕτη γὰρ λιμέσι τε
καλοῖς ὑπὸ τῆς φύσεως κεκόσμηται καὶ θερμοῖς
ὕδασι τοῖς διαβεβοημένοις· οὐ μόνον γὰρ πρὸς
ὑγίειαν τῶν νοσούντων τὰ κατʼ αὐτὴν λουτρὰ πολλὰ
συμβάλλεται, ἀλλὰ καὶ κατὰ τὴν τῶν θερμῶν ὑδάτων
ἰδιότητα παρέχεται τέρψιν καὶ ἀπόλαυσιν οὐ
<pb id="v.2.p.17"/>
τὴν τυχοῦσαν. διόπερ πολλοὶ τῶν κατὰ τὴν Σικελίαν
ὑπὸ νόσων ἰδιοτρόπων ἐνοχλούμενοι καταντῶσιν
εἰς αὐτήν, καὶ τοῖς λουτροῖς χρώμενοι παραδόξως
ὑγιεῖς καθίστανται.
</p>
</div3>
<div3 type="section" n="2">
<p>ἔχει δʼ ἡ νῆσος αὕτη 
 τὰ διαβεβοημένα μέταλλα τῆς στυπτηρίας, ἐξ ἧς
λαμβάνουσιν οἱ Λιπαραῖοι καὶ Ῥωμαῖοι μεγάλας
προσόδους. οὐδαμοῦ γὰρ τῆς οἰκουμένης <del>τῆς</del> στυπτηρίας
γινομένης καὶ πολλὴν χρείαν παρεχομένης,
εἰκότως μονοπώλιον ἔχοντες καὶ τὰς τιμὰς ἀναβιβάζοντες
 πλῆθος χρημάτων λαμβάνουσιν ἄπιστον·
ἐν μόνῃ γὰρ τῇ νήσῳ Μήλῳ φύεται μικρά τις στυπτηρία,
μὴ δυναμένη διαρκεῖν πολλαῖς πόλεσιν.
</p>
</div3>
<div3 type="section" n="3">
<p>ἔστι δὲ καὶ ἡ νῆσος τῶν Λιπαραίων μικρὰ μὲν τὸ 
μέγεθος, καρποφόρος δὲ ἱκανῶς καὶ τὰ πρὸς ἀνθρώπων
 τρυφὴν ἔχουσα διαφερόντως· καὶ γὰρ
ἰχθύων παντοδαπῶν παρέχεται πλῆθος τοῖς κατοικοῦσι
καὶ τῶν ἀκροδρύων τὰ μάλιστα δυνάμενα
παρέχεσθαι τὴν ἐκ τῆς ἀπολαύσεως ἡδονήν. καὶ
περὶ μὲν Λιπάρας καὶ τῶν ἄλλων τῶν Αἰόλου νήσων
 καλουμένων ἀρκεσθησόμεθα τοῖς ῥηθεῖσιν.
</p>
</div3>
</div2>
<div2 type="chapter" n="11">
<div3 type="section" n="1">
<p>μετὰ δὲ τὴν Λιπάραν εἰς τὸ πρὸς δυσμὰς μέρος
νῆσός ἐστι πελαγία, μικρὰ μὲν τὸ μέγεθος, ἔρημος
δὲ καὶ διά τινα περιπέτειαν Ὀστεώδης ὀνομαζομένη.
καθʼ ὃν γὰρ καιρὸν Καρχηδόνιοι πρὸς
 Συρακοσίους διαπολεμοῦντες πολλοὺς καὶ μεγάλους
πολέμους δυνάμεις εἶχον ἀξιολόγους πεζάς τε καὶ
ναυτικάς, περὶ δὲ τούτους τοὺς καιροὺς μισθοφόρων
<pb id="v.2.p.18"/>
ὄντων παρʼ αὐτοῖς πολλῶν καὶ παντοδαπῶν
τοῖς ἔθνεσιν, οὗτοι δὲ ταραχώδεις ὄντες καὶ πολλὰς
καὶ μεγάλας στάσεις εἰωθότες ποιεῖσθαι, καὶ
μάλιστα ὅταν τοὺς μισθοὺς εὐκαίρως μὴ λαμβάνωσιν,
ἐχρήσαντο καὶ τότε τῇ συνήθει ῥᾳδιουργίᾳ τε
καὶ τόλμῃ. ὄντες γὰρ τὸν ἀριθμὸν ὡς ἑξακισχίλιοι,
</p>
</div3>
<div3 type="section" n="2">
<p> καὶ τοὺς μισθοὺς οὐκ ἀπολαμβάνοντες, τὸ μὲν πρῶτον
συντρέχοντες κατεβόων τῶν στρατηγῶν, ἐκείνων
δʼ ἀπορουμένων χρημάτων καὶ πολλάκις ἀναβαλλομένων
τὰς ἀποδόσεις, ἠπείλουν τοῖς ὅπλοις
ἀμυνεῖσθαι τοὺς Καρχηδονίους, καὶ τὰς χεῖρας προσέφερον
τοῖς ἡγεμόσι.
</p>
</div3>
<div3 type="section" n="3">
<p> τῆς δὲ γερουσίας ἐγκαλούσης
καὶ τῆς διαφορᾶς ἀεὶ μᾶλλον ἐκκαομένης, ἡ
μὲν γερουσία τοῖς στρατηγοῖς ἐν ἀπορρήτοις προσέταξεν
ἀφανίσαι πάντας τοὺς ἐγκαλουμένους· οἱ δὲ
λαβόντες τὰς ἐντολάς, καὶ τοὺς μισθοφόρους ἐμβιβάσαντες
εἰς τὰς ναῦς, ἐξέπλευσαν ὡς ἐπί τινα
πολεμικὴν χρείαν. προσπλεύσαντες δὲ τῇ προειρημένῃ
νήσῳ, καὶ πάντας τοὺς μισθοφόρους ἀποβιβάσαντες
εἰς αὐτήν, ἀπέπλευσαν καταλιπόντες ἐν
αὐτῇ τοὺς ἐγκαλουμένους.
</p>
</div3>
<div3 type="section" n="4">
<p> οἱ δὲ μισθοφόροι περιαλγεῖς
ὄντες τῇ περιστάσει καὶ μὴ δυνάμενοι τοὺς
Καρχηδονίους ἀμύνασθαι, λιμῷ διεφθάρησαν. ἐν
νήσῳ δὲ μικρᾷ τοσούτων αἰχμαλώτων τελευτησάντων
συνέβη τὸν τόπον ὀλίγον ὄντα πληρωθῆναι
τῶν ὀστῶν· ἀφʼ ἧς αἰτίας ἡ νῆσος ἔτυχε τῆς προσηγορίας.
οἱ μὲν οὖν μισθοφόροι τοῦτον τὸν τρόπον
<pb id="v.2.p.19"/>
παρανομηθέντες τῆς μεγίστης συμφορᾶς ἔτυχον,
ἐνδείᾳ τροφῆς διαφθαρέντες.
</p>
</div3>
</div2>
<div2 type="chapter" n="12">
<div3 type="section" n="1">
<p>ἡμεῖς δʼ ἐπεὶ τὰ περὶ τὰς Αἰολίδας νήσους
διήλθομεν, ἐν μέρει τὰς ἐκ θατέρου μέρους νήσους
 κειμένας ἀναγραφῆς ἀξιώσομεν. τῆς γὰρ Σικελίας
ἐκ τοῦ κατὰ μεσημβρίαν μέρους νῆσοι τρεῖς πρόκεινται
πελάγιαι, καὶ τούτων ἑκάστη πόλιν ἔχει
καὶ λιμένας δυναμένους τοῖς χειμαζομένοις σκάφεσι
παρέχεσθαι τὴν ἀσφάλειαν.
</p>
</div3>
<div3 type="section" n="2">
<p>καὶ πρώτη μέν ἐστιν 
 ἡ προσαγορευομένη Μελίτη, τῶν Συρακουσῶν ἀπέχουσα
σταδίους ὡς ὀκτακοσίους, καὶ λιμένας μὲν ἔχει
πολλοὺς καὶ διαφόρους ταῖς εὐχρηστίαις, τοὺς δὲ
κατοικοῦντας ταῖς οὐσίαις εὐδαίμονας· τεχνίτας τε
γὰρ ἔχει παντοδαποὺς ταῖς ἐργασίαις, κρατίστους δὲ
 τοὺς ὀθόνια ποιοῦντας τῇ τε λεπτότητι καὶ τῇ μαλακότητι
διαπρεπῆ, τάς τε οἰκήσεις ἀξιολόγους καὶ
κατεσκευασμένας φιλοτίμως γείσσοις καὶ κονιάμασι
περιττότερον.
</p>
</div3>
<div3 type="section" n="3">
<p>ἔστι δʼ ἡ νῆσος αὕτη Φοινίκων ἄποικος, 
οἳ ταῖς ἐμπορίαις διατείνοντες μέχρι τοῦ κατὰ
 τὴν δύσιν ὠκεανοῦ καταφυγὴν εἶχον ταύτην, εὐλίμενον
οὖσαν καὶ κειμένην πελαγίαν· διʼ ἣν αἰτίαν
οἱ κατοικοῦντες αὐτὴν εὐχρηστούμενοι κατὰ πολλὰ
διὰ τοὺς ἐμπόρους ταχὺ τοῖς τε βίοις ἀνέδραμον
καὶ ταῖς δόξαις ηὐξήθησαν.
</p>
</div3>
<div3 type="section" n="4">
<p>μετὰ δὲ ταύτην τὴν 
 νῆσόν ἐστιν ἑτέρα τὴν μὲν προσηγορίαν ἔχουσα
Γαῦλος, πελαγία δὲ καὶ λιμέσιν εὐκαίροις κεκοσμημένη,
<pb id="v.2.p.20"/>
Φοινίκων ἄποικος. ἑξῆς δʼ ἐστὶ Κέρκινα,
πρὸς τὴν Λιβύην νενευκυῖα, πόλιν ἔχουσα σύμμετρον
καὶ λιμένας εὐχρηστοτάτους, οὐ μόνον ταῖς
ἐμπόροις, ἀλλὰ καὶ ταῖς μακραῖς ναυσὶν εὐθετοῦντας.
ἐπεὶ δὲ περὶ τῶν κατὰ τὴν μεσημβρίαν νήσων
εἰρήκαμεν, ἐπάνιμεν πάλιν ἐπὶ τὰς ἑξῆς τῇ Λιπάρᾳ
νήσους τὰς κειμένας κατὰ τὸ Τυρρηνικὸν καλούμενον πέλαγος.
</p>
</div3>
</div2>
<div2 type="chapter" n="13">
<div3 type="section" n="1">
<p> τῆς γὰρ Τυρρηνίας κατὰ τὴν ὀνομαζομένην πόλιν
Ποπλώνιον νῆσός ἐστιν, ἣν ὀνομάζουσιν Αἰθάλειαν.
αὕτη δὲ τῆς παραλίας ἀπέχουσα σταδίους
ὡς ἑκατὸν τὴν μὲν προσηγορίαν εἴληφεν ἀπὸ τοῦ
πλήθους τοῦ κατʼ αὐτὴν αἰθάλου. πέτραν γὰρ ἔχει
πολλὴν σιδηρῖτιν, ἣν τέμνουσιν ἐπὶ τὴν χωνείαν
καὶ κατασκευὴν τοῦ σιδήρου, πολλὴν ἔχοντες τοῦ
μετάλλου δαψίλειαν. οἱ γὰρ ταῖς ἐργασίαις προσεδρεύοντες
κόπτουσι τὴν πέτραν καὶ τοὺς τμηθέντας
λίθους κάουσιν ἔν τισι φιλοτέχνοις καμίνοις·
ἐν δὲ ταύταις τῷ πλήθει τοῦ πυρὸς τήκοντες τοὺς
λίθους καταμερίζουσιν εἰς μεγέθη σύμμετρα, παραπλήσια
ταῖς ἰδέαις μεγάλοις σπόγγοις.
</p>
</div3>
<div3 type="section" n="2">
<p> ταῦτα συναγοράζοντες
ἔμποροι καὶ μεταβαλλόμενοι κομίζουσιν
εἴς τε Δικαιάρχειαν καὶ εἰς τἄλλα ἐμπόρια. ταῦτα
δὲ τὰ φορτία τινὲς ὠνούμενοι καὶ τεχνιτῶν χαλκέων
πλῆθος ἀθροίζοντες κατεργάζονται, καὶ ποιοῦσι
σιδήρου πλάσματα παντοδαπὰ. τούτων δὲ τὰ
<pb id="v.2.p.21"/>
μὲν εἰς ὅπλων τύπους χαλκεύουσι, τὰ δὲ πρὸς δικελλῶν
καὶ δρεπάνων καὶ τῶν ἄλλων ἐργαλείων
εὐθέτους τύπους φιλοτεχνοῦσιν· ὧν κομιζομένων
ὑπὸ τῶν ἐμπόρων εἰς πάντα τόπον πολλὰ μέρη
 τῆς οἰκουμένης μεταλαμβάνει τῆς ἐκ τούτων εὐχρηστίας.
</p>
</div3>
<div3 type="section" n="3">
<p>μετὰ δὲ τὴν Αἰθάλειαν νῆσός ἐστιν ἀπέχουσα 
μὲν ταύτης ὡς τριακοσίους σταδίους, ὀνομάζεται δὲ
ὑπὸ μὲν τῶν Ἑλλήνων Κύρνος, ὑπὸ δὲ τῶν Ῥωμαίων
 καὶ τῶν ἐγχωρίων Κόρσικα. αὕτη δʼ ἡ νῆσος εὐπροσόρμιστος
οὖσα κάλλιστον ἔχει λιμένα τὸν ὀνομαζόμενον
Συρακόσιον. ὑπάρχουσι δʼ ἐν αὐτῇ καὶ
πόλεις ἀξιόλογοι δύο, καὶ τούτων ἡ μὲν Κάλαρις,
ἡ δὲ Νίκαια προσαγορεύεται.
</p>
</div3>
<div3 type="section" n="4">
<p>τούτων δὲ τὴν μὲν 
 Κάλαριν Φωκαεῖς ἔκτισαν, καὶ χρόνον τινὰ κατοικήσαντες
ὑπὸ Τυρρηνῶν ἐξεβλήθησαν ἐκ τῆς νήσου.
τὴν δὲ Νίκαιαν ἔκτισαν Τυρρηνοὶ θαλαττοκρατοῦντες
καὶ τὰς κατὰ τὴν Τυρρηνίαν κειμένας νήσους
 ἰδιοποιούμενοι. ἐπὶ δέ τινας χρόνους τῶν ἐν τῇ
 Κύρνῳ πόλεων κυριεύοντες ἐλάμβανον παρὰ τῶν
ἐγχωρίων φόρους ῥητίνην καὶ κηρὸν καὶ μέλι, φυομένων
τούτων δαψιλῶν ἐν τῇ νήσῳ.
</p>
</div3>
<div3 type="section" n="5">
<p>τὰ δʼ ἀνδράποδα 
τὰ Κύρνια διαφέρειν δοκεῖ τῶν ἄλλων δούλων
εἰς τὰς κατὰ τὸν βίον χρείας, φυσικῆς ταύτης
 τῆς ἰδιότητος παρακολουθούσης. ἡ δʼ ὅλη νῆσος
εὐμεγέθης οὖσα πολλὴν τῆς χώρας ὀρεινὴν ἔχει,
<pb id="v.2.p.22"/>
πεπυκασμένην δρυμοῖς συνεχέσι καὶ ποταμοῖς διαρρεομένην μικροῖς.</p>
</div3>
</div2>
<div2 type="chapter" n="14">
<div3 type="section" n="1">
<p> οἱ δʼ ἐγχώριοι τροφαῖς μὲν χρῶνται
γάλακτι καὶ μέλιτι καὶ κρέασι, δαψιλῶς πάντα
ταῦτα παρεχομένης τῆς χώρας, τὰ δὲ πρὸς ἀλλήλους
βιοῦσιν ἐπιεικῶς καὶ δικαίως παρὰ πάντας σχεδὸν
τοὺς ἄλλους βαρβάρους· τά τε γὰρ κατὰ τὴν
ὀρεινὴν ἐν τοῖς δένδρεσιν εὑρισκόμενα κηρία τῶν
πρώτων εὑρισκόντων ἐστί, μηδενὸς ἀμφισβητοῦντος,
τά τε πρόβατα σημείοις διειλημμένα, κἂν μηδεὶς
φυλάττῃ, σώζεται τοῖς κεκτημένοις, ἔν τε ταῖς
ἄλλαις ταῖς ἐν τῷ βίῳ κατὰ μέρος οἰκονομίαις θαυμαστῶς
προτιμῶσι τὸ δικαιοπραγεῖν.
</p>
</div3>
<div3 type="section" n="2">
<p> παραδοξότατον
δʼ ἐστὶ τὸ παρʼ αὐτοῖς γινόμενον κατὰ τὰς τῶν
τέκνων γενέσεις· ὅταν γὰρ ἡ γυνὴ τέκῃ, ταύτης
μὲν οὐδεμία γίνεται περὶ τὴν λοχείαν ἐπιμέλεια, ὁ
δʼ ἀνὴρ αὐτῆς ἀναπεσὼν ὡς νοσῶν λοχεύεται τακτὰς
ἡμέρας, ὡς τοῦ σώματος αὐτῷ κακοπαθοῦντος·
</p>
</div3>
<div3 type="section" n="3">
<p> φύεται δὲ κατὰ τὴν νῆσον ταύτην καὶ πύξος πλείστη
καὶ διάφορος, διʼ ἣν καὶ τὸ μέλι τὸ γινόμενον ἐν
ταύτῃ παντελῶς γίνεται πικρόν. κατοικοῦσι δʼ αὐτὴν
βάρβαροι, τὴν διάλεκτον ἔχοντες ἐξηλλαγμένην
καὶ δυσκατανόητον· τὸν δʼ ἀριθμὸν ὑπάρχουσιν
ὑπὲρ τοὺς τρισμυρίους.
</p>
</div3>
</div2>
<div2 type="chapter" n="15">
<div3 type="section" n="1">
<p> ἐχομένη δὲ ταύτης ἐστὶ νῆσος ἡ προσαγορευομένη
Σαρδώ, τῷ μὲν μεγέθει παραπλήσιος τῇ Σικελίᾳ,
κατοικουμένη δʼ ὑπὸ βαρβάρων τῶν ὀνομαζομένων
Ἰολαείων, οὓς νομίζουσιν ἀπογόνους εἶναι
<pb id="v.2.p.23"/>
τῶν μετὰ Ἰολάου καὶ τῶν Θεσπιαδῶν κατοικησάντων.
κατὰ γὰρ τοὺς χρόνους ἐν οἷς Ἡρακλῆς τοὺς
διαβεβοημένους ἄθλους ἐτέλει, παίδων ὄντων αὐτῷ
 πολλῶν ἐκ τῶν Θεσπίου θυγατέρων, τούτους Ἡρακλῆς
 κατά τινα χρησμὸν ἐξαπέστειλεν εἰς Σαρδὼ
καὶ μετʼ αὐτῶν δύναμιν ἀξιόλογον Ἑλλήνων τε καὶ
βαρβάρων ἐπὶ τὴν ἀποικίαν.
</p>
</div3>
<div3 type="section" n="2">
<p>ταύτης δὲ προεστηκὼς 
Ἰόλαος ὁ ἀδελφιδοῦς Ἡρακλέους καταλαβόμενος
ᾤκισεν ἐν αὐτῇ πόλεις ἀξιολόγους, καὶ τὴν χώραν
 κατακληρουχήσας τοὺς μὲν λαοὺς προσηγόρευσεν
ἀφʼ ἑαυτοῦ Ἰολαείους, κατεσκεύασε δὲ καὶ γυμνάσια
καὶ θεῶν ναοὺς καὶ τἄλλα πάντα τὰ πρὸς βίον ἀνθρώπων
εὐδαίμονα, ὧν ὑπομνήματα μέχρι τῶνδε
τῶν καιρῶν διαμένει· τὰ μὲν γὰρ κάλλιστα πεδία
 τὴν προσηγορίαν ἀπʼ ἐκείνου λαβόντα Ἰολάεια καλεῖται,
τὸ δὲ πλῆθος μέχρι τοῦ νῦν φυλάττει τὴν
ἀπὸ Ἰολάου προσηγορίαν.
</p>
</div3>
<div3 type="section" n="3">
<p>τοῦ δὲ περὶ τῆς ἀποικίας 
χρησμοῦ περιέχοντος ὅτι τοῖς τῆς ἀποικίας ταύτης
κοινωνήσασι διαμενεῖ τὰ τῆς ἐλευθερίας ἅπαντα
 τὸν αἰῶνα, συνέβη τὸν χρησμὸν παραδόξως μέχρι
τοῦ νῦν αὐτονομίαν τοῖς ἐγχωρίοις ἀσάλευτον φυλάξαι.
</p>
</div3>
<div3 type="section" n="4">
<p>καρχηδόνιοί τε γὰρ ἐπὶ πλέον ἰσχύσαντες 
καὶ τῆς νήσου κρατήσαντες οὐκ ἠδυνήθησαν τοὺς
προκατασχόντας τὴν νῆσον καταδουλώσασθαι, ἀλλʼ
 οἱ μὲν Ἰολάειοι καταφυγόντες εἰς τὴν ὀρεινὴν καὶ
καταγείους οἰκήσεις κατασκευάσαντες ἔτρεφον πολλὰς
<pb id="v.2.p.24"/>
ἀγέλας βοσκημάτων, ὧν παρεχομένων δαψιλεῖς
τροφὰς ἠρκοῦντο προσφερόμενοι γάλα καὶ τυρὸν
καὶ κρέα, καὶ τῆς μὲν πεδιάδος γῆς ἐκχωρήσαντες
τὴν ἐκ τῆς ἐργασίας κακοπάθειαν ἐξέκλιναν, τὴν
δʼ ὀρεινὴν νεμόμενοι καὶ βίον ἔχοντες ἄμοιρον κακοπαθείας
ταῖς προειρημέναις τροφαῖς διετέλεσαν
χρώμενοι.
</p>
</div3>
<div3 type="section" n="5">
<p> τῶν δὲ Καρχηδονίων πολλάκις ἀξιολόγοις
δυνάμεσι στρατευσάντων ἐπʼ αὐτούς, διὰ τὰς
δυσχωρίας καὶ τὴν ἐν τοῖς καταγείοις δυστραπέλειαν
διέμειναν ἀδούλωτοι. τὸ δὲ τελευταῖον Ῥωμαίων
ἐπικρατούντων καὶ πολλάκις ἐπʼ αὐτοὺς στρατευσάντων,
διὰ ταύτας τὰς αἰτίας ἀχείρωτοι πολεμίᾳ
δυνάμει διέμειναν.
</p>
</div3>
<div3 type="section" n="6">
<p> οὐ μὴν ἀλλὰ κατὰ τοὺς ἀρχαίους
χρόνους Ἰόλαος μὲν συγκατασκευάσας τὰ
κατὰ τὴν ἀποικίαν ἐπανῆλθεν εἰς τὴν Ἑλλάδα, οἱ
δὲ Θεσπιάδαι τῆς νήσου προεστῶτες ἐπὶ πολλὰς γενεὰς
τὸ τελευταῖον ἐξέπεσον εἰς τὴν Ἰταλίαν, καὶ
κατῴκησαν ἐν τοῖς κατὰ Κύμην τόποις, τὸ δʼ ἄλλο
πλῆθος ἐκβαρβαρωθὲν καὶ προστησάμενον ἐκ τῶν
ἐγχωρίων τοὺς ἀρίστους ἡγεμόνας διεφύλαξε τὴν
ἐλευθερίαν μέχρι τῶν καθʼ ἡμᾶς χρόνων.
</p>
</div3>
</div2>
<div2 type="chapter" n="16">
<div3 type="section" n="1">
<p> ἡμεῖς δʼ ἀρκούντως εἰρηκότες περὶ τῆς Σαρδόνος
διέξιμεν περὶ τῶν ἑξῆς κειμένων νήσων. μετὰ
γὰρ τὰς προειρημένας νῆσός ἐστιν ὀνομαζομένη μὲν
Πιτυοῦσσα, τὴν δὲ προσηγορίαν ἔχουσα ἀπὸ τοῦ
πλήθους τῶν κατʼ αὐτὴν φυομένων πιτύων. πελαγία
δʼ οὖσα διέστηκεν ἀπὸ μὲν Ἡρακλέους στηλῶν
<pb id="v.2.p.25"/>

πλοῦν ἡμερῶν τριῶν καὶ τῶν ἴσων νυκτῶν,
ἀπὸ δὲ Λιβύης ἡμέρας καὶ νυκτός, ἀπὸ δʼ Ἰβηρίας
μιᾶς ἡμέρας· κατὰ δὲ τὸ μέγεθος παραπλήσιός ἐστι
Κορκύρᾳ.
</p>
</div3>
<div3 type="section" n="2">
<p>κατὰ δὲ τὴν ἀρετὴν οὖσα μετρία τὴν μὲν 
 ἀμπελόφυτον χώραν ὀλίγην ἔχει, τὰς δʼ ἐλαίας ἐμπεφυτευμένας
ἐν τοῖς κοτίνοις. τῶν δὲ φυομένων
ἐν αὐτῇ καλλιστεύειν φασὶ τὴν μαλακότητα τῶν
ἐρίων. διειλημμένη δὲ πεδίοις ἀξιολόγοις καὶ γεωλόφοις
πόλιν ἔχει τὴν ὀνομαζομένην Ἔρεσον, ἄποικον
 Καρχηδονίων.
</p>
</div3>
<div3 type="section" n="3">
<p>ἔχει δὲ καὶ λιμένας ἀξιολόγους 
καὶ τειχῶν κατασκευὰς εὐμεγέθεις καὶ οἰκιῶν
πλῆθος εὖ κατασκευασμένων. κατοικοῦσι δʼ αὐτὴν
βάρβαροι παντοδαποί, πλεῖστοι δὲ Φοίνικες. ὁ δʼ
ἀποικισμὸς αὐτῆς γέγονεν ὕστερον ἔτεσιν ἑκατὸν
 ἑξήκοντα τῆς κατὰ τὴν Καρχηδόνα κτίσεως.
</p>
</div3>
</div2>
<div2 type="chapter" n="17">
<div3 type="section" n="1">
<p>ἄλλαι δʼ ὑπάρχουσι νῆσοι κατʼ ἀντικρὺ τῆς
Ἰβηρίας, ὑπὸ μὲν τῶν Ἑλλήνων ὀνομαζόμεναι Γυμνήσιαι
διὰ τὸ τοὺς ἐνοικοῦντας γυμνοὺς τῆς ἐσθῆτος
βιοῦν κατὰ τὴν τοῦ θέρους ὥραν, ὑπὸ δὲ τῶν
 ἐγχωρίων καὶ τῶν Ῥωμαίων προσαγορεύονται Βαλιαρίδες
ἀπὸ τοῦ βάλλειν ταῖς σφενδόναις λίθους
μεγάλους κάλλιστα τῶν ἁπάντων ἀνθρώπων. τούτων
δʼ ἡ μείζων μεγίστη πασῶν ἐστι μετὰ τὰς ἑπτὰ
νήσους, Σικελίαν, Σαρδώ, Κύπρον, Κρήτην, Εὔβοιαν,
 Κύρνον, Λέσβον, ἀπέχει δὲ τῆς Ἰβηρίας
πλοῦν ἡμερήσιον· ἡ δʼ ἐλάττων κέκλιται μὲν πρὸς
τὴν ἕω, τρέφει δὲ κτήνη πολλὰ καὶ παντοδαπά,
<pb id="v.2.p.26"/>
μάλιστα δʼ ἡμιόνους, μεγάλους μὲν τοῖς ἀναστήμασιν,
</p>
</div3>
<div3 type="section" n="2">
<p> ὑπεράγοντας δὲ ταῖς ῥώμαις. ἀμφότεραι δʼ
αἱ νῆσοι χώραν ἔχουσιν ἀγαθὴν καρποφόρον καὶ
πλῆθος τῶν κατοικούντων ὑπὲρ τοὺς τρισμυρίους,
τῶν δὲ πρὸς τὴν τροφὴν γεννημάτων οἶνον μὲν
ὁλοσχερῶς οὐ φέρουσι· διὸ καὶ πάντες εἰσὶν ὑπερβολῇ
πρὸς τὸν οἶνον εὐκατάφοροι, διὰ τὸ σπανίζειν
παρʼ αὐτοῖς· ἐλαίου δὲ παντελῶς σπανίζοντες κατασκευάζουσιν
ἐκ τῆς σχίνου, καὶ μιγνύντες ὑείῳ
στέατι τὰ σώματα αὑτῶν ἀλείφουσι τούτῳ.
</p>
</div3>
<div3 type="section" n="3">
<p> μάλιστα
δὲ τῶν ἁπάντων ὄντες φιλογύναι προτιμῶσιν αὐτὰς
ἐπὶ τοσοῦτον, ὥστε ὅταν τινὲς γυναῖκες ὑπὸ
τῶν προσπλεόντων λῃστῶν ἁλῶσιν, ἀντὶ μιᾶς γυναικὸς
τρεῖς ἢ τέτταρας ἄνδρας διδόντες λυτροῦνται.
οἰκοῦσι δʼ ὑπὸ ταῖς κοιλάσι πέτραις, καὶ παρὰ
τοὺς κρημνοὺς ὀρύγματα κατασκευάζοντες καὶ καθόλου
πολλοὺς τόπους ὑπονόμους ποιοῦντες ἐν
τούτοις βιοῦσιν, ἅμα τὴν ἐξ αὐτῶν σκέπην καὶ
ἀσφάλειαν θηρώμενοι.
</p>
</div3>
<div3 type="section" n="4">
<p> ἀργυρῷ δὲ καὶ χρυσῷ νομίσματι
τὸ παράπαν οὐ χρῶνται, καὶ καθόλου ταῦτα
εἰσάγειν εἰς τὴν νῆσον κωλύουσιν· αἰτίαν δὲ ταύτην
ἐπιφέρουσιν, ὅτι τὸ παλαιὸν Ἡρακλῆς ἐστράτευσεν
ἐπὶ Γηρυόνην, ὄντα Χρυσάορος μὲν υἱόν,
πλεῖστον δὲ κεκτημένον ἄργυρόν τε καὶ χρυσόν.
ἵνʼ οὖν ἀνεπιβούλευτον ἔχωσι τὴν κτῆσιν, ἀνεπίμικτον
ἑαυτοῖς ἐποίησαν τὸν ἐξ ἀργύρου τε καὶ
χρυσοῦ πλοῦτον. διόπερ ἀκολούθως ταύτῃ τῇ κρίσει
<pb id="v.2.p.27"/>
κατὰ τὰς γεγενημένας πάλαι ποτὲ στρατείας
παρὰ Καρχηδονίοις τοὺς μισθοὺς οὐκ ἀπεκόμιζον
εἰς τὰς πατρίδας, ἀλλʼ ὠνούμενοι γυναῖκας καὶ οἶνον
ἅπαντα τὸν μισθὸν εἰς ταῦτα κατεχορήγουν.
</p>
</div3>
</div2>
<div2 type="chapter" n="18">
<div3 type="section" n="1">
<p> παράδοξον δέ τι καὶ κατὰ τοὺς γάμους νόμιμον
παρʼ αὐτοῖς ἐστιν· ἐν γὰρ ταῖς κατὰ τοὺς γάμους
εὐωχίαις οἰκείων τε καὶ φίλων κατὰ τὴν ἡλικίαν
ὁ πρῶτος ἀεὶ καὶ ὁ δεύτερος καὶ οἱ λοιποὶ κατὰ τὸ
ἑξῆς μίσγονται ταῖς νύμφαις ἀνὰ μέρος, ἐσχάτου
 τοῦ νυμφίου τυγχάνοντος ταύτης τῆς τιμῆς.
</p>
</div3>
<div3 type="section" n="2">
<p>ἴδιον 
δέ τι ποιοῦσι καὶ παντελῶς ἐξηλλαγμένον περὶ τὰς
τῶν τετελευτηκότων ταφάς· συγκόψαντες γὰρ ξύλοις
τὰ μέλη τοῦ σώματος εἰς ἀγγεῖον ἐμβάλλουσι
καὶ λίθους δαψιλεῖς ἐπιτιθέασιν.
</p>
</div3>
<div3 type="section" n="3">
<p>ὁπλισμὸς δʼ ἐστὶν 
 αὐτοῖς τρεῖς σφενδόναι, καὶ τούτων μίαν μὲν περὶ
τὴν κεφαλὴν ἔχουσιν, ἄλλην δὲ περὶ τὴν γαστέρα,
τρίτην δʼ ἐν ταῖς χερσί. κατὰ δὲ τὰς πολεμικὰς
χρείας βάλλουσι λίθους πολὺ μείζους τῶν ἄλλων
οὕτως εὐτόνως, ὥστε δοκεῖν τὸ βληθὲν ἀπό τινος
 καταπέλτου φέρεσθαι· διὸ καὶ κατὰ τὰς τειχομαχίας
ἐν ταῖς προσβολαῖς τύπτοντες τοὺς ἐπὶ τῶν
ἐπάλξεων ἐφεστῶτας κατατραυματίζουσιν, ἐν δὲ ταῖς
παρατάξεσι τούς τε θυρεοὺς καὶ τὰ κράνη καὶ πᾶν
σκεπαστήριον ὅπλον συντρίβουσι.
</p>
</div3>
<div3 type="section" n="4">
<p>κατὰ δὲ τὴν εὐστοχίαν 
 οὕτως ἀκριβεῖς εἰσιν, ὥστε κατὰ τὸ πλεῖστον
μὴ ἁμαρτάνειν τοῦ προκειμένου σκοποῦ. αἴτιαι
δὲ τούτων αἱ συνεχεῖς ἐκ παίδων μελέται, καθʼ
<pb id="v.2.p.28"/>
ἃς ὑπὸ τῶν μητέρων ἀναγκάζονται παῖδες ὄντες
<del>συνεχῶς</del> σφενδονᾶν· προκειμένου γὰρ σκοποῦ κατά
τι ξύλον ἠρτημένου ἄρτου, οὐ πρότερον δίδοται
τῷ μελετῶντι φαγεῖν, ἕως ἂν τυχὼν τοῦ ἄρτου
συγχωρούμενον λάβῃ παρὰ τῆς μητρὸς καταφαγεῖν τοῦτον.
</p>
</div3>
</div2>
<div2 type="chapter" n="19">
<div3 type="section" n="1">
<p> ἐπεὶ δὲ περὶ τῶν ἐντὸς Ἡρακλείων στηλῶν κειμένων
νήσων διεληλύθαμεν, περὶ τῶν κατὰ τὸν
ὠκεανὸν οὐσῶν διέξιμεν. κατὰ γὰρ τὴν Λιβύην
κεῖται <del>μὲν</del> πελαγία νῆσος ἀξιόλογος μὲν τῷ μεγέθει,
κειμένη δὲ κατὰ τὸν ὠκεανὸν ἀπέχει πλοῦν
ἀπὸ τῆς Λιβύης ἡμερῶν πλειόνων, κεκλιμένη πρὸς
τὴν δύσιν. ἔχει δὲ χώραν καρποφόρον, πολλὴν μὲν
ὀρεινήν, οὐκ ὀλίγην δὲ πεδιάδα κάλλει διαφέρουσαν.
</p>
</div3>
<div3 type="section" n="2">
<p> διαρρεομένη γὰρ ποταμοῖς πλωτοῖς ἐκ τούτων
ἀρδεύεται, καὶ πολλοὺς μὲν ἔχει παραδείσους
καταφύτους παντοίοις δένδρεσι, παμπληθεῖς δὲ κηπείας
διειλημμένας ὕδασι γλυκέσιν· ἐπαύλεις τε πολυτελεῖς
ταῖς κατασκευαῖς ὑπάρχουσιν ἐν αὐτῇ καὶ
κατὰ τὰς κηπείας κατεσκευασμένα κωθωνιστήρια
τὴν διάθεσιν ἀνθηρὰν ἔχοντα, ἐν οἷς οἱ κατοικοῦντες
κατὰ τὴν θερινὴν ὥραν ἐνδιατρίβουσι, δαψιλῶς
τῆς χώρας χορηγούσης τὰ πρὸς τὴν ἀπόλαυσιν καὶ
τρυφήν.
</p>
</div3>
<div3 type="section" n="3">
<p> ἥ τε ὀρεινὴ δρυμοὺς ἔχει πυκνοὺς καὶ
μεγάλους καὶ δένδρα παντοδαπὰ καρποφόρα καὶ
πρὸς τὰς ἐν τοῖς ὄρεσι διαίτας ἔχοντα συναγκείας
καὶ πηγὰς πολλάς. καθόλου δʼ ἡ νῆσος αὕτη κατάρρυτός
ἐστι ναματιαίοις καὶ γλυκέσιν ὕδασι, διʼ <pb id="v.2.p.29"/>
ὧν οὐ μόνον ἀπόλαυσις ἐπιτερπὴς γίνεται τοῖς ἐμβιοῦσιν
ἐν αὐτῇ, ἀλλὰ καὶ πρὸς ὑγίειαν σωμάτων
καὶ ῥώμην συμβάλλεται.
</p>
</div3>
<div3 type="section" n="4">
<p>κυνήγιά τε δαψιλῆ παντοίων 
ζῴων καὶ θηρίων ὑπάρχει, καὶ τούτων ἐν
 ταῖς εὐωχίαις εὐποροῦντες οὐδὲν ἐλλιπὲς ἔχουσι τῶν
πρὸς τρυφὴν καὶ πολυτέλειαν ἀνηκόντων· καὶ γὰρ
ἰχθύων ἔχει πλῆθος ἡ προσκλύζουσα τῇ νήσῳ θάλαττα
διὰ τὸ φύσει τὸν ὠκεανὸν πανταχῇ πλήθειν
παντοδαπῶν ἰχθύων.
</p>
</div3>
<div3 type="section" n="5">
<p>καθόλου δʼ ἡ νῆσος αὕτη 
 τὸν περικείμενον ἀέρα παντελῶς εὔκρατον ἔχουσα
τὸ πλέον μέρος τοῦ ἐνιαυτοῦ φέρει πλῆθος ἀκροδρύων
καὶ τῶν ἄλλων τῶν ὡραίων, ὥστε δοκεῖν
αὐτὴν ὡσεὶ θεῶν τινων, οὐκ ἀνθρώπων ὑπάρχειν
ἐμβιωτήριον διὰ τὴν ὑπερβολὴν τῆς εὐδαιμονίας.
</p>
</div3>
</div2>
<div2 type="chapter" n="20">
<div3 type="section" n="1">
<p> κατὰ μὲν οὖν τοὺς παλαιοὺς χρόνους ἀνεύρετος ἦν
διὰ τὸν ἀπὸ τῆς ὅλης οἰκουμένης ἐκτοπισμόν, ὕστερον
δʼ εὑρέθη διὰ τοιαύτας αἰτίας. Φοίνικες ἐκ
παλαιῶν χρόνων συνεχῶς πλέοντες κατʼ ἐμπορίαν
πολλὰς μὲν κατὰ τὴν Λιβύην ἀποικίας ἐποιήσαντο,
 οὐκ ὀλίγας δὲ καὶ τῆς Εὐρώπης ἐν τοῖς πρὸς δύσιν
κεκλιμένοις μέρεσι. τῶν δʼ ἐπιβολῶν αὐτοῖς κατὰ
νοῦν προχωρουσῶν, πλούτους μεγάλους ἤθροισαν,
καὶ τὴν ἐκτὸς Ἡρακλείων στηλῶν ἐπεβάλοντο πλεῖν,
ἣν ὠκεανὸν ὀνομάζουσι.
</p>
</div3>
<div3 type="section" n="2">
<p>καὶ πρῶτον μὲν ἐπʼ αὐτοῦ 
 τοῦ κατὰ τὰς στήλας πόρου πόλιν ἔκτισαν ἐπὶ
τῆς Εὐρώπης, ἣν οὖσαν χερρόνησον προσηγόρευσαν
Γάδειρα, ἐν ᾗ τά τε ἄλλα κατεσκεύασαν οἰκείως
τοῖς τόποις καὶ ναὸν Ἡρακλέους πολυτελῆ, καὶ θυσίας
<pb id="v.2.p.30"/>
κατέδειξαν μεγαλοπρεπεῖς τοῖς τῶν Φοινίκων
ἔθεσι διοικουμένας. τὸ δʼ ἱερὸν συνέβη τοῦτο καὶ
τότε καὶ κατὰ τοὺς νεωτέρους χρόνους τιμᾶσθαι
περιττότερον μέχρι τῆς καθʼ ἡμᾶς ἡλικίας. πολλοὶ
δὲ καὶ τῶν Ῥωμαίων ἐπιφανεῖς ἄνδρες καὶ μεγάλας
πράξεις κατειργασμένοι ἐποιήσαντο μὲν τούτῳ τῷ
θεῷ εὐχάς, συνετέλεσαν δʼ αὐτὰς μετὰ τὴν συντέλειαν
τῶν κατορθωμάτων.
</p>
</div3>
<div3 type="section" n="3">
<p> οἱ δʼ οὖν Φοίνικες διὰ
τὰς προειρημένας αἰτίας ἐρευνῶντες τὴν ἐκτὸς τῶν
στηλῶν παραλίαν καὶ παρὰ τὴν Λιβύην πλέοντες,
ὑπʼ ἀνέμων μεγάλων ἀπηνέχθησαν ἐπὶ πολὺν πλοῦν
δι᾽ ὠκεανοῦ. χειμασθέντες δʼ ἐπὶ πολλὰς ἡμέρας
προσηνέχθησαν τῇ προειρημένῃ νήσῳ, καὶ τὴν εὐδαιμονίαν
αὐτῆς καὶ φύσιν κατοπτεύσαντες ἅπασι
γνώριμον ἐποίησαν.
</p>
</div3>
<div3 type="section" n="4">
<p> διὸ καὶ Τυρρηνῶν θαλαττοκρατούντων
καὶ πέμπειν εἰς αὐτὴν ἀποικίαν ἐπιβαλλομένων,
διεκώλυσαν αὐτοὺς Καρχηδόνιοι, ἅμα
μὲν εὐλαβούμενοι μὴ διὰ τὴν ἀρετὴν τῆς νήσου
πολλοὶ τῶν ἐκ τῆς Καρχηδόνος εἰς ἐκείνην μεταστῶσιν,
ἅμα δὲ πρὸς τὰ παράλογα τῆς τύχης κατασκευαζόμενοι
καταφυγήν, εἴ τι περὶ τὴν Καρχηδόνα
ὁλοσχερὲς πταῖσμα συμβαίνοι· δυνήσεσθαι γὰρ
αὐτοὺς θαλαττοκρατοῦντας ἀπᾶραι πανοικίους εἰς
ἀγνοουμένην ὑπὸ τῶν ὑπερεχόντων νῆσον.
</p>
</div3>
</div2>
<div2 type="chapter" n="21">
<div3 type="section" n="1">
<p> ἐπεὶ δὲ περὶ τοῦ κατὰ τὴν Λιβύην ὠκεανοῦ
καὶ τῶν ἐν αὐτῷ νήσων διήλθομεν, μεταβιβάσομεν
<pb id="v.2.p.31"/>

τὸν λόγον ἐπὶ τὴν Εὐρώπην. κατὰ γὰρ τὴν Γαλατίαν
τὴν παρωκεανῖτιν κατʼ ἀντικρὺ τῶν Ἑρκυνίων
ὀνομαζομένων δρυμῶν ʽμεγίστους γὰρ ὑπάρχειν
παρειλήφαμεν τῶν κατὰ τὴν Εὐρώπηνʼ νῆσοι
 πολλαὶ κατὰ τὸν ὠκεανὸν ὑπάρχουσιν, ὧν ἐστι
μεγίστη ἡ Βρεττανικὴ καλουμένη.
</p>
</div3>
<div3 type="section" n="2">
<p>αὕτη δὲ τὸ μὲν 
παλαιὸν ἀνεπίμικτος ἐγένετο ξενικαῖς δυνάμεσιν·
οὔτε γὰρ Διόνυσον οὔθʼ Ἡρακλέα παρειλήφαμεν
οὔτε τῶν ἄλλων ἡρώων <del>ἢ δυναστῶν</del> ἐστρατευμένον
 ἐπʼ αὐτήν· καθʼ ἡμᾶς δὲ Γάιος Καῖσαρ ὁ διὰ τὰς
πράξεις ἐπονομασθεὶς θεὸς πρῶτος τῶν μνημονευομένων
ἐχειρώσατο τὴν νῆσον, καὶ τοὺς Βρεττανοὺς
καταπολεμήσας ἠνάγκασε τελεῖν ὡρισμένους φόρους.
ἀλλὰ περὶ μὲν τούτων τὰς κατὰ μέρος πράξεις ἐν
 τοῖς οἰκείοις χρόνοις ἀναγράψομεν, περὶ δὲ τῆς νήσου
καὶ τοῦ φυομένου κατʼ αὐτὴν καττιτέρου νῦν
διέξιμεν.
</p>
</div3>
<div3 type="section" n="3">
<p>αὕτη γὰρ τῷ σχήματι τρίγωνος οὖσα παραπλησίως 
τῇ Σικελίᾳ τὰς πλευρὰς οὐκ ἰσοκώλους
ἔχει. παρεκτεινούσης δʼ αὐτῆς παρὰ τὴν Εὐρώπην
 λοξῆς, τὸ μὲν ἐλάχιστον ἀπὸ τῆς ἠπείρου διεστηκὸς
ἀκρωτήριον, ὃ καλοῦσι Κάντιον, φασὶν ἀπέχειν
ἀπὸ τῆς γῆς σταδίους ὡς ἑκατόν, καθʼ ὃν τόπον
ἡ θάλαττα ποιεῖται τὸν ἔκρουν, τὸ δʼ ἕτερον
ἀκρωτήριον τὸ καλούμενον Βελέριον ἀπέχειν λέγεται
 τῆς ἠπείρου πλοῦν ἡμερῶν τεττάρων, τὸ δʼ
ὑπολειπόμενον ἀνήκειν μὲν ἱστοροῦσιν εἰς τὸ πέλαγος,
<pb id="v.2.p.32"/>
</p>
</div3>
<div3 type="section" n="4">
<p> ὀνομάζεσθαι δʼ Ὄρκαν. τῶν δὲ πλευρῶν
τὴν μὲν ἐλαχίστην εἶναι σταδίων ἑπτακισχιλίων πεντακοσίων,
παρήκουσαν παρὰ τὴν Εὐρώπην, τὴν δὲ
δευτέραν τὴν ἀπὸ τοῦ πορθμοῦ πρὸς τὴν κορυφὴν
ἀνήκουσαν σταδίων μυρίων πεντακισχιλίων, τὴν δὲ
λοιπὴν σταδίων δισμυρίων, ὥστε τὴν πᾶσαν εἶναι
τῆς νήσου περιφορὰν σταδίων τετρακισμυρίων δισχιλίων
πεντακοσίων.
</p>
</div3>
<div3 type="section" n="5">
<p> κατοικεῖν δέ φασι τὴν Βρεττανικὴν
αὐτόχθονα γένη καὶ τὸν παλαιὸν βίον ταῖς
ἀγωγαῖς διατηροῦντα. ἅρμασι μὲν γὰρ κατὰ τοὺς
πολέμους χρῶνται, καθάπερ οἱ παλαιοὶ τῶν Ἑλλήνων
ἥρωες ἐν τῷ Τρωικῷ πολέμῳ κεχρῆσθαι παραδέδονται,
καὶ τὰς οἰκήσεις εὐτελεῖς ἔχουσιν, ἐκ
τῶν καλάμων ἢ ξύλων κατὰ τὸ πλεῖστον συγκειμένας·
τήν τε συναγωγὴν τῶν σιτικῶν καρπῶν ποιοῦνται
τοὺς στάχυς αὐτοὺς ἀποτέμνοντες καὶ θησαυρίζοντες
εἰς τὰς καταστέγους οἰκήσεις· ἐκ δὲ
τούτων τοὺς παλαιοὺς στάχυς καθʼ ἡμέραν τίλλειν,
</p>
</div3>
<div3 type="section" n="6">
<p> καὶ κατεργαζομένους ἔχειν τὴν τροφήν. τοῖς δʼ
ἤθεσιν ἁπλοῦς εἶναι καὶ πολὺ κεχωρισμένους τῆς
τῶν νῦν ἀνθρώπων ἀγχινοίας καὶ πονηρίας. τάς
τε διαίτας εὐτελεῖς ἔχειν, καὶ τῆς ἐκ τοῦ πλούτου
γεννωμένης τρυφῆς πολὺ διαλλάττοντας. εἶναι δὲ
καὶ πολυάνθρωπον τὴν νῆσον, καὶ τὴν τοῦ ἀέρος
ἔχειν διάθεσιν παντελῶς κατεψυγμένην, ὡς ἂν ὑπʼ
αὐτὴν τὴν ἄρκτον κειμένην. βασιλεῖς δὲ καὶ δυνάστας
πολλοὺς ἔχειν, καὶ πρὸς ἀλλήλους κατὰ τὸ
<pb id="v.2.p.33"/>
</p>
</div3>
</div2>
<div2 type="chapter" n="22">
<div3 type="section" n="1">
<p>πλεῖστον εἰρηνικῶς διακεῖσθαι. ἀλλὰ περὶ μὲν τῶν
κατʼ αὐτὴν νομίμων καὶ τῶν ἄλλων ἰδιωμάτων τὰ
κατὰ μέρος ἀναγράψομεν ὅταν ἐπὶ τὴν Καίσαρος
γενομένην στρατείαν εἰς Βρεττανίαν παραγενηθῶμεν,
 νῦν δὲ περὶ τοῦ κατʼ αὐτὴν φυομένου καττιτέρου
διέξιμεν. τῆς γὰρ Βρεττανικῆς κατὰ τὸ
ἀκρωτήριον τὸ καλούμενον Βελέριον οἱ κατοικοῦντες
φιλόξενοί τε διαφερόντως εἰσὶ καὶ διὰ τὴν τῶν
ξένων ἐμπόρων ἐπιμιξίαν ἐξημερωμένοι τὰς ἀγωγάς.
 οὗτοι τὸν καττίτερον κατασκευάζουσι φιλοτέχνως
ἐργαζόμενοι τὴν φέρουσαν αὐτὸν γῆν.
</p>
</div3>
<div3 type="section" n="2">
<p>αὕτη δὲ πετρώδης 
οὖσα διαφυὰς ἔχει γεώδεις, ἐν αἷς τὸν πόρον
κατεργαζόμενοι καὶ τήξαντες καθαίρουσιν. ἀποτυποῦντες
δʼ εἰς ἀστραγάλων ῥυθμοὺς κομίζουσιν
 εἴς τινα νῆσον προκειμένην μὲν τῆς Βρεττανικῆς,
ὀνομαζομένην δὲ Ἴκτιν· κατὰ γὰρ τὰς ἀμπώτεις ἀναξηραινομένου
τοῦ μεταξὺ τόπου ταῖς ἁμάξαις εἰς
ταύτην κομίζουσι δαψιλῆ τὸν καττίτερον.
</p>
</div3>
<div3 type="section" n="3">
<p>ἴδιον δέ 
τι συμβαίνει περὶ τὰς πλησίον νήσους τὰς μεταξὺ
 κειμένας τῆς τε Εὐρώπης καὶ τῆς Βρεττανικῆς· κατὰ
μὲν γὰρ τὰς πλημυρίδας τοῦ μεταξὺ πόρου πληρουμένου
νῆσοι φαίνονται, κατὰ δὲ τὰς ἀμπώτεις
ἀπορρεούσης τῆς θαλάττης καὶ πολὺν τόπον ἀναξηραινούσης
θεωροῦνται χερρόνησοι.
</p>
</div3>
<div3 type="section" n="4">
<p>ἐντεῦθεν δʼ οἱ 
 ἔμποροι παρὰ τῶν ἐγχωρίων ὠνοῦνται καὶ διακομίζουσιν
εἰς τὴν Γαλατίαν· τὸ δὲ τελευταῖον πεζῇ
διὰ τῆς Γαλατίας πορευθέντες ἡμέρας ὡς τριάκοντα
<pb id="v.2.p.34"/>
κατάγουσιν ἐπὶ τῶν ἵππων τὰ φορτία πρὸς τὴν ἐκβολὴν
τοῦ Ῥοδανοῦ ποταμοῦ.
περὶ μὲν οὖν τοῦ καττιτέρου τοῖς ῥηθεῖσιν ἀρκεσθησόμεθα,
</p>
</div3>
</div2>
<div2 type="chapter" n="23">
<div3 type="section" n="1">
<p> περὶ δὲ τοῦ καλουμένου ἠλέκτρου νῦν
διέξιμεν. τῆς Σκυθίας τῆς ὑπὲρ τὴν Γαλατίαν κατʼ
ἀντικρὺ νῆσός ἐστι πελαγία κατὰ τὸν ὠκεανὸν ἡ
προσαγορευομένη Βασίλεια. εἰς ταύτην ὁ κλύδων
ἐκβάλλει δαψιλὲς τὸ καλούμενον ἤλεκτρον, οὐδαμοῦ
δὲ τῆς οἰκουμένης φαινόμενον. περὶ δὲ τούτου
πολλοὶ τῶν παλαιῶν ἀνέγραψαν μύθους παντελῶς
ἀπιστουμένους καὶ διὰ τῶν ἀποτελεσμάτων
ἐλεγχομένους.
</p>
</div3>
<div3 type="section" n="2">
<p> πολλοὶ γὰρ τῶν τε ποιητῶν καὶ τῶν
συγγραφέων φασὶ Φαέθοντα τὸν Ἡλίου μὲν υἱόν,
παῖδα δὲ τὴν ἡλικίαν ὄντα, πεῖσαι τὸν πατέρα μίαν
ἡμέραν παραχωρῆσαι τοῦ τεθρίππου· συγχωρηθέντος
δʼ αὐτῷ τούτου, τὸν μὲν Φαέθοντα ἐλαύνοντα
τὸ τέθριππον μὴ δύνασθαι κρατεῖν τῶν ἡνιῶν, τοὺς
δʼ ἵππους καταφρονήσαντας τοῦ παιδὸς ἐξενεχθῆναι
τοῦ συνήθους δρόμου, καὶ τὸ μὲν πρῶτον κατὰ
τὸν οὐρανὸν πλανωμένους ἐκπυρῶσαι τοῦτον καὶ
ποιῆσαι τὸν νῦν γαλαξίαν καλούμενον κύκλον, μετὰ
δὲ ταῦτα πολλὴν τῆς οἰκουμένης ἐπιφλέξαντας οὐκ
ὀλίγην κατακάειν χώραν.
</p>
</div3>
<div3 type="section" n="3">
<p> διὸ καὶ τοῦ Διὸς ἀγανακτήσαντος
ἐπὶ τοῖς γεγενημένοις, κεραυνῶσαι μὲν
τὸν Φαέθοντα, ἀποκαταστῆσαι δὲ τὸν ἥλιον ἐπὶ τὴν
συνήθη πορείαν. τοῦ δὲ Φαέθοντος πεσόντος πρὸς
τὰς ἐκβολὰς τοῦ νῦν καλουμένου Πάδου ποταμοῦ,
<pb id="v.2.p.35"/>
τὸ δὲ παλαιὸν Ἠριδανοῦ προσαγορευομένου, θρηνῆσαι
μὲν τὰς ἀδελφὰς αὐτοῦ τὴν τελευτὴν φιλοτιμότατα,
διὰ δὲ τὴν ὑπερβολὴν τῆς λύπης <del>ὑπὸ τῆς
φύσεως</del> μετασχηματισθῆναι τὴν φύσιν, γενομένας
 αἰγείρους.
</p>
</div3>
<div3 type="section" n="4">
<p>ταύτας δὲ κατʼ ἐνιαυτὸν κατὰ τὴν αὐτὴν 
ὥραν δάκρυον ἀφιέναι, καὶ τοῦτο πηγνύμενον
ἀποτελεῖν τὸ καλούμενον ἤλεκτρον, λαμπρότητι μὲν
τῶν ὁμοφυῶν διαφέρον, ἐπιχωριάζον δʼ ἐν ταῖς τῶν
νέων τελευταῖς κατὰ τὸ τούτων πένθος.
</p>
</div3>
<div3 type="section" n="5">
<p>διημαρτηκότων 
 δὲ πάντων τῶν τὸν μῦθον τοῦτον πεπλακότων
καὶ διὰ τῶν ἀποτελεσμάτων ἐν τοῖς ὕστερον
χρόνοις ἐλεγχομένων, προσεκτέον ταῖς ἀληθιναῖς
ἱστορίαις· τὸ γὰρ ἤλεκτρον συνάγεται μὲν ἐν τῇ
προειρημένῃ νήσῳ, κομίζεται δʼ ὑπὸ τῶν ἐγχωρίων
 πρὸς τὴν ἀντιπέρας ἤπειρον, διʼ ἧς φέρεται πρὸς
τοὺς καθʼ ἡμᾶς τόπους, καθότι προείρηται.
</p>
</div3>
</div2>
<div2 type="chapter" n="24">
<div3 type="section" n="1">
<p>διεληλυθότες δὲ περὶ τῶν νήσων τῶν κειμένων
ἐν τοῖς πρὸς δυσμὰς μέρεσιν, οὐκ ἀνοίκειον εἶναι
νομίζομεν περὶ τῶν πλησίον τῆς Εὐρώπης ἐθνῶν
 βραχέα διελθεῖν, ἃ παραλελοίπαμεν ἐν ταῖς πρότερον
βίβλοις. τῆς Κελτικῆς τοίνυν τὸ παλαιόν,
ὥς φασιν, ἐδυνάστευσεν ἐπιφανὴς ἀνήρ, ᾧ θυγάτηρ
ἐγένετο τῷ μεγέθει τοῦ σώματος ὑπερφυής, τῇ
δʼ εὐπρεπείᾳ πολὺ διέχουσα τῶν ἄλλων. αὕτη δὲ
 διά τε τὴν τοῦ σώματος ῥώμην· καὶ τὴν θαυμαζομένην
εὐπρέπειαν πεφρονηματισμένη παντὸς τοῦ
μνηστεύοντος τὸν γάμον ἀπηρνεῖτο, νομίζουσα μηδένα
<pb id="v.2.p.36"/>
</p>
</div3>
<div3 type="section" n="2">
<p> τούτων ἄξιον ἑαυτῆς εἶναι. κατὰ δὲ τὴν Ἡρακλέους
ἐπὶ Γηρυόνην στρατείαν, καταντήσαντος εἰς
τὴν Κελτικὴν αὐτοῦ καὶ πόλιν Ἀλησίαν ἐν ταύτῃ
κτίσαντος, θεασαμένη τὸν Ἡρακλέα καὶ θαυμάσασα
τήν τε ἀρετὴν αὐτοῦ καὶ τὴν τοῦ σώματος ὑπεροχήν,
προσεδέξατο τὴν ἐπιπλοκὴν μετὰ πάσης προθυμίας,
</p>
</div3>
<div3 type="section" n="3">
<p> συγκατανευσάντων καὶ τῶν γονέων. μιγεῖσα
δὲ τῷ Ἡρακλεῖ ἐγέννησεν υἱὸν ὀνόματι Γαλάτην,
πολὺ προέχοντα τῶν ὁμοεθνῶν ἀρετῇ τε
ψυχῆς καὶ ῥώμῃ σώματος. ἀνδρωθεὶς δὲ τὴν ἡλικίαν
καὶ διαδεξάμενος τὴν πατρῴαν βασιλείαν, πολλὴν
μὲν τῆς προσοριζούσης χώρας κατεκτήσατο, μεγάλας
δὲ πράξεις πολεμικὰς συνετέλεσε. περιβόητος δὲ
γενόμενος ἐπʼ ἀνδρείᾳ τοὺς ὑφʼ αὑτὸν τεταγμένους
ὠνόμασεν ἀφʼ ἑαυτοῦ Γαλάτας· ἀφʼ ὧν ἡ σύμπασα
Γαλατία προσηγορεύθη.
</p>
</div3>
</div2>
<div2 type="chapter" n="25">
<div3 type="section" n="1">
<p> ἐπεὶ δὲ περὶ τῆς τῶν Γαλατῶν προσηγορίας
διήλθομεν, καὶ περὶ τῆς χώρας αὐτῶν δέον ἐστὶν
εἰπεῖν. ἡ τοίνυν Γαλατία κατοικεῖται μὲν ὑπὸ πολλῶν
ἐθνῶν διαφόρων τοῖς μεγέθεσι· τὰ μέγιστα
γὰρ αὐτῶν σχεδὸν εἴκοσι μυριάδας ἀνδρῶν ἔχει, τὰ
δʼ ἐλάχιστα πέντε μυριάδας, ὧν ἕν ἐστι πρὸς Ῥωμαίους
ἔχον συγγένειαν παλαιὰν καὶ φιλίαν τὴν
μέχρι τῶν καθʼ ἡμᾶς χρόνων διαμένουσαν.
</p>
</div3>
<div3 type="section" n="2">
<p> κειμένη
δὲ κατὰ τὸ πλεῖστον ὑπὸ τὰς ἄρκτους χειμέριός
ἐστι καὶ ψυχρὰ διαφερόντως. κατὰ γὰρ τὴν
χειμερινὴν ὥραν ἐν ταῖς συννεφέσιν ἡμέραις ἀντὶ
μὲν τῶν ὄμβρων χιόνι πολλῇ νίφεται, κατὰ δὲ τὰς
<pb id="v.2.p.37"/>
αἰθρίας κρυστάλλῳ καὶ πάγοις ἐξαισίοις πλήθει, διʼ ὧν οἱ ποταμοὶ πηγνύμενοι διὰ τῆς ἰδίας φύσεως
γεφυροῦνται· οὐ μόνον γὰρ οἱ τυχόντες ὁδῖται κατʼ
ὀλίγους κατὰ τοῦ κρυστάλλου πορευόμενοι διαβαίνουσιν,
 ἀλλὰ καὶ στρατοπέδων μυριάδες μετὰ σκευοφόρων
καὶ ἁμαξῶν γεμουσῶν ἀσφαλῶς περαιοῦνται.
</p>
</div3>
<div3 type="section" n="3">
<p>πολλῶν δὲ καὶ μεγάλων ποταμῶν ῥεόντων 
διὰ τῆς Γαλατίας καὶ τοῖς ῥείθροις ποικίλως τὴν
πεδιάδα γῆν τεμνόντων, οἱ μὲν ἐκ λιμνῶν ἀβύσσων
 ῥέουσιν, οἱ δʼ ἐκ τῶν ὀρῶν ἔχουσι τὰς πηγὰς
καὶ τὰς ἐπιρροίας· τὴν δʼ ἐκβολὴν οἱ μὲν εἰς τὸν
ὠκεανὸν ποιοῦνται, οἱ δʼ εἰς τὴν καθʼ ἡμᾶς θάλατταν.
</p>
</div3>
<div3 type="section" n="4">
<p>μέγιστος δʼ ἐστὶ τῶν εἰς τὸ καθʼ ἡμᾶς 
πέλαγος ῥεόντων ὁ Ῥοδανός, τὰς μὲν πηγὰς ἔχων
 ἐν τοῖς Ἀλπείοις ὄρεσι, πέντε δὲ στόμασιν ἐξερευγόμενος
εἰς τὴν θάλατταν. τῶν δʼ εἰς τὸν ὠκεανὸν
ῥεόντων μέγιστοι δοκοῦσιν ὑπάρχειν ὅ τε Δανούβιος
καὶ ὁ Ῥῆνος, ὃν ἐν τοῖς καθʼ ἡμᾶς χρόνοις
 Καῖσαρ ὁ κληθεὶς θεὸς ἔζευξε παραδόξως, καὶ
 περαιώσας πεζῇ τὴν δύναμιν ἐχειρώσατο τοὺς πέραν
κατοικοῦντας αὐτοῦ Γαλάτας.
</p>
</div3>
<div3 type="section" n="5">
<p>πολλοὶ δὲ καὶ 
ἄλλοι πλωτοὶ ποταμοὶ κατὰ τὴν Κελτικήν εἰσι, περὶ
ὧν μακρὸν ἂν εἴη γράφειν. πάντες δὲ σχεδὸν ὑπὸ
τοῦ πάγου πηγνύμενοι γεφυροῦσι τὰ ῥεῖθρα, καὶ τοῦ
 κρυστάλλου διὰ τὴν φυσικὴν λειότητα ποιοῦντος
τοὺς διαβαίνοντας ὀλισθάνειν, ἀχύρων ἐπιβαλλομένων
ἐπʼ αὐτοὺς ἀσφαλῆ τὴν διάβασιν ἔχουσιν.
</p>
</div3>
</div2>
<div2 type="chapter" n="26">
<div3 type="section" n="1">
<p>ἴδιον δέ τι καὶ παράδοξον συμβαίνει κατὰ τὴν
<pb id="v.2.p.38"/>
πλείστην τῆς Γαλατίας, περὶ οὗ παραλιπεῖν οὐκ
ἄξιον ἡγούμεθα. ἀπὸ γὰρ θερινῆς δύσεως καὶ ἄρκτου
πνεῖν εἰώθασιν ἄνεμοι τηλικαύτην ἔχοντες
σφοδρότητα καὶ δύναμιν, ὥστε ἀναρπάζειν ἀπὸ τῆς
γῆς λίθους χειροπληθιαίους τοῖς μεγέθεσι καὶ τῶν
ψηφίδων ἁδρομερῆ κονιορτόν· καθόλου δὲ καταιγίζοντες
λάβρως ἁρπάζουσιν ἀπὸ μὲν τῶν ἀνδρῶν
τὰ ὅπλα καὶ τὰς ἐσθῆτας, ἀπὸ δὲ τῶν ἵππων τοὺς
ἀναβάτας.
</p>
</div3>
<div3 type="section" n="2">
<p> διὰ δὲ τὴν ὑπερβολὴν τοῦ ψύχους διαφθειρομένης
τῆς κατὰ τὸν ἀέρα κράσεως οὔτʼ οἶνον
οὔτʼ ἔλαιον φέρει· διόπερ τῶν Γαλατῶν οἱ
τούτων τῶν καρπῶν στερισκόμενοι πόμα κατασκευάζουσιν
ἐκ τῆς κριθῆς τὸ προσαγορευόμενον ζῦθος,
καὶ τὰ κηρία πλύνοντες τῷ τούτων ἀποπλύματι
χρῶνται.
</p>
</div3>
<div3 type="section" n="3">
<p> κάτοινοι δʼ ὄντες καθʼ ὑπερβολὴν τὸν
εἰσαγόμενον ὑπὸ τῶν ἐμπόρων οἶνον ἄκρατον ἐμφοροῦνται,
καὶ διὰ τὴν ἐπιθυμίαν λάβρῳ χρώμενοι
τῷ ποτῷ καὶ μεθυσθέντες εἰς ὕπνον ἢ μανιώδεις
διαθέσεις τρέπονται. διὸ καὶ πολλοὶ τῶν Ἰταλικῶν
ἐμπόρων διὰ τὴν συνήθη φιλαργυρίαν ἕρμαιον ἡγοῦνται
τὴν τῶν Γαλατῶν φιλοινίαν. οὗτοι γὰρ διὰ μὲν
τῶν πλωτῶν ποταμῶν πλοίοις, διὰ δὲ τῆς πεδιάδος
χώρας ἁμάξαις κομίζοντες τὸν οἶνον, ἀντιλαμβάνουσι
τιμῆς πλῆθος ἄπιστον· διδόντες γὰρ οἴνου κεράμιον
ἀντιλαμβάνουσι παῖδα, τοῦ πόματος διάκονον ἀμειβόμενοι.
</p>
</div3>
</div2>
<div2 type="chapter" n="27">
<div3 type="section" n="1">
<p> κατὰ γοῦν τὴν Γαλατίαν ἄργυρος μὲν οὐ
γίνεται τὸ σύνολον, χρυσὸς δὲ πολύς, ὃν τοῖς ἐγχωρίοις
ἡ φύσις ἄνευ μεταλλείας καὶ κακοπαθείας
<pb id="v.2.p.39"/>
ὑπουργεῖ. ἡ γὰρ τῶν ποταμῶν ῥύσις σκολιοὺς τοὺς
ἀγκῶνας ἔχουσα, <del>καὶ</del> τοῖς τῶν παρακειμένων ὀρῶν
ὄχθοις προσαράττουσα καὶ μεγάλους ἀπορρηγνῦσα
κολωνούς, πληροῖ χρυσοῦ ψήγματος.
</p>
</div3>
<div3 type="section" n="2">
<p>τοῦτο δʼ οἱ 
 περὶ τὰς ἐργασίας ἀσχολούμενοι συνάγοντες ἀλήθουσιν
 <del>ἢ συγκόπτουσι</del> τὰς ἐχούσας τὸ ψῆγμα βώλους,
διὰ δὲ τῶν ὑδάτων τῆς φύσεως τὸ γεῶδες
πλύναντες παραδιδόασιν ἐν ταῖς καμίνοις εἰς τὴν
χωνείαν.
</p>
</div3>
<div3 type="section" n="3">
<p>τούτῳ δὲ τῷ τρόπῳ σωρεύοντες χρυσοῦ 
 πλῆθος καταχρῶνται πρὸς κόσμον οὐ μόνον αἱ γυναῖκες,
ἀλλὰ καὶ οἱ ἄνδρες. περὶ μὲν γὰρ τοὺς
καρποὺς καὶ τοὺς βραχίονας ψέλια φοροῦσι, περὶ
δὲ τοὺς αὐχένας κρίκους παχεῖς ὁλοχρύσους καὶ δακτυλίους
ἀξιολόγους, ἔτι δὲ χρυσοῦς θώρακας.
</p>
</div3>
<div3 type="section" n="4">
<p>ἴδιον 
 δέ τι καὶ παράδοξον παρὰ τοῖς ἄνω Κελτοῖς ἐστι
περὶ τὰ τεμένη τῶν θεῶν γινόμενον· ἐν γὰρ τοῖς
ἱεροῖς καὶ τεμένεσιν ἐπὶ τῆς χώρας ἀνειμένοις ἔρριπται
πολὺς χρυσὸς ἀνατεθειμένος τοῖς θεοῖς, καὶ
τῶν ἐγχωρίων οὐδεὶς ἅπτεται τούτου διὰ τὴν δεισιδαιμονίαν,
 καίπερ ὄντων τῶν Κελτῶν φιλαργύρων καθʼ ὑπερβολήν.
</p>
</div3>
</div2>
<div2 type="chapter" n="28">
<div3 type="section" n="1">
<p>οἱ δὲ Γαλάται τοῖς μὲν σώμασίν εἰσιν εὐμήκεις,
ταῖς δὲ σαρξὶ κάθυγροι καὶ λευκοί, ταῖς δὲ κόμαις
οὐ μόνον ἐκ φύσεως ξανθοί, ἀλλὰ καὶ διὰ τῆς κατασκευῆς
 ἐπιτηδεύουσιν αὔξειν τὴν φυσικὴν τῆς χρόας
ἰδιότητα.
</p>
</div3>
<div3 type="section" n="2">
<p>τιτάνου γὰρ ἀποπλύματι σμῶντες τὰς 
τρίχας συνεχῶς <del>καὶ</del> ἀπὸ τῶν μετώπων ἐπὶ τὴν
<pb id="v.2.p.40"/>
κορυφὴν καὶ τοὺς τένοντας ἀνασπῶσιν, ὥστε τὴν
πρόσοψιν αὐτῶν φαίνεσθαι Σατύροις καὶ Πᾶσιν
ἐοικυῖαν· παχύνονται γὰρ αἱ τρίχες ἀπὸ τῆς κατεργασίας,
ὥστε μηδὲν τῆς τῶν ἵππων χαίτης διαφέρειν.
</p>
</div3>
<div3 type="section" n="3">
<p> τὰ δὲ γένεια τινὲς μὲν ξυρῶνται, τινὲς δὲ
μετρίως ὑποτρέφουσιν· οἱ δʼ εὐγενεῖς τὰς μὲν παρειὰς
ἀπολειαίνουσι, τὰς δʼ ὑπήνας ἀνειμένας ἐῶσιν,
ὥστε τὰ στόματα αὐτῶν ἐπικαλύπτεσθαι. διόπερ
ἐσθιόντων μὲν αὐτῶν ἐμπλέκονται ταῖς τροφαῖς,
πινόντων δὲ καθαπερεὶ διά τινος ἡθμοῦ φέρεται τὸ
πόμα.
</p>
</div3>
<div3 type="section" n="4">
<p> δειπνοῦσι δὲ καθήμενοι πάντες οὐκ ἐπὶ
θρόνων, ἀλλʼ ἐπὶ τῆς γῆς, ὑποστρώμασι χρώμενοι
λύκων ἢ κυνῶν δέρμασι. διακονοῦνται δʼ ὑπὸ τῶν
νεωτάτων παίδων ἐχόντων ἡλικίαν, ἀρρένων τε καὶ
θηλειῶν. πλησίον δʼ αὐτῶν ἐσχάραι κεῖνται γέμουσαι
πυρὸς καὶ λέβητας ἔχουσαι καὶ ὀβελοὺς πλήρεις
κρεῶν ὁλομερῶν. τοὺς δʼ ἀγαθοὺς ἄνδρας ταῖς
καλλίσταις τῶν κρεῶν μοίραις γεραίρουσι, καθάπερ
καὶ ὁ ποιητὴς τὸν Αἴαντα παρεισάγει τιμώμενον
ὑπὸ τῶν ἀριστέων, ὅτε πρὸς Ἕκτορα μονομαχήσας ἐνίκησε,
<quote rend="blockquote">
<lb/>νώτοισιν δʼ Αἴαντα διηνεκέεσσι γέραιρε.</quote>
</p>
</div3>
<div3 type="section" n="5">
<p> καλοῦσι δὲ καὶ τοὺς ξένους ἐπὶ τὰς εὐωχίας, καὶ
μετὰ τὸ δεῖπνον ἐπερωτῶσι, τίνες εἰσὶ καὶ τίνων
χρείαν ἔχουσιν. εἰώθασι δὲ καὶ παρὰ τὸ δεῖπνον
ἐκ τῶν τυχόντων πρὸς τὴν διὰ τῶν λόγων ἅμιλλαν
καταστάντες, ἐκ προκλήσεως μονομαχεῖν πρὸς ἀλλήλους,
παρʼ οὐδὲν τιθέμενοι τὴν τοῦ βίου τελευτήν·
<pb id="v.2.p.41"/>
ἐνισχύει γὰρ παρʼ αὐτοῖς ὁ Πυθαγόρου λόγος,
</p>
</div3>
<div3 type="section" n="6">
<p>ὅτι 
τὰς ψυχὰς τῶν ἀνθρώπων ἀθανάτους εἶναι συμβέβηκε
καὶ διʼ ἐτῶν ὡρισμένων πάλιν βιοῦν, εἰς ἕτερον
σῶμα τῆς ψυχῆς εἰσδυομένης. διὸ καὶ κατὰ
 τὰς ταφὰς τῶν τετελευτηκότων ἐνίους ἐπιστολὰς
γεγραμμένας τοῖς οἰκείοις τετελευτηκόσιν ἐμβάλλειν
εἰς τὴν πυράν, ὡς τῶν τετελευτηκότων ἀναγνωσομένων ταύτας.</p>
</div3>
</div2>
<div2 type="chapter" n="29">
<div3 type="section" n="1">
<p>ἐν δὲ ταῖς ὁδοιπορίαις καὶ ταῖς
μάχαις χρῶνται συνωρίσιν, ἔχοντος τοῦ ἅρματος
 ἡνίοχον καὶ παραβάτην. ἀπαντῶντες δὲ τοῖς ἐφιππεύουσιν
ἐν τοῖς πολέμοις σαυνιάζουσι τοὺς ἐναντίους,
καὶ καταβάντες τὴν ἀπὸ τοῦ ξίφους συνίστανται
μάχην.
</p>
</div3>
<div3 type="section" n="2">
<p>ἔνιοι δʼ αὐτῶν ἐπὶ τοσοῦτο τοῦ 
θανάτου καταφρονοῦσιν, ὥστε γυμνοὺς καὶ περιεζωσμένους
 καταβαίνειν εἰς τὸν κίνδυνον. ἐπάγονται
δὲ καὶ θεράποντας ἐλευθέρους ἐκ τῶν πενήτων
καταλέγοντες, οἷς ἡνιόχοις καὶ παρασπισταῖς
χρῶνται κατὰ τὰς μάχας. κατὰ δὲ τὰς παρατάξεις
εἰώθασι προάγειν τῆς παρατάξεως καὶ προκαλεῖσθαι
 τῶν ἀντιτεταγμένων τοὺς ἀρίστους εἰς μονομαχίαν,
προανασείοντες τὰ ὅπλα καὶ καταπληττόμενοι
τοὺς ἐναντίους.
</p>
</div3>
<div3 type="section" n="3">
<p>ὅταν δέ τις ὑπακούσῃ πρὸς 
τὴν μάχην, τάς τε τῶν προγόνων ἀνδραγαθίας ἐξυμνοῦσι
καὶ τὰς ἑαυτῶν ἀρετὰς προφέρονται, καὶ
 τὸν ἀντιταττόμενον ἐξονειδίζουσι καὶ ταπεινοῦσι
καὶ τὸ σύνολον τὸ θάρσος τῆς ψυχῆς τοῖς λόγοις
προαφαιροῦνται.
</p>
</div3>
<div3 type="section" n="4">
<p>τῶν δὲ πεσόντων πολεμίων τὰς 
κεφαλὰς ἀφαιροῦντες περιάπτουσι τοῖς αὐχέσι τῶν
<pb id="v.2.p.42"/>
ἵππων· τὰ δὲ σκῦλα τοῖς θεράπουσι παραδόντες
ᾑμαγμένα λαφυραγωγοῦσιν, ἐπιπαιανίζοντες καὶ
ᾅδοντες ὕμνον ἐπινίκιον, καὶ τὰ ἀκροθίνια ταῦτα
ταῖς οἰκίαις προσηλοῦσιν ὥσπερ οἱ ἐν κυνηγίοις τισὶ
κεχειρωμένοι τὰ θηρία.
</p>
</div3>
<div3 type="section" n="5">
<p> τῶν δʼ ἐπιφανεστάτων πολεμίων
κεδρώσαντες τὰς κεφαλὰς ἐπιμελῶς τηροῦσιν
ἐν λάρνακι, καὶ τοῖς ξένοις ἐπιδεικνύουσι σεμνυνόμενοι
διότι τῆσδε τῆς κεφαλῆς τῶν προγόνων τις
ἢ πατὴρ ἢ καὶ αὐτὸς πολλὰ χρήματα διδόμενα
οὐκ ἔλαβε. φασὶ δέ τινας αὐτῶν καυχᾶσθαι διότι
χρυσὸν ἀντίσταθμον τῆς κεφαλῆς οὐκ ἐδέξαντο,
βάρβαρόν τινα μεγαλοψυχίαν ἐπιδεικνύμενοι· οὐ
γὰρ τὸ μὴ πωλεῖν τὰ σύσσημα τῆς ἀρετῆς εὐγενές,
ἀλλὰ τὸ πολεμεῖν τὸ ὁμόφυλον τετελευτηκὸς θηριῶδες.
</p>
</div3>
</div2>
<div2 type="chapter" n="30">
<div3 type="section" n="1">
<p> ἐσθῆσι δὲ χρῶνται καταπληκτικαῖς, χιτῶσι
μὲν βαπτοῖς χρώμασι παντοδαποῖς διηνθισμένοις
καὶ ἀναξυρίσιν, ἃς ἐκεῖνοι βράκας προσαγορεύουσιν·
ἐπιπορποῦνται δὲ σάγους ῥαβδωτοὺς ἐν μὲν
τοῖς χειμῶσι δασεῖς, κατὰ δὲ τὸ θέρος ψιλούς, πλινθίοις
πυκνοῖς καὶ πολυανθέσι διειλημμένους.
</p>
</div3>
<div3 type="section" n="2">
<p> ὅπλοις
δὲ χρῶνται θυρεοῖς μὲν ἀνδρομήκεσι, πεποικιλμένοις
ἰδιοτρόπως· τινὲς δὲ καὶ ζῴων χαλκῶν ἐξοχὰς
ἔχουσιν, οὐ <del>μόνον</del> πρὸς κόσμον, ἀλλὰ <del>καὶ</del> πρὸς
ἀσφάλειαν εὖ δεδημιουργημένας. κράνη δὲ χαλκᾶ
περιτίθενται μεγάλας ἐξοχὰς ἐξ ἑαυτῶν ἔχοντα καὶ
παμμεγέθη φαντασίαν ἐπιφέροντα τοῖς χρωμένοις,
<pb id="v.2.p.43"/>

ὧν τοῖς μὲν πρόσκειται συμφυῆ κέρατα, τοῖς δὲ
ὀρνέων ἢ τετραπόδων ζῴων ἐκτετυπωμέναι προτομαί.
</p>
</div3>
<div3 type="section" n="3">
<p>σάλπιγγας δʼ ἔχουσιν ἰδιοφυεῖς καὶ βαρβαρικάς· 
ἐμφυσῶσι γὰρ ταύταις καὶ προβάλλουσιν ἦχον
 τραχὺν καὶ πολεμικῆς ταραχῆς οἰκεῖον. θώρακας
δʼ ἔχουσιν οἱ μὲν σιδηροῦς ἁλυσιδωτούς, οἱ δὲ τοῖς
ὑπὸ τῆς φύσεως δεδομένοις ἀρκοῦνται, γυμνοὶ μαχόμενοι.
ἀντὶ δὲ τοῦ ξίφους σπάθας ἔχουσι μακρὰς
σιδηραῖς ἢ χαλκαῖς ἁλύσεσιν ἐξηρτημένας, παρὰ τὴν
 δεξιὰν λαγόνα παρατεταμένας. τινὲς δὲ τοὺς χιτῶνας
ἐπιχρύσοις ἢ καταργύροις ζωστῆρσι συνέζωνται.
</p>
</div3>
<div3 type="section" n="4">
<p>προβάλλονται δὲ λόγχας, ἃς ἐκεῖνοι λαγκίας καλοῦσι, 
πηχυαῖα τῷ μήκει τοῦ σιδήρου καὶ ἔτι μείζω
τὰ ἐπιθήματα ἐχούσας, πλάτει δὲ βραχὺ λείποντα
 διπαλαίστων· τὰ μὲν γὰρ ξίφη τῶν παρʼ ἑτέροις
σαυνίων εἰσὶν οὐκ ἐλάττω, τὰ δὲ σαυνία τὰς ἀκμὰς
ἔχει τῶν ξιφῶν μείζους. τούτων δὲ τὰ μὲν ἐπʼ
εὐθείας κεχάλκευται, τὰ δʼ ἑλικοειδῆ διʼ ὅλων ἀνάκλασιν
ἔχει πρὸς τὸ καὶ κατὰ τὴν πληγὴν μὴ μόνον
 τέμνειν, ἀλλὰ καὶ θραύειν τὰς σάρκας καὶ
κατὰ τὴν ἀνακομιδὴν τοῦ δόρατος σπαράττειν τὸ τραῦμα.</p>
</div3>
</div2>
<div2 type="chapter" n="31">
<div3 type="section" n="1">
<p>αὐτοὶ δʼ εἰσὶ τὴν πρόσοψιν καταπληκτικοὶ
καὶ ταῖς φωναῖς βαρυηχεῖς καὶ παντελῶς τραχύφωνοι,
κατὰ δὲ τὰς ὁμιλίας βραχυλόγοι καὶ αἰνιγματίαι
 <del>καὶ τὰ πολλὰ αἰνιττόμενοι συνεκδοχικῶς</del>·
πολλὰ δὲ λέγοντες ἐν ὑπερβολαῖς ἐπʼ αὐξήσει μὲν
ἑαυτῶν, μειώσει δὲ τῶν ἄλλων, ἀπειληταί τε καὶ
<pb id="v.2.p.44"/>
ἀνατατικοὶ καὶ τετραγῳδημένοι ὑπάρχουσι, ταῖς δὲ
διανοίαις ὀξεῖς καὶ πρὸς μάθησιν οὐκ ἀφυεῖς.
</p>
</div3>
<div3 type="section" n="2">
<p> εἰσὶ
δὲ παρʼ αὐτοῖς καὶ ποιηταὶ μελῶν, οὓς βάρδους
ὀνομάζουσιν. οὗτοι δὲ μετʼ ὀργάνων ταῖς λύραις
ὁμοίων ᾅδοντες οὓς μὲν ὑμνοῦσιν, οὓς δὲ βλασφημοῦσι.
φιλόσοφοί τέ τινές εἰσι καὶ θεολόγοι περιττῶς
τιμώμενοι, οὓς δρουίδας ὀνομάζουσι.
</p>
</div3>
<div3 type="section" n="3">
<p> χρῶνται
δὲ καὶ μάντεσιν, ἀποδοχῆς μεγάλης ἀξιοῦντες αὐτούς·
οὗτοι δὲ διά τε τῆς οἰωνοσκοπίας καὶ διὰ
τῆς τῶν ἱερείων θυσίας τὰ μέλλοντα προλέγουσι,
καὶ πᾶν τὸ πλῆθος ἔχουσιν ὑπήκοον. μάλιστα δʼ
ὅταν περί τινων μεγάλων ἐπισκέπτωνται, παράδοξον
καὶ ἄπιστον ἔχουσι νόμιμον· ἄνθρωπον γὰρ
κατασπείσαντες τύπτουσι μαχαίρᾳ κατὰ τὸν ὑπὲρ
τὸ διάφραγμα τόπον, καὶ πεσόντος τοῦ πληγέντος
ἐκ τῆς πτώσεως καὶ τοῦ σπαραγμοῦ τῶν μελῶν,
ἔτι δὲ τῆς τοῦ αἵματος ῥύσεως τὸ μέλλον νοοῦσι,
παλαιᾷ τινι καὶ πολυχρονίῳ παρατηρήσει περὶ τούτων
πεπιστευκότες.
</p>
</div3>
<div3 type="section" n="4">
<p> ἔθος δʼ αὐτοῖς ἐστι μηδένα
θυσίαν ποιεῖν ἄνευ φιλοσόφου· διὰ γὰρ τῶν ἐμπείρων
τῆς θείας φύσεως ὡσπερεί τινων ὁμοφώνων
τὰ χαριστήρια τοῖς θεοῖς φασι δεῖν προσφέρειν,
καὶ διὰ τούτων οἴονται δεῖν τἀγαθὰ αἰτεῖσθαι.
</p>
</div3>
<div3 type="section" n="5">
<p> οὐ μόνον δʼ ἐν ταῖς εἰρηνικαῖς χρείαις, ἀλλὰ καὶ
κατὰ τοὺς πολέμους τούτοις μάλιστα πείθονται καὶ
τοῖς μελῳδοῦσι ποιηταῖς, οὐ μόνον οἱ φίλοι, ἀλλὰ
καὶ οἱ πολέμιοι· πολλάκις δʼ ἐν ταῖς παρατάξεσι
πλησιαζόντων ἀλλήλοις τῶν στρατοπέδων καὶ τοῖς
<pb id="v.2.p.45"/>
ξίφεσιν ἀνατεταμένοις καὶ ταῖς λόγχαις προβεβλημέναις,
εἰς τὸ μέσον οὗτοι προελθόντες παύουσιν
αὐτούς, ὥσπερ τινὰ θηρία κατεπᾴσαντες. οὕτω καὶ
 παρὰ τοῖς ἀγριωτάτοις βαρβάροις ὁ θυμὸς εἴκει τῇ
 σοφίᾳ καὶ ὁ Ἄρης αἰδεῖται τὰς Μούσας.
</p>
</div3>
</div2>
<div2 type="chapter" n="32">
<div3 type="section" n="1">
<p>χρήσιμον δʼ ἐστὶ διορίσαι τὸ παρὰ πολλοῖς
ἀγνοούμενον. τοὺς γὰρ ὑπὲρ Μασσαλίας κατοικοῦντας
ἐν τῷ μεσογείῳ καὶ τοὺς παρὰ τὰς Ἄλπεις,
ἔτι δὲ τοὺς ἐπὶ τάδε τῶν Πυρηναίων ὀρῶν
 Κελτοὺς ὀνομάζουσι, τοὺς δʼ ὑπὲρ ταύτης τῆς Κελτικῆς
εἰς τὰ πρὸς ἄρκτον νεύοντα μέρη παρά τε τὸν
ὠκεανὸν καὶ τὸ Ἑρκύνιον ὄρος καθιδρυμένους καὶ
πάντας τοὺς ἑξῆς μέχρι τῆς Σκυθίας Γαλάτας προσαγορεύουσιν·
οἱ δὲ Ῥωμαῖοι πάλιν πάντα ταῦτα τὰ
 ἔθνη συλλήβδην μιᾷ προσηγορίᾳ περιλαμβάνουσιν,
ὀνομάζοντες Γαλάτας ἅπαντας.
</p>
</div3>
<div3 type="section" n="2">
<p>αἱ δὲ γυναῖκες τῶν 
Γαλατῶν οὐ μόνον τοῖς μεγέθεσι παραπλήσιοι τοῖς
ἀνδράσιν εἰσίν, ἀλλὰ καὶ ταῖς ἀλκαῖς ἐνάμιλλοι.
τὰ δὲ παιδία παρʼ αὐτοῖς ἐκ γενετῆς ὑπάρχει πολιὰ
 κατὰ τὸ πλεῖστον· προβαίνοντα δὲ ταῖς ἡλικίαις εἰς
τὸ τῶν πατέρων χρῶμα ταῖς χρόαις μετασχηματίζεται.
</p>
</div3>
<div3 type="section" n="3">
<p>ἀγριωτάτων δʼ ὄντων τῶν ὑπὸ τὰς ἄρκτους 
κατοικούντων καὶ τῶν τῇ Σκυθίᾳ πλησιοχώρων,
φασί τινας ἀνθρώπους ἐσθίειν, ὥσπερ καὶ τῶν
 Βρεττανῶν τοὺς κατοικοῦντας τὴν ὀνομαζομένην
Ἴριν.
</p>
</div3>
<div3 type="section" n="4">
<p>διαβεβοημένης δὲ τῆς τούτων ἀλκῆς καὶ ἀγριότητος, 
<pb id="v.2.p.46"/>
φασί τινες ἐν τοῖς παλαιοῖς χρόνοις τοὺς τὴν
Ἀσίαν ἅπασαν καταδραμόντας, ὀνομαζομένους δὲ
Κιμμερίους, τούτους εἶναι, βραχὺ τοῦ χρόνου τὴν
λέξιν φθείραντος ἐν τῇ τῶν καλουμένων Κίμβρων
προσηγορίᾳ. ζηλοῦσι γὰρ ἐκ παλαιοῦ λῃστεύειν ἐπὶ
τὰς ἀλλοτρίας χώρας ἐπερχόμενοι καὶ καταφρονεῖν
ἁπάντων.
</p>
</div3>
<div3 type="section" n="5">
<p> οὗτοι γάρ εἰσιν οἱ τὴν μὲν Ῥώμην ἑλόντες,
τὸ δὲ ἱερὸν τὸ ἐν Δελφοῖς συλήσαντες, καὶ
πολλὴν μὲν τῆς Εὐρώπης, οὐκ ὀλίγην δὲ καὶ τῆς
Ἀσίας φορολογήσαντες, καὶ τῶν καταπολεμηθέντων
τὴν χώραν κατοικήσαντες, οἱ διὰ τὴν πρὸς τοὺς
Ἕλληνας ἐπιπλοκὴν Ἑλληνογαλάται κληθέντες, τὸ
δὲ τελευταῖον πολλὰ καὶ μεγάλα στρατόπεδα Ῥωμαίων
συντρίψαντες.
</p>
</div3>
<div3 type="section" n="6">
<p> ἀκολούθως δὲ τῇ κατʼ αὐτοὺς
ἀγριότητι καὶ περὶ τὰς θυσίας ἐκτόπως ἀσεβοῦσι·
τοὺς γὰρ κακούργους κατὰ πενταετηρίδα φυλάξαντες
ἀνασκολοπίζουσι τοῖς θεοῖς καὶ μετʼ ἄλλων πολλῶν
ἀπαρχῶν καθαγίζουσι, πυρὰς παμμεγέθεις κατασκευάζοντες. χρῶνται δὲ καὶ τοῖς αἰχμαλώτοις
ὡς ἱερείοις πρὸς τὰς τῶν θεῶν τιμάς. τινὲς δʼ αὐτῶν
καὶ τὰ κατὰ πόλεμον ληφθέντα ζῷα μετὰ τῶν
ἀνθρώπων ἀποκτείνουσιν ἢ κατακάουσιν ἤ τισιν
ἄλλαις τιμωρίαις ἀφανίζουσι.
</p>
</div3>
<div3 type="section" n="7">
<p> γυναῖκας δʼ ἔχοντες
εὐειδεῖς ἥκιστα ταύταις προσέχουσιν, ἀλλὰ πρὸς
τὰς τῶν ἀρρένων ἐπιπλοκὰς ἐκτόπως λυττῶσιν.
εἰώθασι δʼ ἐπὶ δοραῖς θηρίων χαμαὶ καθεύδοντες
ἐξ ἀμφοτέρων τῶν μερῶν παρακοίτοις συγκυλίεσθαι.
τὸ δὲ πάντων παραδοξότατον, τῆς ἰδίας εὐσχημοσύνης
<pb id="v.2.p.47"/>

ἀφροντιστοῦντες τὴν τοῦ σώματος ὥραν ἑτέροις
εὐκόλως προΐενται, καὶ τοῦτο αἰσχρὸν οὐχ
ἡγοῦνται, ἀλλὰ μᾶλλον ὅταν τις αὐτῶν χαριζομένων
μὴ προσδέξηται τὴν διδομένην χάριν, ἄτιμον
 ἡγοῦνται.
</p>
</div3>
</div2>
<div2 type="chapter" n="33">
<div3 type="section" n="1">
<p>ἡμεῖς δʼ ἀρκούντως περὶ Κελτῶν εἰρηκότες μεταβιβάσομεν
τὴν ἱστορίαν ἐπὶ τοὺς πλησιοχώρους
τούτοις Κελτίβηρας. οὗτοι γὰρ τὸ παλαιὸν περὶ
τῆς χώρας ἀλλήλοις διαπολεμήσαντες, οἵ τε Ἴβηρες
 καὶ οἱ Κελτοί, καὶ μετὰ ταῦτα διαλυθέντες καὶ τὴν
χώραν κοινῇ κατοικήσαντες, ἔτι δʼ ἐπιγαμίας πρὸς
ἀλλήλους συνθέμενοι, διὰ τὴν ἐπιμιξίαν ταύτης
ἔτυχον τῆς προσηγορίας. δυεῖν δʼ ἐθνῶν ἀλκίμων
μιχθέντων καὶ χώρας ὑποκειμένης ἀγαθῆς, συνέβη
 τοὺς Κελτίβηρας ἐπὶ πολὺ τῇ δόξῃ προελθεῖν, καὶ
Ῥωμαίοις πολλοὺς χρόνους ἀντιταξαμένους μόγις
καταπολεμηθῆναι.
</p>
</div3>
<div3 type="section" n="2">
<p>δοκοῦσι δʼ οὗτοι κατὰ τοὺς πολέμους 
οὐ μόνον ἱππεῖς ἀγαθούς, ἀλλὰ καὶ πεζοὺς
παρέχεσθαι διαφόρους ταῖς ἀλκαῖς καὶ ταῖς καρτερίαις.
 φοροῦσι δʼ οὗτοι σάγους μέλανας τραχεῖς
καὶ παραπλήσιον ἔχοντας τὸ ἔριον ταῖς αἰγείαις
θριξίν.
</p>
</div3>
<div3 type="section" n="3">
<p>ὁπλίζονται δέ τινες τῶν Κελτιβήρων Γαλατικοῖς 
θυρεοῖς κούφοις, τινὲς δὲ κυρτίαις κυκλοτερέσιν
ἀσπίδων ἐχούσαις τὰ μεγέθη, καὶ περὶ τὰς
 κνήμας τριχίνας εἰλοῦσι κνημῖδας, περὶ δὲ τὰς κεφαλὰς
κράνη χαλκᾶ περιτίθενται φοινικοῖς ἠσκημένα
λόφοις. ξίφη δʼ ἀμφίστομα καὶ σιδήρῳ διαφόρῳ
<pb id="v.2.p.48"/>
κεχαλκευμένα φοροῦσιν, ἔχοντες σπιθαμιαίας
παραξιφίδας, αἷς χρῶνται κατὰ τὰς ἐν ταῖς μάχαις
συμπλοκάς.
</p>
</div3>
<div3 type="section" n="4">
<p> ἴδιον δέ τι παρʼ αὐτοῖς ἐστι περὶ τὴν
τῶν <del>ὅπλων καὶ</del> ἀμυντηρίων κατασκευήν· ἐλάσματα
γὰρ σιδήρου κατακρύπτουσιν εἰς τὴν γῆν, καὶ ταῦτα
ἐῶσι μέχρι ἂν ὅτου διὰ τὸν χρόνον τοῦ ἰοῦ περιφαγόντος
τὸ ἀσθενὲς τοῦ σιδήρου καταλειφθῇ τὸ
στερεώτατον, ἐξ οὗ κατασκευάζουσι διάφορα ξίφη
καὶ τἄλλα τὰ πρὸς πόλεμον ἀνήκοντα. τὸ δʼ οὕτω
κατασκευασθὲν ὅπλον πᾶν τὸ ὑποπεσὸν διαιρεῖ, ἀφʼ
οὗπερ οὔτε θυρεὸς οὔτε κράνος οὔτε ὀστοῦν ὑπομένει
τὴν πληγὴν διὰ τὴν ὑπερβολὴν τῆς ἀρετῆς
τοῦ σιδήρου.
</p>
</div3>
<div3 type="section" n="5">
<p> διμάχαι δʼ ὄντες, ἐπειδὰν ἀπὸ τῶν
ἵππων ἀγωνισάμενοι νικήσωσι, καταπηδῶντες καὶ
τὴν τῶν πεζῶν τάξιν μεταλαμβάνοντες θαυμαστὰς 
ποιοῦνται μάχας. ἴδιον δέ τι καὶ παράδοξον νόμιμον
παρʼ αὐτοῖς ἐστιν· ἐπιμελεῖς γὰρ ὄντες καὶ
καθάρειοι ταῖς διαίταις ἓν ἔργον ἐπιτηδεύουσι βάναυσον
καὶ πολλῆς ἀκαθαρσίας κεκοινωνηκός· παρʼ
ἕκαστα γὰρ τὸ σῶμα λοῦσιν οὔρῳ, καὶ τοὺς ὀδόντας
παρατρίβοντες ταύτην ἡγοῦνται θεραπείαν εἶναι τοῦ σώματος.</p>
</div3>
</div2>
<div2 type="chapter" n="34">
<div3 type="section" n="1">
<p> τοῖς δʼ ἤθεσι πρὸς μὲν τοὺς κακούργους
καὶ πολεμίους ὑπάρχουσιν ὠμοί, πρὸς δὲ τοὺς
ξένους ἐπιεικεῖς καὶ φιλάνθρωποι. τοὺς γὰρ ἐπιδημήσαντας
ξένους ἅπαντες ἀξιοῦσι παρʼ αὑτοῖς
ποιεῖσθαι τὰς καταλύσεις καὶ πρὸς ἀλλήλους ἁμίλλῶνται
<pb id="v.2.p.49"/>
περὶ τῆς φιλοξενίας· οἷς δʼ ἂν οἱ ξένοι συνακολουθήσωσι,
τούτους ἐπαινοῦσι καὶ θεοφιλεῖς
ἡγοῦνται.
</p>
</div3>
<div3 type="section" n="2">
<p>τροφαῖς δὲ χρῶνται κρέασι παντοδαποῖς 
καὶ δαψιλέσι καὶ οἰνομέλιτος πόματι, χορηγούσης
 τῆς χώρας τὸ μὲν μέλι παμπληθές, τὸν δʼ οἶνον
παρὰ τῶν ἐπιπλεόντων ἐμπόρων ὠνούμενοι.
</p>
</div3>
<div3 type="section" n="3">
<p>χαριέστατον 
δὲ τῶν πλησιοχώρων ἐθνῶν <del>αὐτοῖς</del> ἐστι τὸ
τῶν Οὐακκαίων ὀνομαζομένων σύστημα· οὗτοι γὰρ
καθʼ ἕκαστον ἔτος διαιρούμενοι τὴν χώραν γεωργοῦσι,
 καὶ τοὺς καρποὺς κοινοποιούμενοι μεταδιδόασιν
ἑκάστῳ τὸ μέρος, καὶ τοῖς νοσφισαμένοις τι
γεωργοῖς θάνατον τὸ πρόστιμον τεθείκασι.
</p>
</div3>
<div3 type="section" n="4">
<p>τῶν δʼ 
Ἰβήρων ἀλκιμώτατοι μέν εἰσιν οἱ καλούμενοι Λυσιτανοί,
φοροῦσι δʼ ἐν τοῖς πολέμοις πέλτας μικρὰς
 παντελῶς, διαπεπλεγμένας νεύροις καὶ δυναμένας
σκέπειν τὸ σῶμα περιττότερον διὰ τὴν στερεότητα·
ταύτην δʼ ἐν ταῖς μάχαις μεταφέροντες εὐλύτως
ἄλλοτε ἄλλως ἀπὸ τοῦ σώματος διακρούονται φιλοτέχνως
πᾶν τὸ φερόμενον ἐπʼ αὐτοὺς βέλος.
</p>
</div3>
<div3 type="section" n="5">
<p>χρῶνται 
 δὲ καὶ σαυνίοις ὁλοσιδήροις ἀγκιστρώδεσι, φοροῦσι
δὲ κράνη καὶ ξίφη παραπλήσια Κελτίβηρσιν.
ἀκοντίζουσι δʼ εὐστόχως καὶ μακράν, καὶ καθόλου
καρτεροπληγεῖς ὑπάρχουσιν. εὐκίνητοι δʼ ὄντες καὶ
κοῦφοι ῥᾳδίως καὶ φεύγουσι καὶ διώκουσι, κατὰ
 δὲ τὰς ἐν ταῖς συστάσεσι τῶν δεινῶν ὑπομονὰς
πολὺ λείπονται τῶν Κελτιβήρων. ἐπιτηδεύουσι δὲ
<pb id="v.2.p.50"/>
κατὰ μὲν τὴν εἰρήνην ὄρχησίν τινα κούφην καὶ
περιέχουσαν πολλὴν εὐτονίαν σκελῶν, ἐν δὲ τοῖς
πολέμοις, πρὸς ῥυθμὸν ἐμβαίνουσι καὶ παιᾶνας
ᾅδουσιν, ὅταν ἐπίωσι τοῖς ἀντιτεταγμένοις.
</p>
</div3>
<div3 type="section" n="6">
<p> ἴδιον
δέ τι παρὰ τοῖς Ἴβηρσι καὶ μάλιστα παρὰ τοῖς Λυσιτανοῖς
ἐπιτηδεύεται· τῶν γὰρ ἀκμαζόντων ταῖς
ἡλικίαις οἱ μάλιστα ἀπορώτατοι ταῖς οὐσίαις, ῥώμῃ
δὲ σώματος καὶ θράσει διαφέροντες, ἐφοδιάσαντες
αὑτοὺς ἀλκῇ καὶ τοῖς ὅπλοις εἰς τὰς ὀρεινὰς δυσχωρίας
ἀθροίζονται, συστήματα δὲ ποιήσαντες ἀξιόλογα
κατατρέχουσι τὴν Ἰβηρίαν καὶ λῃστεύοντες
πλούτους ἀθροίζουσι· καὶ τοῦτο διατελοῦσι πράττοντες
μετὰ πάσης καταφρονήσεως· κούφοις γὰρ
χρώμενοι καθοπλισμοῖς καὶ παντελῶς ὄντες εὐκίνητοι
καὶ ὀξεῖς δυσχειρότατοι τοῖς ἄλλοις εἰσί.
</p>
</div3>
<div3 type="section" n="7">
<p> καθόλου δὲ τὰς ἐν τοῖς ὄρεσι δυσχωρίας καὶ τραχύτητας
ἡγούμενοι πατρίδας εἶναι, εἰς ταύτας καταφεύγουσι,
δυσδιεξόδους οὔσας μεγάλοις καὶ βαρέσι
στρατοπέδοις. διὸ καὶ Ῥωμαῖοι πολλάκις ἐπʼ αὐτοὺς
στρατεύσαντες τῆς μὲν πολλῆς καταφρονήσεως ἀπέστησαν
αὐτούς, εἰς τέλος δὲ τὰ λῃστήρια καταλῦσαι
πολλάκις φιλοτιμηθέντες οὐκ ἠδυνήθησαν.
</p>
</div3>
</div2>
<div2 type="chapter" n="35">
<div3 type="section" n="1">
<p> ἐπεὶ δὲ τὰ περὶ τῶν Ἰβήρων διήλθομεν, οὐκ
ἀνοίκειον εἶναι διαλαμβάνομεν περὶ τῶν ἐν αὐτῇ
μετάλλων ἀργυρείων διελθεῖν· αὕτη γὰρ ἡ χώρα
σχεδόν τι πλεῖστον καὶ κάλλιστον ἔχει μεταλλευόμενον
ἄργυρον καὶ πολλὰς τοῖς ἐργαζομένοις παρέχεται
προσόδους.
</p>
</div3>
<div3 type="section" n="2">
<p> εἴρηται μὲν οὖν ἡμῖν καὶ ἐν
<pb id="v.2.p.51"/>

ταῖς πρὸ ταύτης βίβλοις ἐν ταῖς περὶ Ἡρακλέους
πράξεσι τὰ κατὰ τὴν Ἰβηρίαν ὄρη τὰ καλούμενα
Πυρηναῖα· ταῦτα δὲ καὶ κατὰ τὸ ὕψος καὶ κατὰ τὸ
μέγεθος ὑπάρχει διάφορα τῶν ἄλλων· παρήκει γὰρ
 ἀπὸ τῆς κατὰ τὴν μεσημβρίαν θαλάττης σχεδὸν
ἄχρι πρὸς τὸν ὑπὸ τὰς ἄρκτους ὠκεανόν, διείργοντα
δὲ τὴν Γαλατίαν καὶ τὴν Ἰβηρίαν, ἔτι δὲ τὴν Κελτιβηρίαν,
παρεκτείνει σταδίους ὡς τρισχιλίους.
</p>
</div3>
<div3 type="section" n="3">
<p>πολλῶν 
δʼ ὄντων ἐν αὐτοῖς δρυμῶν καὶ πυκνῶν τοῖς
 δένδρεσι, φασὶν ἐν τοῖς παλαιοῖς χρόνοις ὑπό τινων
νομέων ἀφέντων πῦρ κατακαῆναι παντελῶς ἅπασαν
τὴν ὀρεινὴν χώραν· διὸ καὶ συχνὰς ἡμέρας
συνεχῶς πυρὸς ἐπιφλέγοντος καῆναι τὴν ἐπιφάνειαν
τῆς γῆς, καὶ τὰ μὲν ὄρη διὰ τὸ συμβεβηκὸς
 κληθῆναι Πυρηναῖα, τὴν δʼ ἐπιφάνειαν τῆς κατακεκαυμένης
χώρας ἀργύρῳ ῥυῆναι πολλῷ, καὶ χωνευθείσης
τῆς φύσεως, ἐξ ἧς ὁ ἄργυρος κατασκευάζεται,
ῥύακας γενέσθαι πολλοὺς ἀργύρου καθαροῦ.
</p>
</div3>
<div3 type="section" n="4">
<p>τῆς δὲ τούτου χρείας ἀγνοουμένης παρὰ τοῖς ἐγχωρίοις, 
 τοὺς Φοίνικας ἐμπορίαις χρωμένους καὶ τὸ
γεγονὸς μαθόντας ἀγοράζειν τὸν ἄργυρον μικρᾶς
τινος ἀντιδόσεως ἄλλων φορτίων. διὸ δὴ τοὺς
Φοίνικας μετακομίζοντας εἴς τε τὴν Ἑλλάδα καὶ τὴν
Ἀσίαν καὶ τἄλλα πάντα ἔθνη μεγάλους περιποιήσασθαι
 πλούτους. ἐπὶ τοσοῦτο δὲ τοὺς ἐμπόρους
διατεῖναι τῆς φιλοκερδίας, ὥστε ἐπειδὰν καταγόμων
ὄντων τῶν πλοίων περιττεύῃ πολὺς ἄργυρος,
<pb id="v.2.p.52"/>
ἐκκόπτειν τὸν ἐν ταῖς ἀγκύραις μόλιβδον, καὶ ἐκ
τοῦ ἀργύρου τὴν ἐκ τοῦ μολίβδου χρείαν ἀλλάττεσθαι.
</p>
</div3>
<div3 type="section" n="5">
<p> διόπερ ἐπὶ πολλοὺς χρόνους οἱ Φοίνικες διὰ
τῆς τοιαύτης ἐμπορίας ἐπὶ πολὺ λαβόντες αὔξησιν
ἀποικίας πολλὰς ἀπέστειλαν, τὰς μὲν εἰς Σικελίαν
καὶ τὰς σύνεγγυς ταύτης νήσους, τὰς δʼ εἰς τὴν Λιβύην καὶ Σαρδόνα καὶ τὴν Ἰβηρίαν.</p>
</div3>
</div2>
<div2 type="chapter" n="36">
<div3 type="section" n="1">
<p> ὕστερον δὲ
πολλοῖς χρόνοις οἱ μὲν Ἴβηρες μαθόντες τὰ περὶ
τὸν ἄργυρον ἰδιώματα κατεσκεύασαν ἀξιόλογα μέταλλα·
διόπερ ἄργυρον κάλλιστον καὶ σχεδόν τι
πλεῖστον κατασκευάζοντες μεγάλας ἐλάμβανον προσόδους.
ὁ δὲ τρόπος τῆς μεταλλείας καὶ τῶν ἔργων
τοιοῦτός τίς ἐστι παρὰ τοῖς Ἴβηρσιν.
</p>
</div3>
<div3 type="section" n="2">
<p> ὄντων χαλκοῦ
καὶ χρυσοῦ καὶ ἀργύρου μετάλλων θαυμαστῶν,
οἱ μὲν ἐργαζόμενοι τὰ χαλκουργεῖα τὸ τέταρτον μέρος
χαλκοῦ καθαροῦ ἐκ τῆς ὀρυττομένης γῆς λαμβάνουσι,
τῶν δʼ ἀργυρευόντων τινὲς ἰδιωτῶν ἐν
τρισὶν ἡμέραις Εὐβοϊκὸν ἐξαίρουσι τάλαντον· πᾶσα
γὰρ ἡ βῶλός ἐστι ψήγματος συμπεπηγότος καὶ ἀπολάμποντος
μεστή. διὸ καὶ θαυμάσαι τις ἂν τήν τε
τῆς χώρας φύσιν καὶ τὴν φιλοπονίαν τῶν ἐργαζομένων
αὐτὴν ἀνθρώπων.
</p>
</div3>
<div3 type="section" n="3">
<p> τὸ μὲν οὖν πρῶτον οἱ
τυχόντες τῶν ἰδιωτῶν προσεκαρτέρουν τοῖς μετάλλοις,
καὶ μεγάλους ἀπεφέροντο πλούτους διὰ τὴν
ἑτοιμότητα καὶ δαψίλειαν τῆς ἀργυρίτιδος γῆς· ὕστερον
δὲ τῶν Ῥωμαίων κρατησάντων τῆς Ἰβηρίας,
πλῆθος Ἰταλῶν ἐπεπόλασε τοῖς μετάλλοις, καὶ μεγάλους
<pb id="v.2.p.53"/>
ἀπεφέροντο πλούτους διὰ τὴν φιλοκερδίαν.
</p>
</div3>
<div3 type="section" n="4">
<p>ὠνούμενοι γὰρ πλῆθος ἀνδραπόδων παραδιδόασι 
τοῖς ἐφεστηκόσι ταῖς μεταλλικαῖς ἐργασίαις· οὗτοι
δὲ κατὰ πλείονας τόπους ἀνοίξαντες στόμια καὶ
 κατὰ βάθους ὀρύττοντες τὴν γῆν ἐρευνῶσι τὰς πολυαργύρους
καὶ πολυχρύσους πλάκας τῆς γῆς· καταβαίνοντές
τε οὐ μόνον εἰς μῆκος, ἀλλὰ καὶ εἰς
βάθος παρεκτείνοντες ἐπὶ πολλοὺς σταδίους τὰ ὀρύγματα,
καὶ πλαγίας καὶ σκολιὰς διαδύσεις ποικίλως
 μεταλλουργοῦντες, ἀνάγουσιν ἐκ βυθῶν τὴν τὸ κέρδος αὐτοῖς παρεχομένην βῶλον.</p>
</div3>
</div2>
<div2 type="chapter" n="37">
<div3 type="section" n="1">
<p>μεγάλην δʼ ἔχει
παραλλαγὴν τὰ μέταλλα ταῦτα συγκρινόμενα τοῖς
κατὰ τὴν Ἀττικήν. ἐκεῖνα μὲν γὰρ οἱ μεταλλεύοντες
καὶ πρὸς ταῖς ἐργασίαις μεγάλας προϊέμενοι δαπάνας
 ἃ μὲν ἤλπισαν ἐνίοτε λαβεῖν οὐκ ἔλαβον, ἃ δʼ εἶχον
ἀπέβαλον, ὥστε δοκεῖν αὐτοὺς ὥσπερ αἰνίγματος
τρόπον ἀτυχεῖν·
</p>
</div3>
<div3 type="section" n="2">
<p>οἱ δὲ κατὰ τὴν Σπανίαν μεταλλουργοὶ 
ταῖς ἐλπίσι μεγάλους σωρεύουσι πλούτους
ἐκ τούτων τῶν ἐργασιῶν. τῶν γὰρ πρώτων ἔργων
 ἐπιτυγχανομένων διὰ τὴν τῆς γῆς εἰς τοῦτο τὸ γένος
ἀρετὴν ἀεὶ μᾶλλον εὑρίσκουσι λαμπροτέρας
φλέβας, γεμούσας ἀργύρου τε καὶ χρυσοῦ· πᾶσα
γὰρ ἡ σύνεγγυς γῆ διαπέπλεκται πολυμερῶς τοῖς
 ἑλιγμοῖς τῶν ῥάβδων.
</p>
</div3>
<div3 type="section" n="3">
<p>ἐνίοτε δὲ καὶ κατὰ βάθους 
 ἐμπίπτουσι ποταμοῖς ῥέουσιν ὑπὸ τὴν γῆν, ὧν τῆς
βίας περιγίνονται διακόπτοντες τὰς ῥύσεις αὐτῶν
<pb id="v.2.p.54"/>
τὰς ἐμπιπτούσας τοῖς ὀρύγμασι πλαγίοις. ταῖς γὰρ
ἀδιαψεύστοις τοῦ κέρδους προσδοκίαις πιεζόμενοι
πρὸς τὸ τέλος ἄγουσι τὰς ἰδίας ἐπιβολάς, καὶ τὸ
πάντων παραδοξότατον, ἀπαρύτουσι τὰς ῥύσεις τῶν
ὑδάτων τοῖς Αἰγυπτιακοῖς λεγομένοις κοχλίαις, οὓς
Ἀρχιμήδης ὁ Συρακόσιος εὗρεν, ὅτε παρέβαλεν εἰς
Αἴγυπτον· διὰ δὲ τούτων συνεχῶς ἐκ διαδοχῆς
παραδιδόντες μέχρι τοῦ στομίου, τὸν τῶν μετάλλων
τόπον ἀναξηραίνουσι καὶ κατασκευάζουσιν εὔθετον
πρὸς τὴν τῆς ἐργασίας πραγματείαν.
</p>
</div3>
<div3 type="section" n="4">
<p> φιλοτέχνου
δʼ ὄντος τοῦ ὀργάνου καθʼ ὑπερβολήν, διὰ τῆς τυχούσης
ἐργασίας ἄπλατον ὕδωρ ἀναρριπτεῖται παραδόξως,
καὶ πᾶν τὸ ποτάμιον ῥεῦμα ῥᾳδίως ἐκ βυθοῦ
πρὸς τὴν ἐπιφάνειαν ἐκχεῖται. θαυμάσαι δʼ
ἄν τις εἰκότως τοῦ τεχνίτου τὴν ἐπίνοιαν οὐ μόνον
ἐν τούτοις, ἀλλὰ καὶ ἐν ἄλλοις πολλοῖς καὶ μείζοσι,
διαβεβοημένοις κατὰ πᾶσαν τὴν οἰκουμένην, περὶ
ὧν τὰ κατὰ μέρος ὅταν ἐπὶ τὴν Ἀρχιμήδους ἡλικίαν ἔλθωμεν ἀκριβῶς διέξιμεν.</p>
</div3>
</div2>
<div2 type="chapter" n="38">
<div3 type="section" n="1">
<p> οἱ δʼ οὖν ταῖς
ἐργασίαις τῶν μετάλλων ἐνδιατρίβοντες τοῖς μὲν
κυρίοις ἀπίστους τοῖς πλήθεσι προσόδους περιποιοῦσιν,
αὐτοὶ δὲ κατὰ γῆς ἐν τοῖς ὀρύγμασι καὶ
καθʼ ἡμέραν καὶ νύκτα καταξαινόμενοι τὰ σώματα,
πολλοὶ μὲν ἀποθνήσκουσι διὰ τὴν ὑπερβολὴν τῆς
κακοπαθείας· ἄνεσις γὰρ ἢ παῦλα τῶν ἔργων οὐκ
ἔστιν αὐτοῖς, ἀλλὰ <del>ταῖς</del> τῶν ἐπιστατῶν πληγαῖς
<pb id="v.2.p.55"/>
ἀναγκαζόντων ὑπομένειν τὴν δεινότητα τῶν κακῶν
ἀτυχῶς προΐενται τὸ ζῆν, τινὲς δὲ ταῖς δυνάμεσι
τῶν σωμάτων καὶ ταῖς τῶν ψυχῶν καρτερίαις ὑπομένοντες
πολυχρόνοιον ἔχουσι τὴν ταλαιπωρίαν· αἱρετώτερος
 γὰρ αὐτοῖς ὁ θάνατός ἐστι τοῦ ζῆν διὰ
τὸ μέγεθος τῆς ταλαιπωρίας.
</p>
</div3>
<div3 type="section" n="2">
<p>πολλῶν δʼ ὄντων 
περὶ τὰς προειρημένας μεταλλείας παραδόξων, οὐχ
ἥκιστʼ ἄν τις θαυμάσειε διότι τῶν μεταλλουργείων
οὐδὲν πρόσφατον ἔχει τὴν ἀρχήν, πάντα δʼ ὑπὸ
 τῆς Καρχηδονίων φιλαργυρίας ἀνεῴχθη καθʼ ὃν
καιρὸν καὶ τῆς Ἰβηρίας ἐπεκράτουν. ἐκ τούτων γὰρ
ἔσχον τὴν ἐπὶ πλέον αὔξησιν, μισθούμενοι τοὺς
κρατίστους στρατιώτας καὶ διὰ τούτων πολλοὺς καὶ
μεγάλους πολέμους διαπολεμήσαντες.
</p>
</div3>
<div3 type="section" n="3">
<p>καθόλου γὰρ 
 ἀεὶ Καρχηδόνιοι διεπολέμουν οὔτε πολιτικοῖς στρατιώταις
οὔτε τοῖς ἀπὸ τῶν συμμάχων ἀθροιζομένοις
πεποιθότες, ἀλλὰ καὶ Ῥωμαίους καὶ Σικελιώτας καὶ
τοὺς κατὰ τὴν Λιβύην οἰκοῦντας εἰς <del>τοὺς</del> μεγίστους
 ἦγον κινδύνους καταπλουτομαχοῦντες ἅπαντας διὰ
 τὴν ἐκ τῶν μετάλλων γινομένην εὐπορίαν. δεινοὶ
γάρ, ὡς ἔοικεν, ὑπῆρξαν οἱ Φοίνικες ἐκ παλαιῶν
χρόνων εἰς τὸ κέρδος εὑρεῖν, οἱ δʼ ἀπὸ τῆς Ἰταλίας
εἰς τὸ μηδὲν μηδενὶ τῶν ἄλλων καταλιπεῖν.
</p>
</div3>
<div3 type="section" n="4">
<p>γίνεται δὲ καὶ καττίτερος ἐν πολλοῖς τόποις τῆς 
 Ἰβηρίας, οὐκ ἐξ ἐπιπολῆς εὑρισκόμενος, ὡς ἐν ταῖς
ἱστορίαις τινὲς τεθρυλήκασιν, ἀλλʼ ὀρυττόμενος καὶ
<pb id="v.2.p.56"/>
χωνευόμενος ὁμοίως ἀργύρῳ τε καὶ χρυσῷ. ὑπεράνω
γὰρ τῆς τῶν Λυσιτανῶν χώρας ἔστι μέταλλα πολλὰ
τοῦ καττιτέρου, κατὰ τὰς προκειμένας τῆς Ἰβηρίας ἐν
τῷ ὠκεανῷ νησῖδας τὰς ἀπὸ τοῦ συμβεβηκότος
Καττιτερίδας ὠνομασμένας.
</p>
</div3>
<div3 type="section" n="5">
<p> πολὺς δὲ καὶ ἐκ τῆς
Βρεττανικῆς νήσου διακομίζεται πρὸς τὴν κατʼ ἀντικρὺ
κειμένην Γαλατίαν, καὶ διὰ τῆς μεσογείου
Κελτικῆς ἐφʼ ἵππων ὑπὸ τῶν ἐμπόρων ἄγεται παρά
τε τοὺς Μασσαλιώτας καὶ εἰς τὴν ὀνομαζομένην
πόλιν Ναρβῶνα· αὕτη δʼ ἐστὶν ἄποικος μὲν Ῥωμαίων,
διὰ δὲ τὴν εὐκαιρίαν <del>καὶ τὴν εὐπορίαν</del> μέγιστον
ἐμπόριον ἔχουσα τῶν ἐν ἐκείνοις τοῖς τόποις.
</p>
</div3>
</div2>
<div2 type="chapter" n="39">
<div3 type="section" n="1">
<p> ἡμεῖς δʼ ἐπεὶ τὰ κατὰ τοὺς Γαλάτας καὶ τοὺς
Κελτίβηρας, ἔτι δʼ Ἴβηρας διήλθομεν, ἐπὶ τοὺς
Λίγυας μεταβησόμεθα. οὗτοι γὰρ νέμονται μὲν
χώραν τραχεῖαν καὶ παντελῶς λυπράν, τοῖς δὲ πόνοις
καὶ ταῖς κατὰ τὴν λειτουργίαν συνεχέσι κακοπαθείαις
ἐπίπονόν τινα βίον καὶ ἀτυχῆ ζῶσι.
</p>
</div3>
<div3 type="section" n="2">
<p> καταδένδρου γὰρ τῆς χώρας οὔσης, οἱ μὲν αὐτῶν ὑλοτομοῦσι
δι᾽ ὅλης τῆς ἡμέρας σιδηροφοροῦντες ἐνεργοὺς
πελέκεις καὶ βαρεῖς, οἱ δὲ τὴν γῆν ἐργαζόμενοι
τὸ πλέον πέτρας λατομοῦσι διὰ τὴν ὑπερβολὴν
τῆς τραχύτητος· οὐδεμίαν γὰρ βῶλον τοῖς ἐργαλείοις
ἀνασπῶσιν ἄνευ λίθου. καὶ τοιαύτην ἔχοντες
ἐν τοῖς ἔργοις κακοπάθειαν τῇ συνεχείᾳ περιγίνονται
τῆς φύσεως, καὶ πολλὰ μοχθήσαντες ὀλίγους
<pb id="v.2.p.57"/>
καρποὺς καὶ μόγις λαμβάνουσι. διὰ δὲ τὴν συνέχειαν
τῶν γυμνασιῶν καὶ τὸ τῆς τροφῆς ἐλλιπὲς
τοῖς σώμασιν ὑπάρχουσιν ἰσχνοὶ καὶ εὔτονοι. πρὸς
δὲ τὴν κακοπάθειαν ταύτην συνεργοὺς ἔχουσι τὰς
 γυναῖκας, εἰθισμένας ἐπʼ ἴσης τοῖς ἀνδράσιν ἐργάζεσθαι.
</p>
</div3>
<div3 type="section" n="3">
<p>κυνηγίας δὲ ποιοῦνται συνεχεῖς, ἐν αἷς 
πολλὰ τῶν θηρίων χειρούμενοι τὴν ἐκ τῶν καρπῶν
σπάνιν διορθοῦνται. διόπερ ἐμβιοῦντες ὄρεσι χιονοβολουμένοις
καὶ τραχύτητας ἀπίστους ὀρειβατεῖν
 εἰωθότες, εὔτονοι καὶ μυώδεις γίνονται τοῖς σώμασιν.
</p>
</div3>
<div3 type="section" n="4">
<p>ἔνιοι δὲ διὰ τὴν παρʼ αὐτοῖς σπανοκαρπίαν 
πίνουσι μὲν ὕδωρ, σαρκοφαγοῦσι δὲ τὰς τῶν ἡμέρων
τε καὶ ἀγρίων ζῴων σάρκας καὶ τῶν ἀπὸ τῆς
χώρας λαχάνων ἐμπίμπλανται, τὴν χώραν ἔχοντες
 ἄβατον τοῖς προσφιλεστάτοις τῶν θεῶν Δήμητρι
 καὶ Διονύσῳ.
</p>
</div3>
<div3 type="section" n="5">
<p>νυκτερεύουσι δʼ ἐπὶ τῆς χώρας σπανίως 
μὲν ἔν τισιν εὐτελέσιν ἐπαύλεσιν ἢ καλιαῖς,
τὰ δὲ πολλὰ ἐν ταῖς κοίλαις πέτραις καὶ σπηλαίοις
αὐτοφυέσι καὶ δυναμένοις σκέπην ἱκανὴν παρέχεσθαι.
</p>
</div3>
<div3 type="section" n="6">
<p>ἀκολούθως δὲ τούτοις καὶ τἄλλα ποιοῦσι, 
διαφυλάττοντες τὸν ἀρχαῖον καὶ ἀκατάσκευον βίον.
καθόλου δʼ ἐν τοῖς τόποις αἱ μὲν γυναῖκες ἀνδρῶν,
οἱ δʼ ἄνδρες θηρίων ἔχουσιν εὐτονίαν καὶ ἀλκήν.
πολλάκις γοῦν φασιν ἐν ταῖς στρατείαις τὸν μέγιστον
 τῶν Γαλατῶν ὑπὸ Λίγυος ἰσχνοῦ παντελῶς ἐκ
προκλήσεως μονομαχήσαντα ἀνῃρῆσθαι.
</p>
</div3>
<div3 type="section" n="7">
<p>ὁπλισμὸν 
δʼ ἔχουσιν οἱ Λίγυες ἐλαφρότερον τῶν Ῥωμαίων
τῇ κατασκευῇ· σκεπάζει γὰρ αὐτοὺς παραμήκης θυρεὸς
<pb id="v.2.p.58"/>
εἰς τὸν Γαλατικὸν ῥυθμὸν δεδημιουργημένος
καὶ χιτὼν συνειλημμένος ζωστῆρι, καὶ περιτίθενται
θηρίων δορὰς καὶ ξίφος σύμμετρον· τινὲς δʼ αὐτῶν
διὰ τὴν ἐπιμιξίαν τῆς Ῥωμαίων πολιτείας μετεσχημάτισαν
τὸν ὁπλισμόν, ἐξομοιοῦντες ἑαυτοὺς τοῖς
ἡγουμένοις.
</p>
</div3>
<div3 type="section" n="8">
<p> θρασεῖς δʼ εἰσὶ καὶ γενναῖοι οὐ μόνον
εἰς πόλεμον, ἀλλὰ καὶ πρὸς τὰς ἐν τῷ βίῳ περιστάσεις
τὰς ἐχούσας δεινότητας. ἐμπορευόμενοι γὰρ
πλέουσι τὸ Σαρδόνιον καὶ τὸ Λιβυκὸν πέλαγος,
ἑτοίμως ἑαυτοὺς ῥιπτοῦντες εἰς ἀβοηθήτους κινδύνους·
σκάφεσι γὰρ χρώμενοι τῶν σχεδιῶν εὐτελεστέροις
καὶ τοῖς ἄλλοις τοῖς κατὰ ναῦν χρησίμοις
ἥκιστα κατεσκευασμένοις ὑπομένουσι τὰς ἐκ τῶν
χειμώνων φοβερωτάτας περιστάσεις καταπληκτικῶς.
</p>
</div3>
</div2>
<div2 type="chapter" n="40">
<div3 type="section" n="1">
<p> λείπεται δʼ ἡμῖν εἰπεῖν περὶ τῶν Τυρρηνῶν.
οὗτοι γὰρ τὸ μὲν παλαιὸν ἀνδρείᾳ διενεγκόντες
χώραν πολλὴν κατεκτήσαντο καὶ πόλεις ἀξιολόγους
καὶ πολλὰς ἔκτισαν. ὁμοίως δὲ καὶ ναυτικαῖς δυνάμεσιν
ἰσχύσαντες καὶ πολλοὺς χρόνους θαλαττοκρατήσαντες
τὸ μὲν παρὰ τὴν Ἰταλίαν πέλαγος ἀφʼ
ἑαυτῶν ἐποίησαν Τυρρηνικὸν προσαγορευθῆναι, τὰ
δὲ κατὰ τὰς πεζὰς δυνάμεις ἐκπονήσαντες τήν τε
σάλπιγγα λεγομένην ἐξεῦρον, εὐχρηστοτάτην μὲν εἰς
τοὺς πολέμους, ἀπʼ ἐκείνων δʼ ὀνομασθεῖσαν Τυρρηνήν,
τό τε περὶ τοὺς ἡγουμένους στρατηγοὺς
ἀξίωμα κατεσκεύασαν, περιθέντες τοῖς ἡγουμένοις
<pb id="v.2.p.59"/>
ῥαβδούχους καὶ δίφρον ἐλεφάντινον καὶ περιπόρφυρον
τήβενναν, ἔν τε ταῖς οἰκίαις τὰ περίστῳα
πρὸς τὰς τῶν θεραπευόντων ὄχλων ταραχὰς ἐξεῦρον
εὐχρηστίαν· ὧν τὰ πλεῖστα Ῥωμαῖοι μιμησάμενοι
 καὶ πρὸς τὸ κάλλιον αὐξήσαντες μετήνεγκαν
ἐπὶ τὴν ἰδίαν πολιτείαν.
</p>
</div3>
<div3 type="section" n="2">
<p>γράμματα δὲ καὶ φυσιολογίαν 
καὶ θεολογίαν ἐξεπόνησαν ἐπὶ πλέον, καὶ
τὰ περὶ τὴν κεραυνοσκοπίαν μάλιστα πάντων ἀνθρώπων
 ἐξειργάσαντο· διὸ καὶ μέχρι τῶν νῦν χρόνων
 οἱ τῆς οἰκουμένης σχεδὸν ὅλης ἡγούμενοι
θαυμάζουσί τε τοὺς ἄνδρας καὶ κατὰ τὰς ἐν τοῖς
κεραυνοῖς διοσημείας τούτοις ἐξηγηταῖς χρῶνται.
</p>
</div3>
<div3 type="section" n="3">
<p>χώραν δὲ νεμόμενοι πάμφορον, καὶ ταύτην ἐξεργαζόμενοι, 
καρπῶν ἀφθονίαν ἔχουσιν οὐ μόνον πρὸς
 τὴν ἀρκοῦσαν διατροφήν, ἀλλὰ καὶ πρὸς ἀπόλαυσιν
δαψιλῆ καὶ τρυφὴν ἀνήκουσαν. παρατίθενται
γὰρ δὶς τῆς ἡμέρας τραπέζας πολυτελεῖς καὶ τἄλλα
τὰ πρὸς τὴν ὑπερβάλλουσαν τρυφὴν οἰκεῖα, στρωμνὰς
μὲν ἀνθεινὰς κατασκευάζοντες, ἐκπωμάτων δʼ
 ἀργυρῶν παντοδαπῶν πλῆθος καὶ τῶν διακονούντων
οἰκετῶν οὐκ ὀλίγον ἀριθμὸν ἡτοιμακότες· καὶ
τούτων οἱ μὲν εὐπρεπείᾳ διαφέροντές εἰσιν, οἱ δʼ
ἐσθῆσι πολυτελεστέραις ἢ κατὰ δουλικὴν ἀξίαν κεκόσμηνται.
</p>
</div3>
<div3 type="section" n="4">
<p>οἰκήσεις τε παντοδαπὰς ἰδιαζούσας ἔχουσι 
 παρʼ αὐτοῖς οὐ μόνον οἱ θεράποντες, ἀλλὰ καὶ τῶν
ἐλευθέρων οἱ πλείους. καθόλου δὲ τὴν μὲν ἐκ παλαιῶν
<pb id="v.2.p.60"/>
χρόνων παρʼ αὐτοῖς ζηλουμένην ἀλκὴν ἀποβεβλήκασιν,
ἐν πότοις δὲ καὶ ῥᾳθυμίαις ἀνάνδροις
βιοῦντες οὐκ ἀλόγως τὴν τῶν πατέρων δόξαν ἐν
τοῖς πολέμοις ἀποβεβλήκασι.
</p>
</div3>
<div3 type="section" n="5">
<p> συνεβάλετο δʼ αὐτοῖς
πρὸς τὴν τρυφὴν οὐκ ἐλάχιστον καὶ ἡ τῆς χώρας
ἀρετή· πάμφορον γὰρ καὶ παντελῶς εὔγειον νεμόμενοι
παντὸς καρποῦ πλῆθος ἀποθησαυρίζουσιν.
καθόλου γὰρ ἡ Τυρρηνία παντελῶς εὔγειος οὖσα
πεδίοις ἀναπεπταμένοις ἐγκάθηται καὶ βουνοειδέσιν
ἀναστήμασι τόπων διείληπται γεωργησίμοις· ὑγρὰ
δὲ μετρίως ἐστὶν οὐ μόνον κατὰ τὴν χειμερινὴν
ὥραν, ἀλλὰ καὶ κατὰ τὸν τοῦ θέρους καιρόν.
</p>
</div3>
</div2>
<div2 type="chapter" n="41">
<div3 type="section" n="1">
<p> ἐπεὶ δὲ περὶ τῆς πρὸς ἑσπέραν κεκλιμένης χώρας
καὶ τῆς πρὸς τὰς ἄρκτους νενευκυίας, ἔτι δὲ
τῶν κατὰ τὸν ὠκεανὸν νήσων διεξήλθομεν, ἐν μέρει
διέξιμεν περὶ τῶν κατὰ τὴν μεσημβρίαν νήσων
τῶν ἐν ὠκεανῷ τῆς Ἀραβίας τῆς πρὸς ἀνατολὴν
κεκλιμένης καὶ προσοριζούσης τῇ καλουμένῃ Κεδρωσίᾳ.
</p>
</div3>
<div3 type="section" n="2">
<p> ἡ μὲν γὰρ χώρα πολλαῖς κώμαις καὶ πόλεσιν
ἀξιολόγοις κατοικεῖται, καὶ τούτων αἱ μὲν ἐπὶ χωμάτων
ἀξιολόγων κεῖνται, αἱ δʼ ἐπὶ γεωλόφων ἢ πεδίων
καθίδρυνται· ἔχουσι δʼ αὐτῶν αἱ μέγισται
βασίλεια κατεσκευασμένα πολυτελῶς, πλῆθος οἰκητόρων
ἔχοντα καὶ κτήσεις ἱκανάς.
</p>
</div3>
<div3 type="section" n="3">
<p> πᾶσα δʼ αὐτῶν ἡ
χώρα γέμει θρεμμάτων παντοδαπῶν, καρποφοροῦσα
καὶ νομὰς ἀφθόνους παρεχομένη τοῖς βοσκήμασι·
ποταμοί τε πολλοὶ διαρρέοντες ἐν αὐτῇ πολλὴν ἀρδεύουσι
<pb id="v.2.p.61"/>
χώραν, συνεργοῦντες πρὸς τελείαν αὔξησιν
τῶν καρπῶν. διὸ καὶ τῆς Ἀραβίας ἡ πρωτεύουσα
 τῇ ἀρετῇ προσηγορίαν ἔλαβεν οἰκείαν, εὐδαίμων
ὀνομασθεῖσα.
</p>
</div3>
<div3 type="section" n="4">
<p>ταύτης δὲ κατὰ τὰς ἐσχατιὰς τῆς 
 παρωκεανίτιδος χώρας κατʼ ἀντικρὺ νῆσοι κεῖνται
πλείους, ὧν τρεῖς εἰσιν ἄξιαι τῆς ἱστορικῆς ἀναγραφῆς,
μία μὲν ἡ προσαγορευομένη Ἱερά, καθʼ
ἣν οὐκ ἔξεστι τοὺς τετελευτηκότας θάπτειν, ἑτέρα
δὲ πλησίον ταύτης, ἀπέχουσα σταδίους ἑπτά, εἰς
 ἣν κομίζουσι τὰ σώματα τῶν ἀποθανόντων ταφῆς
ἀξιοῦντες. ἡ δʼ οὖν Ἱερὰ τῶν μὲν ἄλλων καρπῶν
ἄμοιρός ἐστι, φέρει δὲ λιβανωτοῦ τοσοῦτο πλῆθος,
ὥστε διαρκεῖν καθʼ ὅλην τὴν οἰκουμένην πρὸς τὰς
τῶν θεῶν τιμάς· ἔχει δὲ καὶ σμύρνης πλῆθος διάφορον
 καὶ τῶν ἄλλων θυμιαμάτων παντοδαπὰς φύσεις,
παρεχομένας πολλὴν εὐωδίαν.
</p>
</div3>
<div3 type="section" n="5">
<p>ἡ δὲ φύσις 
ἐστὶ τοῦ λιβανωτοῦ καὶ ἡ κατασκευὴ τοιάδε· δένδρον
ἐστὶ τῷ μὲν μεγέθει μικρόν, τῇ δὲ προσόψει
τῇ ἀκάνθῃ τῇ Αἰγυπτίᾳ τῇ λευκῇ παρεμφερές, τὰ
 δὲ φύλλα τοῦ δένδρου ὅμοια τῇ ὀνομαζομένῃ ἰτέᾳ,
καὶ τὸ ἄνθος ἐπʼ αὐτῷ φύεται χρυσοειδές, ὁ δὲ
λιβανωτὸς γινόμενος ἐξ αὐτοῦ ὀπίζεται ὡς ἂν δάκρυον.
</p>
</div3>
<div3 type="section" n="6">
<p>τὸ δὲ τῆς σμύρνης δένδρον ὅμοιόν ἐστι 
τῇ σχίνῳ, τὸ δὲ φύλλον ἔχει λεπτότερον καὶ πυκνότερον.
 ὀπίζεται δὲ περισκαφείσης τῆς γῆς ἀπὸ
τῶν ῥιζῶν, καὶ ὅσα μὲν αὐτῶν ἐν ἀγαθῇ γῇ πέφυκεν,
ἐκ τούτων γίνεται δὶς τοῦ ἐνιαυτοῦ, ἔαρος
καὶ θέρους· καὶ ὁ μὲν πυρρὸς ἐαρινὸς ὑπάρχει διὰ
<pb id="v.2.p.62"/>
τὰς δρόσους, ὁ δὲ λευκὸς θερινός ἐστι. τοῦ δὲ
παλιούρου συλλέγουσι τὸν καρπόν, καὶ χρῶνται
βρωτοῖς καὶ ποτοῖς καὶ πρὸς τὰς κοιλίας τὰς ῥεούσας φαρμάκῳ.</p>
</div3>
</div2>
<div2 type="chapter" n="42">
<div3 type="section" n="1">
<p> διῄρηται δὲ τοῖς ἐγχωρίοις ἡ χώρα,
καὶ ταύτης ὁ βασιλεὺς λαμβάνει τὴν κρατίστην, καὶ
τῶν καρπῶν τῶν γινομένων ἐν τῇ νήσῳ δεκάτην
λαμβάνει. τὸ δὲ πλάτος τῆς νήσου φασὶν εἶναι
σταδίων ὡς διακοσίων.
</p>
</div3>
<div3 type="section" n="2">
<p> κατοικοῦσι δὲ τὴν νῆσον
οἱ καλούμενοι Παγχαῖοι, καὶ τόν τε λιβανωτὸν καὶ
τὴν σμύρναν κομίζουσιν εἰς τὸ πέραν καὶ πωλοῦσι
τοῖς τῶν Ἀράβων ἐμπόροις, παρʼ ὧν ἄλλοι τὰ <del>τοιαῦτα</del>
φορτία ὠνούμενοι διακομίζουσιν εἰς τὴν Φοινίκην
καὶ Κοίλην Συρίαν, ἔτι δʼ Αἴγυπτον, τὸ δὲ
τελευταῖον ἐκ τούτων τῶν τόπων ἔμποροι διακομίζουσιν
εἰς πᾶσαν τὴν οἰκουμένην.
</p>
</div3>
<div3 type="section" n="3">
<p> ἔστι δὲ καὶ ἄλλη
νῆσος μεγάλη, τῆς προειρημένης ἀπέχουσα σταδίους
τριάκοντα, εἰς τὸ πρὸς ἕω μέρος τοῦ ὠκεανοῦ κειμένη,
τῷ μήκει πολλῶν τινων σταδίων· ἀπὸ γὰρ
τοῦ πρὸς ἀνατολὰς ἀνήκοντος ἀκρωτηρίου φασὶ θεωρεῖσθαι
τὴν Ἰνδικὴν ἀέριον διὰ τὸ μέγεθος τοῦ
</p>
</div3>
<div3 type="section" n="4">
<p> διαστήματος. ἔχει δʼ ἡ Παγχαία κατʼ αὐτὴν πολλὰ
τῆς ἱστορικῆς ἀναγραφῆς ἄξια. κατοικοῦσι δʼ αὐτὴν
αὐτόχθονες μὲν οἱ Παγχαῖοι λεγόμενοι, ἐπήλυδες
δʼ Ὠκεανῖται καὶ Ἰνδοὶ καὶ Σκύθαι καὶ Κρῆτες.
</p>
</div3>
<div3 type="section" n="5">
<p> πόλις δʼ ἔστιν ἀξιόλογος ἐν αὐτῇ, προσαγορευομένη
μὲν Πανάρα, εὐδαιμονίᾳ δὲ διαφέρουσα.
οἱ δὲ ταύτην οἰκοῦντες καλοῦνται μὲν ἱκέται τοῦ
Διὸς τοῦ Τριφυλίου, μόνοι δʼ εἰσὶ τῶν τὴν Παγχαίαν
<pb id="v.2.p.63"/>
χώραν οἰκούντων αὐτόνομοι καὶ ἀβασίλευτοι.
ἄρχοντας δὲ καθιστᾶσι κατʼ ἐνιαυτὸν τρεῖς· οὗτοι
δὲ θανάτου μὲν οὐκ εἰσὶ κύριοι, τὰ δὲ λοιπὰ πάντα
διακρίνουσι· καὶ αὐτοὶ δὲ οὗτοι τὰ μέγιστα ἐπὶ τοὺς
 ἱερεῖς ἀναφέρουσιν.
</p>
</div3>
<div3 type="section" n="6">
<p>ἀπὸ δὲ ταύτης τῆς πόλεως ἀπέχει 
σταδίους ὡς ἑξήκοντα ἱερὸν Διὸς Τριφυλίου,
κείμενον μὲν ἐν χώρᾳ πεδιάδι, θαυμαζόμενον δὲ
μάλιστα διά τε τὴν ἀρχαιότητα καὶ τὴν πολυτέλειαν τῆς κατασκευῆς καὶ τὴν τῶν τόπων εὐφυΐαν.</p>
</div3>
</div2>
<div2 type="chapter" n="43">
<div3 type="section" n="1">
<p>τὸ
 μὲν οὖν περὶ τὸ ἱερὸν πεδίον συνηρεφές ἐστι παντοίοις
δένδρεσιν, οὐ μόνον καρποφόροις, ἀλλὰ καὶ
τοῖς ἄλλοις τοῖς δυναμένοις τέρπειν τὴν ὅρασιν·
κυπαρίττων τε γὰρ ἐξαισίων τοῖς μεγέθεσι καὶ πλατάνων
καὶ δάφνης καὶ μυρσίνης καταγέμει, πλήθοντος
 τοῦ τόπου ναματιαίων ὑδάτων.
</p>
</div3>
<div3 type="section" n="2">
<p>πλησίον 
γὰρ τοῦ τεμένους ἐκ τῆς γῆς ἐκπίπτει τηλικαύτη
τὸ μέγεθος πηγὴ γλυκέος ὕδατος, ὥστε ποταμὸν ἐξ
αὐτῆς γίνεσθαι πλωτόν· ἐκ τούτου δʼ εἰς πολλὰ
μέρη τοῦ ὕδατος διαιρουμένου, καὶ τούτων ἀρδευομένων,
 κατὰ πάντα τὸν τοῦ πεδίου τόπον συνάγκειαι
δένδρων ὑψηλῶν πεφύκασι συνεχεῖς, ἐν αἱς
πλῆθος ἀνδρῶν ἐν τοῖς τοῦ θέρους καιροῖς ἐνδιατρίβει,
ὀρνέων τε πλῆθος παντοδαπῶν ἐννεοττεύεται,
ταῖς χρόαις διάφορα καὶ ταῖς μελῳδίαις μεγάλην
 παρεχόμενα τέρψιν, κηπεῖαί τε παντοδαπαὶ καὶ
λειμῶνες πολλοὶ καὶ διάφοροι ταῖς χλόαις καὶ τοῖς
<pb id="v.2.p.64"/>
ἄνθεσιν, ὥστε τῇ θεοπρεπείᾳ τῆς προσόψεως ἄξιον
τῶν ἐγχωρίων θεῶν φαίνεσθαι.
</p>
</div3>
<div3 type="section" n="3">
<p> ἦν δὲ καὶ τῶν φοινίκων
στελέχη μεγάλα καὶ καρποφόρα διαφερόντως
καὶ καρύαι πολλαὶ ἀκροδρύων δαψιλεστάτην τοῖς
ἐγχωρίοις ἀπόλαυσιν παρεχόμεναι. χωρὶς δὲ τούτων
ὑπῆρχον ἄμπελοί τε πολλαὶ καὶ παντοδαπαί, αἳ
πρὸς ὕψος ἀνηγμέναι καὶ διαπεπλεγμέναι ποικίλως
τὴν πρόσοψιν ἡδεῖαν ἐποίουν καὶ τὴν ἀπόλαυσιν τῆς ὥρας ἑτοιμοτάτην παρείχοντο.</p>
</div3>
</div2>
<div2 type="chapter" n="44">
<div3 type="section" n="1">
<p> ὁ δὲ ναὸς ὑπῆρχεν
ἀξιόλογος ἐκ λίθου λευκοῦ, τὸ μῆκος ἔχων δυεῖν
πλέθρων, τὸ δὲ πλάτος ἀνάλογον τῷ μήκει· κίοσι
δὲ μεγάλοις καὶ παχέσιν ὑπήρειστο καὶ γλυφαῖς
φιλοτέχνοις διειλημμένος· ἀγάλματά τε τῶν θεῶν
ἀξιολογώτατα, τῇ τέχνῃ διάφορα καὶ τοῖς βάρεσι
θαυμαζόμενα.
</p>
</div3>
<div3 type="section" n="2">
<p> κύκλῳ δὲ τοῦ ναοῦ τὰς οἰκίας εἶχον
οἱ θεραπεύοντες τοὺς θεοὺς ἱερεῖς, διʼ ὧν ἅπαντα
τὰ περὶ τὸ τέμενος διῳκεῖτο. ἀπὸ δὲ τοῦ ναοῦ
δρόμος κατεσκεύαστο, τὸ μὲν μῆκος σταδίων τεττάρων,
</p>
</div3>
<div3 type="section" n="3">
<p> τὸ δὲ πλάτος πλέθρου. παρὰ δὲ τὴν πλευρὰν
ἑκατέραν τοῦ δρόμου χαλκεῖα μεγάλα κεῖται, τὰς
βάσεις ἔχοντα τετραγώνους· ἐπʼ ἐσχάτῳ δὲ τοῦ δρόμου
τὰς πηγὰς ἔχει λάβρως ἐκχεομένας ὁ προειρημένος
ποταμός. ἔστι δὲ τὸ φερόμενον ῥεῦμα τῇ
λευκότητι καὶ γλυκύτητι διαφέρον, πρός τε τὴν τοῦ
σώματος ὑγίειαν πολλὰ συμβαλλόμενον τοῖς χρωμένοις·
<pb id="v.2.p.65"/>
ὀνομάζεται δʼ ὁ ποταμὸς οὗτος ἡλίου ὕδωρ.
</p>
</div3>
<div3 type="section" n="4">
<p>περιέχει δὲ τὴν πηγὴν ὅλην κρηπὶς λιθίνη πολυτελής, 
διατείνουσα παρʼ ἑκατέραν πλευρὰν σταδίους
τέτταρας· ἄχρι δὲ τῆς ἐσχάτης κρηπῖδος ὁ τόπος
 οὐκ ἔστι βάσιμος ἀνθρώπῳ πλὴν τῶν ἱερέων.
</p>
</div3>
<div3 type="section" n="5">
<p>τὸ 
δʼ ὑποκείμενον πεδίον ἐπὶ σταδίους διακοσίους καθιερωμένον
ἐστὶ τοῖς θεοῖς, καὶ τὰς ἐξ αὐτοῦ προσόδους
εἰς τὰς θυσίας ἀναλίσκουσι. μετὰ δὲ τὸ
προειρημένον πεδίον ὄρος ἐστὶν ὑψηλόν, καθιερωμένον
 μὲν θεοῖς, ὀνομαζόμενον δὲ Οὐρανοῦ δίφρος
καὶ Τριφύλιος Ὄλυμπος.
</p>
</div3>
<div3 type="section" n="6">
<p>μυθολογοῦσι γὰρ τὸ παλαιὸν 
Οὐρανὸν βασιλεύοντα τῆς οἰκουμένης προσηνῶς
ἐνδιατρίβειν ἐν τῷδε τῷ τόπῳ, καὶ ἀπὸ τοῦ
ὕψους ἐφορᾶν τόν τε οὐρανὸν καὶ τὰ κατʼ αὐτὸν
 ἄστρα, ὕστερον δὲ Τριφύλιον Ὄλυμπον κληθῆναι
διὰ τὸ τοὺς κατοικοῦντας ὑπάρχειν ἐκ τριῶν ἐθνῶν·
ὀνομάζεσθαι δὲ τοὺς μὲν Παγχαίους, τοὺς δʼ Ὠκεανίτας,
τοὺς δὲ Δῴους· οὓς ὕστερον ὑπὸ Ἄμμωνος
ἐκβληθῆναι.
</p>
</div3>
<div3 type="section" n="7">
<p>τὸν γὰρ Ἄμμωνά φασι μὴ μόνον φυγαδεῦσαι 
 τοῦτο τὸ ἔθνος, ἀλλὰ καὶ τὰς πόλεις αὐτῶν
ἄρδην ἀνελεῖν, καὶ κατασκάψαι τήν τε Δῴαν
καὶ Ἀστερουσίαν. θυσίαν τε κατʼ ἐνιαυτὸν ἐν τούτῳ
τῷ ὄρει ποιεῖν τοὺς ἱερεῖς μετὰ πολλῆς <del>τῆς</del> ἁγνείας.
</p>
</div3>
</div2>
<div2 type="chapter" n="45">
<div3 type="section" n="1">
<p>μετὰ δὲ τὸ ὄρος τοῦτο καὶ κατὰ τὴν ἄλλην Παγχαιῖτιν
 χώραν ὑπάρχειν φασὶ ζῴων παντοδαπῶν πλῆθος·
ἔχειν γὰρ αὐτὴν ἐλέφαντάς τε πολλοὺς καὶ
λέοντας καὶ παρδάλεις καὶ δορκάδας καὶ ἄλλα θηρία
<pb id="v.2.p.66"/>
πλείω διάφορα ταῖς τε προσόψεσι καὶ ταῖς ἀλκαῖς
θαυμαστά.
</p>
</div3>
<div3 type="section" n="2">
<p> ἔχει δὲ ἡ νῆσος αὕτη καὶ πόλεις τρεῖς
ἀξιολόγους, Ὑρακίαν καὶ Δαλίδα καὶ Ὠκεανίδα.
τὴν δὲ χώραν ὅλην εἶναι καρποφόρον, καὶ μάλιστα
οἴνων παντοδαπῶν ἔχειν πλῆθος.
</p>
</div3>
<div3 type="section" n="3">
<p> εἶναι δὲ τοὺς 
ἄνδρας πολεμικοὺς καὶ ἅρμασι χρῆσθαι κατὰ τὰς
μάχας ἀρχαϊκῶς. τὴν δʼ ὅλην πολιτείαν ἔχουσι τριμερῆ,
καὶ πρῶτον ὑπάρχει μέρος παρʼ αὐτοῖς τὸ
τῶν ἱερέων, προσκειμένων αὐτοῖς τῶν τεχνιτῶν,
δευτέρα δὲ μερὶς ὑπάρχει τῶν γεωργῶν, τρίτη δὲ
τῶν στρατιωτῶν, προστιθεμένων τῶν νομέων.
</p>
</div3>
<div3 type="section" n="4">
<p> οἱ
μὲν οὖν ἱερεῖς τῶν ἁπάντων ἦσαν ἡγεμόνες, τάς
τε τῶν ἀμφισβητήσεων κρίσεις ποιούμενοι καὶ τῶν
ἄλλων τῶν δημοσίᾳ πραττομένων κύριοι· οἱ δὲ
γεωργοὶ τὴν γῆν ἐργαζόμενοι τοὺς καρποὺς ἀναφέρουσιν
εἰς τὸ κοινόν, καὶ ὅστις ἂν αὐτῶν δοκῇ
μάλιστα γεγεωργηκέναι, λαμβάνει γέρας ἐξαίρετον
ἐν τῇ διαιρέσει τῶν καρπῶν, κριθεὶς ὑπὸ τῶν ἱερέων
ὁ πρῶτος καὶ ὁ δεύτερος καὶ οἱ λοιποὶ μέχρι δέκα,
</p>
</div3>
<div3 type="section" n="5">
<p> προτροπῆς ἕνεκα τῶν ἄλλων. παραπλησίως δὲ τούτοις
καὶ οἱ νομεῖς τά τε ἱερεῖα καὶ τἄλλα παραδιδόασιν
εἰς τὸ δημόσιον, τὰ μὲν ἀριθμῷ, τὰ δὲ
σταθμῷ, μετὰ πάσης ἀκριβείας. καθόλου γὰρ οὐδὲν
ἔστιν ἰδίᾳ κτήσασθαι πλὴν οἰκίας καὶ κήπου, πάντα
δὲ τὰ γεννήματα καὶ τὰς προσόδους οἱ ἱερεῖς παραλαμβάνοντες
τὸ ἐπιβάλλον ἑκάστῳ δικαίως ἀπονέμουσι,
τοῖς δʼ ἱερεῦσι μόνοις δίδοται διπλάσιον.
</p>
</div3>
<div3 type="section" n="6">
<p> χρῶνται δʼ ἐσθῆσι μὲν μαλακαῖς διὰ τὸ παρʼ αὐτοῖς
<pb id="v.2.p.67"/>
πρόβατα ὑπάρχειν διαφέροντα τῶν ἄλλων διὰ τὴν
μαλακότητα· φοροῦσι δὲ καὶ κόσμον χρυσοῦν οὐ
μόνον αἱ γυναῖκες, ἀλλὰ καὶ οἱ ἄνδρες, περὶ μὲν
τοὺς τραχήλους ἔχοντες στρεπτοὺς κύκλους, περὶ δὲ
 τὰς χεῖρας ψέλια, ἐκ δὲ τῶν ὤτων παραπλησίως
τοῖς Πέρσαις ἐξηρτημένους κρίκους. ὑποδέσεσι δὲ
κοίλαις χρῶνται καὶ τοῖς χρώμασι πεποικιλμέναις περιττότερον.</p>
</div3>
</div2>
<div2 type="chapter" n="46">
<div3 type="section" n="1">
<p>οἱ δὲ στρατιῶται λαμβάνοντες τὰς
μεμερισμένας συντάξεις φυλάττουσι τὴν χώραν, διειληφότες
 ὀχυρώμασι καὶ παρεμβολαῖς· ἔστι γάρ τι
μέρος τῆς χώρας ἔχον λῃστήρια θρασέων καὶ παρανόμων
ἀνθρώπων, οἳ τοὺς γεωργοὺς ἐνεδρεύοντες
πολεμοῦσι τούτους.
</p>
</div3>
<div3 type="section" n="2">
<p>αὐτοὶ δʼ οἱ ἱερεῖς πολὺ τῶν 
ἄλλων ὑπερέχουσι τρυφῇ καὶ ταῖς ἄλλαις ταῖς ἐν
 τῷ βίῳ καθαρειότησι καὶ πολυτελείαις· στολὰς μὲν
γὰρ ἔχουσι λινᾶς, τῇ λεπτότητι καὶ μαλακότητι διαφόρους,
ποτὲ δὲ καὶ τὰς ἐκ τῶν μαλακωτάτων ἐρίων
κατεσκευασμένας ἐσθῆτας φοροῦσι· πρὸς δὲ τούτοις
μίτρας ἔχουσι χρυσοϋφεῖς· τὴν δʼ ὑπόδεσιν ἔχουσι
 σανδάλια ποικίλα φιλοτέχνως εἰργασμένα· χρυσοφοροῦσι
δʼ ὁμοίως ταῖς γυναιξὶ πλὴν τῶν ἐνωτίων.
προσεδρεύουσι δὲ μάλιστα ταῖς τῶν θεῶν θεραπείαις
καὶ τοῖς περὶ τούτων ὕμνοις τε καὶ ἐγκωμίοις,
μετʼ ᾠδῆς τὰς πράξεις αὐτῶν καὶ τὰς εἰς ἀνθρώπους
 εὐεργεσίας διαπορευόμενοι.
</p>
</div3>
<div3 type="section" n="3">
<p>μυθολογοῦσι 
δʼ οἱ ἱερεῖς τὸ γένος αὐτοῖς ἐκ Κρήτης ὑπάρχειν,
<pb id="v.2.p.68"/>
ὑπὸ Διὸς ἠγμένοις εἰς τὴν Παγχαίαν, ὅτε κατʼ ἀνθρώπους
ὢν ἐβασίλευε τῆς οἰκουμένης· καὶ τούτων
σημεῖα φέρουσι τῆς διαλέκτου, δεικνύντες τὰ πολλὰ
διαμένειν παρʼ αὑτοῖς Κρητικῶς ὀνομαζόμενα· τήν
τε πρὸς αὐτοὺς οἰκειότητα καὶ φιλανθρωπίαν ἐκ
προγόνων παρειληφέναι, τῆς φήμης ταύτης τοῖς
ἐκγόνοις παραδιδομένης ἀεί. ἐδείκνυον δὲ καὶ ἀναγραφὰς
τούτων, ἃς ἔφασαν τὸν Δία πεποιῆσθαι
καθʼ ὃν καιρὸν ἔτι κατʼ ἀνθρώπους ὢν ἱδρύσατο
τὸ ἱερόν.
</p>
</div3>
<div3 type="section" n="4">
<p> ἔχει δʼ ἡ χώρα μέταλλα δαψιλῆ χρυσοῦ
τε καὶ ἀργύρου καὶ χαλκοῦ καὶ καττιτέρου καὶ σιδήρου·
καὶ τούτων οὐδὲν ἔστιν ἐξενεγκεῖν ἐκ τῆς
νήσου, τοῖς δʼ ἱερεῦσιν οὐδʼ ἐξελθεῖν τὸ παράπαν
ἐκ τῆς καθιερωμένης χώρας· τὸν δʼ ἐξελθόντα ἐξουσίαν
ἔχει ὁ περιτυχὼν ἀποκτεῖναι.
</p>
</div3>
<div3 type="section" n="5">
<p> ἀναθήματα δὲ
χρυσᾶ καὶ ἀργυρᾶ πολλὰ καὶ μεγάλα τοῖς θεοῖς
ἀνάκειται, σεσωρευκότος τοῦ χρόνου τὸ πλῆθος
τῶν καθιερωμένων ἀναθημάτων.
</p>
</div3>
<div3 type="section" n="6">
<p> τά τε θυρώματα
τοῦ ναοῦ θαυμαστὰς ἔχει τὰς κατασκευὰς ἐξ ἀργύρου
καὶ χρυσοῦ καὶ ἐλέφαντος, ἔτι δὲ θύας δεδημιουργημένας.
ἡ δὲ κλίνη τοῦ θεοῦ τὸ μὲν μῆκος
ὑπάρχει πηχῶν ἕξ, τὸ δὲ πλάτος τεττάρων,
χρυσῆ δʼ ὅλη καὶ τῇ κατὰ μέρος ἐργασίᾳ φιλοτέχνως
κατεσκευασμένη.
</p>
</div3>
<div3 type="section" n="7">
<p> παραπλήσιος δὲ καὶ ἡ τράπεζα
τοῦ θεοῦ καὶ τῷ μεγέθει καὶ τῇ λοιπῇ πολυτελείᾳ
παράκειται πλησίον τῆς κλίνης. κατὰ μέσην
<pb id="v.2.p.69"/>
δὲ τὴν κλίνην ἕστηκε στήλη χρυσῆ μεγάλη, γράμματα
ἔχουσα τὰ παρʼ Αἰγυπτίοις ἱερὰ καλούμενα,
δι᾽ ὧν ἦσαν αἱ πράξεις Οὐρανοῦ τε καὶ Διὸς ἀναγεγραμμέναι,
καὶ μετὰ ταύτας αἱ Ἀρτέμιδος καὶ
 Ἀπόλλωνος ὑφʼ Ἑρμοῦ προσαναγεγραμμέναι. περὶ
μὲν οὖν τῶν κατʼ ἀντικρὺ τῆς Ἀραβίας ἐν ὠκεανῷ
νήσων ἀρκεσθησόμεθα τοῖς ῥηθεῖσι.
</p>
</div3>
</div2>
<div2 type="chapter" n="47">
<div3 type="section" n="1">
<p>περὶ δὲ τῶν κατὰ τὴν Ἑλλάδα καὶ τὸ Αἰγαῖον
πέλαγος κειμένων νῦν διέξιμεν, τὴν ἀρχὴν ἀπὸ τῆς
 Σαμοθρᾴκης ποιησάμενοι. ταύτην γὰρ τὴν νῆσον
ἔνιοι μέν φασι τὸ παλαιὸν Σάμον ὀνομασθῆναι,
τῆς δὲ νῦν Σάμου κτισθείσης διὰ τὴν ὁμωνυμίαν
ἀπὸ τῆς παρακειμένης τῇ παλαιᾷ Σάμῳ Θρᾴκης
Σαμοθρᾴκην ὀνομασθῆναι.
</p>
</div3>
<div3 type="section" n="2">
<p>ᾤκησαν δʼ αὐτὴν αὐτόχθονες 
 ἄνθρωποι· διὸ καὶ περὶ τῶν πρώτων γενομένων
παρʼ αὐτοῖς ἀνθρώπων καὶ ἡγεμόνων οὐδεὶς
παραδέδοται λόγος. ἔνιοι δέ φασι τὸ παλαιὸν
 Σαόννησον καλουμένην διὰ τοὺς ἀποικισθέντας ἔκ
τε Σάμου καὶ Θρᾴκης Σαμοθρᾴκην ὀνομασθῆναι.
</p>
</div3>
<div3 type="section" n="3">
<p>ἐσχήκασι δὲ παλαιὰν ἰδίαν διάλεκτον οἱ αὐτόχθονες, 
ἧς πολλὰ ἐν ταῖς θυσίαις μέχρι τοῦ νῦν τηρεῖται.
οἱ δὲ Σαμόθρᾳκες ἱστοροῦσι πρὸ τῶν παρὰ
τοῖς ἄλλοις γενομένων κατακλυσμῶν ἕτερον ἐκεῖ
μέγαν γενέσθαι, τὸ μὲν πρῶτον τοῦ περὶ τὰς Κυανέας
 στόματος ῥαγέντος, μετὰ δὲ ταῦτα τοῦ Ἑλλησπόντου.
</p>
</div3>
<div3 type="section" n="4">
<p>τὸ γὰρ ἐν τῷ Πόντῳ πέλαγος λίμνης 
ἔχον τάξιν μέχρι τοσούτου πεπληρῶσθαι διὰ τῶν
<pb id="v.2.p.70"/>
εἰσρεόντων ποταμῶν, μέχρι ὅτου διὰ τὸ πλῆθος
παρεκχυθὲν τὸ ῥεῦμα λάβρως ἐξέπεσεν εἰς τὸν Ἑλλήσποντον
καὶ πολλὴν μὲν τῆς Ἀσίας τῆς παρὰ
θάλατταν ἐπέκλυσεν, οὐκ ὀλίγην δὲ καὶ τῆς ἐπιπέδου
γῆς ἐν τῇ Σαμοθρᾴκῃ θάλατταν ἐποίησε· καὶ
διὰ τοῦτʼ ἐν τοῖς μεταγενεστέροις καιροῖς ἐνίους
τῶν ἁλιέων ἀνεσπακέναι τοῖς δικτύοις λίθινα κιονόκρανα,
</p>
</div3>
<div3 type="section" n="5">
<p> ὡς καὶ πόλεων κατακεκλυσμένων. τοὺς
δὲ περιληφθέντας προσαναδραμεῖν εἰς τοὺς ὑψηλοτέρους
τῆς νήσου τόπους· τῆς δὲ θαλάττης ἀναβαινούσης
ἀεὶ μᾶλλον, εὔξασθαι τοῖς θεοῖς τοὺς
ἐγχωρίους, καὶ διασωθέντας κύκλῳ περὶ ὅλην τὴν
νῆσον ὅρους θέσθαι τῆς σωτηρίας, καὶ βωμοὺς
ἱδρύσασθαι, ἐφʼ ὧν μέχρι τοῦ νῦν θύειν· ὥστʼ εἶναι
φανερὸν ὅτι πρὸ τοῦ κατακλυσμοῦ κατῴκουν τὴν Σαμοθρᾴκην.</p>
</div3>
</div2>
<div2 type="chapter" n="48">
<div3 type="section" n="1">
<p> μετὰ δὲ ταῦτα τῶν κατὰ τὴν
νῆσον Σάωνα, γενόμενον, ὡς μέν τινές φασιν, ἐκ
Διὸς καὶ Νύμφης, ὡς δέ τινες, ἐξ Ἑρμοῦ καὶ Ῥήνης,
συναγαγεῖν τοὺς λαοὺς σποράδην οἰκοῦντας,
καὶ νόμους θέμενον αὐτὸν μὲν ἀπὸ τῆς νήσου Σάωνα
κληθῆναι, τὸ δὲ πλῆθος εἰς πέντε φυλὰς διανείμαντα
τῶν ἰδίων υἱῶν ἐπωνύμους αὐτὰς ποιῆσαι.
</p>
</div3>
<div3 type="section" n="2">
<p> οὕτω δʼ αὐτῶν πολιτευομένων λέγουσι παρʼ αὐτοῖς
τοὺς ἐκ Διὸς καὶ μιᾶς τῶν Ἀτλαντίδων Ἠλέκτρας
γενέσθαι Δάρδανόν τε καὶ Ἰασίωνα καὶ Ἁρμονίαν.
</p>
</div3>
<div3 type="section" n="3">
<p> ὧν τὸν μὲν Δάρδανον μεγαλεπίβολον γενόμενον,
<pb id="v.2.p.71"/>
καὶ πρῶτον εἰς τὴν Ἀσίαν ἐπὶ σχεδίας διαπεραιωθέντα,
τὸ μὲν πρῶτον κτίσαι Δάρδανον πόλιν καὶ
τὸ βασίλειον τὸ περὶ τὴν ὕστερον κληθεῖσαν Τροίαν
συστήσασθαι καὶ τοὺς λαοὺς ἀφʼ ἑαυτοῦ Δαρδάνους
 ὀνομάσαι. ἐπάρξαι δʼ αὐτόν φασι καὶ πολλῶν
ἐθνῶν κατὰ τὴν Ἀσίαν, καὶ τοὺς ὑπὲρ Θρᾴκης
 Δαρδάνους κατοικίσαι.
</p>
</div3>
<div3 type="section" n="4">
<p>τὸν δὲ Δία βουληθέντα 
καὶ τὸν ἕτερον τῶν υἱῶν τιμῆς τυχεῖν, παραδεῖξαι
αὐτῷ τὴν τῶν μυστηρίων τελετήν, πάλαι μὲν οὖσαν
 ἐν τῷ νήσῳ, τότε δέ πως παραδοθεῖσαν, ὧν
οὐ θέμις ἀκοῦσαι πλὴν τῶν μεμυημένων. δοκεῖ δʼ
οὗτος πρῶτος ξένους μυῆσαι καὶ τὴν τελετὴν διὰ
τοῦτο ἔνδοξον ποιῆσαι.
</p>
</div3>
<div3 type="section" n="5">
<p>μετὰ δὲ ταῦτα Κάδμον τὸν 
Ἀγήνορος κατὰ ζήτησιν τῆς Εὐρώπης ἀφικέσθαι
 πρὸς αὐτούς, καὶ τῆς τελετῆς μετασχόντα γῆμαι τὴν
ἀδελφὴν τοῦ Ἰασίωνος Ἁρμονίαν, οὐ καθάπερ Ἕλληνες μυθολογοῦσι, τὴν Ἄρεος.</p>
</div3>
</div2>
<div2 type="chapter" n="49">
<div3 type="section" n="1">
<p>τὸν δὲ γάμον τοῦτον
πρῶτον δαῖσαι θεούς, καὶ Δήμητραν μὲν Ἰασίωνος
ἐρασθεῖσαν τὸν καρπὸν τοῦ σίτου δωρήσασθαι, Ἑρμῆν
 δὲ λύραν, Ἀθηνᾶν δὲ τὸν διαβεβοημένον ὅρμον
καὶ πέπλον καὶ αὐλούς, Ἠλέκτραν δὲ τὰ τῆς
μεγάλης καλουμένης μητρὸς τῶν θεῶν ἱερὰ μετὰ
κυμβάλων καὶ τυμπάνων καὶ τῶν ὀργιαζόντων· καὶ
Ἀπόλλωνα μὲν κιθαρίσαι, τὰς δὲ Μούσας αὐλῆσαι,
 τοὺς δʼ ἄλλους θεοὺς εὐφημοῦντας συναυξῆσαι τὸν
γάμον.
</p>
</div3>
<div3 type="section" n="2">
<p>μετὰ δὲ ταῦτα τὸν μὲν Κάδμον κατὰ τὸν 
<pb id="v.2.p.72"/>
παραδεδομένον χρησμὸν κτίσαι Θήβας τὰς ἐν Βοιωτίᾳ
φασί, τὸν δʼ Ἰασίωνα γήμαντα Κυβέλην γεννῆσαι
Κορύβαντα. Ἰασίωνος δὲ εἰς θεοὺς μεταστάντος,
Δάρδανον καὶ Κυβέλην καὶ Κορύβαντα μετακομίσαι
εἰς τὴν Ἀσίαν τὰ τῆς μητρὸς τῶν θεῶν ἱερὰ
καὶ συναπᾶραι εἰς Φρυγίαν.
</p>
</div3>
<div3 type="section" n="3">
<p> καὶ τὴν μὲν Κυβέλην
Ὀλύμπῳ τῷ πρώτῳ συνοικήσασαν γεννῆσαι Ἀλκήν,
καὶ τὴν θεὰν Κυβέλην ἀφʼ ἑαυτῆς ὀνομάσαι· τὸν
δὲ Κορύβαντα τοὺς ἐπὶ τοῖς τῆς μητρὸς ἱεροῖς ἐνθουσιάσαντας
ἀφʼ ἑαυτοῦ Κορύβαντας προσαγορεῦσαι,
</p>
</div3>
<div3 type="section" n="4">
<p> γῆμαι δὲ Θήβην τὴν Κίλικος θυγατέρα. ὁμοίως
δὲ τοὺς αὐλοὺς εἰς Φρυγίαν ἐντεῦθεν μετενεχθῆναι,
καὶ τὴν λύραν τὴν Ἑρμοῦ εἰς Λυρνησσόν, ἣν Ἀχιλλέα
ὕστερον ἐκπορθήσαντα λαβεῖν. ἐξ Ἰασίωνος δὲ
καὶ Δήμητρος Πλοῦτον γενέσθαι φασὶν οἱ μῦθοι,
τὸ δʼ ἀληθές, τὸν τοῦ σίτου πλοῦτον, δωρηθέντα
ἐν τῷ τῆς Ἁρμονίας γάμῳ διὰ τὴν συνουσίαν τοῦ
Ἰασίωνος.
</p>
</div3>
<div3 type="section" n="5">
<p> καὶ τὰ μὲν κατὰ μέρος τῆς τελετῆς ἐν
ἀπορρήτοις τηρούμενα μόνοις παραδίδοται τοῖς μυηθεῖσι·
διαβεβόηται δʼ ἡ τούτων τῶν θεῶν ἐπιφάνεια
καὶ παράδοξος ἐν τοῖς κινδύνοις βοήθεια τοῖς
ἐπικαλεσαμένοις τῶν μυηθέντων.
</p>
</div3>
<div3 type="section" n="6">
<p> γίνεσθαι δέ φασι
καὶ εὐσεβεστέρους καὶ δικαιοτέρους καὶ κατὰ πᾶν
βελτίονας ἑαυτῶν τοὺς τῶν μυστηρίων κοινωνήσαντας.
διὸ καὶ τῶν ἀρχαίων ἡρώων τε καὶ ἡμιθέων
τοὺς ἐπιφανεστάτους πεφιλοτιμῆσθαι μεταλαβεῖν
<pb id="v.2.p.73"/>
 τῆς τελετῆς· καὶ γὰρ Ἰάσονα καὶ Διοσκόρους,
ἔτι δʼ Ἡρακλέα καὶ Ὀρφέα, μυηθέντας ἐπιτυχεῖν ἐν
ἁπάσαις ταῖς στρατείαις διὰ τῆν τῶν θεῶν τούτων ἐπιφάνειαν.
</p>
</div3>
</div2>
<div2 type="chapter" n="50">
<div3 type="section" n="1">
<p> ἐπεὶ δὲ περὶ τῆς Σαμοθρᾴκης διήλθομεν, ἀκολούθως
καὶ περὶ τῆς Νάξου διέξιμεν. αὕτη γὰρ ἡ
νῆσος τὸ μὲν πρῶτον προσηγορεύετο Στρογγύλη,
ᾤκησαν δʼ αὐτὴν πρῶτοι Θρᾷκες διά τινας τοιαύτας
αἰτίας.
</p>
</div3>
<div3 type="section" n="2">
<p>μυθολογοῦνται Βορέου γενέσθαι παῖδες 
 Βούτης καὶ Λυκοῦργος οὐχ ὁμομήτριοι· τὸν δὲ Βούτην
ὄντα νεώτερον ἐπιβουλεῦσαι τἀδελφῷ, καὶ καταφανῆ
γενόμενον ἕτερον μὲν μηδὲν παθεῖν ὑπὸ τοῦ
Λυκούργου, πρόσταγμα δὲ λαβεῖν ὅπως μετὰ τῶν
συνεπιβουλευσάντων λαβὼν πλοῖα ζητῇ χώραν ἑτέραν
 εἰς κατοίκησιν.
</p>
</div3>
<div3 type="section" n="3">
<p>διόπερ τὸν Βούτην μετὰ τῶν 
συνεγκαλουμένων Θρᾳκῶν ἐκπλεύσαντα καὶ διὰ τῶν
Κυκλάδων νήσων κομιζόμενον κατασχεῖν τὴν Στρογγύλην
νῆσον, καὶ ἐν ταύτῃ κατοικοῦντα λῄζεσθαι
πολλοὺς τῶν παραπλεόντων. σπανίζοντας δὲ γυναικῶν
 περιπλέοντας ἁρπάζειν ἀπὸ τῆς χώρας γυναῖκας.
</p>
</div3>
<div3 type="section" n="4">
<p>τῶν μὲν οὖν Κυκλάδων νήσων αἱ μὲν 
ὁλοσχερῶς ἔρημοι ὑπῆρχον, αἱ δʼ ὀλίγοις οἰκούμεναι·
διόπερ πορρωτέρω πλευσάντων αὐτῶν, καὶ
ἀπὸ μὲν τῆς Εὐβοίας ἀποκρουσθέντων, τῇ δὲ Θετταλίᾳ
 προσενεχθέντων, οἱ περὶ τὸν Βούτην ἀποβάντες
ἐπὶ τὴν χώραν περιέτυχον ταῖς Διονύσου
τροφοῖς περὶ τὸ καλούμενον Δρίος τῷ θεῷ ὀργιαζούσαις
ἐν τῇ Φθιώτιδι Ἀχαΐᾳ.
</p>
</div3>
<div3 type="section" n="5">
<p>ὁρμησάντων δὲ τῶν 
<pb id="v.2.p.74"/>
περὶ τὸν Βούτην, αἱ μὲν ἄλλαι ῥίψασαι τὰ ἱερὰ
εἰς θάλατταν ἔφυγον, αἱ δʼ εἰς ὄρος τὸ καλούμενον
Δρίος· κορωνίδα δʼ ἁρπαγεῖσαν συναναγκασθῆναι
τῷ Βούτῃ συνοικῆσαι. ἐπὶ δὲ τῇ ἁρπαγῇ
καὶ τῇ ὕβρει χαλεπῶς φέρουσαν ἐπικαλέσασθαι τὸν
Διόνυσον βοηθῆσαι αὐτῇ. τὸν δὲ μανίαν ἐμβαλεῖν
τῷ Βούτῃ, καὶ διὰ τοῦτο παρακόψαντα ῥῖψαι ἑαυτὸν
εἴς τι φρέαρ καὶ τελευτῆσαι.
</p>
</div3>
<div3 type="section" n="6">
<p> οἱ δʼ ἄλλοι Θρᾷκες
ἑτέρας τινὰς γυναῖκας ἥρπασαν, ἐπιφανεστάτας
δὲ τήν τε Ἀλωέως γυναῖκα Ἰφιμέδειαν καὶ τὴν θυγατέρα
αὐτῆς Παγκράτιν· λαβόντες δʼ αὐτὰς ἀπέπλευσαν
εἰς τὴν Στρογγύλην. οἱ δὲ Θρᾷκες ἀντὶ
τοῦ Βούτου κατέστησαν βασιλέα τῆς νήσου Ἀγασσαμενόν,
καὶ τὴν Ἀλωέως θυγατέρα Παγκράτιν
κάλλει διαφέρουσαν συνῴκισαν αὐτῷ·
</p>
</div3>
<div3 type="section" n="7">
<p> πρὸ γὰρ τῆς
τούτου αἱρέσεως οἱ ἐπιφανέστατοι τῶν ἡγεμόνων
Σικελὸς καὶ Ἑκήτορος ὑπὲρ τῆς Παγκράτιδος ἐρίσαντες
ἀλλήλους ἀνεῖλον. ὁ δὲ Ἀγασσαμενὸς ὕπαρχον
ἕνα τῶν φίλων καταστήσας συνῴκισεν αὐτῷ τὴν Ἰφιμέδειαν.</p>
</div3>
</div2>
<div2 type="chapter" n="51">
<div3 type="section" n="1">
<p> ὁ δʼ Ἀλωεὺς ἐπὶ ζήτησιν τῆς τε
γυναικὸς καὶ τῆς θυγατρὸς ἐξέπεμψε τοὺς υἱοὺς
Ὦτον καὶ Ἐφιάλτην· οἳ πλεύσαντες εἰς τὴν Στρογγύλην
μάχῃ τε ἐνίκησαν τοὺς Θρᾷκας καὶ τὴν
πόλιν ἐξεπολιόρκησαν.
</p>
</div3>
<div3 type="section" n="2">
<p> εἶτα ἡ μὲν Παγκράτις ἐτελεύτησεν,
οἱ δὲ περὶ τὸν Ὦτον καὶ Ἐφιάλτην ἐπεβάλοντο
κατοικεῖν ἐν τῇ νήσῳ καὶ ἄρχειν τῶν
<pb id="v.2.p.75"/>
Θρᾳκῶν· μετωνόμασαν δὲ καὶ τὴν νῆσον Δίαν.
ὕστερον δὲ στασιάσαντες πρὸς ἀλλήλους καὶ μάχην
συνάψαντες τῶν τε ἄλλων πολλοὺς ἀπέκτειναν καὶ
ἀλλήλους ἀνεῖλον, ὑπὸ δὲ τῶν ἐγχωρίων εἰς τὸν
 λοιπὸν χρόνον ὡς ἥρωες ἐτιμήθησαν.
</p>
</div3>
<div3 type="section" n="3">
<p>οἱ μὲν οὖν 
Θρᾷκες ἐνταῦθα κατοικήσαντες ἔτη πλείω τῶν διακοσίων
ἐξέπεσον αὐχμῶν γενομένων ἐκ τῆς νήσου.
μετὰ δὲ ταῦτα Κᾶρες ἐκ τῆς νῦν καλουμένης Λατμίας
μεταναστάντες ᾤκησαν τὴν νῆσον· ὧν βασιλεύσας
 Νάξος ὁ Πολέμωνος ἀντὶ Δίας Νάξον ἀφʼ
ἑαυτοῦ προσηγόρευσεν. ἐγένετο δʼ ἀνὴρ ἀγαθὸς
καὶ ἐπιφανὴς ὁ Νάξος, καὶ ἀπέλιπεν υἱὸν Λεύκιππον·
οὗ γενόμενος υἱὸς Σμέρδιος ἐβασίλευσε τῆς
νήσου.
</p>
</div3>
<div3 type="section" n="4">
<p>ἐπὶ δὲ τούτου Θησεὺς ἐκ Κρήτης ἀναπλέων 
 μετὰ τῆς Ἀριάδνης ἐπεξενώθη τοῖς ἐν τῇ νήσῳ· καὶ
κατὰ τὸν ὕπνον ἰδὼν τὸν Διόνυσον ἀπειλοῦντα
αὐτῷ, εἰ μὴ ἀπολείψει τὴν Ἀριάδνην αὐτῷ, φοβηθεὶς
κατέλιπε καὶ ἐξέπλευσε. Διόνυσος δὲ νυκτὸς
ἀπήγαγε τὴν Ἀριάδνην εἰς τὸ ὄρος τὸ καλούμενον
 Δρίος· καὶ ἐν ἀρχῇ μὲν ἠφανίσθη ὁ θεός, μετὰ δὲ ταῦτα καὶ ἡ Ἀριάδνη ἄφαντος ἐγενήθη.</p>
</div3>
</div2>
<div2 type="chapter" n="52">
<div3 type="section" n="1">
<p>μυθολογοῦσι
δὲ Νάξιοι περὶ τοῦ θεοῦ τούτου, φάσκοντες
παρʼ αὐτοῖς τραφῆναι <del>τὸν θεόν</del>, καὶ διὰ τοῦτο τὴν
νῆσον αὐτῷ γεγονέναι προσφιλεστάτην καὶ ὑπό τινων
 Διονυσιάδα καλεῖσθαι.
</p>
</div3>
<div3 type="section" n="2">
<p>τὸν γὰρ Δία κατὰ τὸν 
παραδεδομένον μῦθον, τότε κεραυνωθείσης Σεμέλης
<pb id="v.2.p.76"/>
πρὸ τοῦ τεκεῖν, τὸ βρέφος λαβόντα καὶ ἐρράψαντα
εἰς τὸν μηρόν, ὡς ὁ τέλειος τῆς γενέσεως
χρόνος ἦλθε, βουλόμενον λαθεῖν τὴν Ἥραν, ἐξελεῖν
τὸ βρέφος ἐν τῇ νῦν Νάξῳ, καὶ δοῦναι τρέφειν
ταῖς ἐγχωρίοις Νύμφαις Φιλίᾳ καὶ Κορωνίδι καὶ
Κλείδῃ· κεραυνῶσαι δὲ τὴν Σεμέλην πρὸ τοῦ τεκεῖν,
ὅπως μὴ ἐκ θνητῆς, ἀλλʼ ἐκ δυεῖν ἀθανάτων
ὑπάρξας εὐθὺς ἐκ γενετῆς ἀθάνατος ᾖ.
</p>
</div3>
<div3 type="section" n="3">
<p> διὰ δὲ
τὴν εἰς τὸν Διόνυσον εὐεργεσίαν ἐν τῇ τροφῇ τὰς
χάριτας ἀπολαβεῖν τοὺς ἐγχωρίους· ἐπιδοῦναι γὰρ
τὴν νῆσον εἰς εὐδαιμονίαν, καὶ ναυτικάς τε δυνάμεις
ἀξιολόγους συστήσασθαι καὶ ἀπὸ Ξέρξου πρώτους
ἀποστάντας ἀπὸ τοῦ ναυτικοῦ συγκαταναυμαχῆσαι
τὸν βάρβαρον, καὶ τῆς ἐν Πλαταιαῖς παρατάξεως
οὐκ ἀσήμως μετασχεῖν. εἶναι δὲ καὶ περὶ τὴν τοῦ
οἴνου ἰδιότητα διάφορόν τι παρʼ αὐτοῖς καὶ μηνῦον
τὴν τοῦ θεοῦ πρὸς τὴν νῆσον οἰκειότητα.
</p>
</div3>
</div2>
<div2 type="chapter" n="53">
<div3 type="section" n="1">
<p> τὴν δὲ νῆσον τὴν Σύμην ὀνομαζομένην, τὸ παλαιὸν
ἔρημον οὖσαν, πρῶτοι κατῴκησαν οἱ μετὰ
Τρίοπος ἀφικόμενοι, ὧν ἡγεῖτο Χθόνιος ὁ Ποσειδῶνος
καὶ Σύμης, ἀφʼ ἧς ἡ νῆσος ἔτυχε ταύτης τῆς
προσηγορίας.
</p>
</div3>
<div3 type="section" n="2">
<p> ὕστερον δʼ αὐτῆς ἐβασίλευσε Νιρεὺς
ὁ Χαρόπου καὶ Ἀγλαΐας, κάλλει διαφέρων, ὃς καὶ
ἐπὶ Τροίαν μετʼ Ἀγαμέμνονος ἐστράτευσε, τῆς τε
νήσου δυναστεύων καὶ τῆς Κνιδίας μέρους κυριεύων.
μετὰ δὲ τοὺς Τρωικοὺς χρόνους κατέσχον
τὴν νῆσον Κᾶρες, καθʼ ὃν καιρὸν ἐθαλαττοκράτουν.
ὕστερον δʼ αὐχμῶν γενομένων ἔφυγον ἐκ τῆς νήσου,
<pb id="v.2.p.77"/>
καὶ κατῴκησαν τὸ καλούμενον Οὐράνιον.
</p>
</div3>
<div3 type="section" n="3">
<p>ἡ δὲ 
Σύμη διέμεινεν ἔρημος, ἕως ὁ στόλος ὁ Λακεδαιμονίων
καὶ Ἀργείων παρέβαλεν εἰς τούτους τοὺς
τόπους· ἔπειτα κατῳκίσθη πάλιν τόνδε τὸν τρόπον.
</p>
</div3>
<div3 type="section" n="4">
<p>τῶν μετὰ Ἱππότου τις μετασχὼν τῆς ἀποικίας, ὄνομα 
Ναῦσος, ἀναλαβὼν τοὺς καθυστερήσαντας τῆς κληροδοσίας,
ἔρημον οὖσαν τὴν Σύμην κατῴκησε καὶ
τισιν ἑτέροις ὕστερον καταπλεύσασιν, ὧν ἦν Ξοῦθος
ἡγεμών, μεταδοὺς τῆς πολιτείας καὶ χώρας κοινῇ
 τὴν νῆσον κατῴκησε. φασὶ δὲ τῆς ἀποικίας ταύτης
μετασχεῖν τούς τε Κνιδίους καὶ Ῥοδίους.
</p>
</div3>
</div2>
<div2 type="chapter" n="54">
<div3 type="section" n="1">
<p>Κάλυδναν δὲ καὶ Νίσυρον τὸ μὲν ἀρχαῖον Κᾶρες
κατῴκησαν, μετὰ δὲ ταῦτα Θετταλὸς ὁ Ἡρακλέους
ἀμφοτέρας τὰς νήσους κατεκτήσατο. διόπερ Ἄντιφός
 τε καὶ Φείδιππος οἱ Κῴων βασιλεῖς στρατεύοντες
εἰς Ἴλιον ἦρχον τῶν πλεόντων ἐκ τῶν προειρημένων
νήσων.
</p>
</div3>
<div3 type="section" n="2">
<p>κατὰ δὲ τὸν ἐκ Τροίας ἀπόπλουν 
τέτταρες τῶν Ἀγαμέμνονος νεῶν ἐξέπεσον περὶ Κάλυδναν,
καὶ τοῖς ἐγχωρίοις καταμιγέντες κατῴκησαν.
</p>
</div3>
<div3 type="section" n="3">
<p>οἱ δὲ τὴν Νίσυρον τὸ παλαιὸν οἰκήσαντες ὑπὸ 
 σεισμῶν διεφθάρησαν· ὕστερον δὲ Κῷοι, καθάπερ
τὴν Κάλυδναν, ταύτην κατῴκησαν· μετὰ δὲ ταῦτα
φθορᾶς ἀνθρώπων ἐν τῇ νήσῳ γενομένης οἱ Ῥόδιοι
ἐποίκους εἰς αὐτὴν ἀπέστειλαν.
</p>
</div3>
<div3 type="section" n="4">
<p>τὴν δὲ Κάρπαθον 
 πρῶτοι μὲν ᾤκησαν τῶν μετὰ Μίνω τινὲς συστρατευσαμένων,
καθʼ ὃν χρόνον ἐθαλαττοκράτησε πρῶτος
τῶν Ἑλλήνων· ὕστερον δὲ πολλαῖς γενεαῖς Ἴοκλος
<pb id="v.2.p.78"/>
ὁ Δημολέοντος, Ἀργεῖος ὢν τὸ γένος, κατά τι λόγιον
ἀποικίαν ἀπέστειλεν εἰς τὴν Κάρπαθον.
</p>
</div3>
</div2>
<div2 type="chapter" n="55">
<div3 type="section" n="1">
<p> τὴν δὲ νῆσον τὴν ὀνομαζομένην Ῥόδον πρῶτοι
κατῴκησαν οἱ προσαγορευόμενοι Τελχῖνες· οὗτοι δʼ
ἦσαν υἱοὶ μὲν Θαλάττης, ὡς ὁ μῦθος παραδέδωκε,
μυθολογοῦνται δὲ μετὰ Καφείρας τῆς Ὠκεανοῦ
θυγατρὸς ἐκθρέψαι Ποσειδῶνα, Ῥέας αὐτοῖς παρακαταθεμένης
τὸ βρέφος.
</p>
</div3>
<div3 type="section" n="2">
<p> γενέσθαι δʼ αὐτοὺς καὶ
τεχνῶν τινων εὑρετὰς καὶ ἄλλων τῶν χρησίμων
εἰς τὸν βίον τῶν ἀνθρώπων εἰσηγητάς. ἀγάλματά
τε θεῶν πρῶτοι κατασκευάσαι λέγονται, καί τινα
τῶν ἀρχαίων ἀφιδρυμάτων ἀπʼ ἐκείνων ἐπωνομάσθαι·
παρὰ μὲν γὰρ Λινδίοις Ἀπόλλωνα Τελχίνιον
προσαγορευθῆναι, παρὰ δὲ Ἰαλυσίοις Ἥραν καὶ
Νύμφας Τελχινίας, παρὰ δὲ Καμειρεῦσιν Ἥραν Τελχινίαν.
</p>
</div3>
<div3 type="section" n="3">
<p> λέγονται δʼ οὗτοι καὶ γόητες γεγονέναι καὶ
παράγειν ὅτε βούλοιντο νέφη τε καὶ ὄμβρους καὶ
χαλάζας, ὁμοίως δὲ καὶ χιόνα ἐφέλκεσθαι· ταῦτα
δὲ καθάπερ καὶ τοὺς μάγους ποιεῖν ἱστοροῦσιν.
ἀλλάττεσθαι δὲ καὶ τὰς ἰδίας μορφάς, καὶ εἶναι φθονεροὺς
ἐν τῇ διδασκαλίᾳ τῶν τεχνῶν.
</p>
</div3>
<div3 type="section" n="4">
<p> Ποσειδῶνα
δὲ ἀνδρωθέντα ἐρασθῆναι Ἁλίας τῆς τῶν Τελχίνων
ἀδελφῆς, καὶ μιχθέντα <del>ταύτῃ</del> γεννῆσαι παῖδας ἓξ
μὲν ἄρρενας, μίαν δὲ θυγατέρα Ῥόδον, ἀφʼ ἧς τὴν
νῆσον ὀνομασθῆναι.
</p>
</div3>
<div3 type="section" n="5">
<p> γενέσθαι δὲ κατὰ τὸν καιρὸν
<pb id="v.2.p.79"/>
τοῦτον ἐν τοῖς πρὸς ἕω μέρεσι τῆς νήσου τοὺς κληθέντας
γίγαντας· ὅτε δὴ καὶ Ζεὺς λέγεται καταπεπολεμηκὼς
Τιτᾶνας ἐρασθῆναι μιᾶς τῶν νυμφῶν
Ἱμαλίας ὀνομαζομένης, καὶ τρεῖς ἐξ αὐτῆς τεκνῶσαι
 παῖδας, Σπαρταῖον, Κρόνιον, Κύτον.
</p>
</div3>
<div3 type="section" n="6">
<p>κατὰ δὲ τὴν 
τούτων ἡλικίαν φασὶν Ἀφροδίτην ἐκ Κυθήρων κομιζομένην
εἰς Κύπρον καὶ προσορμιζομένην τῇ νήσῳ
κωλυθῆναι ὑπὸ τῶν Ποσειδῶνος υἱῶν, ὄντων ὑπερηφάνων
καὶ ὑβριστῶν· τῆς δὲ θεοῦ διὰ τὴν ὀργὴν
 ἐμβαλούσης αὐτοῖς μανίαν, μιγῆναι αὐτοὺς βίᾳ τῇ
μητρὶ καὶ πολλὰ κακὰ δρᾶν τοὺς ἐγχωρίους.
</p>
</div3>
<div3 type="section" n="7">
<p>Ποσειδῶνα 
δὲ τὸ γεγονὸς αἰσθόμενον τοὺς υἱοὺς κρύψαι
κατὰ γῆς διὰ τὴν πεπραγμένην αἰσχύνην, οὓς
 κληθῆναι προσηῴους δαίμονας· ἁλίαν δὲ ῥίψασαν
 ἑαυτὴν εἰς τὴν θάλατταν Λευκοθέαν ὀνομασθῆναι
καὶ τιμῆς ἀθανάτου τυχεῖν παρὰ τοῖς ἐγχωρίοις.
</p>
</div3>
</div2>
<div2 type="chapter" n="56">
<div3 type="section" n="1">
<p>χρόνῳ δʼ ὕστερον προαισθομένους τοὺς Τελχῖνας
τὸν μέλλοντα γίνεσθαι κατακλυσμὸν ἐκλιπεῖν τὴν
νῆσον καὶ διασπαρῆναι. λύκον δʼ ἐκ τούτων παραγενόμενον
 εἰς τὴν Λυκίαν Ἀπόλλωνος Λυκίου ἱερὸν
ἱδρύσασθαι παρὰ τὸν Ξάνθον ποταμόν.
</p>
</div3>
<div3 type="section" n="2">
<p>τοῦ δὲ 
κατακλυσμοῦ γενομένου τοὺς μὲν ἄλλους διαφθαρῆναι,
τῆς δὲ νήσου διὰ τὴν ἐπομβρίαν ἐπιπολασάντων
τῶν ὑγρῶν λιμνάσαι τοὺς ἐπιπέδους τόπους,
 ὀλίγους δʼ εἰς τὰ μετέωρα τῆς νήσου συμφυγόντας
διασωθῆναι· ἐν οἷς ὑπάρχειν καὶ τοὺς Διὸς παῖδας.
</p>
</div3>
<div3 type="section" n="3">
<p>ἥλιον δὲ κατὰ μὲν τὸν μῦθον ἐρασθέντα τῆς Ῥόδου 
<pb id="v.2.p.80"/>
τήν τε νῆσον ἀπʼ αὐτῆς ὀνομάσαι Ῥόδον καὶ
τὸ ἐπιπολάζον ὕδωρ ἀφανίσαι· ὁ δʼ ἀληθὴς λόγος
ὅτι κατὰ τὴν ἐξ ἀρχῆς σύστασιν τῆς νήσου πηλώδους
οὔσης ἔτι καὶ μαλακῆς, τὸν ἥλιον ἀναξηράναντα
τὴν πολλὴν ὑγρότητα ζωογονῆσαι τὴν γῆν,
καὶ γενέσθαι τοὺς κληθέντας ἀπʼ αὐτοῦ Ἡλιάδας,
ἑπτὰ τὸν ἀριθμόν, καὶ <del>τοὺς</del> ἄλλους ὁμοίως λαοὺς
αὐτόχθονας.
</p>
</div3>
<div3 type="section" n="4">
<p> ἀκολούθως δὲ τούτοις νομισθῆναι τὴν
νῆσον ἱερὰν Ἡλίου καὶ τοὺς μετὰ ταῦτα γενομένους
Ῥοδίους διατελέσαι περιττότερον τῶν ἄλλων θεῶν
τιμῶντας τὸν Ἥλιον ὡς ἀρχηγὸν τοῦ γένους αὐτῶν.
</p>
</div3>
<div3 type="section" n="5">
<p> εἶναι δὲ τοὺς ἑπτὰ υἱοὺς Ὄχιμον, Κέρκαφον, Μάκαρα,
Ἀκτῖνα, Τενάγην, Τριόπαν, Κάνδαλον, θυγατέρα
δὲ μίαν, Ἠλεκτρυώνην, ἣν ἔτι παρθένον
οὖσαν μεταλλάξαι τὸν βίον καὶ τιμῶν τυχεῖν παρὰ
Ῥοδίοις ἡρωικῶν. ἀνδρωθεῖσι δὲ τοῖς Ἡλιάδαις
εἰπεῖν τὸν Ἥλιον, ὅτι οἵτινες ἂν Ἀθηνᾷ θύσωσι πρῶτοι,
παρʼ ἑαυτοῖς ἕξουσι τὴν θεόν· τὸ δʼ αὐτὸ λέγεται
διασαφῆσαι τοῖς τὴν Ἀττικὴν κατοικοῦσι.
</p>
</div3>
<div3 type="section" n="6">
<p> διὸ
καί φασι τοὺς μὲν Ἡλιάδας διὰ τὴν σπουδὴν ἐπιλαθομένους
ἐνεγκεῖν πῦρ ἐπιθεῖναι τὰ θύματα, τὸν
δὲ τότε βασιλεύοντα τῶν Ἀθηναίων Κέκροπα ἐπὶ
τοῦ πυρὸς θῦσαι ὕστερον.
</p>
</div3>
<div3 type="section" n="7">
<p> διόπερ φασὶ διαμένειν
μέχρι τοῦ νῦν τὸ κατὰ τὴν θυσίαν ἴδιον ἐν τῇ
Ῥόδῳ, καὶ τὴν θεὸν ἐν αὐτῇ καθιδρῦσθαι. περὶ
μὲν οὖν τῶν ἀρχαιολογουμένων παρὰ Ῥοδίοις οὕτω
<pb id="v.2.p.81"/>
τινὲς μυθολογοῦσιν· ἐν οἷς ἐστι καὶ Ζήνων ὁ τὰ περὶ ταύτης συνταξάμενος.</p>
</div3>
</div2>
<div2 type="chapter" n="57">
<div3 type="section" n="1">
<p>οἱ δʼ Ἡλιάδαι διάφοροι
γενηθέντες τῶν ἄλλων ἐν παιδείᾳ διήνεγκαν καὶ
 μάλιστʼ ἐν ἀστρολογίᾳ. εἰσηγήσαντο δὲ καὶ περὶ
 τῆς ναυτιλίας πολλὰ καὶ τὰ περὶ τὰς ὥρας διέταξαν.
</p>
</div3>
<div3 type="section" n="2">
<p>εὐφυέστατος δὲ γενόμενος Τενάγης ὑπὸ τῶν 
ἀδελφῶν διὰ φθόνον ἀνῃρέθη· γνωσθείσης δὲ τῆς
ἐπιβουλῆς οἱ μετασχόντες τοῦ φόνου πάντες ἔφυγον.
τούτων δὲ Μάκαρ μὲν εἰς Λέσβον ἀφίκετο, Κάνδαλος
 δὲ εἰς τὴν Κῶ· ἀκτὶς δʼ εἰς Αἴγυπτον ἀπάρας
ἔκτισε τὴν Ἡλιούπολιν ὀνομαζομένην, ἀπὸ τοῦ
πατρὸς θέμενος τὴν προσηγορίαν· οἱ δʼ Αἰγύπτιοι
ἔμαθον παρʼ αὐτοῦ τὰ περὶ τὴν ἀστρολογίαν θεωρήματα.
</p>
</div3>
<div3 type="section" n="3">
<p>ὕστερον δὲ παρὰ τοῖς Ἕλλησι γενομένου 
 κατακλυσμοῦ, καὶ διὰ τὴν ἐπομβρίαν τῶν πλείστων
ἀνθρώπων ἀπολομένων, ὁμοίως τούτοις καὶ τὰ διὰ
τῶν γραμμάτων ὑπομνήματα συνέβη φθαρῆναι·
</p>
</div3>
<div3 type="section" n="4">
<p>δι᾽ 
ἣν αἰτίαν οἱ Αἰγύπτιοι καιρὸν εὔθετον λαβόντες
ἐξιδιοποιήσαντο τὰ περὶ τῆς ἀστρολογίας, καὶ τῶν
 Ἑλλήνων διὰ τὴν ἄγνοιαν μηκέτι τῶν γραμμάτων
ἀντιποιουμένων ἐνίσχυσεν, ὡς αὐτοὶ πρῶτοι τὴν τῶν
ἄστρων εὕρεσιν ἐποιήσαντο.
</p>
</div3>
<div3 type="section" n="5">
<p>ὁμοίως δὲ καὶ Ἀθηναῖοι 
κτίσαντες ἐν Αἰγύπτῳ πόλιν τὴν ὀνομαζομένην
Σάιν, τῆς ὁμοίας ἔτυχον ἀγνοίας διὰ τὸν κατακλυσμόν.
 διʼ ἃς αἰτίας πολλαῖς ὕστερον γενεαῖς
Κάδμος ὁ Ἀγήνορος ἐκ τῆς Φοινίκης πρῶτος ὑπελήφθη
κομίσαι γράμματα εἰς τὴν Ἑλλάδα· καὶ ἀπʼ
ἐκείνου τὸ λοιπὸν οἱ Ἕλληνες ἔδοξαν ἀεί τι προσευρίσκειν
<pb id="v.2.p.82"/>
περὶ τῶν γραμμάτων, κοινῆς τινος ἀγνοίας
κατεχούσης τοὺς Ἕλληνας.
</p>
</div3>
<div3 type="section" n="6">
<p> Τριόπας δὲ πλεύσας εἰς
τὴν Καρίαν κατέσχεν ἀκρωτήριον τὸ ἀπʼ ἐκείνου
Τριόπιον κληθέν. οἱ δὲ λοιποὶ τοῦ Ἡλίου παῖδες
διὰ τὸ μὴ μετασχεῖν τοῦ φόνου κατέμειναν ἐν τῇ
Ῥόδῳ, καὶ κατῴκησαν ἐν τῇ Ἰαλυσίᾳ κτίσαντες πόλιν
Ἀχαΐαν.
</p>
</div3>
<div3 type="section" n="7">
<p> ὧν ὁ πρεσβύτερος Ὄχιμος βασιλεύων
ἔγημε μίαν τῶν ἐγχωρίων Νυμφῶν Ἡγητορίαν, ἐξ
ἧς ἐγέννησε θυγατέρα Κυδίππην τὴν μετὰ ταῦτα
Κυρβίαν μετονομασθεῖσαν· ἣν γήμας Κέρκαφος
ἀδελφὸς διεδέξατο τὴν βασιλείαν.
</p>
</div3>
<div3 type="section" n="8">
<p> μετὰ δὲ τὴν τούτου
τελευτὴν διεδέξαντο τὴν ἀρχὴν υἱοὶ τρεῖς, Λίνδος,
Ἰάλυσος, Κάμειρος· ἐπὶ δὲ τούτων γενομένης
μεγάλης πλημυρίδος, ἐπικλυσθεῖσα ἡ Κύρβη ἔρημος
ἐγένετο, αὐτοὶ δὲ διείλοντο τὴν χώραν, καὶ ἕκαστος ἑαυτοῦ πόλιν ὁμώνυμον ἔκτισε.</p>
</div3>
</div2>
<div2 type="chapter" n="58">
<div3 type="section" n="1">
<p> κατὰ δὲ τούτους
τοὺς χρόνους Δαναὸς ἔφυγεν ἐξ Αἰγύπτου μετὰ
τῶν θυγατέρων· καταπλεύσας δὲ τῆς Ῥοδίας εἰς
Λίνδον καὶ προσδεχθεὶς ὑπὸ τῶν ἐγχωρίων, ἱδρύσατο
τῆς Ἀθηνᾶς ἱερὸν καὶ τὸ ἄγαλμα τῆς θεοῦ
καθιέρωσε. τῶν δὲ τοῦ Δαναοῦ θυγατέρων τρεῖς
ἐτελεύτησαν κατὰ τὴν ἐπιδημίαν τὴν ἐν τῇ Λίνδῳ,
αἱ δʼ ἄλλαι μετὰ τοῦ πατρὸς Δαναοῦ εἰς Ἄργος
ἐξέπλευσαν.
</p>
</div3>
<div3 type="section" n="2">
<p> μικρὸν δʼ ὕστερον τούτων τῶν χρόνων
Κάδμος ὁ Ἀγήνορος, ἀπεσταλμένος ὑπὸ τοῦ βασιλέως
κατὰ ζήτησιν τῆς Εὐρώπης, κατέπλευσεν εἰς
<pb id="v.2.p.83"/>
τὴν Ῥοδίαν· κεχειμασμένος δʼ ἰσχυρῶς κατὰ τὸν
πλοῦν καὶ πεποιημένος εὐχὰς ἱδρύσασθαι Ποσειδῶνος
ἱερόν, διασωθεὶς ἱδρύσατο κατὰ τὴν νῆσον τοῦ
θεοῦ τούτου τέμενος καὶ τῶν Φοινίκων ἀπέλιπέ
 τινας τοὺς ἐπιμελησομένους. οὗτοι δὲ καταμιγέντες
Ἰαλυσίοις διετέλεσαν συμπολιτευόμενοι τούτοις· ἐξ
ὧν φασι τοὺς ἱερεῖς κατὰ γένος διαδέχεσθαι τὰς
ἱερωσύνας.
</p>
</div3>
<div3 type="section" n="3">
<p>ὁ δʼ οὖν Κάδμος καὶ τὴν Λινδίαν Ἀθηνᾶν 
ἐτίμησεν ἀναθήμασιν, ἐν οἷς ἦν χαλκοῦς λέβης
 ἀξιόλογος κατεσκευασμένος εἰς τὸν ἀρχαῖον ῥυθμόν·
οὗτος δʼ εἶχεν ἐπιγραφὴν Φοινικικοῖς γράμμασιν,
ἅ φασι πρῶτον ἐκ Φοινίκης εἰς τὴν Ἑλλάδα κομισθῆναι.
</p>
</div3>
<div3 type="section" n="4">
<p>μετὰ δὲ ταῦτα τῆς Ῥοδίας γῆς ἀνείσης 
ὄφεις ὑπερμεγέθεις συνέβη πολλοὺς τῶν ἐγχωρίων
 ὑπὸ τῶν ὄφεων διαφθαρῆναι· διόπερ οἱ περιλειφθέντες
ἔπεμψαν εἰς Δῆλον τοὺς ἐπερωτήσοντας
τὸν θεὸν περὶ τῆς τῶν κακῶν ἀπαλλαγῆς.
</p>
</div3>
<div3 type="section" n="5">
<p>τοῦ δʼ 
Ἀπόλλωνος προστάξαντος αὐτοῖς παραλαβεῖν Φόρβαντα
μετὰ τῶν συνακολουθούντων αὐτῷ, καὶ μετὰ
 τούτων κατοικεῖν τὴν Ῥόδον· οὗτος δʼ ἦν υἱὸς μὲν
Λαπίθου, διέτριβε δὲ περὶ Θετταλίαν μετὰ πλειόνων,
ζητῶν χώραν εἰς κατοίκησιν· τῶν δὲ Ῥοδίων μεταπεμψαμένων
αὐτὸν κατὰ τὴν μαντείαν καὶ μεταδόντων
τῆς χώρας, ὁ μὲν Φόρβας ἀνεῖλε τοὺς ὄφεις,
 καὶ τὴν νῆσον ἐλευθερώσας τοῦ φόβου, κατῴκησεν
ἐν τῇ Ῥοδίᾳ, γενόμενος δὲ καὶ τἄλλα ἀνὴρ ἀγαθὸς ἔσχε τιμὰς ἡρωικὰς μετὰ τὴν τελευτήν.</p>
</div3>
</div2>
<div2 type="chapter" n="59">
<div3 type="section" n="1">
<p>ὕστερον
<pb id="v.2.p.84"/>
δὲ τούτων Ἀλθαιμένης ὁ Κατρέως υἱὸς τοῦ Κρητῶν
βασιλέως περί τινων χρηστηριαζόμενος ἔλαβε
χρησμόν, ὅτι πεπρωμένον ἐστὶν αὐτῷ τοῦ πατρὸς
αὐτόχειρα γενέσθαι.
</p>
</div3>
<div3 type="section" n="2">
<p> βουλόμενος οὖν τοῦτο τὸ μύσος
ἐκφυγεῖν ἑκουσίως ἔφυγεν ἐκ τῆς Κρήτης μετὰ
τῶν βουλομένων συναπᾶραι, πλειόνων ὄντων. οὗτος
μὲν οὖν κατέπλευσε τῆς Ῥοδίας εἰς Κάμειρον καὶ ἐπὶ
<del>μὲν</del> ὄρους Ἀταβύρου Διὸς ἱερὸν ἱδρύσατο τοῦ προσαγορευομένου
Ἀταβυρίου· διόπερ ἔτι καὶ νῦν τιμᾶται
διαφερόντως, κείμενον ἐπί τινος ὑψηλῆς ἄκρας, ἀφʼ
ἧς ἐστιν ἀφορᾶν τὴν Κρήτην.
</p>
</div3>
<div3 type="section" n="3">
<p> ὁ μὲν οὖν Ἀλθαιμένης
μετὰ τῶν συνακολουθησάντων κατῴκησεν ἐν
τῇ Καμείρῳ, τιμώμενος ὑπὸ τῶν ἐγχωρίων· ὁ δὲ
πατὴρ αὐτοῦ Κατρεύς, ἔρημος ὢν ἀρρένων παίδων
καὶ διαφερόντως ἀγαπῶν τὸν Ἀλθαιμένην, ἔπλευσεν
εἰς Ῥόδον, φιλοτιμούμενος εὑρεῖν τὸν υἱὸν καὶ
ἀπαγαγεῖν εἰς Κρήτην. τῆς δὲ κατὰ τὸ πεπρωμένον
ἀνάγκης ἐπισχυούσης, ὁ μὲν Κατρεὺς ἀπέβη
μετά τινων ἐπὶ τὴν Ῥοδίαν νυκτός, καὶ γενομένης
συμπλοκῆς καὶ μάχης πρὸς τοὺς ἐγχωρίους ὁ Ἀλθαιμένης
ἐκβοηθῶν ἠκόντισε λόγχῃ καὶ διʼ ἄγνοιαν
παίσας ἀπέκτεινε τὸν πατέρα.
</p>
</div3>
<div3 type="section" n="4">
<p> γνωσθείσης δὲ τῆς
πράξεως, ὁ <del>μὲν</del> Ἀλθαιμένης οὐ δυνάμενος φέρειν
τὸ μέγεθος τῆς συμφορᾶς τὰς μὲν ἀπαντήσεις καὶ
ὁμιλίας τῶν ἀνθρώπων περιέκαμπτε, διδοὺς δʼ ἑαυτὸν
εἰς τὰς ἐρημίας ἠλᾶτο μόνος καὶ διὰ τὴν λύπην
ἐτελεύτησεν· ὕστερον δὲ κατά τινα χρησμὸν
<pb id="v.2.p.85"/>
τιμὰς ἔσχε παρὰ Ῥοδίοις ἡρωικάς.
</p>
</div3>
<div3 type="section" n="5">
<p>βραχὺ δὲ πρὸ 
τῶν Τρωικῶν Τληπόλεμος ὁ Ἡρακλέους φεύγων
διὰ τὸν Λικυμνίου θάνατον, ὃν ἀκουσίως ἦν ἀνῃρηκώς,
ἔφυγεν ἑκουσίως ἐξ Ἄργους· χρησμὸν δὲ
 λαβὼν ὑπὲρ ἀποικίας μετά τινων λαῶν κατέπλευσεν
εἰς τὴν Ῥόδον, καὶ προσδεχθεὶς ὑπὸ τῶν ἐγχωρίων
αὐτοῦ κατῴκησε.
</p>
</div3>
<div3 type="section" n="6">
<p>γενόμενος δὲ βασιλεὺς πάσης τῆς 
νήσου τήν τε χώραν ἐπʼ ἴσης κατεκληρούχησε καὶ
τἄλλα διετέλεσεν ἄρχων ἐπιεικῶς. τὸ δὲ τελευταῖον
 μετʼ Ἀγαμέμνονος στρατεύων εἰς Ἴλιον τῆς μὲν
Ῥόδου τὴν ἡγεμονίαν παρέδωκε Βούτᾳ τῷ ἐξ Ἄργους
αὐτῷ μετασχόντι τῆς φυγῆς, αὐτὸς δʼ ἐπιφανὴς
ἐν τῷ πολέμῳ γενόμενος ἐτελεύτησεν ἐν τῇ Τρῳάδι.
</p>
</div3>
</div2>
<div2 type="chapter" n="60">
<div3 type="section" n="1">
<p> ἐπεὶ δὲ ταῖς Ῥοδίων πράξεσι τῆς κατʼ ἀντιπέρας
Χερρονήσου ἔνια συμπεπλέχθαι συμβέβηκεν, οὐκ
ἀνοίκειον ἡγοῦμαι περὶ αὐτῶν διελθεῖν. ἡ Χερρόνησος
τοίνυν τὸ παλαιόν, ὡς μέν τινές φασιν, ἀπὸ
τοῦ τόπου τῆς φύσεως ὄντος ἰσθμώδους ταύτης
 ἔτυχε τῆς προσηγορίας· ὡς δέ τινες ἀναγεγράφασιν,
ἀπὸ τοῦ δυναστεύσαντος τῶν τόπων ὄνομα Χερρονήσου
προσηγόρευται.
</p>
</div3>
<div3 type="section" n="2">
<p>οὐ πολλῷ δʼ ὕστερον τῆς 
τούτου δυναστείας λέγεται πέντε Κούρητας ἐκ Κρήτης
εἰς αὐτὴν περαιωθῆναι· τούτους δʼ ἀπογόνους
 γεγονέναι τῶν ὑποδεξαμένων Δία παρὰ τῆς μητρὸς
Ῥέας καὶ θρεψάντων ἐν τοῖς κατὰ τὴν Κρήτην
Ἰδαίοις ὄρεσι.
</p>
</div3>
<div3 type="section" n="3">
<p>στόλῳ δʼ ἀξιολόγῳ πλεύσαντας εἰς 
<pb id="v.2.p.86"/>
τὴν Χερρόνησον τοὺς μὲν κατοικοῦντας αὐτὴν Κᾶρας
ἐκβαλεῖν, αὐτοὺς δὲ κατοικήσαντας τὴν μὲν χώραν
εἰς πέντε μέρη διελεῖν, καὶ πόλιν ἕκαστον κτίσαι
θέμενον ἀφʼ ἑαυτοῦ τὴν προσηγορίαν.
</p>
</div3>
<div3 type="section" n="4">
<p> οὐ πολὺ
δὲ τούτων κατόπιν Ἴναχον τὸν Ἀργείων βασιλέα,
ἀφανισθείσης τῆς θυγατρὸς Ἰοῦς, ἐξαποστεῖλαι Κύρνον,
ἕνα τῶν ἡγεμονικῶν ἀνδρῶν, δόντα αὐτῷ στόλον
ἀξιόλογον, καὶ προστάξαι ζητεῖν ἐν παντὶ τόπῳ
τὴν Ἰώ, καὶ μὴ ἐπανελθεῖν, ἐὰν μὴ ταύτης ἐγκρατὴς
γένηται.
</p>
</div3>
<div3 type="section" n="5">
<p> ὁ δὲ Κύρνος ἐπὶ πολλὰ μέρη τῆς
οἰκουμένης πλανηθεὶς καὶ μὴ δυνάμενος εὑρεῖν ταύτην,
κατέπλευσε τῆς Καρίας εἰς τὴν προειρημένην
Χερρόνησον· ἀπογνοὺς δὲ τὴν εἰς οἶκον ἀνακομιδὴν
κατῴκησεν ἐν τῇ Χερρονήσῳ, καὶ τὰ μὲν πείσας,
τὰ δʼ ἀναγκάσας ἐβασίλευσε μέρους τῆς χώρας καὶ
πόλιν ἔκτισεν ὁμώνυμον ἑαυτῷ Κύρνον· πολιτευόμενος
δὲ δημοτικῶς μεγάλης ἀποδοχῆς ἐτύγχανε παρὰ τοῖς συμπολιτευομένοις.</p>
</div3>
</div2>
<div2 type="chapter" n="61">
<div3 type="section" n="1">
<p> μετὰ δὲ ταῦτα Τριόπαν,
ἕνα τῶν Ἡλίου καὶ Ῥόδου παίδων, φεύγοντα
διὰ τὸν Τενάγεω τοῦ ἀδελφοῦ φόνον εἰς τὴν Χερρόνησον
ἀφικέσθαι. ἐνταῦθα δὲ καθαρθέντα τὸν
φόνον ὑπὸ Μελισσέως τοῦ βασιλέως εἰς τὴν Θετταλίαν
πλεῦσαι ἐπὶ συμμαχίαν τοῖς Δευκαλίωνος παισί,
καὶ συνεκβαλεῖν ἐκ τῆς Θετταλίας τοὺς Πελασγούς,
</p>
</div3>
<div3 type="section" n="2">
<p> καὶ μερίσασθαι τὸ καλούμενον Δώτιον πεδίον. ἐνταῦθα
δὲ τὸ τέμενος τῆς Δήμητρος ἐκκόψαντα τῇ
<pb id="v.2.p.87"/>
<del>μὲν</del> ὕλῃ καταχρῆσθαι πρὸς βασιλείων κατασκευήν·
δι᾽ ἣν αἰτίαν ὑπὸ τῶν ἐγχωρίων μισηθέντα φυγεῖν
ἐκ Θετταλίας, καὶ καταπλεῦσαι μετὰ τῶν συμπλευσάντων
λαῶν εἰς τὴν Κνιδίαν, ἐν ᾗ κτίσαι
 τὸ καλούμενον ἀπʼ αὐτοῦ Τριόπιον.
</p>
</div3>
<div3 type="section" n="3">
<p>ἐντεῦθεν δʼ 
ὁρμώμενον τήν τε Χερρόνησον κατακτήσασθαι καὶ
τῆς ὁμόρου Καρίας πολλήν. περὶ δὲ τοῦ γένους
τοῦ Τριόπα πολλοὶ τῶν συγγραφέων καὶ ποιητῶν
διαπεφωνήκασιν· οἱ μὲν γὰρ ἀναγράφουσιν αὐτὸν
 υἱὸν εἶναι Κανάχης τῆς Αἰόλου καὶ Ποσειδῶνος,
οἱ δὲ Λαπίθου τοῦ Ἀπόλλωνος καὶ Στίλβης τῆς Πηνειοῦ.
</p>
</div3>
</div2>
<div2 type="chapter" n="62">
<div3 type="section" n="1">
<p>ἔστι δʼ ἐν Καστάβῳ τῆς Χερρονήσου ἱερὸν
ἅγιον Ἡμιθέας, ἧς τὴν περιπέτειαν οὐκ ἄξιον παραλιπεῖν.
 πολλοὶ μὲν οὖν καὶ ποικίλοι λόγοι περὶ
ταύτης παραδέδονται· τὸν δʼ ἐπικρατοῦντα καὶ συμφωνούμενον
παρὰ τοῖς ἐγχωρίοις διέξιμεν. Σταφύλου
γὰρ καὶ Χρυσοθέμιδός φασι γενέσθαι τρεῖς
θυγατέρας, Μολπαδίαν καὶ Ῥοιὼ καὶ Παρθένον
 ὄνομα. καὶ τῇ μὲν Ῥοιοῖ τὸν Ἀπόλλωνα μιγέντα
ἔγκυον ποιῆσαι· τὸν δὲ πατέρα αὐτῆς ὡς ὑπʼ ἀνθρώπου
τῆς φθορᾶς γεγενημένης ὀργισθῆναι, καὶ
διὰ τοῦτο τὴν θυγατέρα εἰς λάρνακα συγκλείσαντα
 βαλεῖν εἰς τὴν θάλατταν.
</p>
</div3>
<div3 type="section" n="2">
<p>προσενεχθείσης δὲ τῆς 
 λάρνακος τῇ Δήλῳ τεκεῖν ἄρρενα, καὶ προσαγορεῦσαι
τὸ παιδίον Ἄνιον. τὴν δὲ Ῥοιὼ παραδόξως
<pb id="v.2.p.88"/>
σωθεῖσαν ἀναθεῖναι τὸ βρέφος ἐπὶ τὸν βωμὸν τοῦ
Ἀπόλλωνος, καὶ ἐπεύξασθαι τῷ θεῷ, εἰ ἔστιν ἐξ
ἐκείνου, σώζειν αὐτό. τὸν δʼ Ἀπόλλωνα μυθολογοῦσι
τότε μὲν κρύψαι τὸ παιδίον, ὕστερον δὲ φροντίσαντα
τῆς τροφῆς διδάξαι τὴν μαντικήν, καί τινας
αὐτῷ περιτιθέναι μεγάλας τιμάς.
</p>
</div3>
<div3 type="section" n="3">
<p> τὰς δὲ τῆς
φθαρείσης ἀδελφὰς Μολπαδίαν καὶ Παρθένον φυλαττούσας
τὸν τοῦ πατρὸς οἶνον, προσφάτως κατʼ
ἀνθρώπους εὑρημένον, εἰς ὕπνον κατενεχθῆναι·
καθʼ ὃν δὴ καιρὸν τὰς τρεφομένας παρʼ αὐτοῖς ὗς
εἰσελθεῖν, καὶ τόν τε ἔχοντα τὸν οἶνον κέραμον
συντρῖψαι καὶ τὸν οἶνον διαφθεῖραι. τὰς δὲ παρθένους
μαθούσας τὸ γεγονός, καὶ φοβηθείσας τὸ
ἀπότομον τοῦ πατρός, φυγεῖν ἐπὶ τὸν αἰγιαλὸν καὶ
ἀπό τινων πετρῶν ὑψηλῶν ἑαυτὰς ῥῖψαι.
</p>
</div3>
<div3 type="section" n="4">
<p> Ἀπόλλωνα
δὲ διὰ τὴν οἰκειότητα τὴν πρὸς τὴν ἀδελφὴν
ὑπολαβόντα τὰς κόρας εἰς τὰς ἐν Χερρονήσῳ πόλεις
καταστῆσαι. καὶ τὴν μὲν ὀνομαζομένην Παρθένον
ἐποίησεν ἐν Βουβαστῷ τῆς Χερρονήσου τιμὰς ἔχειν
καὶ τέμενος, Μολπαδίαν δὲ εἰς Κάσταβον ἐλθοῦσαν
διὰ τὴν ἀπὸ τοῦ θεοῦ γενομένην ἐπιφάνειαν Ἡμιθέαν
ὠνομάσθαι καὶ τιμᾶσθαι παρὰ πᾶσι τοῖς ἐν
Χερρονήσῳ.
</p>
</div3>
<div3 type="section" n="5">
<p> ἐν δὲ ταῖς θυσίαις αὐτῆς διὰ τὸ συμβὰν
περὶ τὸν οἶνον πάθος τὰς μὲν σπονδὰς μελικράτῳ
ποιοῦσι, τὸν δʼ ἁψάμενον ἢ φαγόντα ὑὸς οὐ νόμιμον προσελθεῖν πρὸς τὸ τέμενος.</p>
</div3>
</div2>
<div2 type="chapter" n="63">
<div3 type="section" n="1">
<p> ἐν δὲ τοῖς
ὕστερον χρόνοις ἐπὶ τοσοῦτον ἔλαβε τὸ ἱερὸν αὔξησιν
<pb id="v.2.p.89"/>
τῆς Ἡμιθέας, ὥστε μὴ μόνον παρὰ τοῖς ἐγχωρίοις
καὶ τοῖς περιοίκοις τιμᾶσθαι διαφερόντως,
ἀλλὰ καὶ τοὺς μακρὰν οἰκοῦντας εἰς αὐτὸ φιλοτίμως
φοιτᾶν, καὶ θυσίαις τε μεγαλοπρεπέσι καὶ ἀναθήμασιν
 ἀξιολόγοις τιμᾶν, τὸ δὲ μέγιστον, Πέρσας
ἡγουμένους τῆς Ἀσίας καὶ πάντα τὰ τῶν Ἑλλήνων
ἱερὰ συλῶντας μόνου τοῦ τῆς Ἡμιθέας τεμένους
ἀποσχέσθαι, τούς τε λῃστὰς τοὺς πάντα διαρπάζοντας
μόνον τοῦτο ἀφεῖναι παντελῶς ἄσυλον, καίπερ
 ἀτείχιστον ὑπάρχον καὶ ἀκίνδυνον ἔχον τὴν ἁρπαγήν.
</p>
</div3>
<div3 type="section" n="2">
<p>αἰτίαν δὲ τῆς ἐπὶ πλέον αὐξήσεως φέρουσι 
τὴν κοινὴν εἰς ἀνθρώπους εὐεργεσίαν· τοῖς τε γὰρ
 κάμνουσι κατὰ τοὺς ὕπνους ἐφισταμένην φανερῶς
διδόναι τὴν θεραπείαν καὶ πολλοὺς τοῖς ἀπεγνωσμένοις
 πάθεσι συνεχομένους <del>περιτυχόντας</del> ὑγιασθῆναι·
πρὸς δὲ τούτοις <del>τὸ περὶ</del> τὰς δυστοκούσας
τῶν γυναικῶν τῆς ἐν ταῖς ὠδῖσι ταλαιπωρίας καὶ
κινδύνων ἀπαλλάττειν τὴν θεόν.
</p>
</div3>
<div3 type="section" n="3">
<p>διὸ καὶ πολλῶν 
ἐκ παλαιῶν χρόνων σεσωσμένων πεπλήρωται τὸ τέμενος
 ἀναθημάτων, καὶ ταῦτα οὔθʼ ὑπὸ φυλάκων
οὔθʼ ὑπὸ τείχους ὀχυροῦ φυλαττόμενα, ἀλλʼ ὑπὸ
τῆς συνήθους δεισιδαιμονίας.
</p>
</div3>
</div2>
<div2 type="chapter" n="64">
<div3 type="section" n="1">
<p>περὶ μὲν οὖν Ῥόδου καὶ Χερρονήσου ἀρκεσθησόμεθα
τοῖς ῥηθεῖσι, περὶ δὲ Κρήτης νῦν διέξιμεν.
 οἱ μὲν γὰρ τὴν Κρήτην κατοικοῦντές φασιν ἀρχαιοτάτους
γενέσθαι παρʼ αὑτοῖς τοὺς ὀνομαζομένους Ἐτεόκρητας
αὐτόχθονας, ὧν τὸν μὲν βασιλέα Κρῆτα καλούμενον
<pb id="v.2.p.90"/>
πλεῖστα καὶ μέγιστα κατὰ τὴν νῆσον εὑρεῖν
τὰ δυνάμενα τὸν κοινὸν τῶν ἀνθρώπων βίον ὠφελῆσαι.
</p>
</div3>
<div3 type="section" n="2">
<p> καὶ τῶν θεῶν δὲ τοὺς πλείστους μυθολογοῦσι
παρʼ ἑαυτοῖς γενέσθαι τοὺς διὰ τὰς κοινὰς
εὐεργεσίας τυχόντας ἀθανάτων τιμῶν· περὶ ὧν ἡμεῖς
ἐν κεφαλαίοις τὰ παραδεδομένα διέξιμεν ἀκολούθως
τοῖς ἐνδοξοτάτοις τῶν τὰς Κρητικὰς πράξεις συνταξαμένων.
</p>
</div3>
<div3 type="section" n="3">
<p> πρῶτοι τοίνυν τῶν εἰς μνήμην παραδεδομένων
ᾤκησαν τῆς Κρήτης περὶ τὴν Ἴδην οἱ
προσαγορευθέντες Ἰδαῖοι Δάκτυλοι. τούτους δʼ οἱ
μὲν ἑκατὸν τὸν ἀριθμὸν γεγονέναι παραδεδώκασιν,
οἱ δὲ δέκα φασὶν ὑπάρχοντας τυχεῖν ταύτης τῆς
προσηγορίας, τοῖς ἐν ταῖς χερσὶ δακτύλοις ὄντας
ἰσαρίθμους.
</p>
</div3>
<div3 type="section" n="4">
<p> ἔνιοι δʼ ἱστοροῦσιν, ὧν ἐστι καὶ Ἔφορος,
τοὺς Ἰδαίους Δακτύλους γενέσθαι μὲν κατὰ
τὴν Ἴδην τὴν ἐν Φρυγίᾳ, διαβῆναι δὲ μετὰ Μυγδόνος
εἰς τὴν Εὐρώπην· ὑπάρξαντας δὲ γόητας ἐπιτηδεῦσαι
τάς τε ἐπῳδὰς καὶ τελετὰς καὶ μυστήρια,
καὶ περὶ Σαμοθρᾴκην διατρίψαντας οὐ μετρίως ἐν
τούτοις ἐκπλήττειν τοὺς ἐγχωρίους· καθʼ ὃν δὴ χρόνον
καὶ τὸν Ὀρφέα, φύσει διαφόρῳ κεχορηγημένον
πρὸς ποίησιν καὶ μελῳδίαν, μαθητὴν γενέσθαι τούτων,
καὶ πρῶτον εἰς τοὺς Ἕλληνας ἐξενεγκεῖν τελετὰς
καὶ μυστήρια.
</p>
</div3>
<div3 type="section" n="5">
<p> οἱ δʼ οὖν κατὰ τὴν Κρήτην
Ἰδαῖοι Δάκτυλοι παραδέδονται τήν τε τοῦ πυρὸς
χρῆσιν καὶ τὴν τοῦ χαλκοῦ καὶ σιδήρου φύσιν ἐξευρεῖν
τῆς Ἀπτεραίων χώρας περὶ τὸν καλούμενον
Βερέκυνθον, καὶ τὴν ἐργασίαν διʼ ἧς κατασκευάζεται·
<pb id="v.2.p.91"/>
 δόξαντας δὲ μεγάλων ἀγαθῶν ἀρχηγοὺς γεγενῆσθαι
</p>
</div3>
<div3 type="section" n="6">
<p>
τῷ γένει τῶν ἀνθρώπων τιμῶν τυχεῖν ἀθανάτων.
ἱστοροῦσι δʼ αὐτῶν ἕνα μὲν προσαγορευθῆναι Ἡρακλέα,
δόξῃ δὲ διενεγκόντα θεῖναι τὸν ἀγῶνα τὸν
 τῶν Ὀλυμπίων· τοὺς δὲ μεταγενεστέρους ἀνθρώπους
διὰ τὴν ὁμωνυμίαν δοκεῖν τὸν ἐξ Ἀλκμήνης
συστήσασθαι τὴν τῶν Ὀλυμπίων θέσιν.
</p>
</div3>
<div3 type="section" n="7">
<p>σημεῖα δὲ 
τούτων φασὶ διαμένειν τὸ πολλὰς τῶν γυναικῶν
ἔτι καὶ νῦν λαμβάνειν ἐπῳδὰς ἀπὸ τούτου τοῦ θεοῦ
 καὶ περιάμματα ποιεῖν, ὡς γεγονότος αὐτοῦ γόητος
καὶ τὰ περὶ τὰς τελετὰς ἐπιτετηδευκότος· ἃ δὴ πλεῖστον
κεχωρίσθαι τῆς Ἡρακλέους συνηθείας τοῦ γεγονότος ἐξ Ἀλκμήνης.
</p>
</div3>
</div2>
<div2 type="chapter" n="65">
<div3 type="section" n="1">
<p>μετὰ δὲ τοὺς Ἰδαίους Δακτύλους ἱστοροῦσι γενέσθαι
 Κούρητας ἐννέα. τούτους δʼ οἱ μὲν μυθολογοῦσι
γεγονέναι γηγενεῖς, οἱ δʼ ἀπογόνους τῶν
Ἰδαίων Δακτύλων. κατοικεῖν δʼ αὐτοὺς τῶν ὀρῶν
τοὺς συνδένδρους καὶ φαραγγώδεις τόπους καὶ τὸ
σύνολον τοὺς ἔχοντας σκέπην καὶ ὑπόδυσιν φυσικήν,
 διὰ τὸ μήπω κατασκευὰς οἰκιῶν εὑρῆσθαι.
</p>
</div3>
<div3 type="section" n="2">
<p>διενεγκόντας δʼ αὐτοὺς συνέσει πολλὰ τῶν κοινῇ 
χρησίμων καταδεῖξαι· τάς τε γὰρ ποίμνας τῶν προβάτων
τούτους ἀθροῖσαι πρώτους καὶ τὰ γένη τῶν
ἄλλων βοσκημάτων ἐξημερῶσαι καὶ τὰ περὶ τὰς μελιττουργίας
 καταδεῖξαι.
</p>
</div3>
<div3 type="section" n="3">
<p>ὁμοίως δὲ καὶ τὰ περὶ τὴν 
τοξικὴν καὶ τὰς κυνηγίας εἰσηγήσασθαι, καὶ τῆς
πρὸς ἀλλήλους κοινῆς ὁμιλίας καὶ συμβιώσεως, ἔτι
δʼ ὁμονοίας καί τινος εὐταξίας ἀρχηγοὺς γενέσθαι.
<pb id="v.2.p.92"/>
</p>
</div3>
<div3 type="section" n="4">
<p> εὑρεῖν δὲ καὶ ξίφη καὶ κράνη καὶ τὰς ἐνοπλίους
ὀρχήσεις, διʼ ὧν ποιοῦντας μεγάλους ψόφους ἀπατᾶν
τὸν Κρόνον. φασὶ δʼ αὐτοὺς τὸν Δία, λάθρᾳ
τοῦ πατρὸς Κρόνου παραδούσης Ῥέας τῆς μητρός,
ὑποδέξασθαι καὶ θρέψαι· περὶ οὗ τὰ κατὰ μέρος
μέλλοντας ἡμᾶς δηλοῦν ἀναγκαῖον ἀναλαβεῖν μικρὸν ἀνωτέρω τὴν διήγησιν.
</p>
</div3>
</div2>
<div2 type="chapter" n="66">
<div3 type="section" n="1">
<p> μυθολογοῦσι γὰρ οἱ Κρῆτες γενέσθαι κατὰ τὴν
τῶν Κουρήτων ἡλικίαν τοὺς καλουμένους Τιτᾶνας.
τούτους δὲ τῆς Κνωσίας χώρας ἔχειν τὴν οἴκησιν,
ὅπουπερ ἔτι καὶ νῦν δείκνυται θεμέλια Ῥέας οἰκόπεδα
καὶ κυπαρίττων ἄλσος ἐκ παλαιοῦ χρόνου
ἀνειμένον.
</p>
</div3>
<div3 type="section" n="2">
<p> ὑπάρξαι δὲ τὸν ἀριθμὸν ἓξ μὲν ἄνδρας,
πέντε δὲ γυναῖκας, ὡς μέν τινες μυθολογοῦσιν,
Οὐρανοῦ καὶ Γῆς ὄντας, ὡς δέ τινές φασιν, ἔκ τινος
τῶν Κουρήτων καὶ μητρὸς Τιταίας, ἀφʼ ἧς αὐτοὺς
ταύτης τετευχέναι τῆς προσηγορίας.
</p>
</div3>
<div3 type="section" n="3">
<p> ἄρρενας μὲν
οὖν γενέσθαι τόν τε Κρόνον καὶ Ὑπερίονα καὶ
Κοῖον, ἔτι δὲ Ἰαπετὸν καὶ Κριὸν καὶ τὸ τελευταῖον
Ὠκεανόν, ἀδελφὰς δὲ τούτων τήν τε Ῥέαν καὶ Θέμιν
καὶ Μνημοσύνην, ἔτι δὲ Φοίβην καὶ Τηθύν.
ὧν ἕκαστόν τινων εὑρετὴν γενέσθαι τοῖς ἀνθρώποις,
καὶ διὰ τὴν εἰς ἅπαντας εὐεργεσίαν τυχεῖν
τιμῶν καὶ μνήμης ἀενάου.
</p>
</div3>
<div3 type="section" n="4">
<p> τὸν μὲν οὖν Κρόνον
ὄντα πρεσβύτατον βασιλέα γενέσθαι, καὶ τοὺς καθʼ
ἑαυτὸν ἀνθρώπους ἐξ ἀγρίου διαίτης εἰς βίον ἥμερον
μεταστῆσαι, καὶ διὰ τοῦτο ἀποδοχῆς μεγάλης
<pb id="v.2.p.93"/>
τυχόντα πολλοὺς ἐπελθεῖν τόπους τῆς οἰκουμένης.
εἰσηγήσασθαι δʼ αὐτὸν ἅπασι τήν τε δικαιοσύνην
καὶ τὴν ἁπλότητα τῆς ψυχῆς· διὸ καὶ τοὺς ἐπὶ
Κρόνου γενομένους ἀνθρώπους παραδεδόσθαι τοῖς
 μεταγενεστέροις εὐήθεις καὶ ἀκάκους παντελῶς, ἔτι
δʼ εὐδαίμονας γεγονότας.
</p>
</div3>
<div3 type="section" n="5">
<p>δυναστεῦσαι δʼ αὐτὸν μάλιστα 
τῶν πρὸς ἑσπέραν τόπων καὶ μεγίστης ἀξιωθῆναι
τιμῆς· διὸ καὶ μέχρι τῶν νεωτέρων χρόνων
παρὰ Ῥωμαίοις καὶ Καρχηδονίοις, ὅτʼ ἦν ἡ πόλις
 αὕτη, ἔτι δὲ <del>καὶ</del> τοῖς ἄλλοις τοῖς πλησιοχώροις ἔθνεσιν
ἐπιφανεῖς ἑορτὰς καὶ θυσίας γενέσθαι τούτῳ
τῷ θεῷ καὶ πολλοὺς τόπους ἐπωνύμους αὐτοῦ γενέσθαι.
</p>
</div3>
<div3 type="section" n="6">
<p>διὰ δὲ τὴν ὑπερβολὴν τῆς εὐνομίας ἀδίκημα 
μὲν μηδὲν ὅλως ὑπὸ μηδενὸς σνντελεῖσθαι,
 πάντας δὲ τοὺς ὑπὸ τὴν ἡγεμονίαν τούτου τεταγμένους
μακάριον βίον ἐζηκέναι, πάσης ἡδονῆς ἀνεμποδίστως
ἀπολαύοντας. περὶ δὲ τούτων καὶ τὸν
ποιητὴν Ἡσίοδον ἐπιμαρτυρεῖν ἐν τοῖσδε τοῖς ἔπεσιν·
<quote rend="blockquote">
<lb/>οἱ μὲν ἐπὶ Κρόνου ἦσαν, ὅτʼ οὐρανῷ ἐμβασίλευεν,
<lb/> ὥστε θεοὶ δʼ ἔζωον, ἀκηδέα θυμὸν ἔχοντες,
<lb/>νόσφιν ἄτερ τε κακῶν καὶ ἄτερ χαλεποῖο πόνοιο
<lb/>νούσων τʼ ἀργαλέων καὶ ἀπήμονες, οὐδὲ μέλεσσι
<lb/>γῆρας ἐπῆν, αἰεὶ δὲ πόδας καὶ χεῖρας ὁμοῖοι
<lb/>τέρποντʼ ἐν θαλίῃσι κακῶν ἔκτοσθεν ἐόντες·
<pb id="v.2.p.94"/>
<lb/>θνῆσκον δʼ ὡς ὕπνῳ δεδμημένοι. ἄλλα τε πολλὰ
<lb/>τοῖσιν ἔην· καρπὸν δʼ ἔφερε ζείδωρος ἄρουρα
<lb/>αὐτομάτη πολλόν τε καὶ ἄφθονον· οἱ δʼ ἐπὶ γαίῃ
<lb/>εὔφρονες ἔργʼ ἐνέμοντο σὺν ἐσθλοῖσιν πολέεσσιν,
<lb/>ἀφνειοὶ μήλοισι, φίλοι μακάρεσσι θεοῖσι.</quote>
περὶ μὲν οὖν Κρόνου τοιαῦτα μυθολογοῦσιν.
</p>
</div3>
</div2>
<div2 type="chapter" n="67">
<div3 type="section" n="1">
<p> Ὑπερίονα δέ φασι τοῦ τε ἡλίου τὴν κίνησιν καὶ
σελήνης καὶ τῶν ἄλλων ἄστρων, ἔτι δὲ τὰς ὥρας
τὰς συντελουμένας ὑπὸ τούτων, πρῶτον ἐξ ἐπιμελείας
καὶ παρατηρήσεως κατανοήσαντα τοῖς ἄλλοις
εἰς γνῶσιν παραδοῦναι, καὶ διὰ τοῦτο αὐτὸν πατέρα
τούτων ὀνομασθῆναι, καθαπερεὶ γεγεννηκότα
τὴν τούτων θεωρίαν καὶ φύσιν.
</p>
</div3>
<div3 type="section" n="2">
<p> καὶ Κοίου μὲν
καὶ Φοίβης Λητὼ γενέσθαι, Ἰαπετοῦ δὲ Προμηθέα
τὸν παραδεδομένον μὲν ὑπό τινων μυθογράφων ὅτι
τὸ πῦρ κλέψας παρὰ τῶν θεῶν ἔδωκε τοῖς ἀνθρώποις,
πρὸς δʼ ἀλήθειαν εὑρετὴν γενόμενον τῶν πυρείων,
</p>
</div3>
<div3 type="section" n="3">
<p> ἐξ ὧν ἐκκάεται τὸ πῦρ. τῶν δὲ Τιτανίδων
φασὶ Μνημοσύνην λογισμοὺς εὑρεῖν καὶ τὰς τῶν ὀνομάτων
θέσεις ἑκάστῳ τῶν ὄντων τάξαι, διʼ ὧν καὶ
δηλοῦμεν ἕκαστα καὶ πρὸς ἀλλήλους ὁμιλοῦμεν· ἅ
τινες τὸν Ἑρμῆν φασιν εἰσηγήσασθαι. προσάπτουσι
δὲ τῇ θεῷ ταύτῃ καὶ τὰ πρὸς ἀνανέωσιν καὶ μνήμην
γινόμενα παρὰ τοῖς ἀνθρώποις, ἀφʼ ὧν δὴ καὶ
<pb id="v.2.p.95"/>
τῆς προσηγορίας τυχεῖν αὐτὴν ταύτης.
</p>
</div3>
<div3 type="section" n="4">
<p>Θέμιν δὲ 
μυθολογοῦσι μαντείας καὶ θυσίας καὶ θεσμοὺς τοὺς
περὶ τῶν θεῶν πρώτην εἰσηγήσασθαι καὶ τὰ περὶ
τὴν εὐνομίαν καὶ εἰρήνην καταδεῖξαι. διὸ καὶ θεσμοφύλακας
 καὶ θεσμοθέτας ὀνομάζεσθαι τοὺς τὰ
περὶ τοὺς θεοὺς ὅσια καὶ τοὺς τῶν ἀνθρώπων νόμους
διαφυλάττοντας· καὶ τὸν Ἀπόλλω, καθʼ ὃν δὴ
χρόνον τοὺς χρησμοὺς διδόναι μέλλει, θεμιστεύειν
λέγομεν ἀπὸ τοῦ τὴν Θέμιν εὑρέτριαν γεγονέναι
 τῶν χρησμῶν.
</p>
</div3>
<div3 type="section" n="5">
<p>οὗτοι μὲν οὖν οἱ θεοὶ πολλὰ τὸν 
ἀνθρώπινον βίον εὐεργετήσαντες οὐ μόνον ἀθανάτων
τιμῶν ἠξιώθησαν, ἀλλὰ καὶ πρῶτοι τὸν Ὄλυμπον
ἐνομίσθησαν οἰκεῖν μετὰ τὴν ἐξ ἀνθρώπων μετάστασιν.
</p>
</div3>
</div2>
<div2 type="chapter" n="68">
<div3 type="section" n="1">
<p> Κρόνου δὲ καὶ Ῥέας λέγεται γενέσθαι τήν τε
Ἑστίαν καὶ Δήμητραν καὶ Ἥραν, ἔτι δὲ Δία καὶ
Ποσειδῶνα καὶ Ἅιδην. τούτων δὲ λέγεται τὴν μὲν
Ἑστίαν τὴν τῶν οἰκιῶν κατασκευὴν εὑρεῖν, καὶ διὰ
τὴν εὐεργεσίαν ταύτην παρὰ πᾶσι σχεδὸν ἀνθρώποις
 ἐν πάσαις οἰκίαις καθιδρυθῆναι, τιμῶν καὶ
θυσιῶν τυγχάνουσαν· Δήμητραν δέ, τοῦ σίτου φυομένου
μὲν ὡς ἔτυχε μετὰ τῆς ἄλλης βοτάνης, ἀγνοουμένου
δὲ παρʼ ἀνθρώποις, πρώτην συγκομίσαι καὶ
τὴν κατεργασίαν αὐτοῦ καὶ φυλακὴν ἐπινοῆσαι καὶ
 σπείρειν καταδεῖξαι.
</p>
</div3>
<div3 type="section" n="2">
<p>εὑρεῖν μὲν οὖν αὐτὴν τὸν 
σῖτον πρὸ τοῦ γεννῆσαι τὴν θυγατέρα Φερσεφόνην,
μετὰ δὲ τὴν ταύτης γένεσιν καὶ τὴν ὑπὸ Πλούτωνος
ἁρπαγὴν ἐμπρῆσαι πάντα τὸν καρπὸν διά τε
τὴν ἔχθραν τὴν πρὸς τὸν Δία καὶ τὴν ἐπὶ τῇ θυγατρὶ
<pb id="v.2.p.96"/>
λύπην. μετὰ δὲ τὴν εὕρεσιν τῆς Φερσεφόνης
διαλλαγῆναί τε τῷ Διὶ καὶ τῷ Τριπτολέμῳ ἀποδοῦναι
τὸν τοῦ σίτου σπόρον, ᾧ συντάξαι πᾶσιν
ἀνθρώποις μεταδοῦναι τῆς τε δωρεᾶς καὶ τὰ περὶ
τὴν ἐργασίαν τοῦ σπόρου διδάξαι.
</p>
</div3>
<div3 type="section" n="3">
<p> λέγουσι δέ τινες
ὅτι καὶ νόμους εἰσηγήσατο, καθʼ οὓς ἀλλήλοις τὸ
δίκαιον διδόναι συνειθίσθησαν ἄνθρωποι, καὶ τὴν
παραδοῦσαν αὐτοῖς θεὰν θεσμοφόρον ἀπὸ τούτων
προσηγόρευσαν. μεγίστων γὰρ ἀγαθῶν ἀνθρώποις
αἰτίαν γενομένην ἐπιφανεστάτων τυχεῖν τιμῶν καὶ
θυσιῶν, ἔτι δʼ ἑορτῶν καὶ πανηγύρεων μεγαλοπρεπῶν,
οὐ παρʼ Ἕλλησι μόνον, ἀλλὰ καὶ παρὰ πᾶσι
σχεδὸν τοῖς βαρβάροις, ὅσοι τῆς τροφῆς ταύτης ἐκοινώνησαν.
</p>
</div3>
</div2>
<div2 type="chapter" n="69">
<div3 type="section" n="1">
<p> ἀμφισβητοῦσι δὲ περὶ τῆς εὑρέσεως τοῦ καρποῦ
τούτου πολλοί, τὴν θεὸν φάμενοι παρʼ αὑτοῖς
πρώτοις ὀφθῆναι καὶ τὴν τούτου φύσιν τε καὶ
χρῆσιν καταδεῖξαι. Αἰγύπτιοι μὲν γὰρ λέγουσι τήν
τε Δήμητραν καὶ τὴν Ἶσιν τὴν αὐτὴν εἶναι, καὶ εἰς
Αἴγυπτον ἐνεγκεῖν τὸ σπέρμα πρώτην, ἀρδεύοντος
μὲν εὐκαίρως τὰ πεδία τοῦ Νείλου ποταμοῦ, ταῖς
δʼ ὥραις ἄριστα τῆς χώρας ταύτης κεκραμένης.
</p>
</div3>
<div3 type="section" n="2">
<p> τοὺς
δʼ Ἀθηναίους, καίπερ ἀποφαινομένους τὴν εὕρεσιν
τοῦ καρποῦ τούτου γεγενημένην παρʼ αὑτοῖς, ὅμως
μαρτυρεῖν αὐτὸν ἑτέρωθεν κεκομισμένον εἰς τὴν
Ἀττικήν· τὸν γὰρ τόπον τὸν ἐξ ἀρχῆς δεξάμενον
<pb id="v.2.p.97"/>
τὴν δωρεὰν ταύτην Ἐλευσῖνα προσαγορεύειν ἀπὸ
τοῦ παρʼ ἑτέρων ἐλθεῖν τὸ σπέρμα τοῦ σίτου κομισθέν.
</p>
</div3>
<div3 type="section" n="3">
<p>οἱ δὲ Σικελιῶται, νῆσον ἱερὰν Δήμητρος 
καὶ Κόρης οἰκοῦντες, εἰκὸς εἶναί φασι τὴν δωρεὰν
 ταύτην πρώτοις τοῖς τὴν προσφιλεστάτην χώραν
νεμομένοις δοθῆναι· ἄτοπον μὲν γὰρ ὑπάρχειν εὐκαρποτάτην
αὐτὴν ὡς ἰδίαν ποιῆσαι, τῆς δʼ εὐεργεσίας
ὡς μηδὲν προσηκούσῃ μηδʼ ἐσχάτῃ μεταδοῦναι,
καὶ ταῦτʼ ἐν αὐτῇ τὴν οἴκησιν ἔχουσαν, εἴπερ
 καὶ τῆς Κόρης τὴν ἁρπαγὴν ἐν τῇ νήσῳ ταύτῃ γεγονέναι
 συμπεφώνηται. εἶναι δὲ καὶ τὴν χώραν
οἰκειοτάτην τούτοις τοῖς καρποῖς, ἐν ᾗ καὶ τὸν ποιητὴν λέγειν
<quote rend="blockquote">
<lb/>ἀλλὰ τά γʼ ἄσπαρτα καὶ ἀνήροτα πάντα φύονται,
<lb/> πυροὶ καὶ κριθαί.</quote>
</p>
</div3>
<div3 type="section" n="4">
<p>περὶ μὲν οὖν Δήμητρος τοιαῦτα μυθολογοῦσι. τῶν 
δʼ ἄλλων θεῶν τῶν ἐκ Κρόνου καὶ Ῥέας γενομένων
φασὶν οἱ Κρῆτες Ποσειδῶνα μὲν πρῶτον χρήσασθαι
ταῖς κατὰ θάλατταν ἐργασίαις καὶ στόλους συστήσασθαι,
 παραδόντος αὐτῷ τὴν ἡγεμονίαν ταύτην
τοῦ Κρόνου· διὸ καὶ παραδίδοσθαι τοῖς ἐπιγινομένοις
τοῦτον κύριον ὑπάρχειν τῶν κατὰ θάλατταν
πραττομένων καὶ θυσίαις ὑπὸ τῶν ναυτιλλομένων
τιμᾶσθαι. προσάπτουσι δʼ αὐτῷ καὶ τὸ τοὺς ἵππους
 δαμάσαι πρῶτον καὶ τὴν ἐπιστήμην καταδεῖξαι
τὴν περὶ τὴν ἱππικήν, ἀφʼ ἧς ἵππιον αὐτὸν
<pb id="v.2.p.98"/>
ὠνομάσθαι.
</p>
</div3>
<div3 type="section" n="5">
<p> τὸν δʼ Ἅιδην λέγεται τὰ περὶ τὰς ταφὰς
καὶ τὰς ἐκφορὰς καὶ τιμὰς τῶν τεθνεώτων καταδεῖξαι,
τὸν πρὸ τοῦ χρόνον μηδεμιᾶς οὔσης ἐπιμελείας
περὶ αὐτούς· διὸ καὶ τῶν τετελευτηκότων
ὁ θεὸς οὗτος παρείληπται κυριεύειν, ἀπονεμηθείσης
τὸ παλαιὸν αὐτῷ τῆς τούτων ἀρχῆς καὶ φροντίδος.
</p>
</div3>
</div2>
<div2 type="chapter" n="70">
<div3 type="section" n="1">
<p> περὶ δὲ τῆς τοῦ Διὸς γενέσεώς τε καὶ βασιλείας
διαφωνεῖται· καί τινες μέν φασιν αὐτὸν μετὰ τὴν
ἐξ ἀνθρώπων τοῦ Κρόνου μετάστασιν εἰς θεοὺς
διαδέξασθαι τὴν βασιλείαν, οὐ βίᾳ κατισχύσαντα
τὸν πατέρα, νομίμως δὲ καὶ δικαίως ἀξιωθέντα ταύτης
τῆς τιμῆς· τινὲς δὲ μυθολογοῦσι τῷ Κρόνῳ
γενέσθαι λόγιον περὶ τῆς τοῦ Διὸς γενέσεως, ὅτι
παραιρήσεται τὴν βασιλείαν αὐτοῦ βιαίως ὁ γεννηθεὶς
παῖς.
</p>
</div3>
<div3 type="section" n="2">
<p> διόπερ τὸν μὲν Κρόνον τὰ γεννώμενα
παιδία πλεονάκις ἀφανίζειν, τὴν δὲ Ῥέαν ἀγανακτήσασαν,
καὶ μὴ δυναμένην μεταθεῖναι τὴν προαίρεσιν
τἀνδρός, τὸν Δία τεκοῦσαν ἐν τῇ προσαγορευομένῃ
Ἴδῃ κλέψαι καὶ δοῦναι λάθρᾳ τοῖς Κούρησιν ἐκθρέψαι
τοῖς κατοικοῦσι πλησίον ὄρους τῆς Ἴδης.
τούτους δ ἀπενέγκαντας εἴς τι ἄντρον παραδοῦναι
ταῖς Νύμφαις, παρακελευσαμένους τὴν πᾶσαν ἐπιμέλειαν
αὐτοῦ ποιεῖσθαι.
</p>
</div3>
<div3 type="section" n="3">
<p> αὗται δὲ μέλι καὶ γάλα
μίσγουσαι τὸ παιδίον ἔθρεψαν καὶ τῆς αἰγὸς τῆς
ὀνομαζομένης Ἀμαλθείας τὸν μαστὸν εἰς διατροφὴν
παρείχοντο. σημεῖα δὲ πολλὰ μέχρι τοῦ νῦν διαμένειν
τῆς γενέσεως καὶ διατροφῆς τοῦ θεοῦ τούτου
<pb id="v.2.p.99"/>
κατὰ τὴν νῆσον.
</p>
</div3>
<div3 type="section" n="4">
<p>φερομένου μὲν γὰρ ὑπὸ τῶν 
Κουρήτων αὐτοῦ νηπίου φασὶν ἀποπεσεῖν τὸν ὀμφαλὸν
περὶ τὸν ποταμὸν τὸν καλούμενον Τρίτωνα,
καὶ τὸ χωρίον τε τοῦτο καθιερωθὲν ἀπὸ τοῦ τότε
 συμβάντος Ὀμφαλὸν προσαγορευθῆναι καὶ τὸ περικείμενον
πεδίον ὁμοίως Ὀμφάλειον. κατὰ δὲ τὴν
Ἴδην, ἐν ᾗ συνέβη τραφῆναι τὸν θεόν, τό τε ἄντρον
ἐν ᾧ τὴν δίαιταν εἶχε καθιέρωται καὶ οἱ περὶ
 αὐτὸ λειμῶνες ὁμοίως ἀνεῖνται περὶ τὴν ἀκρώρειαν
 ὄντες.
</p>
</div3>
<div3 type="section" n="5">
<p>τὸ δὲ πάντων παραδοξότατον καὶ μυθολογούμενον 
περὶ τῶν μελιττῶν οὐκ ἄξιον παραλιπεῖν·
τὸν γὰρ θεόν φασιν ἀθάνατον μνήμην τῆς πρὸς
αὐτὰς οἰκειότητος διαφυλάξαι βουλόμενον ἀλλάξαι
μὲν τὴν χρόαν αὐτῶν καὶ ποιῆσαι χαλκῷ χρυσοειδεῖ
 παραπλησίαν, τοῦ τόπου δʼ ὄντος ὑψηλοῦ καθʼ
ὑπερβολήν, καὶ πνευμάτων τε μεγάλων ἐν αὐτῷ
γινομένων καὶ χιόνος πολλῆς πιπτούσης, ἀνεπαισθήτους
αὐτὰς καὶ ἀπαθεῖς ποιῆσαι, δυσχειμερωτάτους
τόπους νεμομένας.
</p>
</div3>
<div3 type="section" n="6">
<p>τῇ θρεψάσῃ δʼ αἰγὶ τιμάς 
 τέ τινας ἄλλας ἀπονεῖμαι καὶ τὴν ἐπωνυμίαν ἀπʼ
αὐτῆς λαβεῖν, αἰγίοχον ἐπονομασθέντα. ἀνδρωθέντα
δʼ αὐτόν φασι πρῶτον πόλιν κτίσαι περὶ τὴν Δίκταν,
ὅπου καὶ τὴν γένεσιν αὐτοῦ γενέσθαι μυθολογοῦσιν·
ἧς ἐκλειφθείσης ἐν τοῖς ὕστερον χρόνοις διαμένειν
 ἔτι καὶ νῦν ἕρματα τῶν θεμελίων.
</p>
</div3>
</div2>
<div2 type="chapter" n="71">
<div3 type="section" n="1">
<p>διενέγκαι δὲ τὸν θεὸν τοῦτον ἁπάντων ἀνδρείᾳ
<pb id="v.2.p.100"/>
καὶ συνέσει καὶ δικαιοσύνῃ καὶ ταῖς ἄλλαις ἁπάσαις
ἀρεταῖς· διὸ καὶ παραλαβόντα τὴν βασιλείαν παρὰ
τοῦ Κρόνου πλεῖστα καὶ μέγιστα τὸν ἀνθρώπινον
βίον εὐεργετῆσαι. πρῶτον μὲν γὰρ ἁπάντων καταδεῖξαι
περὶ τῶν ἀδικημάτων τὸ δίκαιον ἀλλήλοις
διδόναι τοὺς ἀνθρώπους καὶ τοῦ βίᾳ τι πράττειν
ἀποστῆσαι, κρίσει δὲ καὶ δικαστηρίῳ τὰς ἀμφισβητήσεις
διαλύειν. καθόλου δὲ τὰ περί τε τῆς εὐνομίας
καὶ τῆς εἰρήνης προσαναπληρῶσαι, τοὺς μὲν
ἀγαθοὺς πείθοντα, τοὺς δὲ φαύλους τῇ τιμωρίᾳ
καὶ τῷ φόβῳ καταπληττόμενον.
</p>
</div3>
<div3 type="section" n="2">
<p> ἐπελθεῖν δʼ αὐτὸν
καὶ τὴν οἰκουμένην σχεδὸν πᾶσαν τοὺς μὲν λῃστὰς
καὶ ἀσεβεῖς ἀναιροῦντα, τὴν δʼ ἰσότητα καὶ τὴν
δημοκρατίαν εἰσηγούμενον· ὅτε δή φασιν αὐτὸν καὶ
τοὺς γίγαντας ἀνελεῖν, ἐν μὲν Κρήτῃ τοὺς περὶ
Μύλινον, κατὰ δὲ τὴν Φρυγίαν τοὺς περὶ Τυφῶνα.
</p>
</div3>
<div3 type="section" n="3">
<p> πρὸ δὲ τῆς μάχης τῆς πρὸς τοὺς ἐν Κρήτῃ γίγαντας
λέγεται τὸν Δία θῦσαι βοῦν Ἡλίῳ καὶ Οὐρανῷ
καὶ Γῇ· ἐπὶ δὲ τῶν ἱερῶν ἁπάντων φανῆναι τὰ
περὶ τούτων ἐπικριθέντα ἐπισημαίνεται κράτος καὶ
ἀπόστασις ἀπὸ τῶν πολεμίων πρὸς αὐτούς. ἀκόλουθον
δὲ τούτοις γενέσθαι τοῦ πολέμου τὸ τέλος·
αὐτομολῆσαι μὲν γὰρ ἐκ τῶν πολεμίων Μουσαῖον,
καὶ τυχεῖν ὡρισμένων τιμῶν, κατακοπῆναι δʼ ὑπὸ
τῶν θεῶν ἅπαντας τοὺς ἀντιταξαμένους.
</p>
</div3>
<div3 type="section" n="4">
<p> συστῆναι
δὲ καὶ ἄλλους πολέμους αὐτῷ πρὸς γίγαντας, τῆς
<pb id="v.2.p.101"/>
μὲν Μακεδονίας περὶ τὴν Παλλήνην, τῆς δʼ Ἰταλίας
κατὰ τὸ πεδίον, ὃ τὸ μὲν παλαιὸν ἀπὸ τοῦ κατακεκαυμένου
τόπου Φλεγραῖον ὠνομάζετο, κατὰ δὲ
τοὺς ὕστερον χρόνους Κυμαῖον προσηγόρευον.
</p>
</div3>
<div3 type="section" n="5">
<p>κολασθῆναι 
 δὲ τοὺς γίγαντας ὑπὸ Διὸς διὰ τὴν εἰς
τοὺς ἄλλους ἀνθρώπους παρανομίαν καὶ διὰ τὸ ταῖς
 τοῦ σώματος ὑπεροχαῖς καὶ ῥώμαις πεποιθότας καταδουλοῦσθαι
μὲν τοὺς πλησιοχώρους, ἀπειθεῖν δὲ
τοῖς περὶ τοῦ δικαίου τιθεμένοις νόμοις, πόλεμον
 δʼ ἐκφέρειν πρὸς τοὺς διὰ τὰς κοινὰς εὐεργεσίας
ὑπὸ πάντων θεοὺς νομιζομένους.
</p>
</div3>
<div3 type="section" n="6">
<p>τὸν δʼ οὖν Δία 
λέγουσι μὴ μόνον ἄρδην ἐξ ἀνθρώπων ἀφανίσαι
τοὺς ἀσεβεῖς καὶ πονηρούς, ἀλλὰ καὶ τοῖς ἀρίστοις
τῶν θεῶν καὶ ἡρώων, ἔτι δʼ ἀνδρῶν τὰς ἀξίας
 ἀπονεῖμαι τιμάς. διὰ δὲ τὸ μέγεθος τῶν εὐεργεσιῶν
καὶ τὴν ὑπεροχὴν τῆς δυνάμεως συμφώνως
αὐτῷ παρὰ πάντων συγκεχωρῆσθαι τήν τε βασιλείαν
εἰς τὸν ἀεὶ χρόνον καὶ τὴν οἴκησιν τὴν ἐν Ὀλύμπῳ.</p>
</div3>
</div2>
<div2 type="chapter" n="72">
<div3 type="section" n="1">
<p>καταδειχθῆναι δὲ καὶ θυσίας αὐτῷ συντελεῖν
 ὑπὲρ τοὺς ἄλλους ἅπαντας, καὶ μετὰ τὴν ἐκ
γῆς μετάστασιν εἰς τὸν οὐρανὸν ἐγγενέσθαι δόξας
δικαίους ἐν ταῖς τῶν εὖ πεπονθότων ψυχαῖς, ὡς
ἁπάντων τῶν γινομένων κατʼ οὐρανὸν οὗτος εἴη
κύριος, λέγω δʼ ὄμβρων τε καὶ βροντῶν καὶ κεραυνῶν
 καὶ τῶν ἄλλων τῶν τοιούτων.
</p>
</div3>
<div3 type="section" n="2">
<p>διόπερ αὐτὸν 
προσαγορευθῆναι Ζῆνα μὲν ἀπὸ τοῦ δοκεῖν τοῖς
ἀνθρώποις αἴτιον εἶναι τοῦ ζῆν, ταῖς ἐκ τοῦ περιέχοντος
εὐκρασίαις τοὺς καρποὺς ἀνάγοντα πρὸς
<pb id="v.2.p.102"/>
τέλος, πατέρα δὲ διὰ τὴν φροντίδα καὶ τὴν εὔνοιαν
τὴν εἰς ἅπαντας, ἔτι δὲ καὶ τὸ δοκεῖν ὥσπερ ἀρχηγὸν
εἶναι τοῦ γένους τῶν ἀνθρώπων, ὕπατον δὲ
καὶ βασιλέα διὰ τὴν τῆς ἀρχῆς ὑπεροχήν, εὐβουλέα
δὲ καὶ μητιέτην διὰ τὴν ἐν τῷ βουλεύεσθαι καλῶς
σύνεσιν.
</p>
</div3>
<div3 type="section" n="3">
<p> μυθολογοῦσι δὲ καὶ τὴν Ἀθηνᾶν κατὰ
τὴν Κρήτην ἐκ Διὸς ἐν ταῖς πηγαῖς τοῦ Τρίτωνος
ποταμοῦ γεννηθῆναι· διὸ καὶ Τριτογένειαν ὀνομασθῆναι.
ἔστι δὲ καὶ νῦν ἔτι περὶ τὰς πηγὰς
ταύτας ἱερὸν ἅγιον τῆς θεοῦ ταύτης, ἐν ᾧ τόπῳ
τὴν γένεσιν αὐτῆς ὑπάρξαι μυθολογοῦσι.
</p>
</div3>
<div3 type="section" n="4">
<p> λέγουσι
δὲ καὶ τοὺς γάμους τοῦ τε Διὸς καὶ τῆς Ἥρας ἐν
τῇ Κνωσίων χώρᾳ γενέσθαι κατά τινα τόπον πλησίον
τοῦ Θήρηνος ποταμοῦ, καθʼ ὃν νῦν ἱερόν
ἐστιν, ἐν ᾧ θυσίας κατʼ ἐνιαυτὸν ἁγίους ὑπὸ τῶν
ἐγχωρίων συντελεῖσθαι, καὶ τοὺς γάμους ἀπομιμεῖσθαι,
καθάπερ ἐξ ἀρχῆς γενέσθαι παρεδόθησαν.
</p>
</div3>
<div3 type="section" n="5">
<p> τοῦ δὲ Διὸς ἐκγόνους φασὶ γενέσθαι θεὰς μὲν
Ἀφροδίτην καὶ Χάριτας, πρὸς δὲ ταύταις Εἰλείθυιαν
καὶ τὴν ταύτης συνεργὸν Ἄρτεμιν, καὶ τὰς προσαγορευομένας
Ὥρας, Εὐνομίαν τε καὶ Δίκην, ἔτι δʼ
Εἰρήνην καὶ Ἀθηνᾶν καὶ Μοῦσας, θεοὺς δὲ Ἥφαιστον
καὶ Ἄρην καὶ Ἀπόλλωνα, πρὸς δὲ τούτοις Ἑρμῆν καὶ Διόνυσον καὶ Ἡρακλέα.</p>
</div3>
</div2>
<div2 type="chapter" n="73">
<div3 type="section" n="1">
<p> τούτων δʼ ἑκάστῳ
<pb id="v.2.p.103"/>
μυθολογοῦσι τὸν Δία τῶν εὑρεθέντων ὑπʼ αὐτοῦ
καὶ συντελουμένων ἔργων τὰς ἐπιστήμας καὶ τὰς
τιμὰς τῆς εὑρέσεως ἀπονεῖμαι, βουλόμενον αἰώνιον
αὐτοῖς περιποιῆσαι μνήμην παρὰ πᾶσιν ἀνθρώποις.
</p>
</div3>
<div3 type="section" n="2">
<p>
 παραδοθῆναι δὲ τῇ μὲν Ἀφροδίτῃ τήν τε τῶν παρθένων
ἡλικίαν, ἐν οἷς χρόνοις δεῖ γαμεῖν αὐτάς,
καὶ τὴν ἄλλην ἐπιμέλειαν τὴν ἔτι καὶ νῦν ἐν τοῖς
γάμοις γινομένην μετὰ θυσιῶν καὶ σπονδῶν, ἃς
ποιοῦσιν ἄνθρωποι τῇ θεῷ ταύτῃ. προθύουσι δὲ
 πρότερον ἅπαντες τῷ Διὶ τῷ τελείῳ καὶ Ἥρᾳ τελείᾳ
διὰ τὸ τούτους ἀρχηγοὺς γεγονέναι καὶ πάντων
εὑρετάς, καθότι προείρηται.
</p>
</div3>
<div3 type="section" n="3">
<p>ταῖς δὲ Χάρισι 
δοθῆναι τὴν τῆς ὄψεως κόσμησιν καὶ τὸ σχηματίζειν
ἕκαστον μέρος τοῦ σώματος πρὸς τὸ βέλτιον
 καὶ προσηνὲς τοῖς θεωροῦσι, πρὸς δὲ τούτοις τὸ
κατάρχειν εὐεργεσίας καὶ πάλιν ἀμείβεσθαι ταῖς
προσηκούσαις χάρισι τοὺς εὖ ποιήσαντας.
</p>
</div3>
<div3 type="section" n="4">
<p>Εἰλείθυιαν 
δὲ λαβεῖν τὴν περὶ τὰς τικτούσας ἐπιμέλειαν
καὶ θεραπείαν τῶν ἐν τῷ τίκτειν κακοπαθουσῶν.
 διὸ καὶ τὰς ἐν τοῖς τοιούτοις κινδυνευούσας γυναῖκας
ἐπικαλεῖσθαι μάλιστα τὴν θεὸν ταύτην.
</p>
</div3>
<div3 type="section" n="5">
<p>Ἄρτεμιν 
δέ φασιν εὑρεῖν τὴν τῶν νηπίων παιδίων θεραπείαν
καὶ τροφάς τινας ἁρμοζούσας τῇ φύσει
τῶν βρεφῶν·
</p>
</div3>
<div3 type="section" n="6">
<p>ἀφʼ ἧς αἰτίας καὶ κουροτρόφον αὐτὴν 
 ὀνομάζεσθαι. τῶν δʼ ὀνομαζομένων Ὡρῶν ἑκάστῃ
δοθῆναι τὴν ἐπώνυμον τάξιν τε καὶ <del>τοῦ</del> βίου διακόσμησιν
ἐπὶ τῇ μεγίστῃ τῶν ἀνθρώπων ὠφελείᾳ·
μηδὲν γὰρ εἶναι μᾶλλον δυνάμενον εὐδαίμονα βίον
<pb id="v.2.p.104"/>
παρασκευάσαι τῆς εὐνομίας καὶ δίκης καὶ εἰρήνης.
</p>
</div3>
<div3 type="section" n="7">
<p> Ἀθηνᾷ δὲ προσάπτουσι τήν τε τῶν ἐλαιῶν ἡμέρωσιν
καὶ φυτείαν παραδοῦναι τοῖς ἀνθρώποις καὶ
τὴν τοῦ καρποῦ τούτου κατεργασίαν· πρὸ γὰρ τοῦ
γενέσθαι τὴν θεὸν ταύτην ὑπάρξαι μὲν τὸ γένος
τοῦτο τῶν δένδρων μετὰ τῆς ἄλλης ἀγρίας ὕλης,
τὴν μέντοι γʼ ἐπιμέλειαν ταύτης <del>οὐκ</del> εἶναι καὶ τὴν
ἐμπειρίαν τὴν ἔτι καὶ νῦν γινομένην περὶ τούτων.
</p>
</div3>
<div3 type="section" n="8">
<p> πρὸς δὲ τούτοις τὴν τῆς ἐσθῆτος κατασκευὴν καὶ
τὴν τεκτονικὴν τέχνην, ἔτι δὲ πολλὰ τῶν ἐν ταῖς
ἄλλαις ἐπιστήμαις εἰσηγήσασθαι τοῖς ἀνθρώποις·
εὑρεῖν δὲ καὶ τὴν τῶν αὐλῶν κατασκευὴν καὶ τὴν
διὰ τούτων συντελουμένην μουσικὴν καὶ τὸ σύνολον
πολλὰ τῶν φιλοτέχνων ἔργων, ἀφʼ ὧν ἐργάνην αὐτὴν προσαγορεύεσθαι.</p>
</div3>
</div2>
<div2 type="chapter" n="74">
<div3 type="section" n="1">
<p> ταῖς δὲ Μούσαις δοθῆναι
παρὰ τοῦ πατρὸς τὴν τῶν γραμμάτων εὕρεσιν
καὶ τὴν τῶν ἐπῶν σύνθεσιν τὴν προσαγορευομένην
ποιητικήν. πρὸς δὲ τοὺς λέγοντας, ὅτι Σύροι μὲν
εὑρεταὶ τῶν γραμμάτων εἰσί, παρὰ δὲ τούτων Φοίνικες
μαθόντες τοῖς Ἕλλησι παραδεδώκασιν, οὗτοι
δʼ εἰσὶν οἱ μετὰ Κάδμου πλεύσαντες εἰς τὴν Εὐρώπην,
καὶ διὰ τοῦτο τοὺς Ἕλληνας τὰ γράμματα
Φοινίκεια προσαγορεύειν, φασὶ τοὺς Φοίνικας οὐκ
ἐξ ἀρχῆς εὑρεῖν, ἀλλὰ τοὺς τύπους τῶν γραμμάτων
μεταθεῖναι μόνον, καὶ τῇ τε γραφῇ ταύτῃ τοὺς
πλείστους τῶν ἀνθρώπων χρήσασθαι καὶ διὰ τοῦτο
τυχεῖν τῆς προειρημένης προσηγορίας.
</p>
</div3>
<div3 type="section" n="2">
<p> Ἥφαιστον
δὲ λέγουσιν εὑρετὴν γενέσθαι τῆς περὶ τὸν σίδηρον
<pb id="v.2.p.105"/>
ἐργασίας ἁπάσης καὶ τῆς περὶ τὸν χαλκὸν καὶ
χρυσὸν καὶ ἄργυρον καὶ τῶν ἄλλων ὅσα τὴν ἐκ τοῦ
πυρὸς ἐργασίαν ἐπιδέχεται, καὶ τὰς ἄλλας δὲ χρείας
τὰς τοῦ πυρὸς ἁπάσας προσεξευρεῖν καὶ παραδοῦναι
 τοῖς τε τὰς τέχνας ἐργαζομένοις καὶ τοῖς ἄλλοις
ἅπασιν ἀνθρώποις·
</p>
</div3>
<div3 type="section" n="3">
<p>διόπερ οἱ τῶν τεχνῶν τούτων 
δημιουργοὶ τὰς εὐχὰς καὶ θυσίας τούτῳ τῷ θεῷ
μάλιστα ποιοῦσι, καὶ τὸ πῦρ οὗτοί τε καὶ πάντες
ἄνθρωποι προσαγορεύουσιν Ἥφαιστον, εἰς μνήμην
 καὶ τιμὴν ἀθάνατον τιθέμενοι τὴν ἐξ ἀρχῆς τῷ
κοινῷ βίῳ δεδομένην εὐεργεσίαν.
</p>
</div3>
<div3 type="section" n="4">
<p>τὸν Ἄρην δὲ 
μυθολογοῦσι πρῶτον κατασκευάσαι πανοπλίαν καὶ
στρατιώτας καθοπλίσαι καὶ τὴν ἐν ταῖς μάχαις ἐναγώνιον
ἐνέργειαν εἰσηγήσασθαι, φονεύοντα τοὺς
 ἀπειθοῦντας τοῖς θεοῖς.
</p>
</div3>
<div3 type="section" n="5">
<p>Ἀπόλλωνα δὲ τῆς κιθάρας 
εὑρετὴν ἀναγορεύουσι καὶ τῆς κατʼ αὐτὴν μουσικῆς·
ἔτι δὲ τὴν ἰατρικὴν ἐπιστήμην ἐξενεγκεῖν διὰ
τῆς μαντικῆς τέχνης γινομένην, διʼ ἧς τὸ παλαιὸν
συνέβαινε θεραπείας τυγχάνειν τοὺς ἀρρωστοῦντας·
 εὑρετὴν δὲ καὶ τοῦ τόξου γενόμενον διδάξαι τοὺς
ἐγχωρίους τὰ περὶ τὴν τοξείαν, ἀφʼ ἧς αἰτίας μάλιστα
παρὰ τοῖς Κρησὶν ἐζηλῶσθαι τὴν τοξικὴν καὶ
τὸ τόξον Κρητικὸν ὀνομασθῆναι.
</p>
</div3>
<div3 type="section" n="6">
<p>Ἀπόλλωνος δὲ 
καὶ Κορωνίδος Ἀσκληπιὸν γενηθέντα, καὶ πολλὰ
 παρὰ τοῦ πατρὸς τῶν εἰς ἰατρικὴν μαθόντα, προσεξευρεῖν
τήν τε χειρουργίαν καὶ τὰς τῶν φαρμάκων
σκευασίας καὶ ῥιζῶν δυνάμεις, καὶ καθόλου
<pb id="v.2.p.106"/>
προβιβάσαι τὴν τέχνην ἐπὶ τοσοῦτον, ὥστε ὡς ἀρχηγὸν αὐτῆς καὶ κτίστην τιμᾶσθαι.</p>
</div3>
</div2>
<div2 type="chapter" n="75">
<div3 type="section" n="1">
<p> τῷ δʼ Ἑρμῇ
προσάπτουσι τὰς ἐν τοῖς πολέμοις γινομένας ἐπικηρυκείας
καὶ διαλλαγὰς καὶ σπονδὰς καὶ τὸ τούτων
σύσσημον κηρύκειον, ὃ φορεῖν εἰώθασιν οἱ
περὶ τῶν τοιούτων τοὺς λόγους ποιούμενοι καὶ διὰ
τούτου τυγχάνοντες παρὰ τοῖς πολεμίοις ἀσφαλείας·
ὅθεν δὴ καὶ κοινὸν Ἑρμῆν ὠνομάσθαι, διὰ τὸ τὴν
ὠφέλειαν ἀμφοτέροις εἶναι κοινὴν τοῖς ἐν τῷ πολέμῳ
τὴν εἰρήνην μεταλαμβάνουσι.
</p>
</div3>
<div3 type="section" n="2">
<p> φασὶ δʼ αὐτὸν
καὶ μέτρα καὶ σταθμὰ καὶ τὰ διὰ τῆς ἐμπορίας
κέρδη πρῶτον ἐπινοῆσαι καὶ τὸ λάθρᾳ τὰ τῶν ἄλλων
σφετερίζεσθαι. παραδεδόσθαι δʼ αὐτὸν καὶ κήρυκα
τῶν θεῶν, ἔτι δʼ ἄγγελον ἄριστον διὰ τὸ
σαφῶς αὐτὸν ἕκαστα τῶν εἰς ἐντολὴν δοθέντων
ἑρμηνεύειν· ἀφʼ οὗ καὶ τετευχέναι τῆς προσηγορίας
αὐτὸν ταύτης, οὐχ εὑρετὴν τῶν ὀνομάτων καὶ λέξεων
γενόμενον, ὥς τινές φασιν, ἀλλὰ τὸ τῆς ἀπαγγελίας
ἄρτιον καὶ σαφὲς ἐκπεπονηκότα περιττότερον
τῶν ἄλλων.
</p>
</div3>
<div3 type="section" n="3">
<p> εἰσηγητὴν δʼ αὐτὸν καὶ παλαίστρας
γενέσθαι, καὶ τὴν ἀπὸ τῆς χελώνης λύραν ἐπινοῆσαι
μετὰ τὴν Ἀπόλλωνος πρὸς Μαρσύαν σύγκρισιν, καθʼ
ἣν λέγεται τὸν Ἀπόλλωνα νικήσαντα καὶ τιμωρίαν
ὑπὲρ τὴν ἀξίαν λαβόντα παρὰ τοῦ λειφθέντος μεταμεληθῆναι,
καὶ τὰς ἐκ τῆς κιθάρας χορδὰς ἐκρήξαντα
μέχρι τινὸς χρόνου τῆς ἐν αὐτῇ μουσικῆς
ἀποστῆναι.
</p>
</div3>
<div3 type="section" n="4">
<p> Διόνυσον δὲ μυθολογοῦσιν εὑρετὴν γενέσθαι
τῆς τʼ ἀμπέλου καὶ τῆς περὶ ταύτην ἐργασίας,
<pb id="v.2.p.107"/>
ἔτι δʼ οἰνοποιίας καὶ τοῦ πολλοὺς τῶν ἐκ τῆς
ὀπώρας καρπῶν ἀποθησαυρίζεσθαι καὶ τὰς χρείας
καὶ τὰς τροφὰς παρέχεσθαι τοῖς ἀνθρώποις ἐπὶ
πολὺν χρόνον. τοῦτον δὲ τὸν θεὸν γεγονέναι φασὶν
 ἐκ Διὸς καὶ Φερσεφόνης κατὰ τὴν Κρήτην, ὃν
Ὀρφεὺς κατὰ τὰς τελετὰς παρέδωκε διασπώμενον
ὑπὸ τῶν Τιτάνων· πλείονας γὰρ Διονύσους συμβαίνει
γεγονέναι, περὶ ὧν ἡμεῖς σαφέστερον τὰ κατὰ
μέρος ἐν οἰκειοτέροις καιροῖς ἀναγεγράφαμεν.
</p>
</div3>
<div3 type="section" n="5">
<p>οἱ 
 δʼ οὖν Κρῆτες τῆς παρʼ αὐτοῖς γενέσεως τοῦ θεοῦ
πειρῶνται σημεῖα φέρειν, λέγοντες ὅτι περὶ τὴν
Κρήτην δύο νήσους κτίσας ἐπὶ τῶν καλουμένων διδύμων
κόλπων Διονυσιάδας ἀφʼ ἑαυτοῦ προσηγόρευσεν,
ὅπερ μηδαμοῦ τῆς οἰκουμένης αὐτὸν ἑτέρωθι πεποιηκέναι.</p>
</div3>
</div2>
<div2 type="chapter" n="76">
<div3 type="section" n="1">
<p> Ἡρακλέα δὲ μυθολογοῦσιν ἐκ Διὸς
γενέσθαι παμπόλλοις ἔτεσι πρότερον τοῦ γεννηθέντος
 <del>περὶ τὴν Ἀργείαν</del> ἐξ Ἀλκμήνης. τοῦτον δὲ
μητρὸς μὲν μὴ παρειληφέναι τίνος ἦν, αὐτὸ δὲ μόνον
ὅτι ῥώμῃ σώματος πολὺ τῶν ἁπάντων διενεγκὼν
 ἐπῆλθε τὴν οἰκουμένην, κολάζων μὲν τοὺς ἀδίκους,
ἀναιρῶν δὲ τὰ τὴν χώραν ἀοίκητον ποιοῦντα θηρία·
πᾶσι δʼ ἀνθρώποις τὴν ἐλευθερίαν περιποιήσας ἀήττητος
μὲν ἐγένετο καὶ ἄτρωτος, διὰ δὲ τὰς εὐεργεσίας
ἀθανάτου τιμῆς ἔτυχε παρʼ ἀνθρώποις.
</p>
</div3>
<div3 type="section" n="2">
<p>τὸν 
 δʼ ἐξ Ἀλκμήνης Ἡρακλέα παντελῶς νεώτερον ὄντα,
καὶ ζηλωτὴν γενόμενον τῆς τοῦ παλαιοῦ προαιρέσεως,
<pb id="v.2.p.108"/>
διὰ τὰς αὐτὰς αἰτίας τυχεῖν τε τῆς ἀθανασίας
καὶ χρόνων ἐγγενομένων διὰ τὴν ὁμωνυμίαν
δόξαι τὸν αὐτὸν εἶναι, καὶ τὰς τοῦ προτέρου πράξεις
εἰς τοῦτον μεταπεσεῖν, ἀγνοούντων τῶν πολλῶν
τἀληθές. ὁμολογοῦσι δὲ τοῦ παλαιοτέρου θεοῦ
κατὰ τὴν Αἴγυπτον πράξεις τε καὶ τιμὰς ἐπιφανεστάτας
διαμένειν καὶ πόλιν ὑπʼ ἐκείνου κτισθεῖσαν.
</p>
</div3>
<div3 type="section" n="3">
<p> Βριτόμαρτιν δὲ τὴν προσαγορευομένην Δίκτυνναν
μυθολογοῦσι γενέσθαι μὲν ἐν Καινοῖ τῆς Κρήτης
ἐκ Διὸς καὶ Κάρμης τῆς Εὐβούλου τοῦ γεννηθέντος
ἐκ Δήμητρος· ταύτην δʼ εὑρέτιν γενομένην δικτύων
τῶν εἰς κυνηγίαν προσαγορευθῆναι Δίκτυνναν, καὶ
τὰς μὲν διατριβὰς ποιήσασθαι μετὰ τῆς Ἀρτέμιδος,
ἀφʼ ἧς αἰτίας ἐνίους δοκεῖν τὴν αὐτὴν εἶναι Δίκτυννάν
τε καὶ Ἄρτεμιν, θυσίαις δὲ καὶ ναῶν κατασκευαῖς
τετιμῆσθαι παρὰ τοῖς Κρησὶ τὴν θεὸν ταύτην.
</p>
</div3>
<div3 type="section" n="4">
<p> τοὺς δʼ ἱστοροῦντας αὐτὴν ὠνομάσθαι Δίκτυνναν
ἀπὸ τοῦ συμφυγεῖν εἰς ἁλιευτικὰ δίκτυα, διωκομένην
ὑπὸ Μίνω συνουσίας ἕνεκα, διημαρτηκέναι τῆς
ἀληθείας· οὔτε γὰρ τὴν θεὸν εἰς τοιαύτην ἀσθένειαν
ἐλθεῖν πιθανὸν ὑπάρχειν ὥστε προσδεηθῆναι
τῆς παρʼ ἀνθρώπων βοηθείας, τοῦ μεγίστου τῶν
θεῶν οὖσαν θυγατέρα, οὔτε τῷ Μίνῳ δίκαιον προσάπτειν
τοιαύτην ἀσέβειαν, παραδεδομένῳ συμφώνως
δικαίαν προαίρεσιν καὶ βίον ἐπαινούμενον ἐζηλωκέναι.
</p>
</div3>
</div2>
<div2 type="chapter" n="77">
<div3 type="section" n="1">
<p> πλοῦτον δὲ γενέσθαι φασὶν ἐν Τριπόλῳ τῆς
Κρήτης ἐκ Δήμητρος καὶ Ἰασίωνος, διττῶς ἱστορουμένης
<pb id="v.2.p.109"/>
αὐτοῦ τῆς γενέσεως. οἱ μὲν γάρ φασι τὴν
γῆν σπαρεῖσαν ὑπὸ Ἰασίωνος καὶ τυγχάνουσαν ἐπιμελείας
τῆς προσηκούσης ἀνεῖναι τοσοῦτο πλῆθος καρπῶν,
ὥστε τοὺς ἰδόντας ἴδιον ὄνομα θέσθαι τῷ
 πλήθει τῶν γενομένων καρπῶν καὶ προσαγορεῦσαι
πλοῦτον· διὸ καὶ τοῖς ἐπιγινομένοις παραδόσιμον
 γενέσθαι τὸ τοὺς πλείω τῶν ἱκανῶν κτησαμένους
ἔχειν πλοῦτον.
</p>
</div3>
<div3 type="section" n="2">
<p>ἔνιοι δὲ μυθολογοῦσιν ἐκ Δήμητρος 
καὶ Ἰασίωνος γενέσθαι παῖδα Πλοῦτον ὀνομαζόμενον,
 ὃν πρῶτον ἐπιμέλειαν βίου καὶ χρημάτων
ἀθροισμὸν καὶ φυλακὴν εἰσηγήσασθαι, τῶν πρὸ τοῦ
πάντων ὀλιγώρως ἐχόντων περὶ τὸ σωρεύειν καὶ
τηρεῖν ἐπιμελῶς χρημάτων πλῆθος.
</p>
</div3>
<div3 type="section" n="3">
<p>περὶ μὲν οὖν τῶν θεῶν οἱ Κρῆτες τῶν παρʼ 
 αὐτοῖς λεγομένων γεννηθῆναι τοιαῦτα μυθολογοῦσι·
τὰς δὲ τιμὰς καὶ θυσίας καὶ τὰς περὶ τὰ μυστήρια
τελετὰς ἐκ Κρήτης εἰς τοὺς ἄλλους ἀνθρώπους παραδεδόσθαι
λέγοντες τοῦτο φέρουσιν, ὡς οἴονται,
μέγιστον τεκμήριον· τήν τε γὰρ παρʼ Ἀθηναίοις ἐν
 Ἐλευσῖνι γινομένην τελετήν, ἐπιφανεστάτην σχεδὸν
οὖσαν ἁπασῶν, καὶ τὴν ἐν Σαμοθρᾴκῃ καὶ τὴν ἐν
Θρᾴκῃ ἐν τοῖς Κίκοσιν, ὅθεν ὁ καταδείξας Ὀρφεὺς
ἦν, μυστικῶς παραδίδοσθαι, κατὰ δὲ τὴν Κρήτην
ἐν Κνωσῷ νόμιμον ἐξ ἀρχαίων εἶναι φανερῶς τὰς
 τελετὰς ταύτας πᾶσι παραδίδοσθαι, καὶ τὰ παρὰ
τοῖς ἄλλοις ἐν ἀπορρήτῳ παραδιδόμενα παρʼ αὐτοῖς
<pb id="v.2.p.110"/>
μηδένα κρύπτειν τῶν βουλομένων τὰ τοιαῦτα γινώσκειν.
</p>
</div3>
<div3 type="section" n="4">
<p> τῶν γὰρ θεῶν φασι τοὺς πλείστους ἐκ τῆς
Κρήτης ὁρμηθέντας ἐπιέναι πολλὰ μέρη τῆς οἰκουμένης,
εὐεργετοῦντας τὰ γένη τῶν ἀνθρώπων καὶ
μεταδιδόντας ἑκάστοις τῆς ἐκ τῶν ἰδίων εὑρημάτων
ὠφελείας. Δήμητραν μὲν γὰρ περαιωθεῖσαν εἰς τὴν
Ἀττικὴν ἐκεῖθεν εἰς Σικελίαν ἀπᾶραι, καὶ μετὰ
ταῦτʼ εἰς Αἴγυπτον· ἐν δὲ τούτοις τοῖς τόποις μάλιστα
τὸν τοῦ σίτου καρπὸν παραδοῦσαν καὶ τὰ
περὶ τὸν σπόρον διδάξασαν μεγάλων τιμῶν τυχεῖν
παρὰ τοῖς εὖ παθοῦσιν.
</p>
</div3>
<div3 type="section" n="5">
<p> ὁμοίως δʼ Ἀφροδίτην ἐνδιατρῖψαι
τῆς μὲν Σικελίας περὶ τὸν Ἔρυκα, τῶν
δὲ νήσων περὶ Κύθηρα καὶ Πάφον τῆς Κύπρου,
τῆς δὲ Ἀσίας περὶ τὴν Συρίαν· διὰ δὲ τὴν ἐπιφάνειαν
καὶ τὴν ἐπὶ πλέον ἐπιδημίαν αὐτῆς τοὺς
ἐγχωρίους ἐξιδιάζεσθαι τὴν θεόν, καλοῦντας Ἀφροδίτην
Ἐρυκίνην καὶ Κυθέρειαν καὶ Παφίαν, ἔτι δὲ
καὶ Συρίαν.
</p>
</div3>
<div3 type="section" n="6">
<p> ὡσαύτως δὲ τὸν μὲν Ἀπόλλωνα πλεῖστον
χρόνον φανῆναι περὶ Δῆλον καὶ Λυκίαν καὶ
Δελφούς, τὴν δʼ Ἄρτεμιν περὶ τὴν Ἔφεσον καὶ τὸν
Πόντον, ἔτι δὲ τὴν Περσίδα καὶ τὴν Κρήτην· διόπερ
</p>
</div3>
<div3 type="section" n="7">
<p> ἀπὸ τῶν τόπων ἢ πράξεων τῶν παρʼ ἑκάστοις
συντελεσθεισῶν τὸν μὲν Δήλιον καὶ Λύκιον καὶ
Πύθιον ὀνομάζεσθαι, τὴν δʼ Ἐφεσίαν καὶ Κρησίαν,
ἔτι δὲ Ταυροπόλον καὶ Περσίαν, ἀμφοτέρων ἐν
Κρήτῃ γεγεννημένων.
</p>
</div3>
<div3 type="section" n="8">
<p> τιμᾶται δὲ καὶ παρὰ τοῖς
<pb id="v.2.p.111"/>

Πέρσαις ἡ θεὸς αὕτη διαφερόντως, καὶ μυστήρια
ποιοῦσιν οἱ βάρβαροι, συντελούμενα παρʼ ἑτέροις
μέχρι τῶν νῦν χρόνων Ἀρτέμιδι Περσίᾳ. παραπλήσια
δὲ μυθολογοῦσι καὶ περὶ τῶν ἄλλων θεῶν,
 περὶ ὧν ἡμῖν ἀναγράφειν μακρὸν ἂν εἴη, τοῖς δʼ
ἀναγινώσκουσι παντελῶς ἀσύνοπτον.
</p>
</div3>
</div2>
<div2 type="chapter" n="78">
<div3 type="section" n="1">
<p>μετὰ δὲ τὰς τῶν θεῶν γενέσεις ὕστερον πολλαῖς
γενεαῖς φασι γενέσθαι κατὰ τὴν Κρήτην ἥρωας
οὐκ ὀλίγους, ὧν ὑπάρχειν ἐπιφανεστάτους τοὺς
 περὶ Μίνω καὶ Ῥαδάμανθυν καὶ Σαρπηδόνα. τούτους
γὰρ μυθολογοῦσιν ἐκ Διὸς γεγεννῆσθαι καὶ
τῆς Ἀγήνορος Εὐρώπης, ἥν φασιν ἐπὶ ταύρου διακομισθῆναι
προνοίᾳ θεῶν εἰς τὴν Κρήτην.
</p>
</div3>
<div3 type="section" n="2">
<p>Μίνω 
μὲν οὖν πρεσβύτατον ὄντα βασιλεῦσαι τῆς νήσου,
 καὶ κτίσαι πόλεις οὐκ ὀλίγας ἐν αὐτῇ, τούτων δʼ
ἐπιφανεστάτας τρεῖς, Κνωσὸν μὲν ἐν τοῖς πρὸς τὴν
Ἀσίαν νεύουσι μέρεσι τῆς νήσου, Φαιστὸν δʼ ἐπὶ
θαλάττης ἐστραμμένην ἐπὶ μεσημβρίαν, Κυδωνίαν
δʼ ἐν τοῖς πρὸς ἑσπέραν <del>κεκλιμένοις</del> τόποις κατʼ
 ἀντικρὺ τῆς Πελοποννήσου.
</p>
</div3>
<div3 type="section" n="3">
<p>θεῖναι δὲ καὶ νόμους 
τοῖς Κρησὶν οὐκ ὀλίγους, προσποιούμενον παρὰ
Διὸς τοῦ πατρὸς λαμβάνειν, συνερχόμενον εἰς λόγους
αὐτῷ κατά τι σπήλαιον. κτήσασθαι δὲ καὶ
δύναμιν ναυτικὴν μεγάλην, καὶ τῶν τε νήσων τὰς
 πλείστας καταστρέψασθαι καὶ πρῶτον τῶν Ἑλλήνων
θαλαττοκρατῆσαι.
</p>
</div3>
<div3 type="section" n="4">
<p>μεγάλην δὲ δόξαν περιποιησάμενον 
<pb id="v.2.p.112"/>
ἐπʼ ἀνδρείᾳ καὶ δικαιοσύνῃ, καταστρέψαι τὸν
βίον ἐν Σικελίᾳ κατὰ τὴν ἐπὶ Κώκαλον στρατείαν,
περὶ ἧς τὰ κατὰ μέρος ἀνεγράψαμεν ὅτε τὰ περὶ
Δαίδαλον ἀνεγράφομεν, διʼ ὃν καὶ τὴν στρατείαν
συνέβη γενέσθαι.
</p>
</div3>
</div2>
<div2 type="chapter" n="79">
<div3 type="section" n="1">
<p> Ῥαδάμανθυν δὲ λέγουσι τάς τε κρίσεις πάντων
δικαιοτάτας πεποιῆσθαι καὶ τοῖς λῃσταῖς καὶ ἀσεβέσι
καὶ τοῖς ἄλλοις κακούργοις ἀπαραίτητον ἐπενηνοχέναι
τιμωρίαν. κατακτήσασθαι δὲ καὶ νήσους
οὐκ ὀλίγας καὶ τῆς Ἀσίας πολλὴν τῆς παραθαλαττίου
χώρας, ἁπάντων ἑκουσίως παραδιδόντων ἑαυτοὺς
διὰ τὴν δικαιοσύνην. τὸν δὲ Ῥαδάμανθυν
Ἐρύθρῳ μὲν ἑνὶ τῶν αὑτοῦ παίδων παραδοῦναι
τὴν βασιλείαν τῶν διʼ ἐκεῖνον Ἐρυθρῶν ὀνομασθεισῶν,
Οἰνοπίωνι δὲ τῷ Ἀριάδνης τῆς Μίνω Χίον
ἐγχειρίσαι φασίν, ὃν ἔνιοι μυθολογοῦσι Διονύσου
γενόμενον μαθεῖν παρὰ τοῦ πατρὸς τὰ περὶ τὴν
οἰνοποιίαν.
</p>
</div3>
<div3 type="section" n="2">
<p> τῶν δʼ ἄλλων τῶν περὶ αὐτὸν ἡγεμόνων
ἑκάστῳ νῆσον ἢ πόλιν δωρήσασθαι λέγουσι
τὸν Ῥαδάμανθυν, Θόαντι μὲν Λῆμνον, Ἐνυεῖ δὲ
Κύρνον, Σταφύλῳ δὲ Πεπάρηθον, Εὐάνθει δὲ Μαρώνειαν,
Ἀλκαίῳ δὲ Πάρον, Ἀνίωνι δὲ Δῆλον, Ἀνδρεῖ
δὲ τὴν ἀπʼ ἐκείνου κληθεῖσαν Ἄνδρον. διὰ
δὲ τὴν ὑπερβολὴν τῆς περὶ αὐτὸν δικαιοσύνης μεμυθολογῆσθαι
δικαστὴν αὐτὸν ἀποδεδεῖχθαι καθʼ
ᾅδου καὶ διακρίνειν τοὺς εὐσεβεῖς καὶ τοὺς πονηρούς.
<pb id="v.2.p.113"/>
τετευχέναι δὲ τῆς αὐτῆς τιμῆς καὶ τὸν Μίνω,
βεβασιλευκότα νομιμώτατα καὶ μάλιστα δικαιοσύνης
πεφροντικότα.
</p>
</div3>
<div3 type="section" n="3">
<p>τὸν δὲ τρίτον ἀδελφὸν Σαρπηδόνα 
φασὶ μετὰ δυνάμεως εἰς τὴν Ἀσίαν διαβάντα κατακτήσασθαι
 τοὺς περὶ Λυκίαν τόπους. Εὔανδρον δὲ
γενόμενον υἱὸν αὐτοῦ διαδέξασθαι τὴν ἐν Λυκίᾳ
βασιλείαν, καὶ γήμαντα Δηιδάμειαν τὴν Βελλεροφόντου
τεκνῶσαι Σαρπηδόνα τὸν ἐπὶ Τροίαν μὲν
στρατεύσαντα <del>μετʼ Ἀγαμέμνονος</del>, ὑπό τινων δὲ
 Διὸς υἱὸν ὀνομαζόμενον.
</p>
</div3>
<div3 type="section" n="4">
<p>Μίνῳ δέ φασιν υἱοὺς 
γενέσθαι Δευκαλίωνά τε καὶ Μόλον· καὶ Δευκαλίωνος
μὲν Ἰδομενέα, Μόλου δὲ Μηριόνην ὑπάρξαι.
τούτους δὲ ναυσὶν ἐνενήκοντα στρατεῦσαι μετʼ Ἀγαμέμνονος
εἰς Ἴλιον, καὶ διασωθέντας εἰς τὴν πατρίδα
 τελευτῆσαι καὶ ταφῆς ἐπιφανοῦς ἀξιωθῆναι καὶ τιμῶν
ἀθανάτων. καὶ τὸν τάφον αὐτῶν ἐν τῇ Κνωσῷ
δεικνύουσιν, ἐπιγραφὴν ἔχοντα τοιάνδε,
<quote rend="blockquote">
<lb/>Κνωσίου Ἰδομενῆος ὅρα τάφον. αὐτὰρ ἐγώ τοι
<lb/>πλησίον ἵδρυμαι Μηριόνης ὁ Μόλου.</quote>
 τούτους μὲν οὖν ὡς ἥρωας ἐπιφανεῖς τιμῶσιν οἱ
Κρῆτες διαφερόντως, θύοντες καὶ κατὰ τοὺς ἐν
τοῖς πολέμοις κινδύνους ἐπικαλούμενοι βοηθούς.
</p>
</div3>
</div2>
<div2 type="chapter" n="80">
<div3 type="section" n="1">
<p>τούτων δʼ ἡμῖν διευκρινημένων λείπεται περὶ
τῶν ἐπιμιχθέντων ἐθνῶν τοῖς Κρησὶ διελθεῖν. ὅτι
 μὲν οὖν πρῶτοι κατῴκησαν τὴν νῆσον οἱ προσαγορευθέντες
μὲν Ἐτεόκρητες, δοκοῦντες δʼ ὑπάρχειν
<pb id="v.2.p.114"/>
αὐτόχθονες, προειρήκαμεν· μετὰ δὲ τούτους πολλαῖς
γενεαῖς ὕστερον Πελασγοὶ πλανώμενοι διὰ τὰς
συνεχεῖς στρατείας καὶ μεταναστάσεις καταντήσαντες
εἰς τὴν Κρήτην μέρος τῆς νήσου κατῴκησαν.
</p>
</div3>
<div3 type="section" n="2">
<p> τρίτον δὲ γένος φασὶ τῶν Δωριέων παραβαλεῖν εἰς
τὴν νῆσον ἡγουμένου Τεκτάμου τοῦ Δώρου· τούτου
δὲ τοῦ λαοῦ μέρος τὸ μὲν πλέον ἀθροισθῆναι
λέγουσιν ἐκ τῶν περὶ τὸν Ὄλυμπον τόπων, τὸ δέ
τι μέρος ἐκ τῶν κατὰ τὴν Λακωνικὴν Ἀχαιῶν διὰ
τὸ τὴν ἀφορμὴν τὸν Δῶρον ἐκ τῶν περὶ Μαλέαν
τόπων ποιῆσαι. τέταρτον δὲ γένος συμμιγῆναί φασιν
εἰς τὴν Κρήτην μιγάδων βαρβάρων τῶν διὰ τὸν
χρόνον ἐξομοιωθέντων τῇ διαλέκτῳ τοῖς ἐγχωρίοις
Ἕλλησι.
</p>
</div3>
<div3 type="section" n="3">
<p> μετὰ δὲ ταῦτα τοὺς περὶ Μίνω καὶ Ῥαδάμανθυν
ἰσχύσαντας ὑπὸ μίαν ἀγαγεῖν συντέλειαν
τὰ ἔθνη τὰ κατὰ τὴν νῆσον. τὸ δὲ τελευταῖον μετὰ
τὴν κάθοδον τῶν Ἡρακλειδῶν Ἀργεῖοι καὶ Λακεδαιμόνιοι
πέμποντες ἀποικίας ἄλλας τέ τινας νήσους
ἔκτισαν καὶ ταύτης τῆς νήσου κατακτησάμενοι
πόλεις τινὰς ᾤκησαν ἐν αὐταῖς· περὶ ὧν τὰ κατὰ
μέρος ἐν τοῖς ἰδίοις χρόνοις ἀναγράψομεν.
</p>
</div3>
<div3 type="section" n="4">
<p> ἐπεὶ δὲ
τῶν τὰ Κρητικὰ γεγραφότων οἱ πλεῖστοι διαφωνοῦσι
πρὸς ἀλλήλους, οὐ χρὴ θαυμάζειν ἐὰν μὴ
πᾶσιν ὁμολογούμενα λέγωμεν· τοῖς γὰρ τὰ πιθανώτερα
λέγουσι καὶ μάλιστα πιστευομένοις ἐπηκολουθήσαμεν,
ἃ μὲν Ἐπιμενίδῃ τῷ θεολόγῳ προσσχόντες,
<pb id="v.2.p.115"/>
ἃ δὲ Δωσιάδῃ καὶ Σωσικράτει καὶ Λαοσθενίδᾳ.
</p>
</div3>
</div2>
<div2 type="chapter" n="81">
<div3 type="section" n="1">
<p>ἐπεὶ δὲ περὶ Κρήτης ἱκανῶς διήλθομεν, περὶ
τῆς Λέσβου νῦν λέγειν ἐπιχειρήσομεν. ταύτην γὰρ
 τὴν νῆσον τὸ παλαιὸν ᾤκησε πλείω γένη, πολλῶν
μεταναστάσεων ἐν αὐτῇ γενομένων. ἐρήμου γὰρ
οὔσης αὐτῆς πρώτους Πελασγοὺς κατασχεῖν αὐτὴν
τοιῷδέ τινι τρόπῳ.
</p>
</div3>
<div3 type="section" n="2">
<p>Ξάνθος ὁ Τριόπου τῶν ἐξ Ἄργους 
Πελασγῶν βασιλεύων, καὶ κατασχὼν μέρος τι
 τῆς Λυκίας χώρας, τὸ μὲν πρῶτον ἐν αὐτῇ κατοικῶν
ἐβασίλευε τῶν συνακολουθησάντων Πελασγῶν,
ὕστερον δὲ περαιωθεὶς εἰς τὴν Λέσβον οὖσαν ἔρημον
τὴν μὲν χώραν τοῖς λαοῖς ἐμέρισε, τὴν δὲ νῆσον
ἀπὸ τῶν κατοικούντων αὐτὴν Πελασγίαν ὠνόμασε,
 τὸ πρὸ τοῦ καλουμένην Ἴσσαν.
</p>
</div3>
<div3 type="section" n="3">
<p>ὕστερον δὲ 
 γενεαῖς ἑπτὰ γενομένου τοῦ κατὰ Δευκαλίωνα κατακλυσμοῦ
καὶ πολλῶν ἀνθρώπων ἀπολομένων,
συνέβη καὶ τὴν Λέσβον διὰ τὴν ἐπομβρίαν ἐρημωθῆναι.
μετὰ δὲ ταῦτα Μακαρεὺς εἰς αὐτὴν ἀφικόμενος,
 καὶ τὸ κάλλος τῆς χώρας κατανοήσας, κατῴκησεν
αὐτήν.
</p>
</div3>
<div3 type="section" n="4">
<p>ἦν δʼ ὁ Μακαρεὺς υἱὸς μὲν Κρινάκου 
τοῦ Διός, ὥς φησιν Ἡσίοδος καὶ ἄλλοι τινὲς τῶν
ποιητῶν, κατοικῶν δʼ ἐν Ὠλένῳ τῆς τότε μὲν Ἰάδος,
νῦν δʼ Ἀχαΐας καλουμένης. εἶχε δὲ λαοὺς ἠθροισμένους,
 τοὺς μὲν Ἴωνας, τοὺς δʼ ἐξ ἄλλων ἐθνῶν
παντοδαπῶν συνερρυηκότας.
</p>
</div3>
<div3 type="section" n="5">
<p>καὶ τὸ μὲν πρῶτον 
τὴν Λέσβον κατῴκησε, μετὰ δὲ ταῦτα ἀεὶ μᾶλλον
<pb id="v.2.p.116"/>
αὐξόμενος διά τε τὴν ἀρετὴν τῆς νήσου καὶ τὴν
ἰδίαν ἐπιείκειάν τε καὶ δικαιοσύνην τὰς σύνεγγυς
νήσους κατεκτᾶτο, καὶ διεμέριζε τὴν χώραν ἔρημον
οὖσαν.
</p>
</div3>
<div3 type="section" n="6">
<p> κατὰ δὲ τούτους τοὺς χρόνους Λέσβος ὁ
Λαπίθου τοῦ Αἰόλου τοῦ Ἱππότου κατά τι πυθόχρηστον
μετʼ οἰκητόρων πλεύσας εἰς τὴν προειρημένην
νῆσον, καὶ γήμας τὴν θυγατέρα τοῦ Μακαρέως
Μήθυμναν, κοινῇ κατῴκησε, γενόμενος δʼ
ἐπιφανὴς ἀνὴρ τήν τε νῆσον Λέσβον ὠνόμασεν ἀφʼ
ἑαυτοῦ καὶ τοὺς λαοὺς Λεσβίους προσηγόρευσε.
</p>
</div3>
<div3 type="section" n="7">
<p> Μακαρεῖ δὲ θυγατέρες ἐγένοντο σὺν ἄλλαις Μυτιλήνη
καὶ Μήθυμνα, ἀφʼ ὧν αἱ πόλεις ἔσχον τὴν
προσηγορίαν. ὁ δὲ Μακαρεὺς ἐπιβαλλόμενος τὰς
σύνεγγυς νήσους ἰδίας κατασκευάζειν ἐξέπεμψεν
ἀποικίαν εἰς πρώτην τὴν Χίον, ἑνὶ τῶν ἑαυτοῦ παίδων
παραδοὺς τὴν ἡγεμονίαν·
</p>
</div3>
<div3 type="section" n="8">
<p> μετὰ δὲ ταῦτα εἰς
τὴν Σάμον ἕτερον ἐξέπεμψε τὸν ὀνομαζόμενον Κυδρόλαον,
ὃς ἐν ταύτῃ κατοικήσας καὶ τὴν νῆσον
κατακληρουχήσας ἐβασίλευεν αὐτῆς· τρίτην δὲ τὴν
Κῶ κατοικίσας ἀπέδειξεν αὐτῆς βασιλέα Νέανδρον·
ἑξῆς δʼ εἰς τὴν Ῥόδον Λεύκιππον ἐξέπεμψε μετὰ
συχνῶν οἰκητόρων, οὓς οἱ τὴν Ῥόδον κατοικοῦντες
διὰ τὴν σπάνιν τῶν ἀνδρῶν ἄσμενοι προσεδέξαντο
καὶ κοινῇ τὴν νῆσον ᾤκησαν.
</p>
</div3>
</div2>
<div2 type="chapter" n="82">
<div3 type="section" n="1">
<p> τὴν δʼ ἀντιπέρας τῶν νήσων κατʼ ἐκείνους τοὺς
καιροὺς συνέβη διὰ τὸν κατακλυσμὸν μεγάλας καὶ
<pb id="v.2.p.117"/>
δεινὰς κατασχεῖν ἀτυχίας· διὰ μὲν γὰρ τὰς ἐπομβρίας
ἐπὶ πολλοὺς χρόνους ἐφθαρμένων τῶν καρπῶν
σπάνις τε τῶν ἐπιτηδείων ὑπῆρχε καὶ λοιμικὴ
κατάστασις ἐπεῖχε τὰς πόλεις διὰ τὴν τοῦ ἀέρος
 φθοράν.
</p>
</div3>
<div3 type="section" n="2">
<p>αἱ δὲ νῆσοι διαπνεόμεναι καὶ τὸν ἀέρα 
παρεχόμεναι τοῖς ἐνοικοῦσιν ὑγιεινόν, ἔτι δὲ τοῖς
καρποῖς ἐπιτυγχάνουσαι, ἀεὶ μᾶλλον εὐπορίας ἔγεμον,
καὶ ταχὺ τοὺς κατοικοῦντας αὐτὰς μακαρίους
ἐποίησαν. διὸ καὶ μακάρων ὠνομάσθησαν νῆσοι,
 τῆς εὐπορίας τῶν ἀγαθῶν αἰτίας γενομένης τῆς
προσηγορίας.
</p>
</div3>
<div3 type="section" n="3">
<p>ἔνιοι δέ φασιν αὐτὰς μακάρων νήσους 
ὠνομάσθαι ἀπὸ Μακαρέως <del>καὶ Ἴωνος</del> ὑπὸ
τῶν παίδων τούτων δυναστευσάντων <del>αὐτῶν</del>. καθόλου
δʼ αἱ προειρημέναι νῆσοι διήνεγκαν εὐδαιμονίᾳ
 μάλιστα τῶν σύνεγγυς κειμένων οὐ μόνον
κατὰ τοὺς ἀρχαίους χρόνους, ἀλλὰ καὶ κατὰ τὴν
ἡμετέραν ἡλικίαν·
</p>
</div3>
<div3 type="section" n="4">
<p>ἀρετῇ γὰρ χώρας καὶ τόπων εὐκαιρίαις, 
ἔτι δʼ ἀέρων κράσει, καλλιστεύουσαι κατὰ
λόγον καλοῦνται καὶ πρὸς ἀλήθειαν εἰσὶν εὐδαίμονες.
 αὐτὸς δʼ ὁ Μακαρεὺς ἐν τῇ Λέσβῳ βασιλεύων
<del>πρῶτον μὲν</del> νόμον ἔγραψε πολλὰ τῶν κοινῇ
συμφερόντων περιέχοντα, ὠνόμασε δʼ αὐτὸν λέοντα,
ἀπὸ τῆς τοῦ ζῴου δυνάμεως καὶ ἀλκῆς θέμενος τὴν προσηγορίαν.
</p>
</div3>
</div2>
<div2 type="chapter" n="83">
<div3 type="section" n="1">
<p> ὕστερον δὲ τῆς κατὰ τὴν Λέσβον ἀποικίας ἱκανοῖς
τισι χρόνοις συνέβη τὴν νῆσον τὴν ὀνομαζομένην
<pb id="v.2.p.118"/>
Τένεδον κατοικισθῆναι τοιῷδέ τινι τρόπῳ.
Τέννης ἦν υἱὸς μὲν Κύκνου τοῦ βασιλεύσαντος Κολώνης
τῆς ἐν τῇ Τρῳάδι, ἀνὴρ δʼ ἐπίσημος διʼ ἀρετήν.
</p>
</div3>
<div3 type="section" n="2">
<p> οὗτος οἰκήτορας ἀθροίσας καὶ τὴν ὁρμὴν ἐκ
τῆς ἀντιπέρας ἠπείρου ποιησάμενος, κατελάβετο
νῆσον ἔρημον οὖσαν τὴν ὀνομαζομένην Λεύκοφρυν·
κατακληρουχήσας δʼ αὐτὴν τοῖς ὑπʼ αὐτὸν ταττομένοις,
καὶ κτίσας ἐν αὐτῇ πόλιν, ὠνόμασεν ἀφʼ
ἑαυτοῦ Τένεδον.
</p>
</div3>
<div3 type="section" n="3">
<p> πολιτευόμενος δὲ καλῶς καὶ πολλὰ
τοὺς ἐγχωρίους εὐεργετήσας ζῶν μὲν μεγάλης ἀποδοχῆς
ἐτύγχανε, τελευτήσας δʼ ἀθανάτων τιμῶν
ἠξιώθη· καὶ γὰρ τέμενος αὐτοῦ κατεσκεύασαν καὶ
θυσίαις ὡς θεὸν ἐτίμων, ἃς διετέλουν θύοντες μέχρι
τῶν νεωτέρων καιρῶν.
</p>
</div3>
<div3 type="section" n="4">
<p> οὐ παραλειπτέον δʼ
ἡμῖν περὶ τῶν παρὰ τοῖς Τενεδίοις μυθολογουμένων
περὶ τοῦ κτίσαντος τὴν πόλιν Τέννου· Κύκνον
γάρ φασι τὸν πατέρα πιστεύσαντα γυναικὸς διαβολαῖς
ἀδίκοις τὸν υἱὸν Τέννην εἰς λάρνακα θέντα
καταποντίσαι· ταύτην δʼ ὑπὸ τοῦ κλύδωνος φερομένην
προσενεχθῆναι τῇ Τενέδῳ, καὶ τὸν Τέννην
παραδόξως σωθέντα θεῶν τινος προνοίᾳ τῆς νήσου
βασιλεῦσαι, καὶ γενόμενον ἐπιφανῆ διὰ τὴν δικαιοσύνην
καὶ τὰς ἄλλας ἀρετὰς τυχεῖν ἀθανάτων τιμῶν.
κατὰ δὲ τὰς τῆς μητρυιᾶς διαβολὰς αὐλητοῦ
τινος ψευδῶς καταμαρτυρήσαντος, νόμιμον ἔθεντο
μηδένα αὐλητὴν εἰς τὸ τέμενος εἰσιέναι.
</p>
</div3>
<div3 type="section" n="5">
<p> κατὰ δὲ
τοὺς Τρωικοὺς χρόνους Ἀχιλλέως τὸν Τέννην ἀνελόντος
καθʼ ὃν καιρὸν ἐπόρθησαν οἱ Ἕλληνες τὴν
<pb id="v.2.p.119"/>
Τένεδον, νόμον ἔθεσαν οἱ Τενέδιοι μηδένα ἐξεῖναι
ἐν τῷ τεμένει τοῦ κτίστου ὀνομάσαι Ἀχιλλέα. περὶ
μὲν οὖν τῆς Τενέδου καὶ τῶν ἐν αὐτῇ τὸ παλαιὸν
οἰκησάντων τοιαῦτα μυθολογοῦσιν.
</p>
</div3>
</div2>
<div2 type="chapter" n="84">
<div3 type="section" n="1">
<p> ἐπεὶ δὲ περὶ τῶν ἀξιολογωτάτων νήσων διήλθομεν,
περὶ τῶν ἐλαττόνων ἀναγράψομεν. τῶν γὰρ
Κυκλάδων νήσων τὸ παλαιὸν ἐρήμων οὐσῶν Μίνως
ὁ Διὸς καὶ Εὐρώπης, βασιλεύων τῆς Κρήτης
καὶ μεγάλας δυνάμεις ἔχων πεζάς τε καὶ ναυτικάς,
 ἐθαλαττοκράτει καὶ πολλὰς ἀποικίας ἐξαπέστειλεν ἐκ
τῆς Κρήτης, τῶν δὲ Κυκλάδων νήσων τὰς πλείους
κατῴκισε καὶ τοῖς λαοῖς κατεκληρούχησεν, οὐκ ὀλίγην
δὲ καὶ τῆς Ἀσίας τῆς παραθαλαττίου κατέσχε.
</p>
</div3>
<div3 type="section" n="2">
<p>διόπερ ἐν ταῖς νήσοις ἅμα καὶ κατὰ τὴν Ἀσίαν τὰς 
 ἐπωνυμίας ἔχουσι Κρητῶν λιμένες καὶ Μινῷαι καλούμεναι.
ὁ δὲ Μίνως ἐπὶ πολὺ τῇ δυναστείᾳ προκόπτων,
καὶ τὸν ἀδελφὸν Ῥαδάμανθυν ἔχων πάρεδρον
τῇ βασιλείᾳ, τούτῳ μὲν ἐφθόνησεν ἐπὶ
δικαιοσύνῃ θαυμαζομένῳ, βουλόμενος δʼ αὐτὸν ἐκποδὼν
 ποιήσασθαι εἰς τὰς ἐσχατιὰς τῆς ὑπʼ αὐτὸν
τεταγμένης χώρας ἐξέπεμψεν.
</p>
</div3>
<div3 type="section" n="3">
<p>ὁ δὲ Ῥαδάμανθυς 
διατρίβων εἰς τὰς νήσους τὰς κατʼ ἀντικρὺ τῆς
Ἰωνίας καὶ Καρίας κειμένας Ἔρυθρον μὲν κτίστην
ἐποίησε τῆς ἐπωνύμου πόλεως κατὰ τὴν Ἀσίαν,
 Οἰνοπίωνα δὲ τὸν Ἀριάδνης τῆς Μίνω υἱὸν κύριον
τῆς Χίου κατέστησε.
</p>
</div3>
<div3 type="section" n="4">
<p>ταῦτα μὲν οὖν ἐπράχθη πρὸ 
<pb id="v.2.p.120"/>
τῶν Τρωικῶν· μετὰ δὲ τὴν Τροίας ἅλωσιν Κᾶρες
αὐξηθέντες ἐπὶ πλέον ἐθαλαττοκράτησαν, καὶ τῶν
Κυκλάδων νήσων κρατήσαντες τινὰς μὲν ἰδίᾳ κατέσχον
καὶ τοὺς ἐν αὐταῖς κατοικοῦντας Κρῆτας ἐξέβαλον,
τινὰς δὲ κοινῇ μετὰ τῶν προενοικούντων
Κρητῶν κατῴκησαν. ὕστερον δὲ τῶν Ἑλλήνων αὐξηθέντων
συνέβη τὰς πλείους τῶν Κυκλάδων νήσων
οἰκισθῆναι καὶ τοὺς βαρβάρους Κᾶρας ἐξ αὐτῶν
ἐκπεσεῖν· περὶ ὧν τὰ κατὰ μέρος ἐν τοῖς οἰκείοις
χρόνοις ἀναγράψομεν.

</p>
</div3>
</div2>
</div1>
</body>
</text>
</TEI.2>
