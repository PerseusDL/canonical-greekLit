<?xml version="1.0" encoding="UTF-8"?>
<?xml-model href="http://www.stoa.org/epidoc/schema/8.19/tei-epidoc.rng"
  schematypens="http://relaxng.org/ns/structure/1.0"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title xml:lang="grc">Ὀδύσσεια</title>
            <author>Homer</author>
            <editor>Augustus Taber Murray</editor>
            <sponsor>Perseus Project, Tufts University</sponsor>
            <principal>Gregory Crane</principal>
            <respStmt>
               <resp>Prepared under the supervision of</resp>
               <name>Lisa Cerrato</name>
               <name>William Merrill</name>
               <name>Elli Mylonas</name>
               <name>David Smith</name>
            </respStmt>
            <funder n="org:AnnCPB">The Annenberg CPB/Project</funder>
         </titleStmt>
         <extent>about 419Kb</extent>
         <publicationStmt>
            <publisher>Trustees of Tufts University</publisher>
            <pubPlace>Medford, MA</pubPlace>
            <authority>Perseus Project</authority>
         </publicationStmt>
         <notesStmt>
            <note anchored="true" place="unspecified">Text scanned at U. Chicago in 1989. Basic SGML
               tagging by Lauren Burka and Chiara Thayer.</note>
         </notesStmt>
         <sourceDesc>
            <biblStruct>
               <monogr>
                  <author>Homer</author>
                  <title>The Odyssey</title>
                  <title type="sub">with an English Translation</title>
                  <editor>A. T. Murray</editor>
                  <imprint>
                     <pubPlace>London</pubPlace>
                     <publisher>William Heinemann, Ltd.</publisher>
                     <pubPlace>New York</pubPlace>
                     <publisher>G.P. Putnam's Sons</publisher>
                     <date>1919</date>
                  </imprint>
                  <biblScope unit="volume">1-2</biblScope>
               </monogr>
               <series>
                  <title>Loeb Classical Library</title>                        
               </series>
               <ref target="http://www.archive.org/details/odysseymurray01homeuoft">Internet Archive</ref><!-- Volume 1 -->
               <ref target="http://hdl.handle.net/2027/uc1.$b318748">HathiTrust</ref><!-- Volume 2 -->
            </biblStruct>           
         </sourceDesc>
      </fileDesc>
      <encodingDesc>
         <refsDecl n="CTS">
            <cRefPattern n="line" matchPattern="(\w+).(\w+)"
               replacementPattern="#xpath(/tei:TEI/tei:text/tei:body/tei:div/tei:div[@n='$1']//tei:l[@n='$2'])">
               <p>This pointer pattern extracts Book and Line</p>
            </cRefPattern>
            <cRefPattern n="book" matchPattern="(\w+)"
               replacementPattern="#xpath(/tei:TEI/tei:text/tei:body/tei:div/tei:div[@n='$1'])">
               <p>This pointer pattern extracts Book</p>
            </cRefPattern>
         </refsDecl>
         <refsDecl>
            <refState delim="." unit="book"/>
            <refState unit="card"/>
         </refsDecl>
         <refsDecl>
            <refState unit="book" delim="."/>
            <refState unit="line"/>
         </refsDecl>
      </encodingDesc>
      <profileDesc>
         <langUsage>
            <language ident="grc">Greek</language>
            <language ident="eng">English</language>
         </langUsage>
      </profileDesc>
      <revisionDesc>
         <change when="19901001" who="Nancy Sultan">Put in card breaks.</change>
         <change when="19910801" who="EM">Revise DTDs and recheck texts.</change>
         <change when="20151216" who="Bridget Almas">Converted to EpiDoc</change>
         <change when="20151216" who="Bridget Almas">Bumped URN</change>
         <change when="2016-02-10" who="Lisa Cerrato">numerous typos</change>
      </revisionDesc>
   </teiHeader>
   <text>
      <body>
         <div type="edition" n="urn:cts:greekLit:tlg0012.tlg002.perseus-grc2" xml:lang="grc">
            <div n="1" type="textpart" subtype="book">
               <milestone n="1" unit="card" ed="p"/>
               <l n="1">ἄνδρα μοι ἔννεπε, μοῦσα, πολύτροπον, ὃς μάλα πολλὰ</l>
               <l n="2">πλάγχθη, ἐπεὶ Τροίης ἱερὸν πτολίεθρον ἔπερσεν·</l>
               <l n="3">πολλῶν δʼ ἀνθρώπων ἴδεν ἄστεα καὶ νόον ἔγνω,</l>
               <l n="4">πολλὰ δʼ ὅ γʼ ἐν πόντῳ πάθεν ἄλγεα ὃν κατὰ θυμόν,</l>
               <l n="5">ἀρνύμενος ἥν τε ψυχὴν καὶ νόστον ἑταίρων.</l>
               <l n="6">ἀλλʼ οὐδʼ ὣς ἑτάρους ἐρρύσατο, ἱέμενός περ·</l>
               <l n="7">αὐτῶν γὰρ σφετέρῃσιν ἀτασθαλίῃσιν ὄλοντο,</l>
               <l n="8">νήπιοι, οἳ κατὰ βοῦς Ὑπερίονος Ἠελίοιο</l>
               <l n="9">ἤσθιον· αὐτὰρ ὁ τοῖσιν ἀφείλετο νόστιμον ἦμαρ.</l>
               <l n="10">τῶν ἁμόθεν γε, θεά, θύγατερ Διός, εἰπὲ καὶ ἡμῖν.</l>
               <l n="11">
                  <milestone unit="para" ed="P"/>ἔνθʼ ἄλλοι μὲν πάντες, ὅσοι φύγον αἰπὺν
                  ὄλεθρον,</l>
               <l n="12">οἴκοι ἔσαν, πόλεμόν τε πεφευγότες ἠδὲ θάλασσαν·</l>
               <l n="13">τὸν δʼ οἶον νόστου κεχρημένον ἠδὲ γυναικὸς</l>
               <l n="14">νύμφη πότνιʼ ἔρυκε Καλυψὼ δῖα θεάων</l>
               <l n="15">ἐν σπέσσι γλαφυροῖσι, λιλαιομένη πόσιν εἶναι.</l>
               <l n="16">ἀλλʼ ὅτε δὴ ἔτος ἦλθε περιπλομένων ἐνιαυτῶν,</l>
               <l n="17">τῷ οἱ ἐπεκλώσαντο θεοὶ οἶκόνδε νέεσθαι</l>
               <l n="18">εἰς Ἰθάκην, οὐδʼ ἔνθα πεφυγμένος ἦεν ἀέθλων</l>
               <l n="19">καὶ μετὰ οἷσι φίλοισι. θεοὶ δʼ ἐλέαιρον ἅπαντες</l>
               <l n="20">νόσφι Ποσειδάωνος· ὁ δʼ ἀσπερχὲς μενέαινεν</l>
               <l n="21">ἀντιθέῳ Ὀδυσῆι πάρος ἣν γαῖαν ἱκέσθαι.</l>
               <l n="22">
                  <milestone unit="para" ed="P"/>ἀλλʼ ὁ μὲν Αἰθίοπας μετεκίαθε τηλόθʼ ἐόντας,</l>
               <l n="23">Αἰθίοπας τοὶ διχθὰ δεδαίαται, ἔσχατοι ἀνδρῶν,</l>
               <l n="24">οἱ μὲν δυσομένου Ὑπερίονος οἱ δʼ ἀνιόντος,</l>
               <l n="25">ἀντιόων ταύρων τε καὶ ἀρνειῶν ἑκατόμβης.</l>
               <l n="26">ἔνθʼ ὅ γʼ ἐτέρπετο δαιτὶ παρήμενος· οἱ δὲ δὴ ἄλλοι</l>
               <l n="27">Ζηνὸς ἐνὶ μεγάροισιν Ὀλυμπίου ἁθρόοι ἦσαν.</l>
               <l n="28">τοῖσι δὲ μύθων ἦρχε πατὴρ ἀνδρῶν τε θεῶν τε·</l>
               <l n="29">μνήσατο γὰρ κατὰ θυμὸν ἀμύμονος Αἰγίσθοιο,</l>
               <l n="30">τόν ῥʼ Ἀγαμεμνονίδης τηλεκλυτὸς ἔκτανʼ Ὀρέστης·</l>
               <l n="31">τοῦ ὅ γʼ ἐπιμνησθεὶς ἔπεʼ ἀθανάτοισι μετηύδα·</l>
               <q type="unspecified">
                  <l n="32">
                     <milestone unit="para" ed="P"/>ὢ πόποι, οἷον δή νυ θεοὺς βροτοὶ αἰτιόωνται·</l>
                  <l n="33">ἐξ ἡμέων γάρ φασι κάκʼ ἔμμεναι, οἱ δὲ καὶ αὐτοὶ</l>
                  <l n="34">σφῇσιν ἀτασθαλίῃσιν ὑπὲρ μόρον ἄλγεʼ ἔχουσιν,</l>
                  <l n="35">ὡς καὶ νῦν Αἴγισθος ὑπὲρ μόρον Ἀτρεΐδαο</l>
                  <l n="36">γῆμʼ ἄλοχον μνηστήν, τὸν δʼ ἔκτανε νοστήσαντα,</l>
                  <l n="37">εἰδὼς αἰπὺν ὄλεθρον, ἐπεὶ πρό οἱ εἴπομεν ἡμεῖς,</l>
                  <l n="38">Ἑρμείαν πέμψαντες, ἐύσκοπον ἀργεϊφόντην,</l>
                  <l n="39">μήτʼ αὐτὸν κτείνειν μήτε μνάασθαι ἄκοιτιν·</l>
                  <l n="40">ἐκ γὰρ Ὀρέσταο τίσις ἔσσεται Ἀτρεΐδαο,</l>
                  <l n="41">ὁππότʼ ἂν ἡβήσῃ τε καὶ ἧς ἱμείρεται αἴης.</l>
                  <l n="42">ὣς ἔφαθʼ Ἑρμείας, ἀλλʼ οὐ φρένας Αἰγίσθοιο</l>
                  <l n="43">πεῖθʼ ἀγαθὰ φρονέων· νῦν δʼ ἁθρόα πάντʼ ἀπέτισεν.</l>
               </q>
               <milestone n="44" unit="card" ed="p"/>
               <l n="44">
                  <milestone unit="para" ed="P"/>τὸν δʼ ἠμείβετʼ ἔπειτα θεά, γλαυκῶπις Ἀθήνη·</l>
               <q type="unspecified">
                  <l n="45">ὦ πάτερ ἡμέτερε Κρονίδη, ὕπατε κρειόντων,</l>
                  <l n="46">καὶ λίην κεῖνός γε ἐοικότι κεῖται ὀλέθρῳ·</l>
                  <l n="47">ὡς ἀπόλοιτο καὶ ἄλλος, ὅτις τοιαῦτά γε ῥέζοι·</l>
                  <l n="48">ἀλλά μοι ἀμφʼ Ὀδυσῆι δαΐφρονι δαίεται ἦτορ,</l>
                  <l n="49">δυσμόρῳ, ὃς δὴ δηθὰ φίλων ἄπο πήματα πάσχει</l>
                  <l n="50">νήσῳ ἐν ἀμφιρύτῃ, ὅθι τʼ ὀμφαλός ἐστι θαλάσσης.</l>
                  <l n="51">νῆσος δενδρήεσσα, θεὰ δʼ ἐν δώματα ναίει,</l>
                  <l n="52">Ἄτλαντος θυγάτηρ ὀλοόφρονος, ὅς τε θαλάσσης</l>
                  <l n="53">πάσης βένθεα οἶδεν, ἔχει δέ τε κίονας αὐτὸς</l>
                  <l n="54">μακράς, αἳ γαῖάν τε καὶ οὐρανὸν ἀμφὶς ἔχουσιν.</l>
                  <l n="55">τοῦ θυγάτηρ δύστηνον ὀδυρόμενον κατερύκει,</l>
                  <l n="56">αἰεὶ δὲ μαλακοῖσι καὶ αἱμυλίοισι λόγοισιν</l>
                  <l n="57">θέλγει, ὅπως Ἰθάκης ἐπιλήσεται· αὐτὰρ Ὀδυσσεύς,</l>
                  <l n="58">ἱέμενος καὶ καπνὸν ἀποθρῴσκοντα νοῆσαι</l>
                  <l n="59">ἧς γαίης, θανέειν ἱμείρεται. οὐδέ νυ σοί περ</l>
                  <l n="60">ἐντρέπεται φίλον ἦτορ, Ὀλύμπιε. οὔ νύ τʼ Ὀδυσσεὺς</l>
                  <l n="61">Ἀργείων παρὰ νηυσὶ χαρίζετο ἱερὰ ῥέζων</l>
                  <l n="62">Τροίῃ ἐν εὐρείῃ; τί νύ οἱ τόσον ὠδύσαο, Ζεῦ;</l>
               </q>
               <l n="63">
                  <milestone unit="para" ed="P"/>τὴν δʼ ἀπαμειβόμενος προσέφη νεφεληγερέτα Ζεύς·</l>
               <q type="unspecified">
                  <l n="64">τέκνον ἐμόν, ποῖόν σε ἔπος φύγεν ἕρκος ὀδόντων.</l>
                  <l n="65">πῶς ἂν ἔπειτʼ Ὀδυσῆος ἐγὼ θείοιο λαθοίμην,</l>
                  <l n="66">ὃς περὶ μὲν νόον ἐστὶ βροτῶν, περὶ δʼ ἱρὰ θεοῖσιν</l>
                  <l n="67">ἀθανάτοισιν ἔδωκε, τοὶ οὐρανὸν εὐρὺν ἔχουσιν;</l>
                  <l n="68">ἀλλὰ Ποσειδάων γαιήοχος ἀσκελὲς αἰεὶ</l>
                  <l n="69">Κύκλωπος κεχόλωται, ὃν ὀφθαλμοῦ ἀλάωσεν,</l>
                  <l n="70">ἀντίθεον Πολύφημον, ὅου κράτος ἐστὶ μέγιστον</l>
                  <l n="71">πᾶσιν Κυκλώπεσσι· Θόωσα δέ μιν τέκε νύμφη,</l>
                  <l n="72">Φόρκυνος θυγάτηρ ἁλὸς ἀτρυγέτοιο μέδοντος,</l>
                  <l n="73">ἐν σπέσσι γλαφυροῖσι Ποσειδάωνι μιγεῖσα.</l>
                  <l n="74">ἐκ τοῦ δὴ Ὀδυσῆα Ποσειδάων ἐνοσίχθων</l>
                  <l n="75">οὔ τι κατακτείνει, πλάζει δʼ ἀπὸ πατρίδος αἴης.</l>
                  <l n="76">ἀλλʼ ἄγεθʼ, ἡμεῖς οἵδε περιφραζώμεθα πάντες</l>
                  <l n="77">νόστον, ὅπως ἔλθῃσι· Ποσειδάων δὲ μεθήσει</l>
                  <l n="78">ὃν χόλον· οὐ μὲν γάρ τι δυνήσεται ἀντία πάντων</l>
                  <l n="79">ἀθανάτων ἀέκητι θεῶν ἐριδαινέμεν οἶος.</l>
               </q>
               <milestone n="80" unit="card" ed="p"/>
               <l n="80">
                  <milestone unit="para" ed="P"/>τὸν δʼ ἠμείβετʼ ἔπειτα θεά, γλαυκῶπις Ἀθήνη·</l>
               <q type="unspecified">
                  <l n="81">ὦ πάτερ ἡμέτερε Κρονίδη, ὕπατε κρειόντων,</l>
                  <l n="82">εἰ μὲν δὴ νῦν τοῦτο φίλον μακάρεσσι θεοῖσιν,</l>
                  <l n="83">νοστῆσαι Ὀδυσῆα πολύφρονα ὅνδε δόμονδε,</l>
                  <l n="84">Ἑρμείαν μὲν ἔπειτα διάκτορον ἀργεϊφόντην</l>
                  <l n="85">νῆσον ἐς Ὠγυγίην ὀτρύνομεν, ὄφρα τάχιστα</l>
                  <l n="86">νύμφῃ ἐυπλοκάμῳ εἴπῃ νημερτέα βουλήν,</l>
                  <l n="87">νόστον Ὀδυσσῆος ταλασίφρονος, ὥς κε νέηται·</l>
                  <l n="88">αὐτὰρ ἐγὼν Ἰθάκηνδʼ ἐσελεύσομαι, ὄφρα οἱ υἱὸν</l>
                  <l n="89">μᾶλλον ἐποτρύνω καί οἱ μένος ἐν φρεσὶ θείω,</l>
                  <l n="90">εἰς ἀγορὴν καλέσαντα κάρη κομόωντας Ἀχαιοὺς</l>
                  <l n="91">πᾶσι μνηστήρεσσιν ἀπειπέμεν, οἵ τέ οἱ αἰεὶ</l>
                  <l n="92">μῆλʼ ἁδινὰ σφάζουσι καὶ εἰλίποδας ἕλικας βοῦς.</l>
                  <l n="93">πέμψω δʼ ἐς Σπάρτην τε καὶ ἐς Πύλον ἠμαθόεντα</l>
                  <l n="94">νόστον πευσόμενον πατρὸς φίλου, ἤν που ἀκούσῃ,</l>
                  <l n="95">ἠδʼ ἵνα μιν κλέος ἐσθλὸν ἐν ἀνθρώποισιν ἔχῃσιν.</l>
               </q>
               <l n="96">
                  <milestone unit="para" ed="P"/>ὣς εἰποῦσʼ ὑπὸ ποσσὶν ἐδήσατο καλὰ πέδιλα,</l>
               <l n="97">ἀμβρόσια χρύσεια, τά μιν φέρον ἠμὲν ἐφʼ ὑγρὴν</l>
               <l n="98">ἠδʼ ἐπʼ ἀπείρονα γαῖαν ἅμα πνοιῇς ἀνέμοιο·</l>
               <l n="99">εἵλετο δʼ ἄλκιμον ἔγχος, ἀκαχμένον ὀξέι χαλκῷ,</l>
               <l n="100">βριθὺ μέγα στιβαρόν, τῷ δάμνησι στίχας ἀνδρῶν</l>
               <l n="101">ἡρώων, τοῖσίν τε κοτέσσεται ὀβριμοπάτρη.</l>
               <l n="102">βῆ δὲ κατʼ Οὐλύμποιο καρήνων ἀίξασα,</l>
               <l n="103">στῆ δʼ Ἰθάκης ἐνὶ δήμῳ ἐπὶ προθύροις Ὀδυσῆος,</l>
               <l n="104">οὐδοῦ ἐπʼ αὐλείου· παλάμῃ δʼ ἔχε χάλκεον ἔγχος,</l>
               <l n="105">εἰδομένη ξείνῳ, Ταφίων ἡγήτορι Μέντῃ.</l>
               <l n="106">εὗρε δʼ ἄρα μνηστῆρας ἀγήνορας. οἱ μὲν ἔπειτα</l>
               <l n="107">πεσσοῖσι προπάροιθε θυράων θυμὸν ἔτερπον</l>
               <l n="108">ἥμενοι ἐν ῥινοῖσι βοῶν, οὓς ἔκτανον αὐτοί·</l>
               <l n="109">κήρυκες δʼ αὐτοῖσι καὶ ὀτρηροὶ θεράποντες</l>
               <l n="110">οἱ μὲν οἶνον ἔμισγον ἐνὶ κρητῆρσι καὶ ὕδωρ,</l>
               <l n="111">οἱ δʼ αὖτε σπόγγοισι πολυτρήτοισι τραπέζας</l>
               <l n="112">νίζον καὶ πρότιθεν, τοὶ δὲ κρέα πολλὰ δατεῦντο.</l>
               <l n="113">
                  <milestone unit="para" ed="P"/>τὴν δὲ πολὺ πρῶτος ἴδε Τηλέμαχος θεοειδής,</l>
               <l n="114">ἧστο γὰρ ἐν μνηστῆρσι φίλον τετιημένος ἦτορ,</l>
               <l n="115">ὀσσόμενος πατέρʼ ἐσθλὸν ἐνὶ φρεσίν, εἴ ποθεν ἐλθὼν</l>
               <l n="116">μνηστήρων τῶν μὲν σκέδασιν κατὰ δώματα θείη,</l>
               <l n="117">τιμὴν δʼ αὐτὸς ἔχοι καὶ δώμασιν οἷσιν ἀνάσσοι.</l>
               <l n="118">τὰ φρονέων, μνηστῆρσι μεθήμενος, εἴσιδʼ Ἀθήνην.</l>
               <l n="119">βῆ δʼ ἰθὺς προθύροιο, νεμεσσήθη δʼ ἐνὶ θυμῷ</l>
               <l n="120">ξεῖνον δηθὰ θύρῃσιν ἐφεστάμεν· ἐγγύθι δὲ στὰς</l>
               <l n="121">χεῖρʼ ἕλε δεξιτερὴν καὶ ἐδέξατο χάλκεον ἔγχος,</l>
               <l n="122">καί μιν φωνήσας ἔπεα πτερόεντα προσηύδα·</l>
               <q type="unspecified">
                  <l n="123">
                     <milestone unit="para" ed="P"/>χαῖρε, ξεῖνε, παρʼ ἄμμι φιλήσεαι· αὐτὰρ
                     ἔπειτα</l>
                  <l n="124">δείπνου πασσάμενος μυθήσεαι ὅττεό σε χρή.</l>
               </q>
               <milestone n="125" unit="card" ed="p"/>
               <l n="125">
                  <milestone unit="para" ed="P"/>ὣς εἰπὼν ἡγεῖθʼ, ἡ δʼ ἕσπετο Παλλὰς Ἀθήνη.</l>
               <l n="126">οἱ δʼ ὅτε δή ῥʼ ἔντοσθεν ἔσαν δόμου ὑψηλοῖο,</l>
               <l n="127">ἔγχος μέν ῥʼ ἔστησε φέρων πρὸς κίονα μακρὴν</l>
               <l n="128">δουροδόκης ἔντοσθεν ἐυξόου, ἔνθα περ ἄλλα</l>
               <l n="129">ἔγχεʼ Ὀδυσσῆος ταλασίφρονος ἵστατο πολλά,</l>
               <l n="130">αὐτὴν δʼ ἐς θρόνον εἷσεν ἄγων, ὑπὸ λῖτα πετάσσας,</l>
               <l n="131">καλὸν δαιδάλεον· ὑπὸ δὲ θρῆνυς ποσὶν ἦεν.</l>
               <l n="132">πὰρ δʼ αὐτὸς κλισμὸν θέτο ποικίλον, ἔκτοθεν ἄλλων</l>
               <l n="133">μνηστήρων, μὴ ξεῖνος ἀνιηθεὶς ὀρυμαγδῷ</l>
               <l n="134">δείπνῳ ἁδήσειεν, ὑπερφιάλοισι μετελθών,</l>
               <l n="135">ἠδʼ ἵνα μιν περὶ πατρὸς ἀποιχομένοιο ἔροιτο.</l>
               <l n="136">χέρνιβα δʼ ἀμφίπολος προχόῳ ἐπέχευε φέρουσα</l>
               <l n="137">καλῇ χρυσείῃ, ὑπὲρ ἀργυρέοιο λέβητος,</l>
               <l n="138">νίψασθαι· παρὰ δὲ ξεστὴν ἐτάνυσσε τράπεζαν.</l>
               <l n="139">σῖτον δʼ αἰδοίη ταμίη παρέθηκε φέρουσα,</l>
               <l n="140">εἴδατα πόλλʼ ἐπιθεῖσα, χαριζομένη παρεόντων·</l>
               <l n="141">δαιτρὸς δὲ κρειῶν πίνακας παρέθηκεν ἀείρας</l>
               <l n="142">παντοίων, παρὰ δέ σφι τίθει χρύσεια κύπελλα·</l>
               <l n="143">κῆρυξ δʼ αὐτοῖσιν θάμʼ ἐπῴχετο οἰνοχοεύων.</l>
               <l n="144">
                  <milestone unit="para" ed="P"/>ἐς δʼ ἦλθον μνηστῆρες ἀγήνορες. οἱ μὲν ἔπειτα</l>
               <l n="145">ἑξείης ἕζοντο κατὰ κλισμούς τε θρόνους τε,</l>
               <l n="146">τοῖσι δὲ κήρυκες μὲν ὕδωρ ἐπὶ χεῖρας ἔχευαν,</l>
               <l n="147">σῖτον δὲ δμῳαὶ παρενήνεον ἐν κανέοισιν,</l>
               <l n="148">κοῦροι δὲ κρητῆρας ἐπεστέψαντο ποτοῖο.</l>
               <l n="149">οἱ δʼ ἐπʼ ὀνείαθʼ ἑτοῖμα προκείμενα χεῖρας ἴαλλον.</l>
               <l n="150">αὐτὰρ ἐπεὶ πόσιος καὶ ἐδητύος ἐξ ἔρον ἕντο</l>
               <l n="151">μνηστῆρες, τοῖσιν μὲν ἐνὶ φρεσὶν ἄλλα μεμήλει,</l>
               <l n="152">μολπή τʼ ὀρχηστύς τε· τὰ γάρ τʼ ἀναθήματα δαιτός·</l>
               <l n="153">κῆρυξ δʼ ἐν χερσὶν κίθαριν περικαλλέα θῆκεν</l>
               <l n="154">Φημίῳ, ὅς ῥʼ ἤειδε παρὰ μνηστῆρσιν ἀνάγκῃ.</l>
               <l n="155">ἦ τοι ὁ φορμίζων ἀνεβάλλετο καλὸν ἀείδειν.</l>
               <l n="156">
                  <milestone unit="para" ed="P"/>αὐτὰρ Τηλέμαχος προσέφη γλαυκῶπιν Ἀθήνην,</l>
               <l n="157">ἄγχι σχὼν κεφαλήν, ἵνα μὴ πευθοίαθʼ οἱ ἄλλοι·</l>
               <q type="unspecified">
                  <l n="158">ξεῖνε φίλʼ, ἦ καί μοι νεμεσήσεαι ὅττι κεν εἴπω;</l>
                  <l n="159">τούτοισιν μὲν ταῦτα μέλει, κίθαρις καὶ ἀοιδή,</l>
                  <l n="160">ῥεῖʼ, ἐπεὶ ἀλλότριον βίοτον νήποινον ἔδουσιν,</l>
                  <l n="161">ἀνέρος, οὗ δή που λεύκʼ ὀστέα πύθεται ὄμβρῳ</l>
                  <l n="162">κείμενʼ ἐπʼ ἠπείρου, ἢ εἰν ἁλὶ κῦμα κυλίνδει.</l>
                  <l n="163">εἰ κεῖνόν γʼ Ἰθάκηνδε ἰδοίατο νοστήσαντα,</l>
                  <l n="164">πάντες κʼ ἀρησαίατʼ ἐλαφρότεροι πόδας εἶναι</l>
                  <l n="165">ἢ ἀφνειότεροι χρυσοῖό τε ἐσθῆτός τε.</l>
                  <l n="166">νῦν δʼ ὁ μὲν ὣς ἀπόλωλε κακὸν μόρον, οὐδέ τις ἡμῖν</l>
                  <l n="167">θαλπωρή, εἴ πέρ τις ἐπιχθονίων ἀνθρώπων</l>
                  <l n="168">φῇσιν ἐλεύσεσθαι· τοῦ δʼ ὤλετο νόστιμον ἦμαρ.</l>
                  <l n="169">ἀλλʼ ἄγε μοι τόδε εἰπὲ καὶ ἀτρεκέως κατάλεξον·</l>
                  <l n="170">τίς πόθεν εἰς ἀνδρῶν; πόθι τοι πόλις ἠδὲ τοκῆες;</l>
                  <l n="171">ὁπποίης τʼ ἐπὶ νηὸς ἀφίκεο· πῶς δέ σε ναῦται</l>
                  <l n="172">ἤγαγον εἰς Ἰθάκην; τίνες ἔμμεναι εὐχετόωντο;</l>
                  <l n="173">οὐ μὲν γάρ τί σε πεζὸν ὀίομαι ἐνθάδʼ ἱκέσθαι.</l>
                  <l n="174">καί μοι τοῦτʼ ἀγόρευσον ἐτήτυμον, ὄφρʼ ἐὺ εἰδῶ,</l>
                  <l n="175">ἠὲ νέον μεθέπεις ἦ καὶ πατρώιός ἐσσι</l>
                  <l n="176">ξεῖνος, ἐπεὶ πολλοὶ ἴσαν ἀνέρες ἡμέτερον δῶ</l>
                  <l n="177">ἄλλοι, ἐπεὶ καὶ κεῖνος ἐπίστροφος ἦν ἀνθρώπων.</l>
               </q>
               <milestone n="178" unit="card" ed="p"/>
               <l n="178">
                  <milestone unit="para" ed="P"/>τὸν δʼ αὖτε προσέειπε θεά, γλαυκῶπις Ἀθήνη·</l>
               <q type="unspecified">
                  <l n="179">τοιγὰρ ἐγώ τοι ταῦτα μάλʼ ἀτρεκέως ἀγορεύσω.</l>
                  <l n="180">Μέντης Ἀγχιάλοιο δαΐφρονος εὔχομαι εἶναι</l>
                  <l n="181">υἱός, ἀτὰρ Ταφίοισι φιληρέτμοισιν ἀνάσσω.</l>
                  <l n="182">νῦν δʼ ὧδε ξὺν νηὶ κατήλυθον ἠδʼ ἑτάροισιν</l>
                  <l n="183">πλέων ἐπὶ οἴνοπα πόντον ἐπʼ ἀλλοθρόους ἀνθρώπους,</l>
                  <l n="184">ἐς Τεμέσην μετὰ χαλκόν, ἄγω δʼ αἴθωνα σίδηρον.</l>
                  <l n="185">νηῦς δέ μοι ἥδʼ ἕστηκεν ἐπʼ ἀγροῦ νόσφι πόληος,</l>
                  <l n="186">ἐν λιμένι Ῥείθρῳ ὑπὸ Νηίῳ ὑλήεντι.</l>
                  <l n="187">ξεῖνοι δʼ ἀλλήλων πατρώιοι εὐχόμεθʼ εἶναι</l>
                  <l n="188">ἐξ ἀρχῆς, εἴ πέρ τε γέροντʼ εἴρηαι ἐπελθὼν</l>
                  <l n="189">Λαέρτην ἥρωα, τὸν οὐκέτι φασὶ πόλινδε</l>
                  <l n="190">ἔρχεσθʼ, ἀλλʼ ἀπάνευθεν ἐπʼ ἀγροῦ πήματα πάσχειν</l>
                  <l n="191">γρηὶ σὺν ἀμφιπόλῳ, ἥ οἱ βρῶσίν τε πόσιν τε</l>
                  <l n="192">παρτιθεῖ, εὖτʼ ἄν μιν κάματος κατὰ γυῖα λάβῃσιν</l>
                  <l n="193">ἑρπύζοντʼ ἀνὰ γουνὸν ἀλωῆς οἰνοπέδοιο.</l>
                  <l n="194">νῦν δʼ ἦλθον· δὴ γάρ μιν ἔφαντʼ ἐπιδήμιον εἶναι,</l>
                  <l n="195">σὸν πατέρʼ· ἀλλά νυ τόν γε θεοὶ βλάπτουσι κελεύθου.</l>
                  <l n="196">οὐ γάρ πω τέθνηκεν ἐπὶ χθονὶ δῖος Ὀδυσσεύς,</l>
                  <l n="197">ἀλλʼ ἔτι που ζωὸς κατερύκεται εὐρέι πόντῳ</l>
                  <l n="198">νήσῳ ἐν ἀμφιρύτῃ, χαλεποὶ δέ μιν ἄνδρες ἔχουσιν</l>
                  <l n="199">ἄγριοι, οἵ που κεῖνον ἐρυκανόωσʼ ἀέκοντα.</l>
                  <l n="200">αὐτὰρ νῦν τοι ἐγὼ μαντεύσομαι, ὡς ἐνὶ θυμῷ</l>
                  <l n="201">ἀθάνατοι βάλλουσι καὶ ὡς τελέεσθαι ὀίω,</l>
                  <l n="202">οὔτε τι μάντις ἐὼν οὔτʼ οἰωνῶν σάφα εἰδώς.</l>
                  <l n="203">οὔ τοι ἔτι δηρόν γε φίλης ἀπὸ πατρίδος αἴης</l>
                  <l n="204">ἔσσεται, οὐδʼ εἴ πέρ τε σιδήρεα δέσματʼ ἔχῃσιν·</l>
                  <l n="205">φράσσεται ὥς κε νέηται, ἐπεὶ πολυμήχανός ἐστιν.</l>
                  <l n="206">ἀλλʼ ἄγε μοι τόδε εἰπὲ καὶ ἀτρεκέως κατάλεξον,</l>
                  <l n="207">εἰ δὴ ἐξ αὐτοῖο τόσος πάϊς εἰς Ὀδυσῆος.</l>
                  <l n="208">αἰνῶς μὲν κεφαλήν τε καὶ ὄμματα καλὰ ἔοικας</l>
                  <l n="209">κείνῳ, ἐπεὶ θαμὰ τοῖον ἐμισγόμεθʼ ἀλλήλοισιν,</l>
                  <l n="210">πρίν γε τὸν ἐς Τροίην ἀναβήμεναι, ἔνθα περ ἄλλοι</l>
                  <l n="211">Ἀργείων οἱ ἄριστοι ἔβαν κοίλῃς ἐνὶ νηυσίν·</l>
                  <l n="212">ἐκ τοῦ δʼ οὔτʼ Ὀδυσῆα ἐγὼν ἴδον οὔτʼ ἔμʼ ἐκεῖνος.</l>
               </q>
               <l n="213">
                  <milestone unit="para" ed="P"/>τὴν δʼ αὖ Τηλέμαχος πεπνυμένος ἀντίον ηὔδα·</l>
               <q type="unspecified">
                  <l n="214">τοιγὰρ ἐγώ τοι, ξεῖνε, μάλʼ ἀτρεκέως ἀγορεύσω.</l>
                  <l n="215">μήτηρ μέν τέ μέ φησι τοῦ ἔμμεναι, αὐτὰρ ἐγώ γε</l>
                  <l n="216">οὐκ οἶδʼ· οὐ γάρ πώ τις ἑὸν γόνον αὐτὸς ἀνέγνω.</l>
                  <l n="217">ὡς δὴ ἐγώ γʼ ὄφελον μάκαρός νύ τευ ἔμμεναι υἱὸς</l>
                  <l n="218">ἀνέρος, ὃν κτεάτεσσιν ἑοῖς ἔπι γῆρας ἔτετμε.</l>
                  <l n="219">νῦν δʼ ὃς ἀποτμότατος γένετο θνητῶν ἀνθρώπων,</l>
                  <l n="220">τοῦ μʼ ἔκ φασι γενέσθαι, ἐπεὶ σύ με τοῦτʼ ἐρεείνεις.</l>
               </q>
               <l n="221">
                  <milestone unit="para" ed="P"/>τὸν δʼ αὖτε προσέειπε θεά, γλαυκῶπις Ἀθήνη·</l>
               <q type="unspecified">
                  <l n="222">οὐ μέν τοι γενεήν γε θεοὶ νώνυμνον ὀπίσσω</l>
                  <l n="223">θῆκαν, ἐπεὶ σέ γε τοῖον ἐγείνατο Πηνελόπεια.</l>
                  <l n="224">ἀλλʼ ἄγε μοι τόδε εἰπὲ καὶ ἀτρεκέως κατάλεξον·</l>
                  <l n="225">τίς δαίς, τίς δὲ ὅμιλος ὅδʼ ἔπλετο; τίπτε δέ σε χρεώ;</l>
                  <l n="226">εἰλαπίνη ἠὲ γάμος; ἐπεὶ οὐκ ἔρανος τάδε γʼ ἐστίν·</l>
                  <l n="227">ὥς τέ μοι ὑβρίζοντες ὑπερφιάλως δοκέουσι</l>
                  <l n="228">δαίνυσθαι κατὰ δῶμα. νεμεσσήσαιτό κεν ἀνὴρ</l>
                  <l n="229">αἴσχεα πόλλʼ ὁρόων, ὅς τις πινυτός γε μετέλθοι.</l>
               </q>
               <milestone n="230" unit="card" ed="p"/>
               <l n="230">
                  <milestone unit="para" ed="P"/>τὴν δʼ αὖ Τηλέμαχος πεπνυμένος ἀντίον ηὔδα·</l>
               <q type="unspecified">
                  <l n="231">ξεῖνʼ, ἐπεὶ ἂρ δὴ ταῦτά μʼ ἀνείρεαι ἠδὲ μεταλλᾷς,</l>
                  <l n="232">μέλλεν μέν ποτε οἶκος ὅδʼ ἀφνειὸς καὶ ἀμύμων</l>
                  <l n="233">ἔμμεναι, ὄφρʼ ἔτι κεῖνος ἀνὴρ ἐπιδήμιος ἦεν·</l>
                  <l n="234">νῦν δʼ ἑτέρως ἐβόλοντο θεοὶ κακὰ μητιόωντες,</l>
                  <l n="235">οἳ κεῖνον μὲν ἄιστον ἐποίησαν περὶ πάντων</l>
                  <l n="236">ἀνθρώπων, ἐπεὶ οὔ κε θανόντι περ ὧδʼ ἀκαχοίμην,</l>
                  <l n="237">εἰ μετὰ οἷς ἑτάροισι δάμη Τρώων ἐνὶ δήμῳ,</l>
                  <l n="238">ἠὲ φίλων ἐν χερσίν, ἐπεὶ πόλεμον τολύπευσεν.</l>
                  <l n="239">τῷ κέν οἱ τύμβον μὲν ἐποίησαν Παναχαιοί,</l>
                  <l n="240">ἠδέ κε καὶ ᾧ παιδὶ μέγα κλέος ἤρατʼ ὀπίσσω.</l>
                  <l n="241">νῦν δέ μιν ἀκλειῶς ἅρπυιαι ἀνηρείψαντο·</l>
                  <l n="242">οἴχετʼ ἄιστος ἄπυστος, ἐμοὶ δʼ ὀδύνας τε γόους τε</l>
                  <l n="243">κάλλιπεν. οὐδέ τι κεῖνον ὀδυρόμενος στεναχίζω</l>
                  <l n="244">οἶον, ἐπεί νύ μοι ἄλλα θεοὶ κακὰ κήδεʼ ἔτευξαν.</l>
                  <l n="245">ὅσσοι γὰρ νήσοισιν ἐπικρατέουσιν ἄριστοι,</l>
                  <l n="246">Δουλιχίῳ τε Σάμῃ τε καὶ ὑλήεντι Ζακύνθῳ,</l>
                  <l n="247">ἠδʼ ὅσσοι κραναὴν Ἰθάκην κάτα κοιρανέουσιν,</l>
                  <l n="248">τόσσοι μητέρʼ ἐμὴν μνῶνται, τρύχουσι δὲ οἶκον.</l>
                  <l n="249">ἡ δʼ οὔτʼ ἀρνεῖται στυγερὸν γάμον οὔτε τελευτὴν</l>
                  <l n="250">ποιῆσαι δύναται· τοὶ δὲ φθινύθουσιν ἔδοντες</l>
                  <l n="251">οἶκον ἐμόν· τάχα δή με διαρραίσουσι καὶ αὐτόν.</l>
               </q>
               <l n="252">
                  <milestone unit="para" ed="P"/>τὸν δʼ ἐπαλαστήσασα προσηύδα Παλλὰς Ἀθήνη·</l>
               <q type="unspecified">
                  <l n="253">ὢ πόποι, ἦ δὴ πολλὸν ἀποιχομένου Ὀδυσῆος</l>
                  <l n="254">δεύῃ, ὅ κε μνηστῆρσιν ἀναιδέσι χεῖρας ἐφείη.</l>
                  <l n="255">εἰ γὰρ νῦν ἐλθὼν δόμου ἐν πρώτῃσι θύρῃσι</l>
                  <l n="256">σταίη, ἔχων πήληκα καὶ ἀσπίδα καὶ δύο δοῦρε,</l>
                  <l n="257">τοῖος ἐὼν οἷόν μιν ἐγὼ τὰ πρῶτʼ ἐνόησα</l>
                  <l n="258">οἴκῳ ἐν ἡμετέρῳ πίνοντά τε τερπόμενόν τε,</l>
                  <l n="259">ἐξ Ἐφύρης ἀνιόντα παρʼ Ἴλου Μερμερίδαο—</l>
                  <l n="260">ᾤχετο γὰρ καὶ κεῖσε θοῆς ἐπὶ νηὸς Ὀδυσσεὺς</l>
                  <l n="261">φάρμακον ἀνδροφόνον διζήμενος, ὄφρα οἱ εἴη</l>
                  <l n="262">ἰοὺς χρίεσθαι χαλκήρεας· ἀλλʼ ὁ μὲν οὔ οἱ</l>
                  <l n="263">δῶκεν, ἐπεί ῥα θεοὺς νεμεσίζετο αἰὲν ἐόντας,</l>
                  <l n="264">ἀλλὰ πατήρ οἱ δῶκεν ἐμός· φιλέεσκε γὰρ αἰνῶς—</l>
                  <l n="265">τοῖος ἐὼν μνηστῆρσιν ὁμιλήσειεν Ὀδυσσεύς·</l>
                  <l n="266">πάντες κʼ ὠκύμοροί τε γενοίατο πικρόγαμοί τε.</l>
                  <l n="267">ἀλλʼ ἦ τοι μὲν ταῦτα θεῶν ἐν γούνασι κεῖται,</l>
                  <l n="268">ἤ κεν νοστήσας ἀποτίσεται, ἦε καὶ οὐκί,</l>
                  <l n="269">οἷσιν ἐνὶ μεγάροισι· σὲ δὲ φράζεσθαι ἄνωγα,</l>
                  <l n="270">ὅππως κε μνηστῆρας ἀπώσεαι ἐκ μεγάροιο.</l>
                  <l n="271">εἰ δʼ ἄγε νῦν ξυνίει καὶ ἐμῶν ἐμπάζεο μύθων·</l>
                  <l n="272">αὔριον εἰς ἀγορὴν καλέσας ἥρωας Ἀχαιοὺς</l>
                  <l n="273">μῦθον πέφραδε πᾶσι, θεοὶ δʼ ἐπὶ μάρτυροι ἔστων.</l>
                  <l n="274">μνηστῆρας μὲν ἐπὶ σφέτερα σκίδνασθαι ἄνωχθι,</l>
                  <l n="275">μητέρα δʼ, εἴ οἱ θυμὸς ἐφορμᾶται γαμέεσθαι,</l>
                  <l n="276">ἂψ ἴτω ἐς μέγαρον πατρὸς μέγα δυναμένοιο·</l>
                  <l n="277">οἱ δὲ γάμον τεύξουσι καὶ ἀρτυνέουσιν ἔεδνα</l>
                  <l n="278">πολλὰ μάλʼ, ὅσσα ἔοικε φίλης ἐπὶ παιδὸς ἕπεσθαι.</l>
                  <l n="279">σοὶ δʼ αὐτῷ πυκινῶς ὑποθήσομαι, αἴ κε πίθηαι·</l>
                  <milestone n="280" unit="card" ed="p"/>
                  <l n="280">νῆʼ ἄρσας ἐρέτῃσιν ἐείκοσιν, ἥ τις ἀρίστη,</l>
                  <l n="281">ἔρχεο πευσόμενος πατρὸς δὴν οἰχομένοιο,</l>
                  <l n="282">ἤν τίς τοι εἴπῃσι βροτῶν, ἢ ὄσσαν ἀκούσῃς</l>
                  <l n="283">ἐκ Διός, ἥ τε μάλιστα φέρει κλέος ἀνθρώποισι.</l>
                  <l n="284">πρῶτα μὲν ἐς Πύλον ἐλθὲ καὶ εἴρεο Νέστορα δῖον,</l>
                  <l n="285">κεῖθεν δὲ Σπάρτηνδε παρὰ ξανθὸν Μενέλαον·</l>
                  <l n="286">ὃς γὰρ δεύτατος ἦλθεν Ἀχαιῶν χαλκοχιτώνων.</l>
                  <l n="287">εἰ μέν κεν πατρὸς βίοτον καὶ νόστον ἀκούσῃς,</l>
                  <l n="288">ἦ τʼ ἂν τρυχόμενός περ ἔτι τλαίης ἐνιαυτόν·</l>
                  <l n="289">εἰ δέ κε τεθνηῶτος ἀκούσῃς μηδʼ ἔτʼ ἐόντος,</l>
                  <l n="290">νοστήσας δὴ ἔπειτα φίλην ἐς πατρίδα γαῖαν</l>
                  <l n="291">σῆμά τέ οἱ χεῦαι καὶ ἐπὶ κτέρεα κτερεΐξαι</l>
                  <l n="292">πολλὰ μάλʼ, ὅσσα ἔοικε, καὶ ἀνέρι μητέρα δοῦναι.</l>
                  <l n="293">αὐτὰρ ἐπὴν δὴ ταῦτα τελευτήσῃς τε καὶ ἔρξῃς,</l>
                  <l n="294">φράζεσθαι δὴ ἔπειτα κατὰ φρένα καὶ κατὰ θυμὸν</l>
                  <l n="295">ὅππως κε μνηστῆρας ἐνὶ μεγάροισι τεοῖσι</l>
                  <l n="296">κτείνῃς ἠὲ δόλῳ ἢ ἀμφαδόν· οὐδέ τί σε χρὴ</l>
                  <l n="297">νηπιάας ὀχέειν, ἐπεὶ οὐκέτι τηλίκος ἐσσι.</l>
                  <l n="298">ἢ οὐκ ἀίεις οἷον κλέος ἔλλαβε δῖος Ὀρέστης</l>
                  <l n="299">πάντας ἐπʼ ἀνθρώπους, ἐπεὶ ἔκτανε πατροφονῆα,</l>
                  <l n="300">Αἴγισθον δολόμητιν, ὅ οἱ πατέρα κλυτὸν ἔκτα;</l>
                  <l n="301">καὶ σύ, φίλος, μάλα γάρ σʼ ὁρόω καλόν τε μέγαν τε,</l>
                  <l n="302">ἄλκιμος ἔσσʼ, ἵνα τίς σε καὶ ὀψιγόνων ἐὺ εἴπῃ.</l>
                  <l n="303">αὐτὰρ ἐγὼν ἐπὶ νῆα θοὴν κατελεύσομαι ἤδη</l>
                  <l n="304">ἠδʼ ἑτάρους, οἵ πού με μάλʼ ἀσχαλόωσι μένοντες·</l>
                  <l n="305">σοὶ δʼ αὐτῷ μελέτω, καὶ ἐμῶν ἐμπάζεο μύθων.</l>
               </q>
               <l n="306">
                  <milestone unit="para" ed="P"/>τὴν δʼ αὖ Τηλέμαχος πεπνυμένος ἀντίον ηὔδα·</l>
               <q type="unspecified">
                  <l n="307">ξεῖνʼ, ἦ τοι μὲν ταῦτα φίλα φρονέων ἀγορεύεις,</l>
                  <l n="308">ὥς τε πατὴρ ᾧ παιδί, καὶ οὔ ποτε λήσομαι αὐτῶν.</l>
                  <l n="309">ἀλλʼ ἄγε νῦν ἐπίμεινον, ἐπειγόμενός περ ὁδοῖο,</l>
                  <l n="310">ὄφρα λοεσσάμενός τε τεταρπόμενός τε φίλον κῆρ,</l>
                  <l n="311">δῶρον ἔχων ἐπὶ νῆα κίῃς, χαίρων ἐνὶ θυμῷ,</l>
                  <l n="312">τιμῆεν, μάλα καλόν, ὅ τοι κειμήλιον ἔσται</l>
                  <l n="313">ἐξ ἐμεῦ, οἷα φίλοι ξεῖνοι ξείνοισι διδοῦσι.</l>
               </q>
               <l n="314">
                  <milestone unit="para" ed="P"/>τὸν δʼ ἠμείβετʼ ἔπειτα θεά, γλαυκῶπις Ἀθήνη·</l>
               <q type="unspecified">
                  <l n="315">μή μʼ ἔτι νῦν κατέρυκε, λιλαιόμενόν περ ὁδοῖο.</l>
                  <l n="316">δῶρον δʼ ὅττι κέ μοι δοῦναι φίλον ἦτορ ἀνώγῃ,</l>
                  <l n="317">αὖτις ἀνερχομένῳ δόμεναι οἶκόνδε φέρεσθαι,</l>
                  <l n="318">καὶ μάλα καλὸν ἑλών· σοὶ δʼ ἄξιον ἔσται ἀμοιβῆς.</l>
               </q>
               <l n="319">
                  <milestone unit="para" ed="P"/>ἡ μὲν ἄρʼ ὣς εἰποῦσʼ ἀπέβη γλαυκῶπις Ἀθήνη,</l>
               <l n="320">ὄρνις δʼ ὣς ἀνόπαια διέπτατο· τῷ δʼ ἐνὶ θυμῷ</l>
               <l n="321">θῆκε μένος καὶ θάρσος, ὑπέμνησέν τέ ἑ πατρὸς</l>
               <l n="322">μᾶλλον ἔτʼ ἢ τὸ πάροιθεν. ὁ δὲ φρεσὶν ᾗσι νοήσας</l>
               <l n="323">θάμβησεν κατὰ θυμόν· ὀίσατο γὰρ θεὸν εἶναι.</l>
               <l n="324">αὐτίκα δὲ μνηστῆρας ἐπῴχετο ἰσόθεος φώς.</l>
               <milestone n="325" unit="card" ed="p"/>
               <l n="325">
                  <milestone unit="para" ed="P"/>τοῖσι δʼ ἀοιδὸς ἄειδε περικλυτός, οἱ δὲ σιωπῇ</l>
               <l n="326">ἥατʼ ἀκούοντες· ὁ δʼ Ἀχαιῶν νόστον ἄειδε</l>
               <l n="327">λυγρόν, ὃν ἐκ Τροίης ἐπετείλατο Παλλὰς Ἀθήνη.</l>
               <l n="328">τοῦ δʼ ὑπερωιόθεν φρεσὶ σύνθετο θέσπιν ἀοιδὴν</l>
               <l n="329">κούρη Ἰκαρίοιο, περίφρων Πηνελόπεια·</l>
               <l n="330">κλίμακα δʼ ὑψηλὴν κατεβήσετο οἷο δόμοιο,</l>
               <l n="331">οὐκ οἴη, ἅμα τῇ γε καὶ ἀμφίπολοι δύʼ ἕποντο.</l>
               <l n="332">ἡ δʼ ὅτε δὴ μνηστῆρας ἀφίκετο δῖα γυναικῶν,</l>
               <l n="333">στῆ ῥα παρὰ σταθμὸν τέγεος πύκα ποιητοῖο,</l>
               <l n="334">ἄντα παρειάων σχομένη λιπαρὰ κρήδεμνα·</l>
               <l n="335">ἀμφίπολος δʼ ἄρα οἱ κεδνὴ ἑκάτερθε παρέστη.</l>
               <l n="336">δακρύσασα δʼ ἔπειτα προσηύδα θεῖον ἀοιδόν·</l>
               <q type="unspecified">
                  <l n="337">
                     <milestone unit="para" ed="P"/>Φήμιε, πολλὰ γὰρ ἄλλα βροτῶν θελκτήρια
                     οἶδας,</l>
                  <l n="338">ἔργʼ ἀνδρῶν τε θεῶν τε, τά τε κλείουσιν ἀοιδοί·</l>
                  <l n="339">τῶν ἕν γέ σφιν ἄειδε παρήμενος, οἱ δὲ σιωπῇ</l>
                  <l n="340">οἶνον πινόντων· ταύτης δʼ ἀποπαύεʼ ἀοιδῆς</l>
                  <l n="341">λυγρῆς, ἥ τέ μοι αἰεὶ ἐνὶ στήθεσσι φίλον κῆρ</l>
                  <l n="342">τείρει, ἐπεί με μάλιστα καθίκετο πένθος ἄλαστον.</l>
                  <l n="343">τοίην γὰρ κεφαλὴν ποθέω μεμνημένη αἰεί,</l>
                  <l n="344">ἀνδρός, τοῦ κλέος εὐρὺ καθʼ Ἑλλάδα καὶ μέσον Ἄργος.</l>
               </q>
               <l n="345">
                  <milestone unit="para" ed="P"/>τὴν δʼ αὖ Τηλέμαχος πεπνυμένος ἀντίον ηὔδα·</l>
               <q type="unspecified">
                  <l n="346">μῆτερ ἐμή, τί τʼ ἄρα φθονέεις ἐρίηρον ἀοιδὸν</l>
                  <l n="347">τέρπειν ὅππῃ οἱ νόος ὄρνυται; οὔ νύ τʼ ἀοιδοὶ</l>
                  <l n="348">αἴτιοι, ἀλλά ποθι Ζεὺς αἴτιος, ὅς τε δίδωσιν</l>
                  <l n="349">ἀνδράσιν ἀλφηστῇσιν, ὅπως ἐθέλῃσιν, ἑκάστῳ.</l>
                  <l n="350">τούτῳ δʼ οὐ νέμεσις Δαναῶν κακὸν οἶτον ἀείδειν·</l>
                  <l n="351">τὴν γὰρ ἀοιδὴν μᾶλλον ἐπικλείουσʼ ἄνθρωποι,</l>
                  <l n="352">ἥ τις ἀκουόντεσσι νεωτάτη ἀμφιπέληται.</l>
                  <l n="353">σοὶ δʼ ἐπιτολμάτω κραδίη καὶ θυμὸς ἀκούειν·</l>
                  <l n="354">οὐ γὰρ Ὀδυσσεὺς οἶος ἀπώλεσε νόστιμον ἦμαρ</l>
                  <l n="355">ἐν Τροίῃ, πολλοὶ δὲ καὶ ἄλλοι φῶτες ὄλοντο.</l>
                  <l n="356">ἀλλʼ εἰς οἶκον ἰοῦσα τὰ σʼ αὐτῆς ἔργα κόμιζε,</l>
                  <l n="357">ἱστόν τʼ ἠλακάτην τε, καὶ ἀμφιπόλοισι κέλευε</l>
                  <l n="358">ἔργον ἐποίχεσθαι· μῦθος δʼ ἄνδρεσσι μελήσει</l>
                  <l n="359">πᾶσι, μάλιστα δʼ ἐμοί· τοῦ γὰρ κράτος ἔστʼ ἐνὶ οἴκῳ.</l>
               </q>
               <l n="360">
                  <milestone unit="para" ed="P"/>ἡ μὲν θαμβήσασα πάλιν οἶκόνδε βεβήκει·</l>
               <l n="361">παιδὸς γὰρ μῦθον πεπνυμένον ἔνθετο θυμῷ.</l>
               <l n="362">ἐς δʼ ὑπερῷʼ ἀναβᾶσα σὺν ἀμφιπόλοισι γυναιξὶ</l>
               <l n="363">κλαῖεν ἔπειτʼ Ὀδυσῆα φίλον πόσιν, ὄφρα οἱ ὕπνον</l>
               <l n="364">ἡδὺν ἐπὶ βλεφάροισι βάλε γλαυκῶπις Ἀθήνη.</l>
               <milestone n="365" unit="card" ed="p"/>
               <l n="365">
                  <milestone unit="para" ed="P"/>μνηστῆρες δʼ ὁμάδησαν ἀνὰ μέγαρα σκιόεντα,</l>
               <l n="366">πάντες δʼ ἠρήσαντο παραὶ λεχέεσσι κλιθῆναι.</l>
               <l n="367">τοῖσι δὲ Τηλέμαχος πεπνυμένος ἤρχετο μύθων·</l>
               <q type="unspecified">
                  <l n="368">
                     <milestone unit="para" ed="P"/>μητρὸς ἐμῆς μνηστῆρες ὑπέρβιον ὕβριν
                     ἔχοντες,</l>
                  <l n="369">νῦν μὲν δαινύμενοι τερπώμεθα, μηδὲ βοητὺς</l>
                  <l n="370">ἔστω, ἐπεὶ τόδε καλὸν ἀκουέμεν ἐστὶν ἀοιδοῦ</l>
                  <l n="371">τοιοῦδʼ οἷος ὅδʼ ἐστί, θεοῖς ἐναλίγκιος αὐδήν.</l>
                  <l n="372">ἠῶθεν δʼ ἀγορήνδε καθεζώμεσθα κιόντες</l>
                  <l n="373">πάντες, ἵνʼ ὕμιν μῦθον ἀπηλεγέως ἀποείπω,</l>
                  <l n="374">ἐξιέναι μεγάρων· ἄλλας δʼ ἀλεγύνετε δαῖτας,</l>
                  <l n="375">ὑμὰ κτήματʼ ἔδοντες, ἀμειβόμενοι κατὰ οἴκους.</l>
                  <l n="376">εἰ δʼ ὕμιν δοκέει τόδε λωίτερον καὶ ἄμεινον</l>
                  <l n="377">ἔμμεναι, ἀνδρὸς ἑνὸς βίοτον νήποινον ὀλέσθαι,</l>
                  <l n="378">κείρετʼ· ἐγὼ δὲ θεοὺς ἐπιβώσομαι αἰὲν ἐόντας,</l>
                  <l n="379">αἴ κέ ποθι Ζεὺς δῷσι παλίντιτα ἔργα γενέσθαι·</l>
                  <l n="380">νήποινοί κεν ἔπειτα δόμων ἔντοσθεν ὄλοισθε.</l>
               </q>
               <l n="381">
                  <milestone unit="para" ed="P"/>ὣς ἔφαθʼ, οἱ δʼ ἄρα πάντες ὀδὰξ ἐν χείλεσι
                  φύντες</l>
               <l n="382">Τηλέμαχον θαύμαζον, ὃ θαρσαλέως ἀγόρευεν.</l>
               <l n="383">
                  <milestone unit="para" ed="P"/>τὸν δʼ αὖτʼ Ἀντίνοος προσέφη, Εὐπείθεος υἱός·</l>
               <q type="unspecified">
                  <l n="384">Τηλέμαχʼ, ἦ μάλα δή σε διδάσκουσιν θεοὶ αὐτοὶ</l>
                  <l n="385">ὑψαγόρην τʼ ἔμεναι καὶ θαρσαλέως ἀγορεύειν·</l>
                  <l n="386">μὴ σέ γʼ ἐν ἀμφιάλῳ Ἰθάκῃ βασιλῆα Κρονίων</l>
                  <l n="387">ποιήσειεν, ὅ τοι γενεῇ πατρώιόν ἐστιν.</l>
               </q>
               <l n="388">
                  <milestone unit="para" ed="P"/>τὸν δʼ αὖ Τηλέμαχος πεπνυμένος ἀντίον ηὔδα·</l>
               <q type="unspecified">
                  <l n="389">Ἀντίνοʼ, ἦ καί μοι νεμεσήσεαι ὅττι κεν εἴπω;</l>
                  <l n="390">καί κεν τοῦτʼ ἐθέλοιμι Διός γε διδόντος ἀρέσθαι.</l>
                  <l n="391">ἦ φῂς τοῦτο κάκιστον ἐν ἀνθρώποισι τετύχθαι;</l>
                  <l n="392">οὐ μὲν γάρ τι κακὸν βασιλευέμεν· αἶψά τέ οἱ δῶ</l>
                  <l n="393">ἀφνειὸν πέλεται καὶ τιμηέστερος αὐτός.</l>
                  <l n="394">ἀλλʼ ἦ τοι βασιλῆες Ἀχαιῶν εἰσὶ καὶ ἄλλοι</l>
                  <l n="395">πολλοὶ ἐν ἀμφιάλῳ Ἰθάκῃ, νέοι ἠδὲ παλαιοί,</l>
                  <l n="396">τῶν κέν τις τόδʼ ἔχῃσιν, ἐπεὶ θάνε δῖος Ὀδυσσεύς·</l>
                  <l n="397">αὐτὰρ ἐγὼν οἴκοιο ἄναξ ἔσομʼ ἡμετέροιο</l>
                  <l n="398">καὶ δμώων, οὕς μοι ληίσσατο δῖος Ὀδυσσεύς.</l>
               </q>
               <l n="399">
                  <milestone unit="para" ed="P"/>τὸν δʼ αὖτʼ Εὐρύμαχος Πολύβου πάϊς ἀντίον ηὔδα·</l>
               <q type="unspecified">
                  <l n="400">Τηλέμαχʼ, ἦ τοι ταῦτα θεῶν ἐν γούνασι κεῖται,</l>
                  <l n="401">ὅς τις ἐν ἀμφιάλῳ Ἰθάκῃ βασιλεύσει Ἀχαιῶν·</l>
                  <l n="402">κτήματα δʼ αὐτὸς ἔχοις καὶ δώμασιν οἷσιν ἀνάσσοις.</l>
                  <l n="403">μὴ γὰρ ὅ γʼ ἔλθοι ἀνὴρ ὅς τίς σʼ ἀέκοντα βίηφιν</l>
                  <l n="404">κτήματʼ ἀπορραίσει, Ἰθάκης ἔτι ναιετοώσης.</l>
                  <l n="405">ἀλλʼ ἐθέλω σε, φέριστε, περὶ ξείνοιο ἐρέσθαι,</l>
                  <l n="406">ὁππόθεν οὗτος ἀνήρ, ποίης δʼ ἐξ εὔχεται εἶναι</l>
                  <l n="407">γαίης, ποῦ δέ νύ οἱ γενεὴ καὶ πατρὶς ἄρουρα.</l>
                  <l n="408">ἠέ τινʼ ἀγγελίην πατρὸς φέρει ἐρχομένοιο,</l>
                  <l n="409">ἦ ἑὸν αὐτοῦ χρεῖος ἐελδόμενος τόδʼ ἱκάνει;</l>
                  <l n="410">οἷον ἀναΐξας ἄφαρ οἴχεται, οὐδʼ ὑπέμεινε</l>
                  <l n="411">γνώμεναι· οὐ μὲν γάρ τι κακῷ εἰς ὦπα ἐῴκει.</l>
               </q>
               <l n="412">
                  <milestone unit="para" ed="P"/>τὸν δʼ αὖ Τηλέμαχος πεπνυμένος ἀντίον ηὔδα·</l>
               <q type="unspecified">
                  <l n="413">Εὐρύμαχʼ, ἦ τοι νόστος ἀπώλετο πατρὸς ἐμοῖο·</l>
                  <l n="414">οὔτʼ οὖν ἀγγελίῃ ἔτι πείθομαι, εἴ ποθεν ἔλθοι,</l>
                  <l n="415">οὔτε θεοπροπίης ἐμπάζομαι, ἥν τινα μήτηρ</l>
                  <l n="416">ἐς μέγαρον καλέσασα θεοπρόπον ἐξερέηται.</l>
                  <l n="417">ξεῖνος δʼ οὗτος ἐμὸς πατρώιος ἐκ Τάφου ἐστίν,</l>
                  <l n="418">Μέντης δʼ Ἀγχιάλοιο δαΐφρονος εὔχεται εἶναι</l>
                  <l n="419">υἱός, ἀτὰρ Ταφίοισι φιληρέτμοισιν ἀνάσσει.</l>
               </q>
               <l n="420">
                  <milestone unit="para" ed="P"/>ὣς φάτο Τηλέμαχος, φρεσὶ δʼ ἀθανάτην θεὸν ἔγνω.</l>
               <milestone n="421" unit="card" ed="p"/>
               <l n="421">οἱ δʼ εἰς ὀρχηστύν τε καὶ ἱμερόεσσαν ἀοιδὴν</l>
               <l n="422">τρεψάμενοι τέρποντο, μένον δʼ ἐπὶ ἕσπερον ἐλθεῖν.</l>
               <l n="423">τοῖσι δὲ τερπομένοισι μέλας ἐπὶ ἕσπερος ἦλθε·</l>
               <l n="424">δὴ τότε κακκείοντες ἔβαν οἶκόνδε ἕκαστος.</l>
               <l n="425">Τηλέμαχος δʼ, ὅθι οἱ θάλαμος περικαλλέος αὐλῆς</l>
               <l n="426">ὑψηλὸς δέδμητο περισκέπτῳ ἐνὶ χώρῳ,</l>
               <l n="427">ἔνθʼ ἔβη εἰς εὐνὴν πολλὰ φρεσὶ μερμηρίζων.</l>
               <l n="428">τῷ δʼ ἄρʼ ἅμʼ αἰθομένας δαΐδας φέρε κεδνὰ ἰδυῖα</l>
               <l n="429">Εὐρύκλειʼ, Ὦπος θυγάτηρ Πεισηνορίδαο,</l>
               <l n="430">τήν ποτε Λαέρτης πρίατο κτεάτεσσιν ἑοῖσιν</l>
               <l n="431">πρωθήβην ἔτʼ ἐοῦσαν, ἐεικοσάβοια δʼ ἔδωκεν,</l>
               <l n="432">ἶσα δέ μιν κεδνῇ ἀλόχῳ τίεν ἐν μεγάροισιν,</l>
               <l n="433">εὐνῇ δʼ οὔ ποτʼ ἔμικτο, χόλον δʼ ἀλέεινε γυναικός·</l>
               <l n="434">ἥ οἱ ἅμʼ αἰθομένας δαΐδας φέρε, καί ἑ μάλιστα</l>
               <l n="435">δμῳάων φιλέεσκε, καὶ ἔτρεφε τυτθὸν ἐόντα.</l>
               <l n="436">ὤιξεν δὲ θύρας θαλάμου πύκα ποιητοῖο,</l>
               <l n="437">ἕζετο δʼ ἐν λέκτρῳ, μαλακὸν δʼ ἔκδυνε χιτῶνα·</l>
               <l n="438">καὶ τὸν μὲν γραίης πυκιμηδέος ἔμβαλε χερσίν.</l>
               <l n="439">ἡ μὲν τὸν πτύξασα καὶ ἀσκήσασα χιτῶνα,</l>
               <l n="440">πασσάλῳ ἀγκρεμάσασα παρὰ τρητοῖσι λέχεσσι</l>
               <l n="441">βῆ ῥʼ ἴμεν ἐκ θαλάμοιο, θύρην δʼ ἐπέρυσσε κορώνῃ</l>
               <l n="442">ἀργυρέῃ, ἐπὶ δὲ κληῖδʼ ἐτάνυσσεν ἱμάντι.</l>
               <l n="443">ἔνθʼ ὅ γε παννύχιος, κεκαλυμμένος οἰὸς ἀώτῳ,</l>
               <l n="444">βούλευε φρεσὶν ᾗσιν ὁδὸν τὴν πέφραδʼ Ἀθήνη.</l>
            </div>
            <div n="2" type="textpart" subtype="book">
               <milestone n="1" unit="card" ed="p"/>
               <l n="1">ἦμος δʼ ἠριγένεια φάνη ῥοδοδάκτυλος Ἠώς,</l>
               <l n="2">ὤρνυτʼ ἄρʼ ἐξ εὐνῆφιν Ὀδυσσῆος φίλος υἱὸς</l>
               <l n="3">εἵματα ἑσσάμενος, περὶ δὲ ξίφος ὀξὺ θέτʼ ὤμῳ,</l>
               <l n="4">ποσσὶ δʼ ὑπὸ λιπαροῖσιν ἐδήσατο καλὰ πέδιλα,</l>
               <l n="5">βῆ δʼ ἴμεν ἐκ θαλάμοιο θεῷ ἐναλίγκιος ἄντην.</l>
               <l n="6">αἶψα δὲ κηρύκεσσι λιγυφθόγγοισι κέλευσε</l>
               <l n="7">κηρύσσειν ἀγορήνδε κάρη κομόωντας Ἀχαιούς.</l>
               <l n="8">οἱ μὲν ἐκήρυσσον, τοὶ δʼ ἠγείροντο μάλʼ ὦκα.</l>
               <l n="9">αὐτὰρ ἐπεί ῥʼ ἤγερθεν ὁμηγερέες τʼ ἐγένοντο,</l>
               <l n="10">βῆ ῥʼ ἴμεν εἰς ἀγορήν, παλάμῃ δʼ ἔχε χάλκεον ἔγχος,</l>
               <l n="11">οὐκ οἶος, ἅμα τῷ γε δύω κύνες ἀργοὶ ἕποντο.</l>
               <l n="12">θεσπεσίην δʼ ἄρα τῷ γε χάριν κατέχευεν Ἀθήνη.</l>
               <l n="13">τὸν δʼ ἄρα πάντες λαοὶ ἐπερχόμενον θηεῦντο·</l>
               <l n="14">ἕζετο δʼ ἐν πατρὸς θώκῳ, εἶξαν δὲ γέροντες.</l>
               <l n="15">τοῖσι δʼ ἔπειθʼ ἥρως Αἰγύπτιος ἦρχʼ ἀγορεύειν,</l>
               <l n="16">ὃς δὴ γήραϊ κυφὸς ἔην καὶ μυρία ᾔδη.</l>
               <l n="17">καὶ γὰρ τοῦ φίλος υἱὸς ἅμʼ ἀντιθέῳ Ὀδυσῆι</l>
               <l n="18">Ἴλιον εἰς ἐύπωλον ἔβη κοίλῃς ἐνὶ νηυσίν,</l>
               <l n="19">Ἄντιφος αἰχμητής· τὸν δʼ ἄγριος ἔκτανε Κύκλωψ</l>
               <l n="20">ἐν σπῆι γλαφυρῷ, πύματον δʼ ὡπλίσσατο δόρπον.</l>
               <l n="21">τρεῖς δέ οἱ ἄλλοι ἔσαν, καὶ ὁ μὲν μνηστῆρσιν ὁμίλει,</l>
               <l n="22">Εὐρύνομος, δύο δʼ αἰὲν ἔχον πατρώια ἔργα.</l>
               <l n="23">ἀλλʼ οὐδʼ ὣς τοῦ λήθετʼ ὀδυρόμενος καὶ ἀχεύων.</l>
               <l n="24">τοῦ ὅ γε δάκρυ χέων ἀγορήσατο καὶ μετέειπε·</l>
               <q type="unspecified">
                  <l n="25">
                     <milestone unit="para" ed="P"/>κέκλυτε δὴ νῦν μευ, Ἰθακήσιοι, ὅττι κεν
                     εἴπω·</l>
                  <l n="26">οὔτε ποθʼ ἡμετέρη ἀγορὴ γένετʼ οὔτε θόωκος</l>
                  <l n="27">ἐξ οὗ Ὀδυσσεὺς δῖος ἔβη κοίλῃς ἐνὶ νηυσί.</l>
                  <l n="28">νῦν δὲ τίς ὧδʼ ἤγειρε; τίνα χρειὼ τόσον ἵκει</l>
                  <l n="29">ἠὲ νέων ἀνδρῶν ἢ οἳ προγενέστεροί εἰσιν;</l>
                  <l n="30">ἠέ τινʼ ἀγγελίην στρατοῦ ἔκλυεν ἐρχομένοιο,</l>
                  <l n="31">ἥν χʼ ἡμῖν σάφα εἴποι, ὅτε πρότερός γε πύθοιτο;</l>
                  <l n="32">ἦέ τι δήμιον ἄλλο πιφαύσκεται ἠδʼ ἀγορεύει;</l>
                  <l n="33">ἐσθλός μοι δοκεῖ εἶναι, ὀνήμενος. εἴθε οἱ αὐτῷ</l>
                  <l n="34">Ζεὺς ἀγαθὸν τελέσειεν, ὅτι φρεσὶν ᾗσι μενοινᾷ.</l>
               </q>
               <l n="35">
                  <milestone unit="para" ed="P"/>ὣς φάτο, χαῖρε δὲ φήμῃ Ὀδυσσῆος φίλος υἱός,</l>
               <l n="36">οὐδʼ ἄρʼ ἔτι δὴν ἧστο, μενοίνησεν δʼ ἀγορεύειν,</l>
               <l n="37">στῆ δὲ μέσῃ ἀγορῇ· σκῆπτρον δέ οἱ ἔμβαλε χειρὶ</l>
               <l n="38">κῆρυξ Πεισήνωρ πεπνυμένα μήδεα εἰδώς.</l>
               <milestone n="39" unit="card" ed="p"/>
               <l n="39">πρῶτον ἔπειτα γέροντα καθαπτόμενος προσέειπεν·</l>
               <q type="unspecified">
                  <l n="40">
                     <milestone unit="para" ed="P"/>ὦ γέρον, οὐχ ἑκὰς οὗτος ἀνήρ, τάχα δʼ εἴσεαι
                     αὐτός,</l>
                  <l n="41">ὃς λαὸν ἤγειρα· μάλιστα δέ μʼ ἄλγος ἱκάνει.</l>
                  <l n="42">οὔτε τινʼ ἀγγελίην στρατοῦ ἔκλυον ἐρχομένοιο,</l>
                  <l n="43">ἥν χʼ ὑμῖν σάφα εἴπω, ὅτε πρότερός γε πυθοίμην,</l>
                  <l n="44">οὔτε τι δήμιον ἄλλο πιφαύσκομαι οὐδʼ ἀγορεύω,</l>
                  <l n="45">ἀλλʼ ἐμὸν αὐτοῦ χρεῖος, ὅ μοι κακὰ ἔμπεσεν οἴκῳ</l>
                  <l n="46">δοιά· τὸ μὲν πατέρʼ ἐσθλὸν ἀπώλεσα, ὅς ποτʼ ἐν ὑμῖν</l>
                  <l n="47">τοίσδεσσιν βασίλευε, πατὴρ δʼ ὣς ἤπιος ἦεν·</l>
                  <l n="48">νῦν δʼ αὖ καὶ πολὺ μεῖζον, ὃ δὴ τάχα οἶκον ἅπαντα</l>
                  <l n="49">πάγχυ διαρραίσει, βίοτον δʼ ἀπὸ πάμπαν ὀλέσσει.</l>
                  <l n="50">μητέρι μοι μνηστῆρες ἐπέχραον οὐκ ἐθελούσῃ,</l>
                  <l n="51">τῶν ἀνδρῶν φίλοι υἷες, οἳ ἐνθάδε γʼ εἰσὶν ἄριστοι,</l>
                  <l n="52">οἳ πατρὸς μὲν ἐς οἶκον ἀπερρίγασι νέεσθαι</l>
                  <l n="53">Ἰκαρίου, ὥς κʼ αὐτὸς ἐεδνώσαιτο θύγατρα,</l>
                  <l n="54">δοίη δʼ ᾧ κʼ ἐθέλοι καί οἱ κεχαρισμένος ἔλθοι·</l>
                  <l n="55">οἱ δʼ εἰς ἡμέτερον πωλεύμενοι ἤματα πάντα,</l>
                  <l n="56">βοῦς ἱερεύοντες καὶ ὄις καὶ πίονας αἶγας</l>
                  <l n="57">εἰλαπινάζουσιν πίνουσί τε αἴθοπα οἶνον</l>
                  <l n="58">μαψιδίως· τὰ δὲ πολλὰ κατάνεται. οὐ γὰρ ἔπʼ ἀνήρ,</l>
                  <l n="59">οἷος Ὀδυσσεὺς ἔσκεν, ἀρὴν ἀπὸ οἴκου ἀμῦναι.</l>
                  <l n="60">ἡμεῖς δʼ οὔ νύ τι τοῖοι ἀμυνέμεν· ἦ καὶ ἔπειτα</l>
                  <l n="61">λευγαλέοι τʼ ἐσόμεσθα καὶ οὐ δεδαηκότες ἀλκήν.</l>
                  <l n="62">ἦ τʼ ἂν ἀμυναίμην, εἴ μοι δύναμίς γε παρείη.</l>
                  <l n="63">οὐ γὰρ ἔτʼ ἀνσχετὰ ἔργα τετεύχαται, οὐδʼ ἔτι καλῶς</l>
                  <l n="64">οἶκος ἐμὸς διόλωλε. νεμεσσήθητε καὶ αὐτοί,</l>
                  <l n="65">ἄλλους τʼ αἰδέσθητε περικτίονας ἀνθρώπους,</l>
                  <l n="66">οἳ περιναιετάουσι· θεῶν δʼ ὑποδείσατε μῆνιν,</l>
                  <l n="67">μή τι μεταστρέψωσιν ἀγασσάμενοι κακὰ ἔργα.</l>
                  <l n="68">λίσσομαι ἠμὲν Ζηνὸς Ὀλυμπίου ἠδὲ Θέμιστος,</l>
                  <l n="69">ἥ τʼ ἀνδρῶν ἀγορὰς ἠμὲν λύει ἠδὲ καθίζει·</l>
                  <l n="70">σχέσθε, φίλοι, καί μʼ οἶον ἐάσατε πένθεϊ λυγρῷ</l>
                  <l n="71">τείρεσθʼ, εἰ μή πού τι πατὴρ ἐμὸς ἐσθλὸς Ὀδυσσεὺς</l>
                  <l n="72">δυσμενέων κάκʼ ἔρεξεν ἐυκνήμιδας Ἀχαιούς,</l>
                  <l n="73">τῶν μʼ ἀποτινύμενοι κακὰ ῥέζετε δυσμενέοντες,</l>
                  <l n="74">τούτους ὀτρύνοντες. ἐμοὶ δέ κε κέρδιον εἴη</l>
                  <l n="75">ὑμέας ἐσθέμεναι κειμήλιά τε πρόβασίν τε.</l>
                  <l n="76">εἴ χʼ ὑμεῖς γε φάγοιτε, τάχʼ ἄν ποτε καὶ τίσις εἴη·</l>
                  <l n="77">τόφρα γὰρ ἂν κατὰ ἄστυ ποτιπτυσσοίμεθα μύθῳ</l>
                  <l n="78">χρήματʼ ἀπαιτίζοντες, ἕως κʼ ἀπὸ πάντα δοθείη·</l>
                  <l n="79">νῦν δέ μοι ἀπρήκτους ὀδύνας ἐμβάλλετε θυμῷ.</l>
               </q>
               <l n="80">
                  <milestone unit="para" ed="P"/>ὣς φάτο χωόμενος, ποτὶ δὲ σκῆπτρον βάλε γαίῃ</l>
               <l n="81">δάκρυʼ ἀναπρήσας· οἶκτος δʼ ἕλε λαὸν ἅπαντα.</l>
               <l n="82">ἔνθʼ ἄλλοι μὲν πάντες ἀκὴν ἔσαν, οὐδέ τις ἔτλη</l>
               <l n="83">Τηλέμαχον μύθοισιν ἀμείψασθαι χαλεποῖσιν·</l>
               <milestone n="84" unit="card" ed="p"/>
               <l n="84">Ἀντίνοος δέ μιν οἶος ἀμειβόμενος προσέειπε·</l>
               <q type="unspecified">
                  <l n="85">
                     <milestone unit="para" ed="P"/>Τηλέμαχʼ ὑψαγόρη, μένος ἄσχετε, ποῖον ἔειπες</l>
                  <l n="86">ἡμέας αἰσχύνων· ἐθέλοις δέ κε μῶμον ἀνάψαι.</l>
                  <l n="87">σοὶ δʼ οὔ τι μνηστῆρες Ἀχαιῶν αἴτιοί εἰσιν,</l>
                  <l n="88">ἀλλὰ φίλη μήτηρ, ἥ τοι πέρι κέρδεα οἶδεν.</l>
                  <l n="89">ἤδη γὰρ τρίτον ἐστὶν ἔτος, τάχα δʼ εἶσι τέταρτον,</l>
                  <l n="90">ἐξ οὗ ἀτέμβει θυμὸν ἐνὶ στήθεσσιν Ἀχαιῶν.</l>
                  <l n="91">πάντας μέν ῥʼ ἔλπει καὶ ὑπίσχεται ἀνδρὶ ἑκάστῳ</l>
                  <l n="92">ἀγγελίας προϊεῖσα, νόος δέ οἱ ἄλλα μενοινᾷ.</l>
                  <l n="93">ἡ δὲ δόλον τόνδʼ ἄλλον ἐνὶ φρεσὶ μερμήριξε·</l>
                  <l n="94">στησαμένη μέγαν ἱστὸν ἐνὶ μεγάροισιν ὕφαινε,</l>
                  <l n="95">λεπτὸν καὶ περίμετρον· ἄφαρ δʼ ἡμῖν μετέειπε·</l>
                  <q type="unspecified">
                     <l n="96">
                        <milestone unit="para" ed="P"/>κοῦροι ἐμοὶ μνηστῆρες, ἐπεὶ θάνε δῖος
                        Ὀδυσσεύς,</l>
                     <l n="97">μίμνετʼ ἐπειγόμενοι τὸν ἐμὸν γάμον, εἰς ὅ κε φᾶρος</l>
                     <l n="98">ἐκτελέσω, μή μοι μεταμώνια νήματʼ ὄληται,</l>
                     <l n="99">Λαέρτῃ ἥρωι ταφήιον, εἰς ὅτε κέν μιν</l>
                     <l n="100">μοῖρʼ ὀλοὴ καθέλῃσι τανηλεγέος θανάτοιο,</l>
                     <l n="101">μή τίς μοι κατὰ δῆμον Ἀχαιϊάδων νεμεσήσῃ.</l>
                     <l n="102">αἴ κεν ἄτερ σπείρου κεῖται πολλὰ κτεατίσσας.</l>
                  </q>
                  <l n="103">
                     <milestone unit="para" ed="P"/>ὣς ἔφαθʼ, ἡμῖν δʼ αὖτʼ ἐπεπείθετο θυμὸς
                     ἀγήνωρ.</l>
                  <l n="104">ἔνθα καὶ ἠματίη μὲν ὑφαίνεσκεν μέγαν ἱστόν,</l>
                  <l n="105">νύκτας δʼ ἀλλύεσκεν, ἐπεὶ δαΐδας παραθεῖτο.</l>
                  <l n="106">ὣς τρίετες μὲν ἔληθε δόλῳ καὶ ἔπειθεν Ἀχαιούς·</l>
                  <l n="107">ἀλλʼ ὅτε τέτρατον ἦλθεν ἔτος καὶ ἐπήλυθον ὧραι,</l>
                  <l n="108">καὶ τότε δή τις ἔειπε γυναικῶν, ἣ σάφα ᾔδη,</l>
                  <l n="109">καὶ τήν γʼ ἀλλύουσαν ἐφεύρομεν ἀγλαὸν ἱστόν.</l>
                  <l n="110">ὣς τὸ μὲν ἐξετέλεσσε καὶ οὐκ ἐθέλουσʼ ὑπʼ ἀνάγκης·</l>
                  <l n="111">σοὶ δʼ ὧδε μνηστῆρες ὑποκρίνονται, ἵνʼ εἰδῇς</l>
                  <l n="112">αὐτὸς σῷ θυμῷ, εἰδῶσι δὲ πάντες Ἀχαιοί·</l>
                  <l n="113">μητέρα σὴν ἀπόπεμψον, ἄνωχθι δέ μιν γαμέεσθαι</l>
                  <l n="114">τῷ ὅτεῴ τε πατὴρ κέλεται καὶ ἁνδάνει αὐτῇ.</l>
                  <l n="115">εἰ δʼ ἔτʼ ἀνιήσει γε πολὺν χρόνον υἷας Ἀχαιῶν,</l>
                  <l n="116">τὰ φρονέουσʼ ἀνὰ θυμόν, ὅ οἱ πέρι δῶκεν Ἀθήνη</l>
                  <l n="117">ἔργα τʼ ἐπίστασθαι περικαλλέα καὶ φρένας ἐσθλὰς</l>
                  <l n="118">κέρδεά θʼ, οἷʼ οὔ πώ τινʼ ἀκούομεν οὐδὲ παλαιῶν,</l>
                  <l n="119">τάων αἳ πάρος ἦσαν ἐυπλοκαμῖδες Ἀχαιαί,</l>
                  <l n="120">Τυρώ τʼ Ἀλκμήνη τε ἐυστέφανός τε Μυκήνη·</l>
                  <l n="121">τάων οὔ τις ὁμοῖα νοήματα Πηνελοπείῃ</l>
                  <l n="122">ᾔδη· ἀτὰρ μὲν τοῦτό γʼ ἐναίσιμον οὐκ ἐνόησε.</l>
                  <l n="123">τόφρα γὰρ οὖν βίοτόν τε τεὸν καὶ κτήματʼ ἔδονται,</l>
                  <l n="124">ὄφρα κε κείνη τοῦτον ἔχῃ νόον, ὅν τινά οἱ νῦν</l>
                  <l n="125">ἐν στήθεσσι τιθεῖσι θεοί. μέγα μὲν κλέος αὐτῇ</l>
                  <l n="126">ποιεῖτʼ, αὐτὰρ σοί γε ποθὴν πολέος βιότοιο.</l>
                  <l n="127">ἡμεῖς δʼ οὔτʼ ἐπὶ ἔργα πάρος γʼ ἴμεν οὔτε πῃ ἄλλῃ,</l>
                  <l n="128">πρίν γʼ αὐτὴν γήμασθαι Ἀχαιῶν ᾧ κʼ ἐθέλῃσι.</l>
               </q>
               <milestone n="129" unit="card" ed="p"/>
               <l n="129">
                  <milestone unit="para" ed="P"/>τὸν δʼ αὖ Τηλέμαχος πεπνυμένος ἀντίον ηὔδα·</l>
               <q type="unspecified">
                  <l n="130">Ἀντίνοʼ, οὔ πως ἔστι δόμων ἀέκουσαν ἀπῶσαι</l>
                  <l n="131">ἥ μʼ ἔτεχʼ, ἥ μʼ ἔθρεψε· πατὴρ δʼ ἐμὸς ἄλλοθι γαίης,</l>
                  <l n="132">ζώει ὅ γʼ ἦ τέθνηκε· κακὸν δέ με πόλλʼ ἀποτίνειν</l>
                  <l n="133">Ἰκαρίῳ, αἴ κʼ αὐτὸς ἑκὼν ἀπὸ μητέρα πέμψω.</l>
                  <l n="134">ἐκ γὰρ τοῦ πατρὸς κακὰ πείσομαι, ἄλλα δὲ δαίμων</l>
                  <l n="135">δώσει, ἐπεὶ μήτηρ στυγερὰς ἀρήσετʼ ἐρινῦς</l>
                  <l n="136">οἴκου ἀπερχομένη· νέμεσις δέ μοι ἐξ ἀνθρώπων</l>
                  <l n="137">ἔσσεται· ὣς οὐ τοῦτον ἐγώ ποτε μῦθον ἐνίψω.</l>
                  <l n="138">ὑμέτερος δʼ εἰ μὲν θυμὸς νεμεσίζεται αὐτῶν,</l>
                  <l n="139">ἔξιτέ μοι μεγάρων, ἄλλας δʼ ἀλεγύνετε δαῖτας</l>
                  <l n="140">ὑμὰ κτήματʼ ἔδοντες ἀμειβόμενοι κατὰ οἴκους.</l>
                  <l n="141">εἰ δʼ ὑμῖν δοκέει τόδε λωίτερον καὶ ἄμεινον</l>
                  <l n="142">ἔμμεναι, ἀνδρὸς ἑνὸς βίοτον νήποινον ὀλέσθαι,</l>
                  <l n="143">κείρετʼ· ἐγὼ δὲ θεοὺς ἐπιβώσομαι αἰὲν ἐόντας,</l>
                  <l n="144">αἴ κέ ποθι Ζεὺς δῷσι παλίντιτα ἔργα γενέσθαι.</l>
                  <l n="145">νήποινοί κεν ἔπειτα δόμων ἔντοσθεν ὄλοισθε.</l>
               </q>
               <l n="146">
                  <milestone unit="para" ed="P"/>ὣς φάτο Τηλέμαχος, τῷ δʼ αἰετὼ εὐρύοπα Ζεὺς</l>
               <l n="147">ὑψόθεν ἐκ κορυφῆς ὄρεος προέηκε πέτεσθαι.</l>
               <l n="148">τὼ δʼ ἕως μέν ῥʼ ἐπέτοντο μετὰ πνοιῇς ἀνέμοιο</l>
               <l n="149">πλησίω ἀλλήλοισι τιταινομένω πτερύγεσσιν·</l>
               <l n="150">ἀλλʼ ὅτε δὴ μέσσην ἀγορὴν πολύφημον ἱκέσθην,</l>
               <l n="151">ἔνθʼ ἐπιδινηθέντε τιναξάσθην πτερὰ πυκνά,</l>
               <l n="152">ἐς δʼ ἰδέτην πάντων κεφαλάς, ὄσσοντο δʼ ὄλεθρον·</l>
               <l n="153">δρυψαμένω δʼ ὀνύχεσσι παρειὰς ἀμφί τε δειρὰς</l>
               <l n="154">δεξιὼ ἤιξαν διά τʼ οἰκία καὶ πόλιν αὐτῶν.</l>
               <l n="155">θάμβησαν δʼ ὄρνιθας, ἐπεὶ ἴδον ὀφθαλμοῖσιν·</l>
               <l n="156">ὥρμηναν δʼ ἀνὰ θυμὸν ἅ περ τελέεσθαι ἔμελλον.</l>
               <l n="157">τοῖσι δὲ καὶ μετέειπε γέρων ἥρως Ἁλιθέρσης</l>
               <l n="158">Μαστορίδης· ὁ γὰρ οἶος ὁμηλικίην ἐκέκαστο</l>
               <l n="159">ὄρνιθας γνῶναι καὶ ἐναίσιμα μυθήσασθαι·</l>
               <l n="160">ὅ σφιν ἐὺ φρονέων ἀγορήσατο καὶ μετέειπε·</l>
               <q type="unspecified">
                  <l n="161">
                     <milestone unit="para" ed="P"/>κέκλυτε δὴ νῦν μευ, Ἰθακήσιοι, ὅττι κεν
                     εἴπω·</l>
                  <l n="162">μνηστῆρσιν δὲ μάλιστα πιφαυσκόμενος τάδε εἴρω·</l>
                  <l n="163">τοῖσιν γὰρ μέγα πῆμα κυλίνδεται· οὐ γὰρ Ὀδυσσεὺς</l>
                  <l n="164">δὴν ἀπάνευθε φίλων ὧν ἔσσεται, ἀλλά που ἤδη</l>
                  <l n="165">ἐγγὺς ἐὼν τοῖσδεσσι φόνον καὶ κῆρα φυτεύει</l>
                  <l n="166">πάντεσσιν· πολέσιν δὲ καὶ ἄλλοισιν κακὸν ἔσται,</l>
                  <l n="167">οἳ νεμόμεσθʼ Ἰθάκην ἐυδείελον. ἀλλὰ πολὺ πρὶν</l>
                  <l n="168">φραζώμεσθʼ, ὥς κεν καταπαύσομεν· οἱ δὲ καὶ αὐτοὶ</l>
                  <l n="169">παυέσθων· καὶ γάρ σφιν ἄφαρ τόδε λώιόν ἐστιν.</l>
                  <l n="170">οὐ γὰρ ἀπείρητος μαντεύομαι, ἀλλʼ ἐὺ εἰδώς·</l>
                  <l n="171">καὶ γὰρ κείνῳ φημὶ τελευτηθῆναι ἅπαντα,</l>
                  <l n="172">ὥς οἱ ἐμυθεόμην, ὅτε Ἴλιον εἰσανέβαινον</l>
                  <l n="173">Ἀργεῖοι, μετὰ δέ σφιν ἔβη πολύμητις Ὀδυσσεύς.</l>
                  <l n="174">φῆν κακὰ πολλὰ παθόντʼ, ὀλέσαντʼ ἄπο πάντας ἑταίρους,</l>
                  <l n="175">ἄγνωστον πάντεσσιν ἐεικοστῷ ἐνιαυτῷ</l>
                  <l n="176">οἴκαδʼ ἐλεύσεσθαι· τὰ δὲ δὴ νῦν πάντα τελεῖται.</l>
               </q>
               <milestone n="177" unit="card" ed="p"/>
               <l n="177">
                  <milestone unit="para" ed="P"/>τὸν δʼ αὖτʼ Εὐρύμαχος Πολύβου πάϊς ἀντίον ηὔδα·</l>
               <q type="unspecified">
                  <l n="178">ὦ γέρον, εἰ δʼ ἄγε νῦν μαντεύεο σοῖσι τέκεσσιν</l>
                  <l n="179">οἴκαδʼ ἰών, μή πού τι κακὸν πάσχωσιν ὀπίσσω·</l>
                  <l n="180">ταῦτα δʼ ἐγὼ σέο πολλὸν ἀμείνων μαντεύεσθαι.</l>
                  <l n="181">ὄρνιθες δέ τε πολλοὶ ὑπʼ αὐγὰς ἠελίοιο</l>
                  <l n="182">φοιτῶσʼ, οὐδέ τε πάντες ἐναίσιμοι· αὐτὰρ Ὀδυσσεὺς</l>
                  <l n="183">ὤλετο τῆλʼ, ὡς καὶ σὺ καταφθίσθαι σὺν ἐκείνῳ</l>
                  <l n="184">ὤφελες. οὐκ ἂν τόσσα θεοπροπέων ἀγόρευες,</l>
                  <l n="185">οὐδέ κε Τηλέμαχον κεχολωμένον ὧδʼ ἀνιείης,</l>
                  <l n="186">σῷ οἴκῳ δῶρον ποτιδέγμενος, αἴ κε πόρῃσιν.</l>
                  <l n="187">ἀλλʼ ἔκ τοι ἐρέω, τὸ δὲ καὶ τετελεσμένον ἔσται·</l>
                  <l n="188">αἴ κε νεώτερον ἄνδρα παλαιά τε πολλά τε εἰδὼς</l>
                  <l n="189">παρφάμενος ἐπέεσσιν ἐποτρύνῃς χαλεπαίνειν,</l>
                  <l n="190">αὐτῷ μέν οἱ πρῶτον ἀνιηρέστερον ἔσται,</l>
                  <l n="191">πρῆξαι δʼ ἔμπης οὔ τι δυνήσεται εἵνεκα τῶνδε·</l>
                  <l n="192">σοὶ δέ, γέρον, θωὴν ἐπιθήσομεν, ἥν κʼ ἐνὶ θυμῷ</l>
                  <l n="193">τίνων ἀσχάλλῃς· χαλεπὸν δέ τοι ἔσσεται ἄλγος.</l>
                  <l n="194">Τηλεμάχῳ δʼ ἐν πᾶσιν ἐγὼν ὑποθήσομαι αὐτός·</l>
                  <l n="195">μητέρα ἣν ἐς πατρὸς ἀνωγέτω ἀπονέεσθαι·</l>
                  <l n="196">οἱ δὲ γάμον τεύξουσι καὶ ἀρτυνέουσιν ἔεδνα</l>
                  <l n="197">πολλὰ μάλʼ, ὅσσα ἔοικε φίλης ἐπὶ παιδὸς ἕπεσθαι.</l>
                  <l n="198">οὐ γὰρ πρὶν παύσεσθαι ὀίομαι υἷας Ἀχαιῶν</l>
                  <l n="199">μνηστύος ἀργαλέης, ἐπεὶ οὔ τινα δείδιμεν ἔμπης,</l>
                  <l n="200">οὔτʼ οὖν Τηλέμαχον μάλα περ πολύμυθον ἐόντα,</l>
                  <l n="201">οὔτε θεοπροπίης ἐμπαζόμεθʼ, ἣν σύ, γεραιέ,</l>
                  <l n="202">μυθέαι ἀκράαντον, ἀπεχθάνεαι δʼ ἔτι μᾶλλον.</l>
                  <l n="203">χρήματα δʼ αὖτε κακῶς βεβρώσεται, οὐδέ ποτʼ ἶσα</l>
                  <l n="204">ἔσσεται, ὄφρα κεν ἥ γε διατρίβῃσιν Ἀχαιοὺς</l>
                  <l n="205">ὃν γάμον· ἡμεῖς δʼ αὖ ποτιδέγμενοι ἤματα πάντα</l>
                  <l n="206">εἵνεκα τῆς ἀρετῆς ἐριδαίνομεν, οὐδὲ μετʼ ἄλλας</l>
                  <l n="207">ἐρχόμεθʼ, ἃς ἐπιεικὲς ὀπυιέμεν ἐστὶν ἑκάστῳ.</l>
               </q>
               <l n="208">
                  <milestone unit="para" ed="P"/>τὸν δʼ αὖ Τηλέμαχος πεπνυμένος ἀντίον ηὔδα·</l>
               <q type="unspecified">
                  <l n="209">Εὐρύμαχʼ ἠδὲ καὶ ἄλλοι, ὅσοι μνηστῆρες ἀγαυοί,</l>
                  <l n="210">ταῦτα μὲν οὐχ ὑμέας ἔτι λίσσομαι οὐδʼ ἀγορεύω·</l>
                  <l n="211">ἤδη γὰρ τὰ ἴσασι θεοὶ καὶ πάντες Ἀχαιοί.</l>
                  <l n="212">ἀλλʼ ἄγε μοι δότε νῆα θοὴν καὶ εἴκοσʼ ἑταίρους,</l>
                  <l n="213">οἵ κέ μοι ἔνθα καὶ ἔνθα διαπρήσσωσι κέλευθον.</l>
                  <l n="214">εἶμι γὰρ ἐς Σπάρτην τε καὶ ἐς Πύλον ἠμαθόεντα</l>
                  <l n="215">νόστον πευσόμενος πατρὸς δὴν οἰχομένοιο,</l>
                  <l n="216">ἤν τίς μοι εἴπῃσι βροτῶν ἢ ὄσσαν ἀκούσω</l>
                  <l n="217">ἐκ Διός, ἥ τε μάλιστα φέρει κλέος ἀνθρώποισιν·</l>
                  <l n="218">εἰ μέν κεν πατρὸς βίοτον καὶ νόστον ἀκούσω,</l>
                  <l n="219">ἦ τʼ ἄν, τρυχόμενός περ, ἔτι τλαίην ἐνιαυτόν·</l>
                  <l n="220">εἰ δέ κε τεθνηῶτος ἀκούσω μηδʼ ἔτʼ ἐόντος,</l>
                  <l n="221">νοστήσας δὴ ἔπειτα φίλην ἐς πατρίδα γαῖαν</l>
                  <l n="222">σῆμά τέ οἱ χεύω καὶ ἐπὶ κτέρεα κτερεΐξω</l>
                  <l n="223">πολλὰ μάλʼ, ὅσσα ἔοικε, καὶ ἀνέρι μητέρα δώσω.</l>
               </q>
               <milestone n="224" unit="card" ed="p"/>
               <l n="224">
                  <milestone unit="para" ed="P"/>ἦ τοι ὅ γʼ ὣς εἰπὼν κατʼ ἄρʼ ἕζετο, τοῖσι δʼ
                  ἀνέστη</l>
               <l n="225">Μέντωρ, ὅς ῥʼ Ὀδυσῆος ἀμύμονος ἦεν ἑταῖρος,</l>
               <l n="226">καί οἱ ἰὼν ἐν νηυσὶν ἐπέτρεπεν οἶκον ἅπαντα,</l>
               <l n="227">πείθεσθαί τε γέροντι καὶ ἔμπεδα πάντα φυλάσσειν·</l>
               <l n="228">ὅ σφιν ἐὺ φρονέων ἀγορήσατο καὶ μετέειπεν·</l>
               <q type="unspecified">
                  <l n="229">
                     <milestone unit="para" ed="P"/>κέκλυτε δὴ νῦν μευ, Ἰθακήσιοι, ὅττι κεν
                     εἴπω·</l>
                  <l n="230">μή τις ἔτι πρόφρων ἀγανὸς καὶ ἤπιος ἔστω</l>
                  <l n="231">σκηπτοῦχος βασιλεύς, μηδὲ φρεσὶν αἴσιμα εἰδώς,</l>
                  <l n="232">ἀλλʼ αἰεὶ χαλεπός τʼ εἴη καὶ αἴσυλα ῥέζοι·</l>
                  <l n="233">ὡς οὔ τις μέμνηται Ὀδυσσῆος θείοιο</l>
                  <l n="234">λαῶν οἷσιν ἄνασσε, πατὴρ δʼ ὣς ἤπιος ἦεν.</l>
                  <l n="235">ἀλλʼ ἦ τοι μνηστῆρας ἀγήνορας οὔ τι μεγαίρω</l>
                  <l n="236">ἔρδειν ἔργα βίαια κακορραφίῃσι νόοιο·</l>
                  <l n="237">σφὰς γὰρ παρθέμενοι κεφαλὰς κατέδουσι βιαίως</l>
                  <l n="238">οἶκον Ὀδυσσῆος, τὸν δʼ οὐκέτι φασὶ νέεσθαι.</l>
                  <l n="239">νῦν δʼ ἄλλῳ δήμῳ νεμεσίζομαι, οἷον ἅπαντες</l>
                  <l n="240">ἧσθʼ ἄνεῳ, ἀτὰρ οὔ τι καθαπτόμενοι ἐπέεσσι</l>
                  <l n="241">παύρους μνηστῆρας καταπαύετε πολλοὶ ἐόντες.</l>
               </q>
               <l n="242">
                  <milestone unit="para" ed="P"/>τὸν δʼ Εὐηνορίδης Λειώκριτος ἀντίον ηὔδα·</l>
               <q type="unspecified">
                  <l n="243">Μέντορ ἀταρτηρέ, φρένας ἠλεέ, ποῖον ἔειπες</l>
                  <l n="244">ἡμέας ὀτρύνων καταπαυέμεν. ἀργαλέον δὲ</l>
                  <l n="245">ἀνδράσι καὶ πλεόνεσσι μαχήσασθαι περὶ δαιτί.</l>
                  <l n="246">εἴ περ γάρ κʼ Ὀδυσεὺς Ἰθακήσιος αὐτὸς ἐπελθὼν</l>
                  <l n="247">δαινυμένους κατὰ δῶμα ἑὸν μνηστῆρας ἀγαυοὺς</l>
                  <l n="248">ἐξελάσαι μεγάροιο μενοινήσειʼ ἐνὶ θυμῷ,</l>
                  <l n="249">οὔ κέν οἱ κεχάροιτο γυνή, μάλα περ χατέουσα,</l>
                  <l n="250">ἐλθόντʼ, ἀλλά κεν αὐτοῦ ἀεικέα πότμον ἐπίσποι,</l>
                  <l n="251">εἰ πλεόνεσσι μάχοιτο· σὺ δʼ οὐ κατὰ μοῖραν ἔειπες.</l>
                  <l n="252">ἀλλʼ ἄγε, λαοὶ μὲν σκίδνασθʼ ἐπὶ ἔργα ἕκαστος,</l>
                  <l n="253">τούτῳ δʼ ὀτρυνέει Μέντωρ ὁδὸν ἠδʼ Ἁλιθέρσης,</l>
                  <l n="254">οἵ τέ οἱ ἐξ ἀρχῆς πατρώιοί εἰσιν ἑταῖροι.</l>
                  <l n="255">ἀλλʼ ὀίω, καὶ δηθὰ καθήμενος ἀγγελιάων</l>
                  <l n="256">πεύσεται εἰν Ἰθάκῃ, τελέει δʼ ὁδὸν οὔ ποτε ταύτην.</l>
               </q>
               <l n="257">
                  <milestone unit="para" ed="P"/>ὣς ἄρʼ ἐφώνησεν, λῦσεν δʼ ἀγορὴν αἰψηρήν.</l>
               <l n="258">οἱ μὲν ἄρʼ ἐσκίδναντο ἑὰ πρὸς δώμαθʼ ἕκαστος,</l>
               <l n="259">μνηστῆρες δʼ ἐς δώματʼ ἴσαν θείου Ὀδυσῆος.</l>
               <l n="260">
                  <milestone unit="para" ed="P"/>Τηλέμαχος δʼ ἀπάνευθε κιὼν ἐπὶ θῖνα θαλάσσης,</l>
               <l n="261">χεῖρας νιψάμενος πολιῆς ἁλὸς εὔχετʼ Ἀθήνῃ·</l>
               <q type="unspecified">
                  <l n="262">κλῦθί μευ, ὃ χθιζὸς θεὸς ἤλυθες ἡμέτερον δῶ</l>
                  <l n="263">καί μʼ ἐν νηὶ κέλευσας ἐπʼ ἠεροειδέα πόντον</l>
                  <l n="264">νόστον πευσόμενον πατρὸς δὴν οἰχομένοιο</l>
                  <l n="265">ἔρχεσθαι· τὰ δὲ πάντα διατρίβουσιν Ἀχαιοί,</l>
                  <l n="266">μνηστῆρες δὲ μάλιστα κακῶς ὑπερηνορέοντες.</l>
               </q>
               <milestone n="267" unit="card" ed="p"/>
               <l n="267">
                  <milestone unit="para" ed="P"/>ὣς ἔφατʼ εὐχόμενος, σχεδόθεν δέ οἱ ἦλθεν Ἀθήνη,</l>
               <l n="268">Μέντορι εἰδομένη ἠμὲν δέμας ἠδὲ καὶ αὐδήν,</l>
               <l n="269">καί μιν φωνήσασʼ ἔπεα πτερόεντα προσηύδα·</l>
               <q type="unspecified">
                  <l n="270">
                     <milestone unit="para" ed="P"/>Τηλέμαχʼ, οὐδʼ ὄπιθεν κακὸς ἔσσεαι οὐδʼ
                     ἀνοήμων,</l>
                  <l n="271">εἰ δή τοι σοῦ πατρὸς ἐνέστακται μένος ἠύ,</l>
                  <l n="272">οἷος κεῖνος ἔην τελέσαι ἔργον τε ἔπος τε·</l>
                  <l n="273">οὔ τοι ἔπειθʼ ἁλίη ὁδὸς ἔσσεται οὐδʼ ἀτέλεστος.</l>
                  <l n="274">εἰ δʼ οὐ κείνου γʼ ἐσσὶ γόνος καὶ Πηνελοπείης,</l>
                  <l n="275">οὐ σέ γʼ ἔπειτα ἔολπα τελευτήσειν, ἃ μενοινᾷς.</l>
                  <l n="276">παῦροι γάρ τοι παῖδες ὁμοῖοι πατρὶ πέλονται,</l>
                  <l n="277">οἱ πλέονες κακίους, παῦροι δέ τε πατρὸς ἀρείους.</l>
                  <l n="278">ἀλλʼ ἐπεὶ οὐδʼ ὄπιθεν κακὸς ἔσσεαι οὐδʼ ἀνοήμων,</l>
                  <l n="279">οὐδέ σε πάγχυ γε μῆτις Ὀδυσσῆος προλέλοιπεν,</l>
                  <l n="280">ἐλπωρή τοι ἔπειτα τελευτῆσαι τάδε ἔργα.</l>
                  <l n="281">τῶ νῦν μνηστήρων μὲν ἔα βουλήν τε νόον τε</l>
                  <l n="282">ἀφραδέων, ἐπεὶ οὔ τι νοήμονες οὐδὲ δίκαιοι·</l>
                  <l n="283">οὐδέ τι ἴσασιν θάνατον καὶ κῆρα μέλαιναν,</l>
                  <l n="284">ὃς δή σφι σχεδόν ἐστιν, ἐπʼ ἤματι πάντας ὀλέσθαι.</l>
                  <l n="285">σοὶ δʼ ὁδὸς οὐκέτι δηρὸν ἀπέσσεται ἣν σὺ μενοινᾷς·</l>
                  <l n="286">τοῖος γάρ τοι ἑταῖρος ἐγὼ πατρώιός εἰμι,</l>
                  <l n="287">ὅς τοι νῆα θοὴν στελέω καὶ ἅμʼ ἕψομαι αὐτός.</l>
                  <l n="288">ἀλλὰ σὺ μὲν πρὸς δώματʼ ἰὼν μνηστῆρσιν ὁμίλει,</l>
                  <l n="289">ὅπλισσόν τʼ ἤια καὶ ἄγγεσιν ἄρσον ἅπαντα,</l>
                  <l n="290">οἶνον ἐν ἀμφιφορεῦσι, καὶ ἄλφιτα, μυελὸν ἀνδρῶν,</l>
                  <l n="291">δέρμασιν ἐν πυκινοῖσιν· ἐγὼ δʼ ἀνὰ δῆμον ἑταίρους</l>
                  <l n="292">αἶψʼ ἐθελοντῆρας συλλέξομαι. εἰσὶ δὲ νῆες</l>
                  <l n="293">πολλαὶ ἐν ἀμφιάλῳ Ἰθάκῃ, νέαι ἠδὲ παλαιαί·</l>
                  <l n="294">τάων μέν τοι ἐγὼν ἐπιόψομαι ἥ τις ἀρίστη,</l>
                  <l n="295">ὦκα δʼ ἐφοπλίσσαντες ἐνήσομεν εὐρέι πόντῳ.</l>
               </q>
               <l n="296">
                  <milestone unit="para" ed="P"/>ὣς φάτʼ Ἀθηναίη κούρη Διός· οὐδʼ ἄρʼ ἔτι δὴν</l>
               <l n="297">Τηλέμαχος παρέμιμνεν, ἐπεὶ θεοῦ ἔκλυεν αὐδήν.</l>
               <l n="298">βῆ δʼ ἰέναι πρὸς δῶμα, φίλον τετιημένος ἦτορ,</l>
               <l n="299">εὗρε δʼ ἄρα μνηστῆρας ἀγήνορας ἐν μεγάροισιν,</l>
               <l n="300">αἶγας ἀνιεμένους σιάλους θʼ εὕοντας ἐν αὐλῇ.</l>
               <l n="301">Ἀντίνοος δʼ ἰθὺς γελάσας κίε Τηλεμάχοιο,</l>
               <l n="302">ἔν τʼ ἄρα οἱ φῦ χειρί, ἔπος τʼ ἔφατʼ ἔκ τʼ ὀνόμαζε·</l>
               <q type="unspecified">
                  <l n="303">
                     <milestone unit="para" ed="P"/>Τηλέμαχʼ ὑψαγόρη, μένος ἄσχετε, μή τί τοι
                     ἄλλο</l>
                  <l n="304">ἐν στήθεσσι κακὸν μελέτω ἔργον τε ἔπος τε,</l>
                  <l n="305">ἀλλά μοι ἐσθιέμεν καὶ πινέμεν, ὡς τὸ πάρος περ.</l>
                  <l n="306">ταῦτα δέ τοι μάλα πάντα τελευτήσουσιν Ἀχαιοί,</l>
                  <l n="307">νῆα καὶ ἐξαίτους ἐρέτας, ἵνα θᾶσσον ἵκηαι</l>
                  <l n="308">ἐς Πύλον ἠγαθέην μετʼ ἀγαυοῦ πατρὸς ἀκουήν.</l>
               </q>
               <milestone n="309" unit="card" ed="p"/>
               <l n="309">
                  <milestone unit="para" ed="P"/>τὸν δʼ αὖ Τηλέμαχος πεπνυμένος ἀντίον ηὔδα·</l>
               <q type="unspecified">
                  <l n="310">Ἀντίνοʼ, οὔ πως ἔστιν ὑπερφιάλοισι μεθʼ ὑμῖν</l>
                  <l n="311">δαίνυσθαί τʼ ἀκέοντα καὶ εὐφραίνεσθαι ἕκηλον.</l>
                  <l n="312">ἦ οὐχ ἅλις ὡς τὸ πάροιθεν ἐκείρετε πολλὰ καὶ ἐσθλὰ</l>
                  <l n="313">κτήματʼ ἐμά, μνηστῆρες, ἐγὼ δʼ ἔτι νήπιος ἦα;</l>
                  <l n="314">νῦν δʼ ὅτε δὴ μέγας εἰμὶ καὶ ἄλλων μῦθον ἀκούων</l>
                  <l n="315">πυνθάνομαι, καὶ δή μοι ἀέξεται ἔνδοθι θυμός,</l>
                  <l n="316">πειρήσω, ὥς κʼ ὔμμι κακὰς ἐπὶ κῆρας ἰήλω,</l>
                  <l n="317">ἠὲ Πύλονδʼ ἐλθών, ἢ αὐτοῦ τῷδʼ ἐνὶ δήμῳ.</l>
                  <l n="318">εἶμι μέν, οὐδʼ ἁλίη ὁδὸς ἔσσεται ἣν ἀγορεύω,</l>
                  <l n="319">ἔμπορος· οὐ γὰρ νηὸς ἐπήβολος οὐδʼ ἐρετάων</l>
                  <l n="320">γίγνομαι· ὥς νύ που ὔμμιν ἐείσατο κέρδιον εἶναι.</l>
               </q>
               <l n="321">
                  <milestone unit="para" ed="P"/>ἦ ῥα, καὶ ἐκ χειρὸς χεῖρα σπάσατʼ Ἀντινόοιο</l>
               <l n="322">ῥεῖα· μνηστῆρες δὲ δόμον κάτα δαῖτα πένοντο.</l>
               <l n="323">οἱ δʼ ἐπελώβευον καὶ ἐκερτόμεον ἐπέεσσιν.</l>
               <l n="324">ὧδε δέ τις εἴπεσκε νέων ὑπερηνορεόντων·</l>
               <q type="unspecified">
                  <l n="325">
                     <milestone unit="para" ed="P"/>ἦ μάλα Τηλέμαχος φόνον ἡμῖν μερμηρίζει.</l>
                  <l n="326">ἤ τινας ἐκ Πύλου ἄξει ἀμύντορας ἠμαθόεντος</l>
                  <l n="327">ἢ ὅ γε καὶ Σπάρτηθεν, ἐπεί νύ περ ἵεται αἰνῶς·</l>
                  <l n="328">ἠὲ καὶ εἰς Ἐφύρην ἐθέλει, πίειραν ἄρουραν,</l>
                  <l n="329">ἐλθεῖν, ὄφρʼ ἔνθεν θυμοφθόρα φάρμακʼ ἐνείκῃ,</l>
                  <l n="330">ἐν δὲ βάλῃ κρητῆρι καὶ ἡμέας πάντας ὀλέσσῃ.</l>
               </q>
               <l n="331">
                  <milestone unit="para" ed="P"/>ἄλλος δʼ αὖτʼ εἴπεσκε νέων ὑπερηνορεόντων·</l>
               <q type="unspecified">
                  <l n="332">τίς δʼ οἶδʼ, εἴ κε καὶ αὐτὸς ἰὼν κοίλης ἐπὶ νηὸς</l>
                  <l n="333">τῆλε φίλων ἀπόληται ἀλώμενος ὥς περ Ὀδυσσεύς;</l>
                  <l n="334">οὕτω κεν καὶ μᾶλλον ὀφέλλειεν πόνον ἄμμιν·</l>
                  <l n="335">κτήματα γάρ κεν πάντα δασαίμεθα, οἰκία δʼ αὖτε</l>
                  <l n="336">τούτου μητέρι δοῖμεν ἔχειν ἠδʼ ὅς τις ὀπυίοι.</l>
               </q>
               <l n="337">
                  <milestone unit="para" ed="P"/>ὣς φάν, ὁ δʼ ὑψόροφον θάλαμον κατεβήσετο πατρὸς</l>
               <l n="338">εὐρύν, ὅθι νητὸς χρυσὸς καὶ χαλκὸς ἔκειτο</l>
               <l n="339">ἐσθής τʼ ἐν χηλοῖσιν ἅλις τʼ ἐυῶδες ἔλαιον·</l>
               <l n="340">ἐν δὲ πίθοι οἴνοιο παλαιοῦ ἡδυπότοιο</l>
               <l n="341">ἕστασαν, ἄκρητον θεῖον ποτὸν ἐντὸς ἔχοντες,</l>
               <l n="342">ἑξείης ποτὶ τοῖχον ἀρηρότες, εἴ ποτʼ Ὀδυσσεὺς</l>
               <l n="343">οἴκαδε νοστήσειε καὶ ἄλγεα πολλὰ μογήσας.</l>
               <l n="344">κληισταὶ δʼ ἔπεσαν σανίδες πυκινῶς ἀραρυῖαι,</l>
               <l n="345">δικλίδες· ἐν δὲ γυνὴ ταμίη νύκτας τε καὶ ἦμαρ</l>
               <l n="346">ἔσχʼ, ἣ πάντʼ ἐφύλασσε νόου πολυϊδρείῃσιν,</l>
               <l n="347">Εὐρύκλειʼ, Ὦπος θυγάτηρ Πεισηνορίδαο.</l>
               <l n="348">τὴν τότε Τηλέμαχος προσέφη θαλαμόνδε καλέσσας·</l>
               <q type="unspecified">
                  <l n="349">
                     <milestone unit="para" ed="P"/>μαῖʼ, ἄγε δή μοι οἶνον ἐν ἀμφιφορεῦσιν
                     ἄφυσσον</l>
                  <l n="350">ἡδύν, ὅτις μετὰ τὸν λαρώτατος ὃν σὺ φυλάσσεις</l>
                  <l n="351">κεῖνον ὀιομένη τὸν κάμμορον, εἴ ποθεν ἔλθοι</l>
                  <l n="352">διογενὴς Ὀδυσεὺς θάνατον καὶ κῆρας ἀλύξας.</l>
                  <l n="353">δώδεκα δʼ ἔμπλησον καὶ πώμασιν ἄρσον ἅπαντας.</l>
                  <l n="354">ἐν δέ μοι ἄλφιτα χεῦον ἐϋρραφέεσσι δοροῖσιν·</l>
                  <l n="355">εἴκοσι δʼ ἔστω μέτρα μυληφάτου ἀλφίτου ἀκτῆς.</l>
                  <l n="356">αὐτὴ δʼ οἴη ἴσθι· τὰ δʼ ἁθρόα πάντα τετύχθω·</l>
                  <l n="357">ἑσπέριος γὰρ ἐγὼν αἱρήσομαι, ὁππότε κεν δὴ</l>
                  <l n="358">μήτηρ εἰς ὑπερῷʼ ἀναβῇ κοίτου τε μέδηται.</l>
                  <l n="359">εἶμι γὰρ ἐς Σπάρτην τε καὶ ἐς Πύλον ἠμαθόεντα</l>
                  <l n="360">νόστον πευσόμενος πατρὸς φίλου, ἤν που ἀκούσω.</l>
               </q>
               <milestone n="361" unit="card" ed="p"/>
               <l n="361">
                  <milestone unit="para" ed="P"/>ὣς φάτο, κώκυσεν δὲ φίλη τροφὸς Εὐρύκλεια,</l>
               <l n="362">καί ῥʼ ὀλοφυρομένη ἔπεα πτερόεντα προσηύδα·</l>
               <q type="unspecified">
                  <l n="363">τίπτε δέ τοι, φίλε τέκνον, ἐνὶ φρεσὶ τοῦτο νόημα</l>
                  <l n="364">ἔπλετο; πῇ δʼ ἐθέλεις ἰέναι πολλὴν ἐπὶ γαῖαν</l>
                  <l n="365">μοῦνος ἐὼν ἀγαπητός; ὁ δʼ ὤλετο τηλόθι πάτρης</l>
                  <l n="366">διογενὴς Ὀδυσεὺς ἀλλογνώτῳ ἐνὶ δήμῳ.</l>
                  <l n="367">οἱ δέ τοι αὐτίκʼ ἰόντι κακὰ φράσσονται ὀπίσσω,</l>
                  <l n="368">ὥς κε δόλῳ φθίῃς, τάδε δʼ αὐτοὶ πάντα δάσονται.</l>
                  <l n="369">ἀλλὰ μένʼ αὖθʼ ἐπὶ σοῖσι καθήμενος· οὐδέ τί σε χρὴ</l>
                  <l n="370">πόντον ἐπʼ ἀτρύγετον κακὰ πάσχειν οὐδʼ ἀλάλησθαι.</l>
               </q>
               <l n="371">
                  <milestone unit="para" ed="P"/>τὴν δʼ αὖ Τηλέμαχος πεπνυμένος ἀντίον ηὔδα·</l>
               <q type="unspecified">
                  <l n="372">θάρσει, μαῖʼ, ἐπεὶ οὔ τοι ἄνευ θεοῦ ἥδε γε βουλή.</l>
                  <l n="373">ἀλλʼ ὄμοσον μὴ μητρὶ φίλῃ τάδε μυθήσασθαι,</l>
                  <l n="374">πρίν γʼ ὅτʼ ἂν ἑνδεκάτη τε δυωδεκάτη τε γένηται,</l>
                  <l n="375">ἢ αὐτὴν ποθέσαι καὶ ἀφορμηθέντος ἀκοῦσαι,</l>
                  <l n="376">ὡς ἂν μὴ κλαίουσα κατὰ χρόα καλὸν ἰάπτῃ.</l>
               </q>
               <l n="377">
                  <milestone unit="para" ed="P"/>ὣς ἄρʼ ἔφη, γρῆυς δὲ θεῶν μέγαν ὅρκον ἀπώμνυ.</l>
               <l n="378">αὐτὰρ ἐπεί ῥʼ ὄμοσέν τε τελεύτησέν τε τὸν ὅρκον,</l>
               <l n="379">αὐτίκʼ ἔπειτά οἱ οἶνον ἐν ἀμφιφορεῦσιν ἄφυσσεν,</l>
               <l n="380">ἐν δέ οἱ ἄλφιτα χεῦεν ἐϋρραφέεσσι δοροῖσι.</l>
               <l n="381">Τηλέμαχος δʼ ἐς δώματʼ ἰὼν μνηστῆρσιν ὁμίλει.</l>
               <l n="382">
                  <milestone unit="para" ed="P"/>ἔνθʼ αὖτʼ ἄλλʼ ἐνόησε θεά, γλαυκῶπις Ἀθήνη.</l>
               <l n="383">Τηλεμάχῳ ἐικυῖα κατὰ πτόλιν ᾤχετο πάντῃ,</l>
               <l n="384">καί ῥα ἑκάστῳ φωτὶ παρισταμένη φάτο μῦθον,</l>
               <l n="385">ἑσπερίους δʼ ἐπὶ νῆα θοὴν ἀγέρεσθαι ἀνώγει.</l>
               <l n="386">ἡ δʼ αὖτε Φρονίοιο Νοήμονα φαίδιμον υἱὸν</l>
               <l n="387">ᾔτεε νῆα θοήν· ὁ δέ οἱ πρόφρων ὑπέδεκτο.</l>
               <milestone n="388" unit="card" ed="p"/>
               <l n="388">
                  <milestone unit="para" ed="P"/>δύσετό τʼ ἠέλιος σκιόωντό τε πᾶσαι ἀγυιαί,</l>
               <l n="389">καὶ τότε νῆα θοὴν ἅλαδʼ εἴρυσε, πάντα δʼ ἐν αὐτῇ</l>
               <l n="390">ὅπλʼ ἐτίθει, τά τε νῆες ἐύσσελμοι φορέουσι.</l>
               <l n="391">στῆσε δʼ ἐπʼ ἐσχατιῇ λιμένος, περὶ δʼ ἐσθλοὶ ἑταῖροι</l>
               <l n="392">ἁθρόοι ἠγερέθοντο· θεὰ δʼ ὤτρυνεν ἕκαστον.</l>
               <l n="393">
                  <milestone unit="para" ed="P"/>ἔνθʼ αὖτʼ ἄλλʼ ἐνόησε θεά, γλαυκῶπις Ἀθήνη.</l>
               <l n="394">βῆ ῤʼ ἰέναι πρὸς δώματʼ Ὀδυσσῆος θείοιο·</l>
               <l n="395">ἔνθα μνηστήρεσσιν ἐπὶ γλυκὺν ὕπνον ἔχευε,</l>
               <l n="396">πλάζε δὲ πίνοντας, χειρῶν δʼ ἔκβαλλε κύπελλα.</l>
               <l n="397">οἱ δʼ εὕδειν ὤρνυντο κατὰ πτόλιν, οὐδʼ ἄρʼ ἔτι δὴν</l>
               <l n="398">ἥατʼ, ἐπεί σφισιν ὕπνος ἐπὶ βλεφάροισιν ἔπιπτεν.</l>
               <l n="399">αὐτὰρ Τηλέμαχον προσέφη γλαυκῶπις Ἀθήνη</l>
               <l n="400">ἐκπροκαλεσσαμένη μεγάρων ἐὺ ναιεταόντων,</l>
               <l n="401">Μέντορι εἰδομένη ἠμὲν δέμας ἠδὲ καὶ αὐδήν·</l>
               <q type="unspecified">
                  <l n="402">
                     <milestone unit="para" ed="P"/>Τηλέμαχʼ, ἤδη μέν τοι ἐυκνήμιδες ἑταῖροι</l>
                  <l n="403">ἥατʼ ἐπήρετμοι τὴν σὴν ποτιδέγμενοι ὁρμήν·</l>
                  <l n="404">ἀλλʼ ἴομεν, μὴ δηθὰ διατρίβωμεν ὁδοῖο.</l>
               </q>
               <l n="405">
                  <milestone unit="para" ed="P"/>ὣς ἄρα φωνήσασʼ ἡγήσατο Παλλὰς Ἀθήνη</l>
               <l n="406">καρπαλίμως· ὁ δʼ ἔπειτα μετʼ ἴχνια βαῖνε θεοῖο.</l>
               <l n="407">αὐτὰρ ἐπεί ῥʼ ἐπὶ νῆα κατήλυθον ἠδὲ θάλασσαν,</l>
               <l n="408">εὗρον ἔπειτʼ ἐπὶ θινὶ κάρη κομόωντας ἑταίρους.</l>
               <l n="409">τοῖσι δὲ καὶ μετέειφʼ ἱερὴ ἲς Τηλεμάχοιο·</l>
               <q type="unspecified">
                  <l n="410">
                     <milestone unit="para" ed="P"/>δεῦτε, φίλοι, ἤια φερώμεθα· πάντα γὰρ ἤδη</l>
                  <l n="411">ἁθρόʼ ἐνὶ μεγάρῳ. μήτηρ δʼ ἐμὴ οὔ τι πέπυσται,</l>
                  <l n="412">οὐδʼ ἄλλαι δμωαί, μία δʼ οἴη μῦθον ἄκουσεν.</l>
               </q>
               <l n="413">
                  <milestone unit="para" ed="P"/>ὣς ἄρα φωνήσας ἡγήσατο, τοὶ δʼ ἅμʼ ἕποντο.</l>
               <l n="414">οἱ δʼ ἄρα πάντα φέροντες ἐυσσέλμῳ ἐπὶ νηὶ</l>
               <l n="415">κάτθεσαν, ὡς ἐκέλευσεν Ὀδυσσῆος φίλος υἱός.</l>
               <l n="416">ἂν δʼ ἄρα Τηλέμαχος νηὸς βαῖνʼ, ἦρχε δʼ Ἀθήνη,</l>
               <l n="417">νηὶ δʼ ἐνὶ πρυμνῇ κατʼ ἄρʼ ἕζετο· ἄγχι δʼ ἄρʼ αὐτῆς</l>
               <l n="418">ἕζετο Τηλέμαχος. τοὶ δὲ πρυμνήσιʼ ἔλυσαν,</l>
               <l n="419">ἂν δὲ καὶ αὐτοὶ βάντες ἐπὶ κληῖσι καθῖζον.</l>
               <l n="420">τοῖσιν δʼ ἴκμενον οὖρον ἵει γλαυκῶπις Ἀθήνη,</l>
               <l n="421">ἀκραῆ Ζέφυρον, κελάδοντʼ ἐπὶ οἴνοπα πόντον.</l>
               <l n="422">Τηλέμαχος δʼ ἑτάροισιν ἐποτρύνας ἐκέλευσεν</l>
               <l n="423">ὅπλων ἅπτεσθαι· τοὶ δʼ ὀτρύνοντος ἄκουσαν.</l>
               <l n="424">ἱστὸν δʼ εἰλάτινον κοίλης ἔντοσθε μεσόδμης</l>
               <l n="425">στῆσαν ἀείραντες, κατὰ δὲ προτόνοισιν ἔδησαν,</l>
               <l n="426">ἕλκον δʼ ἱστία λευκὰ ἐυστρέπτοισι βοεῦσιν.</l>
               <l n="427">ἔπρησεν δʼ ἄνεμος μέσον ἱστίον, ἀμφὶ δὲ κῦμα</l>
               <l n="428">στείρῃ πορφύρεον μεγάλʼ ἴαχε νηὸς ἰούσης·</l>
               <l n="429">ἡ δʼ ἔθεεν κατὰ κῦμα διαπρήσσουσα κέλευθον.</l>
               <l n="430">δησάμενοι δʼ ἄρα ὅπλα θοὴν ἀνὰ νῆα μέλαιναν</l>
               <l n="431">στήσαντο κρητῆρας ἐπιστεφέας οἴνοιο,</l>
               <l n="432">λεῖβον δʼ ἀθανάτοισι θεοῖς αἰειγενέτῃσιν,</l>
               <l n="433">ἐκ πάντων δὲ μάλιστα Διὸς γλαυκώπιδι κούρῃ.</l>
               <l n="434">παννυχίη μέν ῥʼ ἥ γε καὶ ἠῶ πεῖρε κέλευθον.</l>
            </div>
            <div n="3" type="textpart" subtype="book">
               <milestone n="1" unit="card" ed="p"/>
               <l n="1">Ἠέλιος δʼ ἀνόρουσε, λιπὼν περικαλλέα λίμνην,</l>
               <l n="2">οὐρανὸν ἐς πολύχαλκον, ἵνʼ ἀθανάτοισι φαείνοι</l>
               <l n="3">καὶ θνητοῖσι βροτοῖσιν ἐπὶ ζείδωρον ἄρουραν·</l>
               <l n="4">οἱ δὲ Πύλον, Νηλῆος ἐυκτίμενον πτολίεθρον,</l>
               <l n="5">ἷξον· τοὶ δʼ ἐπὶ θινὶ θαλάσσης ἱερὰ ῥέζον,</l>
               <l n="6">ταύρους παμμέλανας, ἐνοσίχθονι κυανοχαίτῃ.</l>
               <l n="7">ἐννέα δʼ ἕδραι ἔσαν, πεντακόσιοι δʼ ἐν ἑκάστῃ</l>
               <l n="8">ἥατο καὶ προύχοντο ἑκάστοθι ἐννέα ταύρους.</l>
               <l n="9">εὖθʼ οἱ σπλάγχνα πάσαντο, θεῷ δʼ ἐπὶ μηρίʼ ἔκαιον,</l>
               <l n="10">οἱ δʼ ἰθὺς κατάγοντο ἰδʼ ἱστία νηὸς ἐίσης</l>
               <l n="11">στεῖλαν ἀείραντες, τὴν δʼ ὥρμισαν, ἐκ δʼ ἔβαν αὐτοί·</l>
               <l n="12">ἐκ δʼ ἄρα Τηλέμαχος νηὸς βαῖνʼ, ἦρχε δʼ Ἀθήνη.</l>
               <l n="13">τὸν προτέρη προσέειπε θεά, γλαυκῶπις Ἀθήνη·</l>
               <q type="unspecified">
                  <l n="14">
                     <milestone unit="para" ed="P"/>Τηλέμαχʼ, οὐ μέν σε χρὴ ἔτʼ αἰδοῦς, οὐδʼ
                     ἠβαιόν·</l>
                  <l n="15">τοὔνεκα γὰρ καὶ πόντον ἐπέπλως, ὄφρα πύθηαι</l>
                  <l n="16">πατρός, ὅπου κύθε γαῖα καὶ ὅν τινα πότμον ἐπέσπεν.</l>
                  <l n="17">ἀλλʼ ἄγε νῦν ἰθὺς κίε Νέστορος ἱπποδάμοιο·</l>
                  <l n="18">εἴδομεν ἥν τινα μῆτιν ἐνὶ στήθεσσι κέκευθε.</l>
                  <l n="19">λίσσεσθαι δέ μιν αὐτός, ὅπως νημερτέα εἴπῃ·</l>
                  <l n="20">ψεῦδος δʼ οὐκ ἐρέει· μάλα γὰρ πεπνυμένος ἐστί.</l>
               </q>
               <l n="21">
                  <milestone unit="para" ed="P"/>τὴν δʼ αὖ Τηλέμαχος πεπνυμένος ἀντίον ηὔδα·</l>
               <q type="unspecified">
                  <l n="22">Μέντορ, πῶς τʼ ἄρʼ ἴω; πῶς τʼ ἂρ προσπτύξομαι αὐτόν;</l>
                  <l n="23">οὐδέ τί πω μύθοισι πεπείρημαι πυκινοῖσιν·</l>
                  <l n="24">αἰδὼς δʼ αὖ νέον ἄνδρα γεραίτερον ἐξερέεσθαι.</l>
               </q>
               <l n="25">
                  <milestone unit="para" ed="P"/>τὸν δʼ αὖτε προσέειπε θεά, γλαυκῶπις Ἀθήνη·</l>
               <q type="unspecified">
                  <l n="26">Τηλέμαχʼ, ἄλλα μὲν αὐτὸς ἐνὶ φρεσὶ σῇσι νοήσεις,</l>
                  <l n="27">ἄλλα δὲ καὶ δαίμων ὑποθήσεται· οὐ γὰρ ὀίω</l>
                  <l n="28">οὔ σε θεῶν ἀέκητι γενέσθαι τε τραφέμεν τε.</l>
               </q>
               <l n="29">
                  <milestone unit="para" ed="P"/>ὣς ἄρα φωνήσασʼ ἡγήσατο Παλλὰς Ἀθήνη</l>
               <l n="30">καρπαλίμως· ὁ δʼ ἔπειτα μετʼ ἴχνια βαῖνε θεοῖο.</l>
               <l n="31">ἷξον δʼ ἐς Πυλίων ἀνδρῶν ἄγυρίν τε καὶ ἕδρας,</l>
               <l n="32">ἔνθʼ ἄρα Νέστωρ ἧστο σὺν υἱάσιν, ἀμφὶ δʼ ἑταῖροι</l>
               <l n="33">δαῖτʼ ἐντυνόμενοι κρέα τʼ ὤπτων ἄλλα τʼ ἔπειρον.</l>
               <l n="34">οἱ δʼ ὡς οὖν ξείνους ἴδον, ἁθρόοι ἦλθον ἅπαντες,</l>
               <l n="35">χερσίν τʼ ἠσπάζοντο καὶ ἑδριάασθαι ἄνωγον.</l>
               <l n="36">πρῶτος Νεστορίδης Πεισίστρατος ἐγγύθεν ἐλθὼν</l>
               <l n="37">ἀμφοτέρων ἕλε χεῖρα καὶ ἵδρυσεν παρὰ δαιτὶ</l>
               <l n="38">κώεσιν ἐν μαλακοῖσιν ἐπὶ ψαμάθοις ἁλίῃσιν</l>
               <l n="39">πάρ τε κασιγνήτῳ Θρασυμήδεϊ καὶ πατέρι ᾧ·</l>
               <l n="40">δῶκε δʼ ἄρα σπλάγχνων μοίρας, ἐν δʼ οἶνον ἔχευεν</l>
               <l n="41">χρυσείῳ δέπαϊ· δειδισκόμενος δὲ προσηύδα</l>
               <l n="42">Παλλάδʼ Ἀθηναίην κούρην Διὸς αἰγιόχοιο·</l>
               <q type="unspecified">
                  <l n="43">
                     <milestone unit="para" ed="P"/>εὔχεο νῦν, ὦ ξεῖνε, Ποσειδάωνι ἄνακτι·</l>
                  <l n="44">τοῦ γὰρ καὶ δαίτης ἠντήσατε δεῦρο μολόντες.</l>
                  <l n="45">αὐτὰρ ἐπὴν σπείσῃς τε καὶ εὔξεαι, ἣ θέμις ἐστί,</l>
                  <l n="46">δὸς καὶ τούτῳ ἔπειτα δέπας μελιηδέος οἴνου</l>
                  <l n="47">σπεῖσαι, ἐπεὶ καὶ τοῦτον ὀίομαι ἀθανάτοισιν</l>
                  <l n="48">εὔχεσθαι· πάντες δὲ θεῶν χατέουσʼ ἄνθρωποι.</l>
                  <l n="49">ἀλλὰ νεώτερός ἐστιν, ὁμηλικίη δʼ ἐμοὶ αὐτῷ·</l>
                  <l n="50">τοὔνεκα σοὶ προτέρῳ δώσω χρύσειον ἄλεισον.</l>
               </q>
               <milestone n="51" unit="card" ed="p"/>
               <l n="51">
                  <milestone unit="para" ed="P"/>ὣς εἰπὼν ἐν χειρὶ τίθει δέπας ἡδέος οἴνου·</l>
               <l n="52">χαῖρε δʼ Ἀθηναίη πεπνυμένῳ ἀνδρὶ δικαίῳ,</l>
               <l n="53">οὕνεκα οἷ προτέρῃ δῶκε χρύσειον ἄλεισον·</l>
               <l n="54">αὐτίκα δʼ εὔχετο πολλὰ Ποσειδάωνι ἄνακτι·</l>
               <q type="unspecified">
                  <l n="55">
                     <milestone unit="para" ed="P"/>κλῦθι, Ποσείδαον γαιήοχε, μηδὲ μεγήρῃς</l>
                  <l n="56">ἡμῖν εὐχομένοισι τελευτῆσαι τάδε ἔργα.</l>
                  <l n="57">Νέστορι μὲν πρώτιστα καὶ υἱάσι κῦδος ὄπαζε,</l>
                  <l n="58">αὐτὰρ ἔπειτʼ ἄλλοισι δίδου χαρίεσσαν ἀμοιβὴν</l>
                  <l n="59">σύμπασιν Πυλίοισιν ἀγακλειτῆς ἑκατόμβης.</l>
                  <l n="60">δὸς δʼ ἔτι Τηλέμαχον καὶ ἐμὲ πρήξαντα νέεσθαι,</l>
                  <l n="61">οὕνεκα δεῦρʼ ἱκόμεσθα θοῇ σὺν νηὶ μελαίνῃ.</l>
               </q>
               <l n="62">
                  <milestone unit="para" ed="P"/>ὣς ἄρʼ ἔπειτʼ ἠρᾶτο καὶ αὐτὴ πάντα τελεύτα.</l>
               <l n="63">δῶκε δὲ Τηλεμάχῳ καλὸν δέπας ἀμφικύπελλον·</l>
               <l n="64">ὣς δʼ αὔτως ἠρᾶτο Ὀδυσσῆος φίλος υἱός.</l>
               <l n="65">οἱ δʼ ἐπεὶ ὤπτησαν κρέʼ ὑπέρτερα καὶ ἐρύσαντο,</l>
               <l n="66">μοίρας δασσάμενοι δαίνυντʼ ἐρικυδέα δαῖτα.</l>
               <l n="67">αὐτὰρ ἐπεὶ πόσιος καὶ ἐδητύος ἐξ ἔρον ἕντο,</l>
               <l n="68">τοῖς ἄρα μύθων ἦρχε Γερήνιος ἱππότα Νέστωρ·</l>
               <q type="unspecified">
                  <l n="69">
                     <milestone unit="para" ed="P"/>νῦν δὴ κάλλιόν ἐστι μεταλλῆσαι καὶ ἐρέσθαι</l>
                  <l n="70">ξείνους, οἱ τινές εἰσιν, ἐπεὶ τάρπησαν ἐδωδῆς.</l>
                  <l n="71">ὦ ξεῖνοι, τίνες ἐστέ; πόθεν πλεῖθʼ ὑγρὰ κέλευθα;</l>
                  <l n="72">ἤ τι κατὰ πρῆξιν ἦ μαψιδίως ἀλάλησθε</l>
                  <l n="73">οἷά τε ληιστῆρες ὑπεὶρ ἅλα, τοί τʼ ἀλόωνται</l>
                  <l n="74">ψυχὰς παρθέμενοι κακὸν ἀλλοδαποῖσι φέροντες;</l>
               </q>
               <l n="75">
                  <milestone unit="para" ed="P"/>τὸν δʼ αὖ Τηλέμαχος πεπνυμένος ἀντίον ηὔδα</l>
               <l n="76">θαρσήσας· αὐτὴ γὰρ ἐνὶ φρεσὶ θάρσος Ἀθήνη</l>
               <l n="77">θῆχʼ, ἵνα μιν περὶ πατρὸς ἀποιχομένοιο ἔροιτο</l>
               <l n="78">ἠδʼ ἵνα μιν κλέος ἐσθλὸν ἐν ἀνθρώποισιν ἔχῃσιν·</l>
               <q type="unspecified">
                  <l n="79">
                     <milestone unit="para" ed="P"/>ὦ Νέστορ Νηληϊάδη, μέγα κῦδος Ἀχαιῶν,</l>
                  <l n="80">εἴρεαι ὁππόθεν εἰμέν· ἐγὼ δέ κέ τοι καταλέξω.</l>
                  <l n="81">ἡμεῖς ἐξ Ἰθάκης ὑπονηίου εἰλήλουθμεν·</l>
                  <l n="82">πρῆξις δʼ ἥδʼ ἰδίη, οὐ δήμιος, ἣν ἀγορεύω.</l>
                  <l n="83">πατρὸς ἐμοῦ κλέος εὐρὺ μετέρχομαι, ἤν που ἀκούσω,</l>
                  <l n="84">δίου Ὀδυσσῆος ταλασίφρονος, ὅν ποτέ φασι</l>
                  <l n="85">σὺν σοὶ μαρνάμενον Τρώων πόλιν ἐξαλαπάξαι.</l>
                  <l n="86">ἄλλους μὲν γὰρ πάντας, ὅσοι Τρωσὶν πολέμιζον,</l>
                  <l n="87">πευθόμεθʼ, ἧχι ἕκαστος ἀπώλετο λυγρῷ ὀλέθρῳ,</l>
                  <l n="88">κείνου δʼ αὖ καὶ ὄλεθρον ἀπευθέα θῆκε Κρονίων.</l>
                  <l n="89">οὐ γάρ τις δύναται σάφα εἰπέμεν ὁππόθʼ ὄλωλεν,</l>
                  <l n="90">εἴθʼ ὅ γʼ ἐπʼ ἠπείρου δάμη ἀνδράσι δυσμενέεσσιν,</l>
                  <l n="91">εἴτε καὶ ἐν πελάγει μετὰ κύμασιν Ἀμφιτρίτης.</l>
                  <l n="92">τοὔνεκα νῦν τὰ σὰ γούναθʼ ἱκάνομαι, αἴ κʼ ἐθέλῃσθα</l>
                  <l n="93">κείνου λυγρὸν ὄλεθρον ἐνισπεῖν, εἴ που ὄπωπας</l>
                  <l n="94">ὀφθαλμοῖσι τεοῖσιν ἢ ἄλλου μῦθον ἄκουσας</l>
                  <l n="95">πλαζομένου· πέρι γάρ μιν ὀιζυρὸν τέκε μήτηρ.</l>
                  <l n="96">μηδέ τί μʼ αἰδόμενος μειλίσσεο μηδʼ ἐλεαίρων,</l>
                  <l n="97">ἀλλʼ εὖ μοι κατάλεξον ὅπως ἤντησας ὀπωπῆς.</l>
                  <l n="98">λίσσομαι, εἴ ποτέ τοί τι πατὴρ ἐμός, ἐσθλὸς Ὀδυσσεύς,</l>
                  <l n="99">ἢ ἔπος ἠέ τι ἔργον ὑποστὰς ἐξετέλεσσε</l>
                  <l n="100">δήμῳ ἔνι Τρώων, ὅθι πάσχετε πήματʼ Ἀχαιοί,</l>
                  <l n="101">τῶν νῦν μοι μνῆσαι, καί μοι νημερτὲς ἐνίσπες.</l>
               </q>
               <milestone n="102" unit="card" ed="p"/>
               <l n="102">
                  <milestone unit="para" ed="P"/>τὸν δʼ ἠμείβετʼ ἔπειτα Γερήνιος ἱππότα Νέστωρ·</l>
               <q type="unspecified">
                  <l n="103">ὦ φίλʼ, ἐπεί μʼ ἔμνησας ὀιζύος, ἣν ἐν ἐκείνῳ</l>
                  <l n="104">δήμῳ ἀνέτλημεν μένος ἄσχετοι υἷες Ἀχαιῶν,</l>
                  <l n="105">ἠμὲν ὅσα ξὺν νηυσὶν ἐπʼ ἠεροειδέα πόντον</l>
                  <l n="106">πλαζόμενοι κατὰ ληίδʼ, ὅπῃ ἄρξειεν Ἀχιλλεύς,</l>
                  <l n="107">ἠδʼ ὅσα καὶ περὶ ἄστυ μέγα Πριάμοιο ἄνακτος</l>
                  <l n="108">μαρνάμεθʼ· ἔνθα δʼ ἔπειτα κατέκταθεν ὅσσοι ἄριστοι.</l>
                  <l n="109">ἔνθα μὲν Αἴας κεῖται ἀρήιος, ἔνθα δʼ Ἀχιλλεύς,</l>
                  <l n="110">ἔνθα δὲ Πάτροκλος, θεόφιν μήστωρ ἀτάλαντος,</l>
                  <l n="111">ἔνθα δʼ ἐμὸς φίλος υἱός, ἅμα κρατερὸς καὶ ἀμύμων,</l>
                  <l n="112">Ἀντίλοχος, πέρι μὲν θείειν ταχὺς ἠδὲ μαχητής·</l>
                  <l n="113">ἄλλα τε πόλλʼ ἐπὶ τοῖς πάθομεν κακά· τίς κεν ἐκεῖνα</l>
                  <l n="114">πάντα γε μυθήσαιτο καταθνητῶν ἀνθρώπων;</l>
                  <l n="115">οὐδʼ εἰ πεντάετές γε καὶ ἑξάετες παραμίμνων</l>
                  <l n="116">ἐξερέοις ὅσα κεῖθι πάθον κακὰ δῖοι Ἀχαιοί·</l>
                  <l n="117">πρίν κεν ἀνιηθεὶς σὴν πατρίδα γαῖαν ἵκοιο.</l>
                  <l n="118">εἰνάετες γάρ σφιν κακὰ ῥάπτομεν ἀμφιέποντες</l>
                  <l n="119">παντοίοισι δόλοισι, μόγις δʼ ἐτέλεσσε Κρονίων.</l>
                  <l n="120">ἔνθʼ οὔ τίς ποτε μῆτιν ὁμοιωθήμεναι ἄντην</l>
                  <l n="121">ἤθελʼ, ἐπεὶ μάλα πολλὸν ἐνίκα δῖος Ὀδυσσεὺς</l>
                  <l n="122">παντοίοισι δόλοισι, πατὴρ τεός, εἰ ἐτεόν γε</l>
                  <l n="123">κείνου ἔκγονός ἐσσι· σέβας μʼ ἔχει εἰσορόωντα.</l>
                  <l n="124">ἦ τοι γὰρ μῦθοί γε ἐοικότες, οὐδέ κε φαίης</l>
                  <l n="125">ἄνδρα νεώτερον ὧδε ἐοικότα μυθήσασθαι.</l>
                  <l n="126">ἔνθʼ ἦ τοι ἧος μὲν ἐγὼ καὶ δῖος Ὀδυσσεὺς</l>
                  <l n="127">οὔτε ποτʼ εἰν ἀγορῇ δίχʼ ἐβάζομεν οὔτʼ ἐνὶ βουλῇ,</l>
                  <l n="128">ἀλλʼ ἕνα θυμὸν ἔχοντε νόῳ καὶ ἐπίφρονι βουλῇ</l>
                  <l n="129">φραζόμεθʼ Ἀργείοισιν ὅπως ὄχʼ ἄριστα γένοιτο.</l>
                  <l n="130">αὐτὰρ ἐπεὶ Πριάμοιο πόλιν διεπέρσαμεν αἰπήν,</l>
                  <l n="131">βῆμεν δʼ ἐν νήεσσι, θεὸς δʼ ἐκέδασσεν Ἀχαιούς,</l>
                  <l n="132">καὶ τότε δὴ Ζεὺς λυγρὸν ἐνὶ φρεσὶ μήδετο νόστον</l>
                  <l n="133">Ἀργείοις, ἐπεὶ οὔ τι νοήμονες οὐδὲ δίκαιοι</l>
                  <l n="134">πάντες ἔσαν· τῶ σφεων πολέες κακὸν οἶτον ἐπέσπον</l>
                  <l n="135">μήνιος ἐξ ὀλοῆς γλαυκώπιδος ὀβριμοπάτρης.</l>
                  <l n="136">ἥ τʼ ἔριν Ἀτρεΐδῃσι μετʼ ἀμφοτέροισιν ἔθηκε.</l>
                  <l n="137">τὼ δὲ καλεσσαμένω ἀγορὴν ἐς πάντας Ἀχαιούς,</l>
                  <l n="138">μάψ, ἀτὰρ οὐ κατὰ κόσμον, ἐς ἠέλιον καταδύντα,</l>
                  <l n="139">οἱ ἦλθον οἴνῳ βεβαρηότες υἷες Ἀχαιῶν,</l>
                  <l n="140">μῦθον μυθείσθην, τοῦ εἵνεκα λαὸν ἄγειραν.</l>
                  <milestone n="141" unit="card" ed="p"/>
                  <l n="141">ἔνθʼ ἤ τοι Μενέλαος ἀνώγει πάντας Ἀχαιοὺς</l>
                  <l n="142">νόστου μιμνήσκεσθαι ἐπʼ εὐρέα νῶτα θαλάσσης,</l>
                  <l n="143">οὐδʼ Ἀγαμέμνονι πάμπαν ἑήνδανε· βούλετο γάρ ῥα</l>
                  <l n="144">λαὸν ἐρυκακέειν ῥέξαι θʼ ἱερὰς ἑκατόμβας,</l>
                  <l n="145">ὡς τὸν Ἀθηναίης δεινὸν χόλον ἐξακέσαιτο,</l>
                  <l n="146">νήπιος, οὐδὲ τὸ ᾔδη, ὃ οὐ πείσεσθαι ἔμελλεν·</l>
                  <l n="147">οὐ γάρ τʼ αἶψα θεῶν τρέπεται νόος αἰὲν ἐόντων.</l>
                  <l n="148">ὣς τὼ μὲν χαλεποῖσιν ἀμειβομένω ἐπέεσσιν</l>
                  <l n="149">ἕστασαν· οἱ δʼ ἀνόρουσαν ἐυκνήμιδες Ἀχαιοὶ</l>
                  <l n="150">ἠχῇ θεσπεσίῃ, δίχα δέ σφισιν ἥνδανε βουλή.</l>
                  <l n="151">νύκτα μὲν ἀέσαμεν χαλεπὰ φρεσὶν ὁρμαίνοντες</l>
                  <l n="152">ἀλλήλοις· ἐπὶ γὰρ Ζεὺς ἤρτυε πῆμα κακοῖο·</l>
                  <l n="153">ἠῶθεν δʼ οἱ μὲν νέας ἕλκομεν εἰς ἅλα δῖαν</l>
                  <l n="154">κτήματά τʼ ἐντιθέμεσθα βαθυζώνους τε γυναῖκας.</l>
                  <l n="155">ἡμίσεες δʼ ἄρα λαοὶ ἐρητύοντο μένοντες</l>
                  <l n="156">αὖθι παρʼ Ἀτρεΐδῃ Ἀγαμέμνονι, ποιμένι λαῶν·</l>
                  <l n="157">ἡμίσεες δʼ ἀναβάντες ἐλαύνομεν· αἱ δὲ μάλʼ ὦκα</l>
                  <l n="158">ἔπλεον, ἐστόρεσεν δὲ θεὸς μεγακήτεα πόντον.</l>
                  <l n="159">ἐς Τένεδον δʼ ἐλθόντες ἐρέξαμεν ἱρὰ θεοῖσιν,</l>
                  <l n="160">οἴκαδε ἱέμενοι· Ζεὺς δʼ οὔ πω μήδετο νόστον,</l>
                  <l n="161">σχέτλιος, ὅς ῥʼ ἔριν ὦρσε κακὴν ἔπι δεύτερον αὖτις.</l>
                  <l n="162">οἱ μὲν ἀποστρέψαντες ἔβαν νέας ἀμφιελίσσας</l>
                  <l n="163">ἀμφʼ Ὀδυσῆα ἄνακτα δαΐφρονα, ποικιλομήτην,</l>
                  <l n="164">αὖτις ἐπʼ Ἀτρεΐδῃ Ἀγαμέμνονι ἦρα φέροντες·</l>
                  <l n="165">αὐτὰρ ἐγὼ σὺν νηυσὶν ἀολλέσιν, αἵ μοι ἕποντο,</l>
                  <l n="166">φεῦγον, ἐπεὶ γίγνωσκον, ὃ δὴ κακὰ μήδετο δαίμων.</l>
                  <l n="167">φεῦγε δὲ Τυδέος υἱὸς ἀρήιος, ὦρσε δʼ ἑταίρους.</l>
                  <l n="168">ὀψὲ δὲ δὴ μετὰ νῶι κίε ξανθὸς Μενέλαος,</l>
                  <l n="169">ἐν Λέσβῳ δʼ ἔκιχεν δολιχὸν πλόον ὁρμαίνοντας,</l>
                  <l n="170">ἢ καθύπερθε Χίοιο νεοίμεθα παιπαλοέσσης,</l>
                  <l n="171">νήσου ἔπι Ψυρίης, αὐτὴν ἐπʼ ἀριστέρʼ ἔχοντες,</l>
                  <l n="172">ἦ ὑπένερθε Χίοιο, παρʼ ἠνεμόεντα Μίμαντα.</l>
                  <l n="173">ᾐτέομεν δὲ θεὸν φῆναι τέρας· αὐτὰρ ὅ γʼ ἡμῖν</l>
                  <l n="174">δεῖξε, καὶ ἠνώγει πέλαγος μέσον εἰς Εὔβοιαν</l>
                  <l n="175">τέμνειν, ὄφρα τάχιστα ὑπὲκ κακότητα φύγοιμεν.</l>
                  <l n="176">ὦρτο δʼ ἐπὶ λιγὺς οὖρος ἀήμεναι· αἱ δὲ μάλʼ ὦκα</l>
                  <l n="177">ἰχθυόεντα κέλευθα διέδραμον, ἐς δὲ Γεραιστὸν</l>
                  <l n="178">ἐννύχιαι κατάγοντο· Ποσειδάωνι δὲ ταύρων</l>
                  <l n="179">πόλλʼ ἐπὶ μῆρʼ ἔθεμεν, πέλαγος μέγα μετρήσαντες.</l>
                  <l n="180">τέτρατον ἦμαρ ἔην, ὅτʼ ἐν Ἄργεϊ νῆας ἐίσας</l>
                  <l n="181">Τυδεΐδεω ἕταροι Διομήδεος ἱπποδάμοιο</l>
                  <l n="182">ἵστασαν· αὐτὰρ ἐγώ γε Πύλονδʼ ἔχον, οὐδέ ποτʼ ἔσβη</l>
                  <l n="183">οὖρος, ἐπεὶ δὴ πρῶτα θεὸς προέηκεν ἀῆναι.</l>
                  <milestone n="184" unit="card" ed="p"/>
                  <l n="184">
                     <milestone unit="para" ed="P"/>ὣς ἦλθον, φίλε τέκνον, ἀπευθής, οὐδέ τι οἶδα</l>
                  <l n="185">κείνων, οἵ τʼ ἐσάωθεν Ἀχαιῶν οἵ τʼ ἀπόλοντο.</l>
                  <l n="186">ὅσσα δʼ ἐνὶ μεγάροισι καθήμενος ἡμετέροισι</l>
                  <l n="187">πεύθομαι, ἣ θέμις ἐστί, δαήσεαι, οὐδέ σε κεύσω.</l>
                  <l n="188">εὖ μὲν Μυρμιδόνας φάσʼ ἐλθέμεν ἐγχεσιμώρους,</l>
                  <l n="189">οὓς ἄγʼ Ἀχιλλῆος μεγαθύμου φαίδιμος υἱός,</l>
                  <l n="190">εὖ δὲ Φιλοκτήτην, Ποιάντιον ἀγλαὸν υἱόν.</l>
                  <l n="191">πάντας δʼ Ἰδομενεὺς Κρήτην εἰσήγαγʼ ἑταίρους,</l>
                  <l n="192">οἳ φύγον ἐκ πολέμου, πόντος δέ οἱ οὔ τινʼ ἀπηύρα.</l>
                  <l n="193">Ἀτρεΐδην δὲ καὶ αὐτοὶ ἀκούετε, νόσφιν ἐόντες,</l>
                  <l n="194">ὥς τʼ ἦλθʼ, ὥς τʼ Αἴγισθος ἐμήσατο λυγρὸν ὄλεθρον.</l>
                  <l n="195">ἀλλʼ ἦ τοι κεῖνος μὲν ἐπισμυγερῶς ἀπέτισεν·</l>
                  <l n="196">ὡς ἀγαθὸν καὶ παῖδα καταφθιμένοιο λιπέσθαι</l>
                  <l n="197">ἀνδρός, ἐπεὶ καὶ κεῖνος ἐτίσατο πατροφονῆα,</l>
                  <l n="198">Αἴγισθον δολόμητιν, ὅ οἱ πατέρα κλυτὸν ἔκτα.</l>
                  <l n="199">καὶ σὺ φίλος, μάλα γάρ σʼ ὁρόω καλόν τε μέγαν τε,</l>
                  <l n="200">ἄλκιμος ἔσσʼ, ἵνα τίς σε καὶ ὀψιγόνων ἐὺ εἴπῃ.</l>
               </q>
               <l n="201">
                  <milestone unit="para" ed="P"/>τὸν δʼ αὖ Τηλέμαχος πεπνυμένος ἀντίον ηὔδα·</l>
               <q type="unspecified">
                  <l n="202">ὦ Νέστορ Νηληϊάδη, μέγα κῦδος Ἀχαιῶν,</l>
                  <l n="203">καὶ λίην κεῖνος μὲν ἐτίσατο, καί οἱ Ἀχαιοὶ</l>
                  <l n="204">οἴσουσι κλέος εὐρὺ καὶ ἐσσομένοισι πυθέσθαι·</l>
                  <l n="205">αἲ γὰρ ἐμοὶ τοσσήνδε θεοὶ δύναμιν περιθεῖεν,</l>
                  <l n="206">τίσασθαι μνηστῆρας ὑπερβασίης ἀλεγεινῆς,</l>
                  <l n="207">οἵ τέ μοι ὑβρίζοντες ἀτάσθαλα μηχανόωνται.</l>
                  <l n="208">ἀλλʼ οὔ μοι τοιοῦτον ἐπέκλωσαν θεοὶ ὄλβον,</l>
                  <l n="209">πατρί τʼ ἐμῷ καὶ ἐμοί· νῦν δὲ χρὴ τετλάμεν ἔμπης.</l>
               </q>
               <l n="210">
                  <milestone unit="para" ed="P"/>τὸν δʼ ἠμείβετʼ ἔπειτα Γερήνιος ἱππότα Νέστωρ·</l>
               <q type="unspecified">
                  <l n="211">ὦ φίλʼ, ἐπεὶ δὴ ταῦτά μʼ ἀνέμνησας καὶ ἔειπες,</l>
                  <l n="212">φασὶ μνηστῆρας σῆς μητέρος εἵνεκα πολλοὺς</l>
                  <l n="213">ἐν μεγάροις ἀέκητι σέθεν κακὰ μηχανάασθαι·</l>
                  <l n="214">εἰπέ μοι, ἠὲ ἑκὼν ὑποδάμνασαι, ἦ σέ γε λαοὶ</l>
                  <l n="215">ἐχθαίρουσʼ ἀνὰ δῆμον, ἐπισπόμενοι θεοῦ ὀμφῇ.</l>
                  <l n="216">τίς δʼ οἶδʼ εἴ κέ ποτέ σφι βίας ἀποτίσεται ἐλθών,</l>
                  <l n="217">ἢ ὅ γε μοῦνος ἐὼν ἢ καὶ σύμπαντες Ἀχαιοί;</l>
                  <l n="218">εἰ γάρ σʼ ὣς ἐθέλοι φιλέειν γλαυκῶπις Ἀθήνη,</l>
                  <l n="219">ὡς τότʼ Ὀδυσσῆος περικήδετο κυδαλίμοιο</l>
                  <l n="220">δήμῳ ἔνι Τρώων, ὅθι πάσχομεν ἄλγεʼ Ἀχαιοί—</l>
                  <l n="221">οὐ γάρ πω ἴδον ὧδε θεοὺς ἀναφανδὰ φιλεῦντας,</l>
                  <l n="222">ὡς κείνῳ ἀναφανδὰ παρίστατο Παλλὰς Ἀθήνη—</l>
                  <l n="223">εἴ σʼ οὕτως ἐθέλοι φιλέειν κήδοιτό τε θυμῷ,</l>
                  <l n="224">τῶ κέν τις κείνων γε καὶ ἐκλελάθοιτο γάμοιο.</l>
               </q>
               <l n="225">
                  <milestone unit="para" ed="P"/>τὸν δʼ αὖ Τηλέμαχος πεπνυμένος ἀντίον ηὔδα·</l>
               <q type="unspecified">
                  <l n="226">ὦ γέρον, οὔ πω τοῦτο ἔπος τελέεσθαι ὀίω·</l>
                  <l n="227">λίην γὰρ μέγα εἶπες· ἄγη μʼ ἔχει. οὐκ ἂν ἐμοί γε</l>
                  <l n="228">ἐλπομένῳ τὰ γένοιτʼ, οὐδʼ εἰ θεοὶ ὣς ἐθέλοιεν.</l>
               </q>
               <milestone n="229" unit="card" ed="p"/>
               <l n="229">
                  <milestone unit="para" ed="P"/>τὸν δʼ αὖτε προσέειπε θεά, γλαυκῶπις Ἀθήνη·</l>
               <q type="unspecified">
                  <l n="230">Τηλέμαχε, ποῖόν σε ἔπος φύγεν ἕρκος ὀδόντων.</l>
                  <l n="231">ῥεῖα θεός γʼ ἐθέλων καὶ τηλόθεν ἄνδρα σαώσαι.</l>
                  <l n="232">βουλοίμην δʼ ἂν ἐγώ γε καὶ ἄλγεα πολλὰ μογήσας</l>
                  <l n="233">οἴκαδέ τʼ ἐλθέμεναι καὶ νόστιμον ἦμαρ ἰδέσθαι,</l>
                  <l n="234">ἢ ἐλθὼν ἀπολέσθαι ἐφέστιος, ὡς Ἀγαμέμνων</l>
                  <l n="235">ὤλεθʼ ὑπʼ Αἰγίσθοιο δόλῳ καὶ ἧς ἀλόχοιο.</l>
                  <l n="236">ἀλλʼ ἦ τοι θάνατον μὲν ὁμοίιον οὐδὲ θεοί περ</l>
                  <l n="237">καὶ φίλῳ ἀνδρὶ δύνανται ἀλαλκέμεν, ὁππότε κεν δὴ</l>
                  <l n="238">μοῖρʼ ὀλοὴ καθέλῃσι τανηλεγέος θανάτοιο.</l>
               </q>
               <l n="239">
                  <milestone unit="para" ed="P"/>τὴν δʼ αὖ Τηλέμαχος πεπνυμένος ἀντίον ηὔδα·</l>
               <q type="unspecified">
                  <l n="240">Μέντορ, μηκέτι ταῦτα λεγώμεθα κηδόμενοί περ·</l>
                  <l n="241">κείνῳ δʼ οὐκέτι νόστος ἐτήτυμος, ἀλλά οἱ ἤδη</l>
                  <l n="242">φράσσαντʼ ἀθάνατοι θάνατον καὶ κῆρα μέλαιναν.</l>
                  <l n="243">νῦν δʼ ἐθέλω ἔπος ἄλλο μεταλλῆσαι καὶ ἐρέσθαι</l>
                  <l n="244">Νέστορʼ, ἐπεὶ περὶ οἶδε δίκας ἠδὲ φρόνιν ἄλλων·</l>
                  <l n="245">τρὶς γὰρ δή μίν φασιν ἀνάξασθαι γένεʼ ἀνδρῶν·</l>
                  <l n="246">ὥς τέ μοι ἀθάνατος ἰνδάλλεται εἰσοράασθαι.</l>
                  <l n="247">ὦ Νέστορ Νηληϊάδη, σὺ δʼ ἀληθὲς ἐνίσπες·</l>
                  <l n="248">πῶς ἔθανʼ Ἀτρεΐδης εὐρὺ κρείων Ἀγαμέμνων;</l>
                  <l n="249">ποῦ Μενέλαος ἔην; τίνα δʼ αὐτῷ μήσατʼ ὄλεθρον</l>
                  <l n="250">Αἴγισθος δολόμητις, ἐπεὶ κτάνε πολλὸν ἀρείω;</l>
                  <l n="251">ἦ οὐκ Ἄργεος ἦεν Ἀχαιικοῦ, ἀλλά πῃ ἄλλῃ</l>
                  <l n="252">πλάζετʼ ἐπʼ ἀνθρώπους, ὁ δὲ θαρσήσας κατέπεφνε;</l>
               </q>
               <l n="253">
                  <milestone unit="para" ed="P"/>τὸν δʼ ἠμείβετʼ ἔπειτα Γερήνιος ἱππότα Νέστωρ·</l>
               <q type="unspecified">
                  <l n="254">τοιγὰρ ἐγώ τοι, τέκνον, ἀληθέα πάντʼ ἀγορεύσω.</l>
                  <l n="255">ἦ τοι μὲν τάδε καὐτὸς ὀίεαι, ὥς κεν ἐτύχθη,</l>
                  <l n="256">εἰ ζωόν γʼ Αἴγισθον ἐνὶ μεγάροισιν ἔτετμεν</l>
                  <l n="257">Ἀτρεΐδης Τροίηθεν ἰών, ξανθὸς Μενέλαος·</l>
                  <l n="258">τῶ κέ οἱ οὐδὲ θανόντι χυτὴν ἐπὶ γαῖαν ἔχευαν,</l>
                  <l n="259">ἀλλʼ ἄρα τόν γε κύνες τε καὶ οἰωνοὶ κατέδαψαν</l>
                  <l n="260">κείμενον ἐν πεδίῳ ἑκὰς ἄστεος, οὐδέ κέ τίς μιν</l>
                  <l n="261">κλαῦσεν Ἀχαιιάδων· μάλα γὰρ μέγα μήσατο ἔργον.</l>
                  <l n="262">ἡμεῖς μὲν γὰρ κεῖθι πολέας τελέοντες ἀέθλους</l>
                  <l n="263">ἥμεθʼ· ὁ δʼ εὔκηλος μυχῷ Ἄργεος ἱπποβότοιο</l>
                  <l n="264">πόλλʼ Ἀγαμεμνονέην ἄλοχον θέλγεσκʼ ἐπέεσσιν.</l>
                  <l n="265">ἡ δʼ ἦ τοι τὸ πρὶν μὲν ἀναίνετο ἔργον ἀεικὲς</l>
                  <l n="266">δῖα Κλυταιμνήστρη· φρεσὶ γὰρ κέχρητʼ ἀγαθῇσι·</l>
                  <l n="267">πὰρ δʼ ἄρʼ ἔην καὶ ἀοιδὸς ἀνήρ, ᾧ πόλλʼ ἐπέτελλεν</l>
                  <l n="268">Ἀτρεΐδης Τροίηνδε κιὼν εἴρυσθαι ἄκοιτιν.</l>
                  <l n="269">ἀλλʼ ὅτε δή μιν μοῖρα θεῶν ἐπέδησε δαμῆναι,</l>
                  <l n="270">δὴ τότε τὸν μὲν ἀοιδὸν ἄγων ἐς νῆσον ἐρήμην</l>
                  <l n="271">κάλλιπεν οἰωνοῖσιν ἕλωρ καὶ κύρμα γενέσθαι,</l>
                  <l n="272">τὴν δʼ ἐθέλων ἐθέλουσαν ἀνήγαγεν ὅνδε δόμονδε.</l>
                  <l n="273">πολλὰ δὲ μηρίʼ ἔκηε θεῶν ἱεροῖς ἐπὶ βωμοῖς,</l>
                  <l n="274">πολλὰ δʼ ἀγάλματʼ ἀνῆψεν, ὑφάσματά τε χρυσόν τε,</l>
                  <l n="275">ἐκτελέσας μέγα ἔργον, ὃ οὔ ποτε ἔλπετο θυμῷ.</l>
                  <milestone n="276" unit="card" ed="p"/>
                  <l n="276">
                     <milestone unit="para" ed="P"/>ἡμεῖς μὲν γὰρ ἅμα πλέομεν Τροίηθεν ἰόντες,</l>
                  <l n="277">Ἀτρεΐδης καὶ ἐγώ, φίλα εἰδότες ἀλλήλοισιν·</l>
                  <l n="278">ἀλλʼ ὅτε Σούνιον ἱρὸν ἀφικόμεθʼ, ἄκρον Ἀθηνέων,</l>
                  <l n="279">ἔνθα κυβερνήτην Μενελάου Φοῖβος Ἀπόλλων</l>
                  <l n="280">οἷς ἀγανοῖς βελέεσσιν ἐποιχόμενος κατέπεφνε,</l>
                  <l n="281">πηδάλιον μετὰ χερσὶ θεούσης νηὸς ἔχοντα,</l>
                  <l n="282">Φρόντιν Ὀνητορίδην, ὃς ἐκαίνυτο φῦλʼ ἀνθρώπων</l>
                  <l n="283">νῆα κυβερνῆσαι, ὁπότε σπέρχοιεν ἄελλαι.</l>
                  <l n="284">ὣς ὁ μὲν ἔνθα κατέσχετʼ, ἐπειγόμενός περ ὁδοῖο,</l>
                  <l n="285">ὄφρʼ ἕταρον θάπτοι καὶ ἐπὶ κτέρεα κτερίσειεν.</l>
                  <l n="286">ἀλλʼ ὅτε δὴ καὶ κεῖνος ἰὼν ἐπὶ οἴνοπα πόντον</l>
                  <l n="287">ἐν νηυσὶ γλαφυρῇσι Μαλειάων ὄρος αἰπὺ</l>
                  <l n="288">ἷξε θέων, τότε δὴ στυγερὴν ὁδὸν εὐρύοπα Ζεὺς</l>
                  <l n="289">ἐφράσατο, λιγέων δʼ ἀνέμων ἐπʼ ἀυτμένα χεῦε,</l>
                  <l n="290">κύματά τε τροφέοντο πελώρια, ἶσα ὄρεσσιν.</l>
                  <l n="291">ἔνθα διατμήξας τὰς μὲν Κρήτῃ ἐπέλασσεν,</l>
                  <l n="292">ἧχι Κύδωνες ἔναιον Ἰαρδάνου ἀμφὶ ῥέεθρα.</l>
                  <l n="293">ἔστι δέ τις λισσὴ αἰπεῖά τε εἰς ἅλα πέτρη</l>
                  <l n="294">ἐσχατιῇ Γόρτυνος ἐν ἠεροειδέι πόντῳ·</l>
                  <l n="295">ἔνθα Νότος μέγα κῦμα ποτὶ σκαιὸν ῥίον ὠθεῖ,</l>
                  <l n="296">ἐς Φαιστόν, μικρὸς δὲ λίθος μέγα κῦμʼ ἀποέργει.</l>
                  <l n="297">αἱ μὲν ἄρʼ ἔνθʼ ἦλθον, σπουδῇ δʼ ἤλυξαν ὄλεθρον</l>
                  <l n="298">ἄνδρες, ἀτὰρ νῆάς γε ποτὶ σπιλάδεσσιν ἔαξαν</l>
                  <l n="299">κύματʼ· ἀτὰρ τὰς πέντε νέας κυανοπρῳρείους</l>
                  <l n="300">Αἰγύπτῳ ἐπέλασσε φέρων ἄνεμός τε καὶ ὕδωρ.</l>
                  <l n="301">ὣς ὁ μὲν ἔνθα πολὺν βίοτον καὶ χρυσὸν ἀγείρων</l>
                  <l n="302">ἠλᾶτο ξὺν νηυσὶ κατʼ ἀλλοθρόους ἀνθρώπους·</l>
                  <l n="303">τόφρα δὲ ταῦτʼ Αἴγισθος ἐμήσατο οἴκοθι λυγρά.</l>
                  <l n="305">ἑπτάετες δʼ ἤνασσε πολυχρύσοιο Μυκήνης,</l>
                  <l n="304">κτείνας Ἀτρεΐδην, δέδμητο δὲ λαὸς ὑπʼ αὐτῷ.</l>
                  <l n="306">τῷ δέ οἱ ὀγδοάτῳ κακὸν ἤλυθε δῖος Ὀρέστης</l>
                  <l n="307">ἂψ ἀπʼ Ἀθηνάων, κατὰ δʼ ἔκτανε πατροφονῆα,</l>
                  <l n="308">Αἴγισθον δολόμητιν, ὅ οἱ πατέρα κλυτὸν ἔκτα.</l>
                  <l n="309">ἦ τοι ὁ τὸν κτείνας δαίνυ τάφον Ἀργείοισιν</l>
                  <l n="310">μητρός τε στυγερῆς καὶ ἀνάλκιδος Αἰγίσθοιο·</l>
                  <l n="311">αὐτῆμαρ δέ οἱ ἦλθε βοὴν ἀγαθὸς Μενέλαος</l>
                  <l n="312">πολλὰ κτήματʼ ἄγων, ὅσα οἱ νέες ἄχθος ἄειραν.</l>
                  <l n="313">
                     <milestone unit="para" ed="P"/>καὶ σύ, φίλος, μὴ δηθὰ δόμων ἄπο τῆλʼ
                     ἀλάλησο,</l>
                  <l n="314">κτήματά τε προλιπὼν ἄνδρας τʼ ἐν σοῖσι δόμοισιν</l>
                  <l n="315">οὕτω ὑπερφιάλους, μή τοι κατὰ πάντα φάγωσιν</l>
                  <l n="316">κτήματα δασσάμενοι, σὺ δὲ τηϋσίην ὁδὸν ἔλθῃς.</l>
                  <l n="317">ἀλλʼ ἐς μὲν Μενέλαον ἐγὼ κέλομαι καὶ ἄνωγα</l>
                  <l n="318">ἐλθεῖν· κεῖνος γὰρ νέον ἄλλοθεν εἰλήλουθεν,</l>
                  <l n="319">ἐκ τῶν ἀνθρώπων, ὅθεν οὐκ ἔλποιτό γε θυμῷ</l>
                  <l n="320">ἐλθέμεν, ὅν τινα πρῶτον ἀποσφήλωσιν ἄελλαι</l>
                  <l n="321">ἐς πέλαγος μέγα τοῖον, ὅθεν τέ περ οὐδʼ οἰωνοὶ</l>
                  <l n="322">αὐτόετες οἰχνεῦσιν, ἐπεὶ μέγα τε δεινόν τε.</l>
                  <l n="323">ἀλλʼ ἴθι νῦν σὺν νηί τε σῇ καὶ σοῖς ἑτάροισιν·</l>
                  <l n="324">εἰ δʼ ἐθέλεις πεζός, πάρα τοι δίφρος τε καὶ ἵπποι,</l>
                  <l n="325">πὰρ δέ τοι υἷες ἐμοί, οἵ τοι πομπῆες ἔσονται</l>
                  <l n="326">ἐς Λακεδαίμονα δῖαν, ὅθι ξανθὸς Μενέλαος.</l>
                  <l n="327">λίσσεσθαι δέ μιν αὐτός, ἵνα νημερτὲς ἐνίσπῃ·</l>
                  <l n="328">ψεῦδος δʼ οὐκ ἐρέει· μάλα γὰρ πεπνυμένος ἐστίν.</l>
               </q>
               <milestone n="329" unit="card" ed="p"/>
               <l n="329">
                  <milestone unit="para" ed="P"/>ὣς ἔφατʼ, ἠέλιος δʼ ἄρʼ ἔδυ καὶ ἐπὶ κνέφας
                  ἦλθε.</l>
               <l n="330">τοῖσι δὲ καὶ μετέειπε θεά, γλαυκῶπις Ἀθήνη·</l>
               <q type="unspecified">
                  <l n="331">ὦ γέρον, ἦ τοι ταῦτα κατὰ μοῖραν κατέλεξας·</l>
                  <l n="332">ἀλλʼ ἄγε τάμνετε μὲν γλώσσας, κεράασθε δὲ οἶνον,</l>
                  <l n="333">ὄφρα Ποσειδάωνι καὶ ἄλλοις ἀθανάτοισιν</l>
                  <l n="334">σπείσαντες κοίτοιο μεδώμεθα· τοῖο γὰρ ὥρη.</l>
                  <l n="335">ἤδη γὰρ φάος οἴχεθʼ ὑπὸ ζόφον, οὐδὲ ἔοικεν·</l>
                  <l n="336">δηθὰ θεῶν ἐν δαιτὶ θαασσέμεν, ἀλλὰ νέεσθαι.</l>
               </q>
               <l n="337">
                  <milestone unit="para" ed="P"/>ἦ ῥα Διὸς θυγάτηρ, οἱ δʼ ἔκλυον αὐδησάσης.</l>
               <l n="338">τοῖσι δὲ κήρυκες μὲν ὕδωρ ἐπὶ χεῖρας ἔχευαν,</l>
               <l n="339">κοῦροι δὲ κρητῆρας ἐπεστέψαντο ποτοῖο,</l>
               <l n="340">νώμησαν δʼ ἄρα πᾶσιν ἐπαρξάμενοι δεπάεσσι·</l>
               <l n="341">γλώσσας δʼ ἐν πυρὶ βάλλον, ἀνιστάμενοι δʼ ἐπέλειβον.</l>
               <l n="342">αὐτὰρ ἐπεὶ σπεῖσάν τʼ ἔπιον θʼ, ὅσον ἤθελε θυμός,</l>
               <l n="343">δὴ τότʼ Ἀθηναίη καὶ Τηλέμαχος θεοειδὴς</l>
               <l n="344">ἄμφω ἱέσθην κοίλην ἐπὶ νῆα νέεσθαι.</l>
               <l n="345">Νέστωρ δʼ αὖ κατέρυκε καθαπτόμενος ἐπέεσσιν·</l>
               <q type="unspecified">
                  <l n="346">
                     <milestone unit="para" ed="P"/>Ζεὺς τό γʼ ἀλεξήσειε καὶ ἀθάνατοι θεοὶ
                     ἄλλοι,</l>
                  <l n="347">ὡς ὑμεῖς παρʼ ἐμεῖο θοὴν ἐπὶ νῆα κίοιτε</l>
                  <l n="348">ὥς τέ τευ ἦ παρὰ πάμπαν ἀνείμονος ἠδὲ πενιχροῦ,</l>
                  <l n="349">ᾧ οὔ τι χλαῖναι καὶ ῥήγεα πόλλʼ ἐνὶ οἴκῳ,</l>
                  <l n="350">οὔτʼ αὐτῷ μαλακῶς οὔτε ξείνοισιν ἐνεύδειν.</l>
                  <l n="351">αὐτὰρ ἐμοὶ πάρα μὲν χλαῖναι καὶ ῥήγεα καλά.</l>
                  <l n="352">οὔ θην δὴ τοῦδʼ ἀνδρὸς Ὀδυσσῆος φίλος υἱὸς</l>
                  <l n="353">νηὸς ἐπʼ ἰκριόφιν καταλέξεται, ὄφρʼ ἂν ἐγώ γε</l>
                  <l n="354">ζώω, ἔπειτα δὲ παῖδες ἐνὶ μεγάροισι λίπωνται,</l>
                  <l n="355">ξείνους ξεινίζειν, ὅς τίς κʼ ἐμὰ δώμαθʼ ἵκηται.</l>
               </q>
               <l n="356">
                  <milestone unit="para" ed="P"/>τὸν δʼ αὖτε προσέειπε θεά, γλαυκῶπις Ἀθήνη·</l>
               <q type="unspecified">
                  <l n="357">εὖ δὴ ταῦτά γʼ ἔφησθα, γέρον φίλε· σοὶ δὲ ἔοικεν</l>
                  <l n="358">Τηλέμαχον πείθεσθαι, ἐπεὶ πολὺ κάλλιον οὕτως.</l>
                  <l n="359">ἀλλʼ οὗτος μὲν νῦν σοὶ ἅμʼ ἕψεται, ὄφρα κεν εὕδῃ</l>
                  <l n="360">σοῖσιν ἐνὶ μεγάροισιν· ἐγὼ δʼ ἐπὶ νῆα μέλαιναν</l>
                  <l n="361">εἶμʼ, ἵνα θαρσύνω θʼ ἑτάρους εἴπω τε ἕκαστα.</l>
                  <l n="362">οἶος γὰρ μετὰ τοῖσι γεραίτερος εὔχομαι εἶναι·</l>
                  <l n="363">οἱ δʼ ἄλλοι φιλότητι νεώτεροι ἄνδρες ἕπονται,</l>
                  <l n="364">πάντες ὁμηλικίη μεγαθύμου Τηλεμάχοιο.</l>
                  <l n="365">ἔνθα κε λεξαίμην κοίλῃ παρὰ νηὶ μελαίνῃ</l>
                  <l n="366">νῦν· ἀτὰρ ἠῶθεν μετὰ Καύκωνας μεγαθύμους</l>
                  <l n="367">εἶμʼ ἔνθα χρεῖός μοι ὀφέλλεται, οὔ τι νέον γε</l>
                  <l n="368">οὐδʼ ὀλίγον. σὺ δὲ τοῦτον, ἐπεὶ τεὸν ἵκετο δῶμα,</l>
                  <l n="369">πέμψον σὺν δίφρῳ τε καὶ υἱέι· δὸς δέ οἱ ἵππους,</l>
                  <l n="370">οἵ τοι ἐλαφρότατοι θείειν καὶ κάρτος ἄριστοι.</l>
               </q>
               <milestone n="371" unit="card" ed="p"/>
               <l n="371">
                  <milestone unit="para" ed="P"/>ὣς ἄρα φωνήσασʼ ἀπέβη γλαυκῶπις Ἀθήνη</l>
               <l n="372">φήνῃ εἰδομένη· θάμβος δʼ ἕλε πάντας ἰδόντας.</l>
               <l n="373">θαύμαζεν δʼ ὁ γεραιός, ὅπως ἴδεν ὀφθαλμοῖς·</l>
               <l n="374">Τηλεμάχου δʼ ἕλε χεῖρα, ἔπος τʼ ἔφατʼ ἔκ τʼ ὀνόμαζεν·</l>
               <q type="unspecified">
                  <l n="375">
                     <milestone unit="para" ed="P"/>ὦ φίλος, οὔ σε ἔολπα κακὸν καὶ ἄναλκιν
                     ἔσεσθαι,</l>
                  <l n="376">εἰ δή τοι νέῳ ὧδε θεοὶ πομπῆες ἕπονται.</l>
                  <l n="377">οὐ μὲν γάρ τις ὅδʼ ἄλλος Ὀλύμπια δώματʼ ἐχόντων,</l>
                  <l n="378">ἀλλὰ Διὸς θυγάτηρ, κυδίστη Τριτογένεια,</l>
                  <l n="379">ἥ τοι καὶ πατέρʼ ἐσθλὸν ἐν Ἀργείοισιν ἐτίμα.</l>
                  <l n="380">ἀλλὰ ἄνασσʼ ἵληθι, δίδωθι δέ μοι κλέος ἐσθλόν,</l>
                  <l n="381">αὐτῷ καὶ παίδεσσι καὶ αἰδοίῃ παρακοίτι·</l>
                  <l n="382">σοὶ δʼ αὖ ἐγὼ ῥέξω βοῦν ἦνιν εὐρυμέτωπον</l>
                  <l n="383">ἀδμήτην, ἣν οὔ πω ὑπὸ ζυγὸν ἤγαγεν ἀνήρ·</l>
                  <l n="384">τήν τοι ἐγὼ ῥέξω χρυσὸν κέρασιν περιχεύας.</l>
               </q>
               <l n="385">
                  <milestone unit="para" ed="P"/>ὣς ἔφατʼ εὐχόμενος, τοῦ δʼ ἔκλυε Παλλὰς Ἀθήνη.</l>
               <l n="386">τοῖσιν δʼ ἡγεμόνευε Γερήνιος ἱππότα Νέστωρ,</l>
               <l n="387">υἱάσι καὶ γαμβροῖσιν, ἑὰ πρὸς δώματα καλά.</l>
               <l n="388">ἀλλʼ ὅτε δώμαθʼ ἵκοντο ἀγακλυτὰ τοῖο ἄνακτος,</l>
               <l n="389">ἑξείης ἕζοντο κατὰ κλισμούς τε θρόνους τε·</l>
               <l n="390">τοῖς δʼ ὁ γέρων ἐλθοῦσιν ἀνὰ κρητῆρα κέρασσεν</l>
               <l n="391">οἴνου ἡδυπότοιο, τὸν ἑνδεκάτῳ ἐνιαυτῷ</l>
               <l n="392">ὤιξεν ταμίη καὶ ἀπὸ κρήδεμνον ἔλυσε·</l>
               <l n="393">τοῦ ὁ γέρων κρητῆρα κεράσσατο, πολλὰ δʼ Ἀθήνῃ</l>
               <l n="394">εὔχετʼ ἀποσπένδων, κούρῃ Διὸς αἰγιόχοιο.</l>
               <l n="395">
                  <milestone unit="para" ed="P"/>αὐτὰρ ἐπεὶ σπεῖσάν τʼ ἔπιον θʼ, ὅσον ἤθελε
                  θυμός,</l>
               <l n="396">οἱ μὲν κακκείοντες ἔβαν οἶκόνδε ἕκαστος,</l>
               <l n="397">τὸν δʼ αὐτοῦ κοίμησε Γερήνιος ἱππότα Νέστωρ,</l>
               <l n="398">Τηλέμαχον, φίλον υἱὸν Ὀδυσσῆος θείοιο,</l>
               <l n="399">τρητοῖς ἐν λεχέεσσιν ὑπʼ αἰθούσῃ ἐριδούπῳ,</l>
               <l n="400">πὰρʼ δʼ ἄρʼ ἐυμμελίην Πεισίστρατον, ὄρχαμον ἀνδρῶν,</l>
               <l n="401">ὅς οἱ ἔτʼ ἠίθεος παίδων ἦν ἐν μεγάροισιν·</l>
               <l n="402">αὐτὸς δʼ αὖτε καθεῦδε μυχῷ δόμου ὑψηλοῖο,</l>
               <l n="403">τῷ δʼ ἄλοχος δέσποινα λέχος πόρσυνε καὶ εὐνήν.</l>
               <milestone n="404" unit="card" ed="p"/>
               <l n="404">
                  <milestone unit="para" ed="P"/>ἦμος δʼ ἠριγένεια φάνη ῥοδοδάκτυλος Ἠώς,</l>
               <l n="405">ὤρνυτʼ ἄρʼ ἐξ εὐνῆφι Γερήνιος ἱππότα Νέστωρ,</l>
               <l n="406">ἐκ δʼ ἐλθὼν κατʼ ἄρʼ ἕζετʼ ἐπὶ ξεστοῖσι λίθοισιν,</l>
               <l n="407">οἵ οἱ ἔσαν προπάροιθε θυράων ὑψηλάων,</l>
               <l n="408">λευκοί, ἀποστίλβοντες ἀλείφατος· οἷς ἔπι μὲν πρὶν</l>
               <l n="409">Νηλεὺς ἵζεσκεν, θεόφιν μήστωρ ἀτάλαντος·</l>
               <l n="410">ἀλλʼ ὁ μὲν ἤδη κηρὶ δαμεὶς Ἄϊδόσδε βεβήκει,</l>
               <l n="411">Νέστωρ αὖ τότʼ ἐφῖζε Γερήνιος, οὖρος Ἀχαιῶν,</l>
               <l n="412">σκῆπτρον ἔχων. περὶ δʼ υἷες ἀολλέες ἠγερέθοντο</l>
               <l n="413">ἐκ θαλάμων ἐλθόντες, Ἐχέφρων τε Στρατίος τε</l>
               <l n="414">Περσεύς τʼ Ἄρητός τε καὶ ἀντίθεος Θρασυμήδης.</l>
               <l n="415">τοῖσι δʼ ἔπειθʼ ἕκτος Πεισίστρατος ἤλυθεν ἥρως,</l>
               <l n="416">πὰρ δʼ ἄρα Τηλέμαχον θεοείκελον εἷσαν ἄγοντες.</l>
               <l n="417">τοῖσι δὲ μύθων ἦρχε Γερήνιος ἱππότα Νέστωρ·</l>
               <q type="unspecified">
                  <l n="418">
                     <milestone unit="para" ed="P"/>καρπαλίμως μοι, τέκνα φίλα, κρηήνατʼ ἐέλδωρ,</l>
                  <l n="419">ὄφρʼ ἦ τοι πρώτιστα θεῶν ἱλάσσομʼ Ἀθήνην,</l>
                  <l n="420">ἥ μοι ἐναργὴς ἦλθε θεοῦ ἐς δαῖτα θάλειαν.</l>
                  <l n="421">ἀλλʼ ἄγʼ ὁ μὲν πεδίονδʼ ἐπὶ βοῦν, ἴτω, ὄφρα τάχιστα</l>
                  <l n="422">ἔλθῃσιν, ἐλάσῃ δὲ βοῶν ἐπιβουκόλος ἀνήρ·</l>
                  <l n="423">εἷς δʼ ἐπὶ Τηλεμάχου μεγαθύμου νῆα μέλαιναν</l>
                  <l n="424">πάντας ἰὼν ἑτάρους ἀγέτω, λιπέτω δὲ δύʼ οἴους·</l>
                  <l n="425">εἷς δʼ αὖ χρυσοχόον Λαέρκεα δεῦρο κελέσθω</l>
                  <l n="426">ἐλθεῖν, ὄφρα βοὸς χρυσὸν κέρασιν περιχεύῃ.</l>
                  <l n="427">οἱ δʼ ἄλλοι μένετʼ αὐτοῦ ἀολλέες, εἴπατε δʼ εἴσω</l>
                  <l n="428">δμῳῇσιν κατὰ δώματʼ ἀγακλυτὰ δαῖτα πένεσθαι,</l>
                  <l n="429">ἕδρας τε ξύλα τʼ ἀμφὶ καὶ ἀγλαὸν οἰσέμεν ὕδωρ.</l>
               </q>
               <l n="430">
                  <milestone unit="para" ed="P"/>ὣς ἔφαθʼ, οἱ δʼ ἄρα πάντες ἐποίπνυον. ἦλθε μὲν ἂρ
                  βοῦς</l>
               <l n="431">ἐκ πεδίου, ἦλθον δὲ θοῆς παρὰ νηὸς ἐίσης</l>
               <l n="432">Τηλεμάχου ἕταροι μεγαλήτορος, ἦλθε δὲ χαλκεὺς</l>
               <l n="433">ὅπλʼ ἐν χερσὶν ἔχων χαλκήια, πείρατα τέχνης,</l>
               <l n="434">ἄκμονά τε σφῦραν τʼ ἐυποίητόν τε πυράγρην,</l>
               <l n="435">οἷσίν τε χρυσὸν εἰργάζετο· ἦλθε δʼ Ἀθήνη</l>
               <l n="436">ἱρῶν ἀντιόωσα. γέρων δʼ ἱππηλάτα Νέστωρ</l>
               <l n="437">χρυσὸν ἔδωχʼ· ὁ δʼ ἔπειτα βοὸς κέρασιν περίχευεν</l>
               <l n="438">ἀσκήσας, ἵνʼ ἄγαλμα θεὰ κεχάροιτο ἰδοῦσα.</l>
               <l n="439">βοῦν δʼ ἀγέτην κεράων Στρατίος καὶ δῖος Ἐχέφρων.</l>
               <l n="440">χέρνιβα δέ σφʼ Ἄρητος ἐν ἀνθεμόεντι λέβητι</l>
               <l n="441">ἤλυθεν ἐκ θαλάμοιο φέρων, ἑτέρῃ δʼ ἔχεν οὐλὰς</l>
               <l n="442">ἐν κανέῳ πέλεκυν δὲ μενεπτόλεμος Θρασυμήδης</l>
               <l n="443">ὀξὺν ἔχων ἐν χειρὶ παρίστατο βοῦν ἐπικόψων.</l>
               <l n="444">Περσεὺς δʼ ἀμνίον εἶχε· γέρων δʼ ἱππηλάτα Νέστωρ</l>
               <l n="445">χέρνιβά τʼ οὐλοχύτας τε κατήρχετο, πολλὰ δʼ Ἀθήνῃ</l>
               <l n="446">εὔχετʼ ἀπαρχόμενος, κεφαλῆς τρίχας ἐν πυρὶ βάλλων.</l>
               <milestone n="447" unit="card" ed="p"/>
               <l n="447">
                  <milestone unit="para" ed="P"/>αὐτὰρ ἐπεί ῥʼ εὔξαντο καὶ οὐλοχύτας προβάλοντο,</l>
               <l n="448">αὐτίκα Νέστορος υἱὸς ὑπέρθυμος Θρασυμήδης</l>
               <l n="449">ἤλασεν ἄγχι στάς· πέλεκυς δʼ ἀπέκοψε τένοντας</l>
               <l n="450">αὐχενίους, λῦσεν δὲ βοὸς μένος. αἱ δʼ ὀλόλυξαν</l>
               <l n="451">θυγατέρες τε νυοί τε καὶ αἰδοίη παράκοιτις</l>
               <l n="452">Νέστορος, Εὐρυδίκη, πρέσβα Κλυμένοιο θυγατρῶν.</l>
               <l n="453">οἱ μὲν ἔπειτʼ ἀνελόντες ἀπὸ χθονὸς εὐρυοδείης</l>
               <l n="454">ἔσχον· ἀτὰρ σφάξεν Πεισίστρατος, ὄρχαμος ἀνδρῶν.</l>
               <l n="455">τῆς δʼ ἐπεὶ ἐκ μέλαν αἷμα ῥύη, λίπε δʼ ὀστέα θυμός,</l>
               <l n="456">αἶψʼ ἄρα μιν διέχευαν, ἄφαρ δʼ ἐκ μηρία τάμνον</l>
               <l n="457">πάντα κατὰ μοῖραν, κατά τε κνίσῃ ἐκάλυψαν</l>
               <l n="458">δίπτυχα ποιήσαντες, ἐπʼ αὐτῶν δʼ ὠμοθέτησαν.</l>
               <l n="459">καῖε δʼ ἐπὶ σχίζῃς ὁ γέρων, ἐπὶ δʼ αἴθοπα οἶνον</l>
               <l n="460">λεῖβε· νέοι δὲ παρʼ αὐτὸν ἔχον πεμπώβολα χερσίν.</l>
               <l n="461">αὐτὰρ ἐπεὶ κατὰ μῆρʼ ἐκάη καὶ σπλάγχνα πάσαντο,</l>
               <l n="462">μίστυλλόν τʼ ἄρα τἆλλα καὶ ἀμφʼ ὀβελοῖσιν ἔπειραν,</l>
               <l n="463">ὤπτων δʼ ἀκροπόρους ὀβελοὺς ἐν χερσὶν ἔχοντες.</l>
               <l n="464">
                  <milestone unit="para" ed="P"/>τόφρα δὲ Τηλέμαχον λοῦσεν καλὴ Πολυκάστη,</l>
               <l n="465">Νέστορος ὁπλοτάτη θυγάτηρ Νηληϊάδαο.</l>
               <l n="466">αὐτὰρ ἐπεὶ λοῦσέν τε καὶ ἔχρισεν λίπʼ ἐλαίῳ,</l>
               <l n="467">ἀμφὶ δέ μιν φᾶρος καλὸν βάλεν ἠδὲ χιτῶνα,</l>
               <l n="468">ἔκ ῥʼ ἀσαμίνθου βῆ δέμας ἀθανάτοισιν ὁμοῖος·</l>
               <l n="469">πὰρ δʼ ὅ γε Νέστορʼ ἰὼν κατʼ ἄρʼ ἕζετο, ποιμένα λαῶν.</l>
               <l n="470">
                  <milestone unit="para" ed="P"/>οἱ δʼ ἐπεὶ ὤπτησαν κρέʼ ὑπέρτερα καὶ ἐρύσαντο,</l>
               <l n="471">δαίνυνθʼ ἑζόμενοι· ἐπὶ δʼ ἀνέρες ἐσθλοὶ ὄροντο</l>
               <l n="472">οἶνον οἰνοχοεῦντες ἐνὶ χρυσέοις δεπάεσσιν.</l>
               <l n="473">αὐτὰρ ἐπεὶ πόσιος καὶ ἐδητύος ἐξ ἔρον ἕντο,</l>
               <l n="474">τοῖσι δὲ μύθων ἦρχε Γερήνιος ἱππότα Νέστωρ·</l>
               <q type="unspecified">
                  <l n="475">
                     <milestone unit="para" ed="P"/>παῖδες ἐμοί, ἄγε Τηλεμάχῳ καλλίτριχας ἵππους</l>
                  <l n="476">ζεύξαθʼ ὑφʼ ἅρματʼ ἄγοντες, ἵνα πρήσσῃσιν ὁδοῖο.</l>
               </q>
               <l n="477">
                  <milestone unit="para" ed="P"/>ὣς ἔφαθʼ, οἱ δʼ ἄρα τοῦ μάλα μὲν κλύον ἠδʼ
                  ἐπίθοντο,</l>
               <l n="478">καρπαλίμως δʼ ἔζευξαν ὑφʼ ἅρμασιν ὠκέας ἵππους.</l>
               <l n="479">ἐν δὲ γυνὴ ταμίη σῖτον καὶ οἶνον ἔθηκεν</l>
               <l n="480">ὄψα τε, οἷα ἔδουσι διοτρεφέες βασιλῆες.</l>
               <l n="481">ἂν δʼ ἄρα Τηλέμαχος περικαλλέα βήσετο δίφρον·</l>
               <l n="482">πὰρ δʼ ἄρα Νεστορίδης Πεισίστρατος, ὄρχαμος ἀνδρῶν,</l>
               <l n="483">ἐς δίφρον τʼ ἀνέβαινε καὶ ἡνία λάζετο χερσί,</l>
               <l n="484">μάστιξεν δʼ ἐλάαν, τὼ δʼ οὐκ ἀέκοντε πετέσθην</l>
               <l n="485">ἐς πεδίον, λιπέτην δὲ Πύλου αἰπὺ πτολίεθρον.</l>
               <l n="486">οἱ δὲ πανημέριοι σεῖον ζυγὸν ἀμφὶς ἔχοντες.</l>
               <l n="487">
                  <milestone unit="para" ed="P"/>δύσετό τʼ ἠέλιος σκιόωντό τε πᾶσαι ἀγυιαί,</l>
               <l n="488">ἐς Φηρὰς δʼ ἵκοντο Διοκλῆος ποτὶ δῶμα,</l>
               <l n="489">υἱέος Ὀρτιλόχοιο, τὸν Ἀλφειὸς τέκε παῖδα.</l>
               <l n="490">ἔνθα δὲ νύκτʼ ἄεσαν, ὁ δὲ τοῖς πὰρ ξείνια θῆκεν.</l>
               <l n="491">
                  <milestone unit="para" ed="P"/>ἦμος δʼ ἠριγένεια φάνη ῥοδοδάκτυλος Ἠώς,</l>
               <l n="492">ἵππους τε ζεύγνυντʼ ἀνά θʼ ἅρματα ποικίλʼ ἔβαινον·</l>
               <l n="493">ἐκ δʼ ἔλασαν προθύροιο καὶ αἰθούσης ἐριδούπου·</l>
               <l n="494">μάστιξεν δʼ ἐλάαν, τὼ δʼ οὐκ ἀέκοντε πετέσθην.</l>
               <l n="495">ἷξον δʼ ἐς πεδίον πυρηφόρον, ἔνθα δʼ ἔπειτα</l>
               <l n="496">ἦνον ὁδόν· τοῖον γὰρ ὑπέκφερον ὠκέες ἵπποι.</l>
               <l n="497">δύσετό τʼ ἠέλιος σκιόωντό τε πᾶσαι ἀγυιαί.</l>
            </div>
            <div n="4" type="textpart" subtype="book">
               <milestone n="1" unit="card" ed="p"/>
               <l n="1">οἱ δʼ ἷξον κοίλην Λακεδαίμονα κητώεσσαν,</l>
               <l n="2">πρὸς δʼ ἄρα δώματʼ ἔλων Μενελάου κυδαλίμοιο.</l>
               <l n="3">τὸν δʼ εὗρον δαινύντα γάμον πολλοῖσιν ἔτῃσιν</l>
               <l n="4">υἱέος ἠδὲ θυγατρὸς ἀμύμονος ᾧ ἐνὶ οἴκῳ.</l>
               <l n="5">τὴν μὲν Ἀχιλλῆος ῥηξήνορος υἱέι πέμπεν·</l>
               <l n="6">ἐν Τροίῃ γὰρ πρῶτον ὑπέσχετο καὶ κατένευσε</l>
               <l n="7">δωσέμεναι, τοῖσιν δὲ θεοὶ γάμον ἐξετέλειον.</l>
               <l n="8">τὴν ἄρʼ ὅ γʼ ἔνθʼ ἵπποισι καὶ ἅρμασι πέμπε νέεσθαι</l>
               <l n="9">Μυρμιδόνων προτὶ ἄστυ περικλυτόν, οἷσιν ἄνασσεν.</l>
               <l n="10">υἱέι δὲ Σπάρτηθεν Ἀλέκτορος ἤγετο κούρην,</l>
               <l n="11">ὅς οἱ τηλύγετος γένετο κρατερὸς Μεγαπένθης</l>
               <l n="12">ἐκ δούλης· Ἑλένῃ δὲ θεοὶ γόνον οὐκέτʼ ἔφαινον,</l>
               <l n="13">ἐπεὶ δὴ τὸ πρῶτον ἐγείνατο παῖδʼ ἐρατεινήν,</l>
               <l n="14">Ἑρμιόνην, ἣ εἶδος ἔχε χρυσέης Ἀφροδίτης.</l>
               <l n="15">ὣς οἱ μὲν δαίνυντο καθʼ ὑψερεφὲς μέγα δῶμα</l>
               <l n="16">γείτονες ἠδὲ ἔται Μενελάου κυδαλίμοιο,</l>
               <l n="17">τερπόμενοι· μετὰ δέ σφιν ἐμέλπετο θεῖος ἀοιδὸς</l>
               <l n="18">φορμίζων, δοιὼ δὲ κυβιστητῆρε κατʼ αὐτούς,</l>
               <l n="19">μολπῆς ἐξάρχοντος, ἐδίνευον κατὰ μέσσους.</l>
               <l n="20">
                  <milestone unit="para" ed="P"/>τὼ δʼ αὖτʼ ἐν προθύροισι δόμων αὐτώ τε καὶ
                  ἵππω,</l>
               <l n="21">Τηλέμαχός θʼ ἥρως καὶ Νέστορος ἀγλαὸς υἱός,</l>
               <l n="22">στῆσαν· ὁ δὲ προμολὼν ἴδετο κρείων Ἐτεωνεύς,</l>
               <l n="23">ὀτρηρὸς θεράπων Μενελάου κυδαλίμοιο,</l>
               <l n="24">βῆ δʼ ἴμεν ἀγγελέων διὰ δώματα ποιμένι λαῶν,</l>
               <l n="25">ἀγχοῦ δʼ ἱστάμενος ἔπεα πτερόεντα προσηύδα·</l>
               <q type="unspecified">
                  <l n="26">
                     <milestone unit="para" ed="P"/>ξείνω δή τινε τώδε, διοτρεφὲς ὦ Μενέλαε,</l>
                  <l n="27">ἄνδρε δύω, γενεῇ δὲ Διὸς μεγάλοιο ἔικτον.</l>
                  <l n="28">ἀλλʼ εἴπʼ, ἤ σφωιν καταλύσομεν ὠκέας ἵππους,</l>
                  <l n="29">ἦ ἄλλον πέμπωμεν ἱκανέμεν, ὅς κε φιλήσῃ.</l>
               </q>
               <l n="30">
                  <milestone unit="para" ed="P"/>τὸν δὲ μέγʼ ὀχθήσας προσέφη ξανθὸς Μενέλαος·</l>
               <q type="unspecified">
                  <l n="31">οὐ μὲν νήπιος ἦσθα, Βοηθοΐδη Ἐτεωνεῦ,</l>
                  <l n="32">τὸ πρίν· ἀτὰρ μὲν νῦν γε πάϊς ὣς νήπια βάζεις.</l>
                  <l n="33">ἦ μὲν δὴ νῶι ξεινήια πολλὰ φαγόντε</l>
                  <l n="34">ἄλλων ἀνθρώπων δεῦρʼ ἱκόμεθʼ, αἴ κέ ποθι Ζεὺς</l>
                  <l n="35">ἐξοπίσω περ παύσῃ ὀιζύος. ἀλλὰ λύʼ ἵππους</l>
                  <l n="36">ξείνων, ἐς δʼ αὐτοὺς προτέρω ἄγε θοινηθῆναι.</l>
               </q>
               <l n="37">
                  <milestone unit="para" ed="P"/>ὣς φάθʼ, ὁ δὲ μεγάροιο διέσσυτο, κέκλετο δʼ
                  ἄλλους</l>
               <l n="38">ὀτρηροὺς θεράποντας ἅμα σπέσθαι ἑοῖ αὐτῷ.</l>
               <l n="39">οἱ δʼ ἵππους μὲν λῦσαν ὑπὸ ζυγοῦ ἱδρώοντας,</l>
               <l n="40">καὶ τοὺς μὲν κατέδησαν ἐφʼ ἱππείῃσι κάπῃσι,</l>
               <l n="41">πὰρ δʼ ἔβαλον ζειάς, ἀνὰ δὲ κρῖ λευκὸν ἔμιξαν,</l>
               <l n="42">ἅρματα δʼ ἔκλιναν πρὸς ἐνώπια παμφανόωντα,</l>
               <l n="43">αὐτοὺς δʼ εἰσῆγον θεῖον δόμον. οἱ δὲ ἰδόντες</l>
               <l n="44">θαύμαζον κατὰ δῶμα διοτρεφέος βασιλῆος·</l>
               <l n="45">ὥς τε γὰρ ἠελίου αἴγλη πέλεν ἠὲ σελήνης</l>
               <l n="46">δῶμα καθʼ ὑψερεφὲς Μενελάου κυδαλίμοιο.</l>
               <l n="47">αὐτὰρ ἐπεὶ τάρπησαν ὁρώμενοι ὀφθαλμοῖσιν,</l>
               <l n="48">ἔς ῥʼ ἀσαμίνθους βάντες ἐυξέστας λούσαντο.</l>
               <milestone n="49" unit="card" ed="p"/>
               <l n="49">τοὺς δʼ ἐπεὶ οὖν δμῳαὶ λοῦσαν καὶ χρῖσαν ἐλαίῳ,</l>
               <l n="50">ἀμφὶ δʼ ἄρα χλαίνας οὔλας βάλον ἠδὲ χιτῶνας,</l>
               <l n="51">ἔς ῥα θρόνους ἕζοντο παρʼ Ἀτρεΐδην Μενέλαον.</l>
               <l n="52">χέρνιβα δʼ ἀμφίπολος προχόῳ ἐπέχευε φέρουσα</l>
               <l n="53">καλῇ χρυσείῃ ὑπὲρ ἀργυρέοιο λέβητος,</l>
               <l n="54">νίψασθαι· παρὰ δὲ ξεστὴν ἐτάνυσσε τράπεζαν.</l>
               <l n="55">σῖτον δʼ αἰδοίη ταμίη παρέθηκε φέρουσα,</l>
               <l n="56">εἴδατα πόλλʼ ἐπιθεῖσα, χαριζομένη παρεόντων.</l>
               <l n="57">δαιτρὸς δὲ κρειῶν πίνακας παρέθηκεν ἀείρας</l>
               <l n="58">παντοίων, παρὰ δέ σφι τίθει χρύσεια κύπελλα.</l>
               <l n="59">τὼ καὶ δεικνύμενος προσέφη ξανθὸς Μενέλαος·</l>
               <q type="unspecified">
                  <l n="60">
                     <milestone unit="para" ed="P"/>σίτου θʼ ἅπτεσθον καὶ χαίρετον. αὐτὰρ ἔπειτα</l>
                  <l n="61">δείπνου πασσαμένω εἰρησόμεθʼ, οἵ τινές ἐστον</l>
                  <l n="62">ἀνδρῶν· οὐ γὰρ σφῷν γε γένος ἀπόλωλε τοκήων,</l>
                  <l n="63">ἀλλʼ ἀνδρῶν γένος ἐστὲ διοτρεφέων βασιλήων</l>
                  <l n="64">σκηπτούχων, ἐπεὶ οὔ κε κακοὶ τοιούσδε τέκοιεν.</l>
               </q>
               <l n="65">
                  <milestone unit="para" ed="P"/>ὣς φάτο, καί σφιν νῶτα βοὸς παρὰ πίονα θῆκεν</l>
               <l n="66">ὄπτʼ ἐν χερσὶν ἑλών, τά ῥά οἱ γέρα πάρθεσαν αὐτῷ.</l>
               <l n="67">οἱ δʼ ἐπʼ ὀνείαθʼ ἑτοῖμα προκείμενα χεῖρας ἴαλλον.</l>
               <l n="68">αὐτὰρ ἐπεὶ πόσιος καὶ ἐδητύος ἐξ ἔρον ἕντο,</l>
               <l n="69">δὴ τότε Τηλέμαχος προσεφώνεε Νέστορος υἱόν,</l>
               <l n="70">ἄγχι σχὼν κεφαλήν, ἵνα μὴ πευθοίαθʼ οἱ ἄλλοι·</l>
               <q type="unspecified">
                  <l n="71">
                     <milestone unit="para" ed="P"/>φράζεο, Νεστορίδη, τῷ ἐμῷ κεχαρισμένε θυμῷ,</l>
                  <l n="72">χαλκοῦ τε στεροπὴν κὰδ δώματα ἠχήεντα</l>
                  <l n="73">χρυσοῦ τʼ ἠλέκτρου τε καὶ ἀργύρου ἠδʼ ἐλέφαντος.</l>
                  <l n="74">Ζηνός που τοιήδε γʼ Ὀλυμπίου ἔνδοθεν αὐλή,</l>
                  <l n="75">ὅσσα τάδʼ ἄσπετα πολλά· σέβας μʼ ἔχει εἰσορόωντα.</l>
               </q>
               <l n="76">
                  <milestone unit="para" ed="P"/>τοῦ δʼ ἀγορεύοντος ξύνετο ξανθὸς Μενέλαος,</l>
               <l n="77">καί σφεας φωνήσας ἔπεα πτερόεντα προσηύδα·</l>
               <q type="unspecified">
                  <l n="78">
                     <milestone unit="para" ed="P"/>τέκνα φίλʼ, ἦ τοι Ζηνὶ βροτῶν οὐκ ἄν τις
                     ἐρίζοι·</l>
                  <l n="79">ἀθάνατοι γὰρ τοῦ γε δόμοι καὶ κτήματʼ ἔασιν·</l>
                  <l n="80">ἀνδρῶν δʼ ἤ κέν τίς μοι ἐρίσσεται, ἠὲ καὶ οὐκί,</l>
                  <l n="81">κτήμασιν. ἦ γὰρ πολλὰ παθὼν καὶ πόλλʼ ἐπαληθεὶς</l>
                  <l n="82">ἠγαγόμην ἐν νηυσὶ καὶ ὀγδοάτῳ ἔτει ἦλθον,</l>
                  <l n="83">Κύπρον Φοινίκην τε καὶ Αἰγυπτίους ἐπαληθείς,</l>
                  <l n="84">Αἰθίοπάς θʼ ἱκόμην καὶ Σιδονίους καὶ Ἐρεμβοὺς</l>
                  <l n="85">καὶ Λιβύην, ἵνα τʼ ἄρνες ἄφαρ κεραοὶ τελέθουσι.</l>
                  <l n="86">τρὶς γὰρ τίκτει μῆλα τελεσφόρον εἰς ἐνιαυτόν.</l>
                  <l n="87">ἔνθα μὲν οὔτε ἄναξ ἐπιδευὴς οὔτε τι ποιμὴν</l>
                  <l n="88">τυροῦ καὶ κρειῶν οὐδὲ γλυκεροῖο γάλακτος,</l>
                  <l n="89">ἀλλʼ αἰεὶ παρέχουσιν ἐπηετανὸν γάλα θῆσθαι.</l>
                  <l n="90">ἧος ἐγὼ περὶ κεῖνα πολὺν βίοτον συναγείρων</l>
                  <l n="91">ἠλώμην, τῆός μοι ἀδελφεὸν ἄλλος ἔπεφνεν</l>
                  <l n="92">λάθρῃ, ἀνωιστί, δόλῳ οὐλομένης ἀλόχοιο·</l>
                  <l n="93">ὣς οὔ τοι χαίρων τοῖσδε κτεάτεσσιν ἀνάσσω.</l>
                  <l n="94">καὶ πατέρων τάδε μέλλετʼ ἀκουέμεν, οἵ τινες ὑμῖν</l>
                  <l n="95">εἰσίν, ἐπεὶ μάλα πολλὰ πάθον, καὶ ἀπώλεσα οἶκον</l>
                  <l n="96">εὖ μάλα ναιετάοντα, κεχανδότα πολλὰ καὶ ἐσθλά.</l>
                  <l n="97">ὧν ὄφελον τριτάτην περ ἔχων ἐν δώμασι μοῖραν</l>
                  <l n="98">ναίειν, οἱ δʼ ἄνδρες σόοι ἔμμεναι, οἳ τότʼ ὄλοντο</l>
                  <l n="99">Τροίῃ ἐν εὐρείῃ ἑκὰς Ἄργεος ἱπποβότοιο.</l>
                  <milestone n="100" unit="card" ed="p"/>
                  <l n="100">ἀλλʼ ἔμπης πάντας μὲν ὀδυρόμενος καὶ ἀχεύων</l>
                  <l n="101">πολλάκις ἐν μεγάροισι καθήμενος ἡμετέροισιν</l>
                  <l n="102">ἄλλοτε μέν τε γόῳ φρένα τέρπομαι, ἄλλοτε δʼ αὖτε</l>
                  <l n="103">παύομαι· αἰψηρὸς δὲ κόρος κρυεροῖο γόοιο.</l>
                  <l n="104">τῶν πάντων οὐ τόσσον ὀδύρομαι, ἀχνύμενός περ,</l>
                  <l n="105">ὡς ἑνός, ὅς τέ μοι ὕπνον ἀπεχθαίρει καὶ ἐδωδὴν</l>
                  <l n="106">μνωομένῳ, ἐπεὶ οὔ τις Ἀχαιῶν τόσσʼ ἐμόγησεν,</l>
                  <l n="107">ὅσσʼ Ὀδυσεὺς ἐμόγησε καὶ ἤρατο. τῷ δʼ ἄρʼ ἔμελλεν</l>
                  <l n="108">αὐτῷ κήδεʼ ἔσεσθαι, ἐμοὶ δʼ ἄχος αἰὲν ἄλαστον</l>
                  <l n="109">κείνου, ὅπως δὴ δηρὸν ἀποίχεται, οὐδέ τι ἴδμεν,</l>
                  <l n="110">ζώει ὅ γʼ ἦ τέθνηκεν. ὀδύρονταί νύ που αὐτὸν</l>
                  <l n="111">Λαέρτης θʼ ὁ γέρων καὶ ἐχέφρων Πηνελόπεια</l>
                  <l n="112">Τηλέμαχός θʼ, ὃν ἔλειπε νέον γεγαῶτʼ ἐνὶ οἴκῳ.</l>
               </q>
               <l n="113">
                  <milestone unit="para" ed="P"/>ὣς φάτο, τῷ δʼ ἄρα πατρὸς ὑφʼ ἵμερον ὦρσε
                  γόοιο.</l>
               <l n="114">δάκρυ δʼ ἀπὸ βλεφάρων χαμάδις βάλε πατρὸς ἀκούσας,</l>
               <l n="115">χλαῖναν πορφυρέην ἄντʼ ὀφθαλμοῖιν ἀνασχὼν</l>
               <l n="116">ἀμφοτέρῃσιν χερσί. νόησε δέ μιν Μενέλαος,</l>
               <l n="117">μερμήριξε δʼ ἔπειτα κατὰ φρένα καὶ κατὰ θυμόν,</l>
               <l n="118">ἠέ μιν αὐτὸν πατρὸς ἐάσειε μνησθῆναι</l>
               <l n="119">ἦ πρῶτʼ ἐξερέοιτο ἕκαστά τε πειρήσαιτο.</l>
               <l n="120">
                  <milestone unit="para" ed="P"/>ἧος ὁ ταῦθʼ ὥρμαινε κατὰ φρένα καὶ κατὰ θυμόν,</l>
               <l n="121">ἐκ δʼ Ἑλένη θαλάμοιο θυώδεος ὑψορόφοιο</l>
               <l n="122">ἤλυθεν Ἀρτέμιδι χρυσηλακάτῳ ἐικυῖα.</l>
               <l n="123">τῇ δʼ ἄρʼ ἅμʼ Ἀδρήστη κλισίην εὔτυκτον ἔθηκεν,</l>
               <l n="124">Ἀλκίππη δὲ τάπητα φέρεν μαλακοῦ ἐρίοιο,</l>
               <l n="125">Φυλὼ δʼ ἀργύρεον τάλαρον φέρε, τόν οἱ ἔθηκεν</l>
               <l n="126">Ἀλκάνδρη, Πολύβοιο δάμαρ, ὃς ἔναιʼ ἐνὶ Θήβῃς</l>
               <l n="127">Αἰγυπτίῃς, ὅθι πλεῖστα δόμοις ἐν κτήματα κεῖται·</l>
               <l n="128">ὃς Μενελάῳ δῶκε δύʼ ἀργυρέας ἀσαμίνθους,</l>
               <l n="129">δοιοὺς δὲ τρίποδας, δέκα δὲ χρυσοῖο τάλαντα.</l>
               <l n="130">χωρὶς δʼ αὖθʼ Ἑλένῃ ἄλοχος πόρε κάλλιμα δῶρα·</l>
               <l n="131">χρυσέην τʼ ἠλακάτην τάλαρόν θʼ ὑπόκυκλον ὄπασσεν</l>
               <l n="132">ἀργύρεον, χρυσῷ δʼ ἐπὶ χείλεα κεκράαντο.</l>
               <l n="133">τόν ῥά οἱ ἀμφίπολος Φυλὼ παρέθηκε φέρουσα</l>
               <l n="134">νήματος ἀσκητοῖο βεβυσμένον· αὐτὰρ ἐπʼ αὐτῷ</l>
               <l n="135">ἠλακάτη τετάνυστο ἰοδνεφὲς εἶρος ἔχουσα.</l>
               <l n="136">ἕζετο δʼ ἐν κλισμῷ, ὑπὸ δὲ θρῆνυς ποσὶν ἦεν.</l>
               <l n="137">αὐτίκα δʼ ἥ γʼ ἐπέεσσι πόσιν ἐρέεινεν ἕκαστα·</l>
               <q type="unspecified">
                  <l n="138">
                     <milestone unit="para" ed="P"/>ἴδμεν δή, Μενέλαε διοτρεφές, οἵ τινες οἵδε</l>
                  <l n="139">ἀνδρῶν εὐχετόωνται ἱκανέμεν ἡμέτερον δῶ;</l>
                  <l n="140">ψεύσομαι ἦ ἔτυμον ἐρέω; κέλεται δέ με θυμός.</l>
                  <l n="141">οὐ γάρ πώ τινά φημι ἐοικότα ὧδε ἰδέσθαι</l>
                  <l n="142">οὔτʼ ἄνδρʼ οὔτε γυναῖκα, σέβας μʼ ἔχει εἰσορόωσαν,</l>
                  <l n="143">ὡς ὅδʼ Ὀδυσσῆος μεγαλήτορος υἷι ἔοικε,</l>
                  <l n="144">Τηλεμάχῳ, τὸν ἔλειπε νέον γεγαῶτʼ ἐνὶ οἴκῳ</l>
                  <l n="145">κεῖνος ἀνήρ, ὅτʼ ἐμεῖο κυνώπιδος εἵνεκʼ Ἀχαιοὶ</l>
                  <l n="146">ἤλθεθʼ ὑπὸ Τροίην πόλεμον θρασὺν ὁρμαίνοντες.</l>
               </q>
               <milestone n="147" unit="card" ed="p"/>
               <l n="147">
                  <milestone unit="para" ed="P"/>τὴν δʼ ἀπαμειβόμενος προσέφη ξανθὸς Μενέλαος·</l>
               <q type="unspecified">
                  <l n="148">οὕτω νῦν καὶ ἐγὼ νοέω, γύναι, ὡς σὺ ἐίσκεις·</l>
                  <l n="149">κείνου γὰρ τοιοίδε πόδες τοιαίδε τε χεῖρες</l>
                  <l n="150">ὀφθαλμῶν τε βολαὶ κεφαλή τʼ ἐφύπερθέ τε χαῖται.</l>
                  <l n="151">καὶ νῦν ἦ τοι ἐγὼ μεμνημένος ἀμφʼ Ὀδυσῆι</l>
                  <l n="152">μυθεόμην, ὅσα κεῖνος ὀιζύσας ἐμόγησεν</l>
                  <l n="153">ἀμφʼ ἐμοί, αὐτὰρ ὁ πικρὸν ὑπʼ ὀφρύσι δάκρυον εἶβε,</l>
                  <l n="154">χλαῖναν πορφυρέην ἄντʼ ὀφθαλμοῖιν ἀνασχών.</l>
               </q>
               <l n="155">
                  <milestone unit="para" ed="P"/>τὸν δʼ αὖ Νεστορίδης Πεισίστρατος ἀντίον ηὔδα·</l>
               <q type="unspecified">
                  <l n="156">Ἀτρεΐδη Μενέλαε διοτρεφές, ὄρχαμε λαῶν,</l>
                  <l n="157">κείνου μέν τοι ὅδʼ υἱὸς ἐτήτυμον, ὡς ἀγορεύεις·</l>
                  <l n="158">ἀλλὰ σαόφρων ἐστί, νεμεσσᾶται δʼ ἐνὶ θυμῷ</l>
                  <l n="159">ὧδʼ ἐλθὼν τὸ πρῶτον ἐπεσβολίας ἀναφαίνειν</l>
                  <l n="160">ἄντα σέθεν, τοῦ νῶι θεοῦ ὣς τερπόμεθʼ αὐδῇ.</l>
                  <l n="161">αὐτὰρ ἐμὲ προέηκε Γερήνιος ἱππότα Νέστωρ</l>
                  <l n="162">τῷ ἅμα πομπὸν ἕπεσθαι· ἐέλδετο γάρ σε ἰδέσθαι,</l>
                  <l n="163">ὄφρα οἱ ἤ τι ἔπος ὑποθήσεαι ἠέ τι ἔργον.</l>
                  <l n="164">πολλὰ γὰρ ἄλγεʼ ἔχει πατρὸς πάϊς οἰχομένοιο</l>
                  <l n="165">ἐν μεγάροις, ᾧ μὴ ἄλλοι ἀοσσητῆρες ἔωσιν,</l>
                  <l n="166">ὡς νῦν Τηλεμάχῳ ὁ μὲν οἴχεται, οὐδέ οἱ ἄλλοι</l>
                  <l n="167">εἴσʼ οἵ κεν κατὰ δῆμον ἀλάλκοιεν κακότητα.</l>
               </q>
               <l n="168">
                  <milestone unit="para" ed="P"/>τὸν δʼ ἀπαμειβόμενος προσέφη ξανθὸς Μενέλαος·</l>
               <q type="unspecified">
                  <l n="169">ὢ πόποι, ἦ μάλα δὴ φίλου ἀνέρος υἱὸς ἐμὸν δῶ</l>
                  <l n="170">ἵκεθʼ, ὃς εἵνεκʼ ἐμεῖο πολέας ἐμόγησεν ἀέθλους·</l>
                  <l n="171">καί μιν ἔφην ἐλθόντα φιλησέμεν ἔξοχον ἄλλων</l>
                  <l n="172">Ἀργείων, εἰ νῶιν ὑπεὶρ ἅλα νόστον ἔδωκε</l>
                  <l n="173">νηυσὶ θοῇσι γενέσθαι Ὀλύμπιος εὐρύοπα Ζεύς.</l>
                  <l n="174">καί κέ οἱ Ἄργεϊ νάσσα πόλιν καὶ δώματʼ ἔτευξα,</l>
                  <l n="175">ἐξ Ἰθάκης ἀγαγὼν σὺν κτήμασι καὶ τέκεϊ ᾧ</l>
                  <l n="176">καὶ πᾶσιν λαοῖσι, μίαν πόλιν ἐξαλαπάξας,</l>
                  <l n="177">αἳ περιναιετάουσιν, ἀνάσσονται δʼ ἐμοὶ αὐτῷ.</l>
                  <l n="178">καί κε θάμʼ ἐνθάδʼ ἐόντες ἐμισγόμεθʼ· οὐδέ κεν ἡμέας</l>
                  <l n="179">ἄλλο διέκρινεν φιλέοντέ τε τερπομένω τε,</l>
                  <l n="180">πρίν γʼ ὅτε δὴ θανάτοιο μέλαν νέφος ἀμφεκάλυψεν.</l>
                  <l n="181">ἀλλὰ τὰ μέν που μέλλεν ἀγάσσεσθαι θεὸς αὐτός,</l>
                  <l n="182">ὃς κεῖνον δύστηνον ἀνόστιμον οἶον ἔθηκεν.</l>
               </q>
               <milestone n="183" unit="card" ed="p"/>
               <l n="183">
                  <milestone unit="para" ed="P"/>ὣς φάτο, τοῖσι δὲ πᾶσιν ὑφʼ ἵμερον ὦρσε γόοιο.</l>
               <l n="184">κλαῖε μὲν Ἀργείη Ἑλένη, Διὸς ἐκγεγαυῖα,</l>
               <l n="185">κλαῖε δὲ Τηλέμαχός τε καὶ Ἀτρεΐδης Μενέλαος,</l>
               <l n="186">οὐδʼ ἄρα Νέστορος υἱὸς ἀδακρύτω ἔχεν ὄσσε·</l>
               <l n="187">μνήσατο γὰρ κατὰ θυμὸν ἀμύμονος Ἀντιλόχοιο,</l>
               <l n="188">τόν ῥʼ Ἠοῦς ἔκτεινε φαεινῆς ἀγλαὸς υἱός·</l>
               <l n="189">τοῦ ὅ γʼ ἐπιμνησθεὶς ἔπεα πτερόεντʼ ἀγόρευεν·</l>
               <q type="unspecified">
                  <l n="190">
                     <milestone unit="para" ed="P"/>Ἀτρεΐδη, περὶ μέν σε βροτῶν πεπνυμένον εἶναι</l>
                  <l n="191">Νέστωρ φάσχʼ ὁ γέρων, ὅτʼ ἐπιμνησαίμεθα σεῖο</l>
                  <l n="192">οἷσιν ἐνὶ μεγάροισι, καὶ ἀλλήλους ἐρέοιμεν.</l>
                  <l n="193">καὶ νῦν, εἴ τί που ἔστι, πίθοιό μοι· οὐ γὰρ ἐγώ γε</l>
                  <l n="194">τέρπομʼ ὀδυρόμενος μεταδόρπιος, ἀλλὰ καὶ ἠὼς</l>
                  <l n="195">ἔσσεται ἠριγένεια· νεμεσσῶμαί γε μὲν οὐδὲν</l>
                  <l n="196">κλαίειν ὅς κε θάνῃσι βροτῶν καὶ πότμον ἐπίσπῃ.</l>
                  <l n="197">τοῦτό νυ καὶ γέρας οἶον ὀιζυροῖσι βροτοῖσιν,</l>
                  <l n="198">κείρασθαί τε κόμην βαλέειν τʼ ἀπὸ δάκρυ παρειῶν.</l>
                  <l n="199">καὶ γὰρ ἐμὸς τέθνηκεν ἀδελφεός, οὔ τι κάκιστος</l>
                  <l n="200">Ἀργείων· μέλλεις δὲ σὺ ἴδμεναι· οὐ γὰρ ἐγώ γε</l>
                  <l n="201">ἤντησʼ οὐδὲ ἴδον· περὶ δʼ ἄλλων φασὶ γενέσθαι</l>
                  <l n="202">Ἀντίλοχον, πέρι μὲν θείειν ταχὺν ἠδὲ μαχητήν.</l>
               </q>
               <l n="203">
                  <milestone unit="para" ed="P"/>τὸν δʼ ἀπαμειβόμενος προσέφη ξανθὸς Μενέλαος·</l>
               <q type="unspecified">
                  <l n="204">ὦ φίλʼ, ἐπεὶ τόσα εἶπες, ὅσʼ ἂν πεπνυμένος ἀνὴρ</l>
                  <l n="205">εἴποι καὶ ῥέξειε, καὶ ὃς προγενέστερος εἴη·</l>
                  <l n="206">τοίου γὰρ καὶ πατρός, ὃ καὶ πεπνυμένα βάζεις,</l>
                  <l n="207">ῥεῖα δʼ ἀρίγνωτος γόνος ἀνέρος ᾧ τε Κρονίων</l>
                  <l n="208">ὄλβον ἐπικλώσῃ γαμέοντί τε γεινομένῳ τε,</l>
                  <l n="209">ὡς νῦν Νέστορι δῶκε διαμπερὲς ἤματα πάντα</l>
                  <l n="210">αὐτὸν μὲν λιπαρῶς γηρασκέμεν ἐν μεγάροισιν,</l>
                  <l n="211">υἱέας αὖ πινυτούς τε καὶ ἔγχεσιν εἶναι ἀρίστους.</l>
                  <l n="212">ἡμεῖς δὲ κλαυθμὸν μὲν ἐάσομεν, ὃς πρὶν ἐτύχθη,</l>
                  <l n="213">δόρπου δʼ ἐξαῦτις μνησώμεθα, χερσὶ δʼ ἐφʼ ὕδωρ</l>
                  <l n="214">χευάντων. μῦθοι δὲ καὶ ἠῶθέν περ ἔσονται</l>
                  <l n="215">Τηλεμάχῳ καὶ ἐμοὶ διαειπέμεν ἀλλήλοισιν.</l>
               </q>
               <l n="216">
                  <milestone unit="para" ed="P"/>ὣς ἔφατʼ, Ἀσφαλίων δʼ ἄρʼ ὕδωρ ἐπὶ χεῖρας
                  ἔχευεν,</l>
               <l n="217">ὀτρηρὸς θεράπων Μενελάου κυδαλίμοιο.</l>
               <l n="218">οἱ δʼ ἐπʼ ὀνείαθʼ ἑτοῖμα προκείμενα χεῖρας ἴαλλον.</l>
               <milestone n="219" unit="card" ed="p"/>
               <l n="219">
                  <milestone unit="para" ed="P"/>ἔνθʼ αὖτʼ ἄλλʼ ἐνόησʼ Ἑλένη Διὸς ἐκγεγαυῖα·</l>
               <l n="220">αὐτίκʼ ἄρʼ εἰς οἶνον βάλε φάρμακον, ἔνθεν ἔπινον,</l>
               <l n="221">νηπενθές τʼ ἄχολόν τε, κακῶν ἐπίληθον ἁπάντων.</l>
               <l n="222">ὃς τὸ καταβρόξειεν, ἐπὴν κρητῆρι μιγείη,</l>
               <l n="223">οὔ κεν ἐφημέριός γε βάλοι κατὰ δάκρυ παρειῶν,</l>
               <l n="224">οὐδʼ εἴ οἱ κατατεθναίη μήτηρ τε πατήρ τε,</l>
               <l n="225">οὐδʼ εἴ οἱ προπάροιθεν ἀδελφεὸν ἢ φίλον υἱὸν</l>
               <l n="226">χαλκῷ δηιόῳεν, ὁ δʼ ὀφθαλμοῖσιν ὁρῷτο.</l>
               <l n="227">τοῖα Διὸς θυγάτηρ ἔχε φάρμακα μητιόεντα,</l>
               <l n="228">ἐσθλά, τά οἱ Πολύδαμνα πόρεν, Θῶνος παράκοιτις</l>
               <l n="229">Αἰγυπτίη, τῇ πλεῖστα φέρει ζείδωρος ἄρουρα</l>
               <l n="230">φάρμακα, πολλὰ μὲν ἐσθλὰ μεμιγμένα πολλὰ δὲ λυγρά·</l>
               <l n="231">ἰητρὸς δὲ ἕκαστος ἐπιστάμενος περὶ πάντων</l>
               <l n="232">ἀνθρώπων· ἦ γὰρ Παιήονός εἰσι γενέθλης.</l>
               <l n="233">αὐτὰρ ἐπεί ῥʼ ἐνέηκε κέλευσέ τε οἰνοχοῆσαι,</l>
               <l n="234">ἐξαῦτις μύθοισιν ἀμειβομένη προσέειπεν·</l>
               <q type="unspecified">
                  <l n="235">
                     <milestone unit="para" ed="P"/>Ἀτρεΐδη Μενέλαε διοτρεφὲς ἠδὲ καὶ οἵδε</l>
                  <l n="236">ἀνδρῶν ἐσθλῶν παῖδες· ἀτὰρ θεὸς ἄλλοτε ἄλλῳ</l>
                  <l n="237">Ζεὺς ἀγαθόν τε κακόν τε διδοῖ· δύναται γὰρ ἅπαντα·</l>
                  <l n="238">ἦ τοι νῦν δαίνυσθε καθήμενοι ἐν μεγάροισι</l>
                  <l n="239">καὶ μύθοις τέρπεσθε· ἐοικότα γὰρ καταλέξω.</l>
                  <l n="240">πάντα μὲν οὐκ ἂν ἐγὼ μυθήσομαι οὐδʼ ὀνομήνω,</l>
                  <l n="241">ὅσσοι Ὀδυσσῆος ταλασίφρονός εἰσιν ἄεθλοι·</l>
                  <l n="242">ἀλλʼ οἷον τόδʼ ἔρεξε καὶ ἔτλη καρτερὸς ἀνὴρ</l>
                  <l n="243">δήμῳ ἔνι Τρώων, ὅθι πάσχετε πήματʼ Ἀχαιοί.</l>
                  <l n="244">αὐτόν μιν πληγῇσιν ἀεικελίῃσι δαμάσσας,</l>
                  <l n="245">σπεῖρα κάκʼ ἀμφʼ ὤμοισι βαλών, οἰκῆι ἐοικώς,</l>
                  <l n="246">ἀνδρῶν δυσμενέων κατέδυ πόλιν εὐρυάγυιαν·</l>
                  <l n="247">ἄλλῳ δʼ αὐτὸν φωτὶ κατακρύπτων ἤισκε,</l>
                  <l n="248">δέκτῃ, ὃς οὐδὲν τοῖος ἔην ἐπὶ νηυσὶν Ἀχαιῶν.</l>
                  <l n="249">τῷ ἴκελος κατέδυ Τρώων πόλιν, οἱ δʼ ἀβάκησαν</l>
                  <l n="250">πάντες· ἐγὼ δέ μιν οἴη ἀνέγνων τοῖον ἐόντα,</l>
                  <l n="251">καί μιν ἀνηρώτων· ὁ δὲ κερδοσύνῃ ἀλέεινεν.</l>
                  <l n="252">ἀλλʼ ὅτε δή μιν ἐγὼ λόεον καὶ χρῖον ἐλαίῳ,</l>
                  <l n="253">ἀμφὶ δὲ εἵματα ἕσσα καὶ ὤμοσα καρτερὸν ὅρκον</l>
                  <l n="254">μὴ μὲν πρὶν Ὀδυσῆα μετὰ Τρώεσσʼ ἀναφῆναι,</l>
                  <l n="255">πρίν γε τὸν ἐς νῆάς τε θοὰς κλισίας τʼ ἀφικέσθαι,</l>
                  <l n="256">καὶ τότε δή μοι πάντα νόον κατέλεξεν Ἀχαιῶν.</l>
                  <l n="257">πολλοὺς δὲ Τρώων κτείνας ταναήκεϊ χαλκῷ</l>
                  <l n="258">ἦλθε μετʼ Ἀργείους, κατὰ δὲ φρόνιν ἤγαγε πολλήν.</l>
                  <l n="259">ἔνθʼ ἄλλαι Τρῳαὶ λίγʼ ἐκώκυον· αὐτὰρ ἐμὸν κῆρ</l>
                  <l n="260">χαῖρʼ, ἐπεὶ ἤδη μοι κραδίη τέτραπτο νέεσθαι</l>
                  <l n="261">ἂψ οἶκόνδʼ, ἄτην δὲ μετέστενον, ἣν Ἀφροδίτη</l>
                  <l n="262">δῶχʼ, ὅτε μʼ ἤγαγε κεῖσε φίλης ἀπὸ πατρίδος αἴης,</l>
                  <l n="263">παῖδά τʼ ἐμὴν νοσφισσαμένην θάλαμόν τε πόσιν τε</l>
                  <l n="264">οὔ τευ δευόμενον, οὔτʼ ἂρ φρένας οὔτε τι εἶδος.</l>
               </q>
               <milestone n="265" unit="card" ed="p"/>
               <l n="265">
                  <milestone unit="para" ed="P"/>τὴν δʼ ἀπαμειβόμενος προσέφη ξανθὸς Μενέλαος·</l>
               <q type="unspecified">
                  <l n="266">ναὶ δὴ ταῦτά γε πάντα, γύναι, κατὰ μοῖραν ἔειπες.</l>
                  <l n="267">ἤδη μὲν πολέων ἐδάην βουλήν τε νόον τε</l>
                  <l n="268">ἀνδρῶν ἡρώων, πολλὴν δʼ ἐπελήλυθα γαῖαν·</l>
                  <l n="269">ἀλλʼ οὔ πω τοιοῦτον ἐγὼν ἴδον ὀφθαλμοῖσιν,</l>
                  <l n="270">οἷoν Ὀδυσσῆος ταλασίφρονος ἔσκε φίλον κῆρ.</l>
                  <l n="271">οἷον καὶ τόδʼ ἔρεξε καὶ ἔτλη καρτερὸς ἀνὴρ</l>
                  <l n="272">ἵππῳ ἔνι ξεστῷ, ἵνʼ ἐνήμεθα πάντες ἄριστοι</l>
                  <l n="273">Ἀργείων Τρώεσσι φόνον καὶ κῆρα φέροντες.</l>
                  <l n="274">ἦλθες ἔπειτα σὺ κεῖσε· κελευσέμεναι δέ σʼ ἔμελλε</l>
                  <l n="275">δαίμων, ὃς Τρώεσσιν ἐβούλετο κῦδος ὀρέξαι·</l>
                  <l n="276">καί τοι Δηΐφοβος θεοείκελος ἕσπετʼ ἰούσῃ.</l>
                  <l n="277">τρὶς δὲ περίστειξας κοῖλον λόχον ἀμφαφόωσα,</l>
                  <l n="278">ἐκ δʼ ὀνομακλήδην Δαναῶν ὀνόμαζες ἀρίστους,</l>
                  <l n="279">πάντων Ἀργείων φωνὴν ἴσκουσʼ ἀλόχοισιν.</l>
                  <l n="280">αὐτὰρ ἐγὼ καὶ Τυδεΐδης καὶ δῖος Ὀδυσσεὺς</l>
                  <l n="281">ἥμενοι ἐν μέσσοισιν ἀκούσαμεν ὡς ἐβόησας.</l>
                  <l n="282">νῶι μὲν ἀμφοτέρω μενεήναμεν ὁρμηθέντε</l>
                  <l n="283">ἢ ἐξελθέμεναι, ἢ ἔνδοθεν αἶψʼ ὑπακοῦσαι·</l>
                  <l n="284">ἀλλʼ Ὀδυσεὺς κατέρυκε καὶ ἔσχεθεν ἱεμένω περ.</l>
                  <l n="285">ἔνθʼ ἄλλοι μὲν πάντες ἀκὴν ἔσαν υἷες Ἀχαιῶν,</l>
                  <l n="286">Ἄντικλος δὲ σέ γʼ οἶος ἀμείψασθαι ἐπέεσσιν</l>
                  <l n="287">ἤθελεν. ἀλλʼ Ὀδυσεὺς ἐπὶ μάστακα χερσὶ πίεζεν</l>
                  <l n="288">νωλεμέως κρατερῇσι, σάωσε δὲ πάντας Ἀχαιούς·</l>
                  <l n="289">τόφρα δʼ ἔχʼ, ὄφρα σε νόσφιν ἀπήγαγε Παλλὰς Ἀθήνη.</l>
               </q>
               <l n="290">
                  <milestone unit="para" ed="P"/>τὸν δʼ αὖ Τηλέμαχος πεπνυμένος ἀντίον ηὔδα·</l>
               <q type="unspecified">
                  <l n="291">Ἀτρεΐδη Μενέλαε διοτρεφές, ὄρχαμε λαῶν,</l>
                  <l n="292">ἄλγιον· οὐ γάρ οἵ τι τάδʼ ἤρκεσε λυγρὸν ὄλεθρον,</l>
                  <l n="293">οὐδʼ εἴ οἱ κραδίη γε σιδηρέη ἔνδοθεν ἦεν.</l>
                  <l n="294">ἀλλʼ ἄγετʼ εἰς εὐνὴν τράπεθʼ ἡμέας, ὄφρα καὶ ἤδη</l>
                  <l n="295">ὕπνῳ ὕπο γλυκερῷ ταρπώμεθα κοιμηθέντες.</l>
               </q>
               <l n="296">
                  <milestone unit="para" ed="P"/>ὣς ἔφατʼ, Ἀργείη δʼ Ἑλένη δμῳῇσι κέλευσεν</l>
               <l n="297">δέμνιʼ ὑπʼ αἰθούσῃ θέμεναι καὶ ῥήγεα καλὰ</l>
               <l n="298">πορφύρεʼ ἐμβαλέειν στορέσαι τʼ ἐφύπερθε τάπητας,</l>
               <l n="299">χλαίνας τʼ ἐνθέμεναι οὔλας καθύπερθεν ἕσασθαι.</l>
               <l n="300">αἱ δʼ ἴσαν ἐκ μεγάροιο δάος μετὰ χερσὶν ἔχουσαι,</l>
               <l n="301">δέμνια δὲ στόρεσαν· ἐκ δὲ ξείνους ἄγε κῆρυξ.</l>
               <l n="302">οἱ μὲν ἄρʼ ἐν προδόμῳ δόμου αὐτόθι κοιμήσαντο,</l>
               <l n="303">Τηλέμαχός θʼ ἥρως καὶ Νέστορος ἀγλαὸς υἱός·</l>
               <l n="304">Ἀτρεΐδης δὲ καθεῦδε μυχῷ δόμου ὑψηλοῖο,</l>
               <l n="305">πὰρ δʼ Ἑλένη τανύπεπλος ἐλέξατο, δῖα γυναικῶν.</l>
               <l n="306">
                  <milestone unit="para" ed="P"/>ἦμος δʼ ἠριγένεια φάνη ῥοδοδάκτυλος Ἠώς,</l>
               <l n="307">ὤρνυτʼ ἄρʼ ἐξ εὐνῆφι βοὴν ἀγαθὸς Μενέλαος</l>
               <l n="308">εἵματα ἑσσάμενος, περὶ δὲ ξίφος ὀξὺ θέτʼ ὤμῳ,</l>
               <l n="309">ποσσὶ δʼ ὑπὸ λιπαροῖσιν ἐδήσατο καλὰ πέδιλα,</l>
               <l n="310">βῆ δʼ ἴμεν ἐκ θαλάμοιο θεῷ ἐναλίγκιος ἄντην,</l>
               <l n="311">Τηλεμάχῳ δὲ παρῖζεν, ἔπος τʼ ἔφατʼ ἔκ τʼ ὀνόμαζεν·</l>
               <q type="unspecified">
                  <l n="312">
                     <milestone unit="para" ed="P"/>τίπτε δέ σε χρειὼ δεῦρʼ ἤγαγε, Τηλέμαχʼ
                     ἥρως,</l>
                  <l n="313">ἐς Λακεδαίμονα δῖαν, ἐπʼ εὐρέα νῶτα θαλάσσης;</l>
                  <l n="314">δήμιον ἦ ἴδιον; τόδε μοι νημερτὲς ἐνίσπες.</l>
               </q>
               <milestone n="315" unit="card" ed="p"/>
               <l n="315">
                  <milestone unit="para" ed="P"/>τὸν δʼ αὖ Τηλέμαχος πεπνυμένος ἀντίον ηὔδα·</l>
               <q type="unspecified">
                  <l n="316">Ἀτρεΐδη Μενέλαε διοτρεφές, ὄρχαμε λαῶν,</l>
                  <l n="317">ἤλυθον, εἴ τινά μοι κληηδόνα πατρὸς ἐνίσποις.</l>
                  <l n="318">ἐσθίεταί μοι οἶκος, ὄλωλε δὲ πίονα ἔργα,</l>
                  <l n="319">δυσμενέων δʼ ἀνδρῶν πλεῖος δόμος, οἵ τέ μοι αἰεὶ</l>
                  <l n="320">μῆλʼ ἁδινὰ σφάζουσι καὶ εἰλίποδας ἕλικας βοῦς,</l>
                  <l n="321">μητρὸς ἐμῆς μνηστῆρες ὑπέρβιον ὕβριν ἔχοντες.</l>
                  <l n="322">τοὔνεκα νῦν τὰ σὰ γούναθʼ ἱκάνομαι, αἴ κʼ ἐθέλῃσθα</l>
                  <l n="323">κείνου λυγρὸν ὄλεθρον ἐνισπεῖν, εἴ που ὄπωπας</l>
                  <l n="324">ὀφθαλμοῖσι τεοῖσιν ἢ ἄλλου μῦθον ἄκουσας</l>
                  <l n="325">πλαζομένου· περὶ γάρ μιν ὀιζυρὸν τέκε μήτηρ.</l>
                  <l n="326">μηδέ τί μʼ αἰδόμενος μειλίσσεο μηδʼ ἐλεαίρων,</l>
                  <l n="327">ἀλλʼ εὖ μοι κατάλεξον ὅπως ἤντησας ὀπωπῆς.</l>
                  <l n="328">λίσσομαι, εἴ ποτέ τοί τι πατὴρ ἐμός, ἐσθλὸς Ὀδυσσεὺς</l>
                  <l n="329">ἢ ἔπος ἠέ τι ἔργον ὑποστὰς ἐξετέλεσσε</l>
                  <l n="330">δήμῳ ἔνι Τρώων, ὅθι πάσχετε πήματʼ Ἀχαιοί,</l>
                  <l n="331">τῶν νῦν μοι μνῆσαι, καί μοι νημερτὲς ἐνίσπες.</l>
               </q>
               <l n="332">
                  <milestone unit="para" ed="P"/>τὸν δὲ μέγʼ ὀχθήσας προσέθη ξανθὸς Μενέλαος·</l>
               <q type="unspecified">
                  <l n="333">ὢ πόποι, ἦ μάλα δὴ κρατερόφρονος ἀνδρὸς ἐν εὐνῇ</l>
                  <l n="334">ἤθελον εὐνηθῆναι ἀνάλκιδες αὐτοὶ ἐόντες.</l>
                  <l n="335">ὡς δʼ ὁπότʼ ἐν ξυλόχῳ ἔλαφος κρατεροῖο λέοντος</l>
                  <l n="336">νεβροὺς κοιμήσασα νεηγενέας γαλαθηνοὺς</l>
                  <l n="337">κνημοὺς ἐξερέῃσι καὶ ἄγκεα ποιήεντα</l>
                  <l n="338">βοσκομένη, ὁ δʼ ἔπειτα ἑὴν εἰσήλυθεν εὐνήν,</l>
                  <l n="339">ἀμφοτέροισι δὲ τοῖσιν ἀεικέα πότμον ἐφῆκεν,</l>
                  <l n="340">ὣς Ὀδυσεὺς κείνοισιν ἀεικέα πότμον ἐφήσει.</l>
                  <l n="341">αἲ γάρ, Ζεῦ τε πάτερ καὶ Ἀθηναίη καὶ Ἄπολλον,</l>
                  <l n="342">τοῖος ἐών, οἷός ποτʼ ἐυκτιμένῃ ἐνὶ Λέσβῳ</l>
                  <l n="343">ἐξ ἔριδος Φιλομηλεΐδῃ ἐπάλαισεν ἀναστάς,</l>
                  <l n="344">κὰδ δʼ ἔβαλε κρατερῶς, κεχάροντο δὲ πάντες Ἀχαιοί,</l>
                  <l n="345">τοῖος ἐὼν μνηστῆρσιν ὁμιλήσειεν Ὀδυσσεύς·</l>
                  <l n="346">πάντες κʼ ὠκύμοροί τε γενοίατο πικρόγαμοί τε.</l>
                  <l n="347">ταῦτα δʼ ἅ μʼ εἰρωτᾷς καὶ λίσσεαι, οὐκ ἂν ἐγώ γε</l>
                  <l n="348">ἄλλα παρὲξ εἴποιμι παρακλιδόν, οὐδʼ ἀπατήσω,</l>
                  <l n="349">ἀλλὰ τὰ μέν μοι ἔειπε γέρων ἅλιος νημερτής,</l>
                  <l n="350">τῶν οὐδέν τοι ἐγὼ κρύψω ἔπος οὐδʼ ἐπικεύσω.</l>
                  <milestone n="351" unit="card" ed="p"/>
                  <l n="351">
                     <milestone unit="para" ed="P"/>Αἰγύπτῳ μʼ ἔτι δεῦρο θεοὶ μεμαῶτα νέεσθαι</l>
                  <l n="352">ἔσχον, ἐπεὶ οὔ σφιν ἔρεξα τεληέσσας ἑκατόμβας.</l>
                  <l n="353">οἱ δʼ αἰεὶ βούλοντο θεοὶ μεμνῆσθαι ἐφετμέων.</l>
                  <l n="354">νῆσος ἔπειτά τις ἔστι πολυκλύστῳ ἐνὶ πόντῳ</l>
                  <l n="355">Αἰγύπτου προπάροιθε, Φάρον δέ ἑ κικλήσκουσι,</l>
                  <l n="356">τόσσον ἄνευθʼ ὅσσον τε πανημερίη γλαφυρὴ νηῦς</l>
                  <l n="357">ἤνυσεν, ᾗ λιγὺς οὖρος ἐπιπνείῃσιν ὄπισθεν·</l>
                  <l n="358">ἐν δὲ λιμὴν ἐύορμος, ὅθεν τʼ ἀπὸ νῆας ἐίσας</l>
                  <l n="359">ἐς πόντον βάλλουσιν, ἀφυσσάμενοι μέλαν ὕδωρ.</l>
                  <l n="360">ἔνθα μʼ ἐείκοσιν ἤματʼ ἔχον θεοί, οὐδέ ποτʼ οὖροι</l>
                  <l n="361">πνείοντες φαίνονθʼ ἁλιαέες, οἵ ῥά τε νηῶν</l>
                  <l n="362">πομπῆες γίγνονται ἐπʼ εὐρέα νῶτα θαλάσσης.</l>
                  <l n="363">καί νύ κεν ἤια πάντα κατέφθιτο καὶ μένεʼ ἀνδρῶν,</l>
                  <l n="364">εἰ μή τίς με θεῶν ὀλοφύρατο καί μʼ ἐσάωσε,</l>
                  <l n="365">Πρωτέος ἰφθίμου θυγάτηρ ἁλίοιο γέροντος,</l>
                  <l n="366">Εἰδοθέη· τῇ γάρ ῥα μάλιστά γε θυμὸν ὄρινα.</l>
                  <l n="367">ἥ μʼ οἴῳ ἔρροντι συνήντετο νόσφιν ἑταίρων·</l>
                  <l n="368">αἰεὶ γὰρ περὶ νῆσον ἀλώμενοι ἰχθυάασκον</l>
                  <l n="369">γναμπτοῖς ἀγκίστροισιν, ἔτειρε δὲ γαστέρα λιμός.</l>
                  <l n="370">ἡ δέ μευ ἄγχι στᾶσα ἔπος φάτο φώνησέν τε·</l>
                  <q type="unspecified">
                     <l n="371">
                        <milestone unit="para" ed="P"/>νήπιός εἰς, ὦ ξεῖνε, λίην τόσον ἠδὲ
                        χαλίφρων,</l>
                     <l n="372">ἦε ἑκὼν μεθίεις καὶ τέρπεαι ἄλγεα πάσχων;</l>
                     <l n="373">ὡς δὴ δήθʼ ἐνὶ νήσῳ ἐρύκεαι, οὐδέ τι τέκμωρ</l>
                     <l n="374">εὑρέμεναι δύνασαι, μινύθει δέ τοι ἦτορ ἑταίρων.</l>
                  </q>
                  <l n="375">
                     <milestone unit="para" ed="P"/>ὣς ἔφατʼ, αὐτὰρ ἐγώ μιν ἀμειβόμενος
                     προσέειπον·</l>
                  <q type="unspecified">
                     <l n="376">ἐκ μέν τοι ἐρέω, ἥ τις σύ πέρ ἐσσι θεάων,</l>
                     <l n="377">ὡς ἐγὼ οὔ τι ἑκὼν κατερύκομαι, ἀλλά νυ μέλλω</l>
                     <l n="378">ἀθανάτους ἀλιτέσθαι, οἳ οὐρανὸν εὐρὺν ἔχουσιν.</l>
                     <l n="379">ἀλλὰ σύ πέρ μοι εἰπέ, θεοὶ δέ τε πάντα ἴσασιν,</l>
                     <l n="380">ὅς τίς μʼ ἀθανάτων πεδάᾳ καὶ ἔδησε κελεύθου,</l>
                     <l n="381">νόστον θʼ, ὡς ἐπὶ πόντον ἐλεύσομαι ἰχθυόεντα.</l>
                  </q>
                  <l n="382">
                     <milestone unit="para" ed="P"/>ὣς ἐφάμην, ἡ δʼ αὐτίκʼ ἀμείβετο δῖα θεάων·</l>
                  <q type="unspecified">
                     <l n="383">τοιγὰρ ἐγώ τοι, ξεῖνε, μάλʼ ἀτρεκέως ἀγορεύσω.</l>
                     <l n="384">πωλεῖταί τις δεῦρο γέρων ἅλιος νημερτὴς</l>
                     <l n="385">ἀθάνατος Πρωτεὺς Αἰγύπτιος, ὅς τε θαλάσσης</l>
                     <l n="386">πάσης βένθεα οἶδε, Ποσειδάωνος ὑποδμώς·</l>
                     <l n="387">τὸν δέ τʼ ἐμόν φασιν πατέρʼ ἔμμεναι ἠδὲ τεκέσθαι.</l>
                     <l n="388">τόν γʼ εἴ πως σὺ δύναιο λοχησάμενος λελαβέσθαι,</l>
                     <l n="389">ὅς κέν τοι εἴπῃσιν ὁδὸν καὶ μέτρα κελεύθου</l>
                     <l n="390">νόστον θʼ, ὡς ἐπὶ πόντον ἐλεύσεαι ἰχθυόεντα.</l>
                     <l n="391">καὶ δέ κέ τοι εἴπῃσι, διοτρεφές, αἴ κʼ ἐθέλῃσθα,</l>
                     <l n="392">ὅττι τοι ἐν μεγάροισι κακόν τʼ ἀγαθόν τε τέτυκται</l>
                     <l n="393">οἰχομένοιο σέθεν δολιχὴν ὁδὸν ἀργαλέην τε.</l>
                  </q>
                  <l n="394">
                     <milestone unit="para" ed="P"/>ὣς ἔφατʼ, αὐτὰρ ἐγώ μιν ἀμειβόμενος
                     προσέειπον·</l>
                  <q type="unspecified">
                     <l n="395">αὐτὴ νῦν φράζευ σὺ λόχον θείοιο γέροντος,</l>
                     <l n="396">μή πώς με προϊδὼν ἠὲ προδαεὶς ἀλέηται·</l>
                     <l n="397">ἀργαλέος γάρ τʼ ἐστὶ θεὸς βροτῷ ἀνδρὶ δαμῆναι.</l>
                  </q>
                  <milestone n="398" unit="card" ed="p"/>
                  <l n="398">
                     <milestone unit="para" ed="P"/>ὣς ἐφάμην, ἡ δʼ αὐτίκʼ ἀμείβετο δῖα θεάων·</l>
                  <q type="unspecified">
                     <l n="399">τοιγὰρ ἐγώ τοι, ξεῖνε, μάλʼ ἀτρεκέως ἀγορεύσω.</l>
                     <l n="400">ἦμος δʼ ἠέλιος μέσον οὐρανὸν ἀμφιβεβήκῃ,</l>
                     <l n="401">τῆμος ἄρʼ ἐξ ἁλὸς εἶσι γέρων ἅλιος νημερτὴς</l>
                     <l n="402">πνοιῇ ὕπο Ζεφύροιο μελαίνῃ φρικὶ καλυφθείς,</l>
                     <l n="403">ἐκ δʼ ἐλθὼν κοιμᾶται ὑπὸ σπέσσι γλαφυροῖσιν·</l>
                     <l n="404">ἀμφὶ δέ μιν φῶκαι νέποδες καλῆς ἁλοσύδνης</l>
                     <l n="405">ἁθρόαι εὕδουσιν, πολιῆς ἁλὸς ἐξαναδῦσαι,</l>
                     <l n="406">πικρὸν ἀποπνείουσαι ἁλὸς πολυβενθέος ὀδμήν.</l>
                     <l n="407">ἔνθα σʼ ἐγὼν ἀγαγοῦσα ἅμʼ ἠοῖ φαινομένηφιν</l>
                     <l n="408">εὐνάσω ἑξείης· σὺ δʼ ἐὺ κρίνασθαι ἑταίρους</l>
                     <l n="409">τρεῖς, οἵ τοι παρὰ νηυσὶν ἐυσσέλμοισιν ἄριστοι.</l>
                     <l n="410">πάντα δέ τοι ἐρέω ὀλοφώια τοῖο γέροντος.</l>
                     <l n="411">φώκας μέν τοι πρῶτον ἀριθμήσει καὶ ἔπεισιν·</l>
                     <l n="412">αὐτὰρ ἐπὴν πάσας πεμπάσσεται ἠδὲ ἴδηται,</l>
                     <l n="413">λέξεται ἐν μέσσῃσι νομεὺς ὣς πώεσι μήλων.</l>
                     <l n="414">τὸν μὲν ἐπὴν δὴ πρῶτα κατευνηθέντα ἴδησθε,</l>
                     <l n="415">καὶ τότʼ ἔπειθʼ ὑμῖν μελέτω κάρτος τε βίη τε,</l>
                     <l n="416">αὖθι δʼ ἔχειν μεμαῶτα καὶ ἐσσύμενόν περ ἀλύξαι.</l>
                     <l n="417">πάντα δὲ γιγνόμενος πειρήσεται, ὅσσʼ ἐπὶ γαῖαν</l>
                     <l n="418">ἑρπετὰ γίγνονται, καὶ ὕδωρ καὶ θεσπιδαὲς πῦρ·</l>
                     <l n="419">ὑμεῖς δʼ ἀστεμφέως ἐχέμεν μᾶλλόν τε πιέζειν.</l>
                     <l n="420">ἀλλʼ ὅτε κεν δή σʼ αὐτὸς ἀνείρηται ἐπέεσσι,</l>
                     <l n="421">τοῖος ἐὼν οἷόν κε κατευνηθέντα ἴδησθε,</l>
                     <l n="422">καὶ τότε δὴ σχέσθαι τε βίης λῦσαί τε γέροντα,</l>
                     <l n="423">ἥρως, εἴρεσθαι δέ, θεῶν ὅς τίς σε χαλέπτει,</l>
                     <l n="424">νόστον θʼ, ὡς ἐπὶ πόντον ἐλεύσεαι ἰχθυόεντα.</l>
                  </q>
                  <l n="425">ὣς εἰποῦσʼ ὑπὸ πόντον ἐδύσετο κυμαίνοντα.</l>
                  <l n="426">αὐτὰρ ἐγὼν ἐπὶ νῆας, ὅθʼ ἕστασαν ἐν ψαμάθοισιν,</l>
                  <l n="427">ἤια· πολλὰ δέ μοι κραδίη πόρφυρε κιόντι.</l>
                  <l n="428">αὐτὰρ ἐπεί ῥʼ ἐπὶ νῆα κατήλυθον ἠδὲ θάλασσαν,</l>
                  <l n="429">δόρπον θʼ ὁπλισάμεσθʼ, ἐπί τʼ ἤλυθεν ἀμβροσίη νύξ·</l>
                  <l n="430">δὴ τότε κοιμήθημεν ἐπὶ ῥηγμῖνι θαλάσσης.</l>
                  <l n="431">ἦμος δʼ ἠριγένεια φάνη ῥοδοδάκτυλος Ἠώς,</l>
                  <l n="432">καὶ τότε δὴ παρὰ θῖνα θαλάσσης εὐρυπόροιο</l>
                  <l n="433">ἤια πολλὰ θεοὺς γουνούμενος· αὐτὰρ ἑταίρους</l>
                  <l n="434">τρεῖς ἄγον, οἷσι μάλιστα πεποίθεα πᾶσαν ἐπʼ ἰθύν.</l>
                  <milestone n="435" unit="card" ed="p"/>
                  <l n="435">
                     <milestone unit="para" ed="P"/>τόφρα δʼ ἄρʼ ἥ γʼ ὑποδῦσα θαλάσσης εὐρέα
                     κόλπον</l>
                  <l n="436">τέσσαρα φωκάων ἐκ πόντου δέρματʼ ἔνεικε·</l>
                  <l n="437">πάντα δʼ ἔσαν νεόδαρτα· δόλον δʼ ἐπεμήδετο πατρί.</l>
                  <l n="438">εὐνὰς δʼ ἐν ψαμάθοισι διαγλάψασʼ ἁλίῃσιν</l>
                  <l n="439">ἧστο μένουσʼ· ἡμεῖς δὲ μάλα σχεδὸν ἤλθομεν αὐτῆς·</l>
                  <l n="440">ἑξείης δʼ εὔνησε, βάλεν δʼ ἐπὶ δέρμα ἑκάστῳ.</l>
                  <l n="441">ἔνθα κεν αἰνότατος λόχος ἔπλετο· τεῖρε γὰρ αἰνῶς</l>
                  <l n="442">φωκάων ἁλιοτρεφέων ὀλοώτατος ὀδμή·</l>
                  <l n="443">τίς γάρ κʼ εἰναλίῳ παρὰ κήτεϊ κοιμηθείη;</l>
                  <l n="444">ἀλλʼ αὐτὴ ἐσάωσε καὶ ἐφράσατο μέγʼ ὄνειαρ·</l>
                  <l n="445">ἀμβροσίην ὑπὸ ῥῖνα ἑκάστῳ θῆκε φέρουσα</l>
                  <l n="446">ἡδὺ μάλα πνείουσαν, ὄλεσσε δὲ κήτεος ὀδμήν.</l>
                  <l n="447">πᾶσαν δʼ ἠοίην μένομεν τετληότι θυμῷ·</l>
                  <l n="448">φῶκαι δʼ ἐξ ἁλὸς ἦλθον ἀολλέες. αἱ μὲν ἔπειτα</l>
                  <l n="449">ἑξῆς εὐνάζοντο παρὰ ῥηγμῖνι θαλάσσης·</l>
                  <l n="450">ἔνδιος δʼ ὁ γέρων ἦλθʼ ἐξ ἁλός, εὗρε δὲ φώκας</l>
                  <l n="451">ζατρεφέας, πάσας δʼ ἄρʼ ἐπῴχετο, λέκτο δʼ ἀριθμόν·</l>
                  <l n="452">ἐν δʼ ἡμέας πρώτους λέγε κήτεσιν, οὐδέ τι θυμῷ</l>
                  <l n="453">ὠΐσθη δόλον εἶναι· ἔπειτα δὲ λέκτο καὶ αὐτός.</l>
                  <l n="454">ἡμεῖς δὲ ἰάχοντες ἐπεσσύμεθʼ, ἀμφὶ δὲ χεῖρας</l>
                  <l n="455">βάλλομεν· οὐδʼ ὁ γέρων δολίης ἐπελήθετο τέχνης,</l>
                  <l n="456">ἀλλʼ ἦ τοι πρώτιστα λέων γένετʼ ἠυγένειος,</l>
                  <l n="457">αὐτὰρ ἔπειτα δράκων καὶ πάρδαλις ἠδὲ μέγας σῦς·</l>
                  <l n="458">γίγνετο δʼ ὑγρὸν ὕδωρ καὶ δένδρεον ὑψιπέτηλον·</l>
                  <l n="459">ἡμεῖς δʼ ἀστεμφέως ἔχομεν τετληότι θυμῷ.</l>
                  <l n="460">ἀλλʼ ὅτε δή ῥʼ ἀνίαζʼ ὁ γέρων ὀλοφώια εἰδώς,</l>
                  <l n="461">καὶ τότε δή μʼ ἐπέεσσιν ἀνειρόμενος προσέειπε·</l>
                  <q type="unspecified">
                     <l n="462">
                        <milestone unit="para" ed="P"/>τίς νύ τοι, Ἀτρέος υἱέ, θεῶν συμφράσσατο
                        βουλάς,</l>
                     <l n="463">ὄφρα μʼ ἕλοις ἀέκοντα λοχησάμενος; τέο σε χρή;</l>
                  </q>
                  <l n="464">
                     <milestone unit="para" ed="P"/>ὣς ἔφατʼ, αὐτὰρ ἐγώ μιν ἀμειβόμενος
                     προσέειπον·</l>
                  <q type="unspecified">
                     <l n="465">οἶσθα, γέρον, τί με ταῦτα παρατροπέων ἐρεείνεις;</l>
                     <l n="466">ὡς δὴ δήθʼ ἐνὶ νήσῳ ἐρύκομαι, οὐδέ τι τέκμωρ</l>
                     <l n="467">εὑρέμεναι δύναμαι, μινύθει δέ μοι ἔνδοθεν ἦτορ.</l>
                     <l n="468">ἀλλὰ σύ πέρ μοι εἰπέ, θεοὶ δέ τε πάντα ἴσασιν,</l>
                     <l n="469">ὅς τίς μʼ ἀθανάτων πεδάᾳ καὶ ἔδησε κελεύθου,</l>
                     <l n="470">νόστον θʼ, ὡς ἐπὶ πόντον ἐλεύσομαι ἰχθυόεντα.</l>
                  </q>
                  <l n="471">
                     <milestone unit="para" ed="P"/>ὣς ἐφάμην, ὁ δέ μʼ αὐτίκʼ ἀμειβόμενος
                     προσέειπεν·</l>
                  <q type="unspecified">
                     <l n="472">ἀλλὰ μάλʼ ὤφελλες Διί τʼ ἄλλοισίν τε θεοῖσι</l>
                     <l n="473">ῥέξας ἱερὰ κάλʼ ἀναβαινέμεν, ὄφρα τάχιστα</l>
                     <l n="474">σὴν ἐς πατρίδʼ ἵκοιο πλέων ἐπὶ οἴνοπα πόντον.</l>
                     <l n="475">οὐ γάρ τοι πρὶν μοῖρα φίλους τʼ ἰδέειν καὶ ἱκέσθαι</l>
                     <l n="476">οἶκον ἐυκτίμενον καὶ σὴν ἐς πατρίδα γαῖαν,</l>
                     <l n="477">πρίν γʼ ὅτʼ ἂν Αἰγύπτοιο, διιπετέος ποταμοῖο,</l>
                     <l n="478">αὖτις ὕδωρ ἔλθῃς ῥέξῃς θʼ ἱερὰς ἑκατόμβας</l>
                     <l n="479">ἀθανάτοισι θεοῖσι, τοὶ οὐρανὸν εὐρὺν ἔχουσι·</l>
                     <l n="480">καὶ τότε τοι δώσουσιν ὁδὸν θεοί, ἣν σὺ μενοινᾷς.</l>
                  </q>
                  <milestone n="481" unit="card" ed="p"/>
                  <l n="481">
                     <milestone unit="para" ed="P"/>ὣς ἔφατʼ, αὐτὰρ ἐμοί γε κατεκλάσθη φίλον
                     ἦτορ,</l>
                  <l n="482">οὕνεκά μʼ αὖτις ἄνωγεν ἐπʼ ἠεροειδέα πόντον</l>
                  <l n="483">Αἴγυπτόνδʼ ἰέναι, δολιχὴν ὁδὸν ἀργαλέην τε.</l>
                  <l n="484">ἀλλὰ καὶ ὣς μύθοισιν ἀμειβόμενος προσέειπον·</l>
                  <q type="unspecified">
                     <l n="485">
                        <milestone unit="para" ed="P"/>ταῦτα μὲν οὕτω δὴ τελέω, γέρον, ὡς σὺ
                        κελεύεις.</l>
                     <l n="486">ἀλλʼ ἄγε μοι τόδε εἰπὲ καὶ ἀτρεκέως κατάλεξον,</l>
                     <l n="487">ἢ πάντες σὺν νηυσὶν ἀπήμονες ἦλθον Ἀχαιοί,</l>
                     <l n="488">οὓς Νέστωρ καὶ ἐγὼ λίπομεν Τροίηθεν ἰόντες,</l>
                     <l n="489">ἦέ τις ὤλετʼ ὀλέθρῳ ἀδευκέι ἧς ἐπὶ νηὸς</l>
                     <l n="490">ἠὲ φίλων ἐν χερσίν, ἐπεὶ πόλεμον τολύπευσεν.</l>
                  </q>
                  <l n="491">
                     <milestone unit="para" ed="P"/>ὣς ἐφάμην, ὁ δέ μʼ αὐτίκʼ ἀμειβόμενος
                     προσέειπεν·</l>
                  <l n="492">Ἀτρεΐδη, τί με ταῦτα διείρεαι; οὐδέ τί σε χρὴ</l>
                  <l n="493">ἴδμεναι, οὐδὲ δαῆναι ἐμὸν νόον· οὐδέ σέ φημι</l>
                  <l n="494">δὴν ἄκλαυτον ἔσεσθαι, ἐπὴν ἐὺ πάντα πύθηαι.</l>
                  <l n="495">πολλοὶ μὲν γὰρ τῶν γε δάμεν, πολλοὶ δὲ λίποντο·</l>
                  <l n="496">ἀρχοὶ δʼ αὖ δύο μοῦνοι Ἀχαιῶν χαλκοχιτώνων</l>
                  <l n="497">ἐν νόστῳ ἀπόλοντο· μάχῃ δέ τε καὶ σὺ παρῆσθα.</l>
                  <l n="498">εἷς δʼ ἔτι που ζωὸς κατερύκεται εὐρέι πόντῳ.</l>
                  <l n="499">
                     <milestone unit="para" ed="P"/>Αἴας μὲν μετὰ νηυσὶ δάμη δολιχηρέτμοισι.</l>
                  <l n="500">Γυρῇσίν μιν πρῶτα Ποσειδάων ἐπέλασσεν</l>
                  <l n="501">πέτρῃσιν μεγάλῃσι καὶ ἐξεσάωσε θαλάσσης·</l>
                  <l n="502">καί νύ κεν ἔκφυγε κῆρα καὶ ἐχθόμενός περ Ἀθήνῃ,</l>
                  <l n="503">εἰ μὴ ὑπερφίαλον ἔπος ἔκβαλε καὶ μέγʼ ἀάσθη·</l>
                  <l n="504">φῆ ῥʼ ἀέκητι θεῶν φυγέειν μέγα λαῖτμα θαλάσσης.</l>
                  <l n="505">τοῦ δὲ Ποσειδάων μεγάλʼ ἔκλυεν αὐδήσαντος·</l>
                  <l n="506">αὐτίκʼ ἔπειτα τρίαιναν ἑλὼν χερσὶ στιβαρῇσιν</l>
                  <l n="507">ἤλασε Γυραίην πέτρην, ἀπὸ δʼ ἔσχισεν αὐτήν·</l>
                  <l n="508">καὶ τὸ μὲν αὐτόθι μεῖνε, τὸ δὲ τρύφος ἔμπεσε πόντῳ,</l>
                  <l n="509">τῷ ῥʼ Αἴας τὸ πρῶτον ἐφεζόμενος μέγʼ ἀάσθη·</l>
                  <l n="510">τὸν δʼ ἐφόρει κατὰ πόντον ἀπείρονα κυμαίνοντα.</l>
                  <l n="511">ὣς ὁ μὲν ἔνθʼ ἀπόλωλεν, ἐπεὶ πίεν ἁλμυρὸν ὕδωρ.</l>
                  <milestone n="512" unit="card" ed="p"/>
                  <l n="512">
                     <milestone unit="para" ed="P"/>σὸς δέ που ἔκφυγε κῆρας ἀδελφεὸς ἠδʼ
                     ὑπάλυξεν</l>
                  <l n="513">ἐν νηυσὶ γλαφυρῇσι· σάωσε δὲ πότνια Ἥρη.</l>
                  <l n="514">ἀλλʼ ὅτε δὴ τάχʼ ἔμελλε Μαλειάων ὄρος αἰπὺ</l>
                  <l n="515">ἵξεσθαι, τότε δή μιν ἀναρπάξασα θύελλα</l>
                  <l n="516">πόντον ἐπʼ ἰχθυόεντα φέρεν βαρέα στενάχοντα,</l>
                  <l n="517">ἀγροῦ ἐπʼ ἐσχατιήν, ὅθι δώματα ναῖε Θυέστης</l>
                  <l n="518">τὸ πρίν, ἀτὰρ τότʼ ἔναιε Θυεστιάδης Αἴγισθος.</l>
                  <l n="519">ἀλλʼ ὅτε δὴ καὶ κεῖθεν ἐφαίνετο νόστος ἀπήμων,</l>
                  <l n="520">ἂψ δὲ θεοὶ οὖρον στρέψαν, καὶ οἴκαδʼ ἵκοντο,</l>
                  <l n="521">ἦ τοι ὁ μὲν χαίρων ἐπεβήσετο πατρίδος αἴης</l>
                  <l n="522">καὶ κύνει ἁπτόμενος ἣν πατρίδα· πολλὰ δʼ ἀπʼ αὐτοῦ</l>
                  <l n="523">δάκρυα θερμὰ χέοντʼ, ἐπεὶ ἀσπασίως ἴδε γαῖαν.</l>
                  <l n="524">τὸν δʼ ἄρʼ ἀπὸ σκοπιῆς εἶδε σκοπός, ὅν ῥα καθεῖσεν</l>
                  <l n="525">Αἴγισθος δολόμητις ἄγων, ὑπὸ δʼ ἔσχετο μισθὸν</l>
                  <l n="526">χρυσοῦ δοιὰ τάλαντα· φύλασσε δʼ ὅ γʼ εἰς ἐνιαυτόν,</l>
                  <l n="527">μή ἑ λάθοι παριών, μνήσαιτο δὲ θούριδος ἀλκῆς.</l>
                  <l n="528">βῆ δʼ ἴμεν ἀγγελέων πρὸς δώματα ποιμένι λαῶν.</l>
                  <l n="529">αὐτίκα δʼ Αἴγισθος δολίην ἐφράσσατο τέχνην·</l>
                  <l n="530">κρινάμενος κατὰ δῆμον ἐείκοσι φῶτας ἀρίστους</l>
                  <l n="531">εἷσε λόχον, ἑτέρωθι δʼ ἀνώγει δαῖτα πένεσθαι.</l>
                  <l n="532">αὐτὰρ ὁ βῆ καλέων Ἀγαμέμνονα, ποιμένα λαῶν</l>
                  <l n="533">ἵπποισιν καὶ ὄχεσφιν, ἀεικέα μερμηρίζων.</l>
                  <l n="534">τὸν δʼ οὐκ εἰδότʼ ὄλεθρον ἀνήγαγε καὶ κατέπεφνεν</l>
                  <l n="535">δειπνίσσας, ὥς τίς τε κατέκτανε βοῦν ἐπὶ φάτνῃ.</l>
                  <l n="536">οὐδέ τις Ἀτρεΐδεω ἑτάρων λίπεθʼ οἵ οἱ ἕποντο,</l>
                  <l n="537">οὐδέ τις Αἰγίσθου, ἀλλʼ ἔκταθεν ἐν μεγάροισιν.</l>
               </q>
               <l n="538">
                  <milestone unit="para" ed="P"/>ὣς ἔφατʼ, αὐτὰρ ἐμοί γε κατεκλάσθη φίλον ἦτορ,</l>
               <l n="539">κλαῖον δʼ ἐν ψαμάθοισι καθήμενος, οὐδέ νύ μοι κῆρ</l>
               <l n="540">ἤθελʼ ἔτι ζώειν καὶ ὁρᾶν φάος ἠελίοιο.</l>
               <l n="541">αὐτὰρ ἐπεὶ κλαίων τε κυλινδόμενός τε κορέσθην,</l>
               <l n="542">δὴ τότε με προσέειπε γέρων ἅλιος νημερτής·</l>
               <q type="unspecified">
                  <l n="543">
                     <milestone unit="para" ed="P"/>μηκέτι, Ἀτρέος υἱέ, πολὺν χρόνον ἀσκελὲς
                     οὕτω</l>
                  <l n="544">κλαῖʼ, ἐπεὶ οὐκ ἄνυσίν τινα δήομεν· ἀλλὰ τάχιστα</l>
                  <l n="545">πείρα ὅπως κεν δὴ σὴν πατρίδα γαῖαν ἵκηαι.</l>
                  <l n="546">ἢ γάρ μιν ζωόν γε κιχήσεαι, ἤ κεν Ὀρέστης</l>
                  <l n="547">κτεῖνεν ὑποφθάμενος, σὺ δέ κεν τάφου ἀντιβολήσαις.</l>
               </q>
               <l n="548">
                  <milestone unit="para" ed="P"/>ὣς ἔφατʼ, αὐτὰρ ἐμοὶ κραδίη καὶ θυμὸς ἀγήνωρ</l>
               <l n="549">αὖτις ἐνὶ στήθεσσι καὶ ἀχνυμένῳ περ ἰάνθη,</l>
               <l n="550">καί μιν φωνήσας ἔπεα πτερόεντα προσηύδων·</l>
               <q type="unspecified">
                  <l n="551">
                     <milestone unit="para" ed="P"/>τούτους μὲν δὴ οἶδα· σὺ δὲ τρίτον ἄνδρʼ
                     ὀνόμαζε,</l>
                  <l n="552">ὅς τις ἔτι ζωὸς κατερύκεται εὐρέι πόντῳ</l>
                  <l n="553">ἠὲ θανών· ἐθέλω δὲ καὶ ἀχνύμενός περ ἀκοῦσαι.</l>
               </q>
               <milestone n="554" unit="card" ed="p"/>
               <l n="554">
                  <milestone unit="para" ed="P"/>ὣς ἐφάμην, ὁ δέ μʼ αὐτίκʼ ἀμειβόμενος
                  προσέειπεν·</l>
               <q type="unspecified">
                  <q type="unspecified">
                     <l n="555">υἱὸς Λαέρτεω, Ἰθάκῃ ἔνι οἰκία ναίων·</l>
                     <l n="556">τὸν δʼ ἴδον ἐν νήσῳ θαλερὸν κατὰ δάκρυ χέοντα,</l>
                     <l n="557">νύμφης ἐν μεγάροισι Καλυψοῦς, ἥ μιν ἀνάγκῃ</l>
                     <l n="558">ἴσχει· ὁ δʼ οὐ δύναται ἣν πατρίδα γαῖαν ἱκέσθαι·</l>
                     <l n="559">οὐ γάρ οἱ πάρα νῆες ἐπήρετμοι καὶ ἑταῖροι,</l>
                     <l n="560">οἵ κέν μιν πέμποιεν ἐπʼ εὐρέα νῶτα θαλάσσης.</l>
                     <l n="561">σοὶ δʼ οὐ θέσφατόν ἐστι, διοτρεφὲς ὦ Μενέλαε,</l>
                     <l n="562">Ἄργει ἐν ἱπποβότῳ θανέειν καὶ πότμον ἐπισπεῖν,</l>
                     <l n="563">ἀλλά σʼ ἐς Ἠλύσιον πεδίον καὶ πείρατα γαίης</l>
                     <l n="564">ἀθάνατοι πέμψουσιν, ὅθι ξανθὸς Ῥαδάμανθυς,</l>
                     <l n="565">τῇ περ ῥηίστη βιοτὴ πέλει ἀνθρώποισιν·</l>
                     <l n="566">οὐ νιφετός, οὔτʼ ἂρ χειμὼν πολὺς οὔτε ποτʼ ὄμβρος,</l>
                     <l n="567">ἀλλʼ αἰεὶ Ζεφύροιο λιγὺ πνείοντος ἀήτας</l>
                     <l n="568">Ὠκεανὸς ἀνίησιν ἀναψύχειν ἀνθρώπους·</l>
                     <l n="569">οὕνεκʼ ἔχεις Ἑλένην καί σφιν γαμβρὸς Διός ἐσσι.</l>
                  </q>
                  <l n="570">ὣς εἰπὼν ὑπὸ πόντον ἐδύσετο κυμαίνοντα.</l>
                  <l n="571">αὐτὰρ ἐγὼν ἐπὶ νῆας ἅμʼ ἀντιθέοις ἑτάροισιν</l>
                  <l n="572">ἤια, πολλὰ δέ μοι κραδίη πόρφυρε κιόντι.</l>
                  <l n="573">αὐτὰρ ἐπεί ῥʼ ἐπὶ νῆα κατήλθομεν ἠδὲ θάλασσαν,</l>
                  <l n="574">δόρπον θʼ ὁπλισάμεσθʼ, ἐπί τʼ ἤλυθεν ἀμβροσίη νύξ,</l>
                  <l n="575">δὴ τότε κοιμήθημεν ἐπὶ ῥηγμῖνι θαλάσσης.</l>
                  <l n="576">ἦμος δʼ ἠριγένεια φάνη ῥοδοδάκτυλος Ἠώς,</l>
                  <l n="577">νῆας μὲν πάμπρωτον ἐρύσσαμεν εἰς ἅλα δῖαν,</l>
                  <l n="578">ἐν δʼ ἱστοὺς τιθέμεσθα καὶ ἱστία νηυσὶν ἐίσῃς,</l>
                  <l n="579">ἂν δὲ καὶ αὐτοὶ βάντες ἐπὶ κληῖσι καθῖζον·</l>
                  <l n="580">ἑξῆς δʼ ἑζόμενοι πολιὴν ἅλα τύπτον ἐρετμοῖς.</l>
                  <l n="581">ἂψ δʼ εἰς Αἰγύπτοιο διιπετέος ποταμοῖο</l>
                  <l n="582">στῆσα νέας, καὶ ἔρεξα τεληέσσας ἑκατόμβας.</l>
                  <l n="583">αὐτὰρ ἐπεὶ κατέπαυσα θεῶν χόλον αἰὲν ἐόντων,</l>
                  <l n="584">χεῦʼ Ἀγαμέμνονι τύμβον, ἵνʼ ἄσβεστον κλέος εἴη.</l>
                  <l n="585">ταῦτα τελευτήσας νεόμην, ἔδοσαν δέ μοι οὖρον</l>
                  <l n="586">ἀθάνατοι, τοί μʼ ὦκα φίλην ἐς πατρίδʼ ἔπεμψαν.</l>
                  <l n="587">ἀλλʼ ἄγε νῦν ἐπίμεινον ἐνὶ μεγάροισιν ἐμοῖσιν,</l>
                  <l n="588">ὄφρα κεν ἑνδεκάτη τε δυωδεκάτη τε γένηται·</l>
                  <l n="589">καὶ τότε σʼ εὖ πέμψω, δώσω δέ τοι ἀγλαὰ δῶρα,</l>
                  <l n="590">τρεῖς ἵππους καὶ δίφρον ἐύξοον· αὐτὰρ ἔπειτα</l>
                  <l n="591">δώσω καλὸν ἄλεισον, ἵνα σπένδῃσθα θεοῖσιν</l>
                  <l n="592">ἀθανάτοις ἐμέθεν μεμνημένος ἤματα πάντα.</l>
               </q>
               <milestone n="593" unit="card" ed="p"/>
               <l n="593">
                  <milestone unit="para" ed="P"/>τὸν δʼ αὖ Τηλέμαχος πεπνυμένος ἀντίον ηὔδα·</l>
               <q type="unspecified">
                  <l n="594">Ἀτρεΐδη, μὴ δή με πολὺν χρόνον ἐνθάδʼ ἔρυκε.</l>
                  <l n="595">καὶ γάρ κʼ εἰς ἐνιαυτὸν ἐγὼ παρὰ σοί γʼ ἀνεχοίμην</l>
                  <l n="596">ἥμενος, οὐδέ κέ μʼ οἴκου ἕλοι πόθος οὐδὲ τοκήων·</l>
                  <l n="597">αἰνῶς γὰρ μύθοισιν ἔπεσσί τε σοῖσιν ἀκούων</l>
                  <l n="598">τέρπομαι. ἀλλʼ ἤδη μοι ἀνιάζουσιν ἑταῖροι</l>
                  <l n="599">ἐν Πύλῳ ἠγαθέῃ· σὺ δέ με χρόνον ἐνθάδʼ ἐρύκεις.</l>
                  <l n="600">δῶρον δʼ ὅττι κέ μοι δοίης, κειμήλιον ἔστω·</l>
                  <l n="601">ἵππους δʼ εἰς Ἰθάκην οὐκ ἄξομαι, ἀλλὰ σοὶ αὐτῷ</l>
                  <l n="602">ἐνθάδε λείψω ἄγαλμα· σὺ γὰρ πεδίοιο ἀνάσσεις</l>
                  <l n="603">εὐρέος, ᾧ ἔνι μὲν λωτὸς πολύς, ἐν δὲ κύπειρον</l>
                  <l n="604">πυροί τε ζειαί τε ἰδʼ εὐρυφυὲς κρῖ λευκόν.</l>
                  <l n="605">ἐν δʼ Ἰθάκῃ οὔτʼ ἂρ δρόμοι εὐρέες οὔτε τι λειμών·</l>
                  <l n="606">αἰγίβοτος, καὶ μᾶλλον ἐπήρατος ἱπποβότοιο.</l>
                  <l n="607">οὐ γάρ τις νήσων ἱππήλατος οὐδʼ ἐυλείμων,</l>
                  <l n="608">αἵ θʼ ἁλὶ κεκλίαται· Ἰθάκη δέ τε καὶ περὶ πασέων.</l>
               </q>
               <l n="609">
                  <milestone unit="para" ed="P"/>ὣς φάτο, μείδησεν δὲ βοὴν ἀγαθὸς Μενέλαος,</l>
               <l n="610">χειρί τέ μιν κατέρεξεν ἔπος τʼ ἔφατʼ ἔκ τʼ ὀνόμαζεν·</l>
               <q type="unspecified">
                  <l n="611">
                     <milestone unit="para" ed="P"/>αἵματός εἰς ἀγαθοῖο, φίλον τέκος, οἷʼ
                     ἀγορεύεις·</l>
                  <l n="612">τοιγὰρ ἐγώ τοι ταῦτα μεταστήσω· δύναμαι γάρ.</l>
                  <l n="613">δώρων δʼ ὅσσʼ ἐν ἐμῷ οἴκῳ κειμήλια κεῖται,</l>
                  <l n="614">δώσω ὃ κάλλιστον καὶ τιμηέστατόν ἐστιν·</l>
                  <l n="615">δώσω τοι κρητῆρα τετυγμένον· ἀργύρεος δὲ</l>
                  <l n="616">ἔστιν ἅπας, χρυσῷ δʼ ἐπὶ χείλεα κεκράανται,</l>
                  <l n="617">ἔργον δʼ Ἡφαίστοιο. πόρεν δέ ἑ Φαίδιμος ἥρως,</l>
                  <l n="618">Σιδονίων βασιλεύς, ὅθʼ ἑὸς δόμος ἀμφεκάλυψε</l>
                  <l n="619">κεῖσέ με νοστήσαντα· τεῒν δʼ ἐθέλω τόδʼ ὀπάσσαι.</l>
               </q>
               <l n="620">
                  <milestone unit="para" ed="P"/>ὣς οἱ μὲν τοιαῦτα πρὸς ἀλλήλους ἀγόρευον,</l>
               <l n="621">δαιτυμόνες δʼ ἐς δώματʼ ἴσαν θείου βασιλῆος.</l>
               <l n="622">οἱ δʼ ἦγον μὲν μῆλα, φέρον δʼ ἐυήνορα οἶνον·</l>
               <l n="623">σῖτον δέ σφʼ ἄλοχοι καλλικρήδεμνοι ἔπεμπον.</l>
               <l n="624">ὣς οἱ μὲν περὶ δεῖπνον ἐνὶ μεγάροισι πένοντο.</l>
               <milestone n="625" unit="card" ed="p"/>
               <l n="625">μνηστῆρες δὲ πάροιθεν Ὀδυσσῆος μεγάροιο</l>
               <l n="626">δίσκοισιν τέρποντο καὶ αἰγανέῃσιν ἱέντες</l>
               <l n="627">ἐν τυκτῷ δαπέδῳ, ὅθι περ πάρος, ὕβριν ἔχοντες.</l>
               <l n="628">Ἀντίνοος δὲ καθῆστο καὶ Εὐρύμαχος θεοειδής,</l>
               <l n="629">ἀρχοὶ μνηστήρων, ἀρετῇ δʼ ἔσαν ἔξοχʼ ἄριστοι.</l>
               <l n="630">τοῖς δʼ υἱὸς Φρονίοιο Νοήμων ἐγγύθεν ἐλθὼν</l>
               <l n="631">Ἀντίνοον μύθοισιν ἀνειρόμενος προσέειπεν·</l>
               <q type="unspecified">
                  <l n="632">
                     <milestone unit="para" ed="P"/>Ἀντίνοʼ, ἦ ῥά τι ἴδμεν ἐνὶ φρεσίν, ἦε καὶ
                     οὐκί,</l>
                  <l n="633">ὁππότε Τηλέμαχος νεῖτʼ ἐκ Πύλου ἠμαθόεντος;</l>
                  <l n="634">νῆά μοι οἴχετʼ ἄγων· ἐμὲ δὲ χρεὼ γίγνεται αὐτῆς</l>
                  <l n="635">Ἤλιδʼ ἐς εὐρύχορον διαβήμεναι, ἔνθα μοι ἵπποι</l>
                  <l n="636">δώδεκα θήλειαι, ὑπὸ δʼ ἡμίονοι ταλαεργοὶ</l>
                  <l n="637">ἀδμῆτες· τῶν κέν τινʼ ἐλασσάμενος δαμασαίμην.</l>
               </q>
               <l n="638">
                  <milestone unit="para" ed="P"/>ὣς ἔφαθʼ, οἱ δʼ ἀνὰ θυμὸν ἐθάμβεον· οὐ γὰρ
                  ἔφαντο</l>
               <l n="639">ἐς Πύλον οἴχεσθαι Νηλήιον, ἀλλά που αὐτοῦ</l>
               <l n="640">ἀγρῶν ἢ μήλοισι παρέμμεναι ἠὲ συβώτῃ.</l>
               <l n="641">
                  <milestone unit="para" ed="P"/>τὸν δʼ αὖτʼ Ἀντίνοος προσέφη Εὐπείθεος υἱός·</l>
               <q type="unspecified">
                  <l n="642">νημερτές μοι ἔνισπε, πότʼ ᾤχετο καὶ τίνες αὐτῷ</l>
                  <l n="643">κοῦροι ἕποντʼ; Ἰθάκης ἐξαίρετοι, ἦ ἑοὶ αὐτοῦ</l>
                  <l n="644">θῆτές τε δμῶές τε; δύναιτό κε καὶ τὸ τελέσσαι.</l>
                  <l n="645">καί μοι τοῦτʼ ἀγόρευσον ἐτήτυμον, ὄφρʼ ἐὺ εἰδῶ,</l>
                  <l n="646">ἤ σε βίῃ ἀέκοντος ἀπηύρα νῆα μέλαιναν,</l>
                  <l n="647">ἦε ἑκών οἱ δῶκας, ἐπεὶ προσπτύξατο μύθῳ.</l>
               </q>
               <l n="648">
                  <milestone unit="para" ed="P"/>τὸν δʼ υἱὸς Φρονίοιο Νοήμων ἀντίον ηὔδα·</l>
               <q type="unspecified">
                  <l n="649">αὐτὸς ἑκών οἱ δῶκα· τί κεν ῥέξειε καὶ ἄλλος,</l>
                  <l n="650">ὁππότʼ ἀνὴρ τοιοῦτος ἔχων μελεδήματα θυμῷ</l>
                  <l n="651">αἰτίζῃ; χαλεπόν κεν ἀνήνασθαι δόσιν εἴη.</l>
                  <l n="652">κοῦροι δʼ, οἳ κατὰ δῆμον ἀριστεύουσι μεθʼ ἡμέας,</l>
                  <l n="653">οἵ οἱ ἕποντʼ· ἐν δʼ ἀρχὸν ἐγὼ βαίνοντʼ ἐνόησα</l>
                  <l n="654">Μέντορα, ἠὲ θεόν, τῷ δʼ αὐτῷ πάντα ἐῴκει.</l>
                  <l n="655">ἀλλὰ τὸ θαυμάζω· ἴδον ἐνθάδε Μέντορα δῖον</l>
                  <l n="656">χθιζὸν ὑπηοῖον, τότε δʼ ἔμβη νηὶ Πύλονδε.</l>
               </q>
               <l n="657">
                  <milestone unit="para" ed="P"/>ὣς ἄρα φωνήσας ἀπέβη πρὸς δώματα πατρός,</l>
               <l n="658">τοῖσιν δʼ ἀμφοτέροισιν ἀγάσσατο θυμὸς ἀγήνωρ.</l>
               <l n="659">μνηστῆρας δʼ ἄμυδις κάθισαν καὶ παῦσαν ἀέθλων.</l>
               <l n="660">τοῖσιν δʼ Ἀντίνοος μετέφη Εὐπείθεος υἱός,</l>
               <l n="661">ἀχνύμενος· μένεος δὲ μέγα φρένες ἀμφιμέλαιναι</l>
               <l n="662">πίμπλαντʼ, ὄσσε δέ οἱ πυρὶ λαμπετόωντι ἐίκτην·</l>
               <q type="unspecified">
                  <l n="663">
                     <milestone unit="para" ed="P"/>ὢ πόποι, ἦ μέγα ἔργον ὑπερφιάλως ἐτελέσθη</l>
                  <l n="664">Τηλεμάχῳ ὁδὸς ἥδε· φάμεν δέ οἱ οὐ τελέεσθαι.</l>
                  <l n="665">ἐκ τοσσῶνδʼ ἀέκητι νέος πάϊς οἴχεται αὔτως</l>
                  <l n="666">νῆα ἐρυσσάμενος, κρίνας τʼ ἀνὰ δῆμον ἀρίστους.</l>
                  <l n="667">ἄρξει καὶ προτέρω κακὸν ἔμμεναι· ἀλλά οἱ αὐτῷ</l>
                  <l n="668">Ζεὺς ὀλέσειε βίην, πρὶν ἥβης μέτρον ἱκέσθαι.</l>
                  <l n="669">ἀλλʼ ἄγε μοι δότε νῆα θοὴν καὶ εἴκοσʼ ἑταίρους,</l>
                  <l n="670">ὄφρα μιν αὐτὸν ἰόντα λοχήσομαι ἠδὲ φυλάξω</l>
                  <l n="671">ἐν πορθμῷ Ἰθάκης τε Σάμοιό τε παιπαλοέσσης,</l>
                  <l n="672">ὡς ἂν ἐπισμυγερῶς ναυτίλλεται εἵνεκα πατρός.</l>
               </q>
               <l n="673">
                  <milestone unit="para" ed="P"/>ὣς ἔφαθʼ, οἱ δʼ ἄρα πάντες ἐπῄνεον ἠδʼ
                  ἐκέλευον.</l>
               <l n="674">αὐτίκʼ ἔπειτʼ ἀνστάντες ἔβαν δόμον εἰς Ὀδυσῆος.</l>
               <milestone n="675" unit="card" ed="p"/>
               <l n="675">
                  <milestone unit="para" ed="P"/>οὐδʼ ἄρα Πηνελόπεια πολὺν χρόνον ἦεν ἄπυστος</l>
               <l n="676">μύθων, οὓς μνηστῆρες ἐνὶ φρεσὶ βυσσοδόμευον·</l>
               <l n="677">κῆρυξ γάρ οἱ ἔειπε Μέδων, ὃς ἐπεύθετο βουλὰς</l>
               <l n="678">αὐλῆς ἐκτὸς ἐών· οἱ δʼ ἔνδοθι μῆτιν ὕφαινον.</l>
               <l n="679">βῆ δʼ ἴμεν ἀγγελέων διὰ δώματα Πηνελοπείῃ·</l>
               <l n="680">τὸν δὲ κατʼ οὐδοῦ βάντα προσηύδα Πηνελόπεια·</l>
               <q type="unspecified">
                  <l n="681">
                     <milestone unit="para" ed="P"/>κῆρυξ, τίπτε δέ σε πρόεσαν μνηστῆρες ἀγαυοί;</l>
                  <l n="682">ἦ εἰπέμεναι δμῳῇσιν Ὀδυσσῆος θείοιο</l>
                  <l n="683">ἔργων παύσασθαι, σφίσι δʼ αὐτοῖς δαῖτα πένεσθαι;</l>
                  <l n="684">μὴ μνηστεύσαντες μηδʼ ἄλλοθʼ ὁμιλήσαντες</l>
                  <l n="685">ὕστατα καὶ πύματα νῦν ἐνθάδε δειπνήσειαν·</l>
                  <l n="686">οἳ θάμʼ ἀγειρόμενοι βίοτον κατακείρετε πολλόν,</l>
                  <l n="687">κτῆσιν Τηλεμάχοιο δαΐφρονος· οὐδέ τι πατρῶν</l>
                  <l n="688">ὑμετέρων τὸ πρόσθεν ἀκούετε, παῖδες ἐόντες,</l>
                  <l n="689">οἷος Ὀδυσσεὺς ἔσκε μεθʼ ὑμετέροισι τοκεῦσιν,</l>
                  <l n="690">οὔτε τινὰ ῥέξας ἐξαίσιον οὔτε τι εἰπὼν</l>
                  <l n="691">ἐν δήμῳ, ἥ τʼ ἐστὶ δίκη θείων βασιλήων·</l>
                  <l n="692">ἄλλον κʼ ἐχθαίρῃσι βροτῶν, ἄλλον κε φιλοίη.</l>
                  <l n="693">κεῖνος δʼ οὔ ποτε πάμπαν ἀτάσθαλον ἄνδρα ἐώργει.</l>
                  <l n="694">ἀλλʼ ὁ μὲν ὑμέτερος θυμὸς καὶ ἀεικέα ἔργα</l>
                  <l n="695">φαίνεται, οὐδέ τίς ἐστι χάρις μετόπισθʼ ἐυεργέων.</l>
               </q>
               <l n="696">
                  <milestone unit="para" ed="P"/>τὴν δʼ αὖτε προσέειπε Μέδων πεπνυμένα εἰδώς·</l>
               <q type="unspecified">
                  <l n="697">αἲ γὰρ δή, βασίλεια, τόδε πλεῖστον κακὸν εἴη.</l>
                  <l n="698">ἀλλὰ πολὺ μεῖζόν τε καὶ ἀργαλεώτερον ἄλλο</l>
                  <l n="699">μνηστῆρες φράζονται, ὃ μὴ τελέσειε Κρονίων·</l>
                  <l n="700">Τηλέμαχον μεμάασι κατακτάμεν ὀξέι χαλκῷ</l>
                  <l n="701">οἴκαδε νισόμενον· ὁ δʼ ἔβη μετὰ πατρὸς ἀκουὴν</l>
                  <l n="702">ἐς Πύλον ἠγαθέην ἠδʼ ἐς Λακεδαίμονα δῖαν.</l>
               </q>
               <l n="703">
                  <milestone unit="para" ed="P"/>ὣς φάτο, τῆς δʼ αὐτοῦ λύτο γούνατα καὶ φίλον
                  ἦτορ,</l>
               <l n="704">δὴν δέ μιν ἀμφασίη ἐπέων λάβε· τὼ δέ οἱ ὄσσε</l>
               <l n="705">δακρυόφι πλῆσθεν, θαλερὴ δέ οἱ ἔσχετο φωνή.</l>
               <l n="706">ὀψὲ δὲ δή μιν ἔπεσσιν ἀμειβομένη προσέειπε·</l>
               <q type="unspecified">
                  <l n="707">
                     <milestone unit="para" ed="P"/>κῆρυξ, τίπτε δέ μοι πάϊς οἴχεται; οὐδέ τί μιν
                     χρεὼ</l>
                  <l n="708">νηῶν ὠκυπόρων ἐπιβαινέμεν, αἵ θʼ ἁλὸς ἵπποι</l>
                  <l n="709">ἀνδράσι γίγνονται, περόωσι δὲ πουλὺν ἐφʼ ὑγρήν.</l>
                  <l n="710">ἦ ἵνα μηδʼ ὄνομʼ αὐτοῦ ἐν ἀνθρώποισι λίπηται;</l>
               </q>
               <l n="711">
                  <milestone unit="para" ed="P"/>τὴν δʼ ἠμείβετʼ ἔπειτα Μέδων πεπνυμένα εἰδώς·</l>
               <q type="unspecified">
                  <l n="712">οὐκ οἶδʼ ἤ τίς μιν θεὸς ὤρορεν, ἦε καὶ αὐτοῦ</l>
                  <l n="713">θυμὸς ἐφωρμήθη ἴμεν ἐς Πύλον, ὄφρα πύθηται</l>
                  <l n="714">πατρὸς ἑοῦ ἢ νόστον ἢ ὅν τινα πότμον ἐπέσπεν.</l>
               </q>
               <milestone n="715" unit="card" ed="p"/>
               <l n="715">
                  <milestone unit="para" ed="P"/>ὣς ἄρα φωνήσας ἀπέβη κατὰ δῶμʼ Ὀδυσῆος.</l>
               <l n="716">τὴν δʼ ἄχος ἀμφεχύθη θυμοφθόρον, οὐδʼ ἄρʼ ἔτʼ ἔτλη</l>
               <l n="717">δίφρῳ ἐφέζεσθαι πολλῶν κατὰ οἶκον ἐόντων,</l>
               <l n="718">ἀλλʼ ἄρʼ ἐπʼ οὐδοῦ ἷζε πολυκμήτου θαλάμοιο</l>
               <l n="719">οἴκτρʼ ὀλοφυρομένη· περὶ δὲ δμῳαὶ μινύριζον</l>
               <l n="720">πᾶσαι, ὅσαι κατὰ δώματʼ ἔσαν νέαι ἠδὲ παλαιαί.</l>
               <l n="721">τῇς δʼ ἁδινὸν γοόωσα μετηύδα Πηνελόπεια·</l>
               <q type="unspecified">
                  <l n="722">
                     <milestone unit="para" ed="P"/>κλῦτε, φίλαι· πέρι γάρ μοι Ὀλύμπιος ἄλγεʼ
                     ἔδωκεν</l>
                  <l n="723">ἐκ πασέων, ὅσσαι μοι ὁμοῦ τράφεν ἠδʼ ἐγένοντο·</l>
                  <l n="724">ἣ πρὶν μὲν πόσιν ἐσθλὸν ἀπώλεσα θυμολέοντα,</l>
                  <l n="725">παντοίῃς ἀρετῇσι κεκασμένον ἐν Δαναοῖσιν,</l>
                  <l n="726">ἐσθλόν, τοῦ κλέος εὐρὺ καθʼ Ἑλλάδα καὶ μέσον Ἄργος.</l>
                  <l n="727">νῦν αὖ παῖδʼ ἀγαπητὸν ἀνηρείψαντο θύελλαι</l>
                  <l n="728">ἀκλέα ἐκ μεγάρων, οὐδʼ ὁρμηθέντος ἄκουσα.</l>
                  <l n="729">σχέτλιαι, οὐδʼ ὑμεῖς περ ἐνὶ φρεσὶ θέσθε ἑκάστη</l>
                  <l n="730">ἐκ λεχέων μʼ ἀνεγεῖραι, ἐπιστάμεναι σάφα θυμῷ,</l>
                  <l n="731">ὁππότʼ ἐκεῖνος ἔβη κοίλην ἐπὶ νῆα μέλαιναν.</l>
                  <l n="732">εἰ γὰρ ἐγὼ πυθόμην ταύτην ὁδὸν ὁρμαίνοντα,</l>
                  <l n="733">τῷ κε μάλʼ ἤ κεν ἔμεινε καὶ ἐσσύμενός περ ὁδοῖο,</l>
                  <l n="734">ἤ κέ με τεθνηκυῖαν ἐνὶ μεγάροισιν ἔλειπεν.</l>
                  <l n="735">ἀλλά τις ὀτρηρῶς Δολίον καλέσειε γέροντα,</l>
                  <l n="736">δμῶʼ ἐμόν, ὅν μοι δῶκε πατὴρ ἔτι δεῦρο κιούσῃ,</l>
                  <l n="737">καί μοι κῆπον ἔχει πολυδένδρεον, ὄφρα τάχιστα</l>
                  <l n="738">Λαέρτῃ τάδε πάντα παρεζόμενος καταλέξῃ,</l>
                  <l n="739">εἰ δή πού τινα κεῖνος ἐνὶ φρεσὶ μῆτιν ὑφήνας</l>
                  <l n="740">ἐξελθὼν λαοῖσιν ὀδύρεται, οἳ μεμάασιν</l>
                  <l n="741">ὃν καὶ Ὀδυσσῆος φθῖσαι γόνον ἀντιθέοιο.</l>
               </q>
               <l n="742">
                  <milestone unit="para" ed="P"/>τὴν δʼ αὖτε προσέειπε φίλη τροφὸς Εὐρύκλεια·</l>
               <q type="unspecified">
                  <l n="743">νύμφα φίλη, σὺ μὲν ἄρ με κατάκτανε νηλέι χαλκῷ</l>
                  <l n="744">ἢ ἔα ἐν μεγάρῳ· μῦθον δέ τοι οὐκ ἐπικεύσω.</l>
                  <l n="745">ᾔδεʼ ἐγὼ τάδε πάντα, πόρον δέ οἱ ὅσσʼ ἐκέλευε,</l>
                  <l n="746">σῖτον καὶ μέθυ ἡδύ· ἐμεῦ δʼ ἕλετο μέγαν ὅρκον</l>
                  <l n="747">μὴ πρὶν σοὶ ἐρέειν, πρὶν δωδεκάτην γε γενέσθαι</l>
                  <l n="748">ἢ σʼ αὐτὴν ποθέσαι καὶ ἀφορμηθέντος ἀκοῦσαι,</l>
                  <l n="749">ὡς ἂν μὴ κλαίουσα κατὰ χρόα καλὸν ἰάπτῃς.</l>
                  <l n="750">ἀλλʼ ὑδρηναμένη, καθαρὰ χροῒ εἵμαθʼ ἑλοῦσα,</l>
                  <l n="751">εἰς ὑπερῷʼ ἀναβᾶσα σὺν ἀμφιπόλοισι γυναιξὶν</l>
                  <l n="752">εὔχεʼ Ἀθηναίῃ κούρῃ Διὸς αἰγιόχοιο·</l>
                  <l n="753">ἡ γάρ κέν μιν ἔπειτα καὶ ἐκ θανάτοιο σαώσαι.</l>
                  <l n="754">μηδὲ γέροντα κάκου κεκακωμένον· οὐ γὰρ ὀίω</l>
                  <l n="755">πάγχυ θεοῖς μακάρεσσι γονὴν Ἀρκεισιάδαο</l>
                  <l n="756">ἔχθεσθʼ, ἀλλʼ ἔτι πού τις ἐπέσσεται ὅς κεν ἔχῃσι</l>
                  <l n="757">δώματά θʼ ὑψερεφέα καὶ ἀπόπροθι πίονας ἀγρούς.</l>
               </q>
               <milestone n="758" unit="card" ed="p"/>
               <l n="758">
                  <milestone unit="para" ed="P"/>ὣς φάτο, τῆς δʼ εὔνησε γόον, σχέθε δʼ ὄσσε
                  γόοιο.</l>
               <l n="759">ἡ δʼ ὑδρηναμένη, καθαρὰ χροῒ εἵμαθʼ ἑλοῦσα</l>
               <l n="760">εἰς ὑπερῷʼ ἀνέβαινε σὺν ἀμφιπόλοισι γυναιξίν,</l>
               <l n="761">ἐν δʼ ἔθετʼ οὐλοχύτας κανέῳ, ἠρᾶτο δʼ Ἀθήνῃ·</l>
               <q type="unspecified">
                  <l n="762">
                     <milestone unit="para" ed="P"/>κλῦθί μευ, αἰγιόχοιο Διὸς τέκος, Ἀτρυτώνη,</l>
                  <l n="763">εἴ ποτέ τοι πολύμητις ἐνὶ μεγάροισιν Ὀδυσσεὺς</l>
                  <l n="764">ἢ βοὸς ἢ ὄϊος κατὰ πίονα μηρίʼ ἔκηε,</l>
                  <l n="765">τῶν νῦν μοι μνῆσαι, καί μοι φίλον υἷα σάωσον,</l>
                  <l n="766">μνηστῆρας δʼ ἀπάλαλκε κακῶς ὑπερηνορέοντας.</l>
               </q>
               <l n="767">
                  <milestone unit="para" ed="P"/>ὣς εἰποῦσʼ ὀλόλυξε, θεὰ δέ οἱ ἔκλυεν ἀρῆς.</l>
               <l n="768">μνηστῆρες δʼ ὁμάδησαν ἀνὰ μέγαρα σκιόεντα·</l>
               <l n="769">ὧδε δέ τις εἴπεσκε νέων ὑπερηνορεόντων·</l>
               <q type="unspecified">
                  <l n="770">
                     <milestone unit="para" ed="P"/>ἦ μάλα δὴ γάμον ἄμμι πολυμνήστη βασίλεια</l>
                  <l n="771">ἀρτύει, οὐδέ τι οἶδεν ὅ οἱ φόνος υἷι τέτυκται.</l>
               </q>
               <l n="772">
                  <milestone unit="para" ed="P"/>ὣς ἄρα τις εἴπεσκε, τὰ δʼ οὐκ ἴσαν ὡς ἐτέτυκτο.</l>
               <l n="773">τοῖσιν δʼ Ἀντίνοος ἀγορήσατο καὶ μετέειπε·</l>
               <q type="unspecified">
                  <l n="774">
                     <milestone unit="para" ed="P"/>δαιμόνιοι, μύθους μὲν ὑπερφιάλους ἀλέασθε</l>
                  <l n="775">πάντας ὁμῶς, μή πού τις ἀπαγγείλῃσι καὶ εἴσω.</l>
                  <l n="776">ἀλλʼ ἄγε σιγῇ τοῖον ἀναστάντες τελέωμεν</l>
                  <l n="777">μῦθον, ὃ δὴ καὶ πᾶσιν ἐνὶ φρεσὶν ἤραρεν ἡμῖν.</l>
               </q>
               <l n="778">
                  <milestone unit="para" ed="P"/>ὣς εἰπὼν ἐκρίνατʼ ἐείκοσι φῶτας ἀρίστους,</l>
               <l n="779">βὰν δʼ ἰέναι ἐπὶ νῆα θοὴν καὶ θῖνα θαλάσσης.</l>
               <l n="780">νῆα μὲν οὖν πάμπρωτον ἁλὸς βένθοσδε ἔρυσσαν,</l>
               <l n="781">ἐν δʼ ἱστόν τʼ ἐτίθεντο καὶ ἱστία νηὶ μελαίνῃ,</l>
               <l n="782">ἠρτύναντο δʼ ἐρετμὰ τροποῖς ἐν δερματίνοισιν,</l>
               <l n="783">πάντα κατὰ μοῖραν, ἀνά θʼ ἱστία λευκὰ πέτασσαν·</l>
               <l n="784">τεύχεα δέ σφʼ ἤνεικαν ὑπέρθυμοι θεράποντες.</l>
               <l n="785">ὑψοῦ δʼ ἐν νοτίῳ τήν γʼ ὥρμισαν, ἐκ δʼ ἔβαν αὐτοί·</l>
               <l n="786">ἔνθα δὲ δόρπον ἕλοντο, μένον δʼ ἐπὶ ἕσπερον ἐλθεῖν.</l>
               <l n="787">
                  <milestone unit="para" ed="P"/>ἡ δʼ ὑπερωίῳ αὖθι περίφρων Πηνελόπεια</l>
               <l n="788">κεῖτʼ ἄρʼ ἄσιτος, ἄπαστος ἐδητύος ἠδὲ ποτῆτος,</l>
               <l n="789">ὁρμαίνουσʼ ἤ οἱ θάνατον φύγοι υἱὸς ἀμύμων,</l>
               <l n="790">ἦ ὅ γʼ ὑπὸ μνηστῆρσιν ὑπερφιάλοισι δαμείη.</l>
               <l n="791">ὅσσα δὲ μερμήριξε λέων ἀνδρῶν ἐν ὁμίλῳ</l>
               <l n="792">δείσας, ὁππότε μιν δόλιον περὶ κύκλον ἄγωσι,</l>
               <l n="793">τόσσα μιν ὁρμαίνουσαν ἐπήλυθε νήδυμος ὕπνος·</l>
               <l n="794">εὗδε δʼ ἀνακλινθεῖσα, λύθεν δέ οἱ ἅψεα πάντα.</l>
               <milestone n="795" unit="card" ed="p"/>
               <l n="795">
                  <milestone unit="para" ed="P"/>ἔνθʼ αὖτʼ ἄλλʼ ἐνόησε θεά, γλαυκῶπις Ἀθήνη·</l>
               <l n="796">εἴδωλον ποίησε, δέμας δʼ ἤικτο γυναικί,</l>
               <l n="797">Ἰφθίμῃ, κούρῃ μεγαλήτορος Ἰκαρίοιο,</l>
               <l n="798">τὴν Εὔμηλος ὄπυιε Φερῇς ἔνι οἰκία ναίων.</l>
               <l n="799">πέμπε δέ μιν πρὸς δώματʼ Ὀδυσσῆος θείοιο,</l>
               <l n="800">ἧος Πηνελόπειαν ὀδυρομένην γοόωσαν</l>
               <l n="801">παύσειε κλαυθμοῖο γόοιό τε δακρυόεντος.</l>
               <l n="802">ἐς θάλαμον δʼ εἰσῆλθε παρὰ κληῖδος ἱμάντα,</l>
               <l n="803">στῆ δʼ ἄρʼ ὑπὲρ κεφαλῆς, καί μιν πρὸς μῦθον ἔειπεν·</l>
               <q type="unspecified">
                  <l n="804">
                     <milestone unit="para" ed="P"/>εὕδεις, Πηνελόπεια, φίλον τετιημένη ἦτορ;</l>
                  <l n="805">οὐ μέν σʼ οὐδὲ ἐῶσι θεοὶ ῥεῖα ζώοντες</l>
                  <l n="806">κλαίειν οὐδʼ ἀκάχησθαι, ἐπεί ῥʼ ἔτι νόστιμός ἐστι</l>
                  <l n="807">σὸς παῖς· οὐ μὲν γάρ τι θεοῖς ἀλιτήμενός ἐστι.</l>
               </q>
               <l n="808">
                  <milestone unit="para" ed="P"/>τὴν δʼ ἠμείβετʼ ἔπειτα περίφρων Πηνελόπεια,</l>
               <l n="809">ἡδὺ μάλα κνώσσουσʼ ἐν ὀνειρείῃσι πύλῃσιν·</l>
               <q type="unspecified">
                  <l n="810">
                     <milestone unit="para" ed="P"/>τίπτε, κασιγνήτη, δεῦρʼ ἤλυθες; οὔ τι πάρος
                     γε</l>
                  <l n="811">πωλέʼ, ἐπεὶ μάλα πολλὸν ἀπόπροθι δώματα ναίεις·</l>
                  <l n="812">καί με κέλεαι παύσασθαι ὀιζύος ἠδʼ ὀδυνάων</l>
                  <l n="813">πολλέων, αἵ μʼ ἐρέθουσι κατὰ φρένα καὶ κατὰ θυμόν,</l>
                  <l n="814">ἣ πρὶν μὲν πόσιν ἐσθλὸν ἀπώλεσα θυμολέοντα,</l>
                  <l n="815">παντοίῃς ἀρετῇσι κεκασμένον ἐν Δαναοῖσιν,</l>
                  <l n="816">ἐσθλόν, τοῦ κλέος εὐρὺ καθʼ Ἑλλάδα καὶ μέσον Ἄργος·</l>
                  <l n="817">νῦν αὖ παῖς ἀγαπητὸς ἔβη κοίλης ἐπὶ νηός,</l>
                  <l n="818">νήπιος, οὔτε πόνων ἐὺ εἰδὼς οὔτʼ ἀγοράων.</l>
                  <l n="819">τοῦ δὴ ἐγὼ καὶ μᾶλλον ὀδύρομαι ἤ περ ἐκείνου·</l>
                  <l n="820">τοῦ δʼ ἀμφιτρομέω καὶ δείδια, μή τι πάθῃσιν,</l>
                  <l n="821">ἢ ὅ γε τῶν ἐνὶ δήμῳ, ἵνʼ οἴχεται, ἢ ἐνὶ πόντῳ·</l>
                  <l n="822">δυσμενέες γὰρ πολλοὶ ἐπʼ αὐτῷ μηχανόωνται,</l>
                  <l n="823">ἱέμενοι κτεῖναι πρὶν πατρίδα γαῖαν ἱκέσθαι.</l>
               </q>
               <l n="824">
                  <milestone unit="para" ed="P"/>τὴν δʼ ἀπαμειβόμενον προσέφη εἴδωλον ἀμαυρόν·</l>
               <q type="unspecified">
                  <l n="825">θάρσει, μηδέ τι πάγχυ μετὰ φρεσὶ δείδιθι λίην·</l>
                  <l n="826">τοίη γάρ οἱ πομπὸς ἅμʼ ἔρχεται, ἥν τε καὶ ἄλλοι</l>
                  <l n="827">ἀνέρες ἠρήσαντο παρεστάμεναι, δύναται γάρ,</l>
                  <l n="828">Παλλὰς Ἀθηναίη· σὲ δʼ ὀδυρομένην ἐλεαίρει·</l>
                  <l n="829">ἣ νῦν με προέηκε τεῒν τάδε μυθήσασθαι.</l>
               </q>
               <l n="830">
                  <milestone unit="para" ed="P"/>τὴν δʼ αὖτε προσέειπε περίφρων Πηνελόπεια·</l>
               <q type="unspecified">
                  <l n="831">εἰ μὲν δὴ θεός ἐσσι θεοῖό τε ἔκλυες αὐδῆς,</l>
                  <l n="832">εἰ δʼ ἄγε μοι καὶ κεῖνον ὀιζυρὸν κατάλεξον,</l>
                  <l n="833">ἤ που ἔτι ζώει καὶ ὁρᾷ φάος ἠελίοιο,</l>
                  <l n="834">ἦ ἤδη τέθνηκε καὶ εἰν Ἀίδαο δόμοισι.</l>
               </q>
               <l n="835">
                  <milestone unit="para" ed="P"/>τὴν δʼ ἀπαμειβόμενον προσέφη εἴδωλον ἀμαυρόν·</l>
               <q type="unspecified">
                  <l n="836">οὐ μέν τοι κεῖνόν γε διηνεκέως ἀγορεύσω,</l>
                  <l n="837">ζώει ὅ γʼ ἦ τέθνηκε· κακὸν δʼ ἀνεμώλια βάζειν.</l>
               </q>
               <l n="838">
                  <milestone unit="para" ed="P"/>ὣς εἰπὸν σταθμοῖο παρὰ κληῖδα λιάσθη</l>
               <l n="839">ἐς πνοιὰς ἀνέμων. ἡ δʼ ἐξ ὕπνου ἀνόρουσε</l>
               <l n="840">κούρη Ἰκαρίοιο· φίλον δέ οἱ ἦτορ ἰάνθη,</l>
               <l n="841">ὥς οἱ ἐναργὲς ὄνειρον ἐπέσσυτο νυκτὸς ἀμολγῷ.</l>
               <l n="842">
                  <milestone unit="para" ed="P"/>μνηστῆρες δʼ ἀναβάντες ἐπέπλεον ὑγρὰ κέλευθα</l>
               <l n="843">Τηλεμάχῳ φόνον αἰπὺν ἐνὶ φρεσὶν ὁρμαίνοντες.</l>
               <l n="844">ἔστι δέ τις νῆσος μέσσῃ ἁλὶ πετρήεσσα,</l>
               <l n="845">μεσσηγὺς Ἰθάκης τε Σάμοιό τε παιπαλοέσσης,</l>
               <l n="846">Ἀστερίς, οὐ μεγάλη· λιμένες δʼ ἔνι ναύλοχοι αὐτῇ</l>
               <l n="847">ἀμφίδυμοι· τῇ τόν γε μένον λοχόωντες Ἀχαιοί.</l>
            </div>
            <div n="5" type="textpart" subtype="book">
               <milestone n="1" unit="card" ed="p"/>
               <l n="1">Ἠὼς δʼ ἐκ λεχέων παρʼ ἀγαυοῦ Τιθωνοῖο</l>
               <l n="2">ὤρνυθʼ, ἵνʼ ἀθανάτοισι φόως φέροι ἠδὲ βροτοῖσιν·</l>
               <l n="3">οἱ δὲ θεοὶ θῶκόνδε καθίζανον, ἐν δʼ ἄρα τοῖσι</l>
               <l n="4">Ζεὺς ὑψιβρεμέτης, οὗ τε κράτος ἐστὶ μέγιστον.</l>
               <l n="5">τοῖσι δʼ Ἀθηναίη λέγε κήδεα πόλλʼ Ὀδυσῆος</l>
               <l n="6">μνησαμένη· μέλε γάρ οἱ ἐὼν ἐν δώμασι νύμφης·</l>
               <q type="unspecified">
                  <l n="7">
                     <milestone unit="para" ed="P"/>Ζεῦ πάτερ ἠδʼ ἄλλοι μάκαρες θεοὶ αἰὲν
                     ἐόντες,</l>
                  <l n="8">μή τις ἔτι πρόφρων ἀγανὸς καὶ ἤπιος ἔστω</l>
                  <l n="9">σκηπτοῦχος βασιλεύς, μηδὲ φρεσὶν αἴσιμα εἰδώς,</l>
                  <l n="10">ἀλλʼ αἰεὶ χαλεπός τʼ εἴη καὶ αἴσυλα ῥέζοι·</l>
                  <l n="11">ὡς οὔ τις μέμνηται Ὀδυσσῆος θείοιο</l>
                  <l n="12">λαῶν οἷσιν ἄνασσε, πατὴρ δʼ ὣς ἤπιος ἦεν.</l>
                  <l n="13">ἀλλʼ ὁ μὲν ἐν νήσῳ κεῖται κρατέρʼ ἄλγεα πάσχων</l>
                  <l n="14">νύμφης ἐν μεγάροισι Καλυψοῦς, ἥ μιν ἀνάγκῃ</l>
                  <l n="15">ἴσχει· ὁ δʼ οὐ δύναται ἣν πατρίδα γαῖαν ἱκέσθαι·</l>
                  <l n="16">οὐ γάρ οἱ πάρα νῆες ἐπήρετμοι καὶ ἑταῖροι,</l>
                  <l n="17">οἵ κέν μιν πέμποιεν ἐπʼ εὐρέα νῶτα θαλάσσης.</l>
                  <l n="18">νῦν αὖ παῖδʼ ἀγαπητὸν ἀποκτεῖναι μεμάασιν</l>
                  <l n="19">οἴκαδε νισόμενον· ὁ δʼ ἔβη μετὰ πατρὸς ἀκουὴν</l>
                  <l n="20">ἐς Πύλον ἠγαθέην ἠδʼ ἐς Λακεδαίμονα δῖαν.</l>
               </q>
               <l n="21">
                  <milestone unit="para" ed="P"/>τὴν δʼ ἀπαμειβόμενος προσέφη νεφεληγερέτα Ζεύς·</l>
               <q type="unspecified">
                  <l n="22">τέκνον ἐμόν, ποῖόν σε ἔπος φύγεν ἕρκος ὀδόντων.</l>
                  <l n="23">οὐ γὰρ δὴ τοῦτον μὲν ἐβούλευσας νόον αὐτή,</l>
                  <l n="24">ὡς ἦ τοι κείνους Ὀδυσεὺς ἀποτίσεται ἐλθών;</l>
                  <l n="25">Τηλέμαχον δὲ σὺ πέμψον ἐπισταμένως, δύνασαι γάρ,</l>
                  <l n="26">ὥς κε μάλʼ ἀσκηθὴς ἣν πατρίδα γαῖαν ἵκηται,</l>
                  <l n="27">μνηστῆρες δʼ ἐν νηὶ· παλιμπετὲς ἀπονέωνται.</l>
               </q>
               <l n="28">
                  <milestone unit="para" ed="P"/>ἦ ῥα καὶ Ἑρμείαν, υἱὸν φίλον, ἀντίον ηὔδα·</l>
               <q type="unspecified">
                  <l n="29">Ἑρμεία, σὺ γὰρ αὖτε τά τʼ ἄλλα περ ἄγγελός ἐσσι,</l>
                  <l n="30">νύμφῃ ἐυπλοκάμῳ εἰπεῖν νημερτέα βουλήν,</l>
                  <l n="31">νόστον Ὀδυσσῆος ταλασίφρονος, ὥς κε νέηται</l>
                  <l n="32">οὔτε θεῶν πομπῇ οὔτε θνητῶν ἀνθρώπων·</l>
                  <l n="33">ἀλλʼ ὅ γʼ ἐπὶ σχεδίης πολυδέσμου πήματα πάσχων</l>
                  <l n="34">ἤματί κʼ εἰκοστῷ Σχερίην ἐρίβωλον ἵκοιτο,</l>
                  <l n="35">Φαιήκων ἐς γαῖαν, οἳ ἀγχίθεοι γεγάασιν,</l>
                  <l n="36">οἵ κέν μιν περὶ κῆρι θεὸν ὣς τιμήσουσιν,</l>
                  <l n="37">πέμψουσιν δʼ ἐν νηὶ φίλην ἐς πατρίδα γαῖαν,</l>
                  <l n="38">χαλκόν τε χρυσόν τε ἅλις ἐσθῆτά τε δόντες,</l>
                  <l n="39">πόλλʼ, ὅσʼ ἂν οὐδέ ποτε Τροίης ἐξήρατʼ Ὀδυσσεύς,</l>
                  <l n="40">εἴ περ ἀπήμων ἦλθε, λαχὼν ἀπὸ ληίδος αἶσαν.</l>
                  <l n="41">ὣς γάρ οἱ μοῖρʼ ἐστὶ φίλους τʼ ἰδέειν καὶ ἱκέσθαι</l>
                  <l n="42">οἶκον ἐς ὑψόροφον καὶ ἑὴν ἐς πατρίδα γαῖαν.</l>
               </q>
               <l n="43">
                  <milestone unit="para" ed="P"/>ὣς ἔφατʼ, οὐδʼ ἀπίθησε διάκτορος ἀργεϊφόντης.</l>
               <l n="44">αὐτίκʼ ἔπειθʼ ὑπὸ ποσσὶν ἐδήσατο καλὰ πέδιλα,</l>
               <l n="45">ἀμβρόσια χρύσεια, τά μιν φέρον ἠμὲν ἐφʼ ὑγρὴν</l>
               <l n="46">ἠδʼ ἐπʼ ἀπείρονα γαῖαν ἅμα πνοιῇς ἀνέμοιο.</l>
               <l n="47">εἵλετο δὲ ῥάβδον, τῇ τʼ ἀνδρῶν ὄμματα θέλγει,</l>
               <l n="48">ὧν ἐθέλει, τοὺς δʼ αὖτε καὶ ὑπνώοντας ἐγείρει.</l>
               <l n="49">τὴν μετὰ χερσὶν ἔχων πέτετο κρατὺς ἀργεϊφόντης.</l>
               <milestone n="50" unit="card" ed="p"/>
               <l n="50">Πιερίην δʼ ἐπιβὰς ἐξ αἰθέρος ἔμπεσε πόντῳ·</l>
               <l n="51">σεύατʼ ἔπειτʼ ἐπὶ κῦμα λάρῳ ὄρνιθι ἐοικώς,</l>
               <l n="52">ὅς τε κατὰ δεινοὺς κόλπους ἁλὸς ἀτρυγέτοιο</l>
               <l n="53">ἰχθῦς ἀγρώσσων πυκινὰ πτερὰ δεύεται ἅλμῃ·</l>
               <l n="54">τῷ ἴκελος πολέεσσιν ὀχήσατο κύμασιν Ἑρμῆς.</l>
               <l n="55">ἀλλʼ ὅτε δὴ τὴν νῆσον ἀφίκετο τηλόθʼ ἐοῦσαν,</l>
               <l n="56">ἔνθʼ ἐκ πόντου βὰς ἰοειδέος ἤπειρόνδε</l>
               <l n="57">ἤιεν, ὄφρα μέγα σπέος ἵκετο, τῷ ἔνι νύμφη</l>
               <l n="58">ναῖεν ἐυπλόκαμος· τὴν δʼ ἔνδοθι τέτμεν ἐοῦσαν.</l>
               <l n="59">πῦρ μὲν ἐπʼ ἐσχαρόφιν μέγα καίετο, τηλόσε δʼ ὀδμὴ</l>
               <l n="60">κέδρου τʼ εὐκεάτοιο θύου τʼ ἀνὰ νῆσον ὀδώδει</l>
               <l n="61">δαιομένων· ἡ δʼ ἔνδον ἀοιδιάουσʼ ὀπὶ καλῇ</l>
               <l n="62">ἱστὸν ἐποιχομένη χρυσείῃ κερκίδʼ ὕφαινεν.</l>
               <l n="63">ὕλη δὲ σπέος ἀμφὶ πεφύκει τηλεθόωσα,</l>
               <l n="64">κλήθρη τʼ αἴγειρός τε καὶ εὐώδης κυπάρισσος.</l>
               <l n="65">ἔνθα δέ τʼ ὄρνιθες τανυσίπτεροι εὐνάζοντο,</l>
               <l n="66">σκῶπές τʼ ἴρηκές τε τανύγλωσσοί τε κορῶναι</l>
               <l n="67">εἰνάλιαι, τῇσίν τε θαλάσσια ἔργα μέμηλεν.</l>
               <l n="68">ἡ δʼ αὐτοῦ τετάνυστο περὶ σπείους γλαφυροῖο</l>
               <l n="69">ἡμερὶς ἡβώωσα, τεθήλει δὲ σταφυλῇσι.</l>
               <l n="70">κρῆναι δʼ ἑξείης πίσυρες ῥέον ὕδατι λευκῷ,</l>
               <l n="71">πλησίαι ἀλλήλων τετραμμέναι ἄλλυδις ἄλλη.</l>
               <l n="72">ἀμφὶ δὲ λειμῶνες μαλακοὶ ἴου ἠδὲ σελίνου</l>
               <l n="73">θήλεον. ἔνθα κʼ ἔπειτα καὶ ἀθάνατός περ ἐπελθὼν</l>
               <l n="74">θηήσαιτο ἰδὼν καὶ τερφθείη φρεσὶν ᾗσιν.</l>
               <l n="75">ἔνθα στὰς θηεῖτο διάκτορος ἀργεϊφόντης.</l>
               <l n="76">αὐτὰρ ἐπεὶ δὴ πάντα ἑῷ θηήσατο θυμῷ,</l>
               <l n="77">αὐτίκʼ ἄρʼ εἰς εὐρὺ σπέος ἤλυθεν. οὐδέ μιν ἄντην</l>
               <l n="78">ἠγνοίησεν ἰδοῦσα Καλυψώ, δῖα θεάων·</l>
               <l n="79">οὐ γάρ τʼ ἀγνῶτες θεοὶ ἀλλήλοισι πέλονται</l>
               <l n="80">ἀθάνατοι, οὐδʼ εἴ τις ἀπόπροθι δώματα ναίει.</l>
               <l n="81">οὐδʼ ἄρʼ Ὀδυσσῆα μεγαλήτορα ἔνδον ἔτετμεν,</l>
               <l n="82">ἀλλʼ ὅ γʼ ἐπʼ ἀκτῆς κλαῖε καθήμενος, ἔνθα πάρος περ,</l>
               <l n="83">δάκρυσι καὶ στοναχῇσι καὶ ἄλγεσι θυμὸν ἐρέχθων.</l>
               <l n="84">πόντον ἐπʼ ἀτρύγετον δερκέσκετο δάκρυα λείβων.</l>
               <l n="85">Ἑρμείαν δʼ ἐρέεινε Καλυψώ, δῖα θεάων,</l>
               <l n="86">ἐν θρόνῳ ἱδρύσασα φαεινῷ σιγαλόεντι·</l>
               <q type="unspecified">
                  <l n="87">
                     <milestone unit="para" ed="P"/>τίπτε μοι, Ἑρμεία χρυσόρραπι, εἰλήλουθας</l>
                  <l n="88">αἰδοῖός τε φίλος τε; πάρος γε μὲν οὔ τι θαμίζεις.</l>
                  <l n="89">αὔδα ὅ τι φρονέεις· τελέσαι δέ με θυμὸς ἄνωγεν,</l>
                  <l n="90">εἰ δύναμαι τελέσαι γε καὶ εἰ τετελεσμένον ἐστίν.</l>
                  <l n="91">ἀλλʼ ἕπεο προτέρω, ἵνα τοι πὰρ ξείνια θείω.</l>
               </q>
               <milestone n="92" unit="card" ed="p"/>
               <l n="92">
                  <milestone unit="para" ed="P"/>ὥς ἄρα φωνήσασα θεὰ παρέθηκε τράπεζαν</l>
               <l n="93">ἀμβροσίης πλήσασα, κέρασσε δὲ νέκταρ ἐρυθρόν.</l>
               <l n="94">αὐτὰρ ὁ πῖνε καὶ ἦσθε διάκτορος ἀργεϊφόντης.</l>
               <l n="95">αὐτὰρ ἐπεὶ δείπνησε καὶ ἤραρε θυμὸν ἐδωδῇ,</l>
               <l n="96">καὶ τότε δή μιν ἔπεσσιν ἀμειβόμενος προσέειπεν·</l>
               <q type="unspecified">
                  <l n="97">
                     <milestone unit="para" ed="P"/>εἰρωτᾷς μʼ ἐλθόντα θεὰ θεόν· αὐτὰρ ἐγώ τοι</l>
                  <l n="98">νημερτέως τὸν μῦθον ἐνισπήσω· κέλεαι γάρ.</l>
                  <l n="99">Ζεὺς ἐμέ γʼ ἠνώγει δεῦρʼ ἐλθέμεν οὐκ ἐθέλοντα·</l>
                  <l n="100">τίς δʼ ἂν ἑκὼν τοσσόνδε διαδράμοι ἁλμυρὸν ὕδωρ</l>
                  <l n="101">ἄσπετον; οὐδέ τις ἄγχι βροτῶν πόλις, οἵ τε θεοῖσιν</l>
                  <l n="102">ἱερά τε ῥέζουσι καὶ ἐξαίτους ἑκατόμβας.</l>
                  <l n="103">ἀλλὰ μάλʼ οὔ πως ἔστι Διὸς νόον αἰγιόχοιο</l>
                  <l n="104">οὔτε παρεξελθεῖν ἄλλον θεὸν οὔθʼ ἁλιῶσαι.</l>
                  <l n="105">φησί τοι ἄνδρα παρεῖναι ὀιζυρώτατον ἄλλων,</l>
                  <l n="106">τῶν ἀνδρῶν, οἳ ἄστυ πέρι Πριάμοιο μάχοντο</l>
                  <l n="107">εἰνάετες, δεκάτῳ δὲ πόλιν πέρσαντες ἔβησαν</l>
                  <l n="108">οἴκαδʼ· ἀτὰρ ἐν νόστῳ Ἀθηναίην ἀλίτοντο,</l>
                  <l n="109">ἥ σφιν ἐπῶρσʼ ἄνεμόν τε κακὸν καὶ κύματα μακρά.</l>
                  <l n="110">ἔνθʼ ἄλλοι μὲν πάντες ἀπέφθιθεν ἐσθλοὶ ἑταῖροι,</l>
                  <l n="111">τὸν δʼ ἄρα δεῦρʼ ἄνεμός τε φέρων καὶ κῦμα πέλασσε.</l>
                  <l n="112">τὸν νῦν σʼ ἠνώγειν ἀποπεμπέμεν ὅττι τάχιστα·</l>
                  <l n="113">οὐ γάρ οἱ τῇδʼ αἶσα φίλων ἀπονόσφιν ὀλέσθαι,</l>
                  <l n="114">ἀλλʼ ἔτι οἱ μοῖρʼ ἐστὶ φίλους τʼ ἰδέειν καὶ ἱκέσθαι</l>
                  <l n="115">οἶκον ἐς ὑψόροφον καὶ ἑὴν ἐς πατρίδα γαῖαν.</l>
               </q>
               <l n="116">
                  <milestone unit="para" ed="P"/>ὣς φάτο, ῥίγησεν δὲ Καλυψώ, δῖα θεάων,</l>
               <l n="117">καί μιν φωνήσασʼ ἔπεα πτερόεντα προσηύδα·</l>
               <q type="unspecified">
                  <l n="118">σχέτλιοί ἐστε, θεοί, ζηλήμονες ἔξοχον ἄλλων,</l>
                  <l n="119">οἵ τε θεαῖς ἀγάασθε παρʼ ἀνδράσιν εὐνάζεσθαι</l>
                  <l n="120">ἀμφαδίην, ἤν τίς τε φίλον ποιήσετʼ ἀκοίτην.</l>
                  <l n="121">ὣς μὲν ὅτʼ Ὠρίωνʼ ἕλετο ῥοδοδάκτυλος Ἠώς,</l>
                  <l n="122">τόφρα οἱ ἠγάασθε θεοὶ ῥεῖα ζώοντες,</l>
                  <l n="123">ἧος ἐν Ὀρτυγίῃ χρυσόθρονος Ἄρτεμις ἁγνὴ</l>
                  <l n="124">οἷς ἀγανοῖς βελέεσσιν ἐποιχομένη κατέπεφνεν.</l>
                  <l n="125">ὣς δʼ ὁπότʼ Ἰασίωνι ἐυπλόκαμος Δημήτηρ,</l>
                  <l n="126">ᾧ θυμῷ εἴξασα, μίγη φιλότητι καὶ εὐνῇ</l>
                  <l n="127">νειῷ ἔνι τριπόλῳ· οὐδὲ δὴν ἦεν ἄπυστος</l>
                  <l n="128">Ζεύς, ὅς μιν κατέπεφνε βαλὼν ἀργῆτι κεραυνῷ.</l>
                  <l n="129">ὥς δʼ αὖ νῦν μοι ἄγασθε, θεοί, βροτὸν ἄνδρα παρεῖναι.</l>
                  <l n="130">τὸν μὲν ἐγὼν ἐσάωσα περὶ τρόπιος βεβαῶτα</l>
                  <l n="131">οἶον, ἐπεί οἱ νῆα θοὴν ἀργῆτι κεραυνῷ</l>
                  <l n="132">Ζεὺς ἔλσας ἐκέασσε μέσῳ ἐνὶ οἴνοπι πόντῳ.</l>
                  <l n="133">ἔνθʼ ἄλλοι μὲν πάντες ἀπέφθιθεν ἐσθλοὶ ἑταῖροι,</l>
                  <l n="134">τὸν δʼ ἄρα δεῦρʼ ἄνεμός τε φέρων καὶ κῦμα πέλασσε.</l>
                  <l n="135">τὸν μὲν ἐγὼ φίλεόν τε καὶ ἔτρεφον, ἠδὲ ἔφασκον</l>
                  <l n="136">θήσειν ἀθάνατον καὶ ἀγήραον ἤματα πάντα.</l>
                  <l n="137">ἀλλʼ ἐπεὶ οὔ πως ἔστι Διὸς νόον αἰγιόχοιο</l>
                  <l n="138">οὔτε παρεξελθεῖν ἄλλον θεὸν οὔθʼ ἁλιῶσαι,</l>
                  <l n="139">ἐρρέτω, εἴ μιν κεῖνος ἐποτρύνει καὶ ἀνώγει,</l>
                  <l n="140">πόντον ἐπʼ ἀτρύγετον· πέμψω δέ μιν οὔ πῃ ἐγώ γε·</l>
                  <l n="141">οὐ γάρ μοι πάρα νῆες ἐπήρετμοι καὶ ἑταῖροι,</l>
                  <l n="142">οἵ κέν μιν πέμποιεν ἐπʼ εὐρέα νῶτα θαλάσσης.</l>
                  <l n="143">αὐτάρ οἱ πρόφρων ὑποθήσομαι, οὐδʼ ἐπικεύσω,</l>
                  <l n="144">ὥς κε μάλʼ ἀσκηθὴς ἣν πατρίδα γαῖαν ἵκηται.</l>
               </q>
               <milestone n="145" unit="card" ed="p"/>
               <l n="145">
                  <milestone unit="para" ed="P"/>τὴν δʼ αὖτε προσέειπε διάκτορος ἀργεϊφόντης·</l>
               <q type="unspecified">
                  <l n="146">οὕτω νῦν ἀπόπεμπε, Διὸς δʼ ἐποπίζεο μῆνιν,</l>
                  <l n="147">μή πώς τοι μετόπισθε κοτεσσάμενος χαλεπήνῃ.</l>
               </q>
               <l n="148">
                  <milestone unit="para" ed="P"/>ὣς ἄρα φωνήσας ἀπέβη κρατὺς ἀργεϊφόντης·</l>
               <l n="149">ἡ δʼ ἐπʼ Ὀδυσσῆα μεγαλήτορα πότνια νύμφη</l>
               <l n="150">ἤιʼ, ἐπεὶ δὴ Ζηνὸς ἐπέκλυεν ἀγγελιάων.</l>
               <l n="151">τὸν δʼ ἄρʼ ἐπʼ ἀκτῆς εὗρε καθήμενον· οὐδέ ποτʼ ὄσσε</l>
               <l n="152">δακρυόφιν τέρσοντο, κατείβετο δὲ γλυκὺς αἰὼν</l>
               <l n="153">νόστον ὀδυρομένῳ, ἐπεὶ οὐκέτι ἥνδανε νύμφη.</l>
               <l n="154">ἀλλʼ ἦ τοι νύκτας μὲν ἰαύεσκεν καὶ ἀνάγκῃ</l>
               <l n="155">ἐν σπέσσι γλαφυροῖσι παρʼ οὐκ ἐθέλων ἐθελούσῃ·</l>
               <l n="156">ἤματα δʼ ἂμ πέτρῃσι καὶ ἠιόνεσσι καθίζων</l>
               <l n="157">δάκρυσι καὶ στοναχῇσι καὶ ἄλγεσι θυμὸν ἐρέχθων</l>
               <l n="158">πόντον ἐπʼ ἀτρύγετον δερκέσκετο δάκρυα λείβων.</l>
               <l n="159">ἀγχοῦ δʼ ἱσταμένη προσεφώνεε δῖα θεάων·</l>
               <q type="unspecified">
                  <l n="160">
                     <milestone unit="para" ed="P"/>κάμμορε, μή μοι ἔτʼ ἐνθάδʼ ὀδύρεο, μηδέ τοι
                     αἰὼν</l>
                  <l n="161">φθινέτω· ἤδη γάρ σε μάλα πρόφρασσʼ ἀποπέμψω.</l>
                  <l n="162">ἀλλʼ ἄγε δούρατα μακρὰ ταμὼν ἁρμόζεο χαλκῷ</l>
                  <l n="163">εὐρεῖαν σχεδίην· ἀτὰρ ἴκρια πῆξαι ἐπʼ αὐτῆς</l>
                  <l n="164">ὑψοῦ, ὥς σε φέρῃσιν ἐπʼ ἠεροειδέα πόντον.</l>
                  <l n="165">αὐτὰρ ἐγὼ σῖτον καὶ ὕδωρ καὶ οἶνον ἐρυθρὸν</l>
                  <l n="166">ἐνθήσω μενοεικέʼ, ἅ κέν τοι λιμὸν ἐρύκοι,</l>
                  <l n="167">εἵματά τʼ ἀμφιέσω· πέμψω δέ τοι οὖρον ὄπισθεν,</l>
                  <l n="168">ὥς κε μάλʼ ἀσκηθὴς σὴν πατρίδα γαῖαν ἵκηαι,</l>
                  <l n="169">αἴ κε θεοί γʼ ἐθέλωσι, τοὶ οὐρανὸν εὐρὺν ἔχουσιν,</l>
                  <l n="170">οἵ μευ φέρτεροί εἰσι νοῆσαί τε κρῆναί τε.</l>
               </q>
               <l n="171">
                  <milestone unit="para" ed="P"/>ὣς φάτο, ῥίγησεν δὲ πολύτλας δῖος Ὀδυσσεύς,</l>
               <l n="172">καί μιν φωνήσας ἔπεα πτερόεντα προσηύδα·</l>
               <q type="unspecified">
                  <l n="173">ἄλλο τι δὴ σύ, θεά, τόδε μήδεαι, οὐδέ τι πομπήν,</l>
                  <l n="174">ἥ με κέλεαι σχεδίῃ περάαν μέγα λαῖτμα θαλάσσης,</l>
                  <l n="175">δεινόν τʼ ἀργαλέον τε· τὸ δʼ οὐδʼ ἐπὶ νῆες ἐῖσαι</l>
                  <l n="176">ὠκύποροι περόωσιν, ἀγαλλόμεναι Διὸς οὔρῳ.</l>
                  <l n="177">οὐδʼ ἂν ἐγὼν ἀέκητι σέθεν σχεδίης ἐπιβαίην,</l>
                  <l n="178">εἰ μή μοι τλαίης γε, θεά, μέγαν ὅρκον ὀμόσσαι</l>
                  <l n="179">μή τί μοι αὐτῷ πῆμα κακὸν βουλευσέμεν ἄλλο.</l>
               </q>
               <l n="180">
                  <milestone unit="para" ed="P"/>ὣς φάτο, μείδησεν δὲ Καλυψὼ δῖα θεάων,</l>
               <l n="181">χειρί τέ μιν κατέρεξεν ἔπος τʼ ἔφατʼ ἔκ τʼ ὀνόμαζεν·</l>
               <q type="unspecified">
                  <l n="182">ἦ δὴ ἀλιτρός γʼ ἐσσὶ καὶ οὐκ ἀποφώλια εἰδώς,</l>
                  <l n="183">οἷον δὴ τὸν μῦθον ἐπεφράσθης ἀγορεῦσαι.</l>
                  <l n="184">ἴστω νῦν τόδε γαῖα καὶ οὐρανὸς εὐρὺς ὕπερθε</l>
                  <l n="185">καὶ τὸ κατειβόμενον Στυγὸς ὕδωρ, ὅς τε μέγιστος</l>
                  <l n="186">ὅρκος δεινότατός τε πέλει μακάρεσσι θεοῖσι,</l>
                  <l n="187">μή τί τοι αὐτῷ πῆμα κακὸν βουλευσέμεν ἄλλο.</l>
                  <l n="188">ἀλλὰ τὰ μὲν νοέω καὶ φράσσομαι, ἅσσʼ ἂν ἐμοί περ</l>
                  <l n="189">αὐτῇ μηδοίμην, ὅτε με χρειὼ τόσον ἵκοι·</l>
                  <l n="190">καὶ γὰρ ἐμοὶ νόος ἐστὶν ἐναίσιμος, οὐδέ μοι αὐτῇ</l>
                  <l n="191">θυμὸς ἐνὶ στήθεσσι σιδήρεος, ἀλλʼ ἐλεήμων.</l>
               </q>
               <milestone n="192" unit="card" ed="p"/>
               <l n="192">
                  <milestone unit="para" ed="P"/>ὣς ἄρα φωνήσασʼ ἡγήσατο δῖα θεάων</l>
               <l n="193">καρπαλίμως· ὁ δʼ ἔπειτα μετʼ ἴχνια βαῖνε θεοῖο.</l>
               <l n="194">ἷξον δὲ σπεῖος γλαφυρὸν θεὸς ἠδὲ καὶ ἀνήρ,</l>
               <l n="195">καί ῥʼ ὁ μὲν ἔνθα καθέζετʼ ἐπὶ θρόνου ἔνθεν ἀνέστη</l>
               <l n="196">Ἑρμείας, νύμφη δʼ ἐτίθει πάρα πᾶσαν ἐδωδήν,</l>
               <l n="197">ἔσθειν καὶ πίνειν, οἷα βροτοὶ ἄνδρες ἔδουσιν·</l>
               <l n="198">αὐτὴ δʼ ἀντίον ἷζεν Ὀδυσσῆος θείοιο,</l>
               <l n="199">τῇ δὲ παρʼ ἀμβροσίην δμῳαὶ καὶ νέκταρ ἔθηκαν.</l>
               <l n="200">οἱ δʼ ἐπʼ ὀνείαθʼ ἑτοῖμα προκείμενα χεῖρας ἴαλλον.</l>
               <l n="201">αὐτὰρ ἐπεὶ τάρπησαν ἐδητύος ἠδὲ ποτῆτος,</l>
               <l n="202">τοῖς ἄρα μύθων ἦρχε Καλυψώ, δῖα θεάων·</l>
               <q type="unspecified">
                  <l n="203">
                     <milestone unit="para" ed="P"/>διογενὲς Λαερτιάδη, πολυμήχανʼ Ὀδυσσεῦ,</l>
                  <l n="204">οὕτω δὴ οἶκόνδε φίλην ἐς πατρίδα γαῖαν</l>
                  <l n="205">αὐτίκα νῦν ἐθέλεις ἰέναι; σὺ δὲ χαῖρε καὶ ἔμπης.</l>
                  <l n="206">εἴ γε μὲν εἰδείης σῇσι φρεσὶν ὅσσα τοι αἶσα</l>
                  <l n="207">κήδεʼ ἀναπλῆσαι, πρὶν πατρίδα γαῖαν ἱκέσθαι,</l>
                  <l n="208">ἐνθάδε κʼ αὖθι μένων σὺν ἐμοὶ τόδε δῶμα φυλάσσοις</l>
                  <l n="209">ἀθάνατός τʼ εἴης, ἱμειρόμενός περ ἰδέσθαι</l>
                  <l n="210">σὴν ἄλοχον, τῆς τʼ αἰὲν ἐέλδεαι ἤματα πάντα.</l>
                  <l n="211">οὐ μέν θην κείνης γε χερείων εὔχομαι εἶναι,</l>
                  <l n="212">οὐ δέμας οὐδὲ φυήν, ἐπεὶ οὔ πως οὐδὲ ἔοικεν</l>
                  <l n="213">θνητὰς ἀθανάτῃσι δέμας καὶ εἶδος ἐρίζειν.</l>
               </q>
               <l n="214">
                  <milestone unit="para" ed="P"/>τὴν δʼ ἀπαμειβόμενος προσέφη πολύμητις
                  Ὀδυσσεύς·</l>
               <q type="unspecified">
                  <l n="215">πότνα θεά, μή μοι τόδε χώεο· οἶδα καὶ αὐτὸς</l>
                  <l n="216">πάντα μάλʼ, οὕνεκα σεῖο περίφρων Πηνελόπεια</l>
                  <l n="217">εἶδος ἀκιδνοτέρη μέγεθός τʼ εἰσάντα ἰδέσθαι·</l>
                  <l n="218">ἡ μὲν γὰρ βροτός ἐστι, σὺ δʼ ἀθάνατος καὶ ἀγήρως.</l>
                  <l n="219">ἀλλὰ καὶ ὣς ἐθέλω καὶ ἐέλδομαι ἤματα πάντα</l>
                  <l n="220">οἴκαδέ τʼ ἐλθέμεναι καὶ νόστιμον ἦμαρ ἰδέσθαι.</l>
                  <l n="221">εἰ δʼ αὖ τις ῥαίῃσι θεῶν ἐνὶ οἴνοπι πόντῳ,</l>
                  <l n="222">τλήσομαι ἐν στήθεσσιν ἔχων ταλαπενθέα θυμόν·</l>
                  <l n="223">ἤδη γὰρ μάλα πολλὰ πάθον καὶ πολλὰ μόγησα</l>
                  <l n="224">κύμασι καὶ πολέμῳ· μετὰ καὶ τόδε τοῖσι γενέσθω.</l>
               </q>
               <l n="225">
                  <milestone unit="para" ed="P"/>ὣς ἔφατʼ, ἠέλιος δʼ ἄρʼ ἔδυ καὶ ἐπὶ κνέφας
                  ἦλθεν·</l>
               <l n="226">ἐλθόντες δʼ ἄρα τώ γε μυχῷ σπείους γλαφυροῖο</l>
               <l n="227">τερπέσθην φιλότητι, παρʼ ἀλλήλοισι μένοντες.</l>
               <milestone n="228" unit="card" ed="p"/>
               <l n="228">
                  <milestone unit="para" ed="P"/>ἦμος δʼ ἠριγένεια φάνη ῥοδοδάκτυλος Ἠώς,</l>
               <l n="229">αὐτίχʼ ὁ μὲν χλαῖνάν τε χιτῶνά τε ἕννυτʼ Ὀδυσσεύς,</l>
               <l n="230">αὐτὴ δʼ ἀργύφεον φᾶρος μέγα ἕννυτο νύμφη,</l>
               <l n="231">λεπτὸν καὶ χαρίεν, περὶ δὲ ζώνην βάλετʼ ἰξυῖ</l>
               <l n="232">καλὴν χρυσείην, κεφαλῇ δʼ ἐφύπερθε καλύπτρην.</l>
               <l n="233">καὶ τότʼ Ὀδυσσῆι μεγαλήτορι μήδετο πομπήν·</l>
               <l n="234">δῶκέν οἱ πέλεκυν μέγαν, ἄρμενον ἐν παλάμῃσι,</l>
               <l n="235">χάλκεον, ἀμφοτέρωθεν ἀκαχμένον· αὐτὰρ ἐν αὐτῷ</l>
               <l n="236">στειλειὸν περικαλλὲς ἐλάινον, εὖ ἐναρηρός·</l>
               <l n="237">δῶκε δʼ ἔπειτα σκέπαρνον ἐύξοον· ἦρχε δʼ ὁδοῖο</l>
               <l n="238">νήσου ἐπʼ ἐσχατιῆς, ὅθι δένδρεα μακρὰ πεφύκει,</l>
               <l n="239">κλήθρη τʼ αἴγειρός τʼ, ἐλάτη τʼ ἦν οὐρανομήκης,</l>
               <l n="240">αὖα πάλαι, περίκηλα, τά οἱ πλώοιεν ἐλαφρῶς.</l>
               <l n="241">αὐτὰρ ἐπεὶ δὴ δεῖξʼ, ὅθι δένδρεα μακρὰ πεφύκει,</l>
               <l n="242">ἡ μὲν ἔβη πρὸς δῶμα Καλυψώ, δῖα θεάων,</l>
               <l n="243">αὐτὰρ ὁ τάμνετο δοῦρα· θοῶς δέ οἱ ἤνυτο ἔργον.</l>
               <l n="244">εἴκοσι δʼ ἔκβαλε πάντα, πελέκκησεν δʼ ἄρα χαλκῷ,</l>
               <l n="245">ξέσσε δʼ ἐπισταμένως καὶ ἐπὶ στάθμην ἴθυνεν.</l>
               <l n="246">τόφρα δʼ ἔνεικε τέρετρα Καλυψώ, δῖα θεάων·</l>
               <l n="247">τέτρηνεν δʼ ἄρα πάντα καὶ ἥρμοσεν ἀλλήλοισιν,</l>
               <l n="248">γόμφοισιν δʼ ἄρα τήν γε καὶ ἁρμονίῃσιν ἄρασσεν.</l>
               <l n="249">ὅσσον τίς τʼ ἔδαφος νηὸς τορνώσεται ἀνὴρ</l>
               <l n="250">φορτίδος εὐρείης, ἐὺ εἰδὼς τεκτοσυνάων,</l>
               <l n="251">τόσσον ἔπʼ εὐρεῖαν σχεδίην ποιήσατʼ Ὀδυσσεύς.</l>
               <l n="252">ἴκρια δὲ στήσας, ἀραρὼν θαμέσι σταμίνεσσι,</l>
               <l n="253">ποίει· ἀτὰρ μακρῇσιν ἐπηγκενίδεσσι τελεύτα.</l>
               <l n="254">ἐν δʼ ἱστὸν ποίει καὶ ἐπίκριον ἄρμενον αὐτῷ·</l>
               <l n="255">πρὸς δʼ ἄρα πηδάλιον ποιήσατο, ὄφρʼ ἰθύνοι.</l>
               <l n="256">φράξε δέ μιν ῥίπεσσι διαμπερὲς οἰσυΐνῃσι</l>
               <l n="257">κύματος εἶλαρ ἔμεν· πολλὴν δʼ ἐπεχεύατο ὕλην.</l>
               <l n="258">τόφρα δὲ φάρεʼ ἔνεικε Καλυψώ, δῖα θεάων,</l>
               <l n="259">ἱστία ποιήσασθαι· ὁ δʼ εὖ τεχνήσατο καὶ τά.</l>
               <l n="260">ἐν δʼ ὑπέρας τε κάλους τε πόδας τʼ ἐνέδησεν ἐν αὐτῇ,</l>
               <l n="261">μοχλοῖσιν δʼ ἄρα τήν γε κατείρυσεν εἰς ἅλα δῖαν.</l>
               <milestone n="262" unit="card" ed="p"/>
               <l n="262">
                  <milestone unit="para" ed="P"/>τέτρατον ἦμαρ ἔην, καὶ τῷ τετέλεστο ἅπαντα·</l>
               <l n="263">τῷ δʼ ἄρα πέμπτῳ πέμπʼ ἀπὸ νήσου δῖα Καλυψώ,</l>
               <l n="264">εἵματά τʼ ἀμφιέσασα θυώδεα καὶ λούσασα.</l>
               <l n="265">ἐν δέ οἱ ἀσκὸν ἔθηκε θεὰ μέλανος οἴνοιο</l>
               <l n="266">τὸν ἕτερον, ἕτερον δʼ ὕδατος μέγαν, ἐν δὲ καὶ ᾖα</l>
               <l n="267">κωρύκῳ· ἐν δέ οἱ ὄψα τίθει μενοεικέα πολλά·</l>
               <l n="268">οὖρον δὲ προέηκεν ἀπήμονά τε λιαρόν τε.</l>
               <l n="269">γηθόσυνος δʼ οὔρῳ πέτασʼ ἱστία δῖος Ὀδυσσεύς.</l>
               <l n="270">αὐτὰρ ὁ πηδαλίῳ ἰθύνετο τεχνηέντως</l>
               <l n="271">ἥμενος, οὐδέ οἱ ὕπνος ἐπὶ βλεφάροισιν ἔπιπτεν</l>
               <l n="272">Πληιάδας τʼ ἐσορῶντι καὶ ὀψὲ δύοντα Βοώτην</l>
               <l n="273">Ἄρκτον θʼ, ἣν καὶ ἄμαξαν ἐπίκλησιν καλέουσιν,</l>
               <l n="274">ἥ τʼ αὐτοῦ στρέφεται καί τʼ Ὠρίωνα δοκεύει,</l>
               <l n="275">οἴη δʼ ἄμμορός ἐστι λοετρῶν Ὠκεανοῖο·</l>
               <l n="276">τὴν γὰρ δή μιν ἄνωγε Καλυψώ, δῖα θεάων,</l>
               <l n="277">ποντοπορευέμεναι ἐπʼ ἀριστερὰ χειρὸς ἔχοντα.</l>
               <l n="278">ἑπτὰ δὲ καὶ δέκα μὲν πλέεν ἤματα ποντοπορεύων,</l>
               <l n="279">ὀκτωκαιδεκάτῃ δʼ ἐφάνη ὄρεα σκιόεντα</l>
               <l n="280">γαίης Φαιήκων, ὅθι τʼ ἄγχιστον πέλεν αὐτῷ·</l>
               <l n="281">εἴσατο δʼ ὡς ὅτε ῥινὸν ἐν ἠεροειδέι πόντῳ.</l>
               <l n="282">
                  <milestone unit="para" ed="P"/>τὸν δʼ ἐξ Αἰθιόπων ἀνιὼν κρείων ἐνοσίχθων</l>
               <l n="283">τηλόθεν ἐκ Σολύμων ὀρέων ἴδεν· εἴσατο γάρ οἱ</l>
               <l n="284">πόντον ἐπιπλώων. ὁ δʼ ἐχώσατο κηρόθι μᾶλλον,</l>
               <l n="285">κινήσας δὲ κάρη προτὶ ὃν μυθήσατο θυμόν·</l>
               <q type="unspecified">
                  <l n="286">
                     <milestone unit="para" ed="P"/>ὢ πόποι, ἦ μάλα δὴ μετεβούλευσαν θεοὶ ἄλλως</l>
                  <l n="287">ἀμφʼ Ὀδυσῆι ἐμεῖο μετʼ Αἰθιόπεσσιν ἐόντος,</l>
                  <l n="288">καὶ δὴ Φαιήκων γαίης σχεδόν, ἔνθα οἱ αἶσα</l>
                  <l n="289">ἐκφυγέειν μέγα πεῖραρ ὀιζύος, ἥ μιν ἱκάνει.</l>
                  <l n="290">ἀλλʼ ἔτι μέν μίν φημι ἅδην ἐλάαν κακότητος.</l>
               </q>
               <l n="291">
                  <milestone unit="para" ed="P"/>ὣς εἰπὼν σύναγεν νεφέλας, ἐτάραξε δὲ πόντον</l>
               <l n="292">χερσὶ τρίαιναν ἑλών· πάσας δʼ ὀρόθυνεν ἀέλλας</l>
               <l n="293">παντοίων ἀνέμων, σὺν δὲ νεφέεσσι κάλυψε</l>
               <l n="294">γαῖαν ὁμοῦ καὶ πόντον· ὀρώρει δʼ οὐρανόθεν νύξ.</l>
               <l n="295">σὺν δʼ Εὖρός τε Νότος τʼ ἔπεσον Ζέφυρός τε δυσαὴς</l>
               <l n="296">καὶ Βορέης αἰθρηγενέτης, μέγα κῦμα κυλίνδων.</l>
               <l n="297">καὶ τότʼ Ὀδυσσῆος λύτο γούνατα καὶ φίλον ἦτορ,</l>
               <l n="298">ὀχθήσας δʼ ἄρα εἶπε πρὸς ὃν μεγαλήτορα θυμόν·</l>
               <q type="unspecified">
                  <l n="299">
                     <milestone unit="para" ed="P"/>ὤ μοι ἐγὼ δειλός, τί νύ μοι μήκιστα γένηται;</l>
                  <l n="300">δείδω μὴ δὴ πάντα θεὰ νημερτέα εἶπεν,</l>
                  <l n="301">ἥ μʼ ἔφατʼ ἐν πόντῳ, πρὶν πατρίδα γαῖαν ἱκέσθαι,</l>
                  <l n="302">ἄλγεʼ ἀναπλήσειν· τὰ δὲ δὴ νῦν πάντα τελεῖται.</l>
                  <l n="303">οἵοισιν νεφέεσσι περιστέφει οὐρανὸν εὐρὺν</l>
                  <l n="304">Ζεύς, ἐτάραξε δὲ πόντον, ἐπισπέρχουσι δʼ ἄελλαι</l>
                  <l n="305">παντοίων ἀνέμων. νῦν μοι σῶς αἰπὺς ὄλεθρος.</l>
                  <l n="306">τρὶς μάκαρες Δαναοὶ καὶ τετράκις, οἳ τότʼ ὄλοντο</l>
                  <l n="307">Τροίῃ ἐν εὐρείῃ χάριν Ἀτρεΐδῃσι φέροντες.</l>
                  <l n="308">ὡς δὴ ἐγώ γʼ ὄφελον θανέειν καὶ πότμον ἐπισπεῖν</l>
                  <l n="309">ἤματι τῷ ὅτε μοι πλεῖστοι χαλκήρεα δοῦρα</l>
                  <l n="310">Τρῶες ἐπέρριψαν περὶ Πηλεΐωνι θανόντι.</l>
                  <l n="311">τῷ κʼ ἔλαχον κτερέων, καί μευ κλέος ἦγον Ἀχαιοί·</l>
                  <l n="312">νῦν δέ λευγαλέῳ θανάτῳ εἵμαρτο ἁλῶναι.</l>
               </q>
               <milestone n="313" unit="card" ed="p"/>
               <l n="313">
                  <milestone unit="para" ed="P"/>ὣς ἄρα μιν εἰπόντʼ ἔλασεν μέγα κῦμα κατʼ ἄκρης</l>
               <l n="314">δεινὸν ἐπεσσύμενον, περὶ δὲ σχεδίην ἐλέλιξε.</l>
               <l n="315">τῆλε δʼ ἀπὸ σχεδίης αὐτὸς πέσε, πηδάλιον δὲ</l>
               <l n="316">ἐκ χειρῶν προέηκε· μέσον δέ οἱ ἱστὸν ἔαξεν</l>
               <l n="317">δεινὴ μισγομένων ἀνέμων ἐλθοῦσα θύελλα,</l>
               <l n="318">τηλοῦ δὲ σπεῖρον καὶ ἐπίκριον ἔμπεσε πόντῳ.</l>
               <l n="319">τὸν δʼ ἄρʼ ὑπόβρυχα θῆκε πολὺν χρόνον, οὐδʼ ἐδυνάσθη</l>
               <l n="320">αἶψα μάλʼ ἀνσχεθέειν μεγάλου ὑπὸ κύματος ὁρμῆς·</l>
               <l n="321">εἵματα γάρ ῥʼ ἐβάρυνε, τά οἱ πόρε δῖα Καλυψώ.</l>
               <l n="322">ὀψὲ δὲ δή ῥʼ ἀνέδυ, στόματος δʼ ἐξέπτυσεν ἅλμην</l>
               <l n="323">πικρήν, ἥ οἱ πολλὴ ἀπὸ κρατὸς κελάρυζεν.</l>
               <l n="324">ἀλλʼ οὐδʼ ὣς σχεδίης ἐπελήθετο, τειρόμενός περ,</l>
               <l n="325">ἀλλὰ μεθορμηθεὶς ἐνὶ κύμασιν ἐλλάβετʼ αὐτῆς,</l>
               <l n="326">ἐν μέσσῃ δὲ καθῖζε τέλος θανάτου ἀλεείνων.</l>
               <l n="327">τὴν δʼ ἐφόρει μέγα κῦμα κατὰ ῥόον ἔνθα καὶ ἔνθα.</l>
               <l n="328">ὡς δʼ ὅτʼ ὀπωρινὸς Βορέης φορέῃσιν ἀκάνθας</l>
               <l n="329">ἂμ πεδίον, πυκιναὶ δὲ πρὸς ἀλλήλῃσιν ἔχονται,</l>
               <l n="330">ὣς τὴν ἂμ πέλαγος ἄνεμοι φέρον ἔνθα καὶ ἔνθα·</l>
               <l n="331">ἄλλοτε μέν τε Νότος Βορέῃ προβάλεσκε φέρεσθαι,</l>
               <l n="332">ἄλλοτε δʼ αὖτʼ Εὖρος Ζεφύρῳ εἴξασκε διώκειν.</l>
               <l n="333">
                  <milestone unit="para" ed="P"/>τὸν δὲ ἴδεν Κάδμου θυγάτηρ, καλλίσφυρος Ἰνώ,</l>
               <l n="334">Λευκοθέη, ἣ πρὶν μὲν ἔην βροτὸς αὐδήεσσα,</l>
               <l n="335">νῦν δʼ ἁλὸς ἐν πελάγεσσι θεῶν ἒξ ἔμμορε τιμῆς.</l>
               <l n="336">ἥ ῥʼ Ὀδυσῆʼ ἐλέησεν ἀλώμενον, ἄλγεʼ ἔχοντα,</l>
               <l n="337">αἰθυίῃ δʼ ἐικυῖα ποτῇ ἀνεδύσετο λίμνης,</l>
               <l n="338">ἷζε δʼ ἐπὶ σχεδίης πολυδέσμου εἶπέ τε μῦθον·</l>
               <q type="unspecified">
                  <l n="339">
                     <milestone unit="para" ed="P"/>κάμμορε, τίπτε τοι ὧδε Ποσειδάων ἐνοσίχθων</l>
                  <l n="340">ὠδύσατʼ ἐκπάγλως, ὅτι τοι κακὰ πολλὰ φυτεύει;</l>
                  <l n="341">οὐ μὲν δή σε καταφθίσει μάλα περ μενεαίνων.</l>
                  <l n="342">ἀλλὰ μάλʼ ὧδʼ ἔρξαι, δοκέεις δέ μοι οὐκ ἀπινύσσειν·</l>
                  <l n="343">εἵματα ταῦτʼ ἀποδὺς σχεδίην ἀνέμοισι φέρεσθαι</l>
                  <l n="344">κάλλιπʼ, ἀτὰρ χείρεσσι νέων ἐπιμαίεο νόστου</l>
                  <l n="345">γαίης Φαιήκων, ὅθι τοι μοῖρʼ ἐστὶν ἀλύξαι.</l>
                  <l n="346">τῆ δέ, τόδε κρήδεμνον ὑπὸ στέρνοιο τανύσσαι</l>
                  <l n="347">ἄμβροτον· οὐδέ τί τοι παθέειν δέος οὐδʼ ἀπολέσθαι.</l>
                  <l n="348">αὐτὰρ ἐπὴν χείρεσσιν ἐφάψεαι ἠπείροιο,</l>
                  <l n="349">ἂψ ἀπολυσάμενος βαλέειν εἰς οἴνοπα πόντον</l>
                  <l n="350">πολλὸν ἀπʼ ἠπείρου, αὐτὸς δʼ ἀπονόσφι τραπέσθαι.</l>
               </q>
               <l n="351">
                  <milestone unit="para" ed="P"/>ὣς ἄρα φωνήσασα θεὰ κρήδεμνον ἔδωκεν,</l>
               <l n="352">αὐτὴ δʼ ἂψ ἐς πόντον ἐδύσετο κυμαίνοντα</l>
               <l n="353">αἰθυίῃ ἐικυῖα· μέλαν δέ ἑ κῦμα κάλυψεν.</l>
               <l n="354">αὐτὰρ ὁ μερμήριξε πολύτλας δῖος Ὀδυσσεύς,</l>
               <l n="355">ὀχθήσας δʼ ἄρα εἶπε πρὸς ὃν μεγαλήτορα θυμόν·</l>
               <q type="unspecified">
                  <l n="356">
                     <milestone unit="para" ed="P"/>ὤ μοι ἐγώ, μή τίς μοι ὑφαίνῃσιν δόλον αὖτε</l>
                  <l n="357">ἀθανάτων, ὅ τέ με σχεδίης ἀποβῆναι ἀνώγει.</l>
                  <l n="358">ἀλλὰ μάλʼ οὔ πω πείσομʼ, ἐπεὶ ἑκὰς ὀφθαλμοῖσιν</l>
                  <l n="359">γαῖαν ἐγὼν ἰδόμην, ὅθι μοι φάτο φύξιμον εἶναι.</l>
                  <l n="360">ἀλλὰ μάλʼ ὧδʼ ἔρξω, δοκέει δέ μοι εἶναι ἄριστον·</l>
                  <l n="361">ὄφρʼ ἂν μέν κεν δούρατʼ ἐν ἁρμονίῃσιν ἀρήρῃ,</l>
                  <l n="362">τόφρʼ αὐτοῦ μενέω καὶ τλήσομαι ἄλγεα πάσχων·</l>
                  <l n="363">αὐτὰρ ἐπὴν δή μοι σχεδίην διὰ κῦμα τινάξῃ,</l>
                  <l n="364">νήξομʼ, ἐπεὶ οὐ μέν τι πάρα προνοῆσαι ἄμεινον.</l>
               </q>
               <milestone n="365" unit="card" ed="p"/>
               <l n="365">
                  <milestone unit="para" ed="P"/>ἧος ὁ ταῦθʼ ὥρμαινε κατὰ φρένα καὶ κατὰ θυμόν,</l>
               <l n="366">ὦρσε δʼ ἐπὶ μέγα κῦμα Ποσειδάων ἐνοσίχθων,</l>
               <l n="367">δεινόν τʼ ἀργαλέον τε, κατηρεφές, ἤλασε δʼ αὐτόν.</l>
               <l n="368">ὡς δʼ ἄνεμος ζαὴς ἠΐων θημῶνα τινάξῃ</l>
               <l n="369">καρφαλέων· τὰ μὲν ἄρ τε διεσκέδασʼ ἄλλυδις ἄλλῃ·</l>
               <l n="370">ὣς τῆς δούρατα μακρὰ διεσκέδασʼ. αὐτὰρ Ὀδυσσεὺς</l>
               <l n="371">ἀμφʼ ἑνὶ δούρατι βαῖνε, κέληθʼ ὡς ἵππον ἐλαύνων,</l>
               <l n="372">εἵματα δʼ ἐξαπέδυνε, τά οἱ πόρε δῖα Καλυψώ.</l>
               <l n="373">αὐτίκα δὲ κρήδεμνον ὑπὸ στέρνοιο τάνυσσεν,</l>
               <l n="374">αὐτὸς δὲ πρηνὴς ἁλὶ κάππεσε, χεῖρε πετάσσας,</l>
               <l n="375">νηχέμεναι μεμαώς. ἴδε δὲ κρείων ἐνοσίχθων,</l>
               <l n="376">κινήσας δὲ κάρη προτὶ ὃν μυθήσατο θυμόν·</l>
               <q type="unspecified">
                  <l n="377">
                     <milestone unit="para" ed="P"/>οὕτω νῦν κακὰ πολλὰ παθὼν ἀλόω κατὰ πόντον,</l>
                  <l n="378">εἰς ὅ κεν ἀνθρώποισι διοτρεφέεσσι μιγήῃς.</l>
                  <l n="379">ἀλλʼ οὐδʼ ὥς σε ἔολπα ὀνόσσεσθαι κακότητος.</l>
               </q>
               <l n="380">
                  <milestone unit="para" ed="P"/>ὣς ἄρα φωνήσας ἵμασεν καλλίτριχας ἵππους,</l>
               <l n="381">ἵκετο δʼ εἰς Αἰγάς, ὅθι οἱ κλυτὰ δώματʼ ἔασιν.</l>
               <l n="382">
                  <milestone unit="para" ed="P"/>αὐτὰρ Ἀθηναίη κούρη Διὸς ἄλλʼ ἐνόησεν.</l>
               <l n="383">ἦ τοι τῶν ἄλλων ἀνέμων κατέδησε κελεύθους,</l>
               <l n="384">παύσασθαι δʼ ἐκέλευσε καὶ εὐνηθῆναι ἅπαντας·</l>
               <l n="385">ὦρσε δʼ ἐπὶ κραιπνὸν Βορέην, πρὸ δὲ κύματʼ ἔαξεν,</l>
               <l n="386">ἧος ὃ Φαιήκεσσι φιληρέτμοισι μιγείη</l>
               <l n="387">διογενὴς Ὀδυσεὺς θάνατον καὶ κῆρας ἀλύξας.</l>
               <l n="388">
                  <milestone unit="para" ed="P"/>ἔνθα δύω νύκτας δύο τʼ ἤματα κύματι πηγῷ</l>
               <l n="389">πλάζετο, πολλὰ δέ οἱ κραδίη προτιόσσετʼ ὄλεθρον.</l>
               <l n="390">ἀλλʼ ὅτε δὴ τρίτον ἦμαρ ἐυπλόκαμος τέλεσʼ Ἠώς,</l>
               <l n="391">καὶ τότʼ ἔπειτʼ ἄνεμος μὲν ἐπαύσατο ἠδὲ γαλήνη</l>
               <l n="392">ἔπλετο νηνεμίη· ὁ δʼ ἄρα σχεδὸν εἴσιδε γαῖαν</l>
               <l n="393">ὀξὺ μάλα προϊδών, μεγάλου ὑπὸ κύματος ἀρθείς.</l>
               <l n="394">ὡς δʼ ὅτʼ ἂν ἀσπάσιος βίοτος παίδεσσι φανήῃ</l>
               <l n="395">πατρός, ὃς ἐν νούσῳ κεῖται κρατέρʼ ἄλγεα πάσχων,</l>
               <l n="396">δηρὸν τηκόμενος, στυγερὸς δέ οἱ ἔχραε δαίμων,</l>
               <l n="397">ἀσπάσιον δʼ ἄρα τόν γε θεοὶ κακότητος ἔλυσαν,</l>
               <l n="398">ὣς Ὀδυσεῖ ἀσπαστὸν ἐείσατο γαῖα καὶ ὕλη,</l>
               <l n="399">νῆχε δʼ ἐπειγόμενος ποσὶν ἠπείρου ἐπιβῆναι.</l>
               <l n="400">ἀλλʼ ὅτε τόσσον ἀπῆν ὅσσον τε γέγωνε βοήσας,</l>
               <l n="401">καὶ δὴ δοῦπον ἄκουσε ποτὶ σπιλάδεσσι θαλάσσης·</l>
               <l n="402">ῥόχθει γὰρ μέγα κῦμα ποτὶ ξερὸν ἠπείροιο</l>
               <l n="403">δεινὸν ἐρευγόμενον, εἴλυτο δὲ πάνθʼ ἁλὸς ἄχνῃ·</l>
               <l n="404">οὐ γὰρ ἔσαν λιμένες νηῶν ὄχοι, οὐδʼ ἐπιωγαί.</l>
               <l n="405">ἀλλʼ ἀκταὶ προβλῆτες ἔσαν σπιλάδες τε πάγοι τε·</l>
               <l n="406">καὶ τότʼ Ὀδυσσῆος λύτο γούνατα καὶ φίλον ἦτορ,</l>
               <l n="407">ὀχθήσας δʼ ἄρα εἶπε πρὸς ὃν μεγαλήτορα θυμόν·</l>
               <milestone n="408" unit="card" ed="p"/>
               <q type="unspecified">
                  <l n="408">
                     <milestone unit="para" ed="P"/>ὤ μοι, ἐπεὶ δὴ γαῖαν ἀελπέα δῶκεν ἰδέσθαι</l>
                  <l n="409">Ζεύς, καὶ δὴ τόδε λαῖτμα διατμήξας ἐπέρησα,</l>
                  <l n="410">ἔκβασις οὔ πῃ φαίνεθʼ ἁλὸς πολιοῖο θύραζε·</l>
                  <l n="411">ἔκτοσθεν μὲν γὰρ πάγοι ὀξέες, ἀμφὶ δὲ κῦμα</l>
                  <l n="412">βέβρυχεν ῥόθιον, λισσὴ δʼ ἀναδέδρομε πέτρη,</l>
                  <l n="413">ἀγχιβαθὴς δὲ θάλασσα, καὶ οὔ πως ἔστι πόδεσσι</l>
                  <l n="414">στήμεναι ἀμφοτέροισι καὶ ἐκφυγέειν κακότητα·</l>
                  <l n="415">μή πώς μʼ ἐκβαίνοντα βάλῃ λίθακι ποτὶ πέτρῃ</l>
                  <l n="416">κῦμα μέγʼ ἁρπάξαν· μελέη δέ μοι ἔσσεται ὁρμή.</l>
                  <l n="417">εἰ δέ κʼ ἔτι προτέρω παρανήξομαι, ἤν που ἐφεύρω</l>
                  <l n="418">ἠιόνας τε παραπλῆγας λιμένας τε θαλάσσης,</l>
                  <l n="419">δείδω μή μʼ ἐξαῦτις ἀναρπάξασα θύελλα</l>
                  <l n="420">πόντον ἐπʼ ἰχθυόεντα φέρῃ βαρέα στενάχοντα,</l>
                  <l n="421">ἠέ τί μοι καὶ κῆτος ἐπισσεύῃ μέγα δαίμων</l>
                  <l n="422">ἐξ ἁλός, οἷά τε πολλὰ τρέφει κλυτὸς Ἀμφιτρίτη·</l>
                  <l n="423">οἶδα γάρ, ὥς μοι ὀδώδυσται κλυτὸς ἐννοσίγαιος.</l>
               </q>
               <l n="424">
                  <milestone unit="para" ed="P"/>ἧος ὁ ταῦθʼ ὥρμαινε κατὰ φρένα καὶ κατὰ θυμόν,</l>
               <l n="425">τόφρα δέ μιν μέγα κῦμα φέρε τρηχεῖαν ἐπʼ ἀκτήν.</l>
               <l n="426">ἔνθα κʼ ἀπὸ ῥινοὺς δρύφθη, σὺν δʼ ὀστέʼ ἀράχθη,</l>
               <l n="427">εἰ μὴ ἐπὶ φρεσὶ θῆκε θεά, γλαυκῶπις Ἀθήνη·</l>
               <l n="428">ἀμφοτέρῃσι δὲ χερσὶν ἐπεσσύμενος λάβε πέτρης,</l>
               <l n="429">τῆς ἔχετο στενάχων, ἧος μέγα κῦμα παρῆλθε.</l>
               <l n="430">καὶ τὸ μὲν ὣς ὑπάλυξε, παλιρρόθιον δέ μιν αὖτις</l>
               <l n="431">πλῆξεν ἐπεσσύμενον, τηλοῦ δέ μιν ἔμβαλε πόντῳ.</l>
               <l n="432">ὡς δʼ ὅτε πουλύποδος θαλάμης ἐξελκομένοιο</l>
               <l n="433">πρὸς κοτυληδονόφιν πυκιναὶ λάιγγες ἔχονται,</l>
               <l n="434">ὣς τοῦ πρὸς πέτρῃσι θρασειάων ἀπὸ χειρῶν</l>
               <l n="435">ῥινοὶ ἀπέδρυφθεν· τὸν δὲ μέγα κῦμα κάλυψεν.</l>
               <l n="436">ἔνθα κε δὴ δύστηνος ὑπὲρ μόρον ὤλετʼ Ὀδυσσεύς,</l>
               <l n="437">εἰ μὴ ἐπιφροσύνην δῶκε γλαυκῶπις Ἀθήνη.</l>
               <l n="438">κύματος ἐξαναδύς, τά τʼ ἐρεύγεται ἤπειρόνδε,</l>
               <l n="439">νῆχε παρέξ, ἐς γαῖαν ὁρώμενος, εἴ που ἐφεύροι</l>
               <l n="440">ἠιόνας τε παραπλῆγας λιμένας τε θαλάσσης.</l>
               <l n="441">ἀλλʼ ὅτε δὴ ποταμοῖο κατὰ στόμα καλλιρόοιο</l>
               <l n="442">ἷξε νέων, τῇ δή οἱ ἐείσατο χῶρος ἄριστος,</l>
               <l n="443">λεῖος πετράων, καὶ ἐπὶ σκέπας ἦν ἀνέμοιο,</l>
               <l n="444">ἔγνω δὲ προρέοντα καὶ εὔξατο ὃν κατὰ θυμόν·</l>
               <q type="unspecified">
                  <l n="445">
                     <milestone unit="para" ed="P"/>κλῦθι, ἄναξ, ὅτις ἐσσί· πολύλλιστον δέ σʼ
                     ἱκάνω,</l>
                  <l n="446">φεύγων ἐκ πόντοιο Ποσειδάωνος ἐνιπάς.</l>
                  <l n="447">αἰδοῖος μέν τʼ ἐστὶ καὶ ἀθανάτοισι θεοῖσιν</l>
                  <l n="448">ἀνδρῶν ὅς τις ἵκηται ἀλώμενος, ὡς καὶ ἐγὼ νῦν</l>
                  <l n="449">σόν τε ῥόον σά τε γούναθʼ ἱκάνω πολλὰ μογήσας.</l>
                  <l n="450">ἀλλʼ ἐλέαιρε, ἄναξ· ἱκέτης δέ τοι εὔχομαι εἶναι.</l>
               </q>
               <milestone n="451" unit="card" ed="p"/>
               <l n="451">
                  <milestone unit="para" ed="P"/>ὣς φάθʼ, ὁ δʼ αὐτίκα παῦσεν ἑὸν ῥόον, ἔσχε δὲ
                  κῦμα,</l>
               <l n="452">πρόσθε δέ οἱ ποίησε γαλήνην, τὸν δʼ ἐσάωσεν</l>
               <l n="453">ἐς ποταμοῦ προχοάς. ὁ δʼ ἄρʼ ἄμφω γούνατʼ ἔκαμψε</l>
               <l n="454">χεῖράς τε στιβαράς. ἁλὶ γὰρ δέδμητο φίλον κῆρ.</l>
               <l n="455">ᾤδεε δὲ χρόα πάντα, θάλασσα δὲ κήκιε πολλὴ</l>
               <l n="456">ἂν στόμα τε ῥῖνάς θʼ· ὁ δʼ ἄρʼ ἄπνευστος καὶ ἄναυδος</l>
               <l n="457">κεῖτʼ ὀλιγηπελέων, κάματος δέ μιν αἰνὸς ἵκανεν.</l>
               <l n="458">ἀλλʼ ὅτε δή ῥʼ ἄμπνυτο καὶ ἐς φρένα θυμὸς ἀγέρθη,</l>
               <l n="459">καὶ τότε δὴ κρήδεμνον ἀπὸ ἕο λῦσε θεοῖο.</l>
               <l n="460">καὶ τὸ μὲν ἐς ποταμὸν ἁλιμυρήεντα μεθῆκεν,</l>
               <l n="461">ἂψ δʼ ἔφερεν μέγα κῦμα κατὰ ῥόον, αἶψα δʼ ἄρʼ Ἰνὼ</l>
               <l n="462">δέξατο χερσὶ φίλῃσιν· ὁ δʼ ἐκ ποταμοῖο λιασθεὶς</l>
               <l n="463">σχοίνῳ ὑπεκλίνθη, κύσε δὲ ζείδωρον ἄρουραν.</l>
               <l n="464">ὀχθήσας δʼ ἄρα εἶπε πρὸς ὃν μεγαλήτορα θυμόν·</l>
               <q type="unspecified">
                  <l n="465">
                     <milestone unit="para" ed="P"/>ὤ μοι ἐγώ, τί πάθω; τί νύ μοι μήκιστα
                     γένηται;</l>
                  <l n="466">εἰ μέν κʼ ἐν ποταμῷ δυσκηδέα νύκτα φυλάσσω,</l>
                  <l n="467">μή μʼ ἄμυδις στίβη τε κακὴ καὶ θῆλυς ἐέρση</l>
                  <l n="468">ἐξ ὀλιγηπελίης δαμάσῃ κεκαφηότα θυμόν·</l>
                  <l n="469">αὔρη δʼ ἐκ ποταμοῦ ψυχρὴ πνέει ἠῶθι πρό.</l>
                  <l n="470">εἰ δέ κεν ἐς κλιτὺν ἀναβὰς καὶ δάσκιον ὕλην</l>
                  <l n="471">θάμνοις ἐν πυκινοῖσι καταδράθω, εἴ με μεθείη</l>
                  <l n="472">ῥῖγος καὶ κάματος, γλυκερὸς δέ μοι ὕπνος ἐπέλθῃ,</l>
                  <l n="473">δείδω, μὴ θήρεσσιν ἕλωρ καὶ κύρμα γένωμαι.</l>
               </q>
               <l n="474">
                  <milestone unit="para" ed="P"/>ὣς ἄρα οἱ φρονέοντι δοάσσατο κέρδιον εἶναι·</l>
               <l n="475">βῆ ῥʼ ἴμεν εἰς ὕλην· τὴν δὲ σχεδὸν ὕδατος εὗρεν</l>
               <l n="476">ἐν περιφαινομένῳ· δοιοὺς δʼ ἄρʼ ὑπήλυθε θάμνους,</l>
               <l n="477">ἐξ ὁμόθεν πεφυῶτας· ὁ μὲν φυλίης, ὁ δʼ ἐλαίης.</l>
               <l n="478">τοὺς μὲν ἄρʼ οὔτʼ ἀνέμων διάη μένος ὑγρὸν ἀέντων,</l>
               <l n="479">οὔτε ποτʼ ἠέλιος φαέθων ἀκτῖσιν ἔβαλλεν,</l>
               <l n="480">οὔτʼ ὄμβρος περάασκε διαμπερές· ὣς ἄρα πυκνοὶ</l>
               <l n="481">ἀλλήλοισιν ἔφυν ἐπαμοιβαδίς· οὓς ὑπʼ Ὀδυσσεὺς</l>
               <l n="482">δύσετʼ. ἄφαρ δʼ εὐνὴν ἐπαμήσατο χερσὶ φίλῃσιν</l>
               <l n="483">εὐρεῖαν· φύλλων γὰρ ἔην χύσις ἤλιθα πολλή,</l>
               <l n="484">ὅσσον τʼ ἠὲ δύω ἠὲ τρεῖς ἄνδρας ἔρυσθαι</l>
               <l n="485">ὥρῃ χειμερίῃ, εἰ καὶ μάλα περ χαλεπαίνοι.</l>
               <l n="486">τὴν μὲν ἰδὼν γήθησε πολύτλας δῖος Ὀδυσσεύς,</l>
               <l n="487">ἐν δʼ ἄρα μέσσῃ λέκτο, χύσιν δʼ ἐπεχεύατο φύλλων.</l>
               <l n="488">ὡς δʼ ὅτε τις δαλὸν σποδιῇ ἐνέκρυψε μελαίνῃ</l>
               <l n="489">ἀγροῦ ἐπʼ ἐσχατιῆς, ᾧ μὴ πάρα γείτονες ἄλλοι,</l>
               <l n="490">σπέρμα πυρὸς σώζων, ἵνα μή ποθεν ἄλλοθεν αὔοι,</l>
               <l n="491">ὣς Ὀδυσεὺς φύλλοισι καλύψατο· τῷ δʼ ἄρʼ Ἀθήνη</l>
               <l n="492">ὕπνον ἐπʼ ὄμμασι χεῦʼ, ἵνα μιν παύσειε τάχιστα</l>
               <l n="493">δυσπονέος καμάτοιο φίλα βλέφαρʼ ἀμφικαλύψας.</l>
            </div>
            <div n="6" type="textpart" subtype="book">
               <milestone n="1" unit="card" ed="p"/>
               <l n="1">ὣς ὁ μὲν ἔνθα καθεῦδε πολύτλας δῖος Ὀδυσσεὺς</l>
               <l n="2">ὕπνῳ καὶ καμάτῳ ἀρημένος· αὐτὰρ Ἀθήνη</l>
               <l n="3">βῆ ῥʼ ἐς Φαιήκων ἀνδρῶν δῆμόν τε πόλιν τε,</l>
               <l n="4">οἳ πρὶν μέν ποτʼ ἔναιον ἐν εὐρυχόρῳ Ὑπερείῃ,</l>
               <l n="5">ἀγχοῦ Κυκλώπων ἀνδρῶν ὑπερηνορεόντων,</l>
               <l n="6">οἵ σφεας σινέσκοντο, βίηφι δὲ φέρτεροι ἦσαν.</l>
               <l n="7">ἔνθεν ἀναστήσας ἄγε Ναυσίθοος θεοειδής,</l>
               <l n="8">εἷσεν δὲ Σχερίῃ, ἑκὰς ἀνδρῶν ἀλφηστάων,</l>
               <l n="9">ἀμφὶ δὲ τεῖχος ἔλασσε πόλει, καὶ ἐδείματο οἴκους,</l>
               <l n="10">καὶ νηοὺς ποίησε θεῶν, καὶ ἐδάσσατʼ ἀρούρας.</l>
               <l n="11">ἀλλʼ ὁ μὲν ἤδη κηρὶ δαμεὶς Ἄϊδόσδε βεβήκει,</l>
               <l n="12">Ἀλκίνοος δὲ τότʼ ἦρχε, θεῶν ἄπο μήδεα εἰδώς.</l>
               <l n="13">τοῦ μὲν ἔβη πρὸς δῶμα θεά, γλαυκῶπις Ἀθήνη,</l>
               <l n="14">νόστον Ὀδυσσῆι μεγαλήτορι μητιόωσα.</l>
               <l n="15">βῆ δʼ ἴμεν ἐς θάλαμον πολυδαίδαλον, ᾧ ἔνι κούρη</l>
               <l n="16">κοιμᾶτʼ ἀθανάτῃσι φυὴν καὶ εἶδος ὁμοίη,</l>
               <l n="17">Ναυσικάα, θυγάτηρ μεγαλήτορος Ἀλκινόοιο,</l>
               <l n="18">πὰρ δὲ δύʼ ἀμφίπολοι, Χαρίτων ἄπο κάλλος ἔχουσαι,</l>
               <l n="19">σταθμοῖιν ἑκάτερθε· θύραι δʼ ἐπέκειντο φαειναί.</l>
               <l n="20">ἡ δʼ ἀνέμου ὡς πνοιὴ ἐπέσσυτο δέμνια κούρης,</l>
               <l n="21">στῆ δʼ ἄρʼ ὑπὲρ κεφαλῆς, καί μιν πρὸς μῦθον ἔειπεν,</l>
               <l n="22">εἰδομένη κούρῃ ναυσικλειτοῖο Δύμαντος,</l>
               <l n="23">ἥ οἱ ὁμηλικίη μὲν ἔην, κεχάριστο δὲ θυμῷ.</l>
               <l n="24">τῇ μιν ἐεισαμένη προσέφη γλαυκῶπις Ἀθήνη·</l>
               <q type="unspecified">
                  <l n="25">
                     <milestone unit="para" ed="P"/>Ναυσικάα, τί νύ σʼ ὧδε μεθήμονα γείνατο
                     μήτηρ;</l>
                  <l n="26">εἵματα μέν τοι κεῖται ἀκηδέα σιγαλόεντα,</l>
                  <l n="27">σοὶ δὲ γάμος σχεδόν ἐστιν, ἵνα χρὴ καλὰ μὲν αὐτὴν</l>
                  <l n="28">ἕννυσθαι, τὰ δὲ τοῖσι παρασχεῖν, οἵ κέ σʼ ἄγωνται.</l>
                  <l n="29">ἐκ γάρ τοι τούτων φάτις ἀνθρώπους ἀναβαίνει</l>
                  <l n="30">ἐσθλή, χαίρουσιν δὲ πατὴρ καὶ πότνια μήτηρ.</l>
                  <l n="31">ἀλλʼ ἴομεν πλυνέουσαι ἅμʼ ἠοῖ φαινομένηφι·</l>
                  <l n="32">καί τοι ἐγὼ συνέριθος ἅμʼ ἕψομαι, ὄφρα τάχιστα</l>
                  <l n="33">ἐντύνεαι, ἐπεὶ οὔ τοι ἔτι δὴν παρθένος ἔσσεαι·</l>
                  <l n="34">ἤδη γάρ σε μνῶνται ἀριστῆες κατὰ δῆμον</l>
                  <l n="35">πάντων Φαιήκων, ὅθι τοι γένος ἐστὶ καὶ αὐτῇ.</l>
                  <l n="36">ἀλλʼ ἄγʼ ἐπότρυνον πατέρα κλυτὸν ἠῶθι πρὸ</l>
                  <l n="37">ἡμιόνους καὶ ἄμαξαν ἐφοπλίσαι, ἥ κεν ἄγῃσι</l>
                  <l n="38">ζῶστρά τε καὶ πέπλους καὶ ῥήγεα σιγαλόεντα.</l>
                  <l n="39">καὶ δὲ σοὶ ὧδʼ αὐτῇ πολὺ κάλλιον ἠὲ πόδεσσιν</l>
                  <l n="40">ἔρχεσθαι· πολλὸν γὰρ ἀπὸ πλυνοί εἰσι πόληος.</l>
               </q>
               <l n="41">
                  <milestone unit="para" ed="P"/>ἡ μὲν ἄρʼ ὣς εἰποῦσʼ ἀπέβη γλαυκῶπις Ἀθήνη</l>
               <l n="42">Οὔλυμπόνδʼ, ὅθι φασὶ θεῶν ἕδος ἀσφαλὲς αἰεὶ</l>
               <l n="43">ἔμμεναι. οὔτʼ ἀνέμοισι τινάσσεται οὔτε ποτʼ ὄμβρῳ</l>
               <l n="44">δεύεται οὔτε χιὼν ἐπιπίλναται, ἀλλὰ μάλʼ αἴθρη</l>
               <l n="45">πέπταται ἀνέφελος, λευκὴ δʼ ἐπιδέδρομεν αἴγλη·</l>
               <l n="46">τῷ ἔνι τέρπονται μάκαρες θεοὶ ἤματα πάντα.</l>
               <l n="47">ἔνθʼ ἀπέβη γλαυκῶπις, ἐπεὶ διεπέφραδε κούρῃ.</l>
               <milestone n="48" unit="card" ed="p"/>
               <l n="48">
                  <milestone unit="para" ed="P"/>αὐτίκα δʼ Ἠὼς ἦλθεν ἐύθρονος, ἥ μιν ἔγειρε</l>
               <l n="49">Ναυσικάαν ἐύπεπλον· ἄφαρ δʼ ἀπεθαύμασʼ ὄνειρον,</l>
               <l n="50">βῆ δʼ ἰέναι διὰ δώμαθʼ, ἵνʼ ἀγγείλειε τοκεῦσιν,</l>
               <l n="51">πατρὶ φίλῳ καὶ μητρί· κιχήσατο δʼ ἔνδον ἐόντας·</l>
               <l n="52">ἡ μὲν ἐπʼ ἐσχάρῃ ἧστο σὺν ἀμφιπόλοισι γυναιξὶν</l>
               <l n="53">ἠλάκατα στρωφῶσʼ ἁλιπόρφυρα· τῷ δὲ θύραζε</l>
               <l n="54">ἐρχομένῳ ξύμβλητο μετὰ κλειτοὺς βασιλῆας</l>
               <l n="55">ἐς βουλήν, ἵνα μιν κάλεον Φαίηκες ἀγαυοί.</l>
               <l n="56">ἡ δὲ μάλʼ ἄγχι στᾶσα φίλον πατέρα προσέειπε·</l>
               <q type="unspecified">
                  <l n="57">
                     <milestone unit="para" ed="P"/>πάππα φίλʼ, οὐκ ἂν δή μοι ἐφοπλίσσειας
                     ἀπήνην</l>
                  <l n="58">ὑψηλὴν ἐύκυκλον, ἵνα κλυτὰ εἵματʼ ἄγωμαι</l>
                  <l n="59">ἐς ποταμὸν πλυνέουσα, τά μοι ῥερυπωμένα κεῖται;</l>
                  <l n="60">καὶ δὲ σοὶ αὐτῷ ἔοικε μετὰ πρώτοισιν ἐόντα</l>
                  <l n="61">βουλὰς βουλεύειν καθαρὰ χροΐ εἵματʼ ἔχοντα.</l>
                  <l n="62">πέντε δέ τοι φίλοι υἷες ἐνὶ μεγάροις γεγάασιν,</l>
                  <l n="63">οἱ δύʼ ὀπυίοντες, τρεῖς δʼ ἠίθεοι θαλέθοντες·</l>
                  <l n="64">οἱ δʼ αἰεὶ ἐθέλουσι νεόπλυτα εἵματʼ ἔχοντες</l>
                  <l n="65">ἐς χορὸν ἔρχεσθαι· τὰ δʼ ἐμῇ φρενὶ πάντα μέμηλεν.</l>
               </q>
               <l n="66">
                  <milestone unit="para" ed="P"/>ὣς ἔφατʼ· αἴδετο γὰρ θαλερὸν γάμον ἐξονομῆναι</l>
               <l n="67">πατρὶ φίλῳ. ὁ δὲ πάντα νόει καὶ ἀμείβετο μύθῳ·</l>
               <q type="unspecified">
                  <l n="68">οὔτε τοι ἡμιόνων φθονέω, τέκος, οὔτε τευ ἄλλου.</l>
                  <l n="69">ἔρχευ· ἀτάρ τοι δμῶες ἐφοπλίσσουσιν ἀπήνην</l>
                  <l n="70">ὑψηλὴν ἐύκυκλον, ὑπερτερίῃ ἀραρυῖαν.</l>
               </q>
               <l n="71">
                  <milestone unit="para" ed="P"/>ὣς εἰπὼν δμώεσσιν ἐκέκλετο, τοὶ δʼ ἐπίθοντο.</l>
               <l n="72">οἱ μὲν ἄρʼ ἐκτὸς ἄμαξαν ἐύτροχον ἡμιονείην</l>
               <l n="73">ὥπλεον, ἡμιόνους θʼ ὕπαγον ζεῦξάν θʼ ὑπʼ ἀπήνῃ·</l>
               <l n="74">κούρη δʼ ἐκ θαλάμοιο φέρεν ἐσθῆτα φαεινήν.</l>
               <l n="75">καὶ τὴν μὲν κατέθηκεν ἐυξέστῳ ἐπʼ ἀπήνῃ,</l>
               <l n="76">μήτηρ δʼ ἐν κίστῃ ἐτίθει μενοεικέʼ ἐδωδὴν</l>
               <l n="77">παντοίην, ἐν δʼ ὄψα τίθει, ἐν δʼ οἶνον ἔχευεν</l>
               <l n="78">ἀσκῷ ἐν αἰγείῳ· κούρη δʼ ἐπεβήσετʼ ἀπήνης.</l>
               <l n="79">δῶκεν δὲ χρυσέῃ ἐν ληκύθῳ ὑγρὸν ἔλαιον,</l>
               <l n="80">ἧος χυτλώσαιτο σὺν ἀμφιπόλοισι γυναιξίν.</l>
               <l n="81">ἡ δʼ ἔλαβεν μάστιγα καὶ ἡνία σιγαλόεντα,</l>
               <l n="82">μάστιξεν δʼ ἐλάαν· καναχὴ δʼ ἦν ἡμιόνοιιν.</l>
               <l n="83">αἱ δʼ ἄμοτον τανύοντο, φέρον δʼ ἐσθῆτα καὶ αὐτήν,</l>
               <l n="84">οὐκ οἴην, ἅμα τῇ γε καὶ ἀμφίπολοι κίον ἄλλαι.</l>
               <milestone n="85" unit="card" ed="p"/>
               <l n="85">
                  <milestone unit="para" ed="P"/>αἱ δʼ ὅτε δὴ ποταμοῖο ῥόον περικαλλέʼ ἵκοντο,</l>
               <l n="86">ἔνθʼ ἦ τοι πλυνοὶ ἦσαν ἐπηετανοί, πολὺ δʼ ὕδωρ</l>
               <l n="87">καλὸν ὑπεκπρόρεεν μάλα περ ῥυπόωντα καθῆραι,</l>
               <l n="88">ἔνθʼ αἵ γʼ ἡμιόνους μὲν ὑπεκπροέλυσαν ἀπήνης.</l>
               <l n="89">καὶ τὰς μὲν σεῦαν ποταμὸν πάρα δινήεντα</l>
               <l n="90">τρώγειν ἄγρωστιν μελιηδέα· ταὶ δʼ ἀπʼ ἀπήνης</l>
               <l n="91">εἵματα χερσὶν ἕλοντο καὶ ἐσφόρεον μέλαν ὕδωρ,</l>
               <l n="92">στεῖβον δʼ ἐν βόθροισι θοῶς ἔριδα προφέρουσαι.</l>
               <l n="93">αὐτὰρ ἐπεὶ πλῦνάν τε κάθηράν τε ῥύπα πάντα,</l>
               <l n="94">ἑξείης πέτασαν παρὰ θῖνʼ ἁλός, ἧχι μάλιστα</l>
               <l n="95">λάιγγας ποτὶ χέρσον ἀποπλύνεσκε θάλασσα.</l>
               <l n="96">αἱ δὲ λοεσσάμεναι καὶ χρισάμεναι λίπʼ ἐλαίῳ</l>
               <l n="97">δεῖπνον ἔπειθʼ εἵλοντο παρʼ ὄχθῃσιν ποταμοῖο,</l>
               <l n="98">εἵματα δʼ ἠελίοιο μένον τερσήμεναι αὐγῇ.</l>
               <l n="99">αὐτὰρ ἐπεὶ σίτου τάρφθεν δμῳαί τε καὶ αὐτή,</l>
               <l n="100">σφαίρῃ ταὶ δʼ ἄρʼ ἔπαιζον, ἀπὸ κρήδεμνα βαλοῦσαι·</l>
               <l n="101">τῇσι δὲ Ναυσικάα λευκώλενος ἤρχετο μολπῆς.</l>
               <l n="102">οἵη δʼ Ἄρτεμις εἶσι κατʼ οὔρεα ἰοχέαιρα,</l>
               <l n="103">ἢ κατὰ Τηΰγετον περιμήκετον ἢ Ἐρύμανθον,</l>
               <l n="104">τερπομένη κάπροισι καὶ ὠκείῃς ἐλάφοισι·</l>
               <l n="105">τῇ δέ θʼ ἅμα νύμφαι, κοῦραι Διὸς αἰγιόχοιο,</l>
               <l n="106">ἀγρονόμοι παίζουσι, γέγηθε δέ τε φρένα Λητώ·</l>
               <l n="107">πασάων δʼ ὑπὲρ ἥ γε κάρη ἔχει ἠδὲ μέτωπα,</l>
               <l n="108">ῥεῖά τʼ ἀριγνώτη πέλεται, καλαὶ δέ τε πᾶσαι·</l>
               <l n="109">ὣς ἥ γʼ ἀμφιπόλοισι μετέπρεπε παρθένος ἀδμής.</l>
               <l n="110">
                  <milestone unit="para" ed="P"/>ἀλλʼ ὅτε δὴ ἄρʼ ἔμελλε πάλιν οἶκόνδε νέεσθαι</l>
               <l n="111">ζεύξασʼ ἡμιόνους πτύξασά τε εἵματα καλά,</l>
               <l n="112">ἔνθʼ αὖτʼ ἄλλʼ ἐνόησε θεά, γλαυκῶπις Ἀθήνη,</l>
               <l n="113">ὡς Ὀδυσεὺς ἔγροιτο, ἴδοι τʼ ἐυώπιδα κούρην,</l>
               <l n="114">ἥ οἱ Φαιήκων ἀνδρῶν πόλιν ἡγήσαιτο.</l>
               <l n="115">σφαῖραν ἔπειτʼ ἔρριψε μετʼ ἀμφίπολον βασίλεια·</l>
               <l n="116">ἀμφιπόλου μὲν ἅμαρτε, βαθείῃ δʼ ἔμβαλε δίνῃ·</l>
               <l n="117">αἱ δʼ ἐπὶ μακρὸν ἄυσαν· ὁ δʼ ἔγρετο δῖος Ὀδυσσεύς,</l>
               <l n="118">ἑζόμενος δʼ ὥρμαινε κατὰ φρένα καὶ κατὰ θυμόν·</l>
               <q type="unspecified">
                  <l n="119">
                     <milestone unit="para" ed="P"/>ὤ μοι ἐγώ, τέων αὖτε βροτῶν ἐς γαῖαν ἱκάνω;</l>
                  <l n="120">ἦ ῥʼ οἵ γʼ ὑβρισταί τε καὶ ἄγριοι οὐδὲ δίκαιοι,</l>
                  <l n="121">ἦε φιλόξεινοι καί σφιν νόος ἐστὶ θεουδής;</l>
                  <l n="122">ὥς τέ με κουράων ἀμφήλυθε θῆλυς ἀυτή·</l>
                  <l n="123">νυμφάων, αἳ ἔχουσʼ ὀρέων αἰπεινὰ κάρηνα</l>
                  <l n="124">καὶ πηγὰς ποταμῶν καὶ πίσεα ποιήεντα.</l>
                  <l n="125">ἦ νύ που ἀνθρώπων εἰμὶ σχεδὸν αὐδηέντων;</l>
                  <l n="126">ἀλλʼ ἄγʼ ἐγὼν αὐτὸς πειρήσομαι ἠδὲ ἴδωμαι.</l>
               </q>
               <milestone n="127" unit="card" ed="p"/>
               <l n="127">
                  <milestone unit="para" ed="P"/>ὣς εἰπὼν θάμνων ὑπεδύσετο δῖος Ὀδυσσεύς,</l>
               <l n="128">ἐκ πυκινῆς δʼ ὕλης πτόρθον κλάσε χειρὶ παχείῃ</l>
               <l n="129">φύλλων, ὡς ῥύσαιτο περὶ χροῒ μήδεα φωτός.</l>
               <l n="130">βῆ δʼ ἴμεν ὥς τε λέων ὀρεσίτροφος ἀλκὶ πεποιθώς,</l>
               <l n="131">ὅς τʼ εἶσʼ ὑόμενος καὶ ἀήμενος, ἐν δέ οἱ ὄσσε</l>
               <l n="132">δαίεται· αὐτὰρ ὁ βουσὶ μετέρχεται ἢ ὀίεσσιν</l>
               <l n="133">ἠὲ μετʼ ἀγροτέρας ἐλάφους· κέλεται δέ ἑ γαστὴρ</l>
               <l n="134">μήλων πειρήσοντα καὶ ἐς πυκινὸν δόμον ἐλθεῖν·</l>
               <l n="135">ὣς Ὀδυσεὺς κούρῃσιν ἐυπλοκάμοισιν ἔμελλε</l>
               <l n="136">μίξεσθαι, γυμνός περ ἐών· χρειὼ γὰρ ἵκανε.</l>
               <l n="137">σμερδαλέος δʼ αὐτῇσι φάνη κεκακωμένος ἅλμῃ,</l>
               <l n="138">τρέσσαν δʼ ἄλλυδις ἄλλη ἐπʼ ἠιόνας προὐχούσας·</l>
               <l n="139">οἴη δʼ Ἀλκινόου θυγάτηρ μένε· τῇ γὰρ Ἀθήνη</l>
               <l n="140">θάρσος ἐνὶ φρεσὶ θῆκε καὶ ἐκ δέος εἵλετο γυίων.</l>
               <l n="141">στῆ δʼ ἄντα σχομένη· ὁ δὲ μερμήριξεν Ὀδυσσεύς,</l>
               <l n="142">ἢ γούνων λίσσοιτο λαβὼν ἐυώπιδα κούρην,</l>
               <l n="143">ἦ αὔτως ἐπέεσσιν ἀποσταδὰ μειλιχίοισι</l>
               <l n="144">λίσσοιτʼ, εἰ δείξειε πόλιν καὶ εἵματα δοίη.</l>
               <l n="145">ὣς ἄρα οἱ φρονέοντι δοάσσατο κέρδιον εἶναι,</l>
               <l n="146">λίσσεσθαι ἐπέεσσιν ἀποσταδὰ μειλιχίοισι,</l>
               <l n="147">μή οἱ γοῦνα λαβόντι χολώσαιτο φρένα κούρη.</l>
               <l n="148">αὐτίκα μειλίχιον καὶ κερδαλέον φάτο μῦθον.</l>
               <q type="unspecified">
                  <l n="149">
                     <milestone unit="para" ed="P"/>γουνοῦμαί σε, ἄνασσα· θεός νύ τις, ἦ βροτός
                     ἐσσι;</l>
                  <l n="150">εἰ μέν τις θεός ἐσσι, τοὶ οὐρανὸν εὐρὺν ἔχουσιν,</l>
                  <l n="151">Ἀρτέμιδί σε ἐγώ γε, Διὸς κούρῃ μεγάλοιο,</l>
                  <l n="152">εἶδός τε μέγεθός τε φυήν τʼ ἄγχιστα ἐίσκω·</l>
                  <l n="153">εἰ δέ τίς ἐσσι βροτῶν, τοὶ ἐπὶ χθονὶ ναιετάουσιν,</l>
                  <l n="154">τρὶς μάκαρες μὲν σοί γε πατὴρ καὶ πότνια μήτηρ,</l>
                  <l n="155">τρὶς μάκαρες δὲ κασίγνητοι· μάλα πού σφισι θυμὸς</l>
                  <l n="156">αἰὲν ἐυφροσύνῃσιν ἰαίνεται εἵνεκα σεῖο,</l>
                  <l n="157">λευσσόντων τοιόνδε θάλος χορὸν εἰσοιχνεῦσαν.</l>
                  <l n="158">κεῖνος δʼ αὖ περὶ κῆρι μακάρτατος ἔξοχον ἄλλων,</l>
                  <l n="159">ὅς κέ σʼ ἐέδνοισι βρίσας οἶκόνδʼ ἀγάγηται.</l>
                  <l n="160">οὐ γάρ πω τοιοῦτον ἴδον βροτὸν ὀφθαλμοῖσιν,</l>
                  <l n="161">οὔτʼ ἄνδρʼ οὔτε γυναῖκα· σέβας μʼ ἔχει εἰσορόωντα.</l>
                  <milestone n="162" unit="card" ed="p"/>
                  <l n="162">Δήλῳ δή ποτε τοῖον Ἀπόλλωνος παρὰ βωμῷ</l>
                  <l n="163">φοίνικος νέον ἔρνος ἀνερχόμενον ἐνόησα·</l>
                  <l n="164">ἦλθον γὰρ καὶ κεῖσε, πολὺς δέ μοι ἕσπετο λαός,</l>
                  <l n="165">τὴν ὁδὸν ᾗ δὴ μέλλεν ἐμοὶ κακὰ κήδεʼ ἔσεσθαι.</l>
                  <l n="166">ὣς δʼ αὔτως καὶ κεῖνο ἰδὼν ἐτεθήπεα θυμῷ</l>
                  <l n="167">δήν, ἐπεὶ οὔ πω τοῖον ἀνήλυθεν ἐκ δόρυ γαίης,</l>
                  <l n="168">ὡς σέ, γύναι, ἄγαμαί τε τέθηπά τε, δείδια δʼ αἰνῶς</l>
                  <l n="169">γούνων ἅψασθαι· χαλεπὸν δέ με πένθος ἱκάνει.</l>
                  <l n="170">χθιζὸς ἐεικοστῷ φύγον ἤματι οἴνοπα πόντον·</l>
                  <l n="171">τόφρα δέ μʼ αἰεὶ κῦμʼ ἐφόρει κραιπναί τε θύελλαι</l>
                  <l n="172">νήσου ἀπʼ Ὠγυγίης. νῦν δʼ ἐνθάδε κάββαλε δαίμων,</l>
                  <l n="173">ὄφρʼ ἔτι που καὶ τῇδε πάθω κακόν· οὐ γὰρ ὀίω</l>
                  <l n="174">παύσεσθʼ, ἀλλʼ ἔτι πολλὰ θεοὶ τελέουσι πάροιθεν.</l>
                  <l n="175">ἀλλά, ἄνασσʼ, ἐλέαιρε· σὲ γὰρ κακὰ πολλὰ μογήσας</l>
                  <l n="176">ἐς πρώτην ἱκόμην, τῶν δʼ ἄλλων οὔ τινα οἶδα</l>
                  <l n="177">ἀνθρώπων, οἳ τήνδε πόλιν καὶ γαῖαν ἔχουσιν.</l>
                  <l n="178">ἄστυ δέ μοι δεῖξον, δὸς δὲ ῥάκος ἀμφιβαλέσθαι,</l>
                  <l n="179">εἴ τί που εἴλυμα σπείρων ἔχες ἐνθάδʼ ἰοῦσα.</l>
                  <l n="180">σοὶ δὲ θεοὶ τόσα δοῖεν ὅσα φρεσὶ σῇσι μενοινᾷς,</l>
                  <l n="181">ἄνδρα τε καὶ οἶκον, καὶ ὁμοφροσύνην ὀπάσειαν</l>
                  <l n="182">ἐσθλήν· οὐ μὲν γὰρ τοῦ γε κρεῖσσον καὶ ἄρειον,</l>
                  <l n="183">ἢ ὅθʼ ὁμοφρονέοντε νοήμασιν οἶκον ἔχητον</l>
                  <l n="184">ἀνὴρ ἠδὲ γυνή· πόλλʼ ἄλγεα δυσμενέεσσι,</l>
                  <l n="185">χάρματα δʼ εὐμενέτῃσι, μάλιστα δέ τʼ ἔκλυον αὐτοί.</l>
               </q>
               <l n="186">
                  <milestone unit="para" ed="P"/>τὸν δʼ αὖ Ναυσικάα λευκώλενος ἀντίον ηὔδα·</l>
               <q type="unspecified">
                  <l n="187">ξεῖνʼ, ἐπεὶ οὔτε κακῷ οὔτʼ ἄφρονι φωτὶ ἔοικας·</l>
                  <l n="188">Ζεὺς δʼ αὐτὸς νέμει ὄλβον Ὀλύμπιος ἀνθρώποισιν,</l>
                  <l n="189">ἐσθλοῖς ἠδὲ κακοῖσιν, ὅπως ἐθέλῃσιν, ἑκάστῳ·</l>
                  <l n="190">καί που σοὶ τάδʼ ἔδωκε, σὲ δὲ χρὴ τετλάμεν ἔμπης.</l>
                  <l n="191">νῦν δʼ, ἐπεὶ ἡμετέρην τε πόλιν καὶ γαῖαν ἱκάνεις,</l>
                  <l n="192">οὔτʼ οὖν ἐσθῆτος δευήσεαι οὔτε τευ ἄλλου,</l>
                  <l n="193">ὧν ἐπέοιχʼ ἱκέτην ταλαπείριον ἀντιάσαντα.</l>
                  <l n="194">ἄστυ δέ τοι δείξω, ἐρέω δέ τοι οὔνομα λαῶν.</l>
                  <l n="195">Φαίηκες μὲν τήνδε πόλιν καὶ γαῖαν ἔχουσιν,</l>
                  <l n="196">εἰμὶ δʼ ἐγὼ θυγάτηρ μεγαλήτορος Ἀλκινόοιο,</l>
                  <l n="197">τοῦ δʼ ἐκ Φαιήκων ἔχεται κάρτος τε βίη τε.</l>
               </q>
               <l n="198">
                  <milestone unit="para" ed="P"/>ἦ ῥα καὶ ἀμφιπόλοισιν ἐυπλοκάμοισι κέλευσε·</l>
               <q type="unspecified">
                  <l n="199">στῆτέ μοι, ἀμφίπολοι· πόσε φεύγετε φῶτα ἰδοῦσαι;</l>
                  <l n="200">ἦ μή πού τινα δυσμενέων φάσθʼ ἔμμεναι ἀνδρῶν;</l>
                  <l n="201">οὐκ ἔσθʼ οὗτος ἀνὴρ διερὸς βροτὸς οὐδὲ γένηται,</l>
                  <l n="202">ὅς κεν Φαιήκων ἀνδρῶν ἐς γαῖαν ἵκηται</l>
                  <l n="203">δηιοτῆτα φέρων· μάλα γὰρ φίλοι ἀθανάτοισιν.</l>
                  <l n="204">οἰκέομεν δʼ ἀπάνευθε πολυκλύστῳ ἐνὶ πόντῳ,</l>
                  <l n="205">ἔσχατοι, οὐδέ τις ἄμμι βροτῶν ἐπιμίσγεται ἄλλος.</l>
                  <l n="206">ἀλλʼ ὅδε τις δύστηνος ἀλώμενος ἐνθάδʼ ἱκάνει,</l>
                  <l n="207">τὸν νῦν χρὴ κομέειν· πρὸς γὰρ Διός εἰσιν ἅπαντες</l>
                  <l n="208">ξεῖνοί τε πτωχοί τε, δόσις δʼ ὀλίγη τε φίλη τε.</l>
                  <l n="209">ἀλλὰ δότʼ, ἀμφίπολοι, ξείνῳ βρῶσίν τε πόσιν τε,</l>
                  <l n="210">λούσατέ τʼ ἐν ποταμῷ, ὅθʼ ἐπὶ σκέπας ἔστʼ ἀνέμοιο.</l>
               </q>
               <milestone n="211" unit="card" ed="p"/>
               <l n="211">
                  <milestone unit="para" ed="P"/>ὣς ἔφαθʼ, αἱ δʼ ἔσταν τε καὶ ἀλλήλῃσι κέλευσαν,</l>
               <l n="212">κὰδ δʼ ἄρʼ Ὀδυσσῆʼ εἷσαν ἐπὶ σκέπας, ὡς ἐκέλευσεν</l>
               <l n="213">Ναυσικάα θυγάτηρ μεγαλήτορος Ἀλκινόοιο·</l>
               <l n="214">πὰρ δʼ ἄρα οἱ φᾶρός τε χιτῶνά τε εἵματʼ ἔθηκαν,</l>
               <l n="215">δῶκαν δὲ χρυσέῃ ἐν ληκύθῳ ὑγρὸν ἔλαιον,</l>
               <l n="216">ἤνωγον δʼ ἄρα μιν λοῦσθαι ποταμοῖο ῥοῇσιν.</l>
               <l n="217">δή ῥα τότʼ ἀμφιπόλοισι μετηύδα δῖος Ὀδυσσεύς·</l>
               <q type="unspecified">
                  <l n="218">ἀμφίπολοι, στῆθʼ οὕτω ἀπόπροθεν, ὄφρʼ ἐγὼ αὐτὸς</l>
                  <l n="219">ἅλμην ὤμοιιν ἀπολούσομαι, ἀμφὶ δʼ ἐλαίῳ</l>
                  <l n="220">χρίσομαι· ἦ γὰρ δηρὸν ἀπὸ χροός ἐστιν ἀλοιφή.</l>
                  <l n="221">ἄντην δʼ οὐκ ἂν ἐγώ γε λοέσσομαι· αἰδέομαι γὰρ</l>
                  <l n="222">γυμνοῦσθαι κούρῃσιν ἐυπλοκάμοισι μετελθών.</l>
               </q>
               <l n="223">
                  <milestone unit="para" ed="P"/>ὣς ἔφαθʼ, αἱ δʼ ἀπάνευθεν ἴσαν, εἶπον δʼ ἄρα
                  κούρῃ.</l>
               <l n="224">αὐτὰρ ὁ ἐκ ποταμοῦ χρόα νίζετο δῖος Ὀδυσσεὺς</l>
               <l n="225">ἅλμην, ἥ οἱ νῶτα καὶ εὐρέας ἄμπεχεν ὤμους,</l>
               <l n="226">ἐκ κεφαλῆς δʼ ἔσμηχεν ἁλὸς χνόον ἀτρυγέτοιο.</l>
               <l n="227">αὐτὰρ ἐπεὶ δὴ πάντα λοέσσατο καὶ λίπʼ ἄλειψεν,</l>
               <l n="228">ἀμφὶ δὲ εἵματα ἕσσαθʼ ἅ οἱ πόρε παρθένος ἀδμής,</l>
               <l n="229">τὸν μὲν Ἀθηναίη θῆκεν Διὸς ἐκγεγαυῖα</l>
               <l n="230">μείζονά τʼ εἰσιδέειν καὶ πάσσονα, κὰδ δὲ κάρητος</l>
               <l n="231">οὔλας ἧκε κόμας, ὑακινθίνῳ ἄνθει ὁμοίας.</l>
               <l n="232">ὡς δʼ ὅτε τις χρυσὸν περιχεύεται ἀργύρῳ ἀνὴρ</l>
               <l n="233">ἴδρις, ὃν Ἥφαιστος δέδαεν καὶ Παλλὰς Ἀθήνη</l>
               <l n="234">τέχνην παντοίην, χαρίεντα δὲ ἔργα τελείει,</l>
               <l n="235">ὣς ἄρα τῷ κατέχευε χάριν κεφαλῇ τε καὶ ὤμοις.</l>
               <l n="236">ἕζετʼ ἔπειτʼ ἀπάνευθε κιὼν ἐπὶ θῖνα θαλάσσης,</l>
               <l n="237">κάλλεϊ καὶ χάρισι στίλβων· θηεῖτο δὲ κούρη.</l>
               <l n="238">δή ῥα τότʼ ἀμφιπόλοισιν ἐυπλοκάμοισι μετηύδα·</l>
               <q type="unspecified">
                  <l n="239">
                     <milestone unit="para" ed="P"/>κλῦτέ μευ, ἀμφίπολοι λευκώλενοι, ὄφρα τι
                     εἴπω.</l>
                  <l n="240">οὐ πάντων ἀέκητι θεῶν, οἳ Ὄλυμπον ἔχουσιν,</l>
                  <l n="241">Φαιήκεσσʼ ὅδʼ ἀνὴρ ἐπιμίσγεται ἀντιθέοισι·</l>
                  <l n="242">πρόσθεν μὲν γὰρ δή μοι ἀεικέλιος δέατʼ εἶναι,</l>
                  <l n="243">νῦν δὲ θεοῖσιν ἔοικε, τοὶ οὐρανὸν εὐρὺν ἔχουσιν.</l>
                  <l n="244">αἲ γὰρ ἐμοὶ τοιόσδε πόσις κεκλημένος εἴη</l>
                  <l n="245">ἐνθάδε ναιετάων, καί οἱ ἅδοι αὐτόθι μίμνειν.</l>
                  <l n="246">ἀλλὰ δότʼ, ἀμφίπολοι, ξείνῳ βρῶσίν τε πόσιν τε.</l>
               </q>
               <l n="247">
                  <milestone unit="para" ed="P"/>ὣς ἔφαθʼ, αἱ δʼ ἄρα τῆς μάλα μὲν κλύον ἠδʼ
                  ἐπίθοντο,</l>
               <l n="248">πὰρ δʼ ἄρʼ Ὀδυσσῆι ἔθεσαν βρῶσίν τε πόσιν τε.</l>
               <l n="249">ἦ τοι ὁ πῖνε καὶ ἦσθε πολύτλας δῖος Ὀδυσσεὺς</l>
               <l n="250">ἁρπαλέως· δηρὸν γὰρ ἐδητύος ἦεν ἄπαστος.</l>
               <milestone n="251" unit="card" ed="p"/>
               <l n="251">
                  <milestone unit="para" ed="P"/>αὐτὰρ Ναυσικάα λευκώλενος ἄλλʼ ἐνόησεν·</l>
               <l n="252">εἵματʼ ἄρα πτύξασα τίθει καλῆς ἐπʼ ἀπήνης,</l>
               <l n="253">ζεῦξεν δʼ ἡμιόνους κρατερώνυχας, ἂν δʼ ἔβη αὐτή,</l>
               <l n="254">ὤτρυνεν δʼ Ὀδυσῆα, ἔπος τʼ ἔφατʼ ἔκ τʼ ὀνόμαζεν·</l>
               <q type="unspecified">
                  <l n="255">ὄρσεο δὴ νῦν, ξεῖνε, πόλινδʼ ἴμεν ὄφρα σε πέμψω</l>
                  <l n="256">πατρὸς ἐμοῦ πρὸς δῶμα δαΐφρονος, ἔνθα σέ φημι</l>
                  <l n="257">πάντων Φαιήκων εἰδησέμεν ὅσσοι ἄριστοι.</l>
                  <l n="258">ἀλλὰ μάλʼ ὧδʼ ἔρδειν, δοκέεις δέ μοι οὐκ ἀπινύσσειν·</l>
                  <l n="259">ὄφρʼ ἂν μέν κʼ ἀγροὺς ἴομεν καὶ ἔργʼ ἀνθρώπων,</l>
                  <l n="260">τόφρα σὺν ἀμφιπόλοισι μεθʼ ἡμιόνους καὶ ἄμαξαν</l>
                  <l n="261">καρπαλίμως ἔρχεσθαι· ἐγὼ δʼ ὁδὸν ἡγεμονεύσω.</l>
                  <l n="262">αὐτὰρ ἐπὴν πόλιος ἐπιβήομεν, ἣν πέρι πύργος</l>
                  <l n="263">ὑψηλός, καλὸς δὲ λιμὴν ἑκάτερθε πόληος,</l>
                  <l n="264">λεπτὴ δʼ εἰσίθμη· νῆες δʼ ὁδὸν ἀμφιέλισσαι</l>
                  <l n="265">εἰρύαται· πᾶσιν γὰρ ἐπίστιόν ἐστιν ἑκάστῳ.</l>
                  <l n="266">ἔνθα δέ τέ σφʼ ἀγορὴ καλὸν Ποσιδήιον ἀμφίς,</l>
                  <l n="267">ῥυτοῖσιν λάεσσι κατωρυχέεσσʼ ἀραρυῖα.</l>
                  <l n="268">ἔνθα δὲ νηῶν ὅπλα μελαινάων ἀλέγουσι,</l>
                  <l n="269">πείσματα καὶ σπεῖρα, καὶ ἀποξύνουσιν ἐρετμά.</l>
                  <l n="270">οὐ γὰρ Φαιήκεσσι μέλει βιὸς οὐδὲ φαρέτρη,</l>
                  <l n="271">ἀλλʼ ἱστοὶ καὶ ἐρετμὰ νεῶν καὶ νῆες ἐῖσαι,</l>
                  <l n="272">ᾗσιν ἀγαλλόμενοι πολιὴν περόωσι θάλασσαν.</l>
                  <l n="273">τῶν ἀλεείνω φῆμιν ἀδευκέα, μή τις ὀπίσσω</l>
                  <l n="274">μωμεύῃ· μάλα δʼ εἰσὶν ὑπερφίαλοι κατὰ δῆμον·</l>
                  <l n="275">καί νύ τις ὧδʼ εἴπῃσι κακώτερος ἀντιβολήσας·</l>
                  <q type="unspecified">
                     <l n="276">τίς δʼ ὅδε Ναυσικάᾳ ἕπεται καλός τε μέγας τε</l>
                     <l n="277">ξεῖνος; ποῦ δέ μιν εὗρε; πόσις νύ οἱ ἔσσεται αὐτῇ.</l>
                     <l n="278">ἦ τινά που πλαγχθέντα κομίσσατο ἧς ἀπὸ νηὸς</l>
                     <l n="279">ἀνδρῶν τηλεδαπῶν, ἐπεὶ οὔ τινες ἐγγύθεν εἰσίν·</l>
                     <l n="280">ἤ τίς οἱ εὐξαμένῃ πολυάρητος θεὸς ἦλθεν</l>
                     <l n="281">οὐρανόθεν καταβάς, ἕξει δέ μιν ἤματα πάντα.</l>
                     <l n="282">βέλτερον, εἰ καὐτή περ ἐποιχομένη πόσιν εὗρεν</l>
                     <l n="283">ἄλλοθεν· ἦ γὰρ τούσδε γʼ ἀτιμάζει κατὰ δῆμον</l>
                     <l n="284">Φαίηκας, τοί μιν μνῶνται πολέες τε καὶ ἐσθλοί.</l>
                  </q>
                  <l n="285">ὣς ἐρέουσιν, ἐμοὶ δέ κʼ ὀνείδεα ταῦτα γένοιτο.</l>
                  <l n="286">καὶ δʼ ἄλλῃ νεμεσῶ, ἥ τις τοιαῦτά γε ῥέζοι,</l>
                  <l n="287">ἥ τʼ ἀέκητι φίλων πατρὸς καὶ μητρὸς ἐόντων,</l>
                  <l n="288">ἀνδράσι μίσγηται, πρίν γʼ ἀμφάδιον γάμον ἐλθεῖν.</l>
                  <milestone n="288" unit="card" ed="p"/>
                  <l n="289">ξεῖνε, σὺ δʼ ὦκʼ ἐμέθεν ξυνίει ἔπος, ὄφρα τάχιστα</l>
                  <l n="290">πομπῆς καὶ νόστοιο τύχῃς παρὰ πατρὸς ἐμοῖο.</l>
                  <l n="291">δήεις ἀγλαὸν ἄλσος Ἀθήνης ἄγχι κελεύθου</l>
                  <l n="292">αἰγείρων· ἐν δὲ κρήνη νάει, ἀμφὶ δὲ λειμών·</l>
                  <l n="293">ἔνθα δὲ πατρὸς ἐμοῦ τέμενος τεθαλυῖά τʼ ἀλωή,</l>
                  <l n="294">τόσσον ἀπὸ πτόλιος, ὅσσον τε γέγωνε βοήσας.</l>
                  <l n="295">ἔνθα καθεζόμενος μεῖναι χρόνον, εἰς ὅ κεν ἡμεῖς</l>
                  <l n="296">ἄστυδε ἔλθωμεν καὶ ἱκώμεθα δώματα πατρός.</l>
                  <l n="297">αὐτὰρ ἐπὴν ἡμέας ἔλπῃ ποτὶ δώματʼ ἀφῖχθαι,</l>
                  <l n="298">καὶ τότε Φαιήκων ἴμεν ἐς πόλιν ἠδʼ ἐρέεσθαι</l>
                  <l n="299">δώματα πατρὸς ἐμοῦ μεγαλήτορος Ἀλκινόοιο.</l>
                  <l n="300">ῥεῖα δʼ ἀρίγνωτʼ ἐστί, καὶ ἂν πάϊς ἡγήσαιτο</l>
                  <l n="301">νήπιος· οὐ μὲν γάρ τι ἐοικότα τοῖσι τέτυκται</l>
                  <l n="302">δώματα Φαιήκων, οἷος δόμος Ἀλκινόοιο</l>
                  <l n="303">ἥρωος. ἀλλʼ ὁπότʼ ἄν σε δόμοι κεκύθωσι καὶ αὐλή,</l>
                  <l n="304">ὦκα μάλα μεγάροιο διελθέμεν, ὄφρʼ ἂν ἵκηαι</l>
                  <l n="305">μητέρʼ ἐμήν· ἡ δʼ ἧσται ἐπʼ ἐσχάρῃ ἐν πυρὸς αὐγῇ,</l>
                  <l n="306">ἠλάκατα στρωφῶσʼ ἁλιπόρφυρα, θαῦμα ἰδέσθαι,</l>
                  <l n="307">κίονι κεκλιμένη· δμωαὶ δέ οἱ εἵατʼ ὄπισθεν.</l>
                  <l n="308">ἔνθα δὲ πατρὸς ἐμοῖο θρόνος ποτικέκλιται αὐτῇ,</l>
                  <l n="309">τῷ ὅ γε οἰνοποτάζει ἐφήμενος ἀθάνατος ὥς.</l>
                  <l n="310">τὸν παραμειψάμενος μητρὸς περὶ γούνασι χεῖρας</l>
                  <l n="311">βάλλειν ἡμετέρης, ἵνα νόστιμον ἦμαρ ἴδηαι</l>
                  <l n="312">χαίρων καρπαλίμως, εἰ καὶ μάλα τηλόθεν ἐσσί.</l>
                  <l n="313">εἴ κέν τοι κείνη γε φίλα φρονέῃσʼ ἐνὶ θυμῷ,</l>
                  <l n="314">ἐλπωρή τοι ἔπειτα φίλους τʼ ἰδέειν καὶ ἱκέσθαι</l>
                  <l n="315">οἶκον ἐυκτίμενον καὶ σὴν ἐς πατρίδα γαῖαν.</l>
               </q>
               <l n="316">
                  <milestone unit="para" ed="P"/>ὣς ἄρα φωνήσασʼ ἵμασεν μάστιγι φαεινῇ</l>
               <l n="317">ἡμιόνους· αἱ δʼ ὦκα λίπον ποταμοῖο ῥέεθρα.</l>
               <l n="318">αἱ δʼ ἐὺ μὲν τρώχων, ἐὺ δὲ πλίσσοντο πόδεσσιν·</l>
               <l n="319">ἡ δὲ μάλʼ ἡνιόχευεν, ὅπως ἅμʼ ἑποίατο πεζοὶ</l>
               <l n="320">ἀμφίπολοί τʼ Ὀδυσεύς τε, νόῳ δʼ ἐπέβαλλεν ἱμάσθλην.</l>
               <l n="321">δύσετό τʼ ἠέλιος καὶ τοὶ κλυτὸν ἄλσος ἵκοντο</l>
               <l n="322">ἱρὸν Ἀθηναίης, ἵνʼ ἄρʼ ἕζετο δῖος Ὀδυσσεύς.</l>
               <l n="323">αὐτίκʼ ἔπειτʼ ἠρᾶτο Διὸς κούρῃ μεγάλοιο·</l>
               <q type="unspecified">
                  <l n="324">κλῦθί μευ, αἰγιόχοιο Διὸς τέκος, Ἀτρυτώνη·</l>
                  <l n="325">νῦν δή πέρ μευ ἄκουσον, ἐπεὶ πάρος οὔ ποτʼ ἄκουσας</l>
                  <l n="326">ῥαιομένου, ὅτε μʼ ἔρραιε κλυτὸς ἐννοσίγαιος.</l>
                  <l n="327">δός μʼ ἐς Φαίηκας φίλον ἐλθεῖν ἠδʼ ἐλεεινόν.</l>
               </q>
               <l n="328">
                  <milestone unit="para" ed="P"/>ὣς ἔφατʼ εὐχόμενος, τοῦ δʼ ἔκλυε Παλλὰς Ἀθήνη.</l>
               <l n="329">αὐτῷ δʼ οὔ πω φαίνετʼ ἐναντίη· αἴδετο γάρ ῥα</l>
               <l n="330">πατροκασίγνητον· ὁ δʼ ἐπιζαφελῶς μενέαινεν</l>
               <l n="331">ἀντιθέῳ Ὀδυσῆι πάρος ἣν γαῖαν ἱκέσθαι.</l>
            </div>
            <div n="7" type="textpart" subtype="book">
               <milestone n="1" unit="card" ed="p"/>
               <l n="1">ὧς ὁ μὲν ἔνθʼ ἠρᾶτο πολύτλας δῖος Ὀδυσσεύς,</l>
               <l n="2">κούρην δὲ προτὶ ἄστυ φέρεν μένος ἡμιόνοιιν.</l>
               <l n="3">ἡ δʼ ὅτε δὴ οὗ πατρὸς ἀγακλυτὰ δώμαθʼ ἵκανε,</l>
               <l n="4">στῆσεν ἄρʼ ἐν προθύροισι, κασίγνητοι δέ μιν ἀμφὶς</l>
               <l n="5">ἵσταντʼ ἀθανάτοις ἐναλίγκιοι, οἵ ῥʼ ὑπʼ ἀπήνης</l>
               <l n="6">ἡμιόνους ἔλυον ἐσθῆτά τε ἔσφερον εἴσω.</l>
               <l n="7">αὐτὴ δʼ ἐς θάλαμον ἑὸν ἤιε· δαῖε δέ οἱ πῦρ</l>
               <l n="8">γρῆυς Ἀπειραίη, θαλαμηπόλος Εὐρυμέδουσα,</l>
               <l n="9">τήν ποτʼ Ἀπείρηθεν νέες ἤγαγον ἀμφιέλισσαι·</l>
               <l n="10">Ἀλκινόῳ δʼ αὐτὴν γέρας ἔξελον, οὕνεκα πᾶσιν</l>
               <l n="11">Φαιήκεσσιν ἄνασσε, θεοῦ δʼ ὣς δῆμος ἄκουεν·</l>
               <l n="12">ἣ τρέφε Ναυσικάαν λευκώλενον ἐν μεγάροισιν.</l>
               <l n="13">ἥ οἱ πῦρ ἀνέκαιε καὶ εἴσω δόρπον ἐκόσμει.</l>
               <l n="14">
                  <milestone unit="para" ed="P"/>καὶ τότʼ Ὀδυσσεὺς ὦρτο πόλινδʼ ἴμεν· ἀμφὶ δʼ
                  Ἀθήνη</l>
               <l n="15">πολλὴν ἠέρα χεῦε φίλα φρονέουσʼ Ὀδυσῆι,</l>
               <l n="16">μή τις Φαιήκων μεγαθύμων ἀντιβολήσας</l>
               <l n="17">κερτομέοι τʼ ἐπέεσσι καὶ ἐξερέοιθʼ ὅτις εἴη.</l>
               <l n="18">ἀλλʼ ὅτε δὴ ἄρʼ ἔμελλε πόλιν δύσεσθαι ἐραννήν,</l>
               <l n="19">ἔνθα οἱ ἀντεβόλησε θεά, γλαυκῶπις Ἀθήνη,</l>
               <l n="20">παρθενικῇ ἐικυῖα νεήνιδι, κάλπιν ἐχούσῃ.</l>
               <l n="21">στῆ δὲ πρόσθʼ αὐτοῦ, ὁ δʼ ἀνείρετο δῖος Ὀδυσσεύς·</l>
               <q type="unspecified">
                  <l n="22">
                     <milestone unit="para" ed="P"/>ὦ τέκος, οὐκ ἄν μοι δόμον ἀνέρος ἡγήσαιο</l>
                  <l n="23">Ἀλκινόου, ὃς τοῖσδε μετʼ ἀνθρώποισι ἀνάσσει;</l>
                  <l n="24">καὶ γὰρ ἐγὼ ξεῖνος ταλαπείριος ἐνθάδʼ ἱκάνω</l>
                  <l n="25">τηλόθεν ἐξ ἀπίης γαίης· τῷ οὔ τινα οἶδα</l>
                  <l n="26">ἀνθρώπων, οἳ τήνδε πόλιν καὶ γαῖαν ἔχουσιν.</l>
               </q>
               <l n="27">
                  <milestone unit="para" ed="P"/>τὸν δʼ αὖτε προσέειπε θεά, γλαυκῶπις Ἀθήνη·</l>
               <q type="unspecified">
                  <l n="28">τοιγὰρ ἐγώ τοι, ξεῖνε πάτερ, δόμον, ὅν με κελεύεις,</l>
                  <l n="29">δείξω, ἐπεί μοι πατρὸς ἀμύμονος ἐγγύθι ναίει.</l>
                  <l n="30">ἀλλʼ ἴθι σιγῇ τοῖον, ἐγὼ δʼ ὁδὸν ἡγεμονεύσω,</l>
                  <l n="31">μηδέ τινʼ ἀνθρώπων προτιόσσεο μηδʼ ἐρέεινε.</l>
                  <l n="32">οὐ γὰρ ξείνους οἵδε μάλʼ ἀνθρώπους ἀνέχονται,</l>
                  <l n="33">οὐδʼ ἀγαπαζόμενοι φιλέουσʼ ὅς κʼ ἄλλοθεν ἔλθῃ.</l>
                  <l n="34">νηυσὶ θοῇσιν τοί γε πεποιθότες ὠκείῃσι</l>
                  <l n="35">λαῖτμα μέγʼ ἐκπερόωσιν, ἐπεί σφισι δῶκʼ ἐνοσίχθων·</l>
                  <l n="36">τῶν νέες ὠκεῖαι ὡς εἰ πτερὸν ἠὲ νόημα.</l>
               </q>
               <milestone n="37" unit="card" ed="p"/>
               <l n="37">
                  <milestone unit="para" ed="P"/>ὣς ἄρα φωνήσασʼ ἡγήσατο Παλλὰς Ἀθήνη</l>
               <l n="38">καρπαλίμως· ὁ δʼ ἔπειτα μετʼ ἴχνια βαῖνε θεοῖο.</l>
               <l n="39">τὸν δʼ ἄρα Φαίηκες ναυσικλυτοὶ οὐκ ἐνόησαν</l>
               <l n="40">ἐρχόμενον κατὰ ἄστυ διὰ σφέας· οὐ γὰρ Ἀθήνη</l>
               <l n="41">εἴα ἐυπλόκαμος, δεινὴ θεός, ἥ ῥά οἱ ἀχλὺν</l>
               <l n="42">θεσπεσίην κατέχευε φίλα φρονέουσʼ ἐνὶ θυμῷ.</l>
               <l n="43">θαύμαζεν δʼ Ὀδυσεὺς λιμένας καὶ νῆας ἐίσας</l>
               <l n="44">αὐτῶν θʼ ἡρώων ἀγορὰς καὶ τείχεα μακρὰ</l>
               <l n="45">ὑψηλά, σκολόπεσσιν ἀρηρότα, θαῦμα ἰδέσθαι.</l>
               <l n="46">ἀλλʼ ὅτε δὴ βασιλῆος ἀγακλυτὰ δώμαθʼ ἵκοντο,</l>
               <l n="47">τοῖσι δὲ μύθων ἦρχε θεά, γλαυκῶπις Ἀθήνη·</l>
               <q type="unspecified">
                  <l n="48">
                     <milestone unit="para" ed="P"/>οὗτος δή τοι, ξεῖνε πάτερ, δόμος, ὅν με
                     κελεύεις</l>
                  <l n="49">πεφραδέμεν· δήεις δὲ διοτρεφέας βασιλῆας</l>
                  <l n="50">δαίτην δαινυμένους· σὺ δʼ ἔσω κίε, μηδέ τι θυμῷ</l>
                  <l n="51">τάρβει· θαρσαλέος γὰρ ἀνὴρ ἐν πᾶσιν ἀμείνων</l>
                  <l n="52">ἔργοισιν τελέθει, εἰ καί ποθεν ἄλλοθεν ἔλθοι.</l>
                  <l n="53">δέσποιναν μὲν πρῶτα κιχήσεαι ἐν μεγάροισιν·</l>
                  <l n="54">Ἀρήτη δʼ ὄνομʼ ἐστὶν ἐπώνυμον, ἐκ δὲ τοκήων</l>
                  <l n="55">τῶν αὐτῶν οἵ περ τέκον Ἀλκίνοον βασιλῆα.</l>
                  <l n="56">Ναυσίθοον μὲν πρῶτα Ποσειδάων ἐνοσίχθων</l>
                  <l n="57">γείνατο καὶ Περίβοια, γυναικῶν εἶδος ἀρίστη,</l>
                  <l n="58">ὁπλοτάτη θυγάτηρ μεγαλήτορος Εὐρυμέδοντος,</l>
                  <l n="59">ὅς ποθʼ ὑπερθύμοισι Γιγάντεσσιν βασίλευεν.</l>
                  <l n="60">ἀλλʼ ὁ μὲν ὤλεσε λαὸν ἀτάσθαλον, ὤλετο δʼ αὐτός·</l>
                  <l n="61">τῇ δὲ Ποσειδάων ἐμίγη καὶ ἐγείνατο παῖδα</l>
                  <l n="62">Ναυσίθοον μεγάθυμον, ὃς ἐν Φαίηξιν ἄνασσε·</l>
                  <l n="63">Ναυσίθοος δʼ ἔτεκεν Ῥηξήνορά τʼ Ἀλκίνοόν τε.</l>
                  <l n="64">τὸν μὲν ἄκουρον ἐόντα βάλʼ ἀργυρότοξος Ἀπόλλων</l>
                  <l n="65">νυμφίον ἐν μεγάρῳ, μίαν οἴην παῖδα λιπόντα</l>
                  <l n="66">Ἀρήτην· τὴν δʼ Ἀλκίνοος ποιήσατʼ ἄκοιτιν,</l>
                  <l n="67">καί μιν ἔτισʼ, ὡς οὔ τις ἐπὶ χθονὶ τίεται ἄλλη,</l>
                  <l n="68">ὅσσαι νῦν γε γυναῖκες ὑπʼ ἀνδράσιν οἶκον ἔχουσιν.</l>
                  <l n="69">ὣς κείνη περὶ κῆρι τετίμηταί τε καὶ ἔστιν</l>
                  <l n="70">ἔκ τε φίλων παίδων ἔκ τʼ αὐτοῦ Ἀλκινόοιο</l>
                  <l n="71">καὶ λαῶν, οἵ μίν ῥα θεὸν ὣς εἰσορόωντες</l>
                  <l n="72">δειδέχαται μύθοισιν, ὅτε στείχῃσʼ ἀνὰ ἄστυ.</l>
                  <l n="73">οὐ μὲν γάρ τι νόου γε καὶ αὐτὴ δεύεται ἐσθλοῦ·</l>
                  <l n="74">ᾗσι τʼ ἐὺ φρονέῃσι καὶ ἀνδράσι νείκεα λύει.</l>
                  <l n="75">εἴ κέν τοι κείνη γε φίλα φρονέῃσʼ ἐνὶ θυμῷ,</l>
                  <l n="76">ἐλπωρή τοι ἔπειτα φίλους τʼ ἰδέειν καὶ ἱκέσθαι</l>
                  <l n="77">οἶκον ἐς ὑψόροφον καὶ σὴν ἐς πατρίδα γαῖαν.</l>
               </q>
               <milestone n="77" unit="card" ed="p"/>
               <l n="78">
                  <milestone unit="para" ed="P"/>ὣς ἄρα φωνήσασʼ ἀπέβη γλαυκῶπις Ἀθήνη</l>
               <l n="79">πόντον ἐπʼ ἀτρύγετον, λίπε δὲ Σχερίην ἐρατεινήν,</l>
               <l n="80">ἵκετο δʼ ἐς Μαραθῶνα καὶ εὐρυάγυιαν Ἀθήνην,</l>
               <l n="81">δῦνε δʼ Ἐρεχθῆος πυκινὸν δόμον. αὐτὰρ Ὀδυσσεὺς</l>
               <l n="82">Ἀλκινόου πρὸς δώματʼ ἴε κλυτά· πολλὰ δέ οἱ κῆρ</l>
               <l n="83">ὥρμαινʼ ἱσταμένῳ, πρὶν χάλκεον οὐδὸν ἱκέσθαι.</l>
               <l n="84">ὥς τε γὰρ ἠελίου αἴγλη πέλεν ἠὲ σελήνης</l>
               <l n="85">δῶμα καθʼ ὑψερεφὲς μεγαλήτορος Ἀλκινόοιο.</l>
               <l n="86">χάλκεοι μὲν γὰρ τοῖχοι ἐληλέδατʼ ἔνθα καὶ ἔνθα,</l>
               <l n="87">ἐς μυχὸν ἐξ οὐδοῦ, περὶ δὲ θριγκὸς κυάνοιο·</l>
               <l n="88">χρύσειαι δὲ θύραι πυκινὸν δόμον ἐντὸς ἔεργον·</l>
               <l n="89">σταθμοὶ δʼ ἀργύρεοι ἐν χαλκέῳ ἕστασαν οὐδῷ,</l>
               <l n="90">ἀργύρεον δʼ ἐφʼ ὑπερθύριον, χρυσέη δὲ κορώνη.</l>
               <l n="91">χρύσειοι δʼ ἑκάτερθε καὶ ἀργύρεοι κύνες ἦσαν,</l>
               <l n="92">οὓς Ἥφαιστος ἔτευξεν ἰδυίῃσι πραπίδεσσι</l>
               <l n="93">δῶμα φυλασσέμεναι μεγαλήτορος Ἀλκινόοιο,</l>
               <l n="94">ἀθανάτους ὄντας καὶ ἀγήρως ἤματα πάντα.</l>
               <l n="95">ἐν δὲ θρόνοι περὶ τοῖχον ἐρηρέδατʼ ἔνθα καὶ ἔνθα,</l>
               <l n="96">ἐς μυχὸν ἐξ οὐδοῖο διαμπερές, ἔνθʼ ἐνὶ πέπλοι</l>
               <l n="97">λεπτοὶ ἐύννητοι βεβλήατο, ἔργα γυναικῶν.</l>
               <l n="98">ἔνθα δὲ Φαιήκων ἡγήτορες ἑδριόωντο</l>
               <l n="99">πίνοντες καὶ ἔδοντες· ἐπηετανὸν γὰρ ἔχεσκον.</l>
               <l n="100">χρύσειοι δʼ ἄρα κοῦροι ἐυδμήτων ἐπὶ βωμῶν</l>
               <l n="101">ἕστασαν αἰθομένας δαΐδας μετὰ χερσὶν ἔχοντες,</l>
               <l n="102">φαίνοντες νύκτας κατὰ δώματα δαιτυμόνεσσι.</l>
               <l n="103">πεντήκοντα δέ οἱ δμωαὶ κατὰ δῶμα γυναῖκες</l>
               <l n="104">αἱ μὲν ἀλετρεύουσι μύλῃς ἔπι μήλοπα καρπόν,</l>
               <l n="105">αἱ δʼ ἱστοὺς ὑφόωσι καὶ ἠλάκατα στρωφῶσιν</l>
               <l n="106">ἥμεναι, οἷά τε φύλλα μακεδνῆς αἰγείροιο·</l>
               <l n="107">καιρουσσέων δʼ ὀθονέων ἀπολείβεται ὑγρὸν ἔλαιον.</l>
               <milestone n="107" unit="card" ed="p"/>
               <l n="108">ὅσσον Φαίηκες περὶ πάντων ἴδριες ἀνδρῶν</l>
               <l n="109">νῆα θοὴν ἐνὶ πόντῳ ἐλαυνέμεν, ὣς δὲ γυναῖκες</l>
               <l n="110">ἱστῶν τεχνῆσσαι· πέρι γάρ σφισι δῶκεν Ἀθήνη</l>
               <l n="111">ἔργα τʼ ἐπίστασθαι περικαλλέα καὶ φρένας ἐσθλάς.</l>
               <l n="112">ἔκτοσθεν δʼ αὐλῆς μέγας ὄρχατος ἄγχι θυράων</l>
               <l n="113">τετράγυος· περὶ δʼ ἕρκος ἐλήλαται ἀμφοτέρωθεν.</l>
               <l n="114">ἔνθα δὲ δένδρεα μακρὰ πεφύκασι τηλεθόωντα,</l>
               <l n="115">ὄγχναι καὶ ῥοιαὶ καὶ μηλέαι ἀγλαόκαρποι</l>
               <l n="116">συκέαι τε γλυκεραὶ καὶ ἐλαῖαι τηλεθόωσαι.</l>
               <l n="117">τάων οὔ ποτε καρπὸς ἀπόλλυται οὐδʼ ἀπολείπει</l>
               <l n="118">χείματος οὐδὲ θέρευς, ἐπετήσιος· ἀλλὰ μάλʼ αἰεὶ</l>
               <l n="119">Ζεφυρίη πνείουσα τὰ μὲν φύει, ἄλλα δὲ πέσσει.</l>
               <l n="120">ὄγχνη ἐπʼ ὄγχνῃ γηράσκει, μῆλον δʼ ἐπὶ μήλῳ,</l>
               <l n="121">αὐτὰρ ἐπὶ σταφυλῇ σταφυλή, σῦκον δʼ ἐπὶ σύκῳ.</l>
               <l n="122">ἔνθα δέ οἱ πολύκαρπος ἀλωὴ ἐρρίζωται,</l>
               <l n="123">τῆς ἕτερον μὲν θειλόπεδον λευρῷ ἐνὶ χώρῳ</l>
               <l n="124">τέρσεται ἠελίῳ, ἑτέρας δʼ ἄρα τε τρυγόωσιν,</l>
               <l n="125">ἄλλας δὲ τραπέουσι· πάροιθε δέ τʼ ὄμφακές εἰσιν</l>
               <l n="126">ἄνθος ἀφιεῖσαι, ἕτεραι δʼ ὑποπερκάζουσιν.</l>
               <l n="127">ἔνθα δὲ κοσμηταὶ πρασιαὶ παρὰ νείατον ὄρχον</l>
               <l n="128">παντοῖαι πεφύασιν, ἐπηετανὸν γανόωσαι·</l>
               <l n="129">ἐν δὲ δύω κρῆναι ἡ μέν τʼ ἀνὰ κῆπον ἅπαντα</l>
               <l n="130">σκίδναται, ἡ δʼ ἑτέρωθεν ὑπʼ αὐλῆς οὐδὸν ἵησι</l>
               <l n="131">πρὸς δόμον ὑψηλόν, ὅθεν ὑδρεύοντο πολῖται.</l>
               <l n="132">τοῖʼ ἄρʼ ἐν Ἀλκινόοιο θεῶν ἔσαν ἀγλαὰ δῶρα.</l>
               <l n="133">
                  <milestone unit="para" ed="P"/>ἔνθα στὰς θηεῖτο πολύτλας δῖος Ὀδυσσεύς.</l>
               <l n="134">αὐτὰρ ἐπεὶ δὴ πάντα ἑῷ θηήσατο θυμῷ,</l>
               <l n="135">καρπαλίμως ὑπὲρ οὐδὸν ἐβήσετο δώματος εἴσω.</l>
               <l n="136">εὗρε δὲ Φαιήκων ἡγήτορας ἠδὲ μέδοντας</l>
               <l n="137">σπένδοντας δεπάεσσιν ἐυσκόπῳ ἀργεϊφόντῃ,</l>
               <l n="138">ᾧ πυμάτῳ σπένδεσκον, ὅτε μνησαίατο κοίτου.</l>
               <l n="139">αὐτὰρ ὁ βῆ διὰ δῶμα πολύτλας δῖος Ὀδυσσεὺς</l>
               <l n="140">πολλὴν ἠέρʼ ἔχων, ἥν οἱ περίχευεν Ἀθήνη,</l>
               <l n="141">ὄφρʼ ἵκετʼ Ἀρήτην τε καὶ Ἀλκίνοον βασιλῆα.</l>
               <l n="142">ἀμφὶ δʼ ἄρʼ Ἀρήτης βάλε γούνασι χεῖρας Ὀδυσσεύς,</l>
               <l n="143">καὶ τότε δή ῥʼ αὐτοῖο πάλιν χύτο θέσφατος ἀήρ.</l>
               <l n="144">οἱ δʼ ἄνεῳ ἐγένοντο, δόμον κάτα φῶτα ἰδόντες·</l>
               <l n="145">θαύμαζον δʼ ὁρόωντες. ὁ δὲ λιτάνευεν Ὀδυσσεύς·</l>
               <q type="unspecified">
                  <l n="146">
                     <milestone unit="para" ed="P"/>Ἀρήτη, θύγατερ Ῥηξήνορος ἀντιθέοιο,</l>
                  <l n="147">σόν τε πόσιν σά τε γούναθʼ ἱκάνω πολλὰ μογήσας</l>
                  <l n="148">τούσδε τε δαιτυμόνας· τοῖσιν θεοὶ ὄλβια δοῖεν</l>
                  <l n="149">ζωέμεναι, καὶ παισὶν ἐπιτρέψειεν ἕκαστος</l>
                  <l n="150">κτήματʼ ἐνὶ μεγάροισι γέρας θʼ ὅ τι δῆμος ἔδωκεν·</l>
                  <l n="151">αὐτὰρ ἐμοὶ πομπὴν ὀτρύνετε πατρίδʼ ἱκέσθαι</l>
                  <l n="152">θᾶσσον, ἐπεὶ δὴ δηθὰ φίλων ἄπο πήματα πάσχω.</l>
               </q>
               <milestone n="152" unit="card" ed="p"/>
               <l n="153">
                  <milestone unit="para" ed="P"/>ὣς εἰπὼν κατʼ ἄρʼ ἕζετʼ ἐπʼ ἐσχάρῃ ἐν κονίῃσιν</l>
               <l n="154">πὰρ πυρί· οἱ δʼ ἄρα πάντες ἀκὴν ἐγένοντο σιωπῇ.</l>
               <l n="155">ὀψὲ δὲ δὴ μετέειπε γέρων ἥρως Ἐχένηος,</l>
               <l n="156">ὃς δὴ Φαιήκων ἀνδρῶν προγενέστερος ἦεν</l>
               <l n="157">καὶ μύθοισι κέκαστο, παλαιά τε πολλά τε εἰδώς·</l>
               <l n="158">ὅ σφιν ἐὺ φρονέων ἀγορήσατο καὶ μετέειπεν·</l>
               <q type="unspecified">
                  <l n="159">Ἀλκίνοʼ, οὐ μέν τοι τόδε κάλλιον, οὐδὲ ἔοικε,</l>
                  <l n="160">ξεῖνον μὲν χαμαὶ ἧσθαι ἐπʼ ἐσχάρῃ ἐν κονίῃσιν,</l>
                  <l n="161">οἵδε δὲ σὸν μῦθον ποτιδέγμενοι ἰσχανόωνται.</l>
                  <l n="162">ἄλλʼ ἄγε δὴ ξεῖνον μὲν ἐπὶ θρόνου ἀργυροήλου</l>
                  <l n="163">εἷσον ἀναστήσας, σὺ δὲ κηρύκεσσι κέλευσον</l>
                  <l n="164">οἶνον ἐπικρῆσαι, ἵνα καὶ Διὶ τερπικεραύνῳ</l>
                  <l n="165">σπείσομεν, ὅς θʼ ἱκέτῃσιν ἅμʼ αἰδοίοισιν ὀπηδεῖ·</l>
                  <l n="166">δόρπον δὲ ξείνῳ ταμίη δότω ἔνδον ἐόντων.</l>
               </q>
               <l n="167">
                  <milestone unit="para" ed="P"/>αὐτὰρ ἐπεὶ τό γʼ ἄκουσʼ ἱερὸν μένος Ἀλκινόοιο,</l>
               <l n="168">χειρὸς ἑλὼν Ὀδυσῆα δαΐφρονα ποικιλομήτην</l>
               <l n="169">ὦρσεν ἀπʼ ἐσχαρόφιν καὶ ἐπὶ θρόνου εἷσε φαεινοῦ,</l>
               <l n="170">υἱὸν ἀναστήσας ἀγαπήνορα Λαοδάμαντα,</l>
               <l n="171">ὅς οἱ πλησίον ἷζε, μάλιστα δέ μιν φιλέεσκεν.</l>
               <l n="172">χέρνιβα δʼ ἀμφίπολος προχόῳ ἐπέχευε φέρουσα</l>
               <l n="173">καλῇ χρυσείῃ ὑπὲρ ἀργυρέοιο λέβητος,</l>
               <l n="174">νίψασθαι· παρὰ δὲ ξεστὴν ἐτάνυσσε τράπεζαν.</l>
               <l n="175">σῖτον δʼ αἰδοίη ταμίη παρέθηκε φέρουσα,</l>
               <l n="176">εἴδατα πόλλʼ ἐπιθεῖσα, χαριζομένη παρεόντων.</l>
               <l n="177">αὐτὰρ ὁ πῖνε καὶ ἦσθε πολύτλας δῖος Ὀδυσσεύς.</l>
               <l n="178">καὶ τότε κήρυκα προσέφη μένος Ἀλκινόοιο·</l>
               <q type="unspecified">
                  <l n="179">
                     <milestone unit="para" ed="P"/>Ποντόνοε, κρητῆρα κερασσάμενος μέθυ νεῖμον</l>
                  <l n="180">πᾶσιν ἀνὰ μέγαρον, ἵνα καὶ Διὶ τερπικεραύνῳ</l>
                  <l n="181">σπείσομεν, ὅς θʼ ἱκέτῃσιν ἅμʼ αἰδοίοισιν ὀπηδεῖ.</l>
               </q>
               <l n="182">
                  <milestone unit="para" ed="P"/>ὣς φάτο, Ποντόνοος δὲ μελίφρονα οἶνον ἐκίρνα,</l>
               <l n="183">νώμησεν δʼ ἄρα πᾶσιν ἐπαρξάμενος δεπάεσσιν.</l>
               <l n="184">αὐτὰρ ἐπεὶ σπεῖσάν τʼ ἔπιόν θʼ, ὅσον ἤθελε θυμός,</l>
               <l n="185">τοῖσιν δʼ Ἀλκίνοος ἀγορήσατο καὶ μετέειπε·</l>
               <q type="unspecified">
                  <l n="186">
                     <milestone unit="para" ed="P"/>κέκλυτε, Φαιήκων ἡγήτορες ἠδὲ μέδοντες</l>
                  <l n="187">ὄφρʼ εἴπω τά με θυμὸς ἐνὶ στήθεσσι κελεύει.</l>
                  <l n="188">νῦν μὲν δαισάμενοι κατακείετε οἴκαδʼ ἰόντες·</l>
                  <l n="189">ἠῶθεν δὲ γέροντας ἐπὶ πλέονας καλέσαντες</l>
                  <l n="190">ξεῖνον ἐνὶ μεγάροις ξεινίσσομεν ἠδὲ θεοῖσιν</l>
                  <l n="191">ῥέξομεν ἱερὰ καλά, ἔπειτα δὲ καὶ περὶ πομπῆς</l>
                  <l n="192">μνησόμεθʼ, ὥς χʼ ὁ ξεῖνος ἄνευθε πόνου καὶ ἀνίης</l>
                  <l n="193">πομπῇ ὑφʼ ἡμετέρῃ ἣν πατρίδα γαῖαν ἵκηται</l>
                  <l n="194">χαίρων καρπαλίμως, εἰ καὶ μάλα τηλόθεν ἐστί,</l>
                  <l n="195">μηδέ τι μεσσηγύς γε κακὸν καὶ πῆμα πάθῃσι,</l>
                  <l n="196">πρίν γε τὸν ἧς γαίης ἐπιβήμεναι· ἔνθα δʼ ἔπειτα</l>
                  <l n="197">πείσεται, ἅσσα οἱ αἶσα κατὰ κλῶθές τε βαρεῖαι</l>
                  <l n="198">γιγνομένῳ νήσαντο λίνῳ, ὅτε μιν τέκε μήτηρ.</l>
                  <milestone n="198" unit="card" ed="p"/>
                  <l n="199">εἰ δέ τις ἀθανάτων γε κατʼ οὐρανοῦ εἰλήλουθεν,</l>
                  <l n="200">ἄλλο τι δὴ τόδʼ ἔπειτα θεοὶ περιμηχανόωνται.</l>
                  <l n="201">αἰεὶ γὰρ τὸ πάρος γε θεοὶ φαίνονται ἐναργεῖς</l>
                  <l n="202">ἡμῖν, εὖτʼ ἔρδωμεν ἀγακλειτὰς ἑκατόμβας,</l>
                  <l n="203">δαίνυνταί τε παρʼ ἄμμι καθήμενοι ἔνθα περ ἡμεῖς.</l>
                  <l n="204">εἰ δʼ ἄρα τις καὶ μοῦνος ἰὼν ξύμβληται ὁδίτης,</l>
                  <l n="205">οὔ τι κατακρύπτουσιν, ἐπεί σφισιν ἐγγύθεν εἰμέν,</l>
                  <l n="206">ὥς περ Κύκλωπές τε καὶ ἄγρια φῦλα Γιγάντων.</l>
               </q>
               <l n="207">
                  <milestone unit="para" ed="P"/>τὸν δʼ ἀπαμειβόμενος προσέφη πολύμητις
                  Ὀδυσσεύς·</l>
               <q type="unspecified">
                  <l n="208">Ἀλκίνοʼ, ἄλλο τί τοι μελέτω φρεσίν· οὐ γὰρ ἐγώ γε</l>
                  <l n="209">ἀθανάτοισιν ἔοικα, τοὶ οὐρανὸν εὐρὺν ἔχουσιν,</l>
                  <l n="210">οὐ δέμας οὐδὲ φυήν, ἀλλὰ θνητοῖσι βροτοῖσιν.</l>
                  <l n="211">οὕς τινας ὑμεῖς ἴστε μάλιστʼ ὀχέοντας ὀιζὺν</l>
                  <l n="212">ἀνθρώπων, τοῖσίν κεν ἐν ἄλγεσιν ἰσωσαίμην.</l>
                  <l n="213">καὶ δʼ ἔτι κεν καὶ μᾶλλον ἐγὼ κακὰ μυθησαίμην,</l>
                  <l n="214">ὅσσα γε δὴ ξύμπαντα θεῶν ἰότητι μόγησα.</l>
                  <l n="215">ἀλλʼ ἐμὲ μὲν δορπῆσαι ἐάσατε κηδόμενόν περ·</l>
                  <l n="216">οὐ γάρ τι στυγερῇ ἐπὶ γαστέρι κύντερον ἄλλο</l>
                  <l n="217">ἔπλετο, ἥ τʼ ἐκέλευσεν ἕο μνήσασθαι ἀνάγκῃ</l>
                  <l n="218">καὶ μάλα τειρόμενον καὶ ἐνὶ φρεσὶ πένθος ἔχοντα,</l>
                  <l n="219">ὡς καὶ ἐγὼ πένθος μὲν ἔχω φρεσίν, ἡ δὲ μάλʼ αἰεὶ</l>
                  <l n="220">ἐσθέμεναι κέλεται καὶ πινέμεν, ἐκ δέ με πάντων</l>
                  <l n="221">ληθάνει ὅσσʼ ἔπαθον, καὶ ἐνιπλησθῆναι ἀνώγει.</l>
                  <l n="222">ὑμεῖς δʼ ὀτρύνεσθαι ἅμʼ ἠοῖ φαινομένηφιν,</l>
                  <l n="223">ὥς κʼ ἐμὲ τὸν δύστηνον ἐμῆς ἐπιβήσετε πάτρης</l>
                  <l n="224">καί περ πολλὰ παθόντα· ἰδόντα με καὶ λίποι αἰὼν</l>
                  <l n="225">κτῆσιν ἐμήν, δμῶάς τε καὶ ὑψερεφὲς μέγα δῶμα.</l>
               </q>
               <l n="226">
                  <milestone unit="para" ed="P"/>ὣς ἔφαθʼ, οἱ δʼ ἄρα πάντες ἐπῄνεον ἠδʼ ἐκέλευον</l>
               <l n="227">πεμπέμεναι τὸν ξεῖνον, ἐπεὶ κατὰ μοῖραν ἔειπεν.</l>
               <l n="228">αὐτὰρ ἐπεὶ σπεῖσάν τʼ ἔπιον θʼ ὅσον ἤθελε θυμός,</l>
               <l n="229">οἱ μὲν κακκείοντες ἔβαν οἶκόνδε ἕκαστος,</l>
               <l n="230">αὐτὰρ ὁ ἐν μεγάρῳ ὑπελείπετο δῖος Ὀδυσσεύς,</l>
               <l n="231">πὰρ δέ οἱ Ἀρήτη τε καὶ Ἀλκίνοος θεοειδὴς</l>
               <l n="232">ἥσθην· ἀμφίπολοι δʼ ἀπεκόσμεον ἔντεα δαιτός.</l>
               <l n="233">τοῖσιν δʼ Ἀρήτη λευκώλενος ἤρχετο μύθων·</l>
               <l n="234">ἔγνω γὰρ φᾶρός τε χιτῶνά τε εἵματʼ ἰδοῦσα</l>
               <l n="235">καλά, τά ῥʼ αὐτὴ τεῦξε σὺν ἀμφιπόλοισι γυναιξί·</l>
               <l n="236">καί μιν φωνήσασʼ ἔπεα πτερόεντα προσηύδα·</l>
               <q type="unspecified">
                  <l n="237">
                     <milestone unit="para" ed="P"/>ξεῖνε, τὸ μέν σε πρῶτον ἐγὼν εἰρήσομαι αὐτή·</l>
                  <l n="238">τίς πόθεν εἰς ἀνδρῶν; τίς τοι τάδε εἵματʼ ἔδωκεν;</l>
                  <l n="239">οὐ δὴ φῆς ἐπὶ πόντον ἀλώμενος ἐνθάδʼ ἱκέσθαι;</l>
               </q>
               <milestone n="240" unit="card" ed="p"/>
               <l n="240">
                  <milestone unit="para" ed="P"/>τὴν δʼ ἀπαμειβόμενος προσέφη πολύμητις
                  Ὀδυσσεύς·</l>
               <q type="unspecified">
                  <l n="241">ἀργαλέον, βασίλεια, διηνεκέως ἀγορεῦσαι</l>
                  <l n="242">κήδεʼ, ἐπεί μοι πολλὰ δόσαν θεοὶ Οὐρανίωνες·</l>
                  <l n="243">τοῦτο δέ τοι ἐρέω ὅ μʼ ἀνείρεαι ἠδὲ μεταλλᾷς.</l>
                  <l n="244">Ὠγυγίη τις νῆσος ἀπόπροθεν εἰν ἁλὶ κεῖται·</l>
                  <l n="245">ἔνθα μὲν Ἄτλαντος θυγάτηρ, δολόεσσα Καλυψὼ</l>
                  <l n="246">ναίει ἐυπλόκαμος, δεινὴ θεός· οὐδέ τις αὐτῇ</l>
                  <l n="247">μίσγεται οὔτε θεῶν οὔτε θνητῶν ἀνθρώπων.</l>
                  <l n="248">ἀλλʼ ἐμὲ τὸν δύστηνον ἐφέστιον ἤγαγε δαίμων</l>
                  <l n="249">οἶον, ἐπεί μοι νῆα θοὴν ἀργῆτι κεραυνῷ</l>
                  <l n="250">Ζεὺς ἔλσας ἐκέασσε μέσῳ ἐνὶ οἴνοπι πόντῳ.</l>
                  <l n="251">ἔνθʼ ἄλλοι μὲν πάντες ἀπέφθιθεν ἐσθλοὶ ἑταῖροι,</l>
                  <l n="252">αὐτὰρ ἐγὼ τρόπιν ἀγκὰς ἑλὼν νεὸς ἀμφιελίσσης</l>
                  <l n="253">ἐννῆμαρ φερόμην· δεκάτῃ δέ με νυκτὶ μελαίνῃ</l>
                  <l n="254">νῆσον ἐς Ὠγυγίην πέλασαν θεοί, ἔνθα Καλυψὼ</l>
                  <l n="255">ναίει ἐυπλόκαμος, δεινὴ θεός, ἥ με λαβοῦσα</l>
                  <l n="256">ἐνδυκέως ἐφίλει τε καὶ ἔτρεφεν ἠδὲ ἔφασκε</l>
                  <l n="257">θήσειν ἀθάνατον καὶ ἀγήραον ἤματα πάντα·</l>
                  <l n="258">ἀλλʼ ἐμὸν οὔ ποτε θυμὸν ἐνὶ στήθεσσιν ἔπειθεν.</l>
                  <l n="259">ἔνθα μὲν ἑπτάετες μένον ἔμπεδον, εἵματα δʼ αἰεὶ</l>
                  <l n="260">δάκρυσι δεύεσκον, τά μοι ἄμβροτα δῶκε Καλυψώ·</l>
                  <l n="261">ἀλλʼ ὅτε δὴ ὀγδόατόν μοι ἐπιπλόμενον ἔτος ἦλθεν,</l>
                  <l n="262">καὶ τότε δή μʼ ἐκέλευσεν ἐποτρύνουσα νέεσθαι</l>
                  <l n="263">Ζηνὸς ὑπʼ ἀγγελίης, ἢ καὶ νόος ἐτράπετʼ αὐτῆς.</l>
                  <l n="264">πέμπε δʼ ἐπὶ σχεδίης πολυδέσμου, πολλὰ δʼ ἔδωκε,</l>
                  <l n="265">σῖτον καὶ μέθυ ἡδύ, καὶ ἄμβροτα εἵματα ἕσσεν,</l>
                  <l n="266">οὖρον δὲ προέηκεν ἀπήμονά τε λιαρόν τε.</l>
                  <l n="267">ἑπτὰ δὲ καὶ δέκα μὲν πλέον ἤματα ποντοπορεύων,</l>
                  <l n="268">ὀκτωκαιδεκάτῃ δʼ ἐφάνη ὄρεα σκιόεντα</l>
                  <l n="269">γαίης ὑμετέρης, γήθησε δέ μοι φίλον ἦτορ</l>
                  <l n="270">δυσμόρῳ· ἦ γὰρ ἔμελλον ἔτι ξυνέσεσθαι ὀιζυῖ</l>
                  <l n="271">πολλῇ, τήν μοι ἐπῶρσε Ποσειδάων ἐνοσίχθων,</l>
                  <l n="272">ὅς μοι ἐφορμήσας ἀνέμους κατέδησε κέλευθον,</l>
                  <l n="273">ὤρινεν δὲ θάλασσαν ἀθέσφατον, οὐδέ τι κῦμα</l>
                  <l n="274">εἴα ἐπὶ σχεδίης ἁδινὰ στενάχοντα φέρεσθαι.</l>
                  <l n="275">τὴν μὲν ἔπειτα θύελλα διεσκέδασʼ· αὐτὰρ ἐγώ γε</l>
                  <l n="276">νηχόμενος τόδε λαῖτμα διέτμαγον, ὄφρα με γαίῃ</l>
                  <l n="277">ὑμετέρῃ ἐπέλασσε φέρων ἄνεμός τε καὶ ὕδωρ.</l>
                  <l n="278">ἔνθα κέ μʼ ἐκβαίνοντα βιήσατο κῦμʼ ἐπὶ χέρσου,</l>
                  <l n="279">πέτρῃς πρὸς μεγάλῃσι βαλὸν καὶ ἀτερπέι χώρῳ·</l>
                  <l n="280">ἀλλʼ ἀναχασσάμενος νῆχον πάλιν, ἧος ἐπῆλθον</l>
                  <l n="281">ἐς ποταμόν, τῇ δή μοι ἐείσατο χῶρος ἄριστος,</l>
                  <l n="282">λεῖος πετράων, καὶ ἐπὶ σκέπας ἦν ἀνέμοιο.</l>
                  <l n="283">ἐκ δʼ ἔπεσον θυμηγερέων, ἐπὶ δʼ ἀμβροσίη νὺξ</l>
                  <l n="284">ἤλυθʼ. ἐγὼ δʼ ἀπάνευθε διιπετέος ποταμοῖο</l>
                  <l n="285">ἐκβὰς ἐν θάμνοισι κατέδραθον, ἀμφὶ δὲ φύλλα</l>
                  <l n="286">ἠφυσάμην· ὕπνον δὲ θεὸς κατʼ ἀπείρονα χεῦεν.</l>
                  <milestone n="287" unit="card" ed="p"/>
                  <l n="287">ἔνθα μὲν ἐν φύλλοισι φίλον τετιημένος ἦτορ</l>
                  <l n="288">εὗδον παννύχιος καὶ ἐπʼ ἠῶ καὶ μέσον ἦμαρ.</l>
                  <l n="289">δείλετό τʼ ἠέλιος καί με γλυκὺς ὕπνος ἀνῆκεν.</l>
                  <l n="290">ἀμφιπόλους δʼ ἐπὶ θινὶ τεῆς ἐνόησα θυγατρὸς</l>
                  <l n="291">παιζούσας, ἐν δʼ αὐτὴ ἔην ἐικυῖα θεῇσι·</l>
                  <l n="292">τὴν ἱκέτευσʼ· ἡ δʼ οὔ τι νοήματος ἤμβροτεν ἐσθλοῦ,</l>
                  <l n="293">ὡς οὐκ ἂν ἔλποιο νεώτερον ἀντιάσαντα</l>
                  <l n="294">ἐρξέμεν· αἰεὶ γάρ τε νεώτεροι ἀφραδέουσιν.</l>
                  <l n="295">ἥ μοι σῖτον ἔδωκεν ἅλις ἠδʼ αἴθοπα οἶνον</l>
                  <l n="296">καὶ λοῦσʼ ἐν ποταμῷ καί μοι τάδε εἵματʼ ἔδωκε.</l>
                  <l n="297">ταῦτά τοι ἀχνύμενός περ ἀληθείην κατέλεξα.</l>
               </q>
               <l n="298">
                  <milestone unit="para" ed="P"/>τὸν δʼ αὖτʼ Ἀλκίνοος ἀπαμείβετο φώνησέν τε·</l>
               <q type="unspecified">
                  <l n="299">ξεῖνʼ, ἦ τοι μὲν τοῦτο γʼ ἐναίσιμον οὐκ ἐνόησε</l>
                  <l n="300">παῖς ἐμή, οὕνεκά σʼ οὔ τι μετʼ ἀμφιπόλοισι γυναιξὶν</l>
                  <l n="301">ἦγεν ἐς ἡμέτερον, σὺ δʼ ἄρα πρώτην ἱκέτευσας.</l>
               </q>
               <l n="302">
                  <milestone unit="para" ed="P"/>τὸν δʼ ἀπαμειβόμενος προσέφη πολύμητις
                  Ὀδυσσεύς·</l>
               <q type="unspecified">
                  <l n="303">ἥρως, μή τοι τοὔνεκʼ ἀμύμονα νείκεε κούρην·</l>
                  <l n="304">ἡ μὲν γάρ μʼ ἐκέλευε σὺν ἀμφιπόλοισιν ἕπεσθαι,</l>
                  <l n="305">ἀλλʼ ἐγὼ οὐκ ἔθελον δείσας αἰσχυνόμενός τε,</l>
                  <l n="306">μή πως καὶ σοὶ θυμὸς ἐπισκύσσαιτο ἰδόντι·</l>
                  <l n="307">δύσζηλοι γάρ τʼ εἰμὲν ἐπὶ χθονὶ φῦλʼ ἀνθρώπων.</l>
               </q>
               <l n="308">
                  <milestone unit="para" ed="P"/>τὸν δʼ αὖτʼ Ἀλκίνοος ἀπαμείβετο φώνησέν τε·</l>
               <q type="unspecified">
                  <l n="309">ξεῖνʼ, οὔ μοι τοιοῦτον ἐνὶ στήθεσσι φίλον κῆρ</l>
                  <l n="310">μαψιδίως κεχολῶσθαι· ἀμείνω δʼ αἴσιμα πάντα.</l>
                  <l n="311">αἲ γάρ, Ζεῦ τε πάτερ καὶ Ἀθηναίη καὶ Ἄπολλον,</l>
                  <l n="312">τοῖος ἐὼν οἷός ἐσσι, τά τε φρονέων ἅ τʼ ἐγώ περ,</l>
                  <l n="313">παῖδά τʼ ἐμὴν ἐχέμεν καὶ ἐμὸς γαμβρὸς καλέεσθαι</l>
                  <l n="314">αὖθι μένων· οἶκον δέ κʼ ἐγὼ καὶ κτήματα δοίην,</l>
                  <l n="315">εἴ κʼ ἐθέλων γε μένοις· ἀέκοντα δέ σʼ οὔ τις ἐρύξει</l>
                  <l n="316">Φαιήκων· μὴ τοῦτο φίλον Διὶ πατρὶ γένοιτο.</l>
                  <milestone n="317" unit="card" ed="p"/>
                  <l n="317">πομπὴν δʼ ἐς τόδʼ ἐγὼ τεκμαίρομαι, ὄφρʼ ἐὺ εἰδῇς,</l>
                  <l n="318">αὔριον ἔς· τῆμος δὲ σὺ μὲν δεδμημένος ὕπνῳ</l>
                  <l n="319">λέξεαι, οἱ δʼ ἐλόωσι γαλήνην, ὄφρʼ ἂν ἵκηαι</l>
                  <l n="320">πατρίδα σὴν καὶ δῶμα, καὶ εἴ πού τοι φίλον ἐστίν,</l>
                  <l n="321">εἴ περ καὶ μάλα πολλὸν ἑκαστέρω ἔστʼ Εὐβοίης,</l>
                  <l n="322">τήν περ τηλοτάτω φάσʼ ἔμμεναι, οἵ μιν ἴδοντο</l>
                  <l n="323">λαῶν ἡμετέρων, ὅτε τε ξανθὸν Ῥαδάμανθυν</l>
                  <l n="324">ἦγον ἐποψόμενον Τιτυὸν Γαιήιον υἱόν.</l>
                  <l n="325">καὶ μὲν οἱ ἔνθʼ ἦλθον καὶ ἄτερ καμάτοιο τέλεσσαν</l>
                  <l n="326">ἤματι τῷ αὐτῷ καὶ ἀπήνυσαν οἴκαδʼ ὀπίσσω.</l>
                  <l n="327">εἰδήσεις δὲ καὶ αὐτὸς ἐνὶ φρεσὶν ὅσσον ἄρισται</l>
                  <l n="328">νῆες ἐμαὶ καὶ κοῦροι ἀναρρίπτειν ἅλα πηδῷ.</l>
               </q>
               <l n="329">
                  <milestone unit="para" ed="P"/>ὣς φάτο, γήθησεν δὲ πολύτλας δῖος Ὀδυσσεύς,</l>
               <l n="330">εὐχόμενος δʼ ἄρα εἶπεν, ἔπος τʼ ἔφατʼ ἔκ τʼ ὀνόμαζεν·</l>
               <q type="unspecified">
                  <l n="331">Ζεῦ πάτερ, αἴθʼ ὅσα εἶπε τελευτήσειεν ἅπαντα</l>
                  <l n="332">Ἀλκίνοος· τοῦ μέν κεν ἐπὶ ζείδωρον ἄρουραν</l>
                  <l n="333">ἄσβεστον κλέος εἴη, ἐγὼ δέ κε πατρίδʼ ἱκοίμην.</l>
               </q>
               <l n="334">
                  <milestone unit="para" ed="P"/>ὣς οἱ μὲν τοιαῦτα πρὸς ἀλλήλους ἀγόρευον·</l>
               <l n="335">κέκλετο δʼ Ἀρήτη λευκώλενος ἀμφιπόλοισιν</l>
               <l n="336">δέμνιʼ ὑπʼ αἰθούσῃ θέμεναι καὶ ῥήγεα καλὰ</l>
               <l n="337">πορφύρεʼ ἐμβαλέειν, στορέσαι τʼ ἐφύπερθε τάπητας</l>
               <l n="338">χλαίνας τʼ ἐνθέμεναι οὔλας καθύπερθεν ἕσασθαι.</l>
               <l n="339">αἱ δʼ ἴσαν ἐκ μεγάροιο δάος μετὰ χερσὶν ἔχουσαι·</l>
               <l n="340">αὐτὰρ ἐπεὶ στόρεσαν πυκινὸν λέχος ἐγκονέουσαι,</l>
               <l n="341">ὤτρυνον δʼ Ὀδυσῆα παριστάμεναι ἐπέεσσιν·</l>
               <q type="unspecified">
                  <l n="342">ὄρσο κέων, ὦ ξεῖνε· πεποίηται δέ τοι εὐνή.</l>
               </q>
               <l n="343">
                  <milestone unit="para" ed="P"/>ὣς φάν, τῷ δʼ ἀσπαστὸν ἐείσατο κοιμηθῆναι.</l>
               <l n="344">ὣς ὁ μὲν ἔνθα καθεῦδε πολύτλας δῖος Ὀδυσσεὺς</l>
               <l n="345">τρητοῖς ἐν λεχέεσσιν ὑπʼ αἰθούσῃ ἐριδούπῳ·</l>
               <l n="346">Ἀλκίνοος δʼ ἄρα λέκτο μυχῷ δόμου ὑψηλοῖο,</l>
               <l n="347">πὰρ δὲ γυνὴ δέσποινα λέχος πόρσυνε καὶ εὐνήν.</l>
            </div>
            <div n="8" type="textpart" subtype="book">
               <milestone n="1" unit="card" ed="p"/>
               <l n="1">ἦμος δʼ ἠριγένεια φάνη ῥοδοδάκτυλος Ἠώς,</l>
               <l n="2">ὤρνυτʼ ἄρʼ ἐξ εὐνῆς ἱερὸν μένος Ἀλκινόοιο,</l>
               <l n="3">ἂν δʼ ἄρα διογενὴς ὦρτο πτολίπορθος Ὀδυσσεύς.</l>
               <l n="4">τοῖσιν δʼ ἡγεμόνευʼ ἱερὸν μένος Ἀλκινόοιο</l>
               <l n="5">Φαιήκων ἀγορήνδʼ, ἥ σφιν παρὰ νηυσὶ τέτυκτο.</l>
               <l n="6">ἐλθόντες δὲ καθῖζον ἐπὶ ξεστοῖσι λίθοισι</l>
               <l n="7">πλησίον. ἡ δʼ ἀνὰ ἄστυ μετῴχετο Παλλὰς Ἀθήνη</l>
               <l n="8">εἰδομένη κήρυκι δαΐφρονος Ἀλκινόοιο,</l>
               <l n="9">νόστον Ὀδυσσῆι μεγαλήτορι μητιόωσα,</l>
               <l n="10">καί ῥα ἑκάστῳ φωτὶ παρισταμένη φάτο μῦθον·</l>
               <q type="unspecified">
                  <l n="11">
                     <milestone unit="para" ed="P"/>δεῦτʼ ἄγε, Φαιήκων ἡγήτορες ἠδὲ μέδοντες,</l>
                  <l n="12">εἰς ἀγορὴν ἰέναι, ὄφρα ξείνοιο πύθησθε,</l>
                  <l n="13">ὃς νέον Ἀλκινόοιο δαΐφρονος ἵκετο δῶμα</l>
                  <l n="14">πόντον ἐπιπλαγχθείς, δέμας ἀθανάτοισιν ὁμοῖος.</l>
               </q>
               <l n="15">
                  <milestone unit="para" ed="P"/>ὣς εἰποῦσʼ ὤτρυνε μένος καὶ θυμὸν ἑκάστου.</l>
               <l n="16">καρπαλίμως δʼ ἔμπληντο βροτῶν ἀγοραί τε καὶ ἕδραι</l>
               <l n="17">ἀγρομένων· πολλοὶ δʼ ἄρʼ ἐθηήσαντο ἰδόντες</l>
               <l n="18">υἱὸν Λαέρταο δαΐφρονα· τῷ δʼ ἄρʼ Ἀθήνη</l>
               <l n="19">θεσπεσίην κατέχευε χάριν κεφαλῇ τε καὶ ὤμοις</l>
               <l n="20">καί μιν μακρότερον καὶ πάσσονα θῆκεν ἰδέσθαι,</l>
               <l n="21">ὥς κεν Φαιήκεσσι φίλος πάντεσσι γένοιτο</l>
               <l n="22">δεινός τʼ αἰδοῖός τε καὶ ἐκτελέσειεν ἀέθλους</l>
               <l n="23">πολλούς, τοὺς Φαίηκες ἐπειρήσαντʼ Ὀδυσῆος.</l>
               <l n="24">αὐτὰρ ἐπεί ῥʼ ἤγερθεν ὁμηγερέες τʼ ἐγένοντο,</l>
               <l n="25">τοῖσιν δʼ Ἀλκίνοος ἀγορήσατο καὶ μετέειπε·</l>
               <q type="unspecified">
                  <l n="26">
                     <milestone unit="para" ed="P"/>κέκλυτε, Φαιήκων ἡγήτορες ἠδὲ μέδοντες,</l>
                  <l n="27">ὄφρʼ εἴπω τά με θυμὸς ἐνὶ στήθεσσι κελεύει.</l>
                  <l n="28">ξεῖνος ὅδʼ, οὐκ οἶδʼ ὅς τις, ἀλώμενος ἵκετʼ ἐμὸν δῶ,</l>
                  <l n="29">ἠὲ πρὸς ἠοίων ἦ ἑσπερίων ἀνθρώπων·</l>
                  <l n="30">πομπὴν δʼ ὀτρύνει, καὶ λίσσεται ἔμπεδον εἶναι.</l>
                  <l n="31">ἡμεῖς δʼ, ὡς τὸ πάρος περ, ἐποτρυνώμεθα πομπήν.</l>
                  <l n="32">οὐδὲ γὰρ οὐδέ τις ἄλλος, ὅτις κʼ ἐμὰ δώμαθʼ ἵκηται,</l>
                  <l n="33">ἐνθάδʼ ὀδυρόμενος δηρὸν μένει εἵνεκα πομπῆς.</l>
                  <l n="34">ἀλλʼ ἄγε νῆα μέλαιναν ἐρύσσομεν εἰς ἅλα δῖαν</l>
                  <l n="35">πρωτόπλοον, κούρω δὲ δύω καὶ πεντήκοντα</l>
                  <l n="36">κρινάσθων κατὰ δῆμον, ὅσοι πάρος εἰσὶν ἄριστοι.</l>
                  <l n="37">δησάμενοι δʼ ἐὺ πάντες ἐπὶ κληῖσιν ἐρετμὰ</l>
                  <l n="38">ἔκβητʼ· αὐτὰρ ἔπειτα θοὴν ἀλεγύνετε δαῖτα</l>
                  <l n="39">ἡμέτερόνδʼ ἐλθόντες· ἐγὼ δʼ ἐὺ πᾶσι παρέξω.</l>
                  <l n="40">κούροισιν μὲν ταῦτʼ ἐπιτέλλομαι· αὐτὰρ οἱ ἄλλοι</l>
                  <l n="41">σκηπτοῦχοι βασιλῆες ἐμὰ πρὸς δώματα καλὰ</l>
                  <l n="42">ἔρχεσθʼ, ὄφρα ξεῖνον ἐνὶ μεγάροισι φιλέωμεν,</l>
                  <l n="43">μηδέ τις ἀρνείσθω. καλέσασθε δὲ θεῖον ἀοιδὸν</l>
                  <l n="44">Δημόδοκον· τῷ γάρ ῥα θεὸς πέρι δῶκεν ἀοιδὴν</l>
                  <l n="45">τέρπειν, ὅππῃ θυμὸς ἐποτρύνῃσιν ἀείδειν.</l>
               </q>
               <milestone n="46" unit="card" ed="p"/>
               <l n="46">
                  <milestone unit="para" ed="P"/>ὣς ἄρα φωνήσας ἡγήσατο, τοὶ δʼ ἅμʼ ἕποντο</l>
               <l n="47">σκηπτοῦχοι· κῆρυξ δὲ μετῴχετο θεῖον ἀοιδόν.</l>
               <l n="48">κούρω δὲ κρινθέντε δύω καὶ πεντήκοντα</l>
               <l n="49">βήτην, ὡς ἐκέλευσʼ, ἐπὶ θῖνʼ ἁλὸς ἀτρυγέτοιο.</l>
               <l n="50">αὐτὰρ ἐπεί ῥʼ ἐπὶ νῆα κατήλυθον ἠδὲ θάλασσαν,</l>
               <l n="51">νῆα μὲν οἵ γε μέλαιναν ἁλὸς βένθοσδε ἔρυσσαν,</l>
               <l n="52">ἐν δʼ ἱστόν τʼ ἐτίθεντο καὶ ἱστία νηὶ μελαίνῃ,</l>
               <l n="53">ἠρτύναντο δʼ ἐρετμὰ τροποῖς ἐν δερματίνοισι,</l>
               <l n="54">πάντα κατὰ μοῖραν, ἀνά θʼ ἱστία λευκὰ πέτασσαν.</l>
               <l n="55">ὑψοῦ δʼ ἐν νοτίῳ τήν γʼ ὥρμισαν· αὐτὰρ ἔπειτα</l>
               <l n="56">βάν ῥʼ ἴμεν Ἀλκινόοιο δαΐφρονος ἐς μέγα δῶμα.</l>
               <l n="57">πλῆντο δʼ ἄρʼ αἴθουσαί τε καὶ ἕρκεα καὶ δόμοι ἀνδρῶν</l>
               <l n="58">ἀγρομένων· πολλοὶ δʼ ἄρʼ ἔσαν, νέοι ἠδὲ παλαιοί.</l>
               <l n="59">τοῖσιν δʼ Ἀλκίνοος δυοκαίδεκα μῆλʼ ἱέρευσεν,</l>
               <l n="60">ὀκτὼ δʼ ἀργιόδοντας ὕας, δύο δʼ εἰλίποδας βοῦς·</l>
               <l n="61">τοὺς δέρον ἀμφί θʼ ἕπον, τετύκοντό τε δαῖτʼ ἐρατεινήν.</l>
               <l n="62">
                  <milestone unit="para" ed="P"/>κῆρυξ δʼ ἐγγύθεν ἦλθεν ἄγων ἐρίηρον ἀοιδόν,</l>
               <l n="63">τὸν πέρι μοῦσʼ ἐφίλησε, δίδου δʼ ἀγαθόν τε κακόν τε·</l>
               <l n="64">ὀφθαλμῶν μὲν ἄμερσε, δίδου δʼ ἡδεῖαν ἀοιδήν.</l>
               <l n="65">τῷ δʼ ἄρα Ποντόνοος θῆκε θρόνον ἀργυρόηλον</l>
               <l n="66">μέσσῳ δαιτυμόνων, πρὸς κίονα μακρὸν ἐρείσας·</l>
               <l n="67">κὰδ δʼ ἐκ πασσαλόφι κρέμασεν φόρμιγγα λίγειαν</l>
               <l n="68">αὐτοῦ ὑπὲρ κεφαλῆς καὶ ἐπέφραδε χερσὶν ἑλέσθαι</l>
               <l n="69">κῆρυξ· πὰρ δʼ ἐτίθει κάνεον καλήν τε τράπεζαν,</l>
               <l n="70">πὰρ δὲ δέπας οἴνοιο, πιεῖν ὅτε θυμὸς ἀνώγοι.</l>
               <l n="71">οἱ δʼ ἐπʼ ὀνείαθʼ ἑτοῖμα προκείμενα χεῖρας ἴαλλον.</l>
               <l n="72">αὐτὰρ ἐπεὶ πόσιος καὶ ἐδητύος ἐξ ἔρον ἕντο,</l>
               <l n="73">μοῦσʼ ἄρʼ ἀοιδὸν ἀνῆκεν ἀειδέμεναι κλέα ἀνδρῶν,</l>
               <l n="74">οἴμης τῆς τότʼ ἄρα κλέος οὐρανὸν εὐρὺν ἵκανε,</l>
               <l n="75">νεῖκος Ὀδυσσῆος καὶ Πηλεΐδεω Ἀχιλῆος,</l>
               <l n="76">ὥς ποτε δηρίσαντο θεῶν ἐν δαιτὶ θαλείῃ</l>
               <l n="77">ἐκπάγλοις ἐπέεσσιν, ἄναξ δʼ ἀνδρῶν Ἀγαμέμνων</l>
               <l n="78">χαῖρε νόῳ, ὅ τʼ ἄριστοι Ἀχαιῶν δηριόωντο.</l>
               <l n="79">ὣς γάρ οἱ χρείων μυθήσατο Φοῖβος Ἀπόλλων</l>
               <l n="80">Πυθοῖ ἐν ἠγαθέῃ, ὅθʼ ὑπέρβη λάινον οὐδὸν</l>
               <l n="81">χρησόμενος· τότε γάρ ῥα κυλίνδετο πήματος ἀρχὴ</l>
               <l n="82">Τρωσί τε καὶ Δαναοῖσι Διὸς μεγάλου διὰ βουλάς.</l>
               <milestone n="83" unit="card" ed="p"/>
               <l n="83">
                  <milestone unit="para" ed="P"/>ταῦτʼ ἄρʼ ἀοιδὸς ἄειδε περικλυτός· αὐτὰρ
                  Ὀδυσσεὺς</l>
               <l n="84">πορφύρεον μέγα φᾶρος ἑλὼν χερσὶ στιβαρῇσι</l>
               <l n="85">κὰκ κεφαλῆς εἴρυσσε, κάλυψε δὲ καλὰ πρόσωπα·</l>
               <l n="86">αἴδετο γὰρ Φαίηκας ὑπʼ ὀφρύσι δάκρυα λείβων.</l>
               <l n="87">ἦ τοι ὅτε λήξειεν ἀείδων θεῖος ἀοιδός,</l>
               <l n="88">δάκρυ ὀμορξάμενος κεφαλῆς ἄπο φᾶρος ἕλεσκε</l>
               <l n="89">καὶ δέπας ἀμφικύπελλον ἑλὼν σπείσασκε θεοῖσιν·</l>
               <l n="90">αὐτὰρ ὅτʼ ἂψ ἄρχοιτο καὶ ὀτρύνειαν ἀείδειν</l>
               <l n="91">Φαιήκων οἱ ἄριστοι, ἐπεὶ τέρποντʼ ἐπέεσσιν,</l>
               <l n="92">ἂψ Ὀδυσεὺς κατὰ κρᾶτα καλυψάμενος γοάασκεν.</l>
               <l n="93">ἔνθʼ ἄλλους μὲν πάντας ἐλάνθανε δάκρυα λείβων,</l>
               <l n="94">Ἀλκίνοος δέ μιν οἶος ἐπεφράσατʼ ἠδʼ ἐνόησεν</l>
               <l n="95">ἥμενος ἄγχʼ αὐτοῦ, βαρὺ δὲ στενάχοντος ἄκουσεν.</l>
               <l n="96">αἶψα δὲ Φαιήκεσσι φιληρέτμοισι μετηύδα·</l>
               <q type="unspecified">
                  <l n="97">
                     <milestone unit="para" ed="P"/>κέκλυτε, Φαιήκων ἡγήτορες ἠδὲ μέδοντες.</l>
                  <l n="98">ἤδη μὲν δαιτὸς κεκορήμεθα θυμὸν ἐίσης</l>
                  <l n="99">φόρμιγγός θʼ, ἣ δαιτὶ συνήορός ἐστι θαλείῃ·</l>
                  <l n="100">νῦν δʼ ἐξέλθωμεν καὶ ἀέθλων πειρηθῶμεν</l>
                  <l n="101">πάντων, ὥς χʼ ὁ ξεῖνος ἐνίσπῃ οἷσι φίλοισιν</l>
                  <l n="102">οἴκαδε νοστήσας, ὅσσον περιγιγνόμεθʼ ἄλλων</l>
                  <l n="103">πύξ τε παλαιμοσύνῃ τε καὶ ἅλμασιν ἠδὲ πόδεσσιν.</l>
               </q>
               <l n="104">
                  <milestone unit="para" ed="P"/>ὣς ἄρα φωνήσας ἡγήσατο, τοὶ δʼ ἅμʼ ἕποντο.</l>
               <l n="105">κὰδ δʼ ἐκ πασσαλόφι κρέμασεν φόρμιγγα λίγειαν,</l>
               <l n="106">Δημοδόκου δʼ ἕλε χεῖρα καὶ ἔξαγεν ἐκ μεγάροιο</l>
               <l n="107">κῆρυξ· ἦρχε δὲ τῷ αὐτὴν ὁδὸν ἥν περ οἱ ἄλλοι</l>
               <l n="108">Φαιήκων οἱ ἄριστοι, ἀέθλια θαυμανέοντες.</l>
               <l n="109">βὰν δʼ ἴμεν εἰς ἀγορήν, ἅμα δʼ ἕσπετο πουλὺς ὅμιλος,</l>
               <l n="110">μυρίοι· ἂν δʼ ἵσταντο νέοι πολλοί τε καὶ ἐσθλοί.</l>
               <l n="111">ὦρτο μὲν Ἀκρόνεώς τε καὶ Ὠκύαλος καὶ Ἐλατρεύς,</l>
               <l n="112">Ναυτεύς τε Πρυμνεύς τε καὶ Ἀγχίαλος καὶ Ἐρετμεύς,</l>
               <l n="113">Ποντεύς τε Πρωρεύς τε, Θόων Ἀναβησίνεώς τε</l>
               <l n="114">Ἀμφίαλός θʼ, υἱὸς Πολυνήου Τεκτονίδαο·</l>
               <l n="115">ἂν δὲ καὶ Εὐρύαλος, βροτολοιγῷ ἶσος Ἄρηϊ,</l>
               <l n="116">Ναυβολίδης, ὃς ἄριστος ἔην εἶδός τε δέμας τε</l>
               <l n="117">πάντων Φαιήκων μετʼ ἀμύμονα Λαοδάμαντα.</l>
               <l n="118">ἂν δʼ ἔσταν τρεῖς παῖδες ἀμύμονος Ἀλκινόοιο,</l>
               <l n="119">Λαοδάμας θʼ Ἅλιός τε καὶ ἀντίθεος Κλυτόνηος.</l>
               <l n="120">οἱ δʼ ἦ τοι πρῶτον μὲν ἐπειρήσαντο πόδεσσι.</l>
               <milestone n="121" unit="card" ed="p"/>
               <l n="121">τοῖσι δʼ ἀπὸ νύσσης τέτατο δρόμος· οἱ δʼ ἅμα πάντες</l>
               <l n="122">καρπαλίμως ἐπέτοντο κονίοντες πεδίοιο·</l>
               <l n="123">τῶν δὲ θέειν ὄχʼ ἄριστος ἔην Κλυτόνηος ἀμύμων·</l>
               <l n="124">ὅσσον τʼ ἐν νειῷ οὖρον πέλει ἡμιόνοιιν,</l>
               <l n="125">τόσσον ὑπεκπροθέων λαοὺς ἵκεθʼ, οἱ δʼ ἐλίποντο.</l>
               <l n="126">οἱ δὲ παλαιμοσύνης ἀλεγεινῆς πειρήσαντο·</l>
               <l n="127">τῇ δʼ αὖτʼ Εὐρύαλος ἀπεκαίνυτο πάντας ἀρίστους.</l>
               <l n="128">ἅλματι δʼ Ἀμφίαλος πάντων προφερέστατος ἦεν·</l>
               <l n="129">δίσκῳ δʼ αὖ πάντων πολὺ φέρτατος ἦεν Ἐλατρεύς,</l>
               <l n="130">πὺξ δʼ αὖ Λαοδάμας, ἀγαθὸς πάϊς Ἀλκινόοιο.</l>
               <l n="131">αὐτὰρ ἐπεὶ δὴ πάντες ἐτέρφθησαν φρένʼ ἀέθλοις,</l>
               <l n="132">τοῖς ἄρα Λαοδάμας μετέφη πάϊς Ἀλκινόοιο·</l>
               <q type="unspecified">
                  <l n="133">
                     <milestone unit="para" ed="P"/>δεῦτε, φίλοι, τὸν ξεῖνον ἐρώμεθα εἴ τινʼ
                     ἄεθλον</l>
                  <l n="134">οἶδέ τε καὶ δεδάηκε. φυήν γε μὲν οὐ κακός ἐστι,</l>
                  <l n="135">μηρούς τε κνήμας τε καὶ ἄμφω χεῖρας ὕπερθεν</l>
                  <l n="136">αὐχένα τε στιβαρὸν μέγα τε σθένος· οὐδέ τι ἥβης</l>
                  <l n="137">δεύεται, ἀλλὰ κακοῖσι συνέρρηκται πολέεσσιν·</l>
                  <l n="138">οὐ γὰρ ἐγώ γέ τί φημι κακώτερον ἄλλο θαλάσσης</l>
                  <l n="139">ἄνδρα γε συγχεῦαι, εἰ καὶ μάλα καρτερὸς εἴη.</l>
               </q>
               <l n="140">
                  <milestone unit="para" ed="P"/>τὸν δʼ αὖτʼ Εὐρύαλος ἀπαμείβετο φώνησέν τε·</l>
               <q type="unspecified">
                  <l n="141">Λαοδάμα, μάλα τοῦτο ἔπος κατὰ μοῖραν ἔειπες.</l>
                  <l n="142">αὐτὸς νῦν προκάλεσσαι ἰὼν καὶ πέφραδε μῦθον.</l>
               </q>
               <l n="143">
                  <milestone unit="para" ed="P"/>αὐτὰρ ἐπεὶ τό γʼ ἄκουσʼ ἀγαθὸς πάϊς Ἀλκινόοιο,</l>
               <l n="144">στῆ ῥʼ ἐς μέσσον ἰὼν καὶ Ὀδυσσῆα προσέειπε·</l>
               <q type="unspecified">
                  <l n="145">δεῦρʼ ἄγε καὶ σύ, ξεῖνε πάτερ, πείρησαι ἀέθλων,</l>
                  <l n="146">εἴ τινά που δεδάηκας· ἔοικε δέ σʼ ἴδμεν ἀέθλους·</l>
                  <l n="147">οὐ μὲν γὰρ μεῖζον κλέος ἀνέρος ὄφρα κʼ ἔῃσιν,</l>
                  <l n="148">ἤ ὅ τι ποσσίν τε ῥέξῃ καὶ χερσὶν ἑῇσιν.</l>
                  <l n="149">ἀλλʼ ἄγε πείρησαι, σκέδασον δʼ ἀπὸ κήδεα θυμοῦ.</l>
                  <l n="150">σοὶ δʼ ὁδὸς οὐκέτι δηρὸν ἀπέσσεται, ἀλλά τοι ἤδη</l>
                  <l n="151">νηῦς τε κατείρυσται καὶ ἐπαρτέες εἰσὶν ἑταῖροι.</l>
               </q>
               <l n="152">
                  <milestone unit="para" ed="P"/>τὸν δʼ ἀπαμειβόμενος προσέφη πολύμητις
                  Ὀδυσσεύς·</l>
               <q type="unspecified">
                  <l n="153">Λαοδάμα, τί με ταῦτα κελεύετε κερτομέοντες;</l>
                  <l n="154">κήδεά μοι καὶ μᾶλλον ἐνὶ φρεσὶν ἤ περ ἄεθλοι,</l>
                  <l n="155">ὃς πρὶν μὲν μάλα πολλὰ πάθον καὶ πολλὰ μόγησα,</l>
                  <l n="156">νῦν δὲ μεθʼ ὑμετέρῃ ἀγορῇ νόστοιο χατίζων</l>
                  <l n="157">ἧμαι, λισσόμενος βασιλῆά τε πάντα τε δῆμον.</l>
               </q>
               <l n="158">
                  <milestone unit="para" ed="P"/>τὸν δʼ αὖτʼ Εὐρύαλος ἀπαμείβετο νείκεσέ τʼ
                  ἄντην·</l>
               <q type="unspecified">
                  <l n="159">οὐ γάρ σʼ οὐδέ, ξεῖνε, δαήμονι φωτὶ ἐίσκω</l>
                  <l n="160">ἄθλων, οἷά τε πολλὰ μετʼ ἀνθρώποισι πέλονται,</l>
                  <l n="161">ἀλλὰ τῷ, ὅς θʼ ἅμα νηὶ πολυκλήιδι θαμίζων,</l>
                  <l n="162">ἀρχὸς ναυτάων οἵ τε πρηκτῆρες ἔασιν,</l>
                  <l n="163">φόρτου τε μνήμων καὶ ἐπίσκοπος ᾖσιν ὁδαίων</l>
                  <l n="164">κερδέων θʼ ἁρπαλέων· οὐδʼ ἀθλητῆρι ἔοικας.</l>
               </q>
               <milestone n="165" unit="card" ed="p"/>
               <l n="165">
                  <milestone unit="para" ed="P"/>τὸν δʼ ἄρʼ ὑπόδρα ἰδὼν προσέφη πολύμητις
                  Ὀδυσσεύς·</l>
               <q type="unspecified">
                  <l n="166">ξεῖνʼ, οὐ καλὸν ἔειπες· ἀτασθάλῳ ἀνδρὶ ἔοικας.</l>
                  <l n="167">οὕτως οὐ πάντεσσι θεοὶ χαρίεντα διδοῦσιν</l>
                  <l n="168">ἀνδράσιν, οὔτε φυὴν οὔτʼ ἂρ φρένας οὔτʼ ἀγορητύν.</l>
                  <l n="169">ἄλλος μὲν γάρ τʼ εἶδος ἀκιδνότερος πέλει ἀνήρ,</l>
                  <l n="170">ἀλλὰ θεὸς μορφὴν ἔπεσι στέφει, οἱ δέ τʼ ἐς αὐτὸν</l>
                  <l n="171">τερπόμενοι λεύσσουσιν· ὁ δʼ ἀσφαλέως ἀγορεύει</l>
                  <l n="172">αἰδοῖ μειλιχίῃ, μετὰ δὲ πρέπει ἀγρομένοισιν,</l>
                  <l n="173">ἐρχόμενον δʼ ἀνὰ ἄστυ θεὸν ὣς εἰσορόωσιν.</l>
                  <l n="174">ἄλλος δʼ αὖ εἶδος μὲν ἀλίγκιος ἀθανάτοισιν,</l>
                  <l n="175">ἀλλʼ οὔ οἱ χάρις ἀμφιπεριστέφεται ἐπέεσσιν,</l>
                  <l n="176">ὡς καὶ σοὶ εἶδος μὲν ἀριπρεπές, οὐδέ κεν ἄλλως</l>
                  <l n="177">οὐδὲ θεὸς τεύξειε, νόον δʼ ἀποφώλιός ἐσσι.</l>
                  <l n="178">ὤρινάς μοι θυμὸν ἐνὶ στήθεσσι φίλοισιν</l>
                  <l n="179">εἰπὼν οὐ κατὰ κόσμον. ἐγὼ δʼ οὐ νῆις ἀέθλων,</l>
                  <l n="180">ὡς σύ γε μυθεῖαι, ἀλλʼ ἐν πρώτοισιν ὀίω</l>
                  <l n="181">ἔμμεναι, ὄφρʼ ἥβῃ τε πεποίθεα χερσί τʼ ἐμῇσι.</l>
                  <l n="182">νῦν δʼ ἔχομαι κακότητι καὶ ἄλγεσι· πολλὰ γὰρ ἔτλην</l>
                  <l n="183">ἀνδρῶν τε πτολέμους ἀλεγεινά τε κύματα πείρων.</l>
                  <l n="184">ἀλλὰ καὶ ὥς, κακὰ πολλὰ παθών, πειρήσομʼ ἀέθλων·</l>
                  <l n="185">θυμοδακὴς γὰρ μῦθος, ἐπώτρυνας δέ με εἰπών.</l>
               </q>
               <l n="186">
                  <milestone unit="para" ed="P"/>ἦ ῥα καὶ αὐτῷ φάρει ἀναΐξας λάβε δίσκον</l>
               <l n="187">μείζονα καὶ πάχετον, στιβαρώτερον οὐκ ὀλίγον περ</l>
               <l n="188">ἢ οἵῳ Φαίηκες ἐδίσκεον ἀλλήλοισι.</l>
               <l n="189">τόν ῥα περιστρέψας ἧκε στιβαρῆς ἀπὸ χειρός,</l>
               <l n="190">βόμβησεν δὲ λίθος· κατὰ δʼ ἔπτηξαν ποτὶ γαίῃ</l>
               <l n="191">Φαίηκες δολιχήρετμοι, ναυσίκλυτοι ἄνδρες,</l>
               <l n="192">λᾶος ὑπὸ ῥιπῆς· ὁ δʼ ὑπέρπτατο σήματα πάντων</l>
               <l n="193">ῥίμφα θέων ἀπὸ χειρός. ἔθηκε δὲ τέρματʼ Ἀθήνη</l>
               <l n="194">ἀνδρὶ δέμας ἐικυῖα, ἔπος τʼ ἔφατʼ ἔκ τʼ ὀνόμαζεν·</l>
               <q type="unspecified">
                  <l n="195">
                     <milestone unit="para" ed="P"/>καί κʼ ἀλαός τοι, ξεῖνε, διακρίνειε τὸ σῆμα</l>
                  <l n="196">ἀμφαφόων, ἐπεὶ οὔ τι μεμιγμένον ἐστὶν ὁμίλῳ,</l>
                  <l n="197">ἀλλὰ πολὺ πρῶτον. σὺ δὲ θάρσει τόνδε γʼ ἄεθλον·</l>
                  <l n="198">οὔ τις Φαιήκων τόδε γʼ ἵξεται, οὐδʼ ὑπερήσει.</l>
               </q>
               <milestone n="199" unit="card" ed="p"/>
               <l n="199">
                  <milestone unit="para" ed="P"/>ὣς φάτο, γήθησεν δὲ πολύτλας δῖος Ὀδυσσεύς,</l>
               <l n="200">χαὶρων, οὕνεχʼ ἑταῖρον ἐνηέα λεῦσσʼ ἐν ἀγῶνι.</l>
               <l n="201">καὶ τότε κουφότερον μετεφώνεε Φαιήκεσσιν·</l>
               <q type="unspecified">
                  <l n="202">
                     <milestone unit="para" ed="P"/>τοῦτον νῦν ἀφίκεσθε, νέοι. τάχα δʼ ὕστερον
                     ἄλλον</l>
                  <l n="203">ἥσειν ἢ τοσσοῦτον ὀίομαι ἢ ἔτι μᾶσσον.</l>
                  <l n="204">τῶν δʼ ἄλλων ὅτινα κραδίη θυμός τε κελεύει,</l>
                  <l n="205">δεῦρʼ ἄγε πειρηθήτω, ἐπεί μʼ ἐχολώσατε λίην,</l>
                  <l n="206">ἢ πὺξ ἠὲ πάλῃ ἢ καὶ ποσίν, οὔ τι μεγαίρω,</l>
                  <l n="207">πάντων Φαιήκων, πλήν γʼ αὐτοῦ Λαοδάμαντος.</l>
                  <l n="208">ξεῖνος γάρ μοι ὅδʼ ἐστί· τίς ἂν φιλέοντι μάχοιτο;</l>
                  <l n="209">ἄφρων δὴ κεῖνός γε καὶ οὐτιδανὸς πέλει ἀνήρ,</l>
                  <l n="210">ὅς τις ξεινοδόκῳ ἔριδα προφέρηται ἀέθλων</l>
                  <l n="211">δήμῳ ἐν ἀλλοδαπῷ· ἕο δʼ αὐτοῦ πάντα κολούει.</l>
                  <l n="212">τῶν δʼ ἄλλων οὔ πέρ τινʼ ἀναίνομαι οὐδʼ ἀθερίζω,</l>
                  <l n="213">ἀλλʼ ἐθέλω ἴδμεν καὶ πειρηθήμεναι ἄντην.</l>
                  <l n="214">πάντα γὰρ οὐ κακός εἰμι, μετʼ ἀνδράσιν ὅσσοι ἄεθλοι·</l>
                  <l n="215">εὖ μὲν τόξον οἶδα ἐύξοον ἀμφαφάασθαι·</l>
                  <l n="216">πρῶτός κʼ ἄνδρα βάλοιμι ὀιστεύσας ἐν ὁμίλῳ</l>
                  <l n="217">ἀνδρῶν δυσμενέων, εἰ καὶ μάλα πολλοὶ ἑταῖροι</l>
                  <l n="218">ἄγχι παρασταῖεν καὶ τοξαζοίατο φωτῶν.</l>
                  <l n="219">οἶος δή με Φιλοκτήτης ἀπεκαίνυτο τόξῳ</l>
                  <l n="220">δήμῳ ἔνι Τρώων, ὅτε τοξαζοίμεθʼ Ἀχαιοί.</l>
                  <l n="221">τῶν δʼ ἄλλων ἐμέ φημι πολὺ προφερέστερον εἶναι,</l>
                  <l n="222">ὅσσοι νῦν βροτοί εἰσιν ἐπὶ χθονὶ σῖτον ἔδοντες.</l>
                  <l n="223">ἀνδράσι δὲ προτέροισιν ἐριζέμεν οὐκ ἐθελήσω,</l>
                  <l n="224">οὔθʼ Ἡρακλῆι οὔτʼ Εὐρύτῳ Οιχαλιῆι,</l>
                  <l n="225">οἵ ῥα καὶ ἀθανάτοισιν ἐρίζεσκον περὶ τόξων.</l>
                  <l n="226">τῷ ῥα καὶ αἶψʼ ἔθανεν μέγας Εὔρυτος, οὐδʼ ἐπὶ γῆρας</l>
                  <l n="227">ἵκετʼ ἐνὶ μεγάροισι· χολωσάμενος γὰρ Ἀπόλλων</l>
                  <l n="228">ἔκτανεν, οὕνεκά μιν προκαλίζετο τοξάζεσθαι.</l>
                  <l n="229">δουρὶ δʼ ἀκοντίζω ὅσον οὐκ ἄλλος τις ὀιστῷ.</l>
                  <l n="230">οἴοισιν δείδοικα ποσὶν μή τίς με παρέλθῃ</l>
                  <l n="231">Φαιήκων· λίην γὰρ ἀεικελίως ἐδαμάσθην</l>
                  <l n="232">κύμασιν ἐν πολλοῖς, ἐπεὶ οὐ κομιδὴ κατὰ νῆα</l>
                  <l n="233">ἦεν ἐπηετανός· τῷ μοι φίλα γυῖα λέλυνται.</l>
               </q>
               <l n="234">
                  <milestone unit="para" ed="P"/>ὣς ἔφαθʼ, οἱ δʼ ἄρα πάντες ἀκὴν ἐγένοντο σιωπῇ.</l>
               <l n="235">Ἀλκίνοος δέ μιν οἶος ἀμειβόμενος προσέειπεν·</l>
               <q type="unspecified">
                  <l n="236">
                     <milestone unit="para" ed="P"/>ξεῖνʼ, ἐπεὶ οὐκ ἀχάριστα μεθʼ ἡμῖν ταῦτʼ
                     ἀγορεύεις,</l>
                  <l n="237">ἀλλʼ ἐθέλεις ἀρετὴν σὴν φαινέμεν, ἥ τοι ὀπηδεῖ,</l>
                  <l n="238">χωόμενος ὅτι σʼ οὗτος ἀνὴρ ἐν ἀγῶνι παραστὰς</l>
                  <l n="239">νείκεσεν, ὡς ἂν σὴν ἀρετὴν βροτὸς οὔ τις ὄνοιτο,</l>
                  <l n="240">ὅς τις ἐπίσταιτο ᾗσι φρεσὶν ἄρτια βάζειν·</l>
                  <l n="241">ἀλλʼ ἄγε νῦν ἐμέθεν ξυνίει ἔπος, ὄφρα καὶ ἄλλῳ</l>
                  <l n="242">εἴπῃς ἡρώων, ὅτε κεν σοῖς ἐν μεγάροισι</l>
                  <l n="243">δαινύῃ παρὰ σῇ τʼ ἀλόχῳ καὶ σοῖσι τέκεσσιν,</l>
                  <l n="244">ἡμετέρης ἀρετῆς μεμνημένος, οἷα καὶ ἡμῖν</l>
                  <l n="245">Ζεὺς ἐπὶ ἔργα τίθησι διαμπερὲς ἐξ ἔτι πατρῶν.</l>
                  <l n="246">οὐ γὰρ πυγμάχοι εἰμὲν ἀμύμονες οὐδὲ παλαισταί,</l>
                  <l n="247">ἀλλὰ ποσὶ κραιπνῶς θέομεν καὶ νηυσὶν ἄριστοι,</l>
                  <l n="248">αἰεὶ δʼ ἡμῖν δαίς τε φίλη κίθαρις τε χοροί τε</l>
                  <l n="249">εἵματά τʼ ἐξημοιβὰ λοετρά τε θερμὰ καὶ εὐναί.</l>
                  <milestone n="250" unit="card" ed="p"/>
                  <l n="250">ἀλλʼ ἄγε, Φαιήκων βητάρμονες ὅσσοι ἄριστοι,</l>
                  <l n="251">παίσατε, ὥς χʼ ὁ ξεῖνος ἐνίσπῃ οἷσι φίλοισιν</l>
                  <l n="252">οἴκαδε νοστήσας, ὅσσον περιγιγνόμεθʼ ἄλλων</l>
                  <l n="253">ναυτιλίῃ καὶ ποσσὶ καὶ ὀρχηστυῖ καὶ ἀοιδῇ.</l>
                  <l n="254">Δημοδόκῳ δέ τις αἶψα κιὼν φόρμιγγα λίγειαν</l>
                  <l n="255">οἰσέτω, ἥ που κεῖται ἐν ἡμετέροισι δόμοισιν.</l>
               </q>
               <l n="256">
                  <milestone unit="para" ed="P"/>ὣς ἔφατʼ Ἀλκίνοος θεοείκελος, ὦρτο δὲ κῆρυξ</l>
               <l n="257">οἴσων φόρμιγγα γλαφυρὴν δόμου ἐκ βασιλῆος.</l>
               <l n="258">αἰσυμνῆται δὲ κριτοὶ ἐννέα πάντες ἀνέσταν</l>
               <l n="259">δήμιοι, οἳ κατʼ ἀγῶνας ἐὺ πρήσσεσκον ἕκαστα,</l>
               <l n="260">λείηναν δὲ χορόν, καλὸν δʼ εὔρυναν ἀγῶνα.</l>
               <l n="261">κῆρυξ δʼ ἐγγύθεν ἦλθε φέρων φόρμιγγα λίγειαν</l>
               <l n="262">Δημοδόκῳ· ὁ δʼ ἔπειτα κίʼ ἐς μέσον· ἀμφὶ δὲ κοῦροι</l>
               <l n="263">πρωθῆβαι ἵσταντο, δαήμονες ὀρχηθμοῖο,</l>
               <l n="264">πέπληγον δὲ χορὸν θεῖον ποσίν. αὐτὰρ Ὀδυσσεὺς</l>
               <l n="265">μαρμαρυγὰς θηεῖτο ποδῶν, θαύμαζε δὲ θυμῷ.</l>
               <l n="266">
                  <milestone unit="para" ed="P"/>αὐτὰρ ὁ φορμίζων ἀνεβάλλετο καλὸν ἀείδειν</l>
               <l n="267">ἀμφʼ Ἄρεος φιλότητος εὐστεφάνου τʼ Ἀφροδίτης,</l>
               <l n="268">ὡς τὰ πρῶτα μίγησαν ἐν Ἡφαίστοιο δόμοισι</l>
               <l n="269">λάθρῃ, πολλὰ δʼ ἔδωκε, λέχος δʼ ᾔσχυνε καὶ εὐνὴν</l>
               <l n="270">Ἡφαίστοιο ἄνακτος. ἄφαρ δέ οἱ ἄγγελος ἦλθεν</l>
               <l n="271">Ἥλιος, ὅ σφʼ ἐνόησε μιγαζομένους φιλότητι.</l>
               <l n="272">Ἥφαιστος δʼ ὡς οὖν θυμαλγέα μῦθον ἄκουσε,</l>
               <l n="273">βῆ ῥʼ ἴμεν ἐς χαλκεῶνα κακὰ φρεσὶ βυσσοδομεύων,</l>
               <l n="274">ἐν δʼ ἔθετʼ ἀκμοθέτῳ μέγαν ἄκμονα, κόπτε δὲ δεσμοὺς</l>
               <l n="275">ἀρρήκτους ἀλύτους, ὄφρʼ ἔμπεδον αὖθι μένοιεν.</l>
               <l n="276">αὐτὰρ ἐπεὶ δὴ τεῦξε δόλον κεχολωμένος Ἄρει,</l>
               <l n="277">βῆ ῥʼ ἴμεν ἐς θάλαμον, ὅθι οἱ φίλα δέμνιʼ ἔκειτο,</l>
               <l n="278">ἀμφὶ δʼ ἄρʼ ἑρμῖσιν χέε δέσματα κύκλῳ ἁπάντῃ·</l>
               <l n="279">πολλὰ δὲ καὶ καθύπερθε μελαθρόφιν ἐξεκέχυντο,</l>
               <l n="280">ἠύτʼ ἀράχνια λεπτά, τά γʼ οὔ κέ τις οὐδὲ ἴδοιτο,</l>
               <l n="281">οὐδὲ θεῶν μακάρων· πέρι γὰρ δολόεντα τέτυκτο.</l>
               <l n="282">αὐτὰρ ἐπεὶ δὴ πάντα δόλον περὶ δέμνια χεῦεν,</l>
               <l n="283">εἴσατʼ ἴμεν ἐς Λῆμνον, ἐυκτίμενον πτολίεθρον,</l>
               <l n="284">ἥ οἱ γαιάων πολὺ φιλτάτη ἐστὶν ἁπασέων.</l>
               <l n="285">οὐδʼ ἀλαοσκοπιὴν εἶχε χρυσήνιος Ἄρης,</l>
               <l n="286">ὡς ἴδεν Ἥφαιστον κλυτοτέχνην νόσφι κιόντα·</l>
               <l n="287">βῆ δʼ ἰέναι πρὸς δῶμα περικλυτοῦ Ἡφαίστοιο</l>
               <l n="288">ἰσχανόων φιλότητος ἐυστεφάνου Κυθερείης.</l>
               <l n="289">ἡ δὲ νέον παρὰ πατρὸς ἐρισθενέος Κρονίωνος</l>
               <l n="290">ἐρχομένη κατʼ ἄρʼ ἕζεθʼ· ὁ δʼ εἴσω δώματος ᾔει,</l>
               <l n="291">ἔν τʼ ἄρα οἱ φῦ χειρί, ἔπος τʼ ἔφατʼ ἔκ τʼ ὀνόμαζε·</l>
               <q type="unspecified">
                  <l n="292">
                     <milestone unit="para" ed="P"/>δεῦρο, φίλη, λέκτρονδε τραπείομεν
                     εὐνηθέντες·</l>
                  <l n="293">οὐ γὰρ ἔθʼ Ἥφαιστος μεταδήμιος, ἀλλά που ἤδη</l>
                  <l n="294">οἴχεται ἐς Λῆμνον μετὰ Σίντιας ἀγριοφώνους.</l>
               </q>
               <milestone n="295" unit="card" ed="p"/>
               <l n="295">
                  <milestone unit="para" ed="P"/>ὣς φάτο, τῇ δʼ ἀσπαστὸν ἐείσατο κοιμηθῆναι.</l>
               <l n="296">τὼ δʼ ἐς δέμνια βάντε κατέδραθον· ἀμφὶ δὲ δεσμοὶ</l>
               <l n="297">τεχνήεντες ἔχυντο πολύφρονος Ἡφαίστοιο,</l>
               <l n="298">οὐδέ τι κινῆσαι μελέων ἦν οὐδʼ ἀναεῖραι.</l>
               <l n="299">καὶ τότε δὴ γίγνωσκον, ὅ τʼ οὐκέτι φυκτὰ πέλοντο.</l>
               <l n="300">ἀγχίμολον δέ σφʼ ἦλθε περικλυτὸς ἀμφιγυήεις,</l>
               <l n="301">αὖτις ὑποστρέψας πρὶν Λήμνου γαῖαν ἱκέσθαι·</l>
               <l n="302">Ἠέλιος γάρ οἱ σκοπιὴν ἔχεν εἶπέ τε μῦθον.</l>
               <l n="303">βῆ δʼ ἴμεναι πρὸς δῶμα φίλον τετιημένος ἦτορ·</l>
               <l n="304">ἔστη δʼ ἐν προθύροισι, χόλος δέ μιν ἄγριος ᾕρει·</l>
               <l n="305">σμερδαλέον δʼ ἐβόησε, γέγωνέ τε πᾶσι θεοῖσιν·</l>
               <q type="unspecified">
                  <l n="306">
                     <milestone unit="para" ed="P"/>Ζεῦ πάτερ ἠδʼ ἄλλοι μάκαρες θεοὶ αἰὲν
                     ἐόντες,</l>
                  <l n="307">δεῦθʼ, ἵνα ἔργα γελαστὰ καὶ οὐκ ἐπιεικτὰ ἴδησθε,</l>
                  <l n="308">ὡς ἐμὲ χωλὸν ἐόντα Διὸς θυγάτηρ Ἀφροδίτη</l>
                  <l n="309">αἰὲν ἀτιμάζει, φιλέει δʼ ἀίδηλον Ἄρηα,</l>
                  <l n="310">οὕνεχʼ ὁ μὲν καλός τε καὶ ἀρτίπος, αὐτὰρ ἐγώ γε</l>
                  <l n="311">ἠπεδανὸς γενόμην. ἀτὰρ οὔ τί μοι αἴτιος ἄλλος,</l>
                  <l n="312">ἀλλὰ τοκῆε δύω, τὼ μὴ γείνασθαι ὄφελλον.</l>
                  <l n="313">ἀλλʼ ὄψεσθʼ, ἵνα τώ γε καθεύδετον ἐν φιλότητι</l>
                  <l n="314">εἰς ἐμὰ δέμνια βάντες, ἐγὼ δʼ ὁρόων ἀκάχημαι.</l>
                  <l n="315">οὐ μέν σφεας ἔτʼ ἔολπα μίνυνθά γε κειέμεν οὕτως</l>
                  <l n="316">καὶ μάλα περ φιλέοντε· τάχʼ οὐκ ἐθελήσετον ἄμφω</l>
                  <l n="317">εὕδειν· ἀλλά σφωε δόλος καὶ δεσμὸς ἐρύξει,</l>
                  <l n="318">εἰς ὅ κέ μοι μάλα πάντα πατὴρ ἀποδῷσιν ἔεδνα,</l>
                  <l n="319">ὅσσα οἱ ἐγγυάλιξα κυνώπιδος εἵνεκα κούρης,</l>
                  <l n="320">οὕνεκά οἱ καλὴ θυγάτηρ, ἀτὰρ οὐκ ἐχέθυμος.</l>
               </q>
               <l n="321">
                  <milestone unit="para" ed="P"/>ὣς ἔφαθʼ, οἱ δʼ ἀγέροντο θεοὶ ποτὶ χαλκοβατὲς
                  δῶ·</l>
               <l n="322">ἦλθε Ποσειδάων γαιήοχος, ἦλθʼ ἐριούνης</l>
               <l n="323">Ἑρμείας, ἦλθεν δὲ ἄναξ ἑκάεργος Ἀπόλλων.</l>
               <l n="324">θηλύτεραι δὲ θεαὶ μένον αἰδοῖ οἴκοι ἑκάστη.</l>
               <l n="325">ἔσταν δʼ ἐν προθύροισι θεοί, δωτῆρες ἑάων·</l>
               <l n="326">ἄσβεστος δʼ ἄρʼ ἐνῶρτο γέλως μακάρεσσι θεοῖσι</l>
               <l n="327">τέχνας εἰσορόωσι πολύφρονος Ἡφαίστοιο.</l>
               <l n="328">ὧδε δέ τις εἴπεσκεν ἰδὼν ἐς πλησίον ἄλλον·</l>
               <q type="unspecified">
                  <l n="329">
                     <milestone unit="para" ed="P"/>οὐκ ἀρετᾷ κακὰ ἔργα· κιχάνει τοι βραδὺς
                     ὠκύν,</l>
                  <l n="330">ὡς καὶ νῦν Ἥφαιστος ἐὼν βραδὺς εἷλεν Ἄρηα</l>
                  <l n="331">ὠκύτατόν περ ἐόντα θεῶν οἳ Ὄλυμπον ἔχουσιν,</l>
                  <l n="332">χωλὸς ἐὼν τέχνῃσι· τὸ καὶ μοιχάγριʼ ὀφέλλει.</l>
               </q>
               <l n="333">
                  <milestone unit="para" ed="P"/>ὣς οἱ μὲν τοιαῦτα πρὸς ἀλλήλους ἀγόρευον·</l>
               <l n="334">Ἑρμῆν δὲ προσέειπεν ἄναξ Διὸς υἱὸς Ἀπόλλων·</l>
               <q type="unspecified">
                  <l n="335">
                     <milestone unit="para" ed="P"/>Ἑρμεία, Διὸς υἱέ, διάκτορε, δῶτορ ἑάων,</l>
                  <l n="336">ἦ ῥά κεν ἐν δεσμοῖς ἐθέλοις κρατεροῖσι πιεσθεὶς</l>
                  <l n="337">εὕδειν ἐν λέκτροισι παρὰ χρυσέῃ Ἀφροδίτῃ;</l>
               </q>
               <l n="338">
                  <milestone unit="para" ed="P"/>τὸν δʼ ἠμείβετʼ ἔπειτα διάκτορος ἀργεϊφόντης·</l>
               <q type="unspecified">
                  <l n="339">αἲ γὰρ τοῦτο γένοιτο, ἄναξ ἑκατηβόλʼ Ἄπολλον·</l>
                  <l n="340">δεσμοὶ μὲν τρὶς τόσσοι ἀπείρονες ἀμφὶς ἔχοιεν,</l>
                  <l n="341">ὑμεῖς δʼ εἰσορόῳτε θεοὶ πᾶσαί τε θέαιναι,</l>
                  <l n="342">αὐτὰρ ἐγὼν εὕδοιμι παρὰ χρυσέῃ Ἀφροδίτῃ.</l>
               </q>
               <milestone n="343" unit="card" ed="p"/>
               <l n="343">
                  <milestone unit="para" ed="P"/>ὣς ἔφατʼ, ἐν δὲ γέλως ὦρτʼ ἀθανάτοισι θεοῖσιν.</l>
               <l n="344">οὐδὲ Ποσειδάωνα γέλως ἔχε, λίσσετο δʼ αἰεὶ</l>
               <l n="345">Ἥφαιστον κλυτοεργὸν ὅπως λύσειεν Ἄρηα.</l>
               <l n="346">καί μιν φωνήσας ἔπεα πτερόεντα προσηύδα·</l>
               <q type="unspecified">
                  <l n="347">
                     <milestone unit="para" ed="P"/>λῦσον· ἐγὼ δέ τοι αὐτὸν ὑπίσχομαι, ὡς σὺ
                     κελεύεις,</l>
                  <l n="348">τίσειν αἴσιμα πάντα μετʼ ἀθανάτοισι θεοῖσιν.</l>
               </q>
               <l n="349">
                  <milestone unit="para" ed="P"/>τὸν δʼ αὖτε προσέειπε περικλυτὸς ἀμφιγυήεις·</l>
               <q type="unspecified">
                  <l n="350">μή με, Ποσείδαον γαιήοχε, ταῦτα κέλευε·</l>
                  <l n="351">δειλαί τοι δειλῶν γε καὶ ἐγγύαι ἐγγυάασθαι.</l>
                  <l n="352">πῶς ἂν ἐγώ σε δέοιμι μετʼ ἀθανάτοισι θεοῖσιν,</l>
                  <l n="353">εἴ κεν Ἄρης οἴχοιτο χρέος καὶ δεσμὸν ἀλύξας;</l>
               </q>
               <l n="354">
                  <milestone unit="para" ed="P"/>τὸν δʼ αὖτε προσέειπε Ποσειδάων ἐνοσίχθων·</l>
               <q type="unspecified">
                  <l n="355">Ἥφαιστʼ, εἴ περ γάρ κεν Ἄρης χρεῖος ὑπαλύξας</l>
                  <l n="356">οἴχηται φεύγων, αὐτός τοι ἐγὼ τάδε τίσω.</l>
               </q>
               <l n="357">
                  <milestone unit="para" ed="P"/>τὸν δʼ ἠμείβετʼ ἔπειτα περικλυτὸς ἀμφιγυήεις·</l>
               <q type="unspecified">
                  <l n="358">οὐκ ἔστʼ οὐδὲ ἔοικε τεὸν ἔπος ἀρνήσασθαι.</l>
               </q>
               <l n="359">
                  <milestone unit="para" ed="P"/>ὣς εἰπὼν δεσμὸν ἀνίει μένος Ἡφαίστοιο.</l>
               <l n="360">τὼ δʼ ἐπεὶ ἐκ δεσμοῖο λύθεν, κρατεροῦ περ ἐόντος,</l>
               <l n="361">αὐτίκʼ ἀναΐξαντε ὁ μὲν Θρῄκηνδε βεβήκει,</l>
               <l n="362">ἡ δʼ ἄρα Κύπρον ἵκανε φιλομμειδὴς Ἀφροδίτη,</l>
               <l n="363">ἐς Πάφον· ἔνθα δέ οἱ τέμενος βωμός τε θυήεις.</l>
               <l n="364">ἔνθα δέ μιν Χάριτες λοῦσαν καὶ χρῖσαν ἐλαίῳ</l>
               <l n="365">ἀμβρότῳ, οἷα θεοὺς ἐπενήνοθεν αἰὲν ἐόντας,</l>
               <l n="366">ἀμφὶ δὲ εἵματα ἕσσαν ἐπήρατα, θαῦμα ἰδέσθαι.</l>
               <l n="367">
                  <milestone unit="para" ed="P"/>ταῦτʼ ἄρʼ ἀοιδὸς ἄειδε περικλυτός· αὐτὰρ
                  Ὀδυσσεὺς</l>
               <l n="368">τέρπετʼ ἐνὶ φρεσὶν ᾗσιν ἀκούων ἠδὲ καὶ ἄλλοι</l>
               <l n="369">Φαίηκες δολιχήρετμοι, ναυσίκλυτοι ἄνδρες.</l>
               <l n="370">
                  <milestone unit="para" ed="P"/>Ἀλκίνοος δʼ Ἅλιον καὶ Λαοδάμαντα κέλευσεν</l>
               <l n="371">μουνὰξ ὀρχήσασθαι, ἐπεί σφισιν οὔ τις ἔριζεν.</l>
               <l n="372">οἱ δʼ ἐπεὶ οὖν σφαῖραν καλὴν μετὰ χερσὶν ἕλοντο,</l>
               <l n="373">πορφυρέην, τήν σφιν Πόλυβος ποίησε δαΐφρων,</l>
               <l n="374">τὴν ἕτερος ῥίπτασκε ποτὶ νέφεα σκιόεντα</l>
               <l n="375">ἰδνωθεὶς ὀπίσω, ὁ δʼ ἀπὸ χθονὸς ὑψόσʼ ἀερθεὶς</l>
               <l n="376">ῥηιδίως μεθέλεσκε, πάρος ποσὶν οὖδας ἱκέσθαι.</l>
               <l n="377">αὐτὰρ ἐπεὶ δὴ σφαίρῃ ἀνʼ ἰθὺν πειρήσαντο,</l>
               <l n="378">ὠρχείσθην δὴ ἔπειτα ποτὶ χθονὶ πουλυβοτείρῃ</l>
               <l n="379">ταρφέʼ ἀμειβομένω· κοῦροι δʼ ἐπελήκεον ἄλλοι</l>
               <l n="380">ἑστεῶτες κατʼ ἀγῶνα, πολὺς δʼ ὑπὸ κόμπος ὀρώρει.</l>
               <l n="381">
                  <milestone unit="para" ed="P"/>δὴ τότʼ ἄρʼ Ἀλκίνοον προσεφώνεε δῖος Ὀδυσσεύς·</l>
               <q type="unspecified">
                  <l n="382">Ἀλκίνοε κρεῖον, πάντων ἀριδείκετε λαῶν,</l>
                  <l n="383">ἠμὲν ἀπείλησας βητάρμονας εἶναι ἀρίστους,</l>
                  <l n="384">ἠδʼ ἄρʼ ἑτοῖμα τέτυκτο· σέβας μʼ ἔχει εἰσορόωντα.</l>
               </q>
               <milestone n="385" unit="card" ed="p"/>
               <l n="385">
                  <milestone unit="para" ed="P"/>ὣς φάτο, γήθησεν δʼ ἱερὸν μένος Ἀλκινόοιο,</l>
               <l n="386">αἶψα δὲ Φαιήκεσσι φιληρέτμοισι μετηύδα·</l>
               <q type="unspecified">
                  <l n="387">
                     <milestone unit="para" ed="P"/>κέκλυτε, Φαιήκων ἡγήτορες ἠδὲ μέδοντες.</l>
                  <l n="388">ὁ ξεῖνος μάλα μοι δοκέει πεπνυμένος εἶναι.</l>
                  <l n="389">ἀλλʼ ἄγε οἱ δῶμεν ξεινήιον, ὡς ἐπιεικές.</l>
                  <l n="390">δώδεκα γὰρ κατὰ δῆμον ἀριπρεπέες βασιλῆες</l>
                  <l n="391">ἀρχοὶ κραίνουσι, τρισκαιδέκατος δʼ ἐγὼ αὐτός·</l>
                  <l n="392">τῶν οἱ ἕκαστος φᾶρος ἐυπλυνὲς ἠδὲ χιτῶνα</l>
                  <l n="393">καὶ χρυσοῖο τάλαντον ἐνείκατε τιμήεντος.</l>
                  <l n="394">αἶψα δὲ πάντα φέρωμεν ἀολλέα, ὄφρʼ ἐνὶ χερσὶν</l>
                  <l n="395">ξεῖνος ἔχων ἐπὶ δόρπον ἴῃ χαίρων ἐνὶ θυμῷ.</l>
                  <l n="396">Εὐρύαλος δέ ἑ αὐτὸν ἀρεσσάσθω ἐπέεσσι</l>
                  <l n="397">καὶ δώρῳ, ἐπεὶ οὔ τι ἔπος κατὰ μοῖραν ἔειπεν.</l>
               </q>
               <l n="398">
                  <milestone unit="para" ed="P"/>ὣς ἔφαθʼ, οἱ δʼ ἄρα πάντες ἐπῄνεον ἠδʼ
                  ἐκέλευον,</l>
               <l n="399">δῶρα δʼ ἄρʼ οἰσέμεναι πρόεσαν κήρυκα ἕκαστος.</l>
               <l n="400">τὸν δʼ αὖτʼ Εὐρύαλος ἀπαμείβετο φώνησέν τε·</l>
               <q type="unspecified">
                  <l n="401">Ἀλκίνοε κρεῖον, πάντων ἀριδείκετε λαῶν,</l>
                  <l n="402">τοιγὰρ ἐγὼ τὸν ξεῖνον ἀρέσσομαι, ὡς σὺ κελεύεις.</l>
                  <l n="403">δώσω οἱ τόδʼ ἄορ παγχάλκεον, ᾧ ἔπι κώπη</l>
                  <l n="404">ἀργυρέη, κολεὸν δὲ νεοπρίστου ἐλέφαντος</l>
                  <l n="405">ἀμφιδεδίνηται· πολέος δέ οἱ ἄξιον ἔσται.</l>
               </q>
               <l n="406">
                  <milestone unit="para" ed="P"/>ὣς εἰπὼν ἐν χερσὶ τίθει ξίφος ἀργυρόηλον</l>
               <l n="407">καί μιν φωνήσας ἔπεα πτερόεντα προσηύδα·</l>
               <q type="unspecified">
                  <l n="408">χαῖρε, πάτερ ὦ ξεῖνε· ἔπος δʼ εἴ πέρ τι βέβακται</l>
                  <l n="409">δεινόν, ἄφαρ τὸ φέροιεν ἀναρπάξασαι ἄελλαι.</l>
                  <l n="410">σοὶ δὲ θεοὶ ἄλοχόν τʼ ἰδέειν καὶ πατρίδʼ ἱκέσθαι</l>
                  <l n="411">δοῖεν, ἐπεὶ δὴ δηθὰ φίλων ἄπο πήματα πάσχεις.</l>
               </q>
               <l n="412">
                  <milestone unit="para" ed="P"/>τὸν δʼ ἀπαμειβόμενος προσέφη πολύμητις
                  Ὀδυσσεύς·</l>
               <q type="unspecified">
                  <l n="413">καὶ σὺ φίλος μάλα χαῖρε, θεοὶ δέ τοι ὄλβια δοῖεν.</l>
                  <l n="414">μηδέ τι τοι ξίφεός γε ποθὴ μετόπισθε γένοιτο</l>
                  <l n="415">τούτου, ὃ δή μοι δῶκας ἀρεσσάμενος ἐπέεσσιν.</l>
               </q>
               <l n="416">
                  <milestone unit="para" ed="P"/>ἦ ῥα καὶ ἀμφʼ ὤμοισι θέτο ξίφος ἀργυρόηλον.</l>
               <l n="417">δύσετό τʼ ἠέλιος, καὶ τῷ κλυτὰ δῶρα παρῆεν.</l>
               <l n="418">καὶ τά γʼ ἐς Ἀλκινόοιο φέρον κήρυκες ἀγαυοί·</l>
               <l n="419">δεξάμενοι δʼ ἄρα παῖδες ἀμύμονος Ἀλκινόοιο</l>
               <l n="420">μητρὶ παρʼ αἰδοίῃ ἔθεσαν περικαλλέα δῶρα.</l>
               <l n="421">τοῖσιν δʼ ἡγεμόνευʼ ἱερὸν μένος Ἀλκινόοιο,</l>
               <l n="422">ἐλθόντες δὲ καθῖζον ἐν ὑψηλοῖσι θρόνοισι.</l>
               <l n="423">δή ῥα τότʼ Ἀρήτην προσέφη μένος Ἀλκινόοιο·</l>
               <q type="unspecified">
                  <l n="424">
                     <milestone unit="para" ed="P"/>δεῦρο, γύναι, φέρε χηλὸν ἀριπρεπέʼ, ἥ τις
                     ἀρίστη·</l>
                  <l n="425">ἐν δʼ αὐτὴ θὲς φᾶρος ἐυπλυνὲς ἠδὲ χιτῶνα.</l>
                  <l n="426">ἀμφὶ δέ οἱ πυρὶ χαλκὸν ἰήνατε, θέρμετε δʼ ὕδωρ,</l>
                  <l n="427">ὄφρα λοεσσάμενός τε ἰδών τʼ ἐὺ κείμενα πάντα</l>
                  <l n="428">δῶρα, τά οἱ Φαίηκες ἀμύμονες ἐνθάδʼ ἔνεικαν,</l>
                  <l n="429">δαιτί τε τέρπηται καὶ ἀοιδῆς ὕμνον ἀκούων.</l>
                  <l n="430">καί οἱ ἐγὼ τόδʼ ἄλεισον ἐμὸν περικαλλὲς ὀπάσσω,</l>
                  <l n="431">χρύσεον, ὄφρʼ ἐμέθεν μεμνημένος ἤματα πάντα</l>
                  <l n="432">σπένδῃ ἐνὶ μεγάρῳ Διί τʼ ἄλλοισίν τε θεοῖσιν.</l>
               </q>
               <milestone n="433" unit="card" ed="p"/>
               <l n="433">
                  <milestone unit="para" ed="P"/>ὣς ἔφατʼ, Ἀρήτη δὲ μετὰ δμῳῇσιν ἔειπεν</l>
               <l n="434">ἀμφὶ πυρὶ στῆσαι τρίποδα μέγαν ὅττι τάχιστα.</l>
               <l n="435">αἱ δὲ λοετροχόον τρίποδʼ ἵστασαν ἐν πυρὶ κηλέῳ,</l>
               <l n="436">ἔν δʼ ἄρʼ ὕδωρ ἔχεαν, ὑπὸ δὲ ξύλα δαῖον ἑλοῦσαι.</l>
               <l n="437">γάστρην μὲν τρίποδος πῦρ ἄμφεπε, θέρμετο δʼ ὕδωρ·</l>
               <l n="438">τόφρα δʼ ἄρʼ Ἀρήτη ξείνῳ περικαλλέα χηλὸν</l>
               <l n="439">ἐξέφερεν θαλάμοιο, τίθει δʼ ἐνὶ κάλλιμα δῶρα,</l>
               <l n="440">ἐσθῆτα χρυσόν τε, τά οἱ Φαίηκες ἔδωκαν·</l>
               <l n="441">ἐν δʼ αὐτὴ φᾶρος θῆκεν καλόν τε χιτῶνα,</l>
               <l n="442">καί μιν φωνήσασʼ ἔπεα πτερόεντα προσηύδα·</l>
               <q type="unspecified">
                  <l n="443">
                     <milestone unit="para" ed="P"/>αὐτὸς νῦν ἴδε πῶμα, θοῶς δʼ ἐπὶ δεσμὸν
                     ἴηλον,</l>
                  <l n="444">μή τίς τοι καθʼ ὁδὸν δηλήσεται, ὁππότʼ ἂν αὖτε</l>
                  <l n="445">εὕδῃσθα γλυκὺν ὕπνον ἰὼν ἐν νηὶ μελαίνῃ.</l>
               </q>
               <l n="446">
                  <milestone unit="para" ed="P"/>αὐτὰρ ἐπεὶ τό γʼ ἄκουσε πολύτλας δῖος Ὀδυσσεύς,</l>
               <l n="447">αὐτίκʼ ἐπήρτυε πῶμα, θοῶς δʼ ἐπὶ δεσμὸν ἴηλεν</l>
               <l n="448">ποικίλον, ὅν ποτέ μιν δέδαε φρεσὶ πότνια Κίρκη·</l>
               <l n="449">αὐτόδιον δʼ ἄρα μιν ταμίη λούσασθαι ἀνώγει</l>
               <l n="450">ἔς ῥʼ ἀσάμινθον βάνθʼ· ὁ δʼ ἄρ ἀσπασίως ἴδε θυμῷ</l>
               <l n="451">θερμὰ λοέτρʼ, ἐπεὶ οὔ τι κομιζόμενός γε θάμιζεν,</l>
               <l n="452">ἐπεὶ δὴ λίπε δῶμα Καλυψοῦς ἠυκόμοιο.</l>
               <l n="453">τόφρα δέ οἱ κομιδή γε θεῷ ὣς ἔμπεδος ἦεν.</l>
               <l n="454">
                  <milestone unit="para" ed="P"/>τὸν δʼ ἐπεὶ οὖν δμῳαὶ λοῦσαν καὶ χρῖσαν ἐλαίῳ,</l>
               <l n="455">ἀμφὶ δέ μιν χλαῖναν καλὴν βάλον ἠδὲ χιτῶνα,</l>
               <l n="456">ἔκ ῥʼ ἀσαμίνθου βὰς ἄνδρας μέτα οἰνοποτῆρας</l>
               <l n="457">ἤιε· Ναυσικάα δὲ θεῶν ἄπο κάλλος ἔχουσα</l>
               <l n="458">στῆ ῥα παρὰ σταθμὸν τέγεος πύκα ποιητοῖο,</l>
               <l n="459">θαύμαζεν δʼ Ὀδυσῆα ἐν ὀφθαλμοῖσιν ὁρῶσα,</l>
               <l n="460">καί μιν φωνήσασʼ ἔπεα πτερόεντα προσηύδα·</l>
               <q type="unspecified">
                  <l n="461">
                     <milestone unit="para" ed="P"/>χαῖρε, ξεῖνʼ, ἵνα καί ποτʼ ἐὼν ἐν πατρίδι
                     γαίῃ</l>
                  <l n="462">μνήσῃ ἐμεῦ, ὅτι μοι πρώτῃ ζωάγριʼ ὀφέλλεις.</l>
               </q>
               <l n="463">
                  <milestone unit="para" ed="P"/>τὴν δʼ ἀπαμειβόμενος προσέφη πολύμητις
                  Ὀδυσσεύς.</l>
               <q type="unspecified">
                  <l n="464">Ναυσικάα θύγατερ μεγαλήτορος Ἀλκινόοιο,</l>
                  <l n="465">οὕτω νῦν Ζεὺς θείη, ἐρίγδουπος πόσις Ἥρης,</l>
                  <l n="466">οἴκαδέ τʼ ἐλθέμεναι καὶ νόστιμον ἦμαρ ἰδέσθαι·</l>
                  <l n="467">τῷ κέν τοι καὶ κεῖθι θεῷ ὣς εὐχετοῴμην</l>
                  <l n="468">αἰεὶ ἤματα πάντα· σὺ γάρ μʼ ἐβιώσαο, κούρη.</l>
               </q>
               <milestone n="469" unit="card" ed="p"/>
               <l n="469">
                  <milestone unit="para" ed="P"/>ἦ ῥα καὶ ἐς θρόνον ἷζε παρʼ Ἀλκίνοον βασιλῆα·</l>
               <l n="470">οἱ δʼ ἤδη μοίρας τʼ ἔνεμον κερόωντό τε οἶνον.</l>
               <l n="471">κῆρυξ δʼ ἐγγύθεν ἦλθεν ἄγων ἐρίηρον ἀοιδόν,</l>
               <l n="472">Δημόδοκον λαοῖσι τετιμένον· εἷσε δʼ ἄρʼ αὐτὸν</l>
               <l n="473">μέσσῳ δαιτυμόνων, πρὸς κίονα μακρὸν ἐρείσας.</l>
               <l n="474">δὴ τότε κήρυκα προσέφη πολύμητις Ὀδυσσεύς,</l>
               <l n="475">νώτου ἀποπροταμών, ἐπὶ δὲ πλεῖον ἐλέλειπτο,</l>
               <l n="476">ἀργιόδοντος ὑός, θαλερὴ δʼ ἦν ἀμφὶς ἀλοιφή·</l>
               <q type="unspecified">
                  <l n="477">
                     <milestone unit="para" ed="P"/>κῆρυξ, τῆ δή, τοῦτο πόρε κρέας, ὄφρα
                     φάγῃσιν,</l>
                  <l n="478">Δημοδόκῳ· καί μιν προσπτύξομαι ἀχνύμενός περ·</l>
                  <l n="479">πᾶσι γὰρ ἀνθρώποισιν ἐπιχθονίοισιν ἀοιδοὶ</l>
                  <l n="480">τιμῆς ἔμμοροί εἰσι καὶ αἰδοῦς, οὕνεκʼ ἄρα σφέας</l>
                  <l n="481">οἴμας μοῦσʼ ἐδίδαξε, φίλησε δὲ φῦλον ἀοιδῶν.</l>
               </q>
               <l n="482">
                  <milestone unit="para" ed="P"/>ὣς ἄρʼ ἔφη, κῆρυξ δὲ φέρων ἐν χερσὶν ἔθηκεν</l>
               <l n="483">ἥρῳ Δημοδόκῳ· ὁ δʼ ἐδέξατο, χαῖρε δὲ θυμῷ.</l>
               <l n="484">οἱ δʼ ἐπʼ ὀνείαθʼ ἑτοῖμα προκείμενα χεῖρας ἴαλλον.</l>
               <l n="485">αὐτὰρ ἐπεὶ πόσιος καὶ ἐδητύος ἐξ ἔρον ἕντο,</l>
               <l n="486">δὴ τότε Δημόδοκον προσέφη πολύμητις Ὀδυσσεύς·</l>
               <q type="unspecified">
                  <l n="487">
                     <milestone unit="para" ed="P"/>Δημόδοκʼ, ἔξοχα δή σε βροτῶν αἰνίζομʼ
                     ἁπάντων.</l>
                  <l n="488">ἢ σέ γε μοῦσʼ ἐδίδαξε, Διὸς πάϊς, ἢ σέ γʼ Ἀπόλλων·</l>
                  <l n="489">λίην γὰρ κατὰ κόσμον Ἀχαιῶν οἶτον ἀείδεις,</l>
                  <l n="490">ὅσσʼ ἔρξαν τʼ ἔπαθόν τε καὶ ὅσσʼ ἐμόγησαν Ἀχαιοί,</l>
                  <l n="491">ὥς τέ που ἢ αὐτὸς παρεὼν ἢ ἄλλου ἀκούσας.</l>
                  <l n="492">ἀλλʼ ἄγε δὴ μετάβηθι καὶ ἵππου κόσμον ἄεισον</l>
                  <l n="493">δουρατέου, τὸν Ἐπειὸς ἐποίησεν σὺν Ἀθήνῃ,</l>
                  <l n="494">ὅν ποτʼ ἐς ἀκρόπολιν δόλον ἤγαγε δῖος Ὀδυσσεὺς</l>
                  <l n="495">ἀνδρῶν ἐμπλήσας οἵ ῥʼ Ἴλιον ἐξαλάπαξαν.</l>
                  <l n="496">αἴ κεν δή μοι ταῦτα κατὰ μοῖραν καταλέξῃς,</l>
                  <l n="497">αὐτίκʼ ἐγὼ πᾶσιν μυθήσομαι ἀνθρώποισιν,</l>
                  <l n="498">ὡς ἄρα τοι πρόφρων θεὸς ὤπασε θέσπιν ἀοιδήν.</l>
               </q>
               <l n="499">
                  <milestone unit="para" ed="P"/>ὣς φάθʼ, ὁ δʼ ὁρμηθεὶς θεοῦ ἤρχετο, φαῖνε δʼ
                  ἀοιδήν,</l>
               <l n="500">ἔνθεν ἑλὼν ὡς οἱ μὲν ἐυσσέλμων ἐπὶ νηῶν</l>
               <l n="501">βάντες ἀπέπλειον, πῦρ ἐν κλισίῃσι βαλόντες,</l>
               <l n="502">Ἀργεῖοι, τοὶ δʼ ἤδη ἀγακλυτὸν ἀμφʼ Ὀδυσῆα</l>
               <l n="503">ἥατʼ ἐνὶ Τρώων ἀγορῇ κεκαλυμμένοι ἵππῳ·</l>
               <l n="504">αὐτοὶ γάρ μιν Τρῶες ἐς ἀκρόπολιν ἐρύσαντο.</l>
               <l n="505">ὣς ὁ μὲν ἑστήκει, τοὶ δʼ ἄκριτα πόλλʼ ἀγόρευον</l>
               <l n="506">ἥμενοι ἀμφʼ αὐτόν· τρίχα δέ σφισιν ἥνδανε βουλή,</l>
               <l n="507">ἠὲ διαπλῆξαι κοῖλον δόρυ νηλέι χαλκῷ,</l>
               <l n="508">ἢ κατὰ πετράων βαλέειν ἐρύσαντας ἐπʼ ἄκρης,</l>
               <l n="509">ἢ ἐάαν μέγʼ ἄγαλμα θεῶν θελκτήριον εἶναι,</l>
               <l n="510">τῇ περ δὴ καὶ ἔπειτα τελευτήσεσθαι ἔμελλεν·</l>
               <l n="511">αἶσα γὰρ ἦν ἀπολέσθαι, ἐπὴν πόλις ἀμφικαλύψῃ</l>
               <l n="512">δουράτεον μέγαν ἵππον, ὅθʼ ἥατο πάντες ἄριστοι</l>
               <l n="513">Ἀργείων Τρώεσσι φόνον καὶ κῆρα φέροντες.</l>
               <l n="514">ἤειδεν δʼ ὡς ἄστυ διέπραθον υἷες Ἀχαιῶν</l>
               <l n="515">ἱππόθεν ἐκχύμενοι, κοῖλον λόχον ἐκπρολιπόντες.</l>
               <l n="516">ἄλλον δʼ ἄλλῃ ἄειδε πόλιν κεραϊζέμεν αἰπήν,</l>
               <l n="517">αὐτὰρ Ὀδυσσῆα προτὶ δώματα Δηιφόβοιο</l>
               <l n="518">βήμεναι, ἠύτʼ Ἄρηα σὺν ἀντιθέῳ Μενελάῳ.</l>
               <l n="519">κεῖθι δὴ αἰνότατον πόλεμον φάτο τολμήσαντα</l>
               <l n="520">νικῆσαι καὶ ἔπειτα διὰ μεγάθυμον Ἀθήνην.</l>
               <milestone n="521" unit="card" ed="p"/>
               <l n="521">
                  <milestone unit="para" ed="P"/>ταῦτʼ ἄρʼ ἀοιδὸς ἄειδε περικλυτός· αὐτὰρ
                  Ὀδυσσεὺς</l>
               <l n="522">τήκετο, δάκρυ δʼ ἔδευεν ὑπὸ βλεφάροισι παρειάς.</l>
               <l n="523">ὡς δὲ γυνὴ κλαίῃσι φίλον πόσιν ἀμφιπεσοῦσα,</l>
               <l n="524">ὅς τε ἑῆς πρόσθεν πόλιος λαῶν τε πέσῃσιν,</l>
               <l n="525">ἄστεϊ καὶ τεκέεσσιν ἀμύνων νηλεὲς ἦμαρ·</l>
               <l n="526">ἡ μὲν τὸν θνήσκοντα καὶ ἀσπαίροντα ἰδοῦσα</l>
               <l n="527">ἀμφʼ αὐτῷ χυμένη λίγα κωκύει· οἱ δέ τʼ ὄπισθε</l>
               <l n="528">κόπτοντες δούρεσσι μετάφρενον ἠδὲ καὶ ὤμους</l>
               <l n="529">εἴρερον εἰσανάγουσι, πόνον τʼ ἐχέμεν καὶ ὀιζύν·</l>
               <l n="530">τῆς δʼ ἐλεεινοτάτῳ ἄχεϊ φθινύθουσι παρειαί·</l>
               <l n="531">ὣς Ὀδυσεὺς ἐλεεινὸν ὑπʼ ὀφρύσι δάκρυον εἶβεν.</l>
               <l n="532">ἔνθʼ ἄλλους μὲν πάντας ἐλάνθανε δάκρυα λείβων,</l>
               <l n="533">Ἀλκίνοος δέ μιν οἶος ἐπεφράσατʼ ἠδʼ ἐνόησεν,</l>
               <l n="534">ἥμενος ἄγχʼ αὐτοῦ, βαρὺ δὲ στενάχοντος ἄκουσεν.</l>
               <l n="535">αἶψα δὲ Φαιήκεσσι φιληρέτμοισι μετηύδα·</l>
               <q type="unspecified">
                  <l n="536">
                     <milestone unit="para" ed="P"/>κέκλυτε, Φαιήκων ἡγήτορες ἠδὲ μέδοντες,</l>
                  <l n="537">Δημόδοκος δʼ ἤδη σχεθέτω φόρμιγγα λίγειαν·</l>
                  <l n="538">οὐ γάρ πως πάντεσσι χαριζόμενος τάδʼ ἀείδει.</l>
                  <l n="539">ἐξ οὗ δορπέομέν τε καὶ ὤρορε θεῖος ἀοιδός,</l>
                  <l n="540">ἐκ τοῦ δʼ οὔ πω παύσατʼ ὀιζυροῖο γόοιο</l>
                  <l n="541">ὁ ξεῖνος· μάλα πού μιν ἄχος φρένας ἀμφιβέβηκεν.</l>
                  <l n="542">ἀλλʼ ἄγʼ ὁ μὲν σχεθέτω, ἵνʼ ὁμῶς τερπώμεθα πάντες,</l>
                  <l n="543">ξεινοδόκοι καὶ ξεῖνος, ἐπεὶ πολὺ κάλλιον οὕτως·</l>
                  <l n="544">εἵνεκα γὰρ ξείνοιο τάδʼ αἰδοίοιο τέτυκται,</l>
                  <l n="545">πομπὴ καὶ φίλα δῶρα, τά οἱ δίδομεν φιλέοντες.</l>
                  <l n="546">ἀντὶ κασιγνήτου ξεῖνός θʼ ἱκέτης τε τέτυκται</l>
                  <l n="547">ἀνέρι, ὅς τʼ ὀλίγον περ ἐπιψαύῃ πραπίδεσσι.</l>
                  <l n="548">τῷ νῦν μηδὲ σὺ κεῦθε νοήμασι κερδαλέοισιν</l>
                  <l n="549">ὅττι κέ σʼ εἴρωμαι· φάσθαι δέ σε κάλλιόν ἐστιν.</l>
                  <milestone n="550" unit="card" ed="p"/>
                  <l n="550">εἴπʼ ὄνομʼ ὅττι σε κεῖθι κάλεον μήτηρ τε πατήρ τε</l>
                  <l n="551">ἄλλοι θʼ οἳ κατὰ ἄστυ καὶ οἳ περιναιετάουσιν.</l>
                  <l n="552">οὐ μὲν γάρ τις πάμπαν ἀνώνυμός ἐστʼ ἀνθρώπων,</l>
                  <l n="553">οὐ κακὸς οὐδὲ μὲν ἐσθλός, ἐπὴν τὰ πρῶτα γένηται,</l>
                  <l n="554">ἀλλʼ ἐπὶ πᾶσι τίθενται, ἐπεί κε τέκωσι, τοκῆες.</l>
                  <l n="555">εἰπὲ δέ μοι γαῖάν τε· τεὴν δῆμόν τε πόλιν τε,</l>
                  <l n="556">ὄφρα σε τῇ πέμπωσι τιτυσκόμεναι φρεσὶ νῆες·</l>
                  <l n="557">οὐ γὰρ Φαιήκεσσι κυβερνητῆρες ἔασιν,</l>
                  <l n="558">οὐδέ τι πηδάλιʼ ἔστι, τά τʼ ἄλλαι νῆες ἔχουσιν·</l>
                  <l n="559">ἀλλʼ αὐταὶ ἴσασι νοήματα καὶ φρένας ἀνδρῶν,</l>
                  <l n="560">καὶ πάντων ἴσασι πόλιας καὶ πίονας ἀγροὺς</l>
                  <l n="561">ἀνθρώπων, καὶ λαῖτμα τάχισθʼ ἁλὸς ἐκπερόωσιν</l>
                  <l n="562">ἠέρι καὶ νεφέλῃ κεκαλυμμέναι· οὐδέ ποτέ σφιν</l>
                  <l n="563">οὔτε τι πημανθῆναι ἔπι δέος οὔτʼ ἀπολέσθαι.</l>
                  <l n="564">ἀλλὰ τόδʼ ὥς ποτε πατρὸς ἐγὼν εἰπόντος ἄκουσα</l>
                  <l n="565">Ναυσιθόου, ὃς ἔφασκε Ποσειδάωνʼ ἀγάσασθαι</l>
                  <l n="566">ἡμῖν, οὕνεκα πομποὶ ἀπήμονές εἰμεν ἁπάντων.</l>
                  <l n="567">φῆ ποτὲ Φαιήκων ἀνδρῶν ἐυεργέα νῆα</l>
                  <l n="568">ἐκ πομπῆς ἀνιοῦσαν ἐν ἠεροειδέι πόντῳ</l>
                  <l n="569">ῥαισέμεναι, μέγα δʼ ἧμιν ὄρος πόλει ἀμφικαλύψειν.</l>
                  <l n="570">ὣς ἀγόρευʼ ὁ γέρων· τὰ δέ κεν θεὸς ἢ τελέσειεν</l>
                  <l n="571">ἤ κʼ ἀτέλεστʼ εἴη, ὥς οἱ φίλον ἔπλετο θυμῷ·</l>
                  <l n="572">ἀλλʼ ἄγε μοι τόδε εἰπὲ καὶ ἀτρεκέως κατάλεξον,</l>
                  <l n="573">ὅππῃ ἀπεπλάγχθης τε καὶ ἅς τινας ἵκεο χώρας</l>
                  <l n="574">ἀνθρώπων, αὐτούς τε πόλιάς τʼ ἐὺ ναιετοώσας,</l>
                  <l n="575">ἠμὲν ὅσοι χαλεποί τε καὶ ἄγριοι οὐδὲ δίκαιοι,</l>
                  <l n="576">οἵ τε φιλόξεινοι, καί σφιν νόος ἐστὶ θεουδής.</l>
                  <l n="577">εἰπὲ δʼ ὅ τι κλαίεις καὶ ὀδύρεαι ἔνδοθι θυμῷ</l>
                  <l n="578">Ἀργείων Δαναῶν ἠδʼ Ἰλίου οἶτον ἀκούων.</l>
                  <l n="579">τὸν δὲ θεοὶ μὲν τεῦξαν, ἐπεκλώσαντο δʼ ὄλεθρον</l>
                  <l n="580">ἀνθρώποις, ἵνα ᾖσι καὶ ἐσσομένοισιν ἀοιδή.</l>
                  <l n="581">ἦ τίς τοι καὶ πηὸς ἀπέφθιτο Ἰλιόθι πρὸ</l>
                  <l n="582">ἐσθλὸς ἐών, γαμβρὸς ἢ πενθερός, οἵ τε μάλιστα</l>
                  <l n="583">κήδιστοι τελέθουσι μεθʼ αἷμά τε καὶ γένος αὐτῶν;</l>
                  <l n="584">ἦ τίς που καὶ ἑταῖρος ἀνὴρ κεχαρισμένα εἰδώς,</l>
                  <l n="585">ἐσθλός; ἐπεὶ οὐ μέν τι κασιγνήτοιο χερείων</l>
                  <l n="586">γίγνεται, ὅς κεν ἑταῖρος ἐὼν πεπνυμένα εἰδῇ.</l>
               </q>
            </div>
            <div n="9" type="textpart" subtype="book">
               <milestone n="1" unit="card" ed="p"/>
               <l n="1">τὸν δʼ ἀπαμειβόμενος προσέφη πολύμητις Ὀδυσσεύς·</l>
               <q type="unspecified">
                  <l n="2">Ἀλκίνοε κρεῖον, πάντων ἀριδείκετε λαῶν,</l>
                  <l n="3">ἦ τοι μὲν τόδε καλὸν ἀκουέμεν ἐστὶν ἀοιδοῦ</l>
                  <l n="4">τοιοῦδʼ οἷος ὅδʼ ἐστί, θεοῖς ἐναλίγκιος αὐδήν.</l>
                  <l n="5">οὐ γὰρ ἐγώ γέ τί φημι τέλος χαριέστερον εἶναι</l>
                  <l n="6">ἢ ὅτʼ ἐυφροσύνη μὲν ἔχῃ κάτα δῆμον ἅπαντα,</l>
                  <l n="7">δαιτυμόνες δʼ ἀνὰ δώματʼ ἀκουάζωνται ἀοιδοῦ</l>
                  <l n="8">ἥμενοι ἑξείης, παρὰ δὲ πλήθωσι τράπεζαι</l>
                  <l n="9">σίτου καὶ κρειῶν, μέθυ δʼ ἐκ κρητῆρος ἀφύσσων</l>
                  <l n="10">οἰνοχόος φορέῃσι καὶ ἐγχείῃ δεπάεσσι·</l>
                  <l n="11">τοῦτό τί μοι κάλλιστον ἐνὶ φρεσὶν εἴδεται εἶναι.</l>
                  <l n="12">σοὶ δʼ ἐμὰ κήδεα θυμὸς ἐπετράπετο στονόεντα</l>
                  <l n="13">εἴρεσθʼ, ὄφρʼ ἔτι μᾶλλον ὀδυρόμενος στεναχίζω·</l>
                  <l n="14">τί πρῶτόν τοι ἔπειτα, τί δʼ ὑστάτιον καταλέξω;</l>
                  <l n="15">κήδεʼ ἐπεί μοι πολλὰ δόσαν θεοὶ Οὐρανίωνες.</l>
                  <l n="16">νῦν δʼ ὄνομα πρῶτον μυθήσομαι, ὄφρα καὶ ὑμεῖς</l>
                  <l n="17">εἴδετʼ, ἐγὼ δʼ ἂν ἔπειτα φυγὼν ὕπο νηλεὲς ἦμαρ</l>
                  <l n="18">ὑμῖν ξεῖνος ἔω καὶ ἀπόπροθι δώματα ναίων.</l>
                  <l n="19">εἴμʼ Ὀδυσεὺς Λαερτιάδης, ὃς πᾶσι δόλοισιν</l>
                  <l n="20">ἀνθρώποισι μέλω, καί μευ κλέος οὐρανὸν ἵκει.</l>
                  <l n="21">ναιετάω δʼ Ἰθάκην ἐυδείελον· ἐν δʼ ὄρος αὐτῇ</l>
                  <l n="22">Νήριτον εἰνοσίφυλλον, ἀριπρεπές· ἀμφὶ δὲ νῆσοι</l>
                  <l n="23">πολλαὶ ναιετάουσι μάλα σχεδὸν ἀλλήλῃσι,</l>
                  <l n="24">Δουλίχιόν τε Σάμη τε καὶ ὑλήεσσα Ζάκυνθος.</l>
                  <l n="25">αὐτὴ δὲ χθαμαλὴ πανυπερτάτη εἰν ἁλὶ κεῖται</l>
                  <l n="26">πρὸς ζόφον, αἱ δέ τʼ ἄνευθε πρὸς ἠῶ τʼ ἠέλιόν τε,</l>
                  <l n="27">τρηχεῖʼ, ἀλλʼ ἀγαθὴ κουροτρόφος· οὔ τοι ἐγώ γε</l>
                  <l n="28">ἧς γαίης δύναμαι γλυκερώτερον ἄλλο ἰδέσθαι.</l>
                  <l n="29">ἦ μέν μʼ αὐτόθʼ ἔρυκε Καλυψώ, δῖα θεάων,</l>
                  <l n="30">ἐν σπέσσι γλαφυροῖσι, λιλαιομένη πόσιν εἶναι·</l>
                  <l n="31">ὣς δʼ αὔτως Κίρκη κατερήτυεν ἐν μεγάροισιν</l>
                  <l n="32">Αἰαίη δολόεσσα, λιλαιομένη πόσιν εἶναι·</l>
                  <l n="33">ἀλλʼ ἐμὸν οὔ ποτε θυμὸν ἐνὶ στήθεσσιν ἔπειθον.</l>
                  <l n="34">ὣς οὐδὲν γλύκιον ἧς πατρίδος οὐδὲ τοκήων</l>
                  <l n="35">γίγνεται, εἴ περ καί τις ἀπόπροθι πίονα οἶκον</l>
                  <l n="36">γαίῃ ἐν ἀλλοδαπῇ ναίει ἀπάνευθε τοκήων.</l>
                  <l n="37">εἰ δʼ ἄγε τοι καὶ νόστον ἐμὸν πολυκηδέʼ ἐνίσπω,</l>
                  <l n="38">ὅν μοι Ζεὺς ἐφέηκεν ἀπὸ Τροίηθεν ἰόντι.</l>
                  <l n="39">
                     <milestone unit="para" ed="P"/>Ἰλιόθεν με φέρων ἄνεμος Κικόνεσσι πέλασσεν,</l>
                  <l n="40">Ἰσμάρῳ. ἔνθα δʼ ἐγὼ πόλιν ἔπραθον, ὤλεσα δʼ αὐτούς·</l>
                  <l n="41">ἐκ πόλιος δʼ ἀλόχους καὶ κτήματα πολλὰ λαβόντες</l>
                  <l n="42">δασσάμεθʼ, ὡς μή τίς μοι ἀτεμβόμενος κίοι ἴσης.</l>
                  <l n="43">ἔνθʼ ἦ τοι μὲν ἐγὼ διερῷ ποδὶ φευγέμεν ἡμέας</l>
                  <l n="44">ἠνώγεα, τοὶ δὲ μέγα νήπιοι οὐκ ἐπίθοντο.</l>
                  <l n="45">ἔνθα δὲ πολλὸν μὲν μέθυ πίνετο, πολλὰ δὲ μῆλα</l>
                  <l n="46">ἔσφαζον παρὰ θῖνα καὶ εἰλίποδας ἕλικας βοῦς·</l>
                  <milestone n="47" unit="card" ed="p"/>
                  <l n="47">τόφρα δʼ ἄρʼ οἰχόμενοι Κίκονες Κικόνεσσι γεγώνευν,</l>
                  <l n="48">οἵ σφιν γείτονες ἦσαν, ἅμα πλέονες καὶ ἀρείους,</l>
                  <l n="49">ἤπειρον ναίοντες, ἐπιστάμενοι μὲν ἀφʼ ἵππων</l>
                  <l n="50">ἀνδράσι μάρνασθαι καὶ ὅθι χρὴ πεζὸν ἐόντα.</l>
                  <l n="51">ἦλθον ἔπειθʼ ὅσα φύλλα καὶ ἄνθεα γίγνεται ὥρῃ,</l>
                  <l n="52">ἠέριοι· τότε δή ῥα κακὴ Διὸς αἶσα παρέστη</l>
                  <l n="53">ἡμῖν αἰνομόροισιν, ἵνʼ ἄλγεα πολλὰ πάθοιμεν.</l>
                  <l n="54">στησάμενοι δʼ ἐμάχοντο μάχην παρὰ νηυσὶ θοῇσι,</l>
                  <l n="55">βάλλον δʼ ἀλλήλους χαλκήρεσιν ἐγχείῃσιν.</l>
                  <l n="56">ὄφρα μὲν ἠὼς ἦν καὶ ἀέξετο ἱερὸν ἦμαρ,</l>
                  <l n="57">τόφρα δʼ ἀλεξόμενοι μένομεν πλέονάς περ ἐόντας.</l>
                  <l n="58">ἦμος δʼ ἠέλιος μετενίσσετο βουλυτόνδε,</l>
                  <l n="59">καὶ τότε δὴ Κίκονες κλῖναν δαμάσαντες Ἀχαιούς.</l>
                  <l n="60">ἓξ δʼ ἀφʼ ἑκάστης νηὸς ἐυκνήμιδες ἑταῖροι</l>
                  <l n="61">ὤλονθʼ· οἱ δʼ ἄλλοι φύγομεν θάνατόν τε μόρον τε.</l>
                  <l n="62">
                     <milestone unit="para" ed="P"/>ἔνθεν δὲ προτέρω πλέομεν ἀκαχήμενοι ἦτορ,</l>
                  <l n="63">ἄσμενοι ἐκ θανάτοιο, φίλους ὀλέσαντες ἑταίρους.</l>
                  <l n="64">οὐδʼ ἄρα μοι προτέρω νῆες κίον ἀμφιέλισσαι,</l>
                  <l n="65">πρίν τινα τῶν δειλῶν ἑτάρων τρὶς ἕκαστον ἀῦσαι,</l>
                  <l n="66">οἳ θάνον ἐν πεδίῳ Κικόνων ὕπο δῃωθέντες.</l>
                  <l n="67">νηυσὶ δʼ ἐπῶρσʼ ἄνεμον Βορέην νεφεληγερέτα Ζεὺς</l>
                  <l n="68">λαίλαπι θεσπεσίῃ, σὺν δὲ νεφέεσσι κάλυψε</l>
                  <l n="69">γαῖαν ὁμοῦ καὶ πόντον· ὀρώρει δʼ οὐρανόθεν νύξ.</l>
                  <l n="70">αἱ μὲν ἔπειτʼ ἐφέροντʼ ἐπικάρσιαι, ἱστία δέ σφιν</l>
                  <l n="71">τριχθά τε καὶ τετραχθὰ διέσχισεν ἲς ἀνέμοιο.</l>
                  <l n="72">καὶ τὰ μὲν ἐς νῆας κάθεμεν, δείσαντες ὄλεθρον,</l>
                  <l n="73">αὐτὰς δʼ ἐσσυμένως προερέσσαμεν ἤπειρόνδε.</l>
                  <l n="74">ἔνθα δύω νύκτας δύο τʼ ἤματα συνεχὲς αἰεὶ</l>
                  <l n="75">κείμεθʼ, ὁμοῦ καμάτῳ τε καὶ ἄλγεσι θυμὸν ἔδοντες.</l>
                  <l n="76">ἀλλʼ ὅτε δὴ τρίτον ἦμαρ ἐυπλόκαμος τέλεσʼ Ἠώς,</l>
                  <l n="77">ἱστοὺς στησάμενοι ἀνά θʼ ἱστία λεύκʼ ἐρύσαντες</l>
                  <l n="78">ἥμεθα, τὰς δʼ ἄνεμός τε κυβερνῆταί τʼ ἴθυνον.</l>
                  <l n="79">καί νύ κεν ἀσκηθὴς ἱκόμην ἐς πατρίδα γαῖαν·</l>
                  <l n="80">ἀλλά με κῦμα ῥόος τε περιγνάμπτοντα Μάλειαν</l>
                  <l n="81">καὶ Βορέης ἀπέωσε, παρέπλαγξεν δὲ Κυθήρων.</l>
                  <milestone n="82" unit="card" ed="p"/>
                  <l n="82">
                     <milestone unit="para" ed="P"/>ἔνθεν δʼ ἐννῆμαρ φερόμην ὀλοοῖς ἀνέμοισιν</l>
                  <l n="83">πόντον ἐπʼ ἰχθυόεντα· ἀτὰρ δεκάτῃ ἐπέβημεν</l>
                  <l n="84">γαίης Λωτοφάγων, οἵ τʼ ἄνθινον εἶδαρ ἔδουσιν.</l>
                  <l n="85">ἔνθα δʼ ἐπʼ ἠπείρου βῆμεν καὶ ἀφυσσάμεθʼ ὕδωρ,</l>
                  <l n="86">αἶψα δὲ δεῖπνον ἕλοντο θοῇς παρὰ νηυσὶν ἑταῖροι.</l>
                  <l n="87">αὐτὰρ ἐπεὶ σίτοιό τʼ ἐπασσάμεθʼ ἠδὲ ποτῆτος,</l>
                  <l n="88">δὴ τοτʼ ἐγὼν ἑτάρους προΐειν πεύθεσθαι ἰόντας,</l>
                  <l n="89">οἵ τινες ἀνέρες εἶεν ἐπὶ χθονὶ σῖτον ἔδοντες</l>
                  <l n="90">ἄνδρε δύω κρίνας, τρίτατον κήρυχʼ ἅμʼ ὀπάσσας.</l>
                  <l n="91">οἱ δʼ αἶψʼ οἰχόμενοι μίγεν ἀνδράσι Λωτοφάγοισιν·</l>
                  <l n="92">οὐδʼ ἄρα Λωτοφάγοι μήδονθʼ ἑτάροισιν ὄλεθρον</l>
                  <l n="93">ἡμετέροις, ἀλλά σφι δόσαν λωτοῖο πάσασθαι.</l>
                  <l n="94">τῶν δʼ ὅς τις λωτοῖο φάγοι μελιηδέα καρπόν,</l>
                  <l n="95">οὐκέτʼ ἀπαγγεῖλαι πάλιν ἤθελεν οὐδὲ νέεσθαι,</l>
                  <l n="96">ἀλλʼ αὐτοῦ βούλοντο μετʼ ἀνδράσι Λωτοφάγοισι</l>
                  <l n="97">λωτὸν ἐρεπτόμενοι μενέμεν νόστου τε λαθέσθαι.</l>
                  <l n="98">τοὺς μὲν ἐγὼν ἐπὶ νῆας ἄγον κλαίοντας ἀνάγκῃ,</l>
                  <l n="99">νηυσὶ δʼ ἐνὶ γλαφυρῇσιν ὑπὸ ζυγὰ δῆσα ἐρύσσας.</l>
                  <l n="100">αὐτὰρ τοὺς ἄλλους κελόμην ἐρίηρας ἑταίρους</l>
                  <l n="101">σπερχομένους νηῶν ἐπιβαινέμεν ὠκειάων,</l>
                  <l n="102">μή πώς τις λωτοῖο φαγὼν νόστοιο λάθηται.</l>
                  <l n="103">οἱ δʼ αἶψʼ εἴσβαινον καὶ ἐπὶ κληῖσι καθῖζον,</l>
                  <l n="104">ἑξῆς δʼ ἑζόμενοι πολιὴν ἅλα τύπτον ἐρετμοῖς.</l>
                  <l n="105">
                     <milestone unit="para" ed="P"/>ἔνθεν δὲ προτέρω πλέομεν ἀκαχήμενοι ἦτορ·</l>
                  <l n="106">Κυκλώπων δʼ ἐς γαῖαν ὑπερφιάλων ἀθεμίστων</l>
                  <l n="107">ἱκόμεθʼ, οἵ ῥα θεοῖσι πεποιθότες ἀθανάτοισιν</l>
                  <l n="108">οὔτε φυτεύουσιν χερσὶν φυτὸν οὔτʼ ἀρόωσιν,</l>
                  <l n="109">ἀλλὰ τά γʼ ἄσπαρτα καὶ ἀνήροτα πάντα φύονται,</l>
                  <l n="110">πυροὶ καὶ κριθαὶ ἠδʼ ἄμπελοι, αἵ τε φέρουσιν</l>
                  <l n="111">οἶνον ἐριστάφυλον, καί σφιν Διὸς ὄμβρος ἀέξει.</l>
                  <l n="112">τοῖσιν δʼ οὔτʼ ἀγοραὶ βουληφόροι οὔτε θέμιστες,</l>
                  <l n="113">ἀλλʼ οἵ γʼ ὑψηλῶν ὀρέων ναίουσι κάρηνα</l>
                  <l n="114">ἐν σπέσσι γλαφυροῖσι, θεμιστεύει δὲ ἕκαστος</l>
                  <l n="115">παίδων ἠδʼ ἀλόχων, οὐδʼ ἀλλήλων ἀλέγουσιν.</l>
                  <milestone n="116" unit="card" ed="p"/>
                  <l n="116">
                     <milestone unit="para" ed="P"/>νῆσος ἔπειτα λάχεια παρὲκ λιμένος
                     τετάνυσται,</l>
                  <l n="117">γαίης Κυκλώπων οὔτε σχεδὸν οὔτʼ ἀποτηλοῦ,</l>
                  <l n="118">ὑλήεσσʼ· ἐν δʼ αἶγες ἀπειρέσιαι γεγάασιν</l>
                  <l n="119">ἄγριαι· οὐ μὲν γὰρ πάτος ἀνθρώπων ἀπερύκει,</l>
                  <l n="120">οὐδέ μιν εἰσοιχνεῦσι κυνηγέται, οἵ τε καθʼ ὕλην</l>
                  <l n="121">ἄλγεα πάσχουσιν κορυφὰς ὀρέων ἐφέποντες.</l>
                  <l n="122">οὔτʼ ἄρα ποίμνῃσιν καταΐσχεται οὔτʼ ἀρότοισιν,</l>
                  <l n="123">ἀλλʼ ἥ γʼ ἄσπαρτος καὶ ἀνήροτος ἤματα πάντα</l>
                  <l n="124">ἀνδρῶν χηρεύει, βόσκει δέ τε μηκάδας αἶγας.</l>
                  <l n="125">οὐ γὰρ Κυκλώπεσσι νέες πάρα μιλτοπάρῃοι,</l>
                  <l n="126">οὐδʼ ἄνδρες νηῶν ἔνι τέκτονες, οἵ κε κάμοιεν</l>
                  <l n="127">νῆας ἐυσσέλμους, αἵ κεν τελέοιεν ἕκαστα</l>
                  <l n="128">ἄστεʼ ἐπʼ ἀνθρώπων ἱκνεύμεναι, οἷά τε πολλὰ</l>
                  <l n="129">ἄνδρες ἐπʼ ἀλλήλους νηυσὶν περόωσι θάλασσαν·</l>
                  <l n="130">οἵ κέ σφιν καὶ νῆσον ἐυκτιμένην ἐκάμοντο.</l>
                  <l n="131">οὐ μὲν γάρ τι κακή γε, φέροι δέ κεν ὥρια πάντα·</l>
                  <l n="132">ἐν μὲν γὰρ λειμῶνες ἁλὸς πολιοῖο παρʼ ὄχθας</l>
                  <l n="133">ὑδρηλοὶ μαλακοί· μάλα κʼ ἄφθιτοι ἄμπελοι εἶεν.</l>
                  <l n="134">ἐν δʼ ἄροσις λείη· μάλα κεν βαθὺ λήιον αἰεὶ</l>
                  <l n="135">εἰς ὥρας ἀμῷεν, ἐπεὶ μάλα πῖαρ ὑπʼ οὖδας.</l>
                  <l n="136">ἐν δὲ λιμὴν ἐύορμος, ἵνʼ οὐ χρεὼ πείσματός ἐστιν,</l>
                  <l n="137">οὔτʼ εὐνὰς βαλέειν οὔτε πρυμνήσιʼ ἀνάψαι,</l>
                  <l n="138">ἀλλʼ ἐπικέλσαντας μεῖναι χρόνον εἰς ὅ κε ναυτέων</l>
                  <l n="139">θυμὸς ἐποτρύνῃ καὶ ἐπιπνεύσωσιν ἀῆται.</l>
                  <l n="140">αὐτὰρ ἐπὶ κρατὸς λιμένος ῥέει ἀγλαὸν ὕδωρ,</l>
                  <l n="141">κρήνη ὑπὸ σπείους· περὶ δʼ αἴγειροι πεφύασιν.</l>
                  <l n="142">ἔνθα κατεπλέομεν, καί τις θεὸς ἡγεμόνευεν</l>
                  <l n="143">νύκτα διʼ ὀρφναίην, οὐδὲ προυφαίνετʼ ἰδέσθαι·</l>
                  <l n="144">ἀὴρ γὰρ περὶ νηυσὶ βαθεῖʼ ἦν, οὐδὲ σελήνη</l>
                  <l n="145">οὐρανόθεν προύφαινε, κατείχετο δὲ νεφέεσσιν.</l>
                  <l n="146">ἔνθʼ οὔ τις τὴν νῆσον ἐσέδρακεν ὀφθαλμοῖσιν,</l>
                  <l n="147">οὔτʼ οὖν κύματα μακρὰ κυλινδόμενα προτὶ χέρσον</l>
                  <l n="148">εἰσίδομεν, πρὶν νῆας ἐυσσέλμους ἐπικέλσαι.</l>
                  <l n="149">κελσάσῃσι δὲ νηυσὶ καθείλομεν ἱστία πάντα,</l>
                  <l n="150">ἐκ δὲ καὶ αὐτοὶ βῆμεν ἐπὶ ῥηγμῖνι θαλάσσης·</l>
                  <l n="151">ἔνθα δʼ ἀποβρίξαντες ἐμείναμεν Ἠῶ δῖαν.</l>
                  <l n="152">
                     <milestone unit="para" ed="P"/>ἦμος δʼ ἠριγένεια φάνη ῥοδοδάκτυλος Ἠώς,</l>
                  <l n="153">νῆσον θαυμάζοντες ἐδινεόμεσθα κατʼ αὐτήν.</l>
                  <l n="154">ὦρσαν δὲ νύμφαι, κοῦραι Διὸς αἰγιόχοιο,</l>
                  <l n="155">αἶγας ὀρεσκῴους, ἵνα δειπνήσειαν ἑταῖροι.</l>
                  <l n="156">αὐτίκα καμπύλα τόξα καὶ αἰγανέας δολιχαύλους</l>
                  <l n="157">εἱλόμεθʼ ἐκ νηῶν, διὰ δὲ τρίχα κοσμηθέντες</l>
                  <l n="158">βάλλομεν· αἶψα δʼ ἔδωκε θεὸς μενοεικέα θήρην.</l>
                  <l n="159">νῆες μέν μοι ἕποντο δυώδεκα, ἐς δὲ ἑκάστην</l>
                  <l n="160">ἐννέα λάγχανον αἶγες· ἐμοὶ δὲ δέκʼ ἔξελον οἴῳ.</l>
                  <milestone n="161" unit="card" ed="p"/>
                  <l n="161">
                     <milestone unit="para" ed="P"/>ὣς τότε μὲν πρόπαν ἦμαρ ἐς ἠέλιον καταδύντα</l>
                  <l n="162">ἥμεθα δαινύμενοι κρέα τʼ ἄσπετα καὶ μέθυ ἡδύ·</l>
                  <l n="163">οὐ γάρ πω νηῶν ἐξέφθιτο οἶνος ἐρυθρός,</l>
                  <l n="164">ἀλλʼ ἐνέην· πολλὸν γὰρ ἐν ἀμφιφορεῦσιν ἕκαστοι</l>
                  <l n="165">ἠφύσαμεν Κικόνων. ἱερὸν πτολίεθρον ἑλόντες.</l>
                  <l n="166">Κυκλώπων δʼ ἐς γαῖαν ἐλεύσσομεν ἐγγὺς ἐόντων,</l>
                  <l n="167">καπνόν τʼ αὐτῶν τε φθογγὴν ὀίων τε καὶ αἰγῶν.</l>
                  <l n="168">ἦμος δʼ ἠέλιος κατέδυ καὶ ἐπὶ κνέφας ἦλθε,</l>
                  <l n="169">δὴ τότε κοιμήθημεν ἐπὶ ῥηγμῖνι θαλάσσης.</l>
                  <l n="170">ἦμος δʼ ἠριγένεια φάνη ῥοδοδάκτυλος Ἠώς,</l>
                  <l n="171">καὶ τότʼ ἐγὼν ἀγορὴν θέμενος μετὰ πᾶσιν ἔειπον·</l>
                  <q type="unspecified">
                     <l n="172">
                        <milestone unit="para" ed="P"/>ἄλλοι μὲν νῦν μίμνετʼ, ἐμοὶ ἐρίηρες
                        ἑταῖροι·</l>
                     <l n="173">αὐτὰρ ἐγὼ σὺν νηί τʼ ἐμῇ καὶ ἐμοῖς ἑτάροισιν</l>
                     <l n="174">ἐλθὼν τῶνδʼ ἀνδρῶν πειρήσομαι, οἵ τινές εἰσιν,</l>
                     <l n="175">ἤ ῥʼ οἵ γʼ ὑβρισταί τε καὶ ἄγριοι οὐδὲ δίκαιοι,</l>
                     <l n="176">ἦε φιλόξεινοι, καί σφιν νόος ἐστὶ θεουδής.</l>
                  </q>
                  <l n="177">
                     <milestone unit="para" ed="P"/>ὣς εἰπὼν ἀνὰ νηὸς ἔβην, ἐκέλευσα δʼ ἑταίρους</l>
                  <l n="178">αὐτούς τʼ ἀμβαίνειν ἀνά τε πρυμνήσια λῦσαι.</l>
                  <l n="179">οἱ δʼ αἶψʼ εἴσβαινον καὶ ἐπὶ κληῖσι καθῖζον,</l>
                  <l n="180">ἑξῆς δʼ ἑζόμενοι πολιὴν ἅλα τύπτον ἐρετμοῖς.</l>
                  <l n="181">ἀλλʼ ὅτε δὴ τὸν χῶρον ἀφικόμεθʼ ἐγγὺς ἐόντα,</l>
                  <l n="182">ἔνθα δʼ ἐπʼ ἐσχατιῇ σπέος εἴδομεν ἄγχι θαλάσσης,</l>
                  <l n="183">ὑψηλόν, δάφνῃσι κατηρεφές. ἔνθα δὲ πολλὰ</l>
                  <l n="184">μῆλʼ, ὄιές τε καὶ αἶγες, ἰαύεσκον· περὶ δʼ αὐλὴ</l>
                  <l n="185">ὑψηλὴ δέδμητο κατωρυχέεσσι λίθοισι</l>
                  <l n="186">μακρῇσίν τε πίτυσσιν ἰδὲ δρυσὶν ὑψικόμοισιν.</l>
                  <l n="187">ἔνθα δʼ ἀνὴρ ἐνίαυε πελώριος, ὅς ῥα τὰ μῆλα</l>
                  <l n="188">οἶος ποιμαίνεσκεν ἀπόπροθεν· οὐδὲ μετʼ ἄλλους</l>
                  <l n="189">πωλεῖτʼ, ἀλλʼ ἀπάνευθεν ἐὼν ἀθεμίστια ᾔδη.</l>
                  <l n="190">καὶ γὰρ θαῦμʼ ἐτέτυκτο πελώριον, οὐδὲ ἐῴκει</l>
                  <l n="191">ἀνδρί γε σιτοφάγῳ, ἀλλὰ ῥίῳ ὑλήεντι</l>
                  <l n="192">ὑψηλῶν ὀρέων, ὅ τε φαίνεται οἶον ἀπʼ ἄλλων.</l>
                  <milestone n="193" unit="card" ed="p"/>
                  <l n="193">
                     <milestone unit="para" ed="P"/>δὴ τότε τοὺς ἄλλους κελόμην ἐρίηρας ἑταίρους</l>
                  <l n="194">αὐτοῦ πὰρ νηί τε μένειν καὶ νῆα ἔρυσθαι,</l>
                  <l n="195">αὐτὰρ ἐγὼ κρίνας ἑτάρων δυοκαίδεκʼ ἀρίστους</l>
                  <l n="196">βῆν· ἀτὰρ αἴγεον ἀσκὸν ἔχον μέλανος οἴνοιο</l>
                  <l n="197">ἡδέος, ὅν μοι ἔδωκε Μάρων, Εὐάνθεος υἱός,</l>
                  <l n="198">ἱρεὺς Ἀπόλλωνος, ὃς Ἴσμαρον ἀμφιβεβήκει,</l>
                  <l n="199">οὕνεκά μιν σὺν παιδὶ περισχόμεθʼ ἠδὲ γυναικὶ</l>
                  <l n="200">ἁζόμενοι· ᾤκει γὰρ ἐν ἄλσεϊ δενδρήεντι</l>
                  <l n="201">Φοίβου Ἀπόλλωνος. ὁ δέ μοι πόρεν ἀγλαὰ δῶρα·</l>
                  <l n="202">χρυσοῦ μέν μοι ἔδωκʼ ἐυεργέος ἑπτὰ τάλαντα,</l>
                  <l n="203">δῶκε δέ μοι κρητῆρα πανάργυρον, αὐτὰρ ἔπειτα</l>
                  <l n="204">οἶνον ἐν ἀμφιφορεῦσι δυώδεκα πᾶσιν ἀφύσσας</l>
                  <l n="205">ἡδὺν ἀκηράσιον, θεῖον ποτόν· οὐδέ τις αὐτὸν</l>
                  <l n="206">ἠείδη δμώων οὐδʼ ἀμφιπόλων ἐνὶ οἴκῳ,</l>
                  <l n="207">ἀλλʼ αὐτὸς ἄλοχός τε φίλη ταμίη τε μίʼ οἴη.</l>
                  <l n="208">τὸν δʼ ὅτε πίνοιεν μελιηδέα οἶνον ἐρυθρόν,</l>
                  <l n="209">ἓν δέπας ἐμπλήσας ὕδατος ἀνὰ εἴκοσι μέτρα</l>
                  <l n="210">χεῦʼ, ὀδμὴ δʼ ἡδεῖα ἀπὸ κρητῆρος ὀδώδει</l>
                  <l n="211">θεσπεσίη· τότʼ ἂν οὔ τοι ἀποσχέσθαι φίλον ἦεν.</l>
                  <l n="212">τοῦ φέρον ἐμπλήσας ἀσκὸν μέγαν, ἐν δὲ καὶ ᾖα</l>
                  <l n="213">κωρύκῳ· αὐτίκα γάρ μοι ὀίσατο θυμὸς ἀγήνωρ</l>
                  <l n="214">ἄνδρʼ ἐπελεύσεσθαι μεγάλην ἐπιειμένον ἀλκήν,</l>
                  <l n="215">ἄγριον, οὔτε δίκας ἐὺ εἰδότα οὔτε θέμιστας.</l>
                  <l n="216">
                     <milestone unit="para" ed="P"/>καρπαλίμως δʼ εἰς ἄντρον ἀφικόμεθʼ, οὐδέ μιν
                     ἔνδον</l>
                  <l n="217">εὕρομεν, ἀλλʼ ἐνόμευε νομὸν κάτα πίονα μῆλα.</l>
                  <l n="218">ἐλθόντες δʼ εἰς ἄντρον ἐθηεύμεσθα ἕκαστα.</l>
                  <l n="219">ταρσοὶ μὲν τυρῶν βρῖθον, στείνοντο δὲ σηκοὶ</l>
                  <l n="220">ἀρνῶν ἠδʼ ἐρίφων· διακεκριμέναι δὲ ἕκασται</l>
                  <l n="221">ἔρχατο, χωρὶς μὲν πρόγονοι, χωρὶς δὲ μέτασσαι,</l>
                  <l n="222">χωρὶς δʼ αὖθʼ ἕρσαι. ναῖον δʼ ὀρῷ ἄγγεα πάντα,</l>
                  <l n="223">γαυλοί τε σκαφίδες τε, τετυγμένα, τοῖς ἐνάμελγεν.</l>
                  <l n="224">ἔνθʼ ἐμὲ μὲν πρώτισθʼ ἕταροι λίσσοντʼ ἐπέεσσιν</l>
                  <l n="225">τυρῶν αἰνυμένους ἰέναι πάλιν, αὐτὰρ ἔπειτα</l>
                  <l n="226">καρπαλίμως ἐπὶ νῆα θοὴν ἐρίφους τε καὶ ἄρνας</l>
                  <l n="227">σηκῶν ἐξελάσαντας ἐπιπλεῖν ἁλμυρὸν ὕδωρ·</l>
                  <l n="228">ἀλλʼ ἐγὼ οὐ πιθόμην, ἦ τʼ ἂν πολὺ κέρδιον ἦεν,</l>
                  <l n="229">ὄφρʼ αὐτόν τε ἴδοιμι, καὶ εἴ μοι ξείνια δοίη.</l>
                  <l n="230">οὐδʼ ἄρʼ ἔμελλʼ ἑτάροισι φανεὶς ἐρατεινὸς ἔσεσθαι.</l>
                  <milestone n="231" unit="card" ed="p"/>
                  <l n="231">
                     <milestone unit="para" ed="P"/>ἔνθα δὲ πῦρ κήαντες ἐθύσαμεν ἠδὲ καὶ αὐτοὶ</l>
                  <l n="232">τυρῶν αἰνύμενοι φάγομεν, μένομέν τέ μιν ἔνδον</l>
                  <l n="233">ἥμενοι, ἧος ἐπῆλθε νέμων. φέρε δʼ ὄβριμον ἄχθος</l>
                  <l n="234">ὕλης ἀζαλέης, ἵνα οἱ ποτιδόρπιον εἴη,</l>
                  <l n="235">ἔντοσθεν δʼ ἄντροιο βαλὼν ὀρυμαγδὸν ἔθηκεν·</l>
                  <l n="236">ἡμεῖς δὲ δείσαντες ἀπεσσύμεθʼ ἐς μυχὸν ἄντρου.</l>
                  <l n="237">αὐτὰρ ὅ γʼ εἰς εὐρὺ σπέος ἤλασε πίονα μῆλα</l>
                  <l n="238">πάντα μάλʼ ὅσσʼ ἤμελγε, τὰ δʼ ἄρσενα λεῖπε θύρηφιν,</l>
                  <l n="239">ἀρνειούς τε τράγους τε, βαθείης ἔκτοθεν αὐλῆς.</l>
                  <l n="240">αὐτὰρ ἔπειτʼ ἐπέθηκε θυρεὸν μέγαν ὑψόσʼ ἀείρας,</l>
                  <l n="241">ὄβριμον· οὐκ ἂν τόν γε δύω καὶ εἴκοσʼ ἄμαξαι</l>
                  <l n="242">ἐσθλαὶ τετράκυκλοι ἀπʼ οὔδεος ὀχλίσσειαν·</l>
                  <l n="243">τόσσην ἠλίβατον πέτρην ἐπέθηκε θύρῃσιν.</l>
                  <l n="244">ἑζόμενος δʼ ἤμελγεν ὄις καὶ μηκάδας αἶγας,</l>
                  <l n="245">πάντα κατὰ μοῖραν, καὶ ὑπʼ ἔμβρυον ἧκεν ἑκάστῃ.</l>
                  <l n="246">αὐτίκα δʼ ἥμισυ μὲν θρέψας λευκοῖο γάλακτος</l>
                  <l n="247">πλεκτοῖς ἐν ταλάροισιν ἀμησάμενος κατέθηκεν,</l>
                  <l n="248">ἥμισυ δʼ αὖτʼ ἔστησεν ἐν ἄγγεσιν, ὄφρα οἱ εἴη</l>
                  <l n="249">πίνειν αἰνυμένῳ καί οἱ ποτιδόρπιον εἴη.</l>
                  <l n="250">αὐτὰρ ἐπεὶ δὴ σπεῦσε πονησάμενος τὰ ἃ ἔργα,</l>
                  <l n="251">καὶ τότε πῦρ ἀνέκαιε καὶ εἴσιδεν, εἴρετο δʼ ἡμέας·</l>
                  <q type="unspecified">
                     <l n="252">
                        <milestone unit="para" ed="P"/> ὦ ξεῖνοι, τίνες ἐστέ; πόθεν πλεῖθʼ ὑγρὰ
                        κέλευθα;</l>
                     <l n="253">ἦ τι κατὰ πρῆξιν ἦ μαψιδίως ἀλάλησθε,</l>
                     <l n="254">οἷά τε ληιστῆρες, ὑπεὶρ ἅλα, τοί τʼ ἀλόωνται</l>
                     <l n="255">ψυχὰς παρθέμενοι κακὸν ἀλλοδαποῖσι φέροντες;</l>
                  </q>
                  <l n="256">
                     <milestone unit="para" ed="P"/>ὣς ἔφαθʼ, ἡμῖν δʼ αὖτε κατεκλάσθη φίλον
                     ἦτορ,</l>
                  <l n="257">δεισάντων φθόγγον τε βαρὺν αὐτόν τε πέλωρον.</l>
                  <l n="258">ἀλλὰ καὶ ὥς μιν ἔπεσσιν ἀμειβόμενος προσέειπον·</l>
                  <q type="unspecified">
                     <l n="259">
                        <milestone unit="para" ed="P"/> ἡμεῖς τοι Τροίηθεν ἀποπλαγχθέντες Ἀχαιοὶ</l>
                     <l n="260">παντοίοις ἀνέμοισιν ὑπὲρ μέγα λαῖτμα θαλάσσης,</l>
                     <l n="261">οἴκαδε ἱέμενοι, ἄλλην ὁδὸν ἄλλα κέλευθα</l>
                     <l n="262">ἤλθομεν· οὕτω που Ζεὺς ἤθελε μητίσασθαι.</l>
                     <l n="263">λαοὶ δʼ Ἀτρεΐδεω Ἀγαμέμνονος εὐχόμεθʼ εἶναι,</l>
                     <l n="264">τοῦ δὴ νῦν γε μέγιστον ὑπουράνιον κλέος ἐστί·</l>
                     <l n="265">τόσσην γὰρ διέπερσε πόλιν καὶ ἀπώλεσε λαοὺς</l>
                     <l n="266">πολλούς. ἡμεῖς δʼ αὖτε κιχανόμενοι τὰ σὰ γοῦνα</l>
                     <l n="267">ἱκόμεθʼ, εἴ τι πόροις ξεινήιον ἠὲ καὶ ἄλλως</l>
                     <l n="268">δοίης δωτίνην, ἥ τε ξείνων θέμις ἐστίν.</l>
                     <l n="269">ἀλλʼ αἰδεῖο, φέριστε, θεούς· ἱκέται δέ τοί εἰμεν,</l>
                     <l n="270">Ζεὺς δʼ ἐπιτιμήτωρ ἱκετάων τε ξείνων τε,</l>
                     <l n="271">ξείνιος, ὃς ξείνοισιν ἅμʼ αἰδοίοισιν ὀπηδεῖ.</l>
                  </q>
                  <l n="272">
                     <milestone unit="para" ed="P"/>ὣς ἐφάμην, ὁ δέ μʼ αὐτίκʼ ἀμείβετο νηλέι
                     θυμῷ·</l>
                  <q type="unspecified">
                     <l n="273">νήπιός εἰς, ὦ ξεῖνʼ, ἢ τηλόθεν εἰλήλουθας,</l>
                     <l n="274">ὅς με θεοὺς κέλεαι ἢ δειδίμεν ἢ ἀλέασθαι·</l>
                     <l n="275">οὐ γὰρ Κύκλωπες Διὸς αἰγιόχου ἀλέγουσιν</l>
                     <l n="276">οὐδὲ θεῶν μακάρων, ἐπεὶ ἦ πολὺ φέρτεροί εἰμεν·</l>
                     <l n="277">οὐδʼ ἂν ἐγὼ Διὸς ἔχθος ἀλευάμενος πεφιδοίμην</l>
                     <l n="278">οὔτε σεῦ οὔθʼ ἑτάρων, εἰ μὴ θυμός με κελεύοι.</l>
                     <l n="279">ἀλλά μοι εἴφʼ ὅπῃ ἔσχες ἰὼν ἐυεργέα νῆα,</l>
                     <l n="280">ἤ που ἐπʼ ἐσχατιῆς, ἦ καὶ σχεδόν, ὄφρα δαείω.</l>
                  </q>
                  <milestone n="281" unit="card" ed="p"/>
                  <l n="281">
                     <milestone unit="para" ed="P"/>ὣς φάτο πειράζων, ἐμὲ δʼ οὐ λάθεν εἰδότα
                     πολλά,</l>
                  <l n="282">ἀλλά μιν ἄψορρον προσέφην δολίοις ἐπέεσσι·</l>
                  <q type="unspecified">
                     <l n="283">
                        <milestone unit="para" ed="P"/> νέα μέν μοι κατέαξε Ποσειδάων ἐνοσίχθων</l>
                     <l n="284">πρὸς πέτρῃσι βαλὼν ὑμῆς ἐπὶ πείρασι γαίης,</l>
                     <l n="285">ἄκρῃ προσπελάσας· ἄνεμος δʼ ἐκ πόντου ἔνεικεν·</l>
                     <l n="286">αὐτὰρ ἐγὼ σὺν τοῖσδε ὑπέκφυγον αἰπὺν ὄλεθρον.</l>
                  </q>
                  <l n="287">
                     <milestone unit="para" ed="P"/>ὣς ἐφάμην, ὁ δέ μʼ οὐδὲν ἀμείβετο νηλέι
                     θυμῷ,</l>
                  <l n="288">ἀλλʼ ὅ γʼ ἀναΐξας ἑτάροις ἐπὶ χεῖρας ἴαλλε,</l>
                  <l n="289">σὺν δὲ δύω μάρψας ὥς τε σκύλακας ποτὶ γαίῃ</l>
                  <l n="290">κόπτʼ· ἐκ δʼ ἐγκέφαλος χαμάδις ῥέε, δεῦε δὲ γαῖαν.</l>
                  <l n="291">τοὺς δὲ διὰ μελεϊστὶ ταμὼν ὡπλίσσατο δόρπον·</l>
                  <l n="292">ἤσθιε δʼ ὥς τε λέων ὀρεσίτροφος, οὐδʼ ἀπέλειπεν,</l>
                  <l n="293">ἔγκατά τε σάρκας τε καὶ ὀστέα μυελόεντα.</l>
                  <l n="294">ἡμεῖς δὲ κλαίοντες ἀνεσχέθομεν Διὶ χεῖρας,</l>
                  <l n="295">σχέτλια ἔργʼ ὁρόωντες, ἀμηχανίη δʼ ἔχε θυμόν.</l>
                  <l n="296">αὐτὰρ ἐπεὶ Κύκλωψ μεγάλην ἐμπλήσατο νηδὺν</l>
                  <l n="297">ἀνδρόμεα κρέʼ ἔδων καὶ ἐπʼ ἄκρητον γάλα πίνων,</l>
                  <l n="298">κεῖτʼ ἔντοσθʼ ἄντροιο τανυσσάμενος διὰ μήλων.</l>
                  <l n="299">τὸν μὲν ἐγὼ βούλευσα κατὰ μεγαλήτορα θυμὸν</l>
                  <l n="300">ἆσσον ἰών, ξίφος ὀξὺ ἐρυσσάμενος παρὰ μηροῦ,</l>
                  <l n="301">οὐτάμεναι πρὸς στῆθος, ὅθι φρένες ἧπαρ ἔχουσι,</l>
                  <l n="302">χείρʼ ἐπιμασσάμενος· ἕτερος δέ με θυμὸς ἔρυκεν.</l>
                  <l n="303">αὐτοῦ γάρ κε καὶ ἄμμες ἀπωλόμεθʼ αἰπὺν ὄλεθρον·</l>
                  <l n="304">οὐ γάρ κεν δυνάμεσθα θυράων ὑψηλάων</l>
                  <l n="305">χερσὶν ἀπώσασθαι λίθον ὄβριμον, ὃν προσέθηκεν.</l>
                  <l n="306">ὣς τότε μὲν στενάχοντες ἐμείναμεν Ἠῶ δῖαν.</l>
                  <l n="307">
                     <milestone unit="para" ed="P"/>ἦμος δʼ ἠριγένεια φάνη ῥοδοδάκτυλος Ἠώς,</l>
                  <l n="308">καὶ τότε πῦρ ἀνέκαιε καὶ ἤμελγε κλυτὰ μῆλα,</l>
                  <l n="309">πάντα κατὰ μοῖραν, καὶ ὑπʼ ἔμβρυον ἧκεν ἑκάστῃ.</l>
                  <l n="310">αὐτὰρ ἐπεὶ δὴ σπεῦσε πονησάμενος τὰ ἃ ἔργα,</l>
                  <l n="311">σὺν δʼ ὅ γε δὴ αὖτε δύω μάρψας ὡπλίσσατο δεῖπνον.</l>
                  <l n="312">δειπνήσας δʼ ἄντρου ἐξήλασε πίονα μῆλα,</l>
                  <l n="313">ῥηιδίως ἀφελὼν θυρεὸν μέγαν· αὐτὰρ ἔπειτα</l>
                  <l n="314">ἂψ ἐπέθηχʼ, ὡς εἴ τε φαρέτρῃ πῶμʼ ἐπιθείη.</l>
                  <l n="315">πολλῇ δὲ ῥοίζῳ πρὸς ὄρος τρέπε πίονα μῆλα</l>
                  <l n="316">Κύκλωψ· αὐτὰρ ἐγὼ λιπόμην κακὰ βυσσοδομεύων,</l>
                  <l n="317">εἴ πως τισαίμην, δοίη δέ μοι εὖχος Ἀθήνη.</l>
                  <milestone n="318" unit="card" ed="p"/>
                  <l n="318">
                     <milestone unit="para" ed="P"/>ἥδε δέ μοι κατὰ θυμὸν ἀρίστη φαίνετο βουλή.</l>
                  <l n="319">Κύκλωπος γὰρ ἔκειτο μέγα ῥόπαλον παρὰ σηκῷ,</l>
                  <l n="320">χλωρὸν ἐλαΐνεον· τὸ μὲν ἔκταμεν, ὄφρα φοροίη</l>
                  <l n="321">αὐανθέν. τὸ μὲν ἄμμες ἐίσκομεν εἰσορόωντες</l>
                  <l n="322">ὅσσον θʼ ἱστὸν νηὸς ἐεικοσόροιο μελαίνης,</l>
                  <l n="323">φορτίδος εὐρείης, ἥ τʼ ἐκπεράᾳ μέγα λαῖτμα·</l>
                  <l n="324">τόσσον ἔην μῆκος, τόσσον πάχος εἰσοράασθαι.</l>
                  <l n="325">τοῦ μὲν ὅσον τʼ ὄργυιαν ἐγὼν ἀπέκοψα παραστὰς</l>
                  <l n="326">καὶ παρέθηχʼ ἑτάροισιν, ἀποξῦναι δʼ ἐκέλευσα·</l>
                  <l n="327">οἱ δʼ ὁμαλὸν ποίησαν· ἐγὼ δʼ ἐθόωσα παραστὰς</l>
                  <l n="328">ἄκρον, ἄφαρ δὲ λαβὼν ἐπυράκτεον ἐν πυρὶ κηλέῳ.</l>
                  <l n="329">καὶ τὸ μὲν εὖ κατέθηκα κατακρύψας ὑπὸ κόπρῳ,</l>
                  <l n="330">ἥ ῥα κατὰ σπείους κέχυτο μεγάλʼ ἤλιθα πολλή·</l>
                  <l n="331">αὐτὰρ τοὺς ἄλλους κλήρῳ πεπαλάσθαι ἄνωγον,</l>
                  <l n="332">ὅς τις τολμήσειεν ἐμοὶ σὺν μοχλὸν ἀείρας</l>
                  <l n="333">τρῖψαι ἐν ὀφθαλμῷ, ὅτε τὸν γλυκὺς ὕπνος ἱκάνοι.</l>
                  <l n="334">οἱ δʼ ἔλαχον τοὺς ἄν κε καὶ ἤθελον αὐτὸς ἑλέσθαι,</l>
                  <l n="335">τέσσαρες, αὐτὰρ ἐγὼ πέμπτος μετὰ τοῖσιν ἐλέγμην.</l>
                  <l n="336">ἑσπέριος δʼ ἦλθεν καλλίτριχα μῆλα νομεύων.</l>
                  <l n="337">αὐτίκα δʼ εἰς εὐρὺ σπέος ἤλασε πίονα μῆλα</l>
                  <l n="338">πάντα μάλʼ, οὐδέ τι λεῖπε βαθείης ἔκτοθεν αὐλῆς,</l>
                  <l n="339">ἤ τι ὀισάμενος, ἢ καὶ θεὸς ὣς ἐκέλευσεν.</l>
                  <l n="340">αὐτὰρ ἔπειτʼ ἐπέθηκε θυρεὸν μέγαν ὑψόσʼ ἀείρας,</l>
                  <l n="341">ἑζόμενος δʼ ἤμελγεν ὄις καὶ μηκάδας αἶγας,</l>
                  <l n="342">πάντα κατὰ μοῖραν, καὶ ὑπʼ ἔμβρυον ἧκεν ἑκάστῃ.</l>
                  <l n="343">αὐτὰρ ἐπεὶ δὴ σπεῦσε πονησάμενος τὰ ἃ ἔργα,</l>
                  <l n="344">σὺν δʼ ὅ γε δὴ αὖτε δύω μάρψας ὡπλίσσατο δόρπον.</l>
                  <l n="345">καὶ τότʼ ἐγὼ Κύκλωπα προσηύδων ἄγχι παραστάς,</l>
                  <l n="346">κισσύβιον μετὰ χερσὶν ἔχων μέλανος οἴνοιο·</l>
                  <q type="unspecified">
                     <l n="347">
                        <milestone unit="para" ed="P"/>Κύκλωψ, τῆ, πίε οἶνον, ἐπεὶ φάγες ἀνδρόμεα
                        κρέα,</l>
                     <l n="348">ὄφρʼ εἰδῇς οἷόν τι ποτὸν τόδε νηῦς ἐκεκεύθει</l>
                     <l n="349">ἡμετέρη. σοὶ δʼ αὖ λοιβὴν φέρον, εἴ μʼ ἐλεήσας</l>
                     <l n="350">οἴκαδε πέμψειας· σὺ δὲ μαίνεαι οὐκέτʼ ἀνεκτῶς.</l>
                     <l n="351">σχέτλιε, πῶς κέν τίς σε καὶ ὕστερον ἄλλος ἵκοιτο</l>
                     <l n="352">ἀνθρώπων πολέων, ἐπεὶ οὐ κατὰ μοῖραν ἔρεξας;</l>
                  </q>
                  <l n="353">
                     <milestone unit="para" ed="P"/>ὣς ἐφάμην, ὁ δʼ ἔδεκτο καὶ ἔκπιεν· ἥσατο δʼ
                     αἰνῶς</l>
                  <l n="354">ἡδὺ ποτὸν πίνων καὶ μʼ ᾔτεε δεύτερον αὖτις·</l>
                  <q type="unspecified">
                     <l n="355">
                        <milestone unit="para" ed="P"/>δός μοι ἔτι πρόφρων, καί μοι τεὸν οὔνομα
                        εἰπὲ</l>
                     <l n="356">αὐτίκα νῦν, ἵνα τοι δῶ ξείνιον, ᾧ κε σὺ χαίρῃς·</l>
                     <l n="357">καὶ γὰρ Κυκλώπεσσι φέρει ζείδωρος ἄρουρα</l>
                     <l n="358">οἶνον ἐριστάφυλον, καί σφιν Διὸς ὄμβρος ἀέξει·</l>
                     <l n="359">ἀλλὰ τόδʼ ἀμβροσίης καὶ νέκταρός ἐστιν ἀπορρώξ.</l>
                  </q>
                  <milestone n="360" unit="card" ed="p"/>
                  <l n="360">
                     <milestone unit="para" ed="P"/>ὣς φάτʼ, ἀτάρ οἱ αὖτις ἐγὼ πόρον αἴθοπα
                     οἶνον.</l>
                  <l n="361">τρὶς μὲν ἔδωκα φέρων, τρὶς δʼ ἔκπιεν ἀφραδίῃσιν.</l>
                  <l n="362">αὐτὰρ ἐπεὶ Κύκλωπα περὶ φρένας ἤλυθεν οἶνος,</l>
                  <l n="363">καὶ τότε δή μιν ἔπεσσι προσηύδων μειλιχίοισι·</l>
                  <q type="unspecified">
                     <l n="364">
                        <milestone unit="para" ed="P"/>Κύκλωψ, εἰρωτᾷς μʼ ὄνομα κλυτόν, αὐτὰρ ἐγώ
                        τοι</l>
                     <l n="365">ἐξερέω· σὺ δέ μοι δὸς ξείνιον, ὥς περ ὑπέστης.</l>
                     <l n="366">Οὖτις ἐμοί γʼ ὄνομα· Οὖτιν δέ με κικλήσκουσι</l>
                     <l n="367">μήτηρ ἠδὲ πατὴρ ἠδʼ ἄλλοι πάντες ἑταῖροι.</l>
                  </q>
                  <l n="368">
                     <milestone unit="para" ed="P"/>ὣς ἐφάμην, ὁ δέ μʼ αὐτίκʼ ἀμείβετο νηλέι
                     θυμῷ·</l>
                  <q type="unspecified">
                     <l n="369">Οὖτιν ἐγὼ πύματον ἔδομαι μετὰ οἷς ἑτάροισιν,</l>
                     <l n="370">τοὺς δʼ ἄλλους πρόσθεν· τὸ δέ τοι ξεινήιον ἔσται.</l>
                  </q>
                  <l n="371">
                     <milestone unit="para" ed="P"/>ἦ καὶ ἀνακλινθεὶς πέσεν ὕπτιος, αὐτὰρ ἔπειτα</l>
                  <l n="372">κεῖτʼ ἀποδοχμώσας παχὺν αὐχένα, κὰδ δέ μιν ὕπνος</l>
                  <l n="373">ᾕρει πανδαμάτωρ· φάρυγος δʼ ἐξέσσυτο οἶνος</l>
                  <l n="374">ψωμοί τʼ ἀνδρόμεοι· ὁ δʼ ἐρεύγετο οἰνοβαρείων.</l>
                  <l n="375">καὶ τότʼ ἐγὼ τὸν μοχλὸν ὑπὸ σποδοῦ ἤλασα πολλῆς,</l>
                  <l n="376">ἧος θερμαίνοιτο· ἔπεσσι δὲ πάντας ἑταίρους</l>
                  <l n="377">θάρσυνον, μή τίς μοι ὑποδείσας ἀναδύη.</l>
                  <l n="378">ἀλλʼ ὅτε δὴ τάχʼ ὁ μοχλὸς ἐλάινος ἐν πυρὶ μέλλεν</l>
                  <l n="379">ἅψεσθαι, χλωρός περ ἐών, διεφαίνετο δʼ αἰνῶς,</l>
                  <l n="380">καὶ τότʼ ἐγὼν ἆσσον φέρον ἐκ πυρός, ἀμφὶ δʼ ἑταῖροι</l>
                  <l n="381">ἵσταντʼ· αὐτὰρ θάρσος ἐνέπνευσεν μέγα δαίμων.</l>
                  <l n="382">οἱ μὲν μοχλὸν ἑλόντες ἐλάινον, ὀξὺν ἐπʼ ἄκρῳ,</l>
                  <l n="383">ὀφθαλμῷ ἐνέρεισαν· ἐγὼ δʼ ἐφύπερθεν ἐρεισθεὶς</l>
                  <l n="384">δίνεον, ὡς ὅτε τις τρυπῷ δόρυ νήιον ἀνὴρ</l>
                  <l n="385">τρυπάνῳ, οἱ δέ τʼ ἔνερθεν ὑποσσείουσιν ἱμάντι</l>
                  <l n="386">ἁψάμενοι ἑκάτερθε, τὸ δὲ τρέχει ἐμμενὲς αἰεί.</l>
                  <l n="387">ὣς τοῦ ἐν ὀφθαλμῷ πυριήκεα μοχλὸν ἑλόντες</l>
                  <l n="388">δινέομεν, τὸν δʼ αἷμα περίρρεε θερμὸν ἐόντα.</l>
                  <l n="389">πάντα δέ οἱ βλέφαρʼ ἀμφὶ καὶ ὀφρύας εὗσεν ἀυτμὴ</l>
                  <l n="390">γλήνης καιομένης, σφαραγεῦντο δέ οἱ πυρὶ ῥίζαι.</l>
                  <l n="391">ὡς δʼ ὅτʼ ἀνὴρ χαλκεὺς πέλεκυν μέγαν ἠὲ σκέπαρνον</l>
                  <l n="392">εἰν ὕδατι ψυχρῷ βάπτῃ μεγάλα ἰάχοντα</l>
                  <l n="393">φαρμάσσων· τὸ γὰρ αὖτε σιδήρου γε κράτος ἐστίν</l>
                  <l n="394">ὣς τοῦ σίζʼ ὀφθαλμὸς ἐλαϊνέῳ περὶ μοχλῷ.</l>
                  <l n="395">σμερδαλέον δὲ μέγʼ ᾤμωξεν, περὶ δʼ ἴαχε πέτρη,</l>
                  <l n="396">ἡμεῖς δὲ δείσαντες ἀπεσσύμεθʼ· αὐτὰρ ὁ μοχλὸν</l>
                  <l n="397">ἐξέρυσʼ ὀφθαλμοῖο πεφυρμένον αἵματι πολλῷ.</l>
                  <l n="398">τὸν μὲν ἔπειτʼ ἔρριψεν ἀπὸ ἕο χερσὶν ἀλύων,</l>
                  <l n="399">αὐτὰρ ὁ Κύκλωπας μεγάλʼ ἤπυεν, οἵ ῥά μιν ἀμφὶς</l>
                  <l n="400">ᾤκεον ἐν σπήεσσι διʼ ἄκριας ἠνεμοέσσας.</l>
                  <l n="401">οἱ δὲ βοῆς ἀίοντες ἐφοίτων ἄλλοθεν ἄλλος,</l>
                  <l n="402">ἱστάμενοι δʼ εἴροντο περὶ σπέος ὅττι ἑ κήδοι·</l>
                  <q type="unspecified">
                     <l n="403">
                        <milestone unit="para" ed="P"/>τίπτε τόσον, Πολύφημʼ, ἀρημένος ὧδʼ
                        ἐβόησας</l>
                     <l n="404">νύκτα διʼ ἀμβροσίην καὶ ἀύπνους ἄμμε τίθησθα;</l>
                     <l n="405">ἦ μή τίς σευ μῆλα βροτῶν ἀέκοντος ἐλαύνει;</l>
                     <l n="406">ἦ μή τίς σʼ αὐτὸν κτείνει δόλῳ ἠὲ βίηφιν;</l>
                  </q>
                  <l n="407">
                     <milestone unit="para" ed="P"/>τοὺς δʼ αὖτʼ ἐξ ἄντρου προσέφη κρατερὸς
                     Πολύφημος·</l>
                  <q type="unspecified">
                     <l n="408">ὦ φίλοι, Οὖτίς με κτείνει δόλῳ οὐδὲ βίηφιν.</l>
                  </q>
                  <milestone n="409" unit="card" ed="p"/>
                  <l n="409">
                     <milestone unit="para" ed="P"/>οἱ δʼ ἀπαμειβόμενοι ἔπεα πτερόεντʼ ἀγόρευον·</l>
                  <q type="unspecified">
                     <l n="410">εἰ μὲν δὴ μή τίς σε βιάζεται οἶον ἐόντα,</l>
                     <l n="411">νοῦσον γʼ οὔ πως ἔστι Διὸς μεγάλου ἀλέασθαι,</l>
                     <l n="412">ἀλλὰ σύ γʼ εὔχεο πατρὶ Ποσειδάωνι ἄνακτι.</l>
                  </q>
                  <l n="413">
                     <milestone unit="para" ed="P"/>ὣς ἄρʼ ἔφαν ἀπιόντες, ἐμὸν δʼ ἐγέλασσε φίλον
                     κῆρ,</l>
                  <l n="414">ὡς ὄνομʼ ἐξαπάτησεν ἐμὸν καὶ μῆτις ἀμύμων.</l>
                  <l n="415">Κύκλωψ δὲ στενάχων τε καὶ ὠδίνων ὀδύνῃσι</l>
                  <l n="416">χερσὶ ψηλαφόων ἀπὸ μὲν λίθον εἷλε θυράων,</l>
                  <l n="417">αὐτὸς δʼ εἰνὶ θύρῃσι καθέζετο χεῖρε πετάσσας,</l>
                  <l n="418">εἴ τινά που μετʼ ὄεσσι λάβοι στείχοντα θύραζε·</l>
                  <l n="419">οὕτω γάρ πού μʼ ἤλπετʼ ἐνὶ φρεσὶ νήπιον εἶναι.</l>
                  <l n="420">αὐτὰρ ἐγὼ βούλευον, ὅπως ὄχʼ ἄριστα γένοιτο,</l>
                  <l n="421">εἴ τινʼ ἑταίροισιν θανάτου λύσιν ἠδʼ ἐμοὶ αὐτῷ</l>
                  <l n="422">εὑροίμην· πάντας δὲ δόλους καὶ μῆτιν ὕφαινον</l>
                  <l n="423">ὥς τε περὶ ψυχῆς· μέγα γὰρ κακὸν ἐγγύθεν ἦεν.</l>
                  <l n="424">ἥδε δέ μοι κατὰ θυμὸν ἀρίστη φαίνετο βουλή.</l>
                  <l n="425">ἄρσενες ὄιες ἦσαν ἐυτρεφέες, δασύμαλλοι,</l>
                  <l n="426">καλοί τε μεγάλοι τε, ἰοδνεφὲς εἶρος ἔχοντες·</l>
                  <l n="427">τοὺς ἀκέων συνέεργον ἐυστρεφέεσσι λύγοισιν,</l>
                  <l n="428">τῇς ἔπι Κύκλωψ εὗδε πέλωρ, ἀθεμίστια εἰδώς,</l>
                  <l n="429">σύντρεις αἰνύμενος· ὁ μὲν ἐν μέσῳ ἄνδρα φέρεσκε,</l>
                  <l n="430">τὼ δʼ ἑτέρω ἑκάτερθεν ἴτην σώοντες ἑταίρους.</l>
                  <l n="431">τρεῖς δὲ ἕκαστον φῶτʼ ὄιες φέρον· αὐτὰρ ἐγώ γε—</l>
                  <l n="432">ἀρνειὸς γὰρ ἔην μήλων ὄχʼ ἄριστος ἁπάντων,</l>
                  <l n="433">τοῦ κατὰ νῶτα λαβών, λασίην ὑπὸ γαστέρʼ ἐλυσθεὶς</l>
                  <l n="434">κείμην· αὐτὰρ χερσὶν ἀώτου θεσπεσίοιο</l>
                  <l n="435">νωλεμέως στρεφθεὶς ἐχόμην τετληότι θυμῷ.</l>
                  <l n="436">ὣς τότε μὲν στενάχοντες ἐμείναμεν Ἠῶ δῖαν.</l>
                  <l n="437">
                     <milestone unit="para" ed="P"/>ἦμος δʼ ἠριγένεια φάνη ῥοδοδάκτυλος Ἠώς,</l>
                  <l n="438">καὶ τότʼ ἔπειτα νομόνδʼ ἐξέσσυτο ἄρσενα μῆλα,</l>
                  <l n="439">θήλειαι δὲ μέμηκον ἀνήμελκτοι περὶ σηκούς·</l>
                  <l n="440">οὔθατα γὰρ σφαραγεῦντο. ἄναξ δʼ ὀδύνῃσι κακῇσι</l>
                  <l n="441">τειρόμενος πάντων ὀίων ἐπεμαίετο νῶτα</l>
                  <l n="442">ὀρθῶν ἑσταότων· τὸ δὲ νήπιος οὐκ ἐνόησεν,</l>
                  <l n="443">ὥς οἱ ὑπʼ εἰροπόκων ὀίων στέρνοισι δέδεντο.</l>
                  <l n="444">ὕστατος ἀρνειὸς μήλων ἔστειχε θύραζε</l>
                  <l n="445">λάχνῳ στεινόμενος καὶ ἐμοὶ πυκινὰ φρονέοντι.</l>
                  <l n="446">τὸν δʼ ἐπιμασσάμενος προσέφη κρατερὸς Πολύφημος·</l>
                  <q type="unspecified">
                     <l n="447">
                        <milestone unit="para" ed="P"/>κριὲ πέπον, τί μοι ὧδε διὰ σπέος ἔσσυο
                        μήλων</l>
                     <l n="448">ὕστατος; οὔ τι πάρος γε λελειμμένος ἔρχεαι οἰῶν,</l>
                     <l n="449">ἀλλὰ πολὺ πρῶτος νέμεαι τέρενʼ ἄνθεα ποίης</l>
                     <l n="450">μακρὰ βιβάς, πρῶτος δὲ ῥοὰς ποταμῶν ἀφικάνεις,</l>
                     <l n="451">πρῶτος δὲ σταθμόνδε λιλαίεαι ἀπονέεσθαι</l>
                     <l n="452">ἑσπέριος· νῦν αὖτε πανύστατος. ἦ σύ γʼ ἄνακτος</l>
                     <l n="453">ὀφθαλμὸν ποθέεις, τὸν ἀνὴρ κακὸς ἐξαλάωσε</l>
                     <l n="454">σὺν λυγροῖς ἑτάροισι δαμασσάμενος φρένας οἴνῳ,</l>
                     <l n="455">Οὖτις, ὃν οὔ πώ φημι πεφυγμένον εἶναι ὄλεθρον.</l>
                     <l n="456">εἰ δὴ ὁμοφρονέοις ποτιφωνήεις τε γένοιο</l>
                     <l n="457">εἰπεῖν ὅππῃ κεῖνος ἐμὸν μένος ἠλασκάζει·</l>
                     <l n="458">τῷ κέ οἱ ἐγκέφαλός γε διὰ σπέος ἄλλυδις ἄλλῃ</l>
                     <l n="459">θεινομένου ῥαίοιτο πρὸς οὔδεϊ, κὰδ δέ κʼ ἐμὸν κῆρ</l>
                     <l n="460">λωφήσειε κακῶν, τά μοι οὐτιδανὸς πόρεν Οὖτις.</l>
                  </q>
                  <milestone n="461" unit="card" ed="p"/>
                  <l n="461">
                     <milestone unit="para" ed="P"/>ὣς εἰπὼν τὸν κριὸν ἀπὸ ἕο πέμπε θύραζε.</l>
                  <l n="462">ἐλθόντες δʼ ἠβαιὸν ἀπὸ σπείους τε καὶ αὐλῆς</l>
                  <l n="463">πρῶτος ὑπʼ ἀρνειοῦ λυόμην, ὑπέλυσα δʼ ἑταίρους.</l>
                  <l n="464">καρπαλίμως δὲ τὰ μῆλα ταναύποδα, πίονα δημῷ,</l>
                  <l n="465">πολλὰ περιτροπέοντες ἐλαύνομεν, ὄφρʼ ἐπὶ νῆα</l>
                  <l n="466">ἱκόμεθʼ. ἀσπάσιοι δὲ φίλοις ἑτάροισι φάνημεν,</l>
                  <l n="467">οἳ φύγομεν θάνατον, τοὺς δὲ στενάχοντο γοῶντες.</l>
                  <l n="468">ἀλλʼ ἐγὼ οὐκ εἴων, ἀνὰ δʼ ὀφρύσι νεῦον ἑκάστῳ,</l>
                  <l n="469">κλαίειν, ἀλλʼ ἐκέλευσα θοῶς καλλίτριχα μῆλα</l>
                  <l n="470">πόλλʼ ἐν νηὶ βαλόντας ἐπιπλεῖν ἁλμυρὸν ὕδωρ.</l>
                  <l n="471">οἱ δʼ αἶψʼ εἴσβαινον καὶ ἐπὶ κληῖσι καθῖζον,</l>
                  <l n="472">ἑξῆς δʼ ἑζόμενοι πολιὴν ἅλα τύπτον ἐρετμοῖς.</l>
                  <l n="473">ἀλλʼ ὅτε τόσσον ἀπῆν, ὅσσον τε γέγωνε βοήσας,</l>
                  <l n="474">καὶ τότʼ ἐγὼ Κύκλωπα προσηύδων κερτομίοισι·</l>
                  <q type="unspecified">
                     <l n="475">
                        <milestone unit="para" ed="P"/>Κύκλωψ, οὐκ ἄρʼ ἔμελλες ἀνάλκιδος ἀνδρὸς
                        ἑταίρους</l>
                     <l n="476">ἔδμεναι ἐν σπῆι γλαφυρῷ κρατερῆφι βίηφι.</l>
                     <l n="477">καὶ λίην σέ γʼ ἔμελλε κιχήσεσθαι κακὰ ἔργα,</l>
                     <l n="478">σχέτλιʼ, ἐπεὶ ξείνους οὐχ ἅζεο σῷ ἐνὶ οἴκῳ</l>
                     <l n="479">ἐσθέμεναι· τῷ σε Ζεὺς τίσατο καὶ θεοὶ ἄλλοι.</l>
                  </q>
                  <l n="480">
                     <milestone unit="para" ed="P"/>ὣς ἐφάμην, ὁ δʼ ἔπειτα χολώσατο κηρόθι
                     μᾶλλον,</l>
                  <l n="481">ἧκε δʼ ἀπορρήξας κορυφὴν ὄρεος μεγάλοιο,</l>
                  <l n="482">κὰδ δʼ ἔβαλε προπάροιθε νεὸς κυανοπρῴροιο</l>
                  <l n="483">τυτθόν, ἐδεύησεν δʼ οἰήιον ἄκρον ἱκέσθαι,</l>
                  <l n="484">ἐκλύσθη δὲ θάλασσα κατερχομένης ὑπὸ πέτρης·</l>
                  <l n="485">τὴν δʼ αἶψʼ ἤπειρόνδε παλιρρόθιον φέρε κῦμα,</l>
                  <l n="486">πλημυρὶς ἐκ πόντοιο, θέμωσε δὲ χέρσον ἱκέσθαι.</l>
                  <l n="487">αὐτὰρ ἐγὼ χείρεσσι λαβὼν περιμήκεα κοντὸν</l>
                  <l n="488">ὦσα παρέξ, ἑτάροισι δʼ ἐποτρύνας ἐκέλευσα</l>
                  <l n="489">ἐμβαλέειν κώπῃς, ἵνʼ ὑπὲκ κακότητα φύγοιμεν,</l>
                  <l n="490">κρατὶ κατανεύων· οἱ δὲ προπεσόντες ἔρεσσον.</l>
                  <l n="491">ἀλλʼ ὅτε δὴ δὶς τόσσον ἅλα πρήσσοντες ἀπῆμεν,</l>
                  <l n="492">καὶ τότε δὴ Κύκλωπα προσηύδων· ἀμφὶ δʼ ἑταῖροι</l>
                  <l n="493">μειλιχίοις ἐπέεσσιν ἐρήτυον ἄλλοθεν ἄλλος·</l>
                  <q type="unspecified">
                     <l n="494">
                        <milestone unit="para" ed="P"/>σχέτλιε, τίπτʼ ἐθέλεις ἐρεθιζέμεν ἄγριον
                        ἄνδρα;</l>
                     <l n="495">ὃς καὶ νῦν πόντονδε βαλὼν βέλος ἤγαγε νῆα</l>
                     <l n="496">αὖτις ἐς ἤπειρον, καὶ δὴ φάμεν αὐτόθʼ ὀλέσθαι.</l>
                     <l n="497">εἰ δὲ φθεγξαμένου τευ ἢ αὐδήσαντος ἄκουσε,</l>
                     <l n="498">σύν κεν ἄραξʼ ἡμέων κεφαλὰς καὶ νήια δοῦρα</l>
                     <l n="499">μαρμάρῳ ὀκριόεντι βαλών· τόσσον γὰρ ἵησιν.</l>
                  </q>
                  <milestone n="500" unit="card" ed="p"/>
                  <l n="500">
                     <milestone unit="para" ed="P"/>ὣς φάσαν, ἀλλʼ οὐ πεῖθον ἐμὸν μεγαλήτορα
                     θυμόν,</l>
                  <l n="501">ἀλλά μιν ἄψορρον προσέφην κεκοτηότι θυμῷ·</l>
                  <q type="unspecified">
                     <l n="502">
                        <milestone unit="para" ed="P"/>Κύκλωψ, αἴ κέν τίς σε καταθνητῶν ἀνθρώπων</l>
                     <l n="503">ὀφθαλμοῦ εἴρηται ἀεικελίην ἀλαωτύν,</l>
                     <l n="504">φάσθαι Ὀδυσσῆα πτολιπόρθιον ἐξαλαῶσαι,</l>
                     <l n="505">υἱὸν Λαέρτεω, Ἰθάκῃ ἔνι οἰκίʼ ἔχοντα.</l>
                  </q>
                  <l n="506">
                     <milestone unit="para" ed="P"/>ὣς ἐφάμην, ὁ δέ μʼ οἰμώξας ἠμείβετο μύθῳ·</l>
                  <q type="unspecified">
                     <l n="507">ὢ πόποι, ἦ μάλα δή με παλαίφατα θέσφαθʼ ἱκάνει.</l>
                     <l n="508">ἔσκε τις ἐνθάδε μάντις ἀνὴρ ἠύς τε μέγας τε,</l>
                     <l n="509">Τήλεμος Εὐρυμίδης, ὃς μαντοσύνῃ ἐκέκαστο</l>
                     <l n="510">καὶ μαντευόμενος κατεγήρα Κυκλώπεσσιν·</l>
                     <l n="511">ὅς μοι ἔφη τάδε πάντα τελευτήσεσθαι ὀπίσσω,</l>
                     <l n="512">χειρῶν ἐξ Ὀδυσῆος ἁμαρτήσεσθαι ὀπωπῆς.</l>
                     <l n="513">ἀλλʼ αἰεί τινα φῶτα μέγαν καὶ καλὸν ἐδέγμην</l>
                     <l n="514">ἐνθάδʼ ἐλεύσεσθαι, μεγάλην ἐπιειμένον ἀλκήν·</l>
                     <l n="515">νῦν δέ μʼ ἐὼν ὀλίγος τε καὶ οὐτιδανὸς καὶ ἄκικυς</l>
                     <l n="516">ὀφθαλμοῦ ἀλάωσεν, ἐπεί μʼ ἐδαμάσσατο οἴνῳ.</l>
                     <l n="517">ἀλλʼ ἄγε δεῦρʼ, Ὀδυσεῦ, ἵνα τοι πὰρ ξείνια θείω</l>
                     <l n="518">πομπήν τʼ ὀτρύνω δόμεναι κλυτὸν ἐννοσίγαιον·</l>
                     <l n="519">τοῦ γὰρ ἐγὼ πάϊς εἰμί, πατὴρ δʼ ἐμὸς εὔχεται εἶναι.</l>
                     <l n="520">αὐτὸς δʼ, αἴ κʼ ἐθέλῃσʼ, ἰήσεται, οὐδέ τις ἄλλος</l>
                     <l n="521">οὔτε θεῶν μακάρων οὔτε θνητῶν ἀνθρώπων.</l>
                  </q>
                  <l n="522">
                     <milestone unit="para" ed="P"/>ὣς ἔφατʼ, αὐτὰρ ἐγώ μιν ἀμειβόμενος
                     προσέειπον·</l>
                  <q type="unspecified">
                     <l n="523">αἲ γὰρ δὴ ψυχῆς τε καὶ αἰῶνός σε δυναίμην</l>
                     <l n="524">εὖνιν ποιήσας πέμψαι δόμον Ἄϊδος εἴσω,</l>
                     <l n="525">ὡς οὐκ ὀφθαλμόν γʼ ἰήσεται οὐδʼ ἐνοσίχθων.</l>
                  </q>
                  <l n="526">
                     <milestone unit="para" ed="P"/>ὣς ἐφάμην, ὁ δʼ ἔπειτα Ποσειδάωνι ἄνακτι</l>
                  <l n="527">εὔχετο χεῖρʼ ὀρέγων εἰς οὐρανὸν ἀστερόεντα·</l>
                  <q type="unspecified">
                     <l n="528">κλῦθι, Ποσείδαον γαιήοχε κυανοχαῖτα,</l>
                     <l n="529">εἰ ἐτεόν γε σός εἰμι, πατὴρ δʼ ἐμὸς εὔχεαι εἶναι,</l>
                     <l n="530">δὸς μὴ Ὀδυσσῆα πτολιπόρθιον οἴκαδʼ ἱκέσθαι</l>
                     <l n="531">υἱὸν Λαέρτεω, Ἰθάκῃ ἔνι οἰκίʼ ἔχοντα.</l>
                     <l n="532">ἀλλʼ εἴ οἱ μοῖρʼ ἐστὶ φίλους τʼ ἰδέειν καὶ ἱκέσθαι</l>
                     <l n="533">οἶκον ἐυκτίμενον καὶ ἑὴν ἐς πατρίδα γαῖαν,</l>
                     <l n="534">ὀψὲ κακῶς ἔλθοι, ὀλέσας ἄπο πάντας ἑταίρους,</l>
                     <l n="535">νηὸς ἐπʼ ἀλλοτρίης, εὕροι δʼ ἐν πήματα οἴκῳ.</l>
                  </q>
                  <milestone n="536" unit="card" ed="p"/>
                  <l n="536">
                     <milestone unit="para" ed="P"/>ὣς ἔφατʼ εὐχόμενος, τοῦ δʼ ἔκλυε
                     κυανοχαίτης.</l>
                  <l n="537">αὐτὰρ ὅ γʼ ἐξαῦτις πολὺ μείζονα λᾶαν ἀείρας</l>
                  <l n="538">ἧκʼ ἐπιδινήσας, ἐπέρεισε δὲ ἶνʼ ἀπέλεθρον,</l>
                  <l n="539">κὰδʼ δʼ ἔβαλεν μετόπισθε νεὸς κυανοπρῴροιο</l>
                  <l n="540">τυτθόν, ἐδεύησεν δʼ οἰήιον ἄκρον ἱκέσθαι.</l>
                  <l n="541">ἐκλύσθη δὲ θάλασσα κατερχομένης ὑπὸ πέτρης·</l>
                  <l n="542">τὴν δὲ πρόσω φέρε κῦμα, θέμωσε δὲ χέρσον ἱκέσθαι.</l>
                  <l n="543">
                     <milestone unit="para" ed="P"/>ἀλλʼ ὅτε δὴ τὴν νῆσον ἀφικόμεθʼ, ἔνθα περ
                     ἄλλαι</l>
                  <l n="544">νῆες ἐύσσελμοι μένον ἁθρόαι, ἀμφὶ δʼ ἑταῖροι</l>
                  <l n="545">ἥατʼ ὀδυρόμενοι, ἡμέας ποτιδέγμενοι αἰεί,</l>
                  <l n="546">νῆα μὲν ἔνθʼ ἐλθόντες ἐκέλσαμεν ἐν ψαμάθοισιν,</l>
                  <l n="547">ἐκ δὲ καὶ αὐτοὶ βῆμεν ἐπὶ ῥηγμῖνι θαλάσσης.</l>
                  <l n="548">μῆλα δὲ Κύκλωπος γλαφυρῆς ἐκ νηὸς ἑλόντες</l>
                  <l n="549">δασσάμεθʼ, ὡς μή τίς μοι ἀτεμβόμενος κίοι ἴσης.</l>
                  <l n="550">ἀρνειὸν δʼ ἐμοὶ οἴῳ ἐυκνήμιδες ἑταῖροι</l>
                  <l n="551">μήλων δαιομένων δόσαν ἔξοχα· τὸν δʼ ἐπὶ θινὶ</l>
                  <l n="552">Ζηνὶ κελαινεφέι Κρονίδῃ, ὃς πᾶσιν ἀνάσσει,</l>
                  <l n="553">ῥέξας μηρίʼ ἔκαιον· ὁ δʼ οὐκ ἐμπάζετο ἱρῶν,</l>
                  <l n="554">ἀλλʼ ὅ γε μερμήριξεν ὅπως ἀπολοίατο πᾶσαι</l>
                  <l n="555">νῆες ἐύσσελμοι καὶ ἐμοὶ ἐρίηρες ἑταῖροι.</l>
                  <l n="556">
                     <milestone unit="para" ed="P"/>ὣς τότε μὲν πρόπαν ἦμαρ ἐς ἠέλιον καταδύντα</l>
                  <l n="557">ἥμεθα δαινύμενοι κρέα τʼ ἄσπετα καὶ μέθυ ἡδύ·</l>
                  <l n="558">ἦμος δʼ ἠέλιος κατέδυ καὶ ἐπὶ κνέφας ἦλθε,</l>
                  <l n="559">δὴ τότε κοιμήθημεν ἐπὶ ῥηγμῖνι θαλάσσης.</l>
                  <l n="560">ἦμος δʼ ἠριγένεια φάνη ῥοδοδάκτυλος Ἠώς,</l>
                  <l n="561">δὴ τότʼ ἐγὼν ἑτάροισιν ἐποτρύνας ἐκέλευσα</l>
                  <l n="562">αὐτούς τʼ ἀμβαίνειν ἀνά τε πρυμνήσια λῦσαι·</l>
                  <l n="563">οἱ δʼ αἶψʼ εἴσβαινον καὶ ἐπὶ κληῖσι καθῖζον,</l>
                  <l n="564">ἑξῆς δʼ ἑζόμενοι πολιὴν ἅλα τύπτον ἐρετμοῖς.</l>
                  <l n="565">
                     <milestone unit="para" ed="P"/>ἔνθεν δὲ προτέρω πλέομεν ἀκαχήμενοι ἦτορ,</l>
                  <l n="566">ἄσμενοι ἐκ θανάτοιο, φίλους ὀλέσαντες ἑταίρους.</l>
               </q>
            </div>
            <div n="10" type="textpart" subtype="book">
               <milestone n="1" unit="card" ed="p"/>
               <q type="unspecified">
                  <l n="1">Αἰολίην δʼ ἐς νῆσον ἀφικόμεθʼ· ἔνθα δʼ ἔναιεν</l>
                  <l n="2">Αἴολος Ἱπποτάδης, φίλος ἀθανάτοισι θεοῖσιν,</l>
                  <l n="3">πλωτῇ ἐνὶ νήσῳ· πᾶσαν δέ τέ μιν πέρι τεῖχος</l>
                  <l n="4">χάλκεον ἄρρηκτον, λισσὴ δʼ ἀναδέδρομε πέτρη.</l>
                  <l n="5">τοῦ καὶ δώδεκα παῖδες ἐνὶ μεγάροις γεγάασιν,</l>
                  <l n="6">ἓξ μὲν θυγατέρες, ἓξ δʼ υἱέες ἡβώοντες·</l>
                  <l n="7">ἔνθʼ ὅ γε θυγατέρας πόρεν υἱάσιν εἶναι ἀκοίτις.</l>
                  <l n="8">οἱ δʼ αἰεὶ παρὰ πατρὶ φίλῳ καὶ μητέρι κεδνῇ</l>
                  <l n="9">δαίνυνται, παρὰ δέ σφιν ὀνείατα μυρία κεῖται,</l>
                  <l n="10">κνισῆεν δέ τε δῶμα περιστεναχίζεται αὐλῇ</l>
                  <l n="11">ἤματα· νύκτας δʼ αὖτε παρʼ αἰδοίῃς ἀλόχοισιν</l>
                  <l n="12">εὕδουσʼ ἔν τε τάπησι καὶ ἐν τρητοῖσι λέχεσσι.</l>
                  <l n="13">καὶ μὲν τῶν ἱκόμεσθα πόλιν καὶ δώματα καλά.</l>
                  <l n="14">μῆνα δὲ πάντα φίλει με καὶ ἐξερέεινεν ἕκαστα,</l>
                  <l n="15">Ἴλιον Ἀργείων τε νέας καὶ νόστον Ἀχαιῶν·</l>
                  <l n="16">καὶ μὲν ἐγὼ τῷ πάντα κατὰ μοῖραν κατέλεξα.</l>
                  <l n="17">ἀλλʼ ὅτε δὴ καὶ ἐγὼν ὁδὸν ᾔτεον ἠδʼ ἐκέλευον</l>
                  <l n="18">πεμπέμεν, οὐδέ τι κεῖνος ἀνήνατο, τεῦχε δὲ πομπήν.</l>
                  <l n="19">δῶκε δέ μʼ ἐκδείρας ἀσκὸν βοὸς ἐννεώροιο,</l>
                  <l n="20">ἔνθα δὲ βυκτάων ἀνέμων κατέδησε κέλευθα·</l>
                  <l n="21">κεῖνον γὰρ ταμίην ἀνέμων ποίησε Κρονίων,</l>
                  <l n="22">ἠμὲν παυέμεναι ἠδʼ ὀρνύμεν, ὅν κʼ ἐθέλῃσι.</l>
                  <l n="23">νηὶ δʼ ἐνὶ γλαφυρῇ κατέδει μέρμιθι φαεινῇ</l>
                  <l n="24">ἀργυρέῃ, ἵνα μή τι παραπνεύσῃ ὀλίγον περ·</l>
                  <l n="25">αὐτὰρ ἐμοὶ πνοιὴν Ζεφύρου προέηκεν ἀῆναι,</l>
                  <l n="26">ὄφρα φέροι νῆάς τε καὶ αὐτούς· οὐδʼ ἄρʼ ἔμελλεν</l>
                  <l n="27">ἐκτελέειν· αὐτῶν γὰρ ἀπωλόμεθʼ ἀφραδίῃσιν.</l>
                  <l n="28">
                     <milestone unit="para" ed="P"/>ἐννῆμαρ μὲν ὁμῶς πλέομεν νύκτας τε καὶ ἦμαρ,</l>
                  <l n="29">τῇ δεκάτῃ δʼ ἤδη ἀνεφαίνετο πατρὶς ἄρουρα,</l>
                  <l n="30">καὶ δὴ πυρπολέοντας ἐλεύσσομεν ἐγγὺς ἐόντες·</l>
                  <l n="31">ἔνθʼ ἐμὲ μὲν γλυκὺς ὕπνος ἐπήλυθε κεκμηῶτα,</l>
                  <l n="32">αἰεὶ γὰρ πόδα νηὸς ἐνώμων, οὐδέ τῳ ἄλλῳ</l>
                  <l n="33">δῶχʼ ἑτάρων, ἵνα θᾶσσον ἱκοίμεθα πατρίδα γαῖαν·</l>
                  <l n="34">οἱ δʼ ἕταροι ἐπέεσσι πρὸς ἀλλήλους ἀγόρευον,</l>
                  <l n="35">καί μʼ ἔφασαν χρυσόν τε καὶ ἄργυρον οἴκαδʼ ἄγεσθαι</l>
                  <l n="36">δῶρα παρʼ Αἰόλου μεγαλήτορος Ἱπποτάδαο.</l>
                  <l n="37">ὧδε δέ τις εἴπεσκεν ἰδὼν ἐς πλησίον ἄλλον·</l>
                  <q type="unspecified">
                     <l n="38">
                        <milestone unit="para" ed="P"/>ὦ πόποι, ὡς ὅδε πᾶσι φίλος καὶ τίμιός
                        ἐστιν</l>
                     <l n="39">ἀνθρώποις, ὅτεών τε πόλιν καὶ γαῖαν ἵκηται.</l>
                     <l n="40">πολλὰ μὲν ἐκ Τροίης ἄγεται κειμήλια καλὰ</l>
                     <l n="41">ληίδος, ἡμεῖς δʼ αὖτε ὁμὴν ὁδὸν ἐκτελέσαντες</l>
                     <l n="42">οἴκαδε νισσόμεθα κενεὰς σὺν χεῖρας ἔχοντες·</l>
                     <l n="43">καὶ νῦν οἱ τάδʼ ἔδωκε χαριζόμενος φιλότητι</l>
                     <l n="44">Αἴολος. ἀλλʼ ἄγε θᾶσσον ἰδώμεθα ὅττι τάδʼ ἐστίν,</l>
                     <l n="45">ὅσσος τις χρυσός τε καὶ ἄργυρος ἀσκῷ ἔνεστιν.</l>
                  </q>
                  <milestone n="46" unit="card" ed="p"/>
                  <l n="46">
                     <milestone unit="para" ed="P"/>ὣς ἔφασαν, βουλὴ δὲ κακὴ νίκησεν ἑταίρων·</l>
                  <l n="47">ἀσκὸν μὲν λῦσαν, ἄνεμοι δʼ ἐκ πάντες ὄρουσαν.</l>
                  <l n="48">τοὺς δʼ αἶψʼ ἁρπάξασα φέρεν πόντονδε θύελλα</l>
                  <l n="49">κλαίοντας, γαίης ἄπο πατρίδος. αὐτὰρ ἐγώ γε</l>
                  <l n="50">ἐγρόμενος κατὰ θυμὸν ἀμύμονα μερμήριξα,</l>
                  <l n="51">ἠὲ πεσὼν ἐκ νηὸς ἀποφθίμην ἐνὶ πόντῳ,</l>
                  <l n="52">ἦ ἀκέων τλαίην καὶ ἔτι ζωοῖσι μετείην.</l>
                  <l n="53">ἀλλʼ ἔτλην καὶ ἔμεινα, καλυψάμενος δʼ ἐνὶ νηὶ</l>
                  <l n="54">κείμην. αἱ δʼ ἐφέροντο κακῇ ἀνέμοιο θυέλλῃ</l>
                  <l n="55">αὖτις ἐπʼ Αἰολίην νῆσον, στενάχοντο δʼ ἑταῖροι.</l>
                  <l n="56">
                     <milestone unit="para" ed="P"/>ἔνθα δʼ ἐπʼ ἠπείρου βῆμεν καὶ ἀφυσσάμεθʼ
                     ὕδωρ,</l>
                  <l n="57">αἶψα δὲ δεῖπνον ἕλοντο θοῇς παρὰ νηυσὶν ἑταῖροι.</l>
                  <l n="58">αὐτὰρ ἐπεὶ σίτοιό τʼ ἐπασσάμεθʼ ἠδὲ ποτῆτος,</l>
                  <l n="59">δὴ τότʼ ἐγὼ κήρυκά τʼ ὀπασσάμενος καὶ ἑταῖρον</l>
                  <l n="60">βῆν εἰς Αἰόλου κλυτὰ δώματα· τὸν δʼ ἐκίχανον</l>
                  <l n="61">δαινύμενον παρὰ ᾗ τʼ ἀλόχῳ καὶ οἷσι τέκεσσιν.</l>
                  <l n="62">ἐλθόντες δʼ ἐς δῶμα παρὰ σταθμοῖσιν ἐπʼ οὐδοῦ</l>
                  <l n="63">ἑζόμεθʼ· οἱ δʼ ἀνὰ θυμὸν ἐθάμβεον ἔκ τʼ ἐρέοντο·</l>
                  <q type="unspecified">
                     <l n="64">
                        <milestone unit="para" ed="P"/>πῶς ἦλθες, Ὀδυσεῦ; τίς τοι κακὸς ἔχραε
                        δαίμων;</l>
                     <l n="65">ἦ μέν σʼ ἐνδυκέως ἀπεπέμπομεν, ὄφρʼ ἀφίκοιο</l>
                     <l n="66">πατρίδα σὴν καὶ δῶμα καὶ εἴ πού τοι φίλον ἐστίν.</l>
                  </q>
                  <l n="67">
                     <milestone unit="para" ed="P"/>ὣς φάσαν, αὐτὰρ ἐγὼ μετεφώνεον ἀχνύμενος
                     κῆρ·</l>
                  <q type="unspecified">
                     <l n="68">ἄασάν μʼ ἕταροί τε κακοὶ πρὸς τοῖσί τε ὕπνος</l>
                     <l n="69">σχέτλιος. ἀλλʼ ἀκέσασθε, φίλοι· δύναμις γὰρ ἐν ὑμῖν.</l>
                  </q>
                  <l n="70">
                     <milestone unit="para" ed="P"/>ὣς ἐφάμην μαλακοῖσι καθαπτόμενος ἐπέεσσιν,</l>
                  <l n="71">οἱ δʼ ἄνεῳ ἐγένοντο· πατὴρ δʼ ἠμείβετο μύθῳ·</l>
                  <q type="unspecified">
                     <l n="72">
                        <milestone unit="para" ed="P"/>ἔρρʼ ἐκ νήσου θᾶσσον, ἐλέγχιστε ζωόντων·</l>
                     <l n="73">οὐ γάρ μοι θέμις ἐστὶ κομιζέμεν οὐδʼ ἀποπέμπειν</l>
                     <l n="74">ἄνδρα τόν, ὅς κε θεοῖσιν ἀπέχθηται μακάρεσσιν·</l>
                     <l n="75">ἔρρε, ἐπεὶ ἄρα θεοῖσιν ἀπεχθόμενος τόδʼ ἱκάνεις.</l>
                  </q>
                  <l n="76">
                     <milestone unit="para" ed="P"/>ὣς εἰπὼν ἀπέπεμπε δόμων βαρέα στενάχοντα.</l>
                  <l n="77">ἔνθεν δὲ προτέρω πλέομεν ἀκαχήμενοι ἦτορ.</l>
                  <l n="78">τείρετο δʼ ἀνδρῶν θυμὸς ὑπʼ εἰρεσίης ἀλεγεινῆς</l>
                  <l n="79">ἡμετέρῃ ματίῃ, ἐπεὶ οὐκέτι φαίνετο πομπή.</l>
                  <l n="80">ἑξῆμαρ μὲν ὁμῶς πλέομεν νύκτας τε καὶ ἦμαρ,</l>
                  <l n="81">ἑβδομάτῃ δʼ ἱκόμεσθα Λάμου αἰπὺ πτολίεθρον,</l>
                  <l n="82">Τηλέπυλον Λαιστρυγονίην, ὅθι ποιμένα ποιμὴν</l>
                  <l n="83">ἠπύει εἰσελάων, ὁ δέ τʼ ἐξελάων ὑπακούει.</l>
                  <l n="84">ἔνθα κʼ ἄυπνος ἀνὴρ δοιοὺς ἐξήρατο μισθούς,</l>
                  <l n="85">τὸν μὲν βουκολέων, τὸν δʼ ἄργυφα μῆλα νομεύων·</l>
                  <l n="86">ἐγγὺς γὰρ νυκτός τε καὶ ἤματός εἰσι κέλευθοι.</l>
                  <milestone n="87" unit="card" ed="p"/>
                  <l n="87">ἔνθʼ ἐπεὶ ἐς λιμένα κλυτὸν ἤλθομεν, ὃν πέρι πέτρη</l>
                  <l n="88">ἠλίβατος τετύχηκε διαμπερὲς ἀμφοτέρωθεν,</l>
                  <l n="89">ἀκταὶ δὲ προβλῆτες ἐναντίαι ἀλλήλῃσιν</l>
                  <l n="90">ἐν στόματι προύχουσιν, ἀραιὴ δʼ εἴσοδός ἐστιν,</l>
                  <l n="91">ἔνθʼ οἵ γʼ εἴσω πάντες ἔχον νέας ἀμφιελίσσας.</l>
                  <l n="92">αἱ μὲν ἄρʼ ἔντοσθεν λιμένος κοίλοιο δέδεντο</l>
                  <l n="93">πλησίαι· οὐ μὲν γάρ ποτʼ ἀέξετο κῦμά γʼ ἐν αὐτῷ,</l>
                  <l n="94">οὔτε μέγʼ οὔτʼ ὀλίγον, λευκὴ δʼ ἦν ἀμφὶ γαλήνη·</l>
                  <l n="95">αὐτὰρ ἐγὼν οἶος σχέθον ἔξω νῆα μέλαιναν,</l>
                  <l n="96">αὐτοῦ ἐπʼ ἐσχατιῇ, πέτρης ἐκ πείσματα δήσας·</l>
                  <l n="97">ἔστην δὲ σκοπιὴν ἐς παιπαλόεσσαν ἀνελθών.</l>
                  <l n="98">ἔνθα μὲν οὔτε βοῶν οὔτʼ ἀνδρῶν φαίνετο ἔργα,</l>
                  <l n="99">καπνὸν δʼ οἶον ὁρῶμεν ἀπὸ χθονὸς ἀίσσοντα.</l>
                  <l n="100">δὴ τότʼ ἐγὼν ἑτάρους προΐειν πεύθεσθαι ἰόντας,</l>
                  <l n="101">οἵ τινες ἀνέρες εἶεν ἐπὶ χθονὶ σῖτον ἔδοντες,</l>
                  <l n="102">ἄνδρε δύω κρίνας, τρίτατον κήρυχʼ ἅμʼ ὀπάσσας.</l>
                  <l n="103">οἱ δʼ ἴσαν ἐκβάντες λείην ὁδόν, ᾗ περ ἄμαξαι</l>
                  <l n="104">ἄστυδʼ ἀφʼ ὑψηλῶν ὀρέων καταγίνεον ὕλην,</l>
                  <l n="105">κούρῃ δὲ ξύμβληντο πρὸ ἄστεος ὑδρευούσῃ,</l>
                  <l n="106">θυγατέρʼ ἰφθίμῃ Λαιστρυγόνος Ἀντιφάταο.</l>
                  <l n="107">ἡ μὲν ἄρʼ ἐς κρήνην κατεβήσετο καλλιρέεθρον</l>
                  <l n="108">Ἀρτακίην· ἔνθεν γὰρ ὕδωρ προτὶ ἄστυ φέρεσκον·</l>
                  <l n="109">οἱ δὲ παριστάμενοι προσεφώνεον ἔκ τʼ ἐρέοντο</l>
                  <l n="110">ὅς τις τῶνδʼ εἴη βασιλεὺς καὶ οἷσιν ἀνάσσοι·</l>
                  <l n="111">ἡ δὲ μάλʼ αὐτίκα πατρὸς ἐπέφραδεν ὑψερεφὲς δῶ.</l>
                  <l n="112">οἱ δʼ ἐπεὶ εἰσῆλθον κλυτὰ δώματα, τὴν δὲ γυναῖκα</l>
                  <l n="113">εὗρον, ὅσην τʼ ὄρεος κορυφήν, κατὰ δʼ ἔστυγον αὐτήν.</l>
                  <l n="114">ἡ δʼ αἶψʼ ἐξ ἀγορῆς ἐκάλει κλυτὸν Ἀντιφατῆα,</l>
                  <l n="115">ὃν πόσιν, ὃς δὴ τοῖσιν ἐμήσατο λυγρὸν ὄλεθρον.</l>
                  <l n="116">αὐτίχʼ ἕνα μάρψας ἑτάρων ὡπλίσσατο δεῖπνον·</l>
                  <l n="117">τὼ δὲ δύʼ ἀίξαντε φυγῇ ἐπὶ νῆας ἱκέσθην.</l>
                  <l n="118">αὐτὰρ ὁ τεῦχε βοὴν διὰ ἄστεος· οἱ δʼ ἀίοντες</l>
                  <l n="119">φοίτων ἴφθιμοι Λαιστρυγόνες ἄλλοθεν ἄλλος,</l>
                  <l n="120">μυρίοι, οὐκ ἄνδρεσσιν ἐοικότες, ἀλλὰ Γίγασιν.</l>
                  <l n="121">οἵ ῥʼ ἀπὸ πετράων ἀνδραχθέσι χερμαδίοισιν</l>
                  <l n="122">βάλλον· ἄφαρ δὲ κακὸς κόναβος κατὰ νῆας ὀρώρει</l>
                  <l n="123">ἀνδρῶν τʼ ὀλλυμένων νηῶν θʼ ἅμα ἀγνυμενάων·</l>
                  <l n="124">ἰχθῦς δʼ ὣς πείροντες ἀτερπέα δαῖτα φέροντο.</l>
                  <l n="125">ὄφρʼ οἱ τοὺς ὄλεκον λιμένος πολυβενθέος ἐντός,</l>
                  <l n="126">τόφρα δʼ ἐγὼ ξίφος ὀξὺ ἐρυσσάμενος παρὰ μηροῦ</l>
                  <l n="127">τῷ ἀπὸ πείσματʼ ἔκοψα νεὸς κυανοπρῴροιο.</l>
                  <l n="128">αἶψα δʼ ἐμοῖς ἑτάροισιν ἐποτρύνας ἐκέλευσα</l>
                  <l n="129">ἐμβαλέειν κώπῃς, ἵνʼ ὑπὲκ κακότητα φύγοιμεν·</l>
                  <l n="130">οἱ δʼ ἅλα πάντες ἀνέρριψαν, δείσαντες ὄλεθρον.</l>
                  <l n="131">ἀσπασίως δʼ ἐς πόντον ἐπηρεφέας φύγε πέτρας</l>
                  <l n="132">νηῦς ἐμή· αὐτὰρ αἱ ἄλλαι ἀολλέες αὐτόθʼ ὄλοντο.</l>
                  <milestone n="133" unit="card" ed="p"/>
                  <l n="133">
                     <milestone unit="para" ed="P"/>ἔνθεν δὲ προτέρω πλέομεν ἀκαχήμενοι ἦτορ,</l>
                  <l n="134">ἄσμενοι ἐκ θανάτοιο, φίλους ὀλέσαντες ἑταίρους.</l>
                  <l n="135">Αἰαίην δʼ ἐς νῆσον ἀφικόμεθʼ· ἔνθα δʼ ἔναιε</l>
                  <l n="136">Κίρκη ἐυπλόκαμος, δεινὴ θεὸς αὐδήεσσα,</l>
                  <l n="137">αὐτοκασιγνήτη ὀλοόφρονος Αἰήταο·</l>
                  <l n="138">ἄμφω δʼ ἐκγεγάτην φαεσιμβρότου Ἠελίοιο</l>
                  <l n="139">μητρός τʼ ἐκ Πέρσης, τὴν Ὠκεανὸς τέκε παῖδα.</l>
                  <l n="140">ἔνθα δʼ ἐπʼ ἀκτῆς νηὶ κατηγαγόμεσθα σιωπῇ</l>
                  <l n="141">ναύλοχον ἐς λιμένα, καί τις θεὸς ἡγεμόνευεν.</l>
                  <l n="142">ἔνθα τότʼ ἐκβάντες δύο τʼ ἤματα καὶ δύο νύκτας</l>
                  <l n="143">κείμεθʼ ὁμοῦ καμάτῳ τε καὶ ἄλγεσι θυμὸν ἔδοντες.</l>
                  <l n="144">ἀλλʼ ὅτε δὴ τρίτον ἦμαρ ἐυπλόκαμος τέλεσʼ Ἠώς,</l>
                  <l n="145">καὶ τότʼ ἐγὼν ἐμὸν ἔγχος ἑλὼν καὶ φάσγανον ὀξὺ</l>
                  <l n="146">καρπαλίμως παρὰ νηὸς ἀνήιον ἐς περιωπήν,</l>
                  <l n="147">εἴ πως ἔργα ἴδοιμι βροτῶν ἐνοπήν τε πυθοίμην.</l>
                  <l n="148">ἔστην δὲ σκοπιὴν ἐς παιπαλόεσσαν ἀνελθών,</l>
                  <l n="149">καί μοι ἐείσατο καπνὸς ἀπὸ χθονὸς εὐρυοδείης,</l>
                  <l n="150">Κίρκης ἐν μεγάροισι, διὰ δρυμὰ πυκνὰ καὶ ὕλην.</l>
                  <l n="151">μερμήριξα δʼ ἔπειτα κατὰ φρένα καὶ κατὰ θυμὸν</l>
                  <l n="152">ἐλθεῖν ἠδὲ πυθέσθαι, ἐπεὶ ἴδον αἴθοπα καπνόν.</l>
                  <l n="153">ὧδε δέ μοι φρονέοντι δοάσσατο κέρδιον εἶναι,</l>
                  <l n="154">πρῶτʼ ἐλθόντʼ ἐπὶ νῆα θοὴν καὶ θῖνα θαλάσσης</l>
                  <l n="155">δεῖπνον ἑταίροισιν δόμεναι προέμεν τε πυθέσθαι.</l>
                  <l n="156">ἀλλʼ ὅτε δὴ σχεδὸν ἦα κιὼν νεὸς ἀμφιελίσσης,</l>
                  <l n="157">καὶ τότε τίς με θεῶν ὀλοφύρατο μοῦνον ἐόντα,</l>
                  <l n="158">ὅς ῥά μοι ὑψίκερων ἔλαφον μέγαν εἰς ὁδὸν αὐτὴν</l>
                  <l n="159">ἧκεν. ὁ μὲν ποταμόνδε κατήιεν ἐκ νομοῦ ὕλης</l>
                  <l n="160">πιόμενος· δὴ γάρ μιν ἔχεν μένος ἠελίοιο.</l>
                  <l n="161">τὸν δʼ ἐγὼ ἐκβαίνοντα κατʼ ἄκνηστιν μέσα νῶτα</l>
                  <l n="162">πλῆξα· τὸ δʼ ἀντικρὺ δόρυ χάλκεον ἐξεπέρησε,</l>
                  <l n="163">κὰδ δʼ ἔπεσʼ ἐν κονίῃσι μακών, ἀπὸ δʼ ἔπτατο θυμός.</l>
                  <l n="164">τῷ δʼ ἐγὼ ἐμβαίνων δόρυ χάλκεον ἐξ ὠτειλῆς</l>
                  <l n="165">εἰρυσάμην· τὸ μὲν αὖθι κατακλίνας ἐπὶ γαίῃ</l>
                  <l n="166">εἴασʼ· αὐτὰρ ἐγὼ σπασάμην ῥῶπάς τε λύγους τε,</l>
                  <l n="167">πεῖσμα δʼ, ὅσον τʼ ὄργυιαν, ἐυστρεφὲς ἀμφοτέρωθεν</l>
                  <l n="168">πλεξάμενος συνέδησα πόδας δεινοῖο πελώρου,</l>
                  <l n="169">βῆν δὲ καταλοφάδεια φέρων ἐπὶ νῆα μέλαιναν</l>
                  <l n="170">ἔγχει ἐρειδόμενος, ἐπεὶ οὔ πως ἦεν ἐπʼ ὤμου</l>
                  <l n="171">χειρὶ φέρειν ἑτέρῃ· μάλα γὰρ μέγα θηρίον ἦεν.</l>
                  <l n="172">κὰδʼ δʼ ἔβαλον προπάροιθε νεός, ἀνέγειρα δʼ ἑταίρους</l>
                  <l n="173">μειλιχίοις ἐπέεσσι παρασταδὸν ἄνδρα ἕκαστον·</l>
                  <q type="unspecified">
                     <l n="174">
                        <milestone unit="para" ed="P"/>ὦ φίλοι, οὐ γάρ πω καταδυσόμεθʼ ἀχνύμενοί
                        περ</l>
                     <l n="175">εἰς Ἀίδαο δόμους, πρὶν μόρσιμον ἦμαρ ἐπέλθῃ·</l>
                     <l n="176">ἀλλʼ ἄγετʼ, ὄφρʼ ἐν νηὶ θοῇ βρῶσίς τε πόσις τε,</l>
                     <l n="177">μνησόμεθα βρώμης, μηδὲ τρυχώμεθα λιμῷ.</l>
                  </q>
                  <milestone n="178" unit="card" ed="p"/>
                  <l n="178">
                     <milestone unit="para" ed="P"/>ὣς ἐφάμην, οἱ δʼ ὦκα ἐμοῖς ἐπέεσσι πίθοντο,</l>
                  <l n="179">ἐκ δὲ καλυψάμενοι παρὰ θῖνʼ ἁλὸς ἀτρυγέτοιο</l>
                  <l n="180">θηήσαντʼ ἔλαφον· μάλα γὰρ μέγα θηρίον ἦεν.</l>
                  <l n="181">αὐτὰρ ἐπεὶ τάρπησαν ὁρώμενοι ὀφθαλμοῖσιν,</l>
                  <l n="182">χεῖρας νιψάμενοι τεύχοντʼ ἐρικυδέα δαῖτα.</l>
                  <l n="183">ὣς τότε μὲν πρόπαν ἦμαρ ἐς ἠέλιον καταδύντα</l>
                  <l n="184">ἥμεθα δαινύμενοι κρέα τʼ ἄσπετα καὶ μέθυ ἡδύ·</l>
                  <l n="185">ἦμος δʼ ἠέλιος κατέδυ καὶ ἐπὶ κνέφας ἦλθε,</l>
                  <l n="186">δὴ τότε κοιμήθημεν ἐπὶ ῥηγμῖνι θαλάσσης.</l>
                  <l n="187">ἦμος δʼ ἠριγένεια φάνη ῥοδοδάκτυλος Ἠώς,</l>
                  <l n="188">καὶ τότʼ ἐγὼν ἀγορὴν θέμενος μετὰ πᾶσιν ἔειπον·</l>
                  <q type="unspecified">
                     <l n="189">
                        <milestone unit="para" ed="P"/>κέκλυτέ μευ μύθων, κακά περ πάσχοντες
                        ἑταῖροι·</l>
                     <l n="190">ὦ φίλοι, οὐ γάρ τʼ ἴδμεν, ὅπῃ ζόφος οὐδʼ ὅπῃ ἠώς,</l>
                     <l n="191">οὐδʼ ὅπῃ ἠέλιος φαεσίμβροτος εἶσʼ ὑπὸ γαῖαν,</l>
                     <l n="192">οὐδʼ ὅπῃ ἀννεῖται· ἀλλὰ φραζώμεθα θᾶσσον</l>
                     <l n="193">εἴ τις ἔτʼ ἔσται μῆτις. ἐγὼ δʼ οὔκ οἴομαι εἶναι.</l>
                     <l n="194">εἶδον γὰρ σκοπιὴν ἐς παιπαλόεσσαν ἀνελθὼν</l>
                     <l n="195">νῆσον, τὴν πέρι πόντος ἀπείριτος ἐστεφάνωται·</l>
                     <l n="196">αὐτὴ δὲ χθαμαλὴ κεῖται· καπνὸν δʼ ἐνὶ μέσσῃ</l>
                     <l n="197">ἔδρακον ὀφθαλμοῖσι διὰ δρυμὰ πυκνὰ καὶ ὕλην.</l>
                  </q>
                  <l n="198">
                     <milestone unit="para" ed="P"/>ὣς ἐφάμην, τοῖσιν δὲ κατεκλάσθη φίλον ἦτορ</l>
                  <l n="199">μνησαμένοις ἔργων Λαιστρυγόνος Ἀντιφάταο</l>
                  <l n="200">Κύκλωπός τε βίης μεγαλήτορος, ἀνδροφάγοιο.</l>
                  <l n="201">κλαῖον δὲ λιγέως θαλερὸν κατὰ δάκρυ χέοντες·</l>
                  <l n="202">ἀλλʼ οὐ γάρ τις πρῆξις ἐγίγνετο μυρομένοισιν.</l>
                  <l n="203">
                     <milestone unit="para" ed="P"/>αὐτὰρ ἐγὼ δίχα πάντας ἐυκνήμιδας ἑταίρους</l>
                  <l n="204">ἠρίθμεον, ἀρχὸν δὲ μετʼ ἀμφοτέροισιν ὄπασσα·</l>
                  <l n="205">τῶν μὲν ἐγὼν ἦρχον, τῶν δʼ Εὐρύλοχος θεοειδής.</l>
                  <l n="206">κλήρους δʼ ἐν κυνέῃ χαλκήρεϊ πάλλομεν ὦκα·</l>
                  <l n="207">ἐκ δʼ ἔθορε κλῆρος μεγαλήτορος Εὐρυλόχοιο.</l>
                  <milestone n="208" unit="card" ed="p"/>
                  <l n="208">βῆ δʼ ἰέναι, ἅμα τῷ γε δύω καὶ εἴκοσʼ ἑταῖροι</l>
                  <l n="209">κλαίοντες· κατὰ δʼ ἄμμε λίπον γοόωντας ὄπισθεν.</l>
                  <l n="210">εὗρον δʼ ἐν βήσσῃσι τετυγμένα δώματα Κίρκης</l>
                  <l n="211">ξεστοῖσιν λάεσσι, περισκέπτῳ ἐνὶ χώρῳ·</l>
                  <l n="212">ἀμφὶ δέ μιν λύκοι ἦσαν ὀρέστεροι ἠδὲ λέοντες,</l>
                  <l n="213">τοὺς αὐτὴ κατέθελξεν, ἐπεὶ κακὰ φάρμακʼ ἔδωκεν.</l>
                  <l n="214">οὐδʼ οἵ γʼ ὡρμήθησαν ἐπʼ ἀνδράσιν, ἀλλʼ ἄρα τοί γε</l>
                  <l n="215">οὐρῇσιν μακρῇσι περισσαίνοντες ἀνέσταν.</l>
                  <l n="216">ὡς δʼ ὅτʼ ἂν ἀμφὶ ἄνακτα κύνες δαίτηθεν ἰόντα</l>
                  <l n="217">σαίνωσʼ, αἰεὶ γάρ τε φέρει μειλίγματα θυμοῦ,</l>
                  <l n="218">ὣς τοὺς ἀμφὶ λύκοι κρατερώνυχες ἠδὲ λέοντες</l>
                  <l n="219">σαῖνον· τοὶ δʼ ἔδεισαν, ἐπεὶ ἴδον αἰνὰ πέλωρα.</l>
                  <l n="220">ἔσταν δʼ ἐν προθύροισι θεᾶς καλλιπλοκάμοιο,</l>
                  <l n="221">Κίρκης δʼ ἔνδον ἄκουον ἀειδούσης ὀπὶ καλῇ,</l>
                  <l n="222">ἱστὸν ἐποιχομένης μέγαν ἄμβροτον, οἷα θεάων</l>
                  <l n="223">λεπτά τε καὶ χαρίεντα καὶ ἀγλαὰ ἔργα πέλονται.</l>
                  <l n="224">τοῖσι δὲ μύθων ἦρχε Πολίτης ὄρχαμος ἀνδρῶν,</l>
                  <l n="225">ὅς μοι κήδιστος ἑτάρων ἦν κεδνότατός τε·</l>
                  <q type="unspecified">
                     <l n="226">
                        <milestone unit="para" ed="P"/>ὦ φίλοι, ἔνδον γάρ τις ἐποιχομένη μέγαν
                        ἱστὸν</l>
                     <l n="227">καλὸν ἀοιδιάει, δάπεδον δʼ ἅπαν ἀμφιμέμυκεν,</l>
                     <l n="228">ἢ θεὸς ἠὲ γυνή· ἀλλὰ φθεγγώμεθα θᾶσσον.</l>
                  </q>
                  <l n="229">
                     <milestone unit="para" ed="P"/>ὣς ἄρʼ ἐφώνησεν, τοὶ δὲ φθέγγοντο καλεῦντες.</l>
                  <l n="230">ἡ δʼ αἶψʼ ἐξελθοῦσα θύρας ὤιξε φαεινὰς</l>
                  <l n="231">καὶ κάλει· οἱ δʼ ἅμα πάντες ἀιδρείῃσιν ἕποντο·</l>
                  <l n="232">Εὐρύλοχος δʼ ὑπέμεινεν, ὀισάμενος δόλον εἶναι.</l>
                  <l n="233">εἷσεν δʼ εἰσαγαγοῦσα κατὰ κλισμούς τε θρόνους τε,</l>
                  <l n="234">ἐν δέ σφιν τυρόν τε καὶ ἄλφιτα καὶ μέλι χλωρὸν</l>
                  <l n="235">οἴνῳ Πραμνείῳ ἐκύκα· ἀνέμισγε δὲ σίτῳ</l>
                  <l n="236">φάρμακα λύγρʼ, ἵνα πάγχυ λαθοίατο πατρίδος αἴης.</l>
                  <l n="237">αὐτὰρ ἐπεὶ δῶκέν τε καὶ ἔκπιον, αὐτίκʼ ἔπειτα</l>
                  <l n="238">ῥάβδῳ πεπληγυῖα κατὰ συφεοῖσιν ἐέργνυ.</l>
                  <l n="239">οἱ δὲ συῶν μὲν ἔχον κεφαλὰς φωνήν τε τρίχας τε</l>
                  <l n="240">καὶ δέμας, αὐτὰρ νοῦς ἦν ἔμπεδος, ὡς τὸ πάρος περ.</l>
                  <l n="241">ὣς οἱ μὲν κλαίοντες ἐέρχατο, τοῖσι δὲ Κίρκη</l>
                  <l n="242">πάρ ῥʼ ἄκυλον βάλανόν τε βάλεν καρπόν τε κρανείης</l>
                  <l n="243">ἔδμεναι, οἷα σύες χαμαιευνάδες αἰὲν ἔδουσιν.</l>
                  <l n="244">
                     <milestone unit="para" ed="P"/>Εὐρύλοχος δʼ αἶψʼ ἦλθε θοὴν ἐπὶ νῆα μέλαιναν</l>
                  <l n="245">ἀγγελίην ἑτάρων ἐρέων καὶ ἀδευκέα πότμον.</l>
                  <l n="246">οὐδέ τι ἐκφάσθαι δύνατο ἔπος ἱέμενός περ,</l>
                  <l n="247">κῆρ ἄχεϊ μεγάλῳ βεβολημένος· ἐν δέ οἱ ὄσσε</l>
                  <l n="248">δακρυόφιν πίμπλαντο, γόον δʼ ὠίετο θυμός.</l>
                  <l n="249">ἀλλʼ ὅτε δή μιν πάντες ἀγασσάμεθʼ ἐξερέοντες,</l>
                  <l n="250">καὶ τότε τῶν ἄλλων ἑτάρων κατέλεξεν ὄλεθρον·</l>
                  <q type="unspecified">
                     <l n="251">
                        <milestone unit="para" ed="P"/>ἤιομεν, ὡς ἐκέλευες, ἀνὰ δρυμά, φαίδιμʼ
                        Ὀδυσσεῦ·</l>
                     <l n="252">εὕρομεν ἐν βήσσῃσι τετυγμένα δώματα καλὰ</l>
                     <l n="253">ξεστοῖσιν λάεσσι, περισκέπτῳ ἐνὶ χώρῳ.</l>
                     <l n="254">ἔνθα δέ τις μέγαν ἱστὸν ἐποιχομένη λίγʼ ἄειδεν,</l>
                     <l n="255">ἢ θεὸς ἠὲ γυνή· τοὶ δὲ φθέγγοντο καλεῦντες.</l>
                     <l n="256">ἡ δʼ αἶψʼ ἐξελθοῦσα θύρας ὤιξε φαεινὰς</l>
                     <l n="257">καὶ κάλει· οἱ δʼ ἅμα πάντες ἀιδρείῃσιν ἕποντο·</l>
                     <l n="258">αὐτὰρ ἐγὼν ὑπέμεινα, ὀισάμενος δόλον εἶναι.</l>
                     <l n="259">οἱ δʼ ἅμʼ ἀιστώθησαν ἀολλέες, οὐδέ τις αὐτῶν</l>
                     <l n="260">ἐξεφάνη· δηρὸν δὲ καθήμενος ἐσκοπίαζον.</l>
                  </q>
                  <milestone n="261" unit="card" ed="p"/>
                  <l n="261">
                     <milestone unit="para" ed="P"/>ὣς ἔφατʼ, αὐτὰρ ἐγὼ περὶ μὲν ξίφος
                     ἀργυρόηλον</l>
                  <l n="262">ὤμοιιν βαλόμην, μέγα χάλκεον, ἀμφὶ δὲ τόξα·</l>
                  <l n="263">τὸν δʼ ἂψ ἠνώγεα αὐτὴν ὁδὸν ἡγήσασθαι.</l>
                  <l n="264">αὐτὰρ ὅ γʼ ἀμφοτέρῃσι λαβὼν ἐλλίσσετο γούνων</l>
                  <l n="265">καί μʼ ὀλοφυρόμενος ἔπεα πτερόεντα προσηύδα·</l>
                  <q type="unspecified">
                     <l n="266">
                        <milestone unit="para" ed="P"/>μή μʼ ἄγε κεῖσʼ ἀέκοντα, διοτρεφές, ἀλλὰ λίπʼ
                        αὐτοῦ.</l>
                     <l n="267">οἶδα γάρ, ὡς οὔτʼ αὐτὸς ἐλεύσεαι οὔτε τινʼ ἄλλον</l>
                     <l n="268">ἄξεις σῶν ἑτάρων. ἀλλὰ ξὺν τοίσδεσι θᾶσσον</l>
                     <l n="269">φεύγωμεν· ἔτι γάρ κεν ἀλύξαιμεν κακὸν ἦμαρ.</l>
                  </q>
                  <l n="270">
                     <milestone unit="para" ed="P"/>ὣς ἔφατʼ, αὐτὰρ ἐγώ μιν ἀμειβόμενος
                     προσέειπον·</l>
                  <q type="unspecified">
                     <l n="271">Εὐρύλοχʼ, ἦ τοι μὲν σὺ μένʼ αὐτοῦ τῷδʼ ἐνὶ χώρῳ</l>
                     <l n="272">ἔσθων καὶ πίνων κοίλῃ παρὰ νηὶ μελαίνῃ·</l>
                     <l n="273">αὐτὰρ ἐγὼν εἶμι, κρατερὴ δέ μοι ἔπλετʼ ἀνάγκη.</l>
                  </q>
                  <l n="274">
                     <milestone unit="para" ed="P"/>ὣς εἰπὼν παρὰ νηὸς ἀνήιον ἠδὲ θαλάσσης.</l>
                  <l n="275">ἀλλʼ ὅτε δὴ ἄρʼ ἔμελλον ἰὼν ἱερὰς ἀνὰ βήσσας</l>
                  <l n="276">Κίρκης ἵξεσθαι πολυφαρμάκου ἐς μέγα δῶμα,</l>
                  <l n="277">ἔνθα μοι Ἑρμείας χρυσόρραπις ἀντεβόλησεν</l>
                  <l n="278">ἐρχομένῳ πρὸς δῶμα, νεηνίῃ ἀνδρὶ ἐοικώς,</l>
                  <l n="279">πρῶτον ὑπηνήτῃ, τοῦ περ χαριεστάτη ἥβη·</l>
                  <l n="280">ἔν τʼ ἄρα μοι φῦ χειρί, ἔπος τʼ ἔφατʼ ἔκ τʼ ὀνόμαζε·</l>
                  <q type="unspecified">
                     <l n="281">
                        <milestone unit="para" ed="P"/>πῇ δὴ αὖτʼ, ὦ δύστηνε, διʼ ἄκριας ἔρχεαι
                        οἶος,</l>
                     <l n="282">χώρου ἄιδρις ἐών; ἕταροι δέ τοι οἵδʼ ἐνὶ Κίρκης</l>
                     <l n="283">ἔρχαται ὥς τε σύες πυκινοὺς κευθμῶνας ἔχοντες.</l>
                     <l n="284">ἦ τοὺς λυσόμενος δεῦρʼ ἔρχεαι; οὐδέ σέ φημι</l>
                     <l n="285">αὐτὸν νοστήσειν, μενέεις δὲ σύ γʼ, ἔνθα περ ἄλλοι.</l>
                     <l n="286">ἀλλʼ ἄγε δή σε κακῶν ἐκλύσομαι ἠδὲ σαώσω.</l>
                     <l n="287">τῆ, τόδε φάρμακον ἐσθλὸν ἔχων ἐς δώματα Κίρκης</l>
                     <l n="288">ἔρχευ, ὅ κέν τοι κρατὸς ἀλάλκῃσιν κακὸν ἦμαρ.</l>
                     <l n="289">πάντα δέ τοι ἐρέω ὀλοφώια δήνεα Κίρκης.</l>
                     <l n="290">τεύξει τοι κυκεῶ, βαλέει δʼ ἐν φάρμακα σίτῳ.</l>
                     <l n="291">ἀλλʼ οὐδʼ ὣς θέλξαι σε δυνήσεται· οὐ γὰρ ἐάσει</l>
                     <l n="292">φάρμακον ἐσθλόν, ὅ τοι δώσω, ἐρέω δὲ ἕκαστα.</l>
                     <l n="293">ὁππότε κεν Κίρκη σʼ ἐλάσῃ περιμήκεϊ ῥάβδῳ,</l>
                     <l n="294">δὴ τότε σὺ ξίφος ὀξὺ ἐρυσσάμενος παρὰ μηροῦ</l>
                     <l n="295">Κίρκῃ ἐπαῖξαι, ὥς τε κτάμεναι μενεαίνων.</l>
                     <l n="296">ἡ δέ σʼ ὑποδείσασα κελήσεται εὐνηθῆναι·</l>
                     <l n="297">ἔνθα σὺ μηκέτʼ ἔπειτʼ ἀπανήνασθαι θεοῦ εὐνήν,</l>
                     <l n="298">ὄφρα κέ τοι λύσῃ θʼ ἑτάρους αὐτόν τε κομίσσῃ·</l>
                     <l n="299">ἀλλὰ κέλεσθαί μιν μακάρων μέγαν ὅρκον ὀμόσσαι,</l>
                     <l n="300">μή τί τοι αὐτῷ πῆμα κακὸν βουλευσέμεν ἄλλο,</l>
                     <l n="301">μή σʼ ἀπογυμνωθέντα κακὸν καὶ ἀνήνορα θήῃ.</l>
                  </q>
                  <milestone n="302" unit="card" ed="p"/>
                  <l n="302">
                     <milestone unit="para" ed="P"/>ὣς ἄρα φωνήσας πόρε φάρμακον ἀργεϊφόντης</l>
                  <l n="303">ἐκ γαίης ἐρύσας, καί μοι φύσιν αὐτοῦ ἔδειξε.</l>
                  <l n="304">ῥίζῃ μὲν μέλαν ἔσκε, γάλακτι δὲ εἴκελον ἄνθος·</l>
                  <l n="305">μῶλυ δέ μιν καλέουσι θεοί· χαλεπὸν δέ τʼ ὀρύσσειν</l>
                  <l n="306">ἀνδράσι γε θνητοῖσι, θεοὶ δέ τε πάντα δύνανται.</l>
                  <l n="307">Ἑρμείας μὲν ἔπειτʼ ἀπέβη πρὸς μακρὸν Ὄλυμπον</l>
                  <l n="308">νῆσον ἀνʼ ὑλήεσσαν, ἐγὼ δʼ ἐς δώματα Κίρκης</l>
                  <l n="309">ἤια, πολλὰ δέ μοι κραδίη πόρφυρε κιόντι.</l>
                  <l n="310">ἔστην δʼ εἰνὶ θύρῃσι θεᾶς καλλιπλοκάμοιο·</l>
                  <l n="311">ἔνθα στὰς ἐβόησα, θεὰ δέ μευ ἔκλυεν αὐδῆς.</l>
                  <l n="312">ἡ δʼ αἶψʼ ἐξελθοῦσα θύρας ὤιξε φαεινὰς</l>
                  <l n="313">καὶ κάλει· αὐτὰρ ἐγὼν ἑπόμην ἀκαχήμενος ἦτορ.</l>
                  <l n="314">εἷσε δέ μʼ εἰσαγαγοῦσα ἐπὶ θρόνου ἀργυροήλου</l>
                  <l n="315">καλοῦ δαιδαλέου· ὑπὸ δὲ θρῆνυς ποσὶν ἦεν·</l>
                  <l n="316">τεῦχε δέ μοι κυκεῶ χρυσέῳ δέπαι, ὄφρα πίοιμι,</l>
                  <l n="317">ἐν δέ τε φάρμακον ἧκε, κακὰ φρονέουσʼ ἐνὶ θυμῷ.</l>
                  <l n="318">αὐτὰρ ἐπεὶ δῶκέν τε καὶ ἔκπιον, οὐδέ μʼ ἔθελξε,</l>
                  <l n="319">ῥάβδῳ πεπληγυῖα ἔπος τʼ ἔφατʼ ἔκ τʼ ὀνόμαζεν·</l>
                  <q type="unspecified">
                     <l n="320">ἔρχεο νῦν συφεόνδε, μετʼ ἄλλων λέξο ἑταίρων.</l>
                  </q>
                  <l n="321">
                     <milestone unit="para" ed="P"/>ὣς φάτʼ, ἐγὼ δʼ ἄορ ὀξὺ ἐρυσσάμενος παρὰ
                     μηροῦ</l>
                  <l n="322">Κίρκῃ ἐπήιξα ὥς τε κτάμεναι μενεαίνων.</l>
                  <l n="323">ἡ δὲ μέγα ἰάχουσα ὑπέδραμε καὶ λάβε γούνων,</l>
                  <l n="324">καί μʼ ὀλοφυρομένη ἔπεα πτερόεντα προσηύδα·</l>
                  <q type="unspecified">
                     <l n="325">
                        <milestone unit="para" ed="P"/>τίς πόθεν εἰς ἀνδρῶν; πόθι τοι πόλις ἠδὲ
                        τοκῆες;</l>
                     <l n="326">θαῦμά μʼ ἔχει ὡς οὔ τι πιὼν τάδε φάρμακʼ ἐθέλχθης·</l>
                     <l n="327">οὐδὲ γὰρ οὐδέ τις ἄλλος ἀνὴρ τάδε φάρμακʼ ἀνέτλη,</l>
                     <l n="328">ὅς κε πίῃ καὶ πρῶτον ἀμείψεται ἕρκος ὀδόντων.</l>
                     <l n="329">σοὶ δέ τις ἐν στήθεσσιν ἀκήλητος νόος ἐστίν.</l>
                     <l n="330">ἦ σύ γʼ Ὀδυσσεύς ἐσσι πολύτροπος, ὅν τέ μοι αἰεὶ</l>
                     <l n="331">φάσκεν ἐλεύσεσθαι χρυσόρραπις ἀργεϊφόντης,</l>
                     <l n="332">ἐκ Τροίης ἀνιόντα θοῇ σὺν νηὶ μελαίνῃ.</l>
                     <l n="333">ἀλλʼ ἄγε δὴ κολεῷ μὲν ἄορ θέο, νῶι δʼ ἔπειτα</l>
                     <l n="334">εὐνῆς ἡμετέρης ἐπιβείομεν, ὄφρα μιγέντε</l>
                     <l n="335">εὐνῇ καὶ φιλότητι πεποίθομεν ἀλλήλοισιν.</l>
                  </q>
                  <l n="336">
                     <milestone unit="para" ed="P"/>ὣς ἔφατʼ, αὐτὰρ ἐγώ μιν ἀμειβόμενος
                     προσέειπον·</l>
                  <q type="unspecified">
                     <l n="337">ὦ Κίρκη, πῶς γάρ με κέλεαι σοὶ ἤπιον εἶναι,</l>
                     <l n="338">ἥ μοι σῦς μὲν ἔθηκας ἐνὶ μεγάροισιν ἑταίρους,</l>
                     <l n="339">αὐτὸν δʼ ἐνθάδʼ ἔχουσα δολοφρονέουσα κελεύεις</l>
                     <l n="340">ἐς θάλαμόν τʼ ἰέναι καὶ σῆς ἐπιβήμεναι εὐνῆς,</l>
                     <l n="341">ὄφρα με γυμνωθέντα κακὸν καὶ ἀνήνορα θήῃς.</l>
                     <l n="342">οὐδʼ ἂν ἐγώ γʼ ἐθέλοιμι τεῆς ἐπιβήμεναι εὐνῆς,</l>
                     <l n="343">εἰ μή μοι τλαίης γε, θεά, μέγαν ὅρκον ὀμόσσαι</l>
                     <l n="344">μή τί μοι αὐτῷ πῆμα κακὸν βουλευσέμεν ἄλλο.</l>
                  </q>
                  <milestone n="345" unit="card" ed="p"/>
                  <l n="345">
                     <milestone unit="para" ed="P"/>ὣς ἐφάμην, ἡ δʼ αὐτίκʼ ἀπώμνυεν, ὡς
                     ἐκέλευον.</l>
                  <l n="346">αὐτὰρ ἐπεί ῥʼ ὄμοσέν τε τελεύτησέν τε τὸν ὅρκον,</l>
                  <l n="347">καὶ τότʼ ἐγὼ Κίρκης ἐπέβην περικαλλέος εὐνῆς.</l>
                  <l n="348">
                     <milestone unit="para" ed="P"/>ἀμφίπολοι δʼ ἄρα τέως μὲν ἐνὶ μεγάροισι
                     πένοντο</l>
                  <l n="349">τέσσαρες, αἵ οἱ δῶμα κάτα δρήστειραι ἔασι·</l>
                  <l n="350">γίγνονται δʼ ἄρα ταί γʼ ἔκ τε κρηνέων ἀπό τʼ ἀλσέων</l>
                  <l n="351">ἔκ θʼ ἱερῶν ποταμῶν, οἵ τʼ εἰς ἅλαδε προρέουσι.</l>
                  <l n="352">τάων ἡ μὲν ἔβαλλε θρόνοις ἔνι ῥήγεα καλὰ</l>
                  <l n="353">πορφύρεα καθύπερθʼ, ὑπένερθε δὲ λῖθʼ ὑπέβαλλεν·</l>
                  <l n="354">ἡ δʼ ἑτέρη προπάροιθε θρόνων ἐτίταινε τραπέζας</l>
                  <l n="355">ἀργυρέας, ἐπὶ δέ σφι τίθει χρύσεια κάνεια·</l>
                  <l n="356">ἡ δὲ τρίτη κρητῆρι μελίφρονα οἶνον ἐκίρνα</l>
                  <l n="357">ἡδὺν ἐν ἀργυρέῳ, νέμε δὲ χρύσεια κύπελλα·</l>
                  <l n="358">ἡ δὲ τετάρτη ὕδωρ ἐφόρει καὶ πῦρ ἀνέκαιε</l>
                  <l n="359">πολλὸν ὑπὸ τρίποδι μεγάλῳ· ἰαίνετο δʼ ὕδωρ.</l>
                  <l n="360">αὐτὰρ ἐπεὶ δὴ ζέσσεν ὕδωρ ἐνὶ ἤνοπι χαλκῷ,</l>
                  <l n="361">ἔς ῥʼ ἀσάμινθον ἕσασα λόʼ ἐκ τρίποδος μεγάλοιο,</l>
                  <l n="362">θυμῆρες κεράσασα, κατὰ κρατός τε καὶ ὤμων,</l>
                  <l n="363">ὄφρα μοι ἐκ κάματον θυμοφθόρον εἵλετο γυίων.</l>
                  <l n="364">αὐτὰρ ἐπεὶ λοῦσέν τε καὶ ἔχρισεν λίπʼ ἐλαίῳ,</l>
                  <l n="365">ἀμφὶ δέ με χλαῖναν καλὴν βάλεν ἠδὲ χιτῶνα,</l>
                  <l n="366">εἷσε δέ μʼ εἰσαγαγοῦσα ἐπὶ θρόνου ἀργυροήλου</l>
                  <l n="367">καλοῦ δαιδαλέου, ὑπὸ δὲ θρῆνυς ποσὶν ἦεν·</l>
                  <l n="368">χέρνιβα δʼ ἀμφίπολος προχόῳ ἐπέχευε φέρουσα</l>
                  <l n="369">καλῇ χρυσείῃ, ὑπὲρ ἀργυρέοιο λέβητος,</l>
                  <l n="370">νίψασθαι· παρὰ δὲ ξεστὴν ἐτάνυσσε τράπεζαν.</l>
                  <l n="371">σῖτον δʼ αἰδοίη ταμίη παρέθηκε φέρουσα,</l>
                  <l n="372">εἴδατα πόλλʼ ἐπιθεῖσα, χαριζομένη παρεόντων.</l>
                  <l n="373">ἐσθέμεναι δʼ ἐκέλευεν· ἐμῷ δʼ οὐχ ἥνδανε θυμῷ,</l>
                  <l n="374">ἀλλʼ ἥμην ἀλλοφρονέων, κακὰ δʼ ὄσσετο θυμός.</l>
                  <l n="375">
                     <milestone unit="para" ed="P"/>Κίρκη δʼ ὡς ἐνόησεν ἔμʼ ἥμενον οὐδʼ ἐπὶ σίτῳ</l>
                  <l n="376">χεῖρας ἰάλλοντα, κρατερὸν δέ με πένθος ἔχοντα,</l>
                  <l n="377">ἄγχι παρισταμένη ἔπεα πτερόεντα προσηύδα·</l>
                  <q type="unspecified">
                     <l n="378">
                        <milestone unit="para" ed="P"/> τίφθʼ οὕτως, Ὀδυσεῦ, κατʼ ἄρʼ ἕζεαι ἶσος
                        ἀναύδῳ,</l>
                     <l n="379">θυμὸν ἔδων, βρώμης δʼ οὐχ ἅπτεαι οὐδὲ ποτῆτος;</l>
                     <l n="380">ἦ τινά που δόλον ἄλλον ὀίεαι· οὐδέ τί σε χρὴ</l>
                     <l n="381">δειδίμεν· ἤδη γάρ τοι ἀπώμοσα καρτερὸν ὅρκον.</l>
                  </q>
                  <l n="382">
                     <milestone unit="para" ed="P"/>ὣς ἔφατʼ, αὐτὰρ ἐγώ μιν ἀμειβόμενος
                     προσέειπον·</l>
                  <q type="unspecified">
                     <l n="383">ὦ Κίρκη, τίς γάρ κεν ἀνήρ, ὃς ἐναίσιμος εἴη,</l>
                     <l n="384">πρὶν τλαίη πάσσασθαι ἐδητύος ἠδὲ ποτῆτος,</l>
                     <l n="385">πρὶν λύσασθʼ ἑτάρους καὶ ἐν ὀφθαλμοῖσιν ἰδέσθαι;</l>
                     <l n="386">ἀλλʼ εἰ δὴ πρόφρασσα πιεῖν φαγέμεν τε κελεύεις,</l>
                     <l n="387">λῦσον, ἵνʼ ὀφθαλμοῖσιν ἴδω ἐρίηρας ἑταίρους.</l>
                  </q>
                  <milestone n="388" unit="card" ed="p"/>
                  <l n="388">
                     <milestone unit="para" ed="P"/>ὣς ἐφάμην, Κίρκη δὲ διὲκ μεγάροιο βεβήκει</l>
                  <l n="389">ῥάβδον ἔχουσʼ ἐν χειρί, θύρας δʼ ἀνέῳξε συφειοῦ,</l>
                  <l n="390">ἐκ δʼ ἔλασεν σιάλοισιν ἐοικότας ἐννεώροισιν.</l>
                  <l n="391">οἱ μὲν ἔπειτʼ ἔστησαν ἐναντίοι, ἡ δὲ διʼ αὐτῶν</l>
                  <l n="392">ἐρχομένη προσάλειφεν ἑκάστῳ φάρμακον ἄλλο.</l>
                  <l n="393">τῶν δʼ ἐκ μὲν μελέων τρίχες ἔρρεον, ἃς πρὶν ἔφυσε</l>
                  <l n="394">φάρμακον οὐλόμενον, τό σφιν πόρε πότνια Κίρκη·</l>
                  <l n="395">ἄνδρες δʼ ἂψ ἐγένοντο νεώτεροι ἢ πάρος ἦσαν,</l>
                  <l n="396">καὶ πολὺ καλλίονες καὶ μείζονες εἰσοράασθαι.</l>
                  <l n="397">ἔγνωσαν δέ μʼ ἐκεῖνοι ἔφυν τʼ ἐν χερσὶν ἕκαστος.</l>
                  <l n="398">πᾶσιν δʼ ἱμερόεις ὑπέδυ γόος, ἀμφὶ δὲ δῶμα</l>
                  <l n="399">σμερδαλέον κονάβιζε· θεὰ δʼ ἐλέαιρε καὶ αὐτή.</l>
                  <l n="400">
                     <milestone unit="para" ed="P"/>ἡ δέ μευ ἄγχι στᾶσα προσηύδα δῖα θεάων·</l>
                  <q type="unspecified">
                     <l n="401">διογενὲς Λαερτιάδη, πολυμήχανʼ Ὀδυσσεῦ,</l>
                     <l n="402">ἔρχεο νῦν ἐπὶ νῆα θοὴν καὶ θῖνα θαλάσσης.</l>
                     <l n="403">νῆα μὲν ἂρ πάμπρωτον ἐρύσσατε ἤπειρόνδε,</l>
                     <l n="404">κτήματα δʼ ἐν σπήεσσι πελάσσατε ὅπλα τε πάντα·</l>
                     <l n="405">αὐτὸς δʼ ἂψ ἰέναι καὶ ἄγειν ἐρίηρας ἑταίρους.</l>
                  </q>
                  <l n="406">
                     <milestone unit="para" ed="P"/>ὣς ἔφατʼ, αὐτὰρ ἐμοί γʼ ἐπεπείθετο θυμὸς
                     ἀγήνωρ,</l>
                  <l n="407">βῆν δʼ ἰέναι ἐπὶ νῆα θοὴν καὶ θῖνα θαλάσσης.</l>
                  <l n="408">εὗρον ἔπειτʼ ἐπὶ νηὶ θοῇ ἐρίηρας ἑταίρους</l>
                  <l n="409">οἴκτρʼ ὀλοφυρομένους, θαλερὸν κατὰ δάκρυ χέοντας.</l>
                  <l n="410">ὡς δʼ ὅτʼ ἂν ἄγραυλοι πόριες περὶ βοῦς ἀγελαίας,</l>
                  <l n="411">ἐλθούσας ἐς κόπρον, ἐπὴν βοτάνης κορέσωνται,</l>
                  <l n="412">πᾶσαι ἅμα σκαίρουσιν ἐναντίαι· οὐδʼ ἔτι σηκοὶ</l>
                  <l n="413">ἴσχουσʼ, ἀλλʼ ἁδινὸν μυκώμεναι ἀμφιθέουσι·</l>
                  <l n="414">μητέρας· ὣς ἔμʼ ἐκεῖνοι ἐπεὶ ἴδον ὀφθαλμοῖσι,</l>
                  <l n="415">δακρυόεντες ἔχυντο· δόκησε δʼ ἄρα σφίσι θυμὸς</l>
                  <l n="416">ὣς ἔμεν, ὡς εἰ πατρίδʼ ἱκοίατο καὶ πόλιν αὐτὴν</l>
                  <l n="417">τρηχείης Ἰθάκης, ἵνα τʼ ἔτραφεν ἠδʼ ἐγένοντο.</l>
                  <l n="418">καί μʼ ὀλοφυρόμενοι ἔπεα πτερόεντα προσηύδων·</l>
                  <q type="unspecified">
                     <l n="419">
                        <milestone unit="para" ed="P"/> σοὶ μὲν νοστήσαντι, διοτρεφές, ὣς
                        ἐχάρημεν,</l>
                     <l n="420">ὡς εἴ τʼ εἰς Ἰθάκην ἀφικοίμεθα πατρίδα γαῖαν·</l>
                     <l n="421">ἀλλʼ ἄγε, τῶν ἄλλων ἑτάρων κατάλεξον ὄλεθρον.</l>
                  </q>
                  <l n="422">
                     <milestone unit="para" ed="P"/>ὣς ἔφαν, αὐτὰρ ἐγὼ προσέφην μαλακοῖς
                     ἐπέεσσι·</l>
                  <q type="unspecified">
                     <l n="423">νῆα μὲν ἂρ πάμπρωτον ἐρύσσομεν ἤπειρόνδε,</l>
                     <l n="424">κτήματα δʼ ἐν σπήεσσι πελάσσομεν ὅπλα τε πάντα·</l>
                     <l n="425">αὐτοὶ δʼ ὀτρύνεσθε ἐμοὶ ἅμα πάντες ἕπεσθαι,</l>
                     <l n="426">ὄφρα ἴδηθʼ ἑτάρους ἱεροῖς ἐν δώμασι Κίρκης</l>
                     <l n="427">πίνοντας καὶ ἔδοντας· ἐπηετανὸν γὰρ ἔχουσιν.</l>
                  </q>
                  <milestone n="428" unit="card" ed="p"/>
                  <l n="428">
                     <milestone unit="para" ed="P"/>ὣς ἐφάμην, οἱ δʼ ὦκα ἐμοῖς ἐπέεσσι πίθοντο.</l>
                  <l n="429">Εὐρύλοχος δέ μοι οἶος ἐρύκανε πάντας ἑταίρους·</l>
                  <l n="430">καί σφεας φωνήσας ἔπεα πτερόεντα προσηύδα·</l>
                  <q type="unspecified">
                     <l n="431">
                        <milestone unit="para" ed="P"/>ἆ δειλοί, πόσʼ ἴμεν; τί κακῶν ἱμείρετε
                        τούτων;</l>
                     <l n="432">Κίρκης ἐς μέγαρον καταβήμεναι, ἥ κεν ἅπαντας</l>
                     <l n="433">ἢ σῦς ἠὲ λύκους ποιήσεται ἠὲ λέοντας,</l>
                     <l n="434">οἵ κέν οἱ μέγα δῶμα φυλάσσοιμεν καὶ ἀνάγκῃ,</l>
                     <l n="435">ὥς περ Κύκλωψ ἔρξʼ, ὅτε οἱ μέσσαυλον ἵκοντο</l>
                     <l n="436">ἡμέτεροι ἕταροι, σὺν δʼ ὁ θρασὺς εἵπετʼ Ὀδυσσεύς·</l>
                     <l n="437">τούτου γὰρ καὶ κεῖνοι ἀτασθαλίῃσιν ὄλοντο.</l>
                  </q>
                  <l n="438">
                     <milestone unit="para" ed="P"/>ὣς ἔφατʼ, αὐτὰρ ἐγώ γε μετὰ φρεσὶ μερμήριξα,</l>
                  <l n="439">σπασσάμενος τανύηκες ἄορ παχέος παρὰ μηροῦ,</l>
                  <l n="440">τῷ οἱ ἀποπλήξας κεφαλὴν οὖδάσδε πελάσσαι,</l>
                  <l n="441">καὶ πηῷ περ ἐόντι μάλα σχεδόν· ἀλλά μʼ ἑταῖροι</l>
                  <l n="442">μειλιχίοις ἐπέεσσιν ἐρήτυον ἄλλοθεν ἄλλος·</l>
                  <q type="unspecified">
                     <l n="443">
                        <milestone unit="para" ed="P"/>διογενές, τοῦτον μὲν ἐάσομεν, εἰ σὺ
                        κελεύεις,</l>
                     <l n="444">αὐτοῦ πὰρ νηί τε μένειν καὶ νῆα ἔρυσθαι·</l>
                     <l n="445">ἡμῖν δʼ ἡγεμόνευʼ ἱερὰ πρὸς δώματα Κίρκης.</l>
                  </q>
                  <l n="446">
                     <milestone unit="para" ed="P"/>ὣς φάμενοι παρὰ νηὸς ἀνήιον ἠδὲ θαλάσσης.</l>
                  <l n="447">οὐδὲ μὲν Εὐρύλοχος κοίλῃ παρὰ νηὶ λέλειπτο,</l>
                  <l n="448">ἀλλʼ ἕπετʼ· ἔδεισεν γὰρ ἐμὴν ἔκπαγλον ἐνιπήν.</l>
                  <l n="449">
                     <milestone unit="para" ed="P"/>τόφρα δὲ τοὺς ἄλλους ἑτάρους ἐν δώμασι Κίρκη</l>
                  <l n="450">ἐνδυκέως λοῦσέν τε καὶ ἔχρισεν λίπʼ ἐλαίῳ,</l>
                  <l n="451">ἀμφὶ δʼ ἄρα χλαίνας οὔλας βάλεν ἠδὲ χιτῶνας·</l>
                  <l n="452">δαινυμένους δʼ ἐὺ πάντας ἐφεύρομεν ἐν μεγάροισιν.</l>
                  <l n="453">οἱ δʼ ἐπεὶ ἀλλήλους εἶδον φράσσαντό τʼ ἐσάντα,</l>
                  <l n="454">κλαῖον ὀδυρόμενοι, περὶ δὲ στεναχίζετο δῶμα.</l>
                  <l n="455">ἡ δέ μευ ἄγχι στᾶσα προσηύδα δῖα θεάων·</l>
                  <q type="unspecified">
                     <l n="457">
                        <milestone unit="para" ed="P"/>μηκέτι νῦν θαλερὸν γόον ὄρνυτε· οἶδα καὶ
                        αὐτὴ</l>
                     <l n="458">ἠμὲν ὅσʼ ἐν πόντῳ πάθετʼ ἄλγεα ἰχθυόεντι,</l>
                     <l n="459">ἠδʼ ὅσʼ ἀνάρσιοι ἄνδρες ἐδηλήσαντʼ ἐπὶ χέρσου.</l>
                     <l n="460">ἀλλʼ ἄγετʼ ἐσθίετε βρώμην καὶ πίνετε οἶνον,</l>
                     <l n="461">εἰς ὅ κεν αὖτις θυμὸν ἐνὶ στήθεσσι λάβητε,</l>
                     <l n="462">οἷον ὅτε πρώτιστον ἐλείπετε πατρίδα γαῖαν</l>
                     <l n="463">τρηχείης Ἰθάκης. νῦν δʼ ἀσκελέες καὶ ἄθυμοι,</l>
                     <l n="464">αἰὲν ἄλης χαλεπῆς μεμνημένοι, οὐδέ ποθʼ ὕμιν</l>
                     <l n="465">θυμὸς ἐν εὐφροσύνῃ, ἐπεὶ ἦ μάλα πολλὰ πέποσθε.</l>
                  </q>
                  <l n="466">
                     <milestone unit="para" ed="P"/>ὣς ἔφαθʼ, ἡμῖν δʼ αὖτʼ ἐπεπείθετο θυμὸς
                     ἀγήνωρ.</l>
                  <l n="467">ἔνθα μὲν ἤματα πάντα τελεσφόρον εἰς ἐνιαυτὸν</l>
                  <l n="468">ἥμεθα δαινύμενοι κρέα τʼ ἄσπετα καὶ μέθυ ἡδύ·</l>
                  <l n="469">ἀλλʼ ὅτε δή ῥʼ ἐνιαυτὸς ἔην, περὶ δʼ ἔτραπον ὧραι</l>
                  <l n="470">μηνῶν φθινόντων, περὶ δʼ ἤματα μακρὰ τελέσθη,</l>
                  <l n="471">καὶ τότε μʼ ἐκκαλέσαντες ἔφαν ἐρίηρες ἑταῖροι·</l>
                  <q type="unspecified">
                     <l n="472">
                        <milestone unit="para" ed="P"/>δαιμόνιʼ, ἤδη νῦν μιμνήσκεο πατρίδος
                        αἴης,</l>
                     <l n="473">εἴ τοι θέσφατόν ἐστι σαωθῆναι καὶ ἱκέσθαι</l>
                     <l n="474">οἶκον ἐς ὑψόροφον καὶ σὴν ἐς πατρίδα γαῖαν.</l>
                  </q>
                  <milestone n="475" unit="card" ed="p"/>
                  <l n="475">
                     <milestone unit="para" ed="P"/>ὣς ἔφαν, αὐτὰρ ἐμοί γʼ ἐπεπείθετο θυμὸς
                     ἀγήνωρ.</l>
                  <l n="476">ὣς τότε μὲν πρόπαν ἦμαρ ἐς ἠέλιον καταδύντα</l>
                  <l n="477">ἥμεθα, δαινύμενοι κρέα τʼ ἄσπετα καὶ μέθυ ἡδύ·</l>
                  <l n="478">ἦμος δʼ ἠέλιος κατέδυ καὶ ἐπὶ κνέφας ἦλθεν,</l>
                  <l n="479">οἱ μὲν κοιμήσαντο κατὰ μέγαρα σκιόεντα.</l>
                  <l n="480">αὐτὰρ ἐγὼ Κίρκης ἐπιβὰς περικαλλέος εὐνῆς</l>
                  <l n="481">γούνων ἐλλιτάνευσα, θεὰ δέ μευ ἔκλυεν αὐδῆς·</l>
                  <l n="482">καί μιν φωνήσας ἔπεα πτερόεντα προσηύδων·</l>
                  <q type="unspecified">
                     <l n="483">
                        <milestone unit="para" ed="P"/>ὢ Κίρκη, τέλεσόν μοι ὑπόσχεσιν ἥν περ
                        ὑπέστης,</l>
                     <l n="484">οἴκαδε πεμψέμεναι· θυμὸς δέ μοι ἔσσυται ἤδη,</l>
                     <l n="485">ἠδʼ ἄλλων ἑτάρων, οἵ μευ φθινύθουσι φίλον κῆρ</l>
                     <l n="486">ἀμφʼ ἔμʼ ὀδυρόμενοι, ὅτε που σύ γε νόσφι γένηαι.</l>
                  </q>
                  <l n="487">
                     <milestone unit="para" ed="P"/>ὣς ἐφάμην, ἡ δʼ αὐτίκʼ ἀμείβετο δῖα θεάων·</l>
                  <q type="unspecified">
                     <l n="488">διογενὲς Λαερτιάδη, πολυμήχανʼ Ὀδυσσεῦ,</l>
                     <l n="489">μηκέτι νῦν ἀέκοντες ἐμῷ ἐνὶ μίμνετε οἴκῳ.</l>
                     <l n="490">ἀλλʼ ἄλλην χρὴ πρῶτον ὁδὸν τελέσαι καὶ ἱκέσθαι</l>
                     <l n="491">εἰς Ἀίδαο δόμους καὶ ἐπαινῆς Περσεφονείης,</l>
                     <l n="492">ψυχῇ χρησομένους Θηβαίου Τειρεσίαο,</l>
                     <l n="493">μάντηος ἀλαοῦ, τοῦ τε φρένες ἔμπεδοί εἰσι·</l>
                     <l n="494">τῷ καὶ τεθνηῶτι νόον πόρε Περσεφόνεια,</l>
                     <l n="495">οἴῳ πεπνῦσθαι, τοὶ δὲ σκιαὶ ἀίσσουσιν.</l>
                  </q>
                  <l n="496">
                     <milestone unit="para" ed="P"/>ὣς ἔφατʼ, αὐτὰρ ἐμοί γε κατεκλάσθη φίλον
                     ἦτορ·</l>
                  <l n="497">κλαῖον δʼ ἐν λεχέεσσι καθήμενος, οὐδέ νύ μοι κῆρ</l>
                  <l n="498">ἤθελʼ ἔτι ζώειν καὶ ὁρᾶν φάος ἠελίοιο.</l>
                  <l n="499">αὐτὰρ ἐπεὶ κλαίων τε κυλινδόμενος τʼ ἐκορέσθην,</l>
                  <l n="500">καὶ τότε δή μιν ἔπεσσιν ἀμειβόμενος προσέειπον·</l>
                  <q type="unspecified">
                     <l n="501">
                        <milestone unit="para" ed="P"/>ὢ Κίρκη, τίς γὰρ ταύτην ὁδὸν ἡγεμονεύσει;</l>
                     <l n="502">εἰς Ἄϊδος δʼ οὔ πώ τις ἀφίκετο νηὶ μελαίνῃ.</l>
                  </q>
                  <milestone n="503" unit="card" ed="p"/>
                  <l n="503">
                     <milestone unit="para" ed="P"/>ὣς ἐφάμην, ἡ δʼ αὐτίκʼ ἀμείβετο δῖα θεάων·</l>
                  <q type="unspecified">
                     <l n="504">διογενὲς Λαερτιάδη, πολυμήχανʼ Ὀδυσσεῦ,</l>
                     <l n="505">μή τί τοι ἡγεμόνος γε ποθὴ παρὰ νηὶ μελέσθω,</l>
                     <l n="506">ἱστὸν δὲ στήσας, ἀνά θʼ ἱστία λευκὰ πετάσσας</l>
                     <l n="507">ἧσθαι· τὴν δέ κέ τοι πνοιὴ Βορέαο φέρῃσιν.</l>
                     <l n="508">ἀλλʼ ὁπότʼ ἂν δὴ νηὶ διʼ Ὠκεανοῖο περήσῃς,</l>
                     <l n="509">ἔνθʼ ἀκτή τε λάχεια καὶ ἄλσεα Περσεφονείης,</l>
                     <l n="510">μακραί τʼ αἴγειροι καὶ ἰτέαι ὠλεσίκαρποι,</l>
                     <l n="511">νῆα μὲν αὐτοῦ κέλσαι ἐπʼ Ὠκεανῷ βαθυδίνῃ,</l>
                     <l n="512">αὐτὸς δʼ εἰς Ἀίδεω ἰέναι δόμον εὐρώεντα.</l>
                     <l n="513">ἔνθα μὲν εἰς Ἀχέροντα Πυριφλεγέθων τε ῥέουσιν</l>
                     <l n="514">Κώκυτός θʼ, ὃς δὴ Στυγὸς ὕδατός ἐστιν ἀπορρώξ,</l>
                     <l n="515">πέτρη τε ξύνεσίς τε δύω ποταμῶν ἐριδούπων·</l>
                     <l n="516">ἔνθα δʼ ἔπειθʼ, ἥρως, χριμφθεὶς πέλας, ὥς σε κελεύω,</l>
                     <l n="517">βόθρον ὀρύξαι, ὅσον τε πυγούσιον ἔνθα καὶ ἔνθα,</l>
                     <l n="518">ἀμφʼ αὐτῷ δὲ χοὴν χεῖσθαι πᾶσιν νεκύεσσιν,</l>
                     <l n="519">πρῶτα μελικρήτῳ, μετέπειτα δὲ ἡδέι οἴνῳ,</l>
                     <l n="520">τὸ τρίτον αὖθʼ ὕδατι· ἐπὶ δʼ ἄλφιτα λευκὰ παλύνειν.</l>
                     <l n="521">πολλὰ δὲ γουνοῦσθαι νεκύων ἀμενηνὰ κάρηνα,</l>
                     <l n="522">ἐλθὼν εἰς Ἰθάκην στεῖραν βοῦν, ἥ τις ἀρίστη,</l>
                     <l n="523">ῥέξειν ἐν μεγάροισι πυρήν τʼ ἐμπλησέμεν ἐσθλῶν,</l>
                     <l n="524">Τειρεσίῃ δʼ ἀπάνευθεν ὄιν ἱερευσέμεν οἴῳ</l>
                     <l n="525">παμμέλανʼ, ὃς μήλοισι μεταπρέπει ὑμετέροισιν.</l>
                     <l n="526">αὐτὰρ ἐπὴν εὐχῇσι λίσῃ κλυτὰ ἔθνεα νεκρῶν,</l>
                     <l n="527">ἔνθʼ ὄιν ἀρνειὸν ῥέζειν θῆλύν τε μέλαιναν</l>
                     <l n="528">εἰς Ἔρεβος στρέψας, αὐτὸς δʼ ἀπονόσφι τραπέσθαι</l>
                     <l n="529">ἱέμενος ποταμοῖο ῥοάων· ἔνθα δὲ πολλαὶ</l>
                     <l n="530">ψυχαὶ ἐλεύσονται νεκύων κατατεθνηώτων.</l>
                     <l n="531">δὴ τότʼ ἔπειθʼ ἑτάροισιν ἐποτρῦναι καὶ ἀνῶξαι</l>
                     <l n="532">μῆλα, τὰ δὴ κατάκειτʼ ἐσφαγμένα νηλέι χαλκῷ,</l>
                     <l n="533">δείραντας κατακῆαι, ἐπεύξασθαι δὲ θεοῖσιν,</l>
                     <l n="534">ἰφθίμῳ τʼ Ἀίδῃ καὶ ἐπαινῇ Περσεφονείῃ·</l>
                     <l n="535">αὐτὸς δὲ ξίφος ὀξὺ ἐρυσσάμενος παρὰ μηροῦ</l>
                     <l n="536">ἧσθαι, μηδὲ ἐᾶν νεκύων ἀμενηνὰ κάρηνα</l>
                     <l n="537">αἵματος ἆσσον ἴμεν, πρὶν Τειρεσίαο πυθέσθαι.</l>
                     <l n="538">ἔνθα τοι αὐτίκα μάντις ἐλεύσεται, ὄρχαμε λαῶν,</l>
                     <l n="539">ὅς κέν τοι εἴπῃσιν ὁδὸν καὶ μέτρα κελεύθου</l>
                     <l n="540">νόστον θʼ, ὡς ἐπὶ πόντον ἐλεύσεαι ἰχθυόεντα.</l>
                  </q>
                  <l n="541">
                     <milestone unit="para" ed="P"/>ὣς ἔφατʼ, αὐτίκα δὲ χρυσόθρονος ἤλυθεν Ἠώς.</l>
                  <l n="542">ἀμφὶ δέ με χλαῖνάν τε χιτῶνά τε εἵματα ἕσσεν·</l>
                  <l n="543">αὐτὴ δʼ ἀργύφεον φᾶρος μέγα ἕννυτο νύμφη,</l>
                  <l n="544">λεπτὸν καὶ χαρίεν, περὶ δὲ ζώνην βάλετʼ ἰξυῖ</l>
                  <l n="545">καλὴν χρυσείην, κεφαλῇ δʼ ἐπέθηκε καλύπτρην.</l>
                  <milestone n="546" unit="card" ed="p"/>
                  <l n="546">αὐτὰρ ἐγὼ διὰ δώματʼ ἰὼν ὤτρυνον ἑταίρους</l>
                  <l n="547">μειλιχίοις ἐπέεσσι παρασταδὸν ἄνδρα ἕκαστον·</l>
                  <q type="unspecified">
                     <l n="548">
                        <milestone unit="para" ed="P"/>μηκέτι νῦν εὕδοντες ἀωτεῖτε γλυκὺν ὕπνον,</l>
                     <l n="549">ἀλλʼ ἴομεν· δὴ γάρ μοι ἐπέφραδε πότνια Κίρκη.</l>
                  </q>
                  <l n="550">
                     <milestone unit="para" ed="P"/>ὣς ἐφάμην, τοῖσιν δʼ ἐπεπείθετο θυμὸς
                     ἀγήνωρ.</l>
                  <l n="551">οὐδὲ μὲν οὐδʼ ἔνθεν περ ἀπήμονας ἦγον ἑταίρους.</l>
                  <l n="552">Ἐλπήνωρ δέ τις ἔσκε νεώτατος, οὔτε τι λίην</l>
                  <l n="553">ἄλκιμος ἐν πολέμῳ οὔτε φρεσὶν ᾗσιν ἀρηρώς·</l>
                  <l n="554">ὅς μοι ἄνευθʼ ἑτάρων ἱεροῖς ἐν δώμασι Κίρκης,</l>
                  <l n="555">ψύχεος ἱμείρων, κατελέξατο οἰνοβαρείων.</l>
                  <l n="556">κινυμένων δʼ ἑτάρων ὅμαδον καὶ δοῦπον ἀκούσας</l>
                  <l n="557">ἐξαπίνης ἀνόρουσε καὶ ἐκλάθετο φρεσὶν ᾗσιν</l>
                  <l n="558">ἄψορρον καταβῆναι ἰὼν ἐς κλίμακα μακρήν,</l>
                  <l n="559">ἀλλὰ καταντικρὺ τέγεος πέσεν· ἐκ δέ οἱ αὐχὴν</l>
                  <l n="560">ἀστραγάλων ἐάγη, ψυχὴ δʼ Ἄϊδόσδε κατῆλθεν.</l>
                  <l n="561">
                     <milestone unit="para" ed="P"/>ἐρχομένοισι δὲ τοῖσιν ἐγὼ μετὰ μῦθον ἔειπον·</l>
                  <q type="unspecified">
                     <l n="562">φάσθε νύ που οἶκόνδε φίλην ἐς πατρίδα γαῖαν</l>
                     <l n="563">ἔρχεσθʼ· ἄλλην δʼ ἧμιν ὁδὸν τεκμήρατο Κίρκη,</l>
                     <l n="564">εἰς Ἀίδαο δόμους καὶ ἐπαινῆς Περσεφονείης</l>
                     <l n="565">ψυχῇ χρησομένους Θηβαίου Τειρεσίαο.</l>
                  </q>
                  <l n="566">
                     <milestone unit="para" ed="P"/>ὣς ἐφάμην, τοῖσιν δὲ κατεκλάσθη φίλον ἦτορ,</l>
                  <l n="567">ἑζόμενοι δὲ κατʼ αὖθι γόων τίλλοντό τε χαίτας·</l>
                  <l n="568">ἀλλʼ οὐ γάρ τις πρῆξις ἐγίγνετο μυρομένοισιν.</l>
                  <l n="569">
                     <milestone unit="para" ed="P"/>ἀλλʼ ὅτε δή ῥʼ ἐπὶ νῆα θοὴν καὶ θῖνα
                     θαλάσσης</l>
                  <l n="570">ᾔομεν ἀχνύμενοι θαλερὸν κατὰ δάκρυ χέοντες,</l>
                  <l n="571">τόφρα δʼ ἄρʼ οἰχομένη Κίρκη παρὰ νηὶ μελαίνῃ</l>
                  <l n="572">ἀρνειὸν κατέδησεν ὄιν θῆλύν τε μέλαιναν,</l>
                  <l n="573">ῥεῖα παρεξελθοῦσα· τίς ἂν θεὸν οὐκ ἐθέλοντα</l>
                  <l n="574">ὀφθαλμοῖσιν ἴδοιτʼ ἢ ἔνθʼ ἢ ἔνθα κιόντα;</l>
               </q>
            </div>
            <div n="11" type="textpart" subtype="book">
               <milestone n="1" unit="card" ed="p"/>
               <q type="unspecified">
                  <l n="1">αὐτὰρ ἐπεί ῥʼ ἐπὶ νῆα κατήλθομεν ἠδὲ θάλασσαν,</l>
                  <l n="2">νῆα μὲν ἂρ πάμπρωτον ἐρύσσαμεν εἰς ἅλα δῖαν,</l>
                  <l n="3">ἐν δʼ ἱστὸν τιθέμεσθα καὶ ἱστία νηὶ μελαίνῃ,</l>
                  <l n="4">ἐν δὲ τὰ μῆλα λαβόντες ἐβήσαμεν, ἂν δὲ καὶ αὐτοὶ</l>
                  <l n="5">βαίνομεν ἀχνύμενοι θαλερὸν κατὰ δάκρυ χέοντες.</l>
                  <l n="6">ἡμῖν δʼ αὖ κατόπισθε νεὸς κυανοπρῴροιο</l>
                  <l n="7">ἴκμενον οὖρον ἵει πλησίστιον, ἐσθλὸν ἑταῖρον,</l>
                  <l n="8">Κίρκη εὐπλόκαμος, δεινὴ θεὸς αὐδήεσσα.</l>
                  <l n="9">ἡμεῖς δʼ ὅπλα ἕκαστα πονησάμενοι κατὰ νῆα</l>
                  <l n="10">ἥμεθα· τὴν δʼ ἄνεμός τε κυβερνήτης τʼ ἴθυνε.</l>
                  <l n="11">τῆς δὲ πανημερίης τέταθʼ ἱστία ποντοπορούσης·</l>
                  <l n="12">δύσετό τʼ ἠέλιος σκιόωντό τε πᾶσαι ἀγυιαί.</l>
                  <l n="13">
                     <milestone unit="para" ed="P"/>ἡ δʼ ἐς πείραθʼ ἵκανε βαθυρρόου Ὠκεανοῖο.</l>
                  <l n="14">ἔνθα δὲ Κιμμερίων ἀνδρῶν δῆμός τε πόλις τε,</l>
                  <l n="15">ἠέρι καὶ νεφέλῃ κεκαλυμμένοι· οὐδέ ποτʼ αὐτοὺς</l>
                  <l n="16">ἠέλιος φαέθων καταδέρκεται ἀκτίνεσσιν,</l>
                  <l n="17">οὔθʼ ὁπότʼ ἂν στείχῃσι πρὸς οὐρανὸν ἀστερόεντα,</l>
                  <l n="18">οὔθʼ ὅτʼ ἂν ἂψ ἐπὶ γαῖαν ἀπʼ οὐρανόθεν προτράπηται,</l>
                  <l n="19">ἀλλʼ ἐπὶ νὺξ ὀλοὴ τέταται δειλοῖσι βροτοῖσι.</l>
                  <l n="20">νῆα μὲν ἔνθʼ ἐλθόντες ἐκέλσαμεν, ἐκ δὲ τὰ μῆλα</l>
                  <l n="21">εἱλόμεθʼ· αὐτοὶ δʼ αὖτε παρὰ ῥόον Ὠκεανοῖο</l>
                  <l n="22">ᾔομεν, ὄφρʼ ἐς χῶρον ἀφικόμεθʼ, ὃν φράσε Κίρκη.</l>
                  <l n="23">
                     <milestone unit="para" ed="P"/>ἔνθʼ ἱερήια μὲν Περιμήδης Εὐρύλοχός τε</l>
                  <l n="24">ἔσχον· ἐγὼ δʼ ἄορ ὀξὺ ἐρυσσάμενος παρὰ μηροῦ</l>
                  <l n="25">βόθρον ὄρυξʼ ὅσσον τε πυγούσιον ἔνθα καὶ ἔνθα,</l>
                  <l n="26">ἀμφʼ αὐτῷ δὲ χοὴν χεόμην πᾶσιν νεκύεσσι,</l>
                  <l n="27">πρῶτα μελικρήτῳ, μετέπειτα δὲ ἡδέι οἴνῳ,</l>
                  <l n="28">τὸ τρίτον αὖθʼ ὕδατι· ἐπὶ δʼ ἄλφιτα λευκὰ πάλυνον.</l>
                  <l n="29">πολλὰ δὲ γουνούμην νεκύων ἀμενηνὰ κάρηνα,</l>
                  <l n="30">ἐλθὼν εἰς Ἰθάκην στεῖραν βοῦν, ἥ τις ἀρίστη,</l>
                  <l n="31">ῥέξειν ἐν μεγάροισι πυρήν τʼ ἐμπλησέμεν ἐσθλῶν,</l>
                  <l n="32">Τειρεσίῃ δʼ ἀπάνευθεν ὄιν ἱερευσέμεν οἴῳ</l>
                  <l n="33">παμμέλανʼ, ὃς μήλοισι μεταπρέπει ἡμετέροισι.</l>
                  <l n="34">τοὺς δʼ ἐπεὶ εὐχωλῇσι λιτῇσί τε, ἔθνεα νεκρῶν,</l>
                  <l n="35">ἐλλισάμην, τὰ δὲ μῆλα λαβὼν ἀπεδειροτόμησα</l>
                  <l n="36">ἐς βόθρον, ῥέε δʼ αἷμα κελαινεφές· αἱ δʼ ἀγέροντο</l>
                  <l n="37">ψυχαὶ ὑπὲξ Ἐρέβευς νεκύων κατατεθνηώτων.</l>
                  <l n="38">νύμφαι τʼ ἠίθεοί τε πολύτλητοί τε γέροντες</l>
                  <l n="39">παρθενικαί τʼ ἀταλαὶ νεοπενθέα θυμὸν ἔχουσαι,</l>
                  <l n="40">πολλοὶ δʼ οὐτάμενοι χαλκήρεσιν ἐγχείῃσιν,</l>
                  <l n="41">ἄνδρες ἀρηίφατοι βεβροτωμένα τεύχεʼ ἔχοντες·</l>
                  <l n="42">οἳ πολλοὶ περὶ βόθρον ἐφοίτων ἄλλοθεν ἄλλος</l>
                  <l n="43">θεσπεσίῃ ἰαχῇ· ἐμὲ δὲ χλωρὸν δέος ᾕρει.</l>
                  <l n="44">δὴ τότʼ ἔπειθʼ ἑτάροισιν ἐποτρύνας ἐκέλευσα</l>
                  <l n="45">μῆλα, τὰ δὴ κατέκειτʼ ἐσφαγμένα νηλέι χαλκῷ,</l>
                  <l n="46">δείραντας κατακῆαι, ἐπεύξασθαι δὲ θεοῖσιν,</l>
                  <l n="47">ἰφθίμῳ τʼ Ἀΐδῃ καὶ ἐπαινῇ Περσεφονείῃ·</l>
                  <l n="48">αὐτὸς δὲ ξίφος ὀξὺ ἐρυσσάμενος παρὰ μηροῦ</l>
                  <l n="49">ἥμην, οὐδʼ εἴων νεκύων ἀμενηνὰ κάρηνα</l>
                  <l n="50">αἵματος ἆσσον ἴμεν, πρὶν Τειρεσίαο πυθέσθαι.</l>
                  <milestone n="51" unit="card" ed="p"/>
                  <l n="51">
                     <milestone unit="para" ed="P"/>πρώτη δὲ ψυχὴ Ἐλπήνορος ἦλθεν ἑταίρου·</l>
                  <l n="52">οὐ γάρ πω ἐτέθαπτο ὑπὸ χθονὸς εὐρυοδείης·</l>
                  <l n="53">σῶμα γὰρ ἐν Κίρκης μεγάρῳ κατελείπομεν ἡμεῖς</l>
                  <l n="54">ἄκλαυτον καὶ ἄθαπτον, ἐπεὶ πόνος ἄλλος ἔπειγε.</l>
                  <l n="55">τὸν μὲν ἐγὼ δάκρυσα ἰδὼν ἐλέησά τε θυμῷ,</l>
                  <l n="56">καί μιν φωνήσας ἔπεα πτερόεντα προσηύδων·</l>
                  <q type="unspecified">
                     <l n="57">
                        <milestone unit="para" ed="P"/>Ἐλπῆνορ, πῶς ἦλθες ὑπὸ ζόφον ἠερόεντα;</l>
                     <l n="58">ἔφθης πεζὸς ἰὼν ἢ ἐγὼ σὺν νηὶ μελαίνῃ.</l>
                  </q>
                  <l n="59">
                     <milestone unit="para" ed="P"/>ὣς ἐφάμην, ὁ δέ μʼ οἰμώξας ἠμείβετο μύθῳ·</l>
                  <q type="unspecified">
                     <l n="60">διογενὲς Λαερτιάδη, πολυμήχανʼ Ὀδυσσεῦ,</l>
                     <l n="61">ἆσέ με δαίμονος αἶσα κακὴ καὶ ἀθέσφατος οἶνος.</l>
                     <l n="62">Κίρκης δʼ ἐν μεγάρῳ καταλέγμενος οὐκ ἐνόησα</l>
                     <l n="63">ἄψορρον καταβῆναι ἰὼν ἐς κλίμακα μακρήν,</l>
                     <l n="64">ἀλλὰ καταντικρὺ τέγεος πέσον· ἐκ δέ μοι αὐχὴν</l>
                     <l n="65">ἀστραγάλων ἐάγη, ψυχὴ δʼ Ἄϊδόσδε κατῆλθε.</l>
                     <l n="66">νῦν δέ σε τῶν ὄπιθεν γουνάζομαι, οὐ παρεόντων,</l>
                     <l n="67">πρός τʼ ἀλόχου καὶ πατρός, ὅ σʼ ἔτρεφε τυτθὸν ἐόντα,</l>
                     <l n="68">Τηλεμάχου θʼ, ὃν μοῦνον ἐνὶ μεγάροισιν ἔλειπες·</l>
                     <l n="69">οἶδα γὰρ ὡς ἐνθένδε κιὼν δόμου ἐξ Ἀίδαο</l>
                     <l n="70">νῆσον ἐς Αἰαίην σχήσεις ἐυεργέα νῆα·</l>
                     <l n="71">ἔνθα σʼ ἔπειτα, ἄναξ, κέλομαι μνήσασθαι ἐμεῖο.</l>
                     <l n="72">μή μʼ ἄκλαυτον ἄθαπτον ἰὼν ὄπιθεν καταλείπειν</l>
                     <l n="73">νοσφισθείς, μή τοί τι θεῶν μήνιμα γένωμαι,</l>
                     <l n="74">ἀλλά με κακκῆαι σὺν τεύχεσιν, ἅσσα μοι ἔστιν,</l>
                     <l n="75">σῆμά τέ μοι χεῦαι πολιῆς ἐπὶ θινὶ θαλάσσης,</l>
                     <l n="76">ἀνδρὸς δυστήνοιο καὶ ἐσσομένοισι πυθέσθαι.</l>
                     <l n="77">ταῦτά τέ μοι τελέσαι πῆξαί τʼ ἐπὶ τύμβῳ ἐρετμόν,</l>
                     <l n="78">τῷ καὶ ζωὸς ἔρεσσον ἐὼν μετʼ ἐμοῖς ἑτάροισιν.</l>
                  </q>
                  <l n="79">
                     <milestone unit="para" ed="P"/>ὣς ἔφατʼ, αὐτὰρ ἐγώ μιν ἀμειβόμενος
                     προσέειπον·</l>
                  <q type="unspecified">
                     <l n="80">ταῦτά τοι, ὦ δύστηνε, τελευτήσω τε καὶ ἔρξω.</l>
                  </q>
                  <l n="81">
                     <milestone unit="para" ed="P"/>νῶι μὲν ὣς ἐπέεσσιν ἀμειβομένω στυγεροῖσιν</l>
                  <l n="82">ἥμεθʼ, ἐγὼ μὲν ἄνευθεν ἐφʼ αἵματι φάσγανον ἴσχων,</l>
                  <l n="83">εἴδωλον δʼ ἑτέρωθεν ἑταίρου πόλλʼ ἀγόρευεν·</l>
                  <l n="84">
                     <milestone unit="para" ed="P"/>ἦλθε δʼ ἐπὶ ψυχὴ μητρὸς κατατεθνηυίης,</l>
                  <l n="85">Αὐτολύκου θυγάτηρ μεγαλήτορος Ἀντίκλεια,</l>
                  <l n="86">τὴν ζωὴν κατέλειπον ἰὼν εἰς Ἴλιον ἱρήν.</l>
                  <l n="87">τὴν μὲν ἐγὼ δάκρυσα ἰδὼν ἐλέησά τε θυμῷ·</l>
                  <l n="88">ἀλλʼ οὐδʼ ὣς εἴων προτέρην, πυκινόν περ ἀχεύων,</l>
                  <l n="89">αἵματος ἆσσον ἴμεν, πρὶν Τειρεσίαο πυθέσθαι.</l>
                  <l n="90">
                     <milestone unit="para" ed="P"/>ἦλθε δʼ ἐπὶ ψυχὴ Θηβαίου Τειρεσίαο</l>
                  <l n="91">χρύσεον σκῆπτρον ἔχων, ἐμὲ δʼ ἔγνω καὶ προσέειπεν·</l>
                  <q type="unspecified">
                     <l n="92">διογενὲς Λαερτιάδη, πολυμήχανʼ Ὀδυσσεῦ,</l>
                     <l n="93">τίπτʼ αὖτʼ, ὦ δύστηνε, λιπὼν φάος ἠελίοιο</l>
                     <l n="94">ἤλυθες, ὄφρα ἴδῃ νέκυας καὶ ἀτερπέα χῶρον;</l>
                     <l n="95">ἀλλʼ ἀποχάζεο βόθρου, ἄπισχε δὲ φάσγανον ὀξύ,</l>
                     <l n="96">αἵματος ὄφρα πίω καί τοι νημερτέα εἴπω.</l>
                  </q>
                  <milestone n="97" unit="card" ed="p"/>
                  <l n="97">
                     <milestone unit="para" ed="P"/>ὣς φάτʼ, ἐγὼ δʼ ἀναχασσάμενος ξίφος
                     ἀργυρόηλον</l>
                  <l n="98">κουλεῷ ἐγκατέπηξʼ. ὁ δʼ ἐπεὶ πίεν αἷμα κελαινόν,</l>
                  <l n="99">καὶ τότε δή μʼ ἐπέεσσι προσηύδα μάντις ἀμύμων·</l>
                  <q type="unspecified">
                     <l n="100">
                        <milestone unit="para" ed="P"/>νόστον δίζηαι μελιηδέα, φαίδιμʼ Ὀδυσσεῦ·</l>
                     <l n="101">τὸν δέ τοι ἀργαλέον θήσει θεός· οὐ γὰρ ὀίω</l>
                     <l n="102">λήσειν ἐννοσίγαιον, ὅ τοι κότον ἔνθετο θυμῷ</l>
                     <l n="103">χωόμενος ὅτι οἱ υἱὸν φίλον ἐξαλάωσας.</l>
                     <l n="104">ἀλλʼ ἔτι μέν κε καὶ ὣς κακά περ πάσχοντες ἵκοισθε,</l>
                     <l n="105">αἴ κʼ ἐθέλῃς σὸν θυμὸν ἐρυκακέειν καὶ ἑταίρων,</l>
                     <l n="106">ὁππότε κε πρῶτον πελάσῃς ἐυεργέα νῆα</l>
                     <l n="107">Θρινακίῃ νήσῳ, προφυγὼν ἰοειδέα πόντον,</l>
                     <l n="108">βοσκομένας δʼ εὕρητε βόας καὶ ἴφια μῆλα</l>
                     <l n="109">Ἠελίου, ὃς πάντʼ ἐφορᾷ καὶ πάντʼ ἐπακούει.</l>
                     <l n="110">τὰς εἰ μέν κʼ ἀσινέας ἐάᾳς νόστου τε μέδηαι,</l>
                     <l n="111">καί κεν ἔτʼ εἰς Ἰθάκην κακά περ πάσχοντες ἵκοισθε·</l>
                     <l n="112">εἰ δέ κε σίνηαι, τότε τοι τεκμαίρομʼ ὄλεθρον,</l>
                     <l n="113">νηί τε καὶ ἑτάροις. αὐτὸς δʼ εἴ πέρ κεν ἀλύξῃς,</l>
                     <l n="114">ὀψὲ κακῶς νεῖαι, ὀλέσας ἄπο πάντας ἑταίρους,</l>
                     <l n="115">νηὸς ἐπʼ ἀλλοτρίης· δήεις δʼ ἐν πήματα οἴκῳ,</l>
                     <l n="116">ἄνδρας ὑπερφιάλους, οἵ τοι βίοτον κατέδουσι</l>
                     <l n="117">μνώμενοι ἀντιθέην ἄλοχον καὶ ἕδνα διδόντες.</l>
                     <l n="118">ἀλλʼ ἦ τοι κείνων γε βίας ἀποτίσεαι ἐλθών·</l>
                     <l n="119">αὐτὰρ ἐπὴν μνηστῆρας ἐνὶ μεγάροισι τεοῖσι</l>
                     <l n="120">κτείνῃς ἠὲ δόλῳ ἢ ἀμφαδὸν ὀξέι χαλκῷ,</l>
                     <l n="121">ἔρχεσθαι δὴ ἔπειτα λαβὼν ἐυῆρες ἐρετμόν,</l>
                     <l n="122">εἰς ὅ κε τοὺς ἀφίκηαι οἳ οὐκ ἴσασι θάλασσαν</l>
                     <l n="123">ἀνέρες, οὐδέ θʼ ἅλεσσι μεμιγμένον εἶδαρ ἔδουσιν·</l>
                     <l n="124">οὐδʼ ἄρα τοί γʼ ἴσασι νέας φοινικοπαρῄους</l>
                     <l n="125">οὐδʼ ἐυήρεʼ ἐρετμά, τά τε πτερὰ νηυσὶ πέλονται.</l>
                     <l n="126">σῆμα δέ τοι ἐρέω μάλʼ ἀριφραδές, οὐδέ σε λήσει·</l>
                     <l n="127">ὁππότε κεν δή τοι συμβλήμενος ἄλλος ὁδίτης</l>
                     <l n="128">φήῃ ἀθηρηλοιγὸν ἔχειν ἀνὰ φαιδίμῳ ὤμῳ,</l>
                     <l n="129">καὶ τότε δὴ γαίῃ πήξας ἐυῆρες ἐρετμόν,</l>
                     <l n="130">ῥέξας ἱερὰ καλὰ Ποσειδάωνι ἄνακτι,</l>
                     <l n="131">ἀρνειὸν ταῦρόν τε συῶν τʼ ἐπιβήτορα κάπρον,</l>
                     <l n="132">οἴκαδʼ ἀποστείχειν ἔρδειν θʼ ἱερᾶς ἑκατόμβας</l>
                     <l n="133">ἀθανάτοισι θεοῖσι, τοὶ οὐρανὸν εὐρὺν ἔχουσι,</l>
                     <l n="134">πᾶσι μάλʼ ἑξείης. θάνατος δέ τοι ἐξ ἁλὸς αὐτῷ</l>
                     <l n="135">ἀβληχρὸς μάλα τοῖος ἐλεύσεται, ὅς κέ σε πέφνῃ</l>
                     <l n="136">γήραι ὕπο λιπαρῷ ἀρημένον· ἀμφὶ δὲ λαοὶ</l>
                     <l n="137">ὄλβιοι ἔσσονται. τὰ δέ τοι νημερτέα εἴρω.</l>
                  </q>
                  <milestone n="138" unit="card" ed="p"/>
                  <l n="138">
                     <milestone unit="para" ed="P"/>ὣς ἔφατʼ, αὐτὰρ ἐγώ μιν ἀμειβόμενος
                     προσέειπον·</l>
                  <q type="unspecified">
                     <l n="139">Τειρεσίη, τὰ μὲν ἄρ που ἐπέκλωσαν θεοὶ αὐτοί.</l>
                     <l n="140">ἀλλʼ ἄγε μοι τόδε εἰπὲ καὶ ἀτρεκέως κατάλεξον·</l>
                     <l n="141">μητρὸς τήνδʼ ὁρόω ψυχὴν κατατεθνηυίης·</l>
                     <l n="142">ἡ δʼ ἀκέουσʼ ἧσται σχεδὸν αἵματος, οὐδʼ ἑὸν υἱὸν</l>
                     <l n="143">ἔτλη ἐσάντα ἰδεῖν οὐδὲ προτιμυθήσασθαι.</l>
                     <l n="144">εἰπέ, ἄναξ, πῶς κέν με ἀναγνοίη τὸν ἐόντα;</l>
                  </q>
                  <l n="145">
                     <milestone unit="para" ed="P"/>ὣς ἐφάμην, ὁ δέ μʼ αὐτίκʼ ἀμειβόμενος
                     προσέειπεν·</l>
                  <q type="unspecified">
                     <l n="146">ῥηΐδιόν τοι ἔπος ἐρέω καὶ ἐπὶ φρεσὶ θήσω.</l>
                     <l n="147">ὅν τινα μέν κεν ἐᾷς νεκύων κατατεθνηώτων</l>
                     <l n="148">αἵματος ἆσσον ἴμεν, ὁ δέ τοι νημερτὲς ἐνίψει·</l>
                     <l n="149">ᾧ δέ κʼ ἐπιφθονέῃς, ὁ δέ τοι πάλιν εἶσιν ὀπίσσω.</l>
                  </q>
                  <l n="150">
                     <milestone unit="para" ed="P"/>ὣς φαμένη ψυχὴ μὲν ἔβη δόμον Ἄϊδος εἴσω</l>
                  <l n="151">Τειρεσίαο ἄνακτος, ἐπεὶ κατὰ θέσφατʼ ἔλεξεν·</l>
                  <l n="152">αὐτὰρ ἐγὼν αὐτοῦ μένον ἔμπεδον, ὄφρʼ ἐπὶ μήτηρ</l>
                  <l n="153">ἤλυθε καὶ πίεν αἷμα κελαινεφές· αὐτίκα δʼ ἔγνω,</l>
                  <l n="154">καί μʼ ὀλοφυρομένη ἔπεα πτερόεντα προσηύδα·</l>
                  <q type="unspecified">
                     <l n="155">
                        <milestone unit="para" ed="P"/>τέκνον ἐμόν, πῶς ἦλθες ὑπὸ ζόφον ἠερόεντα</l>
                     <l n="156">ζωὸς ἐών; χαλεπὸν δὲ τάδε ζωοῖσιν ὁρᾶσθαι.</l>
                     <l n="157">μέσσῳ γὰρ μεγάλοι ποταμοὶ καὶ δεινὰ ῥέεθρα,</l>
                     <l n="158">Ὠκεανὸς μὲν πρῶτα, τὸν οὔ πως ἔστι περῆσαι</l>
                     <l n="159">πεζὸν ἐόντʼ, ἢν μή τις ἔχῃ ἐυεργέα νῆα.</l>
                     <l n="160">ἦ νῦν δὴ Τροίηθεν ἀλώμενος ἐνθάδʼ ἱκάνεις</l>
                     <l n="161">νηί τε καὶ ἑτάροισι πολὺν χρόνον; οὐδέ πω ἦλθες</l>
                     <l n="162">εἰς Ἰθάκην, οὐδʼ εἶδες ἐνὶ μεγάροισι γυναῖκα;</l>
                  </q>
                  <l n="163">
                     <milestone unit="para" ed="P"/>ὣς ἔφατʼ, αὐτὰρ ἐγώ μιν ἀμειβόμενος
                     προσέειπον·</l>
                  <q type="unspecified">
                     <l n="164">μῆτερ ἐμή, χρειώ με κατήγαγεν εἰς Ἀίδαο</l>
                     <l n="165">ψυχῇ χρησόμενον Θηβαίου Τειρεσίαο·</l>
                     <l n="166">οὐ γάρ πω σχεδὸν ἦλθον Ἀχαιΐδος, οὐδέ πω ἁμῆς</l>
                     <l n="167">γῆς ἐπέβην, ἀλλʼ αἰὲν ἔχων ἀλάλημαι ὀιζύν,</l>
                     <l n="168">ἐξ οὗ τὰ πρώτισθʼ ἑπόμην Ἀγαμέμνονι δίῳ</l>
                     <l n="169">Ἴλιον εἰς ἐύπωλον, ἵνα Τρώεσσι μαχοίμην.</l>
                     <l n="170">ἀλλʼ ἄγε μοι τόδε εἰπὲ καὶ ἀτρεκέως κατάλεξον·</l>
                     <l n="171">τίς νύ σε κὴρ ἐδάμασσε τανηλεγέος θανάτοιο;</l>
                     <l n="172">ἦ δολιχὴ νοῦσος, ἦ Ἄρτεμις ἰοχέαιρα</l>
                     <l n="173">οἷς ἀγανοῖς βελέεσσιν ἐποιχομένη κατέπεφνεν;</l>
                     <l n="174">εἰπὲ δέ μοι πατρός τε καὶ υἱέος, ὃν κατέλειπον,</l>
                     <l n="175">ἢ ἔτι πὰρ κείνοισιν ἐμὸν γέρας, ἦέ τις ἤδη</l>
                     <l n="176">ἀνδρῶν ἄλλος ἔχει, ἐμὲ δʼ οὐκέτι φασὶ νέεσθαι.</l>
                     <l n="177">εἰπὲ δέ μοι μνηστῆς ἀλόχου βουλήν τε νόον τε,</l>
                     <l n="178">ἠὲ μένει παρὰ παιδὶ καὶ ἔμπεδα πάντα φυλάσσει</l>
                     <l n="179">ἦ ἤδη μιν ἔγημεν Ἀχαιῶν ὅς τις ἄριστος.</l>
                  </q>
                  <milestone n="180" unit="card" ed="p"/>
                  <l n="180">
                     <milestone unit="para" ed="P"/>ὣς ἐφάμην, ἡ δʼ αὐτίκʼ ἀμείβετο πότνια
                     μήτηρ·</l>
                  <q type="unspecified">
                     <l n="181">καὶ λίην κείνη γε μένει τετληότι θυμῷ</l>
                     <l n="182">σοῖσιν ἐνὶ μεγάροισιν· ὀιζυραὶ δέ οἱ αἰεὶ</l>
                     <l n="183">φθίνουσιν νύκτες τε καὶ ἤματα δάκρυ χεούσῃ.</l>
                     <l n="184">σὸν δʼ οὔ πώ τις ἔχει καλὸν γέρας, ἀλλὰ ἕκηλος</l>
                     <l n="185">Τηλέμαχος τεμένεα νέμεται καὶ δαῖτας ἐίσας</l>
                     <l n="186">δαίνυται, ἃς ἐπέοικε δικασπόλον ἄνδρʼ ἀλεγύνειν·</l>
                     <l n="187">πάντες γὰρ καλέουσι. πατὴρ δὲ σὸς αὐτόθι μίμνει</l>
                     <l n="188">ἀγρῷ, οὐδὲ πόλινδε κατέρχεται. οὐδέ οἱ εὐναὶ</l>
                     <l n="189">δέμνια καὶ χλαῖναι καὶ ῥήγεα σιγαλόεντα,</l>
                     <l n="190">ἀλλʼ ὅ γε χεῖμα μὲν εὕδει ὅθι δμῶες ἐνὶ οἴκῳ,</l>
                     <l n="191">ἐν κόνι ἄγχι πυρός, κακὰ δὲ χροῒ εἵματα εἷται·</l>
                     <l n="192">αὐτὰρ ἐπὴν ἔλθῃσι θέρος τεθαλυῖά τʼ ὀπώρη,</l>
                     <l n="193">πάντῃ οἱ κατὰ γουνὸν ἀλωῆς οἰνοπέδοιο</l>
                     <l n="194">φύλλων κεκλιμένων χθαμαλαὶ βεβλήαται εὐναί.</l>
                     <l n="195">ἔνθʼ ὅ γε κεῖτʼ ἀχέων, μέγα δὲ φρεσὶ πένθος ἀέξει</l>
                     <l n="196">σὸν νόστον ποθέων, χαλεπὸν δʼ ἐπὶ γῆρας ἱκάνει.</l>
                     <l n="197">οὕτω γὰρ καὶ ἐγὼν ὀλόμην καὶ πότμον ἐπέσπον·</l>
                     <l n="198">οὔτʼ ἐμέ γʼ ἐν μεγάροισιν ἐύσκοπος ἰοχέαιρα</l>
                     <l n="199">οἷς ἀγανοῖς βελέεσσιν ἐποιχομένη κατέπεφνεν,</l>
                     <l n="200">οὔτε τις οὖν μοι νοῦσος ἐπήλυθεν, ἥ τε μάλιστα</l>
                     <l n="201">τηκεδόνι στυγερῇ μελέων ἐξείλετο θυμόν·</l>
                     <l n="202">ἀλλά με σός τε πόθος σά τε μήδεα, φαίδιμʼ Ὀδυσσεῦ,</l>
                     <l n="203">σή τʼ ἀγανοφροσύνη μελιηδέα θυμὸν ἀπηύρα.</l>
                  </q>
                  <l n="204">
                     <milestone unit="para" ed="P"/>ὣς ἔφατʼ, αὐτὰρ ἐγώ γʼ ἔθελον φρεσὶ
                     μερμηρίξας</l>
                  <l n="205">μητρὸς ἐμῆς ψυχὴν ἑλέειν κατατεθνηυίης.</l>
                  <l n="206">τρὶς μὲν ἐφωρμήθην, ἑλέειν τέ με θυμὸς ἀνώγει,</l>
                  <l n="207">τρὶς δέ μοι ἐκ χειρῶν σκιῇ εἴκελον ἢ καὶ ὀνείρῳ</l>
                  <l n="208">ἔπτατʼ. ἐμοὶ δʼ ἄχος ὀξὺ γενέσκετο κηρόθι μᾶλλον,</l>
                  <l n="209">καί μιν φωνήσας ἔπεα πτερόεντα προσηύδων·</l>
                  <q type="unspecified">
                     <l n="210">
                        <milestone unit="para" ed="P"/>μῆτερ ἐμή, τί νύ μʼ οὐ μίμνεις ἑλέειν
                        μεμαῶτα,</l>
                     <l n="211">ὄφρα καὶ εἰν Ἀίδαο φίλας περὶ χεῖρε βαλόντε</l>
                     <l n="212">ἀμφοτέρω κρυεροῖο τεταρπώμεσθα γόοιο;</l>
                     <l n="213">ἦ τί μοι εἴδωλον τόδʼ ἀγαυὴ Περσεφόνεια</l>
                     <l n="214">ὤτρυνʼ, ὄφρʼ ἔτι μᾶλλον ὀδυρόμενος στεναχίζω;</l>
                  </q>
                  <l n="215">
                     <milestone unit="para" ed="P"/>ὣς ἐφάμην, ἡ δʼ αὐτίκʼ ἀμείβετο πότνια
                     μήτηρ·</l>
                  <q type="unspecified">
                     <l n="216">ὤ μοι, τέκνον ἐμόν, περὶ πάντων κάμμορε φωτῶν,</l>
                     <l n="217">οὔ τί σε Περσεφόνεια Διὸς θυγάτηρ ἀπαφίσκει,</l>
                     <l n="218">ἀλλʼ αὕτη δίκη ἐστὶ βροτῶν, ὅτε τίς κε θάνῃσιν·</l>
                     <l n="219">οὐ γὰρ ἔτι σάρκας τε καὶ ὀστέα ἶνες ἔχουσιν,</l>
                     <l n="220">ἀλλὰ τὰ μέν τε πυρὸς κρατερὸν μένος αἰθομένοιο</l>
                     <l n="221">δαμνᾷ, ἐπεί κε πρῶτα λίπῃ λεύκʼ ὀστέα θυμός,</l>
                     <l n="222">ψυχὴ δʼ ἠύτʼ ὄνειρος ἀποπταμένη πεπότηται.</l>
                     <l n="223">ἀλλὰ φόωσδε τάχιστα λιλαίεο· ταῦτα δὲ πάντα</l>
                     <l n="224">ἴσθʼ, ἵνα καὶ μετόπισθε τεῇ εἴπῃσθα γυναικί.</l>
                  </q>
                  <milestone n="225" unit="card" ed="p"/>
                  <l n="225">
                     <milestone unit="para" ed="P"/>νῶι μὲν ὣς ἐπέεσσιν ἀμειβόμεθʼ, αἱ δὲ
                     γυναῖκες</l>
                  <l n="226">ἤλυθον, ὤτρυνεν γὰρ ἀγαυὴ Περσεφόνεια,</l>
                  <l n="227">ὅσσαι ἀριστήων ἄλοχοι ἔσαν ἠδὲ θύγατρες.</l>
                  <l n="228">αἱ δʼ ἀμφʼ αἷμα κελαινὸν ἀολλέες ἠγερέθοντο,</l>
                  <l n="229">αὐτὰρ ἐγὼ βούλευον ὅπως ἐρέοιμι ἑκάστην.</l>
                  <l n="230">ἥδε δέ μοι κατὰ θυμὸν ἀρίστη φαίνετο βουλή·</l>
                  <l n="231">σπασσάμενος τανύηκες ἄορ παχέος παρὰ μηροῦ</l>
                  <l n="232">οὐκ εἴων πίνειν ἅμα πάσας αἷμα κελαινόν.</l>
                  <l n="233">αἱ δὲ προμνηστῖναι ἐπήισαν, ἠδὲ ἑκάστη</l>
                  <l n="234">ὃν γόνον ἐξαγόρευεν· ἐγὼ δʼ ἐρέεινον ἁπάσας.</l>
                  <l n="235">
                     <milestone unit="para" ed="P"/>ἔνθʼ ἦ τοι πρώτην Τυρὼ ἴδον εὐπατέρειαν,</l>
                  <l n="236">ἣ φάτο Σαλμωνῆος ἀμύμονος ἔκγονος εἶναι,</l>
                  <l n="237">φῆ δὲ Κρηθῆος γυνὴ ἔμμεναι Αἰολίδαο·</l>
                  <l n="238">ἣ ποταμοῦ ἠράσσατʼ Ἐνιπῆος θείοιο,</l>
                  <l n="239">ὃς πολὺ κάλλιστος ποταμῶν ἐπὶ γαῖαν ἵησι,</l>
                  <l n="240">καί ῥʼ ἐπʼ Ἐνιπῆος πωλέσκετο καλὰ ῥέεθρα.</l>
                  <l n="241">τῷ δʼ ἄρα εἰσάμενος γαιήοχος ἐννοσίγαιος</l>
                  <l n="242">ἐν προχοῇς ποταμοῦ παρελέξατο δινήεντος·</l>
                  <l n="243">πορφύρεον δʼ ἄρα κῦμα περιστάθη, οὔρεϊ ἶσον,</l>
                  <l n="244">κυρτωθέν, κρύψεν δὲ θεὸν θνητήν τε γυναῖκα.</l>
                  <l n="245">λῦσε δὲ παρθενίην ζώνην, κατὰ δʼ ὕπνον ἔχευεν.</l>
                  <l n="246">αὐτὰρ ἐπεί ῥʼ ἐτέλεσσε θεὸς φιλοτήσια ἔργα,</l>
                  <l n="247">ἔν τʼ ἄρα οἱ φῦ χειρί, ἔπος τʼ ἔφατʼ ἔκ τʼ ὀνόμαζε·</l>
                  <q type="unspecified">
                     <l n="248">
                        <milestone unit="para" ed="P"/>χαῖρε, γύναι, φιλότητι· περιπλομένου δʼ
                        ἐνιαυτοῦ</l>
                     <l n="249">τέξεις ἀγλαὰ τέκνα, ἐπεὶ οὐκ ἀποφώλιοι εὐναὶ</l>
                     <l n="250">ἀθανάτων· σὺ δὲ τοὺς κομέειν ἀτιταλλέμεναί τε.</l>
                     <l n="251">νῦν δʼ ἔρχευ πρὸς δῶμα, καὶ ἴσχεο μηδʼ ὀνομήνῃς·</l>
                     <l n="252">αὐτὰρ ἐγώ τοί εἰμι Ποσειδάων ἐνοσίχθων.</l>
                  </q>
                  <l n="253">
                     <milestone unit="para" ed="P"/>ὣς εἰπὼν ὑπὸ πόντον ἐδύσετο κυμαίνοντα.</l>
                  <l n="254">ἡ δʼ ὑποκυσαμένη Πελίην τέκε καὶ Νηλῆα,</l>
                  <l n="255">τὼ κρατερὼ θεράποντε Διὸς μεγάλοιο γενέσθην</l>
                  <l n="256">ἀμφοτέρω· Πελίης μὲν ἐν εὐρυχόρῳ Ἰαωλκῷ</l>
                  <l n="257">ναῖε πολύρρηνος, ὁ δʼ ἄρʼ ἐν Πύλῳ ἠμαθόεντι.</l>
                  <l n="258">τοὺς δʼ ἑτέρους Κρηθῆι τέκεν βασίλεια γυναικῶν,</l>
                  <l n="259">Αἴσονά τʼ ἠδὲ Φέρητʼ Ἀμυθάονά θʼ ἱππιοχάρμην.</l>
                  <l n="260">
                     <milestone unit="para" ed="P"/>τὴν δὲ μετʼ Ἀντιόπην ἴδον, Ἀσωποῖο θύγατρα,</l>
                  <l n="261">ἣ δὴ καὶ Διὸς εὔχετʼ ἐν ἀγκοίνῃσιν ἰαῦσαι,</l>
                  <l n="262">καί ῥʼ ἔτεκεν δύο παῖδʼ, Ἀμφίονά τε Ζῆθόν τε,</l>
                  <l n="263">οἳ πρῶτοι Θήβης ἕδος ἔκτισαν ἑπταπύλοιο,</l>
                  <l n="264">πύργωσάν τʼ, ἐπεὶ οὐ μὲν ἀπύργωτόν γʼ ἐδύναντο</l>
                  <l n="265">ναιέμεν εὐρύχορον Θήβην, κρατερώ περ ἐόντε.</l>
                  <l n="266">
                     <milestone unit="para" ed="P"/>τὴν δὲ μετʼ Ἀλκμήνην ἴδον, Ἀμφιτρύωνος
                     ἄκοιτιν,</l>
                  <l n="267">ἥ ῥʼ Ἡρακλῆα θρασυμέμνονα θυμολέοντα</l>
                  <l n="268">γείνατʼ ἐν ἀγκοίνῃσι Διὸς μεγάλοιο μιγεῖσα·</l>
                  <l n="269">καὶ Μεγάρην, Κρείοντος ὑπερθύμοιο θύγατρα,</l>
                  <l n="270">τὴν ἔχεν Ἀμφιτρύωνος υἱὸς μένος αἰὲν ἀτειρής.</l>
                  <milestone n="271" unit="card" ed="p"/>
                  <l n="271">
                     <milestone unit="para" ed="P"/>μητέρα τʼ Οἰδιπόδαο ἴδον, καλὴν Ἐπικάστην,</l>
                  <l n="272">ἣ μέγα ἔργον ἔρεξεν ἀιδρείῃσι νόοιο</l>
                  <l n="273">γημαμένη ᾧ υἷι· ὁ δʼ ὃν πατέρʼ ἐξεναρίξας</l>
                  <l n="274">γῆμεν· ἄφαρ δʼ ἀνάπυστα θεοὶ θέσαν ἀνθρώποισιν.</l>
                  <l n="275">ἀλλʼ ὁ μὲν ἐν Θήβῃ πολυηράτῳ ἄλγεα πάσχων</l>
                  <l n="276">Καδμείων ἤνασσε θεῶν ὀλοὰς διὰ βουλάς·</l>
                  <l n="277">ἡ δʼ ἔβη εἰς Ἀίδαο πυλάρταο κρατεροῖο,</l>
                  <l n="278">ἁψαμένη βρόχον αἰπὺν ἀφʼ ὑψηλοῖο μελάθρου,</l>
                  <l n="279">ᾧ ἄχεϊ σχομένη· τῷ δʼ ἄλγεα κάλλιπʼ ὀπίσσω</l>
                  <l n="280">πολλὰ μάλʼ, ὅσσα τε μητρὸς Ἐρινύες ἐκτελέουσιν.</l>
                  <l n="281">
                     <milestone unit="para" ed="P"/>καὶ Χλῶριν εἶδον περικαλλέα, τήν ποτε Νηλεὺς</l>
                  <l n="282">γῆμεν ἑὸν διὰ κάλλος, ἐπεὶ πόρε μυρία ἕδνα,</l>
                  <l n="283">ὁπλοτάτην κούρην Ἀμφίονος Ἰασίδαο,</l>
                  <l n="284">ὅς ποτʼ ἐν Ὀρχομενῷ Μινυείῳ ἶφι ἄνασσεν·</l>
                  <l n="285">ἡ δὲ Πύλου βασίλευε, τέκεν δέ οἱ ἀγλαὰ τέκνα,</l>
                  <l n="286">Νέστορά τε Χρόνιον τε Περικλύμενόν τʼ ἀγέρωχον.</l>
                  <l n="287">τοῖσι δʼ ἐπʼ ἰφθίμην Πηρὼ τέκε, θαῦμα βροτοῖσι,</l>
                  <l n="288">τὴν πάντες μνώοντο περικτίται· οὐδʼ ἄρα Νηλεὺς</l>
                  <l n="289">τῷ ἐδίδου ὃς μὴ ἕλικας βόας εὐρυμετώπους</l>
                  <l n="290">ἐκ Φυλάκης ἐλάσειε βίης Ἰφικληείης</l>
                  <l n="291">ἀργαλέας· τὰς δʼ οἶος ὑπέσχετο μάντις ἀμύμων</l>
                  <l n="292">ἐξελάαν· χαλεπὴ δὲ θεοῦ κατὰ μοῖρα πέδησε,</l>
                  <l n="293">δεσμοί τʼ ἀργαλέοι καὶ βουκόλοι ἀγροιῶται.</l>
                  <l n="294">ἀλλʼ ὅτε δὴ μῆνές τε καὶ ἡμέραι ἐξετελεῦντο</l>
                  <l n="295">ἂψ περιτελλομένου ἔτεος καὶ ἐπήλυθον ὧραι,</l>
                  <l n="296">καὶ τότε δή μιν ἔλυσε βίη Ἰφικληείη,</l>
                  <l n="297">θέσφατα πάντʼ εἰπόντα· Διὸς δʼ ἐτελείετο βουλή.</l>
                  <l n="298">
                     <milestone unit="para" ed="P"/>καὶ Λήδην εἶδον, τὴν Τυνδαρέου παράκοιτιν,</l>
                  <l n="299">ἥ ῥʼ ὑπὸ Τυνδαρέῳ κρατερόφρονε γείνατο παῖδε,</l>
                  <l n="300">Κάστορά θʼ ἱππόδαμον καὶ πὺξ ἀγαθὸν Πολυδεύκεα,</l>
                  <l n="301">τοὺς ἄμφω ζωοὺς κατέχει φυσίζοος αἶα·</l>
                  <l n="302">οἳ καὶ νέρθεν γῆς τιμὴν πρὸς Ζηνὸς ἔχοντες</l>
                  <l n="303">ἄλλοτε μὲν ζώουσʼ ἑτερήμεροι, ἄλλοτε δʼ αὖτε</l>
                  <l n="304">τεθνᾶσιν· τιμὴν δὲ λελόγχασιν ἶσα θεοῖσι.</l>
                  <l n="305">
                     <milestone unit="para" ed="P"/>τὴν δὲ μετʼ Ἰφιμέδειαν, Ἀλωῆος παράκοιτιν</l>
                  <l n="306">εἴσιδον, ἣ δὴ φάσκε Ποσειδάωνι μιγῆναι,</l>
                  <l n="307">καί ῥʼ ἔτεκεν δύο παῖδε, μινυνθαδίω δʼ ἐγενέσθην,</l>
                  <l n="308">Ὦτόν τʼ ἀντίθεον τηλεκλειτόν τʼ Ἐφιάλτην,</l>
                  <l n="309">οὓς δὴ μηκίστους θρέψε ζείδωρος ἄρουρα</l>
                  <l n="310">καὶ πολὺ καλλίστους μετά γε κλυτὸν Ὠρίωνα·</l>
                  <l n="311">ἐννέωροι γὰρ τοί γε καὶ ἐννεαπήχεες ἦσαν</l>
                  <l n="312">εὖρος, ἀτὰρ μῆκός γε γενέσθην ἐννεόργυιοι.</l>
                  <l n="313">οἵ ῥα καὶ ἀθανάτοισιν ἀπειλήτην ἐν Ὀλύμπῳ</l>
                  <l n="314">φυλόπιδα στήσειν πολυάικος πολέμοιο.</l>
                  <l n="315">Ὄσσαν ἐπʼ Οὐλύμπῳ μέμασαν θέμεν, αὐτὰρ ἐπʼ Ὄσσῃ</l>
                  <l n="316">Πήλιον εἰνοσίφυλλον, ἵνʼ οὐρανὸς ἀμβατὸς εἴη.</l>
                  <l n="317">καί νύ κεν ἐξετέλεσσαν, εἰ ἥβης μέτρον ἵκοντο·</l>
                  <l n="318">ἀλλʼ ὄλεσεν Διὸς υἱός, ὃν ἠύκομος τέκε Λητώ,</l>
                  <l n="319">ἀμφοτέρω, πρίν σφωιν ὑπὸ κροτάφοισιν ἰούλους</l>
                  <l n="320">ἀνθῆσαι πυκάσαι τε γένυς ἐυανθέι λάχνῃ.</l>
                  <milestone n="321" unit="card" ed="p"/>
                  <l n="321">
                     <milestone unit="para" ed="P"/>Φαίδρην τε Πρόκριν τε ἴδον καλήν τʼ
                     Ἀριάδνην,</l>
                  <l n="322">κούρην Μίνωος ὀλοόφρονος, ἥν ποτε Θησεὺς</l>
                  <l n="323">ἐκ Κρήτης ἐς γουνὸν Ἀθηνάων ἱεράων</l>
                  <l n="324">ἦγε μέν, οὐδʼ ἀπόνητο· πάρος δέ μιν Ἄρτεμις ἔκτα</l>
                  <l n="325">Δίῃ ἐν ἀμφιρύτῃ Διονύσου μαρτυρίῃσιν.</l>
                  <l n="326">
                     <milestone unit="para" ed="P"/>Μαῖράν τε Κλυμένην τε ἴδον στυγερήν τʼ
                     Ἐριφύλην,</l>
                  <l n="327">ἣ χρυσὸν φίλου ἀνδρὸς ἐδέξατο τιμήεντα.</l>
                  <l n="328">πάσας δʼ οὐκ ἂν ἐγὼ μυθήσομαι οὐδʼ ὀνομήνω,</l>
                  <l n="329">ὅσσας ἡρώων ἀλόχους ἴδον ἠδὲ θύγατρας·</l>
                  <l n="330">πρὶν γάρ κεν καὶ νὺξ φθῖτʼ ἄμβροτος. ἀλλὰ καὶ ὥρη</l>
                  <l n="331">εὕδειν, ἢ ἐπὶ νῆα θοὴν ἐλθόντʼ ἐς ἑταίρους</l>
                  <l n="332">ἢ αὐτοῦ· πομπὴ δὲ θεοῖς ὑμῖν τε μελήσει.</l>
               </q>

               <l n="333">
                  <milestone unit="para" ed="P"/>ὣς ἔφαθʼ, οἱ δʼ ἄρα πάντες ἀκὴν ἐγένοντο σιωπῇ,</l>
               <l n="334">κηληθμῷ δʼ ἔσχοντο κατὰ μέγαρα σκιόεντα.</l>
               <l n="335">τοῖσιν δʼ Ἀρήτη λευκώλενος ἤρχετο μύθων.</l>
               <q type="unspecified">
                  <l n="336">
                     <milestone unit="para" ed="P"/>Φαίηκες, πῶς ὔμμιν ἀνὴρ ὅδε φαίνεται εἶναι</l>
                  <l n="337">εἶδός τε μέγεθός τε ἰδὲ φρένας ἔνδον ἐίσας;</l>
                  <l n="338">ξεῖνος δʼ αὖτʼ ἐμός ἐστιν, ἕκαστος δʼ ἔμμορε τιμῆς·</l>
                  <l n="339">τῷ μὴ ἐπειγόμενοι ἀποπέμπετε, μηδὲ τὰ δῶρα</l>
                  <l n="340">οὕτω χρηίζοντι κολούετε· πολλὰ γὰρ ὑμῖν</l>
                  <l n="341">κτήματʼ ἐνὶ μεγάροισι θεῶν ἰότητι κέονται.</l>
               </q>
               <l n="342">
                  <milestone unit="para" ed="P"/>τοῖσι δὲ καὶ μετέειπε γέρων ἥρως Ἐχένηος,</l>
               <l n="343">ὃς δὴ Φαιήκων ἀνδρῶν προγενέστερος ἦεν·</l>
               <q type="unspecified">
                  <l n="344">ὦ φίλοι, οὐ μὰν ἧμιν ἀπὸ σκοποῦ οὐδʼ ἀπὸ δόξης</l>
                  <l n="345">μυθεῖται βασίλεια περίφρων· ἀλλὰ πίθεσθε.</l>
                  <l n="346">Ἀλκινόου δʼ ἐκ τοῦδʼ ἔχεται ἔργον τε ἔπος τε.</l>
               </q>
               <l n="347">
                  <milestone unit="para" ed="P"/>τὸν δʼ αὖτʼ Ἀλκίνοος ἀπαμείβετο φώνησέν τε·</l>
               <q type="unspecified">
                  <l n="348">τοῦτο μὲν οὕτω δὴ ἔσται ἔπος, αἴ κεν ἐγώ γε</l>
                  <l n="349">ζωὸς Φαιήκεσσι φιληρέτμοισιν ἀνάσσω·</l>
                  <l n="350">ξεῖνος δὲ τλήτω μάλα περ νόστοιο χατίζων</l>
                  <l n="351">ἔμπης οὖν ἐπιμεῖναι ἐς αὔριον, εἰς ὅ κε πᾶσαν</l>
                  <l n="352">δωτίνην τελέσω· πομπὴ δʼ ἄνδρεσσι μελήσει</l>
                  <l n="353">πᾶσι, μάλιστα δʼ ἐμοί· τοῦ γὰρ κράτος ἔστʼ ἐνὶ δήμῳ.</l>
               </q>
               <l n="354">
                  <milestone unit="para" ed="P"/>τὸν δʼ ἀπαμειβόμενος προσέφη πολύμητις
                  Ὀδυσσεύς·</l>
               <q type="unspecified">
                  <l n="355">Ἀλκίνοε κρεῖον, πάντων ἀριδείκετε λαῶν,</l>
                  <l n="356">εἴ με καὶ εἰς ἐνιαυτὸν ἀνώγοιτʼ αὐτόθι μίμνειν,</l>
                  <l n="357">πομπὴν δʼ ὀτρύνοιτε καὶ ἀγλαὰ δῶρα διδοῖτε,</l>
                  <l n="358">καὶ κε τὸ βουλοίμην, καί κεν πολὺ κέρδιον εἴη,</l>
                  <l n="359">πλειοτέρῃ σὺν χειρὶ φίλην ἐς πατρίδʼ ἱκέσθαι·</l>
                  <l n="360">καί κʼ αἰδοιότερος καὶ φίλτερος ἀνδράσιν εἴην</l>
                  <l n="361">πᾶσιν, ὅσοι μʼ Ἰθάκηνδε ἰδοίατο νοστήσαντα.</l>
               </q>
               <milestone n="361" unit="card" ed="p"/>
               <l n="362">
                  <milestone unit="para" ed="P"/>τὸν δʼ αὖτʼ Ἀλκίνοος ἀπαμείβετο φώνησέν τε·</l>
               <q type="unspecified">
                  <l n="363">ὦ Ὀδυσεῦ, τὸ μὲν οὔ τί σʼ ἐίσκομεν εἰσορόωντες,</l>
                  <l n="364">ἠπεροπῆά τʼ ἔμεν καὶ ἐπίκλοπον, οἷά τε πολλοὺς</l>
                  <l n="365">βόσκει γαῖα μέλαινα πολυσπερέας ἀνθρώπους,</l>
                  <l n="366">ψεύδεά τʼ ἀρτύνοντας ὅθεν κέ τις οὐδὲ ἴδοιτο·</l>
                  <l n="367">σοὶ δʼ ἔπι μὲν μορφὴ ἐπέων, ἔνι δὲ φρένες ἐσθλαί.</l>
                  <l n="368">μῦθον δʼ ὡς ὅτʼ ἀοιδὸς ἐπισταμένως κατέλεξας,</l>
                  <l n="369">πάντων τʼ Ἀργείων σέο τʼ αὐτοῦ κήδεα λυγρά.</l>
                  <l n="370">ἀλλʼ ἄγε μοι τόδε εἰπὲ καὶ ἀτρεκέως κατάλεξον,</l>
                  <l n="371">εἴ τινας ἀντιθέων ἑτάρων ἴδες, οἵ τοι ἅμʼ αὐτῷ</l>
                  <l n="372">Ἴλιον εἰς ἅμʼ ἕποντο καὶ αὐτοῦ πότμον ἐπέσπον.</l>
                  <l n="373">νὺξ δʼ ἥδε μάλα μακρή, ἀθέσφατος· οὐδέ πω ὥρη</l>
                  <l n="374">εὕδειν ἐν μεγάρῳ, σὺ δέ μοι λέγε θέσκελα ἔργα.</l>
                  <l n="375">καί κεν ἐς ἠῶ δῖαν ἀνασχοίμην, ὅτε μοι σὺ</l>
                  <l n="376">τλαίης ἐν μεγάρῳ τὰ σὰ κήδεα μυθήσασθαι.</l>
               </q>
               <l n="377">
                  <milestone unit="para" ed="P"/>τὸν δʼ ἀπαμειβόμενος προσέφη πολύμητις
                  Ὀδυσσεύς·</l>
               <q type="unspecified">
                  <l n="378">Ἀλκίνοε κρεῖον, πάντων ἀριδείκετε λαῶν,</l>
                  <l n="379">ὥρη μὲν πολέων μύθων, ὥρη δὲ καὶ ὕπνου·</l>
                  <l n="380">εἰ δʼ ἔτʼ ἀκουέμεναί γε λιλαίεαι, οὐκ ἂν ἐγώ γε</l>
                  <l n="381">τούτων σοι φθονέοιμι καὶ οἰκτρότερʼ ἄλλʼ ἀγορεύειν,</l>
                  <l n="382">κήδεʼ ἐμῶν ἑτάρων, οἳ δὴ μετόπισθεν ὄλοντο,</l>
                  <l n="383">οἳ Τρώων μὲν ὑπεξέφυγον στονόεσσαν ἀυτήν,</l>
                  <l n="384">ἐν νόστῳ δʼ ἀπόλοντο κακῆς ἰότητι γυναικός.</l>
                  <l n="385">
                     <milestone unit="para" ed="P"/>αὐτὰρ ἐπεὶ ψυχὰς μὲν ἀπεσκέδασʼ ἄλλυδις ἄλλῃ</l>
                  <l n="386">ἁγνὴ Περσεφόνεια γυναικῶν θηλυτεράων,</l>
                  <l n="387">ἦλθε δʼ ἐπὶ ψυχὴ Ἀγαμέμνονος Ἀτρεΐδαο</l>
                  <l n="388">ἀχνυμένη· περὶ δʼ ἄλλαι ἀγηγέραθʼ, ὅσσοι ἅμʼ αὐτῷ</l>
                  <l n="389">οἴκῳ ἐν Αἰγίσθοιο θάνον καὶ πότμον ἐπέσπον.</l>
                  <l n="390">ἔγνω δʼ αἶψʼ ἔμʼ ἐκεῖνος, ἐπεὶ πίεν αἷμα κελαινόν·</l>
                  <l n="391">κλαῖε δʼ ὅ γε λιγέως, θαλερὸν κατὰ δάκρυον εἴβων,</l>
                  <l n="392">πιτνὰς εἰς ἐμὲ χεῖρας, ὀρέξασθαι μενεαίνων·</l>
                  <l n="393">ἀλλʼ οὐ γάρ οἱ ἔτʼ ἦν ἲς ἔμπεδος οὐδέ τι κῖκυς,</l>
                  <l n="394">οἵη περ πάρος ἔσκεν ἐνὶ γναμπτοῖσι μέλεσσι.</l>
                  <l n="395">
                     <milestone unit="para" ed="P"/>τὸν μὲν ἐγὼ δάκρυσα ἰδὼν ἐλέησά τε θυμῷ,</l>
                  <l n="396">καί μιν φωνήσας ἔπεα πτερόεντα προσηύδων·</l>
                  <q type="unspecified">
                     <l n="397">Ἀτρεΐδη κύδιστε, ἄναξ ἀνδρῶν Ἀγάμεμνον,</l>
                     <l n="398">τίς νύ σε κὴρ ἐδάμασσε τανηλεγέος θανάτοιο;</l>
                     <l n="399">ἦε σέ γʼ ἐν νήεσσι Ποσειδάων ἐδάμασσεν</l>
                     <l n="400">ὄρσας ἀργαλέων ἀνέμων ἀμέγαρτον ἀυτμήν;</l>
                     <l n="401">ἦέ σʼ ἀνάρσιοι ἄνδρες ἐδηλήσαντʼ ἐπὶ χέρσου</l>
                     <l n="402">βοῦς περιταμνόμενον ἠδʼ οἰῶν πώεα καλά,</l>
                     <l n="403">ἠὲ περὶ πτόλιος μαχεούμενον ἠδὲ γυναικῶν;</l>
                  </q>
                  <milestone n="404" unit="card" ed="p"/>
                  <l n="404">
                     <milestone unit="para" ed="P"/>ὣς ἐφάμην, ὁ δέ μʼ αὐτίκʼ ἀμειβόμενος
                     προσέειπε·</l>
                  <q type="unspecified">
                     <l n="405">διογενὲς Λαερτιάδη, πολυμήχανʼ Ὀδυσσεῦ,</l>
                     <l n="406">οὔτʼ ἐμέ γʼ ἐν νήεσσι Ποσειδάων ἐδάμασσεν</l>
                     <l n="407">ὄρσας ἀργαλέων ἀνέμων ἀμέγαρτον ἀυτμήν,</l>
                     <l n="408">οὔτε μʼ ἀνάρσιοι ἄνδρες ἐδηλήσαντʼ ἐπὶ χέρσου,</l>
                     <l n="409">ἀλλά μοι Αἴγισθος τεύξας θάνατόν τε μόρον τε</l>
                     <l n="410">ἔκτα σὺν οὐλομένῃ ἀλόχῳ, οἶκόνδε καλέσσας,</l>
                     <l n="411">δειπνίσσας, ὥς τίς τε κατέκτανε βοῦν ἐπὶ φάτνῃ.</l>
                     <l n="412">ὣς θάνον οἰκτίστῳ θανάτῳ· περὶ δʼ ἄλλοι ἑταῖροι</l>
                     <l n="413">νωλεμέως κτείνοντο σύες ὣς ἀργιόδοντες,</l>
                     <l n="414">οἵ ῥά τʼ ἐν ἀφνειοῦ ἀνδρὸς μέγα δυναμένοιο</l>
                     <l n="415">ἢ γάμῳ ἢ ἐράνῳ ἢ εἰλαπίνῃ τεθαλυίῃ.</l>
                     <l n="416">ἤδη μὲν πολέων φόνῳ ἀνδρῶν ἀντεβόλησας,</l>
                     <l n="417">μουνὰξ κτεινομένων καὶ ἐνὶ κρατερῇ ὑσμίνῃ·</l>
                     <l n="418">ἀλλά κε κεῖνα μάλιστα ἰδὼν ὀλοφύραο θυμῷ,</l>
                     <l n="419">ὡς ἀμφὶ κρητῆρα τραπέζας τε πληθούσας</l>
                     <l n="420">κείμεθʼ ἐνὶ μεγάρῳ, δάπεδον δʼ ἅπαν αἵματι θῦεν.</l>
                     <l n="421">οἰκτροτάτην δʼ ἤκουσα ὄπα Πριάμοιο θυγατρός,</l>
                     <l n="422">Κασσάνδρης, τὴν κτεῖνε Κλυταιμνήστρη δολόμητις</l>
                     <l n="423">ἀμφʼ ἐμοί, αὐτὰρ ἐγὼ ποτὶ γαίῃ χεῖρας ἀείρων</l>
                     <l n="424">βάλλον ἀποθνήσκων περὶ φασγάνῳ· ἡ δὲ κυνῶπις</l>
                     <l n="425">νοσφίσατʼ, οὐδέ μοι ἔτλη ἰόντι περ εἰς Ἀίδαο</l>
                     <l n="426">χερσὶ κατʼ ὀφθαλμοὺς ἑλέειν σύν τε στόμʼ ἐρεῖσαι.</l>
                     <l n="427">ὣς οὐκ αἰνότερον καὶ κύντερον ἄλλο γυναικός,</l>
                     <l n="428">ἥ τις δὴ τοιαῦτα μετὰ φρεσὶν ἔργα βάληται·</l>
                     <l n="429">οἷον δὴ καὶ κείνη ἐμήσατο ἔργον ἀεικές,</l>
                     <l n="430">κουριδίῳ τεύξασα πόσει φόνον. ἦ τοι ἔφην γε</l>
                     <l n="431">ἀσπάσιος παίδεσσιν ἰδὲ δμώεσσιν ἐμοῖσιν</l>
                     <l n="432">οἴκαδʼ ἐλεύσεσθαι· ἡ δʼ ἔξοχα λυγρὰ ἰδυῖα</l>
                     <l n="433">οἷ τε κατʼ αἶσχος ἔχευε καὶ ἐσσομένῃσιν ὀπίσσω</l>
                     <l n="434">θηλυτέρῃσι γυναιξί, καὶ ἥ κʼ ἐυεργὸς ἔῃσιν.</l>
                  </q>
                  <l n="435">
                     <milestone unit="para" ed="P"/>ὣς ἔφατʼ, αὐτὰρ ἐγώ μιν ἀμειβόμενος
                     προσέειπον·</l>
                  <q type="unspecified">
                     <l n="436">ὢ πόποι, ἦ μάλα δὴ γόνον Ἀτρέος εὐρύοπα Ζεὺς</l>
                     <l n="437">ἐκπάγλως ἤχθηρε γυναικείας διὰ βουλὰς</l>
                     <l n="438">ἐξ ἀρχῆς· Ἑλένης μὲν ἀπωλόμεθʼ εἵνεκα πολλοί,</l>
                     <l n="439">σοὶ δὲ Κλυταιμνήστρη δόλον ἤρτυε τηλόθʼ ἐόντι.</l>
                  </q>
                  <milestone n="440" unit="card" ed="p"/>
                  <l n="440">
                     <milestone unit="para" ed="P"/>ὣς ἐφάμην, ὁ δέ μʼ αὐτίκʼ ἀμειβόμενος
                     προσέειπε·</l>
                  <q type="unspecified">
                     <l n="441">τῷ νῦν μή ποτε καὶ σὺ γυναικί περ ἤπιος εἶναι·</l>
                     <l n="442">μή οἱ μῦθον ἅπαντα πιφαυσκέμεν, ὅν κʼ ἐὺ εἰδῇς,</l>
                     <l n="443">ἀλλὰ τὸ μὲν φάσθαι, τὸ δὲ καὶ κεκρυμμένον εἶναι.</l>
                     <l n="444">ἀλλʼ οὐ σοί γʼ, Ὀδυσεῦ, φόνος ἔσσεται ἔκ γε γυναικός·</l>
                     <l n="445">λίην γὰρ πινυτή τε καὶ εὖ φρεσὶ μήδεα οἶδε</l>
                     <l n="446">κούρη Ἰκαρίοιο, περίφρων Πηνελόπεια.</l>
                     <l n="447">ἦ μέν μιν νύμφην γε νέην κατελείπομεν ἡμεῖς</l>
                     <l n="448">ἐρχόμενοι πόλεμόνδε· πάϊς δέ οἱ ἦν ἐπὶ μαζῷ</l>
                     <l n="449">νήπιος, ὅς που νῦν γε μετʼ ἀνδρῶν ἵζει ἀριθμῷ,</l>
                     <l n="450">ὄλβιος· ἦ γὰρ τόν γε πατὴρ φίλος ὄψεται ἐλθών,</l>
                     <l n="451">καὶ κεῖνος πατέρα προσπτύξεται, ἣ θέμις ἐστίν.</l>
                     <l n="452">ἡ δʼ ἐμὴ οὐδέ περ υἷος ἐνιπλησθῆναι ἄκοιτις</l>
                     <l n="453">ὀφθαλμοῖσιν ἔασε· πάρος δέ με πέφνε καὶ αὐτόν.</l>
                     <l n="454">ἄλλο δέ τοι ἐρέω, σὺ δʼ ἐνὶ φρεσὶ βάλλεο σῇσιν·</l>
                     <l n="455">κρύβδην, μηδʼ ἀναφανδά, φίλην ἐς πατρίδα γαῖαν</l>
                     <l n="456">νῆα κατισχέμεναι· ἐπεὶ οὐκέτι πιστὰ γυναιξίν.</l>
                     <l n="457">ἀλλʼ ἄγε μοι τόδε εἰπὲ καὶ ἀτρεκέως κατάλεξον,</l>
                     <l n="458">εἴ που ἔτι ζώοντος ἀκούετε παιδὸς ἐμοῖο,</l>
                     <l n="459">ἤ που ἐν Ὀρχομενῷ ἢ ἐν Πύλῳ ἠμαθόεντι,</l>
                     <l n="460">ἤ που πὰρ Μενελάῳ ἐνὶ Σπάρτῃ εὐρείῃ·</l>
                     <l n="461">οὐ γάρ πω τέθνηκεν ἐπὶ χθονὶ δῖος Ὀρέστης.</l>
                  </q>
                  <l n="462">
                     <milestone unit="para" ed="P"/>ὣς ἔφατʼ, αὐτὰρ ἐγώ μιν ἀμειβόμενος
                     προσέειπον·</l>
                  <q type="unspecified">
                     <l n="463">Ἀτρεΐδη, τί με ταῦτα διείρεαι; οὐδέ τι οἶδα,</l>
                     <l n="464">ζώει ὅ γʼ ἦ τέθνηκε· κακὸν δʼ ἀνεμώλια βάζειν.</l>
                  </q>
                  <l n="465">
                     <milestone unit="para" ed="P"/>νῶι μὲν ὣς ἐπέεσσιν ἀμειβομένω στυγεροῖσιν</l>
                  <l n="466">ἕσταμεν ἀχνύμενοι θαλερὸν κατὰ δάκρυ χέοντες·</l>
                  <l n="467">ἦλθε δʼ ἐπὶ ψυχὴ Πηληϊάδεω Ἀχιλῆος</l>
                  <l n="468">καὶ Πατροκλῆος καὶ ἀμύμονος Ἀντιλόχοιο</l>
                  <l n="469">Αἴαντός θʼ, ὃς ἄριστος ἔην εἶδός τε δέμας τε</l>
                  <l n="470">τῶν ἄλλων Δαναῶν μετʼ ἀμύμονα Πηλεΐωνα.</l>
                  <l n="471">ἔγνω δὲ ψυχή με ποδώκεος Αἰακίδαο</l>
                  <l n="472">καί ῥʼ ὀλοφυρομένη ἔπεα πτερόεντα προσηύδα·</l>
                  <q type="unspecified">
                     <l n="473">
                        <milestone unit="para" ed="P"/> διογενὲς Λαερτιάδη, πολυμήχανʼ Ὀδυσσεῦ,</l>
                     <l n="474">σχέτλιε, τίπτʼ ἔτι μεῖζον ἐνὶ φρεσὶ μήσεαι ἔργον;</l>
                     <l n="475">πῶς ἔτλης Ἄϊδόσδε κατελθέμεν, ἔνθα τε νεκροὶ</l>
                     <l n="476">ἀφραδέες ναίουσι, βροτῶν εἴδωλα καμόντων;</l>
                  </q>
                  <l n="477">
                     <milestone unit="para" ed="P"/>ὣς ἔφατʼ, αὐτὰρ ἐγώ μιν ἀμειβόμενος
                     προσέειπον·</l>
                  <q type="unspecified">
                     <l n="478">ὦ Ἀχιλεῦ Πηλῆος υἱέ, μέγα φέρτατʼ Ἀχαιῶν,</l>
                     <l n="479">ἦλθον Τειρεσίαο κατὰ χρέος, εἴ τινα βουλὴν</l>
                     <l n="480">εἴποι, ὅπως Ἰθάκην ἐς παιπαλόεσσαν ἱκοίμην·</l>
                     <l n="481">οὐ γάρ πω σχεδὸν ἦλθον Ἀχαιΐδος, οὐδέ πω ἁμῆς</l>
                     <l n="482">γῆς ἐπέβην, ἀλλʼ αἰὲν ἔχω κακά. σεῖο δʼ, Ἀχιλλεῦ,</l>
                     <l n="483">οὔ τις ἀνὴρ προπάροιθε μακάρτατος οὔτʼ ἄρʼ ὀπίσσω.</l>
                     <l n="484">πρὶν μὲν γάρ σε ζωὸν ἐτίομεν ἶσα θεοῖσιν</l>
                     <l n="485">Ἀργεῖοι, νῦν αὖτε μέγα κρατέεις νεκύεσσιν</l>
                     <l n="486">ἐνθάδʼ ἐών· τῷ μή τι θανὼν ἀκαχίζευ, Ἀχιλλεῦ.</l>
                  </q>
                  <milestone n="486" unit="card" ed="p"/>
                  <l n="487">
                     <milestone unit="para" ed="P"/>ὣς ἐφάμην, ὁ δέ μʼ αὐτίκʼ ἀμειβόμενος
                     προσέειπε·</l>
                  <q type="unspecified">
                     <l n="488">μὴ δή μοι θάνατόν γε παραύδα, φαίδιμʼ Ὀδυσσεῦ.</l>
                     <l n="489">βουλοίμην κʼ ἐπάρουρος ἐὼν θητευέμεν ἄλλῳ,</l>
                     <l n="490">ἀνδρὶ παρʼ ἀκλήρῳ, ᾧ μὴ βίοτος πολὺς εἴη,</l>
                     <l n="491">ἢ πᾶσιν νεκύεσσι καταφθιμένοισιν ἀνάσσειν.</l>
                     <l n="492">ἀλλʼ ἄγε μοι τοῦ παιδὸς ἀγαυοῦ μῦθον ἐνίσπες,</l>
                     <l n="493">ἢ ἕπετʼ ἐς πόλεμον πρόμος ἔμμεναι, ἦε καὶ οὐκί.</l>
                     <l n="494">εἰπὲ δέ μοι Πηλῆος ἀμύμονος, εἴ τι πέπυσσαι,</l>
                     <l n="495">ἢ ἔτʼ ἔχει τιμὴν πολέσιν μετὰ Μυρμιδόνεσσιν,</l>
                     <l n="496">ἦ μιν ἀτιμάζουσιν ἀνʼ Ἑλλάδα τε Φθίην τε,</l>
                     <l n="497">οὕνεκά μιν κατὰ γῆρας ἔχει χεῖράς τε πόδας τε.</l>
                     <l n="498">οὐ γὰρ ἐγὼν ἐπαρωγὸς ὑπʼ αὐγὰς ἠελίοιο,</l>
                     <l n="499">τοῖος ἐών, οἷός ποτʼ ἐνὶ Τροίῃ εὐρείῃ</l>
                     <l n="500">πέφνον λαὸν ἄριστον, ἀμύνων Ἀργείοισιν·</l>
                     <l n="501">εἰ τοιόσδʼ ἔλθοιμι μίνυνθά περ ἐς πατέρος δῶ·</l>
                     <l n="502">τῷ κέ τεῳ στύξαιμι μένος καὶ χεῖρας ἀάπτους,</l>
                     <l n="503">οἳ κεῖνον βιόωνται ἐέργουσίν τʼ ἀπὸ τιμῆς.</l>
                  </q>
                  <l n="504">
                     <milestone unit="para" ed="P"/>ὣς ἔφατʼ, αὐτὰρ ἐγώ μιν ἀμειβόμενος
                     προσέειπον·</l>
                  <q type="unspecified">
                     <l n="505">ἦ τοι μὲν Πηλῆος ἀμύμονος οὔ τι πέπυσμαι,</l>
                     <l n="506">αὐτάρ τοι παιδός γε Νεοπτολέμοιο φίλοιο</l>
                     <l n="507">πᾶσαν ἀληθείην μυθήσομαι, ὥς με κελεύεις·</l>
                     <l n="508">αὐτὸς γάρ μιν ἐγὼ κοίλης ἐπὶ νηὸς ἐίσης</l>
                     <l n="509">ἤγαγον ἐκ Σκύρου μετʼ ἐυκνήμιδας Ἀχαιούς.</l>
                     <l n="510">ἦ τοι ὅτʼ ἀμφὶ πόλιν Τροίην φραζοίμεθα βουλάς,</l>
                     <l n="511">αἰεὶ πρῶτος ἔβαζε καὶ οὐχ ἡμάρτανε μύθων·</l>
                     <l n="512">Νέστωρ ἀντίθεος καὶ ἐγὼ νικάσκομεν οἴω.</l>
                     <l n="513">αὐτὰρ ὅτʼ ἐν πεδίῳ Τρώων μαρναίμεθα χαλκῷ,</l>
                     <l n="514">οὔ ποτʼ ἐνὶ πληθυῖ μένεν ἀνδρῶν οὐδʼ ἐν ὁμίλῳ,</l>
                     <l n="515">ἀλλὰ πολὺ προθέεσκε τὸ ὃν μένος οὐδενὶ εἴκων,</l>
                     <l n="516">πολλοὺς δʼ ἄνδρας ἔπεφνεν ἐν αἰνῇ δηιοτῆτι.</l>
                     <l n="517">πάντας δʼ οὐκ ἂν ἐγὼ μυθήσομαι οὐδʼ ὀνομήνω,</l>
                     <l n="518">ὅσσον λαὸν ἔπεφνεν ἀμύνων Ἀργείοισιν,</l>
                     <l n="519">ἀλλʼ οἷον τὸν Τηλεφίδην κατενήρατο χαλκῷ,</l>
                     <l n="520">ἥρωʼ Εὐρύπυλον, πολλοὶ δʼ ἀμφʼ αὐτὸν ἑταῖροι</l>
                     <l n="521">Κήτειοι κτείνοντο γυναίων εἵνεκα δώρων.</l>
                     <l n="522">κεῖνον δὴ κάλλιστον ἴδον μετὰ Μέμνονα δῖον.</l>
                     <l n="523">αὐτὰρ ὅτʼ εἰς ἵππον κατεβαίνομεν, ὃν κάμʼ Ἐπειός,</l>
                     <l n="524">Ἀργείων οἱ ἄριστοι, ἐμοὶ δʼ ἐπὶ πάντα τέταλτο,</l>
                     <l n="525">ἠμὲν ἀνακλῖναι πυκινὸν λόχον ἠδʼ ἐπιθεῖναι,</l>
                     <l n="526">ἔνθʼ ἄλλοι Δαναῶν ἡγήτορες ἠδὲ μέδοντες</l>
                     <l n="527">δάκρυά τʼ ὠμόργνυντο τρέμον θʼ ὑπὸ γυῖα ἑκάστου·</l>
                     <l n="528">κεῖνον δʼ οὔ ποτε πάμπαν ἐγὼν ἴδον ὀφθαλμοῖσιν</l>
                     <l n="529">οὔτʼ ὠχρήσαντα χρόα κάλλιμον οὔτε παρειῶν</l>
                     <l n="530">δάκρυ ὀμορξάμενον· ὁ δέ γε μάλα πόλλʼ ἱκέτευεν</l>
                     <l n="531">ἱππόθεν ἐξέμεναι, ξίφεος δʼ ἐπεμαίετο κώπην</l>
                     <l n="532">καὶ δόρυ χαλκοβαρές, κακὰ δὲ Τρώεσσι μενοίνα.</l>
                     <l n="533">ἀλλʼ ὅτε δὴ Πριάμοιο πόλιν διεπέρσαμεν αἰπήν,</l>
                     <l n="534">μοῖραν καὶ γέρας ἐσθλὸν ἔχων ἐπὶ νηὸς ἔβαινεν</l>
                     <l n="535">ἀσκηθής, οὔτʼ ἂρ βεβλημένος ὀξέι χαλκῷ</l>
                     <l n="536">οὔτʼ αὐτοσχεδίην οὐτασμένος, οἷά τε πολλὰ</l>
                     <l n="537">γίγνεται ἐν πολέμῳ· ἐπιμὶξ δέ τε μαίνεται Ἄρης.</l>
                  </q>
                  <milestone n="538" unit="card" ed="p"/>
                  <l n="538">
                     <milestone unit="para" ed="P"/>ὣς ἐφάμην, ψυχὴ δὲ ποδώκεος Αἰακίδαο</l>
                  <l n="539">φοίτα μακρὰ βιβᾶσα κατʼ ἀσφοδελὸν λειμῶνα,</l>
                  <l n="540">γηθοσύνη ὅ οἱ υἱὸν ἔφην ἀριδείκετον εἶναι.</l>
                  <l n="541">
                     <milestone unit="para" ed="P"/>αἱ δʼ ἄλλαι ψυχαὶ νεκύων κατατεθνηώτων</l>
                  <l n="542">ἕστασαν ἀχνύμεναι, εἴροντο δὲ κήδεʼ ἑκάστη.</l>
                  <l n="543">οἴη δʼ Αἴαντος ψυχὴ Τελαμωνιάδαο</l>
                  <l n="544">νόσφιν ἀφεστήκει, κεχολωμένη εἵνεκα νίκης,</l>
                  <l n="545">τήν μιν ἐγὼ νίκησα δικαζόμενος παρὰ νηυσὶ</l>
                  <l n="546">τεύχεσιν ἀμφʼ Ἀχιλῆος· ἔθηκε δὲ πότνια μήτηρ.</l>
                  <l n="547">παῖδες δὲ Τρώων δίκασαν καὶ Παλλὰς Ἀθήνη.</l>
                  <l n="548">ὡς δὴ μὴ ὄφελον νικᾶν τοιῷδʼ ἐπʼ ἀέθλῳ·</l>
                  <l n="549">τοίην γὰρ κεφαλὴν ἕνεκʼ αὐτῶν γαῖα κατέσχεν,</l>
                  <l n="550">Αἴανθʼ, ὃς πέρι μὲν εἶδος, πέρι δʼ ἔργα τέτυκτο</l>
                  <l n="551">τῶν ἄλλων Δαναῶν μετʼ ἀμύμονα Πηλεΐωνα.</l>
                  <l n="552">τὸν μὲν ἐγὼν ἐπέεσσι προσηύδων μειλιχίοισιν·</l>
                  <q type="unspecified">
                     <l n="553">
                        <milestone unit="para" ed="P"/> Αἶαν, παῖ Τελαμῶνος ἀμύμονος, οὐκ ἄρʼ
                        ἔμελλες</l>
                     <l n="554">οὐδὲ θανὼν λήσεσθαι ἐμοὶ χόλου εἵνεκα τευχέων</l>
                     <l n="555">οὐλομένων; τὰ δὲ πῆμα θεοὶ θέσαν Ἀργείοισι,</l>
                     <l n="556">τοῖος γάρ σφιν πύργος ἀπώλεο· σεῖο δʼ Ἀχαιοὶ</l>
                     <l n="557">ἶσον Ἀχιλλῆος κεφαλῇ Πηληϊάδαο</l>
                     <l n="558">ἀχνύμεθα φθιμένοιο διαμπερές· οὐδέ τις ἄλλος</l>
                     <l n="559">αἴτιος, ἀλλὰ Ζεὺς Δαναῶν στρατὸν αἰχμητάων</l>
                     <l n="560">ἐκπάγλως ἤχθηρε, τεῒν δʼ ἐπὶ μοῖραν ἔθηκεν.</l>
                     <l n="561">ἀλλʼ ἄγε δεῦρο, ἄναξ, ἵνʼ ἔπος καὶ μῦθον ἀκούσῃς</l>
                     <l n="562">ἡμέτερον· δάμασον δὲ μένος καὶ ἀγήνορα θυμόν.</l>
                  </q>
                  <l n="563">
                     <milestone unit="para" ed="P"/>ὣς ἐφάμην, ὁ δέ μʼ οὐδὲν ἀμείβετο, βῆ δὲ μετʼ
                     ἄλλας</l>
                  <l n="564">ψυχὰς εἰς Ἔρεβος νεκύων κατατεθνηώτων.</l>
                  <l n="565">ἔνθα χʼ ὅμως προσέφη κεχολωμένος, ἤ κεν ἐγὼ τόν·</l>
                  <l n="566">ἀλλά μοι ἤθελε θυμὸς ἐνὶ στήθεσσι φίλοισι</l>
                  <l n="567">τῶν ἄλλων ψυχὰς ἰδέειν κατατεθνηώτων.</l>
                  <milestone n="567" unit="card" ed="p"/>
                  <l n="568">
                     <milestone unit="para" ed="P"/>ἔνθʼ ἦ τοι Μίνωα ἴδον, Διὸς ἀγλαὸν υἱόν,</l>
                  <l n="569">χρύσεον σκῆπτρον ἔχοντα, θεμιστεύοντα νέκυσσιν,</l>
                  <l n="570">ἥμενον, οἱ δέ μιν ἀμφὶ δίκας εἴροντο ἄνακτα,</l>
                  <l n="571">ἥμενοι ἑσταότες τε κατʼ εὐρυπυλὲς Ἄϊδος δῶ.</l>
                  <l n="572">
                     <milestone unit="para" ed="P"/>τὸν δὲ μετʼ Ὠρίωνα πελώριον εἰσενόησα</l>
                  <l n="573">θῆρας ὁμοῦ εἰλεῦντα κατʼ ἀσφοδελὸν λειμῶνα,</l>
                  <l n="574">τοὺς αὐτὸς κατέπεφνεν ἐν οἰοπόλοισιν ὄρεσσι</l>
                  <l n="575">χερσὶν ἔχων ῥόπαλον παγχάλκεον, αἰὲν ἀαγές.</l>
                  <l n="576">
                     <milestone unit="para" ed="P"/>καὶ Τιτυὸν εἶδον, Γαίης ἐρικυδέος υἱόν,</l>
                  <l n="577">κείμενον ἐν δαπέδῳ· ὁ δʼ ἐπʼ ἐννέα κεῖτο πέλεθρα,</l>
                  <l n="578">γῦπε δέ μιν ἑκάτερθε παρημένω ἧπαρ ἔκειρον,</l>
                  <l n="579">δέρτρον ἔσω δύνοντες, ὁ δʼ οὐκ ἀπαμύνετο χερσί·</l>
                  <l n="580">Λητὼ γὰρ ἕλκησε, Διὸς κυδρὴν παράκοιτιν,</l>
                  <l n="581">Πυθώδʼ ἐρχομένην διὰ καλλιχόρου Πανοπῆος.</l>
                  <l n="582">
                     <milestone unit="para" ed="P"/>καὶ μὴν Τάνταλον εἰσεῖδον κρατέρʼ ἄλγεʼ
                     ἔχοντα</l>
                  <l n="583">ἑστεῶτʼ ἐν λίμνῃ· ἡ δὲ προσέπλαζε γενείῳ·</l>
                  <l n="584">στεῦτο δὲ διψάων, πιέειν δʼ οὐκ εἶχεν ἑλέσθαι·</l>
                  <l n="585">ὁσσάκι γὰρ κύψειʼ ὁ γέρων πιέειν μενεαίνων,</l>
                  <l n="586">τοσσάχʼ ὕδωρ ἀπολέσκετʼ ἀναβροχέν, ἀμφὶ δὲ ποσσὶ</l>
                  <l n="587">γαῖα μέλαινα φάνεσκε, καταζήνασκε δὲ δαίμων.</l>
                  <l n="588">δένδρεα δʼ ὑψιπέτηλα κατὰ κρῆθεν χέε καρπόν,</l>
                  <l n="589">ὄγχναι καὶ ῥοιαὶ καὶ μηλέαι ἀγλαόκαρποι</l>
                  <l n="590">συκέαι τε γλυκεραὶ καὶ ἐλαῖαι τηλεθόωσαι·</l>
                  <l n="591">τῶν ὁπότʼ ἰθύσειʼ ὁ γέρων ἐπὶ χερσὶ μάσασθαι,</l>
                  <l n="592">τὰς δʼ ἄνεμος ῥίπτασκε ποτὶ νέφεα σκιόεντα.</l>
                  <l n="593">
                     <milestone unit="para" ed="P"/>καὶ μὴν Σίσυφον εἰσεῖδον κρατέρʼ ἄλγεʼ
                     ἔχοντα</l>
                  <l n="594">λᾶαν βαστάζοντα πελώριον ἀμφοτέρῃσιν.</l>
                  <l n="595">ἦ τοι ὁ μὲν σκηριπτόμενος χερσίν τε ποσίν τε</l>
                  <l n="596">λᾶαν ἄνω ὤθεσκε ποτὶ λόφον· ἀλλʼ ὅτε μέλλοι</l>
                  <l n="597">ἄκρον ὑπερβαλέειν, τότʼ ἀποστρέψασκε κραταιίς·</l>
                  <l n="598">αὖτις ἔπειτα πέδονδε κυλίνδετο λᾶας ἀναιδής.</l>
                  <l n="599">αὐτὰρ ὅ γʼ ἂψ ὤσασκε τιταινόμενος, κατὰ δʼ ἱδρὼς</l>
                  <l n="600">ἔρρεεν ἐκ μελέων, κονίη δʼ ἐκ κρατὸς ὀρώρει.</l>
                  <milestone n="601" unit="card" ed="p"/>
                  <l n="601">
                     <milestone unit="para" ed="P"/>τὸν δὲ μετʼ εἰσενόησα βίην Ἡρακληείην,</l>
                  <l n="602">εἴδωλον· αὐτὸς δὲ μετʼ ἀθανάτοισι θεοῖσι</l>
                  <l n="603">τέρπεται ἐν θαλίῃς καὶ ἔχει καλλίσφυρον Ἥβην,</l>
                  <l n="604">παῖδα Διὸς μεγάλοιο καὶ Ἥρης χρυσοπεδίλου.</l>
                  <l n="605">ἀμφὶ δέ μιν κλαγγὴ νεκύων ἦν οἰωνῶν ὥς,</l>
                  <l n="606">πάντοσʼ ἀτυζομένων· ὁ δʼ ἐρεμνῇ νυκτὶ ἐοικώς,</l>
                  <l n="607">γυμνὸν τόξον ἔχων καὶ ἐπὶ νευρῆφιν ὀιστόν,</l>
                  <l n="608">δεινὸν παπταίνων, αἰεὶ βαλέοντι ἐοικώς.</l>
                  <l n="609">σμερδαλέος δέ οἱ ἀμφὶ περὶ στήθεσσιν ἀορτὴρ</l>
                  <l n="610">χρύσεος ἦν τελαμών, ἵνα θέσκελα ἔργα τέτυκτο,</l>
                  <l n="611">ἄρκτοι τʼ ἀγρότεροί τε σύες χαροποί τε λέοντες,</l>
                  <l n="612">ὑσμῖναί τε μάχαι τε φόνοι τʼ ἀνδροκτασίαι τε.</l>
                  <l n="613">μὴ τεχνησάμενος μηδʼ ἄλλο τι τεχνήσαιτο,</l>
                  <l n="614">ὃς κεῖνον τελαμῶνα ἑῇ ἐγκάτθετο τέχνῃ.</l>
                  <l n="615">ἔγνω δʼ αὖτʼ ἔμʼ ἐκεῖνος, ἐπεὶ ἴδεν ὀφθαλμοῖσιν,</l>
                  <l n="616">καί μʼ ὀλοφυρόμενος ἔπεα πτερόεντα προσηύδα·</l>
                  <q type="unspecified">
                     <l n="617">
                        <milestone unit="para" ed="P"/>διογενὲς Λαερτιάδη, πολυμήχανʼ Ὀδυσσεῦ,</l>
                     <l n="618">ἆ δείλʼ, ἦ τινὰ καὶ σὺ κακὸν μόρον ἡγηλάζεις,</l>
                     <l n="619">ὅν περ ἐγὼν ὀχέεσκον ὑπʼ αὐγὰς ἠελίοιο.</l>
                     <l n="620">Ζηνὸς μὲν πάϊς ἦα Κρονίονος, αὐτὰρ ὀιζὺν</l>
                     <l n="621">εἶχον ἀπειρεσίην· μάλα γὰρ πολὺ χείρονι φωτὶ</l>
                     <l n="622">δεδμήμην, ὁ δέ μοι χαλεποὺς ἐπετέλλετʼ ἀέθλους.</l>
                     <l n="623">καί ποτέ μʼ ἐνθάδʼ ἔπεμψε κύνʼ ἄξοντʼ· οὐ γὰρ ἔτʼ ἄλλον</l>
                     <l n="624">φράζετο τοῦδέ γέ μοι κρατερώτερον εἶναι ἄεθλον·</l>
                     <l n="625">τὸν μὲν ἐγὼν ἀνένεικα καὶ ἤγαγον ἐξ Ἀίδαο·</l>
                     <l n="626">Ἑρμείας δέ μʼ ἔπεμψεν ἰδὲ γλαυκῶπις Ἀθήνη.</l>
                  </q>
                  <l n="627">
                     <milestone unit="para" ed="P"/>ὣς εἰπὼν ὁ μὲν αὖτις ἔβη δόμον Ἄϊδος εἴσω,</l>
                  <l n="628">αὐτὰρ ἐγὼν αὐτοῦ μένον ἔμπεδον, εἴ τις ἔτʼ ἔλθοι</l>
                  <l n="629">ἀνδρῶν ἡρώων, οἳ δὴ τὸ πρόσθεν ὄλοντο.</l>
                  <l n="630">καί νύ κʼ ἔτι προτέρους ἴδον ἀνέρας, οὓς ἔθελόν περ,</l>
                  <l n="631">Θησέα Πειρίθοόν τε, θεῶν ἐρικυδέα τέκνα·</l>
                  <l n="632">ἀλλὰ πρὶν ἐπὶ ἔθνεʼ ἀγείρετο μυρία νεκρῶν</l>
                  <l n="633">ἠχῇ θεσπεσίῃ· ἐμὲ δὲ χλωρὸν δέος ᾕρει,</l>
                  <l n="634">μή μοι Γοργείην κεφαλὴν δεινοῖο πελώρου</l>
                  <l n="635">ἐξ Ἀίδεω πέμψειεν ἀγαυὴ Περσεφόνεια.</l>
                  <l n="636">
                     <milestone unit="para" ed="P"/>αὐτίκʼ ἔπειτʼ ἐπὶ νῆα κιὼν ἐκέλευον ἑταίρους</l>
                  <l n="637">αὐτούς τʼ ἀμβαίνειν ἀνά τε πρυμνήσια λῦσαι.</l>
                  <l n="638">οἱ δʼ αἶψʼ εἴσβαινον καὶ ἐπὶ κληῖσι καθῖζον.</l>
                  <l n="639">τὴν δὲ κατʼ Ὠκεανὸν ποταμὸν φέρε κῦμα ῥόοιο,</l>
                  <l n="640">πρῶτα μὲν εἰρεσίῃ, μετέπειτα δὲ κάλλιμος οὖρος.</l>
               </q>
            </div>
            <div n="12" type="textpart" subtype="book">
               <milestone n="1" unit="card" ed="p"/>
               <q type="unspecified">
                  <l n="1">αὐτὰρ ἐπεὶ ποταμοῖο λίπεν ῥόον Ὠκεανοῖο</l>
                  <l n="2">νηῦς, ἀπὸ δʼ ἵκετο κῦμα θαλάσσης εὐρυπόροιο</l>
                  <l n="3">νῆσόν τʼ Αἰαίην, ὅθι τʼ Ἠοῦς ἠριγενείης</l>
                  <l n="4">οἰκία καὶ χοροί εἰσι καὶ ἀντολαὶ Ἠελίοιο,</l>
                  <l n="5">νῆα μὲν ἔνθʼ ἐλθόντες ἐκέλσαμεν ἐν ψαμάθοισιν,</l>
                  <l n="6">ἐκ δὲ καὶ αὐτοὶ βῆμεν ἐπὶ ῥηγμῖνι θαλάσσης·</l>
                  <l n="7">ἔνθα δʼ ἀποβρίξαντες ἐμείναμεν Ἠῶ δῖαν.</l>
                  <l n="8">
                     <milestone unit="para" ed="P"/>ἦμος δʼ ἠριγένεια φάνη ῥοδοδάκτυλος Ἠώς,</l>
                  <l n="9">δὴ τότʼ ἐγὼν ἑτάρους προΐειν ἐς δώματα Κίρκης</l>
                  <l n="10">οἰσέμεναι νεκρόν, Ἐλπήνορα τεθνηῶτα.</l>
                  <l n="11">φιτροὺς δʼ αἶψα ταμόντες, ὅθʼ ἀκροτάτη πρόεχʼ ἀκτή,</l>
                  <l n="12">θάπτομεν ἀχνύμενοι θαλερὸν κατὰ δάκρυ χέοντες.</l>
                  <l n="13">αὐτὰρ ἐπεὶ νεκρός τʼ ἐκάη καὶ τεύχεα νεκροῦ,</l>
                  <l n="14">τύμβον χεύαντες καὶ ἐπὶ στήλην ἐρύσαντες</l>
                  <l n="15">πήξαμεν ἀκροτάτῳ τύμβῳ ἐυῆρες ἐρετμόν.</l>
                  <l n="16">
                     <milestone unit="para" ed="P"/>ἡμεῖς μὲν τὰ ἕκαστα διείπομεν· οὐδʼ ἄρα
                     Κίρκην</l>
                  <l n="17">ἐξ Ἀίδεω ἐλθόντες ἐλήθομεν, ἀλλὰ μάλʼ ὦκα</l>
                  <l n="18">ἦλθʼ ἐντυναμένη· ἅμα δʼ ἀμφίπολοι φέρον αὐτῇ</l>
                  <l n="19">σῖτον καὶ κρέα πολλὰ καὶ αἴθοπα οἶνον ἐρυθρόν.</l>
                  <l n="20">ἡ δʼ ἐν μέσσῳ στᾶσα μετηύδα δῖα θεάων·</l>
                  <q type="unspecified">
                     <l n="21">
                        <milestone unit="para" ed="P"/>σχέτλιοι, οἳ ζώοντες ὑπήλθετε δῶμʼ Ἀίδαο,</l>
                     <l n="22">δισθανέες, ὅτε τʼ ἄλλοι ἅπαξ θνῄσκουσʼ ἄνθρωποι.</l>
                     <l n="23">ἀλλʼ ἄγετʼ ἐσθίετε βρώμην καὶ πίνετε οἶνον</l>
                     <l n="24">αὖθι πανημέριοι· ἅμα δʼ ἠοῖ φαινομένηφι</l>
                     <l n="25">πλεύσεσθʼ· αὐτὰρ ἐγὼ δείξω ὁδὸν ἠδὲ ἕκαστα</l>
                     <l n="26">σημανέω, ἵνα μή τι κακορραφίῃ ἀλεγεινῇ</l>
                     <l n="27">ἢ ἁλὸς ἢ ἐπὶ γῆς ἀλγήσετε πῆμα παθόντες.</l>
                  </q>
                  <l n="28">
                     <milestone unit="para" ed="P"/>ὣς ἔφαθʼ, ἡμῖν δʼ αὖτʼ ἐπεπείθετο θυμὸς
                     ἀγήνωρ.</l>
                  <l n="29">ὣς τότε μὲν πρόπαν ἦμαρ ἐς ἠέλιον καταδύντα</l>
                  <l n="30">ἥμεθα δαινύμενοι κρέα τʼ ἄσπετα καὶ μέθυ ἡδύ·</l>
                  <l n="31">ἦμος δʼ ἠέλιος κατέδυ καὶ ἐπὶ κνέφας ἦλθεν,</l>
                  <l n="32">οἱ μὲν κοιμήσαντο παρὰ πρυμνήσια νηός,</l>
                  <l n="33">ἡ δʼ ἐμὲ χειρὸς ἑλοῦσα φίλων ἀπονόσφιν ἑταίρων</l>
                  <l n="34">εἷσέ τε καὶ προσέλεκτο καὶ ἐξερέεινεν ἕκαστα·</l>
                  <l n="35">αὐτὰρ ἐγὼ τῇ πάντα κατὰ μοῖραν κατέλεξα.</l>
                  <milestone n="36" unit="card" ed="p"/>
                  <l n="36">καὶ τότε δή μʼ ἐπέεσσι προσηύδα πότνια Κίρκη·</l>
                  <q type="unspecified">
                     <l n="37">
                        <milestone unit="para" ed="P"/>ταῦτα μὲν οὕτω πάντα πεπείρανται, σὺ δʼ
                        ἄκουσον,</l>
                     <l n="38">ὥς τοι ἐγὼν ἐρέω, μνήσει δέ σε καὶ θεὸς αὐτός.</l>
                     <l n="39">Σειρῆνας μὲν πρῶτον ἀφίξεαι, αἵ ῥά τε πάντας</l>
                     <l n="40">ἀνθρώπους θέλγουσιν, ὅτις σφεας εἰσαφίκηται.</l>
                     <l n="41">ὅς τις ἀιδρείῃ πελάσῃ καὶ φθόγγον ἀκούσῃ</l>
                     <l n="42">Σειρήνων, τῷ δʼ οὔ τι γυνὴ καὶ νήπια τέκνα</l>
                     <l n="43">οἴκαδε νοστήσαντι παρίσταται οὐδὲ γάνυνται,</l>
                     <l n="44">ἀλλά τε Σειρῆνες λιγυρῇ θέλγουσιν ἀοιδῇ</l>
                     <l n="45">ἥμεναι ἐν λειμῶνι, πολὺς δʼ ἀμφʼ ὀστεόφιν θὶς</l>
                     <l n="46">ἀνδρῶν πυθομένων, περὶ δὲ ῥινοὶ μινύθουσι.</l>
                     <l n="47">ἀλλὰ παρεξελάαν, ἐπὶ δʼ οὔατʼ ἀλεῖψαι ἑταίρων</l>
                     <l n="48">κηρὸν δεψήσας μελιηδέα, μή τις ἀκούσῃ</l>
                     <l n="49">τῶν ἄλλων· ἀτὰρ αὐτὸς ἀκουέμεν αἴ κʼ ἐθέλῃσθα,</l>
                     <l n="50">δησάντων σʼ ἐν νηὶ θοῇ χεῖράς τε πόδας τε</l>
                     <l n="51">ὀρθὸν ἐν ἱστοπέδῃ, ἐκ δʼ αὐτοῦ πείρατʼ ἀνήφθω,</l>
                     <l n="52">ὄφρα κε τερπόμενος ὄπʼ ἀκούσῃς Σειρήνοιιν.</l>
                     <l n="53">εἰ δέ κε λίσσηαι ἑτάρους λῦσαί τε κελεύῃς,</l>
                     <l n="54">οἱ δέ σʼ ἔτι πλεόνεσσι τότʼ ἐν δεσμοῖσι διδέντων.</l>
                     <l n="55">αὐτὰρ ἐπὴν δὴ τάς γε παρὲξ ἐλάσωσιν ἑταῖροι,</l>
                     <l n="56">ἔνθα τοι οὐκέτʼ ἔπειτα διηνεκέως ἀγορεύσω,</l>
                     <l n="57">ὁπποτέρη δή τοι ὁδὸς ἔσσεται, ἀλλὰ καὶ αὐτὸς</l>
                     <l n="58">θυμῷ βουλεύειν· ἐρέω δέ τοι ἀμφοτέρωθεν.</l>
                     <l n="59">ἔνθεν μὲν γὰρ πέτραι ἐπηρεφέες, προτὶ δʼ αὐτὰς</l>
                     <l n="60">κῦμα μέγα ῥοχθεῖ κυανώπιδος Ἀμφιτρίτης·</l>
                     <l n="61">Πλαγκτὰς δή τοι τάς γε θεοὶ μάκαρες καλέουσι.</l>
                     <l n="62">τῇ μέν τʼ οὐδὲ ποτητὰ παρέρχεται οὐδὲ πέλειαι</l>
                     <l n="63">τρήρωνες, ταί τʼ ἀμβροσίην Διὶ πατρὶ φέρουσιν,</l>
                     <l n="64">ἀλλά τε καὶ τῶν αἰὲν ἀφαιρεῖται λὶς πέτρη·</l>
                     <l n="65">ἀλλʼ ἄλλην ἐνίησι πατὴρ ἐναρίθμιον εἶναι.</l>
                     <l n="66">τῇ δʼ οὔ πώ τις νηῦς φύγεν ἀνδρῶν, ἥ τις ἵκηται,</l>
                     <l n="67">ἀλλά θʼ ὁμοῦ πίνακάς τε νεῶν καὶ σώματα φωτῶν</l>
                     <l n="68">κύμαθʼ ἁλὸς φορέουσι πυρός τʼ ὀλοοῖο θύελλαι.</l>
                     <l n="69">οἴη δὴ κείνη γε παρέπλω ποντοπόρος νηῦς,</l>
                     <l n="70">Ἀργὼ πᾶσι μέλουσα, παρʼ Αἰήταο πλέουσα.</l>
                     <l n="71">καὶ νύ κε τὴν ἔνθʼ ὦκα βάλεν μεγάλας ποτὶ πέτρας,</l>
                     <l n="72">ἀλλʼ Ἥρη παρέπεμψεν, ἐπεὶ φίλος ἦεν Ἰήσων.</l>
                     <milestone n="73" unit="card" ed="p"/>
                     <l n="73">
                        <milestone unit="para" ed="P"/>οἱ δὲ δύω σκόπελοι ὁ μὲν οὐρανὸν εὐρὺν
                        ἱκάνει</l>
                     <l n="74">ὀξείῃ κορυφῇ, νεφέλη δέ μιν ἀμφιβέβηκε</l>
                     <l n="75">κυανέη· τὸ μὲν οὔ ποτʼ ἐρωεῖ, οὐδέ ποτʼ αἴθρη</l>
                     <l n="76">κείνου ἔχει κορυφὴν οὔτʼ ἐν θέρει οὔτʼ ἐν ὀπώρῃ.</l>
                     <l n="77">οὐδέ κεν ἀμβαίη βροτὸς ἀνὴρ οὐδʼ ἐπιβαίη,</l>
                     <l n="78">οὐδʼ εἴ οἱ χεῖρές τε ἐείκοσι καὶ πόδες εἶεν·</l>
                     <l n="79">πέτρη γὰρ λίς ἐστι, περιξεστῇ ἐικυῖα.</l>
                     <l n="80">μέσσῳ δʼ ἐν σκοπέλῳ ἔστι σπέος ἠεροειδές,</l>
                     <l n="81">πρὸς ζόφον εἰς Ἔρεβος τετραμμένον, ᾗ περ ἂν ὑμεῖς</l>
                     <l n="82">νῆα παρὰ γλαφυρὴν ἰθύνετε, φαίδιμʼ Ὀδυσσεῦ.</l>
                     <l n="83">οὐδέ κεν ἐκ νηὸς γλαφυρῆς αἰζήιος ἀνὴρ</l>
                     <l n="84">τόξῳ ὀιστεύσας κοῖλον σπέος εἰσαφίκοιτο.</l>
                     <l n="85">ἔνθα δʼ ἐνὶ Σκύλλη ναίει δεινὸν λελακυῖα.</l>
                     <l n="86">τῆς ἦ τοι φωνὴ μὲν ὅση σκύλακος νεογιλῆς</l>
                     <l n="87">γίγνεται, αὐτὴ δʼ αὖτε πέλωρ κακόν· οὐδέ κέ τίς μιν</l>
                     <l n="88">γηθήσειεν ἰδών, οὐδʼ εἰ θεὸς ἀντιάσειεν.</l>
                     <l n="89">τῆς ἦ τοι πόδες εἰσὶ δυώδεκα πάντες ἄωροι,</l>
                     <l n="90">ἓξ δέ τέ οἱ δειραὶ περιμήκεες, ἐν δὲ ἑκάστῃ</l>
                     <l n="91">σμερδαλέη κεφαλή, ἐν δὲ τρίστοιχοι ὀδόντες</l>
                     <l n="92">πυκνοὶ καὶ θαμέες, πλεῖοι μέλανος θανάτοιο.</l>
                     <l n="93">μέσση μέν τε κατὰ σπείους κοίλοιο δέδυκεν,</l>
                     <l n="94">ἔξω δʼ ἐξίσχει κεφαλὰς δεινοῖο βερέθρου,</l>
                     <l n="95">αὐτοῦ δʼ ἰχθυάᾳ, σκόπελον περιμαιμώωσα,</l>
                     <l n="96">δελφῖνάς τε κύνας τε, καὶ εἴ ποθι μεῖζον ἕλῃσι</l>
                     <l n="97">κῆτος, ἃ μυρία βόσκει ἀγάστονος Ἀμφιτρίτη.</l>
                     <l n="98">τῇ δʼ οὔ πώ ποτε ναῦται ἀκήριοι εὐχετόωνται</l>
                     <l n="99">παρφυγέειν σὺν νηί· φέρει δέ τε κρατὶ ἑκάστῳ</l>
                     <l n="100">φῶτʼ ἐξαρπάξασα νεὸς κυανοπρῴροιο.</l>
                     <l n="101">
                        <milestone unit="para" ed="P"/>τὸν δʼ ἕτερον σκόπελον χθαμαλώτερον ὄψει,
                        Ὀδυσσεῦ.</l>
                     <l n="102">πλησίον ἀλλήλων· καί κεν διοϊστεύσειας.</l>
                     <l n="103">τῷ δʼ ἐν ἐρινεὸς ἔστι μέγας, φύλλοισι τεθηλώς·</l>
                     <l n="104">τῷ δʼ ὑπὸ δῖα Χάρυβδις ἀναρροιβδεῖ μέλαν ὕδωρ.</l>
                     <l n="105">τρὶς μὲν γάρ τʼ ἀνίησιν ἐπʼ ἤματι, τρὶς δʼ ἀναροιβδεῖ</l>
                     <l n="106">δεινόν· μὴ σύ γε κεῖθι τύχοις, ὅτε ῥοιβδήσειεν·</l>
                     <l n="107">οὐ γάρ κεν ῥύσαιτό σʼ ὑπὲκ κακοῦ οὐδʼ ἐνοσίχθων.</l>
                     <l n="108">ἀλλὰ μάλα Σκύλλης σκοπέλῳ πεπλημένος ὦκα</l>
                     <l n="109">νῆα παρὲξ ἐλάαν, ἐπεὶ ἦ πολὺ φέρτερόν ἐστιν</l>
                     <l n="110">ἓξ ἑτάρους ἐν νηὶ ποθήμεναι ἢ ἅμα πάντας.</l>
                  </q>
                  <milestone n="111" unit="card" ed="p"/>
                  <l n="111">
                     <milestone unit="para" ed="P"/>ὣς ἔφατʼ, αὐτὰρ ἐγώ μιν ἀμειβόμενος
                     προσέειπον·</l>
                  <l n="112">εἰ δʼ ἄγε δή μοι τοῦτο, θεά, νημερτὲς ἐνίσπες,</l>
                  <l n="113">εἴ πως τὴν ὀλοὴν μὲν ὑπεκπροφύγοιμι Χάρυβδιν,</l>
                  <l n="114">τὴν δέ κʼ ἀμυναίμην, ὅτε μοι σίνοιτό γʼ ἑταίρους.</l>
               </q>
               <l n="115">
                  <milestone unit="para" ed="P"/>ὣς ἐφάμην, ἡ δʼ αὐτίκʼ ἀμείβετο δῖα θεάων·</l>
               <q type="unspecified">
                  <l n="116">σχέτλιε, καὶ δὴ αὖ τοι πολεμήια ἔργα μέμηλε</l>
                  <l n="117">καὶ πόνος· οὐδὲ θεοῖσιν ὑπείξεαι ἀθανάτοισιν;</l>
                  <l n="118">ἡ δέ τοι οὐ θνητή, ἀλλʼ ἀθάνατον κακόν ἐστι,</l>
                  <l n="119">δεινόν τʼ ἀργαλέον τε καὶ ἄγριον οὐδὲ μαχητόν·</l>
                  <l n="120">οὐδέ τις ἔστʼ ἀλκή· φυγέειν κάρτιστον ἀπʼ αὐτῆς.</l>
                  <l n="121">ἢν γὰρ δηθύνῃσθα κορυσσόμενος παρὰ πέτρῃ,</l>
                  <l n="122">δείδω, μή σʼ ἐξαῦτις ἐφορμηθεῖσα κίχῃσι</l>
                  <l n="123">τόσσῃσιν κεφαλῇσι, τόσους δʼ ἐκ φῶτας ἕληται.</l>
                  <l n="124">ἀλλὰ μάλα σφοδρῶς ἐλάαν, βωστρεῖν δὲ Κράταιιν,</l>
                  <l n="125">μητέρα τῆς Σκύλλης, ἥ μιν τέκε πῆμα βροτοῖσιν·</l>
                  <l n="126">ἥ μιν ἔπειτʼ ἀποπαύσει ἐς ὕστερον ὁρμηθῆναι.</l>
                  <l n="127">
                     <milestone unit="para" ed="P"/>Θρινακίην δʼ ἐς νῆσον ἀφίξεαι· ἔνθα δὲ
                     πολλαὶ</l>
                  <l n="128">βόσκοντʼ Ἠελίοιο βόες καὶ ἴφια μῆλα,</l>
                  <l n="129">ἑπτὰ βοῶν ἀγέλαι, τόσα δʼ οἰῶν πώεα καλά,</l>
                  <l n="130">πεντήκοντα δʼ ἕκαστα. γόνος δʼ οὐ γίγνεται αὐτῶν,</l>
                  <l n="131">οὐδέ ποτε φθινύθουσι. θεαὶ δʼ ἐπιποιμένες εἰσίν,</l>
                  <l n="132">νύμφαι ἐυπλόκαμοι, Φαέθουσά τε Λαμπετίη τε,</l>
                  <l n="133">ἃς τέκεν Ἠελίῳ Ὑπερίονι δῖα Νέαιρα.</l>
                  <l n="134">τὰς μὲν ἄρα θρέψασα τεκοῦσά τε πότνια μήτηρ</l>
                  <l n="135">Θρινακίην ἐς νῆσον ἀπῴκισε τηλόθι ναίειν,</l>
                  <l n="136">μῆλα φυλασσέμεναι πατρώια καὶ ἕλικας βοῦς.</l>
                  <l n="137">τὰς εἰ μέν κʼ ἀσινέας ἐάᾳς νόστου τε μέδηαι,</l>
                  <l n="138">ἦ τʼ ἂν ἔτʼ εἰς Ἰθάκην κακά περ πάσχοντες ἵκοισθε·</l>
                  <l n="139">εἰ δέ κε σίνηαι, τότε τοι τεκμαίρομʼ ὄλεθρον,</l>
                  <l n="140">νηί τε καὶ ἑτάροις· αὐτὸς δʼ εἴ πέρ κεν ἀλύξῃς,</l>
                  <l n="141">ὀψὲ κακῶς νεῖαι, ὀλέσας ἄπο πάντας ἑταίρους.</l>
               </q>
               <l n="142">
                  <milestone unit="para" ed="P"/>ὣς ἔφατʼ, αὐτίκα δὲ χρυσόθρονος ἤλυθεν Ἠώς.</l>
               <l n="143">ἡ μὲν ἔπειτʼ ἀνὰ νῆσον ἀπέστιχε δῖα θεάων·</l>
               <l n="144">αὐτὰρ ἐγὼν ἐπὶ νῆα κιὼν ὤτρυνον ἑταίρους</l>
               <l n="145">αὐτούς τʼ ἀμβαίνειν ἀνά τε πρυμνήσια λῦσαι·</l>
               <l n="146">οἱ δʼ αἶψʼ εἴσβαινον καὶ ἐπὶ κληῖσι καθῖζον.</l>
               <l n="147">ἑξῆς δʼ ἑζόμενοι πολιὴν ἅλα τύπτον ἐρετμοῖς.</l>
               <l n="148">ἡμῖν δʼ αὖ κατόπισθε νεὸς κυανοπρῴροιο</l>
               <l n="149">ἴκμενον οὖρον ἵει πλησίστιον, ἐσθλὸν ἑταῖρον,</l>
               <l n="150">Κίρκη ἐυπλόκαμος, δεινὴ θεὸς αὐδήεσσα.</l>
               <l n="151">αὐτίκα δʼ ὅπλα ἕκαστα πονησάμενοι κατὰ νῆα</l>
               <l n="152">ἥμεθα· τὴν δʼ ἄνεμός τε κυβερνήτης τʼ ἴθυνε.</l>
               <milestone n="153" unit="card" ed="p"/>
               <l n="153">
                  <milestone unit="para" ed="P"/>δὴ τότʼ ἐγὼν ἑτάροισι μετηύδων ἀχνύμενος κῆρ·</l>
               <q type="unspecified">
                  <l n="154">ὦ φίλοι, οὐ γὰρ χρὴ ἕνα ἴδμεναι οὐδὲ δύʼ οἴους</l>
                  <l n="155">θέσφαθʼ ἅ μοι Κίρκη μυθήσατο, δῖα θεάων·</l>
                  <l n="156">ἀλλʼ ἐρέω μὲν ἐγών, ἵνα εἰδότες ἤ κε θάνωμεν</l>
                  <l n="157">ἤ κεν ἀλευάμενοι θάνατον καὶ κῆρα φύγοιμεν.</l>
                  <l n="158">Σειρήνων μὲν πρῶτον ἀνώγει θεσπεσιάων</l>
                  <l n="159">φθόγγον ἀλεύασθαι καὶ λειμῶνʼ ἀνθεμόεντα.</l>
                  <l n="160">οἶον ἔμʼ ἠνώγει ὄπʼ ἀκουέμεν· ἀλλά με δεσμῷ</l>
                  <l n="161">δήσατʼ ἐν ἀργαλέῳ, ὄφρʼ ἔμπεδον αὐτόθι μίμνω,</l>
                  <l n="162">ὀρθὸν ἐν ἱστοπέδῃ, ἐκ δʼ αὐτοῦ πείρατʼ ἀνήφθω.</l>
                  <l n="163">εἰ δέ κε λίσσωμαι ὑμέας λῦσαί τε κελεύω,</l>
                  <l n="164">ὑμεῖς δὲ πλεόνεσσι τότʼ ἐν δεσμοῖσι πιέζειν.</l>
               </q>
               <l n="165">
                  <milestone unit="para" ed="P"/>ἦ τοι ἐγὼ τὰ ἕκαστα λέγων ἑτάροισι πίφαυσκον·</l>
               <l n="166">τόφρα δὲ καρπαλίμως ἐξίκετο νηῦς ἐυεργὴς</l>
               <l n="167">νῆσον Σειρήνοιιν· ἔπειγε γὰρ οὖρος ἀπήμων.</l>
               <l n="168">αὐτίκʼ ἔπειτʼ ἄνεμος μὲν ἐπαύσατο ἠδὲ γαλήνη</l>
               <l n="169">ἔπλετο νηνεμίη, κοίμησε δὲ κύματα δαίμων.</l>
               <l n="170">ἀνστάντες δʼ ἕταροι νεὸς ἱστία μηρύσαντο</l>
               <l n="171">καὶ τὰ μὲν ἐν νηὶ γλαφυρῇ θέσαν, οἱ δʼ ἐπʼ ἐρετμὰ</l>
               <l n="172">ἑζόμενοι λεύκαινον ὕδωρ ξεστῇς ἐλάτῃσιν.</l>
               <l n="173">αὐτὰρ ἐγὼ κηροῖο μέγαν τροχὸν ὀξέι χαλκῷ</l>
               <l n="174">τυτθὰ διατμήξας χερσὶ στιβαρῇσι πίεζον·</l>
               <l n="175">αἶψα δʼ ἰαίνετο κηρός, ἐπεὶ κέλετο μεγάλη ἲς</l>
               <l n="176">Ἠελίου τʼ αὐγὴ Ὑπεριονίδαο ἄνακτος·</l>
               <l n="177">ἑξείης δʼ ἑτάροισιν ἐπʼ οὔατα πᾶσιν ἄλειψα.</l>
               <l n="178">οἱ δʼ ἐν νηί μʼ ἔδησαν ὁμοῦ χεῖράς τε πόδας τε</l>
               <l n="179">ὀρθὸν ἐν ἱστοπέδῃ, ἐκ δʼ αὐτοῦ πείρατʼ ἀνῆπτον·</l>
               <l n="180">αὐτοὶ δʼ ἑζόμενοι πολιὴν ἅλα τύπτον ἐρετμοῖς.</l>
               <l n="181">ἀλλʼ ὅτε τόσσον ἀπῆμεν ὅσον τε γέγωνε βοήσας,</l>
               <l n="182">ῥίμφα διώκοντες, τὰς δʼ οὐ λάθεν ὠκύαλος νηῦς</l>
               <l n="183">ἐγγύθεν ὀρνυμένη, λιγυρὴν δʼ ἔντυνον ἀοιδήν·</l>
               <q type="unspecified">
                  <l n="184">
                     <milestone unit="para" ed="P"/>δεῦρʼ ἄγʼ ἰών, πολύαινʼ Ὀδυσεῦ, μέγα κῦδος
                     Ἀχαιῶν,</l>
                  <l n="185">νῆα κατάστησον, ἵνα νωιτέρην ὄπ ἀκούσῃς.</l>
                  <l n="186">οὐ γάρ πώ τις τῇδε παρήλασε νηὶ μελαίνῃ,</l>
                  <l n="187">πρίν γʼ ἡμέων μελίγηρυν ἀπὸ στομάτων ὄπʼ ἀκοῦσαι,</l>
                  <l n="188">ἀλλʼ ὅ γε τερψάμενος νεῖται καὶ πλείονα εἰδώς.</l>
                  <l n="189">ἴδμεν γάρ τοι πάνθʼ ὅσʼ ἐνὶ Τροίῃ εὐρείῃ</l>
                  <l n="190">Ἀργεῖοι Τρῶές τε θεῶν ἰότητι μόγησαν,</l>
                  <l n="191">ἴδμεν δʼ, ὅσσα γένηται ἐπὶ χθονὶ πουλυβοτείρῃ.</l>
               </q>
               <milestone n="192" unit="card" ed="p"/>
               <l n="192">
                  <milestone unit="para" ed="P"/>ὣς φάσαν ἱεῖσαι ὄπα κάλλιμον· αὐτὰρ ἐμὸν κῆρ</l>
               <l n="193">ἤθελʼ ἀκουέμεναι, λῦσαί τʼ ἐκέλευον ἑταίρους</l>
               <l n="194">ὀφρύσι νευστάζων· οἱ δὲ προπεσόντες ἔρεσσον.</l>
               <l n="195">αὐτίκα δʼ ἀνστάντες Περιμήδης Εὐρύλοχός τε</l>
               <l n="196">πλείοσί μʼ ἐν δεσμοῖσι δέον μᾶλλόν τε πίεζον.</l>
               <l n="197">αὐτὰρ ἐπεὶ δὴ τάς γε παρήλασαν, οὐδʼ ἔτʼ ἔπειτα</l>
               <l n="198">φθογγῆς Σειρήνων ἠκούομεν οὐδέ τʼ ἀοιδῆς,</l>
               <l n="199">αἶψʼ ἀπὸ κηρὸν ἕλοντο ἐμοὶ ἐρίηρες ἑταῖροι,</l>
               <l n="200">ὅν σφιν ἐπʼ ὠσὶν ἄλειψʼ, ἐμέ τʼ ἐκ δεσμῶν ἀνέλυσαν.</l>
               <l n="201">
                  <milestone unit="para" ed="P"/>ἀλλʼ ὅτε δὴ τὴν νῆσον ἐλείπομεν, αὐτίκʼ ἔπειτα</l>
               <l n="202">καπνὸν καὶ μέγα κῦμα ἴδον καὶ δοῦπον ἄκουσα.</l>
               <l n="203">τῶν δʼ ἄρα δεισάντων ἐκ χειρῶν ἔπτατʼ ἐρετμά,</l>
               <l n="204">βόμβησαν δʼ ἄρα πάντα κατὰ ῥόον· ἔσχετο δʼ αὐτοῦ</l>
               <l n="205">νηῦς, ἐπεὶ οὐκέτʼ ἐρετμὰ προήκεα χερσὶν ἔπειγον.</l>
               <l n="206">αὐτὰρ ἐγὼ διὰ νηὸς ἰὼν ὤτρυνον ἑταίρους</l>
               <l n="207">μειλιχίοις ἐπέεσσι παρασταδὸν ἄνδρα ἕκαστον·</l>
               <q type="unspecified">
                  <l n="208">
                     <milestone unit="para" ed="P"/> ὦ φίλοι, οὐ γάρ πώ τι κακῶν ἀδαήμονές
                     εἰμεν·</l>
                  <l n="209">οὐ μὲν δὴ τόδε μεῖζον ἕπει κακόν, ἢ ὅτε Κύκλωψ</l>
                  <l n="210">εἴλει ἐνὶ σπῆι γλαφυρῷ κρατερῆφι βίηφιν·</l>
                  <l n="211">ἀλλὰ καὶ ἔνθεν ἐμῇ ἀρετῇ, βουλῇ τε νόῳ τε,</l>
                  <l n="212">ἐκφύγομεν, καί που τῶνδε μνήσεσθαι ὀίω.</l>
                  <l n="213">νῦν δʼ ἄγεθʼ, ὡς ἂν ἐγὼ εἴπω, πειθώμεθα πάντες.</l>
                  <l n="214">ὑμεῖς μὲν κώπῃσιν ἁλὸς ῥηγμῖνα βαθεῖαν</l>
                  <l n="215">τύπτετε κληίδεσσιν ἐφήμενοι, αἴ κέ ποθι Ζεὺς</l>
                  <l n="216">δώῃ τόνδε γʼ ὄλεθρον ὑπεκφυγέειν καὶ ἀλύξαι·</l>
                  <l n="217">σοὶ δέ, κυβερνῆθʼ, ὧδʼ ἐπιτέλλομαι· ἀλλʼ ἐνὶ θυμῷ</l>
                  <l n="218">βάλλευ, ἐπεὶ νηὸς γλαφυρῆς οἰήια νωμᾷς.</l>
                  <l n="219">τούτου μὲν καπνοῦ καὶ κύματος ἐκτὸς ἔεργε</l>
                  <l n="220">νῆα, σὺ δὲ σκοπέλου ἐπιμαίεο, μή σε λάθῃσι</l>
                  <l n="221">κεῖσʼ ἐξορμήσασα καὶ ἐς κακὸν ἄμμε βάλῃσθα.</l>
               </q>
               <l n="222">
                  <milestone unit="para" ed="P"/>ὣς ἐφάμην, οἱ δʼ ὦκα ἐμοῖς ἐπέεσσι πίθοντο.</l>
               <l n="223">Σκύλλην δʼ οὐκέτʼ ἐμυθεόμην, ἄπρηκτον ἀνίην,</l>
               <l n="224">μή πώς μοι δείσαντες ἀπολλήξειαν ἑταῖροι</l>
               <l n="225">εἰρεσίης, ἐντὸς δὲ πυκάζοιεν σφέας αὐτούς.</l>
               <l n="226">καὶ τότε δὴ Κίρκης μὲν ἐφημοσύνης ἀλεγεινῆς</l>
               <l n="227">λανθανόμην, ἐπεὶ οὔ τί μʼ ἀνώγει θωρήσσεσθαι·</l>
               <l n="228">αὐτὰρ ἐγὼ καταδὺς κλυτὰ τεύχεα καὶ δύο δοῦρε</l>
               <l n="229">μάκρʼ ἐν χερσὶν ἑλὼν εἰς ἴκρια νηὸς ἔβαινον</l>
               <l n="230">πρῴρης· ἔνθεν γάρ μιν ἐδέγμην πρῶτα φανεῖσθαι</l>
               <l n="231">Σκύλλην πετραίην, ἥ μοι φέρε πῆμʼ ἑτάροισιν.</l>
               <l n="232">οὐδέ πῃ ἀθρῆσαι δυνάμην, ἔκαμον δέ μοι ὄσσε</l>
               <l n="233">πάντῃ παπταίνοντι πρὸς ἠεροειδέα πέτρην.</l>
               <milestone n="234" unit="card" ed="p"/>
               <l n="234">
                  <milestone unit="para" ed="P"/>ἡμεῖς μὲν στεινωπὸν ἀνεπλέομεν γοόωντες·</l>
               <l n="235">ἔνθεν μὲν Σκύλλη, ἑτέρωθι δὲ δῖα Χάρυβδις</l>
               <l n="236">δεινὸν ἀνερροίβδησε θαλάσσης ἁλμυρὸν ὕδωρ.</l>
               <l n="237">ἦ τοι ὅτʼ ἐξεμέσειε, λέβης ὣς ἐν πυρὶ πολλῷ</l>
               <l n="238">πᾶσʼ ἀναμορμύρεσκε κυκωμένη, ὑψόσε δʼ ἄχνη</l>
               <l n="239">ἄκροισι σκοπέλοισιν ἐπʼ ἀμφοτέροισιν ἔπιπτεν·</l>
               <l n="240">ἀλλʼ ὅτʼ ἀναβρόξειε θαλάσσης ἁλμυρὸν ὕδωρ,</l>
               <l n="241">πᾶσʼ ἔντοσθε φάνεσκε κυκωμένη, ἀμφὶ δὲ πέτρη</l>
               <l n="242">δεινὸν ἐβεβρύχει, ὑπένερθε δὲ γαῖα φάνεσκε</l>
               <l n="243">ψάμμῳ κυανέη· τοὺς δὲ χλωρὸν δέος ᾕρει.</l>
               <l n="244">ἡμεῖς μὲν πρὸς τὴν ἴδομεν δείσαντες ὄλεθρον·</l>
               <l n="245">τόφρα δέ μοι Σκύλλη γλαφυρῆς ἐκ νηὸς ἑταίρους</l>
               <l n="246">ἓξ ἕλεθʼ, οἳ χερσίν τε βίηφί τε φέρτατοι ἦσαν.</l>
               <l n="247">σκεψάμενος δʼ ἐς νῆα θοὴν ἅμα καὶ μεθʼ ἑταίρους</l>
               <l n="248">ἤδη τῶν ἐνόησα πόδας καὶ χεῖρας ὕπερθεν</l>
               <l n="249">ὑψόσʼ ἀειρομένων· ἐμὲ δὲ φθέγγοντο καλεῦντες</l>
               <l n="250">ἐξονομακλήδην, τότε γʼ ὕστατον, ἀχνύμενοι κῆρ.</l>
               <l n="251">ὡς δʼ ὅτʼ ἐπὶ προβόλῳ ἁλιεὺς περιμήκεϊ ῥάβδῳ</l>
               <l n="252">ἰχθύσι τοῖς ὀλίγοισι δόλον κατὰ εἴδατα βάλλων</l>
               <l n="253">ἐς πόντον προΐησι βοὸς κέρας ἀγραύλοιο,</l>
               <l n="254">ἀσπαίροντα δʼ ἔπειτα λαβὼν ἔρριψε θύραζε,</l>
               <l n="255">ὣς οἵ γʼ ἀσπαίροντες ἀείροντο προτὶ πέτρας·</l>
               <l n="256">αὐτοῦ δʼ εἰνὶ θύρῃσι κατήσθιε κεκληγῶτας</l>
               <l n="257">χεῖρας ἐμοὶ ὀρέγοντας ἐν αἰνῇ δηιοτῆτι·</l>
               <l n="258">οἴκτιστον δὴ κεῖνο ἐμοῖς ἴδον ὀφθαλμοῖσι</l>
               <l n="259">πάντων, ὅσσʼ ἐμόγησα πόρους ἁλὸς ἐξερεείνων.</l>
               <l n="260">
                  <milestone unit="para" ed="P"/>αὐτὰρ ἐπεὶ πέτρας φύγομεν δεινήν τε Χάρυβδιν</l>
               <l n="261">Σκύλλην τʼ, αὐτίκʼ ἔπειτα θεοῦ ἐς ἀμύμονα νῆσον</l>
               <l n="262">ἱκόμεθʼ· ἔνθα δʼ ἔσαν καλαὶ βόες εὐρυμέτωποι,</l>
               <l n="263">πολλὰ δὲ ἴφια μῆλʼ Ὑπερίονος Ἠελίοιο.</l>
               <l n="264">δὴ τότʼ ἐγὼν ἔτι πόντῳ ἐὼν ἐν νηὶ μελαίνῃ</l>
               <l n="265">μυκηθμοῦ τʼ ἤκουσα βοῶν αὐλιζομενάων</l>
               <l n="266">οἰῶν τε βληχήν· καί μοι ἔπος ἔμπεσε θυμῷ</l>
               <l n="267">μάντηος ἀλαοῦ, Θηβαίου Τειρεσίαο,</l>
               <l n="268">Κίρκης τʼ Αἰαίης, ἥ μοι μάλα πόλλʼ ἐπέτελλε</l>
               <l n="269">νῆσον ἀλεύασθαι τερψιμβρότου Ἠελίοιο.</l>
               <l n="270">δὴ τότʼ ἐγὼν ἑτάροισι μετηύδων ἀχνύμενος κῆρ·</l>
               <q type="unspecified">
                  <l n="271">
                     <milestone unit="para" ed="P"/>κέκλυτέ μευ μύθων κακά περ πάσχοντες
                     ἑταῖροι,</l>
                  <l n="272">ὄφρʼ ὑμῖν εἴπω μαντήια Τειρεσίαο</l>
                  <l n="273">Κίρκης τʼ Αἰαίης, ἥ μοι μάλα πόλλʼ ἐπέτελλε</l>
                  <l n="274">νῆσον ἀλεύασθαι τερψιμβρότου Ἠελίοιο·</l>
                  <l n="275">ἔνθα γὰρ αἰνότατον κακὸν ἔμμεναι ἄμμιν ἔφασκεν.</l>
                  <l n="276">ἀλλὰ παρὲξ τὴν νῆσον ἐλαύνετε νῆα μέλαιναν.</l>
               </q>
               <milestone n="277" unit="card" ed="p"/>
               <l n="277">
                  <milestone unit="para" ed="P"/>ὣς ἐφάμην, τοῖσιν δὲ κατεκλάσθη φίλον ἦτορ.</l>
               <l n="278">αὐτίκα δʼ Εὐρύλοχος στυγερῷ μʼ ἠμείβετο μύθῳ·</l>
               <q type="unspecified">
                  <l n="279">
                     <milestone unit="para" ed="P"/>σχέτλιός εἰς, Ὀδυσεῦ· περί τοι μένος, οὐδέ τι
                     γυῖα</l>
                  <l n="280">κάμνεις· ἦ ῥά νυ σοί γε σιδήρεα πάντα τέτυκται,</l>
                  <l n="281">ὅς ῥʼ ἑτάρους καμάτῳ ἁδηκότας ἠδὲ καὶ ὕπνῳ</l>
                  <l n="282">οὐκ ἐάᾳς γαίης ἐπιβήμεναι, ἔνθα κεν αὖτε</l>
                  <l n="283">νήσῳ ἐν ἀμφιρύτῃ λαρὸν τετυκοίμεθα δόρπον,</l>
                  <l n="284">ἀλλʼ αὔτως διὰ νύκτα θοὴν ἀλάλησθαι ἄνωγας</l>
                  <l n="285">νήσου ἀποπλαγχθέντας ἐν ἠεροειδέι πόντῳ.</l>
                  <l n="286">ἐκ νυκτῶν δʼ ἄνεμοι χαλεποί, δηλήματα νηῶν,</l>
                  <l n="287">γίγνονται· πῇ κέν τις ὑπεκφύγοι αἰπὺν ὄλεθρον,</l>
                  <l n="288">ἤν πως ἐξαπίνης ἔλθῃ ἀνέμοιο θύελλα,</l>
                  <l n="289">ἢ Νότου ἢ Ζεφύροιο δυσαέος, οἵ τε μάλιστα</l>
                  <l n="290">νῆα διαρραίουσι θεῶν ἀέκητι ἀνάκτων.</l>
                  <l n="291">ἀλλʼ ἦ τοι νῦν μὲν πειθώμεθα νυκτὶ μελαίνῃ</l>
                  <l n="292">δόρπον θʼ ὁπλισόμεσθα θοῇ παρὰ νηὶ μένοντες,</l>
                  <l n="293">ἠῶθεν δʼ ἀναβάντες ἐνήσομεν εὐρέι πόντῳ.</l>
               </q>
               <l n="294">
                  <milestone unit="para" ed="P"/>ὣς ἔφατʼ Εὐρύλοχος, ἐπὶ δʼ ᾔνεον ἄλλοι ἑταῖροι.</l>
               <l n="295">καὶ τότε δὴ γίγνωσκον ὃ δὴ κακὰ μήδετο δαίμων,</l>
               <l n="296">καί μιν φωνήσας ἔπεα πτερόεντα προσηύδων·</l>
               <q type="unspecified">
                  <l n="297">
                     <milestone unit="para" ed="P"/>Εὐρύλοχʼ, ἦ μάλα δή με βιάζετε μοῦνον ἐόντα.</l>
                  <l n="298">ἀλλʼ ἄγε νῦν μοι πάντες ὀμόσσατε καρτερὸν ὅρκον·</l>
                  <l n="299">εἴ κέ τινʼ ἠὲ βοῶν ἀγέλην ἢ πῶυ μέγʼ οἰῶν</l>
                  <l n="300">εὕρωμεν, μή πού τις ἀτασθαλίῃσι κακῇσιν</l>
                  <l n="301">ἢ βοῦν ἠέ τι μῆλον ἀποκτάνῃ· ἀλλὰ ἕκηλοι</l>
                  <l n="302">ἐσθίετε βρώμην, τὴν ἀθανάτη πόρε Κίρκη.</l>
               </q>
               <l n="303">
                  <milestone unit="para" ed="P"/>ὣς ἐφάμην, οἱ δʼ αὐτίκʼ ἀπώμνυον, ὡς ἐκέλευον.</l>
               <l n="304">αὐτὰρ ἐπεί ῥʼ ὄμοσάν τε τελεύτησάν τε τὸν ὅρκον,</l>
               <l n="305">στήσαμεν ἐν λιμένι γλαφυρῷ ἐυεργέα νῆα</l>
               <l n="306">ἄγχʼ ὕδατος γλυκεροῖο, καὶ ἐξαπέβησαν ἑταῖροι</l>
               <l n="307">νηός, ἔπειτα δὲ δόρπον ἐπισταμένως τετύκοντο.</l>
               <l n="308">αὐτὰρ ἐπεὶ πόσιος καὶ ἐδητύος ἐξ ἔρον ἕντο,</l>
               <l n="309">μνησάμενοι δὴ ἔπειτα φίλους ἔκλαιον ἑταίρους,</l>
               <l n="310">οὓς ἔφαγε Σκύλλη γλαφυρῆς ἐκ νηὸς ἑλοῦσα·</l>
               <l n="311">κλαιόντεσσι δὲ τοῖσιν ἐπήλυθε νήδυμος ὕπνος.</l>
               <l n="312">ἦμος δὲ τρίχα νυκτὸς ἔην, μετὰ δʼ ἄστρα βεβήκει,</l>
               <l n="313">ὦρσεν ἔπι ζαῆν ἄνεμον νεφεληγερέτα Ζεὺς</l>
               <l n="314">λαίλαπι θεσπεσίῃ, σὺν δὲ νεφέεσσι κάλυψε</l>
               <l n="315">γαῖαν ὁμοῦ καὶ πόντον· ὀρώρει δʼ οὐρανόθεν νύξ.</l>
               <l n="316">ἦμος δʼ ἠριγένεια φάνη ῥοδοδάκτυλος Ἠώς,</l>
               <l n="317">νῆα μὲν ὡρμίσαμεν κοῖλον σπέος εἰσερύσαντες.</l>
               <l n="318">ἔνθα δʼ ἔσαν νυμφέων καλοὶ χοροὶ ἠδὲ θόωκοι·</l>
               <l n="319">καὶ τότʼ ἐγὼν ἀγορὴν θέμενος μετὰ μῦθον ἔειπον·</l>
               <q type="unspecified">
                  <l n="320">
                     <milestone unit="para" ed="P"/>ὦ φίλοι, ἐν γὰρ νηὶ θοῇ βρῶσίς τε πόσις τε</l>
                  <l n="321">ἔστιν, τῶν δὲ βοῶν ἀπεχώμεθα, μή τι πάθωμεν·</l>
                  <l n="322">δεινοῦ γὰρ θεοῦ αἵδε βόες καὶ ἴφια μῆλα,</l>
                  <l n="323">Ἠελίου, ὃς πάντʼ ἐφορᾷ καὶ πάντʼ ἐπακούει.</l>
               </q>
               <l n="324">
                  <milestone unit="para" ed="P"/>ὣς ἐφάμην, τοῖσιν δʼ ἐπεπείθετο θυμὸς ἀγήνωρ.</l>
               <l n="325">μῆνα δὲ πάντʼ ἄλληκτος ἄη Νότος, οὐδέ τις ἄλλος</l>
               <l n="326">γίγνετʼ ἔπειτʼ ἀνέμων εἰ μὴ Εὖρός τε Νότος τε.</l>
               <milestone n="327" unit="card" ed="p"/>
               <l n="327">
                  <milestone unit="para" ed="P"/>οἱ δʼ ἧος μὲν σῖτον ἔχον καὶ οἶνον ἐρυθρόν,</l>
               <l n="328">τόφρα βοῶν ἀπέχοντο λιλαιόμενοι βιότοιο.</l>
               <l n="329">ἀλλʼ ὅτε δὴ νηὸς ἐξέφθιτο ἤια πάντα,</l>
               <l n="330">καὶ δὴ ἄγρην ἐφέπεσκον ἀλητεύοντες ἀνάγκῃ,</l>
               <l n="331">ἰχθῦς ὄρνιθάς τε, φίλας ὅ τι χεῖρας ἵκοιτο,</l>
               <l n="332">γναμπτοῖς ἀγκίστροισιν, ἔτειρε δὲ γαστέρα λιμός·</l>
               <l n="333">δὴ τότʼ ἐγὼν ἀνὰ νῆσον ἀπέστιχον, ὄφρα θεοῖσιν</l>
               <l n="334">εὐξαίμην, εἴ τίς μοι ὁδὸν φήνειε νέεσθαι.</l>
               <l n="335">ἀλλʼ ὅτε δὴ διὰ νήσου ἰὼν ἤλυξα ἑταίρους,</l>
               <l n="336">χεῖρας νιψάμενος, ὅθʼ ἐπὶ σκέπας ἦν ἀνέμοιο,</l>
               <l n="337">ἠρώμην πάντεσσι θεοῖς οἳ Ὄλυμπον ἔχουσιν·</l>
               <l n="338">οἱ δʼ ἄρα μοι γλυκὺν ὕπνον ἐπὶ βλεφάροισιν ἔχευαν.</l>
               <l n="339">Εὐρύλοχος δʼ ἑτάροισι κακῆς ἐξήρχετο βουλῆς·</l>
               <q type="unspecified">
                  <l n="340">
                     <milestone unit="para" ed="P"/>κέκλυτέ μευ μύθων κακά περ πάσχοντες
                     ἑταῖροι.</l>
                  <l n="341">πάντες μὲν στυγεροὶ θάνατοι δειλοῖσι βροτοῖσι,</l>
                  <l n="342">λιμῷ δʼ οἴκτιστον θανέειν καὶ πότμον ἐπισπεῖν.</l>
                  <l n="343">ἀλλʼ ἄγετʼ, Ἠελίοιο βοῶν ἐλάσαντες ἀρίστας</l>
                  <l n="344">ῥέξομεν ἀθανάτοισι, τοὶ οὐρανὸν εὐρὺν ἔχουσιν.</l>
                  <l n="345">εἰ δέ κεν εἰς Ἰθάκην ἀφικοίμεθα, πατρίδα γαῖαν,</l>
                  <l n="346">αἶψά κεν Ἠελίῳ Ὑπερίονι πίονα νηὸν</l>
                  <l n="347">τεύξομεν, ἐν δέ κε θεῖμεν ἀγάλματα πολλὰ καὶ ἐσθλά.</l>
                  <l n="348">εἰ δὲ χολωσάμενός τι βοῶν ὀρθοκραιράων</l>
                  <l n="349">νῆʼ ἐθέλῃ ὀλέσαι, ἐπὶ δʼ ἕσπωνται θεοὶ ἄλλοι,</l>
                  <l n="350">βούλομʼ ἅπαξ πρὸς κῦμα χανὼν ἀπὸ θυμὸν ὀλέσσαι,</l>
                  <l n="351">ἢ δηθὰ στρεύγεσθαι ἐὼν ἐν νήσῳ ἐρήμῃ.</l>
               </q>
               <q type="unspecified">
                  <l n="352">
                     <milestone unit="para" ed="P"/>ὣς ἔφατʼ Εὐρύλοχος, ἐπὶ δʼ ᾔνεον ἄλλοι
                     ἑταῖροι.</l>
                  <l n="353">αὐτίκα δʼ Ἠελίοιο βοῶν ἐλάσαντες ἀρίστας</l>
                  <l n="354">ἐγγύθεν, οὐ γὰρ τῆλε νεὸς κυανοπρῴροιο</l>
                  <l n="355">βοσκέσκονθʼ ἕλικες καλαὶ βόες εὐρυμέτωποι·</l>
                  <l n="356">τὰς δὲ περίστησάν τε καὶ εὐχετόωντο θεοῖσιν,</l>
                  <l n="357">φύλλα δρεψάμενοι τέρενα δρυὸς ὑψικόμοιο·</l>
                  <l n="358">οὐ γὰρ ἔχον κρῖ λευκὸν ἐυσσέλμου ἐπὶ νηός.</l>
                  <l n="359">αὐτὰρ ἐπεί ῥʼ εὔξαντο καὶ ἔσφαξαν καὶ ἔδειραν,</l>
                  <l n="360">μηρούς τʼ ἐξέταμον κατά τε κνίσῃ ἐκάλυψαν</l>
                  <l n="361">δίπτυχα ποιήσαντες, ἐπʼ αὐτῶν δʼ ὠμοθέτησαν.</l>
                  <l n="362">οὐδʼ εἶχον μέθυ λεῖψαι ἐπʼ αἰθομένοις ἱεροῖσιν,</l>
                  <l n="363">ἀλλʼ ὕδατι σπένδοντες ἐπώπτων ἔγκατα πάντα.</l>
                  <milestone n="364" unit="card" ed="p"/>
                  <l n="364">αὐτὰρ ἐπεὶ κατὰ μῆρʼ ἐκάη καὶ σπλάγχνα πάσαντο,</l>
                  <l n="365">μίστυλλόν τʼ ἄρα τἆλλα καὶ ἀμφʼ ὀβελοῖσιν ἔπειραν.</l>
                  <l n="366">καὶ τότε μοι βλεφάρων ἐξέσσυτο νήδυμος ὕπνος,</l>
                  <l n="367">βῆν δʼ ἰέναι ἐπὶ νῆα θοὴν καὶ θῖνα θαλάσσης.</l>
                  <l n="368">ἀλλʼ ὅτε δὴ σχεδὸν ἦα κιὼν νεὸς ἀμφιελίσσης,</l>
                  <l n="369">καὶ τότε με κνίσης ἀμφήλυθεν ἡδὺς ἀυτμή.</l>
                  <l n="370">οἰμώξας δὲ θεοῖσι μέγʼ ἀθανάτοισι γεγώνευν·</l>
                  <q type="unspecified">
                     <l n="371">
                        <milestone unit="para" ed="P"/>Ζεῦ πάτερ ἠδʼ ἄλλοι μάκαρες θεοὶ αἰὲν
                        ἐόντες,</l>
                     <l n="372">ἦ με μάλʼ εἰς ἄτην κοιμήσατε νηλέι ὕπνῳ.</l>
                     <l n="373">οἱ δʼ ἕταροι μέγα ἔργον ἐμητίσαντο μένοντες.</l>
                  </q>
                  <l n="374">
                     <milestone unit="para" ed="P"/>ὠκέα δʼ Ἠελίῳ Ὑπερίονι ἄγγελος ἦλθε</l>
                  <l n="375">Λαμπετίη τανύπεπλος, ὅ οἱ βόας ἔκταμεν ἡμεῖς.</l>
                  <l n="376">αὐτίκα δʼ ἀθανάτοισι μετηύδα χωόμενος κῆρ·</l>
                  <q type="unspecified">
                     <l n="377">
                        <milestone unit="para" ed="P"/>Ζεῦ πάτερ ἠδʼ ἄλλοι μάκαρες θεοὶ αἰὲν
                        ἐόντες,</l>
                     <l n="378">τῖσαι δὴ ἑτάρους Λαερτιάδεω Ὀδυσῆος,</l>
                     <l n="379">οἵ μευ βοῦς ἔκτειναν ὑπέρβιον, ᾗσιν ἐγώ γε</l>
                     <l n="380">χαίρεσκον μὲν ἰὼν εἰς οὐρανὸν ἀστερόεντα,</l>
                     <l n="381">ἠδʼ ὁπότʼ ἂψ ἐπὶ γαῖαν ἀπʼ οὐρανόθεν προτραποίμην.</l>
                     <l n="382">εἰ δέ μοι οὐ τίσουσι βοῶν ἐπιεικέʼ ἀμοιβήν,</l>
                     <l n="383">δύσομαι εἰς Ἀίδαο καὶ ἐν νεκύεσσι φαείνω.</l>
                  </q>
                  <l n="384">
                     <milestone unit="para" ed="P"/>τὸν δʼ ἀπαμειβόμενος προσέφη νεφεληγερέτα
                     Ζεύς·</l>
                  <q type="unspecified">
                     <l n="385">Ἠέλιʼ, ἦ τοι μὲν σὺ μετʼ ἀθανάτοισι φάεινε</l>
                     <l n="386">καὶ θνητοῖσι βροτοῖσιν ἐπὶ ζείδωρον ἄρουραν·</l>
                     <l n="387">τῶν δέ κʼ ἐγὼ τάχα νῆα θοὴν ἀργῆτι κεραυνῷ</l>
                     <l n="388">τυτθὰ βαλὼν κεάσαιμι μέσῳ ἐνὶ οἴνοπι πόντῳ.</l>
                  </q>
                  <l n="389">
                     <milestone unit="para" ed="P"/>ταῦτα δʼ ἐγὼν ἤκουσα Καλυψοῦς ἠυκόμοιο·</l>
                  <l n="390">ἡ δʼ ἔφη Ἑρμείαο διακτόρου αὐτὴ ἀκοῦσαι.</l>
                  <l n="391">
                     <milestone unit="para" ed="P"/>αὐτὰρ ἐπεί ῥʼ ἐπὶ νῆα κατήλυθον ἠδὲ
                     θάλασσαν,</l>
                  <l n="392">νείκεον ἄλλοθεν ἄλλον ἐπισταδόν, οὐδέ τι μῆχος</l>
                  <l n="393">εὑρέμεναι δυνάμεσθα, βόες δʼ ἀποτέθνασαν ἤδη.</l>
                  <l n="394">τοῖσιν δʼ αὐτίκʼ ἔπειτα θεοὶ τέραα προύφαινον·</l>
                  <l n="395">εἷρπον μὲν ῥινοί, κρέα δʼ ἀμφʼ ὀβελοῖσι μεμύκει,</l>
                  <l n="396">ὀπταλέα τε καὶ ὠμά, βοῶν δʼ ὣς γίγνετο φωνή.</l>
                  <milestone n="397" unit="card" ed="p"/>
                  <l n="397">
                     <milestone unit="para" ed="P"/>ἑξῆμαρ μὲν ἔπειτα ἐμοὶ ἐρίηρες ἑταῖροι</l>
                  <l n="398">δαίνυντʼ Ἠελίοιο βοῶν ἐλάσαντες ἀρίστας·</l>
                  <l n="399">ἀλλʼ ὅτε δὴ ἕβδομον ἦμαρ ἐπὶ Ζεὺς θῆκε Κρονίων,</l>
                  <l n="400">καὶ τότʼ ἔπειτʼ ἄνεμος μὲν ἐπαύσατο λαίλαπι θύων,</l>
                  <l n="401">ἡμεῖς δʼ αἶψʼ ἀναβάντες ἐνήκαμεν εὐρέι πόντῳ,</l>
                  <l n="402">ἱστὸν στησάμενοι ἀνά θʼ ἱστία λεύκʼ ἐρύσαντες.</l>
                  <l n="403">
                     <milestone unit="para" ed="P"/>ἀλλʼ ὅτε δὴ τὴν νῆσον ἐλείπομεν, οὐδέ τις
                     ἄλλη</l>
                  <l n="404">φαίνετο γαιάων, ἀλλʼ οὐρανὸς ἠδὲ θάλασσα,</l>
                  <l n="405">δὴ τότε κυανέην νεφέλην ἔστησε Κρονίων</l>
                  <l n="406">νηὸς ὕπερ γλαφυρῆς, ἤχλυσε δὲ πόντος ὑπʼ αὐτῆς.</l>
                  <l n="407">ἡ δʼ ἔθει οὐ μάλα πολλὸν ἐπὶ χρόνον· αἶψα γὰρ ἦλθε</l>
                  <l n="408">κεκληγὼς Ζέφυρος μεγάλῃ σὺν λαίλαπι θύων,</l>
                  <l n="409">ἱστοῦ δὲ προτόνους ἔρρηξʼ ἀνέμοιο θύελλα</l>
                  <l n="410">ἀμφοτέρους· ἱστὸς δʼ ὀπίσω πέσεν, ὅπλα τε πάντα</l>
                  <l n="411">εἰς ἄντλον κατέχυνθʼ. ὁ δʼ ἄρα πρυμνῇ ἐνὶ νηὶ</l>
                  <l n="412">πλῆξε κυβερνήτεω κεφαλήν, σὺν δʼ ὀστέʼ ἄραξε</l>
                  <l n="413">πάντʼ ἄμυδις κεφαλῆς· ὁ δʼ ἄρʼ ἀρνευτῆρι ἐοικὼς</l>
                  <l n="414">κάππεσʼ ἀπʼ ἰκριόφιν, λίπε δʼ ὀστέα θυμὸς ἀγήνωρ.</l>
                  <l n="415">Ζεὺς δʼ ἄμυδις βρόντησε καὶ ἔμβαλε νηὶ κεραυνόν·</l>
                  <l n="416">ἡ δʼ ἐλελίχθη πᾶσα Διὸς πληγεῖσα κεραυνῷ,</l>
                  <l n="417">ἐν δὲ θεείου πλῆτο, πέσον δʼ ἐκ νηὸς ἑταῖροι.</l>
                  <l n="418">οἱ δὲ κορώνῃσιν ἴκελοι περὶ νῆα μέλαιναν</l>
                  <l n="419">κύμασιν ἐμφορέοντο, θεὸς δʼ ἀποαίνυτο νόστον.</l>
                  <l n="420">αὐτὰρ ἐγὼ διὰ νηὸς ἐφοίτων, ὄφρʼ ἀπὸ τοίχους</l>
                  <l n="421">λῦσε κλύδων τρόπιος, τὴν δὲ ψιλὴν φέρε κῦμα,</l>
                  <l n="422">ἐκ δέ οἱ ἱστὸν ἄραξε ποτὶ τρόπιν. αὐτὰρ ἐπʼ αὐτῷ</l>
                  <l n="423">ἐπίτονος βέβλητο, βοὸς ῥινοῖο τετευχώς·</l>
                  <l n="424">τῷ ῥʼ ἄμφω συνέεργον, ὁμοῦ τρόπιν ἠδὲ καὶ ἱστόν,</l>
                  <l n="425">ἑζόμενος δʼ ἐπὶ τοῖς φερόμην ὀλοοῖς ἀνέμοισιν.</l>
                  <milestone n="426" unit="card" ed="p"/>
                  <l n="426">
                     <milestone unit="para" ed="P"/>ἔνθʼ ἦ τοι Ζέφυρος μὲν ἐπαύσατο λαίλαπι
                     θύων,</l>
                  <l n="427">ἦλθε δʼ ἐπὶ Νότος ὦκα, φέρων ἐμῷ ἄλγεα θυμῷ,</l>
                  <l n="428">ὄφρʼ ἔτι τὴν ὀλοὴν ἀναμετρήσαιμι Χάρυβδιν.</l>
                  <l n="429">παννύχιος φερόμην, ἅμα δʼ ἠελίῳ ἀνιόντι</l>
                  <l n="430">ἦλθον ἐπὶ Σκύλλης σκόπελον δεινήν τε Χάρυβδιν.</l>
                  <l n="431">ἡ μὲν ἀνερροίβδησε θαλάσσης ἁλμυρὸν ὕδωρ·</l>
                  <l n="432">αὐτὰρ ἐγὼ ποτὶ μακρὸν ἐρινεὸν ὑψόσʼ ἀερθείς,</l>
                  <l n="433">τῷ προσφὺς ἐχόμην ὡς νυκτερίς. οὐδέ πῃ εἶχον</l>
                  <l n="434">οὔτε στηρίξαι ποσὶν ἔμπεδον οὔτʼ ἐπιβῆναι·</l>
                  <l n="435">ῥίζαι γὰρ ἑκὰς εἶχον, ἀπήωροι δʼ ἔσαν ὄζοι,</l>
                  <l n="436">μακροί τε μεγάλοι τε, κατεσκίαον δὲ Χάρυβδιν.</l>
                  <l n="437">νωλεμέως δʼ ἐχόμην, ὄφρʼ ἐξεμέσειεν ὀπίσσω</l>
                  <l n="438">ἱστὸν καὶ τρόπιν αὖτις· ἐελδομένῳ δέ μοι ἦλθον</l>
                  <l n="439">ὄψʼ· ἦμος δʼ ἐπὶ δόρπον ἀνὴρ ἀγορῆθεν ἀνέστη</l>
                  <l n="440">κρίνων νείκεα πολλὰ δικαζομένων αἰζηῶν,</l>
                  <l n="441">τῆμος δὴ τά γε δοῦρα Χαρύβδιος ἐξεφαάνθη.</l>
                  <l n="442">ἧκα δʼ ἐγὼ καθύπερθε πόδας καὶ χεῖρε φέρεσθαι,</l>
                  <l n="443">μέσσῳ δʼ ἐνδούπησα παρὲξ περιμήκεα δοῦρα,</l>
                  <l n="444">ἑζόμενος δʼ ἐπὶ τοῖσι διήρεσα χερσὶν ἐμῇσι.</l>
                  <l n="445">Σκύλλην δʼ οὐκέτʼ ἔασε πατὴρ ἀνδρῶν τε θεῶν τε</l>
                  <l n="446">εἰσιδέειν· οὐ γάρ κεν ὑπέκφυγον αἰπὺν ὄλεθρον.</l>
                  <l n="447">
                     <milestone unit="para" ed="P"/>ἔνθεν δʼ ἐννῆμαρ φερόμην, δεκάτῃ δέ με νυκτὶ</l>
                  <l n="448">νῆσον ἐς Ὠγυγίην πέλασαν θεοί, ἔνθα Καλυψὼ</l>
                  <l n="449">ναίει ἐυπλόκαμος, δεινὴ θεὸς αὐδήεσσα,</l>
                  <l n="450">ἥ μʼ ἐφίλει τʼ ἐκόμει τε. τί τοι τάδε μυθολογεύω;</l>
                  <l n="451">ἤδη γάρ τοι χθιζὸς ἐμυθεόμην ἐνὶ οἴκῳ</l>
                  <l n="452">σοί τε καὶ ἰφθίμῃ ἀλόχῳ· ἐχθρὸν δέ μοί ἐστιν</l>
                  <l n="453">αὖτις ἀριζήλως εἰρημένα μυθολογεύειν.</l>
               </q>
            </div>
            <div n="13" type="textpart" subtype="book">
               <milestone n="1" unit="card" ed="p"/>
               <l n="1">ὣς ἔφαθʼ, οἱ δʼ ἄρα πάντες ἀκὴν ἐγένοντο σιωπῇ,</l>
               <l n="2">κηληθμῷ δʼ ἔσχοντο κατὰ μέγαρα σκιόεντα.</l>
               <l n="3">τὸν δʼ αὖτʼ Ἀλκίνοος ἀπαμείβετο φώνησέν τε·</l>
               <q type="unspecified">
                  <l n="4">
                     <milestone unit="para" ed="P"/>ὦ Ὀδυσεῦ, ἐπεὶ ἵκευ ἐμὸν ποτὶ χαλκοβατὲς δῶ,</l>
                  <l n="5">ὑψερεφές, τῷ σʼ οὔ τι παλιμπλαγχθέντα γʼ ὀΐω</l>
                  <l n="6">ἂψ ἀπονοστήσειν, εἰ καὶ μάλα πολλὰ πέπονθας.</l>
                  <l n="7">ὑμέων δʼ ἀνδρὶ ἑκάστῳ ἐφιέμενος τάδε εἴρω,</l>
                  <l n="8">ὅσσοι ἐνὶ μεγάροισι γερούσιον αἴθοπα οἶνον</l>
                  <l n="9">αἰεὶ πίνετʼ ἐμοῖσιν, ἀκουάζεσθε δʼ ἀοιδοῦ.</l>
                  <l n="10">εἵματα μὲν δὴ ξείνῳ ἐϋξέστῃ ἐνὶ χηλῷ</l>
                  <l n="11">κεῖται καὶ χρυσὸς πολυδαίδαλος ἄλλα τε πάντα</l>
                  <l n="12">δῶρʼ, ὅσα Φαιήκων βουληφόροι ἐνθάδʼ ἔνεικαν·</l>
                  <l n="13">ἀλλʼ ἄγε οἱ δῶμεν τρίποδα μέγαν ἠδὲ λέβητα</l>
                  <l n="14">ἀνδρακάς· ἡμεῖς δʼ αὖτε ἀγειρόμενοι κατὰ δῆμον</l>
                  <l n="15">τισόμεθʼ· ἀργαλέον γὰρ ἕνα προικὸς χαρίσασθαι.</l>
               </q>
               <l n="16">
                  <milestone unit="para" ed="P"/>ὣς ἔφατʼ Ἀλκίνοος, τοῖσιν δʼ ἐπιὴνδανε μῦθος.</l>
               <l n="17">οἱ μὲν κακκείοντες ἔβαν οἶκόνδε ἕκαστος,</l>
               <l n="18">ἦμος δʼ ἠριγένεια φάνη ῥοδοδάκτυλος Ἠώς,</l>
               <l n="19">νῆάδʼ ἐπεσσεύοντο, φέρον δʼ εὐήνορα χαλκόν.</l>
               <l n="20">καὶ τὰ μὲν εὖ κατέθηχʼ ἱερὸν μένος Ἀλκινόοιο,</l>
               <l n="21">αὐτὸς ἰὼν διὰ νηὸς ὑπὸ ζυγά, μή τινʼ ἑταίρων</l>
               <l n="22">βλάπτοι ἐλαυνόντων, ὁπότε σπερχοίατʼ ἐρετμοῖς.</l>
               <l n="23">οἱ δʼ εἰς Ἀλκινόοιο κίον καὶ δαῖτʼ ἀλέγυνον.</l>
               <l n="24">
                  <milestone unit="para" ed="P"/>τοῖσι δὲ βοῦν ἱέρευσʼ ἱερὸν μένος Ἀλκινόοιο</l>
               <l n="25">Ζηνὶ κελαινεφέϊ Κρονίδῃ, ὃς πᾶσιν ἀνάσσει.</l>
               <l n="26">μῆρα δὲ κήαντες δαίνυντʼ ἐρικυδέα δαῖτα</l>
               <l n="27">τερπόμενοι· μετὰ δέ σφιν ἐμέλπετο θεῖος ἀοιδός,</l>
               <l n="28">Δημόδοκος, λαοῖσι τετιμένος. αὐτὰρ Ὀδυσσεὺς</l>
               <l n="29">πολλὰ πρὸς ἠέλιον κεφαλὴν τρέπε παμφανόωντα,</l>
               <l n="30">δῦναι ἐπειγόμενος· δὴ γὰρ μενέαινε νέεσθαι.</l>
               <l n="31">ὡς δʼ ὅτʼ ἀνὴρ δόρποιο λιλαίεται, ᾧ τε πανῆμαρ</l>
               <l n="32">νειὸν ἀνʼ ἕλκητον βόε οἴνοπε πηκτὸν ἄροτρον·</l>
               <l n="33">ἀσπασίως δʼ ἄρα τῷ κατέδυ φάος ἠελίοιο</l>
               <l n="34">δόρπον ἐποίχεσθαι, βλάβεται δέ τε γούνατʼ ἰόντι·</l>
               <l n="35">ὣς Ὀδυσῆʼ ἀσπαστὸν ἔδυ φάος ἠελίοιο.</l>
               <l n="36">αἶψα δὲ Φαιήκεσσι φιληρέτμοισι μετηύδα,</l>
               <l n="37">Ἀλκινόῳ δὲ μάλιστα πιφαυσκόμενος φάτο μῦθον·</l>
               <q type="unspecified">
                  <l n="38">
                     <milestone unit="para" ed="P"/>Ἀλκίνοε κρεῖον, πάντων ἀριδείκετε λαῶν,</l>
                  <l n="39">πέμπετέ με σπείσαντες ἀπήμονα, χαίρετε δʼ αὐτοί·</l>
                  <l n="40">ἤδη γὰρ τετέλεσται ἅ μοι φίλος ἤθελε θυμός,</l>
                  <l n="41">πομπὴ καὶ φίλα δῶρα, τά μοι θεοὶ Οὐρανίωνες</l>
                  <l n="42">ὄλβια ποιήσειαν· ἀμύμονα δʼ οἴκοι ἄκοιτιν</l>
                  <l n="43">νοστήσας εὕροιμι σὺν ἀρτεμέεσσι φίλοισιν.</l>
                  <l n="44">ὑμεῖς δʼ αὖθι μένοντες ἐϋφραίνοιτε γυναῖκας</l>
                  <l n="45">κουριδίας καὶ τέκνα· θεοὶ δʼ ἀρετὴν ὀπάσειαν</l>
                  <l n="46">παντοίην, καὶ μή τι κακὸν μεταδήμιον εἴη.</l>
               </q>
               <milestone n="47" unit="card" ed="p"/>
               <l n="47">
                  <milestone unit="para" ed="P"/>ὣς ἔφαθʼ, οἱ δʼ ἄρα πάντες ἐπῄνεον ἠδʼ ἐκέλευον</l>
               <l n="48">πεμπέμεναι τὸν ξεῖνον, ἐπεὶ κατὰ μοῖραν ἔειπεν.</l>
               <l n="49">καὶ τότε κήρυκα προσέφη μένος Ἀλκινόοιο·</l>
               <q type="unspecified">
                  <l n="50">Ποντόνοε, κρητῆρα κερασσάμενος μέθυ νεῖμον</l>
                  <l n="51">πᾶσιν ἀνὰ μέγαρον, ὄφρʼ εὐξάμενοι Διὶ πατρὶ</l>
                  <l n="52">τὸν ξεῖνον πέμπωμεν ἑὴν ἐς πατρίδα γαῖαν.</l>
               </q>
               <l n="53">
                  <milestone unit="para" ed="P"/>ὣς φάτο, Ποντόνοος δὲ μελίφρονα οἶνον ἐκίρνα,</l>
               <l n="54">νώμησεν δʼ ἄρα πᾶσιν ἐπισταδόν· οἱ δὲ θεοῖσιν</l>
               <l n="55">ἔσπεισαν μακάρεσσι, τοὶ οὐρανὸν εὐρὺν ἔχουσιν,</l>
               <l n="56">αὐτόθεν ἐξ ἑδρέων. ἀνὰ δʼ ἵστατο δῖος Ὀδυσσεύς,</l>
               <l n="57">Ἀρήτῃ δʼ ἐν χειρὶ τίθει δέπας ἀμφικύπελλον,</l>
               <l n="58">καί μιν φωνήσας ἔπεα πτερόεντα προσηύδα·</l>
               <q type="unspecified">
                  <l n="59">
                     <milestone unit="para" ed="P"/>χαῖρέ μοι, ὦ βασίλεια, διαμπερές, εἰς ὅ κε
                     γῆρας</l>
                  <l n="60">ἔλθῃ καὶ θάνατος, τά τʼ ἐπʼ ἀνθρώποισι πέλονται.</l>
                  <l n="61">αὐτὰρ ἐγὼ νέομαι· σὺ δὲ τέρπεο τῷδʼ ἐνὶ οἴκῳ</l>
                  <l n="62">παισί τε καὶ λαοῖσι καὶ Ἀλκινόῳ βασιλῆϊ.</l>
               </q>
               <l n="63">
                  <milestone unit="para" ed="P"/>ὣς εἰπὼν ὑπὲρ οὐδὸν ἐβήσετο δῖος Ὀδυσσεύς,</l>
               <l n="64">τῷ δʼ ἅμα κήρυκα προΐει μένος Ἀλκινόοιο,</l>
               <l n="65">ἡγεῖσθαι ἐπὶ νῆα θοὴν καὶ θῖνα θαλάσσης·</l>
               <l n="66">Ἀρήτη δʼ ἄρα οἱ δμῳὰς ἅμʼ ἔπεμπε γυναῖκας,</l>
               <l n="67">τὴν μὲν φᾶρος ἔχουσαν ἐϋπλυνὲς ἠδὲ χιτῶνα,</l>
               <l n="68">τὴν δʼ ἑτέρην χηλὸν πυκινὴν ἅμʼ ὄπασσε κομίζειν·</l>
               <l n="69">ἡ δʼ ἄλλη σῖτόν τʼ ἔφερεν καὶ οἶνον ἐρυθρόν.</l>
               <l n="70">
                  <milestone unit="para" ed="P"/>αὐτὰρ ἐπεί ῥʼ ἐπὶ νῆα κατήλυθον ἠδὲ θάλασσαν,</l>
               <l n="71">αἶψα τά γʼ ἐν νηῒ γλαφυρῇ πομπῆες ἀγαυοὶ</l>
               <l n="72">δεξάμενοι κατέθεντο, πόσιν καὶ βρῶσιν ἅπασαν·</l>
               <l n="73">κὰδ δʼ ἄρʼ Ὀδυσσῆϊ στόρεσαν ῥῆγός τε λίνον τε</l>
               <l n="74">νηὸς ἐπʼ ἰκριόφιν γλαφυρῆς, ἵνα νήγρετον εὕδοι,</l>
               <l n="75">πρυμνῆς· ἂν δὲ καὶ αὐτὸς ἐβήσετο καὶ κατέλεκτο</l>
               <l n="76">σιγῇ· τοὶ δὲ καθῖζον ἐπὶ κληῗσιν ἕκαστοι</l>
               <l n="77">κόσμῳ, πεῖσμα δʼ ἔλυσαν ἀπὸ τρητοῖο λίθοιο.</l>
               <l n="78">εὖθʼ οἱ ἀνακλινθέντες ἀνερρίπτουν ἅλα πηδῷ,</l>
               <l n="79">καὶ τῷ νήδυμος ὕπνος ἐπὶ βλεφάροισιν ἔπιπτε,</l>
               <l n="80">νήγρετος, ἥδιστος, θανάτῳ ἄγχιστα ἐοικώς.</l>
               <l n="81">ἡ δʼ, ὥς τʼ ἐν πεδίῳ τετράοροι ἄρσενες ἵπποι,</l>
               <l n="82">πάντες ἅμʼ ὁρμηθέντες ὑπὸ πληγῇσιν ἱμάσθλης,</l>
               <l n="83">ὑψόσʼ ἀειρόμενοι ῥίμφα πρήσσουσι κέλευθον,</l>
               <l n="84">ὣς ἄρα τῆς πρύμνη μὲν ἀείρετο, κῦμα δʼ ὄπισθε</l>
               <l n="85">πορφύρεον μέγα θῦε πολυφλοίσβοιο θαλάσσης.</l>
               <l n="86">ἡ δὲ μάλʼ ἀσφαλέως θέεν ἔμπεδον· οὐδέ κεν ἴρηξ</l>
               <l n="87">κίρκος ὁμαρτήσειεν, ἐλαφρότατος πετεηνῶν.</l>
               <l n="88">ὣς ἡ ῥίμφα θέουσα θαλάσσης κύματʼ ἔταμνεν,</l>
               <l n="89">ἄνδρα φέρουσα θεοῖς ἐναλίγκια μήδεʼ ἔχοντα·</l>
               <l n="90">ὃς πρὶν μὲν μάλα πολλὰ πάθʼ ἄλγεα ὃν κατὰ θυμὸν</l>
               <l n="91">ἀνδρῶν τε πτολέμους ἀλεγεινά τε κύματα πείρων,</l>
               <l n="92">δὴ τότε γʼ ἀτρέμας εὗδε, λελασμένος ὅσσʼ ἐπεπόνθει.</l>
               <milestone n="93" unit="card" ed="p"/>
               <l n="93">
                  <milestone unit="para" ed="P"/>εὖτʼ ἀστὴρ ὑπερέσχε φαάντατος, ὅς τε μάλιστα</l>
               <l n="94">ἔρχεται ἀγγέλλων φάος Ἠοῦς ἠριγενείης,</l>
               <l n="95">τῆμος δὴ νήσῳ προσεπίλνατο ποντοπόρος νηῦς.</l>
               <l n="96">
                  <milestone unit="para" ed="P"/>Φόρκυνος δέ τίς ἐστι λιμήν, ἁλίοιο γέροντος,</l>
               <l n="97">ἐν δήμῳ Ἰθάκης· δύο δὲ προβλῆτες ἐν αὐτῷ</l>
               <l n="98">ἀκταὶ ἀπορρῶγες, λιμένος ποτιπεπτηυῖαι,</l>
               <l n="99">αἵ τʼ ἀνέμων σκεπόωσι δυσαήων μέγα κῦμα</l>
               <l n="100">ἔκτοθεν· ἔντοσθεν δέ τʼ ἄνευ δεσμοῖο μένουσι</l>
               <l n="101">νῆες ἐΰσσελμοι, ὅτʼ ἂν ὅρμου μέτρον ἵκωνται.</l>
               <l n="102">αὐτὰρ ἐπὶ κρατὸς λιμένος τανύφυλλος ἐλαίη,</l>
               <l n="103">ἀγχόθι δʼ αὐτῆς ἄντρον ἐπήρατον ἠεροειδές,</l>
               <l n="104">ἱρὸν νυμφάων αἱ νηϊάδες καλέονται.</l>
               <l n="105">ἐν δὲ κρητῆρές τε καὶ ἀμφιφορῆες ἔασιν</l>
               <l n="106">λάϊνοι· ἔνθα δʼ ἔπειτα τιθαιβώσσουσι μέλισσαι.</l>
               <l n="107">ἐν δʼ ἱστοὶ λίθεοι περιμήκεες, ἔνθα τε νύμφαι</l>
               <l n="108">φάρεʼ ὑφαίνουσιν ἁλιπόρφυρα, θαῦμα ἰδέσθαι·</l>
               <l n="109">ἐν δʼ ὕδατʼ ἀενάοντα. δύω δέ τέ οἱ θύραι εἰσίν,</l>
               <l n="110">αἱ μὲν πρὸς Βορέαο καταιβαταὶ ἀνθρώποισιν,</l>
               <l n="111">αἱ δʼ αὖ πρὸς Νότου εἰσὶ θεώτεραι· οὐδέ τι κείνῃ</l>
               <l n="112">ἄνδρες ἐσέρχονται, ἀλλʼ ἀθανάτων ὁδός ἐστιν.</l>
               <l n="113">
                  <milestone unit="para" ed="P"/>ἔνθʼ οἵ γʼ εἰσέλασαν, πρὶν εἰδότες· ἡ μὲν
                  ἔπειτα</l>
               <l n="114">ἠπείρῳ ἐπέκελσεν, ὅσον τʼ ἐπὶ ἥμισυ πάσης,</l>
               <l n="115">σπερχομένη· τοῖον γὰρ ἐπείγετο χέρσʼ ἐρετάων·</l>
               <l n="116">οἱ δʼ ἐκ νηὸς βάντες ἐϋζύγου ἤπειρόνδε</l>
               <l n="117">πρῶτον Ὀδυσσῆα γλαφυρῆς ἐκ νηὸς ἄειραν</l>
               <l n="118">αὐτῷ σύν τε λίνῳ καὶ ῥήγεϊ σιγαλόεντι,</l>
               <l n="119">κὰδ δʼ ἄρʼ ἐπὶ ψαμάθῳ ἔθεσαν δεδμημένον ὕπνῳ,</l>
               <l n="120">ἐκ δὲ κτήματʼ ἄειραν, ἅ οἱ Φαίηκες ἀγαυοὶ</l>
               <l n="121">ὤπασαν οἴκαδʼ ἰόντι διὰ μεγάθυμον Ἀθήνην.</l>
               <l n="122">καὶ τὰ μὲν οὖν παρὰ πυθμένʼ ἐλαίης ἀθρόα θῆκαν</l>
               <l n="123">ἐκτὸς ὁδοῦ, μή πώς τις ὁδιτάων ἀνθρώπων,</l>
               <l n="124">πρίν γʼ Ὀδυσῆʼ ἔγρεσθαι, ἐπελθὼν δηλήσαιτο·</l>
               <l n="125">αὐτοὶ δʼ αὖτʼ οἶκόνδε πάλιν κίον. οὐδʼ ἐνοσίχθων</l>
               <l n="126">λήθετʼ ἀπειλάων, τὰς ἀντιθέῳ Ὀδυσῆϊ</l>
               <l n="127">πρῶτον ἐπηπείλησε, Διὸς δʼ ἐξείρετο βουλήν·</l>
               <q type="unspecified">
                  <l n="128">
                     <milestone unit="para" ed="P"/>Ζεῦ πάτερ, οὐκέτʼ ἐγώ γε μετʼ ἀθανάτοισι
                     θεοῖσι</l>
                  <l n="129">τιμήεις ἔσομαι, ὅτε με βροτοὶ οὔ τι τίουσιν,</l>
                  <l n="130">Φαίηκες, τοί πέρ τοι ἐμῆς ἔξ εἰσι γενέθλης.</l>
                  <l n="131">καὶ γὰρ νῦν Ὀδυσῆʼ ἐφάμην κακὰ πολλὰ παθόντα</l>
                  <l n="132">οἴκαδʼ ἐλεύσεσθαι· νόστον δέ οἱ οὔ ποτʼ ἀπηύρων</l>
                  <l n="133">πάγχυ, ἐπεὶ σὺ πρῶτον ὑπέσχεο καὶ κατένευσας.</l>
                  <l n="134">οἱ δʼ εὕδοντʼ ἐν νηῒ θοῇ ἐπὶ πόντον ἄγοντες</l>
                  <l n="135">κάτθεσαν εἰν Ἰθάκῃ, ἔδοσαν δέ οἱ ἄσπετα δῶρα,</l>
                  <l n="136">χαλκόν τε χρυσόν τε ἅλις ἐσθῆτά θʼ ὑφαντήν,</l>
                  <l n="137">πόλλʼ, ὅσʼ ἂν οὐδέ ποτε Τροίης ἐξήρατʼ Ὀδυσσεύς,</l>
                  <l n="138">εἴ περ ἀπήμων ἦλθε, λαχὼν ἀπὸ ληΐδος αἶσαν.</l>
               </q>
               <milestone n="139" unit="card" ed="p"/>
               <l n="139">
                  <milestone unit="para" ed="P"/>τὸν δʼ ἀπαμειβόμενος προσέφη νεφεληγερέτα Ζεὺς·</l>
               <q type="unspecified">
                  <l n="140">ὢ πόποι, ἐννοσίγαιʼ εὐρυσθενές, οἷον ἔειπες.</l>
                  <l n="141">οὔ τί σʼ ἀτιμάζουσι θεοί· χαλεπὸν δέ κεν εἴη</l>
                  <l n="142">πρεσβύτατον καὶ ἄριστον ἀτιμίῃσιν ἰάλλειν.</l>
                  <l n="143">ἀνδρῶν δʼ εἴ πέρ τίς σε βίῃ καὶ κάρτεϊ εἴκων</l>
                  <l n="144">οὔ τι τίει. σοὶ δʼ ἐστὶ καὶ ἐξοπίσω τίσις αἰεί.</l>
                  <l n="145">ἔρξον ὅπως ἐθέλεις καί τοι φίλον ἔπλετο θυμῷ.</l>
               </q>
               <l n="146">
                  <milestone unit="para" ed="P"/>τὸν δʼ ἠμείβετʼ ἔπειτα Ποσειδάων ἐνοσίχθων·</l>
               <q type="unspecified">
                  <l n="147">αἶψά κʼ ἐγὼν ἔρξαιμι, κελαινεφές, ὡς ἀγορεύεις·</l>
                  <l n="148">ἀλλὰ σὸν αἰεὶ θυμὸν ὀπίζομαι ἠδʼ ἀλεείνω.</l>
                  <l n="149">νῦν αὖ Φαιήκων ἐθέλω περικαλλέα νῆα,</l>
                  <l n="150">ἐκ πομπῆς ἀνιοῦσαν, ἐν ἠεροειδέϊ πόντῳ</l>
                  <l n="151">ῥαῖσαι, ἵνʼ ἤδη σχῶνται, ἀπολλήξωσι δὲ πομπῆς</l>
                  <l n="152">ἀνθρώπων, μέγα δέ σφιν ὄρος πόλει ἀμφικαλύψαι.</l>
               </q>
               <l n="153">
                  <milestone unit="para" ed="P"/>τὸν δʼ ἀπαμειβόμενος προσέφη νεφεληγερέτα Ζεύς·</l>
               <q type="unspecified">
                  <l n="154">ὢ πέπον, ὡς μὲν ἐμῷ θυμῷ δοκεῖ εἶναι ἄριστα,</l>
                  <l n="155">ὁππότε κεν δὴ πάντες ἐλαυνομένην προΐδωνται</l>
                  <l n="156">λαοὶ ἀπὸ πτόλιος, θεῖναι λίθον ἐγγύθι γαίης</l>
                  <l n="157">νηῒ θοῇ ἴκελον, ἵνα θαυμάζωσιν ἅπαντες</l>
                  <l n="158">ἄνθρωποι, μέγα δέ σφιν ὄρος πόλει ἀμφικαλύψαι.</l>
               </q>
               <l n="159">
                  <milestone unit="para" ed="P"/>αὐτὰρ ἐπεὶ τό γʼ ἄκουσε Ποσειδάων ἐνοσίχθων,</l>
               <l n="160">βῆ ῥʼ ἴμεν ἐς Σχερίην, ὅθι Φαίηκες γεγάασιν.</l>
               <l n="161">ἔνθʼ ἔμενʼ· ἡ δὲ μάλα σχεδὸν ἤλυθε ποντοπόρος νηῦς</l>
               <l n="162">ῥίμφα διωκομένη· τῆς δὲ σχεδὸν ἦλθʼ ἐνοσίχθων,</l>
               <l n="163">ὅς μιν λᾶαν ἔθηκε καὶ ἐρρίζωσεν ἔνερθε</l>
               <l n="164">χειρὶ καταπρηνεῖ ἐλάσας· ὁ δὲ νόσφι βεβήκει.</l>
               <l n="165">οἱ δὲ πρὸς ἀλλήλους ἔπεα πτερόεντʼ ἀγόρευον</l>
               <l n="166">Φαίηκες δολιχήρετμοι, ναυσίκλυτοι ἄνδρες.</l>
               <l n="167">ὧδε δέ τις εἴπεσκεν ἰδὼν ἐς πλησίον ἄλλον·</l>
               <q type="unspecified">
                  <l n="168">
                     <milestone unit="para" ed="P"/>ὤ μοι, τίς δὴ νῆα θοὴν ἐπέδησʼ ἐνὶ πόντῳ</l>
                  <l n="169">οἴκαδʼ ἐλαυνομένην; καὶ δὴ προὐφαίνετο πᾶσα.</l>
               </q>
               <l n="170">
                  <milestone unit="para" ed="P"/>ὣς ἄρα τις εἴπεσκε· τὰ δʼ οὐκ ἴσαν ὡς ἐτέτυκτο.</l>
               <l n="171">τοῖσιν δʼ Ἀλκίνοος ἀγορήσατο καὶ μετέειπεν·</l>
               <q type="unspecified">
                  <l n="172">
                     <milestone unit="para" ed="P"/>ὢ πόποι, ἦ μάλα δή με παλαίφατα θέσφαθʼ
                     ἱκάνει</l>
                  <l n="173">πατρὸς ἐμοῦ, ὃς ἔφασκε Ποσειδάωνʼ ἀγάσασθαι</l>
                  <l n="174">ἡμῖν, οὕνεκα πομποὶ ἀπήμονές εἰμεν ἁπάντων.</l>
                  <l n="175">φῆ ποτὲ Φαιήκων ἀνδρῶν περικαλλέα, νῆα,</l>
                  <l n="176">ἐκ πομπῆς ἀνιοῦσαν, ἐν ἠεροειδέϊ πόντῳ</l>
                  <l n="177">ῥαισέμεναι, μέγα δʼ ἧμιν ὄρος πόλει ἀμφικαλύψειν.</l>
                  <l n="178">ὣς ἀγόρευʼ ὁ γέρων· τὰ δὲ δὴ νῦν πάντα τελεῖται.</l>
                  <l n="179">ἀλλʼ ἄγεθʼ, ὡς ἂν ἐγὼ εἴπω, πειθώμεθα πάντες·</l>
                  <l n="180">πομπῆς μὲν παύσασθε βροτῶν, ὅτε κέν τις ἵκηται</l>
                  <l n="181">ἡμέτερον προτὶ ἄστυ· Ποσειδάωνι δὲ ταύρους</l>
                  <l n="182">δώδεκα κεκριμένους ἱερεύσομεν, αἴ κʼ ἐλεήσῃ,</l>
                  <l n="183">μηδʼ ἡμῖν περίμηκες ὄρος πόλει ἀμφικαλύψῃ.</l>
               </q>
               <milestone n="184" unit="card" ed="p"/>
               <l n="184">
                  <milestone unit="para" ed="P"/>ὣς ἔφαθʼ, οἱ δʼ ἔδεισαν, ἑτοιμάσσαντο δὲ
                  ταύρους.</l>
               <l n="185">ὣς οἱ μέν ῥʼ εὔχοντο Ποσειδάωνι ἄνακτι</l>
               <l n="186">δήμου Φαιήκων ἡγήτορες ἠδὲ μέδοντες,</l>
               <l n="187">ἑσταότες περὶ βωμόν. ὁ δʼ ἔγρετο δῖος Ὀδυσσεὺς</l>
               <l n="188">εὕδων ἐν γαίῃ πατρωΐῃ, οὐδέ μιν ἔγνω,</l>
               <l n="189">ἤδη δὴν ἀπεών· περὶ γὰρ θεὸς ἠέρα χεῦε</l>
               <l n="190">Παλλὰς Ἀθηναίη, κούρη Διός, ὄφρα μιν αὐτὸν</l>
               <l n="191">ἄγνωστον τεύξειεν ἕκαστά τε μυθήσαιτο,</l>
               <l n="192">μή μιν πρὶν ἄλοχος γνοίη ἀστοί τε φίλοι τε,</l>
               <l n="193">πρὶν πᾶσαν μνηστῆρας ὑπερβασίην ἀποτῖσαι.</l>
               <l n="194">τοὔνεκʼ ἄρʼ ἀλλοειδέα φαινέσκετο πάντα ἄνακτι,</l>
               <l n="195">ἀτραπιτοί τε διηνεκέες λιμένες τε πάνορμοι</l>
               <l n="196">πέτραι τʼ ἠλίβατοι καὶ δένδρεα τηλεθόωντα.</l>
               <l n="197">στῆ δʼ ἄρʼ ἀναΐξας καί ῥʼ εἴσιδε πατρίδα γαῖαν·</l>
               <l n="198">ᾤμωξέν τʼ ἄρ ἔπειτα καὶ ὣ πεπλήγετο μηρὼ</l>
               <l n="199">χερσὶ καταπρηνέσσʼ, ὀλοφυρόμενος δʼ ἔπος ηὔδα·</l>
               <q type="unspecified">
                  <l n="200">
                     <milestone unit="para" ed="P"/>ὤ μοι ἐγώ, τέων αὖτε βροτῶν ἐς γαῖαν ἱκάνω;</l>
                  <l n="201">ἦ ῥʼ οἵ γʼ ὑβρισταί τε καὶ ἄγριοι οὐδὲ δίκαιοι,</l>
                  <l n="202">ἦε φιλόξεινοι, καί σφιν νόος ἐστὶ θεουδής;</l>
                  <l n="203">πῇ δὴ χρήματα πολλὰ φέρω τάδε; πῇ τε καὶ αὐτὸς</l>
                  <l n="204">πλάζομαι; αἴθʼ ὄφελον μεῖναι παρὰ Φαιήκεσσιν</l>
                  <l n="205">αὐτοῦ· ἐγὼ δέ κεν ἄλλον ὑπερμενέων βασιλήων</l>
                  <l n="206">ἐξικόμην, ὅς κέν μʼ ἐφίλει καὶ ἔπεμπε νέεσθαι.</l>
                  <l n="207">νῦν δʼ οὔτʼ ἄρ πῃ θέσθαι ἐπίσταμαι, οὐδὲ μὲν αὐτοῦ</l>
                  <l n="208">καλλείψω, μή πώς μοι ἕλωρ ἄλλοισι γένηται.</l>
                  <l n="209">ὢ πόποι, οὐκ ἄρα πάντα νοήμονες οὐδὲ δίκαιοι</l>
                  <l n="210">ἦσαν Φαιήκων ἡγήτορες ἠδὲ μέδοντες,</l>
                  <l n="211">οἵ μʼ εἰς ἄλλην γαῖαν ἀπήγαγον, ἦ τέ μʼ ἔφαντο</l>
                  <l n="212">ἄξειν εἰς Ἰθάκην εὐδείελον, οὐδʼ ἐτέλεσσαν.</l>
                  <l n="213">Ζεὺς σφέας τίσαιτο ἱκετήσιος, ὅς τε καὶ ἄλλους</l>
                  <l n="214">ἀνθρώπους ἐφορᾷ καὶ τίνυται ὅς τις ἁμάρτῃ.</l>
                  <l n="215">ἀλλʼ ἄγε δὴ τὰ χρήματʼ ἀριθμήσω καὶ ἴδωμαι,</l>
                  <l n="216">μή τί μοι οἴχωνται κοίλης ἐπὶ νηὸς ἄγοντες.</l>
               </q>
               <milestone n="217" unit="card" ed="p"/>
               <l n="217">
                  <milestone unit="para" ed="P"/>ὣς εἰπὼν τρίποδας περικαλλέας ἠδὲ λέβητας</l>
               <l n="218">ἠρίθμει καὶ χρυσὸν ὑφαντά τε εἵματα καλά.</l>
               <l n="219">τῶν μὲν ἄρʼ ὀύ τι πόθει· ὁ δʼ ὀδύρετο πατρίδα γαῖαν</l>
               <l n="220">ἑρπύζων παρὰ θῖνα πολυφλοίσβοιο θαλάσσης,</l>
               <l n="221">πόλλʼ ὀλοφυρόμενος. σχεδόθεν δέ οἱ ἦλθεν Ἀθήνη,</l>
               <l n="222">ἀνδρὶ δέμας εἰκυῖα νέῳ, ἐπιβώτορι μήλων,</l>
               <l n="223">παναπάλῳ, οἷοί τε ἀνάκτων παῖδες ἔασι,</l>
               <l n="224">δίπτυχον ἀμφʼ ὤμοισιν ἔχουσʼ εὐεργέα λώπην·</l>
               <l n="225">ποσσὶ δʼ ὑπὸ λιπαροῖσι πέδιλʼ ἔχε, χερσὶ δʼ ἄκοντα.</l>
               <l n="226">τὴν δʼ Ὀδυσεὺς γήθησεν ἰδὼν καὶ ἐναντίος ἦλθε,</l>
               <l n="227">καί μιν φωνήσας ἔπεα πτερόεντα προσηύδα·</l>
               <q type="unspecified">
                  <l n="228">
                     <milestone unit="para" ed="P"/>ὦ φίλʼ, ἐπεί σε πρῶτα κιχάνω τῷδʼ ἐνὶ χώρῳ,</l>
                  <l n="229">χαῖρέ τε καὶ μή μοί τι κακῷ νόῳ ἀντιβολήσαις,</l>
                  <l n="230">ἀλλὰ σάω μὲν ταῦτα, σάω δʼ ἐμέ· σοὶ γὰρ ἐγώ γε</l>
                  <l n="231">εὔχομαι ὥς τε θεῷ καί σευ φίλα γούναθʼ ἱκάνω.</l>
                  <l n="232">καί μοι τοῦτʼ ἀγόρευσον ἐτήτυμον, ὄφρʼ ἐῢ εἰδῶ·</l>
                  <l n="233">τίς γῆ, τίς δῆμος, τίνες ἀνέρες ἐγγεγάασιν;</l>
                  <l n="234">ἦ πού τις νήσων εὐδείελος, ἦέ τις ἀκτὴ</l>
                  <l n="235">κεῖθʼ ἁλὶ κεκλιμένη ἐριβώλακος ἠπείροιο;</l>
               </q>
               <l n="236">
                  <milestone unit="para" ed="P"/>τὸν δʼ αὖτε προσέειπε θεὰ γλαυκῶπις Ἀθήνη·</l>
               <q type="unspecified">
                  <l n="237">νήπιός εἰς, ὦ ξεῖνʼ, ἢ τηλόθεν εἰλήλουθας,</l>
                  <l n="238">εἰ δὴ τήνδε τε γαῖαν ἀνείρεαι. οὐδέ τι λίην</l>
                  <l n="239">οὕτω νώνυμός ἐστιν· ἴσασι δέ μιν μάλα πολλοί,</l>
                  <l n="240">ἠμὲν ὅσοι ναίουσι πρὸς ἠῶ τʼ ἠέλιόν τε,</l>
                  <l n="241">ἠδʼ ὅσσοι μετόπισθε ποτὶ ζόφον ἠερόεντα.</l>
                  <l n="242">ἦ τοι μὲν τρηχεῖα καὶ οὐχ ἱππήλατός ἐστιν,</l>
                  <l n="243">οὐδὲ λίην λυπρή, ἀτὰρ οὐδʼ εὐρεῖα τέτυκται.</l>
                  <l n="244">ἐν μὲν γάρ οἱ σῖτος ἀθέσφατος, ἐν δέ τε οἶνος</l>
                  <l n="245">γίγνεται· αἰεὶ δʼ ὄμβρος ἔχει τεθαλυῖά τʼ ἐέρση·</l>
                  <l n="246">αἰγίβοτος δʼ ἀγαθὴ καὶ βούβοτος· ἔστι μὲν ὕλη</l>
                  <l n="247">παντοίη, ἐν δʼ ἀρδμοὶ ἐπηετανοὶ παρέασι.</l>
                  <l n="248">τῷ τοι, ξεῖνʼ, Ἰθάκης γε καὶ ἐς Τροίην ὄνομʼ ἵκει,</l>
                  <l n="249">τήν περ τηλοῦ φασὶν Ἀχαιΐδος ἔμμεναι αἴης.</l>
               </q>
               <milestone n="250" unit="card" ed="p"/>
               <l n="250">
                  <milestone unit="para" ed="P"/>ὣς φάτο, γήθησεν δὲ πολύτλας δῖος Ὀδυσσεύς,</l>
               <l n="251">χαίρων ᾗ γαίῃ πατρωΐῃ, ὥς οἱ ἔειπε</l>
               <l n="252">Παλλὰς Ἀθηναίη, κούρη Διὸς, αἰγιόχοιο·</l>
               <l n="253">καί μιν φωνήσας ἔπεα πτερόεντα προσηύδα·</l>
               <l n="254">οὐδʼ ὅ γʼ ἀληθέα εἶπε, πάλιν δʼ ὅ γε λάζετο μῦθον,</l>
               <l n="255">αἰεὶ ἐνὶ στήθεσσι νόον πολυκερδέα νωμῶν·</l>
               <q type="unspecified">
                  <l n="256">
                     <milestone unit="para" ed="P"/>πυνθανόμην Ἰθάκης γε καὶ ἐν Κρήτῃ εὐρείῃ,</l>
                  <l n="257">τηλοῦ ὑπὲρ πόντου· νῦν δʼ εἰλήλουθα καὶ αὐτὸς</l>
                  <l n="258">χρήμασι σὺν τοίσδεσσι· λιπὼν δʼ ἔτι παισὶ τοσαῦτα</l>
                  <l n="259">φεύγω, ἐπεὶ φίλον υἷα κατέκτανον Ἰδομενῆος,</l>
                  <l n="260">Ὀρσίλοχον πόδας ὠκύν, ὃς ἐν Κρήτῃ εὐρείῃ</l>
                  <l n="261">ἀνέρας ἀλφηστὰς νίκα ταχέεσσι πόδεσσιν,</l>
                  <l n="262">οὕνεκά με στερέσαι τῆς ληΐδος ἤθελε πάσης</l>
                  <l n="263">Τρωϊάδος, τῆς εἵνεκʼ ἐγὼ πάθον ἄλγεα θυμῷ,</l>
                  <l n="264">ἀνδρῶν τε πτολέμους ἀλεγεινά τε κύματα πείρων,</l>
                  <l n="265">οὕνεκʼ ἄρʼ οὐχ ᾧ πατρὶ χαριζόμενος θεράπευον</l>
                  <l n="266">δήμῳ ἔνι Τρώων, ἀλλʼ ἄλλων ἦρχον ἑταίρων.</l>
                  <l n="267">τὸν μὲν ἐγὼ κατιόντα βάλον χαλκήρεϊ δουρὶ</l>
                  <l n="268">ἀγρόθεν, ἐγγὺς ὁδοῖο λοχησάμενος σὺν ἑταίρῳ·</l>
                  <l n="269">νὺξ δὲ μάλα δνοφερὴ κάτεχʼ οὐρανόν, οὐδέ τις ἡμέας</l>
                  <l n="270">ἀνθρώπων ἐνόησε, λάθον δέ ἑ θυμὸν ἀπούρας.</l>
                  <l n="271">αὐτὰρ ἐπεὶ δὴ τόν γε κατέκτανον ὀξέϊ χαλκῷ,</l>
                  <l n="272">αὐτίκʼ ἐγὼν ἐπὶ νῆα κιὼν Φοίνικας ἀγαυοὺς</l>
                  <l n="273">ἐλλισάμην, καί σφιν μενοεικέα ληΐδα δῶκα·</l>
                  <l n="274">τούς μʼ ἐκέλευσα Πύλονδε καταστῆσαι καὶ ἐφέσσαι</l>
                  <l n="275">ἢ εἰς Ἤλιδα δῖαν, ὅθι κρατέουσιν Ἐπειοί.</l>
                  <l n="276">ἀλλʼ ἦ τοι σφέας κεῖθεν ἀπώσατο ἲς ἀνέμοιο</l>
                  <l n="277">πόλλʼ ἀεκαζομένους, οὐδʼ ἤθελον ἐξαπατῆσαι.</l>
                  <l n="278">κεῖθεν δὲ πλαγχθέντες ἱκάνομεν ἐνθάδε νυκτός.</l>
                  <l n="279">σπουδῇ δʼ ἐς λιμένα προερέσσαμεν, οὐδέ τις ἡμῖν</l>
                  <l n="280">δόρπου μνῆστις ἔην, μάλα περ χατέουσιν ἑλέσθαι,</l>
                  <l n="281">ἀλλʼ αὔτως ἀποβάντες ἐκείμεθα νηὸς ἅπαντες.</l>
                  <l n="282">ἔνθʼ ἐμὲ μὲν γλυκὺς ὕπνος ἐπήλυθε κεκμηῶτα,</l>
                  <l n="283">οἱ δὲ χρήματʼ ἐμὰ γλαφυρῆς ἐκ νηὸς ἑλόντες</l>
                  <l n="284">κάτθεσαν, ἔνθα περ αὐτὸς ἐπὶ ψαμάθοισιν ἐκείμην.</l>
                  <l n="285">οἱ δʼ ἐς Σιδονίην εὖ ναιομένην ἀναβάντες</l>
                  <l n="286">ᾤχοντʼ· αὐτὰρ ἐγὼ λιπόμην ἀκαχήμενος ἦτορ.</l>
               </q>
               <milestone n="287" unit="card" ed="p"/>
               <l n="287">
                  <milestone unit="para" ed="P"/>ὣς φάτο, μείδησεν δὲ θεὰ γλαυκῶπις Ἀθήνη,</l>
               <l n="288">χειρί τέ μιν κατέρεξε· δέμας δʼ ἤϊκτο γυναικὶ</l>
               <l n="289">καλῇ τε μεγάλῃ τε καὶ ἀγλαὰ ἔργα ἰδυίῃ·</l>
               <l n="290">καί μιν φωνήσασʼ ἔπεα πτερόεντα προσηύδα·</l>
               <q type="unspecified">
                  <l n="291">
                     <milestone unit="para" ed="P"/>κερδαλέος κʼ εἴη καὶ ἐπίκλοπος ὅς σε
                     παρέλθοι</l>
                  <l n="292">ἐν πάντεσσι δόλοισι, καὶ εἰ θεὸς ἀντιάσειε.</l>
                  <l n="293">σχέτλιε, ποικιλομῆτα, δόλων ἆτʼ, οὐκ ἄρʼ ἔμελλες,</l>
                  <l n="294">οὐδʼ ἐν σῇ περ ἐὼν γαίῃ, λήξειν ἀπατάων</l>
                  <l n="295">μύθων τε κλοπίων, οἵ τοι πεδόθεν φίλοι εἰσίν.</l>
                  <l n="296">ἀλλʼ ἄγε, μηκέτι ταῦτα λεγώμεθα, εἰδότες ἄμφω</l>
                  <l n="297">κέρδεʼ, ἐπεὶ σὺ μέν ἐσσι βροτῶν ὄχʼ ἄριστος ἁπάντων</l>
                  <l n="298">βουλῇ καὶ μύθοισιν, ἐγὼ δʼ ἐν πᾶσι θεοῖσι</l>
                  <l n="299">μήτι τε κλέομαι καὶ κέρδεσιν· οὐδὲ σύ γʼ ἔγνως</l>
                  <l n="300">Παλλάδʼ Ἀθηναίην, κούρην Διός, ἥ τέ τοι αἰεὶ</l>
                  <l n="301">ἐν πάντεσσι πόνοισι παρίσταμαι ἠδὲ φυλάσσω,</l>
                  <l n="302">καὶ δέ σε Φαιήκεσσι φίλον πάντεσσιν ἔθηκα,</l>
                  <l n="303">νῦν αὖ δεῦρʼ ἱκόμην, ἵνα τοι σὺν μῆτιν ὑφήνω</l>
                  <l n="304">χρήματά τε κρύψω, ὅσα τοι Φαίηκες ἀγαυοὶ</l>
                  <l n="305">ὤπασαν οἴκαδʼ ἰόντι ἐμῇ βουλῇ τε νόῳ τε,</l>
                  <l n="306">εἴπω θʼ ὅσσα τοι αἶσα δόμοις ἔνι ποιητοῖσι</l>
                  <l n="307">κήδεʼ ἀνασχέσθαι· σὺ δὲ τετλάμεναι καὶ ἀνάγκῃ,</l>
                  <l n="308">μηδέ τῳ ἐκφάσθαι μήτʼ ἀνδρῶν μήτε γυναικῶν,</l>
                  <l n="309">πάντων, οὕνεκʼ ἄρʼ ἦλθες ἀλώμενος, ἀλλὰ σιωπῇ</l>
                  <l n="310">πάσχειν ἄλγεα πολλά, βίας ὑποδέγμενος ἀνδρῶν.</l>
               </q>
               <l n="311">
                  <milestone unit="para" ed="P"/>τὴν δʼ ἀπαμειβόμενος προσέφη πολύμητις
                  Ὀδυσσεύς·</l>
               <q type="unspecified">
                  <l n="312">ἀργαλέον σε, θεά, γνῶναι βροτῷ ἀντιάσαντι,</l>
                  <l n="313">καὶ μάλʼ ἐπισταμένῳ· σὲ γὰρ αὐτὴν παντὶ ἐΐσκεις.</l>
                  <l n="314">τοῦτο δʼ ἐγὼν εὖ οἶδʼ, ὅτι μοι πάρος ἠπίη ἦσθα,</l>
                  <l n="315">ἧος ἐνὶ Τροίῃ πολεμίζομεν υἷες Ἀχαιῶν.</l>
                  <l n="316">αὐτὰρ ἐπεὶ Πριάμοιο πόλιν διεπέρσαμεν αἰπήν,</l>
                  <l n="317">βῆμεν δʼ ἐν νήεσσι, θεὸς δʼ ἐκέδασσεν Ἀχαιούς,</l>
                  <l n="318">οὔ σέ γʼ ἔπειτα ἴδον, κούρη Διός, οὐδʼ ἐνόησα</l>
                  <l n="319">νηὸς ἐμῆς ἐπιβᾶσαν, ὅπως τί μοι ἄλγος ἀλάλκοις.</l>
                  <l n="320">ἀλλʼ αἰεὶ φρεσὶν ᾗσιν ἔχων δεδαϊγμένον ἦτορ</l>
                  <l n="321">ἠλώμην, ἧός με θεοὶ κακότητος ἔλυσαν·</l>
                  <l n="322">πρίν γʼ ὅτε Φαιήκων ἀνδρῶν ἐν πίονι δήμῳ</l>
                  <l n="323">θάρσυνάς τε ἔπεσσι καὶ ἐς πόλιν ἤγαγες αὐτή.</l>
                  <l n="324">νῦν δέ σε πρὸς πατρὸς γουνάζομαι—οὐ γὰρ ὀΐω</l>
                  <l n="325">ἥκειν εἰς Ἰθάκην εὐδείελον, ἀλλά τινʼ ἄλλην</l>
                  <l n="326">γαῖαν ἀναστρέφομαι· σὲ δὲ κερτομέουσαν ὀΐω</l>
                  <l n="327">ταῦτʼ ἀγορευέμεναι, ἵνʼ ἐμὰς φρένας ἠπεροπεύσῃς—</l>
                  <l n="328">εἰπέ μοι εἰ ἐτεόν γε φίλην ἐς πατρίδʼ ἱκάνω.</l>
               </q>
               <milestone n="329" unit="card" ed="p"/>
               <l n="329">
                  <milestone unit="para" ed="P"/>τὸν δʼ ἠμείβετʼ ἔπειτα θεὰ γλαυκῶπις Ἀθήνη·</l>
               <q type="unspecified">
                  <l n="330">αἰεί τοι τοιοῦτον ἐνὶ στήθεσσι νόημα·</l>
                  <l n="331">τῷ σε καὶ οὐ δύναμαι προλιπεῖν δύστηνον ἐόντα,</l>
                  <l n="332">οὕνεκʼ ἐπητής ἐσσι καὶ ἀγχίνοος καὶ ἐχέφρων.</l>
                  <l n="333">ἀσπασίως γάρ κʼ ἄλλος ἀνὴρ ἀλαλήμενος ἐλθὼν</l>
                  <l n="334">ἵετʼ ἐνὶ μεγάροις ἰδέειν παῖδάς τʼ ἄλοχόν τε·</l>
                  <l n="335">σοὶ δʼ οὔ πω φίλον ἐστὶ δαήμεναι οὐδὲ πυθέσθαι,</l>
                  <l n="336">πρίν γʼ ἔτι σῆς ἀλόχου πειρήσεαι, ἥ τέ τοι αὔτως</l>
                  <l n="337">ἧσται ἐνὶ μεγάροισιν, ὀϊζυραὶ δέ οἱ αἰεὶ</l>
                  <l n="338">φθίνουσιν νύκτες τε καὶ ἤματα δάκρυ χεούσῃ.</l>
                  <l n="339">αὐτὰρ ἐγὼ τὸ μὲν οὔ ποτʼ ἀπίστεον, ἀλλʼ ἐνὶ θυμῷ</l>
                  <l n="340">ᾔδεʼ, ὃ νοστήσεις ὀλέσας ἄπο πάντας ἑταίρους·</l>
                  <l n="341">ἀλλά τοι οὐκ ἐθέλησα Ποσειδάωνι μάχεσθαι</l>
                  <l n="342">πατροκασιγνήτῳ, ὅς τοι κότον ἔνθετο θυμῷ,</l>
                  <l n="343">χωόμενος ὅτι οἱ υἱὸν φίλον ἐξαλάωσας.</l>
                  <l n="344">ἀλλʼ ἄγε τοι δείξω Ἰθάκης ἕδος, ὄφρα πεποίθῃς.</l>
                  <l n="345">Φόρκυνος μὲν ὅδʼ ἐστὶ λιμήν, ἁλίοιο γέροντος,</l>
                  <l n="346">ἥδε δʼ ἐπὶ κρατὸς λιμένος τανύφυλλος ἐλαίη·</l>
                  <l n="347">ἀγχόθι δʼ αὐτῆς ἄντρον ἐπήρατον ἠεροειδές,</l>
                  <l n="348">ἱρὸν νυμφάων, αἳ νηϊάδες καλέονται·</l>
                  <l n="349">τοῦτο δέ τοι σπέος ἐστὶ κατηρεφές, ἔνθα σὺ πολλὰς</l>
                  <l n="350">ἔρδεσκες νύμφῃσι τεληέσσας ἑκατόμβας·</l>
                  <l n="351">τοῦτο δὲ Νήριτόν ἐστιν ὄρος καταειμένον ὕλῃ.</l>
               </q>
               <l n="352">
                  <milestone unit="para" ed="P"/>ὣς εἰποῦσα θεὰ σκέδασʼ ἠέρα, εἴσατο δὲ χθών·</l>
               <l n="353">γήθησέν τʼ ἄρʼ ἔπειτα πολύτλας δῖος Ὀδυσσεύς,</l>
               <l n="354">χαίρων ᾗ γαίῃ, κύσε δὲ ζείδωρον ἄρουραν.</l>
               <l n="355">αὐτίκα δὲ νύμφῃς ἠρήσατο, χεῖρας ἀνασχών·</l>
               <q type="unspecified">
                  <l n="356">
                     <milestone unit="para" ed="P"/>νύμφαι νηϊάδες, κοῦραι Διός, οὔ ποτʼ ἐγώ γε</l>
                  <l n="357">ὄψεσθʼ ὔμμʼ ἐφάμην· νῦν δʼ εὐχωλῇς ἀγανῇσι</l>
                  <l n="358">χαίρετʼ· ἀτὰρ καὶ δῶρα διδώσομεν, ὡς τὸ πάρος περ,</l>
                  <l n="359">αἴ κεν ἐᾷ πρόφρων με Διὸς θυγάτηρ ἀγελείη</l>
                  <l n="360">αὐτόν τε ζώειν καί μοι φίλον υἱὸν ἀέξῃ.</l>
               </q>
               <l n="361">
                  <milestone unit="para" ed="P"/>τὸν δʼ αὖτε προσέειπε θεὰ γλαυκῶπις Ἀθήνη·</l>
               <q type="unspecified">
                  <l n="362">θάρσει, μή τοι ταῦτα μετὰ φρεσὶ σῇσι μελόντων.</l>
                  <l n="363">ἀλλὰ χρήματα μὲν μυχῷ ἄντρου θεσπεσίοιο</l>
                  <l n="364">θείμεν αὐτίκα νῦν, ἵνα περ τάδε τοι σόα μίμνῃ·</l>
                  <l n="365">αὐτοὶ δὲ φραζώμεθʼ ὅπως ὄχʼ ἄριστα γένηται.</l>
               </q>
               <milestone n="366" unit="card" ed="p"/>
               <l n="366">
                  <milestone unit="para" ed="P"/>ὣς εἰποῦσα θεὰ δῦνε σπέος ἠεροειδές,</l>
               <l n="367">μαιομένη κευθμῶνας ἀνὰ σπέος· αὐτὰρ Ὀδυσσεὺς</l>
               <l n="368">ἆσσον πάντʼ ἐφόρει, χρυσὸν καὶ ἀτειρέα χαλκὸν</l>
               <l n="369">εἵματά τʼ εὐποίητα, τά οἱ Φαίηκες ἔδωκαν.</l>
               <l n="370">καὶ τὰ μὲν εὖ κατέθηκε, λίθον δʼ ἐπέθηκε θύρῃσι</l>
               <l n="371">Παλλὰς Ἀθηναίη, κούρη Διὸς αἰγιόχοιο.</l>
               <l n="372">τὼ δὲ καθεζομένω ἱερῆς παρὰ πυθμένʼ ἐλαίης</l>
               <l n="373">φραζέσθην μνηστῆρσιν ὑπερφιάλοισιν ὄλεθρον.</l>
               <l n="374">τοῖσι δὲ μύθων ἦρχε θεὰ γλαυκῶπις Ἀθήνη·</l>
               <q type="unspecified">
                  <l n="375">
                     <milestone unit="para" ed="P"/>διογενὲς Λαερτιάδη, πολυμήχανʼ Ὀδυσσεῦ,</l>
                  <l n="376">φράζευ ὅπως μνηστῆρσιν ἀναιδέσι χεῖρας ἐφήσεις,</l>
                  <l n="377">οἳ δή τοι τρίετες μέγαρον κάτα κοιρανέουσι,</l>
                  <l n="378">μνώμενοι ἀντιθέην ἄλοχον καὶ ἕδνα διδόντες·</l>
                  <l n="379">ἡ δὲ σὸν αἰεὶ νόστον ὀδυρομένη κατὰ θυμὸν</l>
                  <l n="380">πάντας μέν ῥʼ ἔλπει καὶ ὑπίσχεται ἀνδρὶ ἑκάστῳ,</l>
                  <l n="381">ἀγγελίας προϊεῖσα, νόος δέ οἱ ἄλλα μενοινᾷ.</l>
               </q>
               <l n="382">
                  <milestone unit="para" ed="P"/>τὴν δʼ ἀπαμειβόμενος προσέφη πολύμητις
                  Ὀδυσσεύς·</l>
               <q type="unspecified">
                  <l n="383">ὢ πόποι, ἦ μάλα δὴ Ἀγαμέμνονος Ἀτρεΐδαο</l>
                  <l n="384">φθίσεσθαι κακὸν οἶτον ἐνὶ μεγάροισιν ἔμελλον,</l>
                  <l n="385">εἰ μή μοι σὺ ἕκαστα, θεά, κατὰ μοῖραν ἔειπες.</l>
                  <l n="386">ἀλλʼ ἄγε μῆτιν ὕφηνον, ὅπως ἀποτίσομαι αὐτούς·</l>
                  <l n="387">πὰρ δέ μοι αὐτὴ στῆθι, μένος πολυθαρσὲς ἐνεῖσα,</l>
                  <l n="388">οἷον ὅτε Τροίης λύομεν λιπαρὰ κρήδεμνα.</l>
                  <l n="389">αἴ κέ μοι ὣς μεμαυῖα παρασταίης, γλαυκῶπι,</l>
                  <l n="390">καί κε τριηκοσίοισιν ἐγὼν ἄνδρεσσι μαχοίμην</l>
                  <l n="391">σὺν σοί, πότνα θεά, ὅτε μοι πρόφρασσʼ ἐπαρήγοις.</l>
               </q>
               <l n="392">
                  <milestone unit="para" ed="P"/>τὸν δʼ ἠμείβετʼ ἔπειτα θεὰ γλαυκῶπις Ἀθήνη·</l>
               <q type="unspecified">
                  <l n="393">καὶ λίην τοι ἐγώ γε παρέσσομαι, οὐδέ με λήσεις,</l>
                  <l n="394">ὁππότε κεν δὴ ταῦτα πενώμεθα· καί τινʼ ὀΐω</l>
                  <l n="395">αἵματί τʼ ἐγκεφάλῳ τε παλαξέμεν ἄσπετον οὖδας</l>
                  <l n="396">ἀνδρῶν μνηστήρων, οἵ τοι βίοτον κατέδουσιν.</l>
                  <l n="397">ἀλλʼ ἄγε σʼ ἄγνωστον τεύξω πάντεσσι βροτοῖσι·</l>
                  <l n="398">κάρψω μὲν χρόα καλὸν ἐνὶ γναμπτοῖσι μέλεσσι,</l>
                  <l n="399">ξανθὰς δʼ ἐκ κεφαλῆς ὀλέσω τρίχας, ἀμφὶ δὲ λαῖφος</l>
                  <l n="400">ἕσσω ὅ κε στυγέῃσιν ἰδὼν ἄνθρωπον ἔχοντα,</l>
                  <l n="401">κνυζώσω δέ τοι ὄσσε πάρος περικαλλέʼ ἐόντε,</l>
                  <l n="402">ὡς ἂν ἀεικέλιος πᾶσι μνηστῆρσι φανήῃς</l>
                  <l n="403">σῇ τʼ ἀλόχῳ καὶ παιδί, τὸν ἐν μεγάροισιν ἔλειπες.</l>
                  <l n="404">αὐτὸς δὲ πρώτιστα συβώτην εἰσαφικέσθαι,</l>
                  <l n="405">ὅς τοι ὑῶν ἐπίουρος, ὁμῶς δέ τοι ἤπια οἶδε,</l>
                  <l n="406">παῖδά τε σὸν φιλέει καὶ ἐχέφρονα Πηνελόπειαν.</l>
                  <l n="407">δήεις τόν γε σύεσσι παρήμενον· αἱ δὲ νέμονται</l>
                  <l n="408">πὰρ Κόρακος πέτρῃ ἐπί τε κρήνῃ Ἀρεθούσῃ,</l>
                  <l n="409">ἔσθουσαι βάλανον μενοεικέα καὶ μέλαν ὕδωρ</l>
                  <l n="410">πίνουσαι, τά θʼ ὕεσσι τρέφει τεθαλυῖαν ἀλοιφήν.</l>
                  <l n="411">ἔνθα μένειν καὶ πάντα παρήμενος ἐξερέεσθαι,</l>
                  <l n="412">ὄφρʼ ἂν ἐγὼν ἔλθω Σπάρτην ἐς καλλιγύναικα</l>
                  <l n="413">Τηλέμαχον καλέουσα, τεὸν φίλον υἱόν, Ὀδυσσεῦ·</l>
                  <l n="414">ὅς τοι ἐς εὐρύχορον Λακεδαίμονα πὰρ Μενέλαον</l>
                  <l n="415">ᾤχετο πευσόμενος μετὰ σὸν κλέος, εἴ που ἔτʼ εἴης.</l>
               </q>
               <milestone n="416" unit="card" ed="p"/>
               <l n="416">
                  <milestone unit="para" ed="P"/>τὴν δʼ ἀπαμειβόμενος προσέφη πολύμητις
                  Ὀδυσσεύς·</l>
               <q type="unspecified">
                  <l n="417">τίπτε τʼ ἄρʼ οὔ οἱ ἔειπες, ἐνὶ φρεσὶ πάντα ἰδυῖα;</l>
                  <l n="418">ἦ ἵνα που καὶ κεῖνος ἀλώμενος ἄλγεα πάσχῃ</l>
                  <l n="419">πόντον ἐπʼ ἀτρύγετον· βίοτον δέ οἱ ἄλλοι ἔδουσι;</l>
               </q>
               <l n="420">τὸν δʼ ἠμείβετʼ ἔπειτα θεὰ γλαυκῶπις Ἀθήνη·</l>
               <q type="unspecified">
                  <l n="421">μὴ δή τοι κεῖνός γε λίην ἐνθύμιος ἔστω.</l>
                  <l n="422">αὐτή μιν πόμπευον, ἵνα κλέος ἐσθλὸν ἄροιτο</l>
                  <l n="423">κεῖσʼ ἐλθών· ἀτὰρ οὔ τινʼ ἔχει πόνον, ἀλλὰ ἕκηλος</l>
                  <l n="424">ἧσται ἐν Ἀτρεΐδαο δόμοις, παρὰ δʼ ἄσπετα κεῖται.</l>
                  <l n="425">ἦ μέν μιν λοχόωσι νέοι σὺν νηῒ μελαίνῃ,</l>
                  <l n="426">ἱέμενοι κτεῖναι, πρὶν πατρίδα γαῖαν ἱκέσθαι·</l>
                  <l n="427">ἀλλὰ τά γʼ οὐκ ὀΐω, πρὶν καί τινα γαῖα καθέξει</l>
                  <l n="428">ἀνδρῶν μνηστήρων, οἵ τοι βίοτον κατέδουσιν.</l>
               </q>
               <l n="429">
                  <milestone unit="para" ed="P"/>ὣς ἄρα μιν φαμένη ῥάβδῳ ἐπεμάσσατʼ Ἀθήνη.</l>
               <l n="430">κάρψεν μὲν χρόα καλὸν ἐνὶ γναμπτοῖσι μέλεσσι,</l>
               <l n="431">ξανθὰς δʼ ἐκ κεφαλῆς ὄλεσε τρίχας, ἀμφὶ δὲ δέρμα</l>
               <l n="432">πάντεσσιν μελέεσσι παλαιοῦ θῆκε γέροντος,</l>
               <l n="433">κνύζωσεν δέ οἱ ὄσσε πάρος περικαλλέʼ ἐόντε·</l>
               <l n="434">ἀμφὶ δέ μιν ῥάκος ἄλλο κακὸν βάλεν ἠδὲ χιτῶνα,</l>
               <l n="435">ῥωγαλέα ῥυπόωντα, κακῷ μεμορυγμένα καπνῷ·</l>
               <l n="436">ἀμφὶ δέ μιν μέγα δέρμα ταχείης ἕσσʼ ἐλάφοιο,</l>
               <l n="437">ψιλόν· δῶκε δέ οἱ σκῆπτρον καὶ ἀεικέα πήρην,</l>
               <l n="438">πυκνὰ ῥωγαλέην· ἐν δὲ στρόφος ἦεν ἀορτήρ.</l>
               <l n="439">
                  <milestone unit="para" ed="P"/>τώ γʼ ὣς βουλεύσαντε διέτμαγεν. ἡ μὲν ἔπειτα</l>
               <l n="440">ἐς Λακεδαίμονα δῖαν ἔβη μετὰ παῖδʼ Ὀδυσῆος.</l>
            </div>
            <div n="14" type="textpart" subtype="book">
               <milestone n="1" unit="card" ed="p"/>
               <l n="1">αὐτὰρ ὁ ἐκ λιμένος προσέβη τρηχεῖαν ἀταρπὸν</l>
               <l n="2">χῶρον ἀνʼ ὑλήεντα διʼ ἄκριας, ᾗ οἱ Ἀθήνη</l>
               <l n="3">πέφραδε δῖον ὑφορβόν, ὅ οἱ βιότοιο μάλιστα</l>
               <l n="4">κήδετο οἰκήων, οὓς κτήσατο δῖος Ὀδυσσεύς.</l>
               <l n="5">
                  <milestone unit="para" ed="P"/>τὸν δʼ ἄρʼ ἐνὶ προδόμῳ εὗρʼ ἥμενον, ἔνθα οἱ
                  αὐλὴ</l>
               <l n="6">ὑψηλὴ δέδμητο, περισκέπτῳ ἐνὶ χώρῳ,</l>
               <l n="7">καλή τε μεγάλη τε, περίδρομος· ἥν ῥα συβώτης</l>
               <l n="8">αὐτὸς δείμαθʼ ὕεσσιν ἀποιχομένοιο ἄνακτος,</l>
               <l n="9">νόσφιν δεσποίνης καὶ Λαέρταο γέροντος,</l>
               <l n="10">ῥυτοῖσιν λάεσσι καὶ ἐθρίγκωσεν ἀχέρδῳ·</l>
               <l n="11">σταυροὺς δʼ ἐκτὸς ἔλασσε διαμπερὲς ἔνθα καὶ ἔνθα,</l>
               <l n="12">πυκνοὺς καὶ θαμέας, τὸ μέλαν δρυὸς ἀμφικεάσσας·</l>
               <l n="13">ἔντοσθεν δʼ αὐλῆς συφεοὺς δυοκαίδεκα ποίει</l>
               <l n="14">πλησίον ἀλλήλων, εὐνὰς συσίν· ἐν δὲ ἑκάστῳ</l>
               <l n="15">πεντήκοντα σύες χαμαιευνάδες ἐρχατόωντο,</l>
               <l n="16">θήλειαι τοκάδες· τοὶ δʼ ἄρσενες ἐκτὸς ἴαυον,</l>
               <l n="17">πολλὸν παυρότεροι· τοὺς γὰρ μινύθεσκον ἔδοντες</l>
               <l n="18">ἀντίθεοι μνηστῆρες, ἐπεὶ προΐαλλε συβώτης</l>
               <l n="19">αἰεὶ ζατρεφέων σιάλων τὸν ἄριστον ἁπάντων·</l>
               <l n="20">οἱ δὲ τριηκόσιοί τε καὶ ἑξήκοντα πέλοντο.</l>
               <l n="21">πὰρ δὲ κύνες, θήρεσσιν ἐοικότες αἰὲν ἴαυον</l>
               <l n="22">τέσσαρες, οὓς ἔθρεψε συβώτης, ὄρχαμος ἀνδρῶν.</l>
               <l n="23">αὐτὸς δʼ ἀμφὶ πόδεσσιν ἑοῖς ἀράρισκε πέδιλα,</l>
               <l n="24">τάμνων δέρμα βόειον ἐϋχροές· οἱ δὲ δὴ ἄλλοι</l>
               <l n="25">ᾤχοντʼ ἄλλυδις ἄλλος ἅμʼ ἀγρομένοισι σύεσσιν,</l>
               <l n="26">οἱ τρεῖς· τὸν δὲ τέταρτον ἀποπροέηκε πόλινδε</l>
               <l n="27">σῦν ἀγέμεν μνηστῆρσιν ὑπερφιάλοισιν ἀνάγκῃ,</l>
               <l n="28">ὄφρʼ ἱερεύσαντες κρειῶν κορεσαίατο θυμόν.</l>
               <l n="29">
                  <milestone unit="para" ed="P"/>ἐξαπίνης δʼ Ὀδυσῆα ἴδον κύνες ὑλακόμωροι.</l>
               <l n="30">οἱ μὲν κεκλήγοντες ἐπέδραμον· αὐτὰρ Ὀδυσσεὺς</l>
               <l n="31">ἕζετο κερδοσύνη, σκῆπτρον δέ οἱ ἔκπεσε χειρός.</l>
               <l n="32">ἔνθα κεν ᾧ πὰρ σταθμῷ ἀεικέλιον πάθεν ἄλγος·</l>
               <l n="33">ἀλλὰ συβώτης ὦκα ποσὶ κραιπνοῖσι μετασπὼν</l>
               <l n="34">ἔσσυτʼ ἀνὰ πρόθυρον, σκῦτος δέ οἱ ἔκπεσε χειρός.</l>
               <l n="35">τοὺς μὲν ὁμοκλήσας σεῦεν κύνας ἄλλυδις ἄλλον</l>
               <l n="36">πυκνῇσιν λιθάδεσσιν· ὁ δὲ προσέειπεν ἄνακτα·</l>
               <q type="unspecified">
                  <l n="37">
                     <milestone unit="para" ed="P"/>ὦ γέρον, ἦ ὀλίγου σε κύνες διεδηλήσαντο</l>
                  <l n="38">ἐξαπίνης, καί κέν μοι ἐλεγχείην κατέχευας.</l>
                  <l n="39">καὶ δέ μοι ἄλλα θεοὶ δόσαν ἄλγεά τε στοναχάς τε·</l>
                  <l n="40">ἀντιθέου γὰρ ἄνακτος ὀδυρόμενος καὶ ἀχεύων</l>
                  <l n="41">ἧμαι, ἄλλοισιν δὲ σύας σιάλους ἀτιτάλλω</l>
                  <l n="42">ἔδμεναι· αὐτὰρ κεῖνος ἐελδόμενός που ἐδωδῆς</l>
                  <l n="43">πλάζετʼ ἐπʼ ἀλλοθρόων ἀνδρῶν δῆμόν τε πόλιν τε,</l>
                  <l n="44">εἴ που ἔτι ζώει καὶ ὁρᾷ φάος ἠελίοιο.</l>
                  <l n="45">ἀλλʼ ἕπεο, κλισίηνδʼ ἴομεν, γέρον, ὄφρα καὶ αὐτός,</l>
                  <l n="46">σίτου καὶ οἴνοιο κορεσσάμενος κατὰ θυμόν,</l>
                  <l n="47">εἴπῃς ὁππόθεν ἐσσὶ καὶ ὁππόσα κήδεʼ ἀνέτλης.</l>
               </q>
               <milestone n="48" unit="card" ed="p"/>
               <l n="48">
                  <milestone unit="para" ed="P"/>ὣς εἰπὼν κλισίηνδʼ ἡγήσατο δῖος ὑφορβός,</l>
               <l n="49">εἷσεν δʼ εἰσαγαγών, ῥῶπας δʼ ὑπέχευε δασείας,</l>
               <l n="50">ἐστόρεσεν δʼ ἐπὶ δέρμα ἰονθάδος ἀγρίου αἰγός,</l>
               <l n="51">αὐτοῦ ἐνεύναιον, μέγα καὶ δασύ. χαῖρε δʼ Ὀδυσσεὺς</l>
               <l n="52">ὅττι μιν ὣς ὑπέδεκτο, ἔπος τʼ ἔφατʼ ἔκ τʼ ὀνόμαζεν·</l>
               <q type="unspecified">
                  <l n="53">
                     <milestone unit="para" ed="P"/>Ζεύς τοι δοίη, ξεῖνε, καὶ ἀθάνατοι θεοὶ
                     ἄλλοι</l>
                  <l n="54">ὅττι μάλιστʼ ἐθέλεις, ὅτι με πρόφρων ὑπέδεξο.</l>
               </q>
               <l n="55">τὸν δʼ ἀπαμειβόμενος προσέφης, Εὔμαιε συβῶτα·</l>
               <q type="unspecified">
                  <l n="56">ξεῖνʼ, οὔ μοι θέμις ἔστʼ, οὐδʼ εἰ κακίων σέθεν ἔλθοι,</l>
                  <l n="57">ξεῖνον ἀτιμῆσαι· πρὸς γὰρ Διός εἰσιν ἅπαντες</l>
                  <l n="58">ξεῖνοί τε πτωχοί τε· δόσις δʼ ὀλίγη τε φίλη τε</l>
                  <l n="59">γίγνεται ἡμετέρη· ἡ γὰρ δμώων δίκη ἐστὶν</l>
                  <l n="60">αἰεὶ δειδιότων, ὅτʼ ἐπικρατέωσιν ἄνακτες</l>
                  <l n="61">οἱ νέοι. ἦ γὰρ τοῦ γε θεοὶ κατὰ νόστον ἔδησαν,</l>
                  <l n="62">ὅς κεν ἔμʼ ἐνδυκέως ἐφίλει καὶ κτῆσιν ὄπασσεν,</l>
                  <l n="64">οἶκόν τε κλῆρόν τε πολυμνήστην τε γυναῖκα,</l>
                  <l n="63">οἷά τε ᾧ οἰκῆϊ ἄναξ εὔθυμος ἔδωκεν,</l>
                  <l n="65">ὅς οἱ πολλὰ κάμῃσι, θεὸς δʼ ἐπὶ ἔργον ἀέξῃ,</l>
                  <l n="66">ὡς καὶ ἐμοὶ τόδε ἔργον ἀέξεται, ᾧ ἐπιμίμνω.</l>
                  <l n="67">τῷ κέ με πόλλʼ ὤνησεν ἄναξ, εἰ αὐτόθʼ ἐγήρα·</l>
                  <l n="68">ἀλλʼ ὄλεθʼ—ὡς ὤφελλʼ Ἑλένης ἀπὸ φῦλον ὀλέσθαι</l>
                  <l n="69">πρόχνυ, ἐπεὶ πολλῶν ἀνδρῶν ὑπὸ γούνατʼ ἔλυσε·</l>
                  <l n="70">καὶ γὰρ κεῖνος ἔβη Ἀγαμέμνονος εἵνεκα τιμῆς</l>
                  <l n="71">Ἴλιον εἰς εὔπωλον, ἵνα Τρώεσσι μάχοιτο.</l>
               </q>
               <milestone n="72" unit="card" ed="p"/>
               <l n="72">
                  <milestone unit="para" ed="P"/>ὣς εἰπὼν ζωστῆρι θοῶς συνέεργε χιτῶνα,</l>
               <l n="73">βῆ δʼ ἴμεν ἐς συφεούς, ὅθι ἔθνεα ἔρχατο χοίρων.</l>
               <l n="74">ἔνθεν ἑλὼν δύʼ ἔνεικε καὶ ἀμφοτέρους ἱέρευσεν,</l>
               <l n="75">εὗσέ τε μίστυλλέν τε καὶ ἀμφʼ ὀβελοῖσιν ἔπειρεν.</l>
               <l n="76">ὀπτήσας δʼ ἄρα πάντα φέρων παρέθηκʼ Ὀδυσῆϊ</l>
               <l n="77">θέρμʼ αὐτοῖς ὀβελοῖσιν· ὁ δʼ ἄλφιτα λευκὰ πάλυνεν·</l>
               <l n="78">ἐν δʼ ἄρα κισσυβίῳ κίρνη μελιηδέα οἶνον,</l>
               <l n="79">αὐτὸς δʼ ἀντίον ἷζεν, ἐποτρύνων δὲ προσηύδα·</l>
               <q type="unspecified">
                  <l n="80">
                     <milestone unit="para" ed="P"/>ἔσθιε νῦν, ὦ ξεῖνε, τά τε δμώεσσι πάρεστι,</l>
                  <l n="81">χοίρεʼ· ἀτὰρ σιάλους γε σύας μνηστῆρες ἔδουσιν,</l>
                  <l n="82">οὐκ ὄπιδα φρονέοντες ἐνὶ φρεσὶν οὐδʼ ἐλεητύν.</l>
                  <l n="83">οὐ μὲν σχέτλια ἔργα θεοὶ μάκαρες φιλέουσιν,</l>
                  <l n="84">ἀλλὰ δίκην τίουσι καὶ αἴσιμα ἔργʼ ἀνθρώπων.</l>
                  <l n="85">καὶ μὲν δυσμενέες καὶ ἀνάρσιοι, οἵ τʼ ἐπὶ γαίης</l>
                  <l n="86">ἀλλοτρίης βῶσιν καί σφι Ζεὺς ληΐδα δώῃ,</l>
                  <l n="87">πλησάμενοι δέ τε νῆας ἔβαν οἶκόνδε νέεσθαι,</l>
                  <l n="88">καὶ μὲν τοῖς ὄπιδος κρατερὸν δέος ἐν φρεσὶ πίπτει.</l>
                  <l n="89">οἵδε δὲ καί τι ἴσασι, θεοῦ δέ τινʼ ἔκλυον αὐδήν,</l>
                  <l n="90">κείνου λυγρὸν ὄλεθρον, ὅτʼ οὐκ ἐθέλουσι δικαίως</l>
                  <l n="91">μνᾶσθαι οὐδὲ νέεσθαι ἐπὶ σφέτερʼ, ἀλλὰ ἕκηλοι</l>
                  <l n="92">κτήματα δαρδάπτουσιν ὑπέρβιον, οὐδʼ ἔπι φειδώ.</l>
                  <l n="93">ὅσσαι γὰρ νύκτες τε καὶ ἡμέραι ἐκ Διός εἰσιν,</l>
                  <l n="94">οὔ ποθʼ ἓν ἱρεύουσʼ ἱερήϊον, οὐδὲ δύʼ οἴω·</l>
                  <l n="95">οἶνον δὲ φθινύθουσιν ὑπέρβιον ἐξαφύοντες.</l>
                  <l n="96">ἦ γάρ οἱ ζωή γʼ ἦν ἄσπετος· οὔ τινι τόσση</l>
                  <l n="97">ἀνδρῶν ἡρώων, οὔτʼ ἠπείροιο μελαίνης</l>
                  <l n="98">οὔτʼ αὐτῆς Ἰθάκης· οὐδὲ ξυνεείκοσι φωτῶν</l>
                  <l n="99">ἔστʼ ἄφενος τοσσοῦτον· ἐγὼ δέ κέ τοι καταλέξω.</l>
                  <l n="100">δώδεκʼ ἐν ἠπείρῳ ἀγέλαι· τόσα πώεα οἰῶν,</l>
                  <l n="101">τόσσα συῶν συβόσια, τόσʼ αἰπόλια πλατέʼ αἰγῶν</l>
                  <l n="102">βόσκουσι ξεῖνοί τε καὶ αὐτοῦ βώτορες ἄνδρες.</l>
                  <l n="103">ἐνθάδε δʼ αἰπόλια πλατέʼ αἰγῶν ἕνδεκα πάντα</l>
                  <l n="104">ἐσχατιῇ βόσκοντʼ, ἐπὶ δʼ ἀνέρες ἐσθλοὶ ὄρονται.</l>
                  <l n="105">τῶν αἰεί σφιν ἕκαστος ἐπʼ ἤματι μῆλον ἀγινεῖ,</l>
                  <l n="106">ζατρεφέων αἰγῶν ὅς τις φαίνηται ἄριστος.</l>
                  <l n="107">αὐτὰρ ἐγὼ σῦς τάσδε φυλάσσω τε ῥύομαί τε,</l>
                  <l n="108">καί σφι συῶν τὸν ἄριστον ἐῢ κρίνας ἀποπέμπω.</l>
               </q>
               <milestone n="109" unit="card" ed="p"/>
               <l n="109">
                  <milestone unit="para" ed="P"/>ὣς φάθʼ, ὁ δʼ ἐνδυκέως κρέα τʼ ἤσθιε πῖνέ τε
                  οἶνον</l>
               <l n="110">ἁρπαλέως ἀκέων, κακὰ δὲ μνηστῆρσι φύτευεν.</l>
               <l n="111">αὐτὰρ ἐπεὶ δείπνησε καὶ ἤραρε θυμὸν ἐδωδῇ,</l>
               <l n="112">καί οἱ πλησάμενος δῶκε σκύφον, ᾧ περ ἔπινεν,</l>
               <l n="113">οἴνου ἐνίπλειον· ὁ δʼ ἐδέξατο, χαῖρε δὲ θυμῷ,</l>
               <l n="114">καί μιν φωνήσας ἔπεα πτερόεντα προσηύδα·</l>
               <q type="unspecified">
                  <l n="115">
                     <milestone unit="para" ed="P"/>ὦ φίλε, τίς γάρ σε πρίατο κτεάτεσσιν ἑοῖσιν,</l>
                  <l n="116">ὧδε μάλʼ ἀφνειὸς καὶ καρτερὸς ὡς ἀγορεύεις;</l>
                  <l n="117">φῆς δʼ αὐτὸν φθίσθαι Ἀγαμέμνονος εἵνεκα τιμῆς.</l>
                  <l n="118">εἰπέ μοι, αἴ κέ ποθι γνώω τοιοῦτον ἐόντα.</l>
                  <l n="119">Ζεὺς γάρ που τό γε οἶδε καὶ ἀθάνατοι θεοὶ ἄλλοι,</l>
                  <l n="120">εἴ κέ μιν ἀγγείλαιμι ἰδών· ἐπὶ πολλὰ δʼ ἀλήθην.</l>
               </q>
               <l n="121">
                  <milestone unit="para" ed="P"/>τὸν δʼ ἠμείβετʼ ἔπειτα συβώτης, ὄρχαμος ἀνδρῶν·</l>
               <q type="unspecified">
                  <l n="122">ὦ γέρον, οὔ τις κεῖνον ἀνὴρ ἀλαλήμενος ἐλθὼν</l>
                  <l n="123">ἀγγέλλων πείσειε γυναῖκά τε καὶ φίλον υἱόν,</l>
                  <l n="124">ἀλλʼ ἄλλως κομιδῆς κεχρημένοι ἄνδρες ἀλῆται</l>
                  <l n="125">ψεύδοντʼ, οὐδʼ ἐθέλουσιν ἀληθέα μυθήσασθαι.</l>
                  <l n="126">ὃς δέ κʼ ἀλητεύων Ἰθάκης ἐς δῆμον ἵκηται,</l>
                  <l n="127">ἐλθὼν ἐς δέσποιναν ἐμὴν ἀπατήλια βάζει·</l>
                  <l n="128">ἡ δʼ εὖ δεξαμένη φιλέει καὶ ἕκαστα μεταλλᾷ,</l>
                  <l n="129">καί οἱ ὀδυρομένῃ βλεφάρων ἄπο δάκρυα πίπτει,</l>
                  <l n="130">ἣ θέμις ἐστὶ γυναικός, ἐπὴν πόσις ἄλλοθʼ ὄληται.</l>
                  <l n="131">αἶψά κε καὶ σύ, γεραιέ, ἔπος παρατεκτήναιο.</l>
                  <l n="132">εἴ τίς τοι χλαῖνάν τε χιτῶνά τε εἵματα δοίη.</l>
                  <l n="133">τοῦ δʼ ἤδη μέλλουσι κύνες ταχέες τʼ οἰωνοὶ</l>
                  <l n="134">ῥινὸν ἀπʼ ὀστεόφιν ἐρύσαι, ψυχὴ δὲ λέλοιπεν·</l>
                  <l n="135">ἢ τόν γʼ ἐν πόντῳ φάγον ἰχθύες, ὀστέα δʼ αὐτοῦ</l>
                  <l n="136">κεῖται ἐπʼ ἠπείρου ψαμάθῳ εἰλυμένα πολλῇ.</l>
                  <l n="137">ὣς ὁ μὲν ἔνθʼ ἀπόλωλε, φίλοισι δὲ κήδεʼ ὀπίσσω</l>
                  <l n="138">πᾶσιν, ἐμοὶ δὲ μάλιστα, τετεύχαται· οὐ γὰρ ἔτʼ ἄλλον</l>
                  <l n="139">ἤπιον ὧδε ἄνακτα κιχήσομαι, ὁππόσʼ ἐπέλθω,</l>
                  <l n="140">οὐδʼ εἴ κεν πατρὸς καὶ μητέρος αὖτις ἵκωμαι</l>
                  <l n="141">οἶκον, ὅθι πρῶτον γενόμην καί μʼ ἔτρεφον αὐτοί.</l>
                  <l n="142">οὐδέ νυ τῶν ἔτι τόσσον ὀδύρομαι, ἱέμενός περ</l>
                  <l n="143">ὀφθαλμοῖσιν ἰδέσθαι ἐὼν ἐν πατρίδι γαίῃ·</l>
                  <l n="144">ἀλλά μʼ Ὀδυσσῆος πόθος αἴνυται οἰχομένοιο.</l>
                  <l n="145">τὸν μὲν ἐγών, ὦ ξεῖνε, καὶ οὐ παρεόντʼ ὀνομάζειν</l>
                  <l n="146">αἰδέομαι· πέρι γάρ μʼ ἐφίλει καὶ κήδετο θυμῷ·</l>
                  <l n="147">ἀλλά μιν ἠθεῖον καλέω καὶ νόσφιν ἐόντα.</l>
               </q>
               <milestone n="148" unit="card" ed="p"/>
               <l n="148">
                  <milestone unit="para" ed="P"/>τὸν δʼ αὖτε προσέειπε πολύτλας δῖος Ὀδυσσεύς·</l>
               <q type="unspecified">
                  <l n="149">ὦ φίλʼ, ἐπειδὴ πάμπαν ἀναίνεαι, οὐδʼ ἔτι φῇσθα</l>
                  <l n="150">κεῖνον ἐλεύσεσθαι, θυμὸς δέ τοι αἰὲν ἄπιστος·</l>
                  <l n="151">ἀλλʼ ἐγὼ οὐκ αὔτως μυθήσομαι, ἀλλὰ σὺν ὅρκῳ,</l>
                  <l n="152">ὡς νεῖται Ὀδυσεύς· εὐαγγέλιον δέ μοι ἔστω</l>
                  <l n="153">αὐτίκʼ, ἐπεί κεν κεῖνος ἰὼν τὰ ἃ δώμαθʼ ἵκηται·</l>
                  <l n="154">ἕσσαι με χλαῖνάν τε χιτῶνά τε, εἵματα καλά·</l>
                  <l n="155">πρὶν δέ κε, καὶ μάλα περ κεχρημένος, οὔ τι δεχοίμην.</l>
                  <l n="156">ἐχθρὸς γάρ μοι κεῖνος ὁμῶς Ἀΐδαο πύλῃσι</l>
                  <l n="157">γίγνεται, ὃς πενίῃ εἴκων ἀπατήλια βάζει.</l>
                  <l n="158">ἴστω νῦν Ζεὺς πρῶτα θεῶν, ξενίη τε τράπεζα,</l>
                  <l n="159">ἱστίη τʼ Ὀδυσῆος ἀμύμονος, ἣν ἀφικάνω·</l>
                  <l n="160">ἦ μέν τοι τάδε πάντα τελείεται ὡς ἀγορεύω.</l>
                  <l n="161">τοῦδʼ αὐτοῦ λυκάβαντος ἐλεύσεται ἐνθάδʼ Ὀδυσσεύς.</l>
                  <l n="162">τοῦ μὲν φθίνοντος μηνός, τοῦ δʼ ἱσταμένοιο,</l>
                  <l n="163">οἴκαδε νοστήσει, καὶ τίσεται ὅς τις ἐκείνου</l>
                  <l n="164">ἐνθάδʼ ἀτιμάζει ἄλοχον καὶ φαίδιμον υἱόν.</l>
               </q>
               <l n="165">
                  <milestone unit="para" ed="P"/>τὸν δʼ ἀπαμειβόμενος προσέφης, Εὔμαιε συβῶτα·</l>
               <q type="unspecified">
                  <l n="166">ὦ γέρον, οὔτʼ ἄρʼ ἐγὼν εὐαγγέλιον τόδε τίσω,</l>
                  <l n="167">οὔτʼ Ὀδυσεὺς ἔτι οἶκον ἐλεύσεται· ἀλλὰ ἕκηλος</l>
                  <l n="168">πῖνε, καὶ ἄλλα παρὲξ μεμνώμεθα, μηδέ με τούτων</l>
                  <l n="169">μίμνησκʼ· ἦ γὰρ θυμὸς ἐνὶ στήθεσσιν ἐμοῖσιν</l>
                  <l n="170">ἄχνυται, ὁππότε τις μνήσῃ κεδνοῖο ἄνακτος.</l>
                  <l n="171">ἀλλʼ ἦ τοι ὅρκον μὲν ἐάσομεν, αὐτὰρ Ὀδυσσεὺς</l>
                  <l n="172">ἔλθοι ὅπως μιν ἐγώ γʼ ἐθέλω καὶ Πηνελόπεια</l>
                  <l n="173">Λαέρτης θʼ ὁ γέρων καὶ Τηλέμαχος θεοειδής.</l>
                  <l n="174">νῦν αὖ παιδὸς ἄλαστον ὀδύρομαι, ὃν τέκʼ Ὀδυσσεύς,</l>
                  <l n="175">Τηλεμάχου· τὸν ἐπεὶ θρέψαν θεοὶ ἔρνεϊ ἶσον,</l>
                  <l n="176">καί μιν ἔφην ἔσσεσθαι ἐν ἀνδράσιν οὔ τι χέρηα</l>
                  <l n="177">πατρὸς ἑοῖο φίλοιο, δέμας καὶ εἶδος ἀγητόν,</l>
                  <l n="178">τὸν δέ τις ἀθανάτων βλάψε φρένας ἔνδον ἐΐσας</l>
                  <l n="179">ἠέ τις ἀνθρώπων· ὁ δʼ ἔβη μετὰ πατρὸς ἀκουὴν</l>
                  <l n="180">ἐς Πύλον ἠγαθέην· τὸν δὲ μνηστῆρες ἀγαυοὶ</l>
                  <l n="181">οἴκαδʼ ἰόντα λοχῶσιν, ὅπως ἀπὸ φῦλον ὄληται</l>
                  <l n="182">νώνυμον ἐξ Ἰθάκης Ἀρκεισίου ἀντιθέοιο.</l>
                  <l n="183">ἀλλʼ ἦ τοι κεῖνον μὲν ἐάσομεν, ἤ κεν ἁλώῃ</l>
                  <l n="184">ἦ κε φύγῃ καί κέν οἱ ὑπέρσχῃ χεῖρα Κρονίων.</l>
                  <l n="185">ἀλλʼ ἄγε μοι σύ, γεραιέ, τὰ σʼ αὐτοῦ κήδεʼ ἐνίσπες</l>
                  <l n="186">καί μοι τοῦτʼ ἀγόρευσον ἐτήτυμον, ὄφρʼ ἐῢ εἰδῶ·</l>
                  <l n="187">τίς πόθεν εἶς ἀνδρῶν; πόθι τοι πόλις ἠδὲ τοκῆες;</l>
                  <l n="188">ὁπποίης τʼ ἐπὶ νηὸς ἀφίκεο· πῶς δέ σε ναῦται</l>
                  <l n="189">ἤγαγον εἰς Ἰθάκην; τίνες ἔμμεναι εὐχετόωντο;</l>
                  <l n="190">οὐ μὲν γάρ τί σε πεζὸν ὀΐομαι ἐνθάδʼ ἱκέσθαι.</l>
               </q>
               <milestone n="191" unit="card" ed="p"/>
               <l n="191">
                  <milestone unit="para" ed="P"/>τὸν δʼ ἀπαμειβόμενος προσέφη πολύμητις Ὀδυσσεύς</l>
               <q type="unspecified">
                  <l n="192">τοιγὰρ ἐγώ τοι ταῦτα μάλʼ ἀτρεκέως ἀγορεύσω.</l>
                  <l n="193">εἴη μὲν νῦν νῶϊν ἐπὶ χρόνον ἠμὲν ἐδωδὴ</l>
                  <l n="194">ἠδὲ μέθυ γλυκερὸν κλισίης ἔντοσθεν ἐοῦσι,</l>
                  <l n="195">δαίνυσθαι ἀκέοντʼ, ἄλλοι δʼ ἐπὶ ἔργον ἕποιεν·</l>
                  <l n="196">ῥηϊδίως κεν ἔπειτα καὶ εἰς ἐνιαυτὸν ἅπαντα</l>
                  <l n="197">οὔ τι διαπρήξαιμι λέγων ἐμὰ κήδεα θυμοῦ,</l>
                  <l n="198">ὅσσα γε δὴ ξύμπαντα θεῶν ἰότητι μόγησα.</l>
                  <l n="199">
                     <milestone unit="para" ed="P"/>ἐκ μὲν Κρητάων γένος εὔχομαι εὐρειάων,</l>
                  <l n="200">ἀνέρος ἀφνειοῖο πάϊς· πολλοὶ δὲ καὶ ἄλλοι</l>
                  <l n="201">υἱέες ἐν μεγάρῳ ἠμὲν τράφεν ἠδʼ ἐγένοντο</l>
                  <l n="202">γνήσιοι ἐξ ἀλόχου· ἐμὲ δʼ ὠνητὴ τέκε μήτηρ</l>
                  <l n="203">παλλακίς, ἀλλά με ἶσον ἰθαιγενέεσσιν ἐτίμα</l>
                  <l n="204">Κάστωρ Ὑλακίδης, τοῦ ἐγὼ γένος εὔχομαι εἶναι</l>
                  <l n="205">ὃς τότʼ ἐνὶ Κρήτεσσι θεὸς ὣς τίετο δήμῳ</l>
                  <l n="206">ὄλβῳ τε πλούτῳ τε καὶ υἱάσι κυδαλίμοισιν.</l>
                  <l n="207">ἀλλʼ ἦ τοι τὸν κῆρες ἔβαν θανάτοιο φέρουσαι</l>
                  <l n="208">εἰς Ἀΐδαο δόμους· τοὶ δὲ ζωὴν ἐδάσαντο</l>
                  <l n="209">παῖδες ὑπέρθυμοι καὶ ἐπὶ κλήρους ἐβάλοντο,</l>
                  <l n="210">αὐτὰρ ἐμοὶ μάλα παῦρα δόσαν καὶ οἰκίʼ ἔνειμαν.</l>
                  <l n="211">ἠγαγόμην δὲ γυναῖκα πολυκλήρων ἀνθρώπων</l>
                  <l n="212">εἵνεκʼ ἐμῆς ἀρετῆς, ἐπεὶ οὐκ ἀποφώλιος ἦα</l>
                  <l n="213">οὐδὲ φυγοπτόλεμος· νῦν δʼ ἤδη πάντα λέλοιπεν</l>
                  <l n="214">ἀλλʼ ἔμπης καλάμην γέ σʼ ὀΐομαι εἰσορόωντα</l>
                  <l n="215">γιγνώσκειν· ἦ γάρ με δύη ἔχει ἤλιθα πολλή.</l>
                  <l n="216">ἦ μὲν δὴ θάρσος μοι Ἄρης τʼ ἔδοσαν καὶ Ἀθήνη</l>
                  <l n="217">καὶ ῥηξηνορίην· ὁπότε κρίνοιμι λόχονδε</l>
                  <l n="218">ἄνδρας ἀριστῆας, κακὰ δυσμενέεσσι φυτεύων,</l>
                  <l n="219">οὔ ποτέ μοι θάνατον προτιόσσετο θυμὸς ἀγήνωρ,</l>
                  <l n="220">ἀλλὰ πολὺ πρώτιστος ἐπάλμενος ἔγχει ἕλεσκον</l>
                  <l n="221">ἀνδρῶν δυσμενέων ὅ τέ μοι εἴξειε πόδεσσιν.</l>
                  <l n="222">τοῖος ἔα ἐν πολέμῳ· ἔργον δέ μοι οὐ φίλον ἔσκεν</l>
                  <l n="223">οὐδʼ οἰκωφελίη, ἥ τε τρέφει ἀγλαὰ τέκνα,</l>
                  <l n="224">ἀλλά μοι αἰεὶ νῆες ἐπήρετμοι φίλαι ἦσαν</l>
                  <l n="225">καὶ πόλεμοι καὶ ἄκοντες ἐΰξεστοι καὶ ὀϊστοί,</l>
                  <l n="226">λυγρά, τά τʼ ἄλλοισίν γε καταριγηλὰ πέλονται.</l>
                  <l n="227">αὐτὰρ ἐμοὶ τὰ φίλʼ ἔσκε τά που θεὸς ἐν φρεσὶ θῆκεν·</l>
                  <l n="228">ἄλλος γάρ τʼ ἄλλοισιν ἀνὴρ ἐπιτέρπεται ἔργοις.</l>
                  <l n="229">πρὶν μὲν γὰρ Τροίης ἐπιβήμεναι υἷας Ἀχαιῶν</l>
                  <l n="230">εἰνάκις ἀνδράσιν ἦρξα καὶ ὠκυπόροισι νέεσσιν</l>
                  <l n="231">ἄνδρας ἐς ἀλλοδαπούς, καί μοι μάλα τύγχανε πολλά.</l>
                  <l n="232">τῶν ἐξαιρεύμην μενοεικέα, πολλὰ δʼ ὀπίσσω</l>
                  <l n="233">λάγχανον· αἶψα δὲ οἶκος ὀφέλλετο, καί ῥα ἔπειτα</l>
                  <l n="234">δεινός τʼ αἰδοῖός τε μετὰ Κρήτεσσι τετύγμην.</l>
                  <milestone n="235" unit="card" ed="p"/>
                  <l n="235">ἀλλʼ ὅτε δὴ τήν γε στυγερὴν ὁδὸν εὐρύοπα Ζεὺς</l>
                  <l n="236">ἐφράσαθʼ, ἣ πολλῶν ἀνδρῶν ὑπὸ γούνατʼ ἔλυσε,</l>
                  <l n="237">δὴ τότʼ ἔμʼ ἤνωγον καὶ ἀγακλυτὸν Ἰδομενῆα</l>
                  <l n="238">νήεσσʼ ἡγήσασθαι ἐς Ἴλιον· οὐδέ τι μῆχος</l>
                  <l n="239">ἦεν ἀνήνασθαι, χαλεπὴ δʼ ἔχε δήμου φῆμις.</l>
                  <l n="240">ἔνθα μὲν εἰνάετες πολεμίζομεν υἷες Ἀχαιῶν,</l>
                  <l n="241">τῷ δεκάτῳ δὲ πόλιν Πριάμου πέρσαντες ἔβημεν</l>
                  <l n="242">οἴκαδε σὺν νήεσσι, θεὸς δʼ ἐκέδασσεν Ἀχαιούς.</l>
                  <l n="243">αὐτὰρ ἐμοὶ δειλῷ κακὰ μήδετο μητίετα Ζεύς·</l>
                  <l n="244">μῆνα γὰρ οἶον ἔμεινα τεταρπόμενος τεκέεσσιν</l>
                  <l n="245">κουριδίῃ τʼ ἀλόχῳ καὶ κτήμασιν· αὐτὰρ ἔπειτα</l>
                  <l n="246">Αἴγυπτόνδε με θυμὸς ἀνώγει ναυτίλλεσθαι,</l>
                  <l n="247">νῆας ἐῢ στείλαντα σὺν ἀντιθέοις ἑτάροισιν.</l>
                  <l n="248">ἐννέα νῆας στεῖλα, θοῶς δʼ ἐσαγείρατο λαός.</l>
                  <l n="249">ἑξῆμαρ μὲν ἔπειτα ἐμοὶ ἐρίηρες ἑταῖροι</l>
                  <l n="250">δαίνυντʼ· αὐτὰρ ἐγὼν ἱερήϊα πολλὰ παρεῖχον</l>
                  <l n="251">θεοῖσίν τε ῥέζειν αὐτοῖσί τε δαῖτα πένεσθαι.</l>
                  <l n="252">ἑβδομάτῃ δʼ ἀναβάντες ἀπὸ Κρήτης εὐρείης</l>
                  <l n="253">ἐπλέομεν Βορέῃ ἀνέμῳ ἀκραέϊ καλῷ</l>
                  <l n="254">ῥηϊδίως, ὡς εἴ τε κατὰ ῥόον· οὐδέ τις οὖν μοι</l>
                  <l n="255">νηῶν πημάνθη, ἀλλʼ ἀσκηθέες καὶ ἄνουσοι</l>
                  <l n="256">ἥμεθα, τὰς δʼ ἄνεμός τε κυβερνῆταί τʼ ἴθυνον.</l>
                  <l n="257">
                     <milestone unit="para" ed="P"/>πεμπταῖοι δʼ Αἴγυπτον ἐϋρρείτην ἱκόμεσθα,</l>
                  <l n="258">στῆσα δʼ ἐν Αἰγύπτῳ ποταμῷ νέας ἀμφιελίσσας.</l>
                  <l n="259">ἔνθʼ ἦ τοι μὲν ἐγὼ κελόμην ἐρίηρας ἑταίρους</l>
                  <l n="260">αὐτοῦ πὰρ νήεσσι μένειν καὶ νῆας ἔρυσθαι,</l>
                  <l n="261">ὀπτῆρας δὲ κατὰ σκοπιὰς ὤτρυνα νέεσθαι·</l>
                  <l n="262">οἱ δʼ ὕβρει εἴξαντες, ἐπισπόμενοι μένεϊ σφῷ,</l>
                  <l n="263">αἶψα μάλʼ Αἰγυπτίων ἀνδρῶν περικαλλέας ἀγροὺς</l>
                  <l n="264">πόρθεον, ἐκ δὲ γυναῖκας ἄγον καὶ νήπια τέκνα,</l>
                  <l n="265">αὐτούς τʼ ἔκτεινον· τάχα δʼ ἐς πόλιν ἵκετʼ ἀϋτή.</l>
                  <l n="266">οἱ δὲ βοῆς ἀΐοντες ἅμʼ ἠοῖ φαινομένηφιν</l>
                  <l n="267">ἦλθον· πλῆτο δὲ πᾶν πεδίον πεζῶν τε καὶ ἵππων</l>
                  <l n="268">χαλκοῦ τε στεροπῆς· ἐν δὲ Ζεὺς τερπικέραυνος</l>
                  <l n="269">φύζαν ἐμοῖς ἑτάροισι κακὴν βάλεν, οὐδέ τις ἔτλη</l>
                  <l n="270">μεῖναι ἐναντίβιον· περὶ γὰρ κακὰ πάντοθεν ἔστη.</l>
                  <l n="271">ἔνθʼ ἡμέων πολλοὺς μὲν ἀπέκτανον ὀξέϊ χαλκῷ,</l>
                  <l n="272">τοὺς δʼ ἄναγον ζωούς, σφίσιν ἐργάζεσθαι ἀνάγκῃ.</l>
                  <l n="273">αὐτὰρ ἐμοὶ Ζεὺς αὐτὸς ἐνὶ φρεσὶν ὧδε νόημα</l>
                  <l n="274">ποίησʼ—ὡς ὄφελον θανέειν καὶ πότμον ἐπισπεῖν</l>
                  <l n="275">αὐτοῦ ἐν Αἰγύπτῳ· ἔτι γάρ νύ με πῆμʼ ὑπέδεκτο—</l>
                  <l n="276">αὐτίκʼ ἀπὸ κρατὸς κυνέην εὔτυκτον ἔθηκα</l>
                  <l n="277">καὶ σάκος ὤμοιϊν, δόρυ δʼ ἔκβαλον ἔκτοσε χειρός·</l>
                  <l n="278">αὐτὰρ ἐγὼ βασιλῆος ἐναντίον ἤλυθον ἵππων</l>
                  <l n="279">καὶ κύσα γούναθʼ ἑλών· ὁδʼ ἐρύσατο καί μʼ ἐλέησεν,</l>
                  <l n="280">ἐς δίφρον δέ μʼ ἕσας ἄγεν οἴκαδε δάκρυ χέοντα.</l>
                  <l n="281">ἦ μέν μοι μάλα πολλοὶ ἐπήϊσσον μελίῃσιν,</l>
                  <l n="282">ἱέμενοι κτεῖναι—δὴ γὰρ κεχολώατο λίην—</l>
                  <l n="283">ἀλλʼ ἀπὸ κεῖνος ἔρυκε, Διὸς δʼ ὠπίζετο μῆνιν</l>
                  <l n="284">ξεινίου, ὅς τε μάλιστα νεμεσσᾶται κακὰ ἔργα.</l>
                  <milestone n="285" unit="card" ed="p"/>
                  <l n="285">
                     <milestone unit="para" ed="P"/>ἔνθα μὲν ἑπτάετες μένον αὐτόθι, πολλὰ δʼ
                     ἄγειρα</l>
                  <l n="286">χρήματʼ ἀνʼ Αἰγυπτίους ἄνδρας· δίδοσαν γὰρ ἅπαντες.</l>
                  <l n="287">ἀλλʼ ὅτε δὴ ὄγδοόν μοι ἐπιπλόμενον ἔτος ἦλθεν,</l>
                  <l n="288">δὴ τότε Φοῖνιξ ἦλθεν ἀνὴρ ἀπατήλια εἰδώς,</l>
                  <l n="289">τρώκτης, ὃς δὴ πολλὰ κάκʼ ἀνθρώποισιν ἐώργει·</l>
                  <l n="290">ὅς μʼ ἄγε παρπεπιθὼν ᾗσι φρεσίν, ὄφρʼ ἱκόμεσθα</l>
                  <l n="291">Φοινίκην, ὅθι τοῦ γε δόμοι καὶ κτήματʼ ἔκειτο.</l>
                  <l n="292">ἔνθα παρʼ αὐτῷ μεῖνα τελεσφόρον εἰς ἐνιαυτόν.</l>
                  <l n="293">ἀλλʼ ὅτε δὴ μῆνές τε καὶ ἡμέραι ἐξετελεῦντο</l>
                  <l n="294">ἄψ περιτελλομένου ἔτεος καὶ ἐπήλυθον ὧραι,</l>
                  <l n="295">ἐς Λιβύην μʼ ἐπὶ νηὸς ἐέσσατο ποντοπόροιο</l>
                  <l n="296">ψεύδεα βουλεύσας, ἵνα οἱ σὺν φόρτον ἄγοιμι,</l>
                  <l n="297">κεῖθι δέ μʼ ὡς περάσειε καὶ ἄσπετον ὦνον ἕλοιτο.</l>
                  <l n="298">τῷ ἑπόμην ἐπὶ νηός, ὀϊόμενός περ, ἀνάγκῃ.</l>
                  <l n="299">ἡ δʼ ἔθεεν Βορέῃ ἀνέμῳ ἀκραέϊ καλῷ,</l>
                  <l n="300">μέσσον ὑπὲρ Κρήτης· Ζεὺς δέ σφισι μήδετʼ ὄλεθρον.</l>
                  <l n="301">ἀλλʼ ὅτε δὴ Κρήτην μὲν ἐλείπομεν, οὐδέ τις ἄλλη</l>
                  <l n="302">φαίνετο γαιάων, ἀλλʼ οὐρανὸς ἠδὲ θάλασσα,</l>
                  <l n="303">δὴ τότε κυανέην νεφέλην ἔστησε Κρονίων</l>
                  <l n="304">νηὸς ὕπερ γλαφυρῆς, ἤχλυσε δὲ πόντος ὑπʼ αὐτῆς.</l>
                  <l n="305">Ζεὺς δʼ ἄμυδις βρόντησε καὶ ἔμβαλε νηῒ κεραυνόν·</l>
                  <l n="306">ἡ δʼ ἐλελίχθη πᾶσα Διὸς πληγεῖσα κεραυνῷ,</l>
                  <l n="307">ἐν δὲ θεείου πλῆτο· πέσον δʼ ἐκ νηὸς ἅπαντες.</l>
                  <l n="308">οἱ δὲ κορώνῃσιν ἴκελοι περὶ νῆα μέλαιναν</l>
                  <l n="309">κύμασιν ἐμφορέοντο· θεὸς δʼ ἀποαίνυτο νόστον.</l>
                  <l n="310">αὐτὰρ ἐμοὶ Ζεὺς αὐτός, ἔχοντί περ ἄλγεα θυμῷ,</l>
                  <l n="311">ἱστὸν ἀμαιμάκετον νηὸς κυανοπρῴροιο</l>
                  <l n="312">ἐν χείρεσσιν ἔθηκεν, ὅπως ἔτι πῆμα φύγοιμι.</l>
                  <l n="313">τῷ ῥα περιπλεχθεὶς φερόμην ὀλοοῖς ἀνέμοισιν.</l>
                  <l n="314">ἐννῆμαρ φερόμην, δεκάτῃ δέ με νυκτὶ μελαίνῃ</l>
                  <l n="315">γαίῃ Θεσπρωτῶν πέλασεν μέγα κῦμα κυλίνδον.</l>
                  <l n="316">ἔνθα με Θεσπρωτῶν βασιλεὺς ἐκομίσσατο Φείδων</l>
                  <l n="317">ἥρως ἀπριάτην· τοῦ γὰρ φίλος υἱὸς ἐπελθὼν</l>
                  <l n="318">αἴθρῳ καὶ καμάτῳ δεδμημένον ἦγεν ἐς οἶκον,</l>
                  <l n="319">χειρὸς ἀναστήσας, ὄφρʼ ἵκετο δώματα πατρός·</l>
                  <l n="320">ἀμφὶ δέ με χλαῖνάν τε χιτῶνά τε εἵματα ἕσσεν.</l>
                  <milestone n="321" unit="card" ed="p"/>
                  <l n="321">
                     <milestone unit="para" ed="P"/>ἔνθʼ Ὀδυσῆος ἐγὼ πυθόμην· κεῖνος γὰρ ἔφασκε</l>
                  <l n="322">ξεινίσαι ἠδὲ φιλῆσαι ἰόντʼ ἐς πατρίδα γαῖαν,</l>
                  <l n="323">καί μοι κτήματʼ ἔδειξεν ὅσα ξυναγείρατʼ Ὀδυσσεύς,</l>
                  <l n="324">χαλκόν τε χρυσόν τε πολύκμητόν τε σίδηρον.</l>
                  <l n="325">καί νύ ἐς δεκάτην γενεὴν ἕτερόν γʼ ἔτι βόσκοι·</l>
                  <l n="326">τόσσα οἱ ἐν μεγάροις κειμήλια κεῖτο ἄνακτος.</l>
                  <l n="327">τὸν δʼ ἐς Δωδώνην φάτο βήμεναι, ὄφρα θεοῖο</l>
                  <l n="328">ἐκ δρυὸς ὑψικόμοιο Διὸς βουλὴν ἐπακούσαι,</l>
                  <l n="329">ὅππως νοστήσειʼ Ἰθάκης ἐς πίονα δῆμον</l>
                  <l n="330">ἤδη δὴν ἀπεών, ἢ ἀμφαδὸν ἦε κρυφηδόν.</l>
                  <l n="331">ὤμοσε δὲ πρὸς ἔμʼ αὐτόν, ἀποσπένδων ἐνὶ οἴκῳ,</l>
                  <l n="332">νῆα κατειρύσθαι καὶ ἐπαρτέας ἔμμεν ἑταίρους,</l>
                  <l n="333">οἳ δή μιν πέμψουσι φίλην ἐς πατρίδα γαῖαν.</l>
                  <l n="334">ἀλλʼ ἐμὲ πρὶν ἀπέπεμψε· τύχησε γὰρ ἐρχομένη νηῦς</l>
                  <l n="335">ἀνδρῶν Θεσπρωτῶν ἐς Δουλίχιον πολύπυρον.</l>
                  <l n="336">ἔνθʼ ὅ γέ μʼ ἠνώγει πέμψαι βασιλῆϊ Ἀκάστῳ</l>
                  <l n="337">ἐνδυκέως· τοῖσιν δὲ κακὴ φρεσὶν ἥνδανε βουλὴ</l>
                  <l n="338">ἀμφʼ ἐμοί, ὄφρʼ ἔτι πάγχυ δύης ἐπὶ πῆμα γενοίμην.</l>
                  <l n="339">ἀλλʼ ὅτε γαίης πολλὸν ἀπέπλω ποντοπόρος νηῦς,</l>
                  <l n="340">αὐτίκα δούλιον ἦμαρ ἐμοὶ περιμηχανόωντο.</l>
                  <l n="341">ἐκ μέν με χλαῖνάν τε χιτῶνά τε εἵματʼ ἔδυσαν,</l>
                  <l n="342">ἀμφὶ δέ μοι ῥάκος ἄλλο κακὸν βάλον ἠδὲ χιτῶνα,</l>
                  <l n="343">ῥωγαλέα, τὰ καὶ αὐτὸς ἐν ὀφθαλμοῖσιν ὅρηαι·</l>
                  <l n="344">ἑσπέριοι δʼ Ἰθάκης εὐδειέλου ἔργʼ ἀφίκοντο.</l>
                  <l n="345">ἔνθʼ ἐμὲ μὲν κατέδησαν ἐϋσσέλμῳ ἐνὶ νηῒ</l>
                  <l n="346">ὅπλῳ ἐϋστρεφέϊ στερεῶς, αὐτοὶ δʼ ἀποβάντες</l>
                  <l n="347">ἐσσυμένως παρὰ θῖνα θαλάσσης δόρπον ἕλοντο.</l>
                  <l n="348">αὐτὰρ ἐμοὶ δεσμὸν μὲν ἀνέγναμψαν θεοὶ αὐτοὶ</l>
                  <l n="349">ῥηϊδίως· κεφαλῇ δὲ κατὰ ῥάκος ἀμφικαλύψας,</l>
                  <l n="350">ξεστὸν ἐφόλκαιον καταβὰς ἐπέλασσα θαλάσσῃ</l>
                  <l n="351">στῆθος, ἔπειτα δὲ χερσὶ διήρεσσʼ ἀμφοτέρῃσι</l>
                  <l n="352">νηχόμενος, μάλα δʼ ὦκα θύρηθʼ ἔα ἀμφὶς ἐκείνων.</l>
                  <l n="353">ἔνθʼ ἀναβάς, ὅθι τε δρίος ἦν πολυανθέος ὕλης,</l>
                  <l n="354">κείμην πεπτηώς. οἱ δὲ μεγάλα στενάχοντες</l>
                  <l n="355">φοίτων· ἀλλʼ οὐ γάρ σφιν ἐφαίνετο κέρδιον εἶναι</l>
                  <l n="356">μαίεσθαι προτέρω, τοὶ μὲν πάλιν αὖτις ἔβαινον</l>
                  <l n="357">νηὸς ἔπι γλαφυρῆς· ἐμὲ δʼ ἔκρυψαν θεοὶ αὐτοὶ</l>
                  <l n="358">ῥηϊδίως, καί με σταθμῷ ἐπέλασσαν ἄγοντες</l>
                  <l n="359">ἀνδρὸς ἐπισταμένου· ἔτι γάρ νύ μοι αἶσα βιῶναι.</l>
               </q>
               <milestone n="360" unit="card" ed="p"/>
               <l n="360">
                  <milestone unit="para" ed="P"/>τὸν δʼ ἀπαμειβόμενος προσέφης, Εὔμαιε συβῶτα·</l>
               <q type="unspecified">
                  <l n="361">ἆ δειλὲ ξείνων, ἦ μοι μάλα θυμὸν ὄρινας</l>
                  <l n="362">ταῦτα ἕκαστα λέγων, ὅσα δὴ πάθες ἠδʼ ὅσʼ ἀλήθης.</l>
                  <l n="363">ἀλλὰ τά γʼ οὐ κατὰ κόσμον ὀΐομαι, οὐδέ με πείσεις</l>
                  <l n="364">εἰπὼν ἀμφʼ Ὀδυσῆϊ· τί σε χρὴ τοῖον ἐόντα</l>
                  <l n="365">μαψιδίως ψεύδεσθαι; ἐγὼ δʼ εὖ οἶδα καὶ αὐτὸς</l>
                  <l n="366">νόστον ἐμοῖο ἄνακτος, ὅ τʼ ἤχθετο πᾶσι θεοῖσι</l>
                  <l n="367">πάγχυ μάλʼ, ὅττι μιν οὔ τι μετὰ Τρώεσσι δάμασσαν</l>
                  <l n="368">ἠὲ φίλων ἐν χερσίν, ἐπεὶ πόλεμον τολύπευσε.</l>
                  <l n="369">τῷ κέν οἱ τύμβον μὲν ἐποίησαν Παναχαιοί,</l>
                  <l n="370">ἠδέ κε καὶ ᾧ παιδὶ μέγα κλέος ἤρατʼ ὀπίσσω</l>
                  <l n="371">νῦν δέ μιν ἀκλειῶς ἅρπυιαι ἀνηρείψαντο.</l>
                  <l n="372">αὐτὰρ ἐγὼ παρʼ ὕεσσιν ἀπότροπος· οὐδὲ πόλινδε</l>
                  <l n="373">ἔρχομαι, εἰ μή πού τι περίφρων Πηνελόπεια</l>
                  <l n="374">ἐλθέμεν ὀτρύνῃσιν, ὅτʼ ἀγγελίη ποθὲν ἔλθῃ.</l>
                  <l n="375">ἀλλʼ οἱ μὲν τὰ ἕκαστα παρήμενοι ἐξερέουσιν,</l>
                  <l n="376">ἠμὲν οἳ ἄχνυνται δὴν οἰχομένοιο ἄνακτος,</l>
                  <l n="377">ἠδʼ οἳ χαίρουσιν βίοτον νήποινον ἔδοντες·</l>
                  <l n="378">ἀλλʼ ἐμοὶ οὐ φίλον ἐστὶ μεταλλῆσαι καὶ ἐρέσθαι,</l>
                  <l n="379">ἐξ οὗ δή μʼ Αἰτωλὸς ἀνὴρ ἐξήπαφε μύθῳ,</l>
                  <l n="380">ὅς ῥʼ ἄνδρα κτείνας, πολλὴν ἐπὶ γαῖαν ἀληθείς,</l>
                  <l n="381">ἦλθεν ἐμὰ πρὸς δώματʼ· ἐγὼ δέ μιν ἀμφαγάπαζον.</l>
                  <l n="382">φῆ δέ μιν ἐν Κρήτεσσι παρʼ Ἰδομενῆϊ ἰδέσθαι</l>
                  <l n="383">νῆας ἀκειόμενον, τάς οἱ ξυνέαξαν ἄελλαι·</l>
                  <l n="384">καὶ φάτʼ ἐλεύσεσθαι ἢ ἐς θέρος ἢ ἐς ὀπώρην,</l>
                  <l n="385">πολλὰ χρήματʼ ἄγοντα, σὺν ἀντιθέοις ἑτάροισι.</l>
                  <l n="386">καὶ σύ, γέρον πολυπενθές, ἐπεί σέ μοι ἤγαγε δαίμων,</l>
                  <l n="387">μήτε τί μοι ψεύδεσσι χαρίζεο μήτε τι θέλγε·</l>
                  <l n="388">οὐ γὰρ τοὔνεκʼ ἐγώ σʼ αἰδέσσομαι οὐδὲ φιλήσω,</l>
                  <l n="389">ἀλλὰ Δία ξένιον δείσας αὐτόν τʼ ἐλεαίρων.</l>
               </q>
               <l n="390">
                  <milestone unit="para" ed="P"/>τὸν δʼ ἀπαμειβόμενος προσέφη πολύμητις Ὀδυσσεύς</l>
               <q type="unspecified">
                  <l n="391">ἦ μάλα τίς τοι θυμὸς ἐνὶ στήθεσσιν ἄπιστος,</l>
                  <l n="392">οἷόν σʼ οὐδʼ ὀμόσας περ ἐπήγαγον οὐδέ σε πείθω.</l>
                  <l n="393">ἀλλʼ ἄγε νῦν ῥήτρην ποιησόμεθʼ· αὐτὰρ ὄπισθε</l>
                  <l n="394">μάρτυροι ἀμφοτέροισι θεοί, τοὶ Ὄλυμπον ἔχουσιν.</l>
                  <l n="395">εἰ μέν κεν νοστήσῃ ἄναξ τεὸς ἐς τόδε δῶμα,</l>
                  <l n="396">ἕσσας με χλαῖνάν τε χιτῶνά τε εἵματα πέμψαι</l>
                  <l n="397">Δουλίχιόνδʼ ἰέναι, ὅθι μοι φίλον ἔπλετο θυμῷ·</l>
                  <l n="398">εἰ δέ κε μὴ ἔλθῃσιν ἄναξ τεὸς ὡς ἀγορεύω,</l>
                  <l n="399">δμῶας ἐπισσεύας βαλέειν μεγάλης κατὰ πέτρης,</l>
                  <l n="400">ὄφρα καὶ ἄλλος πτωχὸς ἀλεύεται ἠπεροπεύειν.</l>
               </q>
               <milestone n="401" unit="card" ed="p"/>
               <l n="401">
                  <milestone unit="para" ed="P"/>τὸν δʼ ἀπαμειβόμενος προσεφώνεε δῖος ὑφορβός·</l>
               <q type="unspecified">
                  <l n="402">ξεῖνʼ, οὕτω γάρ κέν μοι ἐϋκλείη τʼ ἀρετή τε</l>
                  <l n="403">εἴη ἐπʼ ἀνθρώπους ἅμα τʼ αὐτίκα καὶ μετέπειτα,</l>
                  <l n="404">ὅς σʼ ἐπεὶ ἐς κλισίην ἄγαγον καὶ ξείνια δῶκα,</l>
                  <l n="405">αὖτις δὲ κτείναιμι φίλον τʼ ἀπὸ θυμὸν ἑλοίμην·</l>
                  <l n="406">πρόφρων κεν δὴ ἔπειτα Δία Κρονίωνα λιτοίμην.</l>
                  <l n="407">νῦν δʼ ὥρη δόρποιο· τάχιστά μοι ἔνδον ἑταῖροι</l>
                  <l n="408">εἶεν, ἵνʼ ἐν κλισίῃ λαρὸν τετυκοίμεθα δόρπον.</l>
               </q>
               <l n="409">
                  <milestone unit="para" ed="P"/>ὣς οἱ μὲν τοιαῦτα πρὸς ἀλλήλους ἀγόρευον,</l>
               <l n="410">ἀγχίμολον δὲ σύες τε καὶ ἀνέρες ἦλθον ὑφορβοί.</l>
               <l n="411">τὰς μὲν ἄρα ἔρξαν κατὰ ἤθεα κοιμηθῆναι,</l>
               <l n="412">κλαγγὴ δʼ ἄσπετος ὦρτο συῶν αὐλιζομενάων</l>
               <l n="413">αὐτὰρ ὁ οἷς ἑτάροισιν ἐκέκλετο δῖος ὑφορβός·</l>
               <q type="unspecified">
                  <l n="414">
                     <milestone unit="para" ed="P"/>ἄξεθʼ ὑῶν τὸν ἄριστον, ἵνα ξείνῳ ἱερεύσω</l>
                  <l n="415">τηλεδαπῷ· πρὸς δʼ αὐτοὶ ὀνησόμεθʼ, οἵ περ ὀϊζὺν</l>
                  <l n="416">δὴν ἔχομεν πάσχοντες ὑῶν ἕνεκʼ ἀργιοδόντων·</l>
                  <l n="417">ἄλλοι δʼ ἡμέτερον κάματον νήποινον ἔδουσιν.</l>
               </q>
               <l n="418">
                  <milestone unit="para" ed="P"/>ὣς ἄρα φωνήσας κέασε ξύλα νηλέϊ χαλκῷ,</l>
               <l n="419">οἱ δʼ ὗν εἰσῆγον μάλα πίονα πενταέτηρον.</l>
               <l n="420">τὸν μὲν ἔπειτʼ ἔστησαν ἐπʼ ἐσχάρῃ· οὐδὲ συβώτης</l>
               <l n="421">λήθετʼ ἄρʼ ἀθανάτων· φρεσὶ γὰρ κέχρητʼ ἀγαθῇσιν·</l>
               <l n="422">ἀλλʼ ὅγʼ ἀπαρχόμενος κεφαλῆς τρίχας ἐν πυρὶ βάλλεν</l>
               <l n="423">ἀργιόδοντος ὑός, καὶ ἐπεύχετο πᾶσι θεοῖσιν</l>
               <l n="424">νοστῆσαι Ὀδυσῆα πολύφρονα ὅνδε δόμονδε.</l>
               <l n="425">κόψε δʼ ἀνασχόμενος σχίζῃ δρυός, ἣν λίπε κείων·</l>
               <l n="426">τὸν δʼ ἔλιπε ψυχή. τοὶ δʼ ἔσφαξάν τε καὶ εὗσαν·</l>
               <l n="427">αἶψα δέ μιν διέχευαν· ὁ δʼ ὠμοθετεῖτο συβώτης,</l>
               <l n="428">πάντων ἀρχόμενος μελέων, ἐς πίονα δημόν,</l>
               <l n="429">καὶ τὰ μὲν ἐν πυρὶ βάλλε, παλύνας ἀλφίτου ἀκτῇ,</l>
               <l n="430">μίστυλλόν τʼ ἄρα τἆλλα καὶ ἀμφʼ ὀβελοῖσιν ἔπειραν,</l>
               <l n="431">ὤπτησάν τε περιφραδέως ἐρύσαντό τε πάντα,</l>
               <l n="432">βάλλον δʼ εἰν ἐλεοῖσιν ἀολλέα· ἂν δὲ συβώτης</l>
               <l n="433">ἵστατο δαιτρεύσων· περὶ γὰρ φρεσὶν αἴσιμα ᾔδη.</l>
               <l n="434">καὶ τὰ μὲν ἕπταχα πάντα διεμοιρᾶτο δαΐζων·</l>
               <l n="435">τὴν μὲν ἴαν νύμφῃσι καὶ Ἑρμῇ, Μαιάδος υἱεῖ,</l>
               <l n="436">θῆκεν ἐπευξάμενος, τὰς δʼ ἄλλας νεῖμεν ἑκάστῳ·</l>
               <l n="437">νώτοισιν δʼ Ὀδυσῆα διηνεκέεσσι γέραιρεν</l>
               <l n="438">ἀργιόδοντος ὑός, κύδαινε δὲ θυμὸν ἄνακτος·</l>
               <l n="439">καί μιν φωνήσας προσέφη πολύμητις Ὀδυσσεύς·</l>
               <q type="unspecified">
                  <l n="440">
                     <milestone unit="para" ed="P"/>αἴθʼ οὕτως, Εὔμαιε, φίλος Διὶ πατρὶ γένοιο</l>
                  <l n="441">ὡς ἐμοί, ὅττι τε τοῖον ἐόντʼ ἀγαθοῖσι γεραίρεις.</l>
               </q>
               <l n="442">
                  <milestone unit="para" ed="P"/>τὸν δʼ ἀπαμειβόμενος προσέφης, Εὔμαιε συβῶτα·</l>
               <q type="unspecified">
                  <l n="443">ἔσθιε, δαιμόνιε ξείνων, καὶ τέρπεο τοῖσδε,</l>
                  <l n="444">οἷα πάρεστι· θεὸς δὲ τὸ μὲν δώσει, τὸ δʼ ἐάσει,</l>
                  <l n="445">ὅττι κεν ᾧ θυμῷ ἐθέλῃ· δύναται γὰρ ἅπαντα.</l>
               </q>
               <milestone n="446" unit="card" ed="p"/>
               <l n="446">
                  <milestone unit="para" ed="P"/>ἦ ῥα καὶ ἄργματα θῦσε θεοῖς αἰειγενέτῃσι,</l>
               <l n="447">σπείσας δʼ αἴθοπα οἶνον Ὀδυσσῆϊ πτολιπόρθῳ</l>
               <l n="448">ἐν χείρεσσιν ἔθηκεν· ὁ δʼ ἕζετο ᾗ παρὰ μοίρῃ.</l>
               <l n="449">σῖτον δέ σφιν ἔνειμε Μεσαύλιος, ὅν ῥα συβώτης</l>
               <l n="450">αὐτὸς κτήσατο οἶος ἀποιχομένοιο ἄνακτος,</l>
               <l n="451">νόσφιν δεσποίνης καὶ Λαέρταο γέροντος·</l>
               <l n="452">πὰρ δʼ ἄρα μιν Ταφίων πρίατο κτεάτεσσιν ἑοῖσιν.</l>
               <l n="453">οἱ δʼ ἐπʼ ὀνείαθʼ ἑτοῖμα προκείμενα χεῖρας ἴαλλον.</l>
               <l n="454">αὐτὰρ ἐπεὶ πόσιος καὶ ἐδητύος ἐξ ἔρον ἕντο,</l>
               <l n="455">σῖτον μέν σφιν ἀφεῖλε Μεσαύλιος, οἱ δʼ ἐπὶ κοῖτον</l>
               <l n="456">σίτου καὶ κρειῶν κεκορημένοι ἐσσεύοντο.</l>
               <l n="457">
                  <milestone unit="para" ed="P"/>νὺξ δʼ ἄρʼ ἐπῆλθε κακὴ σκοτομήνιος, ὗε δʼ ἄρα
                  Ζεὺς</l>
               <l n="458">πάννυχος, αὐτὰρ ἄη Ζέφυρος μέγας αἰὲν ἔφυδρος.</l>
               <l n="459">τοῖς δʼ Ὀδυσεὺς μετέειπε, συβώτεω πειρητίζων,</l>
               <l n="460">εἴ πώς οἱ ἐκδὺς χλαῖναν πόροι, ἤ τινʼ ἑταίρων</l>
               <l n="461">ἄλλον ἐποτρύνειεν, ἐπεί ἑο κήδετο λίην·</l>
               <q type="unspecified">
                  <l n="462">
                     <milestone unit="para" ed="P"/>κέκλυθι νῦν, Εὔμαιε καὶ ἄλλοι πάντες
                     ἑταῖροι,</l>
                  <l n="463">εὐξάμενός τι ἔπος ἐρέω· οἶνος γὰρ ἀνώγει</l>
                  <l n="464">ἠλεός, ὅς τʼ ἐφέηκε πολύφρονά περ μάλʼ ἀεῖσαι</l>
                  <l n="465">καί θʼ ἁπαλὸν γελάσαι, καί τʼ ὀρχήσασθαι ἀνῆκε,</l>
                  <l n="466">καί τι ἔπος προέηκεν ὅ περ τʼ ἄρρητον ἄμεινον.</l>
                  <l n="467">ἀλλʼ ἐπεὶ οὖν τὸ πρῶτον ἀνέκραγον, οὐκ ἐπικεύσω.</l>
                  <l n="468">εἴθʼ ὣς ἡβώοιμι βίη τέ μοι ἔμπεδος εἴη,</l>
                  <l n="469">ὡς ὅθʼ ὑπὸ Τροίην λόχον ἤγομεν ἀρτύναντες.</l>
                  <l n="470">ἡγείσθην δʼ Ὀδυσεύς τε καὶ Ἀτρεΐδης Μενέλαος,</l>
                  <l n="471">τοῖσι δʼ ἅμα τρίτος ἄρχον ἐγών· αὐτοὶ γὰρ ἄνωγον.</l>
                  <l n="472">ἀλλʼ ὅτε δή ῥʼ ἱκόμεσθα ποτὶ πτόλιν αἰπύ τε τεῖχος,</l>
                  <l n="473">ἡμεῖς μὲν περὶ ἄστυ κατὰ ῥωπήϊα πυκνά,</l>
                  <l n="474">ἂν δόνακας καὶ ἕλος, ὑπὸ τεύχεσι πεπτηῶτες</l>
                  <l n="475">κείμεθα. νὺξ δʼ ἄρʼ ἐπῆλθε κακὴ Βορέαο πεσόντος,</l>
                  <l n="476">πηγυλίς· αὐτὰρ ὕπερθε χιὼν γένετʼ ἠΰτε πάχνη,</l>
                  <l n="477">ψυχρή, καὶ σακέεσσι περιτρέφετο κρύσταλλος.</l>
                  <l n="478">ἔνθʼ ἄλλοι πάντες χλαίνας ἔχον ἠδὲ χιτῶνας,</l>
                  <l n="479">εὗδον δʼ εὔκηλοι, σάκεσιν εἰλυμένοι ὤμους·</l>
                  <l n="480">αὐτὰρ ἐγὼ χλαῖναν μὲν ἰὼν ἑτάροισιν ἔλειπον</l>
                  <l n="481">ἀφραδίῃς, ἐπεὶ οὐκ ἐφάμην ῥιγωσέμεν ἔμπης,</l>
                  <l n="482">ἀλλʼ ἑπόμην σάκος οἶον ἔχων καὶ ζῶμα φαεινόν.</l>
                  <l n="483">ἀλλʼ ὅτε δὴ τρίχα νυκτὸς ἔην, μετὰ δʼ ἄστρα βεβήκει,</l>
                  <l n="484">καὶ τότʼ ἐγὼν Ὀδυσῆα προσηύδων ἐγγὺς ἐόντα</l>
                  <l n="485">ἀγκῶνι νύξας· ὁ δʼ ἄρʼ ἐμμαπέως ὑπάκουσε·</l>
                  <q type="unspecified">
                     <l n="486">
                        <milestone unit="para" ed="P"/>διογενὲς Λαερτιάδη, πολυμήχανʼ Ὀδυσσεῦ,</l>
                     <l n="487">οὔ τοι ἔτι ζωοῖσι μετέσσομαι, ἀλλά με χεῖμα</l>
                     <l n="488">δάμναται· οὐ γὰρ ἔχω χλαῖναν· παρά μʼ ἤπαφε δαίμων</l>
                     <l n="489">οἰοχίτωνʼ ἔμεναι· νῦν δʼ οὐκέτι φυκτὰ πέλονται.</l>
                  </q>
                  <l n="490">
                     <milestone unit="para" ed="P"/>ὣς ἐφάμην, ὁ δʼ ἔπειτα νόον σχέθε τόνδʼ ἐνὶ
                     θυμῷ,</l>
                  <l n="491">οἷος κεῖνος ἔην βουλευέμεν ἠδὲ μάχεσθαι·</l>
                  <l n="492">φθεγξάμενος δʼ ὀλίγῃ ὀπί με πρὸς μῦθον ἔειπε·</l>
                  <q type="unspecified">
                     <l n="493">σίγα νῦν, μή τίς σευ Ἀχαιῶν ἄλλος ἀκούσῃ.</l>
                  </q>
                  <milestone n="494" unit="card" ed="p"/>
                  <l n="494">
                     <milestone unit="para" ed="P"/>ἦ καὶ ἐπʼ ἀγκῶνος κεφαλὴν σχέθεν εἶπέ τε
                     μῦθον·</l>
                  <q type="unspecified">
                     <l n="495">κλῦτε, φίλοι· θεῖός μοι ἐνύπνιον ἦλθεν ὄνειρος.</l>
                     <l n="496">λίην γὰρ νηῶν ἑκὰς ἤλθομεν· ἀλλά τις εἴη</l>
                     <l n="497">εἰπεῖν Ἀτρεΐδῃ Ἀγαμέμνονι, ποιμένι λαῶν,</l>
                     <l n="498">εἰ πλέονας παρὰ ναῦφιν ἐποτρύνειε νέεσθαι.</l>
                  </q>
                  <l n="499">
                     <milestone unit="para" ed="P"/>ὣς ἔφατʼ, ὦρτο δʼ ἔπειτα Θόας, Ἀνδραίμονος
                     υἱός,</l>
                  <l n="500">καρπαλίμως, ἀπὸ δὲ χλαῖναν θέτο φοινικόεσσαν,</l>
                  <l n="501">βῆ δὲ θέειν ἐπὶ νῆας· ἐγὼ δʼ ἐνὶ εἵματι κείνου</l>
                  <l n="502">κείμην ἀσπασίως, φάε δὲ χρυσόθρονος Ἠώς.</l>
                  <l n="503">ὣς νῦν ἡβώοιμι βίη τέ μοι ἔμπεδος εἴη·</l>
                  <l n="504">δοίη κέν τις χλαῖναν ἐνὶ σταθμοῖσι συφορβῶν,</l>
                  <l n="505">ἀμφότερον, φιλότητι καὶ αἰδοῖ φωτὸς ἑῆος·</l>
                  <l n="506">νῦν δέ μʼ ἀτιμάζουσι κακὰ χροῒ εἵματʼ ἔχοντα.</l>
               </q>
               <l n="507">
                  <milestone unit="para" ed="P"/>τὸν δʼ ἀπαμειβόμενος προσέφης, Εὔμαιε συβῶτα·</l>
               <q type="unspecified">
                  <l n="508">ὦ γέρον, αἶνος μέν τοι ἀμύμων, ὃν κατέλεξας,</l>
                  <l n="509">οὐδέ τί πω παρὰ μοῖραν ἔπος νηκερδὲς ἔειπες·</l>
                  <l n="510">τῷ οὔτʼ ἐσθῆτος δευήσεαι οὔτε τευ ἄλλου,</l>
                  <l n="511">ὧν ἐπέοιχʼ ἱκέτην ταλαπείριον ἀντιάσαντα,</l>
                  <l n="512">νῦν· ἀτὰρ ἠῶθέν γε τὰ σὰ ῥάκεα δνοπαλίξεις.</l>
                  <l n="513">οὐ γὰρ πολλαὶ χλαῖναι ἐπημοιβοί τε χιτῶνες</l>
                  <l n="514">ἐνθάδε ἕννυσθαι, μία δʼ οἴη φωτὶ ἑκάστῳ.</l>
                  <l n="515">αὐτὰρ ἐπὴν ἔλθῃσιν Ὀδυσσῆος φίλος υἱός,</l>
                  <l n="516">αὐτός τοι χλαῖνάν τε χιτῶνά τε εἵματα δώσει,</l>
                  <l n="517">πέμψει δʼ ὅππῃ σε κραδίη θυμός τε κελεύει.</l>
               </q>
               <l n="518">
                  <milestone unit="para" ed="P"/>ὣς εἰπὼν ἀνόρουσε, τίθει δʼ ἄρα οἱ πυρὸς ἐγγὺς</l>
               <l n="519">εὐνήν, ἐν δʼ ὀΐων τε καὶ αἰγῶν δέρματʼ ἔβαλλεν.</l>
               <l n="520">ἔνθʼ Ὀδυσεὺς κατέλεκτʼ· ἐπὶ δὲ χλαῖναν βάλεν αὐτῷ</l>
               <l n="521">πυκνὴν καὶ μεγάλην, ἥ οἱ παρεκέσκετʼ ἀμοιβάς,</l>
               <l n="522">ἕννυσθαι ὅτε τις χειμὼν ἔκπαγλος ὄροιτο.</l>
               <l n="523">
                  <milestone unit="para" ed="P"/>ὣς ὁ μὲν ἔνθʼ Ὀδυσεὺς κοιμήσατο, τοὶ δὲ παρʼ
                  αὐτὸν</l>
               <l n="524">ἄνδρες κοιμήσαντο νεηνίαι· οὐδὲ συβώτῃ</l>
               <l n="525">ἥνδανεν αὐτόθι κοῖτος, ὑῶν ἄπο κοιμηθῆναι,</l>
               <l n="526">ἀλλʼ ὅ γʼ ἄρʼ ἔξω ἰὼν ὡπλίζετο· χαῖρε δʼ Ὀδυσσεύς,</l>
               <l n="527">ὅττι ῥά οἱ βιότου περικήδετο νόσφιν ἐόντος.</l>
               <l n="528">πρῶτον μὲν ξίφος ὀξὺ περὶ στιβαροῖς βάλετʼ ὤμοις,</l>
               <l n="529">ἀμφὶ δὲ χλαῖναν ἑέσσατʼ ἀλεξάνεμον, μάλα πυκνήν,</l>
               <l n="530">ἂν δὲ νάκην ἕλετʼ αἰγὸς ἐϋτρεφέος μεγάλοιο,</l>
               <l n="531">εἵλετο δʼ ὀξὺν ἄκοντα, κυνῶν ἀλκτῆρα καὶ ἀνδρῶν.</l>
               <l n="532">βῆ δʼ ἴμεναι κείων ὅθι περ σύες ἀργιόδοντες</l>
               <l n="533">πέτρῃ ὕπο γλαφυρῇ εὗδον, Βορέω ὑπʼ ἰωγῇ.</l>
            </div>
            <div n="15" type="textpart" subtype="book">
               <milestone n="1" unit="card" ed="p"/>
               <l n="1">ἡ δʼ εἰς εὐρύχορον Λακεδαίμονα Παλλὰς Ἀθήνη</l>
               <l n="2">ᾤχετʼ, Ὀδυσσῆος μεγαθύμου φαίδιμον υἱὸν</l>
               <l n="3">νόστου ὑπομνήσουσα καὶ ὀτρυνέουσα νέεσθαι.</l>
               <l n="4">εὗρε δὲ Τηλέμαχον καὶ Νέστορος ἀγλαὸν υἱὸν</l>
               <l n="5">εὕδοντʼ ἐν προδόμῳ Μενελάου κυδαλίμοιο,</l>
               <l n="6">ἦ τοι Νεστορίδην μαλακῷ δεδμημένον ὕπνῳ·</l>
               <l n="7">Τηλέμαχον δʼ οὐχ ὕπνος ἔχε γλυκύς, ἀλλʼ ἐνὶ θυμῷ</l>
               <l n="8">νύκτα διʼ ἀμβροσίην μελεδήματα πατρὸς ἔγειρεν.</l>
               <l n="9">ἀγχοῦ δʼ ἱσταμένη προσέφη γλαυκῶπις Ἀθήνη·</l>
               <q type="unspecified">
                  <l n="10">
                     <milestone unit="para" ed="P"/>Τηλέμαχʼ, οὐκέτι καλὰ δόμων ἄπο τῆλʼ
                     ἀλάλησαι,</l>
                  <l n="11">κτήματά τε προλιπὼν ἄνδρας τʼ ἐν σοῖσι δόμοισιν</l>
                  <l n="12">οὕτω ὑπερφιάλους· μή τοι κατὰ πάντα φάγωσι</l>
                  <l n="13">κτήματα δασσάμενοι, σὺ δὲ τηϋσίην ὁδὸν ἔλθῃς.</l>
                  <l n="14">ἀλλʼ ὄτρυνε τάχιστα βοὴν ἀγαθὸν Μενέλαον</l>
                  <l n="15">πεμπέμεν, ὄφρʼ ἔτι οἴκοι ἀμύμονα μητέρα τέτμῃς.</l>
                  <l n="16">ἤδη γάρ ῥα πατήρ τε κασίγνητοί τε κέλονται</l>
                  <l n="17">Εὐρυμάχῳ γήμασθαι· ὁ γὰρ περιβάλλει ἅπαντας</l>
                  <l n="18">μνηστῆρας δώροισι καὶ ἐξώφελλεν ἔεδνα·</l>
                  <l n="19">μή νύ τι σεῦ ἀέκητι δόμων ἐκ κτῆμα φέρηται.</l>
                  <l n="20">οἶσθα γὰρ οἷος θυμὸς ἐνὶ στήθεσσι γυναικός·</l>
                  <l n="21">κείνου βούλεται οἶκον ὀφέλλειν ὅς κεν ὀπυίῃ,</l>
                  <l n="22">παίδων δὲ προτέρων καὶ κουριδίοιο φίλοιο</l>
                  <l n="23">οὐκέτι μέμνηται τεθνηκότος οὐδὲ μεταλλᾷ.</l>
                  <l n="24">ἀλλὰ σύ γʼ ἐλθὼν αὐτὸς ἐπιτρέψειας ἕκαστα</l>
                  <l n="25">δμῳάων ἥ τίς τοι ἀρίστη φαίνεται εἶναι,</l>
                  <l n="26">εἰς ὅ κέ τοι φήνωσι θεοὶ κυδρὴν παράκοιτιν.</l>
                  <l n="27">ἄλλο δέ τοί τι ἔπος ἐρέω, σὺ δὲ σύνθεο θυμῷ.</l>
                  <l n="28">μνηστήρων σʼ ἐπιτηδὲς ἀριστῆες λοχόωσιν</l>
                  <l n="29">ἐν πορθμῷ Ἰθάκης τε Σάμοιό τε παιπαλοέσσης.</l>
                  <l n="30">ἱέμενοι κτεῖναι, πρὶν πατρίδα γαῖαν ἱκέσθαι.</l>
                  <l n="31">ἀλλὰ τά γʼ οὐκ ὀΐω· πρὶν καί τινα γαῖα καθέξει</l>
                  <l n="32">ἀνδρῶν μνηστήρων, οἵ τοι βίοτον κατέδουσιν.</l>
                  <l n="33">ἀλλὰ ἑκὰς νήσων ἀπέχειν εὐεργέα νῆα,</l>
                  <l n="34">νυκτὶ δʼ ὁμῶς πλείειν· πέμψει δέ τοι οὖρον ὄπισθεν</l>
                  <l n="35">ἀθανάτων ὅς τίς σε φυλάσσει τε ῥύεταί τε.</l>
                  <l n="36">αὐτὰρ ἐπὴν πρώτην ἀκτὴν Ἰθάκης ἀφίκηαι,</l>
                  <l n="37">νῆα μὲν ἐς πόλιν ὀτρῦναι καὶ πάντας ἑταίρους,</l>
                  <l n="38">αὐτὸς δὲ πρώτιστα συβώτην εἰσαφικέσθαι,</l>
                  <l n="39">ὅς τοι ὑῶν ἐπίουρος, ὁμῶς δέ τοι ἤπια οἶδεν.</l>
                  <l n="40">ἔνθα δὲ νύκτʼ ἀέσαι· τὸν δʼ ὀτρῦναι πόλιν εἴσω</l>
                  <l n="41">ἀγγελίην ἐρέοντα περίφρονι Πηνελοπείῃ,</l>
                  <l n="42">οὕνεκά οἱ σῶς ἐσσὶ καὶ ἐκ Πύλου εἰλήλουθας.</l>
               </q>
               <l n="43">
                  <milestone unit="para" ed="P"/>ἡ μὲν ἄρʼ ὣς εἰποῦσʼ ἀπέβη πρὸς μακρὸν Ὄλυμπον,</l>
               <l n="44">αὐτὰρ ὁ Νεστορίδην ἐξ ἡδέος ὕπνου ἔγειρεν</l>
               <l n="45">λὰξ ποδὶ κινήσας, καί μιν πρὸς μῦθον ἔειπεν·</l>
               <q type="unspecified">
                  <l n="46">
                     <milestone unit="para" ed="P"/>ἔγρεο, Νεστορίδη Πεισίστρατε, μώνυχας ἵππους</l>
                  <l n="47">ζεῦξον ὑφʼ ἅρματʼ ἄγων, ὄφρα πρήσσωμεν ὁδοῖο.</l>
               </q>
               <milestone n="48" unit="card" ed="p"/>
               <l n="48">
                  <milestone unit="para" ed="P"/>τὸν δʼ αὖ Νεστορίδης Πεισίστρατος ἀντίον ηὔδα·</l>
               <q type="unspecified">
                  <l n="49">Τηλέμαχʼ, οὔ πως ἔστιν ἐπειγομένους περ ὁδοῖο</l>
                  <l n="50">νύκτα διὰ δνοφερὴν ἐλάαν· τάχα δʼ ἔσσεται ἠώς.</l>
                  <l n="51">ἀλλὰ μένʼ εἰς ὅ κε δῶρα φέρων ἐπιδίφρια θήῃ</l>
                  <l n="52">ἥρως Ἀτρείδης, δουρικλειτὸς Μενέλαος,</l>
                  <l n="53">καὶ μύθοις ἀγανοῖσι παραυδήσας ἀποπέμψῃ.</l>
                  <l n="54">τοῦ γάρ τε ξεῖνος μιμνήσκεται ἤματα πάντα</l>
                  <l n="55">ἀνδρὸς ξεινοδόκου, ὅς κεν φιλότητα παράσχῃ.</l>
               </q>
               <l n="56">
                  <milestone unit="para" ed="P"/>ὣς ἔφατʼ, αὐτίκα δὲ χρυσόθρονος ἤλυθεν Ἠώς.</l>
               <l n="57">ἀγχίμολον δέ σφʼ ἦλθε βοὴν ἀγαθὸς Μενέλαος,</l>
               <l n="58">ἀνστὰς ἐξ εὐνῆς, Ἑλένης πάρα καλλικόμοιο.</l>
               <l n="59">τὸν δʼ ὡς οὖν ἐνόησεν Ὀδυσσῆος φίλος υἱός,</l>
               <l n="60">σπερχόμενός ῥα χιτῶνα περὶ χροῒ σιγαλόεντα</l>
               <l n="61">δῦνεν, καὶ μέγα φᾶρος ἐπὶ στιβαροῖς βάλετʼ ὤμοις</l>
               <l n="62">ἥρως, βῆ δὲ θύραζε, παριστάμενος δὲ προσηύδα</l>
               <l n="63">Τηλέμαχος, φίλος υἱὸς Ὀδυσσῆος θείοιο·</l>
               <q type="unspecified">
                  <l n="64">
                     <milestone unit="para" ed="P"/>Ἀτρεΐδη Μενέλαε διοτρεφές, ὄρχαμε λαῶν,</l>
                  <l n="65">ἤδη νῦν μʼ ἀπόπεμπε φίλην ἐς πατρίδα γαῖαν·</l>
                  <l n="66">ἤδη γάρ μοι θυμὸς ἐέλδεται οἴκαδʼ ἱκέσθαι.</l>
               </q>
               <l n="67">
                  <milestone unit="para" ed="P"/>τὸν δʼ ἠμείβετʼ ἔπειτα βοὴν ἀγαθὸς Μενέλαος·</l>
               <q type="unspecified">
                  <l n="68">Τηλέμαχʼ, οὔ τί σʼ ἐγώ γε πολὺν χρόνον ἐνθάδʼ ἐρύξω</l>
                  <l n="69">ἱέμενον νόστοιο· νεμεσσῶμαι δὲ καὶ ἄλλῳ</l>
                  <l n="70">ἀνδρὶ ξεινοδόκῳ, ὅς κʼ ἔξοχα μὲν φιλέῃσιν,</l>
                  <l n="71">ἔξοχα δʼ ἐχθαίρῃσιν· ἀμείνω δʼ αἴσιμα πάντα.</l>
                  <l n="72">ἶσόν τοι κακόν ἐσθʼ, ὅς τʼ οὐκ ἐθέλοντα νέεσθαι</l>
                  <l n="73">ξεῖνον ἐποτρύνει καὶ ὃς ἐσσύμενον κατερύκει.</l>
                  <l n="74">χρὴ ξεῖνον παρεόντα φιλεῖν, ἐθέλοντα δὲ πέμπειν.</l>
                  <l n="75">ἀλλὰ μένʼ εἰς ὅ κε δῶρα φέρων ἐπιδίφρια θείω</l>
                  <l n="76">καλά, σὺ δʼ ὀφθαλμοῖσιν ἴδῃς, εἴπω δὲ γυναιξὶ</l>
                  <l n="77">δεῖπνον ἐνὶ μεγάροις τετυκεῖν ἅλις ἔνδον ἐόντων.</l>
                  <l n="78">ἀμφότερον, κῦδός τε καὶ ἀγλαΐη καὶ ὄνειαρ,</l>
                  <l n="79">δειπνήσαντας ἴμεν πολλὴν ἐπʼ ἀπείρονα γαῖαν.</l>
                  <l n="80">εἰ δʼ ἐθέλεις τραφθῆναι ἀνʼ Ἑλλάδα καὶ μέσον Ἄργος,</l>
                  <l n="81">ὄφρα τοι αὐτὸς ἕπωμαι, ὑποζεύξω δέ τοι ἵππους,</l>
                  <l n="82">ἄστεα δʼ ἀνθρώπων ἡγήσομαι· οὐδέ τις ἡμέας</l>
                  <l n="83">αὔτως ἀππέμψει, δώσει δέ τι ἕν γε φέρεσθαι,</l>
                  <l n="84">ἠέ τινα τριπόδων εὐχάλκων ἠὲ λεβήτων,</l>
                  <l n="85">ἠὲ δύʼ ἡμιόνους ἠὲ χρύσειον ἄλεισον.</l>
               </q>
               <l n="86">
                  <milestone unit="para" ed="P"/>τὸν δʼ αὖ Τηλέμαχος πεπνυμένος ἀντίον ηὔδα·</l>
               <q type="unspecified">
                  <l n="87">Ἀτρεΐδη Μενέλαε διοτρεφές, ὄρχαμε λαῶν,</l>
                  <l n="88">βούλομαι ἤδη νεῖσθαι ἐφʼ ἡμέτερʼ· οὐ γὰρ ὄπισθεν</l>
                  <l n="89">οὖρον ἰὼν κατέλειπον ἐπὶ κτεάτεσσιν ἐμοῖσιν·</l>
                  <l n="90">μὴ πατέρʼ ἀντίθεον διζήμενος αὐτὸς ὄλωμαι,</l>
                  <l n="91">ἤ τί μοι ἐκ μεγάρων κειμήλιον ἐσθλὸν ὄληται.</l>
               </q>
               <milestone n="92" unit="card" ed="p"/>
               <l n="92">
                  <milestone unit="para" ed="P"/>αὐτὰρ ἐπεὶ τό γʼ ἄκουσε βοὴν ἀγαθὸς Μενέλαος,</l>
               <l n="93">αὐτίκʼ ἄρʼ ᾗ ἀλόχῳ ἠδὲ δμῳῇσι κέλευσε</l>
               <l n="94">δεῖπνον ἐνὶ μεγάροις τετυκεῖν ἅλις ἔνδον ἐόντων.</l>
               <l n="95">ἀγχίμολον δέ οἱ ἦλθε Βοηθοΐδης Ἐτεωνεύς,</l>
               <l n="96">ἀνστὰς ἐξ εὐνῆς, ἐπεὶ οὐ πολὺ ναῖεν ἀπʼ αὐτοῦ·</l>
               <l n="97">τὸν πῦρ κῆαι ἄνωγε βοὴν ἀγαθὸς Μενέλαος</l>
               <l n="98">ὀπτῆσαί τε κρεῶν· ὁ δʼ ἄρʼ οὐκ ἀπίθησεν ἀκούσας.</l>
               <l n="99">αὐτὸς δʼ ἐς θάλαμον κατεβήσετο κηώεντα,</l>
               <l n="100">οὐκ οἶος, ἅμα τῷ γʼ Ἑλένη κίε καὶ Μεγαπένθης.</l>
               <l n="101">ἀλλʼ ὅτε δή ῥʼ ἵκανον ὅθι κειμήλια κεῖτο,</l>
               <l n="102">Ἀτρεΐδης μὲν ἔπειτα δέπας λάβεν ἀμφικύπελλον,</l>
               <l n="103">υἱὸν δὲ κρητῆρα φέρειν Μεγαπένθεʼ ἄνωγεν</l>
               <l n="104">ἀργύρεον· Ἑλένη δὲ παρίστατο φωριαμοῖσιν,</l>
               <l n="105">ἔνθʼ ἔσαν οἱ πέπλοι παμποίκιλοι, οὓς κάμεν αὐτή.</l>
               <l n="106">τῶν ἕνʼ ἀειραμένη Ἑλένη φέρε, δῖα γυναικῶν,</l>
               <l n="107">ὃς κάλλιστος ἔην ποικίλμασιν ἠδὲ μέγιστος,</l>
               <l n="108">ἀστὴρ δʼ ὣς ἀπέλαμπεν· ἔκειτο δὲ νείατος ἄλλων.</l>
               <l n="109">βὰν δʼ ἰέναι προτέρω διὰ δώματος, ἧος ἵκοντο</l>
               <l n="110">Τηλέμαχον· τὸν δὲ προσέφη ξανθὸς Μενέλαος·</l>
               <q type="unspecified">
                  <l n="111">Τηλέμαχʼ, ἦ τοι νόστον, ὅπως φρεσὶ σῇσι μενοινᾷς,</l>
                  <l n="112">ὥς τοι Ζεὺς τελέσειεν, ἐρίγδουπος πόσις Ἥρης.</l>
                  <l n="113">δώρων δʼ, ὅσσʼ ἐν ἐμῷ οἴκῳ κειμήλια κεῖται,</l>
                  <l n="114">δώσω ὃ κάλλιστον καὶ τιμηέστατόν ἐστι.</l>
                  <l n="115">δώσω τοι κρητῆρα τετυγμένον· ἀργύρεος δὲ</l>
                  <l n="116">ἐστὶν ἅπας, χρυσῷ δʼ ἐπὶ χείλεα κεκράανται,</l>
                  <l n="117">ἔργον δʼ Ἡφαίστοιο· πόρεν δέ ἑ Φαίδιμος ἥρως,</l>
                  <l n="118">Σιδονίων βασιλεύς, ὅθʼ ἑὸς δόμος ἀμφεκάλυψε</l>
                  <l n="119">κεῖσέ με νοστήσαντα· τεῒν δʼ ἐθέλω τόδʼ ὀπάσσαι.</l>
               </q>
               <l n="120">ὣς εἰπὼν ἐν χειρὶ τίθει δέπας ἀμφικύπελλον</l>
               <l n="121">ἥρως Ἀτρεΐδης· ὁ δʼ ἄρα κρητῆρα φαεινὸν</l>
               <l n="122">θῆκʼ αὐτοῦ προπάροιθε φέρων κρατερὸς Μεγαπένθης,</l>
               <l n="123">ἀργύρεον· Ἑλένη δὲ παρίστατο καλλιπάρῃος</l>
               <l n="124">πέπλον ἔχουσʼ ἐν χερσίν, ἔπος τʼ ἔφατʼ ἔκ τʼ ὀνόμαζε·</l>
               <q type="unspecified">
                  <l n="125">
                     <milestone unit="para" ed="P"/>δῶρόν τοι καὶ ἐγώ, τέκνον φίλε, τοῦτο
                     δίδωμι,</l>
                  <l n="126">μνῆμʼ Ἑλένης χειρῶν, πολυηράτου ἐς γάμου ὥρην,</l>
                  <l n="127">σῇ ἀλόχῳ φορέειν· τῆος δὲ φίλῃ παρὰ μητρὶ</l>
                  <l n="128">κείσθω ἐνὶ μεγάρῳ. σὺ δέ μοι χαίρων ἀφίκοιο</l>
                  <l n="129">οἶκον ἐϋκτίμενον καὶ σὴν ἐς πατρίδα γαῖαν.</l>
               </q>
               <milestone n="130" unit="card" ed="p"/>
               <l n="130">
                  <milestone unit="para" ed="P"/>ὣς εἰποῦσʼ ἐν χερσὶ τίθει, ὁ δʼ ἐδέξατο χαίρων.</l>
               <l n="131">καὶ τὰ μὲν ἐς πείρινθα τίθει Πεισίστρατος ἥρως</l>
               <l n="132">δεξάμενος, καὶ πάντα ἑῷ θηήσατο θυμῷ·</l>
               <l n="133">τοὺς δʼ ἦγε πρὸς δῶμα κάρη ξανθὸς Μενέλαος.</l>
               <l n="134">ἑζέσθην δʼ ἄρʼ ἔπειτα κατὰ κλισμούς τε θρόνους τε.</l>
               <l n="135">χέρνιβα δʼ ἀμφίπολος προχόῳ ἐπέχευε φέρουσα</l>
               <l n="136">καλῇ χρυσείῃ, ὑπὲρ ἀργυρέοιο λέβητος,</l>
               <l n="137">νίψασθαι· παρὰ δὲ ξεστὴν ἐτάνυσσε τράπεζαν.</l>
               <l n="138">σῖτον δʼ αἰδοίη ταμίη παρέθηκε φέρουσα·</l>
               <l n="139">εἴδατα πόλλʼ ἐπιθεῖσα, χαριζομένη παρεόντων·</l>
               <l n="140">πὰρ δὲ Βοηθοΐδης κρέα δαίετο καὶ νέμε μοίρας·</l>
               <l n="141">οἰνοχόει δʼ υἱὸς Μενελάου κυδαλίμοιο.</l>
               <l n="142">οἱ δʼ ἐπʼ ὀνείαθʼ ἑτοῖμα προκείμενα χεῖρας ἴαλλον.</l>
               <l n="143">αὐτὰρ ἐπεὶ πόσιος καὶ ἐδητύος ἐξ ἔρον ἕντο,</l>
               <l n="144">δὴ τότε Τηλέμαχος καὶ Νέστορος ἀγλαὸς υἱὸς</l>
               <l n="145">ἵππους τε ζεύγνυντʼ ἀνά θʼ ἅρματα ποικίλʼ ἔβαινον,</l>
               <l n="146">ἐκ δʼ ἔλασαν προθύροιο καὶ αἰθούσης ἐριδούπου.</l>
               <l n="147">τοὺς δὲ μετʼ Ἀτρεΐδης ἔκιε ξανθὸς Μενέλαος,</l>
               <l n="148">οἶνον ἔχων ἐν χειρὶ μελίφρονα δεξιτερῆφι,</l>
               <l n="149">ἐν δέπαϊ χρυσέῳ, ὄφρα λείψαντε κιοίτην.</l>
               <l n="150">στῆ δʼ ἵππων προπάροιθε, δεδισκόμενος δὲ προσηύδα·</l>
               <q type="unspecified">
                  <l n="151">
                     <milestone unit="para" ed="P"/>χαίρετον, ὦ κούρω, καὶ Νέστορι ποιμένι λαῶν</l>
                  <l n="152">εἰπεῖν· ἦ γὰρ ἐμοί γε πατὴρ ὣς ἤπιος ἦεν,</l>
                  <l n="153">ἧος ἐνὶ Τροίῃ πολεμίζομεν υἷες Ἀχαιῶν.</l>
               </q>
               <l n="154">
                  <milestone unit="para" ed="P"/>τὸν δʼ αὖ Τηλέμαχος πεπνυμένος ἀντίον ηὔδα·</l>
               <q type="unspecified">
                  <l n="155">καὶ λίην κείνῳ γε, διοτρεφές, ὡς ἀγορεύεις,</l>
                  <l n="156">πάντα τάδʼ ἐλθόντες καταλέξομεν· αἲ γὰρ ἐγὼν ὣς</l>
                  <l n="157">νοστήσας Ἰθάκηνδε, κιχὼν Ὀδυσῆʼ ἐνὶ οἴκῳ,</l>
                  <l n="158">εἴποιμʼ ὡς παρὰ σεῖο τυχὼν φιλότητος ἁπάσης</l>
                  <l n="159">ἔρχομαι, αὐτὰρ ἄγω κειμήλια πολλὰ καὶ ἐσθλά.</l>
               </q>
               <l n="160">
                  <milestone unit="para" ed="P"/>ὣς ἄρα οἱ εἰπόντι ἐπέπτατο δεξιὸς ὄρνις,</l>
               <l n="161">αἰετὸς ἀργὴν χῆνα φέρων ὀνύχεσσι πέλωρον,</l>
               <l n="162">ἥμερον ἐξ αὐλῆς· οἱ δʼ ἰΰζοντες ἕποντο</l>
               <l n="163">ἀνέρες ἠδὲ γυναῖκες· ὁ δέ σφισιν ἐγγύθεν ἐλθὼν</l>
               <l n="164">δεξιὸς ἤϊξε πρόσθʼ ἵππων· οἱ δὲ ἰδόντες</l>
               <l n="165">γήθησαν, καὶ πᾶσιν ἐνὶ φρεσὶ θυμὸς ἰάνθη.</l>
               <l n="166">τοῖσι δὲ Νεστορίδης Πεισίστρατος ἤρχετο μύθων·</l>
               <q type="unspecified">
                  <l n="167">
                     <milestone unit="para" ed="P"/>φράζεο δή, Μενέλαε διοτρεφές, ὄρχαμε λαῶν,</l>
                  <l n="168">ἢ νῶϊν τόδʼ ἔφηνε θεὸς τέρας ἦε σοὶ αὐτῷ.</l>
               </q>
               <l n="169">
                  <milestone unit="para" ed="P"/>ὣς φάτο, μερμήριξε δʼ ἀρηΐφιλος Μενέλαος,</l>
               <l n="170">ὅππως οἱ κατὰ μοῖραν ὑποκρίναιτο νοήσας.</l>
               <l n="171">τὸν δʼ Ἑλένη τανύπεπλος ὑποφθαμένη φάτο μῦθον·</l>
               <q type="unspecified">
                  <l n="172">
                     <milestone unit="para" ed="P"/>κλῦτέ μευ· αὐτὰρ ἐγὼ μαντεύσομαι, ὡς ἐνὶ
                     θυμῷ</l>
                  <l n="173">ἀθάνατοι βάλλουσι καὶ ὡς τελέεσθαι ὀΐω.</l>
                  <l n="174">ὡς ὅδε χῆνʼ ἥρπαξʼ ἀτιταλλομένην ἐνὶ οἴκῳ</l>
                  <l n="175">ἐλθὼν ἐξ ὄρεος, ὅθι οἱ γενεή τε τόκος τε,</l>
                  <l n="176">ὣς Ὀδυσεὺς κακὰ πολλὰ παθὼν καὶ πόλλʼ ἐπαληθεὶς</l>
                  <l n="177">οἴκαδε νοστήσει καὶ τίσεται· ἠὲ καὶ ἤδη</l>
                  <l n="178">οἴκοι, ἀτὰρ μνηστῆρσι κακὸν πάντεσσι φυτεύει.</l>
               </q>
               <milestone n="179" unit="card" ed="p"/>
               <l n="179">
                  <milestone unit="para" ed="P"/>τὴν δʼ αὖ Τηλέμαχος πεπνυμένος ἀντίον ηὔδα·</l>
               <q type="unspecified">
                  <l n="180">οὕτω νῦν Ζεὺς θείη, ἐρίγδουπος πόσις Ἥρης·</l>
                  <l n="181">τῷ κέν τοι καὶ κεῖθι θεῷ ὣς εὐχετοῴμην.</l>
               </q>
               <l n="182">
                  <milestone unit="para" ed="P"/>ἦ καὶ ἐφʼ ἵπποιϊν μάστιν βάλεν· οἱ δὲ μάλʼ ὦκα</l>
               <l n="183">ἤϊξαν πεδίονδε διὰ πτόλιος μεμαῶτες.</l>
               <l n="184">οἱ δὲ πανημέριοι σεῖον ζυγὸν ἀμφὶς ἔχοντες.</l>
               <l n="185">δύσετό τʼ ἠέλιος σκιόωντό τε πᾶσαι ἀγυιαί·</l>
               <l n="186">ἐς Φηρὰς δʼ ἵκοντο Διοκλῆος ποτὶ δῶμα,</l>
               <l n="187">υἱέος Ὀρτιλόχοιο, τὸν Ἀλφειὸς τέκε παῖδα.</l>
               <l n="188">ἔνθα δὲ νύκτʼ ἄεσαν ὁ δὲ τοῖς πὰρ ξείνια θῆκεν.</l>
               <l n="189">
                  <milestone unit="para" ed="P"/>ἦμος δʼ ἠριγένεια φάνη ῥοδοδάκτυλος Ἠώς,</l>
               <l n="190">ἵππους τε ζεύγνυντʼ ἀνά θʼ ἅρματα ποικίλʼ ἔβαινον,</l>
               <l n="191">ἐκ δʼ ἔλασαν προθύροιο καὶ αἰθούσης ἐριδούπου·</l>
               <l n="192">μάστιξεν δʼ ἐλάαν, τὼ δʼ οὐκ ἄκοντε πετέσθην.</l>
               <l n="193">αἶψα δʼ ἔπειθʼ ἵκοντο Πύλου αἰπὺ πτολίεθρον·</l>
               <l n="194">καὶ τότε Τηλέμαχος προσεφώνεε Νέστορος υἱόν·</l>
               <q type="unspecified">
                  <l n="195">
                     <milestone unit="para" ed="P"/>Νεστορίδη, πῶς κέν μοι ὑποσχόμενος τελέσειας</l>
                  <l n="196">μῦθον ἐμόν; ξεῖνοι δὲ διαμπερὲς εὐχόμεθʼ εἶναι</l>
                  <l n="197">ἐκ πατέρων φιλότητος, ἀτὰρ καὶ ὁμήλικές εἰμεν·</l>
                  <l n="198">ἥδε δʼ ὁδὸς καὶ μᾶλλον ὁμοφροσύνῃσιν ἐνήσει.</l>
                  <l n="199">μή με παρὲξ ἄγε νῆα, διοτρεφές, ἀλλὰ λίπʼ αὐτοῦ,</l>
                  <l n="200">μή μʼ ὁ γέρων ἀέκοντα κατάσχῃ ᾧ ἐνὶ οἴκῳ</l>
                  <l n="201">ἱέμενος φιλέειν· ἐμὲ δὲ χρεὼ θᾶσσον ἱκέσθαι.</l>
               </q>
               <l n="202">
                  <milestone unit="para" ed="P"/>ὣς φάτο, Νεστορίδης δʼ ἄρʼ ἑῷ συμφράσσατο θυμῷ,</l>
               <l n="203">ὅππως οἱ κατὰ μοῖραν ὑποσχόμενος τελέσειεν.</l>
               <l n="204">ὧδε δέ οἱ φρονέοντι δοάσσατο κέρδιον εἶναι·</l>
               <l n="205">στρέψʼ ἵππους ἐπὶ νῆα θοὴν καὶ θῖνα θαλάσσης,</l>
               <l n="206">νηῒ δʼ ἐνὶ πρύμνῃ ἐξαίνυτο κάλλιμα δῶρα,</l>
               <l n="207">ἐσθῆτα χρυσόν τε, τά οἱ Μενέλαος ἔδωκε·</l>
               <l n="208">καί μιν ἐποτρύνων ἔπεα πτερόεντα προσηύδα·</l>
               <q type="unspecified">
                  <l n="209">
                     <milestone unit="para" ed="P"/>σπουδῇ νῦν ἀνάβαινε κέλευέ τε πάντας
                     ἑταίρους,</l>
                  <l n="210">πρὶν ἐμὲ οἴκαδʼ ἱκέσθαι ἀπαγγεῖλαί τε γέροντι.</l>
                  <l n="211">εὖ γὰρ ἐγὼ τόδε οἶδα κατὰ φρένα καὶ κατὰ θυμόν·</l>
                  <l n="212">οἷος κείνου θυμὸς ὑπέρβιος, οὔ σε μεθήσει,</l>
                  <l n="213">ἀλλʼ αὐτὸς καλέων δεῦρʼ εἴσεται, οὐδέ ἕ φημι</l>
                  <l n="214">ἂψ ἰέναι κενεόν· μάλα γὰρ κεχολώσεται ἔμπης.</l>
               </q>
               <l n="215">
                  <milestone unit="para" ed="P"/>ὣς ἄρα φωνήσας ἔλασεν καλλίτριχας ἵππους</l>
               <l n="216">ἂψ Πυλίων εἰς ἄστυ, θοῶς δʼ ἄρα δώμαθʼ ἵκανε.</l>
               <l n="217">Τηλέμαχος δʼ ἑτάροισιν ἐποτρύνων ἐκέλευσεν·</l>
               <q type="unspecified">
                  <l n="218">ἐγκοσμεῖτε τὰ τεύχεʼ, ἑταῖροι, νηῒ μελαίνῃ,</l>
                  <l n="219">αὐτοί τʼ ἀμβαίνωμεν, ἵνα πρήσσωμεν ὁδοῖο.</l>
               </q>
               <l n="220">
                  <milestone unit="para" ed="P"/>ὣς ἔφαθʼ, οἱ δʼ ἄρα τοῦ μάλα μὲν κλύον ἠδʼ
                  ἐπίθοντο,</l>
               <l n="221">αἶψα δʼ ἄρʼ εἴσβαινον καὶ ἐπὶ κληῗσι καθῖζον.</l>
               <milestone n="222" unit="card" ed="p"/>
               <l n="222">
                  <milestone unit="para" ed="P"/>ἦ τοι ὁ μὲν τὰ πονεῖτο καὶ εὔχετο, θῦε δʼ Ἀθήνῃ</l>
               <l n="223">νηῒ πάρα πρυμνῇ· σχεδόθεν δέ οἱ ἤλυθεν ἀνὴρ</l>
               <l n="224">τηλεδαπός, φεύγων ἐξ Ἄργεος ἄνδρα κατακτάς,</l>
               <l n="225">μάντις· ἀτὰρ γενεήν γε Μελάμποδος ἔκγονος ἦεν,</l>
               <l n="226">ὃς πρὶν μέν ποτʼ ἔναιε Πύλῳ ἔνι, μητέρι μήλων,</l>
               <l n="227">ἀφνειὸς Πυλίοισι μέγʼ ἔξοχα δώματα ναίων·</l>
               <l n="228">δὴ τότε γʼ ἄλλων δῆμον ἀφίκετο, πατρίδα φεύγων</l>
               <l n="229">Νηλέα τε μεγάθυμον, ἀγαυότατον ζωόντων,</l>
               <l n="230">ὅς οἱ χρήματα πολλὰ τελεσφόρον εἰς ἐνιαυτὸν</l>
               <l n="231">εἶχε βίῃ. ὁ δὲ τῆος ἐνὶ μεγάροις Φυλάκοιο</l>
               <l n="232">δεσμῷ ἐν ἀργαλέῳ δέδετο, κρατέρʼ ἄλγεα πάσχων</l>
               <l n="233">εἵνεκα Νηλῆος κούρης ἄτης τε βαρείης,</l>
               <l n="234">τήν οἱ ἐπὶ φρεσὶ θῆκε θεὰ δασπλῆτις Ἐρινύς.</l>
               <l n="235">ἀλλʼ ὁ μὲν ἔκφυγε κῆρα καὶ ἤλασε βοῦς ἐριμύκους</l>
               <l n="236">ἐς Πύλον ἐκ Φυλάκης καὶ ἐτίσατο ἔργον ἀεικὲς</l>
               <l n="237">ἀντίθεον Νηλῆα, κασιγνήτῳ δὲ γυναῖκα</l>
               <l n="238">ἠγάγετο πρὸς δώμαθʼ. ὁ δʼ ἄλλων ἵκετο δῆμον,</l>
               <l n="239">Ἄργος ἐς ἱππόβοτον· τόθι γάρ νύ οἱ αἴσιμον ἦεν</l>
               <l n="240">ναιέμεναι πολλοῖσιν ἀνάσσοντʼ Ἀργείοισιν</l>
               <l n="241">ἔνθα δʼ ἔγημε γυναῖκα καὶ ὑψερεφὲς θέτο δῶμα,</l>
               <l n="242">γείνατο δʼ Ἀντιφάτην καὶ Μάντιον, υἷε κραταιώ.</l>
               <l n="243">Ἀντιφάτης μὲν ἔτικτεν Ὀϊκλῆα μεγάθυμον,</l>
               <l n="244">αὐτὰρ Ὀϊκλείης λαοσσόον Ἀμφιάραον,</l>
               <l n="245">ὃν περὶ κῆρι φίλει Ζεύς τʼ αἰγίοχος καὶ Ἀπόλλων</l>
               <l n="246">παντοίην φιλότητʼ· οὐδʼ ἵκετο γήραος οὐδόν,</l>
               <l n="247">ἀλλʼ ὄλετʼ ἐν Θήβῃσι γυναίων εἵνεκα δώρων.</l>
               <l n="248">τοῦ δʼ υἱεῖς ἐγένοντʼ Ἀλκμαίων Ἀμφίλοχός τε.</l>
               <l n="249">Μάντιος αὖ τέκετο Πολυφείδεά τε Κλεῖτόν τε·</l>
               <l n="250">ἀλλʼ ἦ τοι Κλεῖτον χρυσόθρονος ἥρπασεν Ἠὼς</l>
               <l n="251">κάλλεος εἵνεκα οἷο, ἵνʼ ἀθανάτοισι μετείη·</l>
               <l n="252">αὐτὰρ ὑπέρθυμον Πολυφείδεα μάντιν Ἀπόλλων</l>
               <l n="253">θῆκε βροτῶν ὄχʼ ἄριστον, ἐπεὶ θάνεν Ἀμφιάραος·</l>
               <l n="254">ὅς ῥʼ Ὑπερησίηνδʼ ἀπενάσσατο πατρὶ χολωθείς,</l>
               <l n="255">ἔνθʼ ὅ γε ναιετάων μαντεύετο πᾶσι βροτοῖσιν.</l>
               <l n="256">
                  <milestone unit="para" ed="P"/>τοῦ μὲν ἄρʼ υἱὸς ἐπῆλθε, Θεοκλύμενος δʼ ὄνομʼ
                  ἦεν,</l>
               <l n="257">ὃς τότε Τηλεμάχου πέλας ἵστατο· τὸν δʼ ἐκίχανεν</l>
               <l n="258">σπένδοντʼ εὐχόμενόν τε θοῇ παρὰ νηῒ μελαίνῃ,</l>
               <l n="259">καί μιν φωνήσας ἔπεα πτερόεντα προσηύδα·</l>
               <q type="unspecified">
                  <l n="260">
                     <milestone unit="para" ed="P"/>ὦ φίλʼ, ἐπεί σε θύοντα κιχάνω τῷδʼ ἐνὶ χώρῳ,</l>
                  <l n="261">λίσσομʼ ὑπὲρ θυέων καὶ δαίμονος, αὐτὰρ ἔπειτα</l>
                  <l n="262">σῆς τʼ αὐτοῦ κεφαλῆς καὶ ἑταίρων, οἵ τοι ἕπονται,</l>
                  <l n="263">εἰπέ μοι εἰρομένῳ νημερτέα μηδʼ ἐπικεύσῃς·</l>
                  <l n="264">τίς πόθεν εἶς ἀνδρῶν; πόθι τοι πόλις ἠδὲ τοκῆες;</l>
               </q>
               <milestone n="265" unit="card" ed="p"/>
               <l n="265">τὸν δʼ αὖ Τηλέμαχος πεπνυμένος ἀντίον ηὔδα·</l>
               <q type="unspecified">
                  <l n="266">τοιγὰρ ἐγώ τοι, ξεῖνε, μάλʼ ἀτρεκέως ἀγορεύσω.</l>
                  <l n="267">ἐξ Ἰθάκης γένος εἰμί, πατὴρ δέ μοί ἐστιν Ὀδυσσεύς,</l>
                  <l n="268">εἴ ποτʼ ἔην· νῦν δʼ ἤδη ἀπέφθιτο λυγρῷ ὀλέθρῳ.</l>
                  <l n="269">τοὔνεκα νῦν ἑτάρους τε λαβὼν καὶ νῆα μέλαιναν</l>
                  <l n="270">ἦλθον πευσόμενος πατρὸς δὴν οἰχομένοιο.</l>
               </q>
               <l n="271">
                  <milestone unit="para" ed="P"/>τὸν δʼ αὖτε προσέειπε Θεοκλύμενος θεοειδής·</l>
               <q type="unspecified">
                  <l n="272">οὕτω τοι καὶ ἐγὼν ἐκ πατρίδος, ἄνδρα κατακτὰς</l>
                  <l n="273">ἔμφυλον· πολλοὶ δὲ κασίγνητοί τε ἔται τε</l>
                  <l n="274">Ἄργος ἀνʼ ἱππόβοτον, μέγα δὲ κρατέουσιν Ἀχαιῶν.</l>
                  <l n="275">τῶν ὑπαλευάμενος θάνατον καὶ κῆρα μέλαιναν</l>
                  <l n="276">φεύγω, ἐπεί νύ μοι αἶσα κατʼ ἀνθρώπους ἀλάλησθαι.</l>
                  <l n="277">ἀλλά με νηὸς ἔφεσσαι, ἐπεί σε φυγὼν ἱκέτευσα,</l>
                  <l n="278">μή με κατακτείνωσι· διωκέμεναι γὰρ ὀΐω.</l>
               </q>
               <l n="279">
                  <milestone unit="para" ed="P"/>τὸν δʼ αὖ Τηλέμαχος πεπνυμένος ἀντίον ηὔδα·</l>
               <q type="unspecified">
                  <l n="280">οὐ μὲν δή σʼ ἐθέλοντά γʼ ἀπώσω νηὸς ἐΐσης,</l>
                  <l n="281">ἀλλʼ ἕπευ· αὐτὰρ κεῖθι φιλήσεαι, οἷά κʼ ἔχωμεν.</l>
               </q>
               <l n="282">
                  <milestone unit="para" ed="P"/>ὣς ἄρα φωνήσας οἱ ἐδέξατο χάλκεον ἔγχος,</l>
               <l n="283">καὶ τό γʼ ἐπʼ ἰκριόφιν τάνυσεν νεὸς ἀμφιελίσσης·</l>
               <l n="284">ἂν δὲ καὶ αὐτὸς νηὸς ἐβήσετο ποντοπόροιο.</l>
               <l n="285">ἐν πρύμνῃ δʼ ἄρʼ ἔπειτα καθέζετο, πὰρ δὲ οἷ αὐτῷ</l>
               <l n="286">εἷσε Θεοκλύμενον· τοὶ δὲ πρυμνήσιʼ ἔλυσαν.</l>
               <l n="287">Τηλέμαχος δʼ ἑτάροισιν ἐποτρύνας ἐκέλευσεν</l>
               <l n="288">ὅπλων ἅπτεσθαι· τοὶ δʼ ἐσσυμένως ἐπίθοντο.</l>
               <l n="289">ἱστὸν δʼ εἰλάτινον κοίλης ἔντοσθε μεσόδμης</l>
               <l n="290">στῆσαν ἀείραντες, κατὰ δὲ προτόνοισιν ἔδησαν,</l>
               <l n="291">ἕλκον δʼ ἱστία λευκὰ ἐϋστρέπτοισι βοεῦσι.</l>
               <l n="292">τοῖσιν δʼ ἴκμενον οὖρον ἵει γλαυκῶπις Ἀθήνη,</l>
               <l n="293">λάβρον ἐπαιγίζοντα διʼ αἰθέρος, ὄφρα τάχιστα</l>
               <l n="294">νηῦς ἀνύσειε θέουσα θαλάσσης ἁλμυρὸν ὕδωρ.</l>
               <l n="295">βὰν δὲ παρὰ Κρουνοὺς καὶ Χαλκίδα καλλιρέεθρον.</l>
               <l n="296">
                  <milestone unit="para" ed="P"/>δύσετό τʼ ἠέλιος σκιόωντό τε πᾶσαι ἀγυιαί·</l>
               <l n="297">ἡ δὲ Φεὰς ἐπέβαλλεν ἐπειγομένη Διὸς οὔρῳ</l>
               <l n="298">ἠδὲ παρʼ Ἤλιδα δῖαν, ὅθι κρατέουσιν Ἐπειοί.</l>
               <l n="299">ἔνθεν δʼ αὖ νήσοισιν ἐπιπροέηκε θοῇσιν,</l>
               <l n="300">ὁρμαίνων ἤ κεν θάνατον φύγοι ἦ κεν ἁλώῃ.</l>
               <milestone n="301" unit="card" ed="p"/>
               <l n="301">
                  <milestone unit="para" ed="P"/>τὼ δʼ αὖτʼ ἐν κλισίῃ Ὀδυσεὺς καὶ δῖος ὑφορβὸς</l>
               <l n="302">δορπείτην· παρὰ δέ σφιν ἐδόρπεον ἀνέρες ἄλλοι.</l>
               <l n="303">αὐτὰρ ἐπεὶ πόσιος καὶ ἐδητύος ἐξ ἔρον ἕντο,</l>
               <l n="304">τοῖς δʼ Ὀδυσεὺς μετέειπε, συβώτεω πειρητίζων,</l>
               <l n="305">ἤ μιν ἔτʼ ἐνδυκέως φιλέοι μεῖναί τε κελεύοι</l>
               <l n="306">αὐτοῦ ἐνὶ σταθμῷ, ἦ ὀτρύνειε πόλινδε·</l>
               <q type="unspecified">
                  <l n="307">
                     <milestone unit="para" ed="P"/>κέκλυθι νῦν, Εὔμαιε, καὶ ἄλλοι πάντες
                     ἑταῖροι·</l>
                  <l n="308">ἠῶθεν προτὶ ἄστυ λιλαίομαι ἀπονέεσθαι</l>
                  <l n="309">πτωχεύσων, ἵνα μή σε κατατρύχω καὶ ἑταίρους.</l>
                  <l n="310">ἀλλά μοι εὖ θʼ ὑπόθευ καὶ ἅμʼ ἡγεμόνʼ ἐσθλὸν ὄπασσον</l>
                  <l n="311">ὅς κέ με κεῖσʼ ἀγάγῃ· κατὰ δὲ πτόλιν αὐτὸς ἀνάγκῃ</l>
                  <l n="312">πλάγξομαι, αἴ κέν τις κοτύλην καὶ πύρνον ὀρέξῃ.</l>
                  <l n="313">καί κʼ ἐλθὼν πρὸς δώματʼ Ὀδυσσῆος θείοιο</l>
                  <l n="314">ἀγγελίην εἴποιμι περίφρονι Πηνελοπείῃ,</l>
                  <l n="315">καί κε μνηστήρεσσιν ὑπερφιάλοισι μιγείην,</l>
                  <l n="316">εἴ μοι δεῖπνον δοῖεν ὀνείατα μυρίʼ ἔχοντες.</l>
                  <l n="317">αἶψά κεν εὖ δρώοιμι μετὰ σφίσιν ἅσσʼ ἐθέλοιεν.</l>
                  <l n="318">ἐκ γάρ τοι ἐρέω, σὺ δὲ σύνθεο καί μευ ἄκουσον·</l>
                  <l n="319">Ἑρμείαο ἕκητι διακτόρου, ὅς ῥά τε πάντων</l>
                  <l n="320">ἀνθρώπων ἔργοισι χάριν καὶ κῦδος ὀπάζει,</l>
                  <l n="321">δρηστοσύνῃ οὐκ ἄν μοι ἐρίσσειε βροτὸς ἄλλος,</l>
                  <l n="322">πῦρ τʼ εὖ νηῆσαι διά τε ξύλα δανὰ κεάσσαι,</l>
                  <l n="323">δαιτρεῦσαί τε καὶ ὀπτῆσαι καὶ οἰνοχοῆσαι,</l>
                  <l n="324">οἷά τε τοῖς ἀγαθοῖσι παραδρώωσι χέρηες.</l>
               </q>
               <l n="325">
                  <milestone unit="para" ed="P"/>τὸν δὲ μέγʼ ὀχθήσας προσέφης, Εὔμαιε συβῶτα·</l>
               <q type="unspecified">
                  <l n="326">ὤ μοι, ξεῖνε, τίη τοι ἐνὶ φρεσὶ τοῦτο νόημα</l>
                  <l n="327">ἔπλετο; ἦ σύ γε πάγχυ λιλαίεαι αὐτόθʼ ὀλέσθαι.</l>
                  <l n="328">εἰ δὴ μνηστήρων ἐθέλεις καταδῦναι ὅμιλον,</l>
                  <l n="329">τῶν ὕβρις τε βίη τε σιδήρεον οὐρανὸν ἵκει.</l>
                  <l n="330">οὔ τοι τοιοίδʼ εἰσὶν ὑποδρηστῆρες ἐκείνων,</l>
                  <l n="331">ἀλλὰ νέοι, χλαίνας εὖ εἱμένοι ἠδὲ χιτῶνας,</l>
                  <l n="332">αἰεὶ δὲ λιπαροὶ κεφαλὰς καὶ καλὰ πρόσωπα,</l>
                  <l n="333">οἵ σφιν ὑποδρώωσιν· ἐΰξεστοι δὲ τράπεζαι</l>
                  <l n="334">σίτου καὶ κρειῶν ἠδʼ οἴνου βεβρίθασιν.</l>
                  <l n="335">ἀλλὰ μένʼ· οὐ γάρ τίς τοι ἀνιᾶται παρεόντι,</l>
                  <l n="336">οὔτʼ ἐγὼ οὔτε τις ἄλλος ἑταίρων, οἵ μοι ἔασιν.</l>
                  <l n="337">αὐτὰρ ἐπὴν ἔλθῃσιν Ὀδυσσῆος φίλος υἱός,</l>
                  <l n="338">κεῖνός σε χλαῖνάν τε χιτῶνά τε εἵματα ἕσσει,</l>
                  <l n="339">πέμψει δʼ ὅππη σε κραδίη θυμός τε κελεύει.</l>
               </q>
               <milestone n="340" unit="card" ed="p"/>
               <l n="340">
                  <milestone unit="para" ed="P"/>τὸν δʼ ἠμείβετʼ ἔπειτα πολύτλας δῖος Ὀδυσσεύς·</l>
               <q type="unspecified">
                  <l n="341">αἴθʼ οὕτως, Εὔμαιε, φίλος Διὶ πατρὶ γένοιο</l>
                  <l n="342">ὡς ἐμοί, ὅττι μʼ ἔπαυσας ἄλης καὶ ὀϊζύος αἰνῆς.</l>
                  <l n="343">πλαγκτοσύνης δʼ οὐκ ἔστι κακώτερον ἄλλο βροτοῖσιν·</l>
                  <l n="344">ἀλλʼ ἕνεκʼ οὐλομένης γαστρὸς κακὰ κήδεʼ ἔχουσιν</l>
                  <l n="345">ἀνέρες, ὅν τινʼ ἵκηται ἄλη καὶ πῆμα καὶ ἄλγος.</l>
                  <l n="346">νῦν δʼ ἐπεὶ ἰσχανάᾳς μεῖναι τέ με κεῖνον ἄνωγας,</l>
                  <l n="347">εἴπʼ ἄγε μοι περὶ μητρὸς Ὀδυσσῆος θείοιο</l>
                  <l n="348">πατρός θʼ, ὃν κατέλειπεν ἰὼν ἐπὶ γήραος οὐδῷ,</l>
                  <l n="349">ἤ που ἔτι ζώουσιν ὑπʼ αὐγὰς ἠελίοιο,</l>
                  <l n="350">ἦ ἤδη τεθνᾶσι καὶ εἰν Ἀΐδαο δόμοισι.</l>
               </q>
               <l n="351">
                  <milestone unit="para" ed="P"/>τὸν δʼ αὖτε προσέειπε συβώτης, ὄρχαμος ἀνδρῶν·</l>
               <q type="unspecified">
                  <l n="352">τοιγὰρ ἐγώ τοι, ξεῖνε, μάλʼ ἀτρεκέως ἀγορεύσω.</l>
                  <l n="353">Λαέρτης μὲν ἔτι ζώει, Διὶ δʼ εὔχεται αἰεὶ</l>
                  <l n="354">θυμὸν ἀπὸ μελέων φθίσθαι οἷς ἐν μεγάροισιν·</l>
                  <l n="355">ἐκπάγλως γὰρ παιδὸς ὀδύρεται οἰχομένοιο</l>
                  <l n="356">κουριδίης τʼ ἀλόχοιο δαΐφρονος, ἥ ἑ μάλιστα</l>
                  <l n="357">ἤκαχʼ ἀποφθιμένη καὶ ἐν ὠμῷ γήραϊ θῆκεν.</l>
                  <l n="358">ἡ δʼ ἄχεϊ οὗ παιδὸς ἀπέφθιτο κυδαλίμοιο,</l>
                  <l n="359">λευγαλέῳ θανάτῳ, ὡς μὴ θάνοι ὅς τις ἐμοί γε</l>
                  <l n="360">ἐνθάδε ναιετάων φίλος εἴη καὶ φίλα ἔρδοι.</l>
                  <l n="361">ὄφρα μὲν οὖν δὴ κείνη ἔην, ἀχέουσά περ ἔμπης,</l>
                  <l n="362">τόφρα τί μοι φίλον ἔσκε μεταλλῆσαι καὶ ἐρέσθαι,</l>
                  <l n="363">οὕνεκά μʼ αὐτὴ θρέψεν ἅμα Κτιμένῃ τανυπέπλῳ,</l>
                  <l n="364">θυγατέρʼ ἰφθίμῃ, τὴν ὁπλοτάτην τέκε παίδων·</l>
                  <l n="365">τῇ ὁμοῦ ἐτρεφόμην, ὀλίγον δέ τί μʼ ἧσσον ἐτίμα.</l>
                  <l n="366">αὐτὰρ ἐπεί ῥʼ ἥβην πολυήρατον ἱκόμεθʼ ἄμφω,</l>
                  <l n="367">τὴν μὲν ἔπειτα Σάμηνδʼ ἔδοσαν καὶ μυρίʼ ἕλοντο,</l>
                  <l n="368">αὐτὰρ ἐμὲ χλαῖνάν τε χιτῶνά τε εἵματʼ ἐκείνη</l>
                  <l n="369">καλὰ μάλʼ ἀμφιέσασα, ποσὶν δʼ ὑποδήματα δοῦσα</l>
                  <l n="370">ἀγρόνδε προΐαλλε· φίλει δέ με κηρόθι μᾶλλον.</l>
                  <l n="371">νῦν δʼ ἤδη τούτων ἐπιδεύομαι· ἀλλά μοι αὐτῷ</l>
                  <l n="372">ἔργον ἀέξουσιν μάκαρες θεοὶ ᾧ ἐπιμίμνω·</l>
                  <l n="373">τῶν ἔφαγόν τʼ ἔπιόν τε καὶ αἰδοίοισιν ἔδωκα.</l>
                  <l n="374">ἐκ δʼ ἄρα δεσποίνης οὐ μείλιχον ἔστιν ἀκοῦσαι</l>
                  <l n="375">οὔτʼ ἔπος οὔτε τι ἔργον, ἐπεὶ κακὸν ἔμπεσεν οἴκῳ,</l>
                  <l n="376">ἄνδρες ὑπερφίαλοι· μέγα δὲ δμῶες χατέουσιν</l>
                  <l n="377">ἀντία δεσποίνης φάσθαι καὶ ἕκαστα πυθέσθαι</l>
                  <l n="378">καὶ φαγέμεν πιέμεν τε, ἔπειτα δὲ καί τι φέρεσθαι</l>
                  <l n="379">ἀγρόνδʼ, οἷά τε θυμὸν ἀεὶ δμώεσσιν ἰαίνει.</l>
               </q>
               <milestone n="380" unit="card" ed="p"/>
               <l n="380">
                  <milestone unit="para" ed="P"/>τὸν δʼ ἀπαμειβόμενος προσέφη πολύμητις
                  Ὀδυσσεύς·</l>
               <q type="unspecified">
                  <l n="381">ὢ πόποι, ὡς ἄρα τυτθὸς ἐών, Εὔμαιε συβῶτα,</l>
                  <l n="382">πολλὸν ἀπεπλάγχθης σῆς πατρίδος ἠδὲ τοκήων.</l>
                  <l n="383">ἀλλʼ ἄγε μοι τόδε εἰπὲ καὶ ἀτρεκέως κατάλεξον,</l>
                  <l n="384">ἠὲ διεπράθετο πτόλις ἀνδρῶν εὐρυάγυια,</l>
                  <l n="385">ᾗ ἔνι ναιετάασκε πατὴρ καὶ πότνια μήτηρ,</l>
                  <l n="386">ἦ σέ γε μουνωθέντα παρʼ οἴεσιν ἢ παρὰ βουσὶν</l>
                  <l n="387">ἄνδρες δυσμενέες νηυσὶν λάβον ἠδʼ ἐπέρασσαν</l>
                  <l n="388">τοῦδʼ ἀνδρὸς πρὸς δώμαθʼ, ὁ δʼ ἄξιον ὦνον ἔδωκε.</l>
               </q>
               <l n="389">
                  <milestone unit="para" ed="P"/>τὸν δʼ αὖτε προσέειπε συβώτης, ὄρχαμος ἀνδρῶν·</l>
               <q type="unspecified">
                  <l n="390">ξεῖνʼ, ἐπεὶ ἂρ δὴ ταῦτά μʼ ἀνείρεαι ἠδὲ μεταλλᾷς,</l>
                  <l n="391">σιγῇ νῦν ξυνίει καὶ τέρπεο, πῖνέ τε οἶνον</l>
                  <l n="392">ἥμενος. αἵδε δὲ νύκτες ἀθέσφατοι· ἔστι μὲν εὕδειν,</l>
                  <l n="393">ἔστι δὲ τερπομένοισιν ἀκούειν· οὐδέ τί σε χρή,</l>
                  <l n="394">πρὶν ὥρη, καταλέχθαι· ἀνίη καὶ πολὺς ὕπνος.</l>
                  <l n="395">τῶν δʼ ἄλλων ὅτινα κραδίη καὶ θυμὸς ἀνώγει,</l>
                  <l n="396">εὑδέτω ἐξελθών· ἅμα δʼ ἠοῖ φαινομένηφι</l>
                  <l n="397">δειπνήσας ἅμʼ ὕεσσιν ἀνακτορίῃσιν ἑπέσθω.</l>
                  <l n="398">νῶϊ δʼ ἐνὶ κλισίῃ πίνοντέ τε δαινυμένω τε</l>
                  <l n="399">κήδεσιν ἀλλήλων τερπώμεθα λευγαλέοισι,</l>
                  <l n="400">μνωομένω· μετὰ γάρ τε καὶ ἄλγεσι τέρπεται ἀνήρ,</l>
                  <l n="401">ὅς τις δὴ μάλα πολλὰ πάθῃ καὶ πόλλʼ ἐπαληθῇ.</l>
                  <l n="402">τοῦτο δέ τοι ἐρέω ὅ μʼ ἀνείρεαι ἠδὲ μεταλλᾷς.</l>
                  <l n="403">
                     <milestone unit="para" ed="P"/>νῆσός τις Συρίη κικλήσκεται, εἴ που ἀκούεις,</l>
                  <l n="404">Ὀρτυγίης καθύπερθεν, ὅθι τροπαὶ ἠελίοιο,</l>
                  <l n="405">οὔ τι περιπληθὴς λίην τόσον, ἀλλʼ ἀγαθὴ μέν,</l>
                  <l n="406">εὔβοτος, εὔμηλος, οἰνοπληθής, πολύπυρος.</l>
                  <l n="407">πείνη δʼ οὔ ποτε δῆμον ἐσέρχεται, οὐδέ τις ἄλλη</l>
                  <l n="408">νοῦσος ἐπὶ στυγερὴ πέλεται δειλοῖσι βροτοῖσιν·</l>
                  <l n="409">ἀλλʼ ὅτε γηράσκωσι πόλιν κάτα φῦλʼ ἀνθρώπων,</l>
                  <l n="410">ἐλθὼν ἀργυρότοξος Ἀπόλλων Ἀρτέμιδι ξὺν</l>
                  <l n="411">οἷς ἀγανοῖς βελέεσσιν ἐποιχόμενος κατέπεφνεν.</l>
                  <l n="412">ἔνθα δύω πόλιες, δίχα δέ σφισι πάντα δέδασται·</l>
                  <l n="413">τῇσιν δʼ ἀμφοτέρῃσι πατὴρ ἐμὸς ἐμβασίλευε,</l>
                  <l n="414">Κτήσιος Ὀρμενίδης, ἐπιείκελος ἀθανάτοισιν.</l>
                  <milestone n="415" unit="card" ed="p"/>
                  <l n="415">
                     <milestone unit="para" ed="P"/>ἔνθα δὲ Φοίνικες ναυσίκλυτοι ἤλυθον ἄνδρες,</l>
                  <l n="416">τρῶκται, μυρίʼ ἄγοντες ἀθύρματα νηῒ μελαίνῃ.</l>
                  <l n="417">ἔσκε δὲ πατρὸς ἐμοῖο γυνὴ Φοίνισσʼ ἐνὶ οἴκῳ,</l>
                  <l n="418">καλή τε μεγάλη τε καὶ ἀγλαὰ ἔργα ἰδυῖα·</l>
                  <l n="419">τὴν δʼ ἄρα Φοίνικες πολυπαίπαλοι ἠπερόπευον.</l>
                  <l n="420">πλυνούσῃ τις πρῶτα μίγη κοίλῃ παρὰ νηῒ</l>
                  <l n="421">εὐνῇ καὶ φιλότητι, τά τε φρένας ἠπεροπεύει</l>
                  <l n="422">θηλυτέρῃσι γυναιξί, καὶ ἥ κʼ εὐεργὸς ἔῃσιν.</l>
                  <l n="423">εἰρώτα δὴ ἔπειτα τίς εἴη καὶ πόθεν ἔλθοι·</l>
                  <l n="424">ἡ δὲ μάλʼ αὐτίκα πατρὸς ἐπέφραδεν ὑψερεφὲς δῶ·</l>
                  <q type="unspecified">
                     <l n="425">
                        <milestone unit="para" ed="P"/>ἐκ μὲν Σιδῶνος πολυχάλκου εὔχομαι εἶναι,</l>
                     <l n="426">κούρη δʼ εἴμʼ Ἀρύβαντος ἐγὼ ῥυδὸν ἀφνειοῖο·</l>
                     <l n="427">ἀλλά μʼ ἀνήρπαξαν Τάφιοι ληΐστορες ἄνδρες</l>
                     <l n="428">ἀγρόθεν ἐρχομένην, πέρασαν δέ τε δεῦρʼ ἀγαγόντες</l>
                     <l n="429">τοῦδʼ ἀνδρὸς πρὸς δώμαθʼ· ὁ δʼ ἄξιον ὦνον ἔδωκε.</l>
                  </q>
                  <l n="430">
                     <milestone unit="para" ed="P"/>τὴν δʼ αὖτε προσέειπεν ἀνήρ, ὃς ἐμίσγετο
                     λάθρη·</l>
                  <q type="unspecified">
                     <l n="431">ἦ ῥά κε νῦν πάλιν αὖτις ἅμʼ ἡμῖν οἴκαδʼ ἕποιο,</l>
                     <l n="432">ὄφρα ἴδῃ πατρὸς καὶ μητέρος ὑψερεφὲς δῶ</l>
                     <l n="433">αὐτούς τʼ; ἦ γὰρ ἔτʼ εἰσὶ καὶ ἀφνειοὶ καλέονται.</l>
                  </q>
                  <l n="434">
                     <milestone unit="para" ed="P"/>τὸν δʼ αὖτε προσέειπε γυνὴ καὶ ἀμείβετο
                     μύθῳ·</l>
                  <q type="unspecified">
                     <l n="435">εἴη κεν καὶ τοῦτʼ, εἴ μοι ἐθέλοιτέ γε, ναῦται,</l>
                     <l n="436">ὅρκῳ πιστωθῆναι ἀπήμονά μʼ οἴκαδʼ ἀπάξειν.</l>
                  </q>
                  <l n="437">
                     <milestone unit="para" ed="P"/>ὣς ἔφαθʼ, οἱ δʼ ἄρα πάντες ἐπώμνυον ὡς
                     ἐκέλευεν.</l>
                  <l n="438">αὐτὰρ ἐπεί ῥʼ ὄμοσάν τε τελεύτησάν τε τὸν ὅρκον,</l>
                  <l n="439">τοῖς δʼ αὖτις μετέειπε γυνὴ καὶ ἀμείβετο μύθῳ·</l>
                  <q type="unspecified">
                     <l n="440">
                        <milestone unit="para" ed="P"/>σιγῇ νῦν, μή τίς με προσαυδάτω ἐπέεσσιν</l>
                     <l n="441">ὑμετέρων ἑτάρων, ξυμβλήμενος ἢ ἐν ἀγυιῇ,</l>
                     <l n="442">ἤ που ἐπὶ κρήνῃ· μή τις ποτὶ δῶμα γέροντι</l>
                     <l n="443">ἐλθὼν ἐξείπῃ, ὁ δʼ ὀϊσάμενος καταδήσῃ</l>
                     <l n="444">δεσμῷ ἐν ἀργαλέῳ, ὑμῖν δʼ ἐπιφράσσετʼ ὄλεθρον.</l>
                     <l n="445">ἀλλʼ ἔχετʼ ἐν φρεσὶ μῦθον, ἐπείγετε δʼ ὦνον ὁδαίων.</l>
                     <l n="446">ἀλλʼ ὅτε κεν δὴ νηῦς πλείη βιότοιο γένηται,</l>
                     <l n="447">ἀγγελίη μοι ἔπειτα θοῶς ἐς δώμαθʼ ἱκέσθω·</l>
                     <l n="448">οἴσω γὰρ καὶ χρυσόν, ὅτις χʼ ὑποχείριος ἔλθῃ·</l>
                     <l n="449">καὶ δέ κεν ἄλλʼ ἐπίβαθρον ἐγὼν ἐθέλουσά γε δοίην.</l>
                     <l n="450">παῖδα γὰρ ἀνδρὸς ἑῆος ἐνὶ μεγάροις ἀτιτάλλω,</l>
                     <l n="451">κερδαλέον δὴ τοῖον, ἅμα τροχόωντα θύραζε·</l>
                     <l n="452">τόν κεν ἄγοιμʼ ἐπὶ νηός, ὁ δʼ ὑμῖν μυρίον ὦνον</l>
                     <l n="453">ἄλφοι, ὅπῃ περάσητε κατʼ ἀλλοθρόους ἀνθρώπους.</l>
                  </q>
                  <milestone n="454" unit="card" ed="p"/>
                  <l n="454">
                     <milestone unit="para" ed="P"/>ἡ μὲν ἄρʼ ὣς εἰποῦσʼ ἀπέβη πρὸς δώματα καλά,</l>
                  <l n="455">οἱ δʼ ἐνιαυτὸν ἅπαντα παρʼ ἡμῖν αὖθι μένοντες</l>
                  <l n="456">ἐν νηῒ γλαφυρῇ βίοτον πολὺν ἐμπολόωντο.</l>
                  <l n="457">ἀλλʼ ὅτε δὴ κοίλη νηῦς ἤχθετο τοῖσι νέεσθαι,</l>
                  <l n="458">καὶ τότʼ ἄρʼ ἄγγελον ἧκαν, ὃς ἀγγείλειε γυναικί.</l>
                  <l n="459">ἤλυθʼ ἀνὴρ πολύϊδρις ἐμοῦ πρὸς δώματα πατρὸς</l>
                  <l n="460">χρύσεον ὅρμον ἔχων, μετὰ δʼ ἠλέκτροισιν ἔερτο.</l>
                  <l n="461">τὸν μὲν ἄρʼ ἐν μεγάρῳ δμῳαὶ καὶ πότνια μήτηρ</l>
                  <l n="462">χερσίν τʼ ἀμφαφόωντο καὶ ὀφθαλμοῖσιν ὁρῶντο,</l>
                  <l n="463">ὦνον ὑπισχόμεναι· ὁ δὲ τῇ κατένευσε σιωπῇ.</l>
                  <l n="464">ἦ τοι ὁ καννεύσας κοίλην ἐπὶ νῆα βεβήκει,</l>
                  <l n="465">ἡ δʼ ἐμὲ χειρὸς ἑλοῦσα δόμων ἐξῆγε θύραζε.</l>
                  <l n="466">εὗρε δʼ ἐνὶ προδόμῳ ἠμὲν δέπα ἠδὲ τραπέζας</l>
                  <l n="467">ἀνδρῶν δαιτυμόνων, οἵ μευ πατέρʼ ἀμφεπένοντο.</l>
                  <l n="468">οἱ μὲν ἄρʼ ἐς θῶκον πρόμολον, δήμοιό τε φῆμιν,</l>
                  <l n="469">ἡ δʼ αἶψα τρίʼ ἄλεισα κατακρύψασʼ ὑπὸ κόλπῳ</l>
                  <l n="470">ἔκφερεν· αὐτὰρ ἐγὼν ἑπόμην ἀεσιφροσύνῃσι.</l>
                  <l n="471">δύσετό τʼ ἠέλιος, σκιόωντό τε πᾶσαι ἀγυιαί·</l>
                  <l n="472">ἡμεῖς δʼ ἐς λιμένα κλυτὸν ἤλθομεν ὦκα κιόντες,</l>
                  <l n="473">ἔνθʼ ἄρα Φοινίκων ἀνδρῶν ἦν ὠκύαλος νηῦς.</l>
                  <l n="474">οἱ μὲν ἔπειτʼ ἀναβάντες ἐπέπλεον ὑγρὰ κέλευθα,</l>
                  <l n="475">νὼ ἀναβησάμενοι· ἐπὶ δὲ Ζεὺς οὖρον ἴαλλεν.</l>
                  <l n="476">ἑξῆμαρ μὲν ὁμῶς πλέομεν νύκτας τε καὶ ἦμαρ·</l>
                  <l n="477">ἀλλʼ ὅτε δὴ ἕβδομον ἦμαρ ἐπὶ Ζεὺς θῆκε Κρονίων,</l>
                  <l n="478">τὴν μὲν ἔπειτα γυναῖκα βάλʼ Ἄρτεμις ἰοχέαιρα,</l>
                  <l n="479">ἄντλῳ δʼ ἐνδούπησε πεσοῦσʼ ὡς εἰναλίη κήξ.</l>
                  <l n="480">καὶ τὴν μὲν φώκῃσι καὶ ἰχθύσι κύρμα γενέσθαι</l>
                  <l n="481">ἔκβαλον· αὐτὰρ ἐγὼ λιπόμην ἀκαχήμενος ἦτορ·</l>
                  <l n="482">τοὺς δʼ Ἰθάκῃ ἐπέλασσε φέρων ἄνεμός τε καὶ ὕδωρ,</l>
                  <l n="483">ἔνθα με Λαέρτης πρίατο κτεάτεσσιν ἑοῖσιν.</l>
                  <l n="484">οὕτω τήνδε τε γαῖαν ἐγὼν ἴδον ὀφθαλμοῖσι.</l>
               </q>
               <l n="485">τὸν δʼ αὖ διογενὴς Ὀδυσεὺς ἠμείβετο μύθῳ·</l>
               <q type="unspecified">
                  <l n="486">Εὔμαιʼ, ἦ μάλα δή μοι ἐνὶ φρεσὶ θυμὸν ὄρινας</l>
                  <l n="487">ταῦτα ἕκαστα λέγων, ὅσα δὴ πάθες ἄλγεα θυμῷ.</l>
                  <l n="488">ἀλλʼ ἦ τοι σοὶ μὲν παρὰ καὶ κακῷ ἐσθλὸν ἔθηκε</l>
                  <l n="489">Ζεύς, ἐπεὶ ἀνδρὸς δώματʼ ἀφίκεο πολλὰ μογήσας</l>
                  <l n="490">ἠπίου, ὃς δή τοι παρέχει βρῶσίν τε πόσιν τε</l>
                  <l n="491">ἐνδυκέως, ζώεις δʼ ἀγαθὸν βίον· αὐτὰρ ἐγώ γε</l>
                  <l n="492">πολλὰ βροτῶν ἐπὶ ἄστεʼ ἀλώμενος ἐνθάδʼ ἱκάνω.</l>
               </q>
               <milestone n="493" unit="card" ed="p"/>
               <l n="493">
                  <milestone unit="para" ed="P"/>ὣς οἱ μὲν τοιαῦτα πρὸς ἀλλήλους ἀγόρευον,</l>
               <l n="494">καδδραθέτην δʼ οὐ πολλὸν ἐπὶ χρόνον, ἀλλὰ μίνυνθα·</l>
               <l n="495">αἶψα γὰρ Ἠὼς ἦλθεν ἐΰθρονος. οἱ δʼ ἐπὶ χέρσου</l>
               <l n="496">Τηλεμάχου ἕταροι λύον ἱστία, κὰδ δʼ ἕλον ἱστὸν</l>
               <l n="497">καρπαλίμως, τὴν δʼ εἰς ὅρμον προέρυσσαν ἐρετμοῖς·</l>
               <l n="498">ἐκ δʼ εὐνὰς ἔβαλον, κατὰ δὲ πρυμνήσιʼ ἔδησαν·</l>
               <l n="499">ἐκ δὲ καὶ αὐτοὶ βαῖνον ἐπὶ ῥηγμῖνι θαλάσσης,</l>
               <l n="500">δεῖπνόν τʼ ἐντύνοντο κερῶντό τε αἴθοπα οἶνον.</l>
               <l n="501">αὐτὰρ ἐπεὶ πόσιος καὶ ἐδητύος ἐξ ἔρον ἕντο,</l>
               <l n="502">τοῖσι δὲ Τηλέμαχος πεπνυμένος ἤρχετο μύθων·</l>
               <q type="unspecified">
                  <l n="503">
                     <milestone unit="para" ed="P"/>ὑμεῖς μὲν νῦν ἄστυδʼ ἐλαύνετε νῆα μέλαιναν,</l>
                  <l n="504">αὐτὰρ ἐγὼν ἀγροὺς ἐπιείσομαι ἠδὲ βοτῆρας·</l>
                  <l n="505">ἑσπέριος δʼ εἰς ἄστυ ἰδὼν ἐμὰ ἔργα κάτειμι.</l>
                  <l n="506">ἠῶθεν δέ κεν ὔμμιν ὁδοιπόριον παραθείμην,</l>
                  <l n="507">δαῖτʼ ἀγαθὴν κρειῶν τε καὶ οἴνου ἡδυπότοιο.</l>
               </q>
               <l n="508">
                  <milestone unit="para" ed="P"/>τὸν δʼ αὖτε προσέειπε Θεοκλύμενος θεοειδής·</l>
               <q type="unspecified">
                  <l n="509">πῆ γὰρ ἐγώ, φίλε τέκνον, ἴω; τεῦ δώμαθʼ ἵκωμαι</l>
                  <l n="510">ἀνδρῶν οἳ κραναὴν Ἰθάκην κάτα κοιρανέουσιν;</l>
                  <l n="511">ἦ ἰθὺς σῆς μητρὸς ἴω καὶ σοῖο δόμοιο;</l>
               </q>
               <l n="512">
                  <milestone unit="para" ed="P"/>τὸν δʼ αὖ Τηλέμαχος πεπνυμένος ἀντίον ηὔδα·</l>
               <q type="unspecified">
                  <l n="513">ἄλλως μέν σʼ ἂν ἐγώ γε καὶ ἡμέτερόνδε κελοίμην</l>
                  <l n="514">ἔρχεσθʼ· οὐ γάρ τι ξενίων ποθή· ἀλλὰ σοὶ αὐτῷ</l>
                  <l n="515">χεῖρον, ἐπεί τοι ἐγὼ μὲν ἀπέσσομαι, οὐδέ σε μήτηρ</l>
                  <l n="516">ὄψεται· οὐ μὲν γάρ τι θαμὰ μνηστῆρσʼ ἐνὶ οἴκῳ</l>
                  <l n="517">φαίνεται, ἀλλʼ ἀπὸ τῶν ὑπερωΐῳ ἱστὸν ὑφαίνει.</l>
                  <l n="518">ἀλλά τοι ἄλλον φῶτα πιφαύσκομαι ὅν κεν ἵκοιο,</l>
                  <l n="519">Εὐρύμαχον, Πολύβοιο δαΐφρονος ἀγλαὸν υἱόν,</l>
                  <l n="520">τὸν νῦν ἶσα θεῷ Ἰθακήσιοι εἰσορόωσι·</l>
                  <l n="521">καὶ γὰρ πολλὸν ἄριστος ἀνὴρ μέμονέν τε μάλιστα</l>
                  <l n="522">μητέρʼ ἐμὴν γαμέειν καὶ Ὀδυσσῆος γέρας ἕξειν.</l>
                  <l n="523">ἀλλὰ τά γε Ζεὺς οἶδεν Ὀλύμπιος, αἰθέρι ναίων,</l>
                  <l n="524">εἴ κέ σφι πρὸ γάμοιο τελευτήσει κακὸν ἦμαρ.</l>
               </q>
               <milestone n="525" unit="card" ed="p"/>
               <l n="525">
                  <milestone unit="para" ed="P"/>ὣς ἄρα οἱ εἰπόντι ἐπέπτατο δεξιὸς ὄρνις,</l>
               <l n="526">κίρκος, Ἀπόλλωνος ταχὺς ἄγγελος· ἐν δὲ πόδεσσι</l>
               <l n="527">τίλλε πέλειαν ἔχων, κατὰ δὲ πτερὰ χεῦεν ἔραζε</l>
               <l n="528">μεσσηγὺς νηός τε καὶ αὐτοῦ Τηλεμάχοιο.</l>
               <l n="529">τὸν δὲ Θεοκλύμενος ἑτάρων ἀπονόσφι καλέσσας</l>
               <l n="530">ἔν τʼ ἄρα οἱ φῦ χειρὶ ἔπος τʼ ἔφατʼ ἔκ τʼ ὀνόμαζε·</l>
               <q type="unspecified">
                  <l n="531">
                     <milestone unit="para" ed="P"/>Τηλέμαχʼ, οὔ τοι ἄνευ θεοῦ ἔπτατο δεξιὸς
                     ὄρνις</l>
                  <l n="532">ἔγνων γάρ μιν ἐσάντα ἰδὼν οἰωνὸν ἐόντα.</l>
                  <l n="533">ὑμετέρου δʼ οὐκ ἔστι γένος βασιλεύτερον ἄλλο</l>
                  <l n="534">ἐν δήμῳ Ἰθάκης, ἀλλʼ ὑμεῖς καρτεροὶ αἰεί.</l>
               </q>
               <l n="535">τὸν δʼ αὖ Τηλέμαχος πεπνυμένος ἀντίον ηὔδα·</l>
               <q type="unspecified">
                  <l n="536">αἲ γὰρ τοῦτο, ξεῖνε, ἔπος τετελεσμένον εἴη·</l>
                  <l n="537">τῷ κε τάχα γνοίης φιλότητά τε πολλά τε δῶρα</l>
                  <l n="538">ἐξ ἐμεῦ, ὡς ἄν τίς σε συναντόμενος μακαρίζοι.</l>
               </q>
               <l n="539">
                  <milestone unit="para" ed="P"/>ἦ καὶ Πείραιον προσεφώνεε, πιστὸν ἑταῖρον·</l>
               <q type="unspecified">
                  <l n="540">Πείραιε Κλυτίδη, σὺ δέ μοι τά περ ἄλλα μάλιστα</l>
                  <l n="541">πείθῃ ἐμῶν ἑτάρων, οἵ μοι Πύλον εἰς ἅμʼ ἕποντο·</l>
                  <l n="542">καὶ νῦν μοι τὸν ξεῖνον ἄγων ἐν δώμασι σοῖσιν</l>
                  <l n="543">ἐνδυκέως φιλέειν καὶ τιέμεν, εἰς ὅ κεν ἔλθω.</l>
               </q>
               <l n="544">
                  <milestone unit="para" ed="P"/>τὸν δʼ αὖ Πείραιος δουρικλυτὸς ἀντίον ηὔδα·</l>
               <q type="unspecified">
                  <l n="545">Τηλέμαχʼ, εἰ γάρ κεν σὺ πολὺν χρόνον ἐνθάδε μίμνοι,</l>
                  <l n="546">τόνδε τʼ ἐγὼ κομιῶ, ξενίων δέ οἱ οὐ ποθὴ ἔσται.</l>
               </q>
               <l n="547">
                  <milestone unit="para" ed="P"/>ὣς εἰπὼν ἐπὶ νηὸς ἔβη, ἐκέλευσε δʼ ἑταίρους</l>
               <l n="548">αὐτούς τʼ ἀμβαίνειν ἀνά τε πρυμνήσια λῦσαι.</l>
               <l n="549">οἱ δʼ αἶψʼ εἴσβαινον καὶ ἐπὶ κληῗσι καθῖζον.</l>
               <l n="550">Τηλέμαχος δʼ ὑπὸ ποσσὶν ἐδήσατο καλὰ πέδιλα,</l>
               <l n="551">εἵλετο δʼ ἄλκιμον ἔγχος, ἀκαχμένον ὀξέϊ χαλκῷ,</l>
               <l n="552">νηὸς ἀπʼ ἰκριόφιν· τοὶ δὲ πρυμνήσιʼ ἔλυσαν.</l>
               <l n="553">οἱ μὲν ἀνώσαντες πλέον ἐς πόλιν, ὡς ἐκέλευσε</l>
               <l n="554">Τηλέμαχος, φίλος υἱὸς Ὀδυσσῆος θείοιο·</l>
               <l n="555">τὸν δʼ ὦκα προβιβάντα πόδες φέρον, ὄφρʼ ἵκετʼ αὐλήν,</l>
               <l n="556">ἔνθα οἱ ἦσαν ὕες μάλα μυρίαι, ᾗσι συβώτης</l>
               <l n="557">ἐσθλὸς ἐὼν ἐνίαυεν, ἀνάκτεσιν ἤπια εἰδώς,</l>
            </div>
            <div n="16" type="textpart" subtype="book">
               <milestone n="1" unit="card" ed="p"/>
               <l n="1">τὼ δʼ αὖτʼ ἐν κλισίῃ Ὀδυσεὺς καὶ δῖος ὑφορβὸς</l>
               <l n="2">ἐντύνοντο ἄριστον ἅμʼ ἠοῖ, κηαμένω πῦρ,</l>
               <l n="3">ἔκπεμψάν τε νομῆας ἅμʼ ἀγρομένοισι σύεσσι·</l>
               <l n="4">Τηλέμαχον δὲ περίσσαινον κύνες ὑλακόμωροι,</l>
               <l n="5">οὐδʼ ὕλαον προσιόντα. νόησε δὲ δῖος Ὀδυσσεὺς</l>
               <l n="6">σαίνοντάς τε κύνας, περί τε κτύπος ἦλθε ποδοῖϊν.</l>
               <l n="7">αἶψα δʼ ἄρʼ Εὔμαιον ἔπεα πτερόεντα προσηύδα·</l>
               <q type="unspecified">
                  <l n="8">
                     <milestone unit="para" ed="P"/>Εὔμαιʼ, ἦ μάλα τίς τοι ἐλεύσεται ἐνθάδʼ
                     ἑταῖρος</l>
                  <l n="9">ἢ καὶ γνώριμος ἄλλος, ἐπεὶ κύνες οὐχ ὑλάουσιν,</l>
                  <l n="10">ἀλλὰ περισσαίνουσι· ποδῶν δʼ ὑπὸ δοῦπον ἀκούω.</l>
               </q>
               <l n="11">
                  <milestone unit="para" ed="P"/>οὔ πω πᾶν εἴρητο ἔπος, ὅτε οἱ φίλος υἱὸς</l>
               <l n="12">ἔστη ἐνὶ προθύροισι. ταφὼν δʼ ἀνόρουσε συβώτης,</l>
               <l n="13">ἐκ δʼ ἄρα οἱ χειρῶν πέσον ἄγγεα, τοῖς ἐπονεῖτο,</l>
               <l n="14">κιρνὰς αἴθοπα οἶνον. ὁ δʼ ἀντίος ἦλθεν ἄνακτος,</l>
               <l n="15">κύσσε δέ μιν κεφαλήν τε καὶ ἄμφω φάεα καλὰ</l>
               <l n="16">χεῖράς τʼ ἀμφοτέρας· θαλερὸν δέ οἱ ἔκπεσε δάκρυ.</l>
               <l n="17">ὡς δὲ πατὴρ ὃν παῖδα φίλα φρονέων ἀγαπάζῃ</l>
               <l n="18">ἐλθόντʼ ἐξ ἀπίης γαίης δεκάτῳ ἐνιαυτῷ,</l>
               <l n="19">μοῦνον τηλύγετον, τῷ ἔπʼ ἄλγεα πολλὰ μογήσῃ,</l>
               <l n="20">ὣς τότε Τηλέμαχον θεοειδέα δῖος ὑφορβὸς</l>
               <l n="21">πάντα κύσεν περιφύς, ὡς ἐκ θανάτοιο φυγόντα·</l>
               <l n="22">καί ῥʼ ὀλοφυρόμενος ἔπεα πτερόεντα προσηύδα·</l>
               <q type="unspecified">
                  <l n="23">
                     <milestone unit="para" ed="P"/>ἦλθες, Τηλέμαχε, γλυκερὸν φάος. οὔ σʼ ἔτʼ ἐγώ
                     γε</l>
                  <l n="24">ὄψεσθαι ἐφάμην, ἐπεὶ ᾤχεο νηῒ Πύλονδε.</l>
                  <l n="25">ἀλλʼ ἄγε νῦν εἴσελθε, φίλον τέκος, ὄφρα σε θυμῷ</l>
                  <l n="26">τέρψομαι εἰσορόων νέον ἄλλοθεν ἔνδον ἐόντα.</l>
                  <l n="27">οὐ μὲν γάρ τι θάμʼ ἀγρὸν ἐπέρχεαι οὐδὲ νομῆας,</l>
                  <l n="28">ἀλλʼ ἐπιδημεύεις· ὣς γάρ νύ τοι εὔαδε θυμῷ,</l>
                  <l n="29">ἀνδρῶν μνηστήρων ἐσορᾶν ἀΐδηλον ὅμιλον.</l>
               </q>
               <l n="30">τὸν δʼ αὖ Τηλέμαχος πεπνυμένος ἀντίον ηὔδα·</l>
               <q type="unspecified">
                  <l n="31">ἔσσεται οὕτως, ἄττα· σέθεν δʼ ἕνεκʼ ἐνθάδʼ ἱκάνω,</l>
                  <l n="32">ὄφρα σέ τʼ ὀφθαλμοῖσιν ἴδω καὶ μῦθον ἀκούσω,</l>
                  <l n="33">ἤ μοι ἔτʼ ἐν μεγάροις μήτηρ μένει, ἦέ τις ἤδη</l>
                  <l n="34">ἀνδρῶν ἄλλος ἔγημεν, Ὀδυσσῆος δέ που εὐνὴ</l>
                  <l n="35">χήτει ἐνευναίων κάκʼ ἀράχνια κεῖται ἔχουσα.</l>
               </q>
               <l n="36">
                  <milestone unit="para" ed="P"/>τὸν δʼ αὖτε προσέειπε συβώτης, ὄρχαμος ἀνδρῶν·</l>
               <q type="unspecified">
                  <l n="37">καὶ λίην κείνη γε μένει τετληότι θυμῷ</l>
                  <l n="38">σοῖσιν ἐνὶ μεγάροισιν· ὀϊζυραὶ δέ οἱ αἰεὶ</l>
                  <l n="39">φθίνουσιν νύκτες τε καὶ ἤματα δάκρυ χεούσῃ.</l>
               </q>
               <l n="40">ὣς ἄρα φωνήσας οἱ ἐδέξατο χάλκεον ἔγχος·</l>
               <l n="41">αὐτὰρ ὅ γʼ εἴσω ἴεν καὶ ὑπέρβη λάϊνον οὐδόν.</l>
               <l n="42">τῷ δʼ ἕδρης ἐπιόντι πατὴρ ὑπόειξεν Ὀδυσσεύς·</l>
               <l n="43">Τηλέμαχος δʼ ἑτέρωθεν ἐρήτυε φώνησέν τε·</l>
               <q type="unspecified">
                  <l n="44">
                     <milestone unit="para" ed="P"/>ἧσʼ, ὦ ξεῖνʼ· ἡμεῖς δὲ καὶ ἄλλοθι δήομεν
                     ἕδρην</l>
                  <l n="45">σταθμῷ ἐν ἡμετέρῳ· πάρα δʼ ἀνὴρ ὃς καταθήσει.</l>
               </q>
               <milestone n="46" unit="card" ed="p"/>
               <l n="46">
                  <milestone unit="para" ed="P"/>ὣς φάθʼ, ὁ δʼ αὖτις ἰὼν κατʼ ἄρʼ ἕζετο· τῷ δὲ
                  συβώτης.</l>
               <l n="47">χεῦεν ὕπο χλωρὰς ῥῶπας καὶ κῶας ὕπερθεν·</l>
               <l n="48">ἔνθα καθέζετʼ ἔπειτα Ὀδυσσῆος φίλος υἱός.</l>
               <l n="49">τοῖσιν δʼ αὖ κρειῶν πίνακας παρέθηκε συβώτης</l>
               <l n="50">ὀπταλέων, ἅ ῥα τῇ προτέρῃ ὑπέλειπον ἔδοντες,</l>
               <l n="51">σῖτον δʼ ἐσσυμένως παρενήνεεν ἐν κανέοισιν,</l>
               <l n="52">ἐν δʼ ἄρα κισσυβίῳ κίρνη μελιηδέα οἶνον·</l>
               <l n="53">αὐτὸς δʼ ἀντίον ἷζεν Ὀδυσσῆος θείοιο.</l>
               <l n="54">οἱ δʼ ἐπʼ ὀνείαθʼ ἑτοῖμα προκείμενα χεῖρας ἴαλλον.</l>
               <l n="55">αὐτὰρ ἐπεὶ πόσιος καὶ ἐδητύος ἐξ ἔρον ἕντο,</l>
               <l n="56">δὴ τότε Τηλέμαχος προσεφώνεε δῖον ὑφορβόν·</l>
               <q type="unspecified">
                  <l n="57">
                     <milestone unit="para" ed="P"/>ἄττα, πόθεν τοι ξεῖνος ὅδʼ ἵκετο; πῶς δέ ἑ
                     ναῦται</l>
                  <l n="58">ἤγαγον εἰς Ἰθάκην; τίνες ἔμμεναι εὐχετόωντο;</l>
                  <l n="59">οὐ μὲν γάρ τί ἑ πεζὸν ὀΐομαι ἐνθάδʼ ἱκέσθαι.</l>
               </q>
               <l n="60">
                  <milestone unit="para" ed="P"/>τὸν δʼ ἀπαμειβόμενος προσέφης, Εὔμαιε συβῶτα·</l>
               <q type="unspecified">
                  <l n="61">τοιγὰρ ἐγώ τοι, τέκνον, ἀληθέα πάντʼ ἀγορεύσω.</l>
                  <l n="62">ἐκ μὲν Κρητάων γένος εὔχεται εὐρειάων,</l>
                  <l n="63">φησὶ δὲ πολλὰ βροτῶν ἐπὶ ἄστεα δινηθῆναι</l>
                  <l n="64">πλαζόμενος· ὣς γάρ οἱ ἐπέκλωσεν τά γε δαίμων.</l>
                  <l n="65">νῦν αὖ Θεσπρωτῶν ἀνδρῶν ἐκ νηὸς ἀποδρὰς</l>
                  <l n="66">ἤλυθʼ ἐμὸν πρὸς σταθμόν, ἐγὼ δέ τοι ἐγγυαλίξω·</l>
                  <l n="67">ἔρξον ὅπως ἐθέλεις· ἱκέτης δέ τοι εὔχεται εἶναι.</l>
               </q>
               <l n="68">
                  <milestone unit="para" ed="P"/>τὸν δʼ αὖ Τηλέμαχος πεπνυμένος ἀντίον ηὔδα·</l>
               <q type="unspecified">
                  <l n="69">Εὔμαιʼ, ἦ μάλα τοῦτο ἔπος θυμαλγὲς ἔειπες·</l>
                  <l n="70">πῶς γὰρ δὴ τὸν ξεῖνον ἐγὼν ὑποδέξομαι οἴκῳ;</l>
                  <l n="71">αὐτὸς μὲν νέος εἰμὶ καὶ οὔ πω χερσὶ πέποιθα</l>
                  <l n="72">ἄνδρʼ ἀπαμύνασθαι, ὅτε τις πρότερος χαλεπήνῃ·</l>
                  <l n="73">μητρὶ δʼ ἐμῇ δίχα θυμὸς ἐνὶ φρεσὶ μερμηρίζει,</l>
                  <l n="74">ἢ αὐτοῦ παρʼ ἐμοί τε μένῃ καὶ δῶμα κομίζῃ,</l>
                  <l n="75">εὐνήν τʼ αἰδομένη πόσιος δήμοιό τε φῆμιν,</l>
                  <l n="76">ἦ ἤδη ἅμʼ ἕπηται Ἀχαιῶν ὅς τις ἄριστος</l>
                  <l n="77">μνᾶται ἐνὶ μεγάροισιν ἀνὴρ καὶ πλεῖστα πόρῃσιν.</l>
                  <l n="78">ἀλλʼ ἦ τοὶ τὸν ξεῖνον, ἐπεὶ τεὸν ἵκετο δῶμα,</l>
                  <l n="79">ἕσσω μιν χλαῖνάν τε χιτῶνά τε, εἵματα καλά,</l>
                  <l n="80">δώσω δὲ ξίφος ἄμφηκες καὶ ποσσὶ πέδιλα,</l>
                  <l n="81">πέμψω δʼ ὅππη μιν κραδίη θυμός τε κελεύει.</l>
                  <l n="82">εἰ δʼ ἐθέλεις, σὺ κόμισσον ἐνὶ σταθμοῖσιν ἐρύξας·</l>
                  <l n="83">εἵματα δʼ ἐνθάδʼ ἐγὼ πέμψω καὶ σῖτον ἅπαντα</l>
                  <l n="84">ἔδμεναι, ὡς ἂν μή σε κατατρύχῃ καὶ ἑταίρους.</l>
                  <l n="85">κεῖσε δʼ ἂν οὔ μιν ἐγώ γε μετὰ μνηστῆρας ἐῷμι</l>
                  <l n="86">ἔρχεσθαι· λίην γὰρ ἀτάσθαλον ὕβριν ἔχουσι·</l>
                  <l n="87">μή μιν κερτομέωσιν, ἐμοὶ δʼ ἄχος ἔσσεται αἰνόν.</l>
                  <l n="88">πρῆξαι δʼ ἀργαλέον τι μετὰ πλεόνεσσιν ἐόντα</l>
                  <l n="89">ἄνδρα καὶ ἴφθιμον, ἐπεὶ ἦ πολὺ φέρτεροί εἰσι.</l>
               </q>
               <milestone n="90" unit="card" ed="p"/>
               <l n="90">τὸν δʼ αὖτε προσέειπε πολύτλας δῖος Ὀδυσσεύς·</l>
               <q type="unspecified">
                  <l n="91">ὦ φίλʼ, ἐπεί θήν μοι καὶ ἀμείψασθαι θέμις ἐστίν,</l>
                  <l n="92">ἦ μάλα μευ καταδάπτετʼ ἀκούοντος φίλον ἦτορ,</l>
                  <l n="93">οἷά φατε μνηστῆρας ἀτάσθαλα μηχανάασθαι</l>
                  <l n="94">ἐν μεγάροις, ἀέκητι σέθεν τοιούτου ἐόντος.</l>
                  <l n="95">εἰπέ μοι ἠὲ ἑκὼν ὑποδάμνασαι, ἦ σέ γε λαοὶ</l>
                  <l n="96">ἐχθαίρουσʼ ἀνὰ δῆμον, ἐπισπόμενοι θεοῦ ὀμφῇ,</l>
                  <l n="97">ἦ τι κασιγνήτοις ἐπιμέμφεαι, οἷσί περ ἀνὴρ</l>
                  <l n="98">μαρναμένοισι πέποιθε, καὶ εἰ μέγα νεῖκος ὄρηται.</l>
                  <l n="99">αἲ γάρ ἐγὼν οὕτω νέος εἴην τῷδʼ ἐπὶ θυμῷ,</l>
                  <l n="100">ἢ παῖς ἐξ Ὀδυσῆος ἀμύμονος ἠὲ καὶ αὐτός·</l>
                  <l n="102">αὐτίκʼ ἔπειτʼ ἀπʼ ἐμεῖο κάρη τάμοι ἀλλότριος φώς,</l>
                  <l n="103">εἰ μὴ ἐγὼ κείνοισι κακὸν πάντεσσι γενοίμην,</l>
                  <l n="104">ἐλθὼν ἐς μέγαρον Λαερτιάδεω Ὀδυσῆος.</l>
                  <l n="105">εἰ δʼ αὖ με πληθυῖ δαμασαίατο μοῦνον ἐόντα,</l>
                  <l n="106">βουλοίμην κʼ ἐν ἐμοῖσι κατακτάμενος μεγάροισι</l>
                  <l n="107">τεθνάμεν ἢ τάδε γʼ αἰὲν ἀεικέα ἔργʼ ὁράασθαι,</l>
                  <l n="108">ξείνους τε στυφελιζομένους δμῳάς τε γυναῖκας</l>
                  <l n="109">ῥυστάζοντας ἀεικελίως κατὰ δώματα καλά,</l>
                  <l n="110">καὶ οἶνον διαφυσσόμενον, καὶ σῖτον ἔδοντας</l>
                  <l n="111">μὰψ αὔτως, ἀτέλεστον, ἀνηνύστῳ ἐπὶ ἔργῳ.</l>
               </q>
               <l n="112">
                  <milestone unit="para" ed="P"/>τὸν δʼ αὖ Τηλέμαχος πεπνυμένος ἀντίον ηὔδα·</l>
               <q type="unspecified">
                  <l n="113">τοιγὰρ ἐγώ τοι, ξεῖνε, μάλʼ ἀτρεκέως ἀγορεύσω.</l>
                  <l n="114">οὔτε τί μοι πᾶς δῆμος ἀπεχθόμενος χαλεπαίνει,</l>
                  <l n="115">οὔτε κασιγνήτοις ἐπιμέμφομαι, οἷσί περ ἀνὴρ</l>
                  <l n="116">μαρναμένοισι πέποιθε, καὶ εἰ μέγα νεῖκος ὄρηται.</l>
                  <l n="117">ὧδε γὰρ ἡμετέρην γενεὴν μούνωσε Κρονίων·</l>
                  <l n="118">μοῦνον Λαέρτην Ἀρκείσιος υἱὸν ἔτικτε,</l>
                  <l n="119">μοῦνον δʼ αὖτʼ Ὀδυσῆα πατὴρ τέκεν· αὐτὰρ Ὀδυσσεὺς</l>
                  <l n="120">μοῦνον ἔμʼ ἐν μεγάροισι τεκὼν λίπεν οὐδʼ ἀπόνητο.</l>
                  <l n="121">τῷ νῦν δυσμενέες μάλα μυρίοι εἴσʼ ἐνὶ οἴκῳ.</l>
                  <l n="122">ὅσσοι γὰρ νήσοισιν ἐπικρατέουσιν ἄριστοι,</l>
                  <l n="123">Δουλιχίῳ τε Σάμῃ τε καὶ ὑλήεντι Ζακύνθῳ,</l>
                  <l n="124">ἠδʼ ὅσσοι κραναὴν Ἰθάκην κάτα κοιρανέουσι,</l>
                  <l n="125">τόσσοι μητέρʼ ἐμὴν μνῶνται, τρύχουσι δὲ οἶκον.</l>
                  <l n="126">ἡ δʼ οὔτʼ ἀρνεῖται στυγερὸν γάμον οὔτε τελευτὴν</l>
                  <l n="127">ποιῆσαι δύναται· τοὶ δὲ φθινύθουσιν ἔδοντες</l>
                  <l n="128">οἶκον ἐμόν· τάχα δή με διαρραίσουσι καὶ αὐτόν.</l>
                  <l n="129">ἀλλʼ ἦ τοι μὲν ταῦτα θεῶν ἐν γούνασι κεῖται·</l>
                  <l n="130">ἄττα, σὺ δʼ ἔρχεο θᾶσσον, ἐχέφρονι Πηνελοπείῃ</l>
                  <l n="131">εἴφʼ ὅτι οἱ σῶς εἰμὶ καὶ ἐκ Πύλου εἰλήλουθα.</l>
                  <l n="132">αὐτὰρ ἐγὼν αὐτοῦ μενέω, σὺ δὲ δεῦρο νέεσθαι,</l>
                  <l n="133">οἴῃ ἀπαγγείλας· τῶν δʼ ἄλλων μή τις Ἀχαιῶν</l>
                  <l n="134">πευθέσθω· πολλοὶ γὰρ ἐμοὶ κακὰ μηχανόωνται.</l>
               </q>
               <milestone n="135" unit="card" ed="p"/>
               <l n="135">
                  <milestone unit="para" ed="P"/>τὸν δʼ ἀπαμειβόμενος προσέφης, Εὔμαιε συβῶτα·</l>
               <q type="unspecified">
                  <l n="136">γιγνώσκω, φρονέω· τά γε δὴ νοέοντι κελεύεις.</l>
                  <l n="137">ἀλλʼ ἄγε μοι τόδε εἰπὲ καὶ ἀτρεκέως κατάλεξον,</l>
                  <l n="138">ἦ καὶ Λαέρτῃ αὐτὴν ὁδὸν ἄγγελος ἔλθω</l>
                  <l n="139">δυσμόρῳ, ὃς τῆος μὲν Ὀδυσσῆος μέγʼ ἀχεύων</l>
                  <l n="140">ἔργα τʼ ἐποπτεύεσκε μετὰ δμώων τʼ ἐνὶ οἴκῳ</l>
                  <l n="141">πῖνε καὶ ἦσθʼ, ὅτε θυμὸς ἐνὶ στήθεσσιν ἀνώγοι·</l>
                  <l n="142">αὐτὰρ νῦν, ἐξ οὗ σύ γε ᾤχεο νηῒ Πύλονδε,</l>
                  <l n="143">οὔ πω μίν φασιν φαγέμεν καὶ πιέμεν αὔτως,</l>
                  <l n="144">οὐδʼ ἐπὶ ἔργα ἰδεῖν, ἀλλὰ στοναχῇ τε γόῳ τε</l>
                  <l n="145">ἧσται ὀδυρόμενος, φθινύθει δʼ ἀμφʼ ὀστεόφι χρώς.</l>
               </q>
               <l n="146">
                  <milestone unit="para" ed="P"/>τὸν δʼ αὖ Τηλέμαχος πεπνυμένος ἀντίον ηὔδα·</l>
               <q type="unspecified">
                  <l n="147">ἄλγιον, ἀλλʼ ἔμπης μιν ἐάσομεν, ἀχνύμενοί περ·</l>
                  <l n="148">εἰ γὰρ πως εἴη αὐτάγρετα πάντα βροτοῖσι,</l>
                  <l n="149">πρῶτόν κεν τοῦ πατρὸς ἑλοίμεθα νόστιμον ἦμαρ.</l>
                  <l n="150">ἀλλὰ σύ γʼ ἀγγείλας ὀπίσω κίε, μηδὲ κατʼ ἀγροὺς</l>
                  <l n="151">πλάζεσθαι μετʼ ἐκεῖνον· ἀτὰρ πρὸς μητέρα εἰπεῖν</l>
                  <l n="152">ἀμφίπολον ταμίην ὀτρυνέμεν ὅττι τάχιστα</l>
                  <l n="153">κρύβδην· κείνη γὰρ κεν ἀπαγγείλειε γέροντι.</l>
               </q>
               <l n="154">
                  <milestone unit="para" ed="P"/>ἦ ῥα καὶ ὦρσε συφορβόν· ὁ δʼ εἵλετο χερσὶ
                  πέδιλα,</l>
               <l n="155">δησάμενος δʼ ὑπὸ ποσσὶ πόλινδʼ ἴεν. οὐδʼ ἄρʼ Ἀθήνην</l>
               <l n="156">λῆθεν ἀπὸ σταθμοῖο κιὼν Εὔμαιος ὑφορβός,</l>
               <l n="157">ἀλλʼ ἥ γε σχεδὸν ἦλθε· δέμας δʼ ἤϊκτο γυναικὶ</l>
               <l n="158">καλῇ τε μεγάλῃ τε καὶ ἀγλαὰ ἔργα ἰδυίῃ.</l>
               <l n="159">στῆ δὲ κατʼ ἀντίθυρον κλισίης Ὀδυσῆϊ φανεῖσα·</l>
               <l n="160">οὐδʼ ἄρα Τηλέμαχος ἴδεν ἀντίον οὐδʼ ἐνόησεν,</l>
               <l n="161">οὐ γὰρ πω πάντεσσι θεοὶ φαίνονται ἐναργεῖς,</l>
               <l n="162">ἀλλʼ Ὀδυσεύς τε κύνες τε ἴδον, καί ῥʼ οὐχ ὑλάοντο</l>
               <l n="163">κνυζηθμῷ δʼ ἑτέρωσε διὰ σταθμοῖο φόβηθεν.</l>
               <l n="164">ἡ δʼ ἄρʼ ἐπʼ ὀφρύσι νεῦσε· νόησε δὲ δῖος Ὀδυσσεύς,</l>
               <l n="165">ἐκ δʼ ἦλθεν μεγάροιο παρὲκ μέγα τειχίον αὐλῆς,</l>
               <l n="166">στῆ δὲ πάροιθʼ αὐτῆς· τὸν δὲ προσέειπεν Ἀθήνη·</l>
               <q type="unspecified">
                  <l n="167">
                     <milestone unit="para" ed="P"/>διογενὲς Λαερτιάδη, πολυμήχανʼ Ὀδυσσεῦ.</l>
                  <l n="168">ἤδη νῦν σῷ παιδὶ ἔπος φάο μηδʼ ἐπίκευθε,</l>
                  <l n="169">ὡς ἄν μνηστῆρσιν θάνατον καὶ κῆρʼ ἀραρόντε</l>
                  <l n="170">ἔρχησθον προτὶ ἄστυ περικλυτόν· οὐδʼ ἐγὼ αὐτὴ</l>
                  <l n="171">δηρὸν ἀπὸ σφῶϊν ἔσομαι μεμαυῖα μάχεσθαι.</l>
               </q>
               <l n="172">
                  <milestone unit="para" ed="P"/>ἦ καὶ χρυσείῃ ῥάβδῳ ἐπεμάσσατʼ Ἀθήνη.</l>
               <l n="173">φᾶρος μέν οἱ πρῶτον ἐϋπλυνὲς ἠδὲ χιτῶνα</l>
               <l n="174">θῆκʼ ἀμφὶ στήθεσσι, δέμας δʼ ὤφελλε καὶ ἥβην.</l>
               <l n="175">ἂψ δὲ μελαγχροιὴς γένετο, γναθμοὶ δὲ τάνυσθεν,</l>
               <l n="176">κυάνεαι δʼ ἐγένοντο γενειάδες ἀμφὶ γένειον.</l>
               <l n="177">ἡ μὲν ἄρʼ ὣς ἔρξασα πάλιν κίεν· αὐτὰρ Ὀδυσσεὺς</l>
               <l n="178">ἤϊεν ἐς κλισίην· θάμβησε δέ μιν φίλος υἱός,</l>
               <l n="179">ταρβήσας δʼ ἑτέρωσε βάλʼ ὄμματα, μὴ θεὸς εἴη,</l>
               <l n="180">καί μιν φωνήσας ἔπεα πτερόεντα προσηύδα·</l>
               <q type="unspecified">
                  <l n="181">
                     <milestone unit="para" ed="P"/>ἀλλοῖός μοι, ξεῖνε, φάνης νέον ἠὲ πάροιθεν,</l>
                  <l n="182">ἄλλα δὲ εἵματʼ ἔχεις, καί τοι χρὼς οὐκέθʼ ὁμοῖος.</l>
                  <l n="183">ἦ μάλα τις θεός ἐσσι, τοὶ οὐρανὸν εὐρὺν ἔχουσιν·</l>
                  <l n="184">ἀλλʼ ἵληθʼ, ἵνα τοι κεχαρισμένα δώομεν ἱρὰ</l>
                  <l n="185">ἠδὲ χρύσεα δῶρα, τετυγμένα· φείδεο δʼ ἡμέων</l>
               </q>
               <milestone n="186" unit="card" ed="p"/>
               <l n="186">
                  <milestone unit="para" ed="P"/>τὸν δʼ ἠμείβετʼ ἔπειτα πολύτλας δῖος Ὀδυσσεύς·</l>
               <q type="unspecified">
                  <l n="187">οὔ τίς τοι θεός εἰμι· τί μʼ ἀθανάτοισιν ἐΐσκεις;</l>
                  <l n="188">ἀλλὰ πατὴρ τεός εἰμι, τοῦ εἵνεκα σὺ στεναχίζων</l>
                  <l n="189">πάσχεις ἄλγεα πολλά, βίας ὑποδέγμενος ἀνδρῶν.</l>
               </q>
               <l n="190">
                  <milestone unit="para" ed="P"/>ὣς ἄρα φωνήσας υἱὸν κύσε, κὰδ δὲ παρειῶν</l>
               <l n="191">δάκρυον ἧκε χαμᾶζε· πάρος δʼ ἔχε νωλεμὲς αἰεί.</l>
               <l n="192">Τηλέμαχος δʼ, οὐ γάρ πω ἐπείθετο ὃν πατέρʼ εἶναι,</l>
               <l n="193">ἐξαῦτίς μιν ἔπεσσιν ἀμειβόμενος προσέειπεν·</l>
               <q type="unspecified">
                  <l n="194">
                     <milestone unit="para" ed="P"/>οὐ σύ γʼ Ὀδυσσεύς ἐσσι, πατὴρ ἐμός, ἀλλά με
                     δαίμων</l>
                  <l n="195">θέλγει, ὄφρʼ ἔτι μᾶλλον ὀδυρόμενος στεναχίζω.</l>
                  <l n="196">οὐ γάρ πως ἂν θνητὸς ἀνὴρ τάδε μηχανόῳτο</l>
                  <l n="197">ᾧ αὐτοῦ γε νόῳ, ὅτε μὴ θεὸς αὐτὸς ἐπελθὼν</l>
                  <l n="198">ῥηϊδίως ἐθέλων θείη νέον ἠὲ γέροντα.</l>
                  <l n="199">ἦ γάρ τοι νέον ἦσθα γέρων καὶ ἀεικέα ἕσσο·</l>
                  <l n="200">νῦν δὲ θεοῖσιν ἔοικας, οἳ οὐρανὸν εὐρὺν ἔχουσι.</l>
               </q>
               <l n="201">
                  <milestone unit="para" ed="P"/>τὸν δʼ ἀπαμειβόμενος προσέφη πολύμητις
                  Ὀδυσσεύς·</l>
               <q type="unspecified">
                  <l n="202">Τηλέμαχʼ, οὔ σε ἔοικε φίλον πατέρ ἔνδον ἐόντα</l>
                  <l n="203">οὔτε τι θαυμάζειν περιώσιον οὔτʼ ἀγάασθαι·</l>
                  <l n="204">οὐ μὲν γάρ τοι ἔτʼ ἄλλος ἐλεύσεται ἐνθάδʼ Ὀδυσσεύς,</l>
                  <l n="205">ἀλλʼ ὅδʼ ἐγὼ τοιόσδε, παθὼν κακά, πολλὰ δʼ ἀληθείς,</l>
                  <l n="206">ἤλυθον εἰκοστῷ ἔτεϊ ἐς πατρίδα γαῖαν.</l>
                  <l n="207">αὐτάρ τοι τόδε ἔργον Ἀθηναίης ἀγελείης,</l>
                  <l n="208">ἥ τέ με τοῖον ἔθηκεν, ὅπως ἐθέλει, δύναται γὰρ,</l>
                  <l n="209">ἄλλοτε μὲν πτωχῷ ἐναλίγκιον, ἄλλοτε δʼ αὖτε</l>
                  <l n="210">ἀνδρὶ νέῳ καὶ καλὰ περὶ χροῒ εἵματʼ ἔχοντι.</l>
                  <l n="211">ῥηΐδιον δὲ θεοῖσι, τοὶ οὐρανὸν εὐρὺν ἔχουσιν,</l>
                  <l n="212">ἠμὲν κυδῆναι θνητὸν βροτὸν ἠδὲ κακῶσαι.</l>
               </q>
               <l n="213">
                  <milestone unit="para" ed="P"/>ὣς ἄρα φωνήσας κατʼ ἄρʼ ἕζετο, Τηλέμαχος δὲ</l>
               <l n="214">ἀμφιχυθεὶς πατέρʼ ἐσθλὸν ὀδύρετο, δάκρυα λείβων,</l>
               <l n="215">ἀμφοτέροισι δὲ τοῖσιν ὑφʼ ἵμερος ὦρτο γόοιο·</l>
               <l n="216">κλαῖον δὲ λιγέως, ἀδινώτερον ἤ τʼ οἰωνοί,</l>
               <l n="217">φῆναι ἢ αἰγυπιοὶ γαμψώνυχες, οἷσί τε τέκνα</l>
               <l n="218">ἀγρόται ἐξείλοντο πάρος πετεηνὰ γενέσθαι·</l>
               <l n="219">ὣς ἄρα τοί γʼ ἐλεεινὸν ὑπʼ ὀφρύσι δάκρυον εἶβον.</l>
               <l n="220">καί νύ κʼ ὀδυρομένοισιν ἔδυ φάος ἠελίοιο,</l>
               <l n="221">εἰ μὴ Τηλέμαχος προσεφώνεεν ὃν πατέρʼ αἶψα·</l>
               <q type="unspecified">
                  <l n="222">
                     <milestone unit="para" ed="P"/>ποίῃ γὰρ νῦν δεῦρο, πάτερ φίλε, νηΐ σε
                     ναῦται</l>
                  <l n="223">ἤγαγον εἰς Ἰθάκην; τίνες ἔμμεναι εὐχετόωντο;</l>
                  <l n="224">οὐ μὲν γάρ τί σε πεζὸν ὀΐομαι ἐνθάδʼ ἱκέσθαι.</l>
               </q>
               <milestone n="225" unit="card" ed="p"/>
               <l n="225">τὸν δʼ αὖτε προσέειπε πολύτλας δῖος Ὀδυσσεύς·</l>
               <q type="unspecified">
                  <l n="226">τοιγὰρ ἐγώ τοι, τέκνον, ἀληθείην καταλέξω.</l>
                  <l n="227">Φαίηκές μʼ ἄγαγον ναυσίκλυτοι, οἵ τε καὶ ἄλλους</l>
                  <l n="228">ἀνθρώπους πέμπουσιν, ὅτις σφέας εἰσαφίκηται·</l>
                  <l n="229">καί μʼ εὕδοντʼ ἐν νηῒ θοῇ ἐπὶ πόντον ἄγοντες</l>
                  <l n="230">κάτθεσαν εἰς Ἰθάκην, ἔπορον δέ μοι ἀγλαὰ δῶρα,</l>
                  <l n="231">χαλκόν τε χρυσόν τε ἅλις ἐσθῆτά θʼ ὑφαντήν.</l>
                  <l n="232">καὶ τὰ μὲν ἐν σπήεσσι θεῶν ἰότητι κέονται·</l>
                  <l n="233">νῦν αὖ δεῦρʼ ἱκόμην ὑποθημοσύνῃσιν Ἀθήνης,</l>
                  <l n="234">ὄφρα κε δυσμενέεσσι φόνου πέρι βουλεύσωμεν.</l>
                  <l n="235">ἀλλʼ ἄγε μοι μνηστῆρας ἀριθμήσας κατάλεξον,</l>
                  <l n="236">ὄφρʼ εἰδέω ὅσσοι τε καὶ οἵ τινες ἀνέρες εἰσί·</l>
                  <l n="237">καί κεν ἐμὸν κατὰ θυμὸν ἀμύμονα μερμηρίξας</l>
                  <l n="238">φράσσομαι, ἤ κεν νῶϊ δυνησόμεθʼ ἀντιφέρεσθαι</l>
                  <l n="239">μούνω ἄνευθʼ ἄλλων, ἦ καὶ διζησόμεθʼ ἄλλους.</l>
               </q>
               <l n="240">τὸν δʼ αὖ Τηλέμαχος πεπνυμένος ἀντίον ηὔδα·</l>
               <q type="unspecified">
                  <l n="241">ὦ πάτερ, ἦ τοι σεῖο μέγα κλέος αἰὲν ἄκουον,</l>
                  <l n="242">χεῖράς τʼ αἰχμητὴν ἔμεναι καὶ ἐπίφρονα βουλήν·</l>
                  <l n="243">ἀλλὰ λίην μέγα εἶπες· ἄγη μʼ ἔχει· οὐδέ κεν εἴη</l>
                  <l n="244">ἄνδρε δύω πολλοῖσι καὶ ἰφθίμοισι μάχεσθαι.</l>
                  <l n="245">μνηστήρων δʼ οὔτʼ ἂρ δεκὰς ἀτρεκὲς οὔτε δύʼ οἶαι,</l>
                  <l n="246">ἀλλὰ πολὺ πλέονες· τάχα δʼ εἴσεαι ἐνθάδʼ ἀριθμόν.</l>
                  <l n="247">ἐκ μὲν Δουλιχίοιο δύω καὶ πεντήκοντα</l>
                  <l n="248">κοῦροι κεκριμένοι, ἓξ δὲ δρηστῆρες ἕπονται·</l>
                  <l n="249">ἐκ δὲ Σάμης πίσυρές τε καὶ εἴκοσι φῶτες ἔασιν,</l>
                  <l n="250">ἐκ δὲ Ζακύνθου ἔασιν ἐείκοσι κοῦροι Ἀχαιῶν,</l>
                  <l n="251">ἐκ δʼ αὐτῆς Ἰθάκης δυοκαίδεκα πάντες ἄριστοι,</l>
                  <l n="252">καί σφιν ἅμʼ ἐστὶ Μέδων κῆρυξ καὶ θεῖος ἀοιδὸς</l>
                  <l n="253">καὶ δοιὼ θεράποντε, δαήμονε δαιτροσυνάων.</l>
                  <l n="254">τῶν εἴ κεν πάντων ἀντήσομεν ἔνδον ἐόντων,</l>
                  <l n="255">μὴ πολύπικρα καὶ αἰνὰ βίας ἀποτίσεαι ἐλθών.</l>
                  <l n="256">ἀλλὰ σύ γʼ, εἰ δύνασαί τινʼ ἀμύντορα μερμηρίξαι,</l>
                  <l n="257">φράζευ, ὅ κέν τις νῶϊν ἀμύνοι πρόφρονι θυμῷ.</l>
               </q>
               <l n="258">
                  <milestone unit="para" ed="P"/>τὸν δʼ αὖτε προσέειπε πολύτλας δῖος Ὀδυσσεύς·</l>
               <q type="unspecified">
                  <l n="259">τοιγὰρ ἐγὼν ἐρέω, σὺ δὲ σύνθεο καί μευ ἄκουσον·</l>
                  <l n="260">καὶ φράσαι ἤ κεν νῶϊν Ἀθήνη σὺν Διὶ πατρὶ</l>
                  <l n="261">ἀρκέσει, ἦέ τινʼ ἄλλον ἀμύντορα μερμηρίξω.</l>
               </q>
               <l n="262">
                  <milestone unit="para" ed="P"/>τὸν δʼ αὖ Τηλέμαχος πεπνυμένος ἀντίον ηὔδα·</l>
               <q type="unspecified">
                  <l n="263">ἐσθλώ τοι τούτω γʼ ἐπαμύντορε, τοὺς ἀγορεύεις,</l>
                  <l n="264">ὕψι περ ἐν νεφέεσσι καθημένω· ὥ τε καὶ ἄλλοις</l>
                  <l n="265">ἀνδράσι τε κρατέουσι καὶ ἀθανάτοισι θεοῖσι.</l>
               </q>
               <milestone n="266" unit="card" ed="p"/>
               <l n="266">
                  <milestone unit="para" ed="P"/>τὸν δʼ αὖτε προσέειπε πολύτλας δῖος Ὀδυσσεύς·</l>
               <q type="unspecified">
                  <l n="267">οὐ μέν τοι κείνω γε πολὺν χρόνον ἀμφὶς ἔσεσθον</l>
                  <l n="268">φυλόπιδος κρατερῆς, ὁπότε μνηστῆρσι καὶ ἡμῖν</l>
                  <l n="269">ἐν μεγάροισιν ἐμοῖσι μένος κρίνηται Ἄρηος.</l>
                  <l n="270">ἀλλὰ σὺ μὲν νῦν ἔρχευ ἅμʼ ἠοῖ φαινομένηφιν</l>
                  <l n="271">οἴκαδε, καὶ μνηστῆρσιν ὑπερφιάλοισιν ὁμίλει·</l>
                  <l n="272">αὐτὰρ ἐμὲ προτὶ ἄστυ συβώτης ὕστερον ἄξει,</l>
                  <l n="273">πτωχῷ λευγαλέῳ ἐναλίγκιον ἠδὲ γέροντι.</l>
                  <l n="274">εἰ δέ μʼ ἀτιμήσουσι δόμον κάτα, σὸν δὲ φίλον κῆρ</l>
                  <l n="275">τετλάτω ἐν στήθεσσι κακῶς πάσχοντος ἐμεῖο,</l>
                  <l n="276">ἤν περ καὶ διὰ δῶμα ποδῶν ἕλκωσι θύραζε</l>
                  <l n="277">ἢ βέλεσι βάλλωσι· σὺ δʼ εἰσορόων ἀνέχεσθαι.</l>
                  <l n="278">ἀλλʼ ἦ τοι παύεσθαι ἀνωγέμεν ἀφροσυνάων,</l>
                  <l n="279">μειλιχίοις ἐπέεσσι παραυδῶν· οἱ δέ τοι οὔ τι</l>
                  <l n="280">πείσονται· δὴ γάρ σφι παρίσταται αἴσιμον ἦμαρ.</l>
                  <l n="281">ἄλλο δέ τοι ἐρέω, σὺ δʼ ἐνὶ φρεσὶ βάλλεο σῇσιν·</l>
                  <l n="282">ὁππότε κεν πολύβουλος ἐνὶ φρεσὶ θῇσιν Ἀθήνη,</l>
                  <l n="283">νεύσω μέν τοι ἐγὼ κεφαλῇ, σὺ δʼ ἔπειτα νοήσας</l>
                  <l n="284">ὅσσα τοι ἐν μεγάροισιν Ἀρήϊα τεύχεα κεῖται</l>
                  <l n="285">ἐς μυχὸν ὑψηλοῦ θαλάμου καταθεῖναι ἀείρας</l>
                  <l n="286">πάντα μάλʼ· αὐτὰρ μνηστῆρας μαλακοῖς ἐπέεσσι</l>
                  <l n="287">παρφάσθαι, ὅτε κέν σε μεταλλῶσιν ποθέοντες·</l>
                  <q type="unspecified">
                     <l n="288">
                        <milestone unit="para" ed="P"/>ἐκ καπνοῦ κατέθηκʼ, ἐπεὶ οὐκέτι τοῖσιν
                        ἐῴκει</l>
                     <l n="289">οἷά ποτε Τροίηνδε κιὼν κατέλειπεν Ὀδυσσεύς,</l>
                     <l n="290">ἀλλὰ κατῄκισται, ὅσσον πυρὸς ἵκετʼ ἀϋτμή.</l>
                     <l n="291">πρὸς δʼ ἔτι καὶ τόδε μεῖζον ἐνὶ φρεσὶ θῆκε Κρονίων,</l>
                     <l n="292">μή πως οἰνωθέντες, ἔριν στήσαντες ἐν ὑμῖν,</l>
                     <l n="293">ἀλλήλους τρώσητε καταισχύνητέ τε δαῖτα</l>
                     <l n="294">καὶ μνηστύν· αὐτὸς γὰρ ἐφέλκεται ἄνδρα σίδηρος.</l>
                  </q>
                  <l n="295">νῶϊν δʼ οἴοισιν δύο φάσγανα καὶ δύο δοῦρε</l>
                  <l n="296">καλλιπέειν καὶ δοιὰ βοάγρια χερσὶν ἑλέσθαι,</l>
                  <l n="297">ὡς ἂν ἐπιθύσαντες ἑλοίμεθα· τοὺς δέ κʼ ἔπειτα</l>
                  <l n="298">Παλλὰς Ἀθηναίη θέλξει καὶ μητίετα Ζεύς.</l>
                  <l n="299">ἄλλο δέ τοι ἐρέω, σὺ δʼ ἐνὶ φρεσὶ βάλλεο σῇσιν·</l>
                  <l n="300">εἰ ἐτεόν γʼ ἐμός ἐσσι καὶ αἵματος ἡμετέροιο,</l>
                  <l n="301">μή τις ἔπειτʼ Ὀδυσῆος ἀκουσάτω ἔνδον ἐόντος,</l>
                  <l n="302">μήτʼ οὖν Λαέρτης ἴστω τό γε μήτε συβώτης</l>
                  <l n="303">μήτε τις οἰκήων μήτʼ αὐτὴ Πηνελόπεια,</l>
                  <l n="304">ἀλλʼ οἶοι σύ τʼ ἐγώ τε γυναικῶν γνώομεν ἰθύν·</l>
                  <l n="305">καί κέ τεο δμώων ἀνδρῶν ἔτι πειρηθεῖμεν,</l>
                  <l n="306">ἠμὲν ὅπου τις νῶϊ τίει καὶ δείδιε θυμῷ,</l>
                  <l n="307">ἠδʼ ὅτις οὐκ ἀλέγει, σὲ δʼ ἀτιμᾷ τοῖον ἐόντα.</l>
               </q>
               <milestone n="308" unit="card" ed="p"/>
               <l n="308">
                  <milestone unit="para" ed="P"/>τὸν δʼ ἀπαμειβόμενος προσεφώνεε φαίδιμος υἱός</l>
               <q type="unspecified">
                  <l n="309">ὦ πάτερ, ἦ τοι ἐμὸν θυμὸν καὶ ἔπειτά γʼ, ὀΐω,</l>
                  <l n="310">γνώσεαι· οὐ μὲν γάρ τι χαλιφροσύναι γέ μʼ ἔχουσιν·</l>
                  <l n="311">ἀλλʼ οὔ τοι τόδε κέρδος ἐγὼν ἔσσεσθαι ὀΐω</l>
                  <l n="312">ἡμῖν ἀμφοτέροισι· σὲ δὲ φράζεσθαι ἄνωγα.</l>
                  <l n="313">δηθὰ γὰρ αὔτως εἴσῃ ἑκάστου πειρητίζων,</l>
                  <l n="314">ἔργα μετερχόμενος· τοὶ δʼ ἐν μεγάροισιν ἕκηλοι</l>
                  <l n="315">χρήματα δαρδάπτουσιν ὑπέρβιον οὐδʼ ἔπι φειδώ.</l>
                  <l n="316">ἀλλʼ ἦ τοί σε γυναῖκας ἐγὼ δεδάασθαι ἄνωγα,</l>
                  <l n="317">αἵ τέ σʼ ἀτιμάζουσι καὶ αἳ νηλείτιδές εἰσιν·</l>
                  <l n="318">ἀνδρῶν δʼ οὐκ ἂν ἐγώ γε κατὰ σταθμοὺς ἐθέλοιμι</l>
                  <l n="319">ἡμέας πειράζειν, ἀλλʼ ὕστερα ταῦτα πένεσθαι,</l>
                  <l n="320">εἰ ἐτεόν γέ τι οἶσθα Διὸς τέρας αἰγιόχοιο.</l>
               </q>
               <l n="321">
                  <milestone unit="para" ed="P"/>ὣς οἱ μὲν τοιαῦτα πρὸς ἀλλήλους ἀγόρευον,</l>
               <l n="322">ἡ δʼ ἄρʼ ἔπειτʼ Ἰθάκηνδε κατήγετο νηῦς εὐεργής,</l>
               <l n="323">ἣ φέρε Τηλέμαχον Πυλόθεν καὶ πάντας ἑταίρους.</l>
               <l n="324">οἱ δʼ ὅτε δὴ λιμένος πολυβενθέος ἐντὸς ἵκοντο,</l>
               <l n="325">νῆα μὲν οἵ γε μέλαιναν ἐπʼ ἠπείροιο ἔρυσσαν,</l>
               <l n="326">τεύχεα δέ σφʼ ἀπένεικαν ὑπέρθυμοι θεράποντες,</l>
               <l n="327">αὐτίκα δʼ ἐς Κλυτίοιο φέρον περικαλλέα δῶρα.</l>
               <l n="328">αὐτὰρ κήρυκα πρόεσαν δόμον εἰς Ὀδυσῆος,</l>
               <l n="329">ἀγγελίην ἐρέοντα περίφρονι Πηνελοπείῃ,</l>
               <l n="330">οὕνεκα Τηλέμαχος μὲν ἐπʼ ἀγροῦ, νῆα δʼ ἀνώγει</l>
               <l n="331">ἄστυδʼ ἀποπλείειν, ἵνα μὴ δείσασʼ ἐνὶ θυμῷ</l>
               <l n="332">ἰφθίμη βασίλεια τέρεν κατὰ δάκρυον εἴβοι</l>
               <l n="333">τὼ δὲ συναντήτην κῆρυξ καὶ δῖος ὑφορβὸς</l>
               <l n="334">τῆς αὐτῆς ἕνεκʼ ἀγγελίης, ἐρέοντε γυναικί.</l>
               <l n="335">ἀλλʼ ὅτε δή ῥʼ ἵκοντο δόμον θείου βασιλῆος,</l>
               <l n="336">κῆρυξ μέν ῥα μέσῃσι μετὰ δμῳῇσιν ἔειπεν·</l>
               <q type="unspecified">
                  <l n="337">ἤδη τοι, βασίλεια, φίλος πάϊς εἰλήλουθε.</l>
               </q>
               <l n="338">
                  <milestone unit="para" ed="P"/>Πηνελοπείῃ δʼ εἶπε συβώτης ἄγχι παραστὰς</l>
               <l n="339">πάνθʼ ὅσα οἱ φίλος υἱὸς ἀνώγει μυθήσασθαι.</l>
               <l n="340">αὐτὰρ ἐπεὶ δὴ πᾶσαν ἐφημοσύνην ἀπέειπε,</l>
               <l n="341">βῆ ῥʼ ἴμεναι μεθʼ ὕας, λίπε δʼ ἕρκεά τε μέγαρόν τε.</l>
               <l n="342">
                  <milestone unit="para" ed="P"/>μνηστῆρες δʼ ἀκάχοντο κατήφησάν τʼ ἐνὶ θυμῷ,</l>
               <l n="343">ἐκ δʼ ἦλθον μεγάροιο παρὲκ μέγα τειχίον αὐλῆς,</l>
               <l n="344">αὐτοῦ δὲ προπάροιθε θυράων ἑδριόωντο.</l>
               <l n="345">τοῖσιν δʼ Εὐρύμαχος, Πολύβου πάϊς, ἦρχʼ ἀγορεύειν·</l>
               <q type="unspecified">
                  <l n="346">
                     <milestone unit="para" ed="P"/>ὦ φίλοι, ἦ μέγα ἔργον ὑπερφιάλως τετέλεσται</l>
                  <l n="347">Τηλεμάχῳ ὁδὸς ἥδε· φάμεν δέ οἱ οὐ τελέεσθαι.</l>
                  <l n="348">ἀλλʼ ἄγε νῆα μέλαιναν ἐρύσσομεν ἥ τις ἀρίστη,</l>
                  <l n="349">ἐς δʼ ἐρέτας ἁλιῆας ἀγείρομεν, οἵ κε τάχιστα</l>
                  <l n="350">κείνοις ἀγγείλωσι θοῶς οἶκόνδε νέεσθαι.</l>
               </q>
               <milestone n="351" unit="card" ed="p"/>
               <l n="351">
                  <milestone unit="para" ed="P"/>οὔ πω πᾶν εἴρηθʼ, ὅτʼ ἄρʼ Ἀμφίνομος ἴδε νῆα,</l>
               <l n="352">στρεφθεὶς ἐκ χώρης, λιμένος πολυβενθέος ἐντός,</l>
               <l n="353">ἱστία τε στέλλοντας ἐρετμά τε χερσὶν ἔχοντας.</l>
               <l n="354">ἡδὺ δʼ ἄρʼ ἐκγελάσας μετεφώνεεν οἷς ἑτάροισι·</l>
               <q type="unspecified">
                  <l n="355">
                     <milestone unit="para" ed="P"/>μή τινʼ ἔτʼ ἀγγελίην ὀτρύνομεν· οἵδε γὰρ
                     ἔνδον.</l>
                  <l n="356">ἤ τίς σφιν τόδʼ ἔειπε θεῶν, ἢ εἴσιδον αὐτοὶ</l>
                  <l n="357">νῆα παρερχομένην, τὴν δʼ οὐκ ἐδύναντο κιχῆναι.</l>
               </q>
               <l n="358">
                  <milestone unit="para" ed="P"/>ὣς ἔφαθʼ, οἱ δʼ ἀνστάντες ἔβαν ἐπὶ θῖνα
                  θαλάσσης,</l>
               <l n="359">αἶψα δὲ νῆα μέλαιναν ἐπʼ ἠπείροιο ἔρυσσαν,</l>
               <l n="360">τεύχεα δέ σφʼ ἀπένεικαν ὑπέρθυμοι θεράποντες.</l>
               <l n="361">αὐτοὶ δʼ εἰς ἀγορὴν κίον ἀθρόοι, οὐδέ τινʼ ἄλλον</l>
               <l n="362">εἴων οὔτε νέων μεταΐζειν οὔτε γερόντων.</l>
               <l n="363">τοῖσιν δʼ Ἀντίνοος μετέφη, Εὐπείθεος υἱός·</l>
               <q type="unspecified">
                  <l n="364">
                     <milestone unit="para" ed="P"/>ὢ πόποι, ὡς τόνδʼ ἄνδρα θεοὶ κακότητος
                     ἔλυσαν.</l>
                  <l n="365">ἤματα μὲν σκοποὶ ἷζον ἐπʼ ἄκριας ἠνεμοέσσας</l>
                  <l n="366">αἰὲν ἐπασσύτεροι· ἅμα δʼ ἠελίῳ καταδύντι</l>
                  <l n="367">οὔ ποτʼ ἐπʼ ἠπείρου νύκτʼ ἄσαμεν, ἀλλʼ ἐνὶ πόντῳ</l>
                  <l n="368">νηῒ θοῇ πλείοντες ἐμίμνομεν Ἠῶ δῖαν,</l>
                  <l n="369">Τηλέμαχον λοχόωντες, ἵνα φθίσωμεν ἑλόντες</l>
                  <l n="370">αὐτόν· τὸν δʼ ἄρα τῆος ἀπήγαγεν οἴκαδε δαίμων,</l>
                  <l n="371">ἡμεῖς δʼ ἐνθάδε οἱ φραζώμεθα λυγρὸν ὄλεθρον</l>
                  <l n="372">Τηλεμάχῳ, μηδʼ ἧμας ὑπεκφύγοι· οὐ γὰρ ὀΐω</l>
                  <l n="373">τούτου γε ζώοντος ἀνύσσεσθαι τάδε ἔργα.</l>
                  <l n="374">αὐτὸς μὲν γὰρ ἐπιστήμων βουλῇ τε νόῳ τε,</l>
                  <l n="375">λαοὶ δʼ οὐκέτι πάμπαν ἐφʼ ἡμῖν ἦρα φέρουσιν.</l>
                  <l n="376">ἀλλʼ ἄγετε, πρὶν κεῖνον ὁμηγυρίσασθαι Ἀχαιοὺς</l>
                  <l n="377">εἰς ἀγορήν—οὐ γάρ τι μεθησέμεναί μιν ὀΐω,</l>
                  <l n="378">ἀλλʼ ἀπομηνίσει, ἐρέει δʼ ἐν πᾶσιν ἀναστὰς</l>
                  <l n="379">οὕνεκά οἱ φόνον αἰπὺν ἐράπτομεν οὐδʼ ἐκίχημεν·</l>
                  <l n="380">οἱ δʼ οὐκ αἰνήσουσιν ἀκούοντες κακὰ ἔργα·</l>
                  <l n="381">μή τι κακὸν ῥέξωσι καὶ ἡμέας ἐξελάσωσι</l>
                  <l n="382">γαίης ἡμετέρης, ἄλλων δʼ ἀφικώμεθα δῆμον·</l>
                  <l n="383">ἀλλὰ φθέωμεν ἑλόντες ἐπʼ ἀγροῦ νόσφι πόληος</l>
                  <l n="384">ἢ ἐν ὁδῷ· βίοτον δʼ αὐτοὶ καὶ κτήματʼ ἔχωμεν,</l>
                  <l n="385">δασσάμενοι κατὰ μοῖραν ἐφʼ ἡμέας, οἰκία δʼ αὖτε</l>
                  <l n="386">κείνου μητέρι δοῖμεν ἔχειν ἠδʼ ὅστις ὀπυίοι.</l>
                  <l n="387">εἰ δʼ ὑμῖν ὅδε μῦθος ἀφανδάνει, ἀλλὰ βόλεσθε</l>
                  <l n="388">αὐτόν τε ζώειν καὶ ἔχειν πατρώϊα πάντα,</l>
                  <l n="389">μή οἱ χρήματʼ ἔπειτα ἅλις θυμηδέʼ ἔδωμεν</l>
                  <l n="390">ἐνθάδʼ ἀγειρόμενοι, ἀλλʼ ἐκ μεγάροιο ἕκαστος</l>
                  <l n="391">μνάσθω ἐέδνοισιν διζήμενος· ἡ δέ κʼ ἔπειτα</l>
                  <l n="392">γήμαιθʼ ὅς κε πλεῖστα πόροι καὶ μόρσιμος ἔλθοι.</l>
               </q>
               <milestone n="393" unit="card" ed="p"/>
               <l n="393">
                  <milestone unit="para" ed="P"/>ὣς ἔφαθʼ, οἱ δʼ ἄρα πάντες ἀκὴν ἐγένοντο σιωπῇ.</l>
               <l n="394">τοῖσιν δʼ Ἀμφίνομος ἀγορήσατο καὶ μετέειπε,</l>
               <l n="395">Νίσου φαίδιμος υἱός, Ἀρητιάδαο ἄνακτος,</l>
               <l n="396">ὅς ῥʼ ἐκ Δουλιχίου πολυπύρου, ποιήεντος,</l>
               <l n="397">ἡγεῖτο μνηστῆρσι, μάλιστα δὲ Πηνελοπείῃ</l>
               <l n="398">ἥνδανε μύθοισι· φρεσὶ γὰρ κέχρητʼ ἀγαθῇσιν·</l>
               <l n="399">ὅ σφιν ἐϋφρονέων ἀγορήσατο καὶ μετέειπεν·</l>
               <q type="unspecified">
                  <l n="400">
                     <milestone unit="para" ed="P"/>ὦ φίλοι, οὐκ ἂν ἐγώ γε κατακτείνειν ἐθέλοιμι</l>
                  <l n="401">Τηλέμαχον· δεινὸν δὲ γένος βασιλήϊόν ἐστιν</l>
                  <l n="402">κτείνειν· ἀλλὰ πρῶτα θεῶν εἰρώμεθα βουλάς.</l>
                  <l n="403">εἰ μέν κʼ αἰνήσωσι Διὸς μεγάλοιο θέμιστες,</l>
                  <l n="404">αὐτός τε κτενέω τούς τʼ ἄλλους πάντας ἀνώξω·</l>
                  <l n="405">εἰ δέ κʼ ἀποτρωπῶσι θεοί, παύσασθαι ἄνωγα.</l>
               </q>
               <l n="406">
                  <milestone unit="para" ed="P"/>ὣς ἔφατʼ Ἀμφίνομος, τοῖσιν δʼ ἐπιήνδανε μῦθος.</l>
               <l n="407">αὐτίκʼ ἔπειτʼ ἀνστάντες ἔβαν δόμον εἰς Ὀδυσῆος,</l>
               <l n="408">ἐλθόντες δὲ καθῖζον ἐπὶ ξεστοῖσι θρόνοισιν.</l>
               <l n="409">
                  <milestone unit="para" ed="P"/>ἡ δʼ αὖτʼ ἄλλʼ ἐνόησε περίφρων Πηνελόπεια,</l>
               <l n="410">μνηστήρεσσι φανῆναι ὑπέρβιον ὕβριν ἔχουσι.</l>
               <l n="411">πεύθετο γὰρ οὗ παιδὸς ἐνὶ μεγάροισιν ὄλεθρον·</l>
               <l n="412">κῆρυξ γὰρ οἱ ἔειπε Μέδων, ὃς ἐπεύθετο βουλάς.</l>
               <l n="413">βῆ δʼ ἰέναι μέγαρόνδε σὺν ἀμφιπόλοισι γυναιξίν.</l>
               <l n="414">ἀλλʼ ὅτε δὴ μνηστῆρας ἀφίκετο δῖα γυναικῶν,</l>
               <l n="415">στῆ ῥα παρὰ σταθμὸν τέγεος πύκα ποιητοῖο,</l>
               <l n="416">ἄντα παρειάων σχομένη λιπαρὰ κρήδεμνα,</l>
               <l n="417">Ἀντίνοον δʼ ἐνένιπεν ἔπος τʼ ἔφατʼ ἔκ τʼ ὀνόμαζεν·</l>
               <q type="unspecified">
                  <l n="418">
                     <milestone unit="para" ed="P"/>Ἀντίνοʼ, ὕβριν ἔχων, κακομήχανε, καὶ δέ σέ
                     φασιν</l>
                  <l n="419">ἐν δήμῳ Ἰθάκης μεθʼ ὁμήλικας ἔμμεν ἄριστον</l>
                  <l n="420">βουλῇ καὶ μύθοισι· σὺ δʼ οὐκ ἄρα τοῖος ἔησθα.</l>
                  <l n="421">μάργε, τίη δὲ σὺ Τηλεμάχῳ θάνατόν τε μόρον τε</l>
                  <l n="422">ῥάπτεις, οὐδʼ ἱκέτας ἐμπάζεαι, οἷσιν ἄρα Ζεὺς</l>
                  <l n="423">μάρτυρος; οὐδʼ ὁσίη κακὰ ῥάπτειν ἀλλήλοισιν.</l>
                  <l n="424">ἦ οὐκ οἶσθʼ ὅτε δεῦρο πατὴρ τεὸς ἵκετο φεύγων,</l>
                  <l n="425">δῆμον ὑποδείσας; δὴ γὰρ κεχολώατο λίην,</l>
                  <l n="426">οὕνεκα ληϊστῆρσιν ἐπισπόμενος Ταφίοισιν</l>
                  <l n="427">ἤκαχε Θεσπρωτούς· οἱ δʼ ἡμῖν ἄρθμιοι ἦσαν·</l>
                  <l n="428">τόν ῥʼ ἔθελον φθῖσαι καὶ ἀπορραῖσαι φίλον ἦτορ</l>
                  <l n="429">ἠδὲ κατὰ ζωὴν φαγέειν μενοεικέα πολλήν·</l>
                  <l n="430">ἀλλʼ Ὀδυσεὺς κατέρυκε καὶ ἔσχεθεν ἱεμένους περ.</l>
                  <l n="431">τοῦ νῦν οἶκον ἄτιμον ἔδεις, μνάᾳ δὲ γυναῖκα</l>
                  <l n="432">παῖδά τʼ ἀποκτείνεις, ἐμὲ δὲ μεγάλως ἀκαχίζεις·</l>
                  <l n="433">ἀλλά σε παύσασθαι κέλομαι καὶ ἀνωγέμεν ἄλλους.</l>
               </q>
               <milestone n="434" unit="card" ed="p"/>
               <l n="434">
                  <milestone unit="para" ed="P"/>τὴν δʼ αὖτʼ Εὐρύμαχος, Πολύβου πάϊς, ἀντίον
                  ηὔδα·</l>
               <q type="unspecified">
                  <l n="435">κούρη Ἰκαρίοιο, περίφρον Πηνελόπεια,</l>
                  <l n="436">θάρσει· μή τοι ταῦτα μετὰ φρεσὶ σῇσι μελόντων.</l>
                  <l n="437">οὐκ ἔσθʼ οὗτος ἀνὴρ οὐδʼ ἔσσεται οὐδὲ γένηται,</l>
                  <l n="438">ὅς κεν Τηλεμάχῳ σῷ υἱέϊ χεῖρας ἐποίσει</l>
                  <l n="439">ζώοντός γʼ ἐμέθεν καὶ ἐπὶ χθονὶ δερκομένοιο.</l>
                  <l n="440">ὧδε γὰρ ἐξερέω, καὶ μὴν τετελεσμένον ἔσται·</l>
                  <l n="441">αἶψά οἱ αἷμα κελαινὸν ἐρωήσει περὶ δουρὶ</l>
                  <l n="442">ἡμετέρῳ, ἐπεὶ ἦ καὶ ἐμὲ πτολίπορθος Ὀδυσσεὺς</l>
                  <l n="443">πολλάκι γούνασιν οἷσιν ἐφεσσάμενος κρέας ὀπτὸν</l>
                  <l n="444">ἐν χείρεσσιν ἔθηκεν, ἐπέσχε τε οἶνον ἐρυθρόν.</l>
                  <l n="445">τῷ μοι Τηλέμαχος πάντων πολὺ φίλτατός ἐστιν</l>
                  <l n="446">ἀνδρῶν, οὐδέ τί μιν θάνατον τρομέεσθαι ἄνωγα</l>
                  <l n="447">ἔκ γε μνηστήρων· θεόθεν δʼ οὐκ ἔστʼ ἀλέασθαι.</l>
               </q>
               <l n="448">
                  <milestone unit="para" ed="P"/>ὣς φάτο θαρσύνων, τῷ δʼ ἤρτυεν αὐτὸς ὄλεθρον.</l>
               <l n="449">ἡ μὲν ἄρʼ εἰσαναβᾶσʼ ὑπερώϊα σιγαλόεντα</l>
               <l n="450">κλαῖεν ἔπειτʼ Ὀδυσῆα, φίλον πόσιν, ὄφρα οἱ ὕπνον</l>
               <l n="451">ἡδὺν ἐπὶ βλεφάροισι βάλε γλαυκῶπις Ἀθήνη.</l>
               <l n="452">
                  <milestone unit="para" ed="P"/>ἑσπέριος δʼ Ὀδυσῆϊ καὶ υἱέϊ δῖος ὑφορβὸς</l>
               <l n="453">ἤλυθεν· οἱ δʼ ἄρα δόρπον ἐπισταδὸν ὡπλίζοντο,</l>
               <l n="454">σῦν ἱερεύσαντες ἐνιαύσιον. αὐτὰρ Ἀθήνη,</l>
               <l n="455">ἄγχι παρισταμένη, Λαερτιάδην Ὀδυσῆα</l>
               <l n="456">ῥάβδῳ πεπληγυῖα πάλιν ποίησε γέροντα,</l>
               <l n="457">λυγρὰ δὲ εἵματα ἕσσε περὶ χροΐ, μή ἑ συβώτης</l>
               <l n="458">γνοίη ἐσάντα ἰδὼν καὶ ἐχέφρονι Πηνελοπείῃ</l>
               <l n="459">ἔλθοι ἀπαγγέλλων μηδὲ φρεσὶν εἰρύσσαιτο.</l>
               <l n="460">τὸν καὶ Τηλέμαχος πρότερος πρὸς μῦθον ἔειπεν·</l>
               <q type="unspecified">
                  <l n="461">ἦλθες, δῖʼ Εὔμαιε. τί δὴ κλέος ἔστʼ ἀνὰ ἄστυ;</l>
                  <l n="462">ἦ ῥʼ ἤδη μνηστῆρες ἀγήνορες ἔνδον ἔασιν</l>
                  <l n="463">ἐκ λόχου, ἦ ἔτι μʼ αὖτʼ εἰρύαται οἴκαδʼ ἰόντα;</l>
               </q>
               <l n="464">
                  <milestone unit="para" ed="P"/>τὸν δʼ ἀπαμειβόμενος προσέφης, Εὔμαιε συβῶτα·</l>
               <q type="unspecified">
                  <l n="465">οὐκ ἔμελέν μοι ταῦτα μεταλλῆσαι καὶ ἐρέσθαι</l>
                  <l n="466">ἄστυ καταβλώσκοντα· τάχιστά με θυμὸς ἀνώγει</l>
                  <l n="467">ἀγγελίην εἰπόντα πάλιν δεῦρʼ ἀπονέεσθαι.</l>
                  <l n="468">ὡμήρησε δέ μοι παρʼ ἑταίρων ἄγγελος ὠκύς,</l>
                  <l n="469">κῆρυξ, ὃς δὴ πρῶτος ἔπος σῇ μητρὶ ἔειπεν.</l>
                  <l n="470">ἄλλο δέ τοι τό γε οἶδα· τὸ γὰρ ἴδον ὀφθαλμοῖσιν.</l>
                  <l n="471">ἤδη ὑπὲρ πόλιος, ὅθι θʼ Ἕρμαιος λόφος ἐστίν,</l>
                  <l n="472">ἦα κιών, ὅτε νῆα θοὴν ἰδόμην κατιοῦσαν</l>
                  <l n="473">ἐς λιμένʼ ἡμέτερον· πολλοὶ δʼ ἔσαν ἄνδρες ἐν αὐτῇ,</l>
                  <l n="474">βεβρίθει δὲ σάκεσσι καὶ ἔγχεσιν ἀμφιγύοισι·</l>
                  <l n="475">καὶ σφέας ὠΐσθην τοὺς ἔμμεναι, οὐδέ τι οἶδα.</l>
               </q>
               <l n="476">
                  <milestone unit="para" ed="P"/>ὣς φάτο, μείδησεν δʼ ἱερὴ ἲς Τηλεμάχοιο</l>
               <l n="477">ἐς πατέρʼ ὀφθαλμοῖσιν ἰδών, ἀλέεινε δʼ ὑφορβόν.</l>
               <l n="478">
                  <milestone unit="para" ed="P"/>οἱ δʼ ἐπεὶ οὖν παύσαντο πόνου τετύκοντό τε
                  δαῖτα,</l>
               <l n="479">δαίνυντʼ, οὐδέ τι θυμὸς ἐδεύετο δαιτὸς ἐΐσης.</l>
               <l n="480">αὐτὰρ ἐπεὶ πόσιος καὶ ἐδητύος ἐξ ἔρον ἕντο,</l>
               <l n="481">κοίτου τε μνήσαντο καὶ ὕπνου δῶρον ἕλοντο.</l>
            </div>
            <div n="17" type="textpart" subtype="book">
               <milestone n="1" unit="card" ed="p"/>
               <l n="1">ἦμος δʼ ἠριγένεια φάνη ῥοδοδάκτυλος Ἠώς,</l>
               <l n="2">δὴ τότʼ ἔπειθʼ ὑπὸ ποσσὶν ἐδήσατο καλὰ πέδιλα</l>
               <l n="3">Τηλέμαχος, φίλος υἱὸς Ὀδυσσῆος θείοιο,</l>
               <l n="4">εἵλετο δʼ ἄλκιμον ἔγχος, ὅ οἱ παλάμηφιν ἀρήρει,</l>
               <l n="5">ἄστυδε ἱέμενος, καὶ ἑὸν προσέειπε συβώτην·</l>
               <q type="unspecified">
                  <l n="6">
                     <milestone unit="para" ed="P"/>ἄττʼ, ἦ τοι μὲν ἐγὼν εἶμʼ ἐς πόλιν, ὄφρα με
                     μήτηρ</l>
                  <l n="7">ὄψεται· οὐ γάρ μιν πρόσθεν παύσεσθαι ὀΐω</l>
                  <l n="8">κλαυθμοῦ τε στυγεροῖο γόοιό τε δακρυόεντος,</l>
                  <l n="9">πρίν γʼ αὐτόν με ἴδηται· ἀτὰρ σοί γʼ ὧδʼ ἐπιτέλλω.</l>
                  <l n="10">τὸν ξεῖνον δύστηνον ἄγʼ ἐς πόλιν, ὄφρʼ ἂν ἐκεῖθι</l>
                  <l n="11">δαῖτα πτωχεύῃ· δώσει δέ οἱ ὅς κʼ ἐθέλῃσι</l>
                  <l n="12">πύρνον καὶ κοτύλην· ἐμὲ δʼ οὔ πως ἔστιν ἅπαντας</l>
                  <l n="13">ἀνθρώπους ἀνέχεσθαι, ἔχοντά περ ἄλγεα θυμῷ·</l>
                  <l n="14">ὁ ξεῖνος δʼ εἴ περ μάλα μηνίει, ἄλγιον αὐτῷ</l>
                  <l n="15">ἔσσεται· ἦ γὰρ ἐμοὶ φίλʼ ἀληθέα μυθήσασθαι.</l>
               </q>
               <l n="16">
                  <milestone unit="para" ed="P"/>τὸν δʼ ἀπαμειβόμενος προσέφη πολύμητις
                  Ὀδυσσεύς·</l>
               <q type="unspecified">
                  <l n="17">ὦ φίλος, οὐδέ τοι αὐτὸς ἐρύκεσθαι μενεαίνω·</l>
                  <l n="18">πτωχῷ βέλτερόν ἐστι κατὰ πτόλιν ἠὲ κατʼ ἀγροὺς</l>
                  <l n="19">δαῖτα πτωχεύειν· δώσει δέ μοι ὅς κʼ ἐθέλῃσιν.</l>
                  <l n="20">οὐ γὰρ ἐπὶ σταθμοῖσι μένειν ἔτι τηλίκος εἰμί,</l>
                  <l n="21">ὥστʼ ἐπιτειλαμένῳ σημάντορι πάντα πιθέσθαι.</l>
                  <l n="22">ἀλλʼ ἔρχευ· ἐμὲ δʼ ἄξει ἀνὴρ ὅδε, τὸν σὺ κελεύεις,</l>
                  <l n="23">αὐτίκʼ ἐπεί κε πυρὸς θερέω ἀλέη τε γένηται.</l>
                  <l n="24">αἰνῶς γὰρ τάδε εἵματʼ ἔχω κακά· μή με δαμάσσῃ</l>
                  <l n="25">στίβη ὑπηοίη· ἕκαθεν δέ τε ἄστυ φάτʼ εἶναι.</l>
               </q>
               <l n="26">
                  <milestone unit="para" ed="P"/>ὣς φάτο, Τηλέμαχος δὲ διὰ σταθμοῖο βεβήκει,</l>
               <l n="27">κραιπνὰ ποσὶ προβιβάς, κακὰ δὲ μνηστῆρσι φύτευεν.</l>
               <l n="28">αὐτὰρ ἐπεί ῥʼ ἵκανε δόμους εὖ ναιετάοντας,</l>
               <l n="29">ἔγχος μέν ῥʼ ἔστησε φέρων πρὸς κίονα μακρήν,</l>
               <l n="30">αὐτὸς δʼ εἴσω ἴεν καὶ ὑπέρβη λάϊνον οὐδόν.</l>
               <l n="31">
                  <milestone unit="para" ed="P"/>τὸν δὲ πολὺ πρώτη εἶδε τροφὸς Εὐρύκλεια,</l>
               <l n="32">κώεα καστορνῦσα θρόνοις ἔνι δαιδαλέοισι,</l>
               <l n="33">δακρύσασα δʼ ἔπειτʼ ἰθὺς κίεν· ἀμφὶ δʼ ἄρʼ ἄλλαι</l>
               <l n="34">δμῳαὶ Ὀδυσσῆος ταλασίφρονος ἠγερέθοντο,</l>
               <l n="35">καὶ κύνεον ἀγαπαζόμεναι κεφαλήν τε καὶ ὤμους.</l>
               <l n="36">
                  <milestone unit="para" ed="P"/>ἡ δʼ ἴεν ἐκ θαλάμοιο περίφρων Πηνελόπεια,</l>
               <l n="37">Ἀρτέμιδι ἰκέλη ἠὲ χρυσέῃ Ἀφροδίτῃ,</l>
               <l n="38">ἀμφὶ δὲ παιδὶ φίλῳ βάλε πήχεε δακρύσασα,</l>
               <l n="39">κύσσε δέ μιν κεφαλήν τε καὶ ἄμφω φάεα καλά,</l>
               <l n="40">καί ῥʼ ὀλοφυρομένη ἔπεα πτερόεντα προσηύδα·</l>
               <q type="unspecified">
                  <l n="41">
                     <milestone unit="para" ed="P"/>ἦλθες, Τηλέμαχε, γλυκερὸν φάος. οὔ σʼ ἔτʼ ἐγώ
                     γε</l>
                  <l n="42">ὄψεσθαι ἐφάμην, ἐπεὶ ᾤχεο νηῒ Πύλονδε</l>
                  <l n="43">λάθρη, ἐμεῦ ἀέκητι, φίλου μετὰ πατρὸς ἀκουήν.</l>
                  <l n="44">ἀλλʼ ἄγε μοι κατάλεξον ὅπως ἤντησας ὀπωπῆς.</l>
               </q>
               <milestone n="45" unit="card" ed="p"/>
               <l n="45">τὴν δʼ αὖ Τηλέμαχος πεπνυμένος ἀντίον ηὔδα·</l>
               <q type="unspecified">
                  <l n="46">μῆτερ ἐμή, μή μοι γόον ὄρνυθι μηδέ μοι ἦτορ</l>
                  <l n="47">ἐν στήθεσσιν ὄρινε φυγόντι περ αἰπὺν ὄλεθρον·</l>
                  <l n="48">ἀλλʼ ὑδρηναμένη, καθαρὰ χροῒ εἵμαθʼ ἑλοῦσα,</l>
                  <l n="49">εἰς ὑπερῷʼ ἀναβᾶσα σὺν ἀμφιπόλοισι γυναιξὶν</l>
                  <l n="50">εὔχεο πᾶσι θεοῖσι τεληέσσας ἑκατόμβας</l>
                  <l n="51">ῥέξειν, αἴ κέ ποθι Ζεὺς ἄντιτα ἔργα τελέσσῃ.</l>
                  <l n="52">αὐτὰρ ἐγὼν ἀγορὴν ἐσελεύσομαι, ὄφρα καλέσσω</l>
                  <l n="53">ξεῖνον, ὅτις μοι κεῖθεν ἅμʼ ἕσπετο δεῦρο κιόντι.</l>
                  <l n="54">τὸν μὲν ἐγὼ προὔπεμψα σὺν ἀντιθέοις ἑτάροισι,</l>
                  <l n="55">Πείραιον δέ μιν ἠνώγεα προτὶ οἶκον ἄγοντα</l>
                  <l n="56">ἐνδυκέως φιλέειν καὶ τιέμεν, εἰς ὅ κεν ἔλθω.</l>
               </q>
               <l n="57">
                  <milestone unit="para" ed="P"/>ὣς ἄρʼ ἐφώνησεν, τῇ δʼ ἄπτερος ἔπλετο μῦθος.</l>
               <l n="58">ἡ δʼ ὑδρηναμένη, καθαρὰ χροῒ εἵμαθʼ ἑλοῦσα,</l>
               <l n="59">εὔχετο πᾶσι θεοῖσι τεληέσσας ἑκατόμβας</l>
               <l n="60">ῥέξειν, αἴ κέ ποθι Ζεὺς ἄντιτα ἔργα τελέσσῃ.</l>
               <l n="61">
                  <milestone unit="para" ed="P"/>Τηλέμαχος δʼ ἄρʼ ἔπειτα διὲκ μεγάροιο βεβήκει</l>
               <l n="62">ἔγχος ἔχων· ἅμα τῷ γε δύω κύνες ἀργοὶ ἕποντο.</l>
               <l n="63">θεσπεσίην δʼ ἄρα τῷ γε χάριν κατέχευεν Ἀθήνη·</l>
               <l n="64">τὸν δʼ ἄρα πάντες λαοὶ ἐπερχόμενον θηεῦντο.</l>
               <l n="65">ἀμφὶ δέ μιν μνηστῆρες ἀγήνορες ἠγερέθοντο</l>
               <l n="66">ἔσθλʼ ἀγορεύοντες, κακὰ δὲ φρεσὶ βυσσοδόμευον.</l>
               <l n="67">αὐτὰρ ὁ τῶν μὲν ἔπειτα ἀλεύατο πουλὺν ὅμιλον,</l>
               <l n="68">ἀλλʼ ἵνα Μέντωρ ἧστο καὶ Ἄντιφος ἠδʼ Ἁλιθέρσης,</l>
               <l n="69">οἵ τε οἱ ἐξ ἀρχῆς πατρώϊοι ἦσαν ἑταῖροι,</l>
               <l n="70">ἔνθα καθέζετʼ ἰών· τοὶ δʼ ἐξερέεινον ἕκαστα.</l>
               <l n="71">τοῖσι δὲ Πείραιος δουρικλυτὸς ἐγγύθεν ἦλθεν</l>
               <l n="72">ξεῖνον ἄγων ἀγορήνδε διὰ πτόλιν· οὐδʼ ἄρʼ ἔτι δὴν</l>
               <l n="73">Τηλέμαχος ξείνοιο ἑκὰς τράπετʼ, ἀλλὰ παρέστη.</l>
               <l n="74">τὸν καὶ Πείραιος πρότερος πρὸς μῦθον ἔειπε·</l>
               <q type="unspecified">
                  <l n="75">
                     <milestone unit="para" ed="P"/>Τηλέμαχʼ, αἶψʼ ὄτρυνον ἐμὸν ποτὶ δῶμα
                     γυναῖκας,</l>
                  <l n="76">ὥς τοι δῶρʼ ἀποπέμψω, ἅ τοι Μενέλαος ἔδωκε.</l>
               </q>
               <l n="77">
                  <milestone unit="para" ed="P"/>τὸν δʼ αὖ Τηλέμαχος πεπνυμένος ἀντίον ηὔδα·</l>
               <q type="unspecified">
                  <l n="78">Πείραιʼ, οὐ γάρ τʼ ἴδμεν ὅπως ἔσται τάδε ἔργα.</l>
                  <l n="79">εἴ κεν ἐμὲ μνηστῆρες ἀγήνορες ἐν μεγάροισι</l>
                  <l n="80">λάθρη κτείναντες πατρώϊα πάντα δάσωνται,</l>
                  <l n="81">αὐτὸν ἔχοντά σε βούλομʼ ἐπαυρέμεν, ἤ τινα τῶνδε·</l>
                  <l n="82">εἰ δέ κʼ ἐγὼ τούτοισι φόνον καὶ κῆρα φυτεύσω,</l>
                  <l n="83">δὴ τότε μοι χαίροντι φέρειν πρὸς δώματα χαίρων.</l>
               </q>
               <milestone n="84" unit="card" ed="p"/>
               <l n="84">
                  <milestone unit="para" ed="P"/>ὣς εἰπὼν ξεῖνον ταλαπείριον ἦγεν ἐς οἶκον.</l>
               <l n="85">αὐτὰρ ἐπεί ῥʼ ἵκοντο δόμους εὖ ναιετάοντας,</l>
               <l n="86">χλαίνας μὲν κατέθεντο κατὰ κλισμούς τε θρόνους τε,</l>
               <l n="87">ἐς δʼ ἀσαμίνθους βάντες ἐϋξέστας λούσαντο.</l>
               <l n="88">τοὺς δʼ ἐπεὶ οὖν δμῳαὶ λοῦσαν καὶ χρῖσαν ἐλαίῳ,</l>
               <l n="89">ἀμφὶ δʼ ἄρα χλαίνας οὔλας βάλον ἠδὲ χιτῶνας,</l>
               <l n="90">ἔκ ῥʼ ἀσαμίνθων βάντες ἐπὶ κλισμοῖσι καθῖζον.</l>
               <l n="91">χέρνιβα δʼ ἀμφίπολος προχόῳ ἐπέχευε φέρουσα</l>
               <l n="92">καλῇ χρυσείῃ, ὑπὲρ ἀργυρέοιο λέβητος,</l>
               <l n="93">νίψασθαι· παρὰ δὲ ξεστὴν ἐτάνυσσε τράπεζαν.</l>
               <l n="94">σῖτον δʼ αἰδοίη ταμίη παρέθηκε φέρουσα,</l>
               <l n="95">εἴδατα πόλλʼ ἐπιθεῖσα, χαριζομένη παρεόντων.</l>
               <l n="96">μήτηρ δʼ ἀντίον ἷζε παρὰ σταθμὸν μεγάροιο</l>
               <l n="97">κλισμῷ κεκλιμένη, λέπτʼ ἠλάκατα στρωφῶσα.</l>
               <l n="98">οἱ δʼ ἐπʼ ὀνείαθʼ ἑτοῖμα προκείμενα χεῖρας ἴαλλον,</l>
               <l n="99">αὐτὰρ ἐπεὶ πόσιος καὶ ἐδητύος ἐξ ἔρον ἕντο,</l>
               <l n="100">τοῖσι δὲ μύθων ἦρχε περίφρων Πηνελόπεια·</l>
               <q type="unspecified">
                  <l n="101">
                     <milestone unit="para" ed="P"/>Τηλέμαχʼ, ἦ τοι ἐγὼν ὑπερώϊον εἰσαναβᾶσα</l>
                  <l n="102">λέξομαι εἰς εὐνήν, ἥ μοι στονόεσσα τέτυκται,</l>
                  <l n="103">αἰεὶ δάκρυσʼ ἐμοῖσι πεφυρμένη, ἐξ οὗ Ὀδυσσεὺς</l>
                  <l n="104">ᾤχεθʼ ἅμʼ Ἀτρεΐδῃσιν ἐς Ἴλιον· οὐδέ μοι ἔτλης,</l>
                  <l n="105">πρὶν ἐλθεῖν μνηστῆρας ἀγήνορας ἐς τόδε δῶμα,</l>
                  <l n="106">νόστον σοῦ πατρὸς σάφα εἰπέμεν, εἴ που ἄκουσας.</l>
               </q>
               <l n="107">
                  <milestone unit="para" ed="P"/>τὴν δʼ αὖ Τηλέμαχος πεπνυμένος ἀντίον ηὔδα·</l>
               <q type="unspecified">
                  <l n="108">τοιγὰρ ἐγώ τοι, μῆτερ, ἀληθείην καταλέξω.</l>
                  <l n="109">ᾠχόμεθʼ ἔς τε Πύλον καὶ Νέστορα, ποιμένα λαῶν·</l>
                  <l n="110">δεξάμενος δέ με κεῖνος ἐν ὑψηλοῖσι δόμοισιν</l>
                  <l n="111">ἐνδυκέως ἐφίλει, ὡς εἴ τε πατὴρ ἑὸν υἱὸν</l>
                  <l n="112">ἐλθόντα χρόνιον νέον ἄλλοθεν· ὣς ἐμὲ κεῖνος</l>
                  <l n="113">ἐνδυκέως ἐκόμιζε σὺν υἱάσι κυδαλίμοισιν.</l>
                  <l n="114">αὐτὰρ Ὀδυσσῆος ταλασίφρονος οὔ ποτʼ ἔφασκεν,</l>
                  <l n="115">ζωοῦ οὐδὲ θανόντος, ἐπιχθονίων τευ ἀκοῦσαι·</l>
                  <l n="116">ἀλλά μʼ ἐς Ἀτρεΐδην, δουρικλειτὸν Μενέλαον,</l>
                  <l n="117">ἵπποισι προὔπεμψε καὶ ἅρμασι κολλητοῖσιν.</l>
                  <l n="118">ἔνθʼ ἴδον Ἀργείην Ἑλένην, ἧς εἵνεκα πολλὰ</l>
                  <l n="119">Ἀργεῖοι Τρῶές τε θεῶν ἰότητι μόγησαν.</l>
                  <milestone n="120" unit="card" ed="p"/>
                  <l n="120">εἴρετο δʼ αὐτίκʼ ἔπειτα βοὴν ἀγαθὸς Μενέλαος</l>
                  <l n="121">ὅττευ χρηΐζων ἱκόμην Λακεδαίμονα δῖαν·</l>
                  <l n="122">αὐτὰρ ἐγὼ τῷ πᾶσαν ἀληθείην κατέλεξα·</l>
                  <l n="123">καὶ τότε δή με ἔπεσσιν ἀμειβόμενος προσέειπεν·</l>
                  <q type="unspecified">
                     <l n="124">
                        <milestone unit="para" ed="P"/>ὢ πόποι, ἦ μάλα δὴ κρατερόφρονος ἀνδρὸς ἐν
                        εὐνῇ</l>
                     <l n="125">ἤθελον εὐνηθῆναι, ἀνάλκιδες αὐτοὶ ἐόντες.</l>
                     <l n="126">ὡς δʼ ὁπότʼ ἐν ξυλόχῳ ἔλαφος κρατεροῖο λέοντος</l>
                     <l n="127">νεβροὺς κοιμήσασα νεηγενέας γαλαθηνοὺς</l>
                     <l n="128">κνημοὺς ἐξερέῃσι καὶ ἄγκεα ποιήεντα</l>
                     <l n="129">βοσκομένη, ὁ δʼ ἔπειτα ἑὴν εἰσήλυθεν εὐνήν,</l>
                     <l n="130">ἀμφοτέροισι δὲ τοῖσιν ἀεικέα πότμον ἐφῆκεν,</l>
                     <l n="131">ὣς Ὀδυσεὺς κείνοισιν ἀεικέα πότμον ἐφήσει.</l>
                     <l n="132">αἲ γάρ, Ζεῦ τε πάτερ καὶ Ἀθηναίη καὶ Ἄπολλον,</l>
                     <l n="133">τοῖος ἐὼν οἷός ποτʼ ἐϋκτιμένῃ ἐνὶ Λέσβῳ</l>
                     <l n="134">ἐξ ἔριδος Φιλομηλεΐδῃ ἐπάλαισεν ἀναστάς,</l>
                     <l n="135">κὰδ δʼ ἔβαλε κρατερῶς, κεχάροντο δὲ πάντες Ἀχαιοί,</l>
                     <l n="136">τοῖος ἐὼν μνηστῆρσιν ὁμιλήσειεν Ὀδυσσεύς·</l>
                     <l n="137">πάντες κʼ ὠκύμοροί τε γενοίατο πικρόγαμοί τε.</l>
                     <l n="138">ταῦτα δʼ ἅ μʼ εἰρωτᾷς καὶ λίσσεαι, οὐκ ἂν ἐγώ γε</l>
                     <l n="139">ἄλλα παρὲξ εἴποιμι παρακλιδὸν οὐδʼ ἀπατήσω,</l>
                     <l n="140">ἀλλὰ τὰ μέν μοι ἔειπε γέρων ἅλιος νημερτής,</l>
                     <l n="141">τῶν οὐδέν τοι ἐγὼ κρύψω ἔπος οὐδʼ ἐπικεύσω.</l>
                     <l n="142">φῆ μιν ὅ γʼ ἐν νήσῳ ἰδέειν κρατέρʼ ἄλγεʼ ἔχοντα,</l>
                     <l n="143">νύμφης ἐν μεγάροισι Καλυψοῦς, ἥ μιν ἀνάγκῃ</l>
                     <l n="144">ἴσχει· ὁ δʼ οὐ δύναται ἣν πατρίδα γαῖαν ἱκέσθαι.</l>
                     <l n="145">οὐ γάρ οἱ πάρα νῆες ἐπήρετμοι καὶ ἑταῖροι,</l>
                     <l n="146">οἵ κέν μιν πέμποιεν ἐπʼ εὐρέα νῶτα θαλάσσης</l>
                  </q>
                  <l n="147">
                     <milestone unit="para" ed="P"/>ὣς ἔφατʼ Ἀτρεΐδης, δουρικλειτὸς Μενέλαος.</l>
                  <l n="148">ταῦτα τελευτήσας νεόμην· ἔδοσαν δέ μοι οὖρον</l>
                  <l n="149">ἀθάνατοι, τοί μʼ ὦκα φίλην ἐς πατρίδʼ ἔπεμψαν.</l>
               </q>
               <l n="150">
                  <milestone unit="para" ed="P"/>ὣς φάτο, τῇ δʼ ἄρα θυμὸν ἐνὶ στήθεσσιν ὄρινε.</l>
               <l n="151">τοῖσι δὲ καὶ μετέειπε Θεοκλύμενος θεοειδής·</l>
               <q type="unspecified">
                  <l n="152">
                     <milestone unit="para" ed="P"/>ὦ γύναι αἰδοίη Λαερτιάδεω Ὀδυσῆος,</l>
                  <l n="153">ἦ τοι ὅ γʼ οὐ σάφα οἶδεν, ἐμεῖο δὲ σύνθεο μῦθον·</l>
                  <l n="154">ἀτρεκέως γάρ σοι μαντεύσομαι οὐδʼ ἐπικεύσω·</l>
                  <l n="155">ἴστω νῦν Ζεὺς πρῶτα θεῶν, ξενίη τε τράπεζα</l>
                  <l n="156">ἱστίη τʼ Ὀδυσῆος ἀμύμονος, ἣν ἀφικάνω,</l>
                  <l n="157">ὡς ἦ τοι Ὀδυσεὺς ἤδη ἐν πατρίδι γαίῃ,</l>
                  <l n="158">ἥμενος ἢ ἕρπων, τάδε πευθόμενος κακὰ ἔργα,</l>
                  <l n="159">ἔστιν, ἀτὰρ μνηστῆρσι κακὸν πάντεσσι φυτεύει·</l>
                  <l n="160">τοῖον ἐγὼν οἰωνὸν ἐϋσσέλμου ἐπὶ νηὸς</l>
                  <l n="161">ἥμενος ἐφρασάμην καὶ Τηλεμάχῳ ἐγεγώνευν.</l>
               </q>
               <l n="162">
                  <milestone unit="para" ed="P"/>τὸν δʼ αὖτε προσέειπε περίφρων Πηνελόπεια·</l>
               <q type="unspecified">
                  <l n="163">αἲ γὰρ τοῦτο, ξεῖνε, ἔπος τετελεσμένον εἴη·</l>
                  <l n="164">τῷ κε τάχα γνοίης φιλότητά τε πολλά τε δῶρα</l>
                  <l n="165">ἐξ ἐμεῦ, ὡς ἄν τίς σε συναντόμενος μακαρίζοι.</l>
               </q>
               <milestone n="166" unit="card" ed="p"/>
               <l n="166">
                  <milestone unit="para" ed="P"/>ὣς οἱ μὲν τοιαῦτα πρὸς ἀλλήλους ἀγόρευον,</l>
               <l n="167">μνηστῆρες δὲ πάροιθεν Ὀδυσσῆος μεγάροιο</l>
               <l n="168">δίσκοισιν τέρποντο καὶ αἰγανέῃσιν ἱέντες,</l>
               <l n="169">ἐν τυκτῷ δαπέδῳ, ὅθι περ πάρος ὕβριν ἔχοντες.</l>
               <l n="170">ἀλλʼ ὅτε δὴ δείπνηστος ἔην καὶ ἐπήλυθε μῆλα</l>
               <l n="171">πάντοθεν ἐξ ἀγρῶν, οἱ δʼ ἤγαγον οἳ τὸ πάρος περ,</l>
               <l n="172">καὶ τότε δή σφιν ἔειπε Μέδων· ὃς γάρ ῥα μάλιστα</l>
               <l n="173">ἥνδανε κηρύκων, καὶ σφιν παρεγίγνετο δαιτί·</l>
               <q type="unspecified">
                  <l n="174">
                     <milestone unit="para" ed="P"/>κοῦροι, ἐπεὶ δὴ πάντες ἐτέρφθητε φρένʼ
                     ἀέθλοις,</l>
                  <l n="175">ἔρχεσθε πρὸς δώμαθʼ, ἵνʼ ἐντυνώμεθα δαῖτα·</l>
                  <l n="176">οὐ μὲν γάρ τι χέρειον ἐν ὥρῃ δεῖπνον ἑλέσθαι.</l>
               </q>
               <l n="177">
                  <milestone unit="para" ed="P"/>ὣς ἔφαθʼ, οἱ δʼ ἀνστάντες ἔβαν πείθοντό τε
                  μύθῳ.</l>
               <l n="178">αὐτὰρ ἐπεί ῥʼ ἵκοντο δόμους εὖ ναιετάοντας,</l>
               <l n="179">χλαίνας μὲν κατέθεντο κατὰ κλισμούς τε θρόνους τε,</l>
               <l n="180">οἱ δʼ ἱέρευον ὄϊς μεγάλους καὶ πίονας αἶγας,</l>
               <l n="181">ἵρευον δὲ σύας σιάλους καὶ βοῦν ἀγελαίην,</l>
               <l n="182">δαῖτʼ ἐντυνόμενοι. τοὶ δʼ ἐξ ἀγροῖο πόλινδε</l>
               <l n="183">ὠτρύνοντʼ Ὀδυσεύς τʼ ἰέναι καὶ δῖος ὑφορβός.</l>
               <l n="184">τοῖσι δὲ μύθων ἦρχε συβώτης, ὄρχαμος ἀνδρῶν·</l>
               <q type="unspecified">
                  <l n="185">
                     <milestone unit="para" ed="P"/>ξεῖνʼ, ἐπεὶ ἂρ δὴ ἔπειτα πόλινδʼ ἰέναι
                     μενεαίνεις</l>
                  <l n="186">σήμερον, ὡς ἐπέτελλεν ἄναξ ἐμός—ἦ σʼ ἂν ἐγώ γε</l>
                  <l n="187">αὐτοῦ βουλοίμην σταθμῶν ῥυτῆρα λιπέσθαι·</l>
                  <l n="188">ἀλλὰ τὸν αἰδέομαι καὶ δείδια, μή μοι ὀπίσσω</l>
                  <l n="189">νεικείῃ· χαλεπαὶ δέ τʼ ἀνάκτων εἰσὶν ὁμοκλαί—</l>
                  <l n="190">ἀλλʼ ἄγε νῦν ἴομεν· δὴ γὰρ μέμβλωκε μάλιστα</l>
                  <l n="191">ἦμαρ, ἀτὰρ τάχα τοι ποτὶ ἕσπερα ῥίγιον ἔσται.</l>
               </q>
               <l n="192">
                  <milestone unit="para" ed="P"/>τὸν δʼ ἀπαμειβόμενος προσέφη πολύμητις
                  Ὀδυσσεύς·</l>
               <q type="unspecified">
                  <l n="193">γιγνώσκω, φρονέω· τά γε δὴ νοέοντι κελεύεις.</l>
                  <l n="194">ἀλλʼ ἴομεν, σὺ δʼ ἔπειτα διαμπερὲς ἡγεμόνευε.</l>
                  <l n="195">δὸς δέ μοι, εἴ ποθί τοι ῥόπαλον τετμημένον ἐστίν,</l>
                  <l n="196">σκηρίπτεσθʼ, ἐπεὶ ἦ φατʼ ἀρισφαλέʼ ἔμμεναι οὐδόν.</l>
               </q>
               <l n="197">
                  <milestone unit="para" ed="P"/>ἦ ῥα καὶ ἀμφʼ ὤμοισιν ἀεικέα βάλλετο πήρην,</l>
               <l n="198">πυκνὰ ῥωγαλέην· ἐν δὲ στρόφος ἦεν ἀορτήρ·</l>
               <l n="199">Εὔμαιος δʼ ἄρα οἱ σκῆπτρον θυμαρὲς ἔδωκε.</l>
               <l n="200">τὼ βήτην, σταθμὸν δὲ κύνες καὶ βώτορες ἄνδρες</l>
               <l n="201">ῥύατʼ ὄπισθε μένοντες· ὁ δʼ ἐς πόλιν ἦγεν ἄνακτα</l>
               <l n="202">πτωχῷ λευγαλέῳ ἐναλίγκιον ἠδὲ γέροντι,</l>
               <l n="203">σκηπτόμενον· τὰ δὲ λυγρὰ περὶ χροῒ εἵματα ἕστο.</l>
               <milestone n="204" unit="card" ed="p"/>
               <l n="204">
                  <milestone unit="para" ed="P"/>ἀλλʼ ὅτε δὴ στείχοντες ὁδὸν κάτα παιπαλόεσσαν</l>
               <l n="205">ἄστεος ἐγγὺς ἔσαν καὶ ἐπὶ κρήνην ἀφίκοντο</l>
               <l n="206">τυκτὴν καλλίροον, ὅθεν ὑδρεύοντο πολῖται,</l>
               <l n="207">τὴν ποίησʼ Ἴθακος καὶ Νήριτος ἠδὲ Πολύκτωρ·</l>
               <l n="208">ἀμφὶ δʼ ἄρʼ αἰγείρων ὑδατοτρεφέων ἦν ἄλσος,</l>
               <l n="209">πάντοσε κυκλοτερές, κατὰ δὲ ψυχρὸν ῥέεν ὕδωρ</l>
               <l n="210">ὑψόθεν ἐκ πέτρης· βωμὸς δʼ ἐφύπερθε τέτυκτο</l>
               <l n="211">νυμφάων, ὅθι πάντες ἐπιρρέζεσκον ὁδῖται·</l>
               <l n="212">ἔνθα σφέας ἐκίχανʼ υἱὸς Δολίοιο Μελανθεὺς</l>
               <l n="213">αἶγας ἄγων, αἳ πᾶσι μετέπρεπον αἰπολίοισι,</l>
               <l n="214">δεῖπνον μνηστήρεσσι· δύω δʼ ἅμʼ ἕποντο νομῆες.</l>
               <l n="215">τοὺς δὲ ἰδὼν νείκεσσεν ἔπος τʼ ἔφατʼ ἔκ τʼ ὀνόμαζεν,</l>
               <l n="216">ἔκπαγλον καὶ ἀεικές· ὄρινε δὲ κῆρ Ὀδυσῆος·</l>
               <q type="unspecified">
                  <l n="217">
                     <milestone unit="para" ed="P"/>νῦν μὲν δὴ μάλα πάγχυ κακὸς κακὸν ἡγηλάζει,</l>
                  <l n="218">ὡς αἰεὶ τὸν ὁμοῖον ἄγει θεὸς ὡς τὸν ὁμοῖον.</l>
                  <l n="219">πῇ δὴ τόνδε μολοβρὸν ἄγεις, ἀμέγαρτε συβῶτα,</l>
                  <l n="220">πτωχὸν ἀνιηρόν δαιτῶν ἀπολυμαντῆρα;</l>
                  <l n="221">ὃς πολλῇς φλιῇσι παραστὰς θλίψεται ὤμους,</l>
                  <l n="222">αἰτίζων ἀκόλους, οὐκ ἄορας οὐδὲ λέβητας·</l>
                  <l n="223">τόν κʼ εἴ μοι δοίης σταθμῶν ῥυτῆρα γενέσθαι</l>
                  <l n="224">σηκοκόρον τʼ ἔμεναι θαλλόν τʼ ἐρίφοισι φορῆναι,</l>
                  <l n="225">καί κεν ὀρὸν πίνων μεγάλην ἐπιγουνίδα θεῖτο.</l>
                  <l n="226">ἀλλʼ ἐπεὶ οὖν δὴ ἔργα κάκʼ ἔμμαθεν, οὐκ ἐθελήσει</l>
                  <l n="227">ἔργον ἐποίχεσθαι, ἀλλὰ πτώσσων κατὰ δῆμον</l>
                  <l n="228">βούλεται αἰτίζων βόσκειν ἣν γαστέρʼ ἄναλτον.</l>
                  <l n="229">ἀλλʼ ἔκ τοι ἐρέω, τὸ δὲ καὶ τετελεσμένον ἔσται·</l>
                  <l n="230">αἴ κʼ ἔλθῃ πρὸς δώματʼ Ὀδυσσῆος θείοιο,</l>
                  <l n="231">πολλά οἱ ἀμφὶ κάρη σφέλα ἀνδρῶν ἐκ παλαμάων</l>
                  <l n="232">πλευραὶ ἀποτρίψουσι δόμον κάτα βαλλομένοιο.</l>
               </q>
               <l n="233">
                  <milestone unit="para" ed="P"/>ὣς φάτο, καὶ παριὼν λὰξ ἔνθορεν ἀφραδίῃσιν</l>
               <l n="234">ἰσχίῳ· οὐδέ μιν ἐκτὸς ἀταρπιτοῦ ἐστυφέλιξεν,</l>
               <l n="235">ἀλλʼ ἔμενʼ ἀσφαλέως· ὁ δὲ μερμήριξεν Ὀδυσσεὺς</l>
               <l n="236">ἠὲ μεταΐξας ῥοπάλῳ ἐκ θυμὸν ἕλοιτο,</l>
               <l n="237">ἦ πρὸς γῆν ἐλάσειε κάρη ἀμφουδὶς ἀείρας.</l>
               <l n="238">ἀλλʼ ἐπετόλμησε, φρεσὶ δʼ ἔσχετο· τὸν δὲ συβώτης</l>
               <l n="239">νείκεσʼ ἐσάντα ἰδών, μέγα δʼ εὔξατο χεῖρας ἀνασχών·</l>
               <q type="unspecified">
                  <l n="240">
                     <milestone unit="para" ed="P"/>νύμφαι κρηναῖαι, κοῦραι Διός, εἴ ποτʼ
                     Ὀδυσσεὺς</l>
                  <l n="241">ὔμμʼ ἐπὶ μηρίʼ ἔκηε, καλύψας πίονι δημῷ,</l>
                  <l n="242">ἀρνῶν ἠδʼ ἐρίφων, τόδε μοι κρηήνατʼ ἐέλδωρ,</l>
                  <l n="243">ὡς ἔλθοι μὲν κεῖνος ἀνήρ, ἀγάγοι δέ ἑ δαίμων·</l>
                  <l n="244">τῷ κέ τοι ἀγλαΐας γε διασκεδάσειεν ἁπάσας,</l>
                  <l n="245">τὰς νῦν ὑβρίζων φορέεις, ἀλαλήμενος αἰεὶ</l>
                  <l n="246">ἄστυ κάτʼ· αὐτὰρ μῆλα κακοὶ φθείρουσι νομῆες.</l>
               </q>
               <milestone n="247" unit="card" ed="p"/>
               <l n="247">
                  <milestone unit="para" ed="P"/>τὸν δʼ αὖτε προσέειπε Μελάνθιος, αἰπόλος αἰγῶν·</l>
               <q type="unspecified">
                  <l n="248">ὢ πόποι, οἶον ἔειπε κύων ὀλοφώϊα εἰδώς,</l>
                  <l n="249">τόν ποτʼ ἐγὼν ἐπὶ νηὸς ἐϋσσέλμοιο μελαίνης</l>
                  <l n="250">ἄξω τῆλʼ Ἰθάκης, ἵνα μοι βίοτον πολὺν ἄλφοι.</l>
                  <l n="251">αἲ γὰρ Τηλέμαχον βάλοι ἀργυρότοξος Ἀπόλλων</l>
                  <l n="252">σήμερον ἐν μεγάροις, ἢ ὑπὸ μνηστῆρσι δαμείη,</l>
                  <l n="253">ὡς Ὀδυσῆΐ γε τηλοῦ ἀπώλετο νόστιμον ἦμαρ.</l>
               </q>
               <l n="254">
                  <milestone unit="para" ed="P"/>ὣς εἰπὼν τοὺς μὲν λίπεν αὐτοῦ ἦκα κιόντας,</l>
               <l n="255">αὐτὰρ ὁ βῆ, μάλα δʼ ὦκα δόμους ἵκανεν ἄνακτος.</l>
               <l n="256">αὐτίκα δʼ εἴσω ἴεν, μετὰ δὲ μνηστῆρσι καθῖζεν,</l>
               <l n="257">ἀντίον Εὐρυμάχου· τὸν γὰρ φιλέεσκε μάλιστα.</l>
               <l n="258">τῷ πάρα μὲν κρειῶν μοῖραν θέσαν οἳ πονέοντο,</l>
               <l n="259">σῖτον δʼ αἰδοίη ταμίη παρέθηκε φέρουσα</l>
               <l n="260">ἔδμεναι. ἀγχίμολον δʼ Ὀδυσεὺς καὶ δῖος ὑφορβὸς</l>
               <l n="261">στήτην ἐρχομένω, περὶ δέ σφεας ἤλυθʼ ἰωὴ</l>
               <l n="262">φόρμιγγος γλαφυρῆς· ἀνὰ γάρ σφισι βάλλετʼ ἀείδειν</l>
               <l n="263">Φήμιος· αὐτὰρ ὁ χειρὸς ἑλὼν προσέειπε συβώτην·</l>
               <q type="unspecified">
                  <l n="264">
                     <milestone unit="para" ed="P"/>Εὔμαιʼ, ἦ μάλα δὴ τάδε δώματα κάλʼ Ὀδυσῆος,</l>
                  <l n="265">ῥεῖα δʼ ἀρίγνωτʼ ἐστὶ καὶ ἐν πολλοῖσιν ἰδέσθαι.</l>
                  <l n="266">ἐξ ἑτέρων ἕτερʼ ἐστίν, ἐπήσκηται δέ οἱ αὐλὴ</l>
                  <l n="267">τοίχῳ καὶ θριγκοῖσι, θύραι δʼ εὐερκέες εἰσὶ</l>
                  <l n="268">δικλίδες· οὐκ ἄν τίς μιν ἀνὴρ ὑπεροπλίσσαιτο.</l>
                  <l n="269">γιγνώσκω δʼ ὅτι πολλοὶ ἐν αὐτῷ δαῖτα τίθενται</l>
                  <l n="270">ἄνδρες, ἐπεὶ κνίση μὲν ἀνήνοθεν, ἐν δέ τε φόρμιγξ</l>
                  <l n="271">ἠπύει, ἣν ἄρα δαιτὶ θεοὶ ποίησαν ἑταίρην.</l>
               </q>
               <l n="272">
                  <milestone unit="para" ed="P"/>τὸν δʼ ἀπαμειβόμενος προσέφης, Εὔμαιε συβῶτα·</l>
               <q type="unspecified">
                  <l n="273">ῥεῖʼ ἔγνως, ἐπεὶ οὐδὲ τά τʼ ἄλλα πέρ ἐσσʼ ἀνοήμων.</l>
                  <l n="274">ἀλλʼ ἄγε δὴ φραζώμεθʼ ὅπως ἔσται τάδε ἔργα.</l>
                  <l n="275">ἠὲ σὺ πρῶτος ἔσελθε δόμους εὖ ναιετάοντας,</l>
                  <l n="276">δύσεο δὲ μνηστῆρας, ἐγὼ δʼ ὑπολείψομαι αὐτοῦ·</l>
                  <l n="277">εἰ δʼ ἐθέλεις, ἐπίμεινον, ἐγὼ δʼ εἶμι προπάροιθε·</l>
                  <l n="278">μηδὲ σὺ δηθύνειν, μή τίς σʼ ἔκτοσθε νοήσας</l>
                  <l n="279">ἢ βάλῃ ἢ ἐλάσῃ· τὰ δέ σε φράζεσθαι ἄνωγα.</l>
               </q>
               <l n="280">τὸν δʼ ἠμείβετʼ ἔπειτα πολύτλας δῖος Ὀδυσσεύς·</l>
               <q type="unspecified">
                  <l n="281">
                     <milestone unit="para" ed="P"/>γιγνώσκω, φρονέω· τά γε δὴ νοέοντι κελεύεις.</l>
                  <l n="282">ἀλλʼ ἔρχευ προπάροιθεν, ἐγὼ δʼ ὑπολείψομαι αὐτοῦ.</l>
                  <l n="283">οὐ γάρ τι πληγέων ἀδαήμων οὐδὲ βολάων·</l>
                  <l n="284">τολμήεις μοι θυμός, ἐπεὶ κακὰ πολλὰ πέπονθα</l>
                  <l n="285">κύμασι καὶ πολέμῳ· μετὰ καὶ τόδε τοῖσι γενέσθω·</l>
                  <l n="286">γαστέρα δʼ οὔ πως ἔστιν ἀποκρύψαι μεμαυῖαν,</l>
                  <l n="287">οὐλομένην, ἣ πολλὰ κάκʼ ἀνθρώποισι δίδωσι,</l>
                  <l n="288">τῆς ἕνεκεν καὶ νῆες ἐΰζυγοι ὁπλίζονται</l>
                  <l n="289">πόντον ἐπʼ ἀτρύγετον, κακὰ δυσμενέεσσι φέρουσαι.</l>
               </q>
               <milestone n="290" unit="card" ed="p"/>
               <l n="290">ὣς οἱ μὲν τοιαῦτα πρὸς ἀλλήλους ἀγόρευον·</l>
               <l n="291">ἂν δὲ κύων κεφαλήν τε καὶ οὔατα κείμενος ἔσχεν,</l>
               <l n="292">Ἄργος, Ὀδυσσῆος ταλασίφρονος, ὅν ῥά ποτʼ αὐτὸς</l>
               <l n="293">θρέψε μέν, οὐδʼ ἀπόνητο, πάρος δʼ εἰς Ἴλιον ἱρὴν</l>
               <l n="294">ᾤχετο. τὸν δὲ πάροιθεν ἀγίνεσκον νέοι ἄνδρες</l>
               <l n="295">αἶγας ἐπʼ ἀγροτέρας ἠδὲ πρόκας ἠδὲ λαγωούς·</l>
               <l n="296">δὴ τότε κεῖτʼ ἀπόθεστος ἀποιχομένοιο ἄνακτος,</l>
               <l n="297">ἐν πολλῇ κόπρῳ, ἥ οἱ προπάροιθε θυράων</l>
               <l n="298">ἡμιόνων τε βοῶν τε ἅλις κέχυτʼ, ὄφρʼ ἂν ἄγοιεν</l>
               <l n="299">δμῶες Ὀδυσσῆος τέμενος μέγα κοπρήσοντες·</l>
               <l n="300">ἔνθα κύων κεῖτʼ Ἄργος, ἐνίπλειος κυνοραιστέων.</l>
               <l n="301">δὴ τότε γʼ, ὡς ἐνόησεν Ὀδυσσέα ἐγγὺς ἐόντα,</l>
               <l n="302">οὐρῇ μέν ῥʼ ὅ γʼ ἔσηνε καὶ οὔατα κάββαλεν ἄμφω,</l>
               <l n="303">ἆσσον δʼ οὐκέτʼ ἔπειτα δυνήσατο οἷο ἄνακτος</l>
               <l n="304">ἐλθέμεν· αὐτὰρ ὁ νόσφιν ἰδὼν ἀπομόρξατο δάκρυ,</l>
               <l n="305">ῥεῖα λαθὼν Εὔμαιον, ἄφαρ δʼ ἐρεείνετο μύθῳ·</l>
               <q type="unspecified">
                  <l n="306">
                     <milestone unit="para" ed="P"/>Εὔμαιʼ, ἦ μάλα θαῦμα, κύων ὅδε κεῖτʼ ἐνὶ
                     κόπρῳ.</l>
                  <l n="307">καλὸς μὲν δέμας ἐστίν, ἀτὰρ τόδε γʼ οὐ σάφα οἶδα,</l>
                  <l n="308">εἰ δὴ καὶ ταχὺς ἔσκε θέειν ἐπὶ εἴδεϊ τῷδε,</l>
                  <l n="309">ἦ αὔτως οἷοί τε τραπεζῆες κύνες ἀνδρῶν</l>
                  <l n="310">γίγνοντʼ· ἀγλαΐης δʼ ἕνεκεν κομέουσιν ἄνακτες.</l>
               </q>
               <l n="311">
                  <milestone unit="para" ed="P"/>τὸν δʼ ἀπαμειβόμενος προσέφης, Εὔμαιε συβῶτα·</l>
               <q type="unspecified">
                  <l n="312">καὶ λίην ἀνδρός γε κύων ὅδε τῆλε θανόντος.</l>
                  <l n="313">εἰ τοιόσδʼ εἴη ἠμὲν δέμας ἠδὲ καὶ ἔργα,</l>
                  <l n="314">οἷόν μιν Τροίηνδε κιὼν κατέλειπεν Ὀδυσσεύς,</l>
                  <l n="315">αἶψά κε θηήσαιο ἰδὼν ταχυτῆτα καὶ ἀλκήν.</l>
                  <l n="316">οὐ μὲν γάρ τι φύγεσκε βαθείης βένθεσιν ὕλης</l>
                  <l n="317">κνώδαλον, ὅττι δίοιτο· καὶ ἴχνεσι γὰρ περιῄδη·</l>
                  <l n="318">νῦν δʼ ἔχεται κακότητι, ἄναξ δέ οἱ ἄλλοθι πάτρης</l>
                  <l n="319">ὤλετο, τὸν δὲ γυναῖκες ἀκηδέες οὐ κομέουσι.</l>
                  <l n="320">δμῶες δʼ, εὖτʼ ἂν μηκέτʼ ἐπικρατέωσιν ἄνακτες,</l>
                  <l n="321">οὐκέτʼ ἔπειτʼ ἐθέλουσιν ἐναίσιμα ἐργάζεσθαι·</l>
                  <l n="322">ἥμισυ γάρ τʼ ἀρετῆς ἀποαίνυται εὐρύοπα Ζεὺς</l>
                  <l n="323">ἀνέρος, εὖτʼ ἄν μιν κατὰ δούλιον ἦμαρ ἕλῃσιν.</l>
               </q>
               <l n="324">
                  <milestone unit="para" ed="P"/>ὣς εἰπὼν εἰσῆλθε δόμους εὖ ναιετάοντας,</l>
               <l n="325">βῆ δʼ ἰθὺς μεγάροιο μετὰ μνηστῆρας ἀγαυούς.</l>
               <l n="326">Ἄργον δʼ αὖ κατὰ μοῖρʼ ἔλαβεν μέλανος θανάτοιο,</l>
               <l n="327">αὐτίκʼ ἰδόντʼ Ὀδυσῆα ἐεικοστῷ ἐνιαυτῷ.</l>
               <l n="328">
                  <milestone unit="para" ed="P"/>τὸν δὲ πολὺ πρῶτος ἴδε Τηλέμαχος θεοειδὴς</l>
               <l n="329">ἐρχόμενον κατὰ δῶμα συβώτην, ὦκα δʼ ἔπειτα</l>
               <l n="330">νεῦσʼ ἐπὶ οἷ καλέσας· ὁ δὲ παπτήνας ἕλε δίφρον</l>
               <l n="331">κείμενον, ἔνθα τε δαιτρὸς ἐφίζεσκε κρέα πολλὰ</l>
               <l n="332">δαιόμενος μνηστῆρσι δόμον κάτα δαινυμένοισι·</l>
               <l n="333">τὸν κατέθηκε φέρων πρὸς Τηλεμάχοιο τράπεζαν</l>
               <l n="334">ἀντίον, ἔνθα δʼ ἄρʼ αὐτὸς ἐφέζετο· τῷ δʼ ἄρα κῆρυξ</l>
               <l n="335">μοῖραν ἑλὼν ἐτίθει κανέου τʼ ἐκ σῖτον ἀείρας.</l>
               <milestone n="336" unit="card" ed="p"/>
               <l n="336">
                  <milestone unit="para" ed="P"/>ἀγχίμολον δὲ μετʼ αὐτὸν ἐδύσετο δώματʼ
                  Ὀδυσσεύς,</l>
               <l n="337">πτωχῷ λευγαλέῳ ἐναλίγκιος ἠδὲ γέροντι,</l>
               <l n="338">σκηπτόμενος· τὰ δὲ λυγρὰ περὶ χροΐ εἵματα ἕστο.</l>
               <l n="339">ἷζε δʼ ἐπὶ μελίνου οὐδοῦ ἔντοσθε θυράων,</l>
               <l n="340">κλινάμενος σταθμῷ κυπαρισσίνῳ, ὅν ποτε τέκτων</l>
               <l n="341">ξέσσεν ἐπισταμένως καὶ ἐπὶ στάθμην ἴθυνεν.</l>
               <l n="342">Τηλέμαχος δʼ ἐπὶ οἷ καλέσας προσέειπε συβώτην,</l>
               <l n="343">ἄρτον τʼ οὖλον ἑλὼν περικαλλέος ἐκ κανέοιο</l>
               <l n="344">καὶ κρέας, ὥς οἱ χεῖρες ἐχάνδανον ἀμφιβαλόντι·</l>
               <q type="unspecified">
                  <l n="345">δὸς τῷ ξείνῳ ταῦτα φέρων αὐτόν τε κέλευε</l>
                  <l n="346">αἰτίζειν μάλα πάντας ἐποιχόμενον μνηστῆρας·</l>
                  <l n="347">αἰδὼς δʼ οὐκ ἀγαθὴ κεχρημένῳ ἀνδρὶ παρεῖναι.</l>
               </q>
               <l n="348">
                  <milestone unit="para" ed="P"/>ὣς φάτο, βῆ δὲ συφορβός, ἐπεὶ τὸν μῦθον
                  ἄκουσεν,</l>
               <l n="349">ἀγχοῦ δʼ ἱστάμενος ἔπεα πτερόεντʼ ἀγόρευε·</l>
               <q type="unspecified">
                  <l n="350">
                     <milestone unit="para" ed="P"/>Τηλέμαχός τοι, ξεῖνε, διδοῖ τάδε, καί σε
                     κελεύει</l>
                  <l n="351">αἰτίζειν μάλα πάντας ἐποιχόμενον μνηστῆρας·</l>
                  <l n="352">αἰδῶ δʼ οὐκ ἀγαθήν φησʼ ἔμμεναι ἀνδρὶ προΐκτῃ.</l>
               </q>
               <l n="353">
                  <milestone unit="para" ed="P"/>τὸν δʼ ἀπαμειβόμενος προσέφη πολύμητις
                  Ὀδυσσεύς·</l>
               <q type="unspecified">
                  <l n="354">Ζεῦ ἄνα, Τηλέμαχόν μοι ἐν ἀνδράσιν ὄλβιον εἶναι,</l>
                  <l n="355">καί οἱ πάντα γένοιθʼ ὅσσα φρεσὶν ᾗσι μενοινᾷ.</l>
               </q>
               <l n="356">
                  <milestone unit="para" ed="P"/>ἦ ῥα καὶ ἀμφοτέρῃσιν ἐδέξατο καὶ κατέθηκεν</l>
               <l n="357">αὖθι ποδῶν προπάροιθεν, ἀεικελίης ἐπὶ πήρης,</l>
               <l n="358">ἤσθιε δʼ ἧος ἀοιδὸς ἐνὶ μεγάροισιν ἄειδεν·</l>
               <l n="359">εὖθʼ ὁ δεδειπνήκειν, ὁ δʼ ἐπαύετο θεῖος ἀοιδός.</l>
               <l n="360">μνηστῆρες δʼ ὁμάδησαν ἀνὰ μέγαρʼ. αὐτὰρ Ἀθήνη,</l>
               <l n="361">ἄγχι παρισταμένη Λαερτιάδην Ὀδυσῆα</l>
               <l n="362">ὤτρυνʼ, ὡς ἂν πύρνα κατὰ μνηστῆρας ἀγείροι,</l>
               <l n="363">γνοίη θʼ οἵ τινές εἰσιν ἐναίσιμοι οἵ τʼ ἀθέμιστοι·</l>
               <l n="364">ἀλλʼ οὐδʼ ὥς τινʼ ἔμελλʼ ἀπαλεξήσειν κακότητος.</l>
               <l n="365">βῆ δʼ ἴμεν αἰτήσων ἐνδέξια φῶτα ἕκαστον,</l>
               <l n="366">πάντοσε χεῖρʼ ὀρέγων, ὡς εἰ πτωχὸς πάλαι εἴη.</l>
               <l n="367">οἱ δʼ ἐλεαίροντες δίδοσαν, καὶ ἐθάμβεον αὐτόν,</l>
               <l n="368">ἀλλήλους τʼ εἴροντο τίς εἴη καὶ πόθεν ἔλθοι.</l>
               <l n="369">
                  <milestone unit="para" ed="P"/>τοῖσι δὲ καὶ μετέειπε Μελάνθιος, αἰπόλος αἰγῶν·</l>
               <q type="unspecified">
                  <l n="370">κέκλυτέ μευ, μνηστῆρες ἀγακλειτῆς βασιλείης,</l>
                  <l n="371">τοῦδε περὶ ξείνου· ἦ γάρ μιν πρόσθεν ὄπωπα.</l>
                  <l n="372">ἦ τοι μέν οἱ δεῦρο συβώτης ἡγεμόνευεν,</l>
                  <l n="373">αὐτὸν δʼ οὐ σάφα οἶδα, πόθεν γένος εὔχεται εἶναι.</l>
               </q>
               <l n="374">
                  <milestone unit="para" ed="P"/>ὣς ἔφατʼ, Ἀντίνοος δʼ ἔπεσιν νείκεσσε συβώτην·</l>
               <q type="unspecified">
                  <l n="375">ὦ ἀρίγνωτε συβῶτα, τίη δὲ σὺ τόνδε πόλινδε</l>
                  <l n="376">ἤγαγες; ἦ οὐχ ἅλις ἧμιν ἀλήμονές εἰσι καὶ ἄλλοι,</l>
                  <l n="377">πτωχοὶ ἀνιηροί, δαιτῶν ἀπολυμαντῆρες;</l>
                  <l n="378">ἦ ὄνοσαι ὅτι τοι βίοτον κατέδουσιν ἄνακτος</l>
                  <l n="379">ἐνθάδʼ ἀγειρόμενοι, σὺ δὲ καὶ προτὶ τόνδʼ ἐκάλεσσας;</l>
               </q>
               <milestone n="380" unit="card" ed="p"/>
               <l n="380">
                  <milestone unit="para" ed="P"/>τὸν δʼ ἀπαμειβόμενος προσέφης, Εὔμαιε συβῶτα·</l>
               <q type="unspecified">
                  <l n="381">Ἀντίνοʼ, οὐ μὲν καλὰ καὶ ἐσθλὸς ἐὼν ἀγορεύεις·</l>
                  <l n="382">τίς γὰρ δὴ ξεῖνον καλεῖ ἄλλοθεν αὐτὸς ἐπελθὼν</l>
                  <l n="383">ἄλλον γʼ, εἰ μὴ τῶν οἳ δημιοεργοὶ ἔασι,</l>
                  <l n="384">μάντιν ἢ ἰητῆρα κακῶν ἢ τέκτονα δούρων,</l>
                  <l n="385">ἢ καὶ θέσπιν ἀοιδόν, ὅ κεν τέρπῃσιν ἀείδων;</l>
                  <l n="386">οὗτοι γὰρ κλητοί γε βροτῶν ἐπʼ ἀπείρονα γαῖαν·</l>
                  <l n="387">πτωχὸν δʼ οὐκ ἄν τις καλέοι τρύξοντα ἓ αὐτόν.</l>
                  <l n="388">ἀλλʼ αἰεὶ χαλεπὸς περὶ πάντων εἶς μνηστήρων</l>
                  <l n="389">δμωσὶν Ὀδυσσῆος, πέρι δʼ αὖτʼ ἐμοί· αὐτὰρ ἐγώ γε</l>
                  <l n="390">οὐκ ἀλέγω, ἧός μοι ἐχέφρων Πηνελόπεια</l>
                  <l n="391">ζώει ἐνὶ μεγάροις καὶ Τηλέμαχος θεοειδής.</l>
               </q>
               <l n="392">
                  <milestone unit="para" ed="P"/>τὸν δʼ αὖ Τηλέμαχος πεπνυμένος ἀντίον ηὔδα·</l>
               <q type="unspecified">
                  <l n="393">σίγα, μή μοι τοῦτον ἀμείβεο πολλὰ ἔπεσσιν·</l>
                  <l n="394">Ἀντίνοος δʼ εἴωθε κακῶς ἐρεθιζέμεν αἰεὶ</l>
                  <l n="395">μύθοισιν χαλεποῖσιν, ἐποτρύνει δὲ καὶ ἄλλους.</l>
               </q>
               <l n="396">
                  <milestone unit="para" ed="P"/>ἦ ῥα καὶ Ἀντίνοον ἔπεα πτερόεντα προσηύδα·</l>
               <q type="unspecified">
                  <l n="397">Ἀντίνοʼ, ἦ μευ καλὰ πατὴρ ὣς κήδεαι υἷος,</l>
                  <l n="398">ὃς τὸν ξεῖνον ἄνωγας ἀπὸ μεγάροιο διέσθαι</l>
                  <l n="399">μύθῳ ἀναγκαίῳ· μὴ τοῦτο θεὸς τελέσειε.</l>
                  <l n="400">δός οἱ ἑλών· οὔ τοι φθονέω· κέλομαι γὰρ ἐγώ γε·</l>
                  <l n="401">μήτʼ οὖν μητέρʼ ἐμὴν ἅζευ τό γε μήτε τινʼ ἄλλον</l>
                  <l n="402">δμώων, οἳ κατὰ δώματʼ Ὀδυσσῆος θείοιο.</l>
                  <l n="403">ἀλλʼ οὔ τοι τοιοῦτον ἐνὶ στήθεσσι νόημα·</l>
                  <l n="404">αὐτὸς γὰρ φαγέμεν πολὺ βούλεαι ἢ δόμεν ἄλλῳ.</l>
               </q>
               <l n="405">τὸν δʼ αὖτʼ Ἀντίνοος ἀπαμειβόμενος προσέειπε·</l>
               <q type="unspecified">
                  <l n="406">Τηλέμαχʼ ὑψαγόρη, μένος ἄσχετε, ποῖον ἔειπες.</l>
                  <l n="407">εἴ οἱ τόσσον ἅπαντες ὀρέξειαν μνηστῆρες,</l>
                  <l n="408">καί κέν μιν τρεῖς μῆνας ἀπόπροθεν οἶκος ἐρύκοι.</l>
               </q>
               <l n="409">
                  <milestone unit="para" ed="P"/>ὣς ἄρʼ ἔφη, καὶ θρῆνυν ἑλὼν ὑπέφηνε τραπέζης</l>
               <l n="410">κείμενον, ᾧ ῥʼ ἔπεχεν λιπαροὺς πόδας εἰλαπινάζων·</l>
               <l n="411">οἱ δʼ ἄλλοι πάντες δίδοσαν, πλῆσαν δʼ ἄρα πήρην</l>
               <l n="412">σίτου καὶ κρειῶν· τάχα δὴ καὶ ἔμελλεν Ὀδυσσεὺς</l>
               <l n="413">αὖτις ἐπʼ οὐδὸν ἰὼν προικὸς γεύσεσθαι Ἀχαιῶν·</l>
               <l n="414">στῆ δὲ παρʼ Ἀντίνοον, καί μιν πρὸς μῦθον ἔειπε·</l>
               <q type="unspecified">
                  <l n="415">
                     <milestone unit="para" ed="P"/>δός, φίλος· οὐ μέν μοι δοκέεις ὁ κάκιστος
                     Ἀχαιῶν</l>
                  <l n="416">ἔμμεναι, ἀλλʼ ὤριστος, ἐπεὶ βασιλῆϊ ἔοικας.</l>
                  <l n="417">τῷ σε χρὴ δόμεναι καὶ λώϊον ἠέ περ ἄλλοι</l>
                  <l n="418">σίτου· ἐγὼ δέ κέ σε κλείω κατʼ ἀπείρονα γαῖαν.</l>
                  <l n="419">καὶ γὰρ ἐγώ ποτε οἶκον ἐν ἀνθρώποισιν ἔναιον</l>
                  <l n="420">ὄλβιος ἀφνειὸν καὶ πολλάκι δόσκον ἀλήτῃ,</l>
                  <l n="421">τοίῳ ὁποῖος ἔοι καὶ ὅτευ κεχρημένος ἔλθοι·</l>
                  <l n="422">ἦσαν δὲ δμῶες μάλα μυρίοι ἄλλα τε πολλὰ</l>
                  <l n="423">οἷσίν τʼ εὖ ζώουσι καὶ ἀφνειοὶ καλέονται.</l>
                  <milestone n="424" unit="card" ed="p"/>
                  <l n="424">ἀλλὰ Ζεὺς ἀλάπαξε Κρονίων—ἤθελε γάρ που—</l>
                  <l n="425">ὅς μʼ ἅμα ληϊστῆρσι πολυπλάγκτοισιν ἀνῆκεν</l>
                  <l n="426">Αἴγυπτόνδʼ ἰέναι, δολιχὴν ὁδόν, ὄφρʼ ἀπολοίμην.</l>
                  <l n="427">στῆσα δʼ ἐν Αἰγύπτῳ ποταμῷ νέας ἀμφιελίσσας.</l>
                  <l n="428">ἔνθʼ ἦ τοι μὲν ἐγὼ κελόμην ἐρίηρας ἑταίρους</l>
                  <l n="429">αὐτοῦ πὰρ νήεσσι μένειν καὶ νῆας ἔρυσθαι,</l>
                  <l n="430">ὀπτῆρας δὲ κατὰ σκοπιὰς ὤτρυνα νέεσθαι.</l>
                  <l n="431">οἱ δʼ ὕβρει εἴξαντες, ἐπισπόμενοι μένεϊ σφῷ,</l>
                  <l n="432">αἶψα μάλʼ Αἰγυπτίων ἀνδρῶν περικαλλέας ἀγροὺς</l>
                  <l n="433">πόρθεον, ἐκ δὲ γυναῖκας ἄγον καὶ νήπια τέκνα,</l>
                  <l n="434">αὐτούς τʼ ἔκτεινον· τάχα δʼ ἐς πόλιν ἵκετʼ ἀϋτή.</l>
                  <l n="435">οἱ δὲ βοῆς ἀΐοντες ἅμʼ ἠοῖ φαινομένηφιν</l>
                  <l n="436">ἦλθον· πλῆτο δὲ πᾶν πεδίον πεζῶν τε καὶ ἵππων</l>
                  <l n="437">χαλκοῦ τε στεροπῆς· ἐν δὲ Ζεὺς τερπικέραυνος</l>
                  <l n="438">φύζαν ἐμοῖς ἑτάροισι κακὴν βάλεν, οὐδέ τις ἔτλη</l>
                  <l n="439">στῆναι ἐναντίβιον· περὶ γὰρ κακὰ πάντοθεν ἔστη.</l>
                  <l n="440">ἔνθʼ ἡμέων πολλοὺς μὲν ἀπέκτανον ὀξέϊ χαλκῷ,</l>
                  <l n="441">τοὺς δʼ ἄναγον ζωούς, σφίσιν ἐργάζεσθαι ἀνάγκῃ.</l>
                  <l n="442">αὐτὰρ ἔμʼ ἐς Κύπρον ξείνῳ δόσαν ἀντιάσαντι,</l>
                  <l n="443">Δμήτορι Ἰασίδῃ, ὃς Κύπρου ἶφι ἄνασσεν·</l>
                  <l n="444">ἔνθεν δὴ νῦν δεῦρο τόδʼ ἵκω πήματα πάσχων.</l>
               </q>
               <l n="445">τὸν δʼ αὖτʼ Ἀντίνοος ἀπαμείβετο φώνησέν τε·</l>
               <q type="unspecified">
                  <l n="446">τίς δαίμων τόδε πῆμα προσήγαγε, δαιτὸς ἀνίην;</l>
                  <l n="447">στῆθʼ οὕτως ἐς μέσσον, ἐμῆς ἀπάνευθε τραπέζης,</l>
                  <l n="448">μὴ τάχα πικρὴν Αἴγυπτον καὶ Κύπρον ἵκηαι·</l>
                  <l n="449">ὥς τις θαρσαλέος καὶ ἀναιδής ἐσσι προΐκτης.</l>
                  <l n="450">ἑξείης πάντεσσι παρίστασαι· οἱ δὲ διδοῦσι</l>
                  <l n="451">μαψιδίως, ἐπεὶ οὔ τις ἐπίσχεσις οὐδʼ ἐλεητὺς</l>
                  <l n="452">ἀλλοτρίων χαρίσασθαι, ἐπεὶ πάρα πολλὰ ἑκάστῳ.</l>
               </q>
               <l n="453">
                  <milestone unit="para" ed="P"/>τὸν δʼ ἀναχωρήσας προσέφη πολύμητις Ὀδυσσεύς·</l>
               <q type="unspecified">
                  <l n="454">ὢ πόποι, οὐκ ἄρα σοί γʼ ἐπὶ εἴδεϊ καὶ φρένες ἦσαν·</l>
                  <l n="455">οὐ σύ γʼ ἂν ἐξ οἴκου σῷ ἐπιστάτῃ οὐδʼ ἅλα δοίης,</l>
                  <l n="456">ὃς νῦν ἀλλοτρίοισι παρήμενος οὔ τί μοι ἔτλης</l>
                  <l n="457">σίτου ἀποπροελὼν δόμεναι· τὰ δὲ πολλὰ πάρεστιν.</l>
               </q>
               <l n="458">
                  <milestone unit="para" ed="P"/>ὣς ἔφατʼ, Ἀντίνοος δʼ ἐχολώσατο κηρόθι μᾶλλον,</l>
               <l n="459">καί μιν ὑπόδρα ἰδὼν ἔπεα πτερόεντα προσηύδα·</l>
               <q type="unspecified">
                  <l n="460">νῦν δή σʼ οὐκέτι καλὰ διὲκ μεγάροιό γʼ ὀΐω</l>
                  <l n="461">ἂψ ἀναχωρήσειν, ὅτε δὴ καὶ ὀνείδεα βάζεις.</l>
               </q>
               <milestone n="462" unit="card" ed="p"/>
               <l n="462">
                  <milestone unit="para" ed="P"/>ὣς ἄρʼ ἔφη, καὶ θρῆνυν ἑλὼν βάλε δεξιὸν ὦμον,</l>
               <l n="463">πρυμνότατον κατὰ νῶτον· ὁ δʼ ἐστάθη ἠΰτε πέτρη</l>
               <l n="464">ἔμπεδον, οὐδʼ ἄρα μιν σφῆλεν βέλος Ἀντινόοιο,</l>
               <l n="465">ἀλλʼ ἀκέων κίνησε κάρη, κακὰ βυσσοδομεύων.</l>
               <l n="466">ἂψ δʼ ὅ γʼ ἐπʼ οὐδὸν ἰὼν κατʼ ἄρʼ ἕζετο, κὰδ δʼ ἄρα πήρην</l>
               <l n="467">θῆκεν ἐϋπλείην, μετὰ δὲ μνηστῆρσιν ἔειπε·</l>
               <q type="unspecified">
                  <l n="468">
                     <milestone unit="para" ed="P"/>κέκλυτέ μευ, μνηστῆρες ἀγακλειτῆς βασιλείης,</l>
                  <l n="469">ὄφρʼ εἴπω τά με θυμὸς ἐνὶ στήθεσσι κελεύει.</l>
                  <l n="470">οὐ μὰν οὔτʼ ἄχος ἐστὶ μετὰ φρεσὶν οὔτε τι πένθος,</l>
                  <l n="471">ὁππότʼ ἀνὴρ περὶ οἷσι μαχειόμενος κτεάτεσσι</l>
                  <l n="472">βλήεται, ἢ περὶ βουσὶν ἢ ἀργεννῇς ὀΐεσσιν·</l>
                  <l n="473">αὐτὰρ ἔμʼ Ἀντίνοος βάλε γαστέρος εἵνεκα λυγρῆς,</l>
                  <l n="474">οὐλομένης, ἣ πολλὰ κάκʼ ἀνθρώποισι δίδωσιν.</l>
                  <l n="475">ἀλλʼ εἴ που πτωχῶν γε θεοὶ καὶ Ἐρινύες εἰσίν,</l>
                  <l n="476">Ἀντίνοον πρὸ γάμοιο τέλος θανάτοιο κιχείη.</l>
               </q>
               <l n="477">
                  <milestone unit="para" ed="P"/>τὸν δʼ αὖτʼ Ἀντίνοος προσέφη, Εὐπείθεος υἱός·</l>
               <q type="unspecified">
                  <l n="478">ἔσθιʼ ἕκηλος, ξεῖνε, καθήμενος, ἢ ἄπιθʼ ἄλλῃ,</l>
                  <l n="479">μή σε νέοι διὰ δώματʼ ἐρύσσωσʼ, οἷʼ ἀγορεύεις,</l>
                  <l n="480">ἢ ποδὸς ἢ καὶ χειρός, ἀποδρύψωσι δὲ πάντα.</l>
               </q>
               <l n="481">
                  <milestone unit="para" ed="P"/>ὣς ἔφαθʼ, οἱ δʼ ἄρα πάντες ὑπερφιάλως
                  νεμέσησαν·</l>
               <l n="482">ὧδε δέ τις εἴπεσκε νέων ὑπερηνορεόντων·</l>
               <q type="unspecified">
                  <l n="483">
                     <milestone unit="para" ed="P"/>Ἀντίνοʼ, οὐ μὲν κάλʼ ἔβαλες δύστηνον ἀλήτην,</l>
                  <l n="484">οὐλόμενʼ, εἰ δή πού τις ἐπουράνιος θεός ἐστιν.</l>
                  <l n="485">καί τε θεοὶ ξείνοισιν ἐοικότες ἀλλοδαποῖσι,</l>
                  <l n="486">παντοῖοι τελέθοντες, ἐπιστρωφῶσι πόληας,</l>
                  <l n="487">ἀνθρώπων ὕβριν τε καὶ εὐνομίην ἐφορῶντες.</l>
               </q>
               <l n="488">
                  <milestone unit="para" ed="P"/>ὣς ἄρʼ ἔφαν μνηστῆρες, ὁ δʼ οὐκ ἐμπάζετο μύθων.</l>
               <l n="489">Τηλέμαχος δʼ ἐν μὲν κραδίῃ μέγα πένθος ἄεξε</l>
               <l n="490">βλημένου, οὐδʼ ἄρα δάκρυ χαμαὶ βάλεν ἐκ βλεφάροιϊν,</l>
               <l n="491">ἀλλʼ ἀκέων κίνησε κάρη, κακὰ βυσσοδομεύων.</l>
               <l n="492">
                  <milestone unit="para" ed="P"/>τοῦ δʼ ὡς οὖν ἤκουσε περίφρων Πηνελόπεια</l>
               <l n="493">βλημένου ἐν μεγάρῳ, μετʼ ἄρα δμῳῇσιν ἔειπεν·</l>
               <q type="unspecified">
                  <l n="494">αἴθʼ οὕτως αὐτόν σε βάλοι κλυτότοξος Ἀπόλλων.</l>
               </q>
               <l n="495">τὴν δʼ αὖτʼ Εὐρυνόμη ταμίη πρὸς μῦθον ἔειπεν·</l>
               <q type="unspecified">
                  <l n="496">εἰ γὰρ ἐπʼ ἀρῇσιν τέλος ἡμετέρῃσι γένοιτο·</l>
                  <l n="497">οὐκ ἄν τις τούτων γε ἐΰθρονον Ἠῶ ἵκοιτο.</l>
               </q>
               <l n="498">
                  <milestone unit="para" ed="P"/>τὴν δʼ αὖτε προσέειπε περίφρων Πηνελόπεια·</l>
               <q type="unspecified">
                  <l n="499">μαῖʼ, ἐχθροὶ μὲν πάντες, ἐπεὶ κακὰ μηχανόωνται·</l>
                  <l n="500">Ἀντίνοος δὲ μάλιστα μελαίνῃ κηρὶ ἔοικε.</l>
                  <l n="501">ξεῖνός τις δύστηνος ἀλητεύει κατὰ δῶμα</l>
                  <l n="502">ἀνέρας αἰτίζων· ἀχρημοσύνη γὰρ ἀνώγει·</l>
                  <l n="503">ἔνθʼ ἄλλοι μὲν πάντες ἐνέπλησάν τʼ ἔδοσάν τε,</l>
                  <l n="504">οὗτος δὲ θρήνυι πρυμνὸν βάλε δεξιὸν ὦμον.</l>
               </q>
               <milestone n="505" unit="card" ed="p"/>
               <l n="505">
                  <milestone unit="para" ed="P"/>ἡ μὲν ἄρʼ ὣς ἀγόρευε μετὰ δμῳῇσι γυναιξίν,</l>
               <l n="506">ἡμένη ἐν θαλάμῳ· ὁ δʼ ἐδείπνεε δῖος Ὀδυσσεύς·</l>
               <l n="507">ἡ δʼ ἐπὶ οἷ καλέσασα προσηύδα δῖον ὑφορβόν·</l>
               <q type="unspecified">
                  <l n="508">
                     <milestone unit="para" ed="P"/>ἔρχεο, δῖʼ Εὔμαιε, κιὼν τὸν ξεῖνον ἄνωχθι</l>
                  <l n="509">ἐλθέμεν, ὄφρα τί μιν προσπτύξομαι ἠδʼ ἐρέωμαι</l>
                  <l n="510">εἴ που Ὀδυσσῆος ταλασίφρονος ἠὲ πέπυσται</l>
                  <l n="511">ἢ ἴδεν ὀφθαλμοῖσι· πολυπλάγκτῳ γὰρ ἔοικε.</l>
               </q>
               <l n="512">
                  <milestone unit="para" ed="P"/>τὴν δʼ ἀπαμειβόμενος προσέφης, Εὔμαιε συβῶτα</l>
               <q type="unspecified">
                  <l n="513">εἰ γάρ τοι, βασίλεια, σιωπήσειαν Ἀχαιοί·</l>
                  <l n="514">οἷʼ ὅ γε μυθεῖται, θέλγοιτό κέ τοι φίλον ἦτορ.</l>
                  <l n="515">τρεῖς γὰρ δή μιν νύκτας ἔχον, τρία δʼ ἤματʼ ἔρυξα</l>
                  <l n="516">ἐν κλισίῃ· πρῶτον γὰρ ἔμʼ ἵκετο νηὸς ἀποδράς·</l>
                  <l n="517">ἀλλʼ οὔ πω κακότητα διήνυσεν ἣν ἀγορεύων.</l>
                  <l n="518">ὡς δʼ ὅτʼ ἀοιδὸν ἀνὴρ ποτιδέρκεται, ὅς τε θεῶν ἒξ</l>
                  <l n="519">ἀείδει δεδαὼς ἔπεʼ ἱμερόεντα βροτοῖσι,</l>
                  <l n="520">τοῦ δʼ ἄμοτον μεμάασιν ἀκουέμεν, ὁππότʼ ἀείδῃ·</l>
                  <l n="521">ὣς ἐμὲ κεῖνος ἔθελγε παρήμενος ἐν μεγάροισι.</l>
                  <l n="522">φησὶ δʼ Ὀδυσσῆος ξεῖνος πατρώϊος εἶναι,</l>
                  <l n="523">Κρήτῃ ναιετάων, ὅθι Μίνωος γένος ἐστίν.</l>
                  <l n="524">ἔνθεν δὴ νῦν δεῦρο τόδʼ ἵκετο πήματα πάσχων,</l>
                  <l n="525">προπροκυλινδόμενος· στεῦται δʼ Ὀδυσῆος ἀκοῦσαι,</l>
                  <l n="526">ἀγχοῦ, Θεσπρωτῶν ἀνδρῶν ἐν πίονι δήμῳ,</l>
                  <l n="527">ζωοῦ· πολλὰ δʼ ἄγει κειμήλια ὅνδε δόμονδε.</l>
               </q>
               <l n="528">
                  <milestone unit="para" ed="P"/>τὸν δʼ αὖτε προσέειπε περίφρων Πηνελόπεια·</l>
               <q type="unspecified">
                  <l n="529">ἔρχεο, δεῦρο κάλεσσον, ἵνʼ ἀντίον αὐτὸς ἐνίσπῃ.</l>
                  <l n="530">οὗτοι δʼ ἠὲ θύρῃσι καθήμενοι ἑψιαάσθων.</l>
                  <l n="531">ἢ αὐτοῦ κατὰ δώματʼ, ἐπεί σφισι θυμὸς ἐΰφρων.</l>
                  <l n="532">αὐτῶν μὲν γὰρ κτήματʼ ἀκήρατα κεῖτʼ ἐνὶ οἴκῳ,</l>
                  <l n="533">σῖτος καὶ μέθυ ἡδύ· τὰ μὲν οἰκῆες ἔδουσιν,</l>
                  <l n="534">οἱ δʼ εἰς ἡμέτερον πωλεύμενοι ἤματα πάντα,</l>
                  <l n="535">βοῦς ἱερεύοντες καὶ ὄϊς καὶ πίονας αἶγας,</l>
                  <l n="536">εἰλαπινάζουσιν πίνουσί τε αἴθοπα οἶνον,</l>
                  <l n="537">μαψιδίως· τὰ δὲ πολλὰ κατάνεται. οὐ γὰρ ἔπʼ ἀνήρ,</l>
                  <l n="538">οἷος Ὀδυσσεὺς ἔσκεν, ἀρὴν ἀπὸ οἴκου ἀμῦναι.</l>
                  <l n="539">εἰ δʼ Ὀδυσεὺς ἔλθοι καὶ ἵκοιτʼ ἐς πατρίδα γαῖαν,</l>
                  <l n="540">αἶψά κε σὺν ᾧ παιδὶ βίας ἀποτίσεται ἀνδρῶν.</l>
               </q>
               <l n="541">
                  <milestone unit="para" ed="P"/>ὣς φάτο, Τηλέμαχος δὲ μέγʼ ἔπταρεν, ἀμφὶ δὲ
                  δῶμα</l>
               <l n="542">σμερδαλέον κονάβησε· γέλασσε δὲ Πηνελόπεια,</l>
               <l n="543">αἶψα δʼ ἄρʼ Εὔμαιον ἔπεα πτερόεντα προσηύδα·</l>
               <q type="unspecified">
                  <l n="544">
                     <milestone unit="para" ed="P"/>ἔρχεό μοι, τὸν ξεῖνον ἐναντίον ὧδε κάλεσσον.</l>
                  <l n="545">οὐχ ὁράᾳς ὅ μοι υἱὸς ἐπέπταρε πᾶσιν ἔπεσσι;</l>
                  <l n="546">τῷ κε καὶ οὐκ ἀτελὴς θάνατος μνηστῆρσι γένοιτο</l>
                  <l n="547">πᾶσι μάλʼ, οὐδέ κέ τις θάνατον καὶ κῆρας ἀλύξει.</l>
                  <l n="548">ἄλλο δέ τοι ἐρέω, σὺ δʼ ἐνὶ φρεσὶ βάλλεο σῇσιν·</l>
                  <l n="549">αἴ κʼ αὐτὸν γνώω νημερτέα πάντʼ ἐνέποντα,</l>
                  <l n="550">ἕσσω μιν χλαῖνάν τε χιτῶνά τε, εἵματα καλά.</l>
               </q>
               <l n="551">
                  <milestone unit="para" ed="P"/>ὣς φάτο, βῆ δὲ συφορβός, ἐπεὶ τὸν μῦθον
                  ἄκουσεν·</l>
               <l n="552">ἀγχοῦ δʼ ἱστάμενος ἔπεα πτερόεντα προσηύδα·</l>
               <q type="unspecified">
                  <l n="553">
                     <milestone unit="para" ed="P"/>ξεῖνε πάτερ, καλέει σε περίφρων Πηνελόπεια,</l>
                  <l n="554">μήτηρ Τηλεμάχοιο· μεταλλῆσαί τί ἑ θυμὸς</l>
                  <l n="555">ἀμφὶ πόσει κέλεται, καὶ κήδεά περ πεπαθυίῃ.</l>
                  <l n="556">εἰ δέ κέ σε γνώῃ νημερτέα πάντʼ ἐνέποντα,</l>
                  <l n="557">ἕσσει σε χλαῖνάν τε χιτῶνά τε, τῶν σὺ μάλιστα</l>
                  <l n="558">χρηΐζεις· σῖτον δὲ καὶ αἰτίζων κατὰ δῆμον</l>
                  <l n="559">γαστέρα βοσκήσεις· δώσει δέ τοι ὅς κʼ ἐθέλῃσι.</l>
               </q>
               <milestone n="560" unit="card" ed="p"/>
               <l n="560">
                  <milestone unit="para" ed="P"/>τὸν δʼ αὖτε προσέειπε πολύτλας δῖος Ὀδυσσεύς·</l>
               <q type="unspecified">
                  <l n="561">Εὔμαιʼ, αἶψά κʼ ἐγὼ νημερτέα πάντʼ ἐνέποιμι</l>
                  <l n="562">κούρῃ Ἰκαρίοιο, περίφρονι Πηνελοπείῃ·</l>
                  <l n="563">οἶδα γὰρ εὖ περὶ κείνου, ὁμὴν δʼ ἀνεδέγμεθʼ ὀϊζύν.</l>
                  <l n="564">ἀλλὰ μνηστήρων χαλεπῶν ὑποδείδιʼ ὅμιλον,</l>
                  <l n="565">τῶν ὕβρις τε βίη τε σιδήρεον οὐρανὸν ἵκει.</l>
                  <l n="566">καὶ γὰρ νῦν, ὅτε μʼ οὗτος ἀνὴρ κατὰ δῶμα κιόντα</l>
                  <l n="567">οὔ τι κακὸν ῥέξαντα βαλὼν ὀδύνῃσιν ἔδωκεν,</l>
                  <l n="568">οὔτε τι Τηλέμαχος τό γʼ ἐπήρκεσεν οὔτε τις ἄλλος.</l>
                  <l n="569">τῷ νῦν Πηνελόπειαν ἐνὶ μεγάροισιν ἄνωχθι</l>
                  <l n="570">μεῖναι, ἐπειγομένην περ, ἐς ἠέλιον καταδύντα·</l>
                  <l n="571">καὶ τότε μʼ εἰρέσθω πόσιος πέρι νόστιμον ἦμαρ,</l>
                  <l n="572">ἀσσοτέρω καθίσασα παραὶ πυρί· εἵματα γάρ τοι</l>
                  <l n="573">λύγρʼ ἔχω· οἶσθα καὶ αὐτός, ἐπεί σε πρῶθʼ ἱκέτευσα.</l>
               </q>
               <l n="574">
                  <milestone unit="para" ed="P"/>ὣς φάτο, βῆ δὲ συφορβός, ἐπεὶ τὸν μῦθον ἄκουσε.</l>
               <l n="575">τὸν δʼ ὑπὲρ οὐδοῦ βάντα προσηύδα Πηνελόπεια·</l>
               <q type="unspecified">
                  <l n="576">
                     <milestone unit="para" ed="P"/>οὐ σύ γʼ ἄγεις, Εὔμαιε· τί τοῦτʼ ἐνόησεν
                     ἀλήτης;</l>
                  <l n="577">ἦ τινά που δείσας ἐξαίσιον ἦε καὶ ἄλλως</l>
                  <l n="578">αἰδεῖται κατὰ δῶμα; κακὸς δʼ αἰδοῖος ἀλήτης.</l>
               </q>
               <l n="579">
                  <milestone unit="para" ed="P"/>τὴν δʼ ἀπαμειβόμενος προσέφης, Εὔμαιε συβῶτα·</l>
               <q type="unspecified">
                  <l n="580">μυθεῖται κατὰ μοῖραν, ἅ πέρ κʼ οἴοιτο καὶ ἄλλος,</l>
                  <l n="581">ὕβριν ἀλυσκάζων ἀνδρῶν ὑπερηνορεόντων.</l>
                  <l n="582">ἀλλά σε μεῖναι ἄνωγεν ἐς ἠέλιον καταδύντα.</l>
                  <l n="583">καὶ δὲ σοὶ ὧδʼ αὐτῇ πολὺ κάλλιον, ὦ βασίλεια,</l>
                  <l n="584">οἴην πρὸς ξεῖνον φάσθαι ἔπος ἠδʼ ἐπακοῦσαι.</l>
               </q>
               <l n="585">τὸν δʼ αὖτε προσέειπε περίφρων Πηνελόπεια·</l>
               <q type="unspecified">
                  <l n="586">οὐκ ἄφρων ὁ ξεῖνος· ὀΐεται, ὥς περ ἂν εἴη·</l>
                  <l n="587">οὐ γάρ πού τινες ὧδε καταθνητῶν ἀνθρώπων</l>
                  <l n="588">ἀνέρες ὑβρίζοντες ἀτάσθαλα μηχανόωνται.</l>
               </q>
               <l n="589">
                  <milestone unit="para" ed="P"/>ἡ μὲν ἄρʼ ὣς ἀγόρευεν, ὁ δʼ ᾤχετο δῖος ὑφορβὸς</l>
               <l n="590">μνηστήρων ἐς ὅμιλον, ἐπεὶ διεπέφραδε πάντα.</l>
               <l n="591">αἶψα δὲ Τηλέμαχον ἔπεα πτερόεντα προσηύδα,</l>
               <l n="592">ἄγχι σχὼν κεφαλήν, ἵνα μὴ πευθοίαθʼ οἱ ἄλλοι·</l>
               <q type="unspecified">
                  <l n="593">
                     <milestone unit="para" ed="P"/>ὦ φίλʼ, ἐγὼ μὲν ἄπειμι, σύας καὶ κεῖνα
                     φυλάξων,</l>
                  <l n="594">σὸν καὶ ἐμὸν βίοτον· σοὶ δʼ ἐνθάδε πάντα μελόντων.</l>
                  <l n="595">αὐτὸν μέν σε πρῶτα σάω, καὶ φράζεο θυμῷ</l>
                  <l n="596">μή τι πάθῃς· πολλοὶ δὲ κακὰ φρονέουσιν Ἀχαιῶν,</l>
                  <l n="597">τοὺς Ζεὺς ἐξολέσειε πρὶν ἡμῖν πῆμα γενέσθαι.</l>
               </q>
               <l n="598">
                  <milestone unit="para" ed="P"/>τὸν δʼ αὖ Τηλέμαχος πεπνυμένος ἀντίον ηὔδα·</l>
               <q type="unspecified">
                  <l n="599">ἔσσεται οὕτως, ἄττα· σὺ δʼ ἔρχεο δειελιήσας·</l>
                  <l n="600">ἠῶθεν δʼ ἰέναι καὶ ἄγειν ἱερήϊα καλά·</l>
                  <l n="601">αὐτὰρ ἐμοὶ τάδε πάντα καὶ ἀθανάτοισι μελήσει.</l>
               </q>
               <l n="602">
                  <milestone unit="para" ed="P"/>ὣς φάθʼ, ὁ δʼ αὖτις ἄρʼ ἕζετʼ ἐϋξέστου ἐπὶ
                  δίφρου,</l>
               <l n="603">πλησάμενος δʼ ἄρα θυμὸν ἐδητύος ἠδὲ ποτῆτος</l>
               <l n="604">βῆ ῥʼ ἴμεναι μεθʼ ὕας, λίπε δʼ ἕρκεά τε μέγαρόν τε,</l>
               <l n="605">πλεῖον δαιτυμόνων· οἱ δʼ ὀρχηστυῖ καὶ ἀοιδῇ</l>
               <l n="606">τέρποντʼ· ἤδη γὰρ καὶ ἐπήλυθε δείελον ἦμαρ.</l>
            </div>
            <div n="18" type="textpart" subtype="book">
               <milestone n="1" unit="card" ed="p"/>
               <l n="1">ἦλθε δʼ ἐπὶ πτωχὸς πανδήμιος, ὃς κατὰ ἄστυ</l>
               <l n="2">πτωχεύεσκʼ Ἰθάκης, μετὰ δʼ ἔπρεπε γαστέρι μάργῃ</l>
               <l n="3">ἀζηχὲς φαγέμεν καὶ πιέμεν· οὐδέ οἱ ἦν ἲς</l>
               <l n="4">οὐδὲ βίη, εἶδος δὲ μάλα μέγας ἦν ὁράασθαι.</l>
               <l n="5">Ἀρναῖος δʼ ὄνομʼ ἔσκε· τὸ γὰρ θέτο πότνια μήτηρ</l>
               <l n="6">ἐκ γενετῆς· Ἶρον δὲ νέοι κίκλησκον ἅπαντες,</l>
               <l n="7">οὕνεκʼ ἀπαγγέλλεσκε κιών, ὅτε πού τις ἀνώγοι·</l>
               <l n="8">ὅς ῥʼ ἐλθὼν Ὀδυσῆα διώκετο οἷο δόμοιο,</l>
               <l n="9">καί μιν νεικείων ἔπεα πτερόεντα προσηύδα·</l>
               <q type="unspecified">
                  <l n="10">
                     <milestone unit="para" ed="P"/>εἶκε, γέρον, προθύρου, μὴ δὴ τάχα καὶ ποδὸς
                     ἕλκῃ.</l>
                  <l n="11">οὐκ ἀΐεις ὅτι δή μοι ἐπιλλίζουσιν ἅπαντες,</l>
                  <l n="12">ἑλκέμεναι δὲ κέλονται; ἐγὼ δʼ αἰσχύνομαι ἔμπης.</l>
                  <l n="13">ἀλλʼ ἄνα, μὴ τάχα νῶϊν ἔρις καὶ χερσὶ γένηται.</l>
               </q>
               <l n="14">
                  <milestone unit="para" ed="P"/>τὸν δʼ ἄρʼ ὑπόδρα ἰδὼν προσέφη πολύμητις
                  Ὀδυσσεύς·</l>
               <q type="unspecified">
                  <l n="15">δαιμόνιʼ, οὔτε τί σε ῥέζω κακὸν οὔτʼ ἀγορεύω,</l>
                  <l n="16">οὔτε τινὰ φθονέω δόμεναι καὶ πόλλʼ ἀνελόντα.</l>
                  <l n="17">οὐδὸς δʼ ἀμφοτέρους ὅδε χείσεται, οὐδέ τί σε χρὴ</l>
                  <l n="18">ἀλλοτρίων φθονέειν· δοκέεις δέ μοι εἶναι ἀλήτης</l>
                  <l n="19">ὥς περ ἐγών, ὄλβον δὲ θεοὶ μέλλουσιν ὀπάζειν.</l>
                  <l n="20">χερσὶ δὲ μή τι λίην προκαλίζεο, μή με χολώσῃς,</l>
                  <l n="21">μή σε γέρων περ ἐὼν στῆθος καὶ χείλεα φύρσω</l>
                  <l n="22">αἵματος· ἡσυχίη δʼ ἂν ἐμοὶ καὶ μᾶλλον ἔτʼ εἴη</l>
                  <l n="23">αὔριον· οὐ μὲν γάρ τί σʼ ὑποστρέψεσθαι ὀΐω</l>
                  <l n="24">δεύτερον ἐς μέγαρον Λαερτιάδεω Ὀδυσῆος.</l>
               </q>
               <l n="25">τὸν δὲ χολωσάμενος προσεφώνεεν Ἶρος ἀλήτης·</l>
               <q type="unspecified">
                  <l n="26">ὢ πόποι, ὡς ὁ μολοβρὸς ἐπιτροχάδην ἀγορεύει,</l>
                  <l n="27">γρηῒ καμινοῖ ἶσος· ὃν ἂν κακὰ μητισαίμην</l>
                  <l n="28">κόπτων ἀμφοτέρῃσι, χαμαὶ δέ κε πάντας ὀδόντας</l>
                  <l n="29">γναθμῶν ἐξελάσαιμι συὸς ὣς ληϊβοτείρης.</l>
                  <l n="30">ζῶσαι νῦν, ἵνα πάντες ἐπιγνώωσι καὶ οἵδε</l>
                  <l n="31">μαρναμένους· πῶς δʼ ἂν σὺ νεωτέρῳ ἀνδρὶ μάχοιο;</l>
               </q>
               <l n="32">
                  <milestone unit="para" ed="P"/>ὣς οἱ μὲν προπάροιθε θυράων ὑψηλάων</l>
               <l n="33">οὐδοῦ ἔπι ξεστοῦ πανθυμαδὸν ὀκριόωντο.</l>
               <l n="34">τοῖϊν δὲ ξυνέηχʼ ἱερὸν μένος Ἀντινόοιο,</l>
               <l n="35">ἡδὺ δʼ ἄρʼ ἐκγελάσας μετεφώνει μνηστήρεσσιν·</l>
               <q type="unspecified">
                  <l n="36">
                     <milestone unit="para" ed="P"/>ὦ φίλοι, οὐ μέν πώ τι πάρος τοιοῦτον ἐτύχθη,</l>
                  <l n="37">οἵην τερπωλὴν θεὸς ἤγαγεν ἐς τόδε δῶμα.</l>
                  <l n="38">ὁ ξεῖνός τε καὶ Ἶρος ἐρίζετον ἀλλήλοιϊν</l>
                  <l n="39">χερσὶ μαχέσσασθαι· ἀλλὰ ξυνελάσσομεν ὦκα.</l>
               </q>
               <l n="40">
                  <milestone unit="para" ed="P"/>ὣς ἔφαθʼ, οἱ δʼ ἄρα πάντες ἀνήϊξαν γελόωντες,</l>
               <l n="41">ἀμφὶ δʼ ἄρα πτωχοὺς κακοείμονας ἠγερέθοντο.</l>
               <l n="42">τοῖσιν δʼ Ἀντίνοος μετέφη, Εὐπείθεος υἱός·</l>
               <q type="unspecified">
                  <l n="43">
                     <milestone unit="para" ed="P"/>κέκλυτέ μευ, μνηστῆρες ἀγήνορες, ὄφρα τι
                     εἴπω.</l>
                  <l n="44">γαστέρες αἵδʼ αἰγῶν κέατʼ ἐν πυρί, τὰς ἐπὶ δόρπῳ</l>
                  <l n="45">κατθέμεθα κνίσης τε καὶ αἵματος ἐμπλήσαντες·</l>
                  <l n="46">ὁππότερος δέ κε νικήσῃ κρείσσων τε γένηται,</l>
                  <l n="47">τάων ἥν κʼ ἐθέλῃσιν ἀναστὰς αὐτὸς ἑλέσθω·</l>
                  <l n="48">αἰεὶ αὖθʼ ἡμῖν μεταδαίσεται, οὐδέ τινʼ ἄλλον</l>
                  <l n="49">πτωχὸν ἔσω μίσγεσθαι ἐάσομεν αἰτήσοντα.</l>
               </q>
               <milestone n="50" unit="card" ed="p"/>
               <l n="50">
                  <milestone unit="para" ed="P"/>ὣς ἔφατʼ Ἀντίνοος, τοῖσιν δʼ ἐπιήνδανε μῦθος.</l>
               <l n="51">τοῖς δὲ δολοφρονέων μετέφη πολύμητις Ὀδυσσεύς·</l>
               <q type="unspecified">
                  <l n="52">
                     <milestone unit="para" ed="P"/>ὦ φίλοι, οὔ πως ἔστι νεωτέρῳ ἀνδρὶ μάχεσθαι</l>
                  <l n="53">ἄνδρα γέροντα, δύῃ ἀρημένον· ἀλλά με γαστὴρ</l>
                  <l n="54">ὀτρύνει κακοεργός, ἵνα πληγῇσι δαμείω.</l>
                  <l n="55">ἀλλʼ ἄγε νῦν μοι πάντες ὀμόσσατε καρτερὸν ὅρκον,</l>
                  <l n="56">μή τις ἐπʼ Ἴρῳ ἦρα φέρων ἐμὲ χειρὶ βαρείῃ</l>
                  <l n="57">πλήξῃ ἀτασθάλλων, τούτῳ δέ με ἶφι δαμάσσῃ.</l>
               </q>
               <l n="58">
                  <milestone unit="para" ed="P"/>ὣς ἔφαθʼ, οἱ δʼ ἄρα πάντες ἀπώμνυον ὡς
                  ἐκέλευεν.</l>
               <l n="59">αὐτὰρ ἐπεί ῥʼ ὄμοσάν τε τελεύτησάν τε τὸν ὅρκον,</l>
               <l n="60">τοῖς δʼ αὖτις μετέειφʼ ἱερὴ ἲς Τηλεμάχοιο·</l>
               <q type="unspecified">
                  <l n="61">
                     <milestone unit="para" ed="P"/>ξεῖνʼ, εἴ σʼ ὀτρύνει κραδίη καὶ θυμὸς ἀγήνωρ</l>
                  <l n="62">τοῦτον ἀλέξασθαι, τῶν δʼ ἄλλων μή τινʼ Ἀχαιῶν</l>
                  <l n="63">δείδιθʼ, ἐπεὶ πλεόνεσσι μαχήσεται ὅς κέ σε θείνῃ·</l>
                  <l n="64">ξεινοδόκος μὲν ἐγών, ἐπὶ δʼ αἰνεῖτον βασιλῆες,</l>
                  <l n="65">Ἀντίνοός τε καὶ Εὐρύμαχος, πεπνυμένω ἄμφω.</l>
               </q>
               <l n="66">
                  <milestone unit="para" ed="P"/>ὣς ἔφαθʼ, οἱ δʼ ἄρα πάντες ἐπῄνεον· αὐτὰρ
                  Ὀδυσσεὺς</l>
               <l n="67">ζώσατο μὲν ῥάκεσιν περὶ μήδεα, φαῖνε δὲ μηροὺς</l>
               <l n="68">καλούς τε μεγάλους τε, φάνεν δέ οἱ εὐρέες ὦμοι</l>
               <l n="69">στήθεά τε στιβαροί τε βραχίονες· αὐτὰρ Ἀθήνη</l>
               <l n="70">ἄγχι παρισταμένη μέλεʼ ἤλδανε ποιμένι λαῶν.</l>
               <l n="71">μνηστῆρες δʼ ἄρα πάντες ὑπερφιάλως ἀγάσαντο·</l>
               <l n="72">ὧδε δέ τις εἴπεσκεν ἰδὼν ἐς πλησίον ἄλλον·</l>
               <q type="unspecified">
                  <l n="73">
                     <milestone unit="para" ed="P"/>ἦ τάχα Ἶρος Ἄϊρος ἐπίσπαστον κακὸν ἕξει,</l>
                  <l n="74">οἵην ἐκ ῥακέων ὁ γέρων ἐπιγουνίδα φαίνει.</l>
               </q>
               <l n="75">
                  <milestone unit="para" ed="P"/>ὣς ἄρʼ ἔφαν, Ἴρῳ δὲ κακῶς ὠρίνετο θυμός.</l>
               <l n="76">ἀλλὰ καὶ ὣς δρηστῆρες ἄγον ζώσαντες ἀνάγκῃ</l>
               <l n="77">δειδιότα· σάρκες δὲ περιτρομέοντο μέλεσσιν.</l>
               <l n="78">Ἀντίνοος δʼ ἐνένιπεν ἔπος τʼ ἔφατʼ ἔκ τʼ ὀνόμαζεν·</l>
               <q type="unspecified">
                  <l n="79">
                     <milestone unit="para" ed="P"/>νῦν μὲν μήτʼ εἴης, βουγάϊε, μήτε γένοιο,</l>
                  <l n="80">εἰ δὴ τοῦτόν γε τρομέεις καὶ δείδιας αἰνῶς,</l>
                  <l n="81">ἄνδρα γέροντα, δύῃ ἀρημένον, ἥ μιν ἱκάνει.</l>
                  <l n="82">ἀλλʼ ἔκ τοι ἐρέω, τὸ δὲ καὶ τετελεσμένον ἔσται·</l>
                  <l n="83">αἴ κέν σʼ οὗτος νικήσῃ κρείσσων τε γένηται,</l>
                  <l n="84">πέμψω σʼ ἤπειρόνδε, βαλὼν ἐν νηὶ μελαίνῃ,</l>
                  <l n="85">εἰς Ἔχετον βασιλῆα, βροτῶν δηλήμονα πάντων,</l>
                  <l n="86">ὅς κʼ ἀπὸ ῥῖνα τάμῃσι καὶ οὔατα νηλέϊ χαλκῷ,</l>
                  <l n="87">μήδεά τʼ ἐξερύσας δώῃ κυσὶν ὠμὰ δάσασθαι.</l>
               </q>
               <milestone n="88" unit="card" ed="p"/>
               <l n="88">
                  <milestone unit="para" ed="P"/>ὣς φάτο, τῷ δʼ ἔτι μᾶλλον ὑπὸ τρόμος ἔλλαβε
                  γυῖα.</l>
               <l n="89">ἐς μέσσον δʼ ἄναγον· τὼ δʼ ἄμφω χεῖρας ἀνέσχον.</l>
               <l n="90">δὴ τότε μερμήριξε πολύτλας δῖος Ὀδυσσεὺς</l>
               <l n="91">ἢ ἐλάσειʼ ὥς μιν ψυχὴ λίποι αὖθι πεσόντα,</l>
               <l n="92">ἦέ μιν ἦκʼ ἐλάσειε τανύσσειέν τʼ ἐπὶ γαίῃ.</l>
               <l n="93">ὧδε δέ οἱ φρονέοντι δοάσσατο κέρδιον εἶναι,</l>
               <l n="94">ἦκʼ ἐλάσαι, ἵνα μή μιν ἐπιφρασσαίατʼ Ἀχαιοί.</l>
               <l n="95">δὴ τότʼ ἀνασχομένω ὁ μὲν ἤλασε δεξιὸν ὦμον</l>
               <l n="96">Ἶρος, ὁ δʼ αὐχένʼ ἔλασσεν ὑπʼ οὔατος, ὀστέα δʼ εἴσω</l>
               <l n="97">ἔθλασεν· αὐτίκα δʼ ἦλθε κατὰ στόμα φοίνιον αἷμα,</l>
               <l n="98">κὰδ δʼ ἔπεσʼ ἐν κονίῃσι μακών, σὺν δʼ ἤλασʼ ὀδόντας</l>
               <l n="99">λακτίζων ποσὶ γαῖαν· ἀτὰρ μνηστῆρες ἀγαυοὶ</l>
               <l n="100">χεῖρας ἀνασχόμενοι γέλῳ ἔκθανον. αὐτὰρ Ὀδυσσεὺς</l>
               <l n="101">ἕλκε διὲκ προθύροιο λαβὼν ποδός, ὄφρʼ ἵκετʼ αὐλήν,</l>
               <l n="102">αἰθούσης τε θύρας· καί μιν ποτὶ ἑρκίον αὐλῆς</l>
               <l n="103">εἷσεν ἀνακλίνας· σκῆπτρον δέ οἱ ἔμβαλε χειρί,</l>
               <l n="104">καί μιν φωνήσας ἔπεα πτερόεντα προσηύδα·</l>
               <q type="unspecified">
                  <l n="105">
                     <milestone unit="para" ed="P"/>ἐνταυθοῖ νῦν ἧσο σύας τε κύνας τʼ ἀπερύκων,</l>
                  <l n="106">μηδὲ σύ γε ξείνων καὶ πτωχῶν κοίρανος εἶναι</l>
                  <l n="107">λυγρὸς ἐών, μή πού τι κακὸν καὶ μεῖζον ἐπαύρῃ.</l>
               </q>
               <l n="108">
                  <milestone unit="para" ed="P"/>ἦ ῥα καὶ ἀμφʼ ὤμοισιν ἀεικέα βάλλετο πήρην,</l>
               <l n="109">πυκνὰ ῥωγαλέην· ἐν δὲ στρόφος ἦεν ἀορτήρ.</l>
               <l n="110">ἂψ δʼ ὅ γʼ ἐπʼ οὐδὸν ἰὼν κατʼ ἄρʼ ἕζετο· τοὶ δʼ ἴσαν εἴσω</l>
               <l n="111">ἡδὺ γελώοντες καὶ δεικανόωντʼ ἐπέεσσι·</l>
               <q type="unspecified">
                  <l n="112">
                     <milestone unit="para" ed="P"/>Ζεύς τοι δοίη, ξεῖνε, καὶ ἀθάνατοι θεοὶ
                     ἄλλοι,</l>
                  <l n="113">ὅττι μάλιστʼ ἐθέλεις καί τοι φίλον ἔπλετο θυμῷ,</l>
                  <l n="114">ὃς τοῦτον τὸν ἄναλτον ἀλητεύειν ἀπέπαυσας</l>
                  <l n="115">ἐν δήμῳ· τάχα γάρ μιν ἀνάξομεν ἤπειρόνδε</l>
                  <l n="116">εἰς Ἔχετον βασιλῆα, βροτῶν δηλήμονα πάντων.</l>
               </q>
               <l n="117">
                  <milestone unit="para" ed="P"/>ὣς ἄρʼ ἔφαν, χαῖρεν δὲ κλεηδόνι δῖος Ὀδυσσεύς.</l>
               <l n="118">Ἀντίνοος δʼ ἄρα οἱ μεγάλην παρὰ γαστέρα θῆκεν,</l>
               <l n="119">ἐμπλείην κνίσης τε καὶ αἵματος· Ἀμφίνομος δὲ</l>
               <l n="120">ἄρτους ἐκ κανέοιο δύω παρέθηκεν ἀείρας</l>
               <l n="121">καὶ δέπαϊ χρυσέῳ δειδίσκετο, φώνησέν τε·</l>
               <q type="unspecified">
                  <l n="122">
                     <milestone unit="para" ed="P"/>χαῖρε, πάτερ ὦ ξεῖνε, γένοιτό τοι ἔς περ
                     ὀπίσσω</l>
                  <l n="123">ὄλβος· ἀτὰρ μὲν νῦν γε κακοῖς ἔχεαι πολέεσσι.</l>
               </q>
               <milestone n="124" unit="card" ed="p"/>
               <l n="124">
                  <milestone unit="para" ed="P"/>τὸν δʼ ἀπαμειβόμενος προσέφη πολύμητις
                  Ὀδυσσεύς·</l>
               <q type="unspecified">
                  <l n="125">Ἀμφίνομʼ, ἦ μάλα μοι δοκέεις πεπνυμένος εἶναι·</l>
                  <l n="126">τοίου γὰρ καὶ πατρός, ἐπεὶ κλέος ἐσθλὸν ἄκουον,</l>
                  <l n="127">Νῖσον Δουλιχιῆα ἐΰν τʼ ἔμεν ἀφνειόν τε·</l>
                  <l n="128">τοῦ σʼ ἔκ φασι γενέσθαι, ἐπητῇ δʼ ἀνδρὶ ἔοικας.</l>
                  <l n="129">τοὔνεκά τοι ἐρέω, σὺ δὲ σύνθεο καί μευ ἄκουσον·</l>
                  <l n="130">οὐδὲν ἀκιδνότερον γαῖα τρέφει ἀνθρώποιο,</l>
                  <l n="131">πάντων ὅσσα τε γαῖαν ἔπι πνείει τε καὶ ἕρπει.</l>
                  <l n="132">οὐ μὲν γάρ ποτέ φησι κακὸν πείσεσθαι ὀπίσσω,</l>
                  <l n="133">ὄφρʼ ἀρετὴν παρέχωσι θεοὶ καὶ γούνατʼ ὀρώρῃ·</l>
                  <l n="134">ἀλλʼ ὅτε δὴ καὶ λυγρὰ θεοὶ μάκαρες τελέσωσι,</l>
                  <l n="135">καὶ τὰ φέρει ἀεκαζόμενος τετληότι θυμῷ·</l>
                  <l n="136">τοῖος γὰρ νόος ἐστὶν ἐπιχθονίων ἀνθρώπων</l>
                  <l n="137">οἷον ἐπʼ ἦμαρ ἄγησι πατὴρ ἀνδρῶν τε θεῶν τε.</l>
                  <l n="138">καὶ γὰρ ἐγώ ποτʼ ἔμελλον ἐν ἀνδράσιν ὄλβιος εἶναι,</l>
                  <l n="139">πολλὰ δʼ ἀτάσθαλʼ ἔρεξα βίῃ καὶ κάρτεϊ εἴκων,</l>
                  <l n="140">πατρί τʼ ἐμῷ πίσυνος καὶ ἐμοῖσι κασιγνήτοισι.</l>
                  <l n="141">τῷ μή τίς ποτε πάμπαν ἀνὴρ ἀθεμίστιος εἴη,</l>
                  <l n="142">ἀλλʼ ὅ γε σιγῇ δῶρα θεῶν ἔχοι, ὅττι διδοῖεν.</l>
                  <l n="143">οἷʼ ὁρόω μνηστῆρας ἀτάσθαλα μηχανόωντας,</l>
                  <l n="144">κτήματα κείροντας καὶ ἀτιμάζοντας ἄκοιτιν</l>
                  <l n="145">ἀνδρός, ὃν οὐκέτι φημὶ φίλων καὶ πατρίδος αἴης</l>
                  <l n="146">δηρὸν ἀπέσσεσθαι· μάλα δὲ σχεδόν. ἀλλά σε δαίμων</l>
                  <l n="147">οἴκαδʼ ὑπεξαγάγοι, μηδʼ ἀντιάσειας ἐκείνῳ,</l>
                  <l n="148">ὁππότε νοστήσειε φίλην ἐς πατρίδα γαῖαν·</l>
                  <l n="149">οὐ γὰρ ἀναιμωτί γε διακρινέεσθαι ὀΐω</l>
                  <l n="150">μνηστῆρας καὶ κεῖνον, ἐπεί κε μέλαθρον ὑπέλθῃ.</l>
               </q>
               <l n="151">
                  <milestone unit="para" ed="P"/>ὣς φάτο, καὶ σπείσας ἔπιεν μελιηδέα οἶνον,</l>
               <l n="152">ἂψ δʼ ἐν χερσὶν ἔθηκε δέπας κοσμήτορι λαῶν.</l>
               <l n="153">αὐτὰρ ὁ βῆ διὰ δῶμα φίλον τετιημένος ἦτορ,</l>
               <l n="154">νευστάζων κεφαλῇ· δὴ γὰρ κακὸν ὄσσετο θυμός.</l>
               <l n="155">ἀλλʼ οὐδʼ ὣς φύγε κῆρα· πέδησε δὲ καὶ τὸν Ἀθήνη</l>
               <l n="156">Τηλεμάχου ὑπὸ χερσὶ καὶ ἔγχεϊ ἶφι δαμῆναι.</l>
               <l n="157">ἂψ δʼ αὖτις κατʼ ἄρʼ ἕζετʼ ἐπὶ θρόνου ἔνθεν ἀνέστη.</l>
               <l n="158">
                  <milestone unit="para" ed="P"/>τῇ δʼ ἄρʼ ἐπὶ φρεσὶ θῆκε θεὰ γλαυκῶπις Ἀθήνη,</l>
               <l n="159">κούρῃ Ἰκαρίοιο, περίφρονι Πηνελοπείῃ,</l>
               <l n="160">μνηστήρεσσι φανῆναι, ὅπως πετάσειε μάλιστα</l>
               <l n="161">θυμὸν μνηστήρων ἰδὲ τιμήεσσα γένοιτο</l>
               <l n="162">μᾶλλον πρὸς πόσιός τε καὶ υἱέος ἢ πάρος ἦεν.</l>
               <l n="163">ἀχρεῖον δʼ ἐγέλασσεν ἔπος τʼ ἔφατʼ ἔκ τʼ ὀνόμαζεν·</l>
               <q type="unspecified">
                  <l n="164">
                     <milestone unit="para" ed="P"/>Εὐρυνόμη, θυμός μοι ἐέλδεται, οὔ τι πάρος
                     γε,</l>
                  <l n="165">μνηστήρεσσι φανῆναι, ἀπεχθομένοισί περ ἔμπης·</l>
                  <l n="166">παιδὶ δέ κεν εἴποιμι ἔπος, τό κε κέρδιον εἴη,</l>
                  <l n="167">μὴ πάντα μνηστῆρσιν ὑπερφιάλοισιν ὁμιλεῖν,</l>
                  <l n="168">οἵ τʼ εὖ μὲν βάζουσι, κακῶς δʼ ὄπιθεν φρονέουσι.</l>
               </q>
               <milestone n="169" unit="card" ed="p"/>
               <l n="169">
                  <milestone unit="para" ed="P"/>τὴν δʼ αὖτʼ Εὐρυνόμη ταμίη πρὸς μῦθον ἔειπεν·</l>
               <q type="unspecified">
                  <l n="170">ναὶ δὴ ταῦτά γε πάντα, τέκος, κατὰ μοῖραν ἔειπες.</l>
                  <l n="171">ἀλλʼ ἴθι καὶ σῷ παιδὶ ἔπος φάο μηδʼ ἐπίκευθε,</l>
                  <l n="172">χρῶτʼ ἀπονιψαμένη καὶ ἐπιχρίσασα παρειάς·</l>
                  <l n="173">μηδʼ οὕτω δακρύοισι πεφυρμένη ἀμφὶ πρόσωπα</l>
                  <l n="174">ἔρχευ, ἐπεὶ κάκιον πενθήμεναι ἄκριτον αἰεί.</l>
                  <l n="175">ἤδη μὲν γάρ τοι παῖς τηλίκος, ὃν σὺ μάλιστα</l>
                  <l n="176">ἠρῶ ἀθανάτοισι γενειήσαντα ἰδέσθαι.</l>
               </q>
               <l n="177">
                  <milestone unit="para" ed="P"/>τὴν δʼ αὖτε προσέειπε περίφρων Πηνελόπεια·</l>
               <q type="unspecified">
                  <l n="178">Εὐρυνόμη, μὴ ταῦτα παραύδα, κηδομένη περ,</l>
                  <l n="179">χρῶτʼ ἀπονίπτεσθαι καὶ ἐπιχρίεσθαι ἀλοιφῇ·</l>
                  <l n="180">ἀγλαΐην γὰρ ἐμοί γε θεοί, τοὶ Ὄλυμπον ἔχουσιν,</l>
                  <l n="181">ὤλεσαν, ἐξ οὗ κεῖνος ἔβη κοίλῃς ἐνὶ νηυσίν.</l>
                  <l n="182">ἀλλά μοι Αὐτονόην τε καὶ Ἱπποδάμειαν ἄνωχθι</l>
                  <l n="183">ἐλθέμεν, ὄφρα κέ μοι παρστήετον ἐν μεγάροισιν·</l>
                  <l n="184">οἴη δʼ οὐκ εἴσειμι μετʼ ἀνέρας· αἰδέομαι γάρ.</l>
               </q>
               <l n="185">
                  <milestone unit="para" ed="P"/>ὣς ἄρʼ ἔφη, γρηῢς δὲ διὲκ μεγάροιο βεβήκει</l>
               <l n="186">ἀγγελέουσα γυναιξὶ καὶ ὀτρυνέουσα νέεσθαι.</l>
               <l n="187">
                  <milestone unit="para" ed="P"/>ἔνθʼ αὖτʼ ἄλλʼ ἐνόησε θεὰ γλαυκῶπις Ἀθήνη·</l>
               <l n="188">κούρῃ Ἰκαρίοιο κατὰ γλυκὺν ὕπνον ἔχευεν,</l>
               <l n="189">εὗδε δʼ ἀνακλινθεῖσα, λύθεν δέ οἱ ἅψεα πάντα</l>
               <l n="190">αὐτοῦ ἐνὶ κλιντῆρι· τέως δʼ ἄρα δῖα θεάων</l>
               <l n="191">ἄμβροτα δῶρα δίδου, ἵνα μιν θησαίατʼ Ἀχαιοί.</l>
               <l n="192">κάλλεϊ μέν οἱ πρῶτα προσώπατα καλὰ κάθηρεν</l>
               <l n="193">ἀμβροσίῳ, οἵῳ περ ἐϋστέφανος Κυθέρεια</l>
               <l n="194">χρίεται, εὖτʼ ἂν ἴῃ Χαρίτων χορὸν ἱμερόεντα·</l>
               <l n="195">καί μιν μακροτέρην καὶ πάσσονα θῆκεν ἰδέσθαι,</l>
               <l n="196">λευκοτέρην δʼ ἄρα μιν θῆκε πριστοῦ ἐλέφαντος.</l>
               <l n="197">ἡ μὲν ἄρʼ ὣς ἔρξασʼ ἀπεβήσετο δῖα θεάων,</l>
               <l n="198">ἦλθον δʼ ἀμφίπολοι λευκώλενοι ἐκ μεγάροιο</l>
               <l n="199">φθόγγῳ ἐπερχόμεναι· τὴν δὲ γλυκὺς ὕπνος ἀνῆκε,</l>
               <l n="200">καί ῥʼ ἀπομόρξατο χερσὶ παρειὰς φώνησέν τε·</l>
               <q type="unspecified">
                  <l n="201">
                     <milestone unit="para" ed="P"/>ἦ με μάλʼ αἰνοπαθῆ μαλακὸν περὶ κῶμʼ
                     ἐκάλυψεν.</l>
                  <l n="202">αἴθε μοι ὣς μαλακὸν θάνατον πόροι Ἄρτεμις ἁγνὴ</l>
                  <l n="203">αὐτίκα νῦν, ἵνα μηκέτʼ ὀδυρομένη κατὰ θυμὸν</l>
                  <l n="204">αἰῶνα φθινύθω, πόσιος ποθέουσα φίλοιο</l>
                  <l n="205">παντοίην ἀρετήν, ἐπεὶ ἔξοχος ἦεν Ἀχαιῶν.</l>
               </q>
               <milestone n="206" unit="card" ed="p"/>
               <l n="206">
                  <milestone unit="para" ed="P"/>ὣς φαμένη κατέβαινʼ ὑπερώϊα σιγαλόεντα,</l>
               <l n="207">οὐκ οἴη· ἅμα τῇ γε καὶ ἀμφίπολοι δύʼ ἕποντο.</l>
               <l n="208">ἡ δʼ ὅτε δὴ μνηστῆρας ἀφίκετο δῖα γυναικῶν,</l>
               <l n="209">στῆ ῥα παρὰ σταθμὸν τέγεος πύκα ποιητοῖο,</l>
               <l n="210">ἄντα παρειάων σχομένη λιπαρὰ κρήδεμνα·</l>
               <l n="211">ἀμφίπολος δʼ ἄρα οἱ κεδνὴ ἑκάτερθε παρέστη.</l>
               <l n="212">τῶν δʼ αὐτοῦ λύτο γούνατʼ, ἔρῳ δʼ ἄρα θυμὸν ἔθελχθεν,</l>
               <l n="213">πάντες δʼ ἠρήσαντο παραὶ λεχέεσσι κλιθῆναι.</l>
               <l n="214">ἡ δʼ αὖ Τηλέμαχον προσεφώνεεν, ὃν φίλον υἱόν·</l>
               <q type="unspecified">
                  <l n="215">
                     <milestone unit="para" ed="P"/>Τηλέμαχʼ, οὐκέτι τοι φρένες ἔμπεδοι οὐδὲ
                     νόημα·</l>
                  <l n="216">παῖς ἔτʼ ἐὼν καὶ μᾶλλον ἐνὶ φρεσὶ κέρδεʼ ἐνώμας·</l>
                  <l n="217">νῦν δʼ, ὅτε δὴ μέγας ἐσσὶ καὶ ἥβης μέτρον ἱκάνεις,</l>
                  <l n="218">καί κέν τις φαίη γόνον ἔμμεναι ὀλβίου ἀνδρός,</l>
                  <l n="219">ἐς μέγεθος καὶ κάλλος ὁρώμενος, ἀλλότριος φώς,</l>
                  <l n="220">οὐκέτι τοι φρένες εἰσὶν ἐναίσιμοι οὐδὲ νόημα.</l>
                  <l n="221">οἷον δὴ τόδε ἔργον ἐνὶ μεγάροισιν ἐτύχθη,</l>
                  <l n="222">ὃς τὸν ξεῖνον ἔασας ἀεικισθήμεναι οὕτως.</l>
                  <l n="223">πῶς νῦν, εἴ τι ξεῖνος ἐν ἡμετέροισι δόμοισιν</l>
                  <l n="224">ἥμενος ὧδε πάθοι ῥυστακτύος ἐξ ἀλεγεινῆς;</l>
                  <l n="225">σοί κʼ αἶσχος λώβη τε μετʼ ἀνθρώποισι πέλοιτο.</l>
               </q>
               <l n="226">
                  <milestone unit="para" ed="P"/>τὴν δʼ αὖ Τηλέμαχος πεπνυμένος ἀντίον ηὔδα·</l>
               <q type="unspecified">
                  <l n="227">μῆτερ ἐμή, τὸ μὲν οὔ σε νεμεσσῶμαι κεχολῶσθαι·</l>
                  <l n="228">αὐτὰρ ἐγὼ θυμῷ νοέω καὶ οἶδα ἕκαστα,</l>
                  <l n="229">ἐσθλά τε καὶ τὰ χέρεια· πάρος δʼ ἔτι νήπιος ἦα.</l>
                  <l n="230">ἀλλά τοι οὐ δύναμαι πεπνυμένα πάντα νοῆσαι·</l>
                  <l n="231">ἐκ γάρ με πλήσσουσι παρήμενοι ἄλλοθεν ἄλλος</l>
                  <l n="232">οἵδε κακὰ φρονέοντες, ἐμοὶ δʼ οὐκ εἰσὶν ἀρωγοί.</l>
                  <l n="233">οὐ μέν τοι ξείνου γε καὶ Ἴρου μῶλος ἐτύχθη</l>
                  <l n="234">μνηστήρων ἰότητι, βίῃ δʼ ὅ γε φέρτερος ἦεν.</l>
                  <l n="235">αἲ γάρ, Ζεῦ τε πάτερ καὶ Ἀθηναίη καὶ Ἄπολλον,</l>
                  <l n="236">οὕτω νῦν μνηστῆρες ἐν ἡμετέροισι δόμοισι</l>
                  <l n="237">νεύοιεν κεφαλὰς δεδμημένοι, οἱ μὲν ἐν αὐλῇ,</l>
                  <l n="238">οἱ δʼ ἔντοσθε δόμοιο, λελῦτο δὲ γυῖα ἑκάστου,</l>
                  <l n="239">ὡς νῦν Ἶρος κεῖνος ἐπʼ αὐλείῃσι θύρῃσιν</l>
                  <l n="240">ἧσται νευστάζων κεφαλῇ, μεθύοντι ἐοικώς,</l>
                  <l n="241">οὐδʼ ὀρθὸς στῆναι δύναται ποσὶν οὐδὲ νέεσθαι</l>
                  <l n="242">οἴκαδʼ, ὅπη οἱ νόστος, ἐπεὶ φίλα γυῖα λέλυνται.</l>
               </q>
               <l n="243">
                  <milestone unit="para" ed="P"/>ὣς οἱ μὲν τοιαῦτα πρὸς ἀλλήλους ἀγόρευον·</l>
               <l n="244">Εὐρύμαχος δʼ ἐπέεσσι προσηύδα Πηνελόπειαν·</l>
               <q type="unspecified">
                  <l n="245">
                     <milestone unit="para" ed="P"/>κούρη Ἰκαρίοιο, περίφρον Πηνελόπεια,</l>
                  <l n="246">εἰ πάντες σε ἴδοιεν ἀνʼ Ἴασον Ἄργος Ἀχαιοί,</l>
                  <l n="247">πλέονές κε μνηστῆρες ἐν ὑμετέροισι δόμοισιν</l>
                  <l n="248">ἠῶθεν δαινύατʼ, ἐπεὶ περίεσσι γυναικῶν</l>
                  <l n="249">εἶδός τε μέγεθός τε ἰδὲ φρένας ἔνδον ἐΐσας.</l>
               </q>
               <milestone n="250" unit="card" ed="p"/>
               <l n="250">
                  <milestone unit="para" ed="P"/>τὸν δʼ ἠμείβετʼ ἔπειτα περίφρων Πηνελόπεια·</l>
               <q type="unspecified">
                  <l n="251">Εὐρύμαχʼ, ἦ τοι ἐμὴν ἀρετὴν εἶδός τε δέμας τε</l>
                  <l n="252">ὤλεσαν ἀθάνατοι, ὅτε Ἴλιον εἰσανέβαινον</l>
                  <l n="253">Ἀργεῖοι, μετὰ τοῖσι δʼ ἐμὸς πόσις ᾖεν Ὀδυσσεύς.</l>
                  <l n="254">εἰ κεῖνός γʼ ἐλθὼν τὸν ἐμὸν βίον ἀμφιπολεύοι,</l>
                  <l n="255">μεῖζόν κε κλέος εἴη ἐμὸν καὶ κάλλιον οὕτως.</l>
                  <l n="256">νῦν δʼ ἄχομαι· τόσα γάρ μοι ἐπέσσευεν κακὰ δαίμων.</l>
                  <l n="257">ἦ μὲν δὴ ὅτε τʼ ᾖε λιπὼν κάτα πατρίδα γαῖαν,</l>
                  <l n="258">δεξιτερὴν ἐπὶ καρπῷ ἑλὼν ἐμὲ χεῖρα προσηύδα·</l>
                  <q type="unspecified">
                     <l n="259">
                        <milestone unit="para" ed="P"/>ὦ γύναι, οὐ γὰρ ὀΐω ἐϋκνήμιδας Ἀχαιοὺς</l>
                     <l n="260">ἐκ Τροίης εὖ πάντας ἀπήμονας ἀπονέεσθαι·</l>
                     <l n="261">καὶ γὰρ Τρῶάς φασι μαχητὰς ἔμμεναι ἄνδρας,</l>
                     <l n="262">ἠμὲν ἀκοντιστὰς ἠδὲ ῥυτῆρας ὀϊστῶν</l>
                     <l n="263">ἵππων τʼ ὠκυπόδων ἐπιβήτορας, οἵ κε τάχιστα</l>
                     <l n="264">ἔκριναν μέγα νεῖκος ὁμοιΐου πολέμοιο.</l>
                     <l n="265">τῷ οὐκ οἶδʼ ἤ κέν μʼ ἀνέσει θεός, ἦ κεν ἁλώω</l>
                     <l n="266">αὐτοῦ ἐνὶ Τροίῃ· σοὶ δʼ ἐνθάδε πάντα μελόντων.</l>
                     <l n="267">μεμνῆσθαι πατρὸς καὶ μητέρος ἐν μεγάροισιν</l>
                     <l n="268">ὡς νῦν, ἢ ἔτι μᾶλλον ἐμεῦ ἀπονόσφιν ἐόντος·</l>
                     <l n="269">αὐτὰρ ἐπὴν δὴ παῖδα γενειήσαντα ἴδηαι,</l>
                     <l n="270">γήμασθʼ ᾧ κʼ ἐθέλῃσθα, τεὸν κατὰ δῶμα λιποῦσα.</l>
                  </q>
                  <l n="271">
                     <milestone unit="para" ed="P"/>κεῖνος τὼς ἀγόρευε· τὰ δὴ νῦν πάντα
                     τελεῖται.</l>
                  <l n="272">νὺξ δʼ ἔσται ὅτε δὴ στυγερὸς γάμος ἀντιβολήσει</l>
                  <l n="273">οὐλομένης ἐμέθεν, τῆς τε Ζεὺς ὄλβον ἀπηύρα.</l>
                  <l n="274">ἀλλὰ τόδʼ αἰνὸν ἄχος κραδίην καὶ θυμὸν ἱκάνει·</l>
                  <l n="275">μνηστήρων οὐχ ἥδε δίκη τὸ πάροιθε τέτυκτο·</l>
                  <l n="276">οἵ τʼ ἀγαθήν τε γυναῖκα καὶ ἀφνειοῖο θύγατρα</l>
                  <l n="277">μνηστεύειν ἐθέλωσι καὶ ἀλλήλοις ἐρίσωσιν,</l>
                  <l n="278">αὐτοὶ τοί γʼ ἀπάγουσι βόας καὶ ἴφια μῆλα,</l>
                  <l n="279">κούρης δαῖτα φίλοισι, καὶ ἀγλαὰ δῶρα διδοῦσιν·</l>
                  <l n="280">ἀλλʼ οὐκ ἀλλότριον βίοτον νήποινον ἔδουσιν.</l>
               </q>
               <l n="281">
                  <milestone unit="para" ed="P"/>ὣς φάτο, γήθησεν δὲ πολύτλας δῖος Ὀδυσσεύς,</l>
               <l n="282">οὕνεκα τῶν μὲν δῶρα παρέλκετο, θέλγε δὲ θυμὸν</l>
               <l n="283">μειλιχίοις ἐπέεσσι, νόος δέ οἱ ἄλλα μενοίνα.</l>
               <l n="284">
                  <milestone unit="para" ed="P"/>τὴν δʼ αὖτʼ Ἀντίνοος προσέφη, Εὐπείθεος υἱός,</l>
               <q type="unspecified">
                  <l n="285">κούρη Ἰκαρίοιο, περίφρον Πηνελόπεια,</l>
                  <l n="286">δῶρα μὲν ὅς κʼ ἐθέλῃσιν Ἀχαιῶν ἐνθάδʼ ἐνεῖκαι,</l>
                  <l n="287">δέξασθʼ. οὐ γὰρ καλὸν ἀνήνασθαι δόσιν ἐστίν·</l>
                  <l n="288">ἡμεῖς δʼ οὔτʼ ἐπὶ ἔργα πάρος γʼ ἴμεν οὔτε πῃ ἄλλῃ,</l>
                  <l n="289">πρίν γέ σε τῷ γήμασθαι Ἀχαιῶν ὅς τις ἄριστος.</l>
               </q>
               <milestone n="290" unit="card" ed="p"/>
               <l n="290">
                  <milestone unit="para" ed="P"/>ὣς ἔφατʼ Ἀντίνοος, τοῖσιν δʼ ἐπιήνδανε μῦθος·</l>
               <l n="291">δῶρα δʼ ἄρʼ οἰσέμεναι πρόεσαν κήρυκα ἕκαστος.</l>
               <l n="292">Ἀντινόῳ μὲν ἔνεικε μέγαν περικαλλέα πέπλον,</l>
               <l n="293">ποικίλον· ἐν δʼ ἀρʼ ἔσαν περόναι δυοκαίδεκα πᾶσαι</l>
               <l n="294">χρύσειαι, κληῗσιν ἐϋγνάμπτοις ἀραρυῖαι.</l>
               <l n="295">ὅρμον δʼ Εὐρυμάχῳ πολυδαίδαλον αὐτίκʼ ἔνεικε.</l>
               <l n="296">χρύσεον, ἠλέκτροισιν ἐερμένον ἠέλιον ὥς.</l>
               <l n="297">ἕρματα δʼ Εὐρυδάμαντι δύω θεράποντες ἔνεικαν,</l>
               <l n="298">τρίγληνα μορόεντα· χάρις δʼ ἀπελάμπετο πολλή.</l>
               <l n="299">ἐκ δʼ ἄρα Πεισάνδροιο Πολυκτορίδαο ἄνακτος</l>
               <l n="300">ἴσθμιον ἤνεικεν θεράπων, περικαλλὲς ἄγαλμα.</l>
               <l n="301">ἄλλο δʼ ἄρʼ ἄλλος δῶρον Ἀχαιῶν καλὸν ἔνεικεν.</l>
               <l n="302">ἡ μὲν ἔπειτʼ ἀνέβαινʼ ὑπερώϊα δῖα γυναικῶν,</l>
               <l n="303">τῇ δʼ ἄρʼ ἅμʼ ἀμφίπολοι ἔφερον περικαλλέα δῶρα</l>
               <l n="304">
                  <milestone unit="para" ed="P"/>οἱ δʼ εἰς ὀρχηστύν τε καὶ ἱμερόεσσαν ἀοιδὴν</l>
               <l n="305">τρεψάμενοι τέρποντο, μένον δʼ ἐπὶ ἕσπερον ἐλθεῖν.</l>
               <l n="306">τοῖσι δὲ τερπομένοισι μέλας ἐπὶ ἕσπερος ἦλθεν.</l>
               <l n="307">αὐτίκα λαμπτῆρας τρεῖς ἵστασαν ἐν μεγάροισιν,</l>
               <l n="308">ὄφρα φαείνοιεν· περὶ δὲ ξύλα κάγκανα θῆκαν,</l>
               <l n="309">αὖα πάλαι, περίκηλα, νέον κεκεασμένα χαλκῷ,</l>
               <l n="310">καὶ δαΐδας μετέμισγον· ἀμοιβηδὶς δʼ ἀνέφαινον</l>
               <l n="311">δμῳαὶ Ὀδυσσῆος ταλασίφρονος. αὐτὰρ ὁ τῇσιν</l>
               <l n="312">αὐτὸς διογενῆς μετέφη πολύμητις Ὀδυσσεύς·</l>
               <q type="unspecified">
                  <l n="313">
                     <milestone unit="para" ed="P"/>δμῳαὶ Ὀδυσσῆος, δὴν οἰχομένοιο ἄνακτος,</l>
                  <l n="314">ἔρχεσθε πρὸς δώμαθʼ, ἵνʼ αἰδοίη βασίλεια·</l>
                  <l n="315">τῇ δὲ παρʼ ἠλάκατα στροφαλίζετε, τέρπετε δʼ αὐτὴν</l>
                  <l n="316">ἥμεναι ἐν μεγάρῳ, ἢ εἴρια πείκετε χερσίν·</l>
                  <l n="317">αὐτὰρ ἐγὼ τούτοισι φάος πάντεσσι παρέξω.</l>
                  <l n="318">ἤν περ γάρ κʼ ἐθέλωσιν ἐΰθρονον Ἠῶ μίμνειν,</l>
                  <l n="319">οὔ τί με νικήσουσι· πολυτλήμων δὲ μάλʼ εἰμί.</l>
               </q>
               <l n="320">
                  <milestone unit="para" ed="P"/>ὣς ἔφαθʼ, αἱ δʼ ἐγέλασσαν, ἐς ἀλλήλας δὲ
                  ἴδοντο.</l>
               <l n="321">τὸν δʼ αἰσχρῶς ἐνένιπε Μελανθὼ καλλιπάρῃος,</l>
               <l n="322">τὴν Δολίος μὲν ἔτικτε, κόμισσε δὲ Πηνελόπεια,</l>
               <l n="323">παῖδα δὲ ὣς ἀτίταλλε, δίδου δʼ ἄρʼ ἀθύρματα θυμῷ·</l>
               <l n="324">ἀλλʼ οὐδʼ ὣς ἔχε πένθος ἐνὶ φρεσὶ Πηνελοπείης,</l>
               <l n="325">ἀλλʼ ἥ γʼ Εὐρυμάχῳ μισγέσκετο καὶ φιλέεσκεν.</l>
               <l n="326">ἥ ῥʼ Ὀδυσῆʼ ἐνένιπεν ὀνειδείοις ἐπέεσσιν·</l>
               <q type="unspecified">
                  <l n="327">
                     <milestone unit="para" ed="P"/>ξεῖνε τάλαν, σύ γέ τις φρένας ἐκπεπαταγμένος
                     ἐσσί,</l>
                  <l n="328">οὐδʼ ἐθέλεις εὕδειν χαλκήϊον ἐς δόμον ἐλθών,</l>
                  <l n="329">ἠέ που ἐς λέσχην, ἀλλʼ ἐνθάδε πόλλʼ ἀγορεύεις,</l>
                  <l n="330">θαρσαλέως πολλοῖσι μετʼ ἀνδράσιν, οὐδέ τι θυμῷ</l>
                  <l n="331">ταρβεῖς· ἦ ῥά σε οἶνος ἔχει φρένας, ἤ νύ τοι αἰεὶ</l>
                  <l n="332">τοιοῦτος νόος ἐστίν· ὃ καὶ μεταμώνια βάζεις.</l>
                  <l n="333">ἦ ἀλύεις, ὅτι Ἶρον ἐνίκησας τὸν ἀλήτην;</l>
                  <l n="334">μή τίς τοι τάχα Ἴρου ἀμείνων ἄλλος ἀναστῇ,</l>
                  <l n="335">ὅς τίς σʼ ἀμφὶ κάρη κεκοπὼς χερσὶ στιβαρῇσι</l>
                  <l n="336">δώματος ἐκπέμψῃσι, φορύξας αἵματι πολλῷ.</l>
               </q>
               <milestone n="337" unit="card" ed="p"/>
               <l n="337">
                  <milestone unit="para" ed="P"/>τὴν δʼ ἄρʼ ὑπόδρα ἰδὼν προσέφη πολύμητις
                  Ὀδυσσεύς·</l>
               <q type="unspecified">
                  <l n="338">ἦ τάχα Τηλεμάχῳ ἐρέω, κύον, οἷʼ ἀγορεύεις,</l>
                  <l n="339">κεῖσʼ ἐλθών, ἵνα σʼ αὖθι διὰ μελεϊστὶ τάμῃσιν.</l>
               </q>
               <l n="340">
                  <milestone unit="para" ed="P"/>ὣς εἰπὼν ἐπέεσσι διεπτοίησε γυναῖκας.</l>
               <l n="341">βὰν δʼ ἴμεναι διὰ δῶμα, λύθεν δʼ ὑπὸ γυῖα ἑκάστης</l>
               <l n="342">ταρβοσύνῃ· φὰν γάρ μιν ἀληθέα μυθήσασθαι.</l>
               <l n="343">αὐτὰρ ὁ πὰρ λαμπτῆρσι φαείνων αἰθομένοισιν</l>
               <l n="344">ἑστήκειν ἐς πάντας ὁρώμενος· ἄλλα δέ οἱ κῆρ</l>
               <l n="345">ὥρμαινε φρεσὶν ᾗσιν, ἅ ῥʼ οὐκ ἀτέλεστα γένοντο.</l>
               <l n="346">
                  <milestone unit="para" ed="P"/>μνηστῆρας δʼ οὐ πάμπαν ἀγήνορας εἴα Ἀθήνη</l>
               <l n="347">λώβης ἴσχεσθαι θυμαλγέος, ὄφρʼ ἔτι μᾶλλον</l>
               <l n="348">δύη ἄχος κραδίην Λαερτιάδεω Ὀδυσῆος.</l>
               <l n="349">τοῖσιν δʼ Εὐρύμαχος, Πολύβου πάϊς, ἦρχʼ ἀγορεύειν,</l>
               <l n="350">κερτομέων Ὀδυσῆα· γέλω δʼ ἑτάροισιν ἔτευχε.</l>
               <q type="unspecified">
                  <l n="351">
                     <milestone unit="para" ed="P"/>κέκλυτέ μευ, μνηστῆρες ἀγακλειτῆς βασιλείης,</l>
                  <l n="352">ὄφρʼ εἴπω τά με θυμὸς ἐνὶ στήθεσσι κελεύει.</l>
                  <l n="353">οὐκ ἀθεεὶ ὅδʼ ἀνὴρ Ὀδυσήϊον ἐς δόμον ἵκει·</l>
                  <l n="354">ἔμπης μοι δοκέει δαίδων σέλας ἔμμεναι αὐτοῦ</l>
                  <l n="355">κὰκ κεφαλῆς, ἐπεὶ οὔ οἱ ἔνι τρίχες οὐδʼ ἠβαιαί.</l>
               </q>
               <l n="356">
                  <milestone unit="para" ed="P"/>ἦ ῥʼ, ἅμα τε προσέειπεν Ὀδυσσῆα πτολίπορθον·</l>
               <q type="unspecified">
                  <l n="357">ξεῖνʼ, ἦ ἄρ κʼ ἐθέλοις θητευέμεν, εἴ σʼ ἀνελοίμην,</l>
                  <l n="358">ἀγροῦ ἐπʼ ἐσχατιῆς—μισθὸς δέ τοι ἄρκιος ἔσται—</l>
                  <l n="359">αἱμασιάς τε λέγων καὶ δένδρεα μακρὰ φυτεύων;</l>
                  <l n="360">ἔνθα κʼ ἐγὼ σῖτον μὲν ἐπηετανὸν παρέχοιμι,</l>
                  <l n="361">εἵματα δʼ ἀμφιέσαιμι ποσίν θʼ ὑποδήματα δοίην.</l>
                  <l n="362">ἀλλʼ ἐπεὶ οὖν δὴ ἔργα κάκʼ ἔμμαθες, οὐκ ἐθελήσεις</l>
                  <l n="363">ἔργον ἐποίχεσθαι, ἀλλὰ πτώσσειν κατὰ δῆμον</l>
                  <l n="364">βούλεαι, ὄφρʼ ἄν ἔχῃς βόσκειν σὴν γαστέρʼ ἄναλτον.</l>
               </q>
               <milestone n="365" unit="card" ed="p"/>
               <l n="365">
                  <milestone unit="para" ed="P"/>τὸν δʼ ἀπαμειβόμενος προσέφη πολύμητις
                  Ὀδυσσεύς·</l>
               <q type="unspecified">
                  <l n="366">Εὐρύμαχʼ, εἰ γὰρ νῶϊν ἔρις ἔργοιο γένοιτο</l>
                  <l n="367">ὥρῃ ἐν εἰαρινῇ, ὅτε τʼ ἤματα μακρὰ πέλονται,</l>
                  <l n="368">ἐν ποίῃ, δρέπανον μὲν ἐγὼν εὐκαμπὲς ἔχοιμι,</l>
                  <l n="369">καὶ δὲ σὺ τοῖον ἔχοις, ἵνα πειρησαίμεθα ἔργου</l>
                  <l n="370">νήστιες ἄχρι μάλα κνέφαος, ποίη δὲ παρείη.</l>
                  <l n="371">εἰ δʼ αὖ καὶ βόες εἶεν ἐλαυνέμεν, οἵ περ ἄριστοι,</l>
                  <l n="372">αἴθωνες, μεγάλοι, ἄμφω κεκορηότε ποίης,</l>
                  <l n="373">ἥλικες, ἰσοφόροι, τῶν τε σθένος οὐκ ἀλαπαδνόν,</l>
                  <l n="374">τετράγυον δʼ εἴη, εἴκοι δʼ ὑπὸ βῶλος ἀρότρῳ·</l>
                  <l n="375">τῷ κέ μʼ ἴδοις, εἰ ὦλκα διηνεκέα προταμοίμην.</l>
                  <l n="376">εἰ δʼ αὖ καὶ πόλεμόν ποθεν ὁρμήσειε Κρονίων</l>
                  <l n="377">σήμερον, αὐτὰρ ἐμοὶ σάκος εἴη καὶ δύο δοῦρε</l>
                  <l n="378">καὶ κυνέη πάγχαλκος, ἐπὶ κροτάφοις ἀραρυῖα,</l>
                  <l n="379">τῷ κέ μʼ ἴδοις πρώτοισιν ἐνὶ προμάχοισι μιγέντα,</l>
                  <l n="380">οὐδʼ ἄν μοι τὴν γαστέρʼ ὀνειδίζων ἀγορεύοις.</l>
                  <l n="381">ἀλλὰ μάλʼ ὑβρίξεις, καί τοι νόος ἐστὶν ἀπηνής·</l>
                  <l n="382">καί πού τις δοκέεις μέγας ἔμμεναι ἠδὲ κραταιός,</l>
                  <l n="383">οὕνεκα πὰρ παύροισι καὶ οὐκ ἀγαθοῖσιν ὁμιλεῖς.</l>
                  <l n="384">εἰ δʼ Ὀδυσεὺς ἔλθοι καὶ ἵκοιτʼ ἐς πατρίδα γαῖαν,</l>
                  <l n="385">αἶψά κέ τοι τὰ θύρετρα, καὶ εὐρέα περ μάλʼ ἐόντα,</l>
                  <l n="386">φεύγοντι στείνοιτο διὲκ προθύροιο θύραζε.</l>
               </q>
               <l n="387">
                  <milestone unit="para" ed="P"/>ὣς ἔφατʼ, Εὐρύμαχος δʼ ἐχολώσατο κηρόθι μᾶλλον,</l>
               <l n="388">καί μιν ὑπόδρα ἰδὼν ἔπεα πτερόεντα προσηύδα·</l>
               <q type="unspecified">
                  <l n="389">
                     <milestone unit="para" ed="P"/>ἆ δείλʼ, ἦ τάχα τοι τελέω κακόν, οἷʼ
                     ἀγορεύεις</l>
                  <l n="390">θαρσαλέως πολλοῖσι μετʼ ἀνδράσιν, οὐδέ τι θυμῷ</l>
                  <l n="391">ταρβεῖς· ἦ ῥά σε οἶνος ἔχει φρένας, ἤ νύ τοι αἰεὶ</l>
                  <l n="392">τοιοῦτος νόος ἐστίν· ὃ καὶ μεταμώνια βάζεις.</l>
                  <l n="393">ἦ ἀλύεις, ὅτι Ἶρον ἐνίκησας τὸν ἀλήτην;</l>
               </q>
               <milestone n="394" unit="card" ed="p"/>
               <l n="394">
                  <milestone unit="para" ed="P"/>ὣς ἄρα φωνήσας σφέλας ἔλλαβεν· αὐτὰρ Ὀδυσσεὺς</l>
               <l n="395">Ἀμφινόμου πρὸς γοῦνα καθέζετο Δουλιχιῆος,</l>
               <l n="396">Εὐρύμαχον δείσας· ὁ δʼ ἄρʼ οἰνοχόον βάλε χεῖρα</l>
               <l n="397">δεξιτερήν· πρόχοος δὲ χαμαὶ βόμβησε πεσοῦσα,</l>
               <l n="398">αὐτὰρ ὅ γʼ οἰμώξας πέσεν ὕπτιος ἐν κονίῃσι.</l>
               <l n="399">μνηστῆρες δʼ ὁμάδησαν ἀνὰ μέγαρα σκιόεντα,</l>
               <l n="400">ὧδε δέ τις εἴπεσκεν ἰδὼν ἐς πλησίον ἄλλον·</l>
               <q type="unspecified">
                  <l n="401">
                     <milestone unit="para" ed="P"/>αἴθʼ ὤφελλʼ ὁ ξεῖνος ἀλώμενος ἄλλοθʼ ὀλέσθαι</l>
                  <l n="402">πρὶν ἐλθεῖν· τῷ οὔ τι τόσον κέλαδον μετέθηκε.</l>
                  <l n="403">νῦν δὲ περὶ πτωχῶν ἐριδαίνομεν, οὐδέ τι δαιτὸς</l>
                  <l n="404">ἐσθλῆς ἔσσεται ἦδος, ἐπεὶ τὰ χερείονα νικᾷ.</l>
               </q>
               <l n="405">τοῖσι δὲ καὶ μετέειφʼ ἱερὴ ἲς Τηλεμάχοιο</l>
               <q type="unspecified">
                  <l n="406">δαιμόνιοι, μαίνεσθε καὶ οὐκέτι κεύθετε θυμῷ</l>
                  <l n="407">βρωτὺν οὐδὲ ποτῆτα· θεῶν νύ τις ὔμμʼ ὀροθύνει.</l>
                  <l n="408">ἀλλʼ εὖ δαισάμενοι κατακείετε οἴκαδʼ ἰόντες,</l>
                  <l n="409">ὁππότε θυμὸς ἄνωγε· διώκω δʼ οὔ τινʼ ἐγώ γε.</l>
               </q>
               <l n="410">
                  <milestone unit="para" ed="P"/>ὣς ἔφαθʼ, οἱ δʼ ἄρα πάντες ὀδὰξ ἐν χείλεσι
                  φύντες</l>
               <l n="411">Τηλέμαχον θαύμαζον, ὃ θαρσαλέως ἀγόρευε.</l>
               <l n="412">τοῖσιν δʼ Ἀμφίνομος ἀγορήσατο καὶ μετέειπε</l>
               <l n="413">Νίσου φαίδιμος υἱός, Ἀρητιάδαο ἄνακτος·</l>
               <q type="unspecified">
                  <l n="414">
                     <milestone unit="para" ed="P"/>ὦ φίλοι, οὐκ ἂν δή τις ἐπὶ ῥηθέντι δικαίῳ</l>
                  <l n="415">ἀντιβίοις ἐπέεσσι καθαπτόμενος χαλεπαίνοι·</l>
                  <l n="416">μήτε τι τὸν ξεῖνον στυφελίζετε μήτε τινʼ ἄλλον</l>
                  <l n="417">δμώων, οἳ κατὰ δώματʼ Ὀδυσσῆος θείοιο.</l>
                  <l n="418">ἀλλʼ ἄγετʼ, οἰνοχόος μὲν ἐπαρξάσθω δεπάεσσιν,</l>
                  <l n="419">ὄφρα σπείσαντες κατακείομεν οἴκαδʼ ἰόντες·</l>
                  <l n="420">τὸν ξεῖνον δὲ ἐῶμεν ἐνὶ μεγάροις Ὀδυσῆος</l>
                  <l n="421">Τηλεμάχῳ μελέμεν· τοῦ γὰρ φίλον ἵκετο δῶμα.</l>
               </q>
               <l n="422">
                  <milestone unit="para" ed="P"/>ὣς φάτο, τοῖσι δὲ πᾶσιν ἑαδότα μῦθον ἔειπε.</l>
               <l n="423">τοῖσιν δὲ κρητῆρα κεράσσατο Μούλιος ἥρως,</l>
               <l n="424">κῆρυξ Δουλιχιεύς· θεράπων δʼ ἦν Ἀμφινόμοιο·</l>
               <l n="425">νώμησεν δʼ ἄρα πᾶσιν ἐπισταδόν· οἱ δὲ θεοῖσι</l>
               <l n="426">σπείσαντες μακάρεσσι πίον μελιηδέα οἶνον.</l>
               <l n="427">αὐτὰρ ἐπεὶ σπεῖσάν τʼ ἔπιόν θʼ ὅσον ἤθελε θυμός,</l>
               <l n="428">βάν ῥʼ ἴμεναι κείοντες ἑὰ πρὸς δώμαθʼ ἕκαστος.</l>
            </div>
            <div n="19" type="textpart" subtype="book">
               <milestone n="1" unit="card" ed="p"/>
               <l n="1">αὐτὰρ ὁ ἐν μεγάρῳ ὑπελείπετο δῖος Ὀδυσσεύς,</l>
               <l n="2">μνηστήρεσσι φόνον σὺν Ἀθήνῃ μερμηρίζων·</l>
               <l n="3">αἶψα δὲ Τηλέμαχον ἔπεα πτερόεντα προσηύδα·</l>
               <q type="unspecified">
                  <l n="4">
                     <milestone unit="para" ed="P"/>Τηλέμαχε, χρὴ τεύχεʼ ἀρήϊα κατθέμεν εἴσω</l>
                  <l n="5">πάντα μάλʼ· αὐτὰρ μνηστῆρας μαλακοῖς ἐπέεσσι</l>
                  <l n="6">παρφάσθαι, ὅτε κέν σε μεταλλῶσιν ποθέοντες·</l>
                  <q type="unspecified">
                     <l n="7">ἐκ καπνοῦ κατέθηκʼ, ἐπεὶ οὐκέτι τοῖσιν ἐῴκει</l>
                     <l n="8">οἷά ποτε Τροίηνδε κιὼν κατέλειπεν Ὀδυσσεύς,</l>
                     <l n="9">ἀλλὰ κατῄκισται, ὅσσον πυρὸς ἵκετʼ ἀϋτμή.</l>
                     <l n="10">πρὸς δʼ ἔτι καὶ τόδε μεῖζον ἐνὶ φρεσὶν ἔβαλε δαίμων</l>
                     <l n="11">μή πως οἰνωθέντες, ἔριν στήσαντες ἐν ὑμῖν,</l>
                     <l n="12">ἀλλήλους τρώσητε καταισχύνητέ τε δαῖτα</l>
                     <l n="13">καὶ μνηστύν· αὐτὸς γὰρ ἐφέλκεται ἄνδρα σίδηρος.</l>
                  </q>
               </q>
               <l n="14">
                  <milestone unit="para" ed="P"/>ὣς φάτο, Τηλέμαχος δὲ φίλῳ ἐπεπείθετο πατρί,</l>
               <l n="15">ἐκ δὲ καλεσσάμενος προσέφη τροφὸν Εὐρύκλειαν·</l>
               <q type="unspecified">
                  <l n="16">
                     <milestone unit="para" ed="P"/>μαῖʼ, ἄγε δή μοι ἔρυξον ἐνὶ μεγάροισι
                     γυναῖκας,</l>
                  <l n="17">ὄφρα κεν ἐς θάλαμον καταθείομαι ἔντεα πατρὸς</l>
                  <l n="18">καλά, τά μοι κατὰ οἶκον ἀκηδέα καπνὸς ἀμέρδει</l>
                  <l n="19">πατρὸς ἀποιχομένοιο· ἐγὼ δʼ ἔτι νήπιος ἦα.</l>
                  <l n="20">νῦν δʼ ἐθέλω καταθέσθαι, ἵνʼ οὐ πυρὸς ἵξετʼ ἀϋτμή.</l>
               </q>
               <l n="21">
                  <milestone unit="para" ed="P"/>τὸν δʼ αὖτε προσέειπε φίλη τροφὸς Εὐρύκλεια·</l>
               <q type="unspecified">
                  <l n="22">αἲ γὰρ δή ποτε, τέκνον, ἐπιφροσύνας ἀνέλοιο</l>
                  <l n="23">οἴκου κήδεσθαι καὶ κτήματα πάντα φυλάσσειν.</l>
                  <l n="24">ἀλλʼ ἄγε, τίς τοι ἔπειτα μετοιχομένη φάος οἴσει;</l>
                  <l n="25">δμῳὰς δʼ οὐκ εἴας προβλωσκέμεν, αἵ κεν ἔφαινον.</l>
               </q>
               <l n="26">
                  <milestone unit="para" ed="P"/>τὴν δʼ αὖ Τηλέμαχος πεπνυμένος ἀντίον ηὔδα·</l>
               <q type="unspecified">
                  <l n="27">ξεῖνος ὅδʼ· οὐ γὰρ ἀεργὸν ἀνέξομαι ὅς κεν ἐμῆς γε</l>
                  <l n="28">χοίνικος ἅπτηται, καὶ τηλόθεν εἰληλουθώς.</l>
               </q>
               <l n="29">
                  <milestone unit="para" ed="P"/>ὣς ἄρʼ ἐφώνησεν, τῇ δʼ ἄπτερος ἔπλετο μῦθος.</l>
               <l n="30">κλήϊσεν δὲ θύρας μεγάρων εὖ ναιεταόντων.</l>
               <l n="31">τὼ δʼ ἄρʼ ἀναΐξαντʼ Ὀδυσεὺς καὶ φαίδιμος υἱὸς</l>
               <l n="32">ἐσφόρεον κόρυθάς τε καὶ ἀσπίδας ὀμφαλοέσσας</l>
               <l n="33">ἔγχεά τʼ ὀξυόεντα· πάροιθε δὲ Παλλὰς Ἀθήνη,</l>
               <l n="34">χρύσεον λύχνον ἔχουσα, φάος περικαλλὲς ἐποίει.</l>
               <l n="35">δὴ τότε Τηλέμαχος προσεφώνεεν ὃν πατέρʼ αἶψα·</l>
               <q type="unspecified">
                  <l n="36">
                     <milestone unit="para" ed="P"/>ὦ πάτερ, ἦ μέγα θαῦμα τόδʼ ὀφθαλμοῖσιν
                     ὁρῶμαι.</l>
                  <l n="37">ἔμπης μοι τοῖχοι μεγάρων καλαί τε μεσόδμαι,</l>
                  <l n="38">εἰλάτιναί τε δοκοί, καὶ κίονες ὑψόσʼ ἔχοντες</l>
                  <l n="39">φαίνοντʼ ὀφθαλμοῖς ὡς εἰ πυρὸς αἰθομένοιο.</l>
                  <l n="40">ἦ μάλα τις θεὸς ἔνδον, οἳ οὐρανὸν εὐρὺν ἔχουσι.</l>
               </q>
               <l n="41">
                  <milestone unit="para" ed="P"/>τὸν δʼ ἀπαμειβόμενος προσέφη πολύμητις
                  Ὀδυσσεύς·</l>
               <q type="unspecified">
                  <l n="42">σίγα καὶ κατὰ σὸν νόον ἴσχανε μηδʼ ἐρέεινε·</l>
                  <l n="43">αὕτη τοι δίκη ἐστὶ θεῶν, οἳ Ὄλυμπον ἔχουσιν.</l>
                  <l n="44">ἀλλὰ σὺ μὲν κατάλεξαι, ἐγὼ δʼ ὑπολείψομαι αὐτοῦ,</l>
                  <l n="45">ὄφρα κʼ ἔτι δμῳὰς καὶ μητέρα σὴν ἐρεθίζω·</l>
                  <l n="46">ἡ δέ μʼ ὀδυρομένη εἰρήσεται ἀμφὶς ἕκαστα.</l>
               </q>
               <milestone n="47" unit="card" ed="p"/>
               <l n="47">
                  <milestone unit="para" ed="P"/>ὣς φάτο, Τηλέμαχος δὲ διὲκ μεγάροιο βεβήκει</l>
               <l n="48">κείων ἐς θάλαμον, δαΐδων ὕπο λαμπομενάων,</l>
               <l n="49">ἔνθα πάρος κοιμᾶθʼ, ὅτε μιν γλυκὺς ὕπνος ἱκάνοι·</l>
               <l n="50">ἔνθʼ ἄρα καὶ τότʼ ἔλεκτο καὶ Ἠῶ δῖαν ἔμιμνεν.</l>
               <l n="51">αὐτὰρ ὁ ἐν μεγάρῳ ὑπελείπετο δῖος Ὀδυσσεύς,</l>
               <l n="52">μνηστήρεσσι φόνον σὺν Ἀθήνῃ μερμηρίζων.</l>
               <l n="53">
                  <milestone unit="para" ed="P"/>ἡ δʼ ἴεν ἐκ θαλάμοιο περίφρων Πηνελόπεια,</l>
               <l n="54">Ἀρτέμιδι ἰκέλη ἠὲ χρυσέῃ Ἀφροδίτῃ.</l>
               <l n="55">τῇ παρὰ μὲν κλισίην πυρὶ κάτθεσαν, ἔνθʼ ἄρʼ ἐφῖζε,</l>
               <l n="56">δινωτὴν ἐλέφαντι καὶ ἀργύρῳ· ἥν ποτε τέκτων</l>
               <l n="57">ποίησʼ Ἰκμάλιος, καὶ ὑπὸ θρῆνυν ποσὶν ἧκε</l>
               <l n="58">προσφυέʼ ἐξ αὐτῆς, ὅθʼ ἐπὶ μέγα βάλλετο κῶας.</l>
               <l n="59">ἔνθα καθέζετʼ ἔπειτα περίφρων Πηνελόπεια.</l>
               <l n="60">ἦλθον δὲ δμῳαὶ λευκώλενοι ἐκ μεγάροιο.</l>
               <l n="61">αἱ δʼ ἀπὸ μὲν σῖτον πολὺν ᾕρεον ἠδὲ τραπέζας</l>
               <l n="62">καὶ δέπα, ἔνθεν ἄρʼ ἄνδρες ὑπερμενέοντες ἔπινον·</l>
               <l n="63">πῦρ δʼ ἀπὸ λαμπτήρων χαμάδις βάλον, ἄλλα δʼ ἐπʼ αὐτῶν</l>
               <l n="64">νήησαν ξύλα πολλά, φόως ἔμεν ἠδὲ θέρεσθαι.</l>
               <l n="65">ἡ δʼ Ὀδυσῆʼ ἐνένιπε Μελανθὼ δεύτερον αὖτις·</l>
               <q type="unspecified">
                  <l n="66">ξεῖνʼ, ἔτι καὶ νῦν ἐνθάδʼ ἀνιήσεις διὰ νύκτα</l>
                  <l n="67">δινεύων κατὰ οἶκον, ὀπιπεύσεις δὲ γυναῖκας;</l>
                  <l n="68">ἀλλʼ ἔξελθε θύραζε, τάλαν, καὶ δαιτὸς ὄνησο·</l>
                  <l n="69">ἢ τάχα καὶ δαλῷ βεβλημένος εἶσθα θύραζε.</l>
               </q>
               <l n="70">
                  <milestone unit="para" ed="P"/>τὴν δʼ ἄρʼ ὑπόδρα ἰδὼν προσέφη πολύμητις
                  Ὀδυσσεύς·</l>
               <q type="unspecified">
                  <l n="71">δαιμονίη, τί μοι ὧδʼ ἐπέχεις κεκοτηότι θυμῷ;</l>
                  <l n="72">ἦ ὅτι δὴ ῥυπόω, κακὰ δὲ χροῒ εἵματα εἷμαι,</l>
                  <l n="73">πτωχεύω δʼ ἀνὰ δῆμον; ἀναγκαίη γὰρ ἐπείγει.</l>
                  <l n="74">τοιοῦτοι πτωχοὶ καὶ ἀλήμονες ἄνδρες ἔασι</l>
                  <l n="75">καὶ γὰρ ἐγώ ποτε οἶκον ἐν ἀνθρώποισιν ἔναιον</l>
                  <l n="76">ὄλβιος ἀφνειὸν καὶ πολλάκι δόσκον ἀλήτῃ,</l>
                  <l n="77">τοίῳ ὁποῖος ἔοι καὶ ὅτευ κεχρημένος ἔλθοι·</l>
                  <l n="78">ἦσαν δὲ δμῶες μάλα μυρίοι, ἄλλα τε πολλὰ</l>
                  <l n="79">οἷσίν τʼ εὖ ζώουσι καὶ ἀφνειοὶ καλέονται.</l>
                  <l n="80">ἀλλὰ Ζεὺς ἀλάπαξε Κρονίων· ἤθελε γάρ που·</l>
                  <l n="81">τῷ νῦν μήποτε καὶ σύ, γύναι, ἀπὸ πᾶσαν ὀλέσσῃς</l>
                  <l n="82">ἀγλαΐην, τῇ νῦν γε μετὰ δμῳῇσι κέκασσαι·</l>
                  <l n="83">μή πώς τοι δέσποινα κοτεσσαμένη χαλεπήνῃ,</l>
                  <l n="84">ἢ Ὀδυσεὺς ἔλθῃ· ἔτι γὰρ καὶ ἐλπίδος αἶσα.</l>
                  <l n="85">εἰ δʼ ὁ μὲν ὣς ἀπόλωλε καὶ οὐκέτι νόστιμός ἐστιν,</l>
                  <l n="86">ἀλλʼ ἤδη παῖς τοῖος Ἀπόλλωνός γε ἕκητι,</l>
                  <l n="87">Τηλέμαχος· τὸν δʼ οὔ τις ἐνὶ μεγάροισι γυναικῶν</l>
                  <l n="88">λήθει ἀτασθάλλουσʼ, ἐπεὶ οὐκέτι τηλίκος ἐστίν.</l>
               </q>
               <milestone n="89" unit="card" ed="p"/>
               <l n="89">
                  <milestone unit="para" ed="P"/>ὣς φάτο, τοῦ δʼ ἤκουσε περίφρων Πηνελόπεια,</l>
               <l n="90">ἀμφίπολον δʼ ἐνένιπεν ἔπος τʼ ἔφατʼ ἔκ τʼ ὀνόμαζε·</l>
               <q type="unspecified">
                  <l n="91">
                     <milestone unit="para" ed="P"/>πάντως, θαρσαλέη, κύον ἀδεές, οὔ τί με
                     λήθεις</l>
                  <l n="92">ἔρδουσα μέγα ἔργον, ὃ σῇ κεφαλῇ ἀναμάξεις·</l>
                  <l n="93">πάντα γὰρ εὖ ᾔδησθʼ, ἐπεὶ ἐξ ἐμεῦ ἔκλυες αὐτῆς</l>
                  <l n="94">ὡς τὸν ξεῖνον ἔμελλον ἐνὶ μεγάροισιν ἐμοῖσιν</l>
                  <l n="95">ἀμφὶ πόσει εἴρεσθαι, ἐπεὶ πυκινῶς ἀκάχημαι.</l>
               </q>
               <l n="96">
                  <milestone unit="para" ed="P"/>ἦ ῥα καὶ Εὐρυνόμην ταμίην πρὸς μῦθον ἔειπεν·</l>
               <q type="unspecified">
                  <l n="97">Εὐρυνόμη, φέρε δὴ δίφρον καὶ κῶας ἐπʼ αὐτοῦ,</l>
                  <l n="98">ὄφρα καθεζόμενος εἴπῃ ἔπος ἠδʼ ἐπακούσῃ</l>
                  <l n="99">ὁ ξεῖνος ἐμέθεν· ἐθέλω δέ μιν ἐξερέεσθαι.</l>
               </q>
               <l n="100">ὣς ἔφαθʼ, ἡ δὲ μάλʼ ὀτραλέως κατέθηκε φέρουσα</l>
               <l n="101">δίφρον ἐΰξεστον καὶ ἐπʼ αὐτῷ κῶας ἔβαλλεν·</l>
               <l n="102">ἔνθα καθέζετʼ ἔπειτα πολύτλας δῖος Ὀδυσσεύς.</l>
               <l n="103">τοῖσι δὲ μύθων ἦρχε περίφρων Πηνελόπεια·</l>
               <q type="unspecified">
                  <l n="104">
                     <milestone unit="para" ed="P"/>ξεῖνε, τὸ μέν σε πρῶτον ἐγὼν εἰρήσομαι αὐτή·</l>
                  <l n="105">τίς πόθεν εἶς ἀνδρῶν; πόθι τοι πόλις ἠδὲ τοκῆες;</l>
               </q>
               <l n="106">
                  <milestone unit="para" ed="P"/>τὴν δʼ ἀπαμειβόμενος προσέφη πολύμητις
                  Ὀδυσσεύς·</l>
               <q type="unspecified">
                  <l n="107">ὦ γύναι, οὐκ ἄν τίς σε βροτῶν ἐπʼ ἀπείρονα γαῖαν</l>
                  <l n="108">νεικέοι· ἦ γάρ σευ κλέος οὐρανὸν εὐρὺν ἱκάνει,</l>
                  <l n="109">ὥς τέ τευ ἢ βασιλῆος ἀμύμονος, ὅς τε θεουδὴς</l>
                  <l n="110">ἀνδράσιν ἐν πολλοῖσι καὶ ἰφθίμοισιν ἀνάσσων</l>
                  <l n="111">εὐδικίας ἀνέχῃσι, φέρῃσι δὲ γαῖα μέλαινα</l>
                  <l n="112">πυροὺς καὶ κριθάς, βρίθῃσι δὲ δένδρεα καρπῷ,</l>
                  <l n="113">τίκτῃ δʼ ἔμπεδα μῆλα, θάλασσα δὲ παρέχῃ ἰχθῦς</l>
                  <l n="114">ἐξ εὐηγεσίης, ἀρετῶσι δὲ λαοὶ ὑπʼ αὐτοῦ.</l>
                  <l n="115">τῷ ἐμὲ νῦν τὰ μὲν ἄλλα μετάλλα σῷ ἐνὶ οἴκῳ,</l>
                  <l n="116">μηδʼ ἐμὸν ἐξερέεινε γένος καὶ πατρίδα γαῖαν,</l>
                  <l n="117">μή μοι μᾶλλον θυμὸν ἐνιπλήσῃς ὀδυνάων</l>
                  <l n="118">μνησαμένῳ μάλα δʼ εἰμὶ πολύστονος· οὐδέ τί με χρὴ</l>
                  <l n="119">οἴκῳ ἐν ἀλλοτρίῳ γοόωντά τε μυρόμενόν τε</l>
                  <l n="120">ἧσθαι, ἐπεὶ κάκιον πενθήμεναι ἄκριτον αἰεί·</l>
                  <l n="121">μή τίς μοι δμῳῶν νεμεσήσεται, ἠὲ σύ γʼ αὐτή,</l>
                  <l n="122">φῇ δὲ δακρυπλώειν βεβαρηότα με φρένας οἴνῳ.</l>
               </q>
               <l n="123">
                  <milestone unit="para" ed="P"/>τὸν δʼ ἠμείβετʼ ἔπειτα περίφρων Πηνελόπεια·</l>
               <q type="unspecified">
                  <l n="124">ξεῖνʼ, ἦ τοι μὲν ἐμὴν ἀρετὴν εἶδός τε δέμας τε</l>
                  <l n="125">ὤλεσαν ἀθάνατοι, ὅτε Ἴλιον εἰσανέβαινον</l>
                  <l n="126">Ἀργεῖοι, μετὰ τοῖσι δʼ ἐμὸς πόσις ᾖεν Ὀδυσσεύς</l>
                  <l n="127">εἰ κεῖνός γʼ ἐλθὼν τὸν ἐμὸν βίον ἀμφιπολεύοι,</l>
                  <l n="128">μεῖζον κε κλέος εἴη ἐμὸν καὶ κάλλιον οὕτως.</l>
                  <l n="129">νῦν δʼ ἄχομαι· τόσα γάρ μοι ἐπέσσευεν κακὰ δαίμων.</l>
                  <l n="130">ὅσσοι γὰρ νήσοισιν ἐπικρατέουσιν ἄριστοι,</l>
                  <l n="131">Δουλιχίῳ τε Σάμῃ τε καὶ ὑλήεντι Ζακύνθῳ,</l>
                  <l n="132">οἵ τʼ αὐτὴν Ἰθάκην εὐδείελον ἀμφινέμονται,</l>
                  <l n="133">οἵ μʼ ἀεκαζομένην μνῶνται, τρύχουσι δὲ οἶκον.</l>
                  <l n="134">τῷ οὔτε ξείνων ἐμπάξομαι οὔθʼ ἱκετάων</l>
                  <l n="135">οὔτε τι κηρύκων, οἳ δημιοεργοὶ ἔασιν·</l>
                  <l n="136">ἀλλʼ Ὀδυσῆ ποθέουσα φίλον κατατήκομαι ἦτορ.</l>
                  <l n="137">οἱ δὲ γάμον σπεύδουσιν· ἐγὼ δὲ δόλους τολυπεύω.</l>
                  <l n="138">φᾶρος μέν μοι πρῶτον ἐνέπνευσε φρεσὶ δαίμων,</l>
                  <l n="139">στησαμένῃ μέγαν ἱστόν, ἐνὶ μεγάροισιν ὑφαίνειν,</l>
                  <l n="140">λεπτὸν καὶ περίμετρον· ἄφαρ δʼ αὐτοῖς μετέειπον·</l>
                  <q type="unspecified">
                     <l n="141">
                        <milestone unit="para" ed="P"/>κοῦροι, ἐμοὶ μνηστῆρες, ἐπεὶ θάνε δῖος
                        Ὀδυσσεύς,</l>
                     <l n="142">μίμνετʼ ἐπειγόμενοι τὸν ἐμὸν γάμον, εἰς ὅ κε φᾶρος</l>
                     <l n="143">ἐκτελέσω—μή μοι μεταμώνια νήματʼ ὄληται—</l>
                     <l n="144">Λαέρτῃ ἥρωϊ ταφήϊον, εἰς ὅτε κέν μιν</l>
                     <l n="145">μοῖρʼ ὀλοὴ καθέλῃσι τανηλεγέος θανάτοιο·</l>
                     <l n="146">μή τίς μοι κατὰ δῆμον Ἀχαιϊάδων νεμεσήσῃ,</l>
                     <l n="147">αἴ κεν ἄτερ σπείρου κεῖται πολλὰ κτεατίσσας.</l>
                  </q>
                  <milestone n="148" unit="card" ed="p"/>
                  <l n="148">
                     <milestone unit="para" ed="P"/>ὣς ἐφάμην, τοῖσιν δʼ ἐπεπείθετο θυμὸς
                     ἀγήνωρ.</l>
                  <l n="149">ἔνθα καὶ ἠματίη μὲν ὑφαίνεσκον μέγαν ἱστόν,</l>
                  <l n="150">νύκτας δʼ ἀλλύεσκον, ἐπεὶ δαΐδας παραθείμην.</l>
                  <l n="151">ὣς τρίετες μὲν ἔληθον ἐγὼ καὶ ἔπειθον Ἀχαιούς·</l>
                  <l n="152">ἀλλʼ ὅτε τέτρατον ἦλθεν ἔτος καὶ ἐπήλυθον ὧραι,</l>
                  <l n="153">μηνῶν φθινόντων, περὶ δʼ ἤματα πόλλʼ ἐτελέσθη,</l>
                  <l n="154">καὶ τότε δή με διὰ δμῳάς, κύνας οὐκ ἀλεγούσας,</l>
                  <l n="155">εἷλον ἐπελθόντες καὶ ὁμόκλησαν ἐπέεσσιν.</l>
                  <l n="156">ὣς τὸ μὲν ἐξετέλεσσα, καὶ οὐκ ἐθέλουσʼ, ὑπʼ ἀνάγκης·</l>
                  <l n="157">νῦν δʼ οὔτʼ ἐκφυγέειν δύναμαι γάμον οὔτε τινʼ ἄλλην</l>
                  <l n="158">μῆτιν ἔθʼ εὑρίσκω· μάλα δʼ ὀτρύνουσι τοκῆες</l>
                  <l n="159">γήμασθʼ, ἀσχαλάᾳ δὲ πάϊς βίοτον κατεδόντων,</l>
                  <l n="160">γιγνώσκων· ἤδη γὰρ ἀνὴρ οἶός τε μάλιστα</l>
                  <l n="161">οἴκου κήδεσθαι, τῷ τε Ζεὺς κῦδος ὀπάζει.</l>
                  <l n="162">ἀλλὰ καὶ ὥς μοι εἰπὲ τεὸν γένος, ὁππόθεν ἐσσί.</l>
                  <l n="163">οὐ γὰρ ἀπὸ δρυός ἐσσι παλαιφάτου οὐδʼ ἀπὸ πέτρης.</l>
               </q>
               <l n="164">
                  <milestone unit="para" ed="P"/>τὴν δʼ ἀπαμειβόμενος προσέφη πολύμητις
                  Ὀδυσσεύς·</l>
               <q type="unspecified">
                  <l n="165">ὦ γύναι αἰδοίη Λαερτιάδεω Ὀδυσῆος,</l>
                  <l n="166">οὐκέτʼ ἀπολλήξεις τὸν ἐμὸν γόνον ἐξερέουσα;</l>
                  <l n="167">ἀλλʼ ἔκ τοι ἐρέω· ἦ μέν μʼ ἀχέεσσί γε δώσεις</l>
                  <l n="168">πλείοσιν ἢ ἔχομαι· ἡ γὰρ δίκη, ὁππότε πάτρης</l>
                  <l n="169">ἧς ἀπέῃσιν ἀνὴρ τόσσον χρόνον ὅσσον ἐγὼ νῦν,</l>
                  <l n="170">πολλὰ βροτῶν ἐπὶ ἄστεʼ ἀλώμενος, ἄλγεα πάσχων·</l>
                  <l n="171">ἀλλὰ καὶ ὣς ἐρέω ὅ μʼ ἀνείρεαι ἠδὲ μεταλλᾷς.</l>
                  <l n="172">Κρήτη τις γαῖʼ ἔστι, μέσῳ ἐνὶ οἴνοπι πόντῳ,</l>
                  <l n="173">καλὴ καὶ πίειρα, περίρρυτος· ἐν δʼ ἄνθρωποι</l>
                  <l n="174">πολλοί, ἀπειρέσιοι, καὶ ἐννήκοντα πόληες.</l>
                  <l n="175">ἄλλη δʼ ἄλλων γλῶσσα μεμιγμένη· ἐν μὲν Ἀχαιοί,</l>
                  <l n="176">ἐν δʼ Ἐτεόκρητες μεγαλήτορες, ἐν δὲ Κύδωνες,</l>
                  <l n="177">Δωριέες τε τριχάϊκες δῖοί τε Πελασγοί.</l>
                  <l n="178">τῇσι δʼ ἐνὶ Κνωσός, μεγάλη πόλις, ἔνθα τε Μίνως</l>
                  <l n="179">ἐννέωρος βασίλευε Διὸς μεγάλου ὀαριστής,</l>
                  <l n="180">πατρὸς ἐμοῖο πατήρ, μεγαθύμου Δευκαλίωνος</l>
                  <l n="181">Δευκαλίων δʼ ἐμὲ τίκτε καὶ Ἰδομενῆα ἄνακτα·</l>
                  <l n="182">ἀλλʼ ὁ μὲν ἐν νήεσσι κορωνίσιν Ἴλιον ἴσω</l>
                  <l n="183">ᾤχεθʼ ἅμʼ Ἀτρείδῃσιν, ἐμοὶ δʼ ὄνομα κλυτὸν Αἴθων,</l>
                  <l n="184">ὁπλότερος γενεῇ· ὁ δʼ ἄρα πρότερος καὶ ἀρείων.</l>
                  <l n="185">ἔνθʼ Ὀδυσῆα ἐγὼν ἰδόμην καὶ ξείνια δῶκα.</l>
                  <l n="186">καὶ γὰρ τὸν Κρήτηνδε κατήγαγεν ἲς ἀνέμοιο,</l>
                  <l n="187">ἱέμενον Τροίηνδε παραπλάγξασα Μαλειῶν·</l>
                  <l n="188">στῆσε δʼ ἐν Ἀμνισῷ, ὅθι τε σπέος Εἰλειθυίης,</l>
                  <l n="189">ἐν λιμέσιν χαλεποῖσι, μόγις δʼ ὑπάλυξεν ἀέλλας.</l>
                  <milestone n="190" unit="card" ed="p"/>
                  <l n="190">αὐτίκα δʼ Ἰδομενῆα μετάλλα ἄστυδʼ ἀνελθών·</l>
                  <l n="191">ξεῖνον γάρ οἱ ἔφασκε φίλον τʼ ἔμεν αἰδοῖόν τε.</l>
                  <l n="192">τῷ δʼ ἤδη δεκάτη ἢ ἑνδεκάτη πέλεν ἠὼς</l>
                  <l n="193">οἰχομένῳ σὺν νηυσὶ κορωνίσιν Ἴλιον εἴσω.</l>
                  <l n="194">τὸν μὲν ἐγὼ πρὸς δώματʼ ἄγων ἐῢ ἐξείνισσα,</l>
                  <l n="195">ἐνδυκέως φιλέων, πολλῶν κατὰ οἶκον ἐόντων·</l>
                  <l n="196">καί οἱ τοῖς ἄλλοις ἑτάροις, οἳ ἅμʼ αὐτῷ ἕποντο,</l>
                  <l n="197">δημόθεν ἄλφιτα δῶκα καὶ αἴθοπα οἶνον ἀγείρας</l>
                  <l n="198">καὶ βοῦς ἱρεύσασθαι, ἵνα πλησαίατο θυμόν.</l>
                  <l n="199">ἔνθα δυώδεκα μὲν μένον ἤματα δῖοι Ἀχαιοί·</l>
                  <l n="200">εἴλει γὰρ Βορέης ἄνεμος μέγας οὐδʼ ἐπὶ γαίῃ</l>
                  <l n="201">εἴα ἵστασθαι, χαλεπὸς δέ τις ὤρορε δαίμων.</l>
                  <l n="202">τῇ τρισκαιδεκάτῃ δʼ ἄνεμος πέσε, τοὶ δʼ ἀνάγοντο.</l>
               </q>
               <l n="203">
                  <milestone unit="para" ed="P"/>ἴσκε ψεύδεα πολλὰ λέγων ἐτύμοισιν ὁμοῖα·</l>
               <l n="204">τῆς δʼ ἄρʼ ἀκουούσης ῥέε δάκρυα, τήκετο δὲ χρώς·</l>
               <l n="205">ὡς δὲ χιὼν κατατήκετʼ ἐν ἀκροπόλοισιν ὄρεσσιν,</l>
               <l n="206">ἥν τʼ Εὖρος κατέτηξεν, ἐπὴν Ζέφυρος καταχεύῃ·</l>
               <l n="207">τηκομένης δʼ ἄρα τῆς ποταμοὶ πλήθουσι ῥέοντες·</l>
               <l n="208">ὣς τῆς τήκετο καλὰ παρήϊα δάκρυ χεούσης,</l>
               <l n="209">κλαιούσης ἑὸν ἄνδρα παρήμενον. αὐτὰρ Ὀδυσσεὺς</l>
               <l n="210">θυμῷ μὲν γοόωσαν ἑὴν ἐλέαιρε γυναῖκα,</l>
               <l n="211">ὀφθαλμοὶ δʼ ὡς εἰ κέρα ἕστασαν ἠὲ σίδηρος</l>
               <l n="212">ἀτρέμας ἐν βλεφάροισι· δόλῳ δʼ ὅ γε δάκρυα κεῦθεν.</l>
               <l n="213">ἡ δʼ ἐπεὶ οὖν τάρφθη πολυδακρύτοιο γόοιο,</l>
               <l n="214">ἐξαῦτίς μιν ἔπεσσιν ἀμειβομένη προσέειπε·</l>
               <q type="unspecified">
                  <l n="215">
                     <milestone unit="para" ed="P"/>νῦν μὲν δή σευ, ξεῖνέ γʼ, ὀΐω πειρήσεσθαι,</l>
                  <l n="216">εἰ ἐτεὸν δὴ κεῖθι σὺν ἀντιθέοις ἑτάροισι</l>
                  <l n="217">ξείνισας ἐν μεγάροισιν ἐμὸν πόσιν, ὡς ἀγορεύεις.</l>
                  <l n="218">εἰπέ μοι ὁπποῖʼ ἄσσα περὶ χροῒ εἵματα ἕστο,</l>
                  <l n="219">αὐτός θʼ οἷος ἔην, καὶ ἑταίρους, οἵ οἱ ἕποντο.</l>
               </q>
               <l n="220">
                  <milestone unit="para" ed="P"/>τὴν δʼ ἀπαμειβόμενος προσέφη πολύμητις
                  Ὀδυσσεύς·</l>
               <q type="unspecified">
                  <l n="221">ὦ γύναι, ἀργαλέον τόσσον χρόνον ἀμφὶς ἐόντα</l>
                  <l n="222">εἰπέμεν· ἤδη γάρ οἱ ἐεικοστὸν ἔτος ἐστὶν</l>
                  <l n="223">ἐξ οὗ κεῖθεν ἔβη καὶ ἐμῆς ἀπελήλυθε πάτρης·</l>
                  <l n="224">αὐτάρ τοι ἐρέω ὥς μοι ἰνδάλλεται ἦτορ.</l>
                  <l n="225">χλαῖναν πορφυρέην οὔλην ἔχε δῖος Ὀδυσσεύς,</l>
                  <l n="226">διπλῆν· αὐτάρ οἱ περόνη χρυσοῖο τέτυκτο</l>
                  <l n="227">αὐλοῖσιν διδύμοισι· πάροιθε δὲ δαίδαλον ἦεν·</l>
                  <l n="228">ἐν προτέροισι πόδεσσι κύων ἔχε ποικίλον ἐλλόν,</l>
                  <l n="229">ἀσπαίροντα λάων· τὸ δὲ θαυμάζεσκον ἅπαντες,</l>
                  <l n="230">ὡς οἱ χρύσεοι ἐόντες ὁ μὲν λάε νεβρὸν ἀπάγχων,</l>
                  <l n="231">αὐτὰρ ὁ ἐκφυγέειν μεμαὼς ἤσπαιρε πόδεσσι.</l>
                  <l n="232">τὸν δὲ χιτῶνʼ ἐνόησα περὶ χροῒ σιγαλόεντα,</l>
                  <l n="233">οἷόν τε κρομύοιο λοπὸν κάτα ἰσχαλέοιο·</l>
                  <l n="234">τὼς μὲν ἔην μαλακός, λαμπρὸς δʼ ἦν ἠέλιος ὥς·</l>
                  <l n="235">ἦ μὲν πολλαί γʼ αὐτὸν ἐθηήσαντο γυναῖκες.</l>
                  <l n="236">ἄλλο δέ τοι ἐρέω, σὺ δʼ ἐνὶ φρεσὶ βάλλεο σῇσιν·</l>
                  <l n="237">οὐκ οἶδʼ ἢ τάδε ἕστο περὶ χροῒ οἴκοθʼ Ὀδυσσεύς,</l>
                  <l n="238">ἦ τις ἑταίρων δῶκε θοῆς ἐπὶ νηὸς ἰόντι,</l>
                  <l n="239">ἤ τίς που καὶ ξεῖνος, ἐπεὶ πολλοῖσιν Ὀδυσσεὺς</l>
                  <l n="240">ἔσκε φίλος· παῦροι γὰρ Ἀχαιῶν ἦσαν ὁμοῖοι.</l>
                  <milestone n="241" unit="card" ed="p"/>
                  <l n="241">καί οἱ ἐγὼ χάλκειον ἄορ καὶ δίπλακα δῶκα</l>
                  <l n="242">καλὴν πορφυρέην καὶ τερμιόεντα χιτῶνα,</l>
                  <l n="243">αἰδοίως δʼ ἀπέπεμπον ἐϋσσέλμου ἐπὶ νηός.</l>
                  <l n="244">καὶ μέν οἱ κῆρυξ ὀλίγον προγενέστερος αὐτοῦ</l>
                  <l n="245">εἵπετο· καὶ τόν τοι μυθήσομαι, οἷος ἔην περ.</l>
                  <l n="246">γυρὸς ἐν ὤμοισιν, μελανόχροος, οὐλοκάρηνος,</l>
                  <l n="247">Εὐρυβάτης δʼ ὄνομʼ ἔσκε· τίεν δέ μιν ἔξοχον ἄλλων</l>
                  <l n="248">ὧν ἑτάρων Ὀδυσεύς, ὅτι οἱ φρεσὶν ἄρτια ᾔδη.</l>
               </q>
               <l n="249">
                  <milestone unit="para" ed="P"/>ὣς φάτο, τῇ δʼ ἔτι μᾶλλον ὑφʼ ἵμερον ὦρσε
                  γόοιο,</l>
               <l n="250">σήματʼ ἀναγνούσῃ τά οἱ ἔμπεδα πέφραδʼ Ὀδυσσεύς.</l>
               <l n="251">ἡ δʼ ἐπεὶ οὖν τάρφθη πολυδακρύτοιο γόοιο.</l>
               <l n="252">καὶ τότε μιν μύθοισιν ἀμειβομένη προσέειπε·</l>
               <q type="unspecified">
                  <l n="253">
                     <milestone unit="para" ed="P"/>νῦν μὲν δή μοι, ξεῖνε, πάρος περ ἐὼν
                     ἐλεεινός,</l>
                  <l n="254">ἐν μεγάροισιν ἐμοῖσι φίλος τʼ ἔσῃ αἰδοῖός τε·</l>
                  <l n="255">αὐτὴ γὰρ τάδε εἵματʼ ἐγὼ πόρον, οἷʼ ἀγορεύεις,</l>
                  <l n="256">πτύξασʼ ἐκ θαλάμου, περόνην τʼ ἐπέθηκα φαεινὴν</l>
                  <l n="257">κείνῳ ἄγαλμʼ ἔμεναι· τὸν δʼ οὐχ ὑποδέξομαι αὖτις</l>
                  <l n="258">οἴκαδε νοστήσαντα φίλην ἐς πατρίδα γαῖαν.</l>
                  <l n="259">τῷ ῥα κακῇ αἴσῃ κοίλης ἐπὶ νηὸς Ὀδυσσεὺς</l>
                  <l n="260">ᾤχετʼ ἐποψόμενος Κακοΐλιον οὐκ ὀνομαστήν.</l>
               </q>
               <l n="261">
                  <milestone unit="para" ed="P"/>τὴν δʼ ἀπαμειβόμενος προσέφη πολύμητις
                  Ὀδυσσεύς·</l>
               <q type="unspecified">
                  <l n="262">ὦ γύναι αἰδοίη Λαερτιάδεω Ὀδυσῆος,</l>
                  <l n="263">μηκέτι νῦν χρόα καλὸν ἐναίρεο, μηδέ τι θυμὸν</l>
                  <l n="264">τῆκε, πόσιν γοόωσα. νεμεσσῶμαί γε μὲν οὐδέν·</l>
                  <l n="265">καὶ γάρ τίς τʼ ἀλλοῖον ὀδύρεται ἄνδρʼ ὀλέσασα</l>
                  <l n="266">κουρίδιον, τῷ τέκνα τέκῃ φιλότητι μιγεῖσα,</l>
                  <l n="267">ἢ Ὀδυσῆʼ, ὅν φασι θεοῖς ἐναλίγκιον εἶναι.</l>
                  <l n="268">ἀλλὰ γόου μὲν παῦσαι, ἐμεῖο δὲ σύνθεο μῦθον·</l>
                  <l n="269">νημερτέως γάρ τοι μυθήσομαι οὐδʼ ἐπικεύσω</l>
                  <l n="270">ὡς ἤδη Ὀδυσῆος ἐγὼ περὶ νόστου ἄκουσα</l>
                  <l n="271">ἀγχοῦ, Θεσπρωτῶν ἀνδρῶν ἐν πίονι δήμῳ,</l>
                  <l n="272">ζωοῦ· αὐτὰρ ἄγει κειμήλια πολλὰ καὶ ἐσθλὰ</l>
                  <l n="273">αἰτίζων ἀνὰ δῆμον. ἀτὰρ ἐρίηρας ἑταίρους</l>
                  <l n="274">ὤλεσε καὶ νῆα γλαφυρὴν ἐνὶ οἴνοπι πόντῳ,</l>
                  <l n="275">Θρινακίης ἄπο νήσου ἰών· ὀδύσαντο γὰρ αὐτῷ</l>
                  <l n="276">Ζεύς τε καὶ Ἠέλιος· τοῦ γὰρ βόας ἔκταν ἑταῖροι.</l>
                  <milestone n="277" unit="card" ed="p"/>
                  <l n="277">οἱ μὲν πάντες ὄλοντο πολυκλύστῳ ἐνὶ πόντῳ·</l>
                  <l n="278">τὸν δʼ ἄρʼ ἐπὶ τρόπιος νεὸς ἔκβαλε κῦμʼ ἐπὶ χέρσου,</l>
                  <l n="279">Φαιήκων ἐς γαῖαν, οἳ ἀγχίθεοι γεγάασιν,</l>
                  <l n="280">οἳ δή μιν περὶ κῆρι θεὸν ὣς τιμήσαντο</l>
                  <l n="281">καί οἱ πολλὰ δόσαν πέμπειν τέ μιν ἤθελον αὐτοὶ</l>
                  <l n="282">οἴκαδʼ ἀπήμαντον. καί κεν πάλαι ἐνθάδʼ Ὀδυσσεὺς</l>
                  <l n="283">ἤην· ἀλλʼ ἄρα οἱ τό γε κέρδιον εἴσατο θυμῷ,</l>
                  <l n="284">χρήματʼ ἀγυρτάζειν πολλὴν ἐπὶ γαῖαν ἰόντι·</l>
                  <l n="285">ὣς περὶ κέρδεα πολλὰ καταθνητῶν ἀνθρώπων</l>
                  <l n="286">οἶδʼ Ὀδυσεύς, οὐδʼ ἄν τις ἐρίσσειε βροτὸς ἄλλος.</l>
                  <l n="287">ὥς μοι Θεσπρωτῶν βασιλεὺς μυθήσατο Φείδων·</l>
                  <l n="288">ὤμνυε δὲ πρὸς ἔμʼ αὐτόν, ἀποσπένδων ἐνὶ οἴκῳ,</l>
                  <l n="289">νῆα κατειρύσθαι καὶ ἐπαρτέας ἔμμεν ἑταίρους,</l>
                  <l n="290">οἳ δή μιν πέμψουσι φίλην ἐς πατρίδα γαῖαν.</l>
                  <l n="291">ἀλλʼ ἐμὲ πρὶν ἀπέπεμψε· τύχησε γὰρ ἐρχομένη νηῦς</l>
                  <l n="292">ἀνδρῶν Θεσπρωτῶν ἐς Δουλίχιον πολύπυρον.</l>
                  <l n="293">καί μοι κτήματʼ ἔδειξεν, ὅσα ξυναγείρατʼ Ὀδυσσεύς·</l>
                  <l n="294">καί νύ κεν ἐς δεκάτην γενεὴν ἕτερόν γʼ ἔτι βόσκοι,</l>
                  <l n="295">ὅσσα οἱ ἐν μεγάροις κειμήλια κεῖτο ἄνακτος.</l>
                  <l n="296">τὸν δʼ ἐς Δωδώνην φάτο βήμεναι, ὄφρα θεοῖο</l>
                  <l n="297">ἐκ δρυὸς ὑψικόμοιο Διὸς βουλὴν ἐπακούσαι,</l>
                  <l n="298">ὅππως νοστήσειε φίλην ἐς πατρίδα γαῖαν</l>
                  <l n="299">ἤδη δὴν ἀπεών, ἤ ἀμφαδὸν ἦε κρυφηδόν.</l>
                  <l n="300">ὣς ὁ μὲν οὕτως ἐστὶ σόος καὶ ἐλεύσεται ἤδη</l>
                  <l n="301">ἄγχι μάλʼ, οὐδʼ ἔτι τῆλε φίλων καὶ πατρίδος αἴης</l>
                  <l n="302">δηρὸν ἀπεσσεῖται· ἔμπης δέ τοι ὅρκια δώσω.</l>
                  <l n="303">ἴστω νῦν Ζεὺς πρῶτα, θεῶν ὕπατος καὶ ἄριστος,</l>
                  <l n="304">ἱστίη τʼ Ὀδυσῆος ἀμύμονος, ἣν ἀφικάνω·</l>
                  <l n="305">ἦ μέν τοι τάδε πάντα τελείεται ὡς ἀγορεύω.</l>
                  <l n="306">τοῦδʼ αὐτοῦ λυκάβαντος ἐλεύσεται ἐνθάδʼ Ὀδυσσεύς,</l>
                  <l n="307">τοῦ μὲν φθίνοντος μηνός, τοῦ δʼ ἱσταμένοιο.</l>
               </q>
               <l n="308">
                  <milestone unit="para" ed="P"/>τὸν δʼ αὖτε προσέειπε περίφρων Πηνελόπεια·</l>
               <q type="unspecified">
                  <l n="309">αἲ γὰρ τοῦτο, ξεῖνε, ἔπος τετελεσμένον εἴη·</l>
                  <l n="310">τῷ κε τάχα γνοίης φιλότητά τε πολλά τε δῶρα</l>
                  <l n="311">ἐξ ἐμεῦ, ὡς ἄν τίς σε συναντόμενος μακαρίζοι.</l>
                  <l n="312">ἀλλά μοι ὧδʼ ἀνὰ θυμὸν ὀΐεται, ὡς ἔσεταί περ·</l>
                  <l n="313">οὔτʼ Ὀδυσεὺς ἔτι οἶκον ἐλεύσεται, οὔτε σὺ πομπῆς</l>
                  <l n="314">τεύξῃ, ἐπεὶ οὐ τοῖοι σημάντορές εἰσʼ ἐνὶ οἴκῳ</l>
                  <l n="315">οἷος Ὀδυσσεὺς ἔσκε μετʼ ἀνδράσιν, εἴ ποτʼ ἔην γε,</l>
                  <l n="316">ξείνους αἰδοίους ἀποπεμπέμεν ἠδὲ δέχεσθαι.</l>
                  <milestone n="317" unit="card" ed="p"/>
                  <l n="317">ἀλλά μιν, ἀμφίπολοι, ἀπονίψατε, κάτθετε δʼ εὐνήν,</l>
                  <l n="318">δέμνια καὶ χλαίνας καὶ ῥήγεα σιγαλόεντα,</l>
                  <l n="319">ὥς κʼ εὖ θαλπιόων χρυσόθρονον Ἠῶ ἵκηται.</l>
                  <l n="320">ἠῶθεν δὲ μάλʼ ἦρι λοέσσαι τε χρῖσαί τε,</l>
                  <l n="321">ὥς κʼ ἔνδον παρὰ Τηλεμάχῳ δείπνοιο μέδηται</l>
                  <l n="322">ἥμενος ἐν μεγάρῳ· τῷ δʼ ἄλγιον ὅς κεν ἐκείνων</l>
                  <l n="323">τοῦτον ἀνιάζῃ θυμοφθόρος· οὐδέ τι ἔργον</l>
                  <l n="324">ἐνθάδʼ ἔτι πρήξει, μάλα περ κεχολωμένος αἰνῶς.</l>
                  <l n="325">πῶς γὰρ ἐμεῦ σύ, ξεῖνε, δαήσεαι εἴ τι γυναικῶν</l>
                  <l n="326">ἀλλάων περίειμι νόον καὶ ἐπίφρονα μῆτιν,</l>
                  <l n="327">εἴ κεν ἀϋσταλέος, κακὰ εἱμένος ἐν μεγάροισιν</l>
                  <l n="328">δαινύῃ; ἄνθρωποι δὲ μινυνθάδιοι τελέθουσιν.</l>
                  <l n="329">ὃς μὲν ἀπηνὴς αὐτὸς ἔῃ καὶ ἀπηνέα εἰδῇ,</l>
                  <l n="330">τῷ δὲ καταρῶνται πάντες βροτοὶ ἄλγεʼ ὀπίσσω</l>
                  <l n="331">ζωῷ, ἀτὰρ τεθνεῶτί γʼ ἐφεψιόωνται ἅπαντες·</l>
                  <l n="332">ὃς δʼ ἂν ἀμύμων αὐτὸς ἔῃ καὶ ἀμύμονα εἰδῇ,</l>
                  <l n="333">τοῦ μέν τε κλέος εὐρὺ δὶα ξεῖνοι φορέουσι</l>
                  <l n="334">πάντας ἐπʼ ἀνθρώπους, πολλοί τέ μιν ἐσθλὸν ἔειπον.</l>
               </q>
               <l n="335">τὴν δʼ ἀπαμειβόμενος προσέφη πολύμητις Ὀδυσσεύς·</l>
               <q type="unspecified">
                  <l n="336">ὦ γύναι αἰδοίη Λαερτιάδεω Ὀδυσῆος,</l>
                  <l n="337">ἦ τοι ἐμοὶ χλαῖναι καὶ ῥήγεα σιγαλόεντα</l>
                  <l n="338">ἤχθεθʼ, ὅτε πρῶτον Κρήτης ὄρεα νιφόεντα</l>
                  <l n="339">νοσφισάμην ἐπὶ νηὸς ἰὼν δολιχηρέτμοιο,</l>
                  <l n="340">κείω δʼ ὡς τὸ πάρος περ ἀΰπνους νύκτας ἴαυον·</l>
                  <l n="341">πολλὰς γὰρ δὴ νύκτας ἀεικελίῳ ἐνὶ κοίτῃ</l>
                  <l n="342">ἄεσα καί τʼ ἀνέμεινα ἐΰθρονον Ἠῶ δῖαν.</l>
                  <l n="343">οὐδέ τί μοι ποδάνιπτρα ποδῶν ἐπιήρανα θυμῷ</l>
                  <l n="344">γίγνεται· οὐδὲ γυνὴ ποδὸς ἅψεται ἡμετέροιο</l>
                  <l n="345">τάων αἵ τοι δῶμα κάτα δρήστειραι ἔασιν,</l>
                  <l n="346">εἰ μή τις γρηῦς ἔστι παλαιή, κεδνὰ ἰδυῖα,</l>
                  <l n="347">ἥ τις δὴ τέτληκε τόσα φρεσὶν ὅσσα τʼ ἐγώ περ·</l>
                  <l n="348">τῇ δʼ οὐκ ἂν φθονέοιμι ποδῶν ἅψασθαι ἐμεῖο.</l>
               </q>
               <l n="349">
                  <milestone unit="para" ed="P"/>τὸν δʼ αὖτε προσέειπε περίφρων Πηνελόπεια·</l>
               <q type="unspecified">
                  <l n="350">ξεῖνε φίλʼ· οὐ γάρ πώ τις ἀνὴρ πεπνυμένος ὧδε</l>
                  <l n="351">ξείνων τηλεδαπῶν φιλίων ἐμὸν ἵκετο δῶμα,</l>
                  <l n="352">ὡς σὺ μάλʼ εὐφραδέως πεπνυμένα πάντʼ ἀγορεύεις·</l>
                  <l n="353">ἔστι δέ μοι γρηῢς πυκινὰ φρεσὶ μήδεʼ ἔχουσα</l>
                  <l n="354">ἣ κεῖνον δύστηνον ἐῢ τρέφεν ἠδʼ ἀτίταλλε,</l>
                  <l n="355">δεξαμένη χείρεσσʼ, ὅτε μιν πρῶτον τέκε μήτηρ,</l>
                  <l n="356">ἥ σε πόδας νίψει, ὀλιγηπελέουσά περ ἔμπης.</l>
                  <l n="357">ἀλλʼ ἄγε νῦν ἀνστᾶσα, περίφρων Εὐρύκλεια,</l>
                  <l n="358">νίψον σοῖο ἄνακτος ὁμήλικα· καί που Ὀδυσσεὺς</l>
                  <l n="359">ἤδη τοιόσδʼ ἐστὶ πόδας τοιόσδε τε χεῖρας·</l>
                  <l n="360">αἶψα γὰρ ἐν κακότητι βροτοὶ καταγηράσκουσιν.</l>
               </q>
               <milestone n="361" unit="card" ed="p"/>
               <l n="361">
                  <milestone unit="para" ed="P"/>ὣς ἄρʼ ἔφη, γρηῢς δὲ κατέσχετο χερσὶ πρόσωπα,</l>
               <l n="362">δάκρυα δʼ ἔκβαλε θερμά, ἔπος δʼ ὀλοφυδνὸν ἔειπεν·</l>
               <q type="unspecified">
                  <l n="363">
                     <milestone unit="para" ed="P"/>ὤ μοι ἐγὼ σέο, τέκνον, ἀμήχανος· ἦ σε περὶ
                     Ζεὺς</l>
                  <l n="364">ἀνθρώπων ἤχθηρε θεουδέα θυμὸν ἔχοντα.</l>
                  <l n="365">οὐ γάρ πώ τις τόσσα βροτῶν Διὶ τερπικεραύνῳ</l>
                  <l n="366">πίονα μηρίʼ ἔκηʼ οὐδʼ ἐξαίτους ἑκατόμβας,</l>
                  <l n="367">ὅσσα σὺ τῷ ἐδίδους, ἀρώμενος ἧος ἵκοιο</l>
                  <l n="368">γῆράς τε λιπαρὸν θρέψαιό τε φαίδιμον υἱόν·</l>
                  <l n="369">νῦν δέ τοι οἴῳ πάμπαν ἀφείλετο νόστιμον ἦμαρ.</l>
                  <l n="370">οὕτω που καὶ κείνῳ ἐφεψιόωντο γυναῖκες</l>
                  <l n="371">ξείνων τηλεδαπῶν, ὅτε τευ κλυτὰ δώμαθʼ ἵκοιτο,</l>
                  <l n="372">ὡς σέθεν αἱ κύνες αἵδε καθεψιόωνται ἅπασαι,</l>
                  <l n="373">τάων νῦν λώβην τε καὶ αἴσχεα πόλλʼ ἀλεείνων</l>
                  <l n="374">οὐκ ἐάας νίζειν· ἐμὲ δʼ οὐκ ἀέκουσαν ἄνωγε</l>
                  <l n="375">κούρη Ἰκαρίοιο, περίφρων Πηνελόπεια.</l>
                  <l n="376">τῷ σε πόδας νίψω ἅμα τʼ αὐτῆς Πηνελοπείης</l>
                  <l n="377">καὶ σέθεν εἵνεκʼ, ἐπεί μοι ὀρώρεται ἔνδοθι θυμὸς</l>
                  <l n="378">κήδεσιν. ἀλλʼ ἄγε νῦν ξυνίει ἔπος, ὅττι κεν εἴπω·</l>
                  <l n="379">πολλοὶ δὴ ξεῖνοι ταλαπείριοι ἐνθάδʼ ἵκοντο,</l>
                  <l n="380">ἀλλʼ οὔ πώ τινά φημι ἐοικότα ὧδε ἰδέσθαι</l>
                  <l n="381">ὡς σὺ δέμας φωνήν τε πόδας τʼ Ὀδυσῆϊ ἔοικας.</l>
               </q>
               <l n="382">
                  <milestone unit="para" ed="P"/>τὴν δʼ ἀπαμειβόμενος προσέφη πολύμητις
                  Ὀδυσσεύς·</l>
               <q type="unspecified">
                  <l n="383">ὦ γρηῦ, οὕτω φασὶν ὅσοι ἴδον ὀφθαλμοῖσιν</l>
                  <l n="384">ἡμέας ἀμφοτέρους, μάλα εἰκέλω ἀλλήλοιϊν</l>
                  <l n="385">ἔμμεναι, ὡς σύ περ αὐτὴ ἐπιφρονέουσʼ ἀγορεύεις.</l>
               </q>
               <l n="386">
                  <milestone unit="para" ed="P"/>ὣς ἄρʼ ἔφη, γρηῢς δὲ λέβηθʼ ἕλε παμφανόωντα</l>
               <l n="387">τοῦ πόδας ἐξαπένιζεν, ὕδωρ δʼ ἐνεχεύατο πουλὺ</l>
               <l n="388">ψυχρόν, ἔπειτα δὲ θερμὸν ἐπήφυσεν. αὐτὰρ Ὀδυσσεὺς</l>
               <l n="389">ἷζεν ἐπʼ ἐσχαρόφιν, ποτὶ δὲ σκότον ἐτράπετʼ αἶψα·</l>
               <l n="390">αὐτίκα γὰρ κατὰ θυμὸν ὀΐσατο, μή ἑ λαβοῦσα</l>
               <l n="391">οὐλὴν ἀμφράσσαιτο καὶ ἀμφαδὰ ἔργα γένοιτο.</l>
               <l n="392">νίζε δʼ ἄρʼ ἆσσον ἰοῦσα ἄναχθʼ ἑόν· αὐτίκα δʼ ἔγνω</l>
               <l n="393">οὐλήν, τήν ποτέ μιν σῦς ἤλασε λευκῷ ὀδόντι</l>
               <l n="394">Παρνησόνδʼ ἐλθόντα μετʼ Αὐτόλυκόν τε καὶ υἷας,</l>
               <l n="395">μητρὸς ἑῆς πάτερʼ ἐσθλόν, ὃς ἀνθρώπους ἐκέκαστο</l>
               <l n="396">κλεπτοσύνῃ θʼ ὅρκῳ τε· θεὸς δέ οἱ αὐτὸς ἔδωκεν</l>
               <l n="397">Ἑρμείας· τῷ γὰρ κεχαρισμένα μηρία καῖεν</l>
               <l n="398">ἀρνῶν ἠδʼ ἐρίφων· ὁ δέ οἱ πρόφρων ἅμʼ ὀπήδει.</l>
               <l n="399">Αὐτόλυκος δʼ ἐλθὼν Ἰθάκης ἐς πίονα δῆμον</l>
               <l n="400">παῖδα νέον γεγαῶτα κιχήσατο θυγατέρος ἧς·</l>
               <l n="401">τόν ῥά οἱ Εὐρύκλεια φίλοις ἐπὶ γούνασι θῆκε</l>
               <l n="402">παυομένῳ δόρποιο, ἔπος τʼ ἔφατʼ ἔκ τʼ ὀνόμαζεν·</l>
               <q type="unspecified">
                  <l n="403">
                     <milestone unit="para" ed="P"/>Αὐτόλυκʼ, αὐτὸς νῦν ὄνομʼ εὕρεο ὅττι κε θῆαι</l>
                  <l n="404">παιδὸς παιδὶ φίλῳ· πολυάρητος δέ τοί ἐστιν.</l>
               </q>
               <milestone n="405" unit="card" ed="p"/>
               <l n="405">τὴν δʼ αὖτʼ Αὐτόλυκος ἀπαμείβετο φώνησέν τε·</l>
               <q type="unspecified">
                  <l n="406">γαμβρὸς ἐμὸς θυγάτηρ τε, τίθεσθʼ ὄνομʼ ὅττι κεν εἴπω·</l>
                  <l n="407">πολλοῖσιν γὰρ ἐγώ γε ὀδυσσάμενος τόδʼ ἱκάνω,</l>
                  <l n="408">ἀνδράσιν ἠδὲ γυναιξὶν ἀνὰ χθόνα πουλυβότειραν·</l>
                  <l n="409">τῷ δʼ Ὀδυσεὺς ὄνομʼ ἔστω ἐπώνυμον· αὐτὰρ ἐγώ γε,</l>
                  <l n="410">ὁππότʼ ἂν ἡβήσας μητρώϊον ἐς μέγα δῶμα</l>
                  <l n="411">ἔλθῃ Παρνησόνδʼ, ὅθι πού μοι κτήματʼ ἔασι,</l>
                  <l n="412">τῶν οἱ ἐγὼ δώσω καί μιν χαίροντʼ ἀποπέμψω.</l>
               </q>
               <l n="413">
                  <milestone unit="para" ed="P"/>τῶν ἕνεκʼ ἦλθʼ Ὀδυσεύς, ἵνα οἱ πόροι ἀγλαὰ
                  δῶρα.</l>
               <l n="414">τὸν μὲν ἄρʼ Αὐτόλυκός τε καὶ υἱέες Αὐτολύκοιο</l>
               <l n="415">χερσίν τʼ ἠσπάζοντο ἔπεσσί τε μειλιχίοισι·</l>
               <l n="416">μήτηρ δʼ Ἀμφιθέη μητρὸς περιφῦσʼ Ὀδυσῆϊ</l>
               <l n="417">κύσσʼ ἄρα μιν κεφαλήν τε καὶ ἄμφω φάεα καλά.</l>
               <l n="418">Αὐτόλυκος δʼ υἱοῖσιν ἐκέκλετο κυδαλίμοισι</l>
               <l n="419">δεῖπνον ἐφοπλίσσαι· τοὶ δʼ ὀτρύνοντος ἄκουσαν,</l>
               <l n="420">αὐτίκα δʼ εἰσάγαγον βοῦν ἄρσενα πενταέτηρον·</l>
               <l n="421">τὸν δέρον ἀμφί θʼ ἕπον, καί μιν διέχευαν ἅπαντα,</l>
               <l n="422">μίστυλλόν τʼ ἄρʼ ἐπισταμένως πεῖράν τʼ ὀβελοῖσιν,</l>
               <l n="423">ὤπτησάν τε περιφραδέως, δάσσαντό τε μοίρας.</l>
               <l n="424">ὣς τότε μὲν πρόπαν ἦμαρ ἐς ἠέλιον καταδύντα</l>
               <l n="425">δαίνυντʼ, οὐδέ τι θυμὸς ἐδεύετο δαιτὸς ἐΐσης·</l>
               <l n="426">ἦμος δʼ ἠέλιος κατέδυ καὶ ἐπὶ κνέφας ἦλθεν,</l>
               <l n="427">δὴ τότε κοιμήσαντο καὶ ὕπνου δῶρον ἕλοντο.</l>
               <l n="428">
                  <milestone unit="para" ed="P"/>ἦμος δʼ ἠριγένεια φάνη ῥοδοδάκτυλος Ἠώς,</l>
               <l n="429">βάν ῥʼ ἴμεν ἐς θήρην, ἠμὲν κύνες ἠδὲ καὶ αὐτοὶ</l>
               <l n="430">υἱέες Αὐτολύκου· μετὰ τοῖσι δὲ δῖος Ὀδυσσεὺς</l>
               <l n="431">ἤϊεν· αἰπὺ δʼ ὄρος προσέβαν καταειμένον ὕλῃ</l>
               <l n="432">Παρνησοῦ, τάχα δʼ ἵκανον πτύχας ἠνεμοέσσας.</l>
               <l n="433">Ἠέλιος μὲν ἔπειτα νέον προσέβαλλεν ἀρούρας</l>
               <l n="434">ἐξ ἀκαλαρρείταο βαθυρρόου Ὠκεανοῖο,</l>
               <l n="435">οἱ δʼ ἐς βῆσσαν ἵκανον ἐπακτῆρες· πρὸ δʼ ἄρʼ αὐτῶν</l>
               <l n="436">ἴχνιʼ ἐρευνῶντες κύνες ἤϊσαν, αὐτὰρ ὄπισθεν</l>
               <l n="437">υἱέες Αὐτολύκου· μετὰ τοῖσι δὲ δῖος Ὀδυσσεὺς</l>
               <l n="438">ἤϊεν ἄγχι κυνῶν, κραδάων δολιχόσκιον ἔγχος.</l>
               <l n="439">ἔνθα δʼ ἄρʼ ἐν λόχμῃ πυκινῇ κατέκειτο μέγας σῦς·</l>
               <l n="440">τὴν μὲν ἄρʼ οὔτʼ ἀνέμων διάει μένος ὑγρὸν ἀέντων,</l>
               <l n="441">οὔτε μιν Ἠέλιος φαέθων ἀκτῖσιν ἔβαλλεν,</l>
               <l n="442">οὔτʼ ὄμβρος περάασκε διαμπερές· ὣς ἄρα πυκνὴ</l>
               <l n="443">ἦεν, ἀτὰρ φύλλων ἐνέην χύσις ἤλιθα πολλή.</l>
               <l n="444">τὸν δʼ ἀνδρῶν τε κυνῶν τε περὶ κτύπος ἦλθε ποδοῖϊν,</l>
               <l n="445">ὡς ἐπάγοντες ἐπῇσαν· ὁ δʼ ἀντίος ἐκ ξυλόχοιο</l>
               <l n="446">φρίξας εὖ λοφιήν, πῦρ δʼ ὀφθαλμοῖσι δεδορκώς,</l>
               <l n="447">στῆ ῥʼ αὐτῶν σχεδόθεν· ὁ δʼ ἄρα πρώτιστος Ὀδυσσεὺς</l>
               <l n="448">ἔσσυτʼ ἀνασχόμενος δολιχὸν δόρυ χειρὶ παχείῃ,</l>
               <l n="449">οὐτάμεναι μεμαώς· ὁ δέ μιν φθάμενος ἔλασεν σῦς</l>
               <l n="450">γουνὸς ὕπερ, πολλὸν δὲ διήφυσε σαρκὸς ὀδόντι</l>
               <l n="451">λικριφὶς ἀΐξας, οὐδʼ ὀστέον ἵκετο φωτός.</l>
               <l n="452">τὸν δʼ Ὀδυσεὺς οὔτησε τυχὼν κατὰ δεξιὸν ὦμον,</l>
               <l n="453">ἀντικρὺ δὲ διῆλθε φαεινοῦ δουρὸς ἀκωκή·</l>
               <l n="454">κὰδ δʼ ἔπεσʼ ἐν κονίῃσι μακών, ἀπὸ δʼ ἔπτατο θυμός.</l>
               <milestone n="455" unit="card" ed="p"/>
               <l n="455">τὸν μὲν ἄρʼ Αὐτολύκου παῖδες φίλοι ἀμφεπένοντο,</l>
               <l n="456">ὠτειλὴν δʼ Ὀδυσῆος ἀμύμονος ἀντιθέοιο</l>
               <l n="457">δῆσαν ἐπισταμένως, ἐπαοιδῇ δʼ αἷμα κελαινὸν</l>
               <l n="458">ἔσχεθον, αἶψα δʼ ἵκοντο φίλου πρὸς δώματα πατρός.</l>
               <l n="459">τὸν μὲν ἄρʼ Αὐτόλυκός τε καὶ υἱέες Αὐτολύκοιο</l>
               <l n="460">εὖ ἰησάμενοι ἠδʼ ἀγλαὰ δῶρα πορόντες</l>
               <l n="461">καρπαλίμως χαίροντα φίλην ἐς πατρίδʼ ἔπεμπον</l>
               <l n="462">εἰς Ἰθάκην. τῷ μέν ῥα πατὴρ καὶ πότνια μήτηρ</l>
               <l n="463">χαῖρον νοστήσαντι καὶ ἐξερέεινον ἕκαστα,</l>
               <l n="464">οὐλὴν ὅττι πάθοι· ὁ δʼ ἄρα σφίσιν εὖ κατέλεξεν</l>
               <l n="465">ὥς μιν θηρεύοντʼ ἔλασεν σῦς λευκῷ ὀδόντι,</l>
               <l n="466">Παρνησόνδʼ ἐλθόντα σὺν υἱάσιν Αὐτολύκοιο.</l>
               <l n="467">
                  <milestone unit="para" ed="P"/>τὴν γρηῢς χείρεσσι καταπρηνέσσι λαβοῦσα</l>
               <l n="468">γνῶ ῥʼ ἐπιμασσαμένη, πόδα δὲ προέηκε φέρεσθαι·</l>
               <l n="469">ἐν δὲ λέβητι πέσε κνήμη, κανάχησε δὲ χαλκός,</l>
               <l n="470">ἂψ δʼ ἑτέρωσʼ ἐκλίθη· τὸ δʼ ἐπὶ χθονὸς ἐξέχυθʼ ὕδωρ.</l>
               <l n="471">τὴν δʼ ἅμα χάρμα καὶ ἄλγος ἕλε φρένα, τὼ δέ οἱ ὄσσε</l>
               <l n="472">δακρυόφι πλῆσθεν, θαλερὴ δέ οἱ ἔσχετο φωνή.</l>
               <l n="473">ἁψαμένη δὲ γενείου Ὀδυσσῆα προσέειπεν·</l>
               <q type="unspecified">
                  <l n="474">
                     <milestone unit="para" ed="P"/>ἦ μάλʼ Ὀδυσσεύς ἐσσι, φίλον τέκος· οὐδέ σʼ ἐγώ
                     γε</l>
                  <l n="475">πρὶν ἔγνων, πρὶν πάντα ἄνακτʼ ἐμὸν ἀμφαφάασθαι.</l>
               </q>
               <l n="476">
                  <milestone unit="para" ed="P"/>ἦ καὶ Πηνελόπειαν ἐσέδρακεν ὀφθαλμοῖσι,</l>
               <l n="477">πεφραδέειν ἐθέλουσα φίλον πόσιν ἔνδον ἐόντα.</l>
               <l n="478">ἡ δʼ οὔτʼ ἀθρῆσαι δύνατʼ ἀντίη οὔτε νοῆσαι·</l>
               <l n="479">τῇ γὰρ Ἀθηναίη νόον ἔτραπεν· αὐτὰρ Ὀδυσσεὺς</l>
               <l n="480">χεῖρʼ ἐπιμασσάμενος φάρυγος λάβε δεξιτερῆφι,</l>
               <l n="481">τῇ δʼ ἑτέρῃ ἕθεν ἆσσον ἐρύσσατο φώνησέν τε.</l>
               <q type="unspecified">
                  <l n="482">
                     <milestone unit="para" ed="P"/>μαῖα, τίη μʼ ἐθέλεις ὀλέσαι; σὺ δέ μʼ ἔτρεφες
                     αὐτὴ</l>
                  <l n="483">τῷ σῷ ἐπὶ μαζῷ· νῦν δʼ ἄλγεα πολλὰ μογήσας</l>
                  <l n="484">ἤλυθον εἰκοστῷ ἔτεϊ ἐς πατρίδα γαῖαν.</l>
                  <l n="485">ἀλλʼ ἐπεὶ ἐφράσθης καί τοι θεὸς ἔμβαλε θυμῷ,</l>
                  <l n="486">σίγα, μή τίς τʼ ἄλλος ἐνὶ μεγάροισι πύθηται.</l>
                  <l n="487">ὧδε γὰρ ἐξερέω, καὶ μὴν τετελεσμένον ἔσται·</l>
                  <l n="488">εἴ χʼ ὑπʼ ἐμοί γε θεὸς δαμάσῃ μνηστῆρας ἀγαυούς,</l>
                  <l n="489">οὐδὲ τροφοῦ οὔσης σεῦ ἀφέξομαι, ὁππότʼ ἂν ἄλλας</l>
                  <l n="490">δμῳὰς ἐν μεγάροισιν ἐμοῖς κτείνωμι γυναῖκας.</l>
               </q>
               <l n="491">
                  <milestone unit="para" ed="P"/>τὸν δʼ αὖτε προσέειπε περίφρων Εὐρύκλεια·</l>
               <q type="unspecified">
                  <l n="492">τέκνον ἐμόν, ποῖόν σε ἔπος φύγεν ἕρκος ὀδόντων.</l>
                  <l n="493">οἶσθα μὲν οἷον ἐμὸν μένος ἔμπεδον οὐδʼ ἐπιεικτόν,</l>
                  <l n="494">ἕξω δʼ ὡς ὅτε τις στερεὴ λίθος ἠὲ σίδηρος.</l>
                  <l n="495">ἄλλο δέ τοι ἐρέω, σὺ δʼ ἐνὶ φρεσὶ βάλλεο σῇσιν·</l>
                  <l n="496">εἴ χʼ ὑπό σοι γε θεὸς δαμάσῃ μνηστῆρας ἀγαυούς,</l>
                  <l n="497">δὴ τότε τοι καταλέξω ἐνὶ μεγάροισι γυναῖκας,</l>
                  <l n="498">αἵ τέ σʼ ἀτιμάζουσι καὶ αἳ νηλείτιδές εἰσι.</l>
               </q>
               <milestone n="499" unit="card" ed="p"/>
               <l n="499">
                  <milestone unit="para" ed="P"/>τὴν δʼ ἀπαμειβόμενος προσέφη πολύμητις Ὀδυσσεύς</l>
               <q type="unspecified">
                  <l n="500">μαῖα, τίη δὲ σὺ τὰς μυθήσεαι; οὐδέ τί σε χρή.</l>
                  <l n="501">εὖ νυ καὶ αὐτὸς ἐγὼ φράσομαι καὶ εἴσομʼ ἑκάστην·</l>
                  <l n="502">ἀλλʼ ἔχε σιγῇ μῦθον, ἐπίτρεψον δὲ θεοῖσιν.</l>
               </q>
               <l n="503">
                  <milestone unit="para" ed="P"/>ὣς ἄρʼ ἔφη, γρηῢς δὲ διὲκ μεγάροιο βεβήκει</l>
               <l n="504">οἰσομένη ποδάνιπτρα· τὰ γὰρ πρότερʼ ἔκχυτο πάντα.</l>
               <l n="505">αὐτὰρ ἐπεὶ νίψεν τε καὶ ἤλειψεν λίπʼ ἐλαίῳ,</l>
               <l n="506">αὖτις ἄρʼ ἀσσοτέρω πυρὸς ἕλκετο δίφρον Ὀδυσσεὺς</l>
               <l n="507">θερσόμενος, οὐλὴν δὲ κατὰ ῥακέεσσι κάλυψε.</l>
               <l n="508">
                  <milestone unit="para" ed="P"/>τοῖσι δὲ μύθων ἦρχε περίφρων Πηνελόπεια·</l>
               <q type="unspecified">
                  <l n="509">ξεῖνε, τὸ μέν σʼ ἔτι τυτθὸν ἐγὼν εἰρήσομαι αὐτή·</l>
                  <l n="510">καὶ γὰρ δὴ κοίτοιο τάχʼ ἔσσεται ἡδέος ὥρη,</l>
                  <l n="511">ὅν τινά γʼ ὕπνος ἕλοι γλυκερός, καὶ κηδόμενόν περ.</l>
                  <l n="512">αὐτὰρ ἐμοὶ καὶ πένθος ἀμέτρητον πόρε δαίμων·</l>
                  <l n="513">ἤματα μὲν γὰρ τέρπομʼ ὀδυρομένη, γοόωσα,</l>
                  <l n="514">ἔς τʼ ἐμὰ ἔργʼ ὁρόωσα καὶ ἀμφιπόλων ἐνὶ οἴκῳ·</l>
                  <l n="515">αὐτὰρ ἐπὴν νὺξ ἔλθῃ, ἕλῃσί τε κοῖτος ἅπαντας,</l>
                  <l n="516">κεῖμαι ἐνὶ λέκτρῳ, πυκιναὶ δέ μοι ἀμφʼ ἀδινὸν κῆρ</l>
                  <l n="517">ὀξεῖαι μελεδῶνες ὀδυρομένην ἐρέθουσιν.</l>
                  <l n="518">ὡς δʼ ὅτε Πανδαρέου κούρη, χλωρηῒς ἀηδών,</l>
                  <l n="519">καλὸν ἀείδῃσιν ἔαρος νέον ἱσταμένοιο,</l>
                  <l n="520">δενδρέων ἐν πετάλοισι καθεζομένη πυκινοῖσιν,</l>
                  <l n="521">ἥ τε θαμὰ τρωπῶσα χέει πολυηχέα φωνήν,</l>
                  <l n="522">παῖδʼ ὀλοφυρομένη Ἴτυλον φίλον, ὅν ποτε χαλκῷ</l>
                  <l n="523">κτεῖνε διʼ ἀφραδίας, κοῦρον Ζήθοιο ἄνακτος,</l>
                  <l n="524">ὣς καὶ ἐμοὶ δίχα θυμὸς ὀρώρεται ἔνθα καὶ ἔνθα,</l>
                  <l n="525">ἠὲ μένω παρὰ παιδὶ καὶ ἔμπεδα πάντα φυλάσσω,</l>
                  <l n="526">κτῆσιν ἐμήν, δμῶάς τε καὶ ὑψερεφὲς μέγα δῶμα,</l>
                  <l n="527">εὐνήν τʼ αἰδομένη πόσιος δήμοιό τε φῆμιν,</l>
                  <l n="528">ἦ ἤδη ἅμʼ ἕπωμαι Ἀχαιῶν ὅς τις ἄριστος</l>
                  <l n="529">μνᾶται ἐνὶ μεγάροισι, πορὼν ἀπερείσια ἕδνα.</l>
                  <l n="530">παῖς δʼ ἐμὸς ἧος ἔην ἔτι νήπιος ἠδὲ χαλίφρων,</l>
                  <l n="531">γήμασθʼ οὔ μʼ εἴα πόσιος κατὰ δῶμα λιποῦσαν·</l>
                  <l n="532">νῦν δʼ ὅτε δὴ μέγας ἐστὶ καὶ ἥβης μέτρον ἱκάνει,</l>
                  <l n="533">καὶ δή μʼ ἀρᾶται πάλιν ἐλθέμεν ἐκ μεγάροιο,</l>
                  <l n="534">κτήσιος ἀσχαλόων, τήν οἱ κατέδουσιν Ἀχαιοί.</l>
                  <l n="535">ἀλλʼ ἄγε μοι τὸν ὄνειρον ὑπόκριναι καὶ ἄκουσον.</l>
                  <l n="536">χῆνές μοι κατὰ οἶκον ἐείκοσι πυρὸν ἔδουσιν</l>
                  <l n="537">ἐξ ὕδατος, καί τέ σφιν ἰαίνομαι εἰσορόωσα·</l>
                  <l n="538">ἐλθὼν δʼ ἐξ ὄρεος μέγας αἰετὸς ἀγκυλοχείλης</l>
                  <l n="539">πᾶσι κατʼ αὐχένας ἦξε καὶ ἔκτανεν· οἱ δʼ ἐκέχυντο</l>
                  <l n="540">ἀθρόοι ἐν μεγάροις, ὁ δʼ ἐς αἰθέρα δῖαν ἀέρθη.</l>
                  <l n="541">αὐτὰρ ἐγὼ κλαῖον καὶ ἐκώκυον ἔν περ ὀνείρῳ,</l>
                  <l n="542">ἀμφὶ δʼ ἔμʼ ἠγερέθοντο ἐϋπλοκαμῖδες Ἀχαιαί,</l>
                  <l n="543">οἴκτρʼ ὀλοφυρομένην ὅ μοι αἰετὸς ἔκτανε χῆνας.</l>
                  <milestone n="544" unit="card" ed="p"/>
                  <l n="544">ἂψ δʼ ἐλθὼν κατʼ ἄρʼ ἕζετʼ ἐπὶ προὔχοντι μελάθρῳ,</l>
                  <l n="545">φωνῇ δὲ βροτέῃ κατερήτυε φώνησέν τε·</l>
                  <q type="unspecified">
                     <l n="546">
                        <milestone unit="para" ed="P"/>θάρσει, Ἰκαρίου κούρη τηλεκλειτοῖο·</l>
                     <l n="547">οὐκ ὄναρ, ἀλλʼ ὕπαρ ἐσθλόν, ὅ τοι τετελεσμένον ἔσται.</l>
                     <l n="548">χῆνες μὲν μνηστῆρες, ἐγὼ δέ τοι αἰετὸς ὄρνις</l>
                     <l n="549">ἦα πάρος, νῦν αὖτε τεὸς πόσις εἰλήλουθα,</l>
                     <l n="550">ὃς πᾶσι μνηστῆρσιν ἀεικέα πότμον ἐφήσω.</l>
                  </q>
                  <l n="551">
                     <milestone unit="para" ed="P"/>ὣς ἔφατʼ, αὐτὰρ ἐμὲ μελιηδὴς ὕπνος ἀνῆκε·</l>
                  <l n="552">παπτήνασα δὲ χῆνας ἐνὶ μεγάροισι νόησα</l>
                  <l n="553">πυρὸν ἐρεπτομένους παρὰ πύελον, ἧχι πάρος περ.</l>
               </q>
               <l n="554">
                  <milestone unit="para" ed="P"/>τὴν δʼ ἀπαμειβόμενος προσέφη πολύμητις
                  Ὀδυσσεύς·</l>
               <q type="unspecified">
                  <l n="555">ὦ γύναι, οὔ πως ἔστιν ὑποκρίνασθαι ὄνειρον</l>
                  <l n="556">ἄλλῃ ἀποκλίναντʼ, ἐπεὶ ἦ ῥά τοι αὐτὸς Ὀδυσσεὺς</l>
                  <l n="557">πέφραδʼ ὅπως τελέει· μνηστῆρσι δὲ φαίνετʼ ὄλεθρος</l>
                  <l n="558">πᾶσι μάλʼ, οὐδέ κέ τις θάνατον καὶ κῆρας ἀλύξει.</l>
               </q>
               <l n="559">
                  <milestone unit="para" ed="P"/>τὸν δʼ αὖτε προσέειπε περίφρων Πηνελόπεια·</l>
               <q type="unspecified">
                  <l n="560">ξεῖνʼ, ἦ τοι μὲν ὄνειροι ἀμήχανοι ἀκριτόμυθοι</l>
                  <l n="561">γίγνοντʼ, οὐδέ τι πάντα τελείεται ἀνθρώποισι.</l>
                  <l n="562">δοιαὶ γάρ τε πύλαι ἀμενηνῶν εἰσὶν ὀνείρων·</l>
                  <l n="563">αἱ μὲν γὰρ κεράεσσι τετεύχαται, αἱ δʼ ἐλέφαντι·</l>
                  <l n="564">τῶν οἳ μέν κʼ ἔλθωσι διὰ πριστοῦ ἐλέφαντος,</l>
                  <l n="565">οἵ ῥʼ ἐλεφαίρονται, ἔπεʼ ἀκράαντα φέροντες·</l>
                  <l n="566">οἱ δὲ διὰ ξεστῶν κεράων ἔλθωσι θύραζε,</l>
                  <l n="567">οἵ ῥʼ ἔτυμα κραίνουσι, βροτῶν ὅτε κέν τις ἴδηται.</l>
                  <l n="568">ἀλλʼ ἐμοὶ οὐκ ἐντεῦθεν ὀΐομαι αἰνὸν ὄνειρον</l>
                  <l n="569">ἐλθέμεν· ἦ κʼ ἀσπαστὸν ἐμοὶ καὶ παιδὶ γένοιτο.</l>
                  <l n="570">ἄλλο δέ τοι ἐρέω, σὺ δʼ ἐνὶ φρεσὶ βάλλεο σῇσιν·</l>
                  <l n="571">ἥδε δὴ ἠὼς εἶσι δυσώνυμος, ἥ μʼ Ὀδυσῆος</l>
                  <l n="572">οἴκου ἀποσχήσει· νῦν γὰρ καταθήσω ἄεθλον,</l>
                  <l n="573">τοὺς πελέκεας, τοὺς κεῖνος ἐνὶ μεγάροισιν ἑοῖσιν</l>
                  <l n="574">ἵστασχʼ ἑξείης, δρυόχους ὥς, δώδεκα πάντας·</l>
                  <l n="575">στὰς δʼ ὅ γε πολλὸν ἄνευθε διαρρίπτασκεν ὀϊστόν.</l>
                  <milestone n="576" unit="card" ed="p"/>
                  <l n="576">νῦν δὲ μνηστήρεσσιν ἄεθλον τοῦτον ἐφήσω·</l>
                  <l n="577">ὃς δέ κε ῥηΐτατʼ ἐντανύσῃ βιὸν ἐν παλάμῃσι</l>
                  <l n="578">καὶ διοϊστεύσῃ πελέκεων δυοκαίδεκα πάντων,</l>
                  <l n="579">τῷ κεν ἅμʼ ἑσποίμην, νοσφισσαμένη τόδε δῶμα</l>
                  <l n="580">κουρίδιον, μάλα καλόν, ἐνίπλειον βιότοιο·</l>
                  <l n="581">τοῦ ποτὲ μεμνήσεσθαι ὀΐομαι ἔν περ ὀνείρῳ.</l>
               </q>
               <l n="582">
                  <milestone unit="para" ed="P"/>τὴν δʼ ἀπαμειβόμενος προσέφη πολύμητις Ὀδυσσεύς</l>
               <q type="unspecified">
                  <l n="583">ὦ γύναι αἰδοίη Λαερτιάδεω Ὀδυσῆος,</l>
                  <l n="584">μηκέτι νῦν ἀνάβαλλε δόμοις ἔνι τοῦτον ἄεθλον·</l>
                  <l n="585">πρὶν γάρ τοι πολύμητις ἐλεύσεται ἐνθάδʼ Ὀδυσσεύς,</l>
                  <l n="586">πρὶν τούτους τόδε τόξον ἐΰξοον ἀμφαφόωντας</l>
                  <l n="587">νευρήν τʼ ἐντανύσαι διοϊστεῦσαί τε σιδήρου.</l>
               </q>
               <l n="588">
                  <milestone unit="para" ed="P"/>τὸν δʼ αὖτε προσέειπε περίφρων Πηνελόπεια·</l>
               <q type="unspecified">
                  <l n="589">εἴ κʼ ἐθέλοις μοι, ξεῖνε, παρήμενος ἐν μεγάροισι</l>
                  <l n="590">τέρπειν, οὔ κέ μοι ὕπνος ἐπὶ βλεφάροισι χυθείη.</l>
                  <l n="591">ἀλλʼ οὐ γάρ πως ἔστιν ἀΰπνους ἔμμεναι αἰεὶ</l>
                  <l n="592">ἀνθρώπους· ἐπὶ γάρ τοι ἑκάστῳ μοῖραν ἔθηκαν</l>
                  <l n="593">ἀθάνατοι θνητοῖσιν ἐπὶ ζείδωρον ἄρουραν.</l>
                  <l n="594">ἀλλʼ ἦ τοι μὲν ἐγὼν ὑπερώϊον εἰσαναβᾶσα</l>
                  <l n="595">λέξομαι εἰς εὐνήν, ἥ μοι στονόεσσα τέτυκται,</l>
                  <l n="596">αἰεὶ δάκρυσʼ ἐμοῖσι πεφυρμένη, ἐξ οὗ Ὀδυσσεὺς</l>
                  <l n="597">ᾤχετʼ ἐποψόμενος Κακοΐλιον οὐκ ὀνομαστήν.</l>
                  <l n="598">ἔνθα κε λεξαίμην· σὺ δὲ λέξεο τῷδʼ ἐνὶ οἴκῳ,</l>
                  <l n="599">ἢ χαμάδις στορέσας ἤ τοι κατὰ δέμνια θέντων.</l>
               </q>
               <l n="600">
                  <milestone unit="para" ed="P"/>ὣς εἰποῦσʼ ἀνέβαινʼ ὑπερώϊα σιγαλόεντα,</l>
               <l n="601">οὐκ οἴη, ἅμα τῇ γε καὶ ἀμφίπολοι κίον ἄλλαι.</l>
               <l n="602">ἐς δʼ ὑπερῷʼ ἀναβᾶσα σὺν ἀμφιπόλοισι γυναιξὶ</l>
               <l n="603">κλαῖεν ἔπειτʼ Ὀδυσῆα, φίλον πόσιν, ὄφρα οἱ ὕπνον</l>
               <l n="604">ἡδὺν ἐπὶ βλεφάροισι βάλε γλαυκῶπις Ἀθήνη.</l>
            </div>
            <div n="20" type="textpart" subtype="book">
               <milestone n="1" unit="card" ed="p"/>
               <l n="1">αὐτὰρ ὁ ἐν προδόμῳ εὐνάζετο δῖος Ὀδυσσεύς·</l>
               <l n="2">κὰμ μὲν ἀδέψητον βοέην στόρεσʼ, αὐτὰρ ὕπερθε</l>
               <l n="3">κώεα πόλλʼ ὀΐων, τοὺς ἱρεύεσκον Ἀχαιοί·</l>
               <l n="4">Εὐρυνόμη δʼ ἄρʼ ἐπὶ χλαῖναν βάλε κοιμηθέντι.</l>
               <l n="5">ἔνθʼ Ὀδυσεὺς μνηστῆρσι κακὰ φρονέων ἐνὶ θυμῷ</l>
               <l n="6">κεῖτʼ ἐγρηγορόων· ταὶ δʼ ἐκ μεγάροιο γυναῖκες</l>
               <l n="7">ἤϊσαν, αἳ μνηστῆρσιν ἐμισγέσκοντο πάρος περ,</l>
               <l n="8">ἀλλήλῃσι γέλω τε καὶ εὐφροσύνην παρέχουσαι.</l>
               <l n="9">τοῦ δʼ ὠρίνετο θυμὸς ἐνὶ στήθεσσι φίλοισι·</l>
               <l n="10">πολλὰ δὲ μερμήριζε κατὰ φρένα καὶ κατὰ θυμόν,</l>
               <l n="11">ἠὲ μεταΐξας θάνατον τεύξειεν ἑκάστῃ,</l>
               <l n="12">ἦ ἔτʼ ἐῷ μνηστῆρσιν ὑπερφιάλοισι μιγῆναι</l>
               <l n="13">ὕστατα καὶ πύματα, κραδίη δέ οἱ ἔνδον ὑλάκτει.</l>
               <l n="14">ὡς δὲ κύων ἀμαλῇσι περὶ σκυλάκεσσι βεβῶσα</l>
               <l n="15">ἄνδρʼ ἀγνοιήσασʼ ὑλάει μέμονέν τε μάχεσθαι,</l>
               <l n="16">ὥς ῥα τοῦ ἔνδον ὑλάκτει ἀγαιομένου κακὰ ἔργα·</l>
               <l n="17">στῆθος δὲ πλήξας κραδίην ἠνίπαπε μύθῳ·</l>
               <q type="unspecified">
                  <l n="18">
                     <milestone unit="para" ed="P"/>τέτλαθι δή, κραδίη· καὶ κύντερον ἄλλο ποτʼ
                     ἔτλης.</l>
                  <l n="19">ἤματι τῷ ὅτε μοι μένος ἄσχετος ἤσθιε Κύκλωψ</l>
                  <l n="20">ἰφθίμους ἑτάρους· σὺ δʼ ἐτόλμας, ὄφρα σε μῆτις</l>
                  <l n="21">ἐξάγαγʼ ἐξ ἄντροιο ὀϊόμενον θανέεσθαι.</l>
               </q>
               <l n="22">
                  <milestone unit="para" ed="P"/>ὣς ἔφατʼ, ἐν στήθεσσι καθαπτόμενος φίλον ἦτορ·</l>
               <l n="23">τῷ δὲ μάλʼ ἐν πείσῃ κραδίη μένε τετληυῖα</l>
               <l n="24">νωλεμέως· ἀτὰρ αὐτὸς ἑλίσσετο ἔνθα καὶ ἔνθα.</l>
               <l n="25">ὡς δʼ ὅτε γαστέρʼ ἀνὴρ πολέος πυρὸς αἰθομένοιο,</l>
               <l n="26">ἐμπλείην κνίσης τε καὶ αἵματος, ἔνθα καὶ ἔνθα</l>
               <l n="27">αἰόλλῃ, μάλα δʼ ὦκα λιλαίεται ὀπτηθῆναι,</l>
               <l n="28">ὣς ἄρʼ ὅ γʼ ἔνθα καὶ ἔνθα ἑλίσσετο, μερμηρίζων</l>
               <l n="29">ὅππως δὴ μνηστῆρσιν ἀναιδέσι χεῖρας ἐφήσει</l>
               <l n="30">μοῦνος ἐὼν πολέσι. σχεδόθεν δέ οἱ ἦλθεν Ἀθήνη</l>
               <l n="31">οὐρανόθεν καταβᾶσα· δέμας δʼ ἤϊκτο γυναικί·</l>
               <l n="32">στῆ δʼ ἄρʼ ὑπὲρ κεφαλῆς καί μιν πρὸς μῦθον ἔειπε·</l>
               <q type="unspecified">
                  <l n="33">
                     <milestone unit="para" ed="P"/>τίπτʼ αὖτʼ ἐγρήσσεις, πάντων περὶ κάμμορε
                     φωτῶν;</l>
                  <l n="34">οἶκος μέν τοι ὅδʼ ἐστί, γυνὴ δέ τοι ἥδʼ ἐνὶ οἴκῳ</l>
                  <l n="35">καὶ, πάϊς, οἷόν πού τις ἐέλδεται ἔμμεναι υἷα.</l>
               </q>
               <l n="36">
                  <milestone unit="para" ed="P"/>τὴν δʼ ἀπαμειβόμενος προσέφη πολύμητις
                  Ὀδυσσεύς·</l>
               <q type="unspecified">
                  <l n="37">ναὶ δὴ ταῦτά γε πάντα, θεά, κατὰ μοῖραν ἔειπες·</l>
                  <l n="38">ἀλλά τί μοι τόδε θυμὸς ἐνὶ φρεσὶ μερμηρίζει,</l>
                  <l n="39">ὅππως δὴ μνηστῆρσιν ἀναιδέσι χεῖρας ἐφήσω,</l>
                  <l n="40">μοῦνος ἐών· οἱ δʼ αἰὲν ἀολλέες ἔνδον ἔασι.</l>
                  <l n="41">πρὸς δʼ ἔτι καὶ τόδε μεῖζον ἐνὶ φρεσὶ μερμηρίζω·</l>
                  <l n="42">εἴ περ γὰρ κτείναιμι Διός τε σέθεν τε ἕκητι,</l>
                  <l n="43">πῆ κεν ὑπεκπροφύγοιμι; τά σε φράζεσθαι ἄνωγα.</l>
               </q>
               <milestone n="44" unit="card" ed="p"/>
               <l n="44">
                  <milestone unit="para" ed="P"/>τὸν δʼ αὖτε προσέειπε θεὰ γλαυκῶπις Ἀθήνη·</l>
               <q type="unspecified">
                  <l n="45">σχέτλιε, καὶ μέν τίς τε χερείονι πείθεθʼ ἑταίρῳ,</l>
                  <l n="46">ὅς περ θνητός τʼ ἐστὶ καὶ οὐ τόσα μήδεα οἶδεν·</l>
                  <l n="47">αὐτὰρ ἐγὼ θεός εἰμι, διαμπερὲς ἥ σε φυλάσσω</l>
                  <l n="48">ἐν πάντεσσι πόνοις. ἐρέω δέ τοι ἐξαναφανδόν·</l>
                  <l n="49">εἴ περ πεντήκοντα λόχοι μερόπων ἀνθρώπων</l>
                  <l n="50">νῶϊ περισταῖεν, κτεῖναι μεμαῶτες Ἄρηϊ,</l>
                  <l n="51">καί κεν τῶν ἐλάσαιο βόας καὶ ἴφια μῆλα.</l>
                  <l n="52">ἀλλʼ ἑλέτω σε καὶ ὕπνος· ἀνίη καὶ τὸ φυλάσσειν</l>
                  <l n="53">πάννυχον ἐγρήσσοντα, κακῶν δʼ ὑποδύσεαι ἤδη.</l>
               </q>
               <l n="54">
                  <milestone unit="para" ed="P"/>ὣς φάτο, καί ῥά οἱ ὕπνον ἐπὶ βλεφάροισιν
                  ἔχευεν,</l>
               <l n="55">αὐτὴ δʼ ἂψ ἐς Ὄλυμπον ἀφίκετο δῖα θεάων.</l>
               <l n="56">
                  <milestone unit="para" ed="P"/>εὖτε τὸν ὕπνος ἔμαρπτε, λύων μελεδήματα θυμοῦ,</l>
               <l n="57">λυσιμελής, ἄλοχος δʼ ἄρʼ ἐπέγρετο κεδνὰ ἰδυῖα·</l>
               <l n="58">κλαῖε δʼ ἄρʼ ἐν λέκτροισι καθεζομένη μαλακοῖσιν.</l>
               <l n="59">αὐτὰρ ἐπεὶ κλαίουσα κορέσσατο ὃν κατὰ θυμόν,</l>
               <l n="60">Ἀρτέμιδι πρώτιστον ἐπεύξατο δῖα γυναικῶν·</l>
               <q type="unspecified">
                  <l n="61">
                     <milestone unit="para" ed="P"/>Ἄρτεμι, πότνα θεά, θύγατερ Διός, αἴθε μοι
                     ἤδη</l>
                  <l n="62">ἰὸν ἐνὶ στήθεσσι βαλοῦσʼ ἐκ θυμὸν ἕλοιο</l>
                  <l n="63">αὐτίκα νῦν, ἢ ἔπειτα μʼ ἀναρπάξασα θύελλα</l>
                  <l n="64">οἴχοιτο προφέρουσα κατʼ ἠερόεντα κέλευθα,</l>
                  <l n="65">ἐν προχοῇς δὲ βάλοι ἀψορρόου Ὠκεανοῖο.</l>
                  <l n="66">ὡς δʼ ὅτε Πανδαρέου κούρας ἀνέλοντο θύελλαι·</l>
                  <l n="67">τῇσι τοκῆας μὲν φθῖσαν θεοί, αἱ δʼ ἐλίποντο</l>
                  <l n="68">ὀρφαναὶ ἐν μεγάροισι, κόμισσε δὲ δῖʼ Ἀφροδίτη</l>
                  <l n="69">τυρῷ καὶ μέλιτι γλυκερῷ καὶ ἡδέϊ οἴνῳ·</l>
                  <l n="70">Ἥρη δʼ αὐτῇσιν περὶ πασέων δῶκε γυναικῶν</l>
                  <l n="71">εἶδος καὶ πινυτήν, μῆκος δʼ ἔπορʼ Ἄρτεμις ἁγνή,</l>
                  <l n="72">ἔργα δʼ Ἀθηναίη δέδαε κλυτὰ ἐργάζεσθαι.</l>
                  <l n="73">εὖτʼ Ἀφροδίτη δῖα προσέστιχε μακρὸν Ὄλυμπον,</l>
                  <l n="74">κούρῃς αἰτήσουσα τέλος θαλεροῖο γάμοιο—</l>
                  <l n="75">ἐς Δία τερπικέραυνον, ὁ γάρ τʼ εὖ οἶδεν ἅπαντα,</l>
                  <l n="76">μοῖράν τʼ ἀμμορίην τε καταθνητῶν ἀνθρώπων—</l>
                  <l n="77">τόφρα δὲ τὰς κούρας ἅρπυιαι ἀνηρείψαντο</l>
                  <l n="78">καί ῥʼ ἔδοσαν στυγερῇσιν ἐρινύσιν ἀμφιπολεύειν·</l>
                  <l n="79">ὣς ἔμʼ ἀϊστώσειαν Ὀλύμπια δώματʼ ἔχοντες,</l>
                  <l n="80">ἠέ μʼ ἐϋπλόκαμος βάλοι Ἄρτεμις, ὄφρʼ Ὀδυσῆα</l>
                  <l n="81">ὀσσομένη καὶ γαῖαν ὕπο στυγερὴν ἀφικοίμην,</l>
                  <l n="82">μηδέ τι χείρονος ἀνδρὸς ἐϋφραίνοιμι νόημα.</l>
                  <l n="83">ἀλλὰ τὸ μὲν καὶ ἀνεκτὸν ἔχει κακόν, ὁππότε κέν τις</l>
                  <l n="84">ἤματα μὲν κλαίῃ, πυκινῶς ἀκαχήμενος ἦτορ,</l>
                  <l n="85">νύκτας δʼ ὕπνος ἔχῃσιν—ὁ γάρ τʼ ἐπέλησεν ἁπάντων,</l>
                  <l n="86">ἐσθλῶν ἠδὲ κακῶν, ἐπεὶ ἄρ βλέφαρʼ ἀμφικαλύψῃ—</l>
                  <l n="87">αὐτὰρ ἐμοὶ καὶ ὀνείρατʼ ἐπέσσευεν κακὰ δαίμων.</l>
                  <l n="88">τῇδε γὰρ αὖ μοι νυκτὶ παρέδραθεν εἴκελος αὐτῷ,</l>
                  <l n="89">τοῖος ἐὼν οἷος ᾖεν ἅμα στρατῷ· αὐτὰρ ἐμὸν κῆρ</l>
                  <l n="90">χαῖρʼ, ἐπεὶ οὐκ ἐφάμην ὄναρ ἔμμεναι, ἀλλʼ ὕπαρ ἤδη.</l>
               </q>
               <milestone n="91" unit="card" ed="p"/>
               <l n="91">
                  <milestone unit="para" ed="P"/>ὣς ἔφατʼ, αὐτίκα δὲ χρυσόθρονος ἤλυθεν Ἠώς.</l>
               <l n="92">τῆς δʼ ἄρα κλαιούσης ὄπα σύνθετο δῖος Ὀδυσσεύς·</l>
               <l n="93">μερμήριζε δʼ ἔπειτα, δόκησε δέ οἱ κατὰ θυμὸν</l>
               <l n="94">ἤδη γιγνώσκουσα παρεστάμεναι κεφαλῆφι.</l>
               <l n="95">χλαῖναν μὲν συνελὼν καὶ κώεα, τοῖσιν ἐνεῦδεν,</l>
               <l n="96">ἐς μέγαρον κατέθηκεν ἐπὶ θρόνου, ἐκ δὲ βοείην</l>
               <l n="97">θῆκε θύραζε φέρων, Διὶ δʼ εὔξατο χεῖρας ἀνασχών·</l>
               <q type="unspecified">
                  <l n="98">
                     <milestone unit="para" ed="P"/>Ζεῦ πάτερ, εἴ μʼ ἐθέλοντες ἐπὶ τραφερήν τε καὶ
                     ὑγρὴν</l>
                  <l n="99">ἤγετʼ ἐμὴν ἐς γαῖαν, ἐπεί μʼ ἐκακώσατε λίην,</l>
                  <l n="100">φήμην τίς μοι φάσθω ἐγειρομένων ἀνθρώπων</l>
                  <l n="101">ἔνδοθεν, ἔκτοσθεν δὲ Διὸς τέρας ἄλλο φανήτω.</l>
               </q>
               <l n="102">
                  <milestone unit="para" ed="P"/>ὣς ἔφατʼ εὐχόμενος· τοῦ δʼ ἔκλυε μητίετα Ζεύς,</l>
               <l n="103">αὐτίκα δʼ ἐβρόντησεν ἀπʼ αἰγλήεντος Ὀλύμπου,</l>
               <l n="104">ὑψόθεν ἐκ νεφέων· γήθησε δὲ δῖος Ὀδυσσεύς.</l>
               <l n="105">φήμην δʼ ἐξ οἴκοιο γυνὴ προέηκεν ἀλετρὶς</l>
               <l n="106">πλησίον, ἔνθʼ ἄρα οἱ μύλαι ἥατο ποιμένι λαῶν,</l>
               <l n="107">τῇσιν δώδεκα πᾶσαι ἐπερρώοντο γυναῖκες</l>
               <l n="108">ἄλφιτα τεύχουσαι καὶ ἀλείατα, μυελὸν ἀνδρῶν.</l>
               <l n="109">αἱ μὲν ἄρʼ ἄλλαι εὗδον, ἐπεὶ κατὰ πυρὸν ἄλεσσαν,</l>
               <l n="110">ἡ δὲ μίʼ οὔπω παύετʼ, ἀφαυροτάτη δʼ ἐτέτυκτο·</l>
               <l n="111">ἥ ῥα μύλην στήσασα ἔπος φάτο, σῆμα ἄνακτι·</l>
               <q type="unspecified">
                  <l n="112">
                     <milestone unit="para" ed="P"/>Ζεῦ πάτερ, ὅς τε θεοῖσι καὶ ἀνθρώποισιν
                     ἀνάσσεις,</l>
                  <l n="113">ἦ μεγάλʼ ἐβρόντησας ἀπʼ οὐρανοῦ ἀστερόεντος,</l>
                  <l n="114">οὐδέ ποθι νέφος ἐστί· τέρας νύ τεῳ τόδε φαίνεις.</l>
                  <l n="115">κρῆνον νῦν καὶ ἐμοὶ δειλῇ ἔπος, ὅττι κεν εἴπω·</l>
                  <l n="116">μνηστῆρες πύματόν τε καὶ ὕστατον ἤματι τῷδε</l>
                  <l n="117">ἐν μεγάροις Ὀδυσῆος ἑλοίατο δαῖτʼ ἐρατεινήν,</l>
                  <l n="118">οἳ δή μοι καμάτῳ θυμαλγέι· γούνατʼ ἔλυσαν</l>
                  <l n="119">ἄλφιτα τευχούσῃ· νῦν ὕστατα δειπνήσειαν.</l>
               </q>
               <l n="120">
                  <milestone unit="para" ed="P"/>ὣς ἄρʼ ἔφη, χαῖρεν δὲ κλεηδόνι δῖος Ὀδυσσεὺς</l>
               <l n="121">Ζηνός τε βροντῇ· φάτο γὰρ τίσασθαι ἀλείτας.</l>
               <l n="122">
                  <milestone unit="para" ed="P"/>αἱ δʼ ἄλλαι δμῳαὶ κατὰ δώματα κάλʼ Ὀδυσῆος</l>
               <l n="123">ἀγρόμεναι ἀνέκαιον ἐπʼ ἐσχάρῃ ἀκάματον πῦρ.</l>
               <l n="124">Τηλέμαχος δʼ εὐνῆθεν ἀνίστατο, ἰσόθεος φώς,</l>
               <l n="125">εἵματα ἑσσάμενος· περὶ δὲ ξίφος ὀξὺ θέτʼ ὤμῳ·</l>
               <l n="126">ποσσὶ δʼ ὑπὸ λιπαροῖσιν ἐδήσατο καλὰ πέδιλα,</l>
               <l n="127">εἵλετο δʼ ἄλκιμον ἔγχος, ἀκαχμένον ὀξέι· χαλκῷ·</l>
               <l n="128">στῆ δʼ ἄρʼ ἐπʼ οὐδὸν ἰών, πρὸς δʼ Εὐρύκλειαν ἔειπε·</l>
               <q type="unspecified">
                  <l n="129">
                     <milestone unit="para" ed="P"/>μαῖα φίλη, τὸν ξεῖνον ἐτιμήσασθʼ ἐνὶ οἴκῳ</l>
                  <l n="130">εὐνῇ καὶ σίτῳ, ἦ αὔτως κεῖται ἀκηδής;</l>
                  <l n="131">τοιαύτη γὰρ ἐμὴ μήτηρ, πινυτή περ ἐοῦσα·</l>
                  <l n="132">ἐμπλήγδην ἕτερόν γε τίει μερόπων ἀνθρώπων</l>
                  <milestone n="133" unit="card" ed="p"/>
                  <l n="133">χείρονα, τὸν δέ τʼ ἀρείονʼ ἀτιμήσασʼ ἀποπέμπει.</l>
               </q>
               <l n="134">
                  <milestone unit="para" ed="P"/>τὸν δʼ αὖτε προσέειπε περίφρων Εὐρύκλεια·</l>
               <q type="unspecified">
                  <l n="135">οὐκ ἄν μιν νῦν, τέκνον, ἀναίτιον αἰτιόῳο.</l>
                  <l n="136">οἶνον μὲν γὰρ πῖνε καθήμενος, ὄφρʼ ἔθελʼ αὐτός,</l>
                  <l n="137">σίτου δʼ οὐκέτʼ ἔφη πεινήμεναι· εἴρετο γάρ μιν.</l>
                  <l n="138">ἀλλʼ ὅτε δὴ κοίτοιο καὶ ὕπνου μιμνήσκοιτο,</l>
                  <l n="139">ἡ μὲν δέμνιʼ ἄνωγεν ὑποστορέσαι δμῳῇσιν,</l>
                  <l n="140">αὐτὰρ ὅ γʼ, ὥς τις πάμπαν ὀϊζυρὸς καὶ ἄποτμος,</l>
                  <l n="141">οὐκ ἔθελʼ ἐν λέκτροισι καὶ ἐν ῥήγεσσι καθεύδειν,</l>
                  <l n="142">ἀλλʼ ἐν ἀδεψήτῳ βοέῃ καὶ κώεσιν οἰῶν</l>
                  <l n="143">ἔδραθʼ ἐνὶ προδόμῳ· χλαῖναν δʼ ἐπιέσσαμεν ἡμεῖς.</l>
               </q>
               <l n="144">
                  <milestone unit="para" ed="P"/>ὣς φάτο, Τηλέμαχος δὲ διὲκ μεγάροιο βεβήκει</l>
               <l n="145">ἔγχος ἔχων, ἅμα τῷ γε δύω κύνες ἀργοὶ ἕποντο.</l>
               <l n="146">βῆ δʼ ἴμεν εἰς ἀγορὴν μετʼ ἐϋκνήμιδας Ἀχαιούς.</l>
               <l n="147">ἡ δʼ αὖτε δμῳῇσιν ἐκέκλετο δῖα γυναικῶν,</l>
               <l n="148">Εὐρύκλειʼ, Ὦπος θυγάτηρ Πεισηνορίδαο·</l>
               <q type="unspecified">
                  <l n="149">
                     <milestone unit="para" ed="P"/>ἀγρεῖθʼ, αἱ μὲν δῶμα κορήσατε ποιπνύσασαι,</l>
                  <l n="150">ῥάσσατέ τʼ, ἔν τε θρόνοις εὐποιήτοισι τάπητας</l>
                  <l n="151">βάλλετε πορφυρέους· αἱ δὲ σπόγγοισι τραπέζας</l>
                  <l n="152">πάσας ἀμφιμάσασθε, καθήρατε δὲ κρητῆρας</l>
                  <l n="153">καὶ δέπα ἀμφικύπελλα τετυγμένα· ταὶ δὲ μεθʼ ὕδωρ</l>
                  <l n="154">ἔρχεσθε κρήνηνδε, καὶ οἴσετε θᾶσσον ἰοῦσαι.</l>
                  <l n="155">οὐ γὰρ δὴν μνηστῆρες ἀπέσσονται μεγάροιο,</l>
                  <l n="156">ἀλλὰ μάλʼ ἦρι νέονται, ἐπεὶ καὶ πᾶσιν ἑορτή.</l>
               </q>
               <l n="157">
                  <milestone unit="para" ed="P"/>ὣς ἔφαθʼ, αἱ δʼ ἄρα τῆς μάλα μὲν κλύον ἠδʼ
                  ἐπίθοντο.</l>
               <l n="158">αἱ μὲν ἐείκοσι βῆσαν ἐπὶ κρήνην μελάνυδρον,</l>
               <l n="159">αἱ δʼ αὐτοῦ κατὰ δώματʼ ἐπισταμένως πονέοντο.</l>
               <l n="160">
                  <milestone unit="para" ed="P"/>ἐς δʼ ἦλθον δρηστῆρες Ἀχαιῶν. οἱ μὲν ἔπειτα</l>
               <l n="161">εὖ καὶ ἐπισταμένως κέασαν ξύλα, ταὶ δὲ γυναῖκες</l>
               <l n="162">ἦλθον ἀπὸ κρήνης· ἐπὶ δέ σφισιν ἦλθε συβώτης</l>
               <l n="163">τρεῖς σιάλους κατάγων, οἳ ἔσαν μετὰ πᾶσιν ἄριστοι.</l>
               <l n="164">καὶ τοὺς μέν ῥʼ εἴασε καθʼ ἕρκεα καλὰ νέμεσθαι,</l>
               <l n="165">αὐτὸς δʼ αὖτʼ Ὀδυσῆα προσηύδα μειλιχίοισι·</l>
               <q type="unspecified">
                  <l n="166">
                     <milestone unit="para" ed="P"/>ξεῖνʼ, ἦ ἄρ τί σε μᾶλλον Ἀχαιοὶ εἰσορόωσιν,</l>
                  <l n="167">ἦέ σʼ ἀτιμάζουσι κατὰ μέγαρʼ, ὡς τὸ πάρος περ;</l>
               </q>
               <l n="168">
                  <milestone unit="para" ed="P"/>τὸν δʼ ἀπαμειβόμενος προσέφη πολυμήτις
                  Ὀδυσσεύς·</l>
               <q type="unspecified">
                  <l n="169">αἲ γὰρ δή, Εὔμαιε, θεοὶ τισαίατο λώβην,</l>
                  <l n="170">ἣν οἵδʼ ὑβρίζοντες ἀτάσθαλα μηχανόωνται</l>
                  <l n="171">οἴκῳ ἐν ἀλλοτρίῳ, οὐδʼ αἰδοῦς μοῖραν ἔχουσιν.</l>
               </q>
               <l n="172">
                  <milestone unit="para" ed="P"/>ὣς οἱ μὲν τοιαῦτα πρὸς ἀλλήλους ἀγόρευον,</l>
               <l n="173">ἀγχίμολον δέ σφʼ ἦλθε Μελάνθιος, αἰπόλος αἰγῶν.</l>
               <l n="174">αἶγας ἄγων αἳ πᾶσι μετέρεπον αἰπολίοισι,</l>
               <l n="175">δεῖπνον μνηστήρεσσι. δύω δʼ ἅμʼ ἕποντο νομῆες.</l>
               <l n="176">καὶ τὰς μὲν κατέδησεν ὑπʼ αἰθούσῃ ἐριδούπῳ,</l>
               <l n="177">αὐτὸς δʼ αὖτʼ Ὀδυσῆα προσηύδα κερτομίοισι·</l>
               <q type="unspecified">
                  <l n="178">
                     <milestone unit="para" ed="P"/>ξεῖνʼ, ἔτι καὶ νῦν ἐνθάδʼ ἀνιήσεις κατὰ δῶμα</l>
                  <l n="179">ἀνέρας αἰτίζων, ἀτὰρ οὐκ ἔξεισθα θύραζε;</l>
                  <l n="180">πάντως οὐκέτι νῶϊ διακρινέεσθαι ὀΐω</l>
                  <l n="181">πρὶν χειρῶν γεύσασθαι, ἐπεὶ σύ περ οὐ κατὰ κόσμον</l>
                  <l n="182">αἰτίζεις· εἰσὶν δὲ καὶ ἄλλαι δαῖτες Ἀχαιῶν.</l>
               </q>
               <milestone n="183" unit="card" ed="p"/>
               <l n="183">
                  <milestone unit="para" ed="P"/>ὣς φάτο, τὸν δʼ οὔ τι προσέφη πολύμητις
                  Ὀδυσσεύς,</l>
               <l n="184">ἀλλʼ ἀκέων κίνησε κάρη, κακὰ βυσσοδομεύων.</l>
               <l n="185">
                  <milestone unit="para" ed="P"/>τοῖσι δʼ ἐπὶ τρίτος ἦλθε Φιλοίτιος, ὄρχαμος
                  ἀνδρῶν,</l>
               <l n="186">βοῦν στεῖραν μνηστῆρσιν ἄγων καὶ πίονας αἶγας.</l>
               <l n="187">πορθμῆες δʼ ἄρα τούς γε διήγαγον, οἵ τε καὶ ἄλλους</l>
               <l n="188">ἀνθρώπους πέμπουσιν, ὅτις σφέας εἰσαφίκηται.</l>
               <l n="189">καὶ τὰ μὲν εὖ κατέδησεν ὑπʼ αἰθούσῃ ἐριδούπῳ,</l>
               <l n="190">αὐτὸς δʼ αὖτʼ ἐρέεινε συβώτην ἄγχι παραστάς·</l>
               <q type="unspecified">
                  <l n="191">
                     <milestone unit="para" ed="P"/>τίς δὴ ὅδε ξεῖνος νέον εἰλήλουθε, συβῶτα,</l>
                  <l n="192">ἡμέτερον πρὸς δῶμα; τέων δʼ ἐξ εὔχεται εἶναι</l>
                  <l n="193">ἀνδρῶν; ποῦ δέ νύ οἱ γενεὴ καὶ πατρὶς ἄρουρα;</l>
                  <l n="194">δύσμορος, ἦ τε ἔοικε δέμας βασιλῆϊ ἄνακτι·</l>
                  <l n="195">ἀλλὰ θεοὶ δυόωσι πολυπλάγκτους ἀνθρώπους,</l>
                  <l n="196">ὁππότε καὶ βασιλεῦσιν ἐπικλώσωνται ὀϊζύν.</l>
               </q>
               <l n="197">
                  <milestone unit="para" ed="P"/>ἦ καὶ δεξιτερῇ δειδίσκετο χειρὶ παραστάς,</l>
               <l n="198">καί μιν φωνήσας ἔπεα πτερόεντα προσηύδα·</l>
               <q type="unspecified">
                  <l n="199">
                     <milestone unit="para" ed="P"/>χαῖρε, πάτερ ὦ ξεῖνε· γένοιτό τοι ἔς περ
                     ὀπίσσω</l>
                  <l n="200">ὄλβος· ἀτὰρ μὲν νῦν γε κακοῖς ἔχεαι πολέεσσι.</l>
                  <l n="201">Ζεῦ πάτερ, οὔ τις σεῖο θεῶν ὀλοώτερος ἄλλος·</l>
                  <l n="202">οὐκ ἐλεαίρεις ἄνδρας, ἐπὴν δὴ γείνεαι αὐτός,</l>
                  <l n="203">μισγέμεναι κακότητι καὶ ἄλγεσι λευγαλέοισιν.</l>
                  <l n="204">ἴδιον, ὡς ἐνόησα, δεδάκρυνται δέ μοι ὄσσε</l>
                  <l n="205">μνησαμένῳ Ὀδυσῆος, ἐπεὶ καὶ κεῖνον ὀΐω</l>
                  <l n="206">τοιάδε λαίφεʼ ἔχοντα κατʼ ἀνθρώπους ἀλάλησθαι,</l>
                  <l n="207">εἴ που ἔτι ζώει καὶ ὁρᾷ φάος ἠελίοιο.</l>
                  <l n="208">εἰ δʼ ἤδη τέθνηκε καὶ εἰν Ἀΐδαο δόμοισιν,</l>
                  <l n="209">ὤ μοι ἔπειτʼ Ὀδυσῆος ἀμύμονος, ὅς μʼ ἐπὶ βουσὶν</l>
                  <l n="210">εἷσʼ ἔτι τυτθὸν ἐόντα Κεφαλλήνων ἐνὶ δήμῳ.</l>
                  <l n="211">νῦν δʼ αἱ μὲν γίγνονται ἀθέσφατοι, οὐδέ κεν ἄλλως</l>
                  <l n="212">ἀνδρί γʼ ὑποσταχύοιτο βοῶν γένος εὐρυμετώπων·</l>
                  <l n="213">τὰς δʼ ἄλλοι με κέλονται ἀγινέμεναί σφισιν αὐτοῖς</l>
                  <l n="214">ἔδμεναι· οὐδέ τι παιδὸς ἐνὶ μεγάροις ἀλέγουσιν,</l>
                  <l n="215">οὐδʼ ὄπιδα τρομέουσι θεῶν· μεμάασι γὰρ ἤδη</l>
                  <l n="216">κτήματα δάσσασθαι δὴν οἰχομένοιο ἄνακτος.</l>
                  <l n="217">αὐτὰρ ἐμοὶ τόδε θυμὸς ἐνὶ στήθεσσι φίλοισι</l>
                  <l n="218">πόλλʼ ἐπιδινεῖται· μάλα μὲν κακὸν υἷος ἐόντος</l>
                  <l n="219">ἄλλων δῆμον ἱκέσθαι ἰόντʼ αὐτῇσι βόεσσιν,</l>
                  <l n="220">ἄνδρας ἐς ἀλλοδαπούς· τὸ δὲ ῥίγιον, αὖθι μένοντα</l>
                  <l n="221">βουσὶν ἐπʼ ἀλλοτρίῃσι καθήμενον ἄλγεα πάσχειν.</l>
                  <l n="222">καί κεν δὴ πάλαι ἄλλον ὑπερμενέων βασιλήων</l>
                  <l n="223">ἐξικόμην φεύγων, ἐπεὶ οὐκέτʼ ἀνεκτὰ πέλονται·</l>
                  <l n="224">ἀλλʼ ἔτι τὸν δύστηνον ὀΐομαι, εἴ ποθεν ἐλθὼν</l>
                  <l n="225">ἀνδρῶν μνηστήρων σκέδασιν κατὰ δώματα θείῃ.</l>
               </q>
               <milestone n="226" unit="card" ed="p"/>
               <l n="226">
                  <milestone unit="para" ed="P"/>τὸν δʼ ἀπαμειβόμενος προσέφη πολύμητις
                  Ὀδυσσεύς·</l>
               <q type="unspecified">
                  <l n="227">βουκόλʼ, ἐπεὶ οὔτε κακῷ οὔτʼ ἄφρονι φωτὶ ἔοικας,</l>
                  <l n="228">γιγνώσκω δὲ καὶ αὐτὸς ὅ τοι πινυτὴ φρένας ἵκει,</l>
                  <l n="229">τοὔνεκά τοι ἐρέω καὶ ἐπὶ μέγαν ὅρκον ὀμοῦμαι·</l>
                  <l n="230">ἴστω νῦν Ζεὺς πρῶτα θεῶν ξενίη τε τράπεζα</l>
                  <l n="231">ἱστίη τʼ Ὀδυσῆος ἀμύμονος, ἣν ἀφικάνω,</l>
                  <l n="232">ἦ σέθεν ἐνθάδʼ ἐόντος ἐλεύσεται οἴκαδʼ Ὀδυσσεύς·</l>
                  <l n="233">σοῖσιν δʼ ὀφθαλμοῖσιν ἐπόψεαι, αἴ κʼ ἐθέλῃσθα,</l>
                  <l n="234">κτεινομένους μνηστῆρας, οἳ ἐνθάδε κοιρανέουσιν.</l>
               </q>
               <l n="235">τὸν δʼ αὖτε προσέειπε βοῶν ἐπιβουκόλος ἀνήρ·</l>
               <q type="unspecified">
                  <l n="236">αἲ γὰρ τοῦτο, ξεῖνε, ἔπος τελέσειε Κρονίων·</l>
                  <l n="237">γνοίης χʼ οἵη ἐμὴ δύναμις καὶ χεῖρες ἕπονται.</l>
               </q>
               <l n="238">
                  <milestone unit="para" ed="P"/>ὣς δʼ αὔτως Εὔμαιος ἐπεύξατο πᾶσι θεοῖσι</l>
               <l n="239">νοστῆσαι Ὀδυσῆα πολύφρονα ὅνδε δόμονδε.</l>
               <l n="240">
                  <milestone unit="para" ed="P"/>ὣς οἱ μὲν τοιαῦτα πρὸς ἀλλήλους ἀγόρευον,</l>
               <l n="241">μνηστῆρες δʼ ἄρα Τηλεμάχῳ θάνατόν τε μόρον τε</l>
               <l n="242">ἤρτυον· αὐτὰρ ὁ τοῖσιν ἀριστερὸς ἤλυθεν ὄρνις,</l>
               <l n="243">αἰετὸς ὑψιπέτης, ἔχε δὲ τρήρωνα πέλειαν.</l>
               <l n="244">τοῖσιν δʼ Ἀμφίνομος ἀγορήσατο καὶ μετέειπεν·</l>
               <q type="unspecified">
                  <l n="245">
                     <milestone unit="para" ed="P"/>ὦ φίλοι, οὐχ ἡμῖν συνθεύσεται ἥδε γε βουλή,</l>
                  <l n="246">Τηλεμάχοιο φόνος· ἀλλὰ μνησώμεθα δαιτός.</l>
               </q>
               <l n="247">
                  <milestone unit="para" ed="P"/>ὣς ἔφατʼ Ἀμφίνομος, τοῖσιν δʼ ἐπιήνδανε μῦθος.</l>
               <l n="248">ἐλθόντες δʼ ἐς δώματʼ Ὀδυσσῆος θείοιο</l>
               <l n="249">χλαίνας μὲν κατέθεντο κατὰ κλισμούς τε θρόνους τε,</l>
               <l n="250">οἱ δʼ ἱέρευον ὄϊς μεγάλους καὶ πίονας αἶγας,</l>
               <l n="251">ἵρευον δὲ σύας σιάλους καὶ βοῦν ἀγελαίην·</l>
               <l n="252">σπλάγχνα δʼ ἄρʼ ὀπτήσαντες ἐνώμων, ἐν δέ τε οἶνον</l>
               <l n="253">κρητῆρσιν κερόωντο· κύπελλα δὲ νεῖμε συβώτης.</l>
               <l n="254">σῖτον δέ σφʼ ἐπένειμε Φιλοίτιος, ὄρχαμος ἀνδρῶν,</l>
               <l n="255">καλοῖς ἐν κανέοισιν, ἐῳνοχόει δὲ Μελανθεύς.</l>
               <l n="256">οἱ δʼ ἐπʼ ὀνείαθʼ ἑτοῖμα προκείμενα χεῖρας ἴαλλον.</l>
               <l n="257">
                  <milestone unit="para" ed="P"/>Τηλέμαχος δʼ Ὀδυσῆα καθίδρυε, κέρδεα νωμῶν,</l>
               <l n="258">ἐντὸς ἐϋσταθέος μεγάρου, παρὰ λάϊνον οὐδόν,</l>
               <l n="259">δίφρον ἀεικέλιον καταθεὶς ὀλίγην τε τράπεζαν·</l>
               <l n="260">πὰρ δʼ ἐτίθει σπλάγχνων μοίρας, ἐν δʼ οἶνον ἔχευεν</l>
               <l n="261">ἐν δέπαϊ χρυσέῳ, καί μιν πρὸς μῦθον ἔειπεν·</l>
               <q type="unspecified">
                  <l n="262">
                     <milestone unit="para" ed="P"/>ἐνταυθοῖ νῦν ἧσο μετʼ ἀνδράσιν οἰνοποτάζων·</l>
                  <l n="263">κερτομίας δέ τοι αὐτὸς ἐγὼ καὶ χεῖρας ἀφέξω</l>
                  <l n="264">πάντων μνηστήρων, ἐπεὶ οὔ τοι δήμιός ἐστιν</l>
                  <l n="265">οἶκος ὅδʼ, ἀλλʼ Ὀδυσῆος, ἐμοὶ δʼ ἐκτήσατο κεῖνος.</l>
                  <l n="266">ὑμεῖς δέ, μνηστῆρες, ἐπίσχετε θυμὸν ἐνιπῆς</l>
                  <l n="267">καὶ χειρῶν, ἵνα μή τις ἔρις καὶ νεῖκος ὄρηται.</l>
               </q>
               <milestone n="268" unit="card" ed="p"/>
               <l n="268">
                  <milestone unit="para" ed="P"/>ὣς ἔφαθʼ, οἱ δʼ ἄρα πάντες ὀδὰξ ἐν χείλεσι
                  φύντες</l>
               <l n="269">Τηλέμαχον θαύμαζον, ὃ θαρσαλέως ἀγόρευε.</l>
               <l n="270">τοῖσιν δʼ Ἀντίνοος μετέφη, Εὐπείθεος υἱός·</l>
               <q type="unspecified">
                  <l n="271">
                     <milestone unit="para" ed="P"/>καὶ χαλεπόν περ ἐόντα δεχώμεθα μῦθον,
                     Ἀχαιοί,</l>
                  <l n="272">Τηλεμάχου· μάλα δʼ ἧμιν ἀπειλήσας ἀγορεύει.</l>
                  <l n="273">οὐ γὰρ Ζεὺς εἴασε Κρονίων· τῷ κέ μιν ἤδη</l>
                  <l n="274">παύσαμεν ἐν μεγάροισι, λιγύν περ ἐόντʼ ἀγορητήν.</l>
               </q>
               <l n="275">
                  <milestone unit="para" ed="P"/>ὣς ἔφατʼ Ἀντίνοος· ὁ δʼ ἄρʼ οὐκ ἐμπάζετο μύθων.</l>
               <l n="276">κήρυκες δʼ ἀνὰ ἄστυ θεῶν ἱερὴν ἑκατόμβην</l>
               <l n="277">ἦγον· τοὶ δʼ ἀγέροντο κάρη κομόωντες Ἀχαιοὶ</l>
               <l n="278">ἄλσος ὕπο σκιερὸν ἑκατηβόλου Ἀπόλλωνος.</l>
               <l n="279">
                  <milestone unit="para" ed="P"/>οἱ δʼ ἐπεὶ ὤπτησαν κρέʼ ὑπέρτερα καὶ ἐρύσαντο,</l>
               <l n="280">μοίρας δασσάμενοι δαίνυντʼ ἐρικυδέα δαῖτα·</l>
               <l n="281">πὰρ δʼ ἄρʼ Ὀδυσσῆϊ μοῖραν θέσαν οἳ πονέοντο</l>
               <l n="282">ἴσην, ὡς αὐτοί περ ἐλάγχανον· ὣς γὰρ ἀνώγει</l>
               <l n="283">Τηλέμαχος, φίλος υἱὸς Ὀδυσσῆος θείοιο.</l>
               <l n="284">
                  <milestone unit="para" ed="P"/>μνηστῆρας δʼ οὐ πάμπαν ἀγήνορας εἴα Ἀθήνη</l>
               <l n="285">λώβης ἴσχεσθαι θυμαλγέος, ὄφρʼ ἔτι μᾶλλον</l>
               <l n="286">δύη ἄχος κραδίην Λαερτιάδην Ὀδυσῆα.</l>
               <l n="287">ἦν δέ τις ἐν μνηστῆρσιν ἀνὴρ ἀθεμίστια εἰδώς,</l>
               <l n="288">Κτήσιππος δʼ ὄνομʼ ἔσκε, Σάμῃ δʼ ἐνὶ οἰκία ναῖεν·</l>
               <l n="289">ὃς δή τοι κτεάτεσσι πεποιθὼς θεσπεσίοισι</l>
               <l n="290">μνάσκετʼ Ὀδυσσῆος δὴν οἰχομένοιο δάμαρτα.</l>
               <l n="291">ὅς ῥα τότε μνηστῆρσιν ὑπερφιάλοισι μετηύδα·</l>
               <q type="unspecified">
                  <l n="292">
                     <milestone unit="para" ed="P"/>κέκλυτέ μευ, μνηστῆρες ἀγήνορες, ὄφρα τι
                     εἴπω·</l>
                  <l n="293">μοῖραν μὲν δὴ ξεῖνος ἔχει πάλαι, ὡς ἐπέοικεν,</l>
                  <l n="294">ἴσην· οὐ γὰρ καλὸν ἀτέμβειν οὐδὲ δίκαιον</l>
                  <l n="295">ξείνους Τηλεμάχου, ὅς κεν τάδε δώμαθʼ ἵκηται.</l>
                  <l n="296">ἀλλʼ ἄγε οἱ καὶ ἐγὼ δῶ ξείνιον, ὄφρα καὶ αὐτὸς</l>
                  <l n="297">ἠὲ λοετροχόῳ δώῃ γέρας ἠέ τῳ ἄλλῳ</l>
                  <l n="298">δμώων, οἳ κατὰ δώματʼ Ὀδυσσῆος θείοιο.</l>
               </q>
               <milestone n="299" unit="card" ed="p"/>
               <l n="299">
                  <milestone unit="para" ed="P"/>ὣς εἰπὼν ἔρριψε βοὸς πόδα χειρὶ παχείῃ.</l>
               <l n="300">κείμενον ἐκ κανέοιο λαβών· ὁ δʼ ἀλεύατʼ Ὀδυσσεὺς</l>
               <l n="301">ἦκα παρακλίνας κεφαλήν, μείδησε δὲ θυμῷ</l>
               <l n="302">σαρδάνιον μάλα τοῖον· ὁ δʼ εὔδμητον βάλε τοῖχον.</l>
               <l n="303">Κτήσιππον δʼ ἄρα Τηλέμαχος ἠνίπαπε μύθῳ·</l>
               <q type="unspecified">
                  <l n="304">
                     <milestone unit="para" ed="P"/>Κτήσιππʼ, ἦ μάλα τοι τόδε κέρδιον ἔπλετο
                     θυμῷ·</l>
                  <l n="305">οὐκ ἔβαλες τὸν ξεῖνον· ἀλεύατο γὰρ βέλος αὐτός.</l>
                  <l n="306">ἦ γάρ κέν σε μέσον βάλον ἔγχεϊ ὀξυόεντι,</l>
                  <l n="307">καί κέ τοι ἀντὶ γάμοιο πατὴρ τάφον ἀμφεπονεῖτο</l>
                  <l n="308">ἐνθάδε. τῷ μή τίς μοι ἀεικείας ἐνὶ οἴκῳ</l>
                  <l n="309">φαινέτω· ἤδη γὰρ νοέω καὶ οἶδα ἕκαστα,</l>
                  <l n="310">ἐσθλά τε καὶ τὰ χέρηα· πάρος δʼ ἔτι νήπιος ἦα.</l>
                  <l n="311">ἀλλʼ ἔμπης τάδε μὲν καὶ τέτλαμεν εἰσορόωντες,</l>
                  <l n="312">μήλων σφαζομένων οἴνοιό τε πινομένοιο</l>
                  <l n="313">καὶ σίτου· χαλεπὸν γὰρ ἐρυκακέειν ἕνα πολλούς.</l>
                  <l n="314">ἀλλʼ ἄγε μηκέτι μοι κακὰ ῥέζετε δυσμενέοντες·</l>
                  <l n="315">εἰ δʼ ἤδη μʼ αὐτὸν κτεῖναι μενεαίνετε χαλκῷ,</l>
                  <l n="316">καί κε τὸ βουλοίμην, καί κεν πολὺ κέρδιον εἴη</l>
                  <l n="317">τεθνάμεν ἢ τάδε γʼ αἰὲν ἀεικέα ἔργʼ ὁράασθαι,</l>
                  <l n="318">ξείνους τε στυφελιζομένους δμῳάς τε γυναῖκας</l>
                  <l n="319">ῥυστάζοντας ἀεικελίως κατὰ δώματα καλά.</l>
               </q>
               <l n="320">
                  <milestone unit="para" ed="P"/>ὣς ἔφαθʼ, οἱ δʼ ἄρα πάντες ἀκὴν ἐγένοντο σιωπῇ·</l>
               <l n="321">ὀψὲ δὲ δὴ μετέειπε Δαμαστορίδης Ἀγέλαος·</l>
               <q type="unspecified">
                  <l n="322">
                     <milestone unit="para" ed="P"/>ὦ φίλοι, οὐκ ἂν δή τις ἐπὶ ῥηθέντι δικαίῳ</l>
                  <l n="323">ἀντιβίοις ἐπέεσσι καθαπτόμενος χαλεπαίνοι·</l>
                  <l n="324">μήτε τι τὸν ξεῖνον στυφελίζετε μήτε τινʼ ἄλλον</l>
                  <l n="325">δμώων, οἳ κατὰ δώματʼ Ὀδυσσῆος θείοιο.</l>
                  <l n="326">Τηλεμάχῳ δέ κε μῦθον ἐγὼ καὶ μητέρι φαίην</l>
                  <l n="327">ἤπιον, εἴ σφωϊν κραδίῃ ἅδοι ἀμφοτέροιϊν.</l>
                  <l n="328">ὄφρα μὲν ὑμῖν θυμὸς ἐνὶ στήθεσσιν ἐώλπει</l>
                  <l n="329">νοστήσειν Ὀδυσῆα πολύφρονα ὅνδε δόμονδε,</l>
                  <l n="330">τόφρʼ οὔ τις νέμεσις μενέμεν τʼ ἦν ἰσχέμεναί τε</l>
                  <l n="331">μνηστῆρας κατὰ δώματʼ, ἐπεὶ τόδε κέρδιον ἦεν,</l>
                  <l n="332">εἰ νόστησʼ Ὀδυσεὺς καὶ ὑπότροπος ἵκετο δῶμα·</l>
                  <l n="333">νῦν δʼ ἤδη τόδε δῆλον, ὅ τʼ οὐκέτι νόστιμός ἐστιν.</l>
                  <l n="334">ἀλλʼ ἄγε, σῇ τάδε μητρὶ παρεζόμενος κατάλεξον,</l>
                  <l n="335">γήμασθʼ ὅς τις ἄριστος ἀνὴρ καὶ πλεῖστα πόρῃσιν,</l>
                  <l n="336">ὄφρα σὺ μὲν χαίρων πατρώϊα πάντα νέμηαι,</l>
                  <l n="337">ἔσθων καὶ πίνων, ἡ δʼ ἄλλου δῶμα κομίζῃ.</l>
               </q>
               <l n="338">
                  <milestone unit="para" ed="P"/>τὸν δʼ αὖ Τηλέμαχος πεπνυμένος ἀντίον ηὔδα·</l>
               <q type="unspecified">
                  <l n="339">οὐ μὰ Ζῆνʼ, Ἀγέλαε, καὶ ἄλγεα πατρὸς ἐμοῖο,</l>
                  <l n="340">ὅς που τῆλʼ Ἰθάκης ἢ ἔφθιται ἢ ἀλάληται,</l>
                  <l n="341">οὔ τι διατρίβω μητρὸς γάμον, ἀλλὰ κελεύω</l>
                  <l n="342">γήμασθʼ ᾧ κʼ ἐθέλῃ, ποτὶ δʼ ἄσπετα δῶρα δίδωμι.</l>
                  <l n="343">αἰδέομαι δʼ ἀέκουσαν ἀπὸ μεγάροιο δίεσθαι</l>
                  <l n="344">μύθῳ ἀναγκαίῳ· μὴ τοῦτο θεὸς τελέσειεν.</l>
               </q>
               <milestone n="345" unit="card" ed="p"/>
               <l n="345">
                  <milestone unit="para" ed="P"/>ὣς φάτο Τηλέμαχος· μνηστῆρσι δὲ Παλλὰς Ἀθήνη</l>
               <l n="346">ἄσβεστον γέλω ὦρσε, παρέπλαγξεν δὲ νόημα.</l>
               <l n="347">οἱ δʼ ἤδη γναθμοῖσι γελοίων ἀλλοτρίοισιν,</l>
               <l n="348">αἱμοφόρυκτα δὲ δὴ κρέα ἤσθιον· ὄσσε δʼ ἄρα σφέων</l>
               <l n="349">δακρυόφιν πίμπλαντο, γόον δʼ ὠΐετο θυμός.</l>
               <l n="350">τοῖσι δὲ καὶ μετέειπε Θεοκλύμενος θεοειδής·</l>
               <q type="unspecified">
                  <l n="351">
                     <milestone unit="para" ed="P"/>ἆ δειλοί, τί κακὸν τόδε πάσχετε; νυκτὶ μὲν
                     ὑμέων</l>
                  <l n="352">εἰλύαται κεφαλαί τε πρόσωπά τε νέρθε τε γοῦνα.</l>
                  <l n="353">οἰμωγὴ δὲ δέδηε, δεδάκρυνται δὲ παρειαί,</l>
                  <l n="354">αἵματι δʼ ἐρράδαται τοῖχοι καλαί τε μεσόδμαι·</l>
                  <l n="355">εἰδώλων δὲ πλέον πρόθυρον, πλείη δὲ καὶ αὐλή,</l>
                  <l n="356">ἱεμένων Ἔρεβόσδε ὑπὸ ζόφον· ἠέλιος δὲ</l>
                  <l n="357">οὐρανοῦ ἐξαπόλωλε, κακὴ δʼ ἐπιδέδρομεν ἀχλύς.</l>
               </q>
               <l n="358">
                  <milestone unit="para" ed="P"/>ὣς ἔφαθʼ, οἱ δʼ ἄρα πάντες ἐπʼ αὐτῷ ἡδὺ
                  γέλασσαν.</l>
               <l n="359">τοῖσιν δʼ Εὐρύμαχος, Πολύβου πάϊς, ἦρχʼ ἀγορεύειν·</l>
               <q type="unspecified">
                  <l n="360">
                     <milestone unit="para" ed="P"/>ἀφραίνει ξεῖνος νέον ἄλλοθεν εἰληλουθώς.</l>
                  <l n="361">ἀλλά μιν αἶψα, νέοι, δόμου ἐκπέμψασθε θύραζε</l>
                  <l n="362">εἰς ἀγορὴν ἔρχεσθαι, ἐπεὶ τάδε νυκτὶ ἐΐσκει.</l>
               </q>
               <l n="363">
                  <milestone unit="para" ed="P"/>τὸν δʼ αὖτε προσέειπε Θεοκλύμενος θεοειδής·</l>
               <q type="unspecified">
                  <l n="364">Εὐρύμαχʼ, οὔ τί σʼ ἄνωγα ἐμοὶ πομπῆας ὀπάζειν·</l>
                  <l n="365">εἰσί μοι ὀφθαλμοί τε καὶ οὔατα καὶ πόδες ἄμφω</l>
                  <l n="366">καὶ νόος ἐν στήθεσσι τετυγμένος οὐδὲν ἀεικής.</l>
                  <l n="367">τοῖς ἔξειμι θύραζε, ἐπεὶ νοέω κακὸν ὔμμιν</l>
                  <l n="368">ἐρχόμενον, τό κεν οὔ τις ὑπεκφύγοι οὐδʼ ἀλέαιτο</l>
                  <l n="369">μνηστήρων, οἳ δῶμα κάτʼ ἀντιθέου Ὀδυσῆος</l>
                  <l n="370">ἀνέρας ὑβρίζοντες ἀτάσθαλα μηχανάασθε.</l>
               </q>
               <l n="371">
                  <milestone unit="para" ed="P"/>ὣς εἰπὼν ἐξῆλθε δόμων εὖ ναιεταόντων,</l>
               <l n="372">ἵκετο δʼ ἐς Πείραιον, ὅ μιν πρόφρων ὑπέδεκτο.</l>
               <l n="373">μνηστῆρες δʼ ἄρα πάντες ἐς ἀλλήλους ὁρόωντες</l>
               <l n="374">Τηλέμαχον ἐρέθιζον, ἐπὶ ξείνοις γελόωντες·</l>
               <l n="375">ὧδε δέ τις εἴπεσκε νέων ὑπερηνορεόντων·</l>
               <q type="unspecified">
                  <l n="376">
                     <milestone unit="para" ed="P"/>Τηλέμαχʼ, οὔ τις σεῖο κακοξεινώτερος ἄλλος·</l>
                  <l n="377">οἷον μέν τινα τοῦτον ἔχεις ἐπίμαστον ἀλήτην,</l>
                  <l n="378">σίτου καὶ οἴνου κεχρημένον, οὐδέ τι ἔργων</l>
                  <l n="379">ἔμπαιον οὐδὲ βίης, ἀλλʼ αὔτως ἄχθος ἀρούρης.</l>
                  <l n="380">ἄλλος δʼ αὖτέ τις οὗτος ἀνέστη μαντεύεσθαι.</l>
                  <l n="381">ἀλλʼ εἴ μοί τι πίθοιο, τό κεν πολὺ κέρδιον εἴη·</l>
                  <l n="382">τοὺς ξείνους ἐν νηῒ πολυκληῗδι βαλόντες</l>
                  <l n="383">ἐς Σικελοὺς πέμψωμεν, ὅθεν κέ τοι ἄξιον ἄλφοι.</l>
               </q>
               <l n="384">
                  <milestone unit="para" ed="P"/>ὣς ἔφασαν μνηστῆρες· ὁ δʼ οὐκ ἐμπάζετο μύθων,</l>
               <l n="385">ἀλλʼ ἀκέων πατέρα προσεδέρκετο, δέγμενος αἰεί,</l>
               <l n="386">ὁππότε δὴ μνηστῆρσιν ἀναιδέσι χεῖρας ἐφήσει.</l>
               <l n="387">
                  <milestone unit="para" ed="P"/>ἡ δὲ κατʼ ἄντηστιν θεμένη περικαλλέα δίφρον</l>
               <l n="388">κούρη Ἰκαρίοιο, περίφρων Πηνελόπεια,</l>
               <l n="389">ἀνδρῶν ἐν μεγάροισιν ἑκάστου μῦθον ἄκουεν.</l>
               <l n="390">δεῖπνον μὲν γάρ τοί γε γελοίωντες τετύκοντο</l>
               <l n="391">ἡδὺ τε καὶ μενοεικές, ἐπεὶ μάλα πόλλʼ ἱέρευσαν·</l>
               <l n="392">δόρπου δʼ οὐκ ἄν πως ἀχαρίστερον ἄλλο γένοιτο,</l>
               <l n="393">οἷον δὴ τάχʼ ἔμελλε θεὰ καὶ καρτερὸς ἀνὴρ</l>
               <l n="394">θησέμεναι· πρότεροι γὰρ ἀεικέα μηχανόωντο.</l>
            </div>
            <div n="21" type="textpart" subtype="book">
               <milestone n="1" unit="card" ed="p"/>
               <l n="1">τῇ δʼ ἄρʼ ἐπὶ φρεσὶ θῆκε θεὰ γλαυκῶπις Ἀθήνη,</l>
               <l n="2">κούρῃ Ἰκαρίοιο, περίφρονι Πηνελοπείῃ,</l>
               <l n="3">τόξον μνηστήρεσσι θέμεν πολιόν τε σίδηρον</l>
               <l n="4">ἐν μεγάροις Ὀδυσῆος, ἀέθλια καὶ φόνου ἀρχήν.</l>
               <l n="5">κλίμακα δʼ ὑψηλὴν προσεβήσετο οἷο δόμοιο,</l>
               <l n="6">εἵλετο δὲ κληῗδʼ εὐκαμπέα χειρὶ παχείῃ</l>
               <l n="7">καλὴν χαλκείην· κώπη δʼ ἐλέφαντος ἐπῆεν.</l>
               <l n="8">βῆ δʼ ἴμεναι θάλαμόνδε σὺν ἀμφιπόλοισι γυναιξὶν</l>
               <l n="9">ἔσχατον· ἔνθα δέ οἱ κειμήλια κεῖτο ἄνακτος,</l>
               <l n="10">χαλκός τε χρυσός τε πολύκμητός τε σίδηρος.</l>
               <l n="11">ἔνθα δὲ τόξον κεῖτο παλίντονον ἠδὲ φαρέτρη</l>
               <l n="12">ἰοδόκος, πολλοὶ δʼ ἔνεσαν στονόεντες ὀϊστοί,</l>
               <l n="13">δῶρα τά οἱ ξεῖνος Λακεδαίμονι δῶκε τυχήσας</l>
               <l n="14">Ἴφιτος Εὐρυτίδης, ἐπιείκελος ἀθανάτοισι.</l>
               <l n="15">τὼ δʼ ἐν Μεσσήνῃ ξυμβλήτην ἀλλήλοιϊν</l>
               <l n="16">οἴκῳ ἐν Ὀρτιλόχοιο δαΐφρονος. ἦ τοι Ὀδυσσεὺς</l>
               <l n="17">ἦλθε μετὰ χρεῖος, τό ῥά οἱ πᾶς δῆμος ὄφελλε·</l>
               <l n="18">μῆλα γὰρ ἐξ Ἰθάκης Μεσσήνιοι ἄνδρες ἄειραν</l>
               <l n="19">νηυσὶ πολυκλήϊσι τριηκόσιʼ ἠδὲ νομῆας.</l>
               <l n="20">τῶν ἕνεκʼ ἐξεσίην πολλὴν ὁδὸν ἦλθεν Ὀδυσσεὺς</l>
               <l n="21">παιδνὸς ἐών· πρὸ γὰρ ἧκε πατὴρ ἄλλοι τε γέροντες.</l>
               <l n="22">Ἴφιτος αὖθʼ ἵππους διζήμενος, αἵ οἱ ὄλοντο</l>
               <l n="23">δώδεκα θήλειαι, ὑπὸ δʼ ἡμίονοι ταλαεργοί·</l>
               <l n="24">αἳ δή οἱ καὶ ἔπειτα φόνος καὶ μοῖρα γένοντο,</l>
               <l n="25">ἐπεὶ δὴ Διὸς υἱὸν ἀφίκετο καρτερόθυμον,</l>
               <l n="26">φῶθʼ Ἡρακλῆα, μεγάλων ἐπιίστορα ἔργων,</l>
               <l n="27">ὅς μιν ξεῖνον ἐόντα κατέκτανεν ᾧ ἐνὶ οἴκῳ,</l>
               <l n="28">σχέτλιος, οὐδὲ θεῶν ὄπιν ᾐδέσατʼ οὐδὲ τράπεζαν,</l>
               <l n="29">τὴν ἥν οἱ παρέθηκεν· ἔπειτα δὲ πέφνε καὶ αὐτόν,</l>
               <l n="30">ἵππους δʼ αὐτὸς ἔχε κρατερώνυχας ἐν μεγάροισι.</l>
               <l n="31">τὰς ἐρέων Ὀδυσῆϊ συνήντετο, δῶκε δὲ τόξον,</l>
               <l n="32">τὸ πρὶν μέν ῥʼ ἐφόρει μέγας Εὔρυτος, αὐτὰρ ὁ παιδὶ</l>
               <l n="33">κάλλιπʼ ἀποθνῄσκων ἐν δώμασιν ὑψηλοῖσι.</l>
               <l n="34">τῷ δʼ Ὀδυσεὺς ξίφος ὀξὺ καὶ ἄλκιμον ἔγχος ἔδωκεν,</l>
               <l n="35">ἀρχὴν ξεινοσύνης προσκηδέος· οὐδὲ τραπέζῃ</l>
               <l n="36">γνώτην ἀλλήλων· πρὶν γὰρ Διὸς υἱὸς ἔπεφνεν</l>
               <l n="37">Ἴφιτον Εὐρυτίδην, ἐπιείκελον ἀθανάτοισιν,</l>
               <l n="38">ὅς οἱ τόξον ἔδωκε. τὸ δʼ οὔ ποτε δῖος Ὀδυσσεὺς</l>
               <l n="39">ἐρχόμενος πόλεμόνδε μελαινάων ἐπὶ νηῶν</l>
               <l n="40">ᾑρεῖτʼ, ἀλλʼ αὐτοῦ μνῆμα ξείνοιο φίλοιο</l>
               <l n="41">κέσκετʼ ἐνὶ μεγάροισι, φόρει δέ μιν ἧς ἐπὶ γαίης.</l>
               <milestone n="42" unit="card" ed="p"/>
               <l n="42">
                  <milestone unit="para" ed="P"/>ἡ δʼ ὅτε δὴ θάλαμον τὸν ἀφίκετο δῖα γυναικῶν</l>
               <l n="43">οὐδόν τε δρύϊνον προσεβήσετο, τόν ποτε τέκτων</l>
               <l n="44">ξέσσεν ἐπισταμένως καὶ ἐπὶ στάθμην ἴθυνεν,</l>
               <l n="45">ἐν δὲ σταθμοὺς ἄρσε, θύρας δʼ ἐπέθηκε φαεινάς,</l>
               <l n="46">αὐτίκʼ ἄρʼ ἥ γʼ ἱμάντα θοῶς ἀπέλυσε κορώνης,</l>
               <l n="47">ἐν δὲ κληῗδʼ ἧκε, θυρέων δʼ ἀνέκοπτεν ὀχῆας</l>
               <l n="48">ἄντα τιτυσκομένη· τὰ δʼ ἀνέβραχεν ἠΰτε ταῦρος</l>
               <l n="49">βοσκόμενος λειμῶνι· τόσʼ ἔβραχε καλὰ θύρετρα</l>
               <l n="50">πληγέντα κληΐδι, πετάσθησαν δέ οἱ ὦκα.</l>
               <l n="51">ἡ δʼ ἄρʼ ἐφʼ ὑψηλῆς σανίδος βῆ· ἔνθα δὲ χηλοὶ</l>
               <l n="52">ἕστασαν, ἐν δʼ ἄρα τῇσι θυώδεα εἵματʼ ἔκειτο.</l>
               <l n="53">ἔνθεν ὀρεξαμένη ἀπὸ πασσάλου αἴνυτο τόξον</l>
               <l n="54">αὐτῷ γωρυτῷ, ὅς οἱ περίκειτο φαεινός.</l>
               <l n="55">ἑζομένη δὲ κατʼ αὖθι, φίλοις ἐπὶ γούνασι θεῖσα,</l>
               <l n="56">κλαῖε μάλα λιγέως, ἐκ δʼ ᾕρεε τόξον ἄνακτος.</l>
               <l n="57">ἡ δʼ ἐπεὶ οὖν τάρφθη πολυδακρύτοιο γόοιο,</l>
               <l n="58">βῆ ῥʼ ἴμεναι μέγαρόνδε μετὰ μνηστῆρας ἀγαυοὺς</l>
               <l n="59">τόξον ἔχουσʼ ἐν χειρὶ παλίντονον ἠδὲ φαρέτρην</l>
               <l n="60">ἰοδόκον· πολλοὶ δʼ ἔνεσαν στονόεντες ὀϊστοί.</l>
               <l n="61">τῇ δʼ ἄρʼ ἅμʼ ἀμφίπολοι φέρον ὄγκιον, ἔνθα σίδηρος</l>
               <l n="62">κεῖτο πολὺς καὶ χαλκός, ἀέθλια τοῖο ἄνακτος.</l>
               <l n="63">ἡ δʼ ὅτε δὴ μνηστῆρας ἀφίκετο δῖα γυναικῶν,</l>
               <l n="64">στῆ ῥα παρὰ σταθμὸν τέγεος πύκα ποιητοῖο,</l>
               <l n="65">ἄντα παρειάων σχομένη λιπαρὰ κρήδεμνα.</l>
               <l n="66">ἀμφίπολος δʼ ἄρα οἱ κεδνὴ ἑκάτερθε παρέστη.</l>
               <l n="67">αὐτίκα δὲ μνηστῆρσι μετηύδα καὶ φάτο μῦθον·</l>
               <q type="unspecified">
                  <l n="68">
                     <milestone unit="para" ed="P"/>κέκλυτέ μευ, μνηστῆρες ἀγήνορες, οἳ τόδε
                     δῶμα</l>
                  <l n="69">ἐχράετʼ ἐσθιέμεν καὶ πινέμεν ἐμμενὲς αἰεὶ</l>
                  <l n="70">ἀνδρὸς ἀποιχομένοιο πολὺν χρόνον· οὐδέ τινʼ ἄλλην</l>
                  <l n="71">μύθου ποιήσασθαι ἐπισχεσίην ἐδύνασθε,</l>
                  <l n="72">ἀλλʼ ἐμὲ ἱέμενοι γῆμαι θέσθαι τε γυναῖκα.</l>
                  <l n="73">ἀλλʼ ἄγετε, μνηστῆρες, ἐπεὶ τόδε φαίνετʼ ἄεθλον.</l>
                  <l n="74">θήσω γὰρ μέγα τόξον Ὀδυσσῆος θείοιο·</l>
                  <l n="75">ὃς δέ κε ῥηΐτατʼ ἐντανύσῃ βιὸν ἐν παλάμῃσι</l>
                  <l n="76">καὶ διοϊστεύσῃ πελέκεων δυοκαίδεκα πάντων,</l>
                  <l n="77">τῷ κεν ἅμʼ ἑσποίμην, νοσφισσαμένη τόδε δῶμα</l>
                  <l n="78">κουρίδιον, μάλα καλόν, ἐνίπλειον βιότοιο,</l>
                  <l n="79">τοῦ ποτὲ μεμνήσεσθαι ὀΐομαι ἔν περ ὀνείρῳ.</l>
               </q>
               <milestone n="80" unit="card" ed="p"/>
               <l n="80">
                  <milestone unit="para" ed="P"/>ὣς φάτο, καί ῥʼ Εὔμαιον ἀνώγει, δῖον ὑφορβόν,</l>
               <l n="81">τόξον μνηστήρεσσι θέμεν πολιόν τε σίδηρον.</l>
               <l n="82">δακρύσας δʼ Εὔμαιος ἐδέξατο καὶ κατέθηκε·</l>
               <l n="83">κλαῖε δὲ βουκόλος ἄλλοθʼ, ἐπεὶ ἴδε τόξον ἄνακτος.</l>
               <l n="84">Ἀντίνοος δʼ ἐνένιπεν ἔπος τʼ ἔφατʼ ἔκ τʼ ὀνόμαζε·</l>
               <q type="unspecified">
                  <l n="85">
                     <milestone unit="para" ed="P"/>νήπιοι ἀγροιῶται, ἐφημέρια φρονέοντες,</l>
                  <l n="86">ἆ δειλώ, τί νυ δάκρυ κατείβετον ἠδὲ γυναικὶ</l>
                  <l n="87">θυμὸν ἐνὶ στήθεσσιν ὀρίνετον; ᾗ τε καὶ ἄλλως</l>
                  <l n="88">κεῖται ἐν ἄλγεσι θυμός, ἐπεὶ φίλον ὤλεσʼ ἀκοίτην.</l>
                  <l n="89">ἀλλʼ ἀκέων δαίνυσθε καθήμενοι, ἠὲ θύραζε</l>
                  <l n="90">κλαίετον ἐξελθόντε, κατʼ αὐτόθι τόξα λιπόντε,</l>
                  <l n="91">μνηστήρεσσιν ἄεθλον ἀάατον· οὐ γὰρ ὀΐω</l>
                  <l n="92">ῥηϊδίως τόδε τόξον ἐΰξοον ἐντανύεσθαι.</l>
                  <l n="93">οὐ γάρ τις μέτα τοῖος ἀνὴρ ἐν τοίσδεσι πᾶσιν</l>
                  <l n="94">οἷος Ὀδυσσεὺς ἔσκεν· ἐγὼ δέ μιν αὐτὸς ὄπωπα,</l>
                  <l n="95">καὶ γὰρ μνήμων εἰμί, πάϊς δʼ ἔτι νήπιος ἦα.</l>
               </q>
               <l n="96">
                  <milestone unit="para" ed="P"/>ὣς φάτο, τῷ δʼ ἄρα θυμὸς ἐνὶ στήθεσσιν ἐώλπει</l>
               <l n="97">νευρὴν ἐντανύσειν διοϊστεύσειν τε σιδήρου.</l>
               <l n="98">ἦ τοι ὀϊστοῦ γε πρῶτος γεύσεσθαι ἔμελλεν</l>
               <l n="99">ἐκ χειρῶν Ὀδυσῆος ἀμύμονος, ὃν τότʼ ἀτίμα</l>
               <l n="100">ἥμενος ἐν μεγάροις, ἐπὶ δʼ ὤρνυε πάντας ἑταίρους.</l>
               <l n="101">
                  <milestone unit="para" ed="P"/>τοῖσι δὲ καὶ μετέειφʼ ἱερὴ ἲς Τηλεμάχοιο·</l>
               <q type="unspecified">
                  <l n="102">ὢ πόποι, ἦ μάλα με Ζεὺς ἄφρονα θῆκε Κρονίων·</l>
                  <l n="103">μήτηρ μέν μοί φησι φίλη, πινυτή περ ἐοῦσα,</l>
                  <l n="104">ἄλλῳ ἅμʼ ἕψεσθαι νοσφισσαμένη τόδε δῶμα·</l>
                  <l n="105">αὐτὰρ ἐγὼ γελόω καὶ τέρπομαι ἄφρονι θυμῷ.</l>
                  <l n="106">ἀλλʼ ἄγετε, μνηστῆρες, ἐπεὶ τόδε φαίνετʼ ἄεθλον,</l>
                  <l n="107">οἵη νῦν οὐκ ἔστι γυνὴ κατʼ Ἀχαιΐδα γαῖαν,</l>
                  <l n="108">οὔτε Πύλου ἱερῆς οὔτʼ Ἄργεος οὔτε Μυκήνης·</l>
                  <l n="109">οὔτʼ αὐτῆς Ἰθάκης οὔτʼ ἠπείροιο μελαίνης·</l>
                  <l n="110">καὶ δʼ αὐτοὶ τόδε γʼ ἴστε· τί με χρὴ μητέρος αἴνου;</l>
                  <l n="111">ἀλλʼ ἄγε μὴ μύνῃσι παρέλκετε μηδʼ ἔτι τόξου</l>
                  <l n="112">δηρὸν ἀποτρωπᾶσθε τανυστύος, ὄφρα ἴδωμεν.</l>
                  <l n="113">καὶ δέ κεν αὐτὸς ἐγὼ τοῦ τόξου πειρησαίμην·</l>
                  <l n="114">εἰ δέ κεν ἐντανύσω διοϊστεύσω τε σιδήρου,</l>
                  <l n="115">οὔ κέ μοι ἀχνυμένῳ τάδε δώματα πότνια μήτηρ</l>
                  <l n="116">λείποι ἅμʼ ἄλλῳ ἰοῦσʼ, ὅτʼ ἐγὼ κατόπισθε λιποίμην</l>
                  <l n="117">οἷός τʼ ἤδη πατρὸς ἀέθλια κάλʼ ἀνελέσθαι.</l>
               </q>
               <milestone n="118" unit="card" ed="p"/>
               <l n="118">
                  <milestone unit="para" ed="P"/>ἦ καὶ ἀπʼ ὤμοιϊν χλαῖναν θέτο φοινικόεσσαν</l>
               <l n="119">ὀρθὸς ἀναΐξας, ἀπὸ δὲ ξίφος ὀξὺ θέτʼ ὤμων.</l>
               <l n="120">πρῶτον μὲν πελέκεας στῆσεν, διὰ τάφρον ὀρύξας</l>
               <l n="121">πᾶσι μίαν μακρήν, καὶ ἐπὶ στάθμην ἴθυνεν,</l>
               <l n="122">ἀμφὶ δὲ γαῖαν ἔναξε· τάφος δʼ ἕλε πάντας ἰδόντας,</l>
               <l n="123">ὡς εὐκόσμως στῆσε· πάρος δʼ οὐ πώ ποτʼ ὀπώπει.</l>
               <l n="124">στῆ δʼ ἄρʼ ἐπʼ οὐδὸν ἰὼν καὶ τόξου πειρήτιζε.</l>
               <l n="125">τρὶς μέν μιν πελέμιξεν ἐρύσσεσθαι μενεαίνων,</l>
               <l n="126">τρὶς δὲ μεθῆκε βίης, ἐπιελπόμενος τό γε θυμῷ,</l>
               <l n="127">νευρὴν ἐντανύειν διοϊστεύσειν τε σιδήρου.</l>
               <l n="128">καί νύ κε δή ῥʼ ἐτάνυσσε βίῃ τὸ τέταρτον ἀνέλκων,</l>
               <l n="129">ἀλλʼ Ὀδυσεὺς ἀνένευε καὶ ἔσχεθεν ἱέμενόν περ.</l>
               <l n="130">τοῖς δʼ αὖτις μετέειφʼ ἱερὴ ἲς Τηλεμάχοιο·</l>
               <q type="unspecified">
                  <l n="131">
                     <milestone unit="para" ed="P"/>ὢ πόποι, ἦ καὶ ἔπειτα κακός τʼ ἔσομαι καὶ
                     ἄκικυς,</l>
                  <l n="132">ἠὲ νεώτερός εἰμι καὶ οὔ πω χερσὶ πέποιθα</l>
                  <l n="133">ἄνδρʼ ἀπαμύνασθαι, ὅτε τις πρότερος χαλεπήνῃ.</l>
                  <l n="134">ἀλλʼ ἄγεθʼ, οἵ περ ἐμεῖο βίῃ προφερέστεροί ἐστε,</l>
                  <l n="135">τόξου πειρήσασθε, καὶ ἐκτελέωμεν ἄεθλον.</l>
               </q>
               <l n="136">
                  <milestone unit="para" ed="P"/>ὣς εἰπὼν τόξον μὲν ἀπὸ ἕο θῆκε χαμᾶζε,</l>
               <l n="137">κλίνας κολλητῇσιν ἐϋξέστῃς σανίδεσσιν,</l>
               <l n="138">αὐτοῦ δʼ ὠκὺ βέλος καλῇ προσέκλινε κορώνῃ,</l>
               <l n="139">ἂψ δʼ αὖτις κατʼ ἄρʼ ἕζετʼ ἐπὶ θρόνου ἔνθεν ἀνέστη.</l>
               <l n="140">
                  <milestone unit="para" ed="P"/>τοῖσιν δʼ Ἀντίνοος μετέφη, Εὐπείθεος υἱός·</l>
               <q type="unspecified">
                  <l n="141">ὄρνυσθʼ ἑξείης ἐπιδέξια πάντες ἑταῖροι,</l>
                  <l n="142">ἀρξάμενοι τοῦ χώρου ὅθεν τέ περ οἰνοχοεύει.</l>
               </q>
               <l n="143">
                  <milestone unit="para" ed="P"/>ὣς ἔφατʼ Ἀντίνοος, τοῖσιν δʼ ἐπιήνδανε μῦθος.</l>
               <l n="144">Λειώδης δὲ πρῶτος ἀνίστατο, Οἴνοπος υἱός,</l>
               <l n="145">ὅ σφι θυοσκόος ἔσκε, παρὰ κρητῆρα δὲ καλὸν</l>
               <l n="146">ἷζε μυχοίτατος αἰέν· ἀτασθαλίαι δέ οἱ οἴῳ</l>
               <l n="147">ἐχθραὶ ἔσαν, πᾶσιν δὲ νεμέσσα μνηστήρεσσιν·</l>
               <l n="148">ὅς ῥα τότε πρῶτος τόξον λάβε καὶ βέλος ὠκύ.</l>
               <l n="149">στῆ δʼ ἄρʼ ἐπʼ οὐδὸν ἰὼν καὶ τόξου πειρήτιζεν,</l>
               <l n="150">οὐδέ μιν ἐντάνυσε· πρὶν γὰρ κάμε χεῖρας ἀνέλκων</l>
               <l n="151">ἀτρίπτους ἁπαλάς· μετὰ δὲ μνηστῆρσιν ἔειπεν·</l>
               <q type="unspecified">
                  <l n="152">
                     <milestone unit="para" ed="P"/>ὦ φίλοι, οὐ μὲν ἐγὼ τανύω, λαβέτω δὲ καὶ
                     ἄλλος.</l>
                  <l n="153">πολλοὺς γὰρ τόδε τόξον ἀριστῆας κεκαδήσει</l>
                  <l n="154">θυμοῦ καὶ ψυχῆς, ἐπεὶ ἦ πολὺ φέρτερόν ἐστι</l>
                  <l n="155">τεθνάμεν ἢ ζώοντας ἁμαρτεῖν, οὗθʼ ἕνεκʼ αἰεὶ</l>
                  <l n="156">ἐνθάδʼ ὁμιλέομεν, ποτιδέγμενοι ἤματα πάντα.</l>
                  <l n="157">νῦν μέν τις καὶ ἔλπετʼ ἐνὶ φρεσὶν ἠδὲ μενοινᾷ</l>
                  <l n="158">γῆμαι Πηνελόπειαν, Ὀδυσσῆος παράκοιτιν.</l>
                  <l n="159">αὐτὰρ ἐπὴν τόξου πειρήσεται ἠδὲ ἴδηται,</l>
                  <l n="160">ἄλλην δή τινʼ ἔπειτα Ἀχαιϊάδων εὐπέπλων</l>
                  <l n="161">μνάσθω ἐέδνοισιν διζήμενος· ἡ δέ κʼ ἔπειτα</l>
                  <l n="162">γήμαιθʼ ὅς κε πλεῖστα πόροι καὶ μόρσιμος ἔλθοι.</l>
               </q>
               <milestone n="163" unit="card" ed="p"/>
               <l n="163">
                  <milestone unit="para" ed="P"/>ὣς ἄρʼ ἐφώνησεν καὶ ἀπὸ ἕο τόξον ἔθηκε,</l>
               <l n="164">κλίνας κολλητῇσιν ἐϋξέστῃς σανίδεσσιν,</l>
               <l n="165">αὐτοῦ δʼ ὠκὺ βέλος καλῇ προσέκλινε κορώνῃ,</l>
               <l n="166">ἂψ δʼ αὖτις κατʼ ἄρ ἕζετʼ ἐπὶ θρόνου ἔνθεν ἀνέστη.</l>
               <l n="167">Ἀντίνοος δʼ ἐνένιπεν ἔπος τʼ ἔφατʼ ἔκ τʼ ὀνόμαζε·</l>
               <q type="unspecified">
                  <l n="168">Λειῶδες, ποῖόν σε ἔπος φύγεν ἕρκος ὀδόντων,</l>
                  <l n="169">δεινόν τʼ ἀργαλέον τε, —νεμεσσῶμαι δέ τʼ ἀκούων—</l>
                  <l n="170">εἰ δὴ τοῦτό γε τόξον ἀριστῆας κεκαδήσει</l>
                  <l n="171">θυμοῦ καὶ ψυχῆς, ἐπεὶ οὐ δύνασαι σὺ τανύσσαι.</l>
                  <l n="172">οὐ γάρ τοί σέ γε τοῖον ἐγείνατο πότνια μήτηρ</l>
                  <l n="173">οἷόν τε ῥυτῆρα βιοῦ τʼ ἔμεναι καὶ ὀϊστῶν·</l>
                  <l n="174">ἀλλʼ ἄλλοι τανύουσι τάχα μνηστῆρες ἀγαυοί.</l>
               </q>
               <l n="175">
                  <milestone unit="para" ed="P"/>ὣς φάτο, καί ῥʼ ἐκέλευσε Μελάνθιον, αἰπόλον
                  αἰγῶν·</l>
               <q type="unspecified">
                  <l n="176">ἄγρει δή, πῦρ κῆον ἐνὶ μεγάροισι, Μελανθεῦ,</l>
                  <l n="177">πὰρ δὲ τίθει δίφρον τε μέγαν καὶ κῶας ἐπʼ αὐτοῦ,</l>
                  <l n="178">ἐκ δὲ στέατος ἔνεικε μέγαν τροχὸν ἔνδον ἐόντος,</l>
                  <l n="179">ὄφρα νέοι θάλποντες, ἐπιχρίοντες ἀλοιφῇ,</l>
                  <l n="180">τόξου πειρώμεσθα καὶ ἐκτελέωμεν ἄεθλον.</l>
               </q>
               <l n="181">
                  <milestone unit="para" ed="P"/>ὣς φάθʼ, ὁ δʼ αἶψʼ ἀνέκαιε Μελάνθιος ἀκάματον
                  πῦρ,</l>
               <l n="182">πὰρ δὲ φέρων δίφρον θῆκεν καὶ κῶας ἐπʼ αὐτοῦ,</l>
               <l n="183">ἐκ δὲ στέατος ἔνεικε μέγαν τροχὸν ἔνδον ἐόντος·</l>
               <l n="184">τῷ ῥα νέοι θάλποντες ἐπειρῶντʼ· οὐδʼ ἐδύναντο</l>
               <l n="185">ἐντανύσαι, πολλὸν δὲ βίης ἐπιδευέες ἦσαν.</l>
               <l n="186">
                  <milestone unit="para" ed="P"/>Ἀντίνοος δʼ ἔτʼ ἐπεῖχε καὶ Εὐρύμαχος θεοειδής,</l>
               <l n="187">ἀρχοὶ μνηστήρων· ἀρετῇ δʼ ἔσαν ἔξοχʼ ἄριστοι.</l>
               <l n="188">τὼ δʼ ἐξ οἴκου βῆσαν ὁμαρτήσαντες ἅμʼ ἄμφω</l>
               <l n="189">βουκόλος ἠδὲ συφορβὸς Ὀδυσσῆος θείοιο·</l>
               <l n="190">ἐκ δʼ αὐτὸς μετὰ τοὺς δόμου ἤλυθε δῖος Ὀδυσσεύς.</l>
               <l n="191">ἀλλʼ ὅτε δή ῥʼ ἐκτὸς θυρέων ἔσαν ἠδὲ καὶ αὐλῆς,</l>
               <l n="192">φθεγξάμενός σφε ἔπεσσι προσηύδα μειλιχίοισι·</l>
               <q type="unspecified">
                  <l n="193">
                     <milestone unit="para" ed="P"/>βουκόλε καὶ σύ, συφορβέ, ἔπος τί κε
                     μυθησαίμην,</l>
                  <l n="194">ἦ αὐτὸς κεύθω; φάσθαι δέ με θυμὸς ἀνώγει.</l>
                  <l n="195">ποῖοί κʼ εἶτʼ Ὀδυσῆϊ ἀμυνέμεν, εἴ ποθεν ἔλθοι</l>
                  <l n="196">ὧδε μάλʼ ἐξαπίνης καί τις θεὸς αὐτὸν ἐνείκαι;</l>
                  <l n="197">ἤ κε μνηστήρεσσιν ἀμύνοιτʼ ἦ Ὀδυσῆϊ;</l>
                  <l n="198">εἴπαθʼ ὅπως ὑμέας κραδίη θυμός τε κελεύει.</l>
               </q>
               <l n="199">
                  <milestone unit="para" ed="P"/>τὸν δʼ αὖτε προσέειπε βοῶν ἐπιβουκόλος ἀνήρ·</l>
               <q type="unspecified">
                  <l n="200">Ζεῦ πάτερ, αἲ γὰρ τοῦτο τελευτήσειας ἐέλδωρ,</l>
                  <l n="201">ὡς ἔλθοι μὲν κεῖνος ἀνήρ, ἀγάγοι δέ ἑ δαίμων·</l>
                  <l n="202">γνοίης χʼ οἵη ἐμὴ δύναμις καὶ χεῖρες ἕπονται.</l>
               </q>
               <l n="203">
                  <milestone unit="para" ed="P"/>ὣς δʼ αὔτως Εὔμαιος ἐπεύχετο πᾶσι θεοῖσι</l>
               <l n="204">νοστῆσαι Ὀδυσῆα πολύφρονα ὅνδε δόμονδε.</l>
               <milestone n="205" unit="card" ed="p"/>
               <l n="205">
                  <milestone unit="para" ed="P"/>αὐτὰρ ἐπεὶ δὴ τῶν γε νόον νημερτέʼ ἀνέγνω,</l>
               <l n="206">ἐξαῦτίς σφε ἔπεσσιν ἀμειβόμενος προσέειπεν·</l>
               <q type="unspecified">
                  <l n="207">
                     <milestone unit="para" ed="P"/>ἔνδον μὲν δὴ ὅδʼ αὐτὸς ἐγώ, κακὰ πολλὰ
                     μογήσας</l>
                  <l n="208">ἤλυθον εἰκοστῷ ἔτεϊ ἐς πατρίδα γαῖαν.</l>
                  <l n="209">γιγνώσκω δʼ ὡς σφῶϊν ἐελδομένοισιν ἱκάνω</l>
                  <l n="210">οἴοισι δμώων· τῶν δʼ ἄλλων οὔ τευ ἄκουσα</l>
                  <l n="211">εὐξαμένου ἐμὲ αὖτις ὑπότροπον οἴκαδʼ ἱκέσθαι.</l>
                  <l n="212">σφῶϊν δʼ, ὡς ἔσεταί περ, ἀληθείην καταλέξω.</l>
                  <l n="213">εἴ χʼ ὑπʼ ἐμοί γε θεὸς δαμάσῃ μνηστῆρας ἀγαυούς,</l>
                  <l n="214">ἄξομαι ἀμφοτέροις ἀλόχους καὶ κτήματʼ ὀπάσσω</l>
                  <l n="215">οἰκία τʼ ἐγγὺς ἐμεῖο τετυγμένα· καί μοι ἔπειτα</l>
                  <l n="216">Τηλεμάχου ἑτάρω τε κασιγνήτω τε ἔσεσθον.</l>
                  <l n="217">εἰ δʼ ἄγε δή, καὶ σῆμα ἀριφραδὲς ἄλλο τι δείξω,</l>
                  <l n="218">ὄφρα μʼ ἐῢ γνῶτον πιστωθῆτόν τʼ ἐνὶ θυμῷ,</l>
                  <l n="219">οὐλήν, τήν ποτέ με σῦς ἤλασε λευκῷ ὀδόντι</l>
                  <l n="220">Παρνησόνδʼ ἐλθόντα σὺν υἱάσιν Αὐτολύκοιο.</l>
               </q>
               <l n="221">
                  <milestone unit="para" ed="P"/>ὣς εἰπὼν ῥάκεα μεγάλης ἀποέργαθεν οὐλῆς.</l>
               <l n="222">τὼ δʼ ἐπεὶ εἰσιδέτην εὖ τʼ ἐφράσσαντο ἕκαστα,</l>
               <l n="223">κλαῖον ἄρʼ ἀμφʼ Ὀδυσῆϊ δαΐφρονι χεῖρε βαλόντε,</l>
               <l n="224">καὶ κύνεον ἀγαπαζόμενοι κεφαλήν τε καὶ ὤμους</l>
               <l n="225">ὣς δʼ αὔτως Ὀδυσεὺς κεφαλὰς καὶ χεῖρας ἔκυσσε.</l>
               <l n="226">καί νύ κʼ ὀδυρομένοισιν ἔδυ φάος ἠελίοιο,</l>
               <l n="227">εἰ μὴ Ὀδυσσεὺς αὐτὸς ἐρύκακε φώνησέν τε·</l>
               <q type="unspecified">
                  <l n="228">
                     <milestone unit="para" ed="P"/>παύεσθον κλαυθμοῖο γόοιό τε, μή τις ἴδηται</l>
                  <l n="229">ἐξελθὼν μεγάροιο, ἀτὰρ εἴπῃσι καὶ εἴσω.</l>
                  <l n="230">ἀλλὰ προμνηστῖνοι ἐσέλθετε, μηδʼ ἅμα πάντες,</l>
                  <l n="231">πρῶτος ἐγώ, μετὰ δʼ ὔμμες· ἀτὰρ τόδε σῆμα τετύχθω·</l>
                  <l n="232">ἄλλοι μὲν γὰρ πάντες, ὅσοι μνηστῆρες ἀγαυοί,</l>
                  <l n="233">οὐκ ἐάσουσιν ἐμοὶ δόμεναι βιὸν ἠδὲ φαρέτρην·</l>
                  <l n="234">ἀλλὰ σύ, δῖʼ Εὔμαιε, φέρων ἀνὰ δώματα τόξον</l>
                  <l n="235">ἐν χείρεσσιν ἐμοὶ θέμεναι, εἰπεῖν τε γυναιξὶ</l>
                  <l n="236">κληῗσαι μεγάροιο θύρας πυκινῶς ἀραρυίας,</l>
                  <l n="237">ἢν δέ τις ἢ στοναχῆς ἠὲ κτύπου ἔνδον ἀκούσῃ</l>
                  <l n="238">ἀνδρῶν ἡμετέροισιν ἐν ἕρκεσι, μή τι θύραζε</l>
                  <l n="239">προβλώσκειν, ἀλλʼ αὐτοῦ ἀκὴν ἔμεναι παρὰ ἔργῳ.</l>
                  <l n="240">σοὶ δέ, Φιλοίτιε δῖε, θύρας ἐπιτέλλομαι αὐλῆς</l>
                  <l n="241">κληῗσαι κληῗδι, θοῶς δʼ ἐπὶ δεσμὸν ἰῆλαι.</l>
               </q>
               <l n="242">
                  <milestone unit="para" ed="P"/>ὣς εἰπὼν εἰσῆλθε δόμους εὖ ναιετάοντας·</l>
               <l n="243">ἕζετʼ ἔπειτʼ ἐπὶ δίφρον ἰών, ἔνθεν περ ἀνέστη·</l>
               <l n="244">ἐς δʼ ἄρα καὶ τὼ δμῶε ἴτην θείου Ὀδυσῆος.</l>
               <l n="245">
                  <milestone unit="para" ed="P"/>Εὐρύμαχος δʼ ἤδη τόξον μετὰ χερσὶν ἐνώμα,</l>
               <l n="246">θάλπων ἔνθα καὶ ἔνθα σέλᾳ πυρός· ἀλλά μιν οὐδʼ ὣς</l>
               <l n="247">ἐντανύσαι δύνατο, μέγα δʼ ἔστενε κυδάλιμον κῆρ·</l>
               <l n="248">ὀχθήσας δʼ ἄρα εἶπεν ἔπος τʼ ἔφατʼ ἔκ τʼ ὀνόμαζεν·</l>
               <q type="unspecified">
                  <l n="249">
                     <milestone unit="para" ed="P"/>ὢ πόποι, ἧ μοι ἄχος περί τʼ αὐτοῦ καὶ περὶ
                     πάντων·</l>
                  <l n="250">οὔ τι γάμου τοσσοῦτον ὀδύρομαι, ἀχνύμενός περ·</l>
                  <l n="251">εἰσὶ καὶ ἄλλαι πολλαὶ Ἀχαιΐδες, αἱ μὲν ἐν αὐτῇ</l>
                  <l n="252">ἀμφιάλῳ Ἰθάκῃ, αἱ δʼ ἄλλῃσιν πολίεσσιν·</l>
                  <l n="253">ἀλλʼ εἰ δὴ τοσσόνδε βίης ἐπιδευέες εἰμὲν</l>
                  <l n="254">ἀντιθέου Ὀδυσῆος, ὅ τʼ οὐ δυνάμεσθα τανύσσαι</l>
                  <l n="255">τόξον· ἐλεγχείη δὲ καὶ ἐσσομένοισι πυθέσθαι.</l>
               </q>
               <milestone n="256" unit="card" ed="p"/>
               <l n="256">
                  <milestone unit="para" ed="P"/>τὸν δʼ αὖτʼ Ἀντίνοος προσέφη, Εὐπείθεος υἱός·</l>
               <q type="unspecified">
                  <l n="257">Εὐρύμαχʼ, οὐχ οὕτως ἔσται· νοέεις δὲ καὶ αὐτός.</l>
                  <l n="258">νῦν μὲν γὰρ κατὰ δῆμον ἑορτὴ τοῖο θεοῖο</l>
                  <l n="259">ἁγνή· τίς δέ κε τόξα τιταίνοιτʼ; ἀλλὰ ἕκηλοι</l>
                  <l n="260">κάτθετʼ· ἀτὰρ πελέκεάς γε καὶ εἴ κʼ εἰῶμεν ἅπαντας</l>
                  <l n="261">ἑστάμεν· οὐ μὲν γάρ τινʼ ἀναιρήσεσθαι ὀΐω,</l>
                  <l n="262">ἐλθόντʼ ἐς μέγαρον Λαερτιάδεω Ὀδυσῆος.</l>
                  <l n="263">ἀλλʼ ἄγετʼ, οἰνοχόος μὲν ἐπαρξάσθω δεπάεσσιν,</l>
                  <l n="264">ὄφρα σπείσαντες καταθείομεν ἀγκύλα τόξα·</l>
                  <l n="265">ἠῶθεν δὲ κέλεσθε Μελάνθιον, αἰπόλον αἰγῶν,</l>
                  <l n="266">αἶγας ἄγειν, αἳ πᾶσι μέγʼ ἔξοχοι αἰπολίοισιν,</l>
                  <l n="267">ὄφρʼ ἐπὶ μηρία θέντες Ἀπόλλωνι κλυτοτόξῳ</l>
                  <l n="268">τόξου πειρώμεσθα καὶ ἐκτελέωμεν ἄεθλον.</l>
               </q>
               <l n="269">
                  <milestone unit="para" ed="P"/>ὣς ἔφατʼ Ἀντίνοος, τοῖσιν δʼ ἐπιήνδανε μῦθος.</l>
               <l n="270">τοῖσι δὲ κήρυκες μὲν ὕδωρ ἐπὶ χεῖρας ἔχευαν,</l>
               <l n="271">κοῦροι δὲ κρητῆρας ἐπεστέψαντο ποτοῖο,</l>
               <l n="272">νώμησαν δʼ ἄρα πᾶσιν ἐπαρξάμενοι δεπάεσσιν.</l>
               <l n="273">οἱ δʼ ἐπεὶ οὖν σπεῖσάν τʼ ἔπιόν θʼ ὅσον ἤθελε θυμός,</l>
               <l n="274">τοῖς δὲ δολοφρονέων μετέφη πολύμητις Ὀδυσσεύς·</l>
               <q type="unspecified">
                  <l n="275">
                     <milestone unit="para" ed="P"/>κέκλυτέ μευ, μνηστῆρες ἀγακλειτῆς βασιλείης·</l>
                  <l n="276">ὄφρʼ εἴπω τά με θυμὸς ἐνὶ στήθεσσι κελεύει·</l>
                  <l n="277">Εὐρύμαχον δὲ μάλιστα καὶ Ἀντίνοον θεοειδέα</l>
                  <l n="278">λίσσομʼ, ἐπεὶ καὶ τοῦτο ἔπος κατὰ μοῖραν ἔειπε,</l>
                  <l n="279">νῦν μὲν παῦσαι τόξον, ἐπιτρέψαι δὲ θεοῖσιν·</l>
                  <l n="280">ἠῶθεν δὲ θεὸς δώσει κράτος ᾧ κʼ ἐθέλῃσιν.</l>
                  <l n="281">ἀλλʼ ἄγʼ ἐμοὶ δότε τόξον ἐΰξοον, ὄφρα μεθʼ ὑμῖν</l>
                  <l n="282">χειρῶν καὶ σθένεος πειρήσομαι, ἤ μοι ἔτʼ ἐστὶν</l>
                  <l n="283">ἴς, οἵη πάρος ἔσκεν ἐνὶ γναμπτοῖσι μέλεσσιν,</l>
                  <l n="284">ἦ ἤδη μοι ὄλεσσεν ἄλη τʼ ἀκομιστίη τε.</l>
               </q>
               <l n="285">
                  <milestone unit="para" ed="P"/>ὣς ἔφαθʼ, οἱ δʼ ἄρα πάντες ὑπερφιάλως
                  νεμέσησαν,</l>
               <l n="286">δείσαντες μὴ τόξον ἐΰξοον ἐντανύσειεν.</l>
               <l n="287">Ἀντίνοος δʼ ἐνένιπεν ἔπος τʼ ἔφατʼ ἔκ τʼ ὀνόμαζεν·</l>
               <q type="unspecified">
                  <l n="288">
                     <milestone unit="para" ed="P"/>ἆ δειλὲ ξείνων, ἔνι τοι φρένες οὐδʼ ἠβαιαί·</l>
                  <l n="289">οὐκ ἀγαπᾷς ὃ ἕκηλος ὑπερφιάλοισι μεθʼ ἡμῖν</l>
                  <l n="290">δαίνυσαι, οὐδέ τι δαιτὸς ἀμέρδεαι, αὐτὰρ ἀκούεις</l>
                  <l n="291">μύθων ἡμετέρων καὶ ῥήσιος; οὐδέ τις ἄλλος</l>
                  <l n="292">ἡμετέρων μύθων ξεῖνος καὶ πτωχὸς ἀκούει.</l>
                  <l n="293">οἶνός σε τρώει μελιηδής, ὅς τε καὶ ἄλλους</l>
                  <l n="294">βλάπτει, ὃς ἄν μιν χανδὸν ἕλῃ μηδʼ αἴσιμα πίνῃ.</l>
                  <l n="295">οἶνος καὶ Κένταυρον, ἀγακλυτὸν Εὐρυτίωνα,</l>
                  <l n="296">ἄασʼ ἐνὶ μεγάρῳ μεγαθύμου Πειριθόοιο,</l>
                  <l n="297">ἐς Λαπίθας ἐλθόνθʼ· ὁ δʼ ἐπεὶ φρένας ἄασεν οἴνῳ,</l>
                  <l n="298">μαινόμενος κάκʼ ἔρεξε δόμον κάτα Πειριθόοιο·</l>
                  <l n="299">ἥρωας δʼ ἄχος εἷλε, διὲκ προθύρου δὲ θύραζε</l>
                  <l n="300">ἕλκον ἀναΐξαντες, ἀπʼ οὔατα νηλέϊ χαλκῷ</l>
                  <l n="301">ῥῖνάς τʼ ἀμήσαντες· ὁ δὲ φρεσὶν ᾗσιν ἀασθεὶς</l>
                  <l n="302">ἤϊεν ἣν ἄτην ὀχέων ἀεσίφρονι θυμῷ.</l>
                  <l n="303">ἐξ οὗ Κενταύροισι καὶ ἀνδράσι νεῖκος ἐτύχθη,</l>
                  <l n="304">οἷ δʼ αὐτῷ πρώτῳ κακὸν εὕρετο οἰνοβαρείων.</l>
                  <l n="305">ὣς καὶ σοὶ μέγα πῆμα πιφαύσκομαι, αἴ κε τὸ τόξον</l>
                  <l n="306">ἐντανύσῃς· οὐ γάρ τευ ἐπητύος ἀντιβολήσεις</l>
                  <l n="307">ἡμετέρῳ ἐνὶ δήμῳ, ἄφαρ δέ σε νηῒ μελαίνῃ</l>
                  <l n="308">εἰς Ἔχετον βασιλῆα, βροτῶν δηλήμονα πάντων,</l>
                  <l n="309">πέμψομεν· ἔνθεν δʼ οὔ τι σαώσεαι· ἀλλὰ ἕκηλος</l>
                  <l n="310">πῖνέ τε, μηδʼ ἐρίδαινε μετʼ ἀνδράσι κουροτέροισιν.</l>
               </q>
               <milestone n="311" unit="card" ed="p"/>
               <l n="311">
                  <milestone unit="para" ed="P"/>τὸν δʼ αὖτε προσέειπε περίφρων Πηνελόπεια·</l>
               <q type="unspecified">
                  <l n="312">Ἀντίνοʼ, οὐ μὲν καλὸν ἀτέμβειν οὐδὲ δίκαιον</l>
                  <l n="313">ξείνους Τηλεμάχου, ὅς κεν τάδε δώμαθʼ ἵκηται·</l>
                  <l n="314">ἔλπεαι, αἴ χʼ ὁ ξεῖνος Ὀδυσσῆος μέγα τόξον</l>
                  <l n="315">ἐντανύσῃ χερσίν τε βίηφί τε ἧφι πιθήσας,</l>
                  <l n="316">οἴκαδέ μʼ ἄξεσθαι καὶ ἑὴν θήσεσθαι ἄκοιτιν;</l>
                  <l n="317">οὐδʼ αὐτός που τοῦτό γʼ ἐνὶ στήθεσσιν ἔολπε·</l>
                  <l n="318">μηδέ τις ὑμείων τοῦ γʼ εἵνεκα θυμὸν ἀχεύων</l>
                  <l n="319">ἐνθάδε δαινύσθω, ἐπεὶ οὐδὲ μὲν οὐδὲ ἔοικεν.</l>
               </q>
               <l n="320">
                  <milestone unit="para" ed="P"/>τὴν δʼ αὖτʼ Εὐρύμαχος, Πολύβου πάϊς, ἀντίον
                  ηὔδα·</l>
               <q type="unspecified">
                  <l n="321">κούρη Ἰκαρίοιο, περίφρον Πηνελόπεια,</l>
                  <l n="322">οὔ τί σε τόνδʼ ἄξεσθαι ὀϊόμεθʼ· οὐδὲ ἔοικεν·</l>
                  <l n="323">ἀλλʼ αἰσχυνόμενοι φάτιν ἀνδρῶν ἠδὲ γυναικῶν,</l>
                  <l n="324">μή ποτέ τις εἴπῃσι κακώτερος ἄλλος Ἀχαιῶν</l>
                  <l n="325">ἦ πολὺ χείρονες ἄνδρες ἀμύμονος ἀνδρὸς ἄκοιτιν</l>
                  <l n="326">μνῶνται, οὐδέ τι τόξον ἐΰξοον ἐντανύουσιν·</l>
                  <l n="327">ἀλλʼ ἄλλος τις πτωχὸς ἀνὴρ ἀλαλήμενος ἐλθὼν</l>
                  <l n="328">ῥηϊδίως ἐτάνυσσε βιόν, διὰ δʼ ἧκε σιδήρου.</l>
                  <l n="329">ὣς ἐρέουσʼ, ἡμῖν δʼ ἂν ἐλέγχεα ταῦτα γένοιτο.</l>
               </q>
               <l n="330">τὸν δʼ αὖτε προσέειπε περίφρων Πηνελόπεια·</l>
               <q type="unspecified">
                  <l n="331">Εὐρύμαχʼ, οὔ πως ἔστιν ἐϋκλεῖας κατὰ δῆμον</l>
                  <l n="332">ἔμμεναι οἳ δὴ οἶκον ἀτιμάζοντες ἔδουσιν</l>
                  <l n="333">ἀνδρὸς ἀριστῆος· τί δʼ ἐλέγχεα ταῦτα τίθεσθε;</l>
                  <l n="334">οὗτος δὲ ξεῖνος μάλα μὲν μέγας ἠδʼ εὐπηγής,</l>
                  <l n="335">πατρὸς δʼ ἐξ ἀγαθοῦ γένος εὔχεται ἔμμεναι υἱός.</l>
                  <l n="336">ἀλλʼ ἄγε οἱ δότε τόξον ἐΰξοον, ὄφρα ἴδωμεν.</l>
                  <l n="337">ὧδε γὰρ ἐξερέω, τὸ δὲ καὶ τετελεσμένον ἔσται·</l>
                  <l n="338">εἴ κέ μιν ἐντανύσῃ, δώῃ δέ οἱ εὖχος Ἀπόλλων,</l>
                  <l n="339">ἕσσω μιν χλαῖνάν τε χιτῶνά τε, εἵματα καλά,</l>
                  <l n="340">δώσω δʼ ὀξὺν ἄκοντα, κυνῶν ἀλκτῆρα καὶ ἀνδρῶν,</l>
                  <l n="341">καὶ ξίφος ἄμφηκες· δώσω δʼ ὑπὸ ποσσὶ πέδιλα,</l>
                  <l n="342">πέμψω δʼ ὅππη μιν κραδίη θυμός τε κελεύει.</l>
               </q>
               <l n="343">
                  <milestone unit="para" ed="P"/>τὴν δʼ αὖ Τηλέμαχος πεπνυμένος ἀντίον ηὔδα·</l>
               <q type="unspecified">
                  <l n="344">μῆτερ ἐμή, τόξον μὲν Ἀχαιῶν οὔ τις ἐμεῖο</l>
                  <l n="345">κρείσσων, ᾧ κʼ ἐθέλω, δόμεναί τε καὶ ἀρνήσασθαι,</l>
                  <l n="346">οὔθʼ ὅσσοι κραναὴν Ἰθάκην κάτα κοιρανέουσιν,</l>
                  <l n="347">οὔθʼ ὅσσοι νήσοισι πρὸς Ἤλιδος ἱπποβότοιο·</l>
                  <l n="348">τῶν οὔ τίς μʼ ἀέκοντα βιήσεται, αἴ κʼ ἐθέλωμι</l>
                  <l n="349">καὶ καθάπαξ ξείνῳ δόμεναι τάδε τόξα φέρεσθαι.</l>
                  <l n="350">ἀλλʼ εἰς οἶκον ἰοῦσα τὰ σʼ αὐτῆς ἔργα κόμιζε,</l>
                  <l n="351">ἱστόν τʼ ἠλακάτην τε, καὶ ἀμφιπόλοισι κέλευε</l>
                  <l n="352">ἔργον ἐποίχεσθαι· τόξον δʼ ἄνδρεσσι μελήσει</l>
                  <l n="353">πᾶσι, μάλιστα δʼ ἐμοί· τοῦ γὰρ κράτος ἔστʼ ἐνὶ οἴκῳ.</l>
               </q>
               <milestone n="354" unit="card" ed="p"/>
               <l n="354">
                  <milestone unit="para" ed="P"/>ἡ μὲν θαμβήσασα πάλιν οἶκόνδε βεβήκει·</l>
               <l n="355">παιδὸς γὰρ μῦθον πεπνυμένον ἔνθετο θυμῷ.</l>
               <l n="356">ἐς δʼ ὑπερῷʼ ἀναβᾶσα σὺν ἀμφιπόλοισι γυναιξὶ</l>
               <l n="357">κλαῖεν ἔπειτʼ Ὀδυσῆα, φίλον πόσιν, ὄφρα οἱ ὕπνον</l>
               <l n="358">ἡδὺν ἐπὶ βλεφάροισι βάλε γλαυκῶπις Ἀθήνη.</l>
               <l n="359">
                  <milestone unit="para" ed="P"/>αὐτὰρ ὁ τόξα λαβὼν φέρε καμπύλα δῖος ὑφορβός·</l>
               <l n="360">μνηστῆρες δʼ ἄρα πάντες ὁμόκλεον ἐν μεγάροισιν·</l>
               <l n="361">ὧδε δέ τις εἴπεσκε νέων ὑπερηνορεόντων·</l>
               <q type="unspecified">
                  <l n="362">
                     <milestone unit="para" ed="P"/>πῆ δὴ καμπύλα τόξα φέρεις, ἀμέγαρτε συβῶτα,</l>
                  <l n="363">πλαγκτέ; τάχʼ αὖ σʼ ἐφʼ ὕεσσι κύνες ταχέες κατέδονται</l>
                  <l n="364">οἶον ἀπʼ ἀνθρώπων, οὓς ἔτρεφες, εἴ κεν Ἀπόλλων</l>
                  <l n="365">ἡμῖν ἱλήκῃσι καὶ ἀθάνατοι θεοὶ ἄλλοι.</l>
               </q>
               <l n="366">
                  <milestone unit="para" ed="P"/>ὣς φάσαν, αὐτὰρ, ὁ θῆκε φέρων αὐτῇ ἐνὶ χώρῃ,</l>
               <l n="367">δείσας, οὕνεκα πολλοὶ ὁμόκλεον ἐν μεγάροισιν.</l>
               <l n="368">Τηλέμαχος δʼ ἑτέρωθεν ἀπειλήσας ἐγεγώνει·</l>
               <q type="unspecified">
                  <l n="369">
                     <milestone unit="para" ed="P"/>ἄττα, πρόσω φέρε τόξα· τάχʼ οὐκ εὖ πᾶσι
                     πιθήσεις</l>
                  <l n="370">μή σε καὶ ὁπλότερός περ ἐὼν ἀγρόνδε δίωμαι,</l>
                  <l n="371">βάλλων χερμαδίοισι· βίηφι δὲ φέρτερός εἰμι.</l>
                  <l n="372">αἲ γὰρ πάντων τόσσον, ὅσοι κατὰ δώματʼ ἔασι,</l>
                  <l n="373">μνηστήρων χερσίν τε βίηφί τε φέρτερος εἴην·</l>
                  <l n="374">τῷ κε τάχα στυγερῶς τινʼ ἐγὼ πέμψαιμι νέεσθαι</l>
                  <l n="375">ἡμετέρου ἐξ οἴκου, ἐπεὶ κακὰ μηχανόωνται.</l>
               </q>
               <l n="376">
                  <milestone unit="para" ed="P"/>ὣς ἔφαθʼ, οἱ δʼ ἄρα πάντες ἐπʼ αὐτῷ ἡδὺ
                  γέλασσαν</l>
               <l n="377">μνηστῆρες, καὶ δὴ μέθιεν χαλεποῖο χόλοιο</l>
               <l n="378">Τηλεμάχῳ· τὰ δὲ τόξα φέρων ἀνὰ δῶμα συβώτης</l>
               <l n="379">ἐν χείρεσσʼ Ὀδυσῆϊ δαΐφρονι θῆκε παραστάς.</l>
               <l n="380">ἐκ δὲ καλεσσάμενος προσέφη τροφὸν Εὐρύκλειαν·</l>
               <q type="unspecified">
                  <l n="381">
                     <milestone unit="para" ed="P"/>Τηλέμαχος κέλεταί σε, περίφρων Εὐρύκλεια,</l>
                  <l n="382">κληῗσαι μεγάροιο θύρας πυκινῶς ἀραρυίας.</l>
                  <l n="383">ἢν δέ τις ἤ στοναχῆς ἠὲ κτύπου ἔνδον ἀκούσῃ</l>
                  <l n="384">ἀνδρῶν ἡμετέροισιν ἐν ἕρκεσι, μή τι θύραζε</l>
                  <l n="385">προβλώσκειν, ἀλλʼ αὐτοῦ ἀκὴν ἔμεναι παρὰ ἔργῳ.</l>
               </q>
               <l n="386">
                  <milestone unit="para" ed="P"/>ὣς ἄρʼ ἐφώνησεν, τῇ δʼ ἄπτερος ἔπλετο μῦθος,</l>
               <l n="387">κλήϊσεν δὲ θύρας μεγάρων εὖ ναιεταόντων.</l>
               <l n="388">
                  <milestone unit="para" ed="P"/>σιγῇ δʼ ἐξ οἴκοιο Φιλοίτιος ἆλτο θύραζε,</l>
               <l n="389">κλήϊσεν δʼ ἄρʼ ἔπειτα θύρας εὐερκέος αὐλῆς.</l>
               <l n="390">κεῖτο δʼ ὑπʼ αἰθούσῃ ὅπλον νεὸς ἀμφιελίσσης</l>
               <l n="391">βύβλινον, ᾧ ῥʼ ἐπέδησε θύρας, ἐς δʼ ἤϊεν αὐτός·</l>
               <l n="392">ἕζετʼ ἔπειτʼ ἐπὶ δίφρον ἰών, ἔνθεν περ ἀνέστη,</l>
               <l n="393">εἰσορόων Ὀδυσῆα. ὁ δʼ ἤδη τόξον ἐνώμα</l>
               <l n="394">πάντη ἀναστρωφῶν, πειρώμενος ἔνθα καὶ ἔνθα,</l>
               <l n="395">μὴ κέρα ἶπες ἔδοιεν ἀποιχομένοιο ἄνακτος.</l>
               <l n="396">ὧδε τις εἴπεσκεν ἰδὼν ἐς πλησίον ἄλλον·</l>
               <q type="unspecified">
                  <l n="397">
                     <milestone unit="para" ed="P"/>ἦ τις θηητὴρ καὶ ἐπίκλοπος ἔπλετο τόξων·</l>
                  <l n="398">ἤ ῥά νύ που τοιαῦτα καὶ αὐτῷ οἴκοθι κεῖται</l>
                  <l n="399">ἢ ὅ γʼ ἐφορμᾶται ποιησέμεν, ὡς ἐνὶ χερσὶ</l>
                  <l n="400">νωμᾷ ἔνθα καὶ ἔνθα κακῶν ἔμπαιος ἀλήτης.</l>
               </q>
               <milestone n="401" unit="card" ed="p"/>
               <l n="401">
                  <milestone unit="para" ed="P"/>ἄλλος δʼ αὖ εἴπεσκε νέων ὑπερηνορεόντων·</l>
               <q type="unspecified">
                  <l n="402">αἲ γὰρ δὴ τοσσοῦτον ὀνήσιος ἀντιάσειεν</l>
                  <l n="403">ὡς οὗτός ποτε τοῦτο δυνήσεται ἐντανύσασθαι.</l>
               </q>
               <l n="404">
                  <milestone unit="para" ed="P"/>ὣς ἄρʼ ἔφαν μνηστῆρες· ἀτὰρ πολύμητις Ὀδυσσεύς,</l>
               <l n="405">αὐτίκʼ ἐπεὶ μέγα τόξον ἐβάστασε καὶ ἴδε πάντη,</l>
               <l n="406">ὡς ὅτʼ ἀνὴρ φόρμιγγος ἐπιστάμενος καὶ ἀοιδῆς</l>
               <l n="407">ῥηϊδίως ἐτάνυσσε νέῳ περὶ κόλλοπι χορδήν,</l>
               <l n="408">ἅψας ἀμφοτέρωθεν ἐϋστρεφὲς ἔντερον οἰός,</l>
               <l n="409">ὣς ἄρʼ ἄτερ σπουδῆς τάνυσεν μέγα τόξον Ὀδυσσεύς.</l>
               <l n="410">δεξιτερῇ ἄρα χειρὶ λαβὼν πειρήσατο νευρῆς·</l>
               <l n="411">ἡ δʼ ὑπὸ καλὸν ἄεισε, χελιδόνι εἰκέλη αὐδήν.</l>
               <l n="412">μνηστῆρσιν δʼ ἄρʼ ἄχος γένετο μέγα, πᾶσι δʼ ἄρα χρὼς</l>
               <l n="413">ἐτράπετο· Ζεὺς δὲ μεγάλʼ ἔκτυπε σήματα φαίνων·</l>
               <l n="414">γήθησέν τʼ ἄρʼ ἔπειτα πολύτλας δῖος Ὀδυσσεύς.</l>
               <l n="415">ὅττι ῥά οἱ τέρας ἧκε Κρόνου πάϊς ἀγκυλομήτεω·</l>
               <l n="416">εἵλετο δʼ ὠκὺν ὀϊστόν, ὅ οἱ παρέκειτο τραπέζῃ</l>
               <l n="417">γυμνός· τοὶ δʼ ἄλλοι κοίλης ἔντοσθε φαρέτρης</l>
               <l n="418">κείατο, τῶν τάχʼ ἔμελλον Ἀχαιοὶ πειρήσεσθαι.</l>
               <l n="419">τόν ῥʼ ἐπὶ πήχει ἑλὼν ἕλκεν νευρὴν γλυφίδας τε,</l>
               <l n="420">αὐτόθεν ἐκ δίφροιο καθήμενος, ἧκε δʼ ὀϊστὸν</l>
               <l n="421">ἄντα τιτυσκόμενος, πελέκεων δʼ οὐκ ἤμβροτε πάντων</l>
               <l n="422">πρώτης στειλειῆς, διὰ δʼ ἀμπερὲς ἦλθε θύραζε</l>
               <l n="423">ἰὸς χαλκοβαρής· ὁ δὲ Τηλέμαχον προσέειπε·</l>
               <q type="unspecified">
                  <l n="424">
                     <milestone unit="para" ed="P"/>Τηλέμαχʼ, οὔ σʼ ὁ ξεῖνος ἐνὶ μεγάροισιν
                     ἐλέγχει</l>
                  <l n="425">ἥμενος, οὐδέ τι τοῦ σκοποῦ ἤμβροτον οὐδέ τι τόξον</l>
                  <l n="426">δὴν ἔκαμον τανύων· ἔτι μοι μένος ἔμπεδόν ἐστιν,</l>
                  <l n="427">οὐχ ὥς με μνηστῆρες ἀτιμάζοντες ὄνονται.</l>
                  <l n="428">νῦν δʼ ὥρη καὶ δόρπον Ἀχαιοῖσιν τετυκέσθαι</l>
                  <l n="429">ἐν φάει, αὐτὰρ ἔπειτα καὶ ἄλλως ἑψιάασθαι</l>
                  <l n="430">μολπῇ καὶ φόρμιγγι· τὰ γάρ τʼ ἀναθήματα δαιτός.</l>
               </q>
               <l n="431">
                  <milestone unit="para" ed="P"/>ἦ καὶ ἐπʼ ὀφρύσι νεῦσεν· ὁ δʼ ἀμφέθετο ξίφος
                  ὀξὺ</l>
               <l n="432">Τηλέμαχος, φίλος υἱὸς Ὀδυσσῆος θείοιο,</l>
               <l n="433">ἀμφὶ δὲ χεῖρα φίλην βάλεν ἔγχεϊ, ἄγχι δʼ ἄρʼ αὐτοῦ</l>
               <l n="434">πὰρ θρόνον ἑστήκει κεκορυθμένος αἴθοπι χαλκῷ.</l>
            </div>
            <div n="22" type="textpart" subtype="book">
               <milestone n="1" unit="card" ed="p"/>
               <l n="1">αὐτὰρ ὁ γυμνώθη ῥακέων πολύμητις Ὀδυσσεύς,</l>
               <l n="2">ἆλτο δʼ ἐπὶ μέγαν οὐδόν, ἔχων βιὸν ἠδὲ φαρέτρην</l>
               <l n="3">ἰῶν ἐμπλείην, ταχέας δʼ ἐκχεύατʼ ὀϊστοὺς</l>
               <l n="4">αὐτοῦ πρόσθε ποδῶν, μετὰ δὲ μνηστῆρσιν ἔειπεν·</l>
               <q type="unspecified">
                  <l n="5">οὗτος μὲν δὴ ἄεθλος ἀάατος ἐκτετέλεσται·</l>
                  <l n="6">νῦν αὖτε σκοπὸν ἄλλον, ὃν οὔ πώ τις βάλεν ἀνήρ,</l>
                  <l n="7">εἴσομαι, αἴ κε τύχωμι, πόρῃ δέ μοι εὖχος Ἀπόλλων.</l>
               </q>
               <l n="8">
                  <milestone unit="para" ed="P"/>ἦ καὶ ἐπʼ Ἀντινόῳ ἰθύνετο πικρὸν ὀϊστόν.</l>
               <l n="9">ἦ τοι ὁ καλὸν ἄλεισον ἀναιρήσεσθαι ἔμελλε,</l>
               <l n="10">χρύσεον ἄμφωτον, καὶ δὴ μετὰ χερσὶν ἐνώμα,</l>
               <l n="11">ὄφρα πίοι οἴνοιο· φόνος δέ οἱ οὐκ ἐνὶ θυμῷ</l>
               <l n="12">μέμβλετο· τίς κʼ οἴοιτο μετʼ ἀνδράσι δαιτυμόνεσσι</l>
               <l n="13">μοῦνον ἐνὶ πλεόνεσσι, καὶ εἰ μάλα καρτερὸς εἴη,</l>
               <l n="14">οἷ τεύξειν θάνατόν τε κακὸν καὶ κῆρα μέλαιναν;</l>
               <l n="15">τὸν δʼ Ὀδυσεὺς κατὰ λαιμὸν ἐπισχόμενος βάλεν ἰῷ,</l>
               <l n="16">ἀντικρὺ δʼ ἁπαλοῖο διʼ αὐχένος ἤλυθʼ ἀκωκή.</l>
               <l n="17">ἐκλίνθη δʼ ἑτέρωσε, δέπας δέ οἱ ἔκπεσε χειρὸς</l>
               <l n="18">βλημένου, αὐτίκα δʼ αὐλὸς ἀνὰ ῥῖνας παχὺς ἦλθεν</l>
               <l n="19">αἵματος ἀνδρομέοιο· θοῶς δʼ ἀπὸ εἷο τράπεζαν</l>
               <l n="20">ὦσε ποδὶ πλήξας, ἀπὸ δʼ εἴδατα χεῦεν ἔραζε·</l>
               <l n="21">σῖτός τε κρέα τʼ ὀπτὰ φορύνετο. τοὶ δʼ ὁμάδησαν</l>
               <l n="22">μνηστῆρες κατὰ δώμαθʼ, ὅπως ἴδον ἄνδρα πεσόντα,</l>
               <l n="23">ἐκ δὲ θρόνων ἀνόρουσαν ὀρινθέντες κατὰ δῶμα,</l>
               <l n="24">πάντοσε παπταίνοντες ἐϋδμήτους ποτὶ τοίχους·</l>
               <l n="25">οὐδέ πη ἀσπὶς ἔην οὐδʼ ἄλκιμον ἔγχος ἑλέσθαι.</l>
               <l n="26">νείκειον δʼ Ὀδυσῆα χολωτοῖσιν ἐπέεσσι·</l>
               <q type="unspecified">
                  <l n="27">
                     <milestone unit="para" ed="P"/>ξεῖνε, κακῶς ἀνδρῶν τοξάζεαι· οὐκέτʼ ἀέθλων</l>
                  <l n="28">ἄλλων ἀντιάσεις· νῦν τοι σῶς αἰπὺς ὄλεθρος.</l>
                  <l n="29">καὶ γὰρ δὴ νῦν φῶτα κατέκτανες ὃς μέγʼ ἄριστος</l>
                  <l n="30">κούρων εἰν Ἰθάκῃ· τῷ σʼ ἐνθάδε γῦπες ἔδονται.</l>
               </q>
               <l n="31">
                  <milestone unit="para" ed="P"/>ἴσκεν ἕκαστος ἀνήρ, ἐπεὶ ἦ φάσαν οὐκ ἐθέλοντα</l>
               <l n="32">ἄνδρα κατακτεῖναι· τὸ δὲ νήπιοι οὐκ ἐνόησαν,</l>
               <l n="33">ὡς δή σφιν καὶ πᾶσιν ὀλέθρου πείρατʼ ἐφῆπτο.</l>
               <l n="34">τοὺς δʼ ἄρʼ ὑπόδρα ἰδὼν προσέφη πολύμητις Ὀδυσσεύς·</l>
               <q type="unspecified">
                  <l n="35">
                     <milestone unit="para" ed="P"/>ὦ κύνες, οὔ μʼ ἔτʼ ἐφάσκεθʼ ὑπότροπον οἴκαδʼ
                     ἱκέσθαι</l>
                  <l n="36">δήμου ἄπο Τρώων, ὅτι μοι κατεκείρετε οἶκον,</l>
                  <l n="37">δμῳῇσιν δὲ γυναιξὶ παρευνάζεσθε βιαίως,</l>
                  <l n="38">αὐτοῦ τε ζώοντος ὑπεμνάασθε γυναῖκα,</l>
                  <l n="39">οὔτε θεοὺς δείσαντες, οἳ οὐρανὸν εὐρὺν ἔχουσιν,</l>
                  <l n="40">οὔτε τινʼ ἀνθρώπων νέμεσιν κατόπισθεν ἔσεσθαι·</l>
                  <l n="41">νῦν ὑμῖν καὶ πᾶσιν ὀλέθρου πείρατʼ ἐφῆπται.</l>
               </q>
               <milestone n="42" unit="card" ed="p"/>
               <l n="42">
                  <milestone unit="para" ed="P"/>ὣς φάτο, τοὺς δʼ ἄρα πάντας ὑπὸ χλωρὸν δέος
                  εἷλεν·</l>
               <l n="43">πάπτηνεν δὲ ἕκαστος ὅπη φύγοι αἰπὺν ὄλεθρον.</l>
               <l n="44">Εὐρύμαχος δέ μιν οἶος ἀμειβόμενος προσέειπεν·</l>
               <q type="unspecified">
                  <l n="45">
                     <milestone unit="para" ed="P"/>εἰ μὲν δὴ Ὀδυσεὺς Ἰθακήσιος εἰλήλουθας,</l>
                  <l n="46">ταῦτα μὲν αἴσιμα εἶπας, ὅσα ῥέζεσκον Ἀχαιοί,</l>
                  <l n="47">πολλὰ μὲν ἐν μεγάροισιν ἀτάσθαλα, πολλὰ δʼ ἐπʼ ἀγροῦ.</l>
                  <l n="48">ἀλλʼ ὁ μὲν ἤδη κεῖται ὃς αἴτιος ἔπλετο πάντων,</l>
                  <l n="49">Ἀντίνοος· οὗτος γὰρ ἐπίηλεν τάδε ἔργα,</l>
                  <l n="50">οὔ τι γάμου τόσσον κεχρημένος οὐδὲ χατίζων,</l>
                  <l n="51">ἀλλʼ ἄλλα φρονέων, τά οἱ οὐκ ἐτέλεσσε Κρονίων,</l>
                  <l n="52">ὄφρʼ Ἰθάκης κατὰ δῆμον ἐϋκτιμένης βασιλεύοι</l>
                  <l n="53">αὐτός, ἀτὰρ σὸν παῖδα κατακτείνειε λοχήσας.</l>
                  <l n="54">νῦν δʼ ὁ μὲν ἐν μοίρῃ πέφαται, σὺ δὲ φείδεο λαῶν</l>
                  <l n="55">σῶν· ἀτὰρ ἄμμες ὄπισθεν ἀρεσσάμενοι κατὰ δῆμον,</l>
                  <l n="56">ὅσσα τοι ἐκπέποται καὶ ἐδήδοται ἐν μεγάροισι,</l>
                  <l n="57">τιμὴν ἀμφὶς ἄγοντες ἐεικοσάβοιον ἕκαστος,</l>
                  <l n="58">χαλκόν τε χρυσόν τʼ ἀποδώσομεν, εἰς ὅ κε σὸν κῆρ</l>
                  <l n="59">ἰανθῇ· πρὶν δʼ οὔ τι νεμεσσητὸν κεχολῶσθαι.</l>
               </q>
               <l n="60">
                  <milestone unit="para" ed="P"/>τὸν δʼ ἄρʼ ὑπόδρα ἰδὼν προσέφη πολύμητις
                  Ὀδυσσεύς·</l>
               <q type="unspecified">
                  <l n="61">Εὐρύμαχʼ, οὐδʼ εἴ μοι πατρώϊα πάντʼ ἀποδοῖτε,</l>
                  <l n="62">ὅσσα τε νῦν ὔμμʼ ἐστὶ καὶ εἴ ποθεν ἄλλʼ ἐπιθεῖτε,</l>
                  <l n="63">οὐδέ κεν ὣς ἔτι χεῖρας ἐμὰς λήξαιμι φόνοιο</l>
                  <l n="64">πρὶν πᾶσαν μνηστῆρας ὑπερβασίην ἀποτῖσαι.</l>
                  <l n="65">νῦν ὑμῖν παράκειται ἐναντίον ἠὲ μάχεσθαι</l>
                  <l n="66">ἢ φεύγειν, ὅς κεν θάνατον καὶ κῆρας ἀλύξῃ·</l>
                  <l n="67">ἀλλά τινʼ οὐ φεύξεσθαι ὀΐομαι αἰπὺν ὄλεθρον.</l>
               </q>
               <l n="68">
                  <milestone unit="para" ed="P"/>ὣς φάτο, τῶν δʼ αὐτοῦ λύτο γούνατα καὶ φίλον
                  ἦτορ.</l>
               <l n="69">τοῖσιν δʼ Εὐρύμαχος προσεφώνεε δεύτερον αὖτις·</l>
               <q type="unspecified">
                  <l n="70">
                     <milestone unit="para" ed="P"/>ὦ φίλοι, οὐ γὰρ σχήσει ἀνὴρ ὅδε χεῖρας
                     ἀάπτους,</l>
                  <l n="71">ἀλλʼ ἐπεὶ ἔλλαβε τόξον ἐΰξοον ἠδὲ φαρέτρην,</l>
                  <l n="72">οὐδοῦ ἄπο ξεστοῦ τοξάσσεται, εἰς ὅ κε πάντας</l>
                  <l n="73">ἄμμε κατακτείνῃ· ἀλλὰ μνησώμεθα χάρμης.</l>
                  <l n="74">φάσγανά τε σπάσσασθε καὶ ἀντίσχεσθε τραπέζας</l>
                  <l n="75">ἰῶν ὠκυμόρων· ἐπὶ δʼ αὐτῷ πάντες ἔχωμεν</l>
                  <l n="76">ἀθρόοι, εἴ κέ μιν οὐδοῦ ἀπώσομεν ἠδὲ θυράων,</l>
                  <l n="77">ἔλθωμεν δʼ ἀνὰ ἄστυ, βοὴ δʼ ὤκιστα γένοιτο·</l>
                  <l n="78">τῷ κε τάχʼ οὗτος ἀνὴρ νῦν ὕστατα τοξάσσαιτο.</l>
               </q>
               <milestone n="79" unit="card" ed="p"/>
               <l n="79">
                  <milestone unit="para" ed="P"/>ὣς ἄρα φωνήσας εἰρύσσατο φάσγανον ὀξὺ</l>
               <l n="80">χάλκεον, ἀμφοτέρωθεν ἀκαχμένον, ἆλτο δʼ ἐπʼ αὐτῷ</l>
               <l n="81">σμερδαλέα ἰάχων· ὁ δʼ ἁμαρτῆ δῖος Ὀδυσσεὺς</l>
               <l n="82">ἰὸν ἀποπροίει, βάλε δὲ στῆθος παρὰ μαζόν,</l>
               <l n="83">ἐν δέ οἱ ἥπατι πῆξε θοὸν βέλος· ἐκ δʼ ἄρα χειρὸς</l>
               <l n="84">φάσγανον ἧκε χαμᾶζε, περιρρηδὴς δὲ τραπέζῃ</l>
               <l n="85">κάππεσεν ἰδνωθείς, ἀπὸ δʼ εἴδατα χεῦεν ἔραζε</l>
               <l n="86">καὶ δέπας ἀμφικύπελλον· ὁ δὲ χθόνα τύπτε μετώπῳ</l>
               <l n="87">θυμῷ ἀνιάζων, ποσὶ δὲ θρόνον ἀμφοτέροισι</l>
               <l n="88">λακτίζων ἐτίνασσε· κατʼ ὀφθαλμῶν δʼ ἔχυτʼ ἀχλύς.</l>
               <l n="89">
                  <milestone unit="para" ed="P"/>Ἀμφίνομος δʼ Ὀδυσῆος ἐείσατο κυδαλίμοιο</l>
               <l n="90">ἀντίος ἀΐξας, εἴρυτο δὲ φάσγανον ὀξύ,</l>
               <l n="91">εἴ πώς οἱ εἴξειε θυράων. ἀλλʼ ἄρα μιν φθῆ</l>
               <l n="92">Τηλέμαχος κατόπισθε βαλὼν χαλκήρεϊ δουρὶ</l>
               <l n="93">ὤμων μεσσηγύς, διὰ δὲ στήθεσφιν ἔλασσεν·</l>
               <l n="94">δούπησεν δὲ πεσών, χθόνα δʼ ἤλασε παντὶ μετώπῳ.</l>
               <l n="95">Τηλέμαχος δʼ ἀπόρουσε, λιπὼν δολιχόσκιον ἔγχος</l>
               <l n="96">αὐτοῦ ἐν Ἀμφινόμῳ· περὶ γὰρ δίε μή τις Ἀχαιῶν</l>
               <l n="97">ἔγχος ἀνελκόμενον δολιχόσκιον ἢ ἐλάσειε</l>
               <l n="98">φασγάνῳ ἀΐξας ἠὲ προπρηνέα τύψας.</l>
               <l n="99">βῆ δὲ θέειν, μάλα δʼ ὦκα φίλον πατέρʼ εἰσαφίκανεν,</l>
               <l n="100">ἀγχοῦ δʼ ἱστάμενος ἔπεα πτερόεντα προσηύδα·</l>
               <q type="unspecified">
                  <l n="101">
                     <milestone unit="para" ed="P"/>ὦ πάτερ, ἤδη τοι σάκος οἴσω καὶ δύο δοῦρε</l>
                  <l n="102">καὶ κυνέην πάγχαλκον, ἐπὶ κροτάφοις ἀραρυῖαν</l>
                  <l n="103">αὐτός τʼ ἀμφιβαλεῦμαι ἰών, δώσω δὲ συβώτῃ</l>
                  <l n="104">καὶ τῷ βουκόλῳ ἄλλα· τετευχῆσθαι γὰρ ἄμεινον.</l>
               </q>
               <l n="105">
                  <milestone unit="para" ed="P"/>τὸν δʼ ἀπαμειβόμενος προσέφη πολύμητις
                  Ὀδυσσεύς·</l>
               <q type="unspecified">
                  <l n="106">οἶσε θέων, ἧός μοι ἀμύνεσθαι πάρʼ ὀϊστοί,</l>
                  <l n="107">μή μʼ ἀποκινήσωσι θυράων μοῦνον ἐόντα.</l>
               </q>
               <l n="108">
                  <milestone unit="para" ed="P"/>ὣς φάτο, Τηλέμαχος δὲ φίλῳ ἐπεπείθετο πατρί,</l>
               <l n="109">βῆ δʼ ἴμεναι θάλαμόνδʼ, ὅθι οἱ κλυτὰ τεύχεα κεῖτο.</l>
               <l n="110">ἔνθεν τέσσαρα μὲν σάκεʼ ἔξελε, δούρατα δʼ ὀκτὼ</l>
               <l n="111">καὶ πίσυρας κυνέας χαλκήρεας ἱπποδασείας·</l>
               <l n="112">βῆ δὲ φέρων, μάλα δʼ ὦκα φίλον πατέρʼ εἰσαφίκανεν,</l>
               <l n="113">αὐτὸς δὲ πρώτιστα περὶ χροῒ δύσετο χαλκόν·</l>
               <l n="114">ὣς δʼ αὔτως τὼ δμῶε δυέσθην τεύχεα καλά,</l>
               <l n="115">ἔσταν δʼ ἀμφʼ Ὀδυσῆα δαΐφρονα ποικιλομήτην.</l>
               <l n="116">
                  <milestone unit="para" ed="P"/>αὐτὰρ ὅ γʼ, ὄφρα μὲν αὐτῷ ἀμύνεσθαι ἔσαν ἰοί.</l>
               <l n="117">τόφρα μνηστήρων ἕνα γʼ αἰεὶ ᾧ ἐνὶ οἴκῳ</l>
               <l n="118">βάλλε τιτυσκόμενος· τοὶ δʼ ἀγχιστῖνοι ἔπιπτον.</l>
               <l n="119">αὐτὰρ ἐπεὶ λίπον ἰοὶ ὀϊστεύοντα ἄνακτα,</l>
               <l n="120">τόξον μὲν πρὸς σταθμὸν ἐϋσταθέος μεγάροιο</l>
               <l n="121">ἔκλινʼ ἑστάμεναι, πρὸς ἐνώπια παμφανόωντα,</l>
               <l n="122">αὐτὸς δʼ ἀμφʼ ὤμοισι σάκος θέτο τετραθέλυμνον,</l>
               <l n="123">κρατὶ δʼ ἐπʼ ἰφθίμῳ κυνέην εὔτυκτον ἔθηκεν,</l>
               <l n="124">ἵππουριν, δεινὸν δὲ λόφος καθύπερθεν ἔνευεν·</l>
               <l n="125">εἵλετο δʼ ἄλκιμα δοῦρε δύω κεκορυθμένα χαλκῷ.</l>
               <milestone n="126" unit="card" ed="p"/>
               <l n="126">
                  <milestone unit="para" ed="P"/>ὀρσοθύρη δέ τις ἔσκεν ἐϋδμήτῳ ἐνὶ τοίχῳ,</l>
               <l n="127">ἀκρότατον δὲ παρʼ οὐδὸν ἐϋσταθέος μεγάροιο</l>
               <l n="128">ἦν ὁδὸς ἐς λαύρην, σανίδες δʼ ἔχον εὖ ἀραρυῖαι.</l>
               <l n="129">τὴν δʼ Ὀδυσεὺς φράζεσθαι ἀνώγει δῖον ὑφορβὸν</l>
               <l n="130">ἑσταότʼ ἄγχʼ αὐτῆς· μία δʼ οἴη γίγνετʼ ἐφορμή.</l>
               <l n="131">τοῖς δʼ Ἀγέλεως μετέειπεν, ἔπος πάντεσσι πιφαύσκων·</l>
               <q type="unspecified">
                  <l n="132">
                     <milestone unit="para" ed="P"/>ὦ φίλοι, οὐκ ἂν δή τις ἀνʼ ὀρσοθύρην ἀναβαίη</l>
                  <l n="133">καὶ εἴποι λαοῖσι, βοὴ δʼ ὤκιστα γένοιτο;</l>
                  <l n="134">τῷ κε τάχʼ οὗτος ἀνὴρ νῦν ὕστατα τοξάσσαιτο.</l>
               </q>
               <l n="135">
                  <milestone unit="para" ed="P"/>τὸν δʼ αὖτε προσέειπε Μελάνθιος, αἰπόλος αἰγῶν·</l>
               <q type="unspecified">
                  <l n="136">οὔ πως ἔστʼ, Ἀγέλαε διοτρεφές· ἄγχι γὰρ αἰνῶς</l>
                  <l n="137">αὐλῆς καλὰ θύρετρα καὶ ἀργαλέον στόμα λαύρης·</l>
                  <l n="138">καί χʼ εἷς πάντας ἐρύκοι ἀνήρ, ὅς τʼ ἄλκιμος εἴη.</l>
                  <l n="139">ἀλλʼ ἄγεθʼ, ὑμῖν τεύχεʼ ἐνείκω θωρηχθῆναι</l>
                  <l n="140">ἐκ θαλάμου· ἔνδον γάρ, ὀΐομαι, οὐδέ πη ἄλλῃ</l>
                  <l n="141">τεύχεα κατθέσθην Ὀδυσεὺς καὶ φαίδιμος υἱός.</l>
               </q>
               <l n="142">
                  <milestone unit="para" ed="P"/>ὣς εἰπὼν ἀνέβαινε Μελάνθιος, αἰπόλος αἰγῶν,</l>
               <l n="143">εἰς θαλάμους Ὀδυσῆος ἀνὰ ῥῶγας μεγάροιο.</l>
               <l n="144">ἔνθεν δώδεκα μὲν σάκεʼ ἔξελε, τόσσα δὲ δοῦρα</l>
               <l n="145">καὶ τόσσας κυνέας χαλκήρεας ἱπποδασείας·</l>
               <l n="146">βῆ δʼ ἴμεναι, μάλα δʼ ὦκα φέρων μνηστῆρσιν ἔδωκεν.</l>
               <l n="147">καὶ τότʼ Ὀδυσσῆος λύτο γούνατα καὶ φίλον ἦτορ,</l>
               <l n="148">ὡς περιβαλλομένους ἴδε τεύχεα χερσί τε δοῦρα</l>
               <l n="149">μακρὰ τινάσσοντας· μέγα δʼ αὐτῷ φαίνετο ἔργον.</l>
               <l n="150">αἶψα δὲ Τηλέμαχον ἔπεα πτερόεντα προσηύδα·</l>
               <q type="unspecified">
                  <l n="151">
                     <milestone unit="para" ed="P"/>Τηλέμαχʼ, ἦ μάλα δή τις ἐνὶ μεγάροισι
                     γυναικῶν</l>
                  <l n="152">νῶϊν ἐποτρύνει πόλεμον κακὸν ἠὲ Μελανθεύς.</l>
               </q>
               <l n="153">
                  <milestone unit="para" ed="P"/>τὸν δʼ αὖ Τηλέμαχος πεπνυμένος ἀντίον ηὔδα·</l>
               <q type="unspecified">
                  <l n="154">ὦ πάτερ, αὐτὸς ἐγὼ τόδε γʼ ἤμβροτον—οὐδέ τις ἄλλος</l>
                  <l n="155">αἴτιος—ὃς θαλάμοιο θύρην πυκινῶς ἀραρυῖαν</l>
                  <l n="156">κάλλιπον ἀγκλίνας· τῶν δὲ σκοπὸς ἦεν ἀμείνων.</l>
                  <l n="157">ἀλλʼ ἴθι, δῖʼ Εὔμαιε, θύρην ἐπίθες θαλάμοιο</l>
                  <l n="158">καὶ φράσαι ἤ τις ἄρʼ ἐστὶ γυναικῶν ἣ τάδε ῥέζει,</l>
                  <l n="159">ἢ υἱὸς Δολίοιο, Μελανθεύς, τόν περ ὀΐω.</l>
               </q>
               <l n="160">
                  <milestone unit="para" ed="P"/>ὣς οἱ μὲν τοιαῦτα πρὸς ἀλλήλους ἀγόρευον,</l>
               <l n="161">βῆ δʼ αὖτις θάλαμόνδε Μελάνθιος, αἰπόλος αἰγῶν,</l>
               <l n="162">οἴσων τεύχεα καλά. νόησε δὲ δῖος ὑφορβός,</l>
               <l n="163">αἶψα δʼ Ὀδυσσῆα προσεφώνεεν ἐγγὺς ἐόντα·</l>
               <q type="unspecified">
                  <l n="164">
                     <milestone unit="para" ed="P"/>διογενὲς Λαερτιάδη, πολυμήχανʼ Ὀδυσσεῦ,</l>
                  <l n="165">κεῖνος δʼ αὖτʼ ἀΐδηλος ἀνήρ, ὃν ὀϊόμεθʼ αὐτοί,</l>
                  <l n="166">ἔρχεται ἐς θάλαμον· σὺ δέ μοι νημερτὲς ἐνίσπες,</l>
                  <l n="167">ἤ μιν ἀποκτείνω, αἴ κε κρείσσων γε γένωμαι,</l>
                  <l n="168">ἦε σοὶ ἐνθάδʼ ἄγω, ἵνʼ ὑπερβασίας ἀποτίσῃ</l>
                  <l n="169">πολλάς, ὅσσας οὗτος ἐμήσατο σῷ ἐνὶ οἴκῳ.</l>
               </q>
               <milestone n="170" unit="card" ed="p"/>
               <l n="170">
                  <milestone unit="para" ed="P"/>τὸν δʼ ἀπαμειβόμενος προσέφη πολύμητις
                  Ὀδυσσεύς·</l>
               <q type="unspecified">
                  <l n="171">ἦ τοι ἐγὼ καὶ Τηλέμαχος μνηστῆρας ἀγαυοὺς</l>
                  <l n="172">σχήσομεν ἔντοσθεν μεγάρων, μάλα περ μεμαῶτας.</l>
                  <l n="173">σφῶϊ δʼ ἀποστρέψαντε πόδας καὶ χεῖρας ὕπερθεν</l>
                  <l n="174">ἐς θάλαμον βαλέειν, σανίδας δʼ ἐκδῆσαι ὄπισθε,</l>
                  <l n="175">σειρὴν δὲ πλεκτὴν ἐξ αὐτοῦ πειρήναντε</l>
                  <l n="176">κίονʼ ἀνʼ ὑψηλὴν ἐρύσαι πελάσαι τε δοκοῖσιν,</l>
                  <l n="177">ὥς κεν δηθὰ ζωὸς ἐὼν χαλέπʼ ἄλγεα πάσχῃ·</l>
               </q>
               <l n="178">
                  <milestone unit="para" ed="P"/>ὣς ἔφαθʼ, οἱ δʼ ἄρα τοῦ μάλα μὲν κλύον ἠδʼ
                  ἐπίθοντο,</l>
               <l n="179">βὰν δʼ ἴμεν ἐς θάλαμον, λαθέτην δέ μιν ἔνδον ἐόντα.</l>
               <l n="180">ἦ τοι ὁ μὲν θαλάμοιο μυχὸν κάτα τεύχεʼ ἐρεύνα,</l>
               <l n="181">τὼ δʼ ἔσταν ἑκάτερθε παρὰ σταθμοῖσι μένοντε.</l>
               <l n="182">εὖθʼ ὑπὲρ οὐδὸν ἔβαινε Μελάνθιος, αἰπόλος αἰγῶν,</l>
               <l n="183">τῇ ἑτέρῃ μὲν χειρὶ φέρων καλὴν τρυφάλειαν,</l>
               <l n="184">τῇ δʼ ἑτέρῃ σάκος εὐρὺ γέρον, πεπαλαγμένον ἄζῃ,</l>
               <l n="185">Λαέρτεω ἥρωος, ὃ κουρίζων φορέεσκε·</l>
               <l n="186">δὴ τότε γʼ ἤδη κεῖτο, ῥαφαὶ δὲ λέλυντο ἱμάντων·</l>
               <l n="187">τὼ δʼ ἄρʼ ἐπαΐξανθʼ ἑλέτην ἔρυσάν τέ μιν εἴσω</l>
               <l n="188">κουρίξ, ἐν δαπέδῳ δὲ χαμαὶ βάλον ἀχνύμενον κῆρ,</l>
               <l n="189">σὺν δὲ πόδας χεῖράς τε δέον θυμαλγέϊ δεσμῷ</l>
               <l n="190">εὖ μάλʼ ἀποστρέψαντε διαμπερές, ὡς ἐκέλευσεν</l>
               <l n="191">υἱὸς Λαέρταο, πολύτλας δῖος Ὀδυσσεύς·</l>
               <l n="192">σειρὴν δὲ πλεκτὴν ἐξ αὐτοῦ πειρήναντε</l>
               <l n="193">κίονʼ ἀνʼ ὑψηλὴν ἔρυσαν πέλασάν τε δοκοῖσι.</l>
               <l n="194">τὸν δʼ ἐπικερτομέων προσέφης, Εὔμαιε συβῶτα·</l>
               <q type="unspecified">
                  <l n="195">
                     <milestone unit="para" ed="P"/>νῦν μὲν δὴ μάλα πάγχυ, Μελάνθιε, νύκτα
                     φυλάξεις,</l>
                  <l n="196">εὐνῇ ἔνι μαλακῇ καταλέγμενος, ὥς σε ἔοικεν·</l>
                  <l n="197">οὐδέ σέ γʼ ἠριγένεια παρʼ Ὠκεανοῖο ῥοάων</l>
                  <l n="198">λήσει ἐπερχομένη χρυσόθρονος, ἡνίκʼ ἀγινεῖς</l>
                  <l n="199">αἶγας μνηστήρεσσι δόμον κάτα δαῖτα πένεσθαι.</l>
               </q>
               <l n="200">
                  <milestone unit="para" ed="P"/>ὣς ὁ μὲν αὖθι λέλειπτο, ταθεὶς ὀλοῷ ἐνὶ δεσμῷ·</l>
               <l n="201">τὼ δʼ ἐς τεύχεα δύντε, θύρην ἐπιθέντε φαεινήν,</l>
               <l n="202">βήτην εἰς Ὀδυσῆα δαΐφρονα, ποικιλομήτην.</l>
               <l n="203">ἔνθα μένος πνείοντες ἐφέστασαν, οἱ μὲν ἐπʼ οὐδοῦ</l>
               <l n="204">τέσσαρες, οἱ δʼ ἔντοσθε δόμων πολέες τε καὶ ἐσθλοί.</l>
               <l n="205">τοῖσι δʼ ἐπʼ ἀγχίμολον θυγάτηρ Διὸς ἦλθεν Ἀθήνη,</l>
               <l n="206">Μέντορι εἰδομένη ἠμὲν δέμας ἠδὲ καὶ αὐδήν.</l>
               <l n="207">τὴν δʼ Ὀδυσεὺς γήθησεν ἰδὼν καὶ μῦθον ἔειπε·</l>
               <q type="unspecified">
                  <l n="208">
                     <milestone unit="para" ed="P"/>Μέντορ, ἄμυνον ἀρήν, μνῆσαι δʼ ἑτάροιο
                     φίλοιο,</l>
                  <l n="209">ὅς σʼ ἀγαθὰ ῥέζεσκον· ὁμηλικίην δέ μοί ἐσσι.</l>
               </q>
               <milestone n="210" unit="card" ed="p"/>
               <l n="210">
                  <milestone unit="para" ed="P"/>ὣς φάτʼ, ὀϊόμενος λαοσσόον ἔμμεν Ἀθήνην.</l>
               <l n="211">μνηστῆρες δʼ ἑτέρωθεν ὁμόκλεον ἐν μεγάροισι·</l>
               <l n="212">πρῶτος τήν γʼ ἐνένιπε Δαμαστορίδης Ἀγέλαος·</l>
               <q type="unspecified">
                  <l n="213">
                     <milestone unit="para" ed="P"/>Μέντορ, μή σʼ ἐπέεσσι παραιπεπίθῃσιν
                     Ὀδυσσεὺς</l>
                  <l n="214">μνηστήρεσσι μάχεσθαι, ἀμυνέμεναι δέ οἱ αὐτῷ.</l>
                  <l n="215">ὧδε γὰρ ἡμέτερόν γε νόον τελέεσθαι ὀΐω·</l>
                  <l n="216">ὁππότε κεν τούτους κτέωμεν, πατέρʼ ἠδὲ καὶ υἱόν,</l>
                  <l n="217">ἐν δὲ σὺ τοῖσιν ἔπειτα πεφήσεαι, οἷα μενοινᾷς</l>
                  <l n="218">ἔρδειν ἐν μεγάροις· σῷ δʼ αὐτοῦ κράατι τίσεις.</l>
                  <l n="219">αὐτὰρ ἐπὴν ὑμέων γε βίας ἀφελώμεθα χαλκῷ,</l>
                  <l n="220">κτήμαθʼ ὁπόσσα τοί ἐστι, τά τʼ ἔνδοθι καὶ τὰ θύρηφι,</l>
                  <l n="221">τοῖσιν Ὀδυσσῆος μεταμίξομεν· οὐδέ τοι υἷας</l>
                  <l n="222">ζώειν ἐν μεγάροισιν ἐάσομεν, οὐδέ θύγατρας</l>
                  <l n="223">οὐδʼ ἄλοχον κεδνὴν Ἰθάκης κατὰ ἄστυ πολεύειν.</l>
               </q>
               <l n="224">
                  <milestone unit="para" ed="P"/>ὣς φάτʼ, Ἀθηναίη δὲ χολώσατο κηρόθι μᾶλλον,</l>
               <l n="225">νείκεσσεν δʼ Ὀδυσῆα χολωτοῖσιν ἐπέεσσιν·</l>
               <q type="unspecified">
                  <l n="226">
                     <milestone unit="para" ed="P"/>οὐκέτι σοί γʼ, Ὀδυσεῦ, μένος ἔμπεδον οὐδέ τις
                     ἀλκή</l>
                  <l n="227">οἵη ὅτʼ ἀμφʼ Ἑλένῃ λευκωλένῳ εὐπατερείῃ,</l>
                  <l n="228">εἰνάετες Τρώεσσιν ἐμάρναο νωλεμὲς αἰεί,</l>
                  <l n="229">πολλοὺς δʼ ἄνδρας ἔπεφνες ἐν αἰνῇ δηϊοτῆτι,</l>
                  <l n="230">σῇ δʼ ἥλω βουλῇ Πριάμου πόλις εὐρυάγυια.</l>
                  <l n="231">πῶς δὴ νῦν, ὅτε σόν τε δόμον καὶ κτήμαθʼ ἱκάνεις,</l>
                  <l n="232">ἄντα μνηστήρων ὀλοφύρεαι ἄλκιμος εἶναι;</l>
                  <l n="233">ἀλλʼ ἄγε δεῦρο, πέπον, παρʼ ἔμʼ ἵστασο καὶ ἴδε ἔργον,</l>
                  <l n="234">ὄφρʼ εἰδῇς οἷός τοι ἐν ἀνδράσι δυσμενέεσσιν</l>
                  <l n="235">Μέντωρ Ἀλκιμίδης εὐεργεσίας ἀποτίνειν.</l>
               </q>
               <l n="236">
                  <milestone unit="para" ed="P"/>ἦ ῥα, καὶ οὔ πω πάγχυ δίδου ἑτεραλκέα νίκην,</l>
               <l n="237">ἀλλʼ ἔτʼ ἄρα σθένεός τε καὶ ἀλκῆς πειρήτιζεν</l>
               <l n="238">ἠμὲν Ὀδυσσῆος ἠδʼ υἱοῦ κυδαλίμοιο.</l>
               <l n="239">αὐτὴ δʼ αἰθαλόεντος ἀνὰ μεγάροιο μέλαθρον</l>
               <l n="240">ἕζετʼ ἀναΐξασα, χελιδόνι εἰκέλη ἄντην.</l>
               <l n="241">
                  <milestone unit="para" ed="P"/>μνηστῆρας δʼ ὤτρυνε Δαμαστορίδης Ἀγέλαος,</l>
               <l n="242">Εὐρύνομός τε καὶ Ἀμφιμέδων Δημοπτόλεμός τε,</l>
               <l n="243">Πείσανδρός τε Πολυκτορίδης Πόλυβός τε δαΐφρων·</l>
               <l n="244">οἱ γὰρ μνηστήρων ἀρετῇ ἔσαν ἔξοχʼ ἄριστοι,</l>
               <l n="245">ὅσσοι ἔτʼ ἔζωον περί τε ψυχέων ἐμάχοντο·</l>
               <l n="246">τοὺς δʼ ἤδη ἐδάμασσε βιὸς καὶ ταρφέες ἰοί.</l>
               <l n="247">τοῖς δʼ Ἀγέλεως μετέειπεν, ἔπος πάντεσσι πιφαύσκων·</l>
               <q type="unspecified">
                  <l n="248">
                     <milestone unit="para" ed="P"/>ὦ φίλοι, ἤδη σχήσει ἀνὴρ ὅδε χεῖρας ἀάπτους·</l>
                  <l n="249">καὶ δή οἱ Μέντωρ μὲν ἔβη κενὰ εὔγματα εἰπών,</l>
                  <l n="250">οἱ δʼ οἶοι λείπονται ἐπὶ πρώτῃσι θύρῃσι.</l>
                  <l n="251">τῷ νῦν μὴ ἅμα πάντες ἐφίετε δούρατα μακρά,</l>
                  <l n="252">ἀλλʼ ἄγεθʼ οἱ ἓξ πρῶτον ἀκοντίσατʼ, αἴ κέ ποθι Ζεὺς</l>
                  <l n="253">δώῃ Ὀδυσσῆα βλῆσθαι καὶ κῦδος ἀρέσθαι.</l>
                  <l n="254">τῶν δʼ ἄλλων οὐ κῆδος, ἐπὴν οὗτός γε πέσῃσιν.</l>
               </q>
               <milestone n="255" unit="card" ed="p"/>
               <l n="255">
                  <milestone unit="para" ed="P"/>ὣς ἔφαθʼ, οἱ δʼ ἄρα πάντες ἀκόντισαν ὡς
                  ἐκέλευεν,</l>
               <l n="256">ἱέμενοι· τὰ δὲ πάντα ἐτώσια θῆκεν Ἀθήνη,</l>
               <l n="257">τῶν ἄλλος μὲν σταθμὸν ἐϋσταθέος μεγάροιο</l>
               <l n="258">βεβλήκει, ἄλλος δὲ θύρην πυκινῶς ἀραρυῖαν·</l>
               <l n="259">ἄλλου δʼ ἐν τοίχῳ μελίη πέσε χαλκοβάρεια.</l>
               <l n="260">αὐτὰρ ἐπεὶ δὴ δούρατʼ ἀλεύαντο μνηστήρων,</l>
               <l n="261">τοῖς δʼ ἄρα μύθων ἦρχε πολύτλας δῖος Ὀδυσσεύς·</l>
               <q type="unspecified">
                  <l n="262">
                     <milestone unit="para" ed="P"/>ὦ φίλοι, ἤδη μέν κεν ἐγὼν εἴποιμι καὶ ἄμμι</l>
                  <l n="263">μνηστήρων ἐς ὅμιλον ἀκοντίσαι, οἳ μεμάασιν</l>
                  <l n="264">ἡμέας ἐξεναρίξαι ἐπὶ προτέροισι κακοῖσιν.</l>
               </q>
               <l n="265">
                  <milestone unit="para" ed="P"/>ὣς ἔφαθʼ, οἱ δʼ ἄρα πάντες ἀκόντισαν ὀξέα δοῦρα</l>
               <l n="266">ἄντα τιτυσκόμενοι· Δημοπτόλεμον μὲν Ὀδυσσεύς,</l>
               <l n="267">Εὐρυάδην δʼ ἄρα Τηλέμαχος, Ἔλατον δὲ συβώτης,</l>
               <l n="268">Πείσανδρον δʼ ἄρʼ ἔπεφνε βοῶν ἐπιβουκόλος ἀνήρ.</l>
               <l n="269">οἱ μὲν ἔπειθʼ ἅμα πάντες ὀδὰξ ἕλον ἄσπετον οὖδας,</l>
               <l n="270">μνηστῆρες δʼ ἀνεχώρησαν μεγάροιο μυχόνδε·</l>
               <l n="271">τοὶ δʼ ἄρʼ ἐπήϊξαν, νεκύων δʼ ἐξ ἔγχεʼ ἕλοντο.</l>
               <l n="272">
                  <milestone unit="para" ed="P"/>αὖτις δὲ μνηστῆρες ἀκόντισαν ὀξέα δοῦρα</l>
               <l n="273">ἱέμενοι· τὰ δὲ πολλὰ ἐτώσια θῆκεν Ἀθήνη.</l>
               <l n="274">τῶν ἄλλος μὲν σταθμὸν ἐϋσταθέος μεγάροιο</l>
               <l n="275">βεβλήκειν, ἄλλος δὲ θύρην πυκινῶς ἀραρυῖαν·</l>
               <l n="276">ἄλλου δʼ ἐν τοίχῳ μελίη πέσε χαλκοβάρεια.</l>
               <l n="277">Ἀμφιμέδων δʼ ἄρα Τηλέμαχον βάλε χεῖρʼ ἐπὶ καρπῷ</l>
               <l n="278">λίγδην, ἄκρον δὲ ῥινὸν δηλήσατο χαλκός.</l>
               <l n="279">Κτήσιππος δʼ Εὔμαιον ὑπὲρ σάκος ἔγχεϊ μακρῷ</l>
               <l n="280">ὦμον ἐπέγραψεν· τὸ δʼ ὑπέρπτατο, πῖπτε δʼ ἔραζε.</l>
               <l n="281">τοὶ δʼ αὖτʼ ἀμφʼ Ὀδυσῆα δαΐφρονα ποικιλομήτην,</l>
               <l n="282">μνηστήρων ἐς ὅμιλον ἀκόντισαν ὀξέα δοῦρα.</l>
               <l n="283">ἔνθʼ αὖτʼ Εὐρυδάμαντα βάλε πτολίπορθος Ὀδυσσεύς,</l>
               <l n="284">Ἀμφιμέδοντα δὲ Τηλέμαχος, Πόλυβον δὲ συβώτης·</l>
               <l n="285">Κτήσιππον δʼ ἄρʼ ἔπειτα βοῶν ἐπιβουκόλος ἀνὴρ</l>
               <l n="286">βεβλήκει πρὸς στῆθος, ἐπευχόμενος δὲ προσηύδα·</l>
               <q type="unspecified">
                  <l n="287">
                     <milestone unit="para" ed="P"/>ὦ Πολυθερσεΐδη φιλοκέρτομε, μή ποτε πάμπαν</l>
                  <l n="288">εἴκων ἀφραδίῃς μέγα εἰπεῖν, ἀλλὰ θεοῖσιν</l>
                  <l n="289">μῦθον ἐπιτρέψαι, ἐπεὶ ἦ πολὺ φέρτεροί εἰσι.</l>
                  <l n="290">τοῦτό τοι ἀντὶ ποδὸς ξεινήϊον, ὅν ποτʼ ἔδωκας</l>
                  <l n="291">ἀντιθέῳ Ὀδυσῆϊ δόμον κάτʼ ἀλητεύοντι.</l>
               </q>
               <milestone n="292" unit="card" ed="p"/>
               <l n="292">
                  <milestone unit="para" ed="P"/>ἦ ῥα βοῶν ἑλίκων ἐπιβουκόλος· αὐτὰρ Ὀδυσσεὺς</l>
               <l n="293">οὖτα Δαμαστορίδην αὐτοσχεδὸν ἔγχεϊ μακρῷ.</l>
               <l n="294">Τηλέμαχος δʼ Εὐηνορίδην Λειώκριτον οὖτα</l>
               <l n="295">δουρὶ μέσον κενεῶνα, διαπρὸ δὲ χαλκὸν ἔλασσεν·</l>
               <l n="296">ἤριπε δὲ πρηνής, χθόνα δʼ ἤλασε παντὶ μετώπῳ.</l>
               <l n="297">δὴ τότʼ Ἀθηναίη φθισίμβροτον αἰγίδʼ ἀνέσχεν</l>
               <l n="298">ὑψόθεν ἐξ ὀροφῆς· τῶν δὲ φρένες ἐπτοίηθεν.</l>
               <l n="299">οἱ δʼ ἐφέβοντο κατὰ μέγαρον βόες ὣς ἀγελαῖαι·</l>
               <l n="300">τὰς μέν τʼ αἰόλος οἶστρος ἐφορμηθεὶς ἐδόνησεν</l>
               <l n="301">ὥρῃ ἐν εἰαρινῇ, ὅτε τʼ ἤματα μακρὰ πέλονται.</l>
               <l n="302">οἱ δʼ ὥς τʼ αἰγυπιοὶ γαμψώνυχες ἀγκυλοχεῖλαι,</l>
               <l n="303">ἐξ ὀρέων ἐλθόντες ἐπʼ ὀρνίθεσσι θόρωσι·</l>
               <l n="304">ταὶ μέν τʼ ἐν πεδίῳ νέφεα πτώσσουσαι ἵενται,</l>
               <l n="305">οἱ δέ τε τὰς ὀλέκουσιν ἐπάλμενοι, οὐδέ τις ἀλκὴ</l>
               <l n="306">γίγνεται οὐδὲ φυγή· χαίρουσι δέ τʼ ἀνέρες ἄγρῃ·</l>
               <l n="307">ὣς ἄρα τοὶ μνηστῆρας ἐπεσσύμενοι κατὰ δῶμα</l>
               <l n="308">τύπτον ἐπιστροφάδην· τῶν δὲ στόνος ὤρνυτʼ ἀεικὴς</l>
               <l n="309">κράτων τυπτομένων, δάπεδον δʼ ἅπαν αἵματι θῦε.</l>
               <l n="310">
                  <milestone unit="para" ed="P"/>Λειώδης δʼ Ὀδυσῆος ἐπεσσύμενος λάβε γούνων,</l>
               <l n="311">καί μιν λισσόμενος ἔπεα πτερόεντα προσηύδα·</l>
               <q type="unspecified">
                  <l n="312">
                     <milestone unit="para" ed="P"/>γουνοῦμαί σʼ, Ὀδυσεῦ· σὺ δέ μʼ αἴδεο καί μʼ
                     ἐλέησον·</l>
                  <l n="313">οὐ γάρ πώ τινά φημι γυναικῶν ἐν μεγάροισιν</l>
                  <l n="314">εἰπεῖν οὐδέ τι ῥέξαι ἀτάσθαλον· ἀλλὰ καὶ ἄλλους</l>
                  <l n="315">παύεσκον μνηστῆρας, ὅτις τοιαῦτά γε ῥέζοι.</l>
                  <l n="316">ἀλλά μοι οὐ πείθοντο κακῶν ἄπο χεῖρας ἔχεσθαι·</l>
                  <l n="317">τῷ καὶ ἀτασθαλίῃσιν ἀεικέα πότμον ἐπέσπον.</l>
                  <l n="318">αὐτὰρ ἐγὼ μετὰ τοῖσι θυοσκόος οὐδὲν ἐοργὼς</l>
                  <l n="319">κείσομαι, ὡς οὐκ ἔστι χάρις μετόπισθʼ εὐεργέων·</l>
               </q>
               <l n="320">
                  <milestone unit="para" ed="P"/>τὸν δʼ ἄρʼ ὑπόδρα ἰδὼν προσέφη πολύμητις
                  Ὀδυσσεύς·</l>
               <q type="unspecified">
                  <l n="321">εἰ μὲν δὴ μετὰ τοῖσι θυοσκόος εὔχεαι εἶναι,</l>
                  <l n="322">πολλάκι που μέλλεις ἀρήμεναι ἐν μεγάροισι</l>
                  <l n="323">τηλοῦ ἐμοὶ νόστοιο τέλος γλυκεροῖο γενέσθαι,</l>
                  <l n="324">σοὶ δʼ ἄλοχόν τε φίλην σπέσθαι καὶ τέκνα τεκέσθαι·</l>
                  <l n="325">τῷ οὐκ ἂν θάνατόν γε δυσηλεγέα προφύγοισθα.</l>
               </q>
               <l n="326">
                  <milestone unit="para" ed="P"/>ὣς ἄρα φωνήσας ξίφος εἵλετο χειρὶ παχείῃ</l>
               <l n="327">κείμενον, ὅ ῥʼ Ἀγέλαος ἀποπροέηκε χαμᾶζε</l>
               <l n="328">κτεινόμενος· τῷ τόν γε κατʼ αὐχένα μέσσον ἔλασσε.</l>
               <l n="329">φθεγγομένου δʼ ἄρα τοῦ γε κάρη κονίῃσιν ἐμίχθη.</l>
               <milestone n="330" unit="card" ed="p"/>
               <l n="330">
                  <milestone unit="para" ed="P"/>Τερπιάδης δʼ ἔτʼ ἀοιδὸς ἀλύσκανε κῆρα μέλαιναν,</l>
               <l n="331">Φήμιος, ὅς ῥʼ ἤειδε μετὰ μνηστῆρσιν ἀνάγκῃ.</l>
               <l n="332">ἔστη δʼ ἐν χείρεσσίν ἔχων φόρμιγγα λίγειαν</l>
               <l n="333">ἄγχι παρʼ ὀρσοθύρην· δίχα δὲ φρεσὶ μερμήριζεν,</l>
               <l n="334">ἢ ἐκδὺς μεγάροιο Διὸς μεγάλου ποτὶ βωμὸν</l>
               <l n="335">ἑρκείου ἵζοιτο τετυγμένον, ἔνθʼ ἄρα πολλὰ</l>
               <l n="336">Λαέρτης Ὀδυσεύς τε βοῶν ἐπὶ μηρίʼ ἔκηαν,</l>
               <l n="337">ἦ γούνων λίσσοιτο προσαΐξας Ὀδυσῆα.</l>
               <l n="338">ὧδε δέ οἱ φρονέοντι δοάσσατο κέρδιον εἶναι,</l>
               <l n="339">γούνων ἅψασθαι Λαερτιάδεω Ὀδυσῆος.</l>
               <l n="340">ἦ τοι ὁ φόρμιγγα γλαφυρὴν κατέθηκε χαμᾶζε</l>
               <l n="341">μεσσηγὺς κρητῆρος ἰδὲ θρόνου ἀργυροήλου,</l>
               <l n="342">αὐτὸς δʼ αὖτʼ Ὀδυσῆα προσαΐξας λάβε γούνων,</l>
               <l n="343">καί μιν λισσόμενος ἔπεα πτερόεντα προσηύδα·</l>
               <q type="unspecified">
                  <l n="344">
                     <milestone unit="para" ed="P"/>γουνοῦμαί σʼ, Ὀδυσεῦ· σὺ δέ μʼ αἴδεο καί μʼ
                     ἐλέησον·</l>
                  <l n="345">αὐτῷ τοι μετόπισθʼ ἄχος ἔσσεται, εἴ κεν ἀοιδὸν</l>
                  <l n="346">πέφνῃς, ὅς τε θεοῖσι καὶ ἀνθρώποισιν ἀείδω.</l>
                  <l n="347">αὐτοδίδακτος δʼ εἰμί, θεὸς δέ μοι ἐν φρεσὶν οἴμας</l>
                  <l n="348">παντοίας ἐνέφυσεν· ἔοικα δέ τοι παραείδειν</l>
                  <l n="349">ὥς τε θεῷ· τῷ μή με λιλαίεο δειροτομῆσαι.</l>
                  <l n="350">καί κεν Τηλέμαχος τάδε γʼ εἴποι, σὸς φίλος υἱός,</l>
                  <l n="351">ὡς ἐγὼ οὔ τι ἑκὼν ἐς σὸν δόμον οὐδὲ χατίζων</l>
                  <l n="352">πωλεύμην μνηστῆρσιν ἀεισόμενος μετὰ δαῖτας,</l>
                  <l n="353">ἀλλὰ πολὺ πλέονες καὶ κρείσσονες ἦγον ἀνάγκῃ.</l>
               </q>
               <l n="354">
                  <milestone unit="para" ed="P"/>ὣς φάτο, τοῦ δʼ ἤκουσʼ ἱερὴ ἲς Τηλεμάχοιο,</l>
               <l n="355">αἶψα δʼ ἑὸν πατέρα προσεφώνεεν ἐγγὺς ἐόντα·</l>
               <q type="unspecified">
                  <l n="356">
                     <milestone unit="para" ed="P"/>ἴσχεο μηδέ τι τοῦτον ἀναίτιον οὔταε χαλκῷ·</l>
                  <l n="357">καὶ κήρυκα Μέδοντα σαώσομεν, ὅς τέ μευ αἰεὶ</l>
                  <l n="358">οἴκῳ ἐν ἡμετέρῳ κηδέσκετο παιδὸς ἐόντος,</l>
                  <l n="359">εἰ δὴ μή μιν ἔπεφνε Φιλοίτιος ἠὲ συβώτης,</l>
                  <l n="360">ἠὲ σοὶ ἀντεβόλησεν ὀρινομένῳ κατὰ δῶμα.</l>
               </q>
               <l n="361">
                  <milestone unit="para" ed="P"/>ὣς φάτο, τοῦ δʼ ἤκουσε Μέδων πεπνυμένα εἰδώς·</l>
               <l n="362">πεπτηὼς γὰρ ἔκειτο ὑπὸ θρόνον, ἀμφὶ δὲ δέρμα</l>
               <l n="363">ἕστο βοὸς νεόδαρτον, ἀλύσκων κῆρα μέλαιναν.</l>
               <l n="364">αἶψα δʼ ἀπὸ θρόνου ὦρτο, θοῶς δʼ ἀπέδυνε βοείην.</l>
               <l n="365">Τηλέμαχον δʼ ἄρʼ ἔπειτα προσαΐξας λάβε γούνων,</l>
               <l n="366">καί μιν λισσόμενος ἔπεα πτερόεντα προσηύδα·</l>
               <q type="unspecified">
                  <l n="367">
                     <milestone unit="para" ed="P"/>ὦ φίλʼ, ἐγὼ μὲν ὅδʼ εἰμί, σὺ δʼ ἴσχεο εἰπὲ δὲ
                     πατρὶ</l>
                  <l n="368">μή με περισθενέων δηλήσεται ὀξέϊ χαλκῷ,</l>
                  <l n="369">ἀνδρῶν μνηστήρων κεχολωμένος, οἵ οἱ ἔκειρον</l>
                  <l n="370">κτήματʼ ἐνὶ μεγάροις, σὲ δὲ νήπιοι οὐδὲν ἔτιον.</l>
               </q>
               <l n="371">
                  <milestone unit="para" ed="P"/>τὸν δʼ ἐπιμειδήσας προσέφη πολύμητις Ὀδυσσεύς·</l>
               <q type="unspecified">
                  <l n="372">θάρσει, ἐπεὶ δή σʼ οὗτος ἐρύσσατο καὶ ἐσάωσεν,</l>
                  <l n="373">ὄφρα γνῷς κατὰ θυμόν, ἀτὰρ εἴπῃσθα καὶ ἄλλῳ,</l>
                  <l n="374">ὡς κακοεργίης εὐεργεσίη μέγʼ ἀμείνων.</l>
                  <l n="375">ἀλλʼ ἐξελθόντες μεγάρων ἕζεσθε θύραζε</l>
                  <l n="376">ἐκ φόνου εἰς αὐλήν, σύ τε καὶ πολύφημος ἀοιδός,</l>
                  <l n="377">ὄφρʼ ἂν ἐγὼ κατὰ δῶμα πονήσομαι ὅττεό με χρή.</l>
               </q>
               <milestone n="378" unit="card" ed="p"/>
               <l n="378">
                  <milestone unit="para" ed="P"/>ὣς φάτο, τὼ δʼ ἔξω βήτην μεγάροιο κιόντε,</l>
               <l n="379">ἑζέσθην δʼ ἄρα τώ γε Διὸς μεγάλου ποτὶ βωμόν,</l>
               <l n="380">πάντοσε παπταίνοντε, φόνον ποτιδεγμένω αἰεί.</l>
               <l n="381">πάπτηνεν δʼ Ὀδυσεὺς καθʼ ἑὸν δόμον, εἴ τις ἔτʼ ἀνδρῶν</l>
               <l n="382">ζωὸς ὑποκλοπέοιτο, ἀλύσκων κῆρα μέλαιναν.</l>
               <l n="383">τοὺς δὲ ἴδεν μάλα πάντας ἐν αἵματι καὶ κονίῃσι</l>
               <l n="384">πεπτεῶτας πολλούς, ὥστʼ ἰχθύας, οὕς θʼ ἁλιῆες</l>
               <l n="385">κοῖλον ἐς αἰγιαλὸν πολιῆς ἔκτοσθε θαλάσσης</l>
               <l n="386">δικτύῳ ἐξέρυσαν πολυωπῷ· οἱ δέ τε πάντες</l>
               <l n="387">κύμαθʼ ἁλὸς ποθέοντες ἐπὶ ψαμάθοισι κέχυνται·</l>
               <l n="388">τῶν μέν τʼ Ἠέλιος φαέθων ἐξείλετο θυμόν·</l>
               <l n="389">ὣς τότʼ ἄρα μνηστῆρες ἐπʼ ἀλλήλοισι κέχυντο.</l>
               <l n="390">δὴ τότε Τηλέμαχον προσέφη πολύμητις Ὀδυσσεύς·</l>
               <q type="unspecified">
                  <l n="391">
                     <milestone unit="para" ed="P"/>Τηλέμαχʼ, εἰ δʼ ἄγε μοι κάλεσον τροφὸν
                     Εὐρύκλειαν,</l>
                  <l n="392">ὄφρα ἔπος εἴπωμι τό μοι καταθύμιόν ἐστιν.</l>
               </q>
               <l n="393">ὣς φάτο, Τηλέμαχος δὲ φίλῳ ἐπεπείθετο πατρί,</l>
               <l n="394">κινήσας δὲ θύρην προσέφη τροφὸν Εὐρύκλειαν·</l>
               <q type="unspecified">
                  <l n="395">
                     <milestone unit="para" ed="P"/>δεῦρο δὴ ὄρσο, γρηῢ παλαιγενές, ἥ τε
                     γυναικῶν</l>
                  <l n="396">δμῳάων σκοπός ἐσσι κατὰ μέγαρʼ ἡμετεράων·</l>
                  <l n="397">ἔρχεο· κικλήσκει σε πατὴρ ἐμός, ὄφρα τι εἴπῃ.</l>
               </q>
               <l n="398">
                  <milestone unit="para" ed="P"/>ὣς ἄρʼ ἐφώνησεν, τῇ δʼ ἄπτερος ἔπλετο μῦθος,</l>
               <l n="399">ὤϊξεν δὲ θύρας μεγάρων εὖ ναιεταόντων,</l>
               <l n="400">βῆ δʼ ἴμεν· αὐτὰρ Τηλέμαχος πρόσθʼ ἡγεμόνευεν.</l>
               <l n="401">εὗρεν ἔπειτʼ Ὀδυσῆα μετὰ κταμένοισι νέκυσσιν,</l>
               <l n="402">αἵματι καὶ λύθρῳ πεπαλαγμένον ὥστε λέοντα,</l>
               <l n="403">ὅς ῥά τε βεβρωκὼς βοὸς ἔρχεται ἀγραύλοιο·</l>
               <l n="404">πᾶν δʼ ἄρα οἱ στῆθός τε παρήϊά τʼ ἀμφοτέρωθεν</l>
               <l n="405">αἱματόεντα πέλει, δεινὸς δʼ εἰς ὦπα ἰδέσθαι·</l>
               <l n="406">ὣς Ὀδυσεὺς πεπάλακτο πόδας καὶ χεῖρας ὕπερθεν.</l>
               <l n="407">ἡ δʼ ὡς οὖν νέκυάς τε καὶ ἄσπετον εἴσιδεν αἷμα,</l>
               <l n="408">ἴθυσέν ῥʼ ὀλολύξαι, ἐπεὶ μέγα εἴσιδεν ἔργον·</l>
               <l n="409">ἀλλʼ Ὀδυσεὺς κατέρυκε καὶ ἔσχεθεν ἱεμένην περ,</l>
               <l n="410">καί μιν φωνήσας ἔπεα πτερόεντα προσηύδα·</l>
               <q type="unspecified">
                  <l n="411">
                     <milestone unit="para" ed="P"/>ἐν θυμῷ, γρηῦ, χαῖρε καὶ ἴσχεο μηδʼ ὀλόλυζε·</l>
                  <l n="412">οὐχ ὁσίη κταμένοισιν ἐπʼ ἀνδράσιν εὐχετάασθαι.</l>
                  <l n="413">τούσδε δὲ μοῖρʼ ἐδάμασσε θεῶν καὶ σχέτλια ἔργα·</l>
                  <l n="414">οὔ τινα γὰρ τίεσκον ἐπιχθονίων ἀνθρώπων,</l>
                  <l n="415">οὐ κακὸν οὐδὲ μὲν ἐσθλόν, ὅτις σφέας εἰσαφίκοιτο·</l>
                  <l n="416">τῷ καὶ ἀτασθαλίῃσιν ἀεικέα πότμον ἐπέσπον.</l>
                  <l n="417">ἀλλʼ ἄγε μοι σὺ γυναῖκας ἐνὶ μεγάροις κατάλεξον,</l>
                  <l n="418">αἵ τέ μʼ ἀτιμάζουσι καὶ αἳ νηλείτιδές εἰσιν.</l>
               </q>
               <l n="419">
                  <milestone unit="para" ed="P"/>τὸν δʼ αὖτε προσέειπε φίλη τροφὸς Εὐρύκλεια·</l>
               <q type="unspecified">
                  <l n="420">τοιγὰρ ἐγώ τοι, τέκνον, ἀληθείην καταλέξω.</l>
                  <l n="421">πεντήκοντά τοί εἰσιν ἐνὶ μεγάροισι γυναῖκες</l>
                  <l n="422">δμῳαί, τὰς μέν τʼ ἔργα διδάξαμεν ἐργάζεσθαι,</l>
                  <l n="423">εἴριά τε ξαίνειν καὶ δουλοσύνην ἀνέχεσθαι·</l>
                  <l n="424">τάων δώδεκα πᾶσαι ἀναιδείης ἐπέβησαν,</l>
                  <l n="425">οὔτʼ ἐμὲ τίουσαι οὔτʼ αὐτὴν Πηνελόπειαν.</l>
                  <l n="426">Τηλέμαχος δὲ νέον μὲν ἀέξετο, οὐδέ ἑ μήτηρ</l>
                  <l n="427">σημαίνειν εἴασκεν ἐπὶ δμῳῇσι γυναιξίν.</l>
                  <l n="428">ἀλλʼ ἄγʼ ἐγὼν ἀναβᾶσʼ ὑπερώϊα σιγαλόεντα</l>
                  <l n="429">εἴπω σῇ ἀλόχῳ, τῇ τις θεὸς ὕπνον ἐπῶρσε.</l>
               </q>
               <milestone n="430" unit="card" ed="p"/>
               <l n="430">
                  <milestone unit="para" ed="P"/>τὴν δʼ ἀπαμειβόμενος προσέφη πολύμητις Ὀδυσσεύς</l>
               <q type="unspecified">
                  <l n="431">μή πω τήνδʼ ἐπέγειρε· σὺ δʼ ἐνθάδε εἰπὲ γυναιξὶν</l>
                  <l n="432">ἐλθέμεν, αἵ περ πρόσθεν ἀεικέα μηχανόωντο.</l>
               </q>
               <l n="433">
                  <milestone unit="para" ed="P"/>ὣς ἄρʼ ἔφη, γρηῢς δὲ διὲκ μεγάροιο βεβήκει</l>
               <l n="434">ἀγγελέουσα γυναιξὶ καὶ ὀτρυνέουσα νέεσθαι.</l>
               <l n="435">αὐτὰρ ὁ Τηλέμαχον καὶ βουκόλον ἠδὲ συβώτην</l>
               <l n="436">εἰς ἓ καλεσσάμενος ἔπεα πτερόεντα προσηύδα·</l>
               <q type="unspecified">
                  <l n="437">
                     <milestone unit="para" ed="P"/>ἄρχετε νῦν νέκυας φορέειν καὶ ἄνωχθε
                     γυναῖκας·</l>
                  <l n="438">αὐτὰρ ἔπειτα θρόνους περικαλλέας ἠδὲ τραπέζας</l>
                  <l n="439">ὕδατι καὶ σπόγγοισι πολυτρήτοισι καθαίρειν.</l>
                  <l n="440">αὐτὰρ ἐπὴν δὴ πάντα δόμον κατακοσμήσησθε,</l>
                  <l n="441">δμῳὰς ἐξαγαγόντες ἐϋσταθέος μεγάροιο,</l>
                  <l n="442">μεσσηγύς τε θόλου καὶ ἀμύμονος ἕρκεος αὐλῆς,</l>
                  <l n="443">θεινέμεναι ξίφεσιν τανυήκεσιν, εἰς ὅ κε πασέων</l>
                  <l n="444">ψυχὰς ἐξαφέλησθε καὶ ἐκλελάθωντʼ Ἀφροδίτης,</l>
                  <l n="445">τὴν ἄρʼ ὑπὸ μνηστῆρσιν ἔχον μίσγοντό τε λάθρη.</l>
               </q>
               <l n="446">
                  <milestone unit="para" ed="P"/>ὣς ἔφαθʼ, αἱ δὲ γυναῖκες ἀολλέες ἦλθον ἅπασαι,</l>
               <l n="447">αἴνʼ ὀλοφυρόμεναι, θαλερὸν κατὰ δάκρυ χέουσαι.</l>
               <l n="448">πρῶτα μὲν οὖν νέκυας φόρεον κατατεθνηῶτας,</l>
               <l n="449">κὰδ δʼ ἄρʼ ὑπʼ αἰθούσῃ τίθεσαν εὐερκέος αὐλῆς,</l>
               <l n="450">ἀλλήλοισιν ἐρείδουσαι· σήμαινε δʼ Ὀδυσσεὺς</l>
               <l n="451">αὐτὸς ἐπισπέρχων· ταὶ δʼ ἐκφόρεον καὶ ἀνάγκῃ.</l>
               <l n="452">αὐτὰρ ἔπειτα θρόνους περικαλλέας ἠδὲ τραπέζας</l>
               <l n="453">ὕδατι καὶ σπόγγοισι πολυτρήτοισι κάθαιρον.</l>
               <l n="454">αὐτὰρ Τηλέμαχος καὶ βουκόλος ἠδὲ συβώτῃς</l>
               <l n="455">λίστροισιν δάπεδον πύκα ποιητοῖο δόμοιο</l>
               <l n="456">ξῦον· ταὶ δʼ ἐφόρεον δμῳαί, τίθεσαν δὲ θύραζε.</l>
               <l n="457">αὐτὰρ ἐπειδὴ πᾶν μέγαρον διεκοσμήσαντο,</l>
               <l n="458">δμῳὰς δʼ ἐξαγαγόντες ἐϋσταθέος μεγάροιο,</l>
               <l n="459">μεσσηγύς τε θόλου καὶ ἀμύμονος ἕρκεος αὐλῆς,</l>
               <l n="460">εἴλεον ἐν στείνει, ὅθεν οὔ πως ἦεν ἀλύξαι.</l>
               <l n="461">τοῖσι δὲ Τηλέμαχος πεπνυμένος ἦρχʼ ἀγορεύειν·</l>
               <q type="unspecified">
                  <l n="462">
                     <milestone unit="para" ed="P"/>μὴ μὲν δὴ καθαρῷ θανάτῳ ἀπὸ θυμὸν ἑλοίμην</l>
                  <l n="463">τάων, αἳ δὴ ἐμῇ κεφαλῇ κατʼ ὀνείδεα χεῦαν</l>
                  <l n="464">μητέρι θʼ ἡμετέρῃ παρά τε μνηστῆρσιν ἴαυον.</l>
               </q>
               <milestone n="465" unit="card" ed="p"/>
               <l n="465">
                  <milestone unit="para" ed="P"/>ὣς ἄρʼ ἔφη, καὶ πεῖσμα νεὸς κυανοπρῴροιο</l>
               <l n="466">κίονος ἐξάψας μεγάλης περίβαλλε θόλοιο,</l>
               <l n="467">ὑψόσʼ ἐπεντανύσας, μή τις ποσὶν οὖδας ἵκοιτο.</l>
               <l n="468">ὡς δʼ ὅτʼ ἂν ἢ κίχλαι τανυσίπτεροι ἠὲ πέλειαι</l>
               <l n="469">ἕρκει ἐνιπλήξωσι, τό θʼ ἑστήκῃ ἐνὶ θάμνῳ,</l>
               <l n="470">αὖλιν ἐσιέμεναι, στυγερὸς δʼ ὑπεδέξατο κοῖτος,</l>
               <l n="471">ὣς αἵ γʼ ἑξείης κεφαλὰς ἔχον, ἀμφὶ δὲ πάσαις</l>
               <l n="472">δειρῇσι βρόχοι ἦσαν, ὅπως οἴκτιστα θάνοιεν.</l>
               <l n="473">ἤσπαιρον δὲ πόδεσσι μίνυνθά περ οὔ τι μάλα δήν.</l>
               <l n="474">
                  <milestone unit="para" ed="P"/>ἐκ δὲ Μελάνθιον ἦγον ἀνὰ πρόθυρόν τε καὶ αὐλήν·</l>
               <l n="475">τοῦ δʼ ἀπὸ μὲν ῥῖνάς τε καὶ οὔατα νηλέϊ χαλκῷ</l>
               <l n="476">τάμνον, μήδεά τʼ ἐξέρυσαν, κυσὶν ὠμὰ δάσασθαι,</l>
               <l n="477">χεῖράς τʼ ἠδὲ πόδας κόπτον κεκοτηότι θυμῷ.</l>
               <l n="478">
                  <milestone unit="para" ed="P"/>οἱ μὲν ἔπειτʼ ἀπονιψάμενοι χεῖράς τε πόδας τε</l>
               <l n="479">εἰς Ὀδυσῆα δόμονδε κίον, τετέλεστο δὲ ἔργον·</l>
               <l n="480">αὐτὰρ ὅ γε προσέειπε φίλην τροφὸν Εὐρύκλειαν·</l>
               <q type="unspecified">
                  <l n="481">οἶσε θέειον, γρηΰ, κακῶν ἄκος, οἶσε δέ μοι πῦρ,</l>
                  <l n="482">ὄφρα θεειώσω μέγαρον· σὺ δὲ Πηνελόπειαν</l>
                  <l n="483">ἐλθεῖν ἐνθάδʼ ἄνωχθι σὺν ἀμφιπόλοισι γυναιξί·</l>
                  <l n="484">πάσας δʼ ὄτρυνον δμῳὰς κατὰ δῶμα νέεσθαι.</l>
               </q>
               <l n="485">τὸν δʼ αὖτε προσέειπε φίλη τροφὸς Εὐρύκλεια·</l>
               <q type="unspecified">
                  <l n="486">ναὶ δὴ ταῦτά γε, τέκνον ἐμόν, κατὰ μοῖραν ἔειπες.</l>
                  <l n="487">ἀλλʼ ἄγε τοι χλαῖνάν τε χιτῶνά τε εἵματʼ ἐνείκω,</l>
                  <l n="488">μηδʼ οὕτω ῥάκεσιν πεπυκασμένος εὐρέας ὤμους</l>
                  <l n="489">ἕσταθʼ ἐνὶ μεγάροισι· νεμεσσητὸν δέ κεν εἴη.</l>
               </q>
               <l n="490">
                  <milestone unit="para" ed="P"/>τὴν δʼ ἀπαμειβόμενος προσέφη πολύμητις
                  Ὀδυσσεύς·</l>
               <q type="unspecified">
                  <l n="491">πῦρ νῦν μοι πρώτιστον ἐνὶ μεγάροισι γενέσθω.</l>
               </q>
               <l n="492">
                  <milestone unit="para" ed="P"/>ὣς ἔφατʼ, οὐδʼ ἀπίθησε φίλη τροφὸς Εὐρύκλεια,</l>
               <l n="493">ἤνεικεν δʼ ἄρα πῦρ καὶ θήϊον· αὐτὰρ Ὀδυσσεὺς</l>
               <l n="494">εὖ διεθείωσεν μέγαρον καὶ δῶμα καὶ αὐλήν.</l>
               <l n="495">γρηῢς δʼ αὖτʼ ἀπέβη διὰ δώματα κάλʼ Ὀδυσῆος</l>
               <l n="496">ἀγγελέουσα γυναιξὶ καὶ ὀτρυνέουσα νέεσθαι·</l>
               <l n="497">αἱ δʼ ἴσαν ἐκ μεγάροιο δάος μετὰ χερσὶν ἔχουσαι.</l>
               <l n="498">αἱ μὲν ἄρʼ ἀμφεχέοντο καὶ ἠσπάζοντʼ Ὀδυσῆα,</l>
               <l n="499">καὶ κύνεον ἀγαπαξόμεναι κεφαλήν τε καὶ ὤμους</l>
               <l n="500">χεῖράς τʼ αἰνύμεναι· τὸν δὲ γλυκὺς ἵμερος ᾕρει</l>
               <l n="501">κλαυθμοῦ καὶ στοναχῆς, γίγνωσκε δʼ ἄρα φρεσὶ πάσας.</l>
            </div>
            <div n="23" type="textpart" subtype="book">
               <milestone n="1" unit="card" ed="p"/>
               <l n="1">γρηῢς δʼ εἰς ὑπερῷʼ ἀνεβήσετο καγχαλόωσα,</l>
               <l n="2">δεσποίνῃ ἐρέουσα φίλον πόσιν ἔνδον ἐόντα·</l>
               <l n="3">γούνατα δʼ ἐρρώσαντο, πόδες δʼ ὑπερικταίνοντο.</l>
               <l n="4">στῆ δʼ ἄρʼ ὑπὲρ κεφαλῆς καί μιν πρὸς μῦθον ἔειπεν·</l>
               <q type="unspecified">
                  <l n="5">
                     <milestone unit="para" ed="P"/>ἔγρεο, Πηνελόπεια, φίλον τέκος, ὄφρα ἴδηαι</l>
                  <l n="6">ὀφθαλμοῖσι τεοῖσι τά τʼ ἔλδεαι ἤματα πάντα.</l>
                  <l n="7">ἦλθʼ Ὀδυσεὺς καὶ οἶκον ἱκάνεται, ὀψέ περ ἐλθών.</l>
                  <l n="8">μνηστῆρας δʼ ἔκτεινεν ἀγήνορας, οἵ θʼ ἑὸν οἶκον</l>
                  <l n="9">κήδεσκον καὶ κτήματʼ ἔδον βιόωντό τε παῖδα.</l>
               </q>
               <l n="10">τὴν δʼ αὖτε προσέειπε περίφρων Πηνελόπεια·</l>
               <q type="unspecified">
                  <l n="11">μαῖα φίλη, μάργην σε θεοὶ θέσαν, οἵ τε δύνανται</l>
                  <l n="12">ἄφρονα ποιῆσαι καὶ ἐπίφρονά περ μάλʼ ἐόντα,</l>
                  <l n="13">καί τε χαλιφρονέοντα σαοφροσύνης ἐπέβησαν·</l>
                  <l n="14">οἵ σέ περ ἔβλαψαν· πρὶν δὲ φρένας αἰσίμη ἦσθα.</l>
                  <l n="15">τίπτε με λωβεύεις πολυπενθέα θυμὸν ἔχουσαν</l>
                  <l n="16">ταῦτα παρὲξ ἐρέουσα καὶ ἐξ ὕπνου μʼ ἀνεγείρεις</l>
                  <l n="17">ἡδέος, ὅς μʼ ἐπέδησε φίλα βλέφαρʼ ἀμφικαλύψας;</l>
                  <l n="18">οὐ γάρ πω τοιόνδε κατέδραθον, ἐξ οὗ Ὀδυσσεὺς</l>
                  <l n="19">ᾤχετʼ ἐποψόμενος Κακοΐλιον οὐκ ὀνομαστήν.</l>
                  <l n="20">ἀλλʼ ἄγε νῦν κατάβηθι καὶ ἂψ ἔρχευ μέγαρόνδε.</l>
                  <l n="21">εἰ γάρ τίς μʼ ἄλλη γε γυναικῶν, αἵ μοι ἔασι,</l>
                  <l n="22">ταῦτʼ ἐλθοῦσʼ ἤγγειλε καὶ ἐξ ὕπνου ἀνέγειρεν,</l>
                  <l n="23">τῷ κε τάχα στυγερῶς μιν ἐγὼν ἀπέπεμψα νέεσθαι</l>
                  <l n="24">αὖτις ἔσω μέγαρον· σὲ δὲ τοῦτό γε γῆρας ὀνήσει.</l>
               </q>
               <l n="25">τὴν δʼ αὖτε προσέειπε φίλη τροφὸς Εὐρύκλεια·</l>
               <q type="unspecified">
                  <l n="26">οὔ τί σε λωβεύω, τέκνον φίλον, ἀλλʼ ἔτυμόν τοι</l>
                  <l n="27">ἦλθʼ Ὀδυσεὺς καὶ οἶκον ἱκάνεται, ὡς ἀγορεύω,</l>
                  <l n="28">ὁ ξεῖνος, τὸν πάντες ἀτίμων ἐν μεγάροισι.</l>
                  <l n="29">Τηλέμαχος δʼ ἄρα μιν πάλαι ᾔδεεν ἔνδον ἐόντα,</l>
                  <l n="30">ἀλλὰ σαοφροσύνῃσι νοήματα πατρὸς ἔκευθεν,</l>
                  <l n="31">ὄφρʼ ἀνδρῶν τίσαιτο βίην ὑπερηνορεόντων.</l>
               </q>
               <l n="32">
                  <milestone unit="para" ed="P"/>ὣς ἔφαθʼ, ἡ δʼ ἐχάρη καὶ ἀπὸ λέκτροιο θοροῦσα</l>
               <l n="33">γρηῒ περιπλέχθη, βλεφάρων δʼ ἀπὸ δάκρυον ἧκεν·</l>
               <l n="34">καί μιν φωνήσασʼ ἔπεα πτερόεντα προσηύδα·</l>
               <q type="unspecified">
                  <l n="35">
                     <milestone unit="para" ed="P"/>εἰ δʼ ἄγε δή μοι, μαῖα φίλη, νημερτὲς
                     ἐνίσπες,</l>
                  <l n="36">εἰ ἐτεὸν δὴ οἶκον ἱκάνεται, ὡς ἀγορεύεις,</l>
                  <l n="37">ὅππως δὴ μνηστῆρσιν ἀναιδέσι χεῖρας ἐφῆκε</l>
                  <l n="38">μοῦνος ἐών, οἱ δʼ αἰὲν ἀολλέες ἔνδον ἔμιμνον.</l>
               </q>
               <l n="39">
                  <milestone unit="para" ed="P"/>τὴν δʼ αὖτε προσέειπε φίλη τροφὸς Εὐρύκλεια·</l>
               <q type="unspecified">
                  <l n="40">οὐκ ἴδον, οὐ πυθόμην, ἀλλὰ στόνον οἶον ἄκουσα</l>
                  <l n="41">κτεινομένων· ἡμεῖς δὲ μυχῷ θαλάμων εὐπήκτων</l>
                  <l n="42">ἥμεθʼ ἀτυζόμεναι, σανίδες δʼ ἔχον εὖ ἀραρυῖαι,</l>
                  <l n="43">πρίν γʼ ὅτε δή με σὸς υἱὸς ἀπὸ μεγάροιο κάλεσσε</l>
                  <l n="44">Τηλέμαχος· τὸν γάρ ῥα πατὴρ προέηκε καλέσσαι.</l>
                  <l n="45">εὗρον ἔπειτʼ Ὀδυσῆα μετὰ κταμένοισι νέκυσσιν</l>
                  <l n="46">ἑσταόθʼ· οἱ δέ μιν ἀμφί, κραταίπεδον οὖδας ἔχοντες,</l>
                  <l n="47">κείατʼ ἐπʼ ἀλλήλοισιν· ἰδοῦσά κε θυμὸν ἰάνθης.</l>
                  <milestone n="49" unit="card" ed="p"/>
                  <l n="48">νῦν δʼ οἱ μὲν δὴ πάντες ἐπʼ αὐλείῃσι θύρῃσιν</l>
                  <l n="50">ἀθρόοι, αὐτὰρ ὁ δῶμα θεειοῦται περικαλλές,</l>
                  <l n="51">πῦρ μέγα κηάμενος· σὲ δέ με προέηκε καλέσσαι.</l>
                  <l n="52">ἀλλʼ ἕπευ, ὄφρα σφῶϊν ἐϋφροσύνης ἐπιβῆτον</l>
                  <l n="53">ἀμφοτέρω φίλον ἦτορ, ἐπεὶ κακὰ πολλὰ πέποσθε.</l>
                  <l n="54">νῦν δʼ ἤδη τόδε μακρὸν ἐέλδωρ ἐκτετέλεσται·</l>
                  <l n="55">ἦλθε μὲν αὐτὸς ζωὸς ἐφέστιος, εὗρε δὲ καὶ σὲ</l>
                  <l n="56">καὶ παῖδʼ ἐν μεγάροισι· κακῶς δʼ οἵ πέρ μιν ἔρεζον</l>
                  <l n="57">μνηστῆρες, τοὺς πάντας ἐτίσατο ᾧ ἐνὶ οἴκῳ.</l>
               </q>
               <l n="58">
                  <milestone unit="para" ed="P"/>τὴν δʼ αὖτε προσέειπε περίφρων Πηνελόπεια·</l>
               <q type="unspecified">
                  <l n="59">μαῖα φίλη, μή πω μέγʼ ἐπεύχεο καγχαλόωσα.</l>
                  <l n="60">οἶσθα γὰρ ὥς κʼ ἀσπαστὸς ἐνὶ μεγάροισι φανείη</l>
                  <l n="61">πᾶσι, μάλιστα δʼ ἐμοί τε καὶ υἱέϊ, τὸν τεκόμεσθα·</l>
                  <l n="62">ἀλλʼ οὐκ ἔσθʼ ὅδε μῦθος ἐτήτυμος, ὡς ἀγορεύεις,</l>
                  <l n="63">ἀλλά τις ἀθανάτων κτεῖνε μνηστῆρας ἀγαυούς,</l>
                  <l n="64">ὕβριν ἀγασσάμενος θυμαλγέα καὶ κακὰ ἔργα.</l>
                  <l n="65">οὔ τινα γὰρ τίεσκον ἐπιχθονίων ἀνθρώπων,</l>
                  <l n="66">οὐ κακὸν οὐδὲ μὲν ἐσθλόν, ὅτις σφέας εἰσαφίκοιτο·</l>
                  <l n="67">τῷ διʼ ἀτασθαλίας ἔπαθον κακόν· αὐτὰρ Ὀδυσσεὺς</l>
                  <l n="68">ὤλεσε τηλοῦ νόστον Ἀχαιΐδος, ὤλετο δʼ αὐτός.</l>
               </q>
               <l n="69">
                  <milestone unit="para" ed="P"/>τὴν δʼ ἠμείβετʼ ἔπειτα φίλη τροφὸς Εὐρύκλεια·</l>
               <q type="unspecified">
                  <l n="70">τέκνον ἐμόν, ποῖόν σε ἔπος φύγεν ἕρκος ὀδόντων,</l>
                  <l n="71">ἣ πόσιν ἔνδον ἐόντα παρʼ ἐσχάρῃ οὔ ποτʼ ἔφησθα</l>
                  <l n="72">οἴκαδʼ ἐλεύσεσθαι· θυμὸς δέ τοι αἰὲν ἄπιστος.</l>
                  <l n="73">ἀλλʼ ἄγε τοι καὶ σῆμα ἀριφραδὲς ἄλλο τι εἴπω,</l>
                  <l n="74">οὐλήν, τήν ποτέ μιν σῦς ἤλασε λευκῷ ὀδόντι.</l>
                  <l n="75">τὴν ἀπονίζουσα φρασάμην, ἔθελον δὲ σοὶ αὐτῇ</l>
                  <l n="76">εἰπέμεν· ἀλλά με κεῖνος ἑλὼν ἐπὶ μάστακα χερσὶν</l>
                  <l n="77">οὐκ ἔα εἰπέμεναι πολυϊδρείῃσι νόοιο.</l>
                  <l n="78">ἀλλʼ ἕπευ· αὐτὰρ ἐγὼν ἐμέθεν περιδώσομαι αὐτῆς,</l>
                  <l n="79">αἴ κέν σʼ ἐξαπάφω, κτεῖναί μʼ οἰκτίστῳ ὀλέθρῳ.</l>
               </q>
               <l n="80">τὴν δʼ ἠμείβετʼ ἔπειτα περίφρων Πηνελόπεια·</l>
               <q type="unspecified">
                  <l n="81">μαῖα φίλη, χαλεπόν σε θεῶν αἰειγενετάων</l>
                  <l n="82">δήνεα εἴρυσθαι, μὰλα περ πολύϊδριν ἐοῦσαν.</l>
                  <l n="83">ἀλλʼ ἔμπης ἴομεν μετὰ παῖδʼ ἐμόν, ὄφρα ἴδωμαι</l>
                  <l n="84">ἄνδρας μνηστῆρας τεθνηότας, ἠδʼ ὃς ἔπεφνεν.</l>
               </q>
               <milestone n="85" unit="card" ed="p"/>
               <l n="85">ὣς φαμένη κατέβαινʼ ὑπερώϊα· πολλὰ δέ οἱ κῆρ</l>
               <l n="86">ὥρμαινʼ, ἢ ἀπάνευθε φίλον πόσιν ἐξερεείνοι,</l>
               <l n="87">ἦ παρστᾶσα κύσειε κάρη καὶ χεῖρε λαβοῦσα.</l>
               <l n="88">ἡ δʼ ἐπεὶ εἰσῆλθεν καὶ ὑπέρβη λάϊνον οὐδόν,</l>
               <l n="89">ἕζετʼ ἔπειτʼ Ὀδυσῆος ἐναντίη, ἐν πυρὸς αὐγῇ,</l>
               <l n="90">τοίχου τοῦ ἑτέρου· ὁ δʼ ἄρα πρὸς κίονα μακρὴν</l>
               <l n="91">ἧστο κάτω ὁρόων, ποτιδέγμενος εἴ τί μιν εἴποι</l>
               <l n="92">ἰφθίμη παράκοιτις, ἐπεὶ ἴδεν ὀφθαλμοῖσιν.</l>
               <l n="93">ἡ δʼ ἄνεω δὴν ἧστο, τάφος δέ οἱ ἦτορ ἵκανεν·</l>
               <l n="94">ὄψει δʼ ἄλλοτε μέν μιν ἐνωπαδίως ἐσίδεσκεν,</l>
               <l n="95">ἄλλοτε δʼ ἀγνώσασκε κακὰ χροῒ εἵματʼ ἔχοντα.</l>
               <l n="96">Τηλέμαχος δʼ ἐνένιπεν ἔπος τʼ ἔφατʼ ἔκ τʼ ὀνόμαζε·</l>
               <q type="unspecified">
                  <l n="97">
                     <milestone unit="para" ed="P"/>μῆτερ ἐμή, δύσμητερ, ἀπηνέα θυμὸν ἔχουσα,</l>
                  <l n="98">τίφθʼ οὕτω πατρὸς νοσφίζεαι, οὐδὲ παρʼ αὐτὸν</l>
                  <l n="99">ἑζομένη μύθοισιν ἀνείρεαι οὐδὲ μεταλλᾷς;</l>
                  <l n="100">οὐ μέν κʼ ἄλλη γʼ ὧδε γυνὴ τετληότι θυμῷ</l>
                  <l n="101">ἀνδρὸς ἀφεσταίη, ὅς οἱ κακὰ πολλὰ μογήσας</l>
                  <l n="102">ἔλθοι ἐεικοστῷ ἔτεϊ ἐς πατρίδα γαῖαν·</l>
                  <l n="103">σοὶ δʼ αἰεὶ κραδίη στερεωτέρη ἐστὶ λίθοιο.</l>
               </q>
               <l n="104">
                  <milestone unit="para" ed="P"/>τὸν δʼ αὖτε προσέειπε περίφρων Πηνελόπεια·</l>
               <q type="unspecified">
                  <l n="105">τέκνον ἐμόν, θυμός μοι ἐνὶ στήθεσσι τέθηπεν,</l>
                  <l n="106">οὐδέ τι προσφάσθαι δύναμαι ἔπος οὐδʼ ἐρέεσθαι</l>
                  <l n="107">οὐδʼ εἰς ὦπα ἰδέσθαι ἐναντίον. εἰ δʼ ἐτεὸν δὴ</l>
                  <l n="108">ἔστʼ Ὀδυσεὺς καὶ οἶκον ἱκάνεται, ἦ μάλα νῶϊ</l>
                  <l n="109">γνωσόμεθʼ ἀλλήλων καὶ λώϊον· ἔστι γὰρ ἡμῖν</l>
                  <l n="110">σήμαθʼ, ἃ δὴ καὶ νῶϊ κεκρυμμένα ἴδμεν ἀπʼ ἄλλων.</l>
               </q>
               <l n="111">
                  <milestone unit="para" ed="P"/>ὣς φάτο, μείδησεν δὲ πολύτλας δῖος Ὀδυσσεύς,</l>
               <l n="112">αἶψα δὲ Τηλέμαχον ἔπεα πτερόεντα προσηύδα·</l>
               <q type="unspecified">
                  <l n="113">
                     <milestone unit="para" ed="P"/>Τηλέμαχʼ, ἦ τοι μητέρʼ ἐνὶ μεγάροισιν ἔασον</l>
                  <l n="114">πειράζειν ἐμέθεν· τάχα δὲ φράσεται καὶ ἄρειον.</l>
                  <l n="115">νῦν δʼ ὅττι ῥυπόω, κακὰ δὲ χροῒ εἵματα εἷμαι,</l>
                  <l n="116">τοὔνεκʼ ἀτιμάζει με καὶ οὔ πω φησὶ τὸν εἶναι.</l>
                  <l n="117">ἡμεῖς δὲ φραζώμεθʼ ὅπως ὄχʼ ἄριστα γένηται.</l>
                  <l n="118">καὶ γάρ τίς θʼ ἕνα φῶτα κατακτείνας ἐνὶ δήμῳ,</l>
                  <l n="119">ᾧ μὴ πολλοὶ ἔωσιν ἀοσσητῆρες ὀπίσσω,</l>
                  <l n="120">φεύγει πηούς τε προλιπὼν καὶ πατρίδα γαῖαν·</l>
                  <l n="121">ἡμεῖς δʼ ἕρμα πόληος ἀπέκταμεν, οἳ μέγʼ ἄριστοι</l>
                  <l n="122">κούρων εἰν Ἰθάκῃ· τὰ δέ σε φράζεσθαι ἄνωγα.</l>
               </q>
               <l n="123">
                  <milestone unit="para" ed="P"/>τὸν δʼ αὖ Τηλέμαχος πεπνυμένος ἀντίον ηὔδα·</l>
               <q type="unspecified">
                  <l n="124">αὐτὸς ταῦτά γε λεῦσσε, πάτερ φίλε· σὴν γὰρ ἀρίστην</l>
                  <l n="125">μῆτιν ἐπʼ ἀνθρώπους φάσʼ ἔμμεναι, οὐδέ κέ τίς τοι</l>
                  <l n="126">ἄλλος ἀνὴρ ἐρίσειε καταθνητῶν ἀνθρώπων.</l>
                  <l n="127">ἡμεῖς δʼ ἐμμεμαῶτες ἅμʼ ἑψόμεθʼ, οὐδέ τί φημι</l>
                  <l n="128">ἀλκῆς δευήσεσθαι, ὅση δύναμίς γε πάρεστιν.</l>
               </q>
               <milestone n="129" unit="card" ed="p"/>
               <l n="129">
                  <milestone unit="para" ed="P"/>τὸν δʼ ἀπαμειβόμενος προσέφη πολύμητις Ὀδυσσεύς</l>
               <q type="unspecified">
                  <l n="130">τοιγὰρ ἐγὼν ἐρέω ὥς μοι δοκεῖ εἶναι ἄριστα.</l>
                  <l n="131">πρῶτα μὲν ἂρ λούσασθε καὶ ἀμφιέσασθε χιτῶνας,</l>
                  <l n="132">δμῳὰς δʼ ἐν μεγάροισιν ἀνώγετε εἵμαθʼ ἑλέσθαι·</l>
                  <l n="133">αὐτὰρ θεῖος ἀοιδὸς ἔχων φόρμιγγα λίγειαν</l>
                  <l n="134">ἡμῖν ἡγείσθω φιλοπαίγμονος ὀρχηθμοῖο,</l>
                  <l n="135">ὥς κέν τις φαίη γάμον ἔμμεναι ἐκτὸς ἀκούων,</l>
                  <l n="136">ἢ ἀνʼ ὁδὸν στείχων, ἢ οἳ περιναιετάουσι·</l>
                  <l n="137">μὴ πρόσθε κλέος εὐρὺ φόνου κατὰ ἄστυ γένηται</l>
                  <l n="138">ἀνδρῶν μνηστήρων, πρίν γʼ ἡμέας ἐλθέμεν ἔξω</l>
                  <l n="139">ἀγρὸν ἐς ἡμέτερον πολυδένδρεον· ἔνθα δʼ ἔπειτα</l>
                  <l n="140">φρασσόμεθʼ ὅττι κε κέρδος Ὀλύμπιος ἐγγυαλίξῃ.</l>
               </q>
               <l n="141">
                  <milestone unit="para" ed="P"/>ὣς ἔφαθʼ, οἱ δʼ ἄρα τοῦ μάλα μὲν κλύον ἠδʼ
                  ἐπίθοντο</l>
               <l n="142">πρῶτα μὲν οὖν λούσαντο καὶ ἀμφιέσαντο χιτῶνας,</l>
               <l n="143">ὅπλισθεν δὲ γυναῖκες· ὁ δʼ εἵλετο θεῖος ἀοιδὸς</l>
               <l n="144">φόρμιγγα γλαφυρήν, ἐν δέ σφισιν ἵμερον ὦρσε</l>
               <l n="145">μολπῆς τε γλυκερῆς καὶ ἀμύμονος ὀρχηθμοῖο.</l>
               <l n="146">τοῖσιν δὲ μέγα δῶμα περιστεναχίζετο ποσσὶν</l>
               <l n="147">ἀνδρῶν παιζόντων καλλιζώνων τε γυναικῶν.</l>
               <l n="148">ὧδε δέ τις εἴπεσκε δόμων ἔκτοσθεν ἀκούων·</l>
               <q type="unspecified">
                  <l n="149">
                     <milestone unit="para" ed="P"/>ἦ μάλα δή τις ἔγημε πολυμνήστην βασίλειαν·</l>
                  <l n="150">σχετλίη, οὐδʼ ἔτλη πόσιος οὗ κουριδίοιο</l>
                  <l n="151">εἴρυσθαι μέγα δῶμα διαμπερές, ἧος ἵκοιτο.</l>
               </q>
               <l n="152">
                  <milestone unit="para" ed="P"/>ὣς ἄρα τις εἴπεσκε, τὰ δʼ οὐκ ἴσαν ὡς ἐτέτυκτο.</l>
               <l n="153">αὐτὰρ Ὀδυσσῆα μεγαλήτορα ᾧ ἐνὶ οἴκῳ</l>
               <l n="154">Εὐρυνόμη ταμίη λοῦσεν καὶ χρῖσεν ἐλαίῳ,</l>
               <l n="155">ἀμφὶ δέ μιν φᾶρος καλὸν βάλεν ἠδὲ χιτῶνα·</l>
               <l n="156">αὐτὰρ κὰκ κεφαλῆς κάλλος πολὺ χεῦεν Ἀθήνη</l>
               <l n="157">μείζονά τʼ εἰσιδέειν καὶ πάσσονα· κὰδ δὲ κάρητος</l>
               <l n="158">οὔλας ἧκε κόμας, ὑακινθίνῳ ἄνθει ὁμοίας.</l>
               <l n="159">ὡς δʼ ὅτε τις χρυσὸν περιχεύεται ἀργύρῳ ἀνὴρ</l>
               <l n="160">ἴδρις, ὃν Ἥφαιστος δέδαεν καὶ Παλλὰς Ἀθήνη</l>
               <l n="161">τέχνην παντοίην, χαρίεντα δὲ ἔργα τελείει·</l>
               <l n="162">ὣς μὲν τῷ περίχευε χάριν κεφαλῇ τε καὶ ὤμοις.</l>
               <l n="163">ἐκ δʼ ἀσαμίνθου βῆ δέμας ἀθανάτοισιν ὁμοῖος·</l>
               <l n="164">ἂψ δʼ αὖτις κατʼ ἄρʼ ἕζετʼ ἐπὶ θρόνου ἔνθεν ἀνέστη,</l>
               <l n="165">ἀντίον ἧς ἀλόχου, καί μιν πρὸς μῦθον ἔειπε·</l>
               <q type="unspecified">
                  <l n="166">
                     <milestone unit="para" ed="P"/>δαιμονίη, περί σοί γε γυναικῶν θηλυτεράων</l>
                  <l n="167">κῆρ ἀτέραμνον ἔθηκαν Ὀλύμπια δώματʼ ἔχοντες·</l>
                  <l n="168">οὐ μέν κʼ ἄλλη γʼ ὧδε γυνὴ τετληότι θυμῷ</l>
                  <l n="169">ἀνδρὸς ἀφεσταίη, ὅς οἱ κακὰ πολλὰ μογήσας</l>
                  <l n="170">ἔλθοι ἐεικοστῷ ἔτεϊ ἐς πατρίδα γαῖαν.</l>
                  <l n="171">ἀλλʼ ἄγε μοι, μαῖα, στόρεσον λέχος, ὄφρα καὶ αὐτὸς</l>
                  <l n="172">λέξομαι· ἦ γὰρ τῇ γε σιδήρεον ἐν φρεσὶ ἦτορ.</l>
               </q>
               <l n="173">
                  <milestone unit="para" ed="P"/>τὸν δʼ αὖτε προσέειπε περίφρων Πηνελόπεια·</l>
               <q type="unspecified">
                  <l n="174">δαιμόνιʼ, οὔτʼ ἄρ τι μεγαλίζομαι οὔτʼ ἀθερίζω</l>
                  <l n="175">οὔτε λίην ἄγαμαι, μάλα δʼ εὖ οἶδʼ οἷος ἔησθα</l>
                  <l n="176">ἐξ Ἰθάκης ἐπὶ νηὸς ἰὼν δολιχηρέτμοιο.</l>
                  <l n="177">ἀλλʼ ἄγε οἱ στόρεσον πυκινὸν λέχος, Εὐρύκλεια,</l>
                  <l n="178">ἐκτὸς ἐϋσταθέος θαλάμου, τόν ῥʼ αὐτὸς ἐποίει·</l>
                  <l n="179">ἔνθα οἱ ἐκθεῖσαι πυκινὸν λέχος ἐμβάλετʼ εὐνήν,</l>
                  <l n="180">κώεα καὶ χλαίνας καὶ ῥήγεα σιγαλόεντα.</l>
               </q>
               <milestone n="181" unit="card" ed="p"/>
               <l n="181">
                  <milestone unit="para" ed="P"/>ὣς ἄρʼ ἔφη πόσιος πειρωμένη· αὐτὰρ Ὀδυσσεὺς</l>
               <l n="182">ὀχθήσας ἄλοχον προσεφώνεε κεδνὰ ἰδυῖαν·</l>
               <q type="unspecified">
                  <l n="183">
                     <milestone unit="para" ed="P"/>ὦ γύναι, ἦ μάλα τοῦτο ἔπος θυμαλγὲς ἔειπες·</l>
                  <l n="184">τίς δέ μοι ἄλλοσε θῆκε λέχος; χαλεπὸν δέ κεν εἴη</l>
                  <l n="185">καὶ μάλʼ ἐπισταμένῳ, ὅτε μὴ θεὸς αὐτὸς ἐπελθὼν</l>
                  <l n="186">ῥηϊδίως ἐθέλων θείη ἄλλῃ ἐνὶ χώρῃ.</l>
                  <l n="187">ἀνδρῶν δʼ οὔ κέν τις ζωὸς βροτός, οὐδὲ μάλʼ ἡβῶν,</l>
                  <l n="188">ῥεῖα μετοχλίσσειεν, ἐπεὶ μέγα σῆμα τέτυκται</l>
                  <l n="189">ἐν λέχει ἀσκητῷ· τὸ δʼ ἐγὼ κάμον οὐδέ τις ἄλλος.</l>
                  <l n="190">θάμνος ἔφυ τανύφυλλος ἐλαίης ἕρκεος ἐντός,</l>
                  <l n="191">ἀκμηνὸς θαλέθων· πάχετος δʼ ἦν ἠΰτε κίων.</l>
                  <l n="192">τῷ δʼ ἐγὼ ἀμφιβαλὼν θάλαμον δέμον, ὄφρʼ ἐτέλεσσα,</l>
                  <l n="193">πυκνῇσιν λιθάδεσσι, καὶ εὖ καθύπερθεν ἔρεψα,</l>
                  <l n="194">κολλητὰς δʼ ἐπέθηκα θύρας, πυκινῶς ἀραρυίας.</l>
                  <l n="195">καὶ τότʼ ἔπειτʼ ἀπέκοψα κόμην τανυφύλλου ἐλαίης,</l>
                  <l n="196">κορμὸν δʼ ἐκ ῥίζης προταμὼν ἀμφέξεσα χαλκῷ</l>
                  <l n="197">εὖ καὶ ἐπισταμένως, καὶ ἐπὶ στάθμην ἴθυνα,</l>
                  <l n="198">ἑρμῖνʼ ἀσκήσας, τέτρηνα δὲ πάντα τερέτρῳ.</l>
                  <l n="199">ἐκ δὲ τοῦ ἀρχόμενος λέχος ἔξεον, ὄφρʼ ἐτέλεσσα,</l>
                  <l n="200">δαιδάλλων χρυσῷ τε καὶ ἀργύρῳ ἠδʼ ἐλέφαντι·</l>
                  <l n="201">ἐκ δʼ ἐτάνυσσα ἱμάντα βοὸς φοίνικι φαεινόν.</l>
                  <l n="202">οὕτω τοι τόδε σῆμα πιφαύσκομαι· οὐδέ τι οἶδα,</l>
                  <l n="203">ἤ μοι ἔτʼ ἔμπεδόν ἐστι, γύναι, λέχος, ἦέ τις ἤδη</l>
                  <l n="204">ἀνδρῶν ἄλλοσε θῆκε, ταμὼν ὕπο πυθμένʼ ἐλαίης.</l>
               </q>
               <l n="205">
                  <milestone unit="para" ed="P"/>ὣς φάτο, τῆς δʼ αὐτοῦ λύτο γούνατα καὶ φίλον
                  ἦτορ,</l>
               <l n="206">σήματʼ ἀναγνούσῃ τά οἱ ἔμπεδα πέφραδʼ Ὀδυσσεύς·</l>
               <l n="207">δακρύσασα δʼ ἔπειτʼ ἰθὺς δράμεν, ἀμφὶ δὲ χεῖρας</l>
               <l n="208">δειρῇ βάλλʼ Ὀδυσῆϊ, κάρη δʼ ἔκυσʼ ἠδὲ προσηύδα·</l>
               <q type="unspecified">
                  <l n="209">
                     <milestone unit="para" ed="P"/>μή μοι, Ὀδυσσεῦ, σκύζευ, ἐπεὶ τά περ ἄλλα
                     μάλιστα</l>
                  <l n="210">ἀνθρώπων πέπνυσο· θεοὶ δʼ ὤπαζον ὀϊζύν,</l>
                  <l n="211">οἳ νῶϊν ἀγάσαντο παρʼ ἀλλήλοισι μένοντε</l>
                  <l n="212">ἥβης ταρπῆναι καὶ γήραος οὐδὸν ἱκέσθαι.</l>
                  <l n="213">αὐτὰρ μὴ νῦν μοι τόδε χώεο μηδὲ νεμέσσα,</l>
                  <l n="214">οὕνεκά σʼ οὐ τὸ πρῶτον, ἐπεὶ ἴδον, ὧδʼ ἀγάπησα.</l>
                  <l n="215">αἰεὶ γάρ μοι θυμὸς ἐνὶ στήθεσσι φίλοισιν</l>
                  <l n="216">ἐρρίγει μή τίς με βροτῶν ἀπάφοιτο ἔπεσσιν</l>
                  <l n="217">ἐλθών· πολλοὶ γὰρ κακὰ κέρδεα βουλεύουσιν.</l>
                  <l n="218">οὐδέ κεν Ἀργείη Ἑλένη, Διὸς ἐκγεγαυῖα,</l>
                  <l n="219">ἀνδρὶ παρʼ ἀλλοδαπῷ ἐμίγη φιλότητι καὶ εὐνῇ,</l>
                  <l n="220">εἰ ᾔδη ὅ μιν αὖτις ἀρήϊοι υἷες Ἀχαιῶν</l>
                  <l n="221">ἀξέμεναι οἶκόνδε φίλην ἐς πατρίδʼ ἔμελλον.</l>
                  <l n="222">τὴν δʼ ἦ τοι ῥέξαι θεὸς ὤρορεν ἔργον ἀεικές·</l>
                  <l n="223">τὴν δʼ ἄτην οὐ πρόσθεν ἑῷ ἐγκάτθετο θυμῷ</l>
                  <l n="224">λυγρήν, ἐξ ἧς πρῶτα καὶ ἡμέας ἵκετο πένθος.</l>
                  <l n="225">νῦν δʼ, ἐπεὶ ἤδη σήματʼ ἀριφραδέα κατέλεξας</l>
                  <l n="226">εὐνῆς ἡμετέρης, ἣν οὐ βροτὸς ἄλλος ὀπώπει,</l>
                  <l n="227">ἀλλʼ οἶοι σύ τʼ ἐγώ τε καὶ ἀμφίπολος μία μούνη,</l>
                  <l n="228">Ἀκτορίς, ἥν μοι δῶκε πατὴρ ἔτι δεῦρο κιούσῃ,</l>
                  <l n="229">ἣ νῶϊν εἴρυτο θύρας πυκινοῦ θαλάμοιο,</l>
                  <l n="230">πείθεις δή μευ θυμόν, ἀπηνέα περ μάλʼ ἐόντα.</l>
               </q>
               <milestone n="231" unit="card" ed="p"/>
               <l n="231">
                  <milestone unit="para" ed="P"/>ὣς φάτο, τῷ δʼ ἔτι μᾶλλον ὑφʼ ἵμερον ὦρσε
                  γόοιο·</l>
               <l n="232">κλαῖε δʼ ἔχων ἄλοχον θυμαρέα, κεδνὰ ἰδυῖαν.</l>
               <l n="233">ὡς δʼ ὅτʼ ἂν ἀσπάσιος γῆ νηχομένοισι φανήῃ,</l>
               <l n="234">ὧν τε Ποσειδάων εὐεργέα νῆʼ ἐνὶ πόντῳ</l>
               <l n="235">ῥαίσῃ, ἐπειγομένην ἀνέμῳ καὶ κύματι πηγῷ·</l>
               <l n="236">παῦροι δʼ ἐξέφυγον πολιῆς ἁλὸς ἤπειρόνδε</l>
               <l n="237">νηχόμενοι, πολλὴ δὲ περὶ χροῒ τέτροφεν ἅλμη,</l>
               <l n="238">ἀσπάσιοι δʼ ἐπέβαν γαίης, κακότητα φυγόντες·</l>
               <l n="239">ὣς ἄρα τῇ ἀσπαστὸς ἔην πόσις εἰσοροώσῃ,</l>
               <l n="240">δειρῆς δʼ οὔ πω πάμπαν ἀφίετο πήχεε λευκώ.</l>
               <l n="241">καί νύ κʼ ὀδυρομένοισι φάνη ῥοδοδάκτυλος Ἠώς,</l>
               <l n="242">εἰ μὴ ἄρʼ ἄλλʼ ἐνόησε θεὰ γλαυκῶπις Ἀθήνη.</l>
               <l n="243">νύκτα μὲν ἐν περάτῃ δολιχὴν σχέθεν, Ἠῶ δʼ αὖτε</l>
               <l n="244">ῥύσατʼ ἐπʼ Ὠκεανῷ χρυσόθρονον, οὐδʼ ἔα ἵππους</l>
               <l n="245">ζεύγνυσθʼ ὠκύποδας, φάος ἀνθρώποισι φέροντας,</l>
               <l n="246">Λάμπον καὶ Φαέθονθʼ, οἵ τʼ Ἠῶ πῶλοι ἄγουσι.</l>
               <l n="247">
                  <milestone unit="para" ed="P"/>καὶ τότʼ ἄρʼ ἣν ἄλοχον προσέφη πολύμητις
                  Ὀδυσσεύς</l>
               <q type="unspecified">
                  <l n="248">ὦ γύναι, οὐ γάρ πω πάντων ἐπὶ πείρατʼ ἀέθλων</l>
                  <l n="249">ἤλθομεν, ἀλλʼ ἔτʼ ὄπισθεν ἀμέτρητος πόνος ἔσται,</l>
                  <l n="250">πολλὸς καὶ χαλεπός, τὸν ἐμὲ χρὴ πάντα τελέσσαι.</l>
                  <l n="251">ὣς γάρ μοι ψυχὴ μαντεύσατο Τειρεσίαο</l>
                  <l n="252">ἤματι τῷ ὅτε δὴ κατέβην δόμον Ἄϊδος εἴσω,</l>
                  <l n="253">νόστον ἑταίροισιν διζήμενος ἠδʼ ἐμοὶ αὐτῷ.</l>
                  <l n="254">ἀλλʼ ἔρχευ, λέκτρονδʼ ἴομεν, γύναι, ὄφρα καὶ ἤδη</l>
                  <l n="255">ὕπνῳ ὕπο γλυκερῷ ταρπώμεθα κοιμηθέντε.</l>
               </q>
               <l n="256">
                  <milestone unit="para" ed="P"/>τὸν δʼ αὖτε προσέειπε περίφρων Πηνελόπεια·</l>
               <q type="unspecified">
                  <l n="257">εὐνὴ μὲν δή σοί γε τότʼ ἔσσεται ὁππότε θυμῷ</l>
                  <l n="258">σῷ ἐθέλῃς, ἐπεὶ ἄρ σε θεοὶ ποίησαν ἱκέσθαι</l>
                  <l n="259">οἶκον ἐϋκτίμενον καὶ σὴν ἐς πατρίδα γαῖαν·</l>
                  <l n="260">ἀλλʼ ἐπεὶ ἐφράσθης καί τοι θεὸς ἔμβαλε θυμῷ,</l>
                  <l n="261">εἴπʼ ἄγε μοι τὸν ἄεθλον, ἐπεὶ καὶ ὄπισθεν, ὀΐω,</l>
                  <l n="262">πεύσομαι, αὐτίκα δʼ ἐστὶ δαήμεναι οὔ τι χέρειον.</l>
               </q>
               <milestone n="263" unit="card" ed="p"/>
               <l n="263">
                  <milestone unit="para" ed="P"/>τὴν δʼ ἀπαμειβόμενος προσέφη πολύμητις
                  Ὀδυσσεύς·</l>
               <q type="unspecified">
                  <l n="264">δαιμονίη, τί τʼ ἄρʼ αὖ με μάλʼ ὀτρύνουσα κελεύεις</l>
                  <l n="265">εἰπέμεν; αὐτὰρ ἐγὼ μυθήσομαι οὐδʼ ἐπικεύσω.</l>
                  <l n="266">οὐ μέν τοι θυμὸς κεχαρήσεται· οὐδὲ γὰρ αὐτὸς</l>
                  <l n="267">χαίρω, ἐπεὶ μάλα πολλὰ βροτῶν ἐπὶ ἄστεʼ ἄνωγεν</l>
                  <l n="268">ἐλθεῖν, ἐν χείρεσσιν ἔχοντʼ εὐῆρες ἐρετμόν,</l>
                  <l n="269">εἰς ὅ κε τοὺς ἀφίκωμαι οἳ οὐκ ἴσασι θάλασσαν</l>
                  <l n="270">ἀνέρες, οὐδέ θʼ ἅλεσσι μεμιγμένον εἶδαρ ἔδουσιν·</l>
                  <l n="271">οὐδʼ ἄρα τοί γʼ ἴσασι νέας φοινικοπαρῄους,</l>
                  <l n="272">οὐδʼ εὐήρεʼ ἐρετμά, τά τε πτερὰ νηυσὶ πέλονται.</l>
                  <l n="273">σῆμα δέ μοι τόδʼ ἔειπεν ἀριφραδές, οὐδέ σε κεύσω·</l>
                  <l n="274">ὁππότε κεν δή μοι ξυμβλήμενος ἄλλος ὁδίτης</l>
                  <l n="275">φήῃ ἀθηρηλοιγὸν ἔχειν ἀνὰ φαιδίμῳ ὤμῳ,</l>
                  <l n="276">καὶ τότε μʼ ἐν γαίῃ πήξαντʼ ἐκέλευεν ἐρετμόν,</l>
                  <l n="277">ἔρξανθʼ ἱερὰ καλὰ Ποσειδάωνι ἄνακτι,</l>
                  <l n="278">ἀρνειὸν ταῦρόν τε συῶν τʼ ἐπιβήτορα κάπρον,</l>
                  <l n="279">οἴκαδʼ ἀποστείχειν, ἔρδειν θʼ ἱερὰς ἑκατόμβας</l>
                  <l n="280">ἀθανάτοισι θεοῖσι, τοὶ οὐρανὸν εὐρὺν ἔχουσι,</l>
                  <l n="281">πᾶσι μάλʼ ἑξείης· θάνατος δέ μοι ἐξ ἁλὸς αὐτῷ</l>
                  <l n="282">ἀβληχρὸς μάλα τοῖος ἐλεύσεται, ὅς κέ με πέφνῃ</l>
                  <l n="283">γήρα’ ὕπο λιπαρῷ ἀρημένον· ἀμφὶ δὲ λαοὶ</l>
                  <l n="284">ὄλβιοι ἔσσονται· τὰ δέ μοι φάτο πάντα τελεῖσθαι.</l>
               </q>
               <l n="285">τὸν δʼ αὖτε προσέειπε περίφρων Πηνελόπεια·</l>
               <q type="unspecified">
                  <l n="286">εἰ μὲν δὴ γῆράς γε θεοὶ τελέουσιν ἄρειον,</l>
                  <l n="287">ἐλπωρή τοι ἔπειτα κακῶν ὑπάλυξιν ἔσεσθαι.</l>
               </q>
               <l n="288">
                  <milestone unit="para" ed="P"/>ὣς οἱ μὲν τοιαῦτα πρὸς ἀλλήλους ἀγόρευον·</l>
               <l n="289">τόφρα δʼ ἄρʼ Εὐρυνόμη τε ἰδὲ τροφὸς ἔντυον εὐνὴν</l>
               <l n="290">ἐσθῆτος μαλακῆς, δαΐδων ὕπο λαμπομενάων.</l>
               <l n="291">αὐτὰρ ἐπεὶ στόρεσαν πυκινὸν λέχος ἐγκονέουσαι,</l>
               <l n="292">γρηῢς μὲν κείουσα πάλιν οἶκόνδε βεβήκει,</l>
               <l n="293">τοῖσιν δʼ Εὐρυνόμη θαλαμηπόλος ἡγεμόνευεν</l>
               <l n="294">ἐρχομένοισι λέχοσδε, δάος μετὰ χερσὶν ἔχουσα·</l>
               <l n="295">ἐς θάλαμον δʼ ἀγαγοῦσα πάλιν κίεν. οἱ μὲν ἔπειτα</l>
               <l n="296">ἀσπάσιοι λέκτροιο παλαιοῦ θεσμὸν ἵκοντο·</l>
               <l n="297">αὐτὰρ Τηλέμαχος καὶ βουκόλος ἠδὲ συβώτης</l>
               <l n="298">παῦσαν ἄρʼ ὀρχηθμοῖο πόδας, παῦσαν δὲ γυναῖκας,</l>
               <l n="299">αὐτοὶ δʼ εὐνάζοντο κατὰ μέγαρα σκιόεντα.</l>
               <l n="300">
                  <milestone unit="para" ed="P"/>τὼ δʼ ἐπεὶ οὖν φιλότητος ἐταρπήτην ἐρατεινῆς,</l>
               <l n="301">τερπέσθην μύθοισι, πρὸς ἀλλήλους ἐνέποντε,</l>
               <l n="302">ἡ μὲν ὅσʼ ἐν μεγάροισιν ἀνέσχετο δῖα γυναικῶν,</l>
               <l n="303">ἀνδρῶν μνηστήρων ἐσορῶσʼ ἀΐδηλον ὅμιλον,</l>
               <l n="304">οἳ ἕθεν εἵνεκα πολλά, βόας καὶ ἴφια μῆλα,</l>
               <l n="305">ἔσφαζον, πολλὸς δὲ πίθων ἠφύσσετο οἶνος·</l>
               <l n="306">αὐτὰρ ὁ διογενὴς Ὀδυσεὺς ὅσα κήδεʼ ἔθηκεν</l>
               <l n="307">ἀνθρώποις ὅσα τʼ αὐτὸς ὀϊζύσας ἐμόγησε,</l>
               <l n="308">πάντʼ ἔλεγʼ· ἡ δʼ ἄρʼ ἐτέρπετʼ ἀκούουσʼ, οὐδέ οἱ ὕπνος</l>
               <l n="309">πῖπτεν ἐπὶ βλεφάροισι πάρος καταλέξαι ἅπαντα.</l>
               <milestone n="310" unit="card" ed="p"/>
               <l n="310">
                  <milestone unit="para" ed="P"/>ἤρξατο δʼ ὡς πρῶτον Κίκονας δάμασʼ, αὐτὰρ
                  ἔπειτα</l>
               <l n="311">ἦλθʼ ἐς Λωτοφάγων ἀνδρῶν πίειραν ἄρουραν·</l>
               <l n="312">ἠδʼ ὅσα Κύκλωψ ἔρξε, καὶ ὡς ἀπετίσατο ποινὴν</l>
               <l n="313">ἰφθίμων ἑτάρων, οὓς ἤσθιεν οὐδʼ ἐλέαιρεν·</l>
               <l n="314">ἠδʼ ὡς Αἴολον ἵκεθʼ, ὅ μιν πρόφρων ὑπέδεκτο</l>
               <l n="315">καὶ πέμπʼ, οὐδέ πω αἶσα φίλην ἐς πατρίδʼ ἱκέσθαι</l>
               <l n="316">ἤην, ἀλλά μιν αὖτις ἀναρπάξασα θύελλα</l>
               <l n="317">πόντον ἐπʼ ἰχθυόεντα φέρεν βαρέα στενάχοντα·</l>
               <l n="318">ἠδʼ ὡς Τηλέπυλον Λαιστρυγονίην ἀφίκανεν,</l>
               <l n="319">οἳ νῆάς τʼ ὄλεσαν καὶ ἐϋκνήμιδας ἑταίρους</l>
               <l n="320">πάντας· Ὀδυσσεὺς δʼ οἶος ὑπέκφυγε νηῒ μελαίνῃ·</l>
               <l n="321">καὶ Κίρκης κατέλεξε δόλον πολυμηχανίην τε,</l>
               <l n="322">ἠδʼ ὡς εἰς Ἀΐδεω δόμον ἤλυθεν εὐρώεντα,</l>
               <l n="323">ψυχῇ χρησόμενος Θηβαίου Τειρεσίαο,</l>
               <l n="324">νηῒ πολυκλήϊδι, καὶ εἴσιδε πάντας ἑταίρους</l>
               <l n="325">μητέρα θʼ, ἥ μιν ἔτικτε καὶ ἔτρεφε τυτθὸν ἐόντα·</l>
               <l n="326">ἠδʼ ὡς Σειρήνων ἁδινάων φθόγγον ἄκουσεν,</l>
               <l n="327">ὥς θʼ ἵκετο Πλαγκτὰς πέτρας δεινήν τε Χάρυβδιν</l>
               <l n="328">Σκύλλην θʼ, ἣν οὔ πώ ποτʼ ἀκήριοι ἄνδρες ἄλυξαν·</l>
               <l n="329">ἠδʼ ὡς Ἠελίοιο βόας κατέπεφνον ἑταῖροι·</l>
               <l n="330">ἠδʼ ὡς νῆα θοὴν ἔβαλε ψολόεντι κεραυνῷ</l>
               <l n="331">Ζεὺς ὑψιβρεμέτης, ἀπὸ δʼ ἔφθιθεν ἐσθλοὶ ἑταῖροι</l>
               <l n="332">πάντες ὁμῶς, αὐτὸς δὲ κακὰς ὑπὸ κῆρας ἄλυξεν·</l>
               <l n="333">ὥς θʼ ἵκετʼ Ὠγυγίην νῆσον νύμφην τε Καλυψώ,</l>
               <l n="334">ἣ δή μιν κατέρυκε, λιλαιομένη πόσιν εἶναι,</l>
               <l n="335">ἐν σπέσσι γλαφυροῖσι, καὶ ἔτρεφεν ἠδὲ ἔφασκε</l>
               <l n="336">θήσειν ἀθάνατον καὶ ἀγήραον ἤματα πάντα·</l>
               <l n="337">ἀλλὰ τοῦ οὔ ποτε θυμὸν ἐνὶ στήθεσσιν ἔπειθεν·</l>
               <l n="338">ἠδʼ ὡς ἐς Φαίηκας ἀφίκετο πολλὰ μογήσας,</l>
               <l n="339">οἳ δή μιν περὶ κῆρι θεὸν ὣς τιμήσαντο</l>
               <l n="340">καὶ πέμψαν σὺν νηῒ φίλην ἐς πατρίδα γαῖαν,</l>
               <l n="341">χαλκόν τε χρυσόν τε ἅλις ἐσθῆτά τε δόντες.</l>
               <l n="342">τοῦτʼ ἄρα δεύτατον εἶπεν ἔπος, ὅτε οἱ γλυκὺς ὕπνος</l>
               <l n="343">λυσιμελὴς ἐπόρουσε, λύων μελεδήματα θυμοῦ.</l>
               <milestone n="344" unit="card" ed="p"/>
               <l n="344">
                  <milestone unit="para" ed="P"/>ἡ δʼ αὖτʼ ἄλλʼ ἐνόησε θεὰ γλαυκῶπις Ἀθήνη·</l>
               <l n="345">ὁππότε δή ῥʼ Ὀδυσῆα ἐέλπετο ὃν κατὰ θυμὸν</l>
               <l n="346">εὐνῆς ἧς ἀλόχου ταρπήμεναι ἠδὲ καὶ ὕπνου,</l>
               <l n="347">αὐτίκʼ ἀπʼ Ὠκεανοῦ χρυσόθρονον ἠριγένειαν</l>
               <l n="348">ὦρσεν, ἵνʼ ἀνθρώποισι φόως φέροι· ὦρτο δʼ Ὀδυσσεὺς</l>
               <l n="349">εὐνῆς ἐκ μαλακῆς, ἀλόχῳ δʼ ἐπὶ μῦθον ἔτελλεν·</l>
               <q type="unspecified">
                  <l n="350">
                     <milestone unit="para" ed="P"/>ὦ γύναι, ἤδη μὲν πολέων κεκορήμεθʼ ἀέθλων</l>
                  <l n="351">ἀμφοτέρω, σὺ μὲν ἐνθάδʼ ἐμὸν πολυκηδέα νόστον</l>
                  <l n="352">κλαίουσʼ. αὐτὰρ ἐμὲ Ζεὺς ἄλγεσι καὶ θεοὶ ἄλλοι</l>
                  <l n="353">ἱέμενον πεδάασκον ἐμῆς ἀπὸ πατρίδος αἴης·</l>
                  <l n="354">νῦν δʼ ἐπεὶ ἀμφοτέρω πολυήρατον ἱκόμεθʼ εὐνήν,</l>
                  <l n="355">κτήματα μὲν τά μοι ἔστι, κομιζέμεν ἐν μεγάροισι,</l>
                  <l n="356">μῆλα δʼ ἅ μοι μνηστῆρες ὑπερφίαλοι κατέκειραν,</l>
                  <l n="357">πολλὰ μὲν αὐτὸς ἐγὼ ληΐσσομαι, ἄλλα δʼ Ἀχαιοὶ</l>
                  <l n="358">δώσουσʼ, εἰς ὅ κε πάντας ἐνιπλήσωσιν ἐπαύλους.</l>
                  <l n="359">ἀλλʼ ἦ τοι μὲν ἐγὼ πολυδένδρεον ἀγρὸν ἔπειμι,</l>
                  <l n="360">ὀψόμενος πατέρʼ ἐσθλόν, ὅ μοι πυκινῶς ἀκάχηται·</l>
                  <l n="361">σοὶ δέ, γύναι, τάδʼ ἐπιτέλλω, πινυτῇ περ ἐούσῃ·</l>
                  <l n="362">αὐτίκα γὰρ φάτις εἶσιν ἅμʼ ἠελίῳ ἀνιόντι</l>
                  <l n="363">ἀνδρῶν μνηστήρων, οὓς ἔκτανον ἐν μεγάροισιν·</l>
                  <l n="364">εἰς ὑπερῷʼ ἀναβᾶσα σὺν ἀμφιπόλοισι γυναιξὶν</l>
                  <l n="365">ἧσθαι, μηδέ τινα προτιόσσεο μηδʼ ἐρέεινε.</l>
               </q>
               <l n="366">
                  <milestone unit="para" ed="P"/>ἦ ῥα καὶ ἀμφʼ ὤμοισιν ἐδύσετο τεύχεα καλά,</l>
               <l n="367">ὦρσε δὲ Τηλέμαχον καὶ βουκόλον ἠδὲ συβώτην,</l>
               <l n="368">πάντας δʼ ἔντεʼ ἄνωγεν ἀρήϊα χερσὶν ἑλέσθαι.</l>
               <l n="369">οἱ δέ οἱ οὐκ ἀπίθησαν, ἐθωρήσσοντο δὲ χαλκῷ,</l>
               <l n="370">ὤϊξαν δὲ θύρας, ἐκ δʼ ἤϊον· ἦρχε δʼ Ὀδυσσεύς.</l>
               <l n="371">ἤδη μὲν φάος ἦεν ἐπὶ χθόνα, τοὺς δʼ ἄρʼ Ἀθήνη</l>
               <l n="372">νυκτὶ κατακρύψασα θοῶς ἐξῆγε πόληος.</l>
            </div>
            <div n="24" type="textpart" subtype="book">
               <milestone n="1" unit="card" ed="p"/>
               <l n="1">Ἑρμῆς δὲ ψυχὰς Κυλλήνιος ἐξεκαλεῖτο</l>
               <l n="2">ἀνδρῶν μνηστήρων· ἔχε δὲ ῥάβδον μετὰ χερσὶν</l>
               <l n="3">καλὴν χρυσείην, τῇ τʼ ἀνδρῶν ὄμματα θέλγει</l>
               <l n="4">ὧν ἐθέλει, τοὺς δʼ αὖτε καὶ ὑπνώοντας ἐγείρει·</l>
               <l n="5">τῇ ῥʼ ἄγε κινήσας, ταὶ δὲ τρίζουσαι ἕποντο.</l>
               <l n="6">ὡς δʼ ὅτε νυκτερίδες μυχῷ ἄντρου θεσπεσίοιο</l>
               <l n="7">τρίζουσαι ποτέονται, ἐπεί κέ τις ἀποπέσῃσιν</l>
               <l n="8">ὁρμαθοῦ ἐκ πέτρης, ἀνά τʼ ἀλλήλῃσιν ἔχονται,</l>
               <l n="9">ὣς αἱ τετριγυῖαι ἅμʼ ἤϊσαν· ἦρχε δʼ ἄρα σφιν</l>
               <l n="10">Ἑρμείας ἀκάκητα κατʼ εὐρώεντα κέλευθα.</l>
               <l n="11">πὰρ δʼ ἴσαν Ὠκεανοῦ τε ῥοὰς καὶ Λευκάδα πέτρην,</l>
               <l n="12">ἠδὲ παρʼ Ἠελίοιο πύλας καὶ δῆμον ὀνείρων</l>
               <l n="13">ἤϊσαν· αἶψα δʼ ἵκοντο κατʼ ἀσφοδελὸν λειμῶνα,</l>
               <l n="14">ἔνθα τε ναίουσι ψυχαί, εἴδωλα καμόντων.</l>
               <l n="15">εὗρον δὲ ψυχὴν Πηληϊάδεω Ἀχιλῆος</l>
               <l n="16">καὶ Πατροκλῆος καὶ ἀμύμονος Ἀντιλόχοιο</l>
               <l n="17">Αἴαντός θʼ, ὃς ἄριστος ἔην εἶδός τε δέμας τε</l>
               <l n="18">τῶν ἄλλων Δαναῶν μετʼ ἀμύμονα Πηλεΐδαο</l>
               <l n="19">
                  <milestone unit="para" ed="P"/>ὣς οἱ μὲν περὶ κεῖνον ὁμίλεον· ἀγχίμολον δὲ</l>
               <l n="20">ἤλυθʼ ἔπι ψυχὴ Ἀγαμέμνονος Ἀτρεΐδαο</l>
               <l n="21">ἀχνυμένη· περὶ δʼ ἄλλαι ἀγηγέραθʼ, ὅσσαι ἅμʼ αὐτῷ</l>
               <l n="22">οἴκῳ ἐν Αἰγίσθοιο θάνον καὶ πότμον ἐπέσπον.</l>
               <l n="23">τὸν προτέρη ψυχὴ προσεφώνεε Πηλεΐωνος·</l>
               <q type="unspecified">
                  <l n="24">
                     <milestone unit="para" ed="P"/>Ἀτρεΐδη, περὶ μέν σʼ ἔφαμεν Διὶ τερπικεραύνῳ</l>
                  <l n="25">ἀνδρῶν ἡρώων φίλον ἔμμεναι ἤματα πάντα,</l>
                  <l n="26">οὕνεκα πολλοῖσίν τε καὶ ἰφθίμοισιν ἄνασσες</l>
                  <l n="27">δήμῳ ἔνι Τρώων, ὅθι πάσχομεν ἄλγεʼ Ἀχαιοί.</l>
                  <l n="28">ἦ τʼ ἄρα καὶ σοὶ πρῶϊ παραστήσεσθαι ἔμελλεν</l>
                  <l n="29">μοῖρʼ ὀλοή, τὴν οὔ τις ἀλεύεται ὅς κε γένηται.</l>
                  <l n="30">ὡς ὄφελες τιμῆς ἀπονήμενος, ἧς περ ἄνασσες,</l>
                  <l n="31">δήμῳ ἔνι Τρώων θάνατον καὶ πότμον ἐπισπεῖν·</l>
                  <l n="32">τῷ κέν τοι τύμβον μὲν ἐποίησαν Παναχαιοί,</l>
                  <l n="33">ἠδέ κε καὶ σῷ παιδὶ μέγα κλέος ἤραʼ ὀπίσσω·</l>
                  <l n="34">νῦν δʼ ἄρα σʼ οἰκτίστῳ θανάτῳ εἵμαρτο ἁλῶναι.</l>
               </q>
               <milestone n="35" unit="card" ed="p"/>
               <l n="35">τὸν δʼ αὖτε ψυχὴ προσεφώνεεν Ἀτρείδαο·</l>
               <q type="unspecified">
                  <l n="36">ὄλβιε Πηλέος υἱέ, θεοῖς ἐπιείκελʼ Ἀχιλλεῦ,</l>
                  <l n="37">ὃς θάνες ἐν Τροίῃ ἑκὰς Ἄργεος· ἀμφὶ δέ σʼ ἄλλοι</l>
                  <l n="38">κτείνοντο Τρώων καὶ Ἀχαιῶν υἷες ἄριστοι,</l>
                  <l n="39">μαρνάμενοι περὶ σεῖο· σὺ δʼ ἐν στροφάλιγγι κονίης</l>
                  <l n="40">κεῖσο μέγας μεγαλωστί, λελασμένος ἱπποσυνάων.</l>
                  <l n="41">ἡμεῖς δὲ πρόπαν ἦμαρ ἐμαρνάμεθʼ· οὐδέ κε πάμπαν</l>
                  <l n="42">παυσάμεθα πτολέμου, εἰ μὴ Ζεὺς λαίλαπι παῦσεν.</l>
                  <l n="43">αὐτὰρ ἐπεί σʼ ἐπὶ νῆας ἐνείκαμεν ἐκ πολέμοιο,</l>
                  <l n="44">κάτθεμεν ἐν λεχέεσσι, καθήραντες χρόα καλὸν</l>
                  <l n="45">ὕδατί τε λιαρῷ καὶ ἀλείφατι· πολλὰ δέ σʼ ἀμφὶ</l>
                  <l n="46">δάκρυα θερμὰ χέον Δαναοὶ κείροντό τε χαίτας.</l>
                  <l n="47">μήτηρ δʼ ἐξ ἁλὸς ἦλθε σὺν ἀθανάτῃς ἁλίῃσιν</l>
                  <l n="48">ἀγγελίης ἀΐουσα· βοὴ δʼ ἐπὶ πόντον ὀρώρει</l>
                  <l n="49">θεσπεσίη, ὑπὸ δὲ τρόμος ἔλλαβε πάντας Ἀχαιούς·</l>
                  <l n="50">καί νύ κʼ ἀναΐξαντες ἔβαν κοίλας ἐπὶ νῆας,</l>
                  <l n="51">εἰ μὴ ἀνὴρ κατέρυκε παλαιά τε πολλά τε εἰδώς,</l>
                  <l n="52">Νέστωρ, οὗ καὶ πρόσθεν ἀρίστη φαίνετο βουλή·</l>
                  <l n="53">ὅ σφιν ἐϋφρονέων ἀγορήσατο καὶ μετέειπεν·</l>
                  <q type="unspecified">
                     <l n="54">
                        <milestone unit="para" ed="P"/>ἴσχεσθʼ, Ἀργεῖοι, μὴ φεύγετε, κοῦροι
                        Ἀχαιῶν·</l>
                     <l n="55">μήτηρ ἐξ ἁλὸς ἥδε σὺν ἀθανάτῃς ἁλίῃσιν</l>
                     <l n="56">ἔρχεται, οὗ παιδὸς τεθνηότος ἀντιόωσα.</l>
                  </q>
                  <l n="57">
                     <milestone unit="para" ed="P"/>ὣς ἔφαθʼ, οἱ δʼ ἔσχοντο φόβου μεγάθυμοι
                     Ἀχαιοί·</l>
                  <l n="58">ἀμφὶ δέ σʼ ἔστησαν κοῦραι ἁλίοιο γέροντος</l>
                  <l n="59">οἴκτρʼ ὀλοφυρόμεναι, περὶ δʼ ἄμβροτα εἵματα ἕσσαν.</l>
                  <l n="60">Μοῦσαι δʼ ἐννέα πᾶσαι ἀμειβόμεναι ὀπὶ καλῇ</l>
                  <l n="61">θρήνεον· ἔνθα κεν οὔ τινʼ ἀδάκρυτόν γʼ ἐνόησας</l>
                  <l n="62">Ἀργείων· τοῖον γὰρ ὑπώρορε Μοῦσα λίγεια.</l>
                  <l n="63">ἑπτὰ δὲ καὶ δέκα μέν σε ὁμῶς νύκτας τε καὶ ἦμαρ</l>
                  <l n="64">κλαίομεν ἀθάνατοί τε θεοὶ θνητοί τʼ ἄνθρωποι·</l>
                  <l n="65">ὀκτωκαιδεκάτῃ δʼ ἔδομεν πυρί, πολλὰ δέ σʼ ἀμφὶ</l>
                  <l n="66">μῆλα κατεκτάνομεν μάλα πίονα καὶ ἕλικας βοῦς.</l>
                  <l n="67">καίεο δʼ ἔν τʼ ἐσθῆτι θεῶν καὶ ἀλείφατι πολλῷ</l>
                  <l n="68">καὶ μέλιτι γλυκερῷ· πολλοὶ δʼ ἥρωες Ἀχαιοὶ</l>
                  <l n="69">τεύχεσιν ἐρρώσαντο πυρὴν πέρι καιομένοιο,</l>
                  <l n="70">πεζοί θʼ ἱππῆές τε· πολὺς δʼ ὀρυμαγδὸς ὀρώρει</l>
                  <l n="71">αὐτὰρ ἐπεὶ δή σε φλὸξ ἤνυσεν Ἡφαίστοιο,</l>
                  <l n="72">ἠῶθεν δή τοι λέγομεν λεύκʼ ὀστέʼ, Ἀχιλλεῦ,</l>
                  <l n="73">οἴνῳ ἐν ἀκρήτῳ καὶ ἀλείφατι· δῶκε δὲ μήτηρ</l>
                  <l n="74">χρύσεον ἀμφιφορῆα· Διωνύσοιο δὲ δῶρον</l>
                  <l n="75">φάσκʼ ἔμεναι, ἔργον δὲ περικλυτοῦ Ἡφαίστοιο.</l>
                  <l n="76">ἐν τῷ τοι κεῖται λεύκʼ ὀστέα, φαίδιμʼ Ἀχιλλεῦ,</l>
                  <l n="77">μίγδα δὲ Πατρόκλοιο Μενοιτιάδαο θανόντος,</l>
                  <l n="78">χωρὶς δʼ Ἀντιλόχοιο, τὸν ἔξοχα τῖες ἁπάντων</l>
                  <l n="79">τῶν ἄλλων ἑτάρων, μετὰ Πάτροκλόν γε θανόντα.</l>
                  <l n="80">ἀμφʼ αὐτοῖσι δʼ ἔπειτα μέγαν καὶ ἀμύμονα τύμβον</l>
                  <l n="81">χεύαμεν Ἀργείων ἱερὸς στρατὸς αἰχμητάων</l>
                  <l n="82">ἀκτῇ ἔπι προὐχούσῃ, ἐπὶ πλατεῖ Ἑλλησπόντῳ,</l>
                  <l n="83">ὥς κεν τηλεφανὴς ἐκ ποντόφιν ἀνδράσιν εἴη</l>
                  <l n="84">τοῖς οἳ νῦν γεγάασι καὶ οἳ μετόπισθεν ἔσονται.</l>
                  <milestone n="85" unit="card" ed="p"/>
                  <l n="85">μήτηρ δʼ αἰτήσασα θεοὺς περικαλλέʼ ἄεθλα</l>
                  <l n="86">θῆκε μέσῳ ἐν ἀγῶνι ἀριστήεσσιν Ἀχαιῶν.</l>
                  <l n="87">ἤδη μὲν πολέων τάφῳ ἀνδρῶν ἀντεβόλησας</l>
                  <l n="88">ἡρώων, ὅτε κέν ποτʼ ἀποφθιμένου βασιλῆος</l>
                  <l n="89">ζώννυνταί τε νέοι καὶ ἐπεντύνονται ἄεθλα·</l>
                  <l n="90">ἀλλά κε κεῖνα μάλιστα ἰδὼν θηήσαο θυμῷ,</l>
                  <l n="91">οἷʼ ἐπὶ σοὶ κατέθηκε θεὰ περικαλλέʼ ἄεθλα,</l>
                  <l n="92">ἀργυρόπεζα Θέτις· μάλα γὰρ φίλος ἦσθα θεοῖσιν.</l>
                  <l n="93">ὣς σὺ μὲν οὐδὲ θανὼν ὄνομʼ ὤλεσας, ἀλλά τοι αἰεὶ</l>
                  <l n="94">πάντας ἐπʼ ἀνθρώπους κλέος ἔσσεται ἐσθλόν, Ἀχιλλεῦ,</l>
                  <l n="95">αὐτὰρ ἐμοὶ τί τόδʼ ἦδος, ἐπεὶ πόλεμον τολύπευσα;</l>
                  <l n="96">ἐν νόστῳ γάρ μοι Ζεὺς μήσατο λυγρὸν ὄλεθρον</l>
                  <l n="97">Αἰγίσθου ὑπὸ χερσὶ καὶ οὐλομένης ἀλόχοιο.</l>
               </q>
               <l n="98">
                  <milestone unit="para" ed="P"/>ὣς οἱ μὲν τοιαῦτα πρὸς ἀλλήλους ἀγόρευον,</l>
               <l n="99">ἀγχίμολον δέ σφʼ ἦλθε διάκτορος ἀργεϊφόντης,</l>
               <l n="100">ψυχὰς μνηστήρων κατάγων Ὀδυσῆϊ δαμέντων,</l>
               <l n="101">τὼ δʼ ἄρα θαμβήσαντʼ ἰθὺς κίον, ὡς ἐσιδέσθην.</l>
               <l n="102">ἔγνω δὲ ψυχὴ Ἀγαμέμνονος Ἀτρεΐδαο</l>
               <l n="103">παῖδα φίλον Μελανῆος, ἀγακλυτὸν Ἀμφιμέδοντα·</l>
               <l n="104">ξεῖνος γάρ οἱ ἔην Ἰθάκῃ ἔνι οἰκία ναίων.</l>
               <l n="105">τὸν προτέρη ψυχὴ προσεφώνεεν Ἀτρεΐδαο·</l>
               <q type="unspecified">
                  <l n="106">
                     <milestone unit="para" ed="P"/>Ἀμφίμεδον, τί παθόντες ἐρεμνὴν γαῖαν ἔδυτε</l>
                  <l n="107">πάντες κεκριμένοι καὶ ὁμήλικες; οὐδέ κεν ἄλλως</l>
                  <l n="108">κρινάμενος λέξαιτο κατὰ πτόλιν ἄνδρας ἀρίστους.</l>
                  <l n="109">ἦ ὔμμʼ ἐν νήεσσι Ποσειδάων ἐδάμασσεν,</l>
                  <l n="110">ὄρσας ἀργαλέους ἀνέμους καὶ κύματα μακρά;</l>
                  <l n="111">ἦ που ἀνάρσιοι ἄνδρες ἐδηλήσαντʼ ἐπὶ χέρσου</l>
                  <l n="112">βοῦς περιταμνομένους ἠδʼ οἰῶν πώεα καλά,</l>
                  <l n="113">ἠὲ περὶ πτόλιος μαχεούμενοι ἠδὲ γυναικῶν;</l>
                  <l n="114">εἰπέ μοι εἰρομένῳ· ξεῖνος δέ τοι εὔχομαι εἶναι.</l>
                  <l n="115">ἦ οὐ μέμνῃ ὅτε κεῖσε κατήλυθον ὑμέτερον δῶ,</l>
                  <l n="116">ὀτρυνέων Ὀδυσῆα σὺν ἀντιθέῳ Μενελάῳ</l>
                  <l n="117">Ἴλιον εἰς ἅμʼ ἕπεσθαι ἐϋσσέλμων ἐπὶ νηῶν;</l>
                  <l n="118">μηνὶ δʼ ἄρʼ οὔλῳ πάντα περήσαμεν εὐρέα πόντον,</l>
                  <l n="119">σπουδῇ παρπεπιθόντες Ὀδυσσῆα πτολίπορθον.</l>
               </q>
               <l n="120">τὸν δʼ αὖτε ψυχὴ προσεφώνεεν Ἀμφιμέδοντος·</l>
               <q type="unspecified">
                  <l n="121">Ἀτρεΐδη κύδιστε, ἄναξ ἀνδρῶν Ἀγάμεμνον,</l>
                  <l n="122">μέμνημαι τάδε πάντα, διοτρεφές, ὡς ἀγορεύεις·</l>
                  <l n="123">σοὶ δʼ ἐγὼ εὖ μάλα πάντα καὶ ἀτρεκέως καταλέξω,</l>
                  <l n="124">ἡμετέρου θανάτοιο κακὸν τέλος, οἷον ἐτύχθη.</l>
                  <l n="125">μνώμεθʼ Ὀδυσσῆος δὴν οἰχομένοιο δάμαρτα·</l>
                  <l n="126">ἡ δʼ οὔτʼ ἠρνεῖτο στυγερὸν γάμον οὔτʼ ἐτελεύτα,</l>
                  <l n="127">ἡμῖν φραζομένη θάνατον καὶ κῆρα μέλαιναν,</l>
                  <l n="128">ἀλλὰ δόλον τόνδʼ ἄλλον ἐνὶ φρεσὶ μερμήριξε·</l>
                  <l n="129">στησαμένη μέγαν ἱστὸν ἐνὶ μεγάροισιν ὕφαινε,</l>
                  <l n="130">λεπτὸν καὶ περίμετρον· ἄφαρ δʼ ἡμῖν μετέειπε·</l>
                  <q type="unspecified">
                     <l n="131">
                        <milestone unit="para" ed="P"/>κοῦροι ἐμοὶ μνηστῆρες, ἐπεὶ θάνε δῖος
                        Ὀδυσσεύς,</l>
                     <l n="132">μίμνετʼ ἐπειγόμενοι τὸν ἐμὸν γάμον, εἰς ὅ κε φᾶρος</l>
                     <l n="133">ἐκτελέσω, μή μοι μεταμώνια νήματʼ ὄληται,</l>
                     <l n="134">Λαέρτῃ ἥρωϊ ταφήϊον, εἰς ὅτε κέν μιν</l>
                     <l n="135">μοῖρʼ ὀλοὴ καθέλῃσι τανηλεγέος θανάτοιο,</l>
                     <l n="136">μή τίς μοι κατὰ δῆμον Ἀχαιϊάδων νεμεσήσῃ,</l>
                     <l n="137">αἴ κεν ἄτερ σπείρου κεῖται πολλὰ κτεατίσσας.</l>
                  </q>
                  <milestone n="138" unit="card" ed="p"/>
                  <l n="138">
                     <milestone unit="para" ed="P"/>ὣς ἔφαθʼ, ἡμῖν δʼ αὖτʼ ἐπεπείθετο θυμὸς
                     ἀγήνωρ.</l>
                  <l n="139">ἔνθα καὶ ἠματίη μὲν ὑφαίνεσκεν μέγαν ἱστόν,</l>
                  <l n="140">νύκτας δʼ ἀλλύεσκεν, ἐπεὶ δαΐδας παραθεῖτο.</l>
                  <l n="141">ὣς τρίετες μὲν ἔληθε δόλῳ καὶ ἔπειθεν Ἀχαιούς·</l>
                  <l n="142">ἀλλʼ ὅτε τέτρατον ἦλθεν ἔτος καὶ ἐπήλυθον ὧραι,</l>
                  <l n="143">μηνῶν φθινόντων, περὶ δʼ ἤματα πόλλʼ ἐτελέσθη,</l>
                  <l n="144">καὶ τότε δή τις ἔειπε γυναικῶν, ἣ σάφα ᾔδη,</l>
                  <l n="145">καὶ τήν γʼ ἀλλύουσαν ἐφεύρομεν ἀγλαὸν ἱστόν.</l>
                  <l n="146">ὣς τὸ μὲν ἐξετέλεσσε καὶ οὐκ ἐθέλουσʼ, ὑπʼ ἀνάγκης.</l>
                  <l n="147">
                     <milestone unit="para" ed="P"/>εὖθʼ ἡ φᾶρος ἔδειξεν, ὑφήνασα μέγαν ἱστόν,</l>
                  <l n="148">πλύνασʼ, ἠελίῳ ἐναλίγκιον ἠὲ σελήνῃ,</l>
                  <l n="149">καὶ τότε δή ῥʼ Ὀδυσῆα κακός ποθεν ἤγαγε δαίμων</l>
                  <l n="150">ἀγροῦ ἐπʼ ἐσχατιήν, ὅθι δώματα ναῖε συβώτης.</l>
                  <l n="151">ἔνθʼ ἦλθεν φίλος υἱὸς Ὀδυσσῆος θείοιο,</l>
                  <l n="152">ἐκ Πύλου ἠμαθόεντος ἰὼν σὺν νηῒ μελαίνῃ·</l>
                  <l n="153">τὼ δὲ μνηστῆρσιν θάνατον κακὸν ἀρτύναντε</l>
                  <l n="154">ἵκοντο προτὶ ἄστυ περικλυτόν, ἦ τοι Ὀδυσσεὺς</l>
                  <l n="155">ὕστερος, αὐτὰρ Τηλέμαχος πρόσθʼ ἡγεμόνευε.</l>
                  <l n="156">τὸν δὲ συβώτης ἦγε κακὰ χροῒ εἵματʼ ἔχοντα,</l>
                  <l n="157">πτωχῷ λευγαλέῳ ἐναλίγκιον ἠδὲ γέροντι</l>
                  <l n="158">σκηπτόμενον· τὰ δὲ λυγρὰ περὶ χροῒ εἵματα ἕστο·</l>
                  <l n="159">οὐδέ τις ἡμείων δύνατο γνῶναι τὸν ἐόντα</l>
                  <l n="160">ἐξαπίνης προφανέντʼ, οὐδʼ οἳ προγενέστεροι ἦσαν,</l>
                  <l n="161">ἀλλʼ ἔπεσίν τε κακοῖσιν ἐνίσσομεν ἠδὲ βολῇσιν.</l>
                  <l n="162">αὐτὰρ ὁ τῆος ἐτόλμα ἐνὶ μεγάροισιν ἑοῖσι</l>
                  <l n="163">βαλλόμενος καὶ ἐνισσόμενος τετληότι θυμῷ·</l>
                  <l n="164">ἀλλʼ ὅτε δή μιν ἔγειρε Διὸς νοός αἰγιόχοιο,</l>
                  <l n="165">σὺν μὲν Τηλεμάχῳ περικαλλέα τεύχεʼ ἀείρας</l>
                  <l n="166">ἐς θάλαμον κατέθηκε καὶ ἐκλήϊσεν ὀχῆας,</l>
                  <l n="167">αὐτὰρ ὁ ἣν ἄλοχον πολυκερδείῃσιν ἄνωγε</l>
                  <l n="168">τόξον μνηστήρεσσι θέμεν πολιόν τε σίδηρον,</l>
                  <l n="169">ἡμῖν αἰνομόροισιν ἀέθλια καὶ φόνου ἀρχήν.</l>
                  <l n="170">οὐδέ τις ἡμείων δύνατο κρατεροῖο βιοῖο</l>
                  <l n="171">νευρὴν ἐντανύσαι, πολλὸν δʼ ἐπιδευέες ἦμεν.</l>
                  <l n="172">ἀλλʼ ὅτε χεῖρας ἵκανεν Ὀδυσσῆος μέγα τόξον,</l>
                  <l n="173">ἔνθʼ ἡμεῖς μὲν πάντες ὁμοκλέομεν ἐπέεσσι</l>
                  <l n="174">τόξον μὴ δόμεναι, μηδʼ εἰ μάλα πολλʼ ἀγορεύοι·</l>
                  <l n="175">Τηλέμαχος δέ μιν οἶος ἐποτρύνων ἐκέλευσεν.</l>
                  <l n="176">αὐτὰρ ὁ δέξατο χειρὶ πολύτλας δῖος Ὀδυσσεύς,</l>
                  <l n="177">ῥηϊδίως δʼ ἐτάνυσσε βιόν, διὰ δʼ ἧκε σιδήρου,</l>
                  <l n="178">στῆ δʼ ἄρʼ ἐπʼ οὐδὸν ἰών, ταχέας δʼ ἐκχεύατʼ ὀϊστοὺς</l>
                  <l n="179">δεινὸν παπταίνων, βάλε δʼ Ἀντίνοον βασιλῆα.</l>
                  <l n="180">αὐτὰρ ἔπειτʼ ἄλλοις ἐφίει βέλεα στονόεντα,</l>
                  <l n="181">ἄντα τιτυσκόμενος· τοὶ δʼ ἀγχιστῖνοι ἔπιπτον.</l>
                  <l n="182">γνωτὸν δʼ ἦν ὅ ῥά τίς σφι θεῶν ἐπιτάρροθος ἦεν·</l>
                  <l n="183">αὐτίκα γὰρ κατὰ δώματʼ ἐπισπόμενοι μένεϊ σφῷ</l>
                  <l n="184">κτεῖνον ἐπιστροφάδην, τῶν δὲ στόνος ὤρνυτʼ ἀεικὴς</l>
                  <l n="185">κράτων τυπτομένων, δάπεδον δʼ ἅπαν αἵματι θῦεν.</l>
                  <l n="186">ὣς ἡμεῖς, Ἀγάμεμνον, ἀπωλόμεθʼ, ὧν ἔτι καὶ νῦν</l>
                  <l n="187">σώματʼ ἀκηδέα κεῖται ἐνὶ μεγάροις Ὀδυσῆος·</l>
                  <l n="188">οὐ γάρ πω ἴσασι φίλοι κατὰ δώμαθʼ ἑκάστου,</l>
                  <l n="189">οἵ κʼ ἀπονίψαντες μέλανα βρότον ἐξ ὠτειλέων</l>
                  <l n="190">κατθέμενοι γοάοιεν· ὃ γὰρ γέρας ἐστὶ θανόντων.</l>
               </q>
               <milestone n="191" unit="card" ed="p"/>
               <l n="191">
                  <milestone unit="para" ed="P"/>τὸν δʼ αὖτε ψυχὴ προσεφώνεεν Ἀτρεΐδαο·</l>
               <q type="unspecified">
                  <l n="192">ὄλβιε Λαέρταο πάϊ, πολυμήχανʼ Ὀδυσσεῦ,</l>
                  <l n="193">ἦ ἄρα σὺν μεγάλῃ ἀρετῇ ἐκτήσω ἄκοιτιν.</l>
                  <l n="194">ὡς ἀγαθαὶ φρένες ἦσαν ἀμύμονι Πηνελοπείῃ,</l>
                  <l n="195">κούρῃ Ἰκαρίου· ὡς εὖ μέμνητʼ Ὀδυσῆος,</l>
                  <l n="196">ἀνδρὸς κουριδίου· τῷ οἱ κλέος οὔ ποτʼ ὀλεῖται</l>
                  <l n="197">ἧς ἀρετῆς, τεύξουσι δʼ ἐπιχθονίοισιν ἀοιδὴν</l>
                  <l n="198">ἀθάνατοι χαρίεσσαν ἐχέφρονι Πηνελοπείῃ,</l>
                  <l n="199">οὐχ ὡς Τυνδαρέου κούρη κακὰ μήσατο ἔργα,</l>
                  <l n="200">κουρίδιον κτείνασα πόσιν, στυγερὴ δέ τʼ ἀοιδὴ</l>
                  <l n="201">ἔσσετʼ ἐπʼ ἀνθρώπους, χαλεπὴν δέ τε φῆμιν ὀπάσσει</l>
                  <l n="202">θηλυτέρῃσι γυναιξί, καὶ ἥ κʼ εὐεργὸς ἔῃσιν.</l>
               </q>
               <l n="203">
                  <milestone unit="para" ed="P"/>ὣς οἱ μὲν τοιαῦτα πρὸς ἀλλήλους ἀγόρευον,</l>
               <l n="204">ἑσταότʼ εἰν Ἀΐδαο δόμοις, ὑπὸ κεύθεσι γαίης·</l>
               <l n="205">
                  <milestone unit="para" ed="P"/>οἱ δʼ ἐπεὶ ἐκ πόλιος κατέβαν, τάχα δʼ ἀγρὸν
                  ἵκοντο</l>
               <l n="206">καλὸν Λαέρταο τετυγμένον, ὅν ῥά ποτʼ αὐτὸς</l>
               <l n="207">Λαέρτης κτεάτισσεν, ἐπεὶ μάλα πόλλʼ ἐμόγησεν.</l>
               <l n="208">ἔνθα οἱ οἶκος ἔην, περὶ δὲ κλίσιον θέε πάντη,</l>
               <l n="209">ἐν τῷ σιτέσκοντο καὶ ἵζανον ἠδὲ ἴαυον</l>
               <l n="210">δμῶες ἀναγκαῖοι, τοί οἱ φίλα ἐργάζοντο.</l>
               <l n="211">ἐν δὲ γυνὴ Σικελὴ γρηῢς πέλεν, ἥ ῥα γέροντα</l>
               <l n="212">ἐνδυκέως κομέεσκεν ἐπʼ ἀγροῦ, νόσφι πόληος.</l>
               <l n="213">ἔνθʼ Ὀδυσεὺς δμώεσσι καὶ υἱέϊ μῦθον ἔειπεν·</l>
               <q type="unspecified">
                  <l n="214">
                     <milestone unit="para" ed="P"/>ὑμεῖς μὲν νῦν ἔλθετʼ ἐϋκτίμενον δόμον εἴσω,</l>
                  <l n="215">δεῖπνον δʼ αἶψα συῶν ἱερεύσατε ὅς τις ἄριστος·</l>
                  <l n="216">αὐτὰρ ἐγὼ πατρὸς πειρήσομαι ἡμετέροιο,</l>
                  <l n="217">αἴ κέ μʼ ἐπιγνώῃ καὶ φράσσεται ὀφθαλμοῖσιν,</l>
                  <l n="218">ἦέ κεν ἀγνοιῇσι, πολὺν χρόνον ἀμφὶς ἐόντα.</l>
               </q>
               <l n="219">
                  <milestone unit="para" ed="P"/>ὣς εἰπὼν δμώεσσιν ἀρήϊα τεύχεʼ ἔδωκεν.</l>
               <l n="220">οἱ μὲν ἔπειτα δόμονδε θοῶς κίον, αὐτὰρ Ὀδυσσεὺς</l>
               <l n="221">ἆσσον ἴεν πολυκάρπου ἀλωῆς πειρητίζων.</l>
               <l n="222">οὐδʼ εὗρεν Δολίον, μέγαν ὄρχατον ἐσκαταβαίνων,</l>
               <l n="223">οὐδέ τινα δμώων οὐδʼ υἱῶν· ἀλλʼ ἄρα τοί γε</l>
               <l n="224">αἱμασιὰς λέξοντες ἀλωῆς ἔμμεναι ἕρκος</l>
               <l n="225">ᾤχοντʼ, αὐτὰρ ὁ τοῖσι γέρων ὁδὸν ἡγεμόνευε.</l>
               <l n="226">τὸν δʼ οἶον πατέρʼ εὗρεν ἐϋκτιμένῃ ἐν ἀλωῇ,</l>
               <l n="227">λιστρεύοντα φυτόν· ῥυπόωντα δὲ ἕστο χιτῶνα</l>
               <l n="228">ῥαπτὸν ἀεικέλιον, περὶ δὲ κνήμῃσι βοείας</l>
               <l n="229">κνημῖδας ῥαπτὰς δέδετο, γραπτῦς ἀλεείνων,</l>
               <l n="230">χειρῖδάς τʼ ἐπὶ χερσὶ βάτων ἕνεκʼ· αὐτὰρ ὕπερθεν</l>
               <l n="231">αἰγείην κυνέην κεφαλῇ ἔχε, πένθος ἀέξων.</l>
               <milestone n="232" unit="card" ed="p"/>
               <l n="232">τὸν δʼ ὡς οὖν ἐνόησε πολύτλας δῖος Ὀδυσσεὺς</l>
               <l n="233">γήραϊ τειρόμενον, μέγα δὲ φρεσὶ πένθος ἔχοντα,</l>
               <l n="234">στὰς ἄρʼ ὑπὸ βλωθρὴν ὄγχνην κατὰ δάκρυον εἶβε.</l>
               <l n="235">μερμήριξε δʼ ἔπειτα κατὰ φρένα καὶ κατὰ θυμὸν</l>
               <l n="236">κύσσαι καὶ περιφῦναι ἑὸν πατέρʼ, ἠδὲ ἕκαστα</l>
               <l n="237">εἰπεῖν, ὡς ἔλθοι καὶ ἵκοιτʼ ἐς πατρίδα γαῖαν,</l>
               <l n="238">ἦ πρῶτʼ ἐξερέοιτο ἕκαστά τε πειρήσαιτο.</l>
               <l n="239">ὧδε δέ οἱ φρονέοντι δοάσσατο κέρδιον εἶναι,</l>
               <l n="240">πρῶτον κερτομίοις ἐπέεσσιν πειρηθῆναι.</l>
               <l n="241">τὰ φρονέων ἰθὺς κίεν αὐτοῦ δῖος Ὀδυσσεύς.</l>
               <l n="242">ἦ τοι ὁ μὲν κατέχων κεφαλὴν φυτὸν ἀμφελάχαινε·</l>
               <l n="243">τὸν δὲ παριστάμενος προσεφώνεε φαίδιμος υἱός·</l>
               <q type="unspecified">
                  <l n="244">
                     <milestone unit="para" ed="P"/>ὦ γέρον, οὐκ ἀδαημονίη σʼ ἔχει ἀμφιπολεύειν</l>
                  <l n="245">ὄρχατον, ἀλλʼ εὖ τοι κομιδὴ ἔχει, οὐδέ τι πάμπαν,</l>
                  <l n="246">οὐ φυτόν, οὐ συκέη, οὐκ ἄμπελος, οὐ μὲν ἐλαίη,</l>
                  <l n="247">οὐκ ὄγχνη, οὐ πρασιή τοι ἄνευ κομιδῆς κατὰ κῆπον.</l>
                  <l n="248">ἄλλο δέ τοι ἐρέω, σὺ δὲ μὴ χόλον ἔνθεο θυμῷ</l>
                  <l n="249">αὐτόν σʼ οὐκ ἀγαθὴ κομιδὴ ἔχει, ἀλλʼ ἅμα γῆρας</l>
                  <l n="250">λυγρὸν ἔχεις αὐχμεῖς τε κακῶς καὶ ἀεικέα ἕσσαι.</l>
                  <l n="251">οὐ μὲν ἀεργίης γε ἄναξ ἕνεκʼ οὔ σε κομίζει,</l>
                  <l n="252">οὐδέ τί τοι δούλειον ἐπιπρέπει εἰσοράασθαι</l>
                  <l n="253">εἶδος καὶ μέγεθος· βασιλῆϊ γὰρ ἀνδρὶ ἔοικας.</l>
                  <l n="254">τοιούτῳ δὲ ἔοικας, ἐπεὶ λούσαιτο φάγοι τε,</l>
                  <l n="255">εὑδέμεναι μαλακῶς· ἡ γὰρ δίκη ἐστὶ γερόντων.</l>
                  <l n="256">ἀλλʼ ἄγε μοι τόδε εἰπὲ καὶ ἀτρεκέως κατάλεξον,</l>
                  <l n="257">τεῦ δμὼς εἶς ἀνδρῶν; τεῦ δʼ ὄρχατον ἀμφιπολεύεις;</l>
                  <l n="258">καὶ μοι τοῦτʼ ἀγόρευσον ἐτήτυμον, ὄφρʼ ἐῢ εἰδῶ,</l>
                  <l n="259">εἰ ἐτεόν γʼ Ἰθάκην τήνδʼ ἱκόμεθʼ, ὥς μοι ἔειπεν</l>
                  <l n="260">οὗτος ἀνὴρ νῦν δὴ ξυμβλήμενος ἐνθάδʼ ἰόντι,</l>
                  <l n="261">οὔ τι μάλʼ ἀρτίφρων, ἐπεὶ οὐ τόλμησεν ἕκαστα</l>
                  <l n="262">εἰπεῖν ἠδʼ ἐπακοῦσαι ἐμὸν ἔπος, ὡς ἐρέεινον</l>
                  <l n="263">ἀμφὶ ξείνῳ ἐμῷ, ἤ που ζώει τε καὶ ἔστιν</l>
                  <l n="264">ἦ ἤδη τέθνηκε καὶ εἰν Ἀΐδαο δόμοισιν.</l>
                  <l n="265">ἐκ γάρ τοι ἐρέω, σὺ δὲ σύνθεο καί μευ ἄκουσον·</l>
                  <l n="266">ἄνδρα ποτʼ ἐξείνισσα φίλῃ ἐνὶ πατρίδι γαίῃ</l>
                  <l n="267">ἡμέτερόνδʼ ἐλθόντα, καὶ οὔ πω τις βροτὸς ἄλλος</l>
                  <l n="268">ξείνων τηλεδαπῶν φιλίων ἐμὸν ἵκετο δῶμα·</l>
                  <l n="269">εὔχετο δʼ ἐξ Ἰθάκης γένος ἔμμεναι, αὐτὰρ ἔφασκε</l>
                  <l n="270">Λαέρτην Ἀρκεισιάδην πατέρʼ ἔμμεναι αὐτῷ.</l>
                  <l n="271">τὸν μὲν ἐγὼ πρὸς δώματʼ ἄγων ἐῢ ἐξείνισσα,</l>
                  <l n="272">ἐνδυκέως φιλέων, πολλῶν κατὰ οἶκον ἐόντων,</l>
                  <l n="273">καί οἱ δῶρα πόρον ξεινήϊα, οἷα ἐῴκει.</l>
                  <l n="274">χρυσοῦ μέν οἱ δῶκʼ εὐεργέος ἑπτὰ τάλαντα,</l>
                  <l n="275">δῶκα δέ οἱ κρητῆρα πανάργυρον ἀνθεμόεντα,</l>
                  <l n="276">δώδεκα δʼ ἁπλοΐδας χλαίνας, τόσσους δὲ τάπητας,</l>
                  <l n="277">τόσσα δὲ φάρεα καλά, τόσους δʼ ἐπὶ τοῖσι χιτῶνας,</l>
                  <l n="278">χωρὶς δʼ αὖτε γυναῖκας, ἀμύμονα ἔργα ἰδυίας,</l>
                  <l n="279">τέσσαρας εἰδαλίμας, ἃς ἤθελεν αὐτὸς ἑλέσθαι.</l>
               </q>
               <milestone n="280" unit="card" ed="p"/>
               <l n="280">
                  <milestone unit="para" ed="P"/>τὸν δʼ ἠμείβετʼ ἔπειτα πατὴρ κατὰ δάκρυον
                  εἴβων·</l>
               <q type="unspecified">
                  <l n="281">ξεῖνʼ, ἦ τοι μὲν γαῖαν ἱκάνεις, ἣν ἐρεείνεις,</l>
                  <l n="282">ὑβρισταὶ δʼ αὐτὴν καὶ ἀτάσθαλοι ἄνδρες ἔχουσιν·</l>
                  <l n="283">δῶρα δʼ ἐτώσια ταῦτα χαρίζεο, μυρίʼ ὀπάζων·</l>
                  <l n="284">εἰ γάρ μιν ζωόν γʼ ἐκίχεις Ἰθάκης ἐνὶ δήμῳ,</l>
                  <l n="285">τῷ κέν σʼ εὖ δώροισιν ἀμειψάμενος ἀπέπεμψε</l>
                  <l n="286">καὶ ξενίῃ ἀγαθῇ ἡ γὰρ θέμις, ὅς τις ὑπάρξῃ.</l>
                  <l n="287">ἀλλʼ ἄγε μοι τόδε εἰπὲ καὶ ἀτρεκέως κατάλεξον,</l>
                  <l n="288">πόστον δὴ ἔτος ἐστίν, ὅτε ξείνισσας ἐκεῖνον</l>
                  <l n="289">σὸν ξεῖνον δύστηνον, ἐμὸν παῖδʼ, εἴ ποτʼ ἔην γε,</l>
                  <l n="290">δύσμορον; ὅν που τῆλε φίλων καὶ πατρίδος αἴης</l>
                  <l n="291">ἠέ που ἐν πόντῳ φάγον ἰχθύες, ἢ ἐπὶ χέρσου</l>
                  <l n="292">θηρσὶ καὶ οἰωνοῖσιν ἕλωρ γένετʼ· οὐδέ ἑ μήτηρ</l>
                  <l n="293">κλαῦσε περιστείλασα πατήρ θʼ, οἵ μιν τεκόμεσθα·</l>
                  <l n="294">οὐδʼ ἄλοχος πολύδωρος, ἐχέφρων Πηνελόπεια,</l>
                  <l n="295">κώκυσʼ ἐν λεχέεσσιν ἑὸν πόσιν, ὡς ἐπεῴκει,</l>
                  <l n="296">ὀφθαλμοὺς καθελοῦσα· τὸ γὰρ γέρας ἐστὶ θανόντων.</l>
                  <l n="297">καί μοι τοῦτʼ ἀγόρευσον ἐτήτυμον, ὄφρʼ ἐῢ εἰδῶ·</l>
                  <l n="298">τίς πόθεν εἶς ἀνδρῶν; πόθι τοι πόλις ἠδὲ τοκῆες;</l>
                  <l n="299">ποῦ δὲ νηῦς ἕστηκε θοή, ἥ σʼ ἤγαγε δεῦρο</l>
                  <l n="300">ἀντιθέους θʼ ἑτάρους; ἦ ἔμπορος εἰλήλουθας</l>
                  <l n="301">νηὸς ἐπʼ ἀλλοτρίης, οἱ δʼ ἐκβήσαντες ἔβησαν;</l>
               </q>
               <l n="302">
                  <milestone unit="para" ed="P"/>τὸν δʼ ἀπαμειβόμενος προσέφη πολύμητις
                  Ὀδυσσεύς·</l>
               <q type="unspecified">
                  <l n="303">τοιγὰρ ἐγώ τοι πάντα μάλʼ ἀτρεκέως καταλέξω.</l>
                  <l n="304">εἰμὶ μὲν ἐξ Ἀλύβαντος, ὅθι κλυτὰ δώματα ναίω,</l>
                  <l n="305">υἱὸς Ἀφείδαντος Πολυπημονίδαο ἄνακτος·</l>
                  <l n="306">αὐτὰρ ἐμοί γʼ ὄνομʼ ἐστὶν Ἐπήριτος· ἀλλά με δαίμων</l>
                  <l n="307">πλάγξʼ ἀπὸ Σικανίης δεῦρʼ ἐλθέμεν οὐκ ἐθέλοντα·</l>
                  <l n="308">νηῦς δέ μοι ἥδʼ ἕστηκεν ἐπʼ ἀγροῦ νόσφι πόληος.</l>
                  <l n="309">αὐτὰρ Ὀδυσσῆϊ τόδε δὴ πέμπτον ἔτος ἐστίν,</l>
                  <l n="310">ἐξ οὗ κεῖθεν ἔβη καὶ ἐμῆς ἀπελήλυθε πάτρης,</l>
                  <l n="311">δύσμορος· ἦ τέ οἱ ἐσθλοὶ ἔσαν ὄρνιθες ἰόντι,</l>
                  <l n="312">δεξιοί, οἷς χαίρων μὲν ἐγὼν ἀπέπεμπον ἐκεῖνον,</l>
                  <l n="313">χαῖρε δὲ κεῖνος ἰών· θυμὸς δʼ ἔτι νῶϊν ἐώλπει</l>
                  <l n="314">μίξεσθαι ξενίῃ ἠδʼ ἀγλαὰ δῶρα διδώσειν.</l>
               </q>
               <l n="315">
                  <milestone unit="para" ed="P"/>ὣς φάτο, τὸν δʼ ἄχεος νεφέλη ἐκάλυψε μέλαινα·</l>
               <l n="316">ἀμφοτέρῃσι δὲ χερσὶν ἑλὼν κόνιν αἰθαλόεσσαν</l>
               <l n="317">χεύατο κὰκ κεφαλῆς πολιῆς, ἁδινὰ στεναχίζων.</l>
               <l n="318">τοῦ δʼ ὠρίνετο θυμός, ἀνὰ ῥῖνας δέ οἱ ἤδη</l>
               <l n="319">δριμὺ μένος προὔτυψε φίλον πατέρʼ εἰσορόωντι.</l>
               <l n="320">κύσσε δέ μιν περιφὺς ἐπιάλμενος, ἠδὲ προσηύδα·</l>
               <q type="unspecified">
                  <l n="321">
                     <milestone unit="para" ed="P"/>κεῖνος μέν τοι ὅδʼ αὐτὸς ἐγώ, πάτερ, ὃν σὺ
                     μεταλλᾷς,</l>
                  <l n="322">ἤλυθον εἰκοστῷ ἔτεϊ ἐς πατρίδα γαῖαν.</l>
                  <l n="323">ἀλλʼ ἴσχεο κλαυθμοῖο γόοιό τε δακρυόεντος.</l>
                  <l n="324">ἐκ γάρ τοι ἐρέω· μάλα δὲ χρὴ σπευδέμεν ἔμπης·</l>
                  <l n="325">μνηστῆρας κατέπεφνον ἐν ἡμετέροισι δόμοισι,</l>
                  <l n="326">λώβην τινύμενος θυμαλγέα καὶ κακὰ ἔργα.</l>
               </q>
               <milestone n="327" unit="card" ed="p"/>
               <l n="327">
                  <milestone unit="para" ed="P"/>τὸν δʼ αὖ Λαέρτης ἀπαμείβετο φώνησέν τε·</l>
               <q type="unspecified">
                  <l n="328">εἰ μὲν δὴ Ὀδυσεύς γε ἐμὸς πάϊς ἐνθάδʼ ἱκάνεις,</l>
                  <l n="329">σῆμά τί μοι νῦν εἰπὲ ἀριφραδές, ὄφρα πεποίθω.</l>
               </q>
               <l n="330">
                  <milestone unit="para" ed="P"/>τὸν δʼ ἀπαμειβόμενος προσέφη πολύμητις
                  Ὀδυσσεύς·</l>
               <q type="unspecified">
                  <l n="331">οὐλὴν μὲν πρῶτον τήνδε φράσαι ὀφθαλμοῖσι,</l>
                  <l n="332">τὴν ἐν Παρνησῷ μʼ ἔλασεν σῦς λευκῷ ὀδόντι</l>
                  <l n="333">οἰχόμενον· σὺ δέ με προΐεις καὶ πότνια μήτηρ</l>
                  <l n="334">ἐς πατέρʼ Αὐτόλυκον μητρὸς φίλον, ὄφρʼ ἂν ἑλοίμην</l>
                  <l n="335">δῶρα, τὰ δεῦρο μολών μοι ὑπέσχετο καὶ κατένευσεν.</l>
                  <l n="336">εἰ δʼ ἄγε τοι καὶ δένδρεʼ ἐϋκτιμένην κατʼ ἀλωὴν</l>
                  <l n="337">εἴπω, ἅ μοί ποτʼ ἔδωκας, ἐγὼ δʼ ᾔτεόν σε ἕκαστα</l>
                  <l n="338">παιδνὸς ἐών, κατὰ κῆπον ἐπισπόμενος· διὰ δʼ αὐτῶν</l>
                  <l n="339">ἱκνεύμεσθα, σὺ δʼ ὠνόμασας καὶ ἔειπες ἕκαστα.</l>
                  <l n="340">ὄγχνας μοι δῶκας τρισκαίδεκα καὶ δέκα μηλέας,</l>
                  <l n="341">συκέας τεσσαράκοντʼ· ὄρχους δέ μοι ὧδʼ ὀνόμηνας</l>
                  <l n="342">δώσειν πεντήκοντα, διατρύγιος δὲ ἕκαστος</l>
                  <l n="343">ἤην· ἔνθα δʼ ἀνὰ σταφυλαὶ παντοῖαι ἔασιν—</l>
                  <l n="344">ὁππότε δὴ Διὸς ὧραι ἐπιβρίσειαν ὕπερθεν.</l>
               </q>
               <l n="345">
                  <milestone unit="para" ed="P"/>ὣς φάτο, τοῦ δʼ αὐτοῦ λύτο γούνατα καὶ φίλον
                  ἦτορ,</l>
               <l n="346">σήματʼ ἀναγνόντος τά οἱ ἔμπεδα πέφραδʼ Ὀδυσσεύς.</l>
               <l n="347">ἀμφὶ δὲ παιδὶ φίλῳ βάλε πήχεε· τὸν δὲ ποτὶ οἷ</l>
               <l n="348">εἷλεν ἀποψύχοντα πολύτλας δῖος Ὀδυσσεύς.</l>
               <l n="349">αὐτὰρ ἐπεί ῥʼ ἄμπνυτο καὶ ἐς φρένα θυμὸς ἀγέρθη,</l>
               <l n="350">ἐξαῦτις μύθοισιν ἀμειβόμενος προσέειπε·</l>
               <q type="unspecified">
                  <l n="351">
                     <milestone unit="para" ed="P"/>Ζεῦ πάτερ, ἦ ῥα ἔτʼ ἔστε θεοὶ κατὰ μακρὸν
                     Ὄλυμπον,</l>
                  <l n="352">εἰ ἐτεὸν μνηστῆρες ἀτάσθαλον ὕβριν ἔτισαν.</l>
                  <l n="353">νῦν δʼ αἰνῶς δείδοικα κατὰ φρένα μὴ τάχα πάντες</l>
                  <l n="354">ἐνθάδʼ ἐπέλθωσιν Ἰθακήσιοι, ἀγγελίας δὲ</l>
                  <l n="355">πάντη ἐποτρύνωσι Κεφαλλήνων πολίεσσι.</l>
               </q>
               <l n="356">
                  <milestone unit="para" ed="P"/>τὸν δʼ ἀπαμειβόμενος προσέφη πολύμητις
                  Ὀδυσσεύς·</l>
               <q type="unspecified">
                  <l n="357">θάρσει, μή τοι ταῦτα μετὰ φρεσὶ σῇσι μελόντων.</l>
                  <l n="358">ἀλλʼ ἴομεν προτὶ οἶκον, ὃς ὀρχάτου ἐγγύθι κεῖται·</l>
                  <l n="359">ἔνθα δὲ Τηλέμαχον καὶ βουκόλον ἠδὲ συβώτην</l>
                  <l n="360">προὔπεμψʼ, ὡς ἂν δεῖπνον ἐφοπλίσσωσι τάχιστα.</l>
               </q>
               <l n="361">
                  <milestone unit="para" ed="P"/>ὣς ἄρα φωνήσαντε βάτην πρὸς δώματα καλά.</l>
               <l n="362">οἱ δʼ ὅτε δή ῥʼ ἵκοντο δόμους εὖ ναιετάοντας,</l>
               <l n="363">εὗρον Τηλέμαχον καὶ βουκόλον ἠδὲ συβώτην</l>
               <l n="364">ταμνομένους κρέα πολλὰ κερῶντάς τʼ αἴθοπα οἶνον.</l>
               <milestone n="365" unit="card" ed="p"/>
               <l n="365">τόφρα δὲ Λαέρτην μεγαλήτορα ᾧ ἐνὶ οἴκῳ</l>
               <l n="366">ἀμφίπολος Σικελὴ λοῦσεν καὶ χρῖσεν ἐλαίῳ,</l>
               <l n="367">
                  <milestone unit="para" ed="P"/>ἀμφὶ δʼ ἄρα χλαῖναν καλὴν βάλεν· αὐτὰρ Ἀθήνη</l>
               <l n="368">ἄγχι παρισταμένη μέλεʼ ἤλδανε ποιμένι λαῶν,</l>
               <l n="369">μείζονα δʼ ἠὲ πάρος καὶ πάσσονα θῆκεν ἰδέσθαι.</l>
               <l n="370">ἐκ δʼ ἀσαμίνθου βῆ· θαύμαζε δέ μιν φίλος υἱός,</l>
               <l n="371">ὡς ἴδεν ἀθανάτοισι θεοῖς ἐναλίγκιον ἄντην·</l>
               <l n="372">καί μιν φωνήσας ἔπεα πτερόεντα προσηύδα·</l>
               <q type="unspecified">
                  <l n="373">
                     <milestone unit="para" ed="P"/>ὦ πάτερ, ἦ μάλα τίς σε θεῶν αἰειγενετάων</l>
                  <l n="374">εἶδός τε μέγεθός τε ἀμείνονα θῆκεν ἰδέσθαι.</l>
               </q>
               <l n="375">τὸν δʼ αὖ Λαέρτης πεπνυμένος ἀντίον ηὔδα·</l>
               <q type="unspecified">
                  <l n="376">αἲ γάρ, Ζεῦ τε πάτερ καὶ Ἀθηναίη καὶ Ἄπολλον,</l>
                  <l n="377">οἷος Νήρικον εἷλον, ἐϋκτίμενον πτολίεθρον,</l>
                  <l n="378">ἀκτὴν ἠπείροιο, Κεφαλλήνεσσιν ἀνάσσων,</l>
                  <l n="379">τοῖος ἐών τοι χθιζὸς ἐν ἡμετέροισι δόμοισιν,</l>
                  <l n="380">τεύχεʼ ἔχων ὤμοισιν, ἐφεστάμεναι καὶ ἀμύνειν</l>
                  <l n="381">ἄνδρας μνηστῆρας· τῷ κε σφέων γούνατʼ ἔλυσα</l>
                  <l n="382">πολλῶν ἐν μεγάροισι, σὺ δὲ φρένας ἔνδον ἐγήθεις.</l>
               </q>
               <l n="383">
                  <milestone unit="para" ed="P"/>ὣς οἷ μὲν τοιαῦτα πρὸς ἀλλήλους ἀγόρευον.</l>
               <l n="384">οἱ δʼ ἐπεὶ οὖν παύσαντο πόνου τετύκοντό τε δαῖτα,</l>
               <l n="385">ἑξείης ἕζοντο κατὰ κλισμούς τε θρόνους τε·</l>
               <l n="386">ἔνθʼ οἱ μὲν δείπνῳ ἐπεχείρεον, ἀγχίμολον δὲ</l>
               <l n="387">ἦλθʼ ὁ γέρων Δολίος, σὺν δʼ υἱεῖς τοῖο γέροντος,</l>
               <l n="388">ἐξ ἔργων μογέοντες, ἐπεὶ προμολοῦσα κάλεσσεν</l>
               <l n="389">μήτηρ γρηῦς Σικελή, ἥ σφεας τρέφε καί ῥα γέροντα</l>
               <l n="390">ἐνδυκέως κομέεσκεν, ἐπεὶ κατὰ γῆρας ἔμαρψεν.</l>
               <l n="391">οἱ δʼ ὡς οὖν Ὀδυσῆα ἴδον φράσσαντό τε θυμῷ,</l>
               <l n="392">ἔσταν ἐνὶ μεγάροισι τεθηπότες· αὐτὰρ Ὀδυσσεὺς</l>
               <l n="393">μειλιχίοις ἐπέεσσι καθαπτόμενος προσέειπεν·</l>
               <q type="unspecified">
                  <l n="394">
                     <milestone unit="para" ed="P"/>ὦ γέρον, ἵζʼ ἐπὶ δεῖπνον, ἀπεκλελάθεσθε δὲ
                     θάμβευς·</l>
                  <l n="395">δηρὸν γὰρ σίτῳ ἐπιχειρήσειν μεμαῶτες</l>
                  <l n="396">μίμνομεν ἐν μεγάροις, ὑμέας ποτιδέγμενοι αἰεί.</l>
               </q>
               <l n="397">
                  <milestone unit="para" ed="P"/>ὣς ἄρ ἔφη, Δολίος δʼ ἰθὺς κίε χεῖρε πετάσσας</l>
               <l n="398">ἀμφοτέρας, Ὀδυσεῦς δὲ λαβὼν κύσε χεῖρʼ ἐπὶ καρπῷ,</l>
               <l n="399">καί μιν φωνήσας ἔπεα πτερόεντα προσηύδα·</l>
               <q type="unspecified">
                  <l n="400">
                     <milestone unit="para" ed="P"/>ὦ φίλʼ, ἐπεὶ νόστησας ἐελδομένοισι μάλʼ ἡμῖν</l>
                  <l n="401">οὐδʼ ἔτʼ ὀϊομένοισι, θεοὶ δέ σʼ ἀνήγαγον αὐτοί,</l>
                  <l n="402">οὖλέ τε καὶ μάλα χαῖρε, θεοὶ δέ τοι ὄλβια δοῖεν.</l>
                  <l n="403">καί μοι τοῦτʼ ἀγόρευσον ἐτήτυμον, ὄφρʼ ἐῢ εἰδῶ,</l>
                  <l n="404">ἢ ἤδη σάφα οἶδε περίφρων Πηνελόπεια</l>
                  <l n="405">νοστήσαντά σε δεῦρʼ, ἦ ἄγγελον ὀτρύνωμεν.</l>
               </q>
               <l n="406">
                  <milestone unit="para" ed="P"/>τὸν δʼ ἀπαμειβόμενος προσέφη πολύμητις Ὀδυσσεύς</l>
               <q type="unspecified">
                  <l n="407">ὦ γέρον, ἤδη οἶδε· τί σε χρὴ ταῦτα πένεσθαι;</l>
               </q>
               <l n="408">
                  <milestone unit="para" ed="P"/>ὣς φάθʼ, ὁ δʼ αὖτις ἄρʼ ἕζετʼ ἐϋξέστου ἐπὶ
                  δίφρου.</l>
               <l n="409">ὣς δʼ αὔτως παῖδες Δολίου κλυτὸν ἀμφʼ Ὀδυσῆα</l>
               <l n="410">δεικανόωντʼ ἐπέεσσι καὶ ἐν χείρεσσι φύοντο,</l>
               <l n="411">ἑξείης δʼ ἕζοντο παραὶ Δολίον, πατέρα σφόν.</l>
               <milestone n="412" unit="card" ed="p"/>
               <l n="412">
                  <milestone unit="para" ed="P"/>ὣς οἱ μὲν περὶ δεῖπνον ἐνὶ μεγάροισι πένοντο·</l>
               <l n="413">Ὄσσα δʼ ἄρʼ ἄγγελος ὦκα κατὰ πτόλιν ᾤχετο πάντη,</l>
               <l n="414">μνηστήρων στυγερὸν θάνατον καὶ κῆρʼ ἐνέπουσα.</l>
               <l n="415">οἱ δʼ ἄρʼ ὁμῶς ἀΐοντες ἐφοίτων ἄλλοθεν ἄλλος</l>
               <l n="416">μυχμῷ τε στοναχῇ τε δόμων προπάροιθʼ Ὀδυσῆος,</l>
               <l n="417">ἐκ δὲ νέκυς οἴκων φόρεον καὶ θάπτον ἕκαστοι,</l>
               <l n="418">τοὺς δʼ ἐξ ἀλλάων πολίων οἶκόνδε ἕκαστον</l>
               <l n="419">πέμπον ἄγειν ἁλιεῦσι θοῇς ἐπὶ νηυσὶ τιθέντες·</l>
               <l n="420">αὐτοὶ δʼ εἰς ἀγορὴν κίον ἀθρόοι, ἀχνύμενοι κῆρ.</l>
               <l n="421">αὐτὰρ ἐπεί ῥʼ ἤγερθεν ὁμηγερέες τʼ ἐγένοντο,</l>
               <l n="422">τοῖσιν δʼ Εὐπείθης ἀνά θʼ ἵστατο καὶ μετέειπε·</l>
               <l n="423">παιδὸς γάρ οἱ ἄλαστον ἐνὶ φρεσὶ πένθος ἔκειτο,</l>
               <l n="424">Ἀντινόου, τὸν πρῶτον ἐνήρατο δῖος Ὀδυσσεύς·</l>
               <l n="425">τοῦ ὅ γε δάκρυ χέων ἀγορήσατο καὶ μετέειπεν·</l>
               <q type="unspecified">
                  <l n="426">
                     <milestone unit="para" ed="P"/>ὦ φίλοι, ἦ μέγα ἔργον ἀνὴρ ὅδʼ ἐμήσατʼ
                     Ἀχαιούς·</l>
                  <l n="427">τοὺς μὲν σὺν νήεσσιν ἄγων πολέας τε καὶ ἐσθλοὺς</l>
                  <l n="428">ὤλεσε μὲν νῆας γλαφυράς, ἀπὸ δʼ ὤλεσε λαούς·</l>
                  <l n="429">τοὺς δʼ ἐλθὼν ἔκτεινε Κεφαλλήνων ὄχʼ ἀρίστους,</l>
                  <l n="430">ἀλλʼ ἄγετε, πρὶν τοῦτον ἢ ἐς Πύλον ὦκα ἱκέσθαι</l>
                  <l n="431">ἢ καὶ ἐς Ἤλιδα δῖαν, ὅθι κρατέουσιν Ἐπειοί,</l>
                  <l n="432">ἴομεν· ἦ καὶ ἔπειτα κατηφέες ἐσσόμεθʼ αἰεί·</l>
                  <l n="433">λώβη γὰρ τάδε γʼ ἐστὶ καὶ ἐσσομένοισι πυθέσθαι,</l>
                  <l n="434">εἰ δὴ μὴ παίδων τε κασιγνήτων τε φονῆας</l>
                  <l n="435">τισόμεθʼ. οὐκ ἂν ἐμοί γε μετὰ φρεσὶν ἡδὺ γένοιτο</l>
                  <l n="436">ζωέμεν, ἀλλὰ τάχιστα θανὼν φθιμένοισι μετείην.</l>
                  <l n="437">ἀλλʼ ἴομεν, μὴ φθέωσι περαιωθέντες ἐκεῖνοι.</l>
               </q>
               <l n="438">
                  <milestone unit="para" ed="P"/>ὣς φάτο δάκρυ χέων, οἶκτος δʼ ἕλε πάντας
                  Ἀχαιούς.</l>
               <l n="439">ἀγχίμολον δέ σφʼ ἦλθε Μέδων καὶ θεῖος ἀοιδὸς</l>
               <l n="440">ἐκ μεγάρων Ὀδυσῆος, ἐπεί σφεας ὕπνος ἀνῆκεν,</l>
               <l n="441">ἔσταν δʼ ἐν μέσσοισι· τάφος δʼ ἕλεν ἄνδρα ἕκαστον.</l>
               <l n="442">τοῖσι δὲ καὶ μετέειπε Μέδων πεπνυμένα εἰδώς·</l>
               <q type="unspecified">
                  <l n="443">
                     <milestone unit="para" ed="P"/>κέκλυτε δὴ νῦν μευ, Ἰθακήσιοι· οὐ γὰρ
                     Ὀδυσσεὺς</l>
                  <l n="444">ἀθανάτων ἀέκητι θεῶν τάδʼ ἐμήσατο ἔργα·</l>
                  <l n="445">αὐτὸς ἐγὼν εἶδον θεὸν ἄμβροτον, ὅς ῥʼ Ὀδυσῆϊ</l>
                  <l n="446">ἐγγύθεν ἑστήκει καὶ Μέντορι πάντα ἐῴκει.</l>
                  <l n="447">ἀθάνατος δὲ θεὸς τοτὲ μὲν προπάροιθʼ Ὀδυσῆος</l>
                  <l n="448">φαίνετο θαρσύνων, τοτὲ δὲ μνηστῆρας ὀρίνων</l>
                  <l n="449">θῦνε κατὰ μέγαρον· τοὶ δʼ ἀγχιστῖνοι ἔπιπτον.</l>
               </q>
               <milestone n="450" unit="card" ed="p"/>
               <l n="450">
                  <milestone unit="para" ed="P"/>ὣς φάτο, τοὺς δʼ ἄρα πάντας ὑπὸ χλωρὸν δέος
                  ᾕρει.</l>
               <l n="451">τοῖσι δὲ καὶ μετέειπε γέρων ἥρως Ἁλιθέρσης</l>
               <l n="452">Μαστορίδης· ὁ γὰρ οἶος ὅρα πρόσσω καὶ ὀπίσσω·</l>
               <l n="453">ὅ σφιν ἐϋφρονέων ἀγορήσατο καὶ μετέειπε·</l>
               <q type="unspecified">
                  <l n="454">
                     <milestone unit="para" ed="P"/>κέκλυτε δὴ νῦν μευ, Ἰθακήσιοι, ὅττι κεν
                     εἴπω·</l>
                  <l n="455">ὑμετέρῃ κακότητι, φίλοι, τάδε ἔργα γένοντο·</l>
                  <l n="456">οὐ γὰρ ἐμοὶ πείθεσθʼ, οὐ Μέντορι ποιμένι λαῶν,</l>
                  <l n="457">ὑμετέρους παῖδας καταπαυέμεν ἀφροσυνάων,</l>
                  <l n="458">οἳ μέγα ἔργον ἔρεξαν ἀτασθαλίῃσι κακῇσι,</l>
                  <l n="459">κτήματα κείροντες καὶ ἀτιμάζοντες ἄκοιτιν</l>
                  <l n="460">ἀνδρὸς ἀριστῆος· τὸν δʼ οὐκέτι φάντο νέεσθαι.</l>
                  <l n="461">καὶ νῦν ὧδε γένοιτο. πίθεσθέ μοι ὡς ἀγορεύω·</l>
                  <l n="462">μὴ ἴομεν, μή πού τις ἐπίσπαστον κακὸν εὕρῃ.</l>
               </q>
               <l n="463">
                  <milestone unit="para" ed="P"/>ὣς ἔφαθʼ, οἱ δʼ ἄρʼ ἀνήϊξαν μεγάλῳ ἀλαλητῷ</l>
               <l n="464">ἡμίσεων πλείους· τοὶ δʼ ἀθρόοι αὐτόθι μίμνον·</l>
               <l n="465">οὐ γὰρ σφιν ἅδε μῦθος ἐνὶ φρεσίν, ἀλλʼ Εὐπείθει</l>
               <l n="466">πείθοντʼ· αἶψα δʼ ἔπειτʼ ἐπὶ τεύχεα ἐσσεύοντο.</l>
               <l n="467">αὐτὰρ ἐπεί ῥʼ ἕσσαντο περὶ χροῒ νώροπα χαλκόν,</l>
               <l n="468">ἀθρόοι ἠγερέθοντο πρὸ ἄστεος εὐρυχόροιο.</l>
               <l n="469">τοῖσιν δʼ Εὐπείθης ἡγήσατο νηπιέῃσι·</l>
               <l n="470">φῆ δʼ ὅ γε τίσεσθαι παιδὸς φόνον, οὐδʼ ἄρʼ ἔμελλεν</l>
               <l n="471">ἂψ ἀπονοστήσειν, ἀλλʼ αὐτοῦ πότμον ἐφέψειν.</l>
               <l n="472">
                  <milestone unit="para" ed="P"/>αὐτὰρ Ἀθηναίη Ζῆνα Κρονίωνα προσηύδα·</l>
               <q type="unspecified">
                  <l n="473">ὦ πάτερ ἡμέτερε, Κρονίδη, ὕπατε κρειόντων,</l>
                  <l n="474">εἰπέ μοι εἰρομένῃ, τί νύ τοι νόος ἔνδοθι κεύθει;</l>
                  <l n="475">ἢ προτέρω πόλεμόν τε κακὸν καὶ φύλοπιν αἰνὴν</l>
                  <l n="476">τεύξεις, ἦ φιλότητα μετʼ ἀμφοτέροισι τίθησθα;</l>
               </q>
               <l n="477">
                  <milestone unit="para" ed="P"/>τὴν δʼ ἀπαμειβόμενος προσέφη νεφεληγερέτα Ζεύς·</l>
               <q type="unspecified">
                  <l n="478">τέκνον ἐμόν, τί με ταῦτα διείρεαι ἠδὲ μεταλλᾷς;</l>
                  <l n="479">οὐ γὰρ δὴ τοῦτον μὲν ἐβούλευσας νόον αὐτή,</l>
                  <l n="480">ὡς ἦ τοι κείνους Ὀδυσεὺς ἀποτίσεται ἐλθών;</l>
                  <l n="481">ἔρξον ὅπως ἐθέλεις· ἐρέω τέ τοι ὡς ἐπέοικεν.</l>
                  <l n="482">ἐπεὶ δὴ μνηστῆρας ἐτίσατο δῖος Ὀδυσσεύς,</l>
                  <l n="483">ὅρκια πιστὰ ταμόντες ὁ μὲν βασιλευέτω αἰεί,</l>
                  <l n="484">ἡμεῖς δʼ αὖ παίδων τε κασιγνήτων τε φόνοιο</l>
                  <l n="485">ἔκλησιν θέωμεν· τοὶ δʼ ἀλλήλους φιλεόντων</l>
                  <l n="486">ὡς τὸ πάρος, πλοῦτος δὲ καὶ εἰρήνη ἅλις ἔστω.</l>
               </q>
               <l n="487">
                  <milestone unit="para" ed="P"/>ὣς εἰπὼν ὤτρυνε πάρος μεμαυῖαν Ἀθήνην,</l>
               <l n="488">βῆ δὲ κατʼ Οὐλύμποιο καρήνων ἀΐξασα.</l>
               <l n="489">
                  <milestone unit="para" ed="P"/>οἱ δʼ ἐπεὶ οὖν σίτοιο μελίφρονος ἐξ ἔρον ἕντο,</l>
               <l n="490">τοῖς δʼ ἄρα μύθων ἦρχε πολύτλας δῖος Ὀδυσσεύς·</l>
               <q type="unspecified">
                  <l n="491">ἐξελθών τις ἴδοι μὴ δὴ σχεδὸν ὦσι κιόντες.</l>
               </q>
               <l n="492">
                  <milestone unit="para" ed="P"/>ὣς ἔφατʼ· ἐκ δʼ υἱὸς Δολίου κίεν, ὡς ἐκέλευεν·</l>
               <l n="493">στῆ δʼ ἄρʼ ἐπʼ οὐδὸν ἰών, τοὺς δὲ σχεδὸν ἔσιδε πάντας·</l>
               <l n="494">αἶψα δʼ Ὀδυσσῆα ἔπεα πτερόεντα προσηύδα·</l>
               <q type="unspecified">
                  <l n="495">οἵδε δὴ ἐγγὺς ἔασʼ· ἀλλʼ ὁπλιζώμεθα θᾶσσον.</l>
               </q>
               <milestone n="496" unit="card" ed="p"/>
               <l n="496">
                  <milestone unit="para" ed="P"/>ὣς ἔφαθʼ, οἱ δʼ ὤρνυντο καὶ ἐν τεύχεσσι δύοντο,</l>
               <l n="497">τέσσαρες ἀμφʼ Ὀδυσῆʼ, ἓξ δʼ υἱεῖς οἱ Δολίοιο·</l>
               <l n="498">ἐν δʼ ἄρα Λαέρτης Δολίος τʼ ἐς τεύχεʼ ἔδυνον,</l>
               <l n="499">καὶ πολιοί περ ἐόντες, ἀναγκαῖοι πολεμισταί.</l>
               <l n="500">αὐτὰρ ἐπεί ῥʼ ἕσσαντο περὶ χροῒ νώροπα χαλκόν,</l>
               <l n="501">ὤϊξάν ῥα θύρας, ἐκ δʼ ἤϊον, ἄρχε δʼ Ὀδυσσεύς.</l>
               <l n="502">
                  <milestone unit="para" ed="P"/>τοῖσι δʼ ἐπʼ ἀγχίμολον θυγάτηρ Διὸς ἦλθεν Ἀθήνη</l>
               <l n="503">Μέντορι εἰδομένη ἠμὲν δέμας ἠδὲ καὶ αὐδήν.</l>
               <l n="504">τὴν μὲν ἰδὼν γήθησε πολύτλας δῖος Ὀδυσσεύς·</l>
               <l n="505">αἶψα δὲ Τηλέμαχον προσεφώνεεν ὃν φίλον υἱόν·</l>
               <q type="unspecified">
                  <l n="506">
                     <milestone unit="para" ed="P"/>Τηλέμαχʼ, ἤδη μὲν τόδε γʼ εἴσεαι αὐτὸς
                     ἐπελθών,</l>
                  <l n="507">ἀνδρῶν μαρναμένων ἵνα τε κρίνονται ἄριστοι,</l>
                  <l n="508">μή τι καταισχύνειν πατέρων γένος, οἳ τὸ πάρος περ</l>
                  <l n="509">ἀλκῇ τʼ ἠνορέῃ τε κεκάσμεθα πᾶσαν ἐπʼ αἶαν.</l>
               </q>
               <l n="510">τὸν δʼ αὖ Τηλέμαχος πεπνυμένος ἀντίον ηὔδα·</l>
               <q type="unspecified">
                  <l n="511">ὄψεαι, αἴ κʼ ἐθέλῃσθα, πάτερ φίλε, τῷδʼ ἐπὶ θυμῷ</l>
                  <l n="512">οὔ τι καταισχύνοντα τεὸν γένος, ὡς ἀγορεύεις.</l>
               </q>
               <l n="513">
                  <milestone unit="para" ed="P"/>ὣς φάτο, Λαέρτης δʼ ἐχάρη καὶ μῦθον ἔειπε·</l>
               <q type="unspecified">
                  <l n="514">τίς νύ μοι ἡμέρη ἥδε, θεοὶ φίλοι; ἦ μάλα χαίρω·</l>
                  <l n="515">υἱός θʼ υἱωνός τʼ ἀρετῆς πέρι δῆριν ἔχουσιν.</l>
               </q>
               <l n="516">
                  <milestone unit="para" ed="P"/>τὸν δὲ παρισταμένη προσέφη γλαυκῶπις Ἀθήνη·</l>
               <q type="unspecified">
                  <l n="517">ὦ Ἀρκεισιάδη, πάντων πολὺ φίλταθʼ ἑταίρων,</l>
                  <l n="518">εὐξάμενος κούρῃ γλαυκώπιδι καὶ Διὶ πατρί,</l>
                  <l n="519">αἶψα μαλʼ ἀμπεπαλὼν προΐει δολιχόσκιον ἔγχος.</l>
               </q>
               <l n="520">
                  <milestone unit="para" ed="P"/>ὣς φάτο, καί ῥʼ ἔμπνευσε μένος μέγα Παλλὰς
                  Ἀθήνη</l>
               <l n="521">εὐξάμενος δʼ ἄρʼ ἔπειτα Διὸς κούρῃ μεγάλοιο,</l>
               <l n="522">αἶψα μάλʼ ἀμπεπαλὼν προΐει δολιχόσκιον ἔγχος,</l>
               <l n="523">καὶ βάλεν Εὐπείθεα κόρυθος διὰ χαλκοπαρῄου.</l>
               <l n="524">ἡ δʼ οὐκ ἔγχος ἔρυτο, διαπρὸ δὲ εἴσατο χαλκός,</l>
               <l n="525">δούπησεν δὲ πεσών, ἀράβησε δὲ τεύχεʼ ἐπʼ αὐτῷ.</l>
               <l n="526">ἐν δʼ ἔπεσον προμάχοις Ὀδυσεὺς καὶ φαίδιμος υἱός,</l>
               <l n="527">τύπτον δὲ ξίφεσίν τε καὶ ἔγχεσιν ἀμφιγύοισι.</l>
               <l n="528">καί νύ κε δὴ πάντας ὄλεσαν καὶ ἔθηκαν ἀνόστους,</l>
               <l n="529">εἰ μὴ Ἀθηναίη, κούρη Διὸς αἰγιόχοιο,</l>
               <l n="530">ἤϋσεν φωνῇ, κατὰ ἔσχεθε λαὸν ἅπαντα.</l>
               <q type="unspecified">
                  <l n="531">
                     <milestone unit="para" ed="P"/>ἴσχεσθε πτολέμου, Ἰθακήσιοι, ἀργαλέοιο,</l>
                  <l n="532">ὥς κεν ἀναιμωτί γε διακρινθῆτε τάχιστα.</l>
               </q>
               <l n="533">
                  <milestone unit="para" ed="P"/>ὣς φάτʼ Ἀθηναίη, τοὺς δὲ χλωρὸν δέος εἷλεν·</l>
               <l n="534">τῶν δʼ ἄρα δεισάντων ἐκ χειρῶν ἔπτατο τεύχεα,</l>
               <l n="535">πάντα δʼ ἐπὶ χθονὶ πῖπτε, θεᾶς ὄπα φωνησάσης·</l>
               <l n="536">πρὸς δὲ πόλιν τρωπῶντο λιλαιόμενοι βιότοιο.</l>
               <l n="537">σμερδαλέον δʼ ἐβόησε πολύτλας δῖος Ὀδυσσεύς,</l>
               <l n="538">οἴμησεν δὲ ἀλεὶς ὥς τʼ αἰετὸς ὑψιπετήεις.</l>
               <l n="539">καὶ τότε δὴ Κρονίδης ἀφίει ψολόεντα κεραυνόν,</l>
               <l n="540">κὰδ δʼ ἔπεσε πρόσθε γλαυκώπιδος ὀβριμοπάτρης.</l>
               <l n="541">δὴ τότʼ Ὀδυσσῆα προσέφη γλαυκῶπις Ἀθήνη·</l>
               <q type="unspecified">
                  <l n="542">
                     <milestone unit="para" ed="P"/>διογενὲς Λαερτιάδη, πολυμήχανʼ Ὀδυσσεῦ,</l>
                  <l n="543">ἴσχεο, παῦε δὲ νεῖκος ὁμοιΐου πολέμοιο,</l>
                  <l n="544">μή πως τοι Κρονίδης κεχολώσεται εὐρύοπα Ζεύς.</l>
               </q>
               <l n="545">
                  <milestone unit="para" ed="P"/>ὣς φάτʼ Ἀθηναίη, ὁ δʼ ἐπείθετο, χαῖρε δὲ θυμῷ.</l>
               <l n="546">ὅρκια δʼ αὖ κατόπισθε μετʼ ἀμφοτέροισιν ἔθηκεν</l>
               <l n="547">Παλλὰς Ἀθηναίη, κούρη Διὸς αἰγιόχοιο,</l>
               <l n="548">Μέντορι εἰδομένη ἠμὲν δέμας ἠδὲ καὶ αὐδήν.</l>
            </div>
         </div>
      </body>
   </text>
</TEI>
