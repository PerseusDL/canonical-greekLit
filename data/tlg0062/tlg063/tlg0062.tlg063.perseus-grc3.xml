<?xml version="1.0" encoding="UTF-8"?>
<?xml-model href="https://epidoc.stoa.org/schema/latest/tei-epidoc.rng" schematypens="http://relaxng.org/ns/structure/1.0"?>
<TEI xmlns="http://www.tei-c.org/ns/1.0">
    <teiHeader xml:lang="eng">
<fileDesc>
<titleStmt>
<title xml:lang="grc">Σκύθης ἢ πρόξενος</title>
<title xml:lang="eng">To the one who said you are a Prometheus in words</title>
<author>Lucian of Samosata</author>
<editor>Kenneth Kilburn</editor>
<sponsor>Perseus Project, Tufts University</sponsor>
<principal>Gregory Crane</principal>
<respStmt>
<resp>Prepared under the supervision of</resp>
<name>Gregory Crane</name>
<name>Lisa Cerrato</name>

</respStmt>
<funder n="org:NEH">The National Endowment for the Humanities</funder>
</titleStmt>
<extent/>
<publicationStmt>
<publisher>Trustees of Tufts University</publisher>
<pubPlace>Medford, MA</pubPlace>
<authority>Perseus Project</authority>
    <date type="release" when="2023-06-23">Perseus 5.0</date>
    <idno type="filename">tlg0062.tlg063.perseus-grc3.xml</idno>
    <availability>
        <licence target="https://creativecommons.org/licenses/by-sa/4.0/">Available under a Creative Commons Attribution-ShareAlike 4.0 International License</licence>
    </availability>
</publicationStmt>

    <sourceDesc>
        <listBibl>
            <biblStruct>
                <monogr>
                    <author>Lucian of Samosata</author>
                    <title xml:lang="eng">Lucian with an English Translation</title>
                    <editor>Kenneth Kilburn</editor>
                    <imprint>
                        <pubPlace>London</pubPlace>
                        <publisher>William Heinemann Ltd.</publisher>
                        <pubPlace>Cambridge, MA</pubPlace>
                        <publisher>Harvard University Press</publisher>
                        <date type="unrenewed_copyright">1959</date>
                    </imprint>
                    <biblScope unit="volume">6</biblScope>
                </monogr>
<ref target="https://archive.org/details/luciankilb06luciuoft/page/261/mode/2up">Internet Archive</ref>
<ref target="https://hdl.handle.net/2027/osu.32435024202103?urlappend=%3Bseq=277">Hathi Trust</ref>
            </biblStruct>
        </listBibl>
    </sourceDesc>
</fileDesc>

<encodingDesc>
<editorialDecl>
<correction method="silent">
<p>optical character recognition</p>
</correction>
</editorialDecl>
    <refsDecl n="CTS">
        <cRefPattern n="section" matchPattern="(\w+)"
            replacementPattern="#xpath(/tei:TEI/tei:text/tei:body/tei:div/tei:div[@n='$1'])">
            <p>This pointer pattern extracts section.</p>
        </cRefPattern>
    </refsDecl>
<!-- <refsDecl doctype="TEI.2">
<state unit="section" n="chunk"/>å
</refsDecl>-->
</encodingDesc>
<profileDesc>
<langUsage>
<language ident="grc">Greek</language>
</langUsage>
</profileDesc>
</teiHeader>

<text>
<body>
<div type="edition" n="urn:cts:greekLit:tlg0062.tlg063.perseus-grc3" xml:lang="grc">
<pb n="v.6.p.260"/>
<head>ΕΡΜΟΤΙΜΟΣ Η ΠΕΡΙ ΑΙΡΕΣΕΟΝ</head>
<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="1">
<sp><speaker>ΛΥΚΙΝΟΣ</speaker><p> Ὅσον, ὦ Ἑρμότιμε, τῷ βιβλίῳ καὶ τῇ τοῦ
βαδίσματος σπουδῇ τεκμήρασθαι, παρὰ τὸν διδάσκαλον
ἐπειγομένῳ ἔοικας. ἐνενόεις γοῦν τι μεταξὺ
προϊὼν καὶ τὰ χείλη διεσάλευες ἠρέμα ὑποτονθορύζων
καὶ τὸν χεῖρα ὧδε κἀκεῖσε μετέφερες
ὥσπερ τινὰ ῥῆσιν ἐπὶ ἑαυτοῦ διατιθέμενος,
ἐρώτημα δή τι τῶν ἀγκύλων συντιθεὶς ἢ σκέμμα
σοφιστικόν ἀναφροντίζων, ὡς μηδὲ ὁδῷ βαδίζων
σχολὴν ἄγοις, ἀλλ’ ἐνεργὸς εἴης ἀεὶ σπουδαῖόν
τι πράττων καὶ ὃ πρὸ ὁδοῦ σοι γένοιτ' ἂν ἐς τὰ
μαθήματα.</p></sp>

<sp><speaker>ΕΡΜΟΤΙΜΟΣ</speaker><p>Νὴ Δί', ὦ Λυκῖνε, τοιοῦτό τι· τὴν γὰρ χθιζὴν
συνουσίαν καὶ ἃ εἶπε πρὸς ἡμᾶς, ἀνεπεμπαζόμην
ἐπιὼν τῇ μνήμῃ ἕκαστα. χρὴ δὲ μηδένα καιρὸν
οἶμαι παριέναι εἰδότας ἀληθὲς ὂν τὸ ὑπὸ τοῦ
Κῴου ἱατροῦ εἰρημένον, ὡς ἄρα “βραχὺς μὲν ὁ
βίος, μακρὴ δὲ ἡ τέχνη.” καίτοι ἐκεῖνος ἰατρικῆς
πέρι ταῦτ' ἔλεγεν, εὐμαθεστέρου πράγματος·
φιλοσοφία δὲ καὶ μακρῷ τῷ χρόνῳ ἀνέφικτος, ἢν
μὴ πάνυ τις ἐγρηγορὼς ἀτενὲς ἀεὶ καὶ γοργὸν
ἀποβλέπῃ ἐς αὐτήν, καὶ τὸ κινδύνευμα οὐ περὶ
μικρῶν—ἢ ἄθλιον εἶναι ἐν τῷ πολλῷ τῶν ἰδιωτῶν




<pb n="v.6.p.262"/>

συρφετῷ παραπολόμενον ἢ εὐδαιμονῆσαι
φιλοσοφήσαντα.</p></sp>
</div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="2">
<sp><speaker>ΛΥΚΙΝΟΣ</speaker><p> Τὰ μὲν ἆθλα, ὦ Ἑρμότιμε, θαυμάσια ἡλίκα
εἴρηκας. οἶμαί γε μὴν οὐ πόρρω σε εἶναι αὐτῶν,
εἴ γε χρὴ εἰκάζειν τῷ τε χρόνῳ ὁπόσον φιλοσοφεῖς
καὶ προσέτι τῷ πόνῳ οἷόν μοι οὐ μέτριον ἐκ
πολλοῦ ἤδη ἔχειν δοκεῖς. εἰ γάρ τι μέμνημαι,
σχεδὸν εἴκοσιν ἔτη ταῦτά ἐστιν ἀφ' οὗ σε οὐδὲν
ἄλλο ποιοῦντα ἑώρακα, ἢ παρὰ τοὺς διδασκάλους
φοιτῶντα καὶ ὡς τὸ πολὺ ἐς βιβλίον ἐπικεκυφότα
καὶ ὑπομνήματα τῶν συνουσιῶν ἀπογραφόμενον,
ὠχρὸν ἀεὶ ὑπὸ φροντίδων καὶ τὸ σῶμα κατεσκληκότα.
δοκεῖς δέ μοι ἀλλ’ οὐδὲ ὄναρ ποτὲ ἀνιέναι
σεαυτόν, οὕτως ὅλος εἶ ἐν τῷ πράγματι. ταῦτ'
οὖν σκοπουμένῳ μοι φαίνῃ οὐκ ἐς μακρὰν ἐπιλήψεσθαι
τῆς εὐδαιμονίας, εἴ γε μὴ λέληθας ἡμᾶς
καὶ πάλαι αὐτῇ συνών.</p></sp>

<sp><speaker>ΕΡΜΟΤΙΜΟΣ</speaker><p>Πόθεν, ὦ Λυκῖνε, ὃς νῦν ἄρχομαι παρακύπτειν
ἐς τὴν ὁδόν; ἡ δ’ Ἀρετὴ πάνυ πόρρω κατὰ τὸν
Ἡσίοδον οἰκεῖ καὶ ἔστιν ὁ οἶμος ἐπ' αὐτὴν μακρός
τε καὶ ὄρθιος καὶ τρηχύς, ἱδρῶτα οὐκ ὀλίγον ἔχων
τοῖς ὁδοιπόροις.</p></sp>

<sp><speaker>ΛΥΚΙΝΟΣ</speaker><p>Οὐχ ἱκανὰ οὖν ἵδρωταί σοι, ὦ Ἑρμότιμε, καὶ
ὡδοιπόρηται;</p></sp>

<sp><speaker>ΕΡΜΟΤΙΜΟΣ</speaker><p>Οὔ, φημί· οὐδὲν γὰρ ἂν
<note xml:lang="mul" n="6.262.1">ἂν add. Belinus.</note>
 ἐκώλυέ με πανευδαίμονα
εἶναι ἐπὶ τῷ ἄκρῳ γενόμενον. τὸ δὲ νῦν
ἀρχόμεθα ἔτι, ὦ Λυκῖνε.</p></sp>


<pb n="v.6.p.264"/></div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="3">
<sp><speaker>ΛΥΚΙΝΟΣ</speaker><p> Ἀλλὰ τήν γε ἀρχὴν ὁ αὐτὸς οὗτος Ἡσίοδος
ἥμισυ τοῦ παντὸς ἔφη εἶναι, ὥστε κατὰ μέσην
τὴν ἄνοδον ἤδη λέγοντες εἶναί σε οὐκ ἂν ἁμάρτοιμεν.</p></sp>

<sp><speaker>ΕΡΜΟΤΙΜΟΣ</speaker><p>Οὐδέπω οὐδὲ τοῦτο. πάμπολυ γὰρ ἂν ἡμῖν
ἤνυστο.</p></sp>

<sp><speaker>ΛΥΚΙΝΟΣ</speaker><p>Ἀλλὰ ποῦ γάρ σε φῶμεν τῆς ὁδοῦ τυγχάνειν
ὄντα;</p></sp>

<sp><speaker>ΕΡΜΟΤΙΜΟΣ</speaker><p>Ἐν τῇ ὑπωρείᾳ κάτω ἔτι, ὦ Λυκῖνε, ἄρτι προβαίνειν
βιαζόμενον. ὀλισθηρὰ δὲ καὶ τραχεῖα καὶ
δεῖ χεῖρα ὀρέγοντος.</p></sp>

<sp><speaker>ΛΥΚΙΝΟΣ</speaker><p>Οὐκοῦν ὁ διδάσκαλός σοι τοῦτο ἱκανὸς ποιῆσαι
ἄνωθεν ἐκ τοῦ ἄκρου καθάπερ ὁ τοῦ Ὁμήρου
Ζεὺς χρυσῆν τινα σειρὰν καθιεὶς τοὺς αὑτοῦ
λόγους, ὑφ' ὧν σε ἀνασπᾷ δηλαδὴ καὶ ἀνακουφίζει
πρὸς αὑτόν τε καὶ τὴν ἀρετὴν αὐτὸς πρὸ πολλοῦ
ἀναβεβηκώς.</p></sp>

<sp><speaker>ΕΡΜΟΤΙΜΟΣ</speaker><p>Αὐτὸ ἔφησθα, ὦ Λυκῖνε, τὸ γιγνόμενον. ὅσον
γοῦν ἐπ' ἐκείνῳ πάλαι ἀνεσπάσμην ἂν
<note xml:lang="mul" n="6.264.1">ἂν Fritzsche: ἄνω MSS.</note>
 καὶ συνῆν
αὐτοῖς. τὸ δ’ ἐμὸν ἔτι ἐνδεῖ.</p></sp>
</div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="4">
<sp><speaker>ΛΥΚΙΝΟΣ</speaker><p> Ἀλλὰ θαρρεῖν χρὴ καὶ θυμὸν ἔχειν ἀγαθὸν ἐς
τὸ τέλος τῆς ὁδοῦ ὁρῶντα καὶ τὴν ἄνω εὐδαιμονίαν,



<pb n="v.6.p.266"/>

καὶ μάλιστα ἐκείνου ξυμπροθυμουμένου. πλὴν
ἀλλὰ τίνα σοι ἐλπίδα ὑποφαίνει ὡς δὴ πότε
ἀναβησομένῳ; εἰς νέωτα εἴκαζεν ἐπὶ τὸ ἄκρον
ἔσεσθαί σε, οἷον μετὰ τὰ μυστήρια τὰ ἄλλα ἢ
Παναθήναια;</p></sp>

<sp><speaker>ΕΡΜΟΤΙΜΟΣ</speaker><p>Ὀλίγον φής, ὦ Λυκῖνε.</p></sp>

<sp><speaker>ΛΥΚΙΝΟΣ</speaker><p>Ἀλλ' ἐς τὴν ἑξῆς ὀλυμπιάδα;</p></sp>

<sp><speaker>ΕΡΜΟΤΙΜΟΣ</speaker><p>Καὶ τοῦτο ὀλίγον ὡς πρὸς ἀρετῆς ἄσκησιν καὶ
εὐδαιμονίας κτῆσιν.</p></sp>

<sp><speaker>ΛΥΚΙΝΟΣ</speaker><p>Μετὰ δύο μὲν δὴ ὀλυμπιάδας πάντως; ἢ πολλήν
γ' ἂν ὑμῶν ῥᾳθυμίαν καταγνοίη τις εἰ μηδ’ ἐν
τοσούτῳ χρόνῳ δύνασθε, ὅσον τρὶς ἀπὸ Ἡρακλείων
στηλῶν εἰς Ἰνδοὺς ἀπελθεῖν εἶτ' ἐπανελθεῖν ῥᾴδιον,
εἰ καὶ μὴ εὐθεῖαν μηδ’ ἀεὶ βαδίζοι τις, ἀλλ’ ἐν
τοῖς διὰ μέσου ἔθνεσι περιπλανώμενος. καίτοι
πόσῳ τινὶ βούλει ὑψηλοτέραν καὶ λισσοτέραν
<note xml:lang="mul" n="6.266.1">λισσοτέραν E H Γ-2: δισσοτέραν Γ-1Ν.</note>

θῶμεν εἶναι τὴν ἄκραν, ἐφ' ἧς ὑμῖν ἡ Ἀρετὴ
οἰκεῖ, τῆς Ἀόρνου ἐκείνης, ἣν ἐντὸς ὀλίγων
ἡμερῶν Ἀλέξανδρος κατὰ κράτος εἷλεν;</p></sp>
</div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="5">
<sp><speaker>ΕΡΜΟΤΙΜΟΣ</speaker><p> Οὐδὲν ὅμοιον, ὦ Λυκῖνε, οὐδ’ ἔστι τὸ πρᾶγμα
τοιοῦτον οἷον σὺ εἰκάζεις, ὡς ὀλίγῳ χρόνῳ
κατεργασθῆναι καὶ ἁλῶναι, οὐδ’ ἂν μυρίοι Ἀλέξανδροι
προσβάλλωσιν. ἐπεὶ πολλοὶ ἂν οἱ ἀνιόντες
ἦσαν. νῦν δὲ ἐνάρχονται μὲν οὐκ ὀλίγοι μάλα


<pb n="v.6.p.268"/>

ἐρρωμένως καὶ προσέρχονται ἐπὶ ποσόν, οἱ μὲν ἐπὶ
πάνυ ὀλίγον, οἱ δὲ ἐπὶ πλέον· ἐπειδὰν δὲ κατὰ
μέσην τὴν ὁδὸν γένωνται πολλοῖς τοῖς ἀπόροις καὶ
δυσχερέσιν ἐντυγχάνοντες ἀποδυσπετοῦσί τε καὶ
ἀναστρέφουσιν ἀσθμαίνοντες καὶ ἱδρῶτι ῥεόμενοι,
οὐ φέροντες τὸν κάματον. ὅσοι δ’ ἂν εἰς τέλος
διακαρτερήσωσιν οὗτοι πρὸς τὸ ἄκρον ἀφικνοῦνται
καὶ τὸ ἀπ' ἐκείνου εὐδαιμονοῦσιν θαυμάσιόν τινα
βίον τὸν λοιπὸν βιοῦντες, οἷον μύρμηκας ἀπὸ τοῦ
ὕψους ἐπισκοποῦντές τινας τοὺς ἄλλους.</p></sp>

<sp><speaker>ΛΥΚΙΝΟΣ</speaker><p>Παπαῖ, ὦ Ἑρμότιμε, ἡλίκους ἡμᾶς ἀποφαίνεις
οὐδὲ κατὰ τοὺς Πυγμαίους ἐκείνους, ἀλλὰ χαμαιπετεῖς
παντάπασιν
<note xml:lang="mul" n="6.268.1">χαμαιπετεῖς παντάπασι Ν: χαμαὶ παντάπασιν G: χαμαὶ πάντα παθεῖν other MSS.</note>
 ἐν χρῷ τῆς γῆς. εἰκότως—ὑψηλὰ
γὰρ ἤδη φρονεῖς καὶ ἄνωθεν· ἡμεῖς δὴ ὁ
συρφετὸς καὶ ὅσοι χαμαὶ ἐρχόμενοι ἐσμέν, μετὰ
τῶν θεῶν καὶ ὑμᾶς προσευξόμεθα ὑπερνεφέλους
γενομένους καὶ ἀνελθόντας οἷ πάλαι σπεύδετε.</p></sp>

<sp><speaker>ΕΡΜΟΤΙΜΟΣ</speaker><p>Εἰ γὰρ γένοιτο καὶ ἀνελθεῖν, ὦ Λυκῖνε. ἀλλὰ
πάμπολυ τὸ λοιπόν.</p></sp>


</div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="6">
<sp><speaker>ΛΥΚΙΝΟΣ</speaker><p> Ὅμως οὐκ ἔφησθα ὁπόσον, ὡς χρόνῳ περιλαβεῖν.</p></sp>

<sp><speaker>ΕΡΜΟΤΙΜΟΣ</speaker><p>Οὐδ’ αὐτὸς γὰρ οἶδα, ὦ Λυκῖνε, τἀκριβές.
εἰκάζω μέντοι οὐ πλείω τῶν εἴκοσιν ἐτῶν ἔσεσθαι,
μεθ' ἃ πάντως που ἐπὶ τῷ ἄκρῳ ἐσόμεθα.</p></sp>


<pb n="v.6.p.270"/>
<sp><speaker>ΛΥΚΙΝΟΣ</speaker><p>Ἡράκλεις, πολὺ λέγεις.</p></sp>

<sp><speaker>ΕΡΜΟΤΙΜΟΣ</speaker><p>Καὶ γὰρ περὶ μεγάλων, ὦ Λυκῖνε, οἱ πόνοι.</p></sp>

<sp><speaker>ΛΥΚΙΝΟΣ</speaker><p>Τοῦτο μὲν ἴσως ἀληθές. ὑπὲρ δὲ τῶν εἴκοσιν
ἐτῶν ὅτι βιώσῃ τοσαῦτα πότερον ὁ διδάσκαλός σου
καθυπέσχετο, οὐ μόνον σοφός, ἀλλὰ καὶ μαντικὸς
ὢν ἢ χρησμολόγος τις ἢ ὅσοι τὰς Χαλδαίων
μεθόδους ἐπίστανται; φασὶ γοῦν εἰδέναι τὰ
τοιαῦτα. οὐ γὰρ δὴ σέ γε εἰκὸς ἐπὶ τῷ ἀδήλῳ,
εἰ βιώσῃ μέχρι πρὸς τὴν ἀρετήν, τοσούτους
πόνους ἀνέχεσθαι καὶ ταλαιπωρεῖν νύκτωρ καὶ μεθ'
ἡμέραν οὐκ εἰδότα εἴ σε πλησίον ἤδη τοῦ ἄκρου
γενόμενον τὸ χρεὼν ἐπιστὰν κατασπάσει λαβόμενον
τοῦ ποδὸς ἐξ ἀτελοῦς τῆς ἐλπίδος.</p></sp>

<sp><speaker>ΕΡΜΟΤΙΜΟΣ</speaker><p>Ἄπαγε. δύσφημα γὰρ ταῦτα, ὦ Λυκῖνε. ἀλλ’
εἴη βιῶναι ὡς μίαν γοῦν ἡμέραν εὐδαιμονήσω
σοφὸς γενόμενος.</p></sp>

<sp><speaker>ΛΥΚΙΝΟΣ</speaker><p>Καὶ ἱκανή σοι ἀντὶ τῶν τοσούτων καμάτων ἡ
μία ἡμέρα;</p></sp>

<sp><speaker>ΕΡΜΟΤΙΜΟΣ</speaker><p>Ἐμοὶ μὲν καὶ ἀκαριαῖον ὁπόσον ἱκανόν.</p></sp>
</div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="7">
<sp><speaker>ΛΥΚΙΝΟΣ</speaker><p> Τὰ δὲ δὴ ἄνω ὅτι εὐδαίμονα καὶ τοιαῦτα ὡς
πάντα χρῆν ὑπομεῖναι δι’ αὐτά πόθεν ἔχεις
εἰδέναι; οὐ γὰρ δὴ αὐτός πω ἀνελήλυθας.</p></sp>


<pb n="v.6.p.272"/>
<sp><speaker>ΕΡΜΟΤΙΜΟΣ</speaker><p>Ἀλλὰ τῷ διδασκάλῳ πιστεύω λέγοντι. ὁ δὲ
πάνυ οἶδεν ἅτε ἀκρότατος ἤδη ὤν.</p></sp>

<sp><speaker>ΛΥΚΙΝΟΣ</speaker><p>Ἔλεγε δὲ πρὸς θεῶν ποῖα τὰ περὶ αὐτῶν ἢ τίνα
τὴν εὐδαιμονίαν εἶναι τὴν ἐκεῖ; ἦ που τινὰ πλοῦτον
καὶ δόξαν καὶ ἡδονὰς ἀνυπερβλήτους;</p></sp>

<sp><speaker>ΕΡΜΟΤΙΜΟΣ</speaker><p>Εὐφήμει, ὦ ἑταῖρε. οὐδὲν γάρ ἐστι ταῦτα πρὸς
τὸν ἐν τῇ ἀρετῇ βίον.</p></sp>

<sp><speaker>ΛΥΚΙΝΟΣ</speaker><p>Ἀλλὰ τίνα φησὶ τἀγαθά εἰ μὴ ταῦτα ἕξειν πρὸς
τὸ τέλος τῆς ἀσκήσεως ἐλθόντας;</p></sp>

<sp><speaker>ΕΡΜΟΤΙΜΟΣ</speaker><p>Σοφίαν καὶ ἀνδρείαν καὶ τὸ καλὸν αὐτὸ καὶ τὸ
δίκαιον καὶ τὸ πάντα ἐπίστασθαι βεβαίως πεπεισμένον
ᾗ ἕκαστα ἔχει. πλούτους δὲ καὶ δόξας καὶ
ἡδονὰς καὶ ὅσα τοῦ σώματος ταῦτα πάντα κάτω
ἀφεῖκεν
<note xml:lang="mul" n="6.272.1">ἀφεῖκεν Mras: ἀφηῖκεν? Γ: ἀφεὶς G: ἀφῆκε(ν) other MSS.</note>
 καὶ ἀποδυσάμενος ἀνέρχεται, ὥσπερ
φασὶ τὸν Ἡρακλέα ἐν τῇ Οἴτῃ κατακαυθέντα
θεὸν γενέσθαι· καὶ γὰρ ἐκεῖνος ἀποβαλὼν ὁπόσον
ἀνθρώπειον εἶχε παρὰ τῆς μητρὸς καὶ καθαρόν τε
καὶ ἀκήρατον φέρων τὸ θεῖον ἀνέπτατο ἐς τοὺς
θεοὺς διευκρινηθὲν ὑπὸ τοῦ πυρός. καὶ οὗτοι δὴ
ὑπὸ φιλοσοφίας ὥσπερ ὑπό τινος πυρὸς ἅπαντα
ταῦτα περιαιρεθέντες ἃ τοῖς ἄλλοις θαυμαστὰ
εἶναι δοκεῖ οὐκ ὀρθῶς δοξάζουσιν, ἀνελθόντες ἐπὶ
τὸ ἄκρον εὐδαιμονοῦσι πλούτου καὶ δόξης καὶ



<pb n="v.6.p.274"/>

ἡδονῶν ἀλλ’ οὐδὲ μεμνημένοι ἔτι, καταγελῶντες
δὲ τῶν οἰομένων ταῦτα εἶναι.</p></sp>
</div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="8">
<sp><speaker>ΛΥΚΙΝΟΣ</speaker><p> Νὴ τὸν Ἡρακλέα, ὦ Ἑρμότιμε, τὸν ἐν Οἴτῃ
ἀνδρεῖα καὶ εὐδαίμονα λέγεις περὶ αὐτῶν. πλὴν
ἀλλὰ τόδε μοι εἰπέ, καὶ κατέρχονταί ποτε ἐκ τῆς
ἄκρας (ἢν ἐθελήσωσι) χρησόμενοι τοῖς κάτω ἃ
καταλελοίπασιν; ἢ ἀνάγκη ἅπαξ ἀνελθόντας
αὐτοὺς μένειν καὶ συνεῖναι τῇ ἀρετῇ πλούτου καὶ
δόξης καὶ ἡδονῶν καταγελῶντας;</p></sp>

<sp><speaker>ΕΡΜΟΤΙΜΟΣ</speaker><p>Οὐ μόνον τοῦτο, ὦ Λυκῖνε, ἀλλ’ ὃς ἂν ἀποτελεσθῇ
πρὸς ἀρετήν οὔτε ὀργῇ οὔτε φόβῳ οὔτ'
ἐπιθυμίαις ὁ τοιοῦτος ἂν δουλεύοι
<note xml:lang="mul" n="6.274.1">δουλεύοι Guyet: δουλεύσοι G: δουλεύσῃ M: δουλεύῃ other MSS.</note>
 οὐδὲ λυποῖτο
οὐδὲ ὅλως πάθος ἔτι τοιοῦτον πάθοι ἄν.</p></sp>

<sp><speaker>ΛΥΚΙΝΟΣ</speaker><p>Καὶ μὴν εἴ γέ με δεῖ μηδὲν ὀκνήσαντα εἰπεῖν
τἀληθές—ἀλλ’ εὐφημεῖν χρὴ οἶμαι μηδὲ ὅσιον
εἶναι
<note xml:lang="mul" n="6.274.2">ἦ Γ: εἶναι Ν.</note>
 ἐξετάζειν τὰ ὑπὸ τῶν σοφῶν γιγνόμενα.</p></sp>

<sp><speaker>ΕΡΜΟΤΙΜΟΣ</speaker><p>Μηδαμῶς, ἀλλ’ εἰπὲ ὅ τι καὶ λέγεις.</p></sp>

<sp><speaker>ΛΥΚΙΝΟΣ</speaker><p>Ὅρα, ὦ ἑταῖρε, ὡς ἔγωγε καὶ πάνυ ὀκνῶ.</p></sp>

<sp><speaker>ΕΡΜΟΤΙΜΟΣ</speaker><p>Ἀλλὰ μὴ ὄκνει, ὦ γενναῖε, πρός γε μόνον ἐμὲ
λέγων.</p></sp>


<pb n="v.6.p.276"/></div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="9">
<sp><speaker>ΛΥΚΙΝΟΣ</speaker><p> Τὰ μὲν τοίνυν ἄλλα, ὦ Ἑρμότιμε, διηγουμένῳ
σοι παρειπόμην καὶ ἐπίστευον οὕτως ἔχειν, σοφούς
τε γίγνεσθαι αὐτοὺς καὶ ἀνδρείους καὶ δικαίους
καὶ τὰ ἄλλα· καί πως ἐκηλούμην πρὸς τὸν λόγον.
ὁπότε δὲ καὶ πλούτου ἔφησθα καταφρονεῖν σφᾶς
καὶ δόξης καὶ ἡδονῶν καὶ μήτε ὀργίζεσθαι μήτε
λυπεῖσθαι, πάνυ ἐνταῦθα (μόνω γάρ ἐσμεν)
ἐπέστην ἀναμνησθεὶς ἃ πρῴην εἶδον ποιοῦντα—βούλει
φῶ τίνα; ἢ ἱκανὸν καὶ ἄνευ τοῦ ὀνόματος;</p></sp>

<sp><speaker>ΕΡΜΟΤΙΜΟΣ</speaker><p>Μηδαμῶς, ἀλλὰ καὶ τοῦτο εἰπὲ ὅστις ἦν.</p></sp>

<sp><speaker>ΛΥΚΙΝΟΣ</speaker><p>Διδάσκαλος αὐτὸς οὗτος ὁ σός—ἀνὴρ τά τε
ἄλλα αἰδοῦς ἄξιος καὶ γέρων ἤδη ἐς τὸ ὕστατον.</p></sp>

<sp><speaker>ΕΡΜΟΤΙΜΟΣ</speaker><p>Τί οὖν δὴ ἐποίει;</p></sp>

<sp><speaker>ΛΥΚΙΝΟΣ</speaker><p>Τὸν ξένον οἶσθα τὸν Ἡρακλεώτην ὃς ἐκ πολλοῦ
συνεφιλοσόφει αὐτῷ μαθητὴς ὤν, τὸν ξανθόν, τὸν
ἐριστικόν;</p></sp>

<sp><speaker>ΕΡΜΟΤΙΜΟΣ</speaker><p>Οἶδα ὅν λέγεις· Δίων αὐτῷ τοὔνομα.</p></sp>

<sp><speaker>ΛΥΚΙΝΟΣ</speaker><p>Ἐκεῖνον αὐτόν, ἐπεὶ τὸν μισθὸν οἶμαι μὴ
ἀπεδίδου κατὰ καιρόν, ἀπήγαγε παρὰ τὸν ἄρχοντα
ἔναγχος περιθείς γε αὐτῷ θοἰμάτιον περὶ τὸν


<pb n="v.6.p.278"/>

τράχηλον καὶ ἐβόα καὶ ὠργίζετο, καὶ εἰ μὴ τῶν
συνήθων τινὲς ἐν μέσῳ γενόμενοι ἀφείλοντο τὸν
νεανίσκον ἐκ τῶν χειρῶν αὐτοῦ, εὖ ἴσθι προσφὺς
ἂν ἀπέτραγεν αὐτοῦ τὴν ῥῖνα ὁ γέρων, οὕτως
ἠγανάκτει.</p></sp>
</div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="10">
<sp><speaker>ΕΡΜΟΤΙΜΟΣ</speaker><p> Πονηρὸς γὰρ ἐκεῖνος ἀεὶ καὶ ἀγνώμων, ὦ
Λυκῖνε, περὶ τὰς ἀποδόσεις· ἐπεὶ τούς γε ἄλλους
οἷς δανείζει πολλοὺς ὄντας οὐδὲν τοιοῦτό πω
διατέθεικεν. ἀποδιδόασι γὰρ αὐτῷ κατὰ καιρὸν
τοὺς τόκους.</p></sp>

<sp><speaker>ΛΥΚΙΝΟΣ</speaker><p>Τί δε, ἂν μὴ ἀποδιδῶσιν, ὦ μακάριε, μέλει τι
αὐτῷ καθαρθέντι ἤδη ὑπὸ φιλοσοφίας καὶ μηκέτι
τῶν ἐν τῇ Οἴτῃ καταλελειμμένων δεομένῳ;</p></sp>

<sp><speaker>ΕΡΜΟΤΙΜΟΣ</speaker><p>Οἴει γὰρ ὅτι ἑαυτοῦ χάριν ἐκεῖνος περὶ τὰ
τοιαῦτα ἐσπούδακεν; ἀλλ’ ἔστιν αὐτῷ παιδία
νεογνὰ ὧν κήδεται μὴ ἐν ἀπορίᾳ καταβιώσωσι.</p></sp>

<sp><speaker>ΛΥΚΙΝΟΣ</speaker><p>Δέον, ὦ Ἑρμότιμε, ἀναγαγεῖν κἀκεῖνα ἐπὶ τὴν
ἀρετήν, ὡς συνευδαιμονοῖεν αὐτῷ πλούτου καταφρονοῦντες.</p></sp>
</div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="11">
<sp><speaker>ΕΡΜΟΤΙΜΟΣ</speaker><p> Οὐ σχολή μοι, ὦ Λυκῖνε, περὶ τούτων διαλέγεσθαί
σοι· σπεύδω γὰρ ἤδη ἀκροάσασθαι αὐτοῦ, μὴ
καὶ λάθω τελέως ἀπολειφθείς.</p></sp>


<pb n="v.6.p.280"/>
<sp><speaker>ΛΥΚΙΝΟΣ</speaker><p>Θάρρει, ὦγαθέ. τὸ τήμερον γὰρ ἐκεχειρία
ἐπήγγελται. ὥστε ἐγὼ ἀφίημί σοι ὅσον ἔτι τὸ
λοιπὸν τῆς ὁδοῦ.</p></sp>

<sp><speaker>ΕΡΜΟΤΙΜΟΣ</speaker><p>Πῶς λέγεις;</p></sp>

<sp><speaker>ΛΥΚΙΝΟΣ</speaker><p>Ὅτι ἐν τῷ παρόντι οὐκ ἂν ἴδοις αὐτόν, εἴ γε
χρὴ πιστεύειν τῷ προγράμματι. πινάκιον γάρ τι
ἐκρέματο ὑπὲρ τοῦ πυλῶνος μεγάλοις γράμμασι
λέγον “Τήμερον οὐ συμφιλοσοφεῖν.” ἐλέγετο δὲ
παρ' Εὐκράτει τῷ πάνυ δειπνήσας χθὲς γενέθλια
θυγατρὸς ἑστιῶντι πολλά τε συμφιλοσοφῆσαι ἐν
τῷ συμποσίῳ καὶ πρὸς Εὐθύδημον τὸν ἐκ τοῦ
Περιπάτου παροξυνθῆναί τι καὶ ἀμφισβητῆσαι
αὐτῷ περὶ ὧν ἐκεῖνοι εἰώθασιν ἀντιλέγειν τοῖς ἀπὸ
τῆς Στοᾶς. ὑπό τε οὖν τῆς κραυγῆς πονήρως τὴν
κεφαλὴν διατεθῆναι καὶ ἱδρῶσαι μάλα πολλὰ ἐς
μέσας νύκτας ἀποταθείσης, ὥς φασι, τῆς συνουσίας.
ἅμα δὲ καὶ πεπώκει οἶμαι πλέον τοῦ
ἱκανοῦ τῶν παρόντων ὡς εἰκός φιλοτησίας προπινόντων
καὶ ἐδεδειπνήκει πλέον ἢ κατὰ γέροντα·
ὥστε ἀναστρέψας ἤμεσέ τε ὡς ἔφασκον πολλὰ καὶ
μόνον ἀριθμῷ παραλαβὼν τὰ κρέα ὁπόσα τῷ
παιδὶ κατόπιν ἑστῶτι παραδεδώκει καὶ σημηνάμενος
ἐπιμελῶς τὸ ἀπ' ἐκείνου καθεύδει μηδένα
εἰσδέχεσθαι παραγγείλας. ταῦτα δὲ Μίδα ἤκουσα
τοῦ οἰκέτου αὐτοῦ διηγουμένου τισὶ τῶν μαθητῶν,
οἳ καὶ αὐτοὶ ἀνέστρεφον μάλα πολλοί.</p></sp>


<pb n="v.6.p.282"/></div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="12">
<sp><speaker>ΕΡΜΟΤΙΜΟΣ</speaker><p> Ἐκράτησε δὲ πότερος, ὦ Λυκῖνε, ὁ διδάσκαλος
ἢ ὁ Εὐθύδημος; εἴ τι καὶ τοιοῦτον ἔλεγεν ὁ
Μίδας.</p></sp>

<sp><speaker>ΛΥΚΙΝΟΣ</speaker><p>Τὰ μὲν πρῶτά φασιν, ὦ Ἑρμότιμε, ἀγχώμαλα
σφίσι γενέσθαι, τὸ δ’ οὖν τέλος τῆς νίκης καθ'
ὑμᾶς ἐγένετο καὶ παρὰ πολὺ ὁ πρεσβύτης ὑπερέσχε.
τὸν γοῦν Εὐθύδημον οὐδὲ ἀναιμωτί φασιν ἀπελθεῖν,
ἀλλὰ τραῦμα παμμέγεθες ἔχοντα ἐν τῇ κεφαλῇ.
ἐπεὶ γὰρ ἀλαζὼν ἦν καὶ ἐλεγκτικὸς καὶ πείθεσθαι
οὐκ ἤθελεν οὐδὲ παρεῖχε ῥᾴδιον αὑτὸν ἐλέγχεσθαι,
ὁ διδάσκαλός σου ὁ βέλτιστος ὃν εἶχε σκύφον
Νεστόρειόν τινα καταφέρει αὐτοῦ πλησίον κατακειμένου,
καὶ οὕτως ἐκράτησεν.</p></sp>

<sp><speaker>ΕΡΜΟΤΙΜΟΣ</speaker><p>Εὖ γε. οὐ γὰρ ἄλλως ἐχρῆν πρὸς τοὺς μὴ
ἐθέλοντας εἴκειν τοῖς κρείττοσιν.</p></sp>

<sp><speaker>ΛΥΚΙΝΟΣ</speaker><p>Ταυτὶ μέν, ὦ Ἑρμότιμε, πάνυ εὔλογα. ἢ τί
γὰρ παθὼν Εὐθύδημος ἄνδρα γέροντα παρώξυνεν
ἀόργητον καὶ θυμοῦ κρείττονα, σκύφον οὕτω
 βαρὺν ἐν τῇ χειρὶ ἔχοντα;</p></sp></div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="13"><sp><p>ἀλλὰ, σχολὴν γὰρ
ἄγομεν, τί οὐ διηγῇ μοι ἑταίρῳ ὄντι ὃν τρόπον
ὡρμήθης τὸ πρῶτον φιλοσοφεῖν, ὡς καὶ αὐτός, εἰ
δυνατὸν ἔτι, συνοδοιποροίην ὑμῖν τὸ ἀπὸ τοῦδε
ἀρξάμενος. οὐ γὰρ ἀποκλείσετέ με δηλαδὴ φίλοι
ὄντες.</p></sp>


<pb n="v.6.p.284"/>
<sp><speaker>ΕΡΜΟΤΙΜΟΣ</speaker><p>Εἰ γὰρ ἐθελήσειας, ὦ Λυκῖνε· ὄψει ἐν βραχεῖ
ὅσον διοίσεις τῶν ἄλλων. παῖδας εὖ ἴσθι οἰήσῃ
ἅπαντας ὡς πρὸς σέ, τοσοῦτον ὑπερφρονήσεις
αὐτός.</p></sp>

<sp><speaker>ΛΥΚΙΝΟΣ</speaker><p>Ἱκανόν, εἰ μετὰ εἴκοσιν ἔτη γενέσθαι οἷός τε
εἴην
<note xml:lang="mul" n="6.284.1">γενέσθαι οἷός τε εἴην Mras: γενοίμην G C: γενέσθαι other MSS.</note>
 τοιοῦτος οἷος σὺ νῦν.</p></sp>

<sp><speaker>ΕΡΜΟΤΙΜΟΣ</speaker><p>Ἀμέλει. καὶ αὐτὸς κατὰ σὲ γεγονὼς ἠρξάμην
φιλοσοφεῖν τετταρακοντούτης σχεδόν—ὁπόσα οἶμαι
σὺ νῦν γέγονας.</p></sp>

<sp><speaker>ΛΥΚΙΝΟΣ</speaker><p>Τοσαῦτα γάρ, ὦ Ἑρμότιμε. ὥστε τὴν αὐτὴν
ἄγε λαβὼν κἀμέ—δίκαιον γάρ. καὶ πρῶτόν γέ
μοι τοῦτο εἰπέ· δίδοτε ἀντιλέγειν τοῖς μανθάνουσιν
ἤν τι μὴ ὀρθῶς λέγεσθαι δοκῇ αὐτοῖς, ἢ οὐκ ἐφίετε
τοῦτο τοῖς νεωτέροις;</p></sp>

<sp><speaker>ΕΡΜΟΤΙΜΟΣ</speaker><p>Οὐ πάνυ. σὺ δέ, ἤν τι βούλῃ, ἐρώτα μεταξὺ
καὶ ἀντίλεγε. ῥᾷον γὰρ ἂν οὕτω μάθοις.</p></sp>

<sp><speaker>ΛΥΚΙΝΟΣ</speaker><p>Εὖ γε—νὴ τὸν Ἑρμῆν, ὦ Ἑρμότιμε, αὐτόν οὗ
 ἐπώνυμος ὢν τυγχάνεις.</p></sp></div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="14"><sp><p>ἀτὰρ εἰπέ μοι, μία τις
ὁδός ἐστιν ἡ ἐπὶ φιλοσοφίαν ἄγουσα ἡ τῶν
Στωϊκῶν ὑμῶν; ἢ ἀληθῆ ἐγὼ ἤκουον ὡς καὶ
ἄλλοι πολλοί τινές εἰσιν;</p></sp>


<pb n="v.6.p.286"/>
<sp><speaker>ΕΡΜΟΤΙΜΟΣ</speaker><p>Μάλα πολλοί—Περιπατητικοὶ καὶ Ἐπικούρειοι
καὶ οἱ τὸν Πλάτωνα ἐπιγραφόμενοι, καὶ αὖ
Διογένους ἄλλοι τινὲς καὶ Ἀντισθένους ζηλωταὶ
καὶ οἱ ἀπὸ τοῦ Πυθαγόρου καὶ ἔτι πλείους.</p></sp>

<sp><speaker>ΛΥΚΙΝΟΣ</speaker><p>Ἀληθῆ ταῦτα· πολλοὶ γάρ εἰσι. πότερον δή,
ὦ Ἑρμότιμε, τὰ αὐτὰ οὗτοι λέγουσιν ἢ διάφορα;</p></sp>

<sp><speaker>ΕΡΜΟΤΙΜΟΣ</speaker><p>Καὶ πάνυ διάφορα.</p></sp>

<sp><speaker>ΛΥΚΙΝΟΣ</speaker><p>Τὸ δέ γε ἀληθὲς οἶμαι πάντως που ἓν ἦν αὐτῶν
ἀλλ’ οὐ πάντα διάφορά γε ὄντα.</p></sp>

<sp><speaker>ΕΡΜΟΤΙΜΟΣ</speaker><p>Πάνυ μὲν οὖν.</p></sp>


</div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="15">
<sp><speaker>ΛΥΚΙΝΟΣ</speaker><p> Ἴθι δή, ὦ φιλότης, ἀπόκριναί μοι· τῷ τότε
πιστεύσας τὸ πρῶτον ὁπότε ᾔεις φιλοσοφήσων
πολλῶν σοι θυρῶν ἀναπεπταμένων παρεὶς σὺ τὰς
ἄλλας εἰς τὴν τῶν Στωϊκῶν ἧκες καὶ δι’ ἐκείνης
ἠξίους ἐπὶ τὴν ἀρετὴν εἰσιέναι ὡς δὴ μόνης
ἀληθοῦς οὔσης καὶ τὴν εὐθεῖαν ἐπιδεικνυούσης,
τῶν δ’ ἄλλων εἰς τυφλὰ καὶ ἀνέξοδα φερουσῶν;
τίνι ταῦτ' ἐτεκμαίρου τότε; καὶ μή μοι τὸν νῦν
δὴ τοῦτον σεαυτὸν ἐννόει, τὸν εἴτε ἡμίσοφον εἴτε
σοφὸν ἤδη τὰ βελτίω κρίνειν ὑπὲρ τοὺς πολλοὺς
ἡμᾶς δυνάμενον, ἀλλὰ οὕτως ἀπόκριναι ὁποῖος
τότε ἦσθα ἰδιώτης καὶ κατὰ τὸν νῦν ἐμέ.</p></sp>


<pb n="v.6.p.288"/>
<sp><speaker>ΕΡΜΟΤΙΜΟΣ</speaker><p>Οὐ συνίημι ὅ τι σοι τοῦτο βούλεται, ὦ Λυκῖνε.</p></sp>

<sp><speaker>ΛΥΚΙΝΟΣ</speaker><p>Καὶ μὴν οὐ πάνυ ἀγκύλον ἠρόμην. πολλῶν γὰρ
ὄντων φιλοσόφων, οἷον Πλάτωνος καὶ Ἀριστοτέλους
καὶ Ἀντισθένους καὶ τῶν ὑμετέρων προγόνων,
τοῦ Χρυσίππου καὶ Ζήνωνος καὶ τῶν ἄλλων ὅσοι
εἰσιν, τῷ σὺ πιστεύσας τοὺς μὲν ἄλλους εἴας, ἐξ
ἁπάντων δὲ προελόμενος ἅπερ προῄρησαι, ἀξιοῖς
κατὰ ταῦτα φιλοσοφεῖν; ἆρα καὶ σὲ ὥσπερ τὸν
Χαιρεφῶντα ὁ Πύθιος ἐξέπεμψεν ἐπὶ τὰ Στωϊκῶν
ἀρίστους ἐξ ἁπάντων προσειπών; ἔθος γὰρ αὐτῷ
ἄλλον ἐπ' ἄλλο εἶδος φιλοσοφίας προτρέπειν τὴν
ἁρμόττουσαν οἶμαι ἑκάστῳ εἰδότι.</p></sp>

<sp><speaker>ΕΡΜΟΤΙΜΟΣ</speaker><p>Ἀλλ' οὐδὲν τοιοῦτον, ὦ Λυκῖνε, οὐδὲ ἠρόμην
περί γε τούτων τὸν θεόν.</p></sp>

<sp><speaker>ΛΥΚΙΝΟΣ</speaker><p>Πότερον οὐκ ἄξιον θείας συμβουλίας ἡγούμενος
αὐτὸ ἢ ἱκανὸς ᾤου αὐτὸς εἶναι ἑλέσθαι τὸ βέλτιον
κατὰ σαυτὸν ἄνευ τοῦ θεοῦ;</p></sp>

<sp><speaker>ΕΡΜΟΤΙΜΟΣ</speaker><p>Ὤιμην γάρ.</p></sp>
</div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="16">
<sp><speaker>ΛΥΚΙΝΟΣ</speaker><p> Οὐκοῦν καὶ ἡμᾶς διδάσκοις ἂν τοῦτο πρῶτον,
ὅπως διαγνωστέον ἡμῖν εὐθὺς ἐν ἀρχῇ, τίς ἡ ἀρίστη
φιλοσοφία ἐστὶ καὶ ἡ ἀληθεύουσα καὶ ἣν ἄν τις
ἕλοιτο παρεὶς τὰς ἄλλας.</p></sp>


<pb n="v.6.p.290"/>
<sp><speaker>ΕΡΜΟΤΙΜΟΣ</speaker><p>Ἐγώ σοι φράσω. ἑώρων τοὺς πλείστους ἐπ'
αὐτὴν ὁρμῶντας ὥστε εἴκαζον ἀμείνω εἶναι αὐτήν.</p></sp>

<sp><speaker>ΛΥΚΙΝΟΣ</speaker><p>Πόσῳ τινὶ πλείους τῶν Ἐπικουρείων ἢ Πλατωνικῶν
ἢ Περιπατητικῶν; ἠρίθμησας γὰρ αὐτοὺς
δηλαδὴ καθάπερ ἐν ταῖς χειροτονίαις.</p></sp>

<sp><speaker>ΕΡΜΟΤΙΜΟΣ</speaker><p>Ἀλλ' οὐκ ἠρίθμησα ἔγωγε, εἴκαζον δέ.</p></sp>

<sp><speaker>ΛΥΚΙΝΟΣ</speaker><p>Ὡς οὐκ ἐθέλεις διδάξαι με ἀλλ’ ἐξαπατᾷς, ὂς
περὶ τῶν τοιούτων εἰκασμῷ φὴς καὶ πλήθει κρῖναι
ἀποκρυπτόμενος λέγειν πρός με τἀληθές.</p></sp>

<sp><speaker>ΕΡΜΟΤΙΜΟΣ</speaker><p>Οὐ μόνον τοῦτο, ὦ Λυκῖνε, ἀλλὰ καὶ ἤκουον
ἁπάντων λεγόντων ὡς οἱ μὲν Ἐπικούρειοι γλυκύθυμοι
καὶ φιλήδονοί εἰσιν, οἱ Περιπατητικοὶ δὲ
φιλόπλουτοι καὶ ἐριστικοί τινες, οἱ Πλατωνικοὶ δὲ
τετύφωνται καὶ φιλόδοξοί εἰσι, περὶ δὲ τῶν
Στωϊκῶν πολλοὶ ἔφασκον ὅτι ἀνδρώδεις καὶ πάντα
γιγνώσκουσιν καὶ ὅτι ὁ ταύτην ἰὼν τὴν ὁδὸν
μόνος βασιλεύς, μόνος πλούσιος, μόνος σοφὸς καὶ
συνόλως ἅπαντα.</p></sp>
</div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="17">
<sp><speaker>ΛΥΚΙΝΟΣ</speaker><p> Ἔλεγον δὲ ταῦτα πρὸς σὲ ἄλλοι δηλαδὴ περὶ
αὐτῶν. οὐ γὰρ δὴ ἐκείνοις ἂν αὐτοῖς ἐπίστευσας
ἐπαινοῦσι τὰ αὐτῶν.</p></sp>


<pb n="v.6.p.292"/>
<sp><speaker>ΕΡΜΟΤΙΜΟΣ</speaker><p>Οὐδαμῶς, ἀλλὰ οἱ ἄλλοι ἔλεγον.</p></sp>

<sp><speaker>ΛΥΚΙΝΟΣ</speaker><p>Οἱ μὲν δὴ ἀντίδοξοι οὐκ ἔλεγον ὡς τὸ εἰκός.
<note xml:lang="mul" n="6.292.1">after ὡς τὸ εἰκός MSS. have οὗτοι δὲ ἦσαν οἱ τὰ ἄλλα φιλοσοφοῦντες: del. Solanus.</note>
</p></sp>

<sp><speaker>ΕΡΜΟΤΙΜΟΣ</speaker><p>Οὐ γάρ.</p></sp>

<sp><speaker>ΛΥΚΙΝΟΣ</speaker><p>Οἱ δ’ ἄρα ἰδιῶται ταῦτα ἔλεγον.</p></sp>

<sp><speaker>ΕΡΜΟΤΙΜΟΣ</speaker><p>Καὶ μάλα.</p></sp>

<sp><speaker>ΛΥΚΙΝΟΣ</speaker><p>Ὁρᾷς ὅπως αὖθις ἐξαπατᾷς με καὶ οὐ λέγεις
τἀληθές. ἀλλ’ οἴει Μαργίτῃ διαλέγεσθαί τινι, ὡς
πιστεῦσαι ὅτι Ἑρμότιμος, ἀνὴρ συνετός, ἔτη τότε
γεγονὼς τετταράκοντα, περὶ φιλοσοφίας καὶ φιλοσόφων
ἀνδρῶν τοῖς ἰδιώταις ἐπίστευσεν καὶ κατὰ
τὰ ὑπ' ἐκείνων λεγόμενα ἐποιεῖτο τὴν αἵρεσιν τῶν
κρειττόνων. οὐ γὰρ ἀξιῶ πιστεῦσαί σοι
<note xml:lang="mul" n="6.292.2">So Fritzsche: κρειττόνων ἀξίων. οὐ γὰρ πιστεῦσαί σοι (πιστεῦσαί τι G) MSS.</note>
 τοιαῦτα
λέγοντι.</p></sp>
</div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="18">
<sp><speaker>ΕΡΜΟΤΙΜΟΣ</speaker><p> Ἀλλ' οἶσθα, ὦ Λυκῖνε, οὐχὶ τοῖς ἄλλοις μόνον
ἐπίστευον ἀλλὰ καὶ ἐμαυτῷ. ἑώρων γὰρ αὐτοὺς
κοσμίως βαδίζοντας, ἀναβεβλημένους εὐσταλῶς,
φροντίζοντας ἀεί, ἀρρενωπούς, ἐν χρῷ κουρίας
τοὺς πλείστους, οὐδὲν ἁβρὸν οὐδ’ αὖ πάνυ ἐς τὸ
ἀδιάφορον ὑπερεκπῖπτον ὡς ἔκπληκτον εἶναι καὶ




<pb n="v.6.p.294"/>

κυνικὸν ἀτεχνῶς, ἀλλ’ ἐπὶ τοῦ μέσου καταστήματος,
ὃ δὴ ἄριστον ἅπαντες εἶναί φασιν.</p></sp>

<sp><speaker>ΛΥΚΙΝΟΣ</speaker><p>Ἆρ' οὖν κἀκεῖνα εἶδες ποιοῦντας αὐτοὺς ἃ
μικρῷ πρόσθεν ἔλεγον αὐτὸς ἑωρακέναι τὸν σὸν
διδάσκαλον, ὦ Ἑρμότιμε, πράττοντα; οἷον δανείζοντας
καὶ ἀπαιτοῦντας πικρῶς καὶ φιλονείκως
πάνυ ἐρίζοντας ἐν ταῖς ξυνουσίαις καὶ τὰ ἄλλα ὅσα
ἐπιδείκνυνται; ἢ τούτων ὀλίγον σοι μέλει, ἄχρι
ἂν εὐσταλὴς ἡ ἀναβολὴ καὶ ὁ πώγων βαθὺς καὶ
ἐν χρῷ ἡ κουρά; καὶ πρὸς τὸ λοιπὸν ἄρα ἔχωμεν
τουτονὶ κανόνα καὶ στάθμην ἀκριβῆ τῶν τοιούτων,
ὡς Ἑρμότιμός φησι, καὶ χρὴ ἀπὸ σχημάτων καὶ
βαδισμάτων καὶ κουρᾶς διαγιγνώσκειν τοὺς ἀρίστους,
ὃς δ’ ἂν μὴ ἔχῃ ταῦτα μηδὲ σκυθρωπὸς ᾖ
καὶ φροντιστικὸς τὸ πρόσωπον, ἀποδοκιμαστέος
 καὶ ἀποβλητέος;</p></sp></div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="19"><sp><p>ἀλλ’ ὅρα μὴ καὶ ταῦτα, ὦ
Ἑρμότιμε, παίζεις πρός με πειρώμενος εἰ ἐξαπατώμενος
συνίημι.</p></sp>

<sp><speaker>ΕΡΜΟΤΙΜΟΣ</speaker><p>Διὰ τί τοῦτ' ἔφησθα;</p></sp>

<sp><speaker>ΛΥΚΙΝΟΣ</speaker><p>Ὅτι, ὦγαθέ, ἀνδριάντων ταύτην ἐξέτασιν λέγεις
τὴν ἀπὸ τῶν σχημάτων. παρὰ πολὺ γοῦν ἐκεῖνοι
εὐσχημονέστεροι καὶ τὰς ἀναβολὰς κοσμιώτεροι,
Φειδίου τινὸς ἢ Ἀλκαμένους ἢ Μύρωνος πρὸς τὸ
εὐμορφότατον εἰκάσαντος. εἰ δὲ καὶ ὅτι μάλιστα
χρὴ τεκμαίρεσθαι τοῖς τοιούτοις, τί ἂν πάθοι τις,
εἰ τυφλὸς ὢν ἐπιθυμοίη φιλοσοφεῖν; τῷ διαγνῷ
τὸν τὴν ἀμείνω προαίρεσιν προῃρημένον οὔτε
σχῆμα οὔτε βάδισμα ὁρᾶν δυνάμενος;</p></sp>


<pb n="v.6.p.296"/>
<sp><speaker>ΕΡΜΟΤΙΜΟΣ</speaker><p>Ἀλλ' ἔμοιγε οὐ πρὸς τυφλοὺς ὁ λόγος, ὦ Λυκῖνε,
οὐδέ μοι μέλει τῶν τοιούτων.</p></sp>

<sp><speaker>ΛΥΚΙΝΟΣ</speaker><p>Ἐχρῆν μέν, ὦ χρηστέ, κοινόν τι τὸ γνώρισμα
εἶναι τῶν οὕτω μεγάλων καὶ ἅπασι χρησίμων.
πλὴν εἰ δοκεῖ, οἱ μὲν ἔξω ἡμῖν φιλοσοφίας μενέτωσαν
οἱ τυφλοί, ἐπείπερ μηδὲ ὁρῶσι—καίτοι
ἀναγκαῖον ἦν τοῖς τοιούτοις μάλιστα φιλοσοφεῖν
ὡς μὴ πάνυ ἄχθοιντο ἐπὶ τῇ συμφορᾷ. οἱ δὲ
δὴ βλέποντες κἂν πάνυ ὀξυδερκεῖς ὦσι τί ἂν
δύναιντο συνιδεῖν τῶν τῆς ψυχῆς ἀπό γε τῆς
 ἔξωθεν ταύτης περιβολῆς;</p></sp></div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="20"><sp><p>ὃ δὲ βούλομαι εἰπεῖν
τοιόνδε ἐστίν· οὐχ ὅτι τῆς γνώμης τῶν ἀνδρῶν
ἔρωτι προσῄεις αὐτοῖς καὶ ἠξίους ἀμείνων γίγνεσθαι
ἐς τὰ τῆς γνώμης;</p></sp>

<sp><speaker>ΕΡΜΟΤΙΜΟΣ</speaker><p>Καὶ μάλα.</p></sp>

<sp><speaker>ΛΥΚΙΝΟΣ</speaker><p>Πῶς οὖν οἷόν τέ σοι ἦν ἀφ' ὧν ἔφησθα ἐκείνων
τῶν γνωρισμάτων διορᾶν τὸν ὀρθῶς φιλοσοφοῦντα
ἢ μή; οὐ γὰρ φιλεῖ τὰ τοιαῦτα οὕτω διαφαίνεσθαι,
ἀλλ’ ἔστιν ἀπόρρητα καὶ ἐν ἀφανεῖ κείμενα, λόγοις
καὶ συνουσίαις ἀναδεικνύμενα καὶ ἔργοις τοῖς
ὁμοίοις ὀψὲ μόλις. ὁ γοῦν Μῶμος ἀκήκοας οἶμαι
ἅτινα ᾐτιάσατο τοῦ Ἡφαίστου· εἰ δὲ μή, ἀλλὰ νῦν
ἄκουε. φησὶ γὰρ ὁ μῦθος ἐρίσαι Ἀθηνᾶν καὶ
Ποσειδῶνα καὶ Ἥφαιστον εὐτεχνίας πέρι, καὶ τὸν
μὲν Ποσειδῶ ταῦρον ἀναπλάσαι, τὴν Ἀθηνᾶν δὲ
οἰκίαν ἐπινοῦσαι, ὁ Ἥφαιστος δὲ ἄνθρωπον ἄρα


<pb n="v.6.p.298"/>

συνεστήσατο, καὶ ἐπείπερ ἐπὶ τὸν Μῶμον ἧκον
ὅνπερ δικαστὴν προείλοντο, θεασάμενος ἐκεῖνος
ἑκάστου τὸ ἔργον, τῶν μὲν ἄλλων ἅτινα ᾐτιάσατο
περιττὸν ἂν εἴη λέγειν, ἐπὶ τοῦ ἀνθρώπου δὲ τοῦτο
ἐμέμψατο καὶ τὸν ἀρχιτέκτονα ἐπέπληξε τὸν
Ἥφαιστον διότι μὴ καὶ θυρίδας ἐποίησεν αὐτῷ
κατὰ τὸ στέρνον, ὡς ἀναπετασθεισῶν γνώριμα
γίγνεσθαι ἅπασιν ἃ βούλεται καὶ ἐπινοεῖ καὶ εἰ
<note xml:lang="mul" n="6.298.1">εἰ Solanus from one late MS.: ἢ other MSS.</note>

ψεύδεται ἢ ἀληθεύει. ἐκεῖνος μὲν οὖν ἅτε ἀμβλυώττων
οὕτω περὶ τῶν ἀνθρώπων διενοεῖτο, σὺ δὲ
ὑπὲρ τὸν Λυγκέα ἡμῖν δέδορκας καὶ ὁρᾷς τὰ
ἔνδον ὡς ἔοικε διὰ τοῦ στέρνου καὶ ἀνέῳκταί σοι
τὰ πάντα, ὡς εἰδέναι μὴ μόνον ἃ βούλεται καὶ ἃ
γιγνώσκει ἕκαστος ἀλλὰ καὶ πότερος ἀμείνων ἢ
χείρων.</p></sp>

<sp><speaker>ΕΡΜΟΤΙΜΟΣ</speaker><p>Παίζεις, ὦ Λυκῖνε. ἐγὼ δὲ κατὰ θεὸν εἱλόμην
 καὶ οὐ μεταμέλει μοι τῆς αἱρέσεως.</p></sp></div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="21"><sp><p>ἱκανὸν δὲ
τοῦτο πρὸς γοῦν ἐμέ.</p></sp>

<sp><speaker>ΛΥΚΙΝΟΣ</speaker><p>Ὅμως οὐκ ἂν εἴποις, ὦ ἑταῖρε, καὶ πρὸς ἐμέ,
ἀλλὰ περιόψει με παραπολόμενον ἐν τῷ πολλῷ
συρφετῷ;</p></sp>

<sp><speaker>ΕΡΜΟΤΙΜΟΣ</speaker><p>Οὐδὲν γάρ σοι ἀρέσκει ὧν ἂν εἴπω.</p></sp>

<sp><speaker>ΛΥΚΙΝΟΣ</speaker><p>Οὔκ, ὦγαθέ, ἀλλ’ οὐδὲν ἐθέλεις εἰπεῖν ὁποῖον
ἄν μοι ἀρέσειεν. ἐπεὶ δ’ οὖν σὺ ἑκὼν ἀποκρύπτῃ
καὶ φθονεῖς ἡμῖν ὡς μὴ ἐξ ἴσου γενοίμεθά σοι
φιλοσοφήσαντες, ἐγὼ πειράσομαι ὅπως ἂν οἷός


<pb n="v.6.p.300"/>

τε ὦ κατ' ἐμαυτὸν ἐξευρεῖν τὴν ἀκριβῆ περὶ
τούτων κρίσιν καὶ τὴν ἀσφαλεστάτην αἵρεσιν.
ἄκουε δὲ καὶ σύ, εἰ βούλει.</p></sp>

<sp><speaker>ΕΡΜΟΤΙΜΟΣ</speaker><p>Ἀλλὰ βούλομαι, ὦ Λυκῖνε. ἴσως γάρ τι γνώριμον
ἐρεῖς.</p></sp>

<sp><speaker>ΛΥΚΙΝΟΣ</speaker><p>Σκόπει δὴ καὶ μὴ καταγελάσῃς, εἰ παντάπασιν
ἰδιωτικῶς ἀναζητῶ αὐτό· ἀνάγκη γὰρ οὕτως,
ἐπεὶ μὴ σὺ ἐθέλεις σαφέστερον εἰπεῖν εἰδὼς
ἄμεινον.</p></sp></div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="22"><sp><p>  Ἔστω δή μοι ἡ μὲν ἀρετὴ τοιόνδε τι οἷον πόλις
τις εὐδαίμονας ἔχουσα τοὺς ἐμπολιτευομένους (ὡς
φαίη ἂν ὁ διδάσκαλος ὁ σὸς ἐκεῖθέν ποθεν ἀφιγμένος),
σοφοὺς ἐς τὸ ἀκρότατον, ἀνδρείους ἅπαντας,
δικαίους, σώφρονας, ὀλίγον θεῶν ἀποδέοντας.
οἷα δὲ πολλὰ γίγνεται παρ' ἡμῖν—ἁρπαζόντων καὶ
βιαζομένων καὶ πλεονεκτούντων—οὐδὲν ἂν ἴδοις,
φασίν, ἐν ἐκείνῃ τῇ πόλει τολμώμενον, ἀλλὰ ἐν
εἰρήνῃ καὶ ὁμονοίᾳ ζυμπολιτεύονται, μάλ' εἰκότως·
ἃ γὰρ ἐν ταῖς ἄλλαις πόλεσιν οἶμαι τὰς στάσεις καὶ
φιλονεικίας ἐγείρει καὶ ὧν ἕνεκα ἐπιβουλεύουσιν
ἀλλήλοις, ταῦτα πάντα ἐκποδών ἐστιν ἐκείνοις.
οὐ γὰρ οὔτε χρυσίον ἔτι οὔτε ἡδονὰς οὔτε δόξας
ὁρῶσιν ὡς διαφέρεσθαι περὶ αὐτῶν, ἀλλὰ πάλαι
τῆς πόλεως ἐξεληλάκασιν αὐτὰ οὐκ ἀναγκαῖα
ἡγησάμενοι ξυμπολιτεύεσθαι. ὥστε γαληνόν τινα
καὶ πανευδαίμονα βίον βιοῦσιν ξὺν εὐνομίᾳ καὶ
ἰσότητι καὶ ἐλευθερίᾳ καὶ τοῖς ἄλλοις ἀγαθοῖς.


<pb n="v.6.p.302"/>

</p></sp></div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="23">
<sp><speaker>ΕΡΜΟΤΙΜΟΣ</speaker><p> Τί οὖν, ὦ Λυκῖνε; οὐκ ἄξιον ἅπαντας ἐπιθυμεῖν
πολίτας γίγνεσθαι τῆς τοιαύτης πόλεως μήτε
κάματον ὑπολογιζομένους τὸν ἐν τῇ ὁδῷ μήτε
πρὸς τὸ μῆκος τοῦ χρόνου ἀπαγορεύοντας, εἰ
μέλλουσιν ἀφικόμενοι ἐγγραφήσεσθαι καὶ αὐτοὶ
καὶ μεθέξειν τῆς πολιτείας;</p></sp>

<sp><speaker>ΛΥΚΙΝΟΣ</speaker><p>Νὴ Δία, ὦ Ἑρμότιμε, πάντων μάλιστα ἐπὶ
τούτῳ σπουδαστέον, τῶν δὲ ἄλλων ἀμελητέον, καὶ
μήτε πατρίδος τῆς ἐνταῦθα ἐπιλαμβανομένης
πολὺν ποιεῖσθαι λόγον μήτε παίδων ἢ γονέων
ὅτῳ εἰσίν ἐπικατεχόντων καὶ κλαυθμυριζομένων
ἐπικλᾶσθαι, ἀλλὰ μάλιστα μὲν κἀκείνους παρακαλεῖν
ἐπὶ τὴν αὐτὴν ὁδόν, εἰ δὲ μὴ ἐθέλοιεν ἢ
μὴ δύναιντο, ἀποσεισάμενον αὐτοὺς χωρεῖν εὐθὺ
τῆς πανευδαίμονος ἐκείνης πόλεως καὶ αὐτὸ ἀπορρίψαντα
τὸ ἱμάτιον εἰ τούτου ἐπειλημμένοι κατερύκοιεν,
ἐσσύμενον ἐκεῖσε—οὐ γὰρ δέος μή σέ τις
ἀποκλείσῃ καὶ γυμνὸν ἐκεῖσε ἥκοντα.</p></sp></div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="24"><sp><p>  Ἤδη γάρ ποτε καὶ ἄλλοτε πρεσβύτου ἀνδρὸς
ἤκουσα διεξιόντος ὅπως τὰ ἐκεῖ πράγματα ἔχοι,
καί με προὔτρεπεν ἕπεσθαί οἱ πρὸς τὴν πόλιν·
ἡγήσεσθαι γὰρ αὐτὸς καὶ ἐλθόντα ἐγγράψειν καὶ
φυλέτην ποιήσεσθαι καὶ φρατρίας μεταδώσειν τῆς
αὐτοῦ, ὡς μετὰ πάντων εὐδαιμονοίην. “ἀλλ’
ἐγὼ οὐ πιθόμην” ὑπ' ἀνοίας καὶ νεότητος τότε,
πρὸ πεντεκαίδεκα σχεδὸν ἐτῶν· ἴσως γὰρ ἂν
αὐτὰ ἤδη ἀμφὶ τὰ προάστεια καὶ πρὸς ταῖς
πύλαις ἦν. ἔλεγε δ’ οὖν περὶ τῆς πόλεως, εἴ γε
μέμνημαι, ἄλλα τε πολλὰ καὶ δὴ καὶ
<note xml:lang="mul" n="6.302.1">καὶ δὴ καὶ Schaefer: καὶ ἤδη καὶ MSS.</note>
 τάδε, ὡς


<pb n="v.6.p.304"/>

ξύμπαντες μὲν ἐπήλυδες καὶ ξένοι εἶεν, αὐθιγενὴς
δὲ οὐδὲ εἷς, ἀλλὰ καὶ βαρβάρους ἐμπολιτεύεσθαι
πολλοὺς καὶ δούλους καὶ ἀμόρφους καὶ μικροὺς
καὶ πένητας, καὶ ὅλως μετέχειν τῆς πόλεως τὸν
βουλόμενον· τὸν γὰρ δὴ νόμον αὐτοῖς οὐκ ἀπὸ
τιμημάτων ποιεῖσθαι τὴν ἐγγραφὴν οὐδ’ ἀπὸ
σχημάτων ἢ μεγέθους ἢ κάλλους οὐδ’ ἀπὸ γένους
τοῦ τῶν
<note xml:lang="mul" n="6.304.1">τοῦ τῶν λαμπρῶν Fritzsche: οὕτω λαμπρὸν Γ: οὐδὲ λαμπρῶν N.</note>
 λαμπρῶν ἐκ προγόνων, ἀλλὰ ταῦτα
μὲν οὐδὲ νομίζεσθαι παρ' αὐτοῖς, ἀποχρῆν δ’
ἑκάστῳ πρὸς τὸ πολίτην γενέσθαι σύνεσιν καὶ
ἐπιθυμίαν τῶν καλῶν καὶ πόνον καὶ τὸ λιπαρὲς
καὶ τὸ μὴ ἐνδοῦναι μηδὲ μαλακισθῆναι πολλοῖς
τοῖς δυσχερέσι κατὰ τὴν ὁδὸν ἐντυγχάνοντα, ὡς
ὅστις ἂν ταῦτα ἐπιδείξηται καὶ διεξέλθῃ πορευόμενος
ἄχρι πρὸς τὴν πόλιν, αὐτίκα μάλα πολίτην
ὄντα τοῦτον ὅστις ἂν ᾖ καὶ ἰσότιμον ἅπασι· τὸ
δὲ χείρων ἢ κρείττων ἢ εὐπατρίδης ἢ ἀγεννὴς ἢ
δοῦλος ἢ ἐλεύθερος οὐδὲ ὅλως εἶναι ἢ λέγεσθαι ἐν
τῇ πόλει.</p></sp>
</div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="25">
<sp><speaker>ΕΡΜΟΤΙΜΟΣ</speaker><p> Ὁρᾷς, ὦ Λυκῖνε, ὡς οὐ μάτην οὐδὲ περὶ
μικρῶν κάμων πολίτης ἐπιθυμῶν γενέσθαι καὶ
αὐτὸς οὕτω καλῆς καὶ εὐδαίμονος πόλεως;</p></sp>

<sp><speaker>ΛΥΚΙΝΟΣ</speaker><p>Καὶ γὰρ αὐτός, ὦ Ἑρμότιμε, τῶν αὐτῶν σοι
ἐρῶ καὶ οὐκ ἔστιν ὅ τι ἄν μοι πρὸ τούτων εὐξαίμην
γενέσθαι. εἰ μὲν οὖν πλησίον ἦν ἡ πόλις καὶ
φανερὰ ἰδεῖν ἅπασι, πάλαι ἄν, εὖ ἴσθι, μηδὲν
ἐνδοιάσας αὐτὸς ᾔειν ἐς αὐτὴν καὶ ἐπολιτευόμην
ἂν ἐκ πολλοῦ, ἐπεὶ δέ, ὡς ὑμεῖς φατε, σύ τε καὶ
Ἡσίοδος ὁ ῥαψῳδός, πάνυ πόρρω ἀπῴκισται,


<pb n="v.6.p.306"/>

ἀνάγκη ζητεῖν ὁδόν τε τὴν ἄγουσαν ἐπ' αὐτὴν καὶ
ἡγεμόνα τὸν ἄριστον. ἢ οὐκ οἴει σὺ χρῆναι οὕτω
ποιεῖν;</p></sp>

<sp><speaker>ΕΡΜΟΤΙΜΟΣ</speaker><p>Καὶ πῶς ἂν ἄλλως ἔλθοι τις;</p></sp>

<sp><speaker>ΛΥΚΙΝΟΣ</speaker><p>Οὐκοῦν ὅσον μὲν ἐπὶ τῷ
<note xml:lang="mul" n="6.306.1">So Fritzsche: σὸν μὲν ἐπὶ τὸ ΓΝ: ὅσον μὲν ἐπὶ τὸ Seager.</note>
 ὑπισχνεῖσθαι καὶ
φάσκειν εἰδέναι πολλὴ ἀφθονία τῶν ἡγησομένων.
πολλοὶ γὰρ ἕτοιμοι παρεστᾶσιν αὐτόχθονες ἐκεῖθεν
ἕκαστος εἶναι λέγοντες. ὁδός γε μὴν οὐ μία καὶ
ἡ αὐτὴ φαίνεται ἀλλὰ πολλαὶ καὶ διάφοροι καὶ
οὐδὲν ἀλλήλαις ὅμοιαι· ἡ μὲν γὰρ ἐπὶ τὰ ἑσπέρια,
ἡ δὲ ἐπὶ τὴν ἕω φέρειν ἔοικεν, ἡ δέ τις ἐπὶ τὰς
ἄρκτους, καὶ ἄλλη εὐθὺ τῆς μεσημβρίας, καὶ ἡ
μὲν διὰ λειμώνων καὶ φυτῶν καὶ σκιᾶς εὔυδρος
καὶ ἡδεῖα οὐδὲν ἀντίτυπον ἢ δύσβατον ἔχουσα, ἡ
δὲ πετρώδης καὶ τραχεῖα πολὺν ἥλιον καὶ δίψος
καὶ κάματον προφαίνουσα. καὶ ὅμως αὗται πᾶσαι
πρὸς τὴν πόλιν ἄγειν λέγονται μίαν οὖσαν ἐς τὰ
ἐναντιώτατα τελευτῶσαι.</p></sp></div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="26"><sp><p>  Ἔνθα δή μοι καὶ ἡ πᾶσα ἀπορία ἐστίν. ἐφ'
ἣν γὰρ ἂν ἔλθω αὐτῶν, ἀνὴρ κατὰ τὴν ἀρχὴν τῆς
ἀτραποῦ ἑκάστης
<note xml:lang="mul" n="6.306.2">ἑκάστης Jensius: ἕκαστος MSS.</note>
 ἐφεστὼς ἐν τῇ εἰσόδῳ μάλα
τις ἀξιόπιστος ὀρέγει τε τὴν χεῖρα καὶ προτρέπει
κατὰ τὴν αὑτοῦ ἀπιέναι, λέγων ἕκαστος αὐτῶν
μόνος τὴν εὐθεῖαν εἰδέναι τοὺς δ’ ἄλλους πλανᾶσθαι
μήτε αὐτοὺς ἐληλυθότας μήτε ἄλλοις ἡγήσασθαι
δυναμένοις ἀκολουθήσαντας. κἂν ἐπὶ τὸν πλησίον
ἀφίκωμαι, κἀκεῖνος τὰ ὅμοια ὑπισχνεῖται περὶ




<pb n="v.6.p.308"/>

τῆς αὑτοῦ ὁδοῦ καὶ τοὺς ἄλλους κακίζει, καὶ ὁ
παρ' αὐτὸν ὁμοίως καὶ ἑξῆς ἅπαντες. τό τε
τοίνυν πλῆθος τῶν ὁδῶν καὶ τὸ ἀνόμοιον αὐτῶν
οὐ μετρίως ταράττει με καὶ ἀπορεῖν ποιεῖ, καὶ
μάλιστα οἱ ἡγεμόνες ὑπερδιατεινόμενοι καὶ τὰ
ἑαυτῶν ἕκαστοι ἐπαινοῦντες. οὐ γὰρ οἶδα ἥντινα
τραπόμενος ἢ τῷ μᾶλλον αὐτῶν ἀκολουθήσας
ἀφικοίμην ἂν πρὸς τὴν πόλιν.</p></sp>


</div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="27">
<sp><speaker>ΕΡΜΟΤΙΜΟΣ</speaker><p> Ἀλλ' ἐγώ σε ἀπολύσω τῆς ἀπορίας. τοῖς γὰρ
προωδοιπορηκόσιν, ὦ Λυκῖνε, πιστεύσας οὐκ ἂν
σφαλείης.</p></sp>

<sp><speaker>ΛΥΚΙΝΟΣ</speaker><p>Τίσι λέγεις; τοῖς κατὰ ποίαν ὁδὸν ἐλθοῦσιν;
ἢ τίνι τῶν ἡγεμόνων ἀκολουθήσασιν; αὖθις γὰρ
ἡμῖν τὸ αὐτὸ ἄπορον ἐν ἄλλῃ μορφῇ ἀναφαίνεται
ἀπὸ τῶν πραγμάτων ἐπὶ τοὺς ἄνδρας μετεληλυθός.</p></sp>

<sp><speaker>ΕΡΜΟΤΙΜΟΣ</speaker><p>Πῶς τοῦτο φής;</p></sp>

<sp><speaker>ΛΥΚΙΝΟΣ</speaker><p>Ὅτι ὁ μὲν τὴν Πλάτωνος τραπόμενος καὶ
συνοδοιπορήσας μετ' αὐτοῦ ἐκείνην ἐπαινέσεται
δῆλον ὅτι, ὁ δὲ τὴν Ἐπικούρου, ἐκείνην, καὶ
ἄλλος ἄλλην, σὺ δὲ τὴν ὑμετέραν. ἢ πῶς γάρ, ὦ
Ἑρμότιμε; οὐχ οὕτως;</p></sp>

<sp><speaker>ΕΡΜΟΤΙΜΟΣ</speaker><p>Πῶς γὰρ οὔ;</p></sp>

<sp><speaker>ΛΥΚΙΝΟΣ</speaker><p>Οὐ τοίνυν ἀπέλυσάς με τῆς ἀπορίας, ἀλλ’ ἔτι
ὁμοίως ἀγνοῶ τῷ μᾶλλον χρὴ πιστεῦσαι τῶν


<pb n="v.6.p.310"/>

ὁδοιπόρων. ὁρῶ γὰρ ἕκαστον αὐτῶν καὶ αὐτὸν
τὸν ἡγεμόνα μιᾶς πεπειραμένον καὶ ἐκείνην
ἐπαινοῦντα καὶ λέγοντα ὡς αὕτη μόνη ἄγει ἐπὶ
τὴν πόλιν. οὐ μέντοι ἔχω εἰδέναι εἰ ἀληθῆ φησιν.
ἀλλ’ ὅτι μὲν ἀφῖκται πρός τι τέλος καὶ εἶδέ τινα
πόλιν δώσω αὐτῷ ἴσως, εἰ δὲ ἐκείνην εἶδεν ἣν
ἐχρῆν ἐν ᾗ ἐπιθυμοῦμεν ἐγώ τε καὶ σὺ πολιτεύσασθαι,
ἢ δέον
<note xml:lang="mul" n="6.310.1">ἢ δέον Solanus: ἡδέως MSS.</note>
 εἰς Κόρινθον ἐλθεῖν, ὁ δ’ εἰς Βαβυλῶνα
ἀφικόμενος οἴεται Κόρινθον ἑωρακέναι, ἄδηλον
ἐμοὶ γοῦν ἔτι—οὐ γὰρ πάντως ὁ τινὰ πόλιν ἰδὼν
Κόρινθον εἶδεν, εἴ γε οὐ μόνη πόλις ἐστὶν ἡ
Κόρινθος. ὃ δὲ δὴ μάλιστα εἰς ἀπορίαν με
καθίστησιν, ἐκεῖνό ἐστιν—τὸ εἰδέναι ὅτι πᾶσα
ἀνάγκη μίαν εἶναι τὴν ἀληθῆ ὁδόν· καὶ γὰρ ἡ
Κόρινθος μία ἐστίν, αἱ δ’ ἄλλαι πανταχόσε μᾶλλον
ἢ εἰς Κόρινθον ἄγουσιν, εἰ μή τις οὕτω σφόδρα
παραπαίει ὡς οἴεσθαι καὶ τὴν εἰς Ὑπερβορέους καὶ
τὴν εἰς Ἰνδοὺς ἄγουσαν εἰς Κόρινθον στέλλειν.</p></sp>

<sp><speaker>ΕΡΜΟΤΙΜΟΣ</speaker><p>Καὶ πῶς οἷόν τε, ὦ Λυκῖνε; ἄλλη γὰρ ἀλλαχόσε
ἄγει.</p></sp>
</div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="28">
<sp><speaker>ΛΥΚΙΝΟΣ</speaker><p> Οὐκοῦν, ὦ καλὲ Ἑρμότιμε, οὐ μικρᾶς δεῖ
βουλῆς ἐπὶ τὴν αἵρεσιν τῶν ὁδῶν τε καὶ ἡγεμόνων,
οὐδὲ τοῦτο δὴ τὸ τοῦ λόγου ποιήσομεν—ἔνθα ἂν
ἡμᾶς οἱ πόδες φέρωσιν, ἐκεῖσε ἄπιμεν· ἐπεὶ
λήσομεν οὕτως ἀντὶ τῆς εἰς Κόρινθον ἀγούσης τὴν
ἐπὶ Βαβυλῶνος ἢ Βάκτρων ἀπιόντες. οὐδὲ γὰρ
οὐδ’ ἐκεῖνο καλῶς ἔχει τῇ τύχῃ ἐπιτρέπειν ὡς
τάχα ἂν τὴν ἀρίστην ἑλομένους, εἰ καὶ ἄνευ



<pb n="v.6.p.312"/>

ἐξετάσεως ὁρμήσαιμεν ἐπὶ μίαν τῶν ὁδῶν ἡντιναοῦν.
δυνατὸν μὲν γὰρ καὶ τοῦτο γενέσθαι, καὶ
ἴσως ποτὲ ἐγένετο καὶ ἐν τῷ μακρῷ χρόνῳ·
ἡμᾶς δέ γε περὶ τῶν οὕτω μεγάλων οὐκ οἶμαι
δεῖν παραβόλως ἀναρριπτεῖν οὐδὲ ἐς στενὸν
κομιδῇ κατακλείειν τὴν ἐλπίδα ἐπὶ ῥιπός, ὡς ἡ
παροιμία φησί, τὸν Αἰγαῖον ἢ τὸν Ἰόνιον διαπλεῦσαι
θέλοντας, ὅτε οὐδὲ αἰτιασαίμεθ' ἂν εὐλόγως
τὴν τύχην, εἰ τοξεύουσα καὶ ἀκοντίζουσα μὴ
πάντως ἔτυχε τἀληθοῦς ἑνὸς ὄντος ἐν μυρίοις τοῖς
ψεύδεσιν, ὅπερ οὐδὲ τῷ Ὁμηρικῷ τοξότῃ ὑπῆρξεν,
ὃς δέον τὴν πελειάδα κατατοξεῦσαι, ὁ δὲ τὴν
μήρινθον ἐνέτεμεν· ὁ Τεῦκρος οἶμαι. ἀλλὰ παρὰ
πολὺ ἐκεῖνο εὐλογώτερον τῶν πολλῶν τρωθήσεσθαι
καὶ περιπεσεῖσθαι τῷ τοξεύματι ἐλπίζειν ἢ πάντως
ἐκεῖνο τὸ ἓν ἐξ ἁπάντων. ὁ δὲ κίνδυνος ὅτι οὐ
μικρός, εἰ ἀντὶ τῆς ἐπ' εὐθὺ ἀγούσης ἐς τῶν
πεπλανημένων μίαν ἀγνοοῦντες ἐμπέσοιμεν, ἐλπίζοντες
ἄμεινον αἱρήσεσθαι τὴν τύχην ὑπὲρ ἡμῶν,
εἰκάζειν οἶμαι. οὐδὲ γὰρ ἀναστρέψαι ἔτι καὶ
ἀνασωθῆναι ὀπίσω ῥᾴδιον, ἢν ἅπαξ ἐπιδῷ τις
αὑτον τῇ πνεούσῃ
<note xml:lang="mul" n="6.312.1">πνεούσῃ Solanus: πλεούσῃ MSS.</note>
 τὰ ἀπόγεια λυσάμενος, ἀλλὰ
ἀνάγκη ἐν τῷ πελάγει διαφέρεσθαι ναυτιῶντα ὡς
τὸ πολὺ καὶ δεδιότα καὶ καρηβαροῦντα ὑπὸ τοῦ
σάλου, δέον ἐξ ἀρχῆς πρὶν ἐκπλεῦσαι ἀναβάντα
ἐπὶ σκοπήν τινα σκέψασθαι εἰ ἐπίφορόν ἐστι καὶ
οὔριον τὸ πνεῦμα τοῖς Κόρινθόνδε διαπλεῦσαι
ἐθέλουσι, καὶ νὴ Δία κυβερνήτην ἕνα τὸν ἄριστον
ἐκλέξασθαι καὶ ναῦν εὐπαγῆ οἵαν διαρκέσαι πρὸς
τηλικοῦτον κλύδωνα.</p></sp>


<pb n="v.6.p.314"/>

</div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="29">
<sp><speaker>ΕΡΜΟΤΙΜΟΣ</speaker><p> Οὕτω γε ἄμεινον, ὦ Λυκῖνε, παρὰ πολύ. πλὴν
οἶδά γε ὅτι ἅπαντας ἐν κύκλῳ περιελθὼν οὐκ
ἄλλους ἂν εὕροις οὔτε ἡγεμόνας ἀμείνους οὔτε
κυβερνήτας ἐμπειροτέρους τῶν Στωϊκῶν, καὶ ἢν
ἐθελήσῃς γε ἀφικέσθαι ποτὲ εἰς τὴν Κόρινθον,
ἐκείνοις ἕψῃ κατὰ τὰ Χρυσίππου καὶ Ζήνωνος
ἴχνη προϊών. ἄλλως δὲ ἀδύνατον.</p></sp>

<sp><speaker>ΛΥΚΙΝΟΣ</speaker><p>Ὁρᾷς τοῦτο ὡς κοινόν, ὦ Ἑρμότιμε, εἴρηκας;
εἶποι γὰρ ἂν αὐτὸ καὶ ὁ τῷ Πλάτωνι ξυνοδοιπορῶν
καὶ ὁ Ἐπικούρῳ ἑπόμενος καὶ οἱ ἄλλοι, μὴ ἂν
ἐλθεῖν με εἰς τὴν Κόρινθον εἰ μὴ μεθ' ἑαυτοῦ,
ἕκαστος. ὥστε ἢ πᾶσι πιστεύειν χρή (ὅπερ
γελοιότατον), ἢ ἀπιστεῖν ὁμοίως. μακρῷ γὰρ
ἀσφαλέστατον τὸ τοιοῦτον ἄχρι ἂν εὕρωμεν τὸν
ἀληθῆ.
<note xml:lang="mul" n="6.314.1">So Fritzsche: τἀληθῆ ὑπισχνούμενον (om. ὑπισχ. G) MSS.</note></p></sp></div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="30"><sp><p>
  Ἐπεὶ φέρε, εἰ καθάπερ νῦν ἔχω, ἀγνοῶν ἔτι
ὅστις ἐξ ἁπάντων ἐστὶν ὁ ἀληθεύων, ἑλοίμην τὰ
ὑμέτερα σοὶ πιστεύσας, ἀνδρὶ φίλῳ, ἀτὰρ μόνα
γε τὰ τῶν Στωϊκῶν εἰδότι καὶ μίαν ὁδὸν ὁδοιπορήσαντι
ταύτην· ἔπειτα θεῶν τις ἀναβιῶναι ποιήσειε
Πλάτωνα καὶ Πυθαγόραν καὶ Ἀριστοτέλην καὶ
τοὺς ἄλλους, οἱ δὲ περιστάντες ἐρωτῷέν με ἢ
καὶ νὴ Δί' ἐς δικαστήριον ἀγαγόντες ὕβρεως
ἕκαστος δικάζοιντο λέγοντες, Ὠ βέλτιστε Λυκῖνε,
τί παθὼν ἢ τίνι ποτὲ πιστεύσας Χρύσιππον καὶ
Ζήνωνα προετίμησας ἡμῶν, πρεσβυτέρων ὄντων
παρὰ πολύ, χθὲς καὶ πρῴην γενομένους, μήτε
λόγου μεταδοὺς ἡμῖν μήτε πειραθεὶς ὅλως ὧν



<pb n="v.6.p.316"/>

φαμέν; εἰ ταῦτα λέγοιεν τί ἂν ἀποκριναίμην
αὐτοῖς; ἢ ἐξαρκέσει μοι ἂν εἴπω ὅτι Ἑρμοτίμῳ
ἐπείσθην φίλῳ ἀνδρί; ἀλλὰ φαῖεν ἄν, οἶδ’ ὅτι,
Ἡμεῖς, ὦ Λυκῖνε, οὐκ ἴσμεν τὸν Ἑρμότιμον
τοῦτον ὅστις ποτέ ἐστιν οὐδὲ ἐκεῖνος ἡμᾶς. ὥστε
οὐκ ἐχρῆν ἁπάντων καταγιγνώσκειν οὐδὲ ἐρήμην
ἡμῶν καταδιαιτᾶν ἀνδρὶ πιστεύσαντα μίαν ὁδὸν
ἐν φιλοσοφίᾳ καὶ οὐδὲ ταύτην ἴσως ἀκριβῶς
κατανοήσαντι. οἱ δέ γε νομοθέται, ὦ Λυκῖνε,
οὐχ οὕτω προστάττουσι τοῖς δικασταῖς ποιεῖν
οὐδὲ τοῦ ἑτέρου μὲν ἀκούειν, τὸν δὲ ἕτερον οὐκ
ἐᾶν λέγειν ὑπὲρ ἑαυτοῦ ἃ οἴεται ξυμφέρειν, ἀλλ’
ὁμοίως ἀμφοῖν ἀκροᾶσθαι, ὡς ῥᾷον ἀντεξετάζοντες
τοὺς λόγους εὑρίσκοιεν τἀληθῆ τε καὶ ψευδῆ, καὶ
ἤν γε μὴ οὕτω ποιῶσιν ἐφιέναι δίδωσιν ὁ νόμος
εἰς ἕτερον δικαστήριον.</p></sp></div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="31"><sp><p>  Τοιαῦτα ἄττα εἰκὸς ἐρεῖν αὐτούς. ἢ τάχ' ἄν
τις αὐτῶν καὶ προσέροιτό με, Εἰπέ μοι, λέγων,
ὦ Λυκῖνε, εἴ τις Αἰθίοψ μηδεπώποτε ἄλλους
ἀνθρώπους ἰδών, οἷοι ἡμεῖς ἐσμεν, διὰ τὸ μὴ
ἀποδεδημηκέναι τὸ παράπαν, ἔν τινι συλλόγῳ
τῶν Αἰθιόπων διισχυρίζοιτο καὶ λέγοι μηδαμόθι
τῆς γῆς ἀνθρώπους εἶναι λευκοὺς ἢ ξανθοὺς μηδὲ
ἄλλο τι ἢ μέλανας, ἆρα πιστεύοιτ' ἂν ὑπ' αὐτῶν;
ἢ εἴποι τις ἂν πρὸς αὐτὸν τῶν πρεσβυτέρων
Αἰθιόπων, Σὺ δὲ δὴ πόθεν ταῦτα, ὦ θρασύτατε,
οἶσθα; οὐ γὰρ ἀπεδήμησας παρ' ἡμῶν οὐδαμόσε
οὐδὲ εἶδες νὴ Δία τὰ παρὰ τοῖς ἄλλοις ὁποῖά ἐστι.
φαίην ἂν ἔγωγε δίκαια ἐρωτῆσαι τὸν πρεσβύτην.
ἢ πῶς ὦ Ἑρμότιμε, συμβουλεύεις;</p></sp>


<pb n="v.6.p.318"/>
<sp><speaker>ΕΡΜΟΤΙΜΟΣ</speaker><p>Οὕτω. δικαιότατα γὰρ ἐπιπλῆξαι δοκεῖ μοι.</p></sp>

<sp><speaker>ΛΥΚΙΝΟΣ</speaker><p>Καὶ γὰρ ἔμοιγε, ὦ Ἑρμότιμε. ἀλλὰ τὸ μετὰ
τοῦτο οὐκέτ' οἶδα εἰ ὁμοίως καὶ σοὶ δόξει. ἐμοὶ
μὲν γὰρ καὶ τοῦτο πάνυ δοκεῖ.</p></sp>

<sp><speaker>ΕΡΜΟΤΙΜΟΣ</speaker><p>Τὸ ποῖον;</p></sp>
</div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="32">
<sp><speaker>ΛΥΚΙΝΟΣ</speaker><p> Ἐπάξει δηλαδὴ ὁ ἀνὴρ καὶ φήσει πρός με ὧδέ
πως, Ἀνάλογον τοίνυν, ὦ Λυκῖνε, κείσθω τις
ἡμῖν τὰ Στωϊκῶν μόνα εἰδώς, καθάπερ ὁ σὸς
φίλος οὗτος ὁ Ἑρμότιμος, ἀποδημήσας δὲ μηδεπώποτε
μήτε ἐς Πλάτωνος μήτε παρὰ τὸν Ἐπίκουρον
μήτε ὅλως παρ' ἄλλον τινά. εἰ τοίνυν λέγοι μηδὲν
οὕτω καλὸν εἶναι μηδ’ ἀληθὲς παρὰ τοῖς πολλοῖς,
οἷα τὰ τῆς Στοᾶς ἐστι καὶ ἃ ἐκείνη φησίν, οὐκ ἂν
εὐλόγως θρασὺς εἶναι δόξειεν σοι περὶ πάντων
ἀποφαινόμενος, καὶ ταῦτα ἓν εἰδώς, οὐδεπώποτε
ἐξ Αἰθιοπίας τὸν ἕτερον πόδα προελθών; τί
βούλει ἀποκρίνωμαι αὐτῷ;</p></sp>

<sp><speaker>ΕΡΜΟΤΙΜΟΣ</speaker><p>Τὸ ἀληθέστατον ἐκεῖνο δηλαδή, ὅτι ἡμεῖς τὰ
μὲν Στωϊκῶν καὶ πάνυ ἐκμανθάνομεν ὡς ἂν κατὰ
ταῦτα φιλοσοφεῖν ἀξιοῦντες, οὐκ ἀγνοοῦμεν δὲ
καὶ τὰ ὑπὸ τῶν ἄλλων λεγόμενα. ὁ γὰρ διδάσκαλος
κἀκεῖνα μεταξὺ διέξεισι πρὸς ἡμᾶς καὶ ἀνατρέπει
γε αὐτὰ προσθεὶς αὐτός.</p></sp>


<pb n="v.6.p.320"/></div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="33">
<sp><speaker>ΛΥΚΙΝΟΣ</speaker><p> Ἢ νομίζεις ἐνταῦθα σιωπήσεσθαι ἡμῖν τοὺς
ἀμφὶ τὸν Πλάτωνα καὶ Πυθαγόραν καὶ Ἐπίκουρον
καὶ τοὺς ἄλλους, οὐχὶ δὲ ἀναγελάσαντας ἂν εἰπεῖν
πρὸς ἐμέ, Οἷα ποιεῖ, ὦ Λυκῖνε, ὁ ἑταῖρός σου ὁ
Ἑρμότιμος; ἀξιοῖ τοῖς ἀντιδίκοις περὶ ἡμῶν
πιστεύειν καὶ οἴεται τοιαῦτα εἶναι τὰ ἡμέτερα
ὁποῖα ἂν ἐκεῖνοι φῶσιν ἢ οὐκ εἰδότες ἢ κρυπτόμενοι
τἀληθές; οὐκοῦν ἤν τινα καὶ τῶν ἀθλητῶν
ἴδῃ ἀσκούμενον πρὸ τοῦ ἀγῶνος λακτίζοντα εἰς
τὸν ἀέρα ἢ πὺξ κενὴν πληγήν τινα καταφέροντα
ὡς τὸν ἀνταγωνιστὴν δῆθεν παίοντα, εὐθὺς
ἀνακηρύξει αὐτὸν ἀγωνοθέτης ὢν ὡς ἄμαχόν τινα
ἢ ἐκεῖνα μὲν οἰήσεται ῥᾴδια εἶναι καὶ ἀσφαλῆ τὰ
νεανιεύματα οὐδενὸς ἀνταιρομένου αὐτῷ, τὴν δὲ
νίκην τηνικαῦτα κρίνεσθαι ὁπόταν καταγωνίσηται
τὸν ἀντίπαλον αὐτὸν καὶ κρατήσῃ ὁ δ’ ἀπαγορεύσῃ,
ἄλλως δὲ οὔ; μὴ τοίνυν μηδὲ Ἑρμότιμος ἀφ'
ὧν ἂν οἱ διδάσκαλοι αὐτοῦ σκιαμαχῶσι πρὸς
ἡμᾶς ἀπόντας οἰέσθω κρατεῖν αὐτοὺς ἢ τὰ ἡμέτερα
τοιαῦτα εἶναι ὡς ἀνατρέπεσθαι ῥᾳδίως. ἐπεὶ τὸ
τοιοῦτον ὅμοιον ἂν εἴη τοῖς τῶν παιδίων οἰκοδομήμασιν
ἃ κατασκευάσαντες ἐκεῖνοι ἀσθενῆ εὐθὺς
ἀνατρέπουσιν, ἢ καὶ νὴ Δία τοῖς τοξεύειν μελετῶσιν,
οἳ κάρφη τινὰ συνδήσαντες, ἔπειτα ἐπὶ
κοντοῦ πήξαντες οὐ πόρρω προθέμενοι στοχάζονται
ἀφιέντες, καὶ ἢν τύχωσί ποτε καὶ διαπείρωσι τὰ
κάρφη ἀνέκραγον εὐθὺς ὥς τι μέγα ποιήσαντες,
εἰ διεξελήλυθεν αὐτοῖς τὸ βέλος διὰ τῶν φρυγάνων.
ἀλλ’ οὐ Πέρσαι γε οὕτω ποιοῦσιν οὐδὲ Σκυθῶν
ὅσοι τοξόται, ἀλλὰ πρῶτον μὲν αὐτοὶ κινούμενοι
ἀφ' ἵππων ὡς τὸ πολὺ τοξεύουσιν, ἔπειτα δὲ καὶ


<pb n="v.6.p.322"/>

τὰ τοξευόμενα κινεῖσθαι ἀξιοῦσιν οὐχ ἑστῶτα οὐδὲ
περιμένοντα τὸ βέλος ἔστ' ἂν ἐμπέσῃ, ἀλλὰ
διαδιδράσκοντα ὡς ἔνι μάλιστα. θηρία γέ τοι ὡς
τὸ πολὺ κατατοξεύουσι, καὶ ὀρνίθων ἔνιοι τυγχάνουσιν.
ἢν δέ ποτε καὶ ἐπὶ σκοποῦ δέῃ πειραθῆναι
τοῦ τόνου τῆς πληγῆς, ξύλον ἀντίτυπον ἢ ἀσπίδα
ὠμοβοΐνην προθέμενοι διελαύνουσιν, καὶ οὕτως
πιστεύουσιν κἂν δι’ ὅπλων σφίσι χωρῆσαι τοὺς
οἰστούς. εἰπὲ τοίνυν, ὦ Λυκῖνε, παρ' ἡμῶν
Ἑρμοτίμῳ ὅτι οἱ διδάσκαλοι αὐτοῦ φρύγανα
προθέμενοι κατατοξεύουσιν, εἶτά φασιν ἀνδρῶν
ὡπλισμένων κεκρατηκέναι, καὶ εἰκόνας ἡμῶν
γραψάμενοι πυκτεύουσι πρὸς ἐκείνας, καὶ κρατήσαντες
ὡς τὸ εἰκός ἡμῶν κρατεῖν οἴονται. ἀλλὰ
φαίημεν ἂν ἕκαστος πρὸς αὐτοὺς τὰ τοῦ Ἀχιλλέως
ἐκεῖνα, ἅ φησι περὶ τοῦ Ἕκτορος, ὅτι <quote> <l>οὐ γὰρ ἐμῆς κόρυθος λεύσσουσι μέτωπον.</l></quote></p></sp></div>

    <div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="34"><sp><p> ταῦτα μὲν οἱ ξύμπαντες ἐν τῷ μέρει ἕκαστος.  Ὁ Πλάτων δ’ ἄν μοι δοκεῖ καὶ διηγήσασθαί τι
τῶν ἐκ Σικελίας ὡς ἂν εἰδὼς τὰ πλεῖστα· τῷ
γὰρ Συρακουσίῳ Γέλωνί φασι δυσῶδες εἶναι τὸ
στόμα καὶ τοῦτο ἐπὶ πολὺ διαλαθεῖν αὐτὸν οὐδενὸς
τολμῶντος ἐλέγχειν τύραννον ἄνδρα, μέχρι δή
τινα γυναῖκα ξένην συνενεχθεῖσαν αὐτῷ τολμῆσαι
καὶ εἰπεῖν ὅπως ἔχοι. τὸν δὲ παρὰ τὴν γυναῖκα
ἐλθόντα τὴν ἑαυτοῦ ὀργίζεσθαι ὅτι οὐκ ἐμήνυσε
πρὸς αὐτὸν εἰδυῖα μάλιστα τὴν δυσωδίαν, τὴν δὲ
παραιτεῖσθαι συγγνώμην ἔχειν αὐτῇ· ὑπὲρ γὰρ
τοῦ μὴ πεπειρᾶσθαι ἄλλου ἀνδρὸς μηδὲ ὁμιλῆσαι
πλησίον οἰηθῆναι ἅπασι τοῖς ἀνδράσι τοιοῦτό τι
ἀποπνεῖν τοῦ στόματος. καὶ ὁ Ἑρμότιμος τοιγαροῦν


<pb n="v.6.p.324"/>

ἅτε μόνοις τοῖς Στωϊκοῖς ξυνών, φαίη ἂν ὁ
Πλάτων, εἰκότως ἀγνοεῖ ὁποῖα τῶν ἄλλων τὰ στόματά
ἐστιν. ὅμοια δ’ ἂν καὶ Χρύσιππος εἴποι ἢ
ἔτι πλείω τούτων, εἴπερ λιπὼν αὐτὸν ἄκριτον ἐπὶ
τὰ Πλάτωνος ὁρμήσαιμι πιστεύσας τινὶ τῶν μόνῳ
Πλάτωνι ὡμιληκότων. ἑνί τε λόγῳ ξυνελών
φημι, ἄχρι ἂν ἄδηλον ᾖ τίς ἀληθής ἐστι προαίρεσις
ἐν φιλοσοφίᾳ, μηδεμίαν αἱρεῖσθαι. ὕβρις γὰρ ἐς
τὰς ἄλλας τὸ τοιοῦτον.</p></sp>
</div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="35">
<sp><speaker>ΕΡΜΟΤΙΜΟΣ</speaker><p> Ὦ Λυκῖνε, πρὸς τῆς Ἑστίας, Πλάτωνα μὲν καὶ
Ἀριστοτέλην καὶ Ἐπίκουρον καὶ τοὺς ἄλλους
ἀτρεμεῖν ἐάσωμεν· οὐ γὰρ κατ' ἐμὲ ἀνταγωνίζεσθαι
αὐτοῖς. νὼ δέ, ἐγώ τε καὶ σύ, ἐφ' ἡμῶν αὐτῶν
ἐξετάσωμεν, εἰ τοιοῦτόν ἐστι τὸ φιλοσοφίας
πρᾶγμα οἷον ἐγώ φημι αὐτὸ εἶναι. Αἰθίοπας δέ
γε ἢ τὴν Γέλωνος γυναῖκα τί ἔδει καλεῖν ἐκ
Συρακουσῶν ἐπὶ τὸν λόγον;</p></sp>

<sp><speaker>ΛΥΚΙΝΟΣ</speaker><p>Ἀλλ' ἐκεῖνοι μὲν ἀπίτωσαν ἐκποδών, εἴ σοι
δοκοῦσι περιττοὶ εἶναι πρὸς τὸν λόγον. σὺ δὲ
λέγε ἤδη. θαυμαστὸν γάρ τι ἐρεῖν ἔοικας.</p></sp>

<sp><speaker>ΕΡΜΟΤΙΜΟΣ</speaker><p>Δοκεῖ μοι, ὦ Λυκῖνε, καὶ πάνυ δυνατὸν εἶναι
μόνα τὰ τῶν Στωϊκῶν ἐκμαθόντα εἰδέναι τἀληθὲς
ἀπὸ τούτων, κἂν μὴ τὰ τῶν ἄλλων ἐπεξέλθῃ τις
ἐκμανθάνων ἕκαστα. οὑτωσὶ δὲ σκόπει· ἤν τις
λέγῃ πρός σέ μόνον τοῦτο ὡς αἱ δύο δυάδες τὸν
τέτταρα ἀριθμὸν ἀποτελοῦσιν, ἆρα δεήσει περιιόντα


<pb n="v.6.p.326"/>

σε πυνθάνεσθαι τῶν ἄλλων ὅσοι ἀριθμητικοὶ
μή τις ἄρα εἴη πέντε ἢ ἑπτὰ λέγων αὐτὰς εἶναι;
ἢ αὐτίκα εἰδείης ἂν ὅτι ὁ ἀνὴρ ἀληθῆ λέγει;</p></sp>

<sp><speaker>ΛΥΚΙΝΟΣ</speaker><p>Αὐτίκα, ὦ Ἑρμότιμε.</p></sp>

<sp><speaker>ΕΡΜΟΤΙΜΟΣ</speaker><p>Τί ποτ' οὖν ἀδύνατον εἶναί σοι δοκεῖ, ἐντυγχάνοντά
τινα μόνοις τοῖς Στωϊκοῖς λέγουσι τἀληθῆ
πείθεσθαί τε αὐτοῖς καὶ μηκέτι δεῖσθαι τῶν
ἄλλων εἰδότα ὡς οὐκ ἄν ποτε τὰ τέτταρα πέντε
γένοιτο, οὐδ’ ἂν μυρίοι Πλάτωνες ἢ Πυθαγόραι
λέγωσιν;</p></sp>


</div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="36">
<sp><speaker>ΛΥΚΙΝΟΣ</speaker><p> Οὐδὲν πρὸς ἔπος, ὦ Ἑρμότιμε. τὰ γὰρ ὁμολογούμενα
τοῖς ἀμφισβητουμένοις εἰκάζεις, πάμπολυ
αὐτῶν διαφέροντα. ἢ τί ἂν φαίης; ἔστιν ᾧτινι
ἐντετύχηκας λέγοντι τὰς δύο δυάδας συντεθείσας
τὸν ἑπτὰ ἢ ἕνδεκα ἀριθμὸν ἀποτελεῖν;</p></sp>

<sp><speaker>ΕΡΜΟΤΙΜΟΣ</speaker><p>Οὐκ ἔγωγε. ἢ μαίνοιτ' ἂν ὁ μὴ τέτταρα ξυμβαίνειν
λέγων.</p></sp>

<sp><speaker>ΛΥΚΙΝΟΣ</speaker><p>Τί δὲ, ἐντετύχηκας πώποτε (καὶ πρὸς Χαρίτων
πειρῶ ἀληθεύειν) Στωϊκῷ τινι καὶ Ἐπικουρείῳ
μὴ διαφερομένοις περὶ ἀρχῆς ἢ τέλους;</p></sp>

<sp><speaker>ΕΡΜΟΤΙΜΟΣ</speaker><p>Οὐδαμῶς.</p></sp>


<pb n="v.6.p.328"/>
<sp><speaker>ΛΥΚΙΝΟΣ</speaker><p>Ὅρα τοίνυν μή πώς με παραλογίζῃ, ὦ γενναῖε,
καὶ ταῦτα φίλον ὄντα. ζητούντων γὰρ ἡμῶν οἵτινες
ἀληθεύουσιν ἐν φιλοσοφίᾳ, σὺ τοῦτο προαρπάσας
ἔδωκας φέρων τοῖς Στωϊκοῖς λέγων ὡς οὗτοί
εἰσιν οἱ τὰ δὶς δύο τέτταρα τιθέντες, ὅπερ ἄδηλον
εἰ οὕτως ἔχει. φαῖεν γὰρ ἂν οἱ Ἐπικούρειοι ἢ
Πλατωνικοί σφᾶς μὲν οὕτω ξυντιθέναι, ὑμᾶς δὲ
πέντε ἢ ἑπτὰ λέγειν αὐτά. ἢ οὐ δοκοῦσί σοι
τοῦτο ποιεῖν ὁπόταν ὑμεῖς μὲν μόνον τὸ καλὸν
ἀγαθὸν ἡγῆσθε εἶναι, οἱ Ἐπικούρειοι δὲ τὸ ἡδύ;
καὶ ὅταν ὑμεῖς λέγητε σώματα εἶναι ἅπαντα, ὁ
Πλάτων δὲ νομίζῃ καὶ ἀσώματόν τι ἐν τοῖς
οὖσιν εἶναι; ἀλλ’ ὅπερ ἔφην, πλεονεκτικῶς πάνυ
τὸ ἀμφισβητούμενον συλλαβὼν ὡς ἀναμφιλόγως
ἴδιον τῶν Στωϊκῶν δίδως αὐτοῖς ἔχειν,
καίτοι ἀντιλαμβανομένων τῶν ἄλλων καὶ λεγόντων
αὐτῶν τοῦτο εἶναι, ἔνθα δὴ κρίσεως μάλιστα
οἶμαι δεῖ. ἂν μὲν οὖν πρόδηλον γένηται τοῦτο
ὡς Στωϊκῶν ἐστι μόνων τὰ δὶς δύο τέτταρα
ἡγεῖσθαι, ὥρα σιωπᾶν τοῖς ἄλλοις. ἄχρι δ’ ἂν
αὐτοῦ τούτου πέρι διαμάχωνται, πάντων ὁμοίως
ἀκουστέον ἢ εἰδέναι ὅτι πρὸς χάριν δικάζειν
δόξομεν.</p></sp>
</div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="37">
<sp><speaker>ΕΡΜΟΤΙΜΟΣ</speaker><p> Οὔ μοι δοκεῖς, ὦ Λυκῖνε, ξυνιέναι πῶς βούλομαι
εἰπεῖν.</p></sp>

<sp><speaker>ΛΥΚΙΝΟΣ</speaker><p>Οὐκοῦν σαφέστερον χρὴ λέγειν εἰ ἑτεροῖόν τι
ἀλλὰ μὴ τοιοῦτον φήσεις.</p></sp>


<pb n="v.6.p.330"/>
<sp><speaker>ΕΡΜΟΤΙΜΟΣ</speaker><p>Εἴσῃ αὐτίκα οἷόν τι λέγω. θῶμεν γάρ τινας
δύο ἐσεληλυθέναι ἐς τὸ Ἀσκληπιεῖον ἢ ἐς τοῦ
Διονύσου τὸ ἱερόν, εἶτα μέντοι φιάλην τινὰ τῶν
ἱερῶν ἀπολωλέναι. δεήσει δή που ἀμφοτέρους
ἐρευνηθῆναι αὐτοὺς ὁπότερος ὑπὸ κόλπου ἔχει τὴν
φιάλην.</p></sp>

<sp><speaker>ΛΥΚΙΝΟΣ</speaker><p>Καὶ μάλα.</p></sp>

<sp><speaker>ΕΡΜΟΤΙΜΟΣ</speaker><p>Ἔχει δὲ πάντως ὁ ἕτερος.</p></sp>

<sp><speaker>ΛΥΚΙΝΟΣ</speaker><p>Πῶς γὰρ οὔ, εἴ γε ἀπόλωλεν;</p></sp>

<sp><speaker>ΕΡΜΟΤΙΜΟΣ</speaker><p>Οὐκοῦν ἂν παρὰ τῷ προτέρῳ εὕρῃς αὐτήν,
οὐκέτι τὸν ἕτερον ἀποδύσεις. πρόδηλον γὰρ ὡς
οὐκ ἔχει.</p></sp>

<sp><speaker>ΛΥΚΙΝΟΣ</speaker><p>Πρόδηλον γάρ.</p></sp>

<sp><speaker>ΕΡΜΟΤΙΜΟΣ</speaker><p>Καὶ εἴ γε μὴ εὕροιμεν ἐν τῷ τοῦ προτέρου
κόλπῳ ὁ ἕτερος πάντως ἔχει, καὶ οὐδὲν ἐρεύνης
οὐδὲ οὕτως δεῖ.</p></sp>

<sp><speaker>ΛΥΚΙΝΟΣ</speaker><p>Ἔχει γάρ.</p></sp>

<sp><speaker>ΕΡΜΟΤΙΜΟΣ</speaker><p>Καὶ ἡμεῖς τοίνυν εἰ εὕροιμεν ἤδη παρὰ τοῖς
Στωϊκοῖς τὴν φιάλην, οὐκέτι ἐρευνᾶν τοὺς ἄλλους


<pb n="v.6.p.332"/>

ἀξιώσομεν ἔχοντες ὃ πάλαι ἐζητοῦμεν. ἢ τίνος
γὰρ ἂν ἕνεκα ἔτι κάμνοιμεν;</p></sp>
</div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="38">
<sp><speaker>ΛΥΚΙΝΟΣ</speaker><p> Οὐδενός, εἴ γε εὕροιτε καὶ εὑρόντες ἔχοιτε
εἰδέναι ὡς ἐκεῖνο ἦν τὸ ἀπολωλός, ἢ ὅλως γνώριμον
ὑμῖν εἴη τὸ ἀνάθημα. νῦν δέ, ὦ ἑταῖρε, πρῶτον
μὲν οὐ δύο εἰσὶν οἱ παρελθόντες ἐς τὸν νεών, ὡς
ἀναγκαῖον εἶναι τὸν ἕτερον αὐτοῖν τὰ φώρια ἔχειν,
ἀλλὰ μάλα πολλοί τινες, εἶτα καὶ τὸ ἀπολόμενον
αὐτὸ ἄδηλον ὅ τι ποτέ ἐστιν, εἴτε φιάλη τις ἢ
σκύφος ἢ στέφανος. ὅσοι γοῦν ἱερεῖς, ἄλλος ἄλλο
εἶναι λέγουσιν καὶ οὐδὲ περὶ τῆς ὕλης αὐτῆς
ὁμολογοῦσιν, ἀλλ’ οἱ μὲν χαλκοῦ, οἱ δὲ ἀργύρου,
οἱ δὲ χρυσοῦ, οἱ δὲ κασσιτέρου εἶναι αὐτὸ φάσκουσιν.
ἀνάγκη τοίνυν ἅπαντας ἀποδῦσαι τοὺς εἰσελθόντας,
εἰ βούλει εὑρεῖν τὸ ἀπολωλός. καὶ γὰρ
ἂν παρὰ τῷ πρώτῳ εὐθὺς εὕρῃς φιάλην χρυσῆν,
ἔτι καὶ τοὺς ἄλλους σοι ἀποδυτέον.</p></sp>

<sp><speaker>ΕΡΜΟΤΙΜΟΣ</speaker><p>Διὰ τί, ὦ Λυκῖνε;</p></sp>

<sp><speaker>ΛΥΚΙΝΟΣ</speaker><p>Ὅτι ἄδηλον εἰ φιάλη τὸ ἀπολόμενον ἦν. εἰ δὲ
καὶ τοῦτο ὑπὸ πάντων ὁμολογηθείη, ἀλλ’ οὔτι γε
χρυσῆν ἅπαντές φασιν εἶναι τὴν φιάλην. εἰ δὲ
καὶ μάλιστα γνώριμον γένοιτο ὡς φιάλη ἀπόλοιτο
χρυσῆ, καὶ σὺ παρὰ τῷ πρώτῳ εὕροις φιάλην
χρυσῆν, οὐδὲ οὕτω παύσῃ διερευνώμενος τοὺς
ἄλλους· οὐ γὰρ δῆλόν που εἰ αὐτὴ ἦν ἡ τοῦ θεοῦ.
ἢ οὐκ οἴει πολλὰς φιάλας εἶναι χρυσᾶς;</p></sp>


<pb n="v.6.p.334"/>
<sp><speaker>ΕΡΜΟΤΙΜΟΣ</speaker><p>Ἔγωγε.</p></sp>

<sp><speaker>ΛΥΚΙΝΟΣ</speaker><p>Δεήσει δὴ ἐπὶ πάντας ἰέναι ἐρευνῶντα καὶ τὰ
παρ' ἑκάστῳ εὑρεθέντα πάντα εἰς μέσον καταθέντα
εἰκάζειν ὅ τι ποτὲ αὐτῶν πρέποι ἂν θεῖον κτῆμα
οἴεσθαι.</p></sp></div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="39"><sp><p>  Καὶ γὰρ αὖ τὸ τὴν πολλὴν ἀπορίαν παρεχόμενον
τοῦτό ἐστιν, ὅτι ἕκαστος τῶν ἀποδυθησομένων
ἔχει τι πάντως, ὁ μὲν σκύφον, ὁ δὲ φιάλην, ὁ δὲ
στέφανον, καὶ ὁ μὲν ἐκ χαλκοῦ, ὁ δὲ ἐκ χρυσοῦ,
ὁ δὲ ἀργύρου. εἰ δὲ ὃ ἔχει, τοῦτο ἱερόν ἐστιν,
οὐδέπω δῆλον. πᾶσα τοίνυν ἀνάγκη ἀπορεῖν
ὅντινα ἱερόσυλον εἴπῃς, ὅπου γε καὶ εἰ πάντες τὰ
ὅμοια εἶχον ἄδηλον ἦν καὶ οὕτως ὅστις ὁ τὰ τοῦ
θεοῦ ὑφῃρημένος—ἔστι γὰρ καὶ ἰδιωτικὰ ἔχειν.
τὸ δ’ αἴτιον τῆς ἀγνοίας ἕν ἐστιν οἶμαι τὸ ἀνεπίγραφον
εἶναι τὴν ἀπολομένην φιάλην (θῶμεν γὰρ
φιάλην ἀπολωλέναι), ὡς εἴ γε ἐπεγέγραπτο τοῦ
θεοῦ τὸ ὄνομα ἢ τοῦ ἀναθέντος ἧττον ἂν ἐκάμνομεν
καὶ εὑρόντες τὴν ἐπιγεγραμμένην ἐπεπαύμεθ' ἂν
ἀποδύοντες καὶ ἐνοχλοῦντες τοὺς ἄλλους. οἶμαι
δέ σε, ὦ Ἑρμότιμε, καὶ ἀγῶνας ἤδη γυμνικοὺς
ἑωρακέναι πολλάκις.</p></sp>

<sp><speaker>ΕΡΜΟΤΙΜΟΣ</speaker><p>Καὶ ὀρθῶς οἴει. πολλάκις γὰρ καὶ πολλαχόθι.</p></sp>

<sp><speaker>ΛΥΚΙΝΟΣ</speaker><p>Ἦ οὖν ποτε καὶ παρὰ τοὺς ἀθλοθέτας αὐτοὺς
ἐκαθέζου;</p></sp>


<pb n="v.6.p.336"/>
<sp><speaker>ΕΡΜΟΤΙΜΟΣ</speaker><p>Νὴ Δία, ἔναγχος Ὀλυμπίασιν ἐπὶ τὰ λαιὰ τῶν
Ἑλλανοδικῶν, Εὐανδρίδου τοῦ Ἠλείου θέαν μοι
προκαταλαβόντος ἐν τοῖς ἑαυτοῦ πολίταις· ἐπεθύμουν
γὰρ ἐγγύθεν ἅπαντα ὁρᾶν τὰ παρὰ τοῖς
Ἑλλανοδίκαις γιγνόμενα.</p></sp>

<sp><speaker>ΛΥΚΙΝΟΣ</speaker><p>Οἶσθα οὖν καὶ τοῦτο, πῶς κληροῦσιν ὅντινα
ᾧτινι χρὴ παλαίειν ἢ παγκρατιάζειν;</p></sp>

<sp><speaker>ΕΡΜΟΤΙΜΟΣ</speaker><p>Οἶδα γάρ.</p></sp>

<sp><speaker>ΛΥΚΙΝΟΣ</speaker><p>Οὐκοῦν ἂν
<note xml:lang="mul" n="6.336.1">ἂν add. Jacobitz.</note>
 ἄμεινον σὺ εἴποις ὡς ἐγγύθεν ἰδών.</p></sp>
</div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="40">
<sp><speaker>ΕΡΜΟΤΙΜΟΣ</speaker><p> Τὸ μὲν παλαιὸν ἐπὶ Ἡρακλέους ἀγωνοθετοῦντος
φύλλα δάφνης . . .</p></sp>

<sp><speaker>ΛΥΚΙΝΟΣ</speaker><p>Μή μοι τὰ πάλαι, ὦ Ἑρμότιμε, ἃ δὲ εἶδες
ἐγγύθεν, ἐκεῖνα λέγε.</p></sp>

<sp><speaker>ΕΡΜΟΤΙΜΟΣ</speaker><p>Κάλπις ἀργυρᾶ πρόκειται ἱερὰ τοῦ θεοῦ. ἐς
ταύτην ἐμβάλλονται κλῆροι μικροί, ὅσον δὴ
κυαμιαῖοι τὸ μέγεθος, ἐπιγεγραμμένοι. ἐγγράφεται
δὲ ἐς δύο μὲν ἄλφα ἐν ἑκατέρῳ, ἐς δύο δὲ τὸ
βῆτα, καὶ ἐς ἄλλους δύο τὸ γάμμα καὶ ἑξῆς κατὰ
τὰ αὐτά, ἢν πλείους οἱ ἀθληταὶ ὦσι, δύο ἀεὶ
κλῆροι τὸ αὐτὸ γράμμα ἔχοντες. προσελθὼν δὴ
τῶν ἀθλητῶν ἕκαστος προσευξάμενος τῷ Διὶ



<pb n="v.6.p.338"/>

καθεὶς τὴν χεῖρα ἐς τὴν κάλπιν ἀνασπᾷ τῶν
κλήρων ἕνα καὶ μετ' ἐκεῖνον ἕτερος, καὶ παρεστὼς
μαστιγοφόρος ἑκάστῳ ἀνέχει αὐτοῦ τὴν χεῖρα οὐ
παρέχων ἀναγνῶναι ὅ τι τὸ γράμμα ἐστὶν ὃ
ἀνέσπακεν. ἁπάντων δὲ ἤδη ἐχόντων ὁ ἀλυτάρχης
οἶμαι ἢ τῶν Ἑλλανοδικῶν αὐτῶν εἷς
(οὐκέτι γὰρ τοῦτο μέμνημαι) περιιὼν ἐπισκοπεῖ
τοὺς κλήρους ἐν κύκλῳ ἑστώτων καὶ οὕτως τὸν
μὲν τὸ ἄλφα ἔχοντα τῷ τὸ ἕτερον ἄλφα ἀνεσπακότι
παλαίειν ἢ παγκρατιάζειν συνάπτει, τὸν δὲ τὸ
βῆτα τῷ τὸ βῆτα ὁμοίως καὶ τοὺς ἄλλους τοὺς
ὁμογράμμους κατὰ ταὐτά. οὕτω μὲν, ἢν ἄρτιοι
ὦσιν οἱ ἀγωνισταί, οἷον
<note xml:lang="mul" n="6.338.1">οἷον β, ὅλον γ.</note>
 ὀκτὼ ἢ τέτταρες ἢ δώδεκα,
ἢν δὲ περιττοί, πέντε ἑπτὰ ἐννέα, γράμμα τι
περιττὸν ἑνὶ κλήρῳ ἐγγραφὲν συμβάλλεται αὐτοῖς,
ἀντίγραφον ἄλλο οὐκ ἔχον. ὃς δ’ ἂν τοῦτο
ἀνασπάσῃ ἐφεδρεύει περιμένων ἔστ' ἂν ἐκεῖνοι
ἀγωνίσωνται· οὐ γὰρ ἔχει τὸ ἀντίγραμμα. καὶ
ἔστι τοῦτο οὐ μικρά τις εὐτυχία τοῦ ἀθλητοῦ, τὸ
μέλλειν ἀκμῆτα τοῖς κεκμηκόσι συμπεσεῖσθαι.</p></sp>


</div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="41">
<sp><speaker>ΛΥΚΙΝΟΣ</speaker><p> Ἔχ' ἀτρέμας. τούτου γὰρ ἐδεόμην μάλιστα.
οὐκοῦν ἐννέα ὄντες ἀνεσπάκασιν ἅπαντες καὶ
ἔχουσι τοὺς κλήρους. περιιὼν δὴ (βούλομαι γάρ
σε Ἑλλανοδίκην ἀντὶ θεατοῦ ποιῆσαι) ἐπισκοπεῖς
τὰ γράμματα, καὶ οὐ πρότερον οἶμαι μάθοις ἂν
ὅστις ὁ ἔφεδρός ἐστιν, ἢν μὴ ἐπὶ πάντας ἔλθῃς
καὶ συζεύξῃς αὐτούς.</p></sp>

<sp><speaker>ΕΡΜΟΤΙΜΟΣ</speaker><p>Πῶς, ὦ Λυκῖνε, τοῦτο φής;</p></sp>


<pb n="v.6.p.340"/>
<sp><speaker>ΛΥΚΙΝΟΣ</speaker><p>Ἀδύνατόν ἐστιν εὐθὺς εὑρεῖν τὸ γράμμα ἐκεῖνο
τὸ δηλοῦν τὸν ἔφεδρον, ἢ τὸ μὲν γράμμα ἴσως ἂν
εὕροις, οὐ μὴν εἴσῃ γε εἰ ἐκεῖνός ἐστιν· οὐ γὰρ
προείρηται ὅτι τὸ Κ ἢ τὸ Μ ἢ τὸ Ι ἐστὶν τὸ
χειροτονοῦν τὸν ἔφεδρον. ἀλλ’ ἐπειδὰν τῷ Α
ἐντύχῃς, ζητεῖς τὸν τὸ ἕτερον Α ἔχοντα καὶ
εὑρὼν ἐκείνους μὲν ἤδη συνέζευξας, ἐντυχὼν δὲ
αὖθις τῷ βῆτα τὸ ἕτερον βῆτα ὅπου ἐστὶν ζητεῖς,
τὸ ἀντίπαλον τῷ εὑρεθέντι, καὶ ἐπὶ πάντων
ὁμοίως, ἄχρι ἂν ἐκεῖνός σοι περιλειφθῇ ὁ τὸ
μόνον γράμμα ἔχων τὸ ἀνανταγώνιστον.</p></sp>
</div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="42">
<sp><speaker>ΕΡΜΟΤΙΜΟΣ</speaker><p> Τί δ’ εἰ ἐκείνῳ πρώτῳ ἢ δευτέρῳ ἐντύχοις,
<note xml:lang="mul" n="6.340.1">ἐντύχοις Belinus: ἐντύχῃς MSS.</note>
 τί
ποιήσεις;</p></sp>

<sp><speaker>ΛΥΚΙΝΟΣ</speaker><p>Οὐ μὲν οὖν, ἀλλὰ σὺ ὁ Ἑλλανοδίκης ἐθέλω
εἰδέναι ὅ τι καὶ πράξεις, πότερον αὐτίκα ἐρεῖς ὅτι
οὗτός ἐστιν ὁ ἔφεδρος, ἢ δεήσει ἐπὶ πάντας ἐν
κύκλῳ ἐλθόντα ἰδεῖν εἴ που αὐτῷ γράμμα ὅμοιόν
ἐστιν; ὡς εἴ γε μὴ τοὺς πάντων κλήρους ἴδοις
οὐκ ἂν μάθοις τὸν ἔφεδρον.</p></sp>

<sp><speaker>ΕΡΜΟΤΙΜΟΣ</speaker><p>Καὶ μήν, ὦ Λυκῖνε, ῥᾳδίως ἂν μάθοιμι. ἐπὶ
γοῦν τῶν ἐννέα ἢν τὸ Ε εὕρω πρῶτον ἢ δεύτερον,
οἶδα ὅτι ἔφεδρος ὁ τοῦτο ἔχων ἐστί.</p></sp>

<sp><speaker>ΛΥΚΙΝΟΣ</speaker><p>Πῶς, ὦ Ἑρμότιμε;</p></sp>


<pb n="v.6.p.342"/>
<sp><speaker>ΕΡΜΟΤΙΜΟΣ</speaker><p>Οὕτως· τὸ Α δύο αὐτῶν ἔχουσιν καὶ τὸ Β
ὁμοίως δύο, τῶν λοιπῶν δὲ τεττάρων ὄντων οἱ
μὲν τὸ Γ, οἱ δὲ τὸ Δ πάντως ἀνεσπάκασιν καὶ
ἀνήλωται ἤδη ἐς τοὺς ἀθλητὰς ὀκτὼ ὄντας τὰ
τέτταρα γράμματα. δῆλον οὖν ὅτι μόνον ἂν
οὕτω περιττὸν εἴη τὸ ἑξῆς γράμμα τὸ Ε, καὶ ὁ
τοῦτο ἀνεσπακὼς ἔφεδρός ἐστι.</p></sp>

<sp><speaker>ΛΥΚΙΝΟΣ</speaker><p>Πότερον ἐπαινέσω σε, ὦ Ἑρμότιμε, τῆς συνέσεως,
ἢ θέλεις ἀντείπω τά γ' ἐμοὶ δοκοῦντα
ὁποῖα ἂν ᾖ;</p></sp>

<sp><speaker>ΕΡΜΟΤΙΜΟΣ</speaker><p>Νὴ Δία. διαπορῶ μέντοι ὅ τι ἂν εὔλογον
ἀντειπεῖν ἔχοις πρὸς τὸ τοιοῦτον.</p></sp>
</div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="43">
<sp><speaker>ΛΥΚΙΝΟΣ</speaker><p> Σὺ μὲν γὰρ ὡς ἑξῆς πάντων γραφομένων
γραμμάτων εἴρηκας, οἷον πρώτου τοῦ Α, δευτέρου
δὲ τοῦ Β καὶ κατὰ τὴν τάξιν, ἄχρι ἂν ἐς ἓν αὐτῶν
τελευτήσῃ ὁ ἀριθμὸς τῶν ἀθλητῶν· καὶ δίδωμί
σοι Ὀλυμπίασιν οὕτω γίγνεσθαι. τί δέ, εἰ
ἐξελόντες ἀτάκτως πέντε γράμματα ἐξ ἁπάντων,
τὸ Χ καὶ τὸ Σ καὶ τὸ Ζ καὶ τὸ Κ καὶ τὸ Θ, τὰ
μὲν ἄλλα τέτταρα διπλᾶ ἐπὶ τῶν κλήρων τῶν
ὀκτὼ γράφοιμεν, τὸ δὲ Ζ μόνον ἐπὶ τοῦ ἐνάτου,
ὃ δὴ καὶ δηλοῦν ἔμελλεν ἡμῖν τὸν ἔφεδρον, τί
ποιήσεις πρῶτον εὑρὼν τὸ Ζ; τῷ διαγνώσῃ
ἔφεδρον ὄντα τὸν ἔχοντα αὐτό, ἢν μὴ ἐπὶ πάντας
ἐλθὼν εὕρῃς οὐδὲν αὐτῷ συμφωνοῦν; οὐ γὰρ
εἶχες ὥσπερ νῦν τῇ τάξει αὐτῶν τεκμαίρεσθαι.</p></sp>


<pb n="v.6.p.344"/>
<sp><speaker>ΕΡΜΟΤΙΜΟΣ</speaker><p>Δυσαπόκριτον τοῦτο ἐρωτᾷς.</p></sp>


</div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="44">
<sp><speaker>ΛΥΚΙΝΟΣ</speaker><p> Ἰδοὺ δὴ καὶ ἑτέρως τὸ αὐτὸ ἐπισκόπησον. τί
γάρ εἰ μηδὲ γράμματα γράφοιμεν ἐπὶ τῶν κλήρων
ἀλλά τινα σημεῖα καὶ χαρακτῆρας, οἷα πολλὰ
Αἰγύπτιοι γράφουσιν ἀντὶ τῶν γραμμάτων—κυνοκεφάλους
τινὰς καὶ λεοντοκεφάλους ἀνθρώπους;
ἢ ἐκεῖνα μὲν ἐάσωμεν, ἐπείπερ ἀλλόκοτά
ἐστι. φέρε δὲ τὰ μονοειδῆ καὶ ἁπλᾶ ἐπιγράψωμεν
ὡς οἷόν τε εἰκάσαντες ἀνθρώπους ἐπὶ δυοῖν
κλήροιν, δύο ἵππους ἐπὶ δυοῖν καὶ ἀλεκτρυόνας
δύο καὶ κύνας δύο, τῷ δὲ ἐνάτῳ λέων ἔστω
τοὐπίσημον. ἢν τοίνυν τῷ λεοντοφόρῳ τούτῳ
κλήρῳ ἐν ἀρχῇ ἐντύχῃς, πόθεν ἕξεις εἰπεῖν ὅτι
οὗτός ἐστιν ὁ τὸν ἔφεδρον ποιῶν, ἢν μὴ παραθεωρήσῃς
ἅπαντας ἐπιὼν εἴ τις καὶ ἄλλος λέοντα
ἔχει;</p></sp>

<sp><speaker>ΕΡΜΟΤΙΜΟΣ</speaker><p>Οὐκ ἔχω ὅ τι σοι ἀποκρίνωμαι, ὦ Λυκῖνε.</p></sp>


</div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="45">
<sp><speaker>ΛΥΚΙΝΟΣ</speaker><p> Εἰκότως· οὐδὲ γὰρ εὐπρόσωπον οὐδέν. ὥστε
ἢν ἐθέλωμεν ἢ τὸν ἔχοντα τὴν ἱερὰν φιάλην
εὑρεῖν ἢ τὸν ἔφεδρον ἢ τὸν ἄριστα ἡγησόμενον
ἡμῖν ἐς τὴν πόλιν ἐκείνην τὴν Κόρινθον, ἐπὶ
πάντας ἀναγκαίως ἀφιξόμεθα καὶ ἐξετάσομεν
ἄκρως πειρώμενοι καὶ ἀποδύοντες καὶ παραθεωροῦντες.
μόλις γὰρ ἂν οὕτω τἀληθὲς ἐκμάθοιμεν.
καὶ εἴ γέ τις μέλλοι σύμβουλός μοι ἀξιόπιστος
ἔσεσθαι φιλοσοφίας πέρι ἥντινα φιλοσοφητέον,


<pb n="v.6.p.346"/>

οὗτος ἂν εἴη μόνος ὁ τὰ ὑπὸ πασῶν αὐτῶν
λεγόμενα εἰδώς, οἱ δ’ ἄλλοι ἀτελεῖς, καὶ οὐκ ἂν
πιστεύσαιμι αὐτοῖς, ἔστ' ἂν καὶ μιᾶς ἀπείρατοι
ὦσι—τάχα γὰρ ἂν ἡ ἀρίστη ἐκείνη εἴη. οὐ γὰρ
δὴ
<note xml:lang="mul" n="6.346.1">ἂν D. A. Russell. Cf. critical note on p. 378.</note>
 εἴ τις παραστησάμενος καλὸν ἄνθρωπον λέγοι
τοῦτον εἶναι κάλλιστον ἀνθρώπων ἁπάντων, πιστεύσαιμεν
ἂν
<note xml:lang="mul" n="6.346.2">ἂν add. Jacobitz.</note>
 αὐτῷ ἢν μὴ εἰδῶμεν ὅτι πάντας
ἀνθρώπους ἑώρακεν. ἴσως μὲν γὰρ καὶ οὗτος
καλός, εἰ δὲ πάντων κάλλιστος οὐκ ἂν ἔχοι
εἰδέναι μὴ ἰδὼν ἅπαντας. ἡμεῖς δὲ οὐκ αὐτὸ
μόνον καλοῦ, ἀλλὰ τοῦ καλλίστου δεόμεθα· καὶ
ἢν μὴ τοῦτο εὕρωμεν, οὐδὲν ἡμῖν πλέον πεπρᾶχθαι
ἡγησόμεθα. οὐ γὰρ ἀγαπήσομεν ὁποιῳδήποτε
καλῷ ἐντυχόντες, ἀλλ’ ἐκεῖνο τὸ ἀκρότατον
ζητοῦμεν κάλλος, ὅπερ ἀνάγκη ἓν εἶναι.</p></sp>


</div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="46">
<sp><speaker>ΕΡΜΟΤΙΜΟΣ</speaker><p> Ἀληθῆ.</p></sp>

<sp><speaker>ΛΥΚΙΝΟΣ</speaker><p>Τί οὖν; ἔχεις μοί τινα εἰπεῖν ἁπάσης ὁδοῦ
πεπειραμένον ἐν φιλοσοφίᾳ καὶ ὃς τά τε ὑπὸ
Πυθαγόρου καὶ Πλάτωνος καὶ Ἀριστοτέλους καὶ
Χρυσίππου καὶ Ἐπικούρου καὶ τῶν ἄλλων λεγόμενα
εἰδὼς τελευτῶν μίαν εἵλετο ἐξ ἁπασῶν
ὁδῶν ἀληθῆ τε δοκιμάσας καὶ πείρᾳ μαθὼν ὡς
μόνη ἄγει εὐθὺ τῆς εὐδαιμονίας; εἰ γάρ τινα
τοιοῦτον εὕροιμεν, παυσόμεθα πράγματα ἔχοντες.</p></sp>

<sp><speaker>ΕΡΜΟΤΙΜΟΣ</speaker><p>Οὐ ῥᾴδιον, ὦ Λυκῖνε, τοιοῦτον ἄνδρα εὑρεῖν.


<pb n="v.6.p.348"/>

</p></sp></div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="47">
<sp><speaker>ΛΥΚΙΝΟΣ</speaker><p> Τί δὴ οὖν πράξομεν, ὦ Ἑρμότιμε; οὐ γὰρ
<note xml:lang="mul" n="6.348.1">οὐ γὰρ ἀπ. Seager οὐκ ἂν ἀπ. MSS.</note>

ἀπαγορευτέον οἶμαι ἐπεὶ μηδενὸς ἡγεμόνος τοιούτου
ἔς γε τὸ παρὸν εὐποροῦμεν. ἆρα τόδε
πάντων κράτιστόν ἐστι καὶ ἀσφαλέστατον, αὐτὸν
ἕκαστον ἀρξάμενον διὰ πάσης προαιρέσεως χωρῆσαι
καὶ ἐπισκέψασθαι ἀκριβῶς τὰ ὑπὸ πάντων λεγόμενα;</p></sp>

<sp><speaker>ΕΡΜΟΤΙΜΟΣ</speaker><p>Ἔοικεν ἀπό γε τούτων. πλὴν ἐκεῖνο μὴ ἐναντίον
ᾖ ὃ μικρῷ πρόσθεν ἔλεγες, ὡς οὐ ῥᾴδιον
ἐπιδόντα ἑαυτὸν καὶ πετάσαντα τὴν ὀθόνην
ἀναδραμεῖν αὖθις. πῶς γὰρ οἷόν τε πάσας ἐπελθεῖν
τὰς ὁδοὺς ἐν τῇ πρώτῃ, ὡς φής,
κατασχεθησομένῳ;</p></sp>

<sp><speaker>ΛΥΚΙΝΟΣ</speaker><p>Ἐγώ σοι φράσω. τὸ τοῦ Θησέως ἐκεῖνο μιμησόμεθα
καί τι λίνον παρὰ τῆς τραγικῆς Ἀριάδνης
λαβόντες εἴσιμεν ἐς τὸν λαβύρινθον ἕκαστον, ὡς
ἔχειν ἀπραγμόνως μηρυόμενοι αὐτὸ ἐξιέναι.</p></sp>

<sp><speaker>ΕΡΜΟΤΙΜΟΣ</speaker><p>Τίς ἂν οὖν ἡμῖν Ἀριάδνη γένοιτ' ἂν ἢ πόθεν τοῦ
λίνου εὐπορήσομεν;</p></sp>

<sp><speaker>ΛΥΚΙΝΟΣ</speaker><p>Θάρρει, ὦ ἑταῖρε. δοκῶ γάρ μοι εὑρηκέναι
οὗτινος ἐχόμενοι ἐξέλθοιμεν ἄν.</p></sp>

<sp><speaker>ΕΡΜΟΤΙΜΟΣ</speaker><p>Τί οὖν τοῦτό ἐστιν;</p></sp>


<pb n="v.6.p.350"/>
<sp><speaker>ΛΥΚΙΝΟΣ</speaker><p>Οὐκ ἐμὸν ἐρῶ ἀλλά τινος τῶν σοφῶν, τὸ “νῆφε
καὶ μέμνησο ἀπιστεῖν”· ἢν γὰρ μὴ ῥᾳδίως πιστεύωμεν
ἀκούοντες ἀλλὰ δικαστικῶς αὐτὸ ποιῶμεν
ἀπολιπόντες καὶ τοῖς ἑξῆς λόγον, ἴσως ἂν εὐμαρῶς
τοὺς λαβυρίνθους ἐκφύγοιμεν.</p></sp>

<sp><speaker>ΕΡΜΟΤΙΜΟΣ</speaker><p>Εὐ λέγεις, καὶ τοῦτο ποιῶμεν.</p></sp>


</div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="48">
<sp><speaker>ΛΥΚΙΝΟΣ</speaker><p> Εἶεν. ἐπὶ τίνα δὴ αὐτῶν πρῶτον ἔλθοιμεν ἄν;
ἢ τοῦτο μὲν οὐδὲν διοίσει; ἀρξάμενοι δὲ ἀφ'
ὁτουοῦν οἷον ἀπὸ Πυθαγόρου ἢν οὕτω τύχῃ,
πόσῳ ἂν χρόνῳ οἰόμεθα ἐκμαθεῖν τὰ Πυθαγόρου
ἅπαντα; καὶ μή
<note xml:lang="mul" n="6.350.1">μή U: om. other MSS</note>
 μοι ἐξαίρει καὶ τὰ πέντε ἔτη
ἐκεῖνα τὰ τῆς σιωπῆς· σὺν δ’ οὖν τοῖς πέντε
ἱκανὰ τριάκοντα οἶμαι, εἰ δὲ μή, ἀλλὰ πάντως γε
εἴκοσι.</p></sp>

<sp><speaker>ΕΡΜΟΤΙΜΟΣ</speaker><p>Θῶμεν οὕτως.</p></sp>

<sp><speaker>ΛΥΚΙΝΟΣ</speaker><p>Εἶτα ἑξῆς τῷ Πλάτωνι θετέον δηλαδὴ τοσαῦτα
ἕτερα, ἔτι μὴν καὶ Ἀριστοτέλει οὐκ ἐλάττω.</p></sp>

<sp><speaker>ΕΡΜΟΤΙΜΟΣ</speaker><p>Οὐ γάρ.</p></sp>

<sp><speaker>ΛΥΚΙΝΟΣ</speaker><p>Χρυσίππῳ δέ γε οὐκέτι ἐρήσομαί σε πόσα. οἶδα
γὰρ παρὰ σοῦ ἀκούσας ὅτι τετταράκοντα μόγις
ἱκανά.</p></sp>


<pb n="v.6.p.352"/>
<sp><speaker>ΕΡΜΟΤΙΜΟΣ</speaker><p>Οὕτως.</p></sp>

<sp><speaker>ΛΥΚΙΝΟΣ</speaker><p>Εἶτα ἑξῆς Ἐπικούρῳ καὶ τοῖς ἄλλοις. ὡς δὲ
οὐ πολλὰ ταῦτα τίθημι, ἐκεῖθεν μάθοις ἄν, ἢν
ἐννοήσῃς ὅσοι ὀγδοηκοντούτεις εἰσὶ Στωϊκοὶ ἢ
Ἐπικούρειοι ἢ Πλατωνικοὶ ὁμολογοῦντες μὴ
πάντα εἰδέναι τὰ τῆς ἑαυτοῦ αἱρέσεως ἕκαστος,
ὡς μηδὲν ἐνδεῖν σφίσιν ἐς τὰ μαθήματα. εἰ δὲ
μή, ἀλλὰ Χρύσιππός γε καὶ Ἀριστοτέλης καὶ
Πλάτων φαῖεν ἄν, καὶ πρὸ τούτων ὁ Σωκράτης
οὐδὲν φαυλότερος αὐτῶν, ὃς ἐκεκράγει πρὸς
ἅπαντας οὐχ ὅπως μὴ πάντα, ἀλλὰ μηδ’ ὅλως
εἰδέναι τι ἢ τοῦτο μόνον ὅτι οὐκ οἶδεν. λογισώμεθα
οὖν ἐξ ἀρχῆς· εἴκοσι τῷ Πυθαγόρᾳ ἐτίθεμεν, εἶτα
Πλάτωνι τοσαῦθ' ἕτερα, εἶτα ἑξῆς τοῖς ἄλλοις.
πόσα δὴ
<note xml:lang="mul" n="6.352.1">δὴ Bekker: δ’ MSS.</note>
 οὖν ταῦτα συντεθέντα ἐν κεφαλαίῳ
γένοιτ' ἄν, εἰ δέκα μόνας θεῖμεν τὰς αἱρέσεις ἐν
φιλοσοφίᾳ;</p></sp>

<sp><speaker>ΕΡΜΟΤΙΜΟΣ</speaker><p>Ὑπὲρ διακόσια, ὦ Λυκῖνε.</p></sp>

<sp><speaker>ΛΥΚΙΝΟΣ</speaker><p>Βούλει οὖν ἀφαιρῶμεν τὸ τέταρτον, ὡς πεντήκοντα
καὶ ἑκατὸν ἔτη ἱκανὰ εἶναι, ἢ τὸ ἥμισυ
ὅλον;</p></sp>


</div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="49">
<sp><speaker>ΕΡΜΟΤΙΜΟΣ</speaker><p> Αὐτὸς ἂν εἰδείης ἄμεινον· ἐγὼ δὲ ὁρῶ τοῦτο,
ὅτι ὀλίγοι ἂν καὶ οὕτω διὰ πασῶν ἐξέλθοιεν ἐκ
γενετῆς εὐθὺς ἀρξάμενοι.</p></sp>


<pb n="v.6.p.354"/>
<sp><speaker>ΛΥΚΙΝΟΣ</speaker><p>Τί ἂν
<note xml:lang="mul" n="6.354.1">ἂν add. Bekker.</note>
 οὖν πάθοι τις, ὦ Ἑρμότιμε, εἰ τοιοῦτόν
ἐστι τὸ πρᾶγμα; ἢ ἀνατρεπτέον ἐκεῖνα τὰ ἤδη
ὡμολογημένα—ὡς οὐκ ἄν τις ἕλοιτο ἐκ πολλῶν τὸ
βέλτιστον μὴ οὐχὶ πειραθεὶς ἁπάντων; ὡς τόν γε
ἄνευ πείρας αἱρούμενον μαντείᾳ μᾶλλον ἢ κρίσει
τἀληθὲς ἀναζητοῦντα. οὐχ οὕτως ἐλέγομεν;</p></sp>

<sp><speaker>ΕΡΜΟΤΙΜΟΣ</speaker><p>Ναί.</p></sp>

<sp><speaker>ΛΥΚΙΝΟΣ</speaker><p>Πᾶσα τοίνυν ἀνάγκη ἐπὶ τοσοῦτον βιῶναι ἡμᾶς,
εἰ μέλλοιμεν εὖ τε αἱρήσεσθαι ἁπάντων πειραθέντες
καὶ ἑλόμενοι φιλοσοφήσειν καὶ φιλοσοφήσαντες
εὐδαιμονήσειν. πρὶν δὲ οὕτω ποιῆσαι, ἐν σκότῳ
φασὶν ὀρχοίμεθ' ἂν οἷς ἂν τύχωμεν προσπταίοντες
καὶ ὅ τι ἂν πρῶτον ἐς τὰς χεῖρας ἔλθῃ, τοῦτο
εἶναι τὸ ζητούμενον ὑπολαμβάνοντες διὰ τὸ μὴ
εἰδέναι τἀληθές. εἰ δὲ καὶ εὕροιμεν ἄλλως κατά
τινα ἀγαθὴν τύχην περιπεσόντες αὐτῷ, οὐχ
ἕξομεν βεβαίως εἰδέναι εἰ ἐκεῖνό ἐστιν ὃ ζητοῦμεν.
πολλὰ γάρ ἐστιν ὅμοια αὑτοῖς, λέγοντα ἕκαστον
αὐτὸ εἶναι τἀληθέστατον.</p></sp>
</div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="50">
<sp><speaker>ΕΡΜΟΤΙΜΟΣ</speaker><p> Ὦ Λυκῖνε, οὐκ οἶδα ὅπως εὔλογα μὲν δοκεῖς μοι
λέγειν, ἀτάρ—εἰρήσεται γὰρ τἀληθές—οὐ μετρίως
ἀνιᾷς με διεξιὼν αὐτὰ καὶ ἀκριβολογούμενος οὐδὲν
δέον. ἴσως δὲ καὶ ἔοικα οὐκ ἐπ' ἀγαθῷ ἐξεληλυθέναι
τήμερον ἐκ τῆς οἰκίας καὶ ἐξελθὼν ἐντετυχηκέναι



<pb n="v.6.p.356"/>

σοι, ὅς με πλησίον ἤδη τῆς ἐλπίδος ὄντα εἰς
ἀπορίας φέρων ἐμβέβληκας ἀδύνατον ἀποφαίνων
τῆς ἀληθείας τὴν εὕρεσιν ἐτῶν γε τοσούτων
δεομένην.</p></sp>

<sp><speaker>ΛΥΚΙΝΟΣ</speaker><p>Οὐκοῦν, ὦ ἑταῖρε, πολὺ δικαιότερον μέμφοιο ἂν
τῷ πατρί σου Μενεκράτει καὶ τῇ μητρὶ ἥτις
<note xml:lang="mul" n="6.356.1">ἥτις β: εἴ τις γ.</note>
 ποτὲ
ἐκαλεῖτο (οὐ γὰρ οἶδα), ἢ καὶ πολὺ πρότερον τῇ
φύσει ἡμῶν ὅτι σε μὴ κατὰ τὸν Τιθωνὸν πολυετῆ
καὶ μακρόβιον ἔθεσαν, ἀλλὰ περιέγραψαν μὴ
πλείω βιῶναι τὸ μήκιστον ἐτῶν ἑκατὸν ἄνθρωπον
ὄντα. ἐγὼ δὲ μετὰ σοῦ σκεπτόμενος εὗρον τὸ ἐκ
τοῦ λόγου ἀποβάν.</p></sp>
</div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="51">
<sp><speaker>ΕΡΜΟΤΙΜΟΣ</speaker><p> Οὔκ, ἀλλὰ ὑβριστὴς ἀεὶ σύ, καὶ οὐκ οἶδ’ ὅ τι
παθὼν μισεῖς φιλοσοφίαν καὶ ἐς τοὺς φιλοσοφοῦντας
ἀποσκώπτεις.</p></sp>

<sp><speaker>ΛΥΚΙΝΟΣ</speaker><p>Ὦ Ἑρμότιμε, ἥτις μὲν ἡ ἀλήθειά ἐστιν ὑμεῖς ἂν
ἄμεινον εἴποιτε οἱ σοφοί, σύ τε καὶ ὁ διδάσκαλος.
ἐγὼ δὲ τό γε τοσοῦτον οἶδα, ὡς οὐ πάνυ ἡδεῖά
ἐστιν αὐτὴ τοῖς ἀκούουσιν, ἀλλὰ παρευδοκιμεῖται
ὑπὸ τοῦ ψεύδους παρὰ πολύ. εὐπροσωπότερον
γὰρ ἐκεῖνο καὶ διὰ τοῦτο ἥδιον, ἡ δὲ ἅτε μηδὲν
κίβδηλον ἑαυτῇ συνειδυῖα μετὰ παρρησίας διαλέγεται
τοῖς ἀνθρώποις καὶ διὰ τοῦτο ἄχθονται αὐτῇ.
ἰδού γέ τοι, καὶ σὺ νῦν ἄχθῃ μοι τἀληθὲς ἐξευρόντι
περὶ τούτων μετὰ σοῦ καὶ δηλώσαντι οἵων
ἐρῶμεν ἐγώ τε καὶ σύ, ὡς οὐ πάνυ ῥᾳδίων.



<pb n="v.6.p.358"/>

ὥσπερ εἰ ἀνδριάντος ἐρῶν ἐτύγχανες καὶ ᾤου
τεύξεσθαι ὑπολαμβάνων ἄνθρωπον εἶναι, ἐγὼ δὲ
κατιδὼν ὡς λίθος ἢ χαλκὸς εἴη ἐμήνυσα πρός σε
ὑπ' εὐνοίας ὅτι ἀδυνάτων ἐρᾷς, καὶ τότε δύσνουν
ἐμὲ εἶναι ᾤου ἂν σαυτῷ διότι σε οὐκ εἴων ἐξαπατᾶσθαι
ἀλλόκοτα καὶ ἀνέλπιστα ἐλπίζοντα.</p></sp>
</div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="52">
<sp><speaker>ΕΡΜΟΤΙΜΟΣ</speaker><p> Οὐκοῦν τοῦτο, ὦ Λυκῖνε, φής, ὡς οὐ φιλοσοφητέον
ἡμῖν, ἀλλὰ χρὴ ἀργίᾳ παραδιδόντας αὑτοὺς
ἰδιώτας καταβιῶναι;</p></sp>

<sp><speaker>ΛΥΚΙΝΟΣ</speaker><p>Καὶ ποῦ τοῦτο ἤκουσας ἐμοῦ λέγοντος; ἐγὼ
γὰρ οὐχ ὡς οὐ φιλοσοφητέον φημί, ἀλλ’ ἐπείπερ
φιλοσοφητέον ὁδοί τε πολλαί εἰσιν ἐπὶ φιλοσοφίαν
ἑκάστη καὶ ἀρετὴν ἄγειν φάσκουσαι, ἡ δ’ ἀληθὴς
ἐν αὐταῖς ἄδηλος, ἀκριβῆ ποιήσασθαι τὴν διαίρεσιν.
ἀδύνατον δέ γε ἡμῖν ἐφαίνετο πολλῶν προτεθέντων
ἑλέσθαι τὸ ἄριστον εἰ μὴ ἐπὶ πάντα ἴοι τις πειρώμενος·
εἶτά πως μακρὰ ἡ πεῖρα ὤφθη. σὺ δὲ πῶς
ἀξιοῖς; αὖθις γὰρ ἐρήσομαι—ὅτῳ ἂν πρώτῳ
ἐντύχῃς, τούτῳ ἕψῃ καὶ συμφιλοσοφήσεις κἀκεῖνος
ἕρμαιον ποιήσεταί σε;</p></sp>
</div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="53">
<sp><speaker>ΕΡΜΟΤΙΜΟΣ</speaker><p> Καὶ τί σοι ἀποκριναίμην ἄν ἔτι, ὃς οὔτε αὐτόν
τινα κρίνειν οἷόν τε εἶναι φής, ἤν μὴ φοίνικος ἔτη
βιώσῃ πάντας ἐν κύκλῳ περιιὼν καὶ πειρώμενος
οὔτε τοῖς προπεπειραμένοις πιστεύειν ἀξιοῖς οὔτε
τοῖς πολλοῖς ἐπαινοῦσιν καὶ μαρτυροῦσιν;</p></sp>


<pb n="v.6.p.360"/>
<sp><speaker>ΛΥΚΙΝΟΣ</speaker><p>Τίνας φὴς τοὺς πολλοὺς εἰδότας καὶ πεπειραμένους
ἁπάντων; εἰ γάρ τις τοιοῦτός ἐστιν,
ἱκανὸς ἔμοιγε καὶ εἷς, καὶ οὐκέτι πολλῶν δεήσει.
ἢν δὲ τοὺς οὐκ εἰδότας λέγῃς, οὐδέν τι τὸ πλῆθος
αὐτῶν προσάξεταί με πιστεύειν ἄχρι ἂν ἢ μηδὲν ἢ
ἓν εἰδότες περὶ ἁπάντων ἀποφαίνωνται.</p></sp>

<sp><speaker>ΕΡΜΟΤΙΜΟΣ</speaker><p>Μόνος δὲ σὺ τἀληθὲς κατεῖδες, οἱ δὲ ἄλλοι
ἀνόητοι ἅπαντες ὅσοι φιλοσοφοῦσιν.</p></sp>

<sp><speaker>ΛΥΚΙΝΟΣ</speaker><p>Καταψεύδῃ μου, ὦ Ἑρμότιμε, λέγων ὡς ἐγὼ
προτίθημί πῃ ἐμαυτὸν τῶν ἄλλων ἢ τάττω ὅλως
ἐν τοῖς εἰδόσι, καὶ οὐ μνημονεύεις ὧν ἔφην, οὐκ
αὐτὸς εἰδέναι τἀληθὲς ὑπὲρ τοὺς ἄλλους διατεινόμενος
ἀλλὰ μετὰ πάντων αὐτὸ ἀγνοεῖν ὁμολογῶν.</p></sp>
</div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="54">
<sp><speaker>ΕΡΜΟΤΙΜΟΣ</speaker><p> Ἀλλ', ὦ Λυκῖνε, τὸ μὲν ἐπὶ πάντας ἐλθεῖν
χρῆναι καὶ πειραθῆναι ὧν φασι καὶ τὸ μὴ ἂν
ἄλλως ἑλέσθαι τὸ βέλτιον ἢ οὕτως, εὔλογον ἴσως,
τὸ δὲ τῇ πείρᾳ ἑκάστῃ τοσαῦτα ἔτη ἀποδιδόναι,
παγγέλοιον, ὥσπερ οὐχ οἷόν τε ὂν ἀπ' ὀλίγων
καταμαθεῖν τὰ πάντα. ἐμοὶ δὲ καὶ πάνυ ῥᾴδιον
εἶναι δοκεῖ τὸ τοιοῦτον καὶ οὐ πολλῆς διατριβῆς
δεόμενον. φασί γέ τοι τῶν πλαστῶν τινα, Φειδίαν
οἶμαι, ὄνυχα μόνον λέοντος ἰδόντα ἀπ' ἐκείνου
ἀναλελογίσθαι, ἡλίκος ἂν ὁ πᾶς λέων γένοιτο κατ'


<pb n="v.6.p.362"/>

ἀξίαν τοῦ ὄνυχος ἀναπλασθείς. καὶ σὺ δέ, ἤν τίς
σοι χεῖρα μόνην ἀνθρώπου δείξῃ τὸ ἄλλο σῶμα
κατακαλύψας, εἴσῃ, οἶμαι, αὐτίκα ὅτι ἄνθρωπός
ἐστι τὸ κεκαλυμμένον, κἂν μὴ τὸ πᾶν σῶμα ἴδῃς.
καὶ τοίνυν τὰ μὲν κεφαλαιώδη ὧν ἅπαντες λέγουσι,
ῥᾴδιον καταμαθεῖν ἐν ὀλίγῳ μορίῳ ἡμέρας, τὸ δὲ
ὑπερακριβὲς τοῦτο καὶ μακρᾶς τῆς ἐξετάσεως
δεόμενον οὐ
<note xml:lang="mul" n="6.362.1">οὐ edd.: καὶ MSS.</note>
 πάνυ ἀναγκαῖον ἐς τὴν αἵρεσιν τοῦ
βελτίονος, ἀλλ’ ἔστι κρῖναι καὶ ἀπ' ἐκείνων.</p></sp>
</div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="55">
<sp><speaker>ΛΥΚΙΝΟΣ</speaker><p> Παπαί, ὦ Ἑρμότιμε, ὡς ἰσχυρὰ ταῦτα εἴρηκας
ἀπὸ τῶν μερῶν ἀξιῶν τὰ ὅλα εἰδέναι. καίτοι ἐγὼ
τὰ ἐναντία ἀκούσας μέμνημαι ὡς ὁ μὲν τὸ ὅλον
εἰδὼς εἰδείη ἂν καὶ τὸ μέρος, ὁ δὲ μόνον τὸ μέρος
οὐκέτι καὶ τὸ ὅλον. οὕτως καί μοι τόδε ἀπόκριναι·
ὁ Φειδίας ἄν ποτε ἰδὼν ὄνυχα λέοντος ἔγνω ἄν
ὅτι λέοντός ἐστιν, εἰ μὴ ἑωράκει ποτὲ λέοντα
ὅλον; ἢ σὺ ἀνθρώπου χεῖρα ἰδὼν ἔσχες ἂν εἰπεῖν
ὅτι ἀνθρώπου ἐστὶ μὴ πρότερον εἰδὼς μηδὲ
ἑωρακὼς ἄνθρωπον; τί σιγᾷς; ἢ βούλει ἐγὼ
ἀποκρίνωμαι ὑπὲρ σοῦ τά γε ἀναγκαῖα ὅτι οὐκ
ἂν εἶχες; ὥστε κινδυνεύει ὁ Φειδίας ἄπρακτος
ἀπεληλυθέναι μάτην ἀναπλάσας τὸν λέοντα· οὐδὲν
γὰρ πρὸς τὸν Διόνυσον ὦπται
<note xml:lang="mul" n="6.362.2">ὦπται anon. conjecture: ὦ παῖ MSS.</note>
 λέγων. ἢ πῶς
ταῦτα ἐκείνοις ὅμοια; τῷ μὲν γὰρ Φειδίᾳ καὶ σοὶ
οὐδὲν ἄλλο τοῦ γνωρίζειν τὰ μέρη αἴτιον ἦν ἢ τὸ
εἰδέναι τὸ ὅλον—ἄνθρωπον λέγω καὶ λέοντα· ἐν






<pb n="v.6.p.364"/>

φιλοσοφίᾳ δέ, οἷον τῇ Στωϊκῶν, πῶς ἂν ἀπὸ τοῦ
μέρους καὶ τὰ λοιπὰ ἴδοις; ἢ πῶς ἂν ἀποφαίνοιο
ὡς καλά; οὐ γὰρ οἶσθα τὸ ὅλον οὗ μέρη ἐκεῖνά
ἐστιν.</p></sp></div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="56"><sp><p>  Ὃ δὲ φής, ὅτι τὰ κεφάλαια ῥᾴδιον ἀκοῦσαι
ἁπάσης φιλοσοφίας ἐν ὀλίγῳ μορίῳ ἡμέρας (οἷον
ἀρχὰς αὐτῶν καὶ τέλη καὶ τί θεοὺς οἴονται εἶναι,
τί ψυχήν, καὶ τίνες μὲν σώματα πάντα φασί, τίνες
δὲ καὶ ἀσώματα εἶναι ἀξιοῦσι, καὶ ὅτι οἱ μὲν
ἡδονήν, οἱ δὲ τὸ καλὸν ἀγαθὸν καὶ εὔδαιμον
τίθενται καὶ τὰ τοιαῦτα) οὑτωσὶ μὲν ἀκούσαντας
ἀποφήνασθαι ῥᾴδιον καὶ ἔργον οὐδέν· εἰδέναι δὲ
ὅστις ὁ τἀληθῆ λέγων ἐστίν, ὅρα μὴ οὐχὶ μορίου
ἐστὶν ἡμέρας ἀλλὰ πολλῶν ἡμερῶν δέηται. ἢ τί
γὰρ ἐκεῖνοι παθόντες ὑπὲρ αὐτῶν τούτων ἑκατοντάδας
καὶ χιλιάδας βιβλίων ἕκαστοι συγγεγράφασιν,
ὡς πείσαιεν οἶμαι ἀληθῆ εἶναι τὰ ὀλίγα
ἐκεῖνα καὶ ἅ σοι δοκεῖ ῥᾴδια καὶ εὐμαθῆ; νῦν
δὲ μάντεως οἶμαι δεήσει σοι κἀνταῦθα πρὸς τὴν
αἵρεσιν τῶν κρειττόνων, εἰ μὴ ἀνέχῃ τὴν διατριβήν
ὡς ἀκριβῶς ἑλέσθαι, αὐτὸς ἅπαντα καὶ ὅλον
ἕκαστον κατανοήσας. ἐπίτομος γὰρ αὕτη γένοιτ'
ἄν, οὐκ ἔχουσα περιπλοκὰς οὐδ’ ἀναβολάς, εἰ
μεταστειλάμενος τὸν μάντιν ἀκούσας τῶν κεφαλαίων
ἁπάντων σφαγιάζοιο ἐφ' ἑκάστοις·
<note xml:lang="mul" n="6.364.1">ἑκάστοις edd.: ἑκάστης MSS.</note>
 ἀπαλλάξει
γάρ σε ὁ θεὸς μυρίων πραγμάτων δείξας ἐν
τῷ τοῦ ἱερείου ἥπατι ἅτινά σοι αἱρετέον.</p></sp></div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="57"><sp><p>  Εἰ δὲ βούλει, καὶ ἄλλο τι ἀπραγμονέστερον
ὑποθήσομαί σοι, ὡς μὴ ἱερεῖα καταθύῃς ταυτὶ καὶ
θυσιάζῃς τῳ
<note xml:lang="mul" n="6.364.2">θυσιάζῃς τῳ Lehmann: θαυσιάζῃ τῷ N: θυσίας ζητῶν Γ.</note>
 μηδὲ ἱερέα τινὰ τῶν μεγαλομίσθων
παρακαλῇς, ἀλλὰ ἐς κάλπιν ἐμβαλὼν γραμμάτια



<pb n="v.6.p.366"/>

ἔχοντα τῶν φιλοσόφων ἑκάστου τοὔνομα κέλευε
παῖδα—τῶν ἀνήβων ἀμφιθαλῆ τινα—προσελθόντα
πρὸς τὴν κάλπιν ἀνελέσθαι ὅ τι ἂν πρῶτον ὑπὸ
τὴν χεῖρα ἔλθῃ τῶν γραμματίων, καὶ τὸ λοιπὸν
κατὰ τὸν λαχόντα ἐκεῖνον ὅστις ἂν ᾖ φιλοσόφει.</p></sp>
</div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="58">
<sp><speaker>ΕΡΜΟΤΙΜΟΣ</speaker><p> Ταυτὶ μέν, ὦ Λυκῖνε, βωμολοχικὰ καὶ οὐ κατά
σε. σὺ δὲ εἰπέ μοι· ἤδη ποτὲ οἶνον ἐπρίω αὐτός;</p></sp>

<sp><speaker>ΛΥΚΙΝΟΣ</speaker><p>Καὶ μάλα πολλάκις.</p></sp>

<sp><speaker>ΕΡΜΟΤΙΜΟΣ</speaker><p>Ἆρ' οὖν περιῄεις ἅπαντας ἐν κύκλῳ τοὺς ἐν τῇ
πόλει καπήλους ἀπογευόμενος καὶ παραβάλλων
καὶ ἀντεξετάζων τοὺς οἴνους;</p></sp>

<sp><speaker>ΛΥΚΙΝΟΣ</speaker><p>Οὐδαμῶς.</p></sp>

<sp><speaker>ΕΡΜΟΤΙΜΟΣ</speaker><p>Χρὴ γὰρ οἶμαί σοι τῷ πρώτῳ χρηστῷ καὶ ἀξίῳ
ἐντυχόντι ἀποφέρεσθαι.</p></sp>

<sp><speaker>ΛΥΚΙΝΟΣ</speaker><p>Νὴ Δία.</p></sp>

<sp><speaker>ΕΡΜΟΤΙΜΟΣ</speaker><p>Καὶ ἀπό γε τοῦ ὀλίγου ἐκείνου γεύματος εἶχες
ἂν εἰπεῖν ὁποῖος ἅπας ὁ οἶνός ἐστιν;</p></sp>

<sp><speaker>ΛΥΚΙΝΟΣ</speaker><p>Εἶχον γάρ.</p></sp>

<sp><speaker>ΕΡΜΟΤΙΜΟΣ</speaker><p>Εἰ δὲ δὴ ἔλεγες προσελθὼν τοῖς καπήλοις,
Ἐπειδὴ κοτύλην πρίασθαι βούλομαι, δότε μοι, ὦ


<pb n="v.6.p.368"/>

οὗτοι, ἐκπιεῖν ὅλον ἕκαστος ὑμῶν τὸν πίθον, ὡς
διὰ παντὸς ἐπεξελθὼν μάθοιμι ὅστις ἀμείνω τὸν
οἶνον ἔχει καὶ ὅθεν μοι ὠνητέον. εἰ ταῦτα ἔλεγες,
οὐκ ἂν οἴει καταγελάσαι σου αὐτούς, εἰ δὲ καὶ ἐπὶ
πλέον ἐνοχλοίης τάχα ἂν καὶ προσχέαι τοῦ ὕδατος;</p></sp>

<sp><speaker>ΛΥΚΙΝΟΣ</speaker><p>Οἶμαι ἔγωγε καὶ δίκαιά γ' ἂν πάθοιμι.</p></sp>

<sp><speaker>ΕΡΜΟΤΙΜΟΣ</speaker><p>Κατὰ ταὐτὰ δὴ καὶ ἐν φιλοσοφίᾳ. τί δεῖ ἐκπιεῖν
τὸν πίθον δυναμένους γε ἀπ' ὀλίγου τοῦ
γεύματος εἰδέναι ὁποῖον τὸ πᾶν ἔστιν;</p></sp>
</div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="59">
<sp><speaker>ΛΥΚΙΝΟΣ</speaker><p> Ὡς ὀλισθηρὸς εἶ, ὦ Ἑρμότιμε, καὶ διαδιδράσκεις
ἐκ τῶν χειρῶν. πλὴν ἀλλὰ ὤνησάς γε·
οἰόμενος γὰρ ἐκπεφευγέναι ἐς τὸν αὐτὸν κύρτον
ἐμπέπτωκας.</p></sp>

<sp><speaker>ΕΡΜΟΤΙΜΟΣ</speaker><p>Πῶς τοῦτο ἔφης;</p></sp>

<sp><speaker>ΛΥΚΙΝΟΣ</speaker><p>Ὅτι αὐθομολογούμενον πρᾶγμα λαβὼν καὶ
γνώριμον ἅπασι τὸν οἶνον εἰκάζεις αὐτῷ τὰ
ἀνομοιότατα καὶ περὶ ὧν ἀμφισβητοῦσιν ἅπαντες
ἀφανῶν ὄντων. ὥστε ἔγωγε οὐκ ἔχω εἰπεῖν καθ'
ὅ τι σοι ὅμοιος φιλοσοφία καὶ οἶνος, εἰ μὴ
<note xml:lang="mul" n="6.368.1">εἰ μὴ Lehmann: εἴη MSS.: εἴη, εἰ μὴ Solanus.</note>
 ἄρα
κατὰ τοῦτο μόνον, ὅτι καὶ οἱ φιλόσοφοι ἀποδίδονται
τὰ μαθήματα ὥσπερ οἱ κάπηλοι—κερασάμενοί
γε οἱ πολλοὶ καὶ δολώσαντες καὶ κακομετροῦντες.



<pb n="v.6.p.370"/>

οὑτωσὶ δὲ ἐπισκοπήσωμεν ὅ τι καὶ λέγεις· τὸν
οἶνον φὴς τὸν ἐν τῷ πίθῳ ὅλον αὐτὸν αὑτῷ ὅμοιον
εἶναι, καὶ μὰ Δί' οὐδὲν ἄτοπον. ἀλλὰ καὶ εἴ τις
γεύσαιτο ἀρυσάμενος ὀλίγον ὅσον αὐτοῦ, εἴσεσθαι
αὐτίκα ὁποῖος ἅπας ὁ πίθος ἐστίν, ἀκόλουθον καὶ
τοῦτο, καὶ οὐδὲν ἂν ἔγωγέ τι ἀντεῖπον. ὅρα δὴ
καὶ τὸ μετὰ τοῦτο· φιλοσοφία καὶ οἱ φιλοσοφοῦντες
οἷον ὁ διδάσκαλος ὁ σός, ἆρα ταὐτὰ
πρὸς ὑμᾶς λέγει ὁσημέραι καὶ περὶ τῶν αὐτῶν ἢ
ἄλλα ἄλλοτε; πολλὰ γάρ ἐστι, πρόδηλον, ὦ
ἑταῖρε. ἢ οὐκ ἂν εἴκοσιν ἔτη
<note xml:lang="mul" n="6.370.1">εἴκοσιν ἔτη Solanus: εἰκὸς ἔτι MSS.</note>
 παρέμενες αὐτῷ
κατὰ τὸν Ὀδυσσέα περινοστῶν καὶ περιπλανώμενος,
εἰ τὰ αὐτὰ ἔλεγεν, ἀλλὰ ἀπέχρη ἄν σοι καὶ
ἅπαξ ἀκούσαντι.</p></sp>


</div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="60">
<sp><speaker>ΕΡΜΟΤΙΜΟΣ</speaker><p> Πῶς γὰρ οὔ;</p></sp>

<sp><speaker>ΛΥΚΙΝΟΣ</speaker><p>Πῶς οὖν οἷόν τέ σοι ἦν ἀπὸ τοῦ πρώτου γεύματος
εἰδέναι τὰ πάντα; οὐ γὰρ τὰ αὐτά γε,
ἀλλὰ ἀεὶ ἕτερα καινὰ ἐπὶ καινοῖς ἐλέγετο, οὐχ
ὥσπερ ὁ οἶνος ὁ αὐτὸς ἦν. ὥστε, ὦ ἑταῖρε, ἢν
μὴ ὅλον ἐκπίῃς τὸν πίθον, ἄλλως μεθύων περίει·
<note xml:lang="mul" n="6.370.2">ἄλλως μεθύων περίει Fritzschei: καὶ ἄλλως μεθύων περιῄεις MSS.</note>

ἀτεχνῶς γὰρ ἐν τῷ πυθμένι δοκεῖ μοι ὁ θεὸς
κατακρύψαι τὸ φιλοσοφίας ἀγαθὸν ὑπὸ τὴν τρύγα
αὐτήν. δεήσει οὖν ὅλον ἐξαντλῆσαι ἐς τέλος, ἢ
οὔποτ' ἂν εὕροις τὸ νεκτάρεον ἐκεῖνο πόμα, οὗ
πάλαι διψῆν μοι δοκεῖς. σὺ δὲ οἴει τὸ τοιοῦτον
αὐτὸ εἶναι, ὡς εἰ μόνον γεύσαιο αὐτοῦ καὶ σπάσαις
μικρὸν ὅσον, αὐτίκα σε πάνσοφον γενησόμενον



<pb n="v.6.p.372"/>

ὥσπερ φασὶν ἐν Δελφοῖς τὴν πρόμαντιν, ἐπειδὰν
πίῃ τοῦ ἱεροῦ νάματος, ἔνθεον εὐθὺς γίγνεσθαι καὶ
χρᾶν τοῖς προσιοῦσιν. ἀλλ’ οὐχ οὕτως ἔχειν
ἔοικε· σύ γ' οὖν ὑπὲρ ἥμισυ τοῦ πίθου ἐκπεπωκὼς
 ἐνάρχεσθαι ἔτι ἔλεγες.</p></sp></div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="61"><sp><p>ὅρα τοίνυν μὴ τῷδε μᾶλλον
φιλοσοφία ἔοικεν· ὁ μὲν γὰρ πίθος ἔτι μενέτω σοι
καὶ ὁ κάπηλος, ἐνέστω δὲ μὴ οἶνος, ἀλλὰ πανσπερμία
τις, πυρὸς ὑπεράνω καὶ μετὰ τοῦτον κύαμοι,
εἶτα κριθαὶ καὶ ὑπὸ ταύταις φακοί, εἶτα ἐρέβινθοι
καὶ ἄλλα ποικίλα. πρόσει δὴ σὺ ὠνήσασθαι
ἐθέλων τῶν σπερμάτων, καὶ ὃς ἀφελὼν τοῦ
πυροῦ, οὗπερ ἦν, ἀνέδωκέ σοι δεῖγμα ἐς τὴν χεῖρα,
ὡς ἴδοις, ἆρα οὖν ἔχοις ἂν εἰπεῖν εἰς ἐκεῖνο ἀποβλέπων
εἰ καὶ οἱ ἐρέβινθοι καθαροὶ καὶ οἱ φακοὶ
εὐτακεῖς καὶ οἱ κύαμοι οὐ διάκενοι;</p></sp>

<sp><speaker>ΕΡΜΟΤΙΜΟΣ</speaker><p>Οὐδαμῶς.</p></sp>

<sp><speaker>ΛΥΚΙΝΟΣ</speaker><p>Οὐ τοίνυν οὐδὲ φιλοσοφίαν ἀφ' ἑνὸς ὧν φήσει
τις τοῦ πρώτου, μάθοι ἂν ἅπασαν ὁποία ἐστίν·
οὐ γὰρ ἕν τι ἦν ὥσπερ ὁ οἶνος, ᾧπερ σὺ αὐτὴν
ἀπεικάζεις ἀξιῶν ὁμοίαν εἶναι τῷ γεύματι, τὸ δὲ
ἑτεροῖόν τι ὤφθη οὐ παρέργου τῆς ἐξετάσεως
δεόμενον. οἶνον μὲν γὰρ φαῦλον πρίασθαι ἐν
δυοῖν ὀβολοῖν ὁ κίνδυνος, αὐτὸν δέ τινα ἐν τῷ
συρφετῷ παραπολεῖσθαι, ὡς καὶ αὐτὸς ἐν ἀρχῇ
ἔφησθα, οὐ μικρὸν εἶναι κακόν. ἄλλως τε ὁ μὲν
ὅλον ἀξιῶν ἐκπιεῖν τὸν πίθον, ὡς κοτύλην πρίαιτο,
ζημιώσαι ἂν τὸν κάπηλον οὕτως ἀπίθανα γευόμενος,
φιλοσοφία δὲ οὐδὲν ἂν τοιοῦτο πάθοι, ἀλλὰ


<pb n="v.6.p.374"/>

κἂν ὅτι πάμπολλα πίῃς, οὐδέν τι ἐλάττων ὁ πίθος
γίγνεται οὐδὲ ζημιώσεται ὁ κάπηλος. ἐπιρρεῖ γὰρ
κατὰ τὴν παροιμίαν τὸ πρᾶγμα ἐξαντλούμενον ἐς
τὸ ἔμπαλιν ἢ ὁ τῶν Δαναΐδων πίθος. ἐκεῖνος μὲν
γὰρ τὸ ἐμβαλλόμενον οὐ συνεῖχεν, ἀλλὰ διέρρει
εὐθύς. ἐντεῦθεν δὲ ἢν ἀφέλῃς τι, πλεῖον τὸ λοιπὸν
 γίγνεται.</p></sp></div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="62"><sp><p> Ἐθέλω δέ σοι καὶ ἄλλο ὅμοιον εἰπεῖν φιλοσοφίας
περὶ γεύματος, καὶ μή με νομίσῃς βλασφημεῖν
περὶ αὐτῆς ἢν εἴπω ὅτι φαρμάκῳ ὀλεθρίῳ ἔοικεν,
οἷον κωνείῳ ἢ ἀκονίτῳ ἢ ἄλλῳ τῶν τοιούτων. οὐδὲ
γὰρ ταῦτα, ἐπείπερ θανατηφόρα ἐστίν, ἀποκτείνειεν
ἄν, εἴ τις ὀλίγον ὅσον ἀκαριαῖον ἀποξύσας αὐτῶν
ἄκρῳ τῷ ὄνυχι ἀπογεύσαιτο· ἀλλὰ ἢν μὴ τοσοῦτον
ὅσον χρή, καὶ ὅπως καὶ ξὺν οἷς, οὐκ ἂν ἀποθάνοι
ὁ προσενεγκάμενος· σὺ δὲ ἠξίους τοὐλάχιστον
ἐξαρεκεῖν, ὡς ἀποτελέσαι τὴν τοῦ ὅλου γνῶσιν.</p></sp>


</div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="63">
<sp><speaker>ΕΡΜΟΤΙΜΟΣ</speaker><p> Ἔστω ταῦτα ὡς βούλει, Λυκῖνε. τί οὖν;
ἑκατὸν χρὴ ἔτη βιῶναι καὶ τοσαῦτα ὑπομεῖναι
πράγματα; ἢ οὐκ ἂν ἄλλως φιλοσοφήσαιμεν;</p></sp>

<sp><speaker>ΛΥΚΙΝΟΣ</speaker><p>Οὐ γάρ, ὦ Ἑρμότιμε· καὶ δεινὸν οὐδέν, εἴ γε
ἀληθῆ ἔλεγες ἐν ἀρχῇ, ὡς ὁ μὲν βίος βραχύς, ἡ
δὲ τέχνη μακρή. νῦν δὲ οὐκ οἶδ’ ὅ τι παθὼν
ἀγανακτεῖς, εἰ μὴ αὐθημερὸν ἡμῖν πρὶν δῦναι ἥλιον
Χρύσιππος ἢ Πλάτων ἢ Πυθαγόρας γένοιο.</p></sp>

<sp><speaker>ΕΡΜΟΤΙΜΟΣ</speaker><p>Περιέρχῃ με, ὦ Λυκῖνε, καὶ συνελαύνεις ἐς
στενὸν οὐδὲν ὑπ' ἐμοῦ δεινὸν παθών, ὑπὸ φθόνου


<pb n="v.6.p.376"/>

δηλαδή, ὅτι ἐγὼ μὲν προὔκοπτον ἐν τοῖς μαθήμασι,
σὺ δὲ ὠλιγώρησας ἑαυτοῦ τηλικοῦτος ὤν.</p></sp>

<sp><speaker>ΛΥΚΙΝΟΣ</speaker><p>Οἶσθ' οὖν ὃ δράσεις; ἐμοὶ μὲν ὥσπερ κορυβαντιῶντι
μὴ πρόσεχε τὸν νοῦν, ἀλλ’ ἔα ληρεῖν,
σὺ δὲ ὡς ἔχεις προχώρει ἐς τὸ πρόσθε τῆς ὁδοῦ
καὶ πέραινε κατὰ τὰ ἐξ ἀρχῆς σοι δεδογμένα
περὶ τούτων.</p></sp>

<sp><speaker>ΕΡΜΟΤΙΜΟΣ</speaker><p>Ἀλλ' οὐκ ἐᾷς σὺ βίαιος ὢν αἱρεῖσθαί τι, ἢν μὴ
πειραθῶ ἁπάντων.</p></sp>

<sp><speaker>ΛΥΚΙΝΟΣ</speaker><p>Καὶ μὴν εὖ εἰδέναι χρὴ ὡς οὐκ ἄν ποτε ἄλλο
εἴποιμι. βίαιον δὲ λέγων ἐμὲ ἀναίτιον δοκεῖς μοι
κατὰ τὸν ποιητὴν αἰτιάασθαι,
<note xml:lang="mul" n="6.376.1">αἰτιάασθαι Jacobitz: αἰτιᾶσθαι MSS.</note>
 αὐτόν, ἔστ' ἂν
μὴ ἕτερός σοι λόγος συμμαχήσας ἀφέληται τῆς
βίας, ἤδη ἀγόμενον· ἰδού γέ τοι καὶ τάδε πολλῷ
βιαιότερα φαίη ἄν σοι ὁ λόγος· σὺ δὲ ἐκεῖνον
παρεὶς ἐμὲ ἴσως αἰτιάσῃ.</p></sp>

<sp><speaker>ΕΡΜΟΤΙΜΟΣ</speaker><p>Τὰ ποῖα; θαυμάζω γάρ, εἴ τι ἄρρητον καταλέλειπται
αὐτῷ.</p></sp>
</div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="64">
<sp><speaker>ΛΥΚΙΝΟΣ</speaker><p> Οὐχ ἱκανὸν εἶναί φησι τὸ πάντα ἰδεῖν καὶ
διεξελθεῖν δι’ αὐτῶν, ὡς ἔχειν ἤδη ἑλέσθαι τὸ
βέλτιστον, ἀλλ’ ἔτι τοῦ μεγίστου ἐνδεῖν.</p></sp>


<pb n="v.6.p.378"/>
<sp><speaker>ΕΡΜΟΤΙΜΟΣ</speaker><p>Τίνος τούτου;</p></sp>

<sp><speaker>ΛΥΚΙΝΟΣ</speaker><p>Κριτικῆς τινος, ὦ θαυμάσιε, καὶ ἐξεταστικῆς
παρασκευῆς καὶ νοῦ ὀξέος καὶ διανοίας ἀκριβοῦς
καὶ ἀδεκάστου, οἵαν χρὴ εἶναι τὴν περὶ τῶν
τηλικούτων δικάσουσαν, ἢ μάτην ἂν ἅπαντα
ἑωραμένα εἴη. ἀποδοτέον οὖν φησι καὶ τῷ
τοιούτῳ χρόνον οὐκ ὀλίγον καὶ προθέμενον ἅπαντα
εἰς μέσον αἱρεῖσθαι διαμέλλοντα καὶ βραδύνοντα
καὶ πολλάκις ἐπισκοποῦντα, μήτε ἡλικίαν τοῦ
λέγοντος ἑκάστου μήτε σχῆμα ἢ δόξαν ἐπὶ σοφίᾳ
αἰδούμενον, ἀλλὰ κατὰ τοὺς Ἀρεοπαγίτας αὐτὸ
ποιοῦντα, οἳ ἐν νυκτὶ καὶ σκότῳ δικάζουσιν, ὡς
μὴ ἐς τοὺς λέγοντας, ἀλλ’ ἐς τὰ λεγόμενα ἀποβλέποιεν.
καὶ τότ' ἤδη ἐξέσται σοι βεβαίως ἑλομένῳ
φιλοσοφεῖν.</p></sp>

<sp><speaker>ΕΡΜΟΤΙΜΟΣ</speaker><p>Μετὰ τὸν βίον φής· ἐκ γὰρ τούτων οὐδενὸς
ἀνθρώπων βίος ἐξαρκέσειεν ἂν ὡς ἐπὶ πάντα
ἐλθεῖν καὶ ἕκαστον ἀκριβῶς ἐπιδεῖν καὶ ἐπιδόντα
κρῖναι καὶ κρίναντα ἑλέσθαι καὶ ἑλόμενον φιλοσοφῆσαι,
μόνως γὰρ ἂν
<note xml:lang="mul" n="6.378.1">ἂν L. A. Post: δὴ MSS.</note>
 οὕτως εὑρεθῆναι φὴς τἀληθές,
ἄλλως δὲ οὔ.</p></sp>
</div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="65">
<sp><speaker>ΛΥΚΙΝΟΣ</speaker><p> Ὀκνῶ γάρ σοι εἰπεῖν, ὦ Ἑρμότιμε, ὅτι οὐδὲ
τοῦτό πω ἱκανόν, ἀλλ’ ἔτι μοι δοκοῦμεν λεληθέναι
ἡμᾶς αὐτοὺς οἰόμενοι μέν τι εὑρηκέναι βέβαιον,
εὑρόντες δὲ οὐδέν, ὥσπερ οἱ ἁλιεύοντες πολλάκις
καθέντες τὰ δίκτυα καὶ βάρους τινὸς αἰσθόμενοι



<pb n="v.6.p.380"/>

ἀνέλκουσιν ἰχθῦς παμπόλλους γε περιβεβληκέναι
ἐλπίζοντες, εἶτα ἐπειδὰν κάμωσιν ἀνασπῶντες, ἢ
λίθος τις ἀναφαίνεται αὐτοῖς ἢ κεράμιον ψάμμῳ
σεσαγμένον. σκόπει μὴ καὶ ἡμεῖς τι τοιοῦτον
ἀνεσπάκαμεν.</p></sp>

<sp><speaker>ΕΡΜΟΤΙΜΟΣ</speaker><p>Οὐ μανθάνω τί σοι τὰ δίκτυα ταῦτα βούλεται·
ἀτεχνῶς γὰρ με περιβάλλεις αὐτοῖς.</p></sp>

<sp><speaker>ΛΥΚΙΝΟΣ</speaker><p>Οὐκοῦν πειρῶ διεκδῦναι· σὺν θεῷ γὰρ οἶσθα
νεῖν, εἰ καί τις ἄλλος· ἐγὼ γὰρ κἂν ἐφ' ἅπαντας
ἔλθωμεν πειρώμενοι καὶ τοῦτο ἐργασώμεθά ποτε,
οὐδέπω οὐδὲ τοῦτο δῆλον ἔσεσθαι νομίζω, εἴ τις
ἐξ αὐτῶν ἔχει τὸ ζητούμενον ἢ πάντες ὁμοίως
ἀγνοοῦσιν.</p></sp>

<sp><speaker>ΕΡΜΟΤΙΜΟΣ</speaker><p>Τί φής; οὐδὲ τούτων τις πάντως ἔχει;</p></sp>

<sp><speaker>ΛΥΚΙΝΟΣ</speaker><p>Ἄδηλον. ἤ σοι ἀδύνατον δοκεῖ ἅπαντας ψεύδεσθαι,
τὸ δ’ ἀληθὲς ἄλλο τι εἶναι πρὸς μηδενὸς
αὐτῶν πω εὑρημένον;</p></sp>


</div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="66">
<sp><speaker>ΕΡΜΟΤΙΜΟΣ</speaker><p> Πῶς οἷόν τε;</p></sp>

<sp><speaker>ΛΥΚΙΝΟΣ</speaker><p>Οὕτως· ἔστω γὰρ ὁ μὲν ἀληθὴς ἀριθμὸς ἡμῖν
εἴκοσιν, οἷον, κυάμους τις εἴκοσιν ἐς τὴν χεῖρα
λαβών, ἐπικλεισάμενος ἐρωτάτω δέκα τινάς,
ὁπόσοι εἰσὶν οἱ κύαμοι ἐν τῇ χειρὶ αὐτοῦ, οἱ δὲ


<pb n="v.6.p.382"/>

εἰκάζοντες ὁ μὲν ἑπτά, ὁ δὲ πέντε, ὁ δὲ τριάκοντα
λεγέτωσαν, ὁ δὲ τις δέκα ἢ πεντεκαίδεκα, καὶ
ὅλως ἄλλος ἄλλον τινὰ ἀριθμόν· ἐνδέχεται μέντοι
καὶ κατὰ τύχην τινὰ ἀληθεῦσαι, ἦ γάρ;</p></sp>

<sp><speaker>ΕΡΜΟΤΙΜΟΣ</speaker><p>Ναί.</p></sp>

<sp><speaker>ΛΥΚΙΝΟΣ</speaker><p>Οὐ μὴν οὐδὲ τοῦτο ἀδύνατον, ἅπαντας ἄλλον
ἄλλους ἀριθμοὺς εἰπεῖν, τοὺς ψευδεῖς καὶ οὐκ
ὄντας, μηδένα δὲ αὐτῶν φάναι ὅτι εἴκοσιν ὁ ἀνὴρ
κυάμους ἔχει. ἢ τί φής;</p></sp>

<sp><speaker>ΕΡΜΟΤΙΜΟΣ</speaker><p>Οὐκ ἀδύνατον.</p></sp>

<sp><speaker>ΛΥΚΙΝΟΣ</speaker><p>Κατὰ ταὐτὰ τοίνυν ἅπαντες μὲν οἱ φιλοσοφοῦντες
τὴν εὐδαιμονίαν ζητοῦσιν ὁποῖόν τί ἐστι,
καὶ λέγουσιν ἄλλος ἄλλο τι αὐτὴν εἶναι, ὁ μὲν
ἡδονήν, ὁ δὲ τὸ καλόν, ὁ δὲ ὅσα ἕτερά φασι περὶ
αὐτῆς. εἰκὸς μὲν οὖν καὶ τούτων ἕν τι εἶναι τὸ
εὔδαιμον, οὐκ ἀπεικὸς δὲ καὶ ἄλλο τι παρ' αὐτὰ
πάντα. καὶ ἐοίκαμεν ἡμεῖς ἀνάπαλιν ἢ ἐχρῆν,
πρὶν τὴν ἀρχὴν εὑρεῖν, ἐπείγεσθαι πρὸς τὸ τέλος.
ἔδει δ’ οἶμαι πρότερον φανερὸν γενέσθαι ὅτι ἔγνωσται
τἀληθὲς καὶ πάντως ἔχει τις αὐτὸ εἰδὼς τῶν
φιλοσοφούντων. εἶτα μετὰ τοῦτο τὸ ἑξῆς ἂν ἦν
ζητῆσαι, ᾧ πειστέον ἐστίν.</p></sp>

<sp><speaker>ΕΡΜΟΤΙΜΟΣ</speaker><p>Ὥστε, ὦ Λυκῖνε, τοῦτο φής, ὅτι οὐδ’ ἂν διὰ
πάσης φιλοσοφίας χωρήσωμεν, οὐδὲ τότε πάντως
ἕξομεν τἀληθὲς εὑρεῖν.</p></sp>


<pb n="v.6.p.384"/>
<sp><speaker>ΛΥΚΙΝΟΣ</speaker><p>Μὴ ἐμέ, ὦγαθέ, ἐρώτα, ἀλλὰ τὸν λόγον αὖθις
αὐτόν· καὶ ἴσως ἂν ἀποκρίναιτό σοι ὅτι οὐδέπω,
ἔστ' ἂν ἄδηλον ᾖ εἰ ἕν τι τούτων ἐστὶν ὧν οὗτοι
λέγουσιν.</p></sp>
</div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="67">
<sp><speaker>ΕΡΜΟΤΙΜΟΣ</speaker><p> Οὐδέποτε ἄρα ἐξ ὧν σὺ φὴς εὑρήσομεν οὐδὲ
φιλοσοφήσομεν, ἀλλὰ δεήσει ἡμᾶς ἰδιώτην τινὰ
βίον ζῆν ἀποστάντας τοῦ φιλοσοφεῖν. τοῦτο
ξυμβαίνει γε ἐξ
<note xml:lang="mul" n="6.384.1">ἐξ add. edd.</note>
 ὧν φής, ἀδύνατον εἶναι φιλοσοφῆσαι
καὶ ἀνέφικτον ἀνθρώπῳ γε ὄντι. ἀξιοῖς γὰρ
τὸν φιλοσοφήσειν μέλλοντα ἑλέσθαι πρῶτον φιλοσοφίαν
τὴν ἀρίστην, ἡ δὲ αἵρεσις οὕτως σοι ἐδόκει
μόνως ἀκριβὴς ἂν γενέσθαι, εἰ διὰ πάσης φιλοσοφίας
χωρήσαντες ἑλοίμεθα τὴν ἀληθεστάτην.
εἶτα λογιζόμενος ἐτῶν ἀριθμόν, ὁπόσος ἑκάστῃ
ἱκανός, ὑπερεξέπιπτες ἀπομηκύνων τὸ πρᾶγμα ἐς
γενεὰς ἄλλας, ὡς ὑπερήμερον γίγνεσθαι τἀληθὲς
τοῦ ἑκάστου βίου. τελευτῶν δὲ καὶ τοῦτο αὐτὸ
οὐκ ἀνενδοίαστον ἀποφαίνεις, ἄδηλον εἶναι λέγων
εἴτε εὕρηται πρὸς τῶν φιλοσοφούντων πάλαι
τἀληθὲς εἴτε καὶ μή.</p></sp>

<sp><speaker>ΛΥΚΙΝΟΣ</speaker><p>Σὺ δὲ πῶς, ὦ Ἑρμότιμε, δύναιο ἂν ἐπομοσάμενος
εἰπεῖν ὅτι εὕρηται πρὸς αὐτῶν;</p></sp>

<sp><speaker>ΕΡΜΟΤΙΜΟΣ</speaker><p>Ἐγὼ μὲν οὐκ ἂν ὀμόσαιμι.</p></sp>

<sp><speaker>ΛΥΚΙΝΟΣ</speaker><p>Καίτοι πόσα ἄλλα παρεῖδον ἑκών σοι ἐξετάσεως
μακρᾶς καὶ αὐτὰ δεόμενα;</p></sp>


<pb n="v.6.p.386"/>

</div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="68">
<sp><speaker>ΕΡΜΟΤΙΜΟΣ</speaker><p> Τὰ ποῖα;</p></sp>

<sp><speaker>ΛΥΚΙΝΟΣ</speaker><p>Οὐκ ἀκούεις τῶν Στωϊκῶν ἢ Ἐπικουρείων ἢ
Πλατωνικῶν εἶναι φασκόντων τοὺς μὲν εἰδέναι
τοὺς λόγους ἑκάστους, τοὺς δὲ μή, καίτοι τά γε
ἄλλα πάνυ ἀξιοπίστους ὄντας;</p></sp>

<sp><speaker>ΕΡΜΟΤΙΜΟΣ</speaker><p>Ἀληθῆ ταῦτα.</p></sp>

<sp><speaker>ΛΥΚΙΝΟΣ</speaker><p>Τὸ τοίνυν διακρῖναι τοὺς εἰδότας καὶ διαγνῶναι
ἀπὸ τῶν οὐκ εἰδότων μέν, φασκόντων δέ, οὔ σοι
δοκεῖ πάνυ ἐργῶδες εἶναι;</p></sp>

<sp><speaker>ΕΡΜΟΤΙΜΟΣ</speaker><p>Καὶ μάλα.</p></sp>

<sp><speaker>ΛΥΚΙΝΟΣ</speaker><p>Δεήσει τοίνυν σέ, εἰ μέλλεις Στωϊκῶν τὸν
ἄριστον εἴσεσθαι, εἰ καὶ μὴ ἐπὶ πάντας, ἀλλ’ οὖν
ἐπὶ τοὺς πλείστους αὐτῶν ἐλθεῖν καὶ πειραθῆναι
καὶ τὸν ἀμείνω προστήσασθαι διδάσκαλον, γυμνασάμενόν
γε πρότερον καὶ κριτικὴν τῶν τοιούτων
δύναμιν πορισάμενον, ὡς μή σε λάθῃ ὁ χείρων
προκριθείς. καὶ σὺ καὶ πρὸς τοῦτο ὅρα ὅσου δεῖ
τοῦ χρόνου, οὗ ἑκὼν παρῆκα δεδιὼς μὴ σὺ ἀγανακτήσῃς,
καίτοι τό γε μέγιστόν τε ἅμα καὶ
ἀναγκαιότατον ἐν τοῖς τοιούτοις, λέγω δὴ τοῖς
ἀδήλοις τε καὶ ἀμφιβόλοις, ἓν τοῦτό ἐστιν οἶμαι.
καὶ μόνη σοι αὕτη πιστὴ καὶ βέβαιος ἐλπὶς ἐπὶ
τὴν ἀλήθειάν τε καὶ εὕρεσιν αὐτῆς, ἄλλη δὲ οὐδ’
ἡτισοῦν ἢ τὸ κρίνειν δύνασθαι καὶ χωρίζειν ἀπὸ


<pb n="v.6.p.388"/>

τῶν ἀληθῶν τὰ ψευδῆ ὑπάρχειν σοι καὶ κατὰ τοὺς
ἀργυρογνώμονας διαγιγνώσκειν ἅ τε δόκιμα καὶ
ἀκίβδηλα καὶ ἃ παρακεκομμένα, καὶ εἴ ποτε
τοιαύτην τινὰ δύναμιν καὶ τέχνην πορισάμενος
ᾔεις ἐπὶ τὴν ἐξέτασιν τῶν λεγομένων· εἰ δὲ μή,
εὖ ἴσθι ὡς οὐδὲν κωλύσει σε τῆς ῥινὸς ἕλκεσθαι
ὑφ' ἑκάστων ἢ θαλλῷ προδειχθέντι ἀκολουθεῖν
ὥσπερ τὰ πρόβατα· μᾶλλον δὲ τῷ ἐπιτραπεζίῳ
ὕδατι ἐοικὼς ἔσῃ, ἐφ' ὅ τι ἂν μέρος ἑλκύσῃ σέ τις
ἄκρῳ τῷ δακτύλῳ ἀγόμενος, ἢ καὶ νὴ Δία καλάμῳ
τινὶ ἐπ' ὄχθῃ παραποταμίᾳ πεφυκότι καὶ πρὸς
πᾶν τὸ πνέον καμπτομένῳ, κἂν μικρά τις αὔρα
διαφυσήσασα διασαλεύσῃ αὐτόν.</p></sp></div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="69"><sp><p>  Ὡς εἴ γέ τινα εὕροις
<note xml:lang="mul" n="6.388.1">εὕροις Belinus: εὕρῃς MSS. (εὕρεις Γ).</note>
 διδάσκαλον, ὃς ἀποδείξεως
πέρι καὶ τῆς τῶν ἀμφισβητουμένων διακρίσεως
τέχνην τινὰ εἰδὼς διδάξειέ σε, παύσῃ δηλαδὴ
πράγματα ἔχων. αὐτίκα γὰρ σοι τὸ βέλτιστον
φανεῖται καὶ τἀληθὲς ὑπαχθὲν τῇ ἀποδεικτικῇ
ταύτῃ τέχνῃ καὶ τὸ ψεῦδος ἐλεγχθήσεται, καὶ
σὺ βεβαίως ἑλόμενος καὶ κρίνας φιλοσοφήσεις
καὶ τὴν τριπόθητον εὐδαιμονίαν κτησάμενος
βιώσῃ μετ' αὐτῆς ἅπαντα συλλήβδην ἔχων τἀγαθά.</p></sp>

<sp><speaker>ΕΡΜΟΤΙΜΟΣ</speaker><p>Εὖ γε, ὦ Λυκῖνε. παρὰ πολὺ γὰρ ταῦτα ἀμείνω
καὶ ἐλπίδος οὐ μικρᾶς ἐχόμενα λέγεις, καὶ ζητητέος,
ὡς ἔοικεν, ἡμῖν ἀνήρ τις τοιοῦτος, διαγνωστικούς
τε καὶ διακριτικοὺς ποιήσων ἡμᾶς καὶ τὸ μέγιστον
ἀποδεικτικούς· ὡς τά γε μετὰ ταῦτα ῥᾴδια ἤδη
καὶ ἀπράγμονα καὶ οὐ πολλῆς διατριβῆς δεόμενα.
καὶ ἔγωγε ἤδη χάριν οἶδά σοι ἐξευρόντι σύντομόν
τινα ταύτην ἡμῖν καὶ ἀρίστην ὁδόν.</p></sp>


<pb n="v.6.p.390"/>
<sp><speaker>ΛΥΚΙΝΟΣ</speaker><p>Καὶ μὴν οὐδέπω χάριν ἄν μοι εἰδείης εἰκότως·
οὐδὲν γάρ σοι ἐξευρηκὼς ἔδειξα, ὡς ἐγγυτέρω σε
ποιήσειν τῆς ἐλπίδος, τὸ δὲ πολὺ πορρωτέρω
γεγόναμεν ἢ πρότερον ἦμεν καὶ κατὰ τοὺς
παροιμιαζομένους “πολλὰ μοχθήσαντες ὁμοίως
ἐσμέν.”</p></sp>

<sp><speaker>ΕΡΜΟΤΙΜΟΣ</speaker><p>Πῶς τοῦτο φής; πάνυ γὰρ λυπηρόν τι καὶ
δύσελπι ἐρεῖν ἔοικας.</p></sp>
</div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="70">
<sp><speaker>ΛΥΚΙΝΟΣ</speaker><p> Ὅτι, ὦ ἑταῖρε, κἂν εὕρωμεν ὑπισχνούμενόν
τινα εἰδέναι τε ἀπόδειξιν καὶ ἄλλον διδάξειν, οὐκ
αὐτίκα, οἶμαι, πιστεύσομεν αὐτῷ, ἀλλά τινα
ζητήσομεν τὸν κρῖναι δυνάμενον, εἰ ἀληθῆ ὁ ἀνὴρ
λέγει. κἂν τούτου εὐπορήσωμεν, ἄδηλον ἔτι
ἡμῖν εἰ ὁ ἐπιγνώμων οὗτος οἶδε διαγιγνώσκειν τὸν
ὀρθῶς κρινοῦντα ἢ μή, καὶ ἐπ' αὐτὸν αὖθις τοῦτον
ἄλλου ἐπιγνώμονος, οἶμαι, δεῖ. ἡμεῖς γὰρ πόθεν
ἂν εἰδείημεν διακρίνειν τὸν ἄριστα κρῖναι δυνάμενον;
ὁρᾷς ὅποι τοῦτο ἀποτείνεται καὶ ὡς ἀπέραντον
γίγνεται, στῆναί ποτε καὶ καταληφθῆναι
μὴ δυνάμενον; ἐπεὶ καὶ τὰς ἀποδείξεις αὐτάς,
ὁπόσας οἷόν τε εὑρίσκειν, ἀμφισβητουμένας ὄψει
καὶ μηδὲν ἐχούσας βέβαιον. αἱ γοῦν πλεῖσται
αὐτῶν δι’ ἄλλων ἀμφισβητουμένων πείθειν ἡμᾶς
βιάζονται εἰδέναι, αἱ δὲ τοῖς πάνυ προδήλοις τὰ
ἀφανέστατα συνάπτουσαι οὐδὲν αὐτοῖς κοινωνοῦντα
ἀποδείξεις ὅμως αὐτῶν εἶναι φάσκουσιν, ὥσπερ
εἴ τις οἴοιτο ἀποδείξειν εἶναι θεούς, διότι βωμοὶ
αὐτῶν ὄντες φαίνονται. ὥστε, ὦ Ἑρμότιμε, οὐκ


<pb n="v.6.p.392"/>

οἶδ’ ὅπως καθάπερ οἱ ἐν κύκλῳ θέοντες ἐπὶ τὴν
αὐτὴν ἀρχὴν καὶ ἀπορίαν ἐπανεληλύθαμεν.</p></sp>
</div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="71">
<sp><speaker>ΕΡΜΟΤΙΜΟΣ</speaker><p> Οἷά με εἰργάσω, ὦ Λυκῖνε, ἄνθρακάς μοι τὸν
θησαυρὸν ἀποφήνας, καὶ ὡς ἔοικεν ἀπολεῖταί μοι
τὰ τοσαῦτα ἔτη καὶ ὁ κάματος ὁ πολύς.</p></sp>

<sp><speaker>ΛΥΚΙΝΟΣ</speaker><p>Ἀλλ', ὦ Ἑρμότιμε, πολὺ ἔλαττον ἀνιάσῃ, ἢν
ἐννοήσῃς ὅτι οὐ μόνος ἔξω μένεις τῶν ἐλπισθέντων
ἀγαθῶν, ἀλλὰ πάντες ὡς ἔπος εἰπεῖν περὶ ὄνου
σκιᾶς μάχονται οἱ φιλοσοφοῦντες. ἢ τίς ἄρα
δύναιτο δι’ ἐκείνων ἁπάντων χωρῆσαι ὧν ἔφην;
ὅπερ ἀδύνατον καὶ αὐτὸς λέγεις εἶναι. νῦν δὲ
ὅμοιόν μοι δοκεῖς ποιεῖν ὥσπερ εἴ τις δακρύοι καὶ
αἰτιῷτο τὴν τύχην, ὅτι μὴ δύναιτο ἀνελθεῖν ἐς τὸν
οὐρανόν, ἢ ὅτι μὴ βύθιος ὑποδὺς εἰς τὴν θάλατταν
ἀπὸ Σικελίας ἐς Κύπρον ἀναδύσεται, ἢ ὅτι μὴ
ἀρθεὶς πτηνὸς αὐθημερὸν ἀπὸ τῆς Ἑλλάδος εἰς
Ἰνδοὺς τελεῖ. τὸ δ’ αἴτιον τῆς λύπης, ὅτι ἠλπίκει,
οἶμαι, ἢ ὄναρ ποτὲ ἰδὼν τοιοῦτον ἢ αὐτὸς αὑτῷ
ἀναπλάσας, οὐ πρότερον ἐξετάσας εἰ ἐφικτὰ εὔχεται
καὶ κατὰ τὴν ἀνθρώπου φύσιν. καὶ δὴ καὶ σέ,
ὦ ἑταῖρε, πολλὰ καὶ θαυμαστὰ ὀνειροπολοῦντα
νύξας ὁ λόγος ἀπὸ τοῦ ὕπνου ἐκθορεῖν ἐποίησεν·
εἶτα ὀργίζῃ αὐτῷ ἔτι μόλις τοὺς ὀφθαλμοὺς
ἀνοίγων καὶ τὸν ὕπνον οὐ ῥᾳδίως ἀποσειόμενος ὑφ'
ἡδονῆς ὧν ἑώρας. πάσχουσι δὲ αὐτὸ καὶ οἱ τὴν
κενὴν μακαρίαν ἑαυτοῖς ἀναπλάττοντες, ἢν μεταξὺ
πλουτοῦσιν αὐτοῖς καὶ θησαυροὺς ἀνορύττουσιν
καὶ βασιλεύουσιν καὶ τὰ ἄλλα εὐδαιμονοῦσιν—οἷα


<pb n="v.6.p.394"/>

πολλὰ ἡ θεὸς ἐκείνη ῥᾳδιουργεῖ, ἡ Εὐχή, μεγαλόδωρος
οὖσα καὶ πρὸς οὐδὲν ἀντιλέγουσα, κἂν πτηνὸς
θέλῃ τις γενέσθαι, κἂν κολοσσιαῖος τὸ μέγεθος,
κἂν ὄρη ὅλα χρυσᾶ εὑρίσκειν· ἢν τοίνυν ταῦτα
ἐννοοῦσιν αὐτοῖς ὁ παῖς προσελθὼν ἔρηταί τι τῶν
ἀναγκαίων, οἷον ὅθεν ἄρτους ὠνητέον ἢ ὅ τι
φατέον πρὸς τὸν ἀπαιτοῦντα τοὐνοίκιον ἐκ πολλοῦ
περιμένοντα, οὕτως ἀγανακτοῦσιν ὡς ὑπὸ τοῦ
ἐρομένου καὶ παρενοχλήσαντος ἀφαιρεθέντες ἅπαντα
ἐκεῖνα τἀγαθὰ καὶ ὀλίγου δέουσι τὴν ῥῖνα τοῦ
παιδὸς ἀποτραγεῖν.</p></sp></div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="72"><sp><p>  Ἀλλὰ σύ, ὦ φιλότης, μὴ πάθῃς αὐτὸ πρὸς ἐμέ,
εἴ σε θησαυροὺς ἀνορύττοντα καὶ πετόμενον καί
τινας ἐννοίας ὑπερφυεῖς ἐννοοῦντα καί τινας
ἐλπίδας ἀνεφίκτους ἐλπίζοντα φίλος ὢν οὐ περιεῖδον
διὰ παντὸς τοῦ βίου ὀνείρῳ ἡδεῖ μὲν ἴσως,
ἀτὰρ ὀνείρῳ γε συνόντα, διαναστάντα δὲ ἀξιῶ
πράττειν τι τῶν ἀναγκαίων καὶ ὅ σε παραπέμψει
ἐς τὸ λοιπὸν τοῦ βίου τὰ κοινὰ ταῦτα φρονοῦντα.
ἐπεὶ ὅ γε νῦν ἔπραττες καὶ ἐπενόεις, οὐδὲν τῶν
Ἱπποκενταύρων καὶ Χιμαιρῶν καὶ Γοργόνων
διαφέρει, καὶ ὅσα ἄλλα ὄνειροι καὶ ποιηταὶ καὶ
γραφεῖς ἐλεύθεροι ὄντες ἀναπλάττουσιν οὔτε γενόμενα
πώποτε οὔτε γενέσθαι δυνάμενα. καὶ ὅμως
ὁ πολὺς λεὼς πιστεύουσιν αὐτοῖς καὶ κηλοῦνται
ὁρῶντες ἢ ἀκούοντες τὰ τοιαῦτα διὰ τὸ ξένα καὶ
ἀλλόκοτα εἶναι.</p></sp></div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="73"><sp><p>  Καὶ σὺ δὴ μυθοποιοῦ τινος ἀκούσας ὡς ἔστιν
τις γυνὴ ὑπερφυὴς τὸ κάλλος, ὑπὲρ τὰς Χάριτας
αὐτὰς ἢ τὴν Οὐρανίαν,
<note xml:lang="mul" n="6.394.1">After Οὐρανίαν MSS. have εἶναι: del. Jacobitz.</note>
 μὴ πρότερον ἐξετάσας εἰ
ἀληθῆ λέγει καὶ εἰ ἔστι που τῆς γῆς ἡ ἄνθρωπος



<pb n="v.6.p.396"/>

αὕτη, ἤρας εὐθύς, ὥσπερ φασὶ τὴν Μήδειαν ἐξ
ὀνείρατος ἐρασθῆναι τοῦ Ἰάσονος. ὃ δὲ δὴ
μάλιστά σε πρὸς τὸν ἔρωτα ἐπηγάγετο καὶ τοὺς
ἄλλους δέ, ὁπόσοι τοῦ αὐτοῦ σοι εἰδώλου ἐρῶσι,
τοῦτο ἦν, ὥς γέ μοι εἰκάζοντι φαίνεται, τὸ τὸν
λέγοντα ἐκεῖνον περὶ τῆς γυναικός, ἐπείπερ ἐπιστεύθη
τὸ πρῶτον ὅτι ἀληθῆ λέγει, ἀκόλουθα
ἐπάγειν· εἰς τοῦτο γὰρ ἑωρᾶτε μόνον, καὶ διὰ
τοῦτο εἷλκεν ὑμᾶς τῆς ῥινός, ἐπείπερ ἅπαξ τὴν
πρώτην λαβὴν ἐνεδώκατε αὐτῷ, καὶ ἦγεν ἐπὶ τὴν
ἀγαπωμένην δι’ ἧς ἔλεγεν εὐθείας ὁδοῦ. ῥᾴδια
γάρ, οἶμαι, τὰ μετὰ ταῦτα καὶ οὐδεὶς ὑμῶν ἔτι
ἐπιστρεφόμενος εἰς τὴν εἴσοδον ἐξήταζεν εἰ ἀληθής
ἐστιν καὶ εἰ μὴ ἔλαθεν καθ' ἣν οὐκ ἐχρῆν εἰσελθών,
ἀλλ’ ἠκολούθει τοῖς τῶν προωδευκότων ἴχνεσι,
καθάπερ τὰ πρόβατα πρὸς τὸν ἡγούμενον, δέον
ἐπὶ τῇ εἰσόδῳ καὶ κατὰ τὴν ἀρχὴν εὐθὺς σκέψασθαι,
εἴπερ εἰσιτητέον.</p></sp></div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="74"><sp><p>  Ὃ δέ φημι, σαφέστερον ἂν μάθοις, ἤν τι τοιοῦτον
ὅμοιον παραθεωρήσῃς αὐτῷ· λέγοντος γάρ τινος
τῶν μεγαλοτόλμων τούτων ποιητῶν, ὡς γένοιτό
ποτε τρικέφαλος καὶ ἑξάχειρ ἄνθρωπος, ἂν τὸ
πρῶτον ταῦτα ἀπραγμόνως ἀποδέξῃ μὴ ἐξετάσας
εἰ δυνατόν, ἀλλὰ πιστεύσας, εὐθὺς ἀκολούθως ἂν
ἐπάγοι τὰ λοιπά, ὡς καὶ ὀφθαλμοὺς ὁ αὐτὸς εἶχεν
ἓξ καὶ ὦτα ἓξ καὶ φωνὰς τρεῖς ἅμα ἠφίει καὶ
ἤσθιεν διὰ τριῶν στομάτων καὶ δακτύλους τριάκοντα
εἶχεν, οὐχ ὥσπερ ἕκαστος ἡμῶν δέκα ἐν
ἀμφοτέραις ταῖς χερσί· καὶ εἰ πολεμεῖν δέοι, αἱ
τρεῖς μὲν χεῖρες ἑκάστη πέλτην ἢ γέρρον ἢ ἀσπίδα
εἶχον, αἱ τρεῖς δὲ ἡ μὲν πέλεκυν κατέφερεν, ἡ δὲ
λόγχην ἠφίει, ἡ δὲ τῷ ξίφει ἐχρῆτο. καὶ τίς ἔτι


<pb n="v.6.p.398"/>

ἂν ἀπιστήσειε ταῦτα λέγοντι αὐτῷ; ἀκόλουθα γὰρ
τῇ ἀρχῇ, περὶ ᾗς ἐχρῆν εὐθὺς σκοπεῖν εἴπερ
παραδεκτέα
<note xml:lang="mul" n="6.398.1">παραδεκτέα Cobet: δεκτέα MSS.</note>
 καὶ εἰ συγχωρητέα οὕτως ἔχειν.
ἢν δὲ ἅπαξ ἐκεῖνα δῷς, ἐπιρρεῖ τὰ λοιπὰ καὶ
οὔποτε στήσεται καὶ τὸ ἀπιστεῖν αὐτοῖς οὐκέτι
ῥᾴδιον, ἐπείπερ ἀκόλουθα καὶ ὅμοιά ἐστιν τῇ
συγχωρηθείσῃ ἀρχῇ· ἅπερ καὶ ὑμεῖς πάσχετε.
ὑπὸ γὰρ δὴ ἔρωτος καὶ προθυμίας οὐκ ἐξετάσαντες
τὰ κατὰ τὴν εἴσοδον ἑκάστην ὅπως ὑμῖν ἔχει,
προχωρεῖτε ὑπὸ τῆς ἀκολουθίας ἑλκόμενοι, οὐκ
ἐννοοῦντες εἴ τι γένοιτο ἂν ἀκόλουθόν τι αὑτῷ καὶ
ψεῦδος ὄν· οἷον, εἴ τις λέγοι τὰ δὶς πέντε ἑπτὰ
εἶναι καὶ σὺ πιστεύσειας αὐτῷ μὴ ἀριθμήσας ἐπὶ
σαυτοῦ, ἐπάξει δηλαδὴ ὅτι καὶ τετράκις πέντε
τετταρεσκαίδεκα πάντως ἐστὶ καὶ μέχρι ἂν ὅτου
ἐθελήσῃ. οἷα καὶ ἡ θαυμαστὴ γεωμετρία ποιεῖ—κἀκείνη
γὰρ τοὺς ἐν ἀρχῇ ἀλλόκοτά τινα αἰτήματα
αἰτήσασα καὶ συγχωρηθῆναι αὐτῇ ἀξιώσασα οὐδὲ
συστῆναι δυνάμενα—σημεῖά τινα ἀμερῆ καὶ γραμμὰς
ἀπλατεῖς καὶ τὰ τοιαῦτα, ἐπὶ σαθροῖς τοῖς
θεμελίοις τούτοις οἰκοδομεῖ τὰ τοιαῦτα καὶ ἀξιοῖ
εἰς ἀπόδειξιν ἀληθῆ λέγειν ἀπὸ ψευδοῦς τῆς ἀρχῆς
ὁρμωμένη.</p></sp></div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="75"><sp><p>  Κατὰ ταὐτὰ τοίνυν καὶ ὑμεῖς δόντες τὰς ἀρχὰς
τῆς προαιρέσεως ἑκάστης πιστεύετε τοῖς ἑξῆς καὶ
γνώρισμα τῆς ἀληθείας αὐτῶν τὴν ἀκολουθίαν
ἡγεῖσθε εἶναι ψευδῆ οὖσαν. εἶτα οἱ μὲν ὑμῶν
ἐναποθνήσκουσιν ταῖς ἐλπίσι, πρὶν ἰδεῖν τἀληθὲς
καὶ καταγνῶναι τῶν ἐξαπατησάντων ἐκείνων, οἱ
δὲ κἂν αἴσθωνται ἐξηπατημένοι ὀψέ ποτε γέροντες
ἤδη γενόμενοι, ὀκνοῦσιν ἀναστρέφειν αἰδούμενοι
εἰ δεήσει τηλικούτους αὐτοὺς ὄντας ἐξομολογήσασθαι


<pb n="v.6.p.400"/>

ὅτι παίδων πράγματα ἔχοντες οὐ συνίεσαν·
ὥστε ἐμμένουσιν τοῖς αὐτοῖς ὑπ' αἰσχύνης καὶ
ἐπαινοῦσι τὰ παρόντα καὶ ὁπόσους ἂν δύνωνται
προτρέπουσιν ἐπὶ τὰ αὐτά, ὡς ἂν μὴ μόνοι
ἐξηπατημένοι ὦσιν ἀλλὰ ἔχωσι παραμυθίαν τὸ καὶ
πολλοὺς καὶ ἄλλους τὰ ὅμοια παθεῖν αὐτοῖς. καὶ
γὰρ αὖ κἀκεῖνο ὁρῶσιν, ὅτι ἢν τἀληθὲς εἴπωσιν
οὐκέτι σεμνοὶ ὥσπερ νῦν καὶ ὑπὲρ τοὺς πολλοὺς
δόξουσιν οὐδὲ τιμήσονται ὁμοίως. οὐκ ἂν οὖν
ἑκόντες εἴποιεν εἰδότες, ἀφ' οἵων ἐκπεσόντες
ὅμοιοι τοῖς ἄλλοις δόξουσιν. ὀλίγοις δ’ ἂν πάνυ
ἐντύχοις ὑπ' ἀνδρείας τολμῶσι λέγειν ὅτι ἐξηπάτηνται
καὶ τοὺς ἄλλους ἀποτρέπειν τῶν ὁμοίων
πειρωμένους. εἰ δ’ οὖν τινι τοιούτῳ ἐντύχοις,
φιλαλήθη τε κάλει τὸν τοιοῦτον καὶ χρηστὸν καὶ
δίκαιον καί, εἰ βούλει, φιλόσοφον· οὐ γὰρ ἂν
φθονήσαιμι τούτῳ μόνῳ τοῦ ὀνόματος. οἱ δ’ ἄλλοι
ἢ οὐδὲν ἀληθὲς ἴσασιν οἰόμενοι εἰδέναι ἢ εἰδότες
ἀποκρύπτονται ὑπὸ δειλίας καὶ αἰσχύνης καὶ τοῦ
προτιμᾶσθαι βούλεσθαι.</p></sp></div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="76"><sp><p>  Καίτοι πρὸς τῆς Ἀθηνᾶς ἅπαντα μὲν ἃ ἔφην,
ἐάσωμεν αὐτοῦ καταβαλόντες καὶ λήθη τις ἔστω
αὐτῶν ὥσπερ τῶν πρὸ Εὐκλείδου ἄρχοντος
πραχθέντων. ὑποθέμενοι δὲ ταύτην φιλοσοφίαν
ὀρθὴν εἶναι τὴν τῶν Στωϊκῶν, ἄλλην δὲ μηδ’ ἡντιναοῦν,
ἴδωμεν εἰ ἐφικτὴ αὕτη καὶ δυνατή ἐστιν,
ἢ μάτην κάμνουσιν ὁπόσοι ἐφίενται αὐτῆς. τὰς
μὲν γὰρ ὑποσχέσεις ἀκούω θαυμαστάς τινας,
ἡλίκα εὐδαιμονήσουσιν οἱ ἐς τὸ ἀκρότατον ἐλθόντες,
μόνους γὰρ τούτους πάντα συλλαβόντας ἕξειν
τὰ τῷ ὄντι ἀγαθά. τὸ μετὰ ταῦτα δὲ σὺ ἂν
<note xml:lang="mul" n="6.400.1">ἂν add. Jacobitz.</note>



<pb n="v.6.p.402"/>

ἄμεινον εἰδείης, εἴ τινι ἐντετύχηκας τοιούτῳ
Στωϊκῷ τῶν ἄκρων,
<note xml:lang="mul" n="6.402.1">τοιούτῳ Στωϊκῷ τῶν ἄκρων Fritzsche: Στωϊκῷ τοιούτῳ ἐς (or καὶ) τῷ ἄκρῳ (or τὸ ἄκρον) MSS.</note>
 οἵῳ μήτε λυπεῖσθαι μήθ'
ὑφ' ἡδονῆς κατασπᾶσθαι μήτε ὀργίζεσθαι, φθόνου
δὲ κρείττονι καὶ πλούτου καταφρονοῦντι καὶ
συνόλως εὐδαίμονι. ὁποῖον χρὴ τὸν κανόνα εἶναι
καὶ γνώμονα τοῦ κατὰ τὴν ἀρετὴν βίου—ὁ γὰρ
καὶ κατὰ μικρότατον ἐνδέων ἀτελής, κἂν πάντα
πλείω ἔχῃ—εἰ δὲ τοῦτο οὐχί, οὐδέπω εὐδαίμων.</p></sp>


</div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="77">
<sp><speaker>ΕΡΜΟΤΙΜΟΣ</speaker><p> Οὐδένα τοιοῦτον εἶδον.</p></sp>

<sp><speaker>ΛΥΚΙΝΟΣ</speaker><p>Εὖ γε, ὦ Ἑρμότιμε, ὅτι οὐ ψεύδῃ ἑκών. εἰς τί
δ’ οὖν ἀποβλέπων φιλοσοφεῖς, ὅταν ὁρᾷς μήτε τὸν
διδάσκαλον τὸν σὸν μήτε τὸν ἐκείνου μήτε τὸν πρὸ
αὐτοῦ μηδ’ ἂν εἰς δεκαγονίαν ἀναγάγῃς μηδένα
αὐτῶν σοφὸν ἀκριβῶς καὶ διὰ τοῦτο εὐδαίμονα
γεγενημένον; οὐδὲ γὰρ ἂν ἐκεῖνο ὀρθῶς εἴποις ὡς
ἀπόχρη κἂν πλησίον γένῃ τῆς εὐδαιμονίας, ἐπεὶ
οὐδὲν ὄφελος· ὁμοίως γὰρ ἔξω τοῦ ὀδοῦ ἐστιν καὶ
ἐν τῷ ὑπαίθρῳ ὅ τε παρὰ τὴν θύραν ἔξω ἑστὼς καὶ
ὁ πόρρω· διαλλάττοιεν δ’ ἄν, ὅτι μᾶλλον οὗτος
ἀνιάσεται ὁρῶν ἐγγύθεν οἵων ἐστέρηται. εἶτα ἵνα
πλησίον γένῃ τῆς εὐδαιμονίας (δώσω γὰρ τοῦτό
σοι) τοσαῦτα πονεῖς κατατρύχων σεαυτόν, καὶ
παραδεδράμηκέ σε ὁ βίος ὁ τοσοῦτος ἐν ἀκηδίᾳ
καὶ καμάτῳ καὶ ἀγρυπνίαις κάτω νενευκότα· καὶ
εἰσαῦθις πονήσεις, ὡς φής, ἄλλα εἴκοσιν ἔτη
τοὐλάχιστον, ἵνα ὀγδοηκοντούτης γενόμενος (εἴ
τις ἐγγυητής ἐστί σοι ὅτι βιώσῃ τοσαῦτα) ὅμως


<pb n="v.6.p.404"/>

ᾖς ἐν τοῖς μηδέπω εὐδαιμονοῦσιν—εἰ μὴ μόνος
οἴει τεύξεσθαι τούτου καὶ αἱρήσειν διώκων ὃ πρὸ
σοῦ μάλα πολλοὶ καὶ ἀγαθοὶ καὶ ὠκύτεροι παρὰ
πολὺ διώκοντες οὐ κατέλαβον.</p></sp></div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="78"><sp><p>  Ἀλλὰ καὶ κατάλαβε, εἰ δοκεῖ, καὶ ἔχε ὅλον
συλλαβών· τὸ μὲν δὴ πρῶτον οὐχ ὁρῶ ὅ τι ποτ'
ἂν εἴη τἀγαθόν, ὡς ἀντάξιον δοκεῖν τῶν πόνων τῶν
τοσούτων. ἔπειτα ἐς πόσον ἔτι τὸν λοιπὸν χρόνον
ἀπολαύσεις αὐτοῦ γέρων ἤδη καὶ παντὸς ἡδέος
ἔξωρος ὢν καὶ τὸν ἕτερον πόδα φασὶν ἐν τῇ σορῷ
ἔχων; εἰ μή τι ἐς ἄλλον, ὦ γενναῖε, βίον προγυμνάζεις
ἑαυτόν, ὡς ἐς ἐκεῖνον ἐλθὼν ἄμεινον
διαγάγοις, εἰδὼς ὅντινα τρόπον χρὴ βιοῦν ὅμοιον
ὡς εἴ τις ἐς τοσοῦτον σκευάζοι τε καὶ εὐτρεπίζοι
ὡς δειπνήσων ἄμεινον ἄχρι ἂν λάθῃ ὑπὸ λιμοῦ
διαφθαρείς.</p></sp></div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="79"><sp><p>  Ἀλλὰ μὴν οὐδ’ ἐκεῖνό πω κατανενόηκας οἶμαι
ὡς ἡ μὲν ἀρετὴ ἐν ἔργοις δήπου ἐστίν, οἷον ἐν τῷ
δίκαια πράττειν καὶ σοφὰ καὶ ἀνδρεῖα, ὑμεῖς δὲ
(τὸ δὲ ὑμεῖς ὅταν εἴπω, τοὺς ἄκρους τῶν φιλοσοφούντων
φημί) ἀφέντες ταῦτα ζητεῖν καὶ ποιεῖν
ῥημάτια δύστηνα μελετᾶτε καὶ συλλογισμοὺς καὶ
ἀπορίας καὶ τὸ πλεῖστον τοῦ βίου ἐπὶ τούτοις
διατρίβετε, καὶ ὃς ἂν κρατῇ ἐν αὐτοῖς καλλίνικος
ὑμῖν δοκεῖ. ἀφ' ὧν οἶμαι καὶ τὸν διδάσκαλον
τουτονὶ θαυμάζετε γέροντα ἄνδρα, ὅτι τοὺς
προσομιλοῦντας ἐς ἀπορίαν καθίστησιν καὶ οἶδεν
ὡς χρὴ ἐρέσθαι καὶ σοφίσασθαι καὶ πανουργῆσαι
καὶ ἐς ἄφυκτα ἐμβαλεῖν, καὶ τὸν καρπὸν ἀτεχνῶς
ἀφέντες—οὗτος δὲ ἦν περὶ τὰ ἔργα—περὶ τὸν
φλοιὸν ἀσχολεῖσθε τὰ φύλλα καταχέοντες ἀλλήλων


<pb n="v.6.p.406"/>

ἐν ταῖς ὁμιλίαις. ἢ γὰρ ἄλλα ἐστὶν ἃ πράττετε, ὦ
Ἑρμότιμε, πάντες ἕωθεν εἰς ἑσπέραν;</p></sp>

<sp><speaker>ΕΡΜΟΤΙΜΟΣ</speaker><p>Οὔκ, ἀλλὰ ταῦτα.</p></sp>

<sp><speaker>ΛΥΚΙΝΟΣ</speaker><p>Ἢ οὖν οὐχὶ καὶ ὀρθῶς τις φαίη τὴν σκιὰν ὑμᾶς
θηρεύειν ἐάσαντας τὸ σῶμα ἢ τοῦ ὄφεως τὸ σύφαρ
ἀμελήσαντας τοῦ ὁλκοῦ; μᾶλλον δὲ τὸ ὅμοιον
ποιεῖν ὥσπερ εἴ τις ἐς ὅλμον ὕδωρ ἐκχέας ὑπέρῳ
σιδηρῷ πτίττοι
<note xml:lang="mul" n="6.406.1">πτίττοι . . . πτίττων C, G: πτήττοι . . . πτήττων Γ: πλήττοι . . . πλήττων N.</note>
 πράττειν ἀναγκαῖόν τι καὶ
προὔργου οἰόμενος, οὐκ εἰδὼς ὅτι ἂν ἀποβάλῃ
φασὶ τοὺς ὤμους πτίττων,
<note xml:lang="mul" n="6.406.1">πτίττοι . . . πτίττων C, G: πτήττοι . . . πτήττων Γ: πλήττοι . . . πλήττων N.</note>
 ὕδωρ ὁμοίως τὸ ὕδωρ
μένει;</p></sp></div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="80"><sp><p>  Καί μοι δὸς ἐνταῦθα ἤδη ἐρέσθαι σε εἰ ἐθέλοις
ἂν ἔξω τῶν λόγων τὰ ἄλλα ἐοικέναι τῷ διδασκάλῳ,
οὕτω μὲν ὀργίλος, οὕτω δὲ μικρολόγος,
οὕτω δὲ φιλόνεικος ὢν καὶ φιλήδονος νὴ Δί', εἰ
καὶ μὴ τοῖς πολλοῖς δοκεῖ. τί σιγᾷς,
<note xml:lang="mul" n="6.406.2">τί σιγᾷς Graevius: τι σι γε MSS.</note>
 ὦ Ἑρμότιμε;
θέλεις διηγήσομαι ἃ πρῴην ἤκουσα ὑπὲρ
φιλοσοφίας τινὸς λέγοντος ἀνδρὸς πάνυ γεγηρακότος,
ᾧ πάμπολλοι τῶν νέων ἐπὶ σοφίᾳ πλησιάζουσιν;
ἀπαιτῶν γὰρ παρά τινος τῶν μαθητῶν τὸν
μισθὸν ἠγανάκτει, λέγων ὑπερήμερον εἶναι καὶ
ἐκπρόθεσμον τοῦ ὀφλήματος, ὃν ἔδει πρὸ ἑκκαίδεκα
ἡμερῶν ἐκτετικέναι τῇ ἕνῃ καὶ νέᾳ· οὕτω γὰρ
συνθέσθαι.</p></sp></div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="81"><sp><p>  Καὶ ἐπεὶ ταῦτα ἠγανάκτει, παρεστὼς ὁ θεῖος τοῦ
νεανίσκου, ἄγροικος ἄνθρωπος καὶ ἰδιώτης ὡς πρὸς
τὰ ὑμέτερα, Πέπαυσο, εἶπεν, ὦ θαυμάσιε, τὰ



<pb n="v.6.p.408"/>

μέγιστ' ἠδικῆσθαι λέγων, εἰ ῥημάτια παρὰ σοῦ
πριάμενοι μηδέπω ἐκτετίκαμεν διάφορον. καίτοι
ἃ μὲν ἡμῖν πέπρακας, ἔχεις ἔτι καὶ αὐτὸς καὶ
οὐδὲν ἔλαττον γέγονέ σοι τῶν μαθημάτων. τὰ δ’
ἄλλα ὧν ἐξ ἀρχῆς ἐπιθυμῶν συνέστησά σοι τὸν
νεανίσκον, ὁ δ’ οὐδὲν ἀμείνων γεγένηται διὰ σέ,
ὃς τοὐμοῦ γείτονος Ἐχεκράτους τὴν θυγατέρα
συναρπάσας παρθένον οὖσαν διέφθειρεν καὶ ὀλίγου
δίκην ἔφυγε
<note xml:lang="mul" n="6.408.1">ἔφυγε Reitz: ἔφυγον MSS.</note>
 βιαίων, εἰ μὴ ἐγὼ ταλάντου ὠνησάμην
τὸ πλημμέλημα παρὰ πένητος ἀνδρὸς τοῦ
Ἐχεκράτους. τὴν μητέρα δὲ πρῴην ἐρράπισεν,
ὅτι αὐτοῦ ἐλάβετο ὑπὸ κόλπου ἐκκομίζοντος τὸν
κάδον, ὡς ἔχοι συμβολὰς οἶμαι καταθεῖναι. τὰ
μὲν γὰρ ἐς ὀργὴν καὶ θυμὸν καὶ ἀναισχυντίαν καὶ
ἐς τόλμαν καὶ ψεῦδος μακρῷ τινι ἄμεινον εἶχε πέρυσιν
ἢ νῦν. καίτοι ἐβουλόμην ἂν αὐτὸν ἐς ταῦτα
ὠφελῆσθαι ὑπὸ σοῦ μᾶλλον ἤπερ ἐκεῖνα εἰδέναι,
ἃ καθ' ἑκάστην ἡμέραν πρὸς ἡμᾶς οὐδὲν δεομένους
ἐπὶ τὸ δεῖπνον διεξέρχεται, ὡς κροκόδειλος ἥρπασε
παιδίον, καὶ ὑπέσχηται ἀποδώσειν αὐτό, ἂν ἀποκρίνηται
ὁ πατὴρ οὐκ οἶδ’ ὅ τι, ἢ ὡς ἀναγκαῖόν
ἐστιν ἡμέρας οὔσης μὴ νύκτα εἶναι. ἐνίοτε δὲ
καὶ κέρατα ἡμῖν ὁ γενναῖος ἀναφύει οὐκ οἶδ’ ὅπως
περιπλέκων τὸν λόγον. ἡμεῖς δὲ γελῶμεν ἐπὶ
τούτοις, καὶ μάλιστα ὅταν ἐπιβυσάμενος τὰ ὦτα
μελετᾷ πρὸς αὐτὸν ἕξεις τινὰς καὶ σχέσεις καὶ
καταλήψεις καὶ φαντασίας καὶ τοιαῦτα πολλὰ
ὀνόματα διεξιών. ἀκούομεν δὲ αὐτοῦ λέγοντος ὡς
καὶ ὁ θεὸς οὐκ ἐν οὐρανῷ ἐστιν ἀλλὰ διὰ πάντων
πεφοίτηκεν, οἷον ξύλων καὶ λίθων καὶ ζῴων ἄχρι
καὶ τῶν ἀτιμοτάτων. καὶ τῆς γε μητρὸς ἐρομένης
αὐτὸν τί ταῦτα ληρεῖ, καταγελάσας αὐτῆς,


<pb n="v.6.p.410"/>

Ἀλλὰ ἢν τὸν λῆρον τοῦτον, ἔφη, ἐκμάθω ἀκριβῶς,
οὐδὲν κωλύσει με μόνον πλούσιον μόνον βασιλέα
εἶναι, τοὺς δὲ ἄλλους ἀνδράποδα καὶ καθάρματα
νομίζεσθαι ὡς πρὸς ἐμέ.</p></sp></div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="82"><sp><p>  Τοιαῦτα τοῦ ἀνδρὸς εἰπόντος, ὁ φιλόσοφος ὅρα
οἵαν ἀπόκρισιν ἀπεκρίνατο, ὦ Ἑρμότιμε, ὡς
πρεσβυτικήν· ἔφη γάρ, Ἀλλ' εἴ γε μὴ ἐμοὶ
ἐπλησίαζεν οὗτος, οὐκ οἴει μακρῷ χείρω ἂν αὐτὸν
ἐξεργάσασθαι ἢ καὶ νὴ Δία ἴσως τῷ δημίῳ
παραδεδόσθαι; ὡς νῦν γε χαλινόν τινα ἐμβέβληκεν
αὐτῷ ἡ φιλοσοφία καὶ ἡ πρὸς ταύτην αἰδώς, καὶ
διὰ τοῦτο μετριώτερός ἐστιν ὑμῖν καὶ φορητὸς ἔτι.
φέρει γάρ τινα αἰσχύνην αὐτῷ, εἰ ἀνάξιος φαίνοιτο
τοῦ σχήματος καὶ τοῦ ὀνόματος, ἃ δὴ παρακολουθοῦντα
παιδαγωγεῖ αὐτόν. ὥστε δίκαιος ἂν εἴην,
εἰ καὶ μὴ ὦν βελτίω ἀπέφηνα, μισθὸν παρ' ὑμῶν
λαβεῖν, ἀλλ’ οὖν ἐκείνων γε ἃ μὴ δέδρακεν
αἰδούμενος φιλοσοφίαν. ἐπεὶ καὶ αἱ τίτθαι τοιάδε
λέγουσι περὶ τῶν παιδίων, ὡς ἀπιτητέον αὐτοῖς
ἐς διδασκάλου· καὶ γὰρ ἂν μηδέπω μαθεῖν ἀγαθόν
τι δύνωνται, ἀλλ’ οὖν φαῦλον οὐδὲν ποιήσουσιν
ἐκεῖ μένοντες. ἐγὼ μὲν οὖν τὰ ἄλλα πάντα
ἀποπλῆσαί μοι δοκῶ, καὶ ὅντινα ἂν ἐθέλῃς τῶν
εἰδότων τὰ ἡμέτερα, ἧκέ μοι ἐς αὔριον παραλαβὼν
ὄψει τε ὅπως ἐρωτᾷ καὶ πῶς ἀποκρίνεται καὶ ὅσα
μεμάθηκεν καὶ ὅσα ἤδη ἀνέγνωκε βιβλία περὶ
ἀξιωμάτων, περὶ συλλογισμῶν, περὶ καταλήψεως,
περὶ καθηκόντων καὶ ἄλλα ποικίλα. εἰ δὲ ἢ τὴν
μητέρα ἔτυπτεν ἢ παρθένους συνήρπαζε, τί ταῦτα
πρὸς ἐμέ;</p></sp></div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="83"><sp><p>οὐ γὰρ παιδαγωγόν με ἐπεστήσατε αὐτῷ.  Τοιαῦτα γέρων ἄνθρωπος ὑπὲρ φιλοσοφίας ἔλεγε.
σὺ δὲ καὶ αὐτὸς ἂν φαίης, ὦ Ἑρμότιμε, ἱκανὸν


<pb n="v.6.p.412"/>

εἶναι ὡς διὰ τοῦτο φιλοσοφοίημεν, ὡς μηδὲν τῶν
φαυλοτέρων πράττοιμεν; ἢ ἐπ' ἄλλαις ἐλπίσιν ἐξ
ἀρχῆς φιλοσοφεῖν ἠξιοῦμεν, οὐχ ὡς τῶν ἰδιωτῶν
κοσμιώτεροι εἴημεν περινοστοῦντες; τί οὖν οὐκ
ἀποκρίνῃ καὶ τοῦτο;</p></sp>

<sp><speaker>ΕΡΜΟΤΙΜΟΣ</speaker><p>Τί δὲ ἄλλο ἢ ὅτι καὶ δακρῦσαι ὀλίγου δέω; ἐς
τοσοῦτό μου καθίκετο ὁ λόγος ἀληθὴς ὤν, καὶ
ὀδύρομαι, ὅσον ἄθλιος χρόνον ἀνάλωκα καὶ προσέτι
μισθοὺς οὐκ ὀλίγους τελῶν ἀντὶ τῶν πόνων. νυνὶ
γὰρ ὥσπερ ἐκ μέθης ἀνανήφων ὁρῶ οἷα μέν ἐστιν
ὧν ἤρων, ὁπόσα δὲ πέπονθα διὰ ταῦτα.</p></sp>


</div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="84">
<sp><speaker>ΛΥΚΙΝΟΣ</speaker><p> Καὶ τί δεῖ δακρύων, ὦ χρηστέ; τὸ γὰρ τοῦ
μύθου ἐκεῖνο πάνυ συνετόν, οἶμαι, ὃν Αἴσωπος διηγεῖτο·
ἔφη γὰρ ἄνθρωπόν τινα ἐπὶ τῇ ἠϊόνι
καθεζόμενον ἐπὶ τὴν κυματωγὴν ἀριθμεῖν τὰ
κύματα, σφαλέντα δὲ καὶ ἄχθεσθαι καὶ ἀνιᾶσθαι,
ἄχρι δὴ τὴν κερδὼ παραστᾶσαν εἰπεῖν αὐτῷ, Τί,
ὦ γενναῖε, ἀνιᾷ τῶν παρελθόντων ἕνεκα, δέον τὰ
ἐντεῦθεν ἀρξάμενον ἀριθμεῖν ἀμελήσαντα ἐκείνων;
Καὶ σὺ τοίνυν, ἐπείπερ οὕτω σοι δοκεῖ, ἐς τὸ
λοιπὸν ἂν ἄμεινον ποιήσαις βίον τε κοινὸν ἅπασι
βιοῦν ἀξιῶν καὶ συμπολιτεύσῃ τοῖς πολλοῖς οὐδὲν
ἀλλόκοτον καὶ τετυφωμένον ἐλπίζων, καὶ οὐκ
αἰσχυνῇ, ἤνπερ εὖ φρονῇς, εἰ γέρων ἄνθρωπος
μεταμαθήσῃ καὶ μεταχωρήσεις πρὸς τὸ βέλτιον.
</p></sp></div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="85"><sp><p> ταῦτα πάντα, ὦ φιλότης, ὁπόσα εἶπον, μή με
νομίσῃς κατὰ τῆς Στοᾶς παρεσκευασμένον ἢ
ἔχθραν τινὰ ἐξαίρετον πρὸς Στωϊκοὺς ἐπανῃρημένον


<pb n="v.6.p.414"/>

εἰρηκέναι, ἀλλὰ κοινὸς ἐπὶ πάντας ὁ λόγος.
τὰ γὰρ αὐτὰ πρὸς σὲ εἶπον ἄν, εἰ τὰ Πλάτωνος ἢ
Ἀριστοτέλους ᾕρησο τῶν ἄλλων ἀκρίτων ἐρήμην
καταγνούς. νῦν δὲ ἐπεὶ τὰ Στωϊκῶν προετίμησας,
πρὸς τὴν Στοὰν ἀποτετάσθαι ὁ λόγος ἔδοξεν
οὐδὲν ἐξαίρετον πρὸς αὐτὴν ἔχων.</p></sp>


</div>

<div type="textpart" subtype="section" xml:base="urn:cts:greekLit:tlg0062.tlg063.perseus-grc3" n="86">
<sp><speaker>ΕΡΜΟΤΙΜΟΣ</speaker><p> Εὖ λέγεις· ἄπειμι γοῦν ἐπ' αὐτὸ τοῦτο, ὡς
μεταβαλοίμην καὶ αὐτὸ δὴ τὸ σχῆμα. ὄψει γοῦν
οὐκ εἰς μακρὰν οὔτε πώγωνα ὥσπερ νῦν λάσιον καὶ
βαθὺν οὔτε δίαιταν κεκολασμένην, ἀλλ’ ἄνετα
πάντα καὶ ἐλεύθερα. τάχα δὲ καὶ πορφυρίδα
μεταμφιάσομαι, ὡς εἰδεῖεν ἅπαντες ὅτι μηκέτι μοι
τῶν λήρων ἐκείνων μέτεστιν. ὡς εἴθε γε καὶ
ἐξεμέσαι δυνατὸν ἦν ἅπαντα ἐκεῖνα, ὁπόσα ἤκουσα
παρ' αὐτῶν, καὶ εὖ ἴσθι, οὐκ ἂν ὤκνησα καὶ
ἐλλέβορον πιεῖν διὰ τοῦτο ἐς τὸ ἔμπαλιν ἢ ὁ
Χρύσιππος, ὅπως μηδὲν ἔτι νοήσαιμι ὧν φασιν.
σοὶ δ’ οὖν οὐ μικρὰν χάριν οἶδα, ὦ Λυκῖνε, ὅτι με
παραφερόμενον ὑπὸ θολεροῦ τινος χειμάρρου καὶ
τραχέος, ἐπιδιδόντα ἐμαυτὸν καὶ κατὰ ῥοῦν συρρέοντα
τῷ ὕδατι, ἀνέσπασας ἐπιστάς, τὸ τῶν
τραγῳδῶν τοῦτο, θεὸς ἐκ μηχανῆς ἐπιφανείς.
δοκῶ δέ μοι οὐκ ἀλόγως ἂν καὶ ξυρήσασθαι τὴν
κεφαλὴν ὥσπερ οἱ ἐκ τῶν ναυαγίων ἀποσωθέντες
ἐλεύθεροι, ἅτε καὶ σωτήρια τήμερον ἄξων
<note xml:lang="mul" n="6.414.1">ἄξων N; ἄξειν Γ.</note>
 τοσαύτην
ἀχλὺν ἀποσεισάμενος τῶν ὀμμάτων. φιλοσόφῳ δὲ
εἰς τὸ λοιπὸν κἂν ἄκων ποτὲ ὁδῷ
<note xml:lang="mul" n="6.414.2">ὁδῷ Fritzsche: ἐν ὁδῷ MSS.</note>
 βαδίζων
ἐντύχω, οὕτως ἐκτραπήσομαι καὶ περιστήσομαι
ὥσπερ τοὺς λυττῶντας τῶν κυνῶν.</p></sp>


</div></div></body></text></TEI>

