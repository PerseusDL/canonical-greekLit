<?xml version="1.0" encoding="UTF-8"?><TEI.2>
<teiHeader>
<fileDesc>
<titleStmt>
<title>Leucippe et Clitophon</title>
<author>Achilles Tatius</author>
<editor role="editor">Rudolf Hercher</editor>
 <sponsor>Perseus Project, Tufts University</sponsor>
 <principal>Gregory Crane</principal>
 <respStmt>
  <resp>Prepared under the supervision of</resp>
  <name>Lisa Cerrato</name>
  <name>Rashmi Singhal</name> 
  <name>Bridget Almas</name>
 </respStmt>   
<funder n="org:Google">Google Digital Humanities Awards Program</funder>
</titleStmt>
<publicationStmt>
<publisher>Trustees of Tufts University</publisher>
<pubPlace>Medford, MA</pubPlace>
<authority>Perseus Project</authority>
 <date type="release">2011-09-12</date>
</publicationStmt>
<sourceDesc>
<biblStruct>
<monogr>
<author>Achilles Tatius</author>
<title>Erotici Scriptores Graeci, Vol 1</title>
<editor role="editor">Rudolf Hercher</editor>
<imprint>
<publisher>in aedibus B. G. Teubneri</publisher>
<pubPlace>Leipzig</pubPlace>
<date>1858</date>
</imprint>
</monogr>
 <ref target="https://archive.org/details/bub_gb_U5a2is9oylUC/page/n99">Internet Archive</ref>
</biblStruct>
<p>Keyboarding</p>
</sourceDesc>
</fileDesc>
<encodingDesc>
<refsDecl doctype="TEI.2">
<state unit="book" delim="."/>
<state unit="chapter" n="chunk" delim="."/>
<state unit="section"/>
</refsDecl>
</encodingDesc>
<profileDesc>
<langUsage>
<language id="greek">Greek</language>
</langUsage>
</profileDesc>
</teiHeader>
<text id="tlg0532.tlg001.perseus-grc1" lang="greek">
<body>
<pb id="p.37"/>
<div1 type="book" n="1">
<div2 type="chapter" n="1">
<div3 type="section" n="1">
<p>
Σιδὼν ἐπὶ θαλάττῃ πόλις, Ἀσσυρίων ἡ θάλασσα,
μήτηρ Φοινίκων ἡ πόλις, Θηβαίων ὁ δῆμος
πατήρ· δίδυμος λιμὴν ἐν κόλπῳ πλατύς, ἠρέμα κλείων
τὸ πέλαγος. Ἧι γὰρ ὁ κόλπος κατὰ πλευρὰν ἐπὶ δεξιὰ
κοιλαίνεται, στόμα δεύτερον ὀρώρυκται, καὶ τὸ ὕδωρ
αὖθις εἰσρεῖ, καὶ γίνεται τοῦ λιμένος ἄλλος λιμήν,
ὡς χειμάζειν μὲν ταύτῃ τὰς ὁλκάδας ἐν γαλήνῃ, θερίζειν
δὲ τοῦ λιμένος ἐς τὸ προκόλπιον.
</p>
</div3>
<div3 type="section" n="2">
<p> Ἐνταῦθα
ἥκων ἐκ πολλοῦ χειμῶνος σῶστρα ἔθυον ἐμαυτοῦ τῇ
τῶν Φοινίκων θεᾷ· Ἀστάρτην αὐτὴν οἱ Σιδώνιοι
καλοῦσι. Περιϊὼν οὖν καὶ τὴν ἄλλην πόλιν καὶ περισκοπῶν
τὰ ἀναθήματα, ὁρῶ γραφὴν ἀνακειμένην
γῆς ἅμα καὶ θαλάττης. Εὐρώπης ἡ γραφή, Φοινίκων
ἡ θάλασσα, Σιδῶνος ἡ γῆ.
</p>
</div3>
<div3 type="section" n="3">
<p> Ἐν τῇ γῇ λειμὼν
καὶ χορὸς παρθένων· ἐν τῇ θαλάττῃ ταῦρος ἐνήχετο,
καὶ τοῖς νώτοις καλὴ παρθένος ἐπεκάθητο, ἐπὶ Κρήτην
τῷ ταύρῳ πλέουσα. Ἐκόμα πολλοῖς ἄνθεσιν ὁ
λειμών, δένδρων αὐτοῖς ἀνεμέμικτο φάλαγξ καὶ φυτῶν·
συνεχῆ τὰ δένδρα, συνηρεφῆ τὰ πέταλα· συνῆπτον
οἱ πτόρθοι τὰ φύλλα, καὶ ἐγίνετο τοῖς ἄνθεσιν
ὄροφος ἡ τῶν φύλλων συμπλοκή.
</p>
</div3>
<div3 type="section" n="4">
<p> Ἔγραψεν ὁ τεχνίτης
ὑπὸ τὰ πέταλα καὶ τὴν σκιάν, καὶ ὁ ἥλιος ἠρέμα
<del>τοῦ λειμῶνος</del> κάτω <del>σποράδην</del> διέρρει, ὅσον τὸ συνηρεφὲς
τῆς τῶν φύλλων κόμης ἀνέῳξεν ὁ γραφεύς.
<pb id="p.38"/>
</p>
</div3>
<div3 type="section" n="5">
<p>Ὅλον ἐτείχιζε τὸν λειμῶνα περιβολή, εἴσω δὲ τοῦ τῶν
ὀρόφων στεφανώματος ὁ λειμὼν ἐκάθητο· αἱ δὲ πρασιαὶ
τῶν ἀνθέων ὑπὸ τὰ πέταλα τῶν φυτῶν στοιχηδὸν
ἐπεφύκεσαν, νάρκισσος καὶ ῥόδα καὶ μύρριναι·
 ὕδωρ δὲ κατὰ μέσον ἔρρει τοῦ λειμῶνος, τὸ μὲν ἀναβλύζον
κάτωθεν ἀπὸ τῆς γῆς, τὸ δὲ τοῖς ἄνθεσι καὶ
τοῖς φυτοῖς περιχεόμενον.
</p>
</div3>
<div3 type="section" n="6">
<p>Ὀχετηγός τις ἐγέγραπτο δίκελλαν
κατέχων καὶ περὶ μίαν ἀμάραν κεκυφὼς καὶ
ἀνοίγων τὴν ὁδὸν τῷ ῥεύματι. Ἐν δὲ τῷ τοῦ λειμῶνος
 τέλει πρὸς ταῖς ἐπὶ θάλατταν τῆς γῆς ἐκβολαῖς
τὰς παρθένους ἔταξεν ὁ τεχνίτης.
</p>
</div3>
<div3 type="section" n="7">
<p>Τὸ σχῆμα ταῖς
παρθένοις καὶ χαρᾶς καὶ φόβου· στέφανοι περὶ τοῖς
μετώποις δεδεμένοι· κόμαι κατὰ τῶν ὤμων λελυμέναι·
τὸ σκέλος πᾶν γεγυμνωμέναι, τὸ μὲν ἄνω τοῦ
 χιτῶνος, τὸ δὲ κάτω τοῦ πεδίλου, τὸ γὰρ ζῶμα
μέχρι γόνατος ἀνεῖλκε τὸν χιτῶνα· τὸ πρόσωπον
ὠχραί, σεσηρυῖαι τὰς παρειάς, τοὺς ὀφθαλμοὺς ἀνοίξασαι
πρὸς τὴν θάλατταν, μικρὸν ὑποκεχηνυῖαι τὸ
στόμα, ὥσπερ ἀφήσειν ὑπὸ φόβου μέλλουσαι καὶ
βοήν·
</p>
</div3>
<div3 type="section" n="8">
<p> τὰς χεῖρας ὡς ἐπὶ τὸν βοῦν ὤρεγον. Ἐπέβαινον
ἄκρας τῆς θαλάττης, ὅσον μικρὸν ὑπεράνω τῶν
ταρσῶν ὑπερέχειν τὸ κῦμα· ἐῴκεσαν δὲ βούλεσθαι
μὲν ὡς ἐπὶ τὸν ταῦρον δραμεῖν, φοβεῖσθαι δὲ τῇ
θαλάττῃ προσελθεῖν. Τῆς δὲ θαλάττης ἡ χρόα διπλῆ·
 τὸ μὲν γὰρ πρὸς τὴν γῆν ὑπέρυθρον, κυάνεον
δὲ τὸ πρὸς τὸ πέλαγος.
</p>
</div3>
<div3 type="section" n="9">
<p>Ἀφρὸς <del>δὲ</del> ἐπεποίητο καὶ πέτραι
καὶ κύματα· αἱ πέτραι τῆς γῆς ὑπερβεβλημέναι,
ὁ ἀφρὸς περιλευκαίνων τὰς πέτρας, τὸ κῦμα κορυφούμενον
καὶ περὶ τὰς πέτρας λυόμενον εἰς τοὺς ἀφρούς.
 <del>Ὁ</del> ταῦρος ἐν μέσῃ τῇ θαλάττῃ ἐγέγραπτο τοῖς κύμασιν
<pb id="p.39"/>
ἐποχούμενος, ὡς ὄρους ἀναβαίνοντος τοῦ κύματος
ἔνθα καμπτόμενον τοῦ βοὸς κυρτοῦται τὸ σκέλος.
</p>
</div3>
<div3 type="section" n="10">
<p> Ἡπαρθένος μέσοις ἐπεκάθητο τοῖς νώτοις τοῦ
βοός, οὐ περιβάδην, ἀλλὰ κατὰ πλευράν, ἐπὶ δεξιὰ
συμβᾶσα τὼ πόδε, τῇ λαιᾷ τοῦ κέρως ἐχομένη, ὥσπερ
ἡνίοχος χαλινοῦ· καὶ γὰρ ὁ βοῦς ἐπέστραπτο ταύτῃ
μᾶλλον πρὸς τὸ τῆς χειρὸς ἕλκον ἡνιοχούμενος. Χιτὼν
ἀμφὶ τὰ στέρνα τῆς παρθένου μέχρις αἰδοῦς·
τοὐντεῦθεν ἐπεκάλυπτε χλαῖνα τὰ κάτω τοῦ σώματος·
λευκὸς ὁ χιτών, ἡ χλαῖνα πορφυρᾶ, τὸ δὲ σῶμα
διὰ τῆς ἐσθῆτος ὑπεφαίνετο.
</p>
</div3>
<div3 type="section" n="11">
<p> Βαθὺς ὀμφαλός, γαστὴρ
τεταμένη, λαπάρα στενή· τὸ στενὸν εἰς ἰξὺν
καταβαῖνον ηὐρύνετο. Μαζοὶ τῶν στέρνων ἠρέμα
προκύπτοντες· ἡ συνάγουσα ζώνη τὸν χιτῶνα καὶ
τοὺς μαζοὺς ἔκλειε, καὶ ἐγίνετο τοῦ σώματος κάτοπτρον
ὁ χιτών.
</p>
</div3>
<div3 type="section" n="12">
<p> Αἱ χεῖρες ἄμφω διετέταντο, ἡ μὲν
ἐπὶ κέρας, ἡ δὲ ἐπ̓ οὐράν· ἤρτητο δὲ ἀμφοῖν ἑκατέρωθεν
ὑπὲρ τὴν κεφαλὴν καλύπτρα κύκλῳ τῶν
νώτων ἐμπεπετασμένη. Ὁ δὲ κόλπος τοῦ πέπλου πάντοθεν
ἐτέτατο κυρτούμενος· καὶ ἦν οὗτος ἄνεμος τοῦ
ζωγράφου. Ἡ δὲ ἐπεκάθητο τῷ ταύρῳ δίκην πλεούσης
νεώς, ὥσπερ ἱστίῳ τῷ πέπλῳ χρωμένη.
</p>
</div3>
<div3 type="section" n="13">
<p> Περὶ δὲ
τὸν βοῦν ὠρχοῦντο δελφῖνες, ἔπαιζον Ἔρωτες· εἶπες
ἂν αὐτῶν γεγράφθαι καὶ τὰ κινήματα. Ἔρως εἷλκε
τὸν βοῦν· Ἔρως, μικρὸν παιδίον, ἡπλώκει τὸ πτερόν,
ἤρτητο <del>τὴν</del> φαρέτραν, ἐκράτει τὸ πῦρ· ἐπέστραπτο
δὲ ὡς ἐπὶ τὸν Δία καὶ ὑπεμειδία, ὥσπερ
αὐτοῦ καταγελῶν ὅτι δἰ αὐτὸν γέγονε βοῦς.
</p>
</div3>
</div2>
<div2 type="chapter" n="2">
<div3 type="section" n="1">
<p>
 Ἐγὼ δὲ καὶ τἆλλα μὲν ἐπῄνουν τῆς γραφῆς, ἅτε
δὲ ὢν ἐρωτικὸς περιεργότερον ἔβλεπον τὸν ἄγοντα
τὸν βοῦν Ἔρωτα καὶ “οἷον” εἶπον “ἄρχει βρέφος οὐρανοῦ
καὶ γῆς καὶ θαλάττης.” Ταῦτά μου λέγοντος
<pb id="p.40"/>
νεανίσκος καὶ αὐτὸς παρεστὼς “ἐγὼ ταῦτ̓ ἂν ἐδείκνυν” </p>
</div3>
<div3 type="section" n="2">
<p>ἔφη “τοσαύτας ὕβρεις ἐξ ἔρωτος παθών.” “Καὶ
τί πέπονθασ” εἶπον, “ὦγαθέ; καὶ γὰρ ὁρῶ σε τὴν
ὄψιν οὐ μακρὰν ὄντα τῆς τοῦ θεοῦ τελετῆς.” “Σμῆνος
 ἀνεγείρεισ” εἶπε “λόγων· τὰ γὰρ ἐμὰ μύθοις
ἔοικε.” “Μὴ κατοκνήσῃς, ὦ βέλτιστε” ἔφην, “πρὸς
τοῦ Διὸς καὶ τοῦ Ἔρωτος αὐτοῦ, ταύτῃ μᾶλλον ἥσειν,
</p>
</div3>
<div3 type="section" n="3">
<p>εἰ καὶ μύθοις ἔοικε.” Καὶ ταῦτα δὴ λέγων δεξιοῦμαί τε
αὐτὸν καὶ ἐπί τινος ἄλσους ἄγω γείτονος, ἔνθα πλάτανοι
 μὲν ἐπεφύκεσαν πολλαὶ καὶ πυκναί, παρέρρει
δὲ ὕδωρ ψυχρόν τε καὶ διαυγές, οἷον ἀπὸ χιόνος ἄρτι
λυθείσης ἔρχεται. Καθίσας οὖν αὐτὸν ἐπί τινος
θώκου χαμαιζήλου καὶ αὐτὸς παρακαθισάμενος “ὥρα
μοι” ἔφην “τῆς τῶν λόγων ἀκροάσεως· πάντως δ᾽
 ὁ τόπος ἡδὺς καὶ μύθων ἄξιος ἐρωτικῶν.” </p>
</div3>
</div2>
<div2 type="chapter" n="3">
<div3 type="section" n="1">
<p>
Ὁ δ᾽ ἄρχεται τοῦ λέγειν ὧδε“ἐμοὶ Φοινίκη γένος,
Τύρος <del>ἡ</del> πατρίς, ὄνομα Κλειτοφῶν, πατὴρ
Ἱππίας, ἀδελφὸς πατρὸς Σώστρατος, οὐ πάντα δὲ
ἀδελφός, ἀλλ̓ ὅσον ἀμφοῖν εἷς πατήρ· αἱ γὰρ μητέρες
 τῷ μὲν ἦν Βυζαντία, τῷ δὲ ἐμῷ πατρὶ Τυρία.
Ὁ μὲν οὖν τὸν πάντα χρόνον εἶχεν ἐν Βυζαντίῳ· πολὺς
γὰρ ὁ τῆς μητρὸς κλῆρος ἦν αὐτῷ· ὁ δὲ ἐμὸς
πατὴρ ἐν Τύρῳ κατῴκει.
</p>
</div3>
<div3 type="section" n="2">
<p>Τὴν δὲ μητέρα οὐκ οἶδα τὴν
ἐμήν· ἐπὶ νηπίῳ γάρ μοι τέθνηκεν. Ἐδέησεν οὖν
 τῷ πατρὶ γυναικὸς ἑτέρας, ἐξ ἧς ἀδελφή μοι Καλλιγόνη
γίνεται. Καὶ ἐδόκει μὲν τῷ πατρὶ συνάψαι
<del>μᾶλλον</del> ἡμᾶς γάμῳ· αἱ δὲ Μοῖραι τῶν ἀνθρώπων
κρείττονες ἄλλην ἐτήρουν μοι γυναῖκα. Φιλεῖ δὲ τὸ
δαιμόνιον πολλάκις <del>τοῖς</del> ἀνθρώποις τὸ μέλλον νύκτωρ
 λαλεῖν οὐχ ἵνα φυλάξωνται μὴ παθεῖν ʽοὐ γὰρ
εἱμαρμένης δύνανται κρατεῖν̓, ἀλλ̓ ἵνα κουφότερον
<pb id="p.41"/>
πάσχοντες φέρωσι.
</p>
</div3>
<div3 type="section" n="3">
<p> Τὸ μὲν γὰρ ἀθρόον καὶ ἀπροσδόκητον
ἐκπλήσσει τὴν ψυχὴν ἄφνω προσπεσὸν καὶ
κατεβάπτισε, τὸ δὲ πρὸ τοῦ παθεῖν προσδοκώμενον
προκατηνάλωσε κατὰ μικρὸν μελετώμενον τοῦ πάθους
τὴν ἀκμήν. Ἐπεὶ γὰρ εἶχον ἔνατον ἔτος ἐπὶ
τοῖς δέκα, καὶ παρεσκεύαζεν ὁ πατὴρ εἰς νέωτα ποιήσων
τοὺς γάμους, ἤρχετο τοῦ δράματος ἡ τύχη.
</p>
</div3>
<div3 type="section" n="4">
<p> Ὄναρ
ἐδόκουν συμφῦναι τῇ παρθένῳ τὰ κάτω μέρη μέχρις
ὀμφαλοῦ, δύο δὲ ἐντεῦθεν τὰ ἄνω σώματα· ἐφίσταται
δέ μοι γυνὴ φοβερὰ καὶ μεγάλη, τὸ πρόσωπον
ἀγρία, ὀφθαλμὸς ἐν αἵματι, βλοσυραὶ παρειαί, ὄφεις
αἱ κόμαι· ἅρπην ἐκράτει τῇ δεξιᾷ, δᾷδα τῇ λαιᾷ.
Ἐπιπεσοῦσα οὖν μοι θυμῷ καὶ ἀνατείνασα τὴν ἅρπην
καταφέρει τῆς ἰξύος, ἔνθα τῶν δύο σωμάτων
ἦσαν αἱ συμβολαί, καὶ ἀποκόπτει μου τὴν παρθένον.
</p>
</div3>
<div3 type="section" n="5">
<p> Περιδεὴς οὖν ἀναθορὼν <del>ἐκ τοῦ δείματος</del> φράζω μὲν
πρὸς οὐδένα, κατ̓ ἐμαυτὸν δὲ πονηρὰ ἐσκεπτόμην.</p>
<p>Ἐν δὲ τούτῳ συμβαίνει τοιάδε. Ἦν ἀδελφός,
ὡς ἔφην, τοῦ πατρὸς Σώστρατος. Παρὰ τούτου τις
ἔρχεται κομίζων ἐπιστολὰς ἀπὸ Βυζαντίου, καὶ ἦν τὰ
γεγραμμένα τοιάδε·
<quote rend="blockquote">
<lb/>Ἱππίᾳ τῷ ἀδελφῷ χαίρειν Σώστρατος.
</quote>
</p>
</div3>
<div3 type="section" n="6">
<p>
<quote rend="blockquote">
<p> ἥκουσι πρὸς σὲ θυγάτηρ ἐμὴ Λευκίππη καὶ Πάνθεια
<lb/>γυνή· πόλεμος γὰρ περιλαμβάνει Βυζαντίους Θρᾳκικός.
<lb/>Σῶζε δή μοι τὰ φίλτατα τοῦ γένους μέχρι τῆς τοῦ πολέμου τύχης.
</p>
</quote>
”
</p>
</div3>
</div2>
<div2 type="chapter" n="4">
<div3 type="section" n="1">
<p>
 Ταῦτα ὁ πατὴρ ἀναγνοὺς ἀναπηδᾷ καὶ ἐπὶ τὴν
θάλατταν ἐκτρέχει καὶ μικρὸν ὕστερον αὖθις ἐπανῆκεν.
Εἵποντο δὲ αὐτῷ κατόπιν πολὺ πλῆθος οἰκετῶν
καὶ θεραπαινίδων, ἃς συνεκπέμψας ὁ Σώστρατος
<pb id="p.42"/>
ἔτυχε ταῖς γυναιξίν· ἐν μέσοις δὲ ἦν γυνὴ μεγάλη
καὶ πλουσία τῇ στολῇ.
</p>
</div3>
<div3 type="section" n="2">
<p>Ὡς δὲ ἐνέτεινα τοὺς ὀφθαλμοὺς
ἐπ̓ αὐτήν, ἐν ἀριστερᾷ παρθένος ἐκφαίνεταί
μοι, καὶ καταστράπτει μου τοὺς ὀφθαλμοὺς τῷ
προσώπῳ.
</p>
</div3>
<div3 type="section" n="3">
<p> Τοιαύτην εἶδον ἐγώ ποτε ἐπὶ ταύρῳ γεγραμμένην
Σελήνην· ὄμμα γοργὸν ἐν ἡδονῇ· κόμη
ξανθή, τὸ ξανθὸν οὖλον· ὀφρὺς μέλαινα, τὸ μέλαν
ἄκρατον· λευκὴ παρειά, τὸ λευκὸν ἐς μέσον ἐφοινίσσετο
καὶ ἐμιμεῖτο πορφύραν, οἵαν εἰς τὸν ἐλέφαντα
 Λυδία βάπτει γυνή· τὸ στόμα ῥόδων ἄνθος
ἦν, ὅταν ἄρχηται τὸ ῥόδον ἀνοίγειν τῶν
φύλλων τὰ χείλη.
</p>
</div3>
<div3 type="section" n="4">
<p>Ὡς δὲ εἶδον, εὐθὺς ἀπωλώλειν·
κάλλος γὰρ ὀξύτερον τιτρώσκει βέλους καὶ διὰ τῶν
ὀφθαλμῶν ἐς τὴν ψυχὴν καταρρεῖ· ὀφθαλμὸς γὰρ
ὁδὸς ἐρωτικῷ τραύματι.
</p>
</div3>
<div3 type="section" n="5">
<p> Πάντα δέ με εἶχεν ὁμοῦ,
ἔπαινος, ἔκπληξις, τρόμος, αἰδώς, ἀναίδεια· ἐπῄνουν
τὸ μέγεθος, ἐκπεπλήγμην τὸ κάλλος, ἔτρεμον τὴν
καρδίαν, ἔβλεπον ἀναιδῶς, ᾐδούμην ἁλῶναι· τοὺς
δὲ ὀφθαλμοὺς ἀφέλκειν μὲν ἀπὸ τῆς κόρης ἐβιαζόμην,
 οἱ δὲ οὐκ ἤθελον, ἀλλ̓ ἀνθεῖλκον ἑαυτοὺς
ἐκεῖ τῷ τοῦ κάλλους ἑλκόμενοι πείσματι, καὶ τέλος ἐνίκησαν.
</p>
</div3>
</div2>
<div2 type="chapter" n="5">
<div3 type="section" n="1">
<p>
Αἱ μὲν δὴ κατήγοντο πρὸς ἡμᾶς, καὶ αὐταῖς ὁ
πατὴρ μέρος τι τῆς οἰκίας ἀποτεμόμενος εὐτρεπίζει
 δεῖπνον. Καὶ ἐπεὶ καιρὸς ἦν, συνεπίνομεν κατὰ δύο
τὰς κλίνας διαλαχόντες, οὕτω γὰρ ἔταξεν ὁ πατήρ·
αὐτὸς κἀγὼ τὴν μέσην, αἱ μητέρες αἱ δύο τὴν ἐν ἀριστερᾷ,
</p>
</div3>
<div3 type="section" n="2">
<p>τὴν δεξιὰν εἶχον αἱ παρθένοι. Ἐγὼ δὲ ὡς
ταύτην ἤκουσα τὴν εὐταξίαν, μικροῦ προσελθὼν
 κατεφίλησα τὸν πατέρα, ὅτι μοι κατ̓ ὀφθαλμοὺς ἀνέκλινε
τὴν παρθένον.
</p>
</div3>
<div3 type="section" n="3">
<p>Τί μὲν οὖν ἔφαγον, μὰ τοὺς
θεούς, ἔγωγε οὐκ ᾔδειν, ἐῴκειν γὰρ τοῖς ἐν ὀνείροις
<pb id="p.43"/>
ἐσθίουσιν· ἐρείσας δὲ κατὰ τῆς στρωμνῆς τὸν ἀγκῶνα
καὶ ἐγκλίνας ἐμαυτόν, ὅλοις ἔβλεπον τὴν κόρην
τοῖς προσώποις, κλέπτων ἅμα τὴν θέαν· τοῦτο γάρ
μοι ἦν τὸ δεῖπνον.
</p>
</div3>
<div3 type="section" n="4">
<p> Ὡς δὲ ἦμεν ἀπὸ τοῦ δείπνου,
παῖς εἰσέρχεται κιθάραν ἁρμοσάμενος, τοῦ παρὸς
οἰκέτης, καὶ ψιλαῖς τὸ πρῶτον διατινάξας ταῖς χερσὶ
τὰς χορδὰς ἔκρουε καί τι κρουμάτιον λιγήνας ὑποψιθυρίζουσι
τοῖς δακτύλοις, μετὰ τοῦτο ἤδη τῷ πλήκτρῳ
τὰς χορδὰς ἔκρουε, καὶ ὀλίγον ὅσον κιθαρίσας
συνῇδε τοῖς κρούμασι.
</p>
</div3>
<div3 type="section" n="5">
<p> Τὸ δὲ ᾆσμα ἦν Ἀπόλλων μεμφόμενος
τὴν Δάφνην φεύγουσαν καὶ διώκων ἅμα καὶ
μέλλων καταλαμβάνειν καὶ γινομένη φυτὸν ἡ κόρη
καὶ Ἀπόλλων τὸ φυτὸν στεφανούμενος. Τοῦτό μοι
μᾶλλον τὴν ψυχὴν ἐξέκαυσεν·
</p>
</div3>
<div3 type="section" n="6">
<p> ὑπέκκαυμα γὰρ ἐπιθυμίας
λόγος ἐρωτικός· κἂν εἰς σωφροσύνην τις
ἑαυτὸν νουθετῇ, τῷ παραδείγματι πρὸς τὴν μίμησιν
ἐρεθίζεται, μάλισθ̓ ὅταν ἐκ τοῦ κρείττονος ᾖ τὸ παράδειγμα·
ἡ γὰρ ὧν ἁμαρτάνει τις αἰδὼς τῷ τοῦ
βελτίονος ἀξιώματι παρρησία γίνεται.
</p>
</div3>
<div3 type="section" n="7">
<p> Καὶ ταῦτα
πρὸς ἐμαυτὸν ἔλεγον “ἰδοὺ καὶ Ἀπόλλων ἐρᾷ, κἀκεῖνος
παρθένου, καὶ ἐρῶν οὐκ αἰσχύνεται, ἀλλὰ διώκει
τὴν παρθένον· σὺ δὲ ὀκνεῖς καὶ αἰδῇ καὶ ἀκαίρως
σωφρονεῖς; μὴ κρείττων εἶ τοῦ θεοῦ;” </p>
</div3>
</div2>
<div2 type="chapter" n="6">
<div3 type="section" n="1">
<p>
 Ὡς δὲ ἦν ἑσπέρα, πρότεραι μὲν πρὸς ὕπνον
ἐτράπησαν αἱ γυναῖκες, μικρὸν δὲ ὕστερον καὶ ἡμεῖς,
οἱ μὲν <del>δὴ</del> ἄλλοι τῇ γαστρὶ μετρήσαντες τὴν ἡδονήν,
ἐγὼ δὲ τὴν εὐωχίαν ἐν τοῖς ὀφθαλμοῖς φέρων, τῶν
τε τῆς κόρης προσώπων γεμισθεὶς καὶ ἀκράτῳ θεάματι
καὶ μέχρι κόρου προελθὼν ἀπῆλθον μεθύων
ἔρωτι.
</p>
</div3>
<div3 type="section" n="2">
<p> Ὡς δὲ εἰς τὸ δωμάτιον παρῆλθον, ἔνθα μοι
<pb id="p.44"/>
καθεύδειν ἔθος ἦν, οὐδὲ ὕπνου τυχεῖν ἠδυνάμην.
Ἔστι μὲν γὰρ φύσει καὶ τἆλλα νοσήματα καὶ τὰ τοῦ
σώματος τραύματα <del>ἐν</del> νυκτὶ χαλεπώτερα, καὶ
ἐπανίσταται μᾶλλον ἡμῖν ἡσυχάζουσι καὶ ἐρεθίζει τὰς
ἀλγηδόνας·
</p>
</div3>
<div3 type="section" n="3">
<p> ὅταν γὰρ ἀναπαύηται τὸ σῶμα, τότε
σχολάζει τὸ ἕλκος νοσεῖν· τὰ δὲ τῆς ψυχῆς τραύματα
μὴ κινουμένου τοῦ σώματος, πολὺ μᾶλλον ὀδυνᾷ.
Ἐν ἡμέρᾳ μὲν γὰρ ὀφθαλμοὶ καὶ ὦτα πολλῆς γεμιζόμενα
περιεργίας ἐπικουφίζει τῆς νόσου τὴν ἀκμήν,
 ἀντιπερισπῶντα τὴν ψυχὴν τῆς εἰς τὸ πονεῖν σχολῆς·
ἐὰν δὲ ἡσυχίᾳ τὸ σῶμα πεδηθῇ, καθ̓ ἑαυτὴν ἡ ψυχὴ
γενομένη τῷ κακῷ κυμαίνεται.
</p>
</div3>
<div3 type="section" n="4">
<p>Πάντα γὰρ ἐξεγείρεται
τότε τὰ τέως κοιμώμενα· τοῖς πενθοῦσιν αἱ λῦπαι,
τοῖς μεριμνῶσιν αἱ φροντίδες, τοῖς κινδυνεύουσιν
 οἱ φόβοι, τοῖς ἐρῶσι τὸ πῦρ. Περὶ δὲ τὴν
ἕω μόλις ἐλεήσας μέ τις ὕπνος ἀνέπαυσεν ὀλίγον.
</p>
</div3>
<div3 type="section" n="5">
<p>Ἀλλ̓ οὐδὲ τότε μου τῆς ψυχῆς ἀπελθεῖν ἤθελεν
ἡ κόρη· πάντα γὰρ ἦν· μοι Λευκίππη τὰ ἐνύπνια·
διελεγόμην αὐτῇ, συνέπαιζον, συνεδείπνουν, ἡπτόμην,
 πλείονα εἶχον ἀγαθὰ τῆς ἡμέρας. Καὶ γὰρ
κατεφίλησα, καὶ ἦν τὸ φίλημα ἀληθινόν· ὥστ̓ ἐπειδή
με ἤγειρεν ὁ οἰκέτης, ἐλοιδορούμην αὐτῷ τῆς
ἀκαιρίας, ὡς ἀπολέσας ὄνειρον οὕτω γλυκύν.
</p>
</div3>
<div3 type="section" n="6">
<p>Ἀναστὰς
οὖν ἐβάδιζον ἐξεπίτηδες εἴσω τῆς οἰκίας κατὰ
 πρόσωπον τῆς κόρης βιβλίον ἅμα κρατῶν, καὶ ἐγκεκυφὼς
ἀνεγίνωσκον· τοῖς δὲ ὀφθαλμοῖς, εἰ κατὰ τὰς
θύρας γενοίμην, ἐπίλλιζον κάτωθεν, καί τινας περιπατήσας
διαύλους καὶ ἐποχετευσάμενος ἐκ τῆς θέας
ἔρωτα σαφῶς ἀπῄειν ἔχων τὴν ψυχὴν κακῶς. Καὶ
 ταῦτά μοι τριῶν ἡμερῶν ἐπυρσεύετο.</p>
</div3>
</div2>
<div2 type="chapter" n="7">
<div3 type="section" n="1">
<p>
Ἦν δέ μοι Κλεινίας ἀνεψιός, ὀρφανὸς καὶ νέος,
δύο ἀναβεβηκὼς ἔτη τῆς ἡλικίας τῆς ἐμῆς, ἔρωτι τετελεσμένος·
<pb id="p.45"/>
μειρακίου δὲ ὁ ἔρως ἦν. Οὕτω δ᾽ εἶχε
φιλοτιμίας πρὸς αὐτό, ὥστε καὶ ἵππον πριάμενος,
ἐπεὶ θεασάμενον τὸ μειράκιον ἐπῄνεσεν, εὐθὺς ἐχαρίσατο
φέρων αὐτῷ τὸν ἵππον.
</p>
</div3>
<div3 type="section" n="2">
<p> Ἔσκωπτον οὖν αὐτὸν
ἀεὶ τῆς ἀμεριμνίας, ὅτι σχολάζει φιλεῖν καὶ δοῦλός
ἐστιν ἐρωτικῆς ἡδονῆς· ὁ δέ μοι μειδιῶν καὶ τὴν
κεφαλὴν ἐπισείων ἔλεγεν “ἔσῃ ποτὲ καὶ σύ μοι δοῦλος
</p>
</div3>
<div3 type="section" n="3">
<p> ταχύ.” Πρὸς τοῦτον ἀπιὼν καὶ ἀσπασάμενος καὶ
παρακαθισάμενος “ἔδωκα” ἔφην “ὦ Κλεινία, σοι
δίκην τῶν σκωμμάτων· δοῦλος γέγονα κἀγώ.” Ἀνακροτήσας
οὖν τὰς χεῖρας ἐξεγέλασε καὶ ἀναστὰς κατεφίλησέ
μου τὸ πρόσωπον ἐμφαῖνον ἐρωτικὴν ἀγρυπνίαν,
καὶ “ἐρᾷσ” εἶπεν “ἐρᾷς ἀληθῶς· οἱ ὀφθαλμοί
σου λέγουσιν.” Ἄρτι δὲ λέγοντος αὐτοῦ Χαρικλῆς
εἰστρέχει ʽτοῦτο γὰρ ἦν ὄνομα τῷ μειρακίᾠ τεθορυβημένος
</p>
</div3>
<div3 type="section" n="4">
<p> “οἴχομαί σοι” λέγων “Κλεινία.” Καὶ
συνεστέναξεν ὁ Κλεινίας, ὥσπερ ἐκ τῆς ἐκείνου ψυχῆς
κρεμάμενος, καὶ τῇ φωνῇ τρέμων “ἀποκτενεῖσ” εἶπε “σιωπῶν· τί σε λυπεῖ; τίνι δεῖ μάχεσθαι;” Καὶ
ὁ Χαρικλῆς “γάμον” εἶπεν “ὁ πατήρ μοι προξενεῖ,
καὶ γάμον ἀμόρφου κόρης, ἵνα διπλῷ συνοικῶ κακῷ·
πονηρὸν μὲν γὰρ γυνή, κἂν εὔμορφος ᾖ· ἐὰν δὲ καὶ
ἀμορφίαν δυστυχῇ, τὸ κακὸν διπλοῦν.
</p>
</div3>
<div3 type="section" n="5">
<p> Ἀλλὰ πρὸς
τὸν πλοῦτον ὁ πατὴρ ἀποβλέπων σπουδάζει τὸ κῆδος·
ἐκδίδομαι ὁ δυστυχὴς τοῖς ἐκείνης χρήμασιν, ἵνα
γήμω πωλούμενος.” </p>
</div3>
</div2>
<div2 type="chapter" n="8">
<div3 type="section" n="1">
<p>
 Ὡς οὖν ταῦτα ἤκουσεν ὁ Κλεινίας, ὠχρίασεν.
Ἐπιπαρώξυνεν οὖν τὸ μειράκιον ἀπωθεῖσθαι τὸν γάμον,
τὸ τῶν γυναικῶν γένος λοιδορῶν. “Γάμον” εἶπεν “ἤδη σοι δίδωσιν ὁ πατήρ; τί γὰρ ἠδίκηκας,
</p>
</div3>
<div3 type="section" n="2">
<p> ἵνα πεδηθῇς; Οὐκ ἀκούεις τοῦ Διὸς λέγοντος
<pb id="p.46"/> “τοῖς δ᾽ ἐγὼ ἀντὶ πυρὸς δώσω κακόν, ᾧ κεν ἅπαντες
τέρπωνται κατὰ θυμόν, ἑὸν κακὸν ἀμφαγαπῶντες;” Αὕτη γυναικῶν ἡδονή, καὶ ἔοικε τῇ τῶν Σειρήνων
φύσει·
</p>
</div3>
<div3 type="section" n="3">
<p>κἀκεῖναι γὰρ ἡδονῇ φονεύουσιν ᾠδῆς. Ἔστι
δέ σοι συνιέναι τὸ μέγεθος τοῦ κακοῦ καὶ ἀπ̓ αὐτῆς
τῆς τοῦ γάμου παρασκευῆς. Βόμβος αὐλῶν, δικλίδων
κτύπος, πυρσῶν δᾳδουχία. Ἐρεῖ τις ἰδὼν τοσοῦτον
 κυδοιμόν· “Ἀτυχὴς ὁ μέλλων γαμεῖν· ἐπὶ
πόλεμον,
</p>
</div3>
<div3 type="section" n="4">
<p>δοκῶ μοι, πέμπεται.” Ἀλλ̓ εἰ μὲν ἰδιώτης
ἦσθα μουσικῆς, ἠγνόεις ἂν τὰ τῶν γυναικῶν
δράματα· νῦν δὲ κἂν ἄλλοις λέγοις ὅσων ἐνέπλησαν
μύθων γυναῖκες τὴν σκηνήν. Ὅρμος Ἐριφύλης, Φιλομήλας
 ἡ τράπεζα, Σθενεβοίας ἡ διαβολή, Ἀερόπης
ἡ κλοπή, Πρόκνης ἡ σφαγή.
</p>
</div3>
<div3 type="section" n="5">
<p>Ἂν τὸ Χρυσηίδος κάλλος
Ἀγαμέμνων ποθῇ, λοιμὸν τοῖς Ἕλλησι ποιεῖ· ἂν
τὸ Βρισηίδος κάλλος Ἀχιλλεὺς <del>ποθῇ</del>, πένθος αὑτῷ
προξενεῖ· ἐὰν ἔχῃ γυναῖκα Κανδαύλης καλήν, φονεύει
Κανδαύλην ἡ γυνή.
</p>
</div3>
<div3 type="section" n="6">
<p> Τὸ μὲν <del>γὰρ</del> Ἑλένης τῶν
γάμων πῦρ ἀνῆψε κατὰ τῆς Τροίας ἄλλο πῦρ, ὁ δὲ
Πηνελόπης γάμος τῆς σώφρονος πόσους νυμφίους
ἀπώλεσεν; Ἀπέκτεινεν Ἱππόλυτον φιλοῦσα Φαίδρα,
</p>
</div3>
<div3 type="section" n="7">
<p>Κλυταιμνήστρα δὲ Ἀγαμέμνονα μὴ φιλοῦσα. Ὦ
 πάντα τολμῶσαι γυναῖκες· κἂν φιλῶσι, φονεύουσι·
κἂν μὴ φιλῶσι, φονεύουσιν. Ἀγαμέμνονα ἔδει
φονευθῆναι τὸν καλόν, οὗ κάλλος οὐράνιον ἦν,
ὄμματα καὶ κεφαλὴν ἴκελος Διὶ τερπικεραύνῳ·
καὶ ταύτην ἀπέκοψεν, ὦ Ζεῦ, τὴν κεφαλὴν γυνή.
</p>
</div3>
<div3 type="section" n="8">
<p> Καὶ ταῦτα μὲν περὶ τῶν εὐμόρφων ἂν εἴποι τις γυναικῶν,
ἔνθα καὶ μέτριον τὸ ἀτύχημα· τὸ γὰρ κάλλος
<pb id="p.47"/>
ἔχει παρηγορίαν τῶν κακῶν, καὶ τοῦτ̓ ἔστιν ἐν
ἀτυχήμασιν εὐτύχημα· εἰ δὲ μηδὲ εὔμορφος, ὡς φῄς,
ἡ συμφορὰ διπλῆ. Καὶ πῶς ἄν τις ἀνάσχοιτο, καὶ
ταῦτα μειράκιον οὕτω καλόν;
</p>
</div3>
<div3 type="section" n="9">
<p> Μή, πρὸς θεῶν, Χαρίκλεις,
μήπω μοι δοῦλος γένῃ, μηδὲ τὸ ἄνθος πρὸ
καιροῦ τῆς ἥβης ἀπολέσῃς. Πρὸς γὰρ τοῖς ἄλλοις καὶ
τοῦτ̓ ἔστι τοῦ γάμου τὸ ἀτύχημα· μαραίνει τὴν
ἀκμήν. Μή, δέομαι, Χαρίκλεις, μήπω μοι μαρανθῇς·
μὴ παραδῷς εὔμορφον τρυγῆσαι ῥόδον ἀμόρφῳ
</p>
</div3>
<div3 type="section" n="10">
<p> γεωργῷ.” Καὶ ὁ Χαρικλῆς “ταῦτα μὲν” ἔφη “θεοῖς
κἀμοὶ μελήσει· καὶ γὰρ εἰς τὴν προθεσμίαν τῶν γάμων
χρόνος ἐστὶν ἡμερῶν, πολλὰ δ᾽ ἂν γένοιτο κἀν
νυκτὶ μιᾷ.
</p>
</div3>
<div3 type="section" n="11">
<p> Τὸ δὲ νῦν ἔχον ἐφ̓ ἱππασίαν ἄπειμι. Ἐξὅτου
γάρ μοι τὸν ἵππον ἐχαρίσω τὸν καλόν, οὔπω σου
τῶν δώρων ἀπέλαυσα. Ἐπικουφιεῖ δέ μοι τὸ γυμνάσιον
τῆς ψυχῆς τὸ λυπούμενον.” Ὁ μὲν οὖν ἀπῄει
τὴν τελευταίαν ὁδόν, ὕστατα καὶ πρῶτα μελλήσων ἱππάζεσθαι.
</p>
</div3>
</div2>
<div2 type="chapter" n="9">
<div3 type="section" n="1">
<p>
 Ἐγὼ δὲ πρὸς τὸν Κλεινίαν καταλέγω μου τὸ
δρᾶμα πῶς ἐγένετο· πῶς ἴδοιμι, πῶς πάθοιμι, τὴν
καταγωγήν, τὸ δεῖπνον, τὸ κάλλος τῆς κόρης. Τελευτῶν
δὲ τῷ λόγῳ συνίειν ἀσχημονῶν “οὐ φέρω” λέγων “Κλεινία, τὴν ἀνίαν· ὅλος γάρ μοι προσέπεσεν
ὁ ἔρως, καὶ αὐτόν μου διώκει τὸν ὕπνον τῶν
ὀμμάτων·
</p>
</div3>
<div3 type="section" n="2">
<p> πάντοτε Λευκίππην φαντάζομαι. Οὐ γέγονεν
ἄλλῳ τινὶ τοιοῦτον ἀτύχημα· τὸ γὰρ κακόν μοι
καὶ συνοικεῖ.” Καὶ ὁ Κλεινίας “ληρεῖσ” εἶπεν “οὕτως
εἰς ἔρωτα εὐτυχῶν. Οὐ γὰρ ἐπ̓ ἀλλοτρίας θύρας
ἐλθεῖν σε δεῖ οὐδὲ διάκονον παρακαλεῖν· αὐτήν σοι
δέδωκε τὴν ἐρωμένην ἡ τύχη καὶ φέρουσα ἔνδον
<pb id="p.48"/>
ἵδρυσεν.
</p>
</div3>
<div3 type="section" n="3">
<p>Ἄλλῳ μὲν γὰρ ἐραστῇ καὶ τὸ βλέμμα μόνον
ἤρκεσε τῆς ἐρωμένης παρθένου, καὶ μέγιστον τοῦτο
ἀγαθὸν νενόμικεν ἐραστὴς ἐὰν καὶ μέχρι τῶν ὀμμάτων
εὐτυχῇ, οἱ δὲ εὐδαιμονέστεροι τῶν ἐραστῶν ἂν
 τύχωσι κἂν ῥήματος μόνον· σὺ δὲ καὶ βλέπεις ἀεὶ
καὶ ἀκούεις ἀεὶ καὶ συνδειπνεῖς καὶ συμπίνεις.
</p>
</div3>
<div3 type="section" n="4">
<p>Καὶ
ταῦτα εὐτυχῶν ἐγκαλεῖς; ἀχάριστος εἶ πρὸς ἔρωτος
δωρεάν. Οὐκ οἶδας οἷόν ἐστιν ἐρωμένη βλεπομένη·
μείζονα τῶν ἔργων ἔχει τὴν ἡδονήν. Ὀφθαλμοὶ γὰρ
 ἀλλήλοις ἀντανακλώμενοι ἀπομάττουσιν ὡς ἐν κατόπτρῳ
τῶν σωμάτων τὰ εἴδωλα, ἡ δὲ τοῦ κάλλους
ἀπορροὴ δἰ αὐτῶν εἰς τὴν ψυχὴν καταρρέουσα ἔχει
τινὰ μίξιν ἐν ἀποστάσει·
</p>
</div3>
<div3 type="section" n="5">
<p>καὶ γλυκίων ἐστὶ τῆς τῶν
σωμάτων μίξεως· καινὴ γάρ ἐστι σωμάτων συμπλοκή.
 Ἐγὼ δέ σοι καὶ τὸ ἔργον ἔσεσθαι ταχὺ μαντεύομαι·
μέγιστον γάρ ἐστιν ἐφόδιον εἰς πειθὼ
συνεχὴς πρὸς ἐρωμένην ὁμιλία. Ὀφθαλμὸς γὰρ φιλίας
πρόξενος καὶ τὸ σύνηθες τῆς κοινωνίας εἰς χάριν
ἀνυσιμώτερον.
</p>
</div3>
<div3 type="section" n="6">
<p>Εἰ γὰρ τὰ ἄγρια τῶν θηρίων συνηθείᾳ
 τιθασεύεται, πολὺ μᾶλλον ταύτῃ μαλαχθείη
καὶ γυνή. Ἔχει δέ τι πρὸς παρθένον ἐπαγωγὸν ἡλικιώτης
ἐρῶν· τὸ δὲ ἐν ὥρᾳ τῆς ἀκμῆς ἐπεῖγον εἰς
τὴν φύσιν καὶ τὸ συνειδὸς τοῦ φιλεῖσθαι τίκτει πολλάκις
ἀντέρωτα. Θέλει γὰρ ἑκάστη τῶν παρθένων
 εἶναι καλὴ καὶ φιλουμένη χαίρει καὶ ἐπαινεῖ τῆς
μαρτυρίας τὸν φιλοῦντα· κἂν μὴ φιλήσῃ τις αὐτήν,
</p>
</div3>
<div3 type="section" n="7">
<p>οὔπω πεπίστευκεν εἶναι καλή. Ἓν οὖν σοι παραινῶ
μόνον, ἐρᾶσθαι πιστευσάτω, καὶ ταχέως σε μιμήσεται.” “Πῶς ἂν οὖν” εἶπον “γένοιτο τοῦτο τὸ μάντευμα;
 δός μοι τὰς ἀφορμάς· σὺ γὰρ ἀρχαιότερος μύστης
ἐμοῦ καὶ συνηθέστερος ἤδη τῇ τελετῇ τοῦ θεοῦ.
<pb id="p.49"/>
Τί λέγω; τί ποιῶ; πῶς ἂν τύχοιμι τῆς ἐρωμένης;
Οὐκ οἶδα γὰρ τὰς ὁδούς.” </p>
</div3>
</div2>
<div2 type="chapter" n="10">
<div3 type="section" n="1">
<p> “Μηδὲν” εἶπεν ὁ Κλεινίας “πρὸς ταῦτα ζήτει
παῤ ἄλλου μαθεῖν· αὐτοδίδακτος γάρ ἐστιν ὁ θεὸς
σοφιστής. Ὥσπερ γὰρ τὰ ἀρτίτοκα τῶν βρεφῶν οὐδεὶς
διδάσκει τὴν τροφήν ʽαὐτόματα γὰρ ἐκμανθάνει
καὶ οἶδεν ἐν τοῖς μαζοῖς οὖσαν αὐτοῖς τὴν τράπεζαν̓,
οὕτω καὶ νεανίσκος ἔρωτος πρωτοκύμων οὐ δεῖται
διδασκαλίας πρὸς τὸν τοκετόν.
</p>
</div3>
<div3 type="section" n="2">
<p> Ἐὰν γὰρ ἡ ὠδὶς παραγένηται
καὶ ἐνστῇ τῆς ἀνάγκης ἡ προθεσμία, μηδὲν
πλανηθείς, κἂν πρωτοκύμων ᾖς, εὑρήσεις τεκεῖν
ὑπ̓ αὐτοῦ μαιωθεὶς τοῦ θεοῦ. Ὅσα δ᾽ ἐστὶ κοινὰ
καὶ μὴ τῆς εὐκαίρου τύχης δεόμενα, ταῦτα ἀκούσας
μάθε. Μηδὲν μὲν εἴπῃς πρὸς τὴν παρθένον ἀφροδίσιον,
</p>
</div3>
<div3 type="section" n="3">
<p> τὸ δὲ ἔργον ζήτει πῶς γένηται σιωπῇ. Παῖς γὰρ
καὶ παρθένος ὅμοιοι μὲν εἰς αἰδῶ· πρὸς δὲ τὴν τῆς
Ἀφροδίτης χάριν κἂν <del>τὴν</del> γνώμην ἔχωσιν, ἃ πάσχουσιν
ἀκούειν οὐ θέλουσι· τὴν γὰρ αἰσχύνην κεῖσθαι
νομίζουσιν ἐν τοῖς ῥήμασι.
</p>
</div3>
<div3 type="section" n="4">
<p> Γυναῖκας μὲν γὰρ εὐφραίνει
καὶ τὰ ῥήματα· παρθένος δὲ τοὺς μὲν ἔξωθεν
ἀκροβολισμοὺς τῶν ἐραστῶν εἰς πεῖραν φέρει καὶ
ἄφνω συντίθεται τοῖς νεύμασιν· ἐὰν δὲ αἰτήσῃς τὸ
ἔργον προσελθών, ἐκπλήξεις αὐτῆς τὰ ὦτα τῇ φωνῇ,
καὶ ἐρυθριᾷ καὶ μισεῖ τὸ ῥῆμα καὶ λοιδορεῖσθαι δοκεῖ
κἂν ὑποσχέσθαι θέλῃ τὴν χάριν, αἰσχύνεται·
τότε γὰρ πάσχειν νομίζει τὸ ἔργον, ὅτε <del>μᾶλλον</del> τὴν
πεῖραν ἐκ τῆς τῶν λόγων ἡδονῆς ἀκούει.
</p>
</div3>
<div3 type="section" n="5">
<p> Ἐὰν δὲ
τὴν πεῖραν προσαγαγὼν τὴν ἄλλην καὶ εὐάγωγον
αὐτὴν παρασκευάσας ἡδέως ἤδη προσέρχῃ, σιώπα μὲν
οὖν τὰ πολλὰ ὡς ἐν μυστηρίῳ, φίλησον δὲ προσελθὼν
ἠρέμα· τὸ γὰρ ἐραστοῦ φίλημα πρὸς ἐρωμένην
θέλουσαν μὲν παρέχειν αἴτησίς ἐστι, πρὸς
<pb id="p.50"/>
ἀπειθοῦσαν δὲ ἱκετηρία.
</p>
</div3>
<div3 type="section" n="6">
<p>Κἂν μὲν προσῇ τις συνθήκη
τῆς πράξεως πολλάκις δὲ καὶ ἑκοῦσαι πρὸς τὸ
ἔργον ἐρχόμεναι θέλουσι βιάζεσθαι δοκεῖν, ἵνα τῇ
δόξῃ τῆς ἀνάγκης ἀποτρέπωνται τῆς αἰσχύνης τὸ
 ἑκούσιον. Μὴ τοίνυν ὀκνήσῃς, ἐὰν ἀνθισταμένην
ἴδῃς, ἀλλ̓ ἐπιτήρει πῶς ἀνθίσταται· σοφίας γὰρ
κἀνταῦθα δεῖ.
</p>
</div3>
<div3 type="section" n="7">
<p>Κἂν μὲν προσκαρτερῇ, ἐπίσχες τὴν
βίαν· οὔπω γὰρ πείθεται· ἐὰν δὲ μαλθακώτερον
ἤδη θέλῃς, χορήγησον τὴν ὑπόκρισιν, μὴ ἀπολέσῃς
 σου τὸ δρᾶμα.” </p>
</div3>
</div2>
<div2 type="chapter" n="11">
<div3 type="section" n="1">
<p>
Κἀγὼ “μεγάλα μὲν” ἔφην “ἐφόδιά μοι δέδωκας
καὶ εὔχομαι τυχεῖν, Κλεινία· φοβοῦμαι δ᾽ ὅμως μὴ
κακῶν μοι γένηται τὸ εὐτύχημα μειζόνων ἀρχὴ καὶ
ἐπιτρίψῃ με πρὸς ἔρωτα πλείονα. Ἂν οὖν αὐξηθῇ
μοι τὸ δεινόν, τί δράσω;
</p>
</div3>
<div3 type="section" n="2">
<p> γαμεῖν μὲν οὐκ ἂν δυναίμην·
ἄλλῃ γὰρ δέδομαι παρθένῳ· ἐπίκειται δέ
μοι πρὸς τοῦτον τὸν γάμον ὁ πατὴρ δίκαια αἰτῶν,
οὐ ξένην, οὐδὲ αἰσχρὰν γῆμαι κόρην, οὐδ᾽ ὡς Χαρικλέα
πλούτῳ με πωλεῖ, ἀλλ̓ αὑτοῦ μοι δίδωσι θυγατέρα,
 καλὴν μέν, ὦ θεοί, πρὶν Λευκίππην ἰδεῖν,
νῦν δὲ πρὸς τὸ κάλλος αὐτῆς τυφλώττω καὶ πρὸς
Λευκίππην μόνην τοὺς ὀφθαλμοὺς ἔχω.
</p>
</div3>
<div3 type="section" n="3">
<p>Ἐν μεθορίῳ
κεῖμαι δύο ἐναντίων· Ἔρως ἀνταγωνίζεται καὶ πατήρ.
Ὁ μὲν ἕστηκεν αἰδοῖ κρατῶν, ὁ δὲ κάθηται πυρπολῶν.
 Πῶς κρίνω τὴν δίκην; ἀνάγκη μάχεται καὶ
φύσις, καὶ θέλω μὲν σοὶ δικάσαι, πάτερ, ἀλλ̓ ἀντίδικον
ἔχω χαλεπώτερον. Βασανίζει τὸν δικαστήν,
ἕστηκε· μετὰ βελῶν, κρίνει μετὰ πυρός. Ἂν ἀπειθήσω,
πάτερ, αὐτῷ, κάομαι τῷ πυρί.” </p>
</div3>
</div2>
<div2 type="chapter" n="12">
<div3 type="section" n="1">
<p>
 Ἡμεῖς μὲν οὖν ταῦτα ἐφιλοσοφοῦμεν περὶ τοῦ
θεοῦ· ἐξαίφνης δέ τις εἰστρέχει τῶν τοῦ Χαρικλέους
οἰκετῶν, ἔχων ἐπὶ τοῦ προσώπου τὴν ἀγγελίαν τοῦ
<pb id="p.51"/>
κακοῦ, ὡς τὸν Κλεινίαν εὐθὺς ἀνακραγεῖν θεασάμενον “κακόν τι γέγονε Χαρικλεῖ.” Ἅμα δὲ αὐτοῦ
λέγοντος συνεξεφώνησεν ὁ οἰκέτης “τέθνηκε
</p>
</div3>
<div3 type="section" n="2">
<p> Χαρικλῆς.” Τὸν μὲν δὴ Κλεινίαν πρὸς τὴν ἀγγελίαν
ἀφῆκεν ἡ φωνὴ καὶ ἔμεινεν ἀκίνητος, ὥσπερ τυφῶνι
βεβλημένος τῷ λόγῳ· ὁ δὲ οἰκέτης διηγεῖται “ἐπὶ
τὸν ἵππον τὸν σὸν ἐκάθισεν, ὦ Κλεινία, ὃς τὰ μὲν
πρῶτα ἤλαυνεν ἠρέμα· δύο δὲ ἢ τρεῖς δρόμους περιελθὼν
τὴν ἱππασίαν ἐπέσχε καὶ τὸν ἵππον ἱδροῦντα
κατέψα καθήμενος, τοῦ ῥυτῆρος ἀμελήσας.
</p>
</div3>
<div3 type="section" n="3">
<p> Ἀπομάττοντος
δὲ τῆς ἕδρας τοὺς ἱδρῶτας ψόφος κατόπιν
γίνεται, καὶ ὁ ἵππος ἐκταραχθεὶς πηδᾷ ὄρθιος ἀρθεὶς
καὶ ἀλογίστως ἐφέρετο. Τὸν γὰρ χαλινὸν ἐνδακὼν
καὶ τὸν αὐχένα γυρώσας φρίξας τε τὴν κόμην,
οἰστρηθεὶς τῷ φόβῳ διαέριος ἵπτατο. Τῶν δὲ ποδῶν
οἱ μὲν ἔμπροσθεν ἥλλοντο, οἱ δὲ ὄπισθεν τοὺς ἔμπροσθεν
ἐπειγόμενοι φθάσαι τὸν δρόμον ἐπέσπευδον,
</p>
</div3>
<div3 type="section" n="4">
<p>
<del>διώκοντες τὸν ἵππον.</del> Ὁ δὲ ἵππος τῇ τῶν ποδῶν
κυρτούμενος ἁμίλλῃ, ἄνω τε καὶ κάτω πηδῶν πρὸς
τὴν ἑκατέρων σπουδὴν δίκην νεὼς χειμαζομένης τοῖς
νώτοις ἐκυμαίνετο. Ὁ δὲ κακοδαίμων Χαρικλῆς ὑπὸ
τοῦ τῆς ἱππείας ταλαντευόμενος κύματος ἐκ τῆς
ἕδρας ἐσφαιρίζετο, ποτὲ μὲν ἐπ̓ οὐρὰν κατολισθάνων,
ποτὲ δὲ ἐπὶ τράχηλον κυβιστῶν· ὁ δὲ τοῦ κλύδωνος
ἐπίεζεν αὐτὸν χειμών.
</p>
</div3>
<div3 type="section" n="5">
<p> Τῶν δὲ ῥυτήρων οὐκέτι
κρατεῖν δυνάμενος, δοὺς δὲ ἑαυτὸν τῷ τοῦ δρόμου
πνεύματι, τῆς τύχης ἦν. Ὁ δὲ ἵππος ῥύμῃ θέων
ἐκτρέπεται τῆς λεωφόρου καὶ ἐς ὕλην ἐπήδησε καὶ
εὐθὺς τὸν ἄθλιον Χαρικλέα περιρρήγνυσι δένδρῳ.
Ὁ δὲ ὡς ἀπὸ μηχανῆς προσαραχθεὶς ἐκκρούεται μὲν
τῆς ἕδρας, ὑπὸ δὲ τῶν τοῦ δένδρου κλάδων τὸ
πρόσωπον αἰσχύνεται καὶ τοσούτοις περιδρύπτεται
<pb id="p.52"/>
τραύμασιν, ὅσαι τῶν κλάδων ἦσαν αἱ αἰχμαί.
</p>
</div3>
<div3 type="section" n="6">
<p>Οἱ
δὲ ῥυτῆρες αὐτῷ περιδεθέντες οὐκ ἤθελον ἀφεῖναι
τὸ σῶμα, ἀλλ̓ ἀνθεῖλκον αὐτὸ περισύροντες θανάτου
τρίβον. Ὁ δὲ ἵππος ἔτι μᾶλλον ἐκταραχθεὶς
 τῷ πτώματι καὶ ἐμποδιζόμενος εἰς τὸν δρόμον τῷ
σώματι κατεπάτει τὸν ἄθλιον, ἐκλακτίζων τὸν
δεσμὸν τῆς φυγῆς· ὥστε οὐκ ἂν αὐτόν τις ἰδὼν γνωρίσειε.” </p>
</div3>
</div2>
<div2 type="chapter" n="13">
<div3 type="section" n="1">
<p>
Ταῦτα μὲν οὖν ἀκούων ὁ Κλεινίας ἐσίγα τινὰ
 χρόνον ὑπ̓ ἐκπλήξεως, μεταξὺ δὲ νήψας ἐκ τοῦ κακοῦ
διωλύγιον ἐκώκυσε καὶ ἐκδραμεῖν ἐπὶ τὸ σῶμα
ἠπείγετο· ἐπηκολούθουν δὲ κἀγώ, παρηγορῶν ὡς
ἠδυνάμην.
</p>
</div3>
<div3 type="section" n="2">
<p>Καὶ ἐν τούτῳ φοράδην Χαρικλῆς ἐκομίζετο,
θέαμα οἴκτιστον καὶ ἐλεεινόν· ὅλος γὰρ τραῦμα
 ἦν, ὥστε μηδένα τῶν παρόντων κατασχεῖν τὰ δάκρυα.
Ἐξῆρχε δὲ τοῦ θρήνου ὁ πατὴρ πολυτάρακτον
βοῶν “οἷος ἀπ̓ ἐμοῦ προελθὼν οἷος ἐπανέρχῃ μοι,
τέκνον; ὢ πονηρῶν ἱππασμάτων. Οὐδὲ κοινῷ μοι
θανάτῳ τέθνηκας· οὐδ᾽ εὐσχήμων φαίνῃ νεκρός.
</p>
</div3>
<div3 type="section" n="3">
<p> Τοῖς μὲν γὰρ ἄλλοις τῶν ἀποθανόντων κἂν ἴχνος τῶν
γνωρισμάτων διασώζεται· κἂν τὸ ἄνθος τις τῶν
προσώπων ἀπολέσῃ, τηρεῖ τὸ εἴδωλον καὶ παρηγορεῖ
τὸ λυπούμενον καθεύδοντα μιμούμενος· τὴν μὲν γὰρ
ψυχὴν ἐξεῖλεν ὁ θάνατος, ἐν δὲ τῷ σώματι τηρεῖ τὸν
ἄνθρωπον.
</p>
</div3>
<div3 type="section" n="4">
<p> Σοῦ δὲ ὁμοῦ καὶ ταῦτα διέφθειρεν ἡ
τύχη, καί μοι τέθνηκας θάνατον διπλοῦν, ψυχῆς
καὶ σώματος. Ὄντως σου τέθνηκε καὶ τῆς εἰκόνος ἡ
σκιά· ἡ μὲν γὰρ ψυχή σου πέφευγεν, οὐχ εὑρίσκω
δέ σε οὐδὲ ἐν τῷ σώματι.
</p>
</div3>
<div3 type="section" n="5">
<p>Πότε μοι, τέκνον, γαμεῖς;
 πότε σου θύσω τοὺς γάμους, ἱππεῦ καὶ νυμφίε· νυμφίε
μὲν ἀτελής, ἱππεῦ δὲ δυστυχής. Τάφος μέν σοι,
τέκνον, ὁ θάλαμος, γάμος δὲ ὁ θάνατος, θρῆνος δὲ
<pb id="p.53"/>
ὁ ὑμέναιος· ὁ δὲ κωκυτὸς οὗτος τῶν γάμων ᾠδαί.
</p>
</div3>
<div3 type="section" n="6">
<p> Ἄλλο σοι, τέκνον, προσεδόκων πῦρ ἀνάψειν· ἀλλὰ
τοῦτο μὲν ἔσβεσεν ἡ φθονερὰ τύχη μετὰ σοῦ· ἀνάπτει
δέ σοι δᾷδας κακῶν. Ὢ πονηρᾶς ταύτης δᾳδουχίας.
Ἡ νυμφική σοι δᾳδουχία ταφὴ γίνεται.” </p>
</div3>
</div2>
<div2 type="chapter" n="14">
<div3 type="section" n="1">
<p>
 Ταῦτα μὲν οὖν οὕτως ἐκώκυεν ὁ πατήρ· ἑτέρωθεν
δὲ καθ̓ αὑτὸν ὁ Κλεινίας· καὶ ἦν θρήνων
ἅμιλλα, ἐραστοῦ καὶ πατρός. “Ἐγώ μου τὸν δεσπότην
ἀπολώλεκα. Τί γὰρ αὐτῷ τοιοῦτον δῶρον ἐχαριζόμην;
φιάλη γὰρ οὐκ ἦν χρυσῆ, ἵν̓ ἐσπένδετο πίνων
καὶ ἐχρῆτό μου τῷ δώρῳ τρυφῶν;
</p>
</div3>
<div3 type="section" n="2">
<p> Ἐγὼ δὲ ὁ κακοδαίμων
ἐχαριζόμην θηρίον μειρακίῳ καλῷ, ἐκαλλώπιζον
δὲ καὶ τὸ πονηρὸν θηρίον προστερνιδίοις, προμετωπιδίοις,
φαλάροις ἀργυροῖς, χρυσαῖς ἡνίαις.
Οἴμοι Χαρίκλεις· ἐκόσμησά σου τὸν φονέα χρυσῷ.
Ἵππε πάντων θηρίων ἀγριώτατε, πονηρὲ καὶ ἀχάριστε
καὶ ἀναίσθητε κάλλους.
</p>
</div3>
<div3 type="section" n="3">
<p> Ὁ μὲν κατέψα σου τοὺς
ἱδρῶτας καὶ τροφὰς ἐπηγγέλλετο πλείονας καὶ ἐπῄνει
τὸν δρόμον, σὺ δὲ ἀπέκτεινας ἐπαινούμενος. Οὐχ
ἥδου προσαπτομένου σου τοιούτου σώματος, οὐκ ἦν
σοι τοιοῦτος ἱππεὺς τρυφή, ἀλλ̓ ἔρριψας, ἄστοργε,
τὸ κάλλος χαμαί. Οἴμοι δυστυχής· ἐγώ σοι τὸν φονέα,
τὸν ἀνδροφόνον ἐωνησάμην.” </p>
</div3>
</div2>
<div2 type="chapter" n="15">
<div3 type="section" n="1">
<p>
 Μετὰ δὲ τὴν ταφὴν εὐθὺς ἔσπευδον ἐπὶ τὴν κόρην·
ἡ δὲ ἦν ἐν τῷ παραδείσῳ τῆς οἰκίας. Ὁ δὲ
παράδεισος ἄλσος ἦν, μέγα τι χρῆμα πρὸς ὀφθαλμῶν
ἡδονήν· καὶ περὶ τὸ ἄλσος τειχίον ἦν αὔταρκες εἰς
ὕψος καὶ ἑκάστη πλευρὰ <del>τοῦ</del> τειχίου “τέσσαρες δὲ
ἦσαν πλευραὶ” κατάστεγος ὑπὸ χορῷ κιόνων· ὑπὸ δὲ
τοῖς κίοσιν ἔνδον ἦν ἡ τῶν δένδρων πανήγυρις.
</p>
</div3>
<div3 type="section" n="2">
<p> Ἔθαλλον οἱ κλάδοι, συνέπιπτον ἀλλήλοις ἄλλος ἐπ̓ ἄλλον,
ἐγίνοντο τῶν πετάλων περιπλοκαί, τῶν φύλλων
<pb id="p.54"/>
περιβολαί, τῶν καρπῶν συμπλοκαί· τοιαύτη τις ἦν
ὁμιλία τῶν φυτῶν.
</p>
</div3>
<div3 type="section" n="3">
<p>Ἐνίοις δὲ τῶν δένδρων τῶν ἁδροτέρων
κιττὸς καὶ σμῖλαξ περιεπεφύκει, ἡ μὲν ἐξηρτημένη
πλατάνου καὶ περιπυκάζουσα ῥαδινῇ τῇ κόμῃ·
 ὁ δὲ κιττὸς περὶ πεύκην ἑλιχθεὶς ᾠκειοῦτο τὸ δένδρον
ταῖς περιπλοκαῖς, καὶ ἐγίνετο τῷ κιττῷ ὄχημα
τὸ φυτόν, στέφανος δὲ ὁ κιττὸς τοῦ φυτοῦ.
</p>
</div3>
<div3 type="section" n="4">
<p>Ἄμπελοι
δὲ ἑκατέρωθεν τοῦ δένδρου καλάμοις ἐποχούμεναι
τοῖς φύλλοις ἔθαλλον, καὶ ὁ καρπὸς ὡραίαν
 εἶχε τὴν ἄνθην καὶ διὰ τῆς ὀπῆς τῶν καλάμων ἐξεκρέματο
καὶ ἦν βόστρυχος τοῦ φυτοῦ· τῶν δὲ φύλλων
ἄνωθεν αἰωρουμένων ὑφ̓ ἡλίῳ πρὸς ἄνεμον
συμμιγεῖ ὠχρὰν ἐμάρμαιρεν ἡ γῆ τὴν σκιάν.
</p>
</div3>
<div3 type="section" n="5">
<p>Τὰ δὲ
ἄνθη ποικίλην ἔχοντα τὴν χρόαν ἐν μέρει συνεξέφαινε
 τὸ κάλλος, καὶ ἦν τοῦτο τῆς γῆς πορφύρα
καὶ νάρκισσος καὶ ῥόδον. Μία μὲν τῷ ῥόδῳ καὶ τῷ
ναρκίσσῳ ἡ κάλυξ ὅσον εἰς περιγραφήν, καὶ ἦν φιάλη
τοῦ φυτοῦ· ἡ χρόα δὲ τῶν περὶ τὴν κάλυκα φύλλων
ἐσχισμένων τῷ ῥόδῳ μὲν αἵματος ὁμοῦ καὶ γάλακτος,
 τὸ κάτω τοῦ φύλλου, καὶ ὁ νάρκισσος ἦν τὸ
πᾶν ὅμοιος τῷ κάτω τοῦ ῥόδου.
</p>
</div3>
<div3 type="section" n="6">
<p>Τῷ <del>δὲ</del> ἴῳ κάλυξ
μὲν οὐδαμοῦ, χρόα δὲ οἵαν ἡ τῆς θαλάσσης ἀστράπτει
γαλήνη. Ἐν μέσοις δὲ τοῖς ἄνθεσι πηγὴ ἀνέβλυζε
καὶ περιεγέγραπτο τετράγωνος χαράδρα χειροποίητος
 τῷ ῥεύματι. Τὸ δὲ ὕδωρ τῶν ἀνθέων ἦν
κάτοπτρον, ὡς δοκεῖν τὸ ἄλσος εἶναι διπλοῦν, τὸ
μὲν τῆς ἀληθείας, τὸ δὲ τῆς σκιᾶς.
</p>
</div3>
<div3 type="section" n="7">
<p>Ὄρνιθες δὲ οἱ
μὲν χειροήθεις περὶ τὸ ἄλσος ἐνέμοντο καὶ οὓς ἐκολάκευον
αἱ τῶν ἀνθρώπων τροφαί· οἱ δὲ ἐλεύθερον
 ἔχοντες τὸ πτερὸν περὶ τὰς τῶν δένδρων κορυφὰς
ἔπαιζον· οἱ μὲν ᾅδοντες τὰ ὀρνίθων ᾅσματα, οἱ δὲ
τῇ τῶν πτερῶν ἀγλαϊζόμενοι στολῇ.
</p>
</div3>
<div3 type="section" n="8">
<p>Οἱ ᾠδοὶ δὲ τέττιγες
<pb id="p.55"/>
καὶ χελιδόνες· οἱ μὲν τὴν Ἠοῦς ᾅδοντες εὐνήν,
αἱ δὲ τὴν Τηρέως τράπεζαν· οἱ δὲ χειροήθεις ταῶς
καὶ κύκνος καὶ ψιττακός· ὁ κύκνος περὶ τὰς τῶν ὑδάτων
πίδακας νεμόμενος, ὁ ψιττακὸς ἐν οἰκίσκῳ περὶ
δένδρον κρεμάμενος, ὁ ταῶς τοῖς ἄνθεσιν ἐπισύρων
τὸ πτερόν. Ἀντέλαμπε δὲ ἡ τῶν ἀνθέων θέα τῇ τῶν
ὀρνίθων χρόᾳ καὶ ἦν ἄνθη πτερῶν.
</p>
</div3>
</div2>
<div2 type="chapter" n="16">
<div3 type="section" n="1">
<p>
 Βουλόμενος οὖν εὐάγωγον τὴν κόρην εἰς ἔρωτα
παρασκευάσαι, λόγων πρὸς τὸν Σάτυρον ἠρχόμην,
ἀπὸ τοῦ ὄρνιθος λαβὼν τὴν εὐκαιρίαν. Διαβαδίζουσα
γὰρ ἔτυχεν ἅμα τῇ Κλειοῖ καὶ ἐπιστᾶσα τῷ ταῷ.
</p>
</div3>
<div3 type="section" n="2">
<p> Ἔτυχε γὰρ τύχῃ τινὶ συμβὰν τότε τὸν ὄρνιν ἀναπτερῶσαι
τὸ κάλλος καὶ τὸ θέατρον ἐπιδεικνύναι τῶν
πτερῶν. “Τοῦτο μέντοι οὐκ ἄνευ τέχνης ὁ ὄρνισ” ἔφην “ποιεῖ· ἀλλ̓ ἔστι γὰρ ἐρωτικός. Ὅταν γὰρ
ἐπαγαγέσθαι θέλῃ τὴν ἐρωμένην, τότε οὕτως καλλωπίζεται.
</p>
</div3>
<div3 type="section" n="3">
<p> Ὁρᾷς ἐκείνην τὴν τῆς πλατάνου πλησίον;” δείξας θήλειαν ταῶν “ταύτῃ νῦν οὗτος τὸ
κάλλος ἐπιδείκνυται λειμῶνα πτερῶν. Ὁ δὲ τοῦ ταῶ
λειμὼν εὐανθέστερος· πεφύτευται γὰρ αὐτῷ καὶ
χρυσὸς ἐν τοῖς πτεροῖς, κύκλῳ δὲ τὸ ἁλουργὲς τὸν
χρυσὸν περιθεῖ τὸν ἴσον κύκλον, καὶ ἔστιν ὀφθαλμὸς
ἐν τῷ πτερῷ.” </p>
</div3>
</div2>
<div2 type="chapter" n="17">
<div3 type="section" n="1">
<p>
 Καὶ ὁ Σάτυρος συνεὶς τοῦ λόγου μου τὴν ὑπόθεσιν,
ἵνα μοι μᾶλλον εἴη περὶ τούτου λέγειν, ʽἦ
γὰρ ὁ ἔρωσ̓ ἔφη “τοσαύτην ἔχει τὴν ἰσχύν, ὡς καὶ
μέχρις ὀρνίθων πέμπειν τὸ πῦρ;” “οὐ μέχρις ὀρνίθων” ἔφην, “τοῦτο γὰρ οὐ θαυμαστόν, ἐπεὶ καὶ αὐτὸς
ἔχει πτερόν, ἀλλὰ καὶ ἑρπετῶν καὶ φυτῶν, ἐγὼ
δὲ δοκῶ <del>μοι</del>, καὶ λίθων.
</p>
</div3>
<div3 type="section" n="2">
<p> Ἐρᾷ γοῦν ἡ Μαγνησία
<pb id="p.56"/>
λίθος τοῦ σιδήρου· κἂν μόνον ἴδῃ, πρὸς αὑτὴν εἵλκυσεν,
ὥσπερ ἐρωτικόν τι ἔνδον ἔχουσα. Καὶ μή τι
τοῦτό ἐστιν ἐρώσης λίθου καὶ ἐρωμένου σιδήρου φίλημα;
</p>
</div3>
<div3 type="section" n="3">
<p> περὶ δὲ τῶν φυτῶν λέγουσι παῖδες σοφῶν· καὶ
μῦθον ἔλεγον <del>ἂν</del> τὸν λόγον εἶναι, εἰ μὴ καὶ παῖδες
ἔλεγον γεωργῶν. Ὁ δὲ λόγος· ἄλλο μὲν ἄλλου φυτὸν
ἐρᾷν, τῷ δὲ φοίνικι τὸν ἔρωτα μᾶλλον ἐνοχλεῖν·
λέγουσι δὲ τὸν μὲν ἄρρενα τῶν φοινίκων, τὸν δὲ θῆλυν.
</p>
</div3>
<div3 type="section" n="4">
<p> Ὁ ἄρρην οὖν τοῦ θήλεος ἐρᾷ· κἂν ὁ θῆλυς
ἀπῳκισμένος ᾖ τῇ τῆς φυτείας στάσει, ὁ ἐραστὴς
αὐαίνεται. Συνίησιν οὖν ὁ γεωργὸς τὴν λύπην τοῦ
φυτοῦ, καὶ εἰς τὴν τοῦ χωρίου περιωπὴν ἀνελθὼν
ἐφορᾷ ποῖ νένευκε· κλίνεται γὰρ εἰς τὸ ἐρώμενον·
</p>
</div3>
<div3 type="section" n="5">
<p> καὶ μαθὼν θεραπεύει τοῦ φυτοῦ τὴν νόσον· πτόρθον
γὰρ τοῦ θήλεος φοίνικος λαβὼν εἰς τὴν τοῦ
ἄρρενος καρδίαν ἐντίθησι. Καὶ ἀνέψυξε μὲν τὴν ψυχὴν
τοῦ φυτοῦ, τὸ δὲ σῶμα ἀποθνῆσκον πάλιν ἀνεζωπύρησε
καὶ ἐξανέστη, χαῖρον ἐπὶ τῇ τῆς ἐρωμένης
 συμπλοκῇ. Καὶ τοῦτό ἐστὶ γάμος φυτῶν.”
</p>
</div3>
</div2>
<div2 type="chapter" n="18">
<div3 type="section" n="1">
<p>
“γίνεται δὲ καὶ γάμος ἄλλος ὑδάτων διαπόντιος,
καὶ ἔστιν ὁ μὲν ἐραστὴς ποταμὸς Ἠλεῖος, ἡ δὲ ἐρωμένη
κρήνη Σικελική. Διὰ γὰρ τῆς θαλάττης ὁ ποταμὸς
ὡς διὰ πεδίου τρέχει.
</p>
</div3>
<div3 type="section" n="2">
<p>Ἡ δὲ οὐκ ἀφανίζει <del>τὸν</del>
 γλυκὺν ἐραστὴν ἁλμυρῷ κύματι, σχίζεται δὲ αὐτῷ
ῥέοντι, καὶ τὸ σχίσμα τῆς θαλάττης χαράδρα τῷ ποταμῷ
γίνεται· καὶ ἐπὶ τὴν Ἀρέθουσαν οὕτω τὸν Ἀλφειὸν
νυμφοστολεῖ. Ὅταν οὖν ᾖ <del>ἡ</del> τῶν Ὀλυμπίων
ἑορτή, πολλοὶ μὲν εἰς τὰς δίνας τοῦ ποταμοῦ καθιᾶσιν
<pb id="p.57"/>
ἄλλος ἄλλα δῶρα· ὁ δὲ εὐθὺς πρὸς τὴν ἐρωμένην
κομίζει καὶ ταῦτά ἐστιν ἕδνα ποταμοῦ.
</p>
</div3>
<div3 type="section" n="3">
<p> Γίνεται δὲ καὶ ἐν τοῖς ἑρπετοῖς ἄλλο ἔρωτος μυστήριον,
οὐ τοῖς ὁμογενέσι μόνον πρὸς ἄλληλα, ἀλλὰ
καὶ τοῖς ἀλλοφύλοις. Ὁ ἔχις ὁ τῆς γῆς ὄφις εἰς τὴν
σμύραιναν οἰστρεῖ· ἡ δὲ σμύραινά ἐστιν ἄλλος ὄφις
θαλάσσιος, εἰς μὲν τὴν μορφὴν ὄφις, εἰς δὲ τὴν
χρῆσιν ἰχθύς.
</p>
</div3>
<div3 type="section" n="4">
<p> Ὅταν οὖν εἰς γάμον ἐθέλωσιν ἀλλήλοις
συνελθεῖν, ὁ μὲν εἰς τὸν αἰγιαλὸν ἐλθὼν συρίζει
πρὸς τὴν θάλασσαν τῇ σμυραίνῃ σύμβολον, ἡ δὲ
γνωρίζει τὸ σύνθημα καὶ ἐκ τῶν κυμάτων ἀναδύεται.
Ἀλλ̓ οὐκ εὐθέως πρὸς τὸν νυμφίον ἐξέρχεται ʽοἶδε
γὰρ ὅτι θάνατον ἐν τοῖς ὀδοῦσι φέρεἰ, ἀλλ̓ ἄνεισιν
εἰς πέτραν καὶ περιμένει τὸν νυμφίον καθῆραι τὸ
στόμα.
</p>
</div3>
<div3 type="section" n="5">
<p> Ἑστᾶσιν οὖν ἀμφότεροι πρὸς ἀλλήλους βλέποντες,
ὁ μὲν ἐραστὴς ἠπειρώτης, ἡ δ᾽ ἐρωμένη νησιῶτις.
Ὅταν οὖν ὁ ἐραστὴς ἐξεμέσῃ τῆς νύμφης τὸν
φόβον, ἡ δὲ ἐρριμμένον ἴδῃ τὸν θάνατον χαμαί, τότε
καταβαίνει τῆς πέτρας καὶ εἰς τὴν ἤπειρον ἐξέρχεται
καὶ τὸν ἐραστὴν περιπτύσσεται καὶ οὐκέτι φοβεῖται
τὰ φιλήματα.”
</p>
</div3>
</div2>
<div2 type="chapter" n="19">
<div3 type="section" n="1">
<p>
 Ταῦτα ἅμα λέγων ἐνέβλεπον τῇ κόρῃ πῶς ἔχει
πρὸς τὴν ἀκρόασιν τὴν ἐρωτικήν· ἡ δὲ ὑπεσήμαινεν
οὐκ ἀηδῶς ἀκούειν. Τὸ δὲ κάλλος ἀστράπτον
τοῦ ταῶ ἧττον ἐδόκει μοι τοῦ τῆς Λευκίππης εἶναι
προσώπου. Τὸ γὰρ τοῦ σώματος κάλλος αὐτῆς πρὸς
τὰ τοῦ λειμῶνος ἤριζεν ἄνθη· ναρκίσσου μὲν τὸ
πρόσωπον ἔστιλβε χρόαν, ῥόδον δὲ ἀνέτελλεν ἐκ τῆς
παρειᾶς, ἴον δὲ ἡ τῶν ὀφθαλμῶν ἐμάρμαιρεν αὐγή,
αἱ δὲ κόμαι βοστρυχούμεναι μᾶλλον εἱλίττοντο κιττοῦ.
</p>
</div3>
<div3 type="section" n="2">
<p> Τοιοῦτος ἦν Λευκίππης ἐπὶ τῶν προσώπων ὁ
λειμών. Ἡ μὲν οὖν μετὰ μικρὸν ἀπιοῦσα ᾤχετο· τῆς
<pb id="p.58"/>
γὰρ κιθάρας αὐτὴν ὁ καιρὸς ἐκάλει· ἐμοὶ δὲ ἐδόκει
παρεῖναι, ἀπελθοῦσα γὰρ τὴν μορφὴν ἐπαφῆκέ μου
τοῖς ὀφθαλμοῖς.
</p>
</div3>
<div3 type="section" n="3">
<p>Ἑαυτοὺς οὖν ἐπῃνοῦμεν ἐγώ τε καὶ
ὁ Σάτυρος· ἐγὼ μὲν ἐμαυτὸν τῆς μυθολογίας, ὁ δὲ
 ὅτι μοι τὰς ἀφορμὰς παρέσχεν.</p>
</div3>
</div2>
</div1>
<div1 type="book" n="2">
<div2 type="chapter" n="1">
<div3 type="section" n="1">
<p>
Ἅμα δὲ ἑαυτοὺς ἐπαινοῦντες ἐπὶ τὸ δωμάτιον
ἐβαδίζομεν τῆς κόρης, ἀκροασόμενοι δῆθεν τῶν κιθαρισμάτων·
οὐ γὰρ ἠδυνάμην ἐμαυτοῦ κἂν ἐπ̓ ὀλίγον
 κρατεῖν τὸ μὴ ὁρᾶν τὴν κόρην. Ἡ δὲ πρῶτον μὲν
ᾖσεν Ὁμήρου τὴν πρὸς τὸν λέοντα τοῦ συὸς μάχην·
ἔπειτα δέ τι καὶ τῆς ἁπαλῆς μούσης ἐλίγαινε· ῥόδον
γὰρ ἐπῄνει τὸ ᾆσμα.
</p>
</div3>
<div3 type="section" n="2">
<p>Εἴ τις τὰς καμπὰς τῆς ᾠδῆς
περιελὼν ψιλὸν ἔλεγεν ἁρμονίας τὸν λόγον, οὕτως
 ἂν εἶχεν ὅ λόγος· “εἰ τοῖς ἄνθεσιν ἤθελεν ὁ Ζεὺς
ἐπιθεῖναι βασιλέα, τὸ ῥόδον ἂν τῶν ἀνθέων ἐβασίλευε.
Γῆς ἐστι κόσμος, φυτῶν ἀγλάισμα, ὀφθαλμὸς
ἀνθέων, λειμῶνος ἐρύθημα.
</p>
</div3>
<div3 type="section" n="3">
<p>Ἔρωτος πνεῖ, Ἀφροδίτην
προξενεῖ, εὐώδεσι φύλλοις κομᾷ, εὐκινήτοις πετάλοις
 τρυφᾷ, τὰ πέταλα τῷ Ζεφύρῳ γελᾷ.” Ἡ μὲν
ταῦτα ᾖδεν· ἐγὼ δὲ ἐδόκουν τὸ ῥόδον ἐπὶ τῶν χειλέων
αὐτῆς ἰδεῖν, ὡς εἴ τις τῆς κάλυκος τὸ περιφερὲς
εἰς τὴν τοῦ στόματος ἔκλεισε μορφήν.
</p>
</div3>
</div2>
<div2 type="chapter" n="2">
<div3 type="section" n="1">
<p>
Καὶ ἄρτι πέπαυτο τῶν κιθαρισμάτων καὶ πάλιν
 τοῦ δείπνου καιρὸς ἦν. Ἦν γὰρ ἑορτὴ προτρυγαίου
<pb id="p.59"/>
Διονύσου τότε. Τὸν γὰρ Διόνυσον Τύριοι νομίζουσιν
ἑαυτῶν, ἐπεὶ καὶ τὸν Κάδμου μῦθον ᾅδουσι·
</p>
</div3>
<div3 type="section" n="2">
<p> καὶ
τῆς ἑορτῆς διηγοῦνται πατέρα μῦθον, οἶνον οὐκ εἶναί
ποτε παῤ ἀνθρώποις, οὐ τὸν μέλανα τὸν ἀνθοσμίαν,
οὐ τὸν τῆς Βιβλίνης ἀμπέλου, οὐ τὸν Μάρωνος τὸν
Θρᾴκιον, οὐ <del>τὸν</del> Χῖον τὸν ἐκ Λακαίνης, οὐ τὸν
Ἰκάρου τὸν νησιώτην, ἀλλὰ τούτους μὲν ἅπαντας
ἀποίκους εἶναι Τυρίων ἀμπέλων, τὴν δὲ πρώτην
παῤ αὐτοῖς φῦναι τῶν οἴνων μητέρα.
</p>
</div3>
<div3 type="section" n="3">
<p> Εἶναι γὰρ
ἐκεῖ φιλόξενόν τινα βουκόλον, οἷον τὸν Ἰκάριον Ἀθηναῖοι
λέγουσι, καὶ τοῦτον ἐνταῦθα τοῦ μύθου γενέσθαι
πατέρα. Ἐπὶ τοῦτον ἧκεν ὁ Διόνυσος τὸν βουκόλον,
ὁ δὲ αὐτῷ παρατίθησιν ὅσα γῆ φέρει καὶ
ἅμαξα ·βοῶν· ποτὸν δὲ ἦν παῤ αὐτοῖς οἷον καὶ ὁ
βοῦς ἔπινεν·
</p>
</div3>
<div3 type="section" n="4">
<p> οὔπω γὰρ τὸ ἀμπέλινον ἦν. Ὁ Διόνυσος
ἐπαινεῖ τῆς φιλοφροσύνης τὸν βουκόλον καὶ αὐτῷ
προπίνει κύλικα φιλοτησίαν· τὸ δὲ ποτὸν οἶνος ἦν.
Ὁ δὲ πιὼν ὑφ̓ ἡδονῆς βακχεύεται καὶ λέγει πρὸς τὸν
θεὸν “πόθεν, ὦ ξένε, σοὶ τὸ ὕδωρ τοῦτο τὸ πορφυροῦν;
</p>
</div3>
<div3 type="section" n="5">
<p> οὐ γάρ ἐστιν ἐκεῖνο τὸ χαμαὶ ῥέον. Τὸ μὲν
γὰρ εἰς τὰ στέρνα καταβαίνει καὶ λεπτὴν ἔχει τὴν
ἡδονήν· τοῦτο δὲ καὶ πρὸ τοῦ στόματος τὰς ῥῖνας
εὐφραίνει καὶ θιγόντι μὲν ψυχρόν ἐστιν, εἰς τὴν
γαστέρα δὲ καταθορὸν ἀνάπτει κάτωθεν πῦρ ἡδονῆς.” Καὶ ὁ Διόνυσος ἔφη “τοῦτό ἐστιν ὀπώρας
ὕδωρ.” Ἄγει πρὸς τὴν ἄμπελον ὁ θεὸς τὸν βουκόλον,
</p>
</div3>
<div3 type="section" n="6">
<p> καὶ τῶν βοτρύων λαβὼν ἅμα καὶ θλίβων καὶ δεικνὺς
<pb id="p.60"/>
τὴν ἄμπελον “τοῦτο μέν ἐστιν” ἔφη “τὸ ὕδωρ,
τοῦτο δὲ ἡ πηγή.” Ὁ μὲν οὖν <del>οἶνος</del> οὕτως ἐς ἀνθρώπους
παρῆλθεν, ὡς ὁ Τυρίων λόγος, ἑορτὴν δὲ
ἄγουσιν ἐκείνην τὴν ἡμέραν ἐκείνῳ τῷ θεῷ.</p>
</div3>
</div2>
<div2 type="chapter" n="3">
<div3 type="section" n="1">
<p>
 Φιλοτιμούμενος οὖν ὁ πατὴρ τά τ̓ ἄλλα παρασκευάσας
ἐς τὸ δεῖπνον ἔτυχε πολυτελέστατα καὶ κρατῆρα
παρέθηκε τὸν ἱερὸν τοῦ θεοῦ, μετὰ τὸν Γλαύκου
τοῦ Χίου δεύτερον.
</p>
</div3>
<div3 type="section" n="2">
<p>Ὑάλου μὲν τὸ πᾶν ἔργον
ὀρωρυγμένης· κύκλῳ δὲ αὐτὸν ἄμπελοι περιέστεφον
 ἀπ̓ αὐτοῦ τοῦ κρατῆρος πεφυτευμέναι· οἱ δὲ βότρυες
πάντη περικρεμάμενοι· ὄμφαξ μὲν αὐτῶν ἕκαστος
ὅσον ἦν κενὸς ὁ κρατήρ· ἐὰν δὲ ἐγχέῃς οἶνον, κατὰ
μικρὸν ὁ βότρυς ὑποπερκάζεται καὶ σταφυλὴν τὴν
ὄμφακα ποιεῖ· Διόνυσός τε ἐντετύπωται τῶν βοτρύων,
 ἵνα τὴν ἄμπελον γεωργῇ.
</p>
</div3>
<div3 type="section" n="3">
<p>Τοῦ δὲ πότου προϊόντος ἤδη καὶ ἀναισχύντως ἐς
αὐτὴν ἑώρων. Ἔρως δὲ καὶ Διόνυσος, δύο βίαιοι
θεοί, ψυχὴν κατασχόντες, ἐκμαίνουσιν εἰς ἀναισχυντίαν,
ὁ μὲν κάων αὐτὴν τῷ συνήθει πυρί, ὁ δὲ τὸν
 οἶνον ὑπέκκαυμα φέρων· οἶνος γὰρ ἔρωτος τροφή.
Ἤδη δὲ καὶ αὐτὴ περιεργότερον εἰς ἐμὲ βλέπειν
ἐθρασύνετο. Καὶ ταῦτα μὲν ἡμῖν ἡμερῶν ἐπράττετο
δέκα· καὶ πλέον τῶν ὀμμάτων ἐκερδαίνομεν ἢ ἐτολμῶμεν οὐδέν.</p>
</div3>
</div2>
<div2 type="chapter" n="4">
<div3 type="section" n="1">
<p>
 Κοινοῦμαι δὴ τῷ Σατύρῳ τὸ πᾶν καὶ συμπράττειν
ἠξίουν· ὁ δὲ ἔλεγε καὶ αὐτὸς μὲν ἐγνωκέναι,
πρὶν παῤ ἐμοῦ μαθεῖν, ὀκνεῖν δὲ ἐλέγχειν βουλόμενον
λαθεῖν. Ὁ γὰρ μετὰ κλοπῆς ἐρῶν ἂν ἐλεγχθῇ
πρός τινος, ὡς ὀνειδίζοντα τὸν ἐλέγξαντα μισεῖ.
</p>
</div3>
<div3 type="section" n="2">
<p> “Ἤδη
 δὲ” ἔφη “καὶ τὸ αὐτόματον ἡμῶν προὐνόησεν. Ἡ
<pb id="p.61"/>
γὰρ τὸν θάλαμον αὐτῆς πεπιστευμένη Κλειὼ κεκοινώνηκέ
μοι καὶ ἔχει πρός με ὡς ἐραστήν. Ταύτην
παρασκευάσω κατὰ μικρὸν πρὸς ἡμᾶς οὕτως ἔχειν,
</p>
</div3>
<div3 type="section" n="3">
<p> ὡς καὶ συναίρεσθαι πρὸς τὸ ἔργον. Δεῖ δέ σε τὴν
κόρην μὴ μέχρι τῶν ὀμμάτων <del>μόνον</del> πειρᾶν, ἀλλὰ
καὶ ῥῆμα δριμύτερον εἰπεῖν. Τότε δὲ πρόσαγε τὴν
δευτέραν μηχανήν.
</p>
</div3>
<div3 type="section" n="4">
<p> Θίγε χειρός, θλῖψον δάκτυλον,
θλίβων στέναξον. Ἢν δὲ ταῦτά σου ποιοῦντος καρτερῇ
καὶ προσίηται, σὸν ἔργον ἤδη δέσποινάν τε
καλεῖν καὶ φιλῆσαι τράχηλον.” “Πιθανῶς μὲν” ἔφην “νὴ τὴν Ἀθηνᾶν, ἐς τὸ ἔργον παιδοτριβεῖς· δέδοικα
δὲ μὴ ἄτολμος καὶ δειλὸς ἔρωτος ἀθλητὴς γένωμαι.” </p>
</div3>
<div3 type="section" n="5">
<p> “Ἔρως, ὦ γενναῖε” ἔφη “δειλίας οὐκ ἀνέχεται. Ὁρᾷς
αὐτοῦ τὸ σχῆμα ὥς ἐστι στρατιωτικόν; τόξα καὶ φαρέτρα
καὶ βέλη καὶ πῦρ, ἀνδρεῖα πάντα καὶ τόλμης
γέμοντα. Τοιοῦτον οὖν ἐν σεαυτῷ θεὸν ἔχων δειλὸς
εἶ καὶ φοβῇ;
</p>
</div3>
<div3 type="section" n="6">
<p> Ὅρα μὴ καταψεύσῃ τοῦ θεοῦ. Ἀρχὴν
δέ σοι ἐγὼ παρέξω. Τὴν Κλειὼ γὰρ ἀπάξω μάλιστα
ὅταν ἐπιτήδειον ἴδω καιρὸν τοῦ σε τῇ παρθένῳ δύνασθαι
συνεῖναι μόνῃ.” </p>
</div3>
</div2>
<div2 type="chapter" n="5">
<div3 type="section" n="1">
<p>
 Ταῦτα εἰπὼν ἐχώρησεν ἔξω τῶν θυρῶν· ἐγὼ δὲ
κατ̓ ἐμαυτὸν γενόμενος καὶ ὑπὸ τοῦ Σατύρου παροξυνθείς,
ἤσκουν ἐμαυτὸν εἰς εὐτολμίαν πρὸς τὴν
παρθένον. “Μέχρι τίνος, ἄνανδρε, σιγᾷς; τί δὲ δειλὸς
εἶ στρατιώτης ἀνδρείου θεοῦ; τὴν κόρην προσελθεῖν
σοὶ περιμένεις;” Εἶτα προσετίθην “τί γάρ,
</p>
</div3>
<div3 type="section" n="2">
<p> ὦ
κακόδαιμον, οὐ σωφρονεῖς; τί δὲ οὐκ ἐρᾷς ὧν σε
δεῖ; παρθένον ἔνδον ἔχεις ἄλλην καλήν· ταύτης ἔρα,
ταύτην βλέπε, ταύτην ἔξεστί σοι γαμεῖν.” Ἐδόκουν
πεπεῖσθαι· κάτωθεν δὲ ὥσπερ ἐκ τῆς καρδίας ὁ ἔρως
<pb id="p.62"/>
ἀντεφθέγγετο “ναί, τολμηρέ, κατ̓ ἐμοῦ στρατεύῃ
καὶ ἀντιπαρατάττῃ; ἵπταμαι καὶ τοξεύω καὶ φλέγω·
πῶς δυνήσῃ με φυγεῖν; Ἂν ψυλάξῃ μου τὸ τόξον,
οὐκ ἔχεις φυλάξασθαι τὸ πῦρ· ἂν δὲ κατασβέσῃς
 σωφροσύνῃ τὴν φλόγα, αὐτῷ σε καταλήψομαι τῷ πτερῷ.” </p>
</div3>
</div2>
<div2 type="chapter" n="6">
<div3 type="section" n="1">
<p>
Ταῦτα διαλεγόμενος ἔλαθον ἐπιστὰς ἀπροοράτως
τῇ κόρῃ καὶ ὠχρίασα ἰδὼν ἐξαίφνης, εἶτ̓ ἐφοινίχθην·
μόνη δ᾽ ἦν καὶ οὐδὲ ἡ Κλειὼ συμπαρῆν· ὅμως <del>δ᾽</del>
 οὖν, ὡς ἂν τεθορυβημένος οὐκ ἔχων τί εἴπω “χαῖρε” </p>
</div3>
<div3 type="section" n="2">
<p>ἔφην “δέσποινα.” Ἡ δὲ μειδιάσασα γλυκὺ καὶ ἐμφανίσασα
διὰ τοῦ γέλωτος ὅτι συνῆκε πῶς εἶπον τὸ “χαῖρε δέσποινα,” εἶπεν “ἐγὼ σή; μὴ τοῦτ̓ εἴπῃς.” “Καὶ μὴν πέπρακέ μέ τίς σοι θεῶν, ὥσπερ καὶ τὸν
Ἡρακλέα τῇ Ὀμφάλῃ.” “Τὸν Ἑρμῆν λέγεις;
</p>
</div3>
<div3 type="section" n="3">
<p> τούτῳ
τὴν πρᾶσιν ἐκέλευσεν ὁ Ζεύς,” καὶ ἅμα ἐγέλασε. “Ποῖον Ἑρμῆν; τί ληρεῖσ” εἶπον “εἰδυῖα σαφῶς ὃ
λέγω;” Ὡς δὲ περιέπλεκον λόγους ἐκ λόγων, τὸ αὐτόματόν
μοι συνήργησεν.
</p>
</div3>
</div2>
<div2 type="chapter" n="7">
<div3 type="section" n="1">
<p>
 Ἔτυχε τῇ προτεραίᾳ ταύτης ἡμέρᾳ περὶ μεσημβρίαν
ἡ παῖς ψάλλουσα κιθάρᾳ, ἐπιπαρῆν δὲ αὐτῇ
καὶ ἡ Κλειὼ καὶ παρεκάθητο, διεβάδιζον δὲ ἐγώ·
καί τις ἐξαίφνης μέλιττά ποθεν ἐπιπτᾶσα τῆς Κλειοῦς
ἐπάταξε τὴν χεῖρα.
</p>
</div3>
<div3 type="section" n="2">
<p>Καὶ ἡ μὲν ἀνέκραγεν, ἡ δὲ παῖς
 ἀναθοροῦσα καὶ καταθεμένη τὴν κιθάραν κατενόει
τὴν πληγὴν καὶ ἅμα παρῄνει λέγουσα μηδὲν ἄχθεσθαι·
παύσειν γὰρ αὐτὴν τῆς ἀλγηδόνος δύο ἐπᾴσασαν
ῥήματα· διδαχθῆναι γὰρ αὐτὰ ὑπό τινος Αἰγυπτίας
εἰς πληγὰς σφηκῶν καὶ μελιττῶν.
</p>
</div3>
<div3 type="section" n="3">
<p>Καὶ ἅμα
 ἐπῇδε, καὶ ἔλεγεν ἡ Κλειὼ μετὰ μικρὸν ῥᾴων γεγονέναι.
Τότε οὖν κατὰ τύχην μέλιττά τις ἢ σφὴξ περιβομβήσασα
κύκλῳ μου τὸ πρόσωπον παρέπτη· κἀγὼ
<pb id="p.63"/>
τὸ ἐνθύμιον λαμβάνω καὶ τὴν χεῖρα ἐπιβαλὼν τοῖς
προσώποις προσεποιούμην πεπλῆχθαι καὶ ἀλγεῖν.
</p>
</div3>
<div3 type="section" n="4">
<p> Ἡ
δὲ παῖς προσελθοῦσα εἷλκε τὴν χεῖρα καὶ ἐπυνθάνετο
ποῦ ἐπατάχθην· κἀγὼ “κατὰ τοῦ χείλουσ” ἔφην· “ἀλλὰ τί οὐκ ἐπᾴδεις, φιλτάτη;” Ἡ δὲ προσῆλθέ τε
καὶ ἀνέθηκεν, ὡς ἐπᾴσουσα, τὸ στόμα, καί τι ἐψιθύριζεν,
</p>
</div3>
<div3 type="section" n="5">
<p> ἐπιπολῆς ψαύουσά μου τῶν χειλέων. Κἀγὼ
κατεφίλουν σιωπῇ, κλέπτων τῶν φιλημάτων τὸν
ψόφον, ἡ δὲ ἀνοίγουσα καὶ κλείουσα τῶν χειλέων
τὴν συμβολήν, τῷ τῆς ἐπῳδῆς ψιθυρίσματι φιλήματα
ἐποίει τὴν ἐπῳδήν. Κἀγὼ τότε δὴ περιβαλὼν φανερῶς
κατεφίλουν, ἡ δὲ διασχοῦσα “τί ποιεῖς;” ἔφη. “καὶ σὺ κατεπᾴδεις;” “Τὴν ἐπῳδὸν” εἶπον “φιλῶ, ὅτι
</p>
</div3>
<div3 type="section" n="6">
<p> μου τὴν ὀδύνην ἰάσω.” Ὡς δὲ συνῆκεν ὃ λέγω καὶ
ἐμειδίασε, θαρρήσας εἶπον “οἴμοι, φιλτάτη, πάλιν
τέτρωμαι χαλεπώτερον· ἐπὶ γὰρ τὴν καρδίαν κατέρρευσε
τὸ τραῦμα καὶ ζητεῖ σου τὴν ἐπῳδήν. Ἦ που
καὶ σὺ μέλιτταν ἐπὶ τοῦ στόματος φέρεις· καὶ γὰρ
μέλιτος γέμεις, καὶ τιτρώσκει σου τὰ φιλήματα.
</p>
</div3>
<div3 type="section" n="7">
<p> Ἀλλὰ δέομαι, κατέπᾳσον αὖθις καὶ μὴ ταχὺ τὴν ἐπῳδὴν
παραδράμῃς, μὴ πάλιν ἀγριάνῃ τὸ τραῦμα.” Καὶ
ἅμα λέγων τὴν χεῖρα βιαιότερον περιέβαλλον καὶ
ἐφίλουν ἐλευθερώτερον· ἡ δὲ ἠνείχετο, κωλύουσα δῆθεν.</p>
</div3>
</div2>
<div2 type="chapter" n="8">
<div3 type="section" n="1">
<p>
κἀν τούτῳ πόρρωθεν ἰδόντες προσιοῦσαν τὴν
θεράπαιναν διελύθημεν, ἐγὼ μὲν ἄκων καὶ λυπούμενος,
ἡ δ᾽ οὐκ οἶδ᾽ ὅπως. Ῥᾴων οὖν ἐγεγόνειν καὶ
μεστὸς ἐλπίδων, ᾐσθόμην δὲ ἐπικαθημένου μοι τοῦ
φιλήματος ὥσπερ σώματος, καὶ ἐφύλαττον ἀκριβῶς
ὡς θησαυρὸν τὸ φίλημα τηρῶν ἡδονῆς, <del>ὃ πρῶτόν ἐστιν ἐραστῇ γλυκύ.</del>
</p>
</div3>
<div3 type="section" n="2">
<p>  Καὶ γὰρ ἀπὸ τοῦ καλλίστου
τῶν τοῦ σώματος ὀργάνων τίκτεται· στόμα γὰρ
<pb id="p.64"/>
φωνῆς ὄργανον· φωνὴ δὲ ψυχῆς σκιά. Αἱ γὰρ τῶν
στομάτων συμβολαὶ κιρνάμεναι καταπέμπουσι κατὰ
τῶν στέρνων τὴν ἡδονὴν καὶ ἕλκουσι τὰς ψυχὰς πρὸς
τὰ φιλήματα.
</p>
</div3>
<div3 type="section" n="3">
<p>Οὐκ οἶδα δὲ οὕτω πρότερον ἡσθεὶς ἐκ
 τῆς καρδίας· καὶ τότε πρῶτον ἔμαθον ὅτι μηδὲν ἐρίζει
πρὸς ἡδονὴν φιλήματι ἐρωτικῷ.
</p>
</div3>
</div2>
<div2 type="chapter" n="9">
<div3 type="section" n="1">
<p>
Ἐπειδὴ δὲ τοῦ δείπνου καιρὸς ἦν, πάλιν ὁμοίως
συνεπίνομεν· ᾠνοχόει δὲ ὁ Σάτυρος ἡμῖν καί τι
ποιεῖ ἐρωτικόν. Διαλλάσσει τὰ ἐκπώματα καὶ τὸ
 μὲν ἐμὸν τῇ κόρῃ προστίθησι, τὸ δὲ ἐκείνης ἐμοὶ
καὶ ἐγχέων ἀμφοτέροις καὶ ἐγκερασάμενος ὤρεγεν.
</p>
</div3>
<div3 type="section" n="2">
<p>Ἐγὼ δὲ ἐπιτηρήσας τὸ μέρος τοῦ ἐκπώματος, ἔνθα
τὸ χεῖλος ἡ κόρη πίνουσα προσέθηκεν, ἐναρμοσάμενος
ἔπινον, ἐπιστολιμαῖον τοῦτο φίλημα ποιῶν, καὶ
ἅμα κατεφίλουν τὸ ἔκπωμα.
</p>
</div3>
<div3 type="section" n="3">
<p> Ὡς δὲ εἶδεν ἡ παρθένος,
συνῆκεν ὅτι τοῦ χείλους αὐτῆς καταφιλῶ καὶ τὴν
σκιάν. Ἀλλ̓ ὅγε Σάτυρος συμφρονήσας πάλιν τὰ
ἐκπώματα διήλλαξεν ἡμῖν. Τότε δὴ καὶ τὴν κόρην
εἶδον τὰ ἐμὰ μιμουμένην καὶ <del>κατὰ</del> ταὐτὰ πίνουσαν
 καὶ ἔχαιρον <del>ἤδη</del> πλέον. Καὶ τρίτον ἐγένετο τοῦτο
καὶ τέταρτον καὶ τὸ λοιπὸν τῆς ἡμέρας οὕτως ἀλλήλοις
προὐπίνομεν τὰ φιλήματα.
</p>
</div3>
</div2>
<div2 type="chapter" n="10">
<div3 type="section" n="1">
<p>
Μετὰ δὲ τὸ δεῖπνον ὁ Σάτυρός μοι προσελθὼν
ἔφη “νῦν μὲν ἀνδρίζεσθαι καιρός. Ἡ γὰρ μήτηρ τῆς
 κόρης, ὡς οἶδας, μαλακίζεται καὶ καθ̓ αὑτὴν ἀναπαύεται·
μόνη δὲ ἡ παῖς βαδιεῖται κατὰ τὰ εἰθισμένα
τῆς Κλειοῦς ἑπομένης, πρὶν ἐπὶ τὸν ὕπνον τραπῆναι.
</p>
</div3>
<div3 type="section" n="2">
<p>Ἐγὼ δέ σοι ταύτην ἀπάξω διαλεγόμενος.” Ταῦτα
εἰπὼν τῇ Κλειοῖ μὲν αὐτός, ἐγὼ δὲ τῇ παιδὶ διαλαχόντες
 ἐφηδρεύομεν. Καὶ οὕτως ἐγένετο. Ἀπεσπάσθη
καὶ ἡ Κλειώ, ἡ δὲ παρθένος ἐν τῷ περιπάτῳ
<pb id="p.65"/>
καταλέλειπτο.
</p>
</div3>
<div3 type="section" n="3">
<p> Ἐπιτηρήσας οὖν ὅτε τὸ πολὺ τῆς αὐγῆς
ἐμαραίνετο, πρόσειμι θρασύτερος γενόμενος
<del>πρὸς αὐτὴν</del> ἐκ τῆς πρώτης προσβολῆς, ὥσπερ στρατιώτης
ἤδη νενικηκὼς καὶ τοῦ πολέμου καταπεφρονηκώς·
πολλὰ γὰρ ἦν τὰ τότε ὁπλίζοντά με θαρρεῖν,
οἶνος, ἔρως, ἐλπίς, ἐρημία· καὶ οὐδὲν εἰπών, ἀλλ̓
ὡς ἀπὸ συγκειμένου λόγου, ὡς εἶχον, περιχυθεὶς
τὴν κόρην κατεφίλουν.
</p>
</div3>
<div3 type="section" n="4">
<p> Ὡς δὲ καὶ ἐπεχείρουν τι
προὔργου ποιεῖν, ψόφος τις ἡμῶν κατόπιν γίνεται·
καὶ ταραχθέντες ἀνεπηδήσαμεν. Καὶ ἡ μὲν ἐπέκεινα
τρέπεται τὴν ἐπὶ τὸ δωμάτιον αὑτῆς, ἐγὼ δὲ ἐπὶ θάτερα,
σφόδρα ἀνιώμενος, ἔργον οὕτω καλὸν ἀπολέσας,
</p>
</div3>
<div3 type="section" n="5">
<p> καὶ τὸν ψόφον λοιδορῶν. Ἐν τούτῳ δὲ ὁ Σάτυρος
ὑπαντιάζει μοι φαιδρῷ τῷ προσώπῳ· καθορᾶν
γάρ μοι ἐδόκει ὅσα ἐπράττομεν, ὑπό τινι τῶν δένδρων
λοχῶν μή τις ἡμῖν ἐπέλθῃ· καὶ αὐτὸς ἦν ὁ
ποιήσας τὸν ψόφον, προσιόντα θεασάμενός τινα.
</p>
</div3>
</div2>
<div2 type="chapter" n="11">
<div3 type="section" n="1">
<p>
 Ὀλίγων δὲ ἡμερῶν διελθουσῶν, ὁ πατήρ μοι
τοὺς γάμους συνεκρότει θᾶττον ἢ διεγνώκει. Ἐνύπνια
γὰρ αὐτὸν διετάραττε πολλά. Ἔδοξεν ἄγειν
ἡμῶν τοὺς γάμους, ἤδη δὲ ἅψαντος αὐτοῦ τὰς δᾷδας
ἀποσβεσθῆναι τὸ πῦρ ᾗ καὶ μᾶλλον ἠπείγετο
συναγαγεῖν ἡμᾶς.
</p>
</div3>
<div3 type="section" n="2">
<p> Τοῦτο δὲ εἰς τὴν ὑστεραίαν παρεσκευάζετο.
Ἐώνητο δὲ τῇ κόρῃ πρὸς τὸν γάμον·
περιδέραιον μὲν λίθων ποικίλων, ἐσθῆτα δὲ τὸ πᾶν
μὲν πορφυρᾶν, ἔνθα δὲ ταῖς ἄλλαις ἐσθῆσιν ἡ χώρα
τῆς πορφύρας, ἐκεῖ χρυσὸς ἦν. Ἤριζον δὲ πρὸς ἀλλήλους
οἱ λίθοι.
</p>
</div3>
<div3 type="section" n="3">
<p> Ὑάκινθος μὲν ῥόδον ἦν ἐν λίθῳ·
ʼμέθυστος δὲ ἐπορφύρετο τοῦ χρυσοῦ πλησίον· ἐν
μέσῳ δὲ τρεῖς ἦσαν λίθοι, τὴν χρόαν ἐπάλληλοι·
<pb id="p.66"/>
συγκείμενοι δὲ ἦσαν οἱ τρεῖς· μέλαινα μὲν ἡ κρηπὶς
τοῦ λίθου, τὸ δὲ μέσον σῶμα λευκὸν τῷ μέλανι συνεφαίνετο,
ἑξῆς δὲ τῷ λευκῷ τὸ λοιπὸν ἐπυρρία κορυφούμενον·
ὁ λίθος δὲ τῷ χρυσῷ στεφανούμενος,
</p>
</div3>
<div3 type="section" n="4">
<p> ὀφθαλμὸν ἐμιμεῖτο χρυσοῦν. Τῆς δὲ ἐσθῆτος οὐ
πάρεργον εἶχεν ἡ πορφύρα τὴν βαφήν, ἀλλ̓ οἵαν μυθολογοῦσι
Τύριοι τοῦ ποιμένος εὑρεῖν τὸν κύνα, ᾗ
καὶ μέχρι τούτου βάπτουσιν Ἀφροδίτης τὸν πέπλον.
Ἦν γὰρ χρόνος ὅτε τῆς πορφύρας ὁ κόσμος ἀνθρώποις
 ἀπόρρητος ἦν· μικρὸς δὲ αὐτὴν ἐκάλυπτε κόχλος
ἐγκύκλῳ μυχῷ.
</p>
</div3>
<div3 type="section" n="5">
<p>Ἁλιεὺς ἀγρεύει τὴν ἄγραν ταύτην·
καὶ ὁ μὲν ἰχθὺν προσεδόκησεν, ὡς δὲ εἶδε τοῦ κόχλου
τὴν τραχύτητα, ἐλοιδόρει τὴν ἄγραν καὶ ἔρριψεν ὡς
θαλάσσης σκύβαλον. Εὑρίσκει δὲ κύων τὸ ἕρμαιον
 καὶ καταθραύει τοῖς ὀδοῦσι, καὶ τῷ στόματι τοῦ κυνὸς
περιρρεῖ τοῦ ἄνθους τὸ αἷμα καὶ βάπτει τὸ αἷμα
τὴν γένυν καὶ ὑφαίνει τοῖς χείλεσι τὴν πορφύραν.
</p>
</div3>
<div3 type="section" n="6">
<p>Ὁ ποιμὴν ὁρᾷ τὰ χείλη τοῦ κυνὸς ᾑμαγμένα καὶ
τραῦμα νομίσας τὴν βαφὴν πρόσεισι καὶ ἀπέπλυνε
 τῇ θαλάσσῃ, καὶ τὸ αἷμα λαμπρότερον ἐπορφύρετο·
ὡς δὲ καὶ ταῖς χερσὶν ἔθιγε, τὴν πορφύραν εἶχε καὶ
ἡ χείρ.
</p>
</div3>
<div3 type="section" n="7">
<p>Συνῆκεν οὖν τοῦ κόχλου τὴν φύσιν ὁ ποιμήν,
ὅτι φάρμακον ἔχει κάλλους πεφυτευμένον· καὶ
λαβὼν μαλλὸν ἐρίου καθῆκεν εἰς τὸν χηραμὸν αὐτοῦ
 τὸ ἔριον, ζητῶν τοῦ κόχλου τὰ μυστήρια· τὸ δὲ κατὰ
τὴν γένυν τοῦ κυνὸς ᾑμάσσετο· καὶ τότε τὸν οἶκον
τῆς πορφύρας ἐδιδάσκετο.
</p>
</div3>
<div3 type="section" n="8">
<p>Λαβὼν δή τινας λίθους
περιθραύει τὸ τεῖχος τοῦ φαρμάκου καὶ τὸ ἄδυτον
ἀνοίγει τῆς πορφύρας, καὶ θησαυρὸν εὑρίσκει
 βαφῆς.
</p>
</div3>
</div2>
<div2 type="chapter" n="12">
<div3 type="section" n="1">
<p>
Ἔθυεν οὖν τότε ὁ πατὴρ <del>τὰ</del> προτέλεια τῶν γάμων.
Ὡς δὲ ἤκουσα, ἀπωλώλειν καὶ ἐζήτουν μηχανήν,
<pb id="p.67"/>
δἰ ἧς <del>ἂν</del> ἀναβαλέσθαι δυναίμην τὸν γάμον.
Σκοποῦντος δέ μου θόρυβος ἐξαίφνης γίνεται κατὰ
τὸν ἀνδρῶνα·
</p>
</div3>
<div3 type="section" n="2">
<p> ἐγεγόνει δέ τι τοιοῦτον. Ἐπειδὴ θυσάμενος
ὁ πατὴρ ἔτυχε καὶ τὰ θύματα ἐπέκειτο τοῖς
βωμοῖς, ἀετὸς ἄνωθεν καταπτὰς ἁρπάζει τὸ ἱερεῖον·
σοβούντων δὲ πλέον οὐδὲν ἦν, ὁ γὰρ ὄρνις ᾤχετο
φέρων τὴν ἄγραν. Ἐδόκει τοίνυν οὐκ ἀγαθὸν εἶναι.
Καὶ δὴ ἐπέσχον ἐκείνην τὴν ἡμέραν τοὺς γάμους·
καλεσάμενος δὲ μάντεις ὁ πατὴρ καὶ τερατοσκόπους
τὸν οἰωνὸν διηγεῖται.
</p>
</div3>
<div3 type="section" n="3">
<p> Οἱ δὲ ἔφασαν δεῖν καλλιερῆσαι
Ξενίῳ Διὶ νυκτὸς μεσούσης ἐπὶ θάλασσαν ἥκοντας·
ὁ γὰρ ὄρνις ἔτυχεν ἱπτάμενος ἐκεῖ. Ἐγὼ δὲ
ταῦτα ὡς ἐγένετο τὸν ἀετὸν ὑπερεπῄνουν καὶ δικαίως
ἔλεγον ἁπάντων ὀρνίθων εἶναι βασιλέα· οὐκ εἰς μακρὰν
δὲ ἀπέβη τοῦ τέρατος τὸ ἔργον.
</p>
</div3>
</div2>
<div2 type="chapter" n="13">
<div3 type="section" n="1">
<p>
 Νεανίσκος ἦν Βυζάντιος, ὄνομα Καλλισθένης,
ὀρφανὸς καὶ πλούσιος, ἄσωτος δὲ καὶ πολυτελής.
Οὗτος ἀκούων τῷ Σωστράτῳ θυγατέρα εἶναι καλήν,
ἰδὼν δὲ οὐδέποτε, ἤθελεν αὑτῷ ταύτην γενέσθαι
γυναῖκα. Καὶ ἦν ἐξ ἀκοῆς ἐραστής· τοσαύτη γὰρ τοῖς
ἀκολάστοις ὕβρις, ὡς καὶ τοῖς ὠσὶν εἰς ἔρωτα τρυφᾶν
καὶ ταὐτὰ πάσχειν ὑπὸ ῥημάτων, ἃ τῇ ψυχῇ τρωθέντες
διακονοῦσιν ὀφθαλμοί.
</p>
</div3>
<div3 type="section" n="2">
<p> Προσελθὼν οὖν τῷ
Σωστράτῳ πρὶν τὸν πόλεμον τοῖς Βυζαντίοις ἐπιπεσεῖν,
ᾐτεῖτο τὴν κόρην· ὁ δὲ βδελυττόμενος αὐτοῦ τοῦ
βίου τὴν ἀκολασίαν ἠρνήσατο. Θυμὸς ἴσχει τὸν Καλλισθένην
καὶ ἠτιμάσθαι νομίσαντα ὑπὸ τοῦ Σωστράτου
καὶ ἀδόλως ἐρῶντα· ἀναπλάττων γὰρ ἑαυτῷ τῆς
<pb id="p.68"/>
παιδὸς τὸ κάλλος καὶ φανταζόμενος τὰ ἀόρατα ἔλαθε
σφόδρα κακῶς διακείμενος.
</p>
</div3>
<div3 type="section" n="3">
<p>Ἐπιβουλεύει δὴ καὶ τὸν
Σώστρατον ἀμύνασθαι τῆς ὕβρεως καὶ αὑτῷ τὴν
ἐπιθυμίαν τελέσαι· νόμου γὰρ ὄντος Βυζαντίοις,
 εἴ τις ἁρπάσας παρθένον φθάσειεν ποιήσας γυναῖκα,
γάμον ἔχειν ζημίαν, προσεῖχε τούτῳ τῷ νόμῳ. Καὶ
ὁ μὲν ἐζήτει καιρὸν πρὸς τὸ ἔργον.
</p>
</div3>
</div2>
<div2 type="chapter" n="14">
<div3 type="section" n="1">
<p>
Ἐν τούτῳ δὲ τοῦ πολέμου περιστάντος καὶ τῆς
παιδὸς εἰς ἡμᾶς ὑπεκκειμένης μεμαθήκει μὲν ἕκαστα
 τούτων, οὐδὲν δὲ ἧττον τῆς ἐπιβουλῆς εἴχετο· καὶ
τοιοῦτό τι αὐτῷ συνήργησε. Χρησμὸν ἴσχουσιν οἱ Βυζάντιοι τοιόνδε
Νῆσός τις πόλις ἐστὶ φυτώνυμον αἷμα λαχοῦσα,
ἰσθμὸν ὁμοῦ καὶ πορθμὸν ἐπ̓ ἠπείροιο φέρουσα.
 ἔνθ̓ Ἥφαιστος ἔχων χαίρει γλαυκῶπιν Ἀθήνην
κεῖθι θυηπολίην σε φέρειν κέλομαι Ἡρακλεῖ.
</p>
</div3>
<div3 type="section" n="2">
<p>Ἀπορούντων δὲ αὐτῶν τί λέγει τὸ μάντευμα, Σώστρατος “τοῦ πολέμου γάρ, ὡς ἔφην, στρατηγὸς ἦν
οὗτος.” “ὥρα πέμπειν ἡμᾶς θυσίαν εἰς Τύρον” εἶπεν “Ἡρακλεῖ· τὰ γὰρ τοῦ χρησμοῦ ἐστι πάντ̓ ἐνταῦθα.
Φυτώνυμον γὰρ ὁ θεὸς εἶπεν αὐτήν, ἐπεὶ Φοινίκων
ἡ νῆσος, ὁ δὲ φοίνιξ φυτόν. Ἐρίζει δὲ περὶ ταύτης
γῆ καὶ θάλασσα, <del>καὶ</del> ἕλκει <del>μὲν ἡ θάλασσα,
ἕλκει</del> δὲ ἡ γῆ, ἡ δὲ εἰς ἀμφότερα αὑτὴν ἥρμοσε.
</p>
</div3>
<div3 type="section" n="3">
<p> Καὶ
 γὰρ ἐν θαλάσσῃ κάθηται καὶ οὐκ ἀφῆκε τὴν γῆν·
συνδεῖ γὰρ αὐτὴν πρὸς τὴν ἤπειρον στενὸς αὐχήν,
</p>
</div3>
<div3 type="section" n="4">
<p>καὶ ἔστιν ὥσπερ τῆς νήσου τράχηλος. Οὐκ ἐρρίζωται
δὲ κατὰ τῆς θαλάσσης, ἀλλὰ τὸ ὕδωρ ὑπορρεῖ κάτωθεν,
ὑπόκειται δὲ πορθμὸς <del>τῷ</del> ἰσθμῷ· καὶ γίνεται
 τὸ θέαμα καινόν, πόλις ἐν θαλάσσῃ καὶ νῆσος ἐν γῇ.
Ἀθηνᾶν δὲ Ἥφαιστος ἔχει· εἰς τὴν ἐλαίαν
<pb id="p.69"/>
ᾐνίξατο καὶ τὸ πῦρ, ἃ παῤ ἡμῖν ἀλλήλοις συνοικεῖ.
</p>
</div3>
<div3 type="section" n="5">
<p> Τὸ δὲ χωρίον ἱερὸν ἐν περιβόλῳ· ἐλαία μὲν ἀναθάλλει
φαιδροῖς τοῖς κλάδοις, πεφύτευται δὲ σὺν αὐτῇ
τὸ πῦρ καὶ ἀνάπτει περὶ τοὺς πτόρθους πολλὴν τὴν
φλόγα· ἡ δὲ τοῦ πυρὸς αἰθάλη τὸ φυτὸν γεωργεῖ.
</p>
</div3>
<div3 type="section" n="6">
<p> Αὕτη πυρὸς φιλία καὶ φυτοῦ· οὕτως οὐ φεύγει τὸν
Ἥφαιστον Ἀθηνᾶ.” Καὶ ὁ Χαιρεφῶν συστράτηγος ὢν
τοῦ Σωστράτου μείζων, ἐπεὶ πατρόθεν ἦν Βυζάντιος,
ἐκθειάζων αὐτὸν “πάντα μὲν τὸν χρησμὸν” εἶπεν “ἐξηγήσω καλῶς· μὴ μέντοι θαύμαζε τὴν τοῦ πυρὸς
μόνον, ἀλλὰ καὶ τὴν τοῦ ὕδατος φύσιν.
</p>
</div3>
<div3 type="section" n="7">
<p> Ἐθεασάμην
γὰρ ἐγὼ τοιαῦτα μυστήρια. Τὸ γοῦν Σικελικῆς πηγῆς
ὕδωρ κεκερασμένον ἔχει πῦρ· καὶ φλόγα μὲν ὄψει
κάτωθεν ἀπ̓ αὐτῆς ἁλλομένην ἄνω· θιγόντι δέ σοι
τὸ ὕδωρ ψυχρόν ἐστιν οἷόνπερ χιών, καὶ οὔτε τὸ πῦρ
ὑπὸ τοῦ ὕδατος κατασβέννυται οὔτε τὸ ὕδωρ ὑπὸ τοῦ
πυρὸς φλέγεται, ἀλλ̓ ὕδατός εἰσιν ἐν τῇ κρήνῃ καὶ
πυρὸς σπονδαί.
</p>
</div3>
<div3 type="section" n="8">
<p> Ἐπεὶ καὶ ποταμὸς Ἰβηρικός, εἰ μὲν
ἴδοις αὐτὸν εὐθύς, οὐδενὸς ἄλλου κρείττων ἐστὶ ποταμοῦ·
ἢν δὲ ἀκοῦσαι θέλῃς τοῦ ὕδατος λαλοῦντος,
μικρὸν ἀνάμεινον ἐκπετάσας τὰ ὦτα. Ἐὰν γὰρ ὀλίγος
ἄνεμος εἰς τὰς δίνας ἐμπέσῃ, τὸ μὲν ὕδωρ ὡς χορδὴ
κρούεται, τὸ δὲ πνεῦμα τοῦ ὕδατος πλῆκτρον γίνεται,
</p>
</div3>
<div3 type="section" n="9">
<p> τὸ ῥεῦμα δὲ ὡς κιθάρα λαλεῖ. Ἀλλὰ καὶ λίμνη Λιβυκὴ
μιμεῖται γῆν Ἰνδικήν, καὶ ἴσασιν αὐτῆς τὸ
ἀπόρρητον αἱ Λιβύων παρθένοι, ὅτι τὸ ὕδωρ ἔχει
πλούσιον. Ὁ δὲ πλοῦτος αὐτῇ κάτω τεταμίευται τῇ
τῶν ὑδάτων ἰλύι δεδεμένος, καὶ ἔστιν ἐκεῖ χρυσοῦ
πηγή. Κοντὸν οὖν εἰς τὸ ὕδωρ βαπτίζουσι πίσσῃ
πεφαρμαγμένον, ἀνοίγουσί τε τοῦ ποταμοῦ τὰ κλεῖθρα.
</p>
</div3>
<div3 type="section" n="10">
<p> Ὁ δὲ κοντὸς πρὸς τὸν χρυσὸν οἷον πρὸς ἰχθὺν
ἄγκιστρον γίνεται, ἀγρεύει γὰρ αὐτόν· ἡ δὲ πίσσα
<pb id="p.70"/>
δέλεαρ γίνεται τῆς ἄγρας· ὅ τι γὰρ ἂν εἰς αὐτὴν
ἐμπέσῃ τῆς τοῦ χρυσοῦ γονῆς, τὸ μὲν προσήψατο
μόνον, ἡ πίσσα δὲ εἰς τὴν ἤπειρον ἥρπασε τὴν ἄγραν.
Οὕτως ἐκ ποταμοῦ Λιβυκοῦ χρυσὸς ἁλιεύεται.” </p>
</div3>
</div2>
<div2 type="chapter" n="15">
<div3 type="section" n="1">
<p>
 Ταῦτα εἰπὼν τὴν θυσίαν ἐπὶ τὴν Τύρον ἔπεμπε,
καὶ τῇ πόλει συνδοκοῦν. Ὁ οὖν Καλλισθένης διαπράττεται
τῶν θεωρῶν εἶς γενέσθαι· καὶ ταχὺ καταπλεύσας
εἰς τὴν Τύρον καὶ ἐκμαθὼν τὴν τοῦ πατρὸς
οἰκίαν ἐφήδρευε ταῖς γυναιξίν· αἱ δὲ ὀψόμεναι τὴν
θυσίαν ἐξῄεσαν·
</p>
</div3>
<div3 type="section" n="2">
<p> καὶ γὰρ ἦν πολυτελής. Πολλὴ μὲν
ἡ τῶν θυμιαμάτων πομπή, πολλὴ δὲ ἡ τῶν ἀνθέων
συμπλοκή. Τὰ θυμιάματα κασία καὶ λιβανωτὸς καὶ
κρόκος· τὰ ἄνθη νάρκισσος καὶ ῥόδα καὶ μυρρίναι·
ἡ δὲ τῶν ἀνθέων ἀναπνοὴ πρὸς τὴν τῶν θυμιαμάτων
 ἤριζεν ὀδμήν· τὸ δὲ πνεῦμα ἀναπεμπόμενον εἰς τὸν
ἀέρα τὴν ὀδμὴν ἐκεράννυ, καὶ ἦν ἄνεμος ἡδονῆς.
</p>
</div3>
<div3 type="section" n="3">
<p>Τὰ
δὲ ἱερεῖα πολλὰ μὲν ἦν καὶ ποικίλα, διέπρεπον δὲ ἐν
αὐτοῖς οἱ τοῦ Νείλου βόες. Βοῦς γὰρ Αἰγύπτιος οὐ
τὸ μέγεθος μόνον ἀλλὰ καὶ τὴν χρόαν εὐτυχεῖ· τὸ
 μὲν γὰρ μέγεθος πάνυ μέγας, τὸν αὐχένα παχύς, τὸ
νῶτον πλατύς, τὴν γαστέρα πολύς, τὸ κέρας οὐχ ὡς
ὁ Σικελικὸς εὐτελὴς οὐδ᾽ ὡς ὁ Κύπριος δυσειδής,
ἀλλ̓ ἐκ τῶν κροτάφων ὄρθιον ἀναβαῖνον, κατὰ μικρὸν
ἑκατέρωθεν κυρτούμενον τὰς κορυφὰς συνάγει
 τοσοῦτον, ὅσον αἱ τῶν κεράτων διεστᾶσιν ἀρχαί· καὶ
τὸ θέαμα κυκλουμένης σελήνης ἐστὶν εἰκών· ἡ χρόα
δὲ οἵαν Ὅμηρος <del>ἐν</del> τοῖς τοῦ Θρᾳκὸς ἵπποις ἐπαινεῖ.
</p>
</div3>
<div3 type="section" n="4">
<p>Βαδίζει δὲ ταῦρος ὑψαυχενῶν καὶ ὥσπερ ἐπιδεικνύμενος
ὅτι τῶν ἄλλων βοῶν ἐστι βασιλεύς. Εἰ δὲ ὁ
 μῦθος Εὐρώπης ἀληθής, Αἰγύπτιον βοῦν ὁ Ζεὺς ἐμιμήσατο.
</p>
</div3>
</div2>
<div2 type="chapter" n="16">
<div3 type="section" n="1">
<p>
Ἔτυχεν οὖν ἡ μὲν ἐμὴ μήτηρ τότε μαλακῶς ἔχουσα·
<pb id="p.71"/>
σκηψαμένη δὲ καὶ ἡ Λευκίππη νοσεῖν, ἔνδον
ὑπέμεινε ʽσυνέκειτο γὰρ ἡμῖν ἐς ταὐτὸν ἐλθεῖν, ὡς
ἄν τῶν πολλῶν ἐξιόντων̓, ὥστε συνέβη τὴν ἀδελφὴν
τὴν ἐμὴν μετὰ τῆς Λευκίππης μητρὸς προελθεῖν.
</p>
</div3>
<div3 type="section" n="2">
<p> Ὁ δὲ Καλλισθένης τὴν μὲν Λευκίππην οὐχ ἑωρακώς
ποτε, τὴν δὲ Καλλιγόνην ἰδὼν τὴν ἐμὴν ἐμὴν ἀδελφήν,
νομίσας Λευκίππην εἶναι ʽἐγνώρισε γὰρ τοῦ Σωστράτου
τὴν γυναῖκἀ, πυθόμενος οὐδὲν ʽἦν γὰρ
ἑαλωκὼς ἐκ τῆς θέασ̓ δείκνυσιν ἑνὶ τῶν οἰκετῶν τὴν
κόρην, ὃς ἦν αὐτῷ πιστότατος, καὶ κελεύει λῃστὰς
ἐπ̓ αὐτὴν συγκροτῆσαι, καταλέξας τὸν τρόπον τῆς
ἁρπαγῆς. Πανήγυρις δὲ ἐπέκειτο, καθ̓ ἣν ἠκηκόει
πάσας τὰς παρθένους ἀπαντᾶν ἐπὶ θάλατταν.
</p>
</div3>
</div2>
<div2 type="chapter" n="17">
<div3 type="section" n="1">
<p>
 Ὁ μὲν οὖν ταῦτα εἰπὼν καὶ τὴν θεωρίαν ἀφωσιωμένος
ἀπῆλθε· ναῦν δὲ εἶχεν ἰδίαν, τοῦτο προκατασκευάσας
οἴκοθεν εἰ τύχοι τῆς ἐπιχειρήσεως. Οἱ
μὲν δὴ ἄλλοι θεωροὶ ἀπέπλευσαν, αὐτὸς δὲ μικρὸν
ἀπεσάλευε τῆς γῆς, ἅμα μὲν ὡς <del>ἂν</del> δοκοίη τοῖς πολίταις
ἕπεσθαι, ἅμα δὲ ἵνα μὴ πλησίον τῆς Τύρου τοῦ
σκάφους ὄντος, κατάφωρος γένοιτο μετὰ τὴν ἁρπαγήν.
</p>
</div3>
<div3 type="section" n="2">
<p> Ἐπεὶ δὲ ἐγένετο κατὰ Σάραπτα κώμην Τυρίων
ἐπὶ θαλάττῃ κειμένην, ἐνταῦθα προσπορίζεται λέμβον,
δίδωσι δὲ τῷ Ζήνωνι· τοῦτο γὰρ ἦν ὄνομα τῷ
οἰκέτῃ ὃν ἐπὶ τὴν ἁρπαγὴν παρεσκευάκει.
</p>
</div3>
<div3 type="section" n="3">
<p> Ὁ δὲ ʽἦν
γὰρ καὶ ἄλλως εὔρωστος τὸ σῶμα καὶ φύσει πρακτικὸσ̓
ταχὺ μὲν ἐξεῦρε λῃστὰς ἁλιεῖς ἀπὸ τῆς κώμης
ἐκείνης καὶ δῆτα ἀπέπλευσεν ἐπὶ τὴν Τύρον. Ἔστι
δὲ μικρὸν ἐπίνειον Τυρίων, νησίδιον ἀπέχον ὀλίγον
τῆς Τύρου “Ῥοδώπιδος αὐτὸ τάφον οἱ Τύριοι λέγουσιν·” ἔνθα ὁ λέμβος ἐφήδρευε.
</p>
</div3>
</div2>
<div2 type="chapter" n="18">
<div3 type="section" n="1">
<p>
 Πρὸ δὲ τῆς πανηγύρεως, ἣν ὁ Καλλισθένης
προσεδόκα, γίνεται δὴ τὰ τοῦ ἀετοῦ καὶ τῶν μάντεων·
<pb id="p.72"/>
καὶ εἰς τὴν ὑστεραίαν παρεσκευαζόμεθα νύκτωρ,
ὡς θυσόμενοι τῷ θεῷ. Τούτων δὲ τὸν Ζήνωνα
ἐλάνθανεν οὐδέν· ἀλλ̓ ἐπειδὴ καιρὸς ἦν βαθείας
ἑσπέρας, ἡμεῖς μὲν προήλθομεν, ὁ δὲ εἵπετο.
</p>
</div3>
<div3 type="section" n="2">
<p>Ἄρτι
 δὲ γενομένων ἡμῶν ἐπὶ τῷ χείλει τῆς θαλάσσης,
ὁ μὲν τὸ συγκείμενον ἀνέτεινε σημεῖον, ὁ δὲ λέμβος
ἐξαίφνης προσέπλει, καὶ ἐπεὶ πλησίον ἐγένετο,
</p>
</div3>
<div3 type="section" n="3">
<p>ἐφάνησαν ἐν αὐτῷ νεανίσκοι δέκα. Ὀκτὼ δὲ ἑτέρους
ἐπὶ τῆς γῆς ἔτυχε προλοχίσας, οἳ γυναικείας μὲν
 εἶχον ἐσθῆτας καὶ τῶν γενείων ἐψίλωντο τὰς τρίχας,
ἔφερον δὲ ἕκαστος ὑπὸ κόλπῳ ξίφος, ἐκόμιζον δὲ καὶ
αὐτοὶ θυσίαν, ὡς ἂν ἥκιστα ὑποπτευθεῖεν· ἡμεῖς δὲ
ᾠόμεθα γυναῖκας εἶναι.
</p>
</div3>
<div3 type="section" n="4">
<p>Ἐπεὶ δὲ συνετίθεμεν τὴν
πυράν, ἐξαίφνης βοῶντες συντρέχουσι καὶ τὰς μὲν
 δᾷδας ἡμῶν ἀποσβεννύουσι, φευγόντων δὲ ἀτάκτως
ὑπὸ τῆς ἐκπλήξεως, τὰ ξίφη γυμνώσαντες ἁρπάζουσι
τὴν ἀδελφὴν τὴν ἐμὴν καὶ ἐνθέμενοι τῷ σκάφει,
</p>
</div3>
<div3 type="section" n="5">
<p>ἐπεμβάντες εὐθὺς ὄρνιθος δίκην ἀφίπτανται. Ἡμῶν
δὲ οἱ μὲν ἔφευγον οὐδὲν οὔτ̓ εἰδότες οὔτε ἑωρακότες,
 οἱ δὲ ἅμα τε εἶδον καὶ ἐβόων “λῃσταὶ Καλλιγόνην
ἄγουσι·” τὸ δὲ πλοῖον ἤδη μέσην ἐπέραινε τὴν θάλασσαν.
Ὡς δὲ τοῖς Σαράπτοις προσέσχον, πόρρωθεν
ὁ Καλλισθένης τὸ σημεῖον ἰδὼν ὑπηντίασεν ἐπιπλεύσας
καὶ δέχεται μὲν τὴν κόρην, πλεῖ δὲ εὐθὺς
πελάγιος.
</p>
</div3>
<div3 type="section" n="6">
<p> Ἐγὼ δὲ ἀνέπνευσα μὲν οὕτω διαλυθέντων
μοι τῶν γάμων παραδόξως, ἠχθόμην δ᾽ ὅμως
ὑπὲρ ἀδελφῆς περιπεσούσης τοιαύτῃ συμφορᾷ.
</p>
</div3>
</div2>
<div2 type="chapter" n="19">
<div3 type="section" n="1">
<p>
Ὀλίγας δὲ ἡμέρας διαλιπὼν πρὸς τὴν Λευκίππην
διελεγόμην “μέχρι τίνος ἐπὶ τῶν φιλημάτων
 ἱστάμεθα, φιλτάτη; προσθῶμεν ἤδη τι καὶ ἐρωτικώτερον.
<pb id="p.73"/>
Φέρε ἀνάγκην ἀλλήλοις ἐπιθῶμεν πίστεως.
Ἂν γὰρ ἡμᾶς Ἀφροδίτη μυσταγωγήσῃ, οὐ μή τις ἄλλος
</p>
</div3>
<div3 type="section" n="2">
<p> κρείττων γένηται τῆς θεοῦ.” Ταῦτα πολλάκις
κατεπᾴδων ἐπεπείκειν τὴν κόρην ὑποδέξασθαί με
νυκτὸς τῷ θαλάμῳ, τῆς Κλειοῦς συνεργούσης, ἥτις ἦν
αὐτῇ θαλαμηπόλος. Εἶχε δὲ ὁ θάλαμος αὐτῆς οὕτως.
</p>
</div3>
<div3 type="section" n="3">
<p> Χωρίον ἦν μέγα τέτταρα οἰκήματα ἔχον, δύο μὲν ἐπὶ
δεξιά, δύο δ᾽ ἐπὶ θἄτερα· μέσος δὲ διεῖργε στενωπὸς
τὰ οἰκήματα· θύρα δὲ ἐν ἀρχῇ τοῦ στενωποῦ
μία ἐπέκειτο.
</p>
</div3>
<div3 type="section" n="4">
<p> Ταύτην εἶχον τὴν καταγωγὴν αἱ γυναῖκες·
καὶ τὰ μὲν ἐνδοτέρω τῶν οἰκημάτων ἥ τε
παρθένος καὶ ἡ μήτηρ αὐτῆς διειλήχεσαν, ἑκάτερα
τὰ ἀντικρύ, τὰ δὲ ἔξω δύο τὰ πρὸς τὴν εἴσοδον τὸ
μὲν ἡ Κλειὼ τὸ κατὰ τὴν παρθένον, τὸ δὲ ταμιεῖον
ἦν.
</p>
</div3>
<div3 type="section" n="5">
<p> Κατακοιμίζουσα δὲ ἀεὶ τὴν Λευκίππην ἡ μήτηρ
ἔκλειεν ἔνδοθεν τὴν ἐπὶ τοῦ στενωποῦ θύραν· ἔξωθεν
δέ τις ἕτερος ἐπέκλειε καὶ τὰς κλεῖς ἔβαλλε διὰ
τῆς ὀπῆς· ἡ δὲ λαβοῦσα ἐφύλαττε καὶ περὶ τὴν ἕω
καλέσασα τὸν εἰς τοῦτο ἐπιτεταγμένον διέβαλλε πάλιν
τὰς κλεῖς, ὅπως ἀνοίξειε.
</p>
</div3>
<div3 type="section" n="6">
<p> Ταύταις οὖν ἴσας
μηχανησάμενος ὁ Σάτυρος γενέσθαι, τὴν ἄνοιξιν
πειρᾶται καὶ ὡς εὗρε δυνατήν, τὴν Κλειὼ ἐπεπείκει
τῆς κόρης συνειδυίας μηδὲν ἀντιπρᾶξαι τῇ τέχνῃ.
Ταῦτα ἦν τὰ συγκείμενα.
</p>
</div3>
</div2>
<div2 type="chapter" n="20">
<div3 type="section" n="1">
<p>
 Ἦν δέ τις αὐτῶν οἰκέτης πολυπράγμων καὶ λάλος
καὶ λίχνος καὶ πᾶν ὅ τι ἂν εἴποι τις, ὄνομα Κώνωψ.
Οὗτός μοι ἐδόκει πόρρωθεν ἐπιτηρεῖν τὰ πραττόμενα
ἡμῖν· μάλιστα δ᾽, ὅπερ ἦν, ὑποπτεύσας μή τι
<pb id="p.74"/>
νύκτωρ ἡμῖν πραχθῇ, διενυκτέρευε μέχρι πόρρω
τῆς ἑσπέρας, ἀναπετάσας τοῦ δωματίου τὰς θύρας,
</p>
</div3>
<div3 type="section" n="2">
<p>ὥστε ἔργον ἦν αὐτὸν λαθεῖν. Ὁ οὖν Σάτυρος βουλόμενος
αὐτὸν εἰς φιλίαν ἀγαγεῖν, προσέπαιζε πολλάκις
 καὶ κώνωπα ἐκάλει καὶ ἔσκωπτε τοὔνομα σὺν
γέλωτι. Καὶ οὗτος εἰδὼς τοῦ Σατύρου τὴν τέχνην
προσεποιεῖτο μὲν ἀντιπαίζειν καὶ αὐτός, ἐνετίθει δὲ
τῇ παιδιᾷ τῆς γνώμης τὸ ἄσπονδον.
</p>
</div3>
<div3 type="section" n="3">
<p>Λέγει δὴ πρὸς
αὐτὸν “ἐπειδὴ καταμωκᾷ μου καὶ τοὔνομα, φέρε σοι
 μῦθον ἀπὸ κώνωπος εἴπω.” </p>
</div3>
</div2>
<div2 type="chapter" n="21">
<div3 type="section" n="1">
<p> “ὁ λέων κατεμέμφετο τὸν Προμηθέα πολλάκις
ὅτι μέγαν μὲν αὐτὸν ἔπλασε καὶ καλὸν καὶ τὴν μὲν
γένυν ὥπλισε τοῖς ὀδοῦσι, τοὺς δὲ πόδας ἐκράτυνε
τοῖς ὄνυξιν, ἐποίησέ τε τῶν ἄλλων θηρίων δυνατώτερον. “Ὁ δὲ τοιοῦτοσ” ἔφασκε “τὸν ἀλεκτρυόνα φοβοῦμαι.” </p>
</div3>
<div3 type="section" n="2">
<p>Καὶ ὁ Προμηθεὺς ἐπιστὰς ἔφη “τί με
μάτην αἰτιᾷ; τὰ μὲν γὰρ ἐμὰ πάντα ἔχεις, ὅσα πλάττειν
ἠδυνάμην, ἡ δὲ σὴ ψυχὴ πρὸς τοῦτο μόνον
μαλακίζεται.” Ἔκλαεν οὖν ἑαυτὸν ὁ λέων καὶ τῆς δειλίας
κατεμέμφετο καὶ τέλος ἀποθανεῖν ἤθελεν.
</p>
</div3>
<div3 type="section" n="3">
<p> Οὕτω
δὲ γνώμης ἔχων ἐλέφαντι περιτυγχάνει καὶ προσαγορεύσας
εἱστήκει διαλεγόμενος. Καὶ ὁρῶν διὰ
παντὸς τὰ ὦτα κινοῦντα “τί πάσχεις;” ἔφη, “καὶ τί
</p>
</div3>
<div3 type="section" n="4">
<p>δήποτε οὐδὲ μικρὸν ἀτρεμεῖ σου τὸ οὖς;” Καὶ ὁ ἐλέφας
 κατὰ τύχην παραπτάντος αὐτὸν κώνωπος “ὁρᾷσ” ἔφη “τουτὶ τὸ βραχὺ τὸ βομβοῦν; ἢν εἰσδύῃ με τῇ
τῆς ἀκοῆς ὁδῷ, τέθνηκα.” Καὶ ὁ λέων “τί οὖν” ἔφη “ἔτι ἀποθνήσκειν με δεῖ τοσοῦτον ὄντα καὶ ἐλέφαντος
εὐτυχέστερον, ὅσον κρείττων κώνωπος ἀλεκτρυών;” Ὁρᾷς ὅσον ἰσχύος ὁ κώνωψ ἔχει, ὡς καὶ ἐλέφαντα φοβεῖν.” </p>
</div3>
<div3 type="section" n="5">
<p>συνεὶς οὖν ὁ Σάτυρος τὸ ὕπουλον αὐτοῦ τῶν
<pb id="p.75"/>
λόγων, ἠρέμα μειδιῶν “ἄκουσον κἀμοῦ τινα λόγον” εἶπεν “ἀπὸ κώνωπος καὶ λέοντος, ὃν ἀκήκοά τινος
τῶν φιλοσόφων· χαρίζομαι δέ σοι τοῦ μύθου τὸν ἐλέφαντα.” </p>
</div3>
</div2>
<div2 type="chapter" n="22">
<div3 type="section" n="1">
<p> “λέγει τοίνυν κώνωψ ἀλαζών ποτε πρὸς τὸν
λέοντα “εἶτα κἀμοῦ βασιλεύειν νομίζεις ὡς τῶν ἄλλων
θηρίων; ἀλλ̓ οὔτ̓ ἐμοῦ καλλίων οὔτε ἀλκιμώτερος
ἔφυς οὔτε μείζων. Ἐπεὶ τίς σοι πρῶτόν ἐστιν
ἀλκή;
</p>
</div3>
<div3 type="section" n="2">
<p> ἀμύσσεις τοῖς ὄνυξι καὶ δάκνεις τοῖς ὀδοῦσι.
Ταῦτα γὰρ οὐ ποιεῖ μαχομένη γυνή; ποῖον δὲ μέγεθος
ἢ κάλλος σε κοσμεῖ; στέρνον πλατύ, ὦμοι παχεῖς
καὶ πολλὴ περὶ τὸν αὐχένα κόμη. Τὴν κατόπιν
οὖν αἰσχύνην οὐχ ὁρᾷς; Ἐμοὶ δὲ μέγεθος μὲν ὁ ἀὴρ
ὅλος, ὅσον μου καταλαμβάνει τὸ πτερόν, κάλλος δὲ αἱ
τῶν λειμώνων κόμαι· αἱ μὲν γάρ εἰσιν ὥσπερ ἐσθῆτες,
</p>
</div3>
<div3 type="section" n="3">
<p> ἃς ὅταν θέλω παῦσαι τὴν πτῆσιν ἐνδύομαι. Τὴν
δὲ ἀνδρείαν μου μὴ καὶ γελοῖον ᾖ καταλέγειν· ὄργανον
γὰρ ὅλος εἰμὶ πολέμου. Μετὰ μὲν σάλπιγγος
<del>καὶ βέλους</del> παρατάττομαι, σάλπιγξ δέ μοι καὶ βέλος
τὸ στόμα, ὥστε εἰμὶ καὶ αὐλητὴς καὶ τοξότης· ἐμαυτοῦ
δὲ οἰστὸς καὶ τόξον γίνομαι· τοξεύει γάρ με
διαέριον τὸ πτερόν, ἐμπεσὼν δὲ ὡς ἀπὸ βέλους ποιῶ
τὸ τραῦμα, ὁ δὲ παταχθεὶς ἐξαίφνης βοᾷ καὶ τὸν τετρωκότα
ζητεῖ· ἐγὼ δὲ παρὼν οὐ πάρειμι, ὁμοῦ δὲ
καὶ φεύγω καὶ μένω καὶ περιιππεύω τὸν ἄνθρωπον
τῷ πτερῷ, γελῶ δὲ αὐτὸν βλέπων περὶ τοῖς τραύμασιν
ὀρχούμενον.
</p>
</div3>
<div3 type="section" n="4">
<p> Ἀλλὰ τί δεῖ λόγων; ἀρχώμεθα μάχης.” <del>Καὶ</del> ἅμα λέγων ἐμπίπτει τῷ λέοντι καὶ εἰς
τοὺς ὀφθαλμοὺς ἐμπηδᾷ καὶ εἴ τι ἄλλο ἄτριχον τῶν
προσώπων, περιιπτάμενος ἅμα καὶ τῷ βόμβῳ καταυλῶν.
Ὁ δὲ λέων ἠγρίαινέ τε καὶ μετεστρέφετο πάντη
καὶ τὸν ἀέρα περιέχασκεν, ὁ δὲ κώνωψ ταύτῃ πλέον
<pb id="p.76"/>
τὴν ὀργὴν ἐτίθετο παιδιὰν καὶ ἐπ̓ αὐτοῖς ἐτίτρωσκε
τοῖς χείλεσιν.
</p>
</div3>
<div3 type="section" n="5">
<p>Καὶ ὁ μὲν ἔκλινεν εἰς τὸ λυποῦν
μέρος, ἀνακάμπτων ἔνθα τοῦ τραύματος ἡ πληγή,
ὁ δὲ ὥσπερ παλαιστὴς τὸ σῶμα σκευάζων εἰς τὴν
 συμπλοκὴν ἀπέρρει τῶν τοῦ λέοντος ὀδόντων, αὐτὴν
μέσην διαπτὰς κλειομένην τὴν γένυν.
</p>
</div3>
<div3 type="section" n="6">
<p>Οἱ δὲ ὀδόντες
κενοὶ τῆς θήρας περὶ ἑαυτοὺς ἐκροτάλιζον. Ἤδη
τοίνυν ὁ λέων ἐκεκμήκει σκιαμαχῶν πρὸς τὸν ἀέρα
τοῖς ὀδοῦσι καὶ εἱστήκει παρειμένος ὀργῇ· ὁ δὲ
 κώνωψ περιιπτάμενος αὐτοῦ τὴν κόμην ἐπηύλει μέλος
ἐπινίκιον.
</p>
</div3>
<div3 type="section" n="7">
<p>Μακρότερον δὲ ποιούμενος τῆς πτήσεως
τὸν κύκλον ὑπὸ περιττῆς ἀπειροκαλίας ἀράχνου
λανθάνει νήμασιν ἐμπλακείς, καὶ τὸν ἀράχνην οὐκ
ἔλαθεν ἐμπεσών. Ὡς δ᾽ οὐκέτι εἶχε φυγεῖν, ἀδημονῶν
 εἶπεν “ὢ τῆς ἀνοίας· προὐκαλούμην γὰρ ἐγὼ
λέοντα, ὀλίγος δέ με ἤγρευσεν ἀράχνου χιτών.” ” </p>
<p>ταῦτα εἰπὼν “ὥρα τοίνυν” ἔφη “καὶ σοὶ τοὺς
ἀράχνας φοβεῖσθαι,” καὶ ἅμα ἐγέλασε.
</p>
</div3>
</div2>
<div2 type="chapter" n="23">
<div3 type="section" n="1">
<p>
καὶ ὀλίγας διαλιπὼν ἡμέρας, εἰδὼς αὐτὸν γαστρὸς
 ἡττώμενον, φάρμακον πριάμενος ὕπνου βαθέος
ἐφ̓ ἑστίασιν αὐτὸν ἐκάλεσεν. Ὁ δὲ ὑπώπτευε μέν
τινα μηχανὴν καὶ ὤκνει τὸ πρῶτον· ὡς δὲ ἡ βελτίστη
γαστὴρ κατηνάγκασε, πείθεται.
</p>
</div3>
<div3 type="section" n="2">
<p>Ἐπεὶ δὲ ἧκε πρὸς
τὸν Σάτυρον εἶτα δειπνήσας ἔμελλεν ἀπιέναι, ἐγχεῖ
 τοῦ φαρμάκου κατὰ τῆς τελευταίας κύλικος ὁ Σάτυρος
αὐτῷ· καὶ ὁ μὲν ἔπιε καὶ μικρὸν διαλιπών,
ὅσον εἰς τὸ δωμάτιον αὑτοῦ φθάσαι, καταπεσὼν
ἔκειτο, τὸν ὕπνον καθεύδων τοῦ φαρμάκου.
</p>
</div3>
<div3 type="section" n="3">
<p>Ὁ δὲ
Σάτυρος εἰστρέχει πρός με καὶ λέγει “κεῖταί σοι
 καθεύδων ὁ Κύκλωψ· σὺ δὲ ὅπως Ὀδυσσεὺς ἀγαθὸς
γένῃ.” Καὶ ἅμα ἔλεγε καὶ ἥκομεν ἐπὶ τὰς θύρας τῆς
ἐρωμένης, καὶ ὁ μὲν ὑπελείπετο, ἐγὼ δὲ εἰσῄειν,
<pb id="p.77"/>
ὑποδεχομένης με τῆς Κλειοῦς ἀψοφητί, τρέμων τρόμον
διπλοῦν, χαρᾶς ἅμα καὶ φόβου.
</p>
</div3>
<div3 type="section" n="4">
<p> Ὁ μὲν γὰρ τοῦ
κινδύνου φόβος ἐθορύβει τὰς τῆς ψυχῆς ἐλπίδας, ἡ
δὲ ἐλπὶς τοῦ τυχεῖν ἐπεκάλυπτεν ἡδονῇ τὸν φόβον·
οὕτω καὶ τὸ ἐλπίζον ἐφοβεῖτό μου καὶ ἔχαιρε τὸ
λυπούμενον. Ἄρτι δέ μου παρελθόντος εἴσω τοῦ
θαλάμου τῆς παιδός, γίνεταί τι τοιοῦτο περὶ τὴν τῆς
κόρης μητέρα· ἔτυχε γὰρ ὄνειρος αὐτὴν ταράξας.
</p>
</div3>
<div3 type="section" n="5">
<p> Ἐδόκει τινὰ λῃστὴν μάχαιραν ἔχοντα γυμνὴν ἄγειν
ἁρπασάμενον αὐτῆς τὴν θυγατέρα καὶ καταθέμενον
ὑπτίαν, μέσην ἀνατέμνειν τῇ μαχαίρᾳ τὴν γαστέρα
κάτωθεν ἀρξάμενον ἀπὸ τῆς αἰδοῦς. Ταραχθεῖσα οὖν
ὑπὸ δείματος ὡς εἶχεν ἀναπηδᾷ καὶ ἐπὶ τὸν τῆς
θυγατρὸς θάλαμον τρέχει ʽἐγγὺς γὰρ ἦν̓ ἄρτι μου
κατακλιθέντος.
</p>
</div3>
<div3 type="section" n="6">
<p> Ἐγὼ μὲν δὴ τὸν ψόφον ἀκούσας
ἀνοιγομένων τῶν θυρῶν εὐθὺς ἀνεπήδησα, ἡ δὲ ἐπὶ
τὴν κλίνην παρῆν. Συνεὶς οὖν τὸ κακὸν ἐξάλλομαι
καὶ διὰ τῶν θυρῶν ἵεμαι δρόμῳ, καὶ ὁ Σάτυρος ὑποδέχεται
τρέμοντα καὶ τεταραγμένον· εἶτα ἐφεύγομεν
διὰ τοῦ σκότους καὶ ἐπὶ τὸ δωμάτιον ἑαυτῶν ἤλθομεν.
</p>
</div3>
</div2>
<div2 type="chapter" n="24">
<div3 type="section" n="1">
<p>
 Ἡ δὲ πρῶτον μὲν ὑπὸ ἰλίγγου κατέπεσεν, εἶτα
ἀνενεγκοῦσα τὴν Κλειὼ κατὰ κόρρης ὡς εἶχε ῥαπίζει,
καὶ ἐπιλαβομένη τῶν τριχῶν ἅμα πρὸς τὴν
θυγατέρα ἀνῴμωξεν “ἀπώλεσάς μου” λέγουσα “Λευκίππη,
</p>
</div3>
<div3 type="section" n="2">
<p> τὰς ἐλπίδας. Οἴμοι, Σώστρατε. Σὺ μὲν
ἐν Βυζαντίῳ πολεμεῖς ὑπὲρ ἀλλοτρίων γάμων, ἐν
Τύρῳ δὲ καταπεπολέμησαι, καὶ τῆς θυγατρός σού τις
τοὺς γάμους σεσύληκεν. Οἴμοι δειλαία, τοιούτους
σου γάμους ὄψεσθαι οὐ προσεδόκων.
</p>
</div3>
<div3 type="section" n="3">
<p> Ὄφελον ἔμεινας
ἐν Βυζαντίῳ, ὄφελον ἔπαθες πολέμου νόμῳ τὴν
ὕβριν, ὄφελόν σε κἂν Θρᾲξ νικήσας ὕβρισεν· οὐκ
<pb id="p.78"/>
εἶχεν ἡ συμφορὰ διὰ τὴν ἀνάγκην ὄνειδος· νῦν δέ,
</p>
</div3>
<div3 type="section" n="4">
<p>κακόδαιμον, ἀδοξεῖς ἐν οἷς δυστυχεῖς. Ἐπλάνα δέ
με καὶ τὰ τῶν ἐνυπνίων φαντάσματα, τὸν δὲ ἀληθέστερον
ὄνειρον οὐκ ἐθεασάμην· νῦν <del>δ᾽</del> ἀθλιώτερον
 ἀνετμήθης τὴν γαστέρα· αὕτη δυστυχεστέρα τῆς μαχαίρας
τομή, οὐδὲ εἶδον τὸν ὑβρίσαντά σε, οὐδὲ οἶδά
μου τῆς συμφορᾶς τὴν τύχην. Οἴμοι τῶν κακῶν.
Μὴ καὶ δοῦλος ἦν;” </p>
</div3>
</div2>
<div2 type="chapter" n="25">
<div3 type="section" n="1">
<p>
Ἐθάρρησεν οὖν ἡ παρθένος, ὡς ἂν ἐμοῦ διαπεφευγότος,
 καὶ λέγει “μὴ λοιδόρει μου, μῆτερ, τὴν
παρθενίαν· οὐδὲν ἔργον μοι πέπρακται τοιούτων
ῥημάτων <del>ἄξιον</del>, οὐδὲ οἶδα τοῦτον ὅστις ἦν, εἴτε
δαίμων εἴτε ἥρως εἴτε λῃστής.
</p>
</div3>
<div3 type="section" n="2">
<p>Ἐκείμην δὲ πεφοβημένη,
μηδ᾽ ἀνακραγεῖν διὰ τὸν φόβον δυναμένη·
 φόβος γὰρ γλώττης ἐστὶ δεσμός. Ἓν οἶδα μόνον, οὐδείς
</p>
</div3>
<div3 type="section" n="3">
<p>μου τὴν παρθενίαν κατῄσχυνε.” Καταπεσοῦσα
οὖν ἡ Πάνθεια πάλιν ἔστενεν, ἡμεῖς δὲ ἐσκοποῦμεν
καθ̓ ἑαυτοὺς γενόμενοι τί ποιητέον εἴη, καὶ ἐδόκει
κράτιστον εἶναι φεύγειν, πρὶν ἕως γένηται καὶ τὸ
 πᾶν ἡ Κλειὼ βασανιζομένη κατείπῃ.
</p>
</div3>
</div2>
<div2 type="chapter" n="26">
<div3 type="section" n="1">
<p>
Δόξαν οὖν οὕτως εἰχόμεθα ἔργου, σκηψάμενοι
πρὸς τὸν θυρωρὸν ἀπιέναι πρὸς ἐρωμένην, καὶ ἐπὶ
τὴν οἰκίαν ἐρχόμεθα τὴν Κλεινίου. Ἦσαν δὲ λοιπὸν
μέσαι νύκτες, ὥστε μόλις ὁ θυρωρὸς ἀνέῳξεν ἡμῖν.
 Καὶ ὁ Κλεινίας ʽἐν ὑπερῴῳ γὰρ τὸν θάλαμον εἶχἐ
διαλεγομένων ἡμῶν ἀκούσας κατατρέχει τεταραγμένος.
</p>
</div3>
<div3 type="section" n="2">
<p>Καὶ ἐν τούτῳ τὴν Κλειὼ κατόπιν ὁρῶμεν σπουδῇ
θέουσαν· ἦν γὰρ δρασμὸν βεβουλευμένη. Ἅμα
τε οὖν ὁ Κλεινίας ἤκουσεν ἡμῶν ἃ πεπόνθαμεν̓ καὶ
 τῆς Κλειοῦς ἡμεῖς ὅπως φύγοι, καὶ πάλιν ἡμῶν ἡ
Κλειὼ τί ποιεῖν μέλλομεν.
</p>
</div3>
<div3 type="section" n="3">
<p>Παρελθόντες οὖν εἴσω
τῶν θυρῶν τῷ Κλεινίᾳ διηγούμεθα τὰ γεγονότα καὶ
<pb id="p.79"/>
ὅτι φεύγειν διεγνώκαμεν. Λέγει ἡ Κλειὼ “κἀγὼ
σὺν ὑμῖν· ἢν γὰρ περιμείνω τὴν ἕω, θάνατός μοι
πρόκειται τῶν βασάνων γλυκύτερος.” </p>
</div3>
</div2>
<div2 type="chapter" n="27">
<div3 type="section" n="1">
<p>
 Ὁ οὖν Κλεινίας τῆς χειρός μου λαβόμενος ἄγει
τῆς Κλειοῦς μακρὰν καὶ λέγει “δοκῶ μοι καλλίστην
γνώμην εὑρηκέναι, ταύτην μὲν ὑπεξαγαγεῖν, ἡμᾶς
δὲ ὀλίγας ἡμέρας ἐπισχεῖν, κἂν οὕτω δοκῇ, συσκευασαμένους
ἀπελθεῖν.
</p>
</div3>
<div3 type="section" n="2">
<p> Οὔτε γὰρ νῦν οἶδε τῆς κόρης
ἡ μήτηρ τίνα κατέλαβεν, ὡς ὑμεῖς φατε, ὅ τε καταμηνύσων
οὐκ ἔσται τῆς Κλειοῦς ἐκ μέσου γενομένης·
τάχα δὲ καὶ τὴν κόρην συμφυγεῖν πείσετε.” Ἔλεγε
δὲ καὶ αὐτὸς ὅτι κοινωνὸς γενήσεται τῆς ἀποδημίας.
</p>
</div3>
<div3 type="section" n="3">
<p> Ταῦτα ἔδοξε· καὶ τὴν μὲν Κλειὼ τῶν οἰκετῶν αὑτοῦ
τινι παραδίδωσι, κελεύσας ἐμβάλλεσθαι σκάφει,
ἡμεῖς δὲ αὐτοῦ καταμείναντες ἐφροντίζομεν περὶ τῶν
ἐσομένων, καὶ τέλος ἔδοξεν ἀποπειραθῆναι τῆς κόρης
καὶ εἰ μὲν θελήσει συμφυγεῖν, οὕτω πράττειν· εἰ δὲ
μή, μένειν αὐτοῦ, παραδόντας ἑαυτοὺς τῇ τύχῃ.
Κοιμηθέντες οὖν <del>ὀλίγον</del> τῆς νυκτὸς ὅσον τὸ λοιπὸν
περὶ τὴν ἕω πάλιν ἐπὶ τὴν οἰκίαν ἐπανήλθομεν.
</p>
</div3>
</div2>
<div2 type="chapter" n="28">
<div3 type="section" n="1">
<p>
 Ἡ οὖν Πάνθεια ἀναστᾶσα περὶ τὰς βασάνους τῆς
Κλειοῦς ηὐτρεπίζετο καὶ καλεῖν αὐτὴν ἐκέλευσεν.
Ὡς δ᾽ ἦν ἀφανής, πάλιν ἐπὶ τὴν θυγατέρα ἵεται καὶ “οὐκ ἐρεῖσ” ἔφη “τὴν συσκευὴν τοῦ δράματος; ἰδοὺ
</p>
</div3>
<div3 type="section" n="2">
<p> καὶ ἡ Κλειὼ πέφευγεν.” Ἡ δὲ ἔτι μᾶλλον ἐθάρρησε
καὶ λέγει “τί πλέον εἴπω σοι, τίνα δ᾽ ἄλλην προσαγάγω
πίστιν τῆς ἀληθείας μείζονα; Εἰ παρθενίας
ἐστί τις δοκιμασία,
</p>
</div3>
<div3 type="section" n="3">
<p> δοκίμασον.” “Ἔτι καὶ τοῦτο” ἔφη ἡ Πάνθεια “λείπεται, ἵνα καὶ μετὰ μαρτύρων
δυστυχῶμεν.” Ταῦτα ἅμα λέγουσα, ἐπήδησεν ἔξω.
</p>
</div3>
</div2>
<div2 type="chapter" n="29">
<div3 type="section" n="1">
<p>
 Ἡ δὲ Λευκίππη καθ̓ ἑαυτὴν γενομένη καὶ τῶν
τῆς μητρὸς γεμισθεῖσα ῥημάτων παντοδαπή τις ἦν.
<pb id="p.80"/>
Ἤχθετο, ᾐσχύνετο, ὠργίζετο· ἤχθετο μὲν πεφωραμένη,
ᾐσχύνετο δὲ ὀνειδιζομένη, ὠργίζετο δὲ ἀπιστουμένη.
Αἰδὼς δὲ καὶ λύπη καὶ ὀργὴ τρία τῆς
ψυχῆς κύματα.
</p>
</div3>
<div3 type="section" n="2">
<p>Ἡ μὲν γὰρ αἰδὼς διὰ τῶν ὀμμάτων
 εἰσρέουσα τὴν τῶν ὀφθαλμῶν ἐλευθερίαν καθαιρεῖ·
ἡ δὲ λύπη περὶ τὰ στέρνα διανεμομένη κατατήκει τῆς
ψυχῆς τὸ ζωπυροῦν· ἡ δὲ ὀργὴ περιυλακτοῦσα τὴν
καρδίαν ἐπικλύζει τὸν λογισμὸν τῷ τῆς μανίας ἀφρῷ.
</p>
</div3>
<div3 type="section" n="3">
<p>Λόγος δὲ τούτων ἁπάντων πατήρ, καὶ ἔοικεν ἐπὶ
 σκοπῷ τόξον βάλλειν καὶ ἐπιτυγχάνειν καὶ ἐπὶ τὴν
ψυχὴν πέμπειν τὰ βλήματα καὶ ποικίλα τοξεύματα.
Τὸ μέν ἐστιν αὐτῷ λοιδορίας βέλος, καὶ γίνεται τὸ
ἕλκος ὀργή· τὸ δέ ἐστιν ἔλεγχος ἀτυχημάτων· ἐκ
τούτου τοῦ βέλους λύπη γίνεται· τὸ δὲ ὄνειδος ἁμαρτημάτων,
</p>
</div3>
<div3 type="section" n="4">
<p> καὶ καλοῦσιν αἰδῶ τὸ τραῦμα. Ἴδιον δὲ
τούτων ἁπάντων τῶν βελῶν βαθέα μὲν τὰ βλήματα,
ἄναιμα δὲ τὰ τοξεύματα. Ἓν δὲ τούτων ἁπάντων
φάρμακον, ἀμύνεσθαι τὸν βάλλοντα τοῖς αὐτοῖς βλήμασι·
λόγος γὰρ γλώσσης βέλος ἄλλης γλώσσης βέλει
 θεραπεύεται· καὶ γὰρ τῆς καρδίας ἔπαυσε τὸ θυμούμενον
καὶ τῆς ψυχῆς ἐμάρανε τὸ λυπούμενον.
</p>
</div3>
<div3 type="section" n="5">
<p>Ἂν δέ τις ἀνάγκῃ τοῦ κρείττονος σιγάσῃ τὴν ἄμυναν,
ἀλγεινότερα γίνεται τὰ ἕλκη τῇ σιωπῇ· αἱ γὰρ ὠδῖνες
τῶν ἐκ τοῦ λόγου κυμάτων οὐκ ἀποπτύσασαι τὸν
 ἀφρὸν οἰδοῦσι περὶ ἑαυτὰς πεφυσημέναι.
</p>
</div3>
</div2>
<div2 type="chapter" n="30">
<div3 type="section" n="1">
<p>
Ἐν τούτῳ δὲ ἔτυχον πέμψας τὸν Σάτυρον πρὸς
τὴν κόρην ἀποπειρασόμενον τῆς φυγῆς. Ἡ δὲ πρὶν
ἀκοῦσαι πρὸς τὸν Σάτυρον “δέομαι” ἔφη “πρὸς θεῶν
ξένων καὶ ἐγχωρίων, ἐξαρπάσατέ με τῶν τῆς μητρὸς
<pb id="p.81"/>
ὀφθαλμῶν, ὅπη βούλεσθε·
</p>
</div3>
<div3 type="section" n="2">
<p> εἰ δέ με ἀπελθόντες καταλίποιτε,
βρόχον πλεξαμένη τὴν ψυχήν μου οὕτως
ἀφήσω.” Ἐγὼ δὲ ὡς ταῦτα ἤκουσα, τὸ πολὺ τῆς
φροντίδος ἀπερριψάμην. Δύο δὲ ἡμέρας διαλιπόντες,
ὅτε καὶ ἀποδημῶν ἔτυχεν ὁ πατήρ, παρεσκευαζόμεθα
πρὸς τὴν φυγήν.
</p>
</div3>
</div2>
<div2 type="chapter" n="31">
<div3 type="section" n="1">
<p>
 Εἶχε δ᾽ ὁ Σάτυρος τοῦ φαρμάκου λείψανον, ᾧ
τὸν Κώνωπα ἦν κατακοιμίσας· τούτου διακονούμενος
ἡμῖν ἐγχεῖ λαθὼν κατὰ τῆς κύλικος τῆς τελευταίας,
ἣν τῇ Πανθείᾳ προσέφερεν· ἡ δὲ ἀναστᾶσα ᾤχετο
εἰς τὸν θάλαμον ἑαυτῆς καὶ εὐθὺς ἐκάθευδεν.
</p>
</div3>
<div3 type="section" n="2">
<p> Εἶχε
δὲ ἑτέραν ἡ Λευκίππη θαλαμηπόλον, ἣν τῷ αὐτῷ
φαρμάκῳ καταβαπτίσας ὁ Σάτυρος ʽπροσεπεποίητο
γὰρ καὶ αὐτῆς, ἐξ οὗ τῷ θαλάμῳ προσεληλύθει, ἐρᾶν̓
ἐπὶ τὴν τρίτην θήραν ἔρχεται τὸν θυρωρόν· κἀκεῖνον
βεβλήκει τῷ αὐτῷ πώματι.
</p>
</div3>
<div3 type="section" n="3">
<p> Ὄχημα δὲ εὐτρεπὲς
ἡμᾶς πρὸ τῶν πυλῶν ἐξεδέχετο, ὅπερ ὁ Κλεινίας
παρεσκεύασε, καὶ ἔφθασεν ἡμᾶς ἐπ̓ αὐτοῦ περιμένων
αὐτός. Ἐπεὶ δὲ πάντες ἐκάθευδον, περὶ πρώτας
νυκτὸς φυλακὰς προῇμεν ἀψοφητί, Λευκίππην τοῦ
Σατύρου χειραγωγοῦντος.
</p>
</div3>
<div3 type="section" n="4">
<p> Καὶ γὰρ ὁ Κώνωψ, ὅσπερ
ἡμῖν ἐφήδρευε, κατὰ τύχην ἐκείνην ἀπεδήμει τὴν
ἡμέραν τῇ δεσποίνῃ διακονησόμενος. Ἀνοίγει δὴ τὰς
θύρας ὁ Σάτυρος καὶ προήλθομεν· ὡς δὲ παρῇμεν
ἐπὶ τὰς πύλας, ἐπέβημεν τοῦ ὀχήματος.
</p>
</div3>
<div3 type="section" n="5">
<p> Ἦμεν δὲ οἱ
πάντες ἕξ, ἡμεῖς καὶ ὁ Κλεινίας καὶ δύο θεράποντες
αὐτοῦ. Ἐλαύνομεν οὖν τὴν ἐπὶ Σιδῶνος καὶ περὶ μοίρας
τῆς νυκτὸς δύο παρῇμεν ἐπὶ τὴν πόλιν καὶ εὐθὺς
ἐπὶ Βηρυτοῦ τὸν δρόμον ἐποιούμεθα, νομίζοντες εὑρήσειν
ἐκεῖ ναῦν ἐφορμοῦσαν.
</p>
</div3>
<div3 type="section" n="6">
<p> Καὶ οὐκ ἠτυχήσαμεν·
ὡς γὰρ ἐπὶ τοῦ Βηρυτίων λιμένος ἤλθομεν, ἀναγόμενον
σκάφος εὕρομεν, ἄρτι τὰ πρυμνήσια μέλλον
<pb id="p.82"/>
ἀπολύειν. Μηδὲν οὖν ἐρωτήσαντες ποῖ πλεῖ, μετεσκευαζόμεθα
ἐπὶ τὴν θάλατταν ἐκ τῆς γῆς, καὶ ἦν ὁ
καιρὸς μικρὸν ἄνω τῆς ἕω. Ἔπλει δὲ τὸ πλοῖον εἰς
Ἀλεξάνδρειαν, τὴν μεγάλην τοῦ Νείλου πόλιν.
</p>
</div3>
</div2>
<div2 type="chapter" n="32">
<div3 type="section" n="1">
<p>
 Ἔχαιρόν τὸ πρῶτον ὁρῶν τὴν θάλατταν οὔπω
πελαγίζοντος τοῦ σκάφους, ἀλλ̓ ἔτι τοῖς λιμέσιν
ἐποχουμένου. Ὡς δὲ ἔδοξεν οὔριον εἶναι πρὸς ἀναγωγὴν
τὸ πνεῦμα, θόρυβος ἦν πολὺς κατὰ τὸ σκάφος,
τῶν ναυτῶν διαθεόντων, τοῦ κυβερνήτου κελεύοντος,
</p>
</div3>
<div3 type="section" n="2">
<p> ἑλκομένων τῶν κάλων· ἡ κεραία περιήγετο,
τὸ ἱστίον καθίετο, ἡ ναῦς ἀπεσαλεύετο, τὰς ἀγκύρας
ἀνέσπων, ὁ λιμὴν κατελείπετο· τὴν γῆν ἑωρῶμεν ἀπὸ
τῆς νεὼς κατὰ μικρὸν ἀναχωροῦσαν, ὡς αὐτὴν πλέουσαν·
παιανισμὸς ἦν καὶ πολλή τις εὐχή, θεοὺς
 σωτῆρας καλούντων <del>καὶ</del> εὐφημούντων αἴσιον τὸν
πλοῦν γενέσθαι· τὸ πνεῦμα ᾔρετο σφοδρότερον, τὸ
ἱστίον ἐκυρτοῦτο καὶ εἷλκε τὴν ναῦν.
</p>
</div3>
</div2>
<div2 type="chapter" n="33">
<div3 type="section" n="1">
<p>
Ἔτυχε δέ τις ἡμῖν νεανίσκος παρασκηνῶν, ὃς
ἐπεὶ καιρὸς ἦν ἀρίστου, φιλοφρονούμενος ἡμᾶς συναριστᾶν
 ἠξίου. Καὶ ἡμῖν δ᾽ ὁ Σάτυρος παρέφερεν·
ὥστε εἰς μέσον καταθέμενοι ἃ εἴχομεν, τὸ ἄριστον
ἐκοινοῦμεν, ἤδη δὲ καὶ λόγον.
</p>
</div3>
<div3 type="section" n="2">
<p>Λέγω δὴ πρῶτος “πόθεν, ὦ νεανίσκε, καὶ τίνα σε δεῖ καλεῖν;” “Ἐγὼ
Μενέλαοσ” εἶπεν, “τὸ δὲ γένος Αἰγύπτιος. Τὰ δὲ
ὑμέτερα τίνα;” “Ἐγὼ Κλειτοφῶν,
</p>
</div3>
<div3 type="section" n="3">
<p> οὗτος Κλεινίας,
Φοίνικες ἄμφω.” “Τίς οὖν ἡ πρόφασις ὑμῖν τῆς ἀποδημίας;” “Ἢν σὺ πρῶτος ἡμῖν φράσῃς, καὶ τὰ παῤ ἡμῶν ἀκούσῃ.” </p>
</div3>
</div2>
<div2 type="chapter" n="34">
<div3 type="section" n="1">
<p>
Λέγει οὖν ὁ Μενέλαος “τὸ μὲν κεφάλαιον τῆς
 ἐμῆς ἀποδημίας ἔρως βάσκανος καὶ θήρα δυστυχής.
Ἤρων μειρακίου καλοῦ, τὸ δὲ μειράκιον φιλόθηρον
ἦν. Ἐπεῖχον τὰ πολλά, κρατεῖν οὐκ ἠδυνάμην· ὡς
<pb id="p.83"/>
δ᾽ οὐκ ἔπειθον, εἱπόμην ἐπὶ τὰς ἄγρας κἀγώ.
</p>
</div3>
<div3 type="section" n="2">
<p> Ἐθηρῶμεν
οὖν ἱππεύοντες ἄμφω καὶ τὰ πρῶτα εὐτυχοῦμεν,
</p>
</div3>
<div3 type="section" n="3">
<p> τὰ λεπτὰ διώκοντες τῶν θηρίων. Ἐξαίφνης δὲ
σῦς τῆς ὕλης προπηδᾷ, καὶ τὸ μειράκιον ἐδίωκε· καὶ
ὁ σῦς ἐπιστρέφει τὴν γένυν καὶ ἀντιπρόσωπος ἐχώρει
δρόμῳ, καὶ τὸ μειράκιον οὐκ ἐξετρέπετο, βοῶντος
ἐμοῦ καὶ κεκραγότος “ἕλκε τὸν ἵππον, μετένεγκε τὰς
ἡνίας, πονηρὸν τὸ θηρίον·” ᾅξας δὲ ὁ σῦς σπουδῇ
ἔτρεχεν ὡς ἐπ̓ αὐτό.
</p>
</div3>
<div3 type="section" n="4">
<p> Καὶ οἱ μὲν συνέπιπτον ἀλλήλοις,
ἐμὲ δὲ τρόμος, ὡς εἶδον, λαμβάνει καὶ φοβούμενος
μὴ φθάσῃ τὸ θηρίον καὶ πατάξῃ τὸν ἵππον,
ἐναγκυλησάμενος τὸ ἀκόντιον, πρὶν ἀκριβῶς καταστοχάσασθαι
τοῦ σκοποῦ, πέμπω τὸ βέλος, τὸ δὲ
μειράκιον παραθέον ἁρπάζει τὴν βολήν.
</p>
</div3>
<div3 type="section" n="5">
<p> Τίνα οἴει
με τότε ψυχὴν ἔχειν, εἰ καὶ ψυχὴν εἶχον ὅλως; Τὸ
δὲ οἰκτρότερον, τὰς χεῖρας ὤρεγέ μοι μικρὸν ἔτι
ἐμπνέων καὶ περιέβαλλε καὶ ἀποθνήσκων οὐκ ἐμίσει
με τὸν πονηρὸν ὁ ὑπ̓ ἐμοῦ πεφονευμένος, ἀλλὰ τὴν
ψυχὴν ἀφῆκε τῇ φονευσάσῃ περιπλεκόμενος δεξιᾷ.
</p>
</div3>
<div3 type="section" n="6">
<p> Ἄγουσιν οὖν με ἐπὶ τὸ δικαστήριον οἱ τοῦ μειρακίου
γονεῖς οὐκ ἄκοντα· καὶ γὰρ παρελθὼν ἀπελογούμην
οὐδέν, θανάτου δὲ ἐτιμώμην ἐμαυτῷ. Ἐλεήσαντες
οὖν οἱ δικασταὶ προσετίμησάν μοι τριετῆ φυγήν· ἧς
νῦν τέλος ἐχούσης, αὖθις ἐπὶ τὴν ἐμαυτοῦ καταίρω.” </p>
</div3>
<div3 type="section" n="7">
<p> Ἐπεδάκρυσεν ὁ Κλεινίας αὐτοῦ λέγοντος Πάτροκλον
πρόφασιν, ἀναμνησθεὶς Χαρικλέους· καὶ ὁ Μενέλαος “τἀμὰ δακρύεισ” ἔφη “ἢ καὶ σέ τι τοιοῦτον ἐξήγαγε;” Στενάξας οὖν ὁ Κλεινίας καταλέγει τὸν Χαρικλέα
καὶ τὸν ἵππον, κἀγὼ τἀμαυτοῦ.
</p>
</div3>
</div2>
<div2 type="chapter" n="35">
<div3 type="section" n="1">
<p>
 Ὁρῶν οὖν ἐγὼ τὸν Μενέλαον κατηφῆ πάνυ τῶν
<pb id="p.84"/>
ἑαυτοῦ μεμνημένον, τὸν δὲ Κλεινίαν ὑποδακρύοντα
μνήμῃ Χαρικλέους, βουλόμενος αὐτοὺς τῆς λύπης
ἀπαγαγεῖν, ἐμβάλλω λόγον ἐρωτικῆς ἐχόμενον ψυχαγωγίας·
καὶ γὰρ οὐδὲ ἡ Λευκίππη παρῆν, ἀλλ̓ ἐν
μυχῷ ἐκάθευδε τῆς νεώς.
</p>
</div3>
<div3 type="section" n="2">
<p> Λέγω δὴ πρὸς αὐτοὺς ὑπομειδιῶν “ὡς παρὰ πολὺ κρατεῖ μου Κλεινίας· ἐβούλετο
γὰρ λέγειν κατὰ γυναικῶν, ὥσπερ εἰώθει. Ῥᾷον
δ᾽ ἂν εἴποι νῦν ἤτοι ὡς κοινωνὸν ἔρωτος εὑρών.
</p>
</div3>
<div3 type="section" n="3">
<p>Οὐκ οἶδα γὰρ πῶς ἐπιχωριάζει νῦν ὁ εἰς τοὺς ἄρρενας
 ἔρως.” ʽΟὐ γὰρ πολὺ ἄμεινον̓ ὁ Μενέλαος ἔφη “τοῦτο ἐκείνου; καὶ γὰρ ἁπλούστεροι παῖδες γυναικῶν,
καὶ τὸ κάλλος αὐτοῖς δριμύτερον εἰς ἡδονήν.” </p>
</div3>
<div3 type="section" n="4">
<p> “Πῶς δριμύτερον” ἔφην “εἴγε παρακῦψαν μόνον οἴχεται
καὶ οὐκ ἀπολαῦσαι δίδωσι τῷ φιλοῦντι, ἀλλ̓
ἔοικε τῷ τοῦ Ταντάλου πώματι;
</p>
</div3>
<div3 type="section" n="5">
<p> πολλάκις γὰρ ἐν
ᾧ πίνεται πέφευγε, καὶ ἀπῆλθεν ὁ ἐραστὴς οὐχ
εὑρὼν πιεῖν· τὸ δὲ ἔτι πινόμενον ἁρπάζεται πρὶν
<del>ἂν</del> ὁ πίνων κορεσθῇ, καὶ οὐκ ἔστιν ἀπὸ παιδὸς
ἀπελθεῖν ἐραστὴν ἄλυπον ἔχοντα τὴν ἡδονήν· καταλείπει
 γὰρ ἔτι διψῶντα.” </p>
</div3>
</div2>
<div2 type="chapter" n="36">
<div3 type="section" n="1">
<p>
Καὶ ὁ Μενέλαος “ἀγνοεῖς, ὦ Κλειτοφῶν” ἔφη “τὸ κεφάλαιον τῆς ἡδονῆς. Ποθεινὸν γὰρ ἀεὶ τὸ
ἀκόρεστον. Τὸ μὲν γὰρ εἰς χρῆσιν χρονιώτερον τῷ
κόρῳ μαραίνει τὸ τερπνόν, τὸ δὲ ἁρπαζόμενον καινόν
 ἐστιν ἀεὶ καὶ μᾶλλον ἀνθεῖ· οὐ γὰρ γεγηρακυῖαν
ἔχει τὴν ἡδονήν, καὶ ὅσον ἐλαττοῦται τῷ χρόνῳ,
</p>
</div3>
<div3 type="section" n="2">
<p>τοσοῦτον εἰς μέγεθος ἐκτείνεται πόθῳ. Καὶ τὸ ῥόδον
διὰ τοῦτο τῶν ἄλλων εὐμορφότερόν ἐστι φυτῶν,
ὅτι τὸ κάλλος αὐτοῦ φεύγει ταχύ. Δύο γὰρ ἐγὼ
 νομίζω κατ̓ ἀνθρώπους κάλλη πλανᾶσθαι, τὸ μὲν
<pb id="p.85"/>
οὐράνιον, τὸ δὲ πάνδημον.
</p>
</div3>
<div3 type="section" n="3">
<p> Ἀλλὰ τὸ μὲν οὐράνιον
ἄχθεται θνητῷ σκήνει δεδεμένον καὶ ζητεῖ πρὸς οὐρανὸν
ταχὺ φεύγειν· τὸ δὲ πάνδημον ἔρριπται κάτω
καὶ ἐγχρονίζει περὶ τοῖς σώμασιν. Εἰ δὲ καὶ ποιητὴν
δεῖ λαβεῖν μάρτυρα τῆς οὐρανίας τοῦ κάλλους ἀνόδου,
ἄκουσον Ὁμήρου λέγοντος
τὸν καὶ ἀνηρείψαντο θεοὶ Διὶ οἰνοχοεύειν
κάλλεος εἵνεκα οἷο, ἵν̓ ἀθανάτοισι μετείη.
</p>
</div3>
<div3 type="section" n="4">
<p> Οὐδεμία δὲ ἀνέβη ποτὲ εἰς οὐρανὸν διὰ κάλλος γυνή.
Καὶ γὰρ γυναιξὶ κεκοινώνηκεν ὁ Ζεύς. Ἀλλ̓ Ἀλκμήνην
μὲν ἔχει πένθος καὶ φυγή, Δανάην δὲ λάρναξ καὶ
θάλασσα, Σεμέλη δὲ πυρὸς γέγονε τροφή· ἂν δὲ
μειρακίου Φρυγὸς ἐρασθῇ, τὸν οὐρανὸν αὐτῷ δίδωσιν,
ἵνα καὶ συνοικῇ καὶ οἰνοχόον ἔχῃ τοῦ νέκταρος·
ἡ δὲ πρότερον διάκονος τῆς τιμῆς ἐξέωσται· ἦν γάρ, οἶμαι, γυνή.” </p>
</div3>
</div2>
<div2 type="chapter" n="37">
<div3 type="section" n="1">
<p>
 Ὑπολαβὼν οὖν ἐγὼ “καὶ μὴν οὐράνιον” ἔφην “ἔοικε μᾶλλον εἶναι τὸ τῶν γυναικῶν κάλλος, ὅσον
μὴ ταχὺ φθείρεται. Ἐγγὺς γὰρ τοῦ θείου τὸ ἄφθαρτον,
τὸ δὲ κινούμενον ἐν φθορᾷ θνητὴν φύσιν μιμούμενον
οὐκ οὐράνιόν ἐστιν ἀλλὰ πάνδημον.
</p>
</div3>
<div3 type="section" n="2">
<p> Ἠράσθη
μειρακίου Φρυγός, ἀνήγαγεν εἰς οὐρανὸν τὸν
Φρύγα· τὸ δὲ κάλλος τῶν γυναικῶν αὐτὸν τὸν Δία
κατήγαγεν ἐξ οὐρανοῦ. Διὰ γυναῖκά ποτε Ζεὺς ἐμυκήσατο,
διὰ γυναῖκά ποτε Σάτυρον ὠρχήσατο, καὶ
χρυσὸν πεποίηκεν ἑαυτὸν ἄλλῃ γυναικί.
</p>
</div3>
<div3 type="section" n="3">
<p> Οἰνοχοείτω
μὲν Γανυμήδης, μετὰ δὲ τῶν θεῶν Ἥβη πινέτω, ἵνα
ἔχῃ μειράκιον διάκονον γυνή. Ἐλεῶ δὲ αὐτοῦ τὴν
ἁρπαγήν. Ὄρνις ἐπ̓ αὐτὸν κατέβη ὠμηστής, ὁ δὲ
<pb id="p.86"/>
ἀνάρπαστος γενόμενος ὑβρίζεται καὶ ἔοικεν ἐσταυρουμένῳ·
καὶ τὸ θέαμά ἐστιν αἴσχιστον, μειράκιον
ἐξ ὀνύχων κρεμάμενον.
</p>
</div3>
<div3 type="section" n="4">
<p>Σεμέλην δὲ εἰς οὐρανὸν
ἀνήγαγεν οὐκ ὄρνις ὠμηστής, ἀλλὰ πῦρ· καὶ μὴ
 θαυμάσῃς εἰ διὰ πυρός τις ἀναβαίνει εἰς οὐρανόν·
οὕτως ἀνέβη Ἡρακλῆς. Εἰ δὲ Δανάης τὴν
λάρνακα γελᾷς, πῶς τὸν Περσέα σιωπᾷς; Ἀλκμήνῃ
δὲ τοῦτο μόνον δῶρον ἀρκεῖ, ὅτι δἰ αὐτὴν ἔκλεψεν
ὁ Ζεὺς τρεῖς ὅλους ἡλίους.
</p>
</div3>
<div3 type="section" n="5">
<p>Εἰ δὲ δεῖ μεθέντα
 τὰς μυθολογίας αὐτὴν εἰπεῖν τὴν ἐν τοῖς ἔργοις ἡδονήν,
ἐγὼ μὲν πρωτόπειρος ὢν εἰς γυναῖκας, ὅσον
ὁμιλῆσαι ταῖς εἰς Ἀφροδίτην πωλουμέναις· ἄλλος γὰρ
ἂν ἴσως εἰπεῖν τι καὶ πλέον ἔχοι μεμυημένος· εἰρήσεται
δέ μοι, κἂν μετρίως ἔχω πείρας.
</p>
</div3>
<div3 type="section" n="6">
<p>Γυναικὶ μὲν
 οὖν ὑγρὸν μὲν τὸ σῶμα ἐν ταῖς συμπλοκαῖς, μαλθακὰ
δὲ τὰ χείλη πρὸς τὰ φιλήματα. Καὶ διὰ τοῦτο μὲν
ἔχει τὸ σῶμα ἐν τοῖς ἀγκαλίσμασιν, ἐν δὲ ταῖς σαρξὶν
ὅλως ἐνηρμοσμένον, καί πως ἐγκείμενον περιβάλλει
τὴν ἡδονήν.
</p>
</div3>
<div3 type="section" n="7">
<p>Ἐνστίζει δὲ τοῖς χείλεσιν ὥσπερ σφραγῖδας
 τὰ φιλήματα, φιλεῖ δὲ τέχνῃ καὶ σκευάζει τὸ
φίλημα γλυκύτερον. Οὐ γὰρ μόνον ἐθέλει φιλεῖν τοῖς
χείλεσιν, ἀλλὰ καὶ τοῖς ὀδοῦσι συμβάλλεται καὶ περὶ
τὸ τοῦ φιλοῦντος στόμα βόσκεται καὶ δάκνει τὰ φιλήματα.
</p>
</div3>
<div3 type="section" n="8">
<p>Ἐν δὲ τῇ τῆς Ἀφροδίτης ἀκμῇ οἰστρεῖ μὲν
 ὑφ̓ ἡδονῆς, περικέχηνε δὲ φιλοῦσα καὶ μαίνεται·
αἱ δὲ γλῶτται τοῦτον τὸν χρόνον φοιτῶσιν ἀλλήλαις
εἰς ὁμιλίαν καὶ ὡς δύνανται βιάζονται κἀκεῖναι φιλεῖν·
σὺ δὲ μείζονα ποιεῖς τὴν ἡδονὴν ἀνοίγων τὰ
φιλήματα.
</p>
</div3>
<div3 type="section" n="9">
<p>Πρὸς δὲ τὸ τέρμα τῆς Ἀφροδίτης ἡ γυνὴ
 γινομένη πέφυκεν ἀσθμαίνειν ὑπὸ καυματώδους
<pb id="p.87"/>
ἡδονῆς, τὸ δὲ ἄσθμα σὺν πνεύματι ἐρωτικῷ μέχρι
τῶν τοῦ στόματος χειλέων ἀναθορὸν συντυγχάνει
πλανωμένῳ τῷ φιλήματι καὶ ζητοῦντι καταβῆναι κάτω·
</p>
</div3>
<div3 type="section" n="10">
<p> ἀναστρέφον δὲ σὺν τῷ ἄσθματι τὸ φίλημα καὶ
μιχθὲν ἕπεται καὶ βάλλει τὴν καρδίαν· ἡ δὲ ταραχθεῖσα
τῷ φιλήματι πάλλεται. Εἰ δὲ μὴ τοῖς
σπλάγχνοις ἦν δεδεμένη, ἠκολούθησεν ἂν ἑλκυσθεῖσα
ἄνω τοῖς φιλήμασι. Παίδων δὲ φιλήματα μὲν
ἀπαίδευτα, περιπλοκαὶ δ᾽ ἀμαθεῖς, Ἀφροδίτη δὲ
ἀργή, ἡδονῆς δ᾽ οὐδέν.” </p>
</div3>
</div2>
<div2 type="chapter" n="38">
<div3 type="section" n="1">
<p>
 Καὶ ὁ Μενέλαος “ἀλλὰ σύ μοι δοκεῖσ” ἔφη “μὴ
πρωτόπειρος ἀλλὰ γέρων εἰς Ἀφροδίτην τυγχάνειν·
τοσαύτας ἡμῶν κατέχεας γυναικῶν περιεργίας. Ἐν
μέρει δὲ καὶ τὰ τῶν παίδων ἀντάκουσον.
</p>
</div3>
<div3 type="section" n="2">
<p> Γυναικὶ
μὲν γὰρ πάντα ἐπίπλαστα καὶ τὰ ῥήματα καὶ τὰ σχήματα·
κἂν εἶναι δόξῃ καλή, τῶν ἀλειμμάτων ἡ πολυπράγμων
μηχανή· καί ἐστιν αὐτῆς τὸ κάλλος ἢ
μύρων ἢ τριχῶν βαφῆς ἢ καὶ φιλημάτων· ἂν δὲ τῶν
πολλῶν τούτων γυμνώσῃς δόλων, ἔοικε κολοιῷ γεγυμνωμένῳ
τῶν τοῦ μύθου πτερῶν.
</p>
</div3>
<div3 type="section" n="3">
<p> Τὸ δὲ κάλλος
τὸ παιδικὸν οὐκ ἀρδεύεται μύρων ὄσφραις οὐδὲ δολεραῖς
καὶ ἀλλοτρίαις ὀσμαῖς, πάσης δὲ γυναικῶν
μυραλοιφίας ἥδιον ὄδωδεν ὁ τῶν παίδων ἱδρώς.
</p>
</div3>
<div3 type="section" n="4">
<p> Ἔξεστι δὲ αὐτοῖς καὶ πρὸ τῆς ἐν Ἀφροδίτῃ συμπλοκῆς
ἐν παλαίστρᾳ συμπεσεῖν καὶ φανερῶς περιχυθῆναι,
καὶ οὐκ ἔχουσιν αἰσχύνην αἱ περιπλοκαί, καὶ οὐ μαλθάσσει
τὰς ἐν Ἀφροδίτῃ περιπλοκὰς ὑγρότης σαρκῶν,
ἀλλ̓ ἀντιτυπεῖ πρὸς ἄλληλα τὰ σώματα καὶ περὶ τῆς
ἡδονῆς ἀθλεῖ.
</p>
</div3>
<div3 type="section" n="5">
<p> Τὰ δὲ φιλήματα σοφίαν μὲν οὐκ ἔχει
γυναικείαν οὐδὲ μαγγανεύει τοῖς χείλεσιν σινάμωρον
ἀπάτην, ὡς δὲ οἶδε φιλεῖ, καὶ οὐκ ἔστι τέχνης ἀλλὰ
<del>τῆς</del> φύσεως τὰ φιλήματα. Αὕτη δὲ παιδὸς φιλήματος
<pb id="p.88"/>
εἰκών· εἰ νέκταρ ἐπήγνυτο καὶ χεῖλος ἐγίνετο,
τοιαῦτα ἂν ἔσχες τὰ φιλήματα. Φιλῶν δὲ οὐκ ἂν
ἔχοις κόρον, ἀλλ̓ ὅσον ἐμφορῇ, διψῇς ἔτι φιλεῖν, καὶ
οὐκ ἂν ἀποσπάσειας τὸ στόμα, μέχρις ἂν ὑφ̓ ἡδονῆς
 ἐκφύγῃς τὰ φιλήματα.” </p>
</div3>
</div2>
</div1>
<div1 type="book" n="3">
<div2 type="chapter" n="1">
<div3 type="section" n="1">
<p>
Τρίτην δὲ ἡμέραν πλεόντων ἡμῶν, ἐξ αἰθρίας
πολλῆς αἰφνίδιον ἀχλὺς περιχεῖται καὶ τῆς ἡμέρας
ἀπωλώλει τὸ φῶς· ἐγείρεται δὲ κάτωθεν ἄνεμος ἐκ
τῆς θαλάσσης κατὰ πρόσωπον τῆς νεώς, καὶ ὁ κυβερνήτης
περιάγειν ἐκέλευσε τὴν κεραίαν.
</p>
</div3>
<div3 type="section" n="2">
<p> Καὶ σπουδῇ
περιῆγον οἱ ναῦται, πῇ μὲν τὴν ὀθόνην ἐπὶ θάτερα
συνάγοντες ἄνω τοῦ κέρως βίᾳ ʽτὸ γὰρ πνεῦμα σφοδρότερον
ἐμπεσὸν ἀνθέλκειν οὐκ ἐπέτρεπἐ, πῇ δὲ
πρὸς θάτερον μέρος, φυλάττοντες τοῦ πρόσθεν μέτρου
 καθ̓ ὃ συνέβαινεν οὔριον εἶναι τῇ περιαγωγῇ τὸ
πνεῦμα.
</p>
</div3>
<div3 type="section" n="3">
<p>Κλίνεται δὲ κοῖλον τοιχίσαν τὸ σκάφος καὶ
ἐπὶ θάτερα μετεωρίζεται καὶ πάντη πρηνὲς ἦν, καὶ
ἐδόκει τοῖς πολλοῖς ἡμῶν περιτραπήσεσθαι καθάπαξ
ἐμπίπτοντος τοῦ πνεύματος. Μετεσκευαζόμεθα οὖν
 ἅπαντες εἰς τὰ μετέωρα τῆς νεώς, ὅπως τὸ μὲν βαπτιζόμενον
τῆς νεὼς ἀνακουφίσαιμεν, τὸ δὲ τῇ προσθήκῃ
βιασάμενοι κατὰ μικρὸν καθέλοιμεν εἰς τὸ ἀντίρροπον.
</p>
</div3>
<div3 type="section" n="4">
<p>Πλέον δὲ ἠνύομεν οὐδέν· ἀνέφερε γὰρ
ἡμᾶς μᾶλλον κορυφούμενον τὸ ἔδαφος τῆς νεώς, ἢ
πρὸς ἡμῶν κατεβιβάζετο.
</p>
</div3>
<div3 type="section" n="5">
<p> Καὶ χρόνον μέν τινα διαταλαντουμένην
οὕτω τὴν ναῦν τοῖς κύμασιν ἐπαλαίομεν
εἰς τὸ ἀντίρροπον καθελεῖν· αἰφνίδιον δὲ
<pb id="p.89"/>
μεταβάλλεται τὸ πνεῦμα ἐπὶ θάτερα τῆς νεὼς καὶ
μικροῦ βαπτίζεται τὸ σκάφος, τοῦ μὲν τέως εἰς κῦμα
κλιθέντος ἀναθορόντος ὀξείᾳ ῥοπῇ, θατέρου δέ, ὃ
ᾐώρητο, καταρραγέντος εἰς τὴν θάλατταν.
</p>
</div3>
<div3 type="section" n="6">
<p> Κωκυτὸς
οὖν αἴρεται μέγας ἐκ τῆς νεώς, καὶ μετοικία πάλιν
καὶ δρόμος μετὰ βοῆς ἐπὶ τὰς ἀρχαίας ἕδρας.
Καὶ τρίτον καὶ τέταρτον καὶ πολλάκις τὸ αὐτὸ πάσχοντες
κοινὴν ταύτην εἴχομεν <del>ἐν</del> τῷ σκάφει τὴν
πλάνην. Πρὶν μὲν γὰρ μετασκευάσασθαι τὸ πρῶτον,
δίαυλος ἡμᾶς διαλαμβάνει δεύτερος.
</p>
</div3>
</div2>
<div2 type="chapter" n="2">
<div3 type="section" n="1">
<p>
 Σκευοφοροῦντες οὖν κατὰ τὴν ναῦν διὰ πάσης
ἡμέρας δόλιχόν τινα τοῦτον δρόμον μυρίον ἐπονοῦμεν,
ἀεὶ τὸν θάνατον προσδοκῶντες. Καὶ ἦν, ὡς
εἰκός, οὐ μακράν.
</p>
</div3>
<div3 type="section" n="2">
<p> Περὶ γὰρ μεσημβρίαν δείλην ὁ
μὲν ἥλιος τέλεον ἁρπάζεται, ἑωρῶμεν δὲ ἑαυτοὺς ὡς
ἐν σελήνῃ. Πῦρ μὲν ἀπ̓ αὐτῆς ἵπταται, μυκᾶται δὲ
βροντῶν <del>ὁ</del> οὐρανός, καὶ τὸν ἀέρα γεμίζει βόμβος,
ἀντεβόμβει δὲ κάτωθεν τῶν κυμάτων ἡ στάσις, μεταξὺ
δὲ οὐρανοῦ καὶ θαλάσσης ἀνέμων ποικίλων
ἐσύριζε ψόφος.
</p>
</div3>
<div3 type="section" n="3">
<p> Καὶ ὁ μὲν ἀὴρ εἶχε σάλπιγγος ἦχον,
οἱ δὲ κάλοι περὶ τὴν ὀθόνην πίπτουσιν, ἀντιπαταγοῦντες
δὲ ἐτετρίγεσαν· ἐφόβει δὲ καὶ τὰ ξύλα τῆς
νεὼς ῥηγνύμενα μὴ κατὰ μικρὸν ἀνοιχθείη τὸ σκάφος
τῶν γόμφων ἀποσπωμένων· γέρρα δὲ περὶ πᾶσαν τὴν
ναῦν ἐκεκάλυπτο.
</p>
</div3>
<div3 type="section" n="4">
<p> Καὶ γὰρ ὄμβρος ἐπέκλυζε πολύς,
ἡμεῖς δὲ τὰ γέρρα ὑποδύντες ὥσπερ εἰς ἄντρον ἐμένομεν,
παραδόντες ἑαυτοὺς τῇ τύχῃ, ῥίψαντες τὰς ἐλπίδας.
</p>
</div3>
<div3 type="section" n="5">
<p> Τρικυμίαι δὲ πολλαὶ καὶ πάντοθεν, αἱ μὲν κατὰ
πρόσωπον, αἱ δὲ κατ̓ οὐρὰν τῆς νεὼς ἀλλήλαις ἀντέπιπτον.
Ἡ δὲ ναῦς ἀεὶ πρὸς μὲν τὸ κυρτούμενον τῆς
θαλάσσης ἠγείρετο, πρὸς δὲ τὸ παραδραμὸν ἤδη καὶ
χθαμαλὸν τοῦ κύματος κατεδύετο. Ἐῴκει δὲ τῶν κυμάτων
<pb id="p.90"/>
μάτων τὰ μὲν ὄρεσι, τὰ δὲ χάσμασιν.
</p>
</div3>
<div3 type="section" n="6">
<p>Ἦν δὲ καὶ τὰ ἐγκάρσια
τῶν κυμάτων ἑκατέρωθεν φοβερώτερα. Ἀναβαίνουσα
μὲν γὰρ ἐπὶ τὴν ναῦν ἡ θάλασσα διὰ τῶν
γέρρων ἐκυλίετο καὶ ἐκάλυπτε πᾶν τὸ σκάφος.
</p>
</div3>
<div3 type="section" n="7">
<p>Τὸ γὰρ
 κῦμα αἰρόμενον ὑψοῦ, ψαῦον αὐτῶν τῶν νεφῶν,
πόρρωθεν μὲν πρὸς ἀντιπρόσωπον ἐφαίνετο τῷ σκάφει
μέγεθος οἷον προσιὸν δὲ βλέπων καταποθήσεσθαι
τὴν ναῦν προσεδόκησας.
</p>
</div3>
<div3 type="section" n="8">
<p>Ἦν οὖν ἀνέμων
μάχη καὶ κυμάτων· ἡμεῖς δὲ οὐκ ἠδυνάμεθα κατὰ
 χώραν μένειν ὑπὸ τοῦ τῆς νεὼς σεισμοῦ. Συμμιγὴς
δὲ πάντων ἐγίνετο βοή· ἐρρόχθει τὸ κῦμα, ἐπάφλαζε
τὸ πνεῦμα, ὀλολυγμὸς γυναικῶν, ἀλαλαγμὸς
ἀνδρῶν, κελευσμὸς ναυτῶν, πάντα θρήνων καὶ κωκυτῶν
ἀνάμεστα.
</p>
</div3>
<div3 type="section" n="9">
<p>Καὶ ὁ κυβερνήτης ἐκέλευε ῥίπτειν
 τὸν φόρτον· διάκρισις δ᾽ οὐκ ἦν ἀργύρου καὶ
χρυσοῦ πρὸς ἄλλο τι τῶν εὐτελῶν, ἀλλὰ πάνθ̓ ὁμοίως
ἠκοντίζομεν ἔξω τῆς νεώς· πολλοὶ δὲ καὶ τῶν ἐμπόρων
αὐτοὶ τῶν οἰκείων λαμβάνοντες, ἐν οἷς εἶχον τὰς
ἐλπίδας, ἐώθουν ἐπειγόμενοι. Καὶ ἦν ἤδη ἡ ναῦς
 τῶν ἐπίπλων γυμνή· ὁ δὲ χειμὼν οὐκ ἐσπένδετο.
</p>
</div3>
</div2>
<div2 type="chapter" n="3">
<div3 type="section" n="1">
<p>
Τέλος ὁ κυβερνήτης ἀπειπὼν ῥίπτει μὲν τὰ πηδάλια
ἐκ τῶν χειρῶν, ἀφίησι δὲ τὸ σκάφος τῇ θαλάσσῃ
καὶ εὐτρεπίζει ἤδη τὴν ἐφολκίδα καὶ τοῖς ναύταις
ἐμβαίνειν κελεύσας τῆς ἀποβάθρας ἦρχεν· οἱ
δὲ εὐθὺς κατὰ πόδας ἐξήλλοντο.
</p>
</div3>
<div3 type="section" n="2">
<p> Ἔνθα δὴ καὶ τὰ
δεινὰ ἦν καὶ ἦν μάχη χειροποίητος. Οἱ μὲν γὰρ
ἐπιβάντες ἤδη τὸν κάλων ἔκοπτον, ὃς συνέδει τὴν
ἐφολκίδα τῷ σκάφει· τῶν δὲ πλωτήρων ἕκαστος
ἔσπευδον μεταπηδᾶν ἔνθα καὶ τὸν κυβερνήτην ἑωράκεσαν,
 ἐφείλκοντό <del>τε</del> τὸν κάλων· οἱ δ᾽ ἐκ τῆς ἐφολκίδος
μεταβαίνειν οὐκ ἐπέτρεπον·
</p>
</div3>
<div3 type="section" n="3">
<p>εἶχον δὲ καὶ πελέκεις
καὶ μαχαίρας, καὶ πατάξειν ἠπείλουν, εἴ τις
<pb id="p.91"/>
ἐπιβήσεται· οἱ δὲ ἐκ τῆς νεὼς ὁπλισάμενοι τὸ δυνατόν,
ὁ μὲν κώπης παλαιᾶς τρύφος ἀράμενος, ὁ δὲ τῶν
τῆς νεὼς σελμάτων, ἠμύνοντο. Θάλασσα γὰρ εἶχε
νόμον τὴν βίαν καὶ ἦν ναυμαχίας καινὸς τρόπος.
</p>
</div3>
<div3 type="section" n="4">
<p> Οἱ
μὲν γὰρ ἐκ τῆς ἐφολκίδος δέει τοῦ καταδῦναι τῷ
τῶν ἐπεμβαινόντων ὄχλῳ πελέκεσι καὶ μαχαίραις
τοὺς ἐξαλλομένους ἔπαιον· οἱ δὲ σκυτάλαις καὶ κώπαις
ἅμα τῷ πηδήματι τὰς πληγὰς κατέφερον·
</p>
</div3>
<div3 type="section" n="5">
<p> οἱ
δὲ καὶ ἄκρου ψαύοντες τοῦ σκάφους ἐξωλίσθανον·
ἔνιοι δὲ καὶ ἐπιβαίνοντες τοῖς ἐπὶ τῆς ἐφολκίδος ἤδη
διεπάλαιον· φιλίας γὰρ ἢ αἰδοῦς οὐκέτι θεσμὸς ἦν,
ἀλλὰ τὸ οἰκεῖον ἕκαστος σκοπῶν ἀσφαλές, τὸ πρὸς
τοὺς ἑτέρους εὔγνωμον οὐκ ἐλογίζετο. Οὕτως οἱ
μεγάλοι κίνδυνοι καὶ τοὺς τῆς φιλίας λύουσι νόμους.
</p>
</div3>
</div2>
<div2 type="chapter" n="4">
<div3 type="section" n="1">
<p>
 Ἔνθα δή τις ἀπὸ τῆς νεὼς νεανίσκος εὔρωστος
λαμβάνεται τοῦ κάλω καὶ ἐφέλκεται τὴν ἐφολκίδα,
καὶ ἦν ἐγγὺς ἤδη τοῦ σκάφους, ηὐτρεπίζετο δὲ ἕκαστος
ὡς εἰ πελάσειε πηδήσων ἐς αὐτήν.
</p>
</div3>
<div3 type="section" n="2">
<p> Καὶ δύο
μὲν ἢ τρεῖς ηὐτύχησαν οὐκ ἀναιμωτί, πολλοὶ δὲ ἀποπηδᾶν
πειρώμενοι ἐξεκυλίσθησαν τῆς νεὼς κατὰ τῆς
θαλάσσης. Ταχὺ γὰρ τὴν ἐφολκίδα ἀπολύσαντες οἱ
ναῦται, πελέκει κόψαντες τὸν κάλων τὸν πλοῦν εἶχον
ἔνθα αὐτοὺς ἦγε τὸ πνεῦμα· οἱ δὲ ἐπὶ τῆς νεὼς ἐπηρῶντο
καταδῦναι τὴν ἐφολκίδα.
</p>
</div3>
<div3 type="section" n="3">
<p> Τὸ δὲ σκάφος ἐκυβίστα
περὶ τοῖς κύμασιν ὀρχούμενον, λανθάνει δὲ
προσενεχθὲν ὑφάλῳ πέτρᾳ καὶ ῥήγνυται πᾶν· ἀπωσθείσης
δὲ τῆς νεὼς ὁ ἱστὸς ἐπὶ θάτερα πεσὼν τὸ μέν
τι κατέκλασε, τὸ δέ τι κατέδυσεν αὐτῆς.
</p>
</div3>
<div3 type="section" n="4">
<p> Ὁπόσοι
μὲν οὖν παραχρῆμα τῆς ἅλμης πιόντες κατεσχέθησαν,
οὗτοι μετριωτέραν ὡς ἐν κακοῖς ἔσχον τὴν συμφοράν,
οὐκ ἐνδιατρίψαντες τῷ τοῦ θανάτου φόβῳ.
</p>
</div3>
<div3 type="section" n="5">
<p> Ὁ γὰρ ἐν θαλάττῃ θάνατος βραδὺς προαναιρεῖ πρὸ
<pb id="p.92"/>
τοῦ παθεῖν· ὁ γὰρ ὀφθαλμὸς πελάγους γεμισθεὶς
ἀόριστον ἐκτείνει τὸν φόβον, ὡς καὶ διὰ τούτων θάνατον
δυστυχεῖν πλείονα· ὅσον γὰρ τῆς θαλάσσης
τὸ μέγεθος, τοσοῦτος καὶ ὁ τοῦ θανάτου φόβος.
</p>
</div3>
<div3 type="section" n="6">
<p> Ἔνιοι δὲ κολυμβᾶν πειρώμενοι, προσραγέντες ὑπὸ
τοῦ κύματος τῇ πέτρᾳ διεφθείροντο· πολλοὶ δὲ καὶ
ξύλοις ἀπερρωγόσι συμπεσόντες ἐπείροντο δίκην
ἰχθύων· οἱ δὲ καὶ ἡμιθνῆτες ἐνήχοντο.</p>
</div3>
</div2>
<div2 type="chapter" n="5">
<div3 type="section" n="1">
<p>
Ἐπεὶ οὖν τὸ πλοῖον διελύθη, δαίμων τις ἀγαθὸς
 περιέσωσεν ἡμῖν τῆς πρῴρας μέρος, ἔνθα περικαθίσαντες
ἐγώ τε καὶ ἡ Λευκίππη κατὰ ῥοῦν ἐφερόμεθα
τῆς θαλάσσης· ὁ δὲ Μενέλαος καὶ ὁ Σάτυρος σὺν
ἄλλοις τῶν πλωτήρων ἐπιτυχόντες τοῦ ἱστοῦ καὶ ἐπιπεσόντες
ἐνήχοντο.
</p>
</div3>
<div3 type="section" n="2">
<p>Πλησίον δὲ καὶ τὸν Κλεινίαν
 ἑωρῶμεν περινηχόμενον τῇ κεραίᾳ καὶ ταύτην ἠκούσαμεν
αὐτοῦ τὴν βοήν “ἔχου τοῦ ξύλου, Κλειτοφῶν·” ἅμα δὲ λέγοντα κῦμα ἐπεκάλυπτε κατόπιν·
</p>
</div3>
<div3 type="section" n="3">
<p>καὶ ἡμεῖς ἐκωκύσαμεν. Κατὰ ταὐτὸ καὶ ἡμῖν ἐπεφέρετο
<del>τὸ</del> κῦμα· ἀλλὰ τύχῃ τινὶ πλησίον γενόμενον
 ἡμῶν κάτωθεν παρατρέχει, ὥστε ὑψούμενον μετέωρον
τὸ ξύλον κατὰ τὸν αὐχένα τοῦ κύματος καὶ τὸν
Κλεινίαν ἰδεῖν αὖθις.
</p>
</div3>
<div3 type="section" n="4">
<p>Ἀνοιμώξας οὖν “ἐλέησον” ἔφην “δέσποτα Πόσειδον, καὶ σπεῖσαι πρὸς τὰ τῆς
ναυαγίας σου λείψανα. Πολλοὺς ἤδη τῷ φόβῳ θανάτους
 ὑπεμείναμεν· εἰ δὲ ἡμᾶς ἀποκτεῖναι θέλεις,
μὴ διαστήσῃς ἡμῶν τὴν τελευτήν· ἓν ἡμᾶς κῦμα καλυψάτω·
εἰ δὲ καὶ θηρίων ἡμᾶς βορὰν πέπρωται γενέσθαι,
εἷς ἡμᾶς ἰχθὺς ἀναλωσάτω, μία γαστὴρ χωρησάτω,
</p>
</div3>
<div3 type="section" n="5">
<p>ἵνα καὶ ἐν ἰχθύσι κοινῇ ταφῶμεν.” Μετὰ
 μικρὸν δὲ τῆς εὐχῆς τὸ πολὺ τοῦ πνεύματος περιεπέπαυτο,
τὸ δὲ ἄγριον ἐστόρεστο τοῦ κύματος. Μεστὴ
δὲ ἦν ἡ θάλαττα νεκρῶν σωμάτων. Τοὺς μὲν
<pb id="p.93"/>
οὖν ἀμφὶ τὸν Μενέλαον θᾶττον προσάγει τῇ γῇ τὸ
κῦμα· καὶ ἦν ταῦτα τῆς Αἰγύπτου τὰ παράλια· κατεῖχον
δὲ τότε λῃσταὶ πᾶσαν τὴν ἐκεῖ χώραν·
</p>
</div3>
<div3 type="section" n="6">
<p> ἡμεῖς
δὲ περὶ δείλην ἑσπέραν τύχῃ τινὶ τῷ Πηλουσίῳ προσίσχομεν
καὶ ἄσμενοι γῆς λαβόμενοι τοὺς θεοὺς ἀνευφημοῦμεν·
εἶτα ὠλοφυρόμεθα τὸν Κλεινίαν καὶ τὸν
Σάτυρον, νομίζοντες αὐτοὺς ἀπολωλέναι.
</p>
</div3>
</div2>
<div2 type="chapter" n="6">
<div3 type="section" n="1">
<p>
 Ἔστι δὲ ἐν τῷ Πηλουσίῳ Διὸς ἱερὸν ἄγαλμα Κασίου·
τὸ δὲ ἄγαλμα νεανίσκος, Ἀπόλλωνι μᾶλλον
ἐοικώς· οὕτω γὰρ ἡλικίας εἶχε· προβέβληται δὲ τὴν
χεῖρα καὶ ἔχει ῥοιὰν ἐπ̓ αὐτῇ· τῆς δὲ ῥοιᾶς ὁ λόγος
μυστικός.
</p>
</div3>
<div3 type="section" n="2">
<p> Προσευξάμενοι δὴ τῷ θεῷ καὶ περὶ τοῦ
Κλεινίου καὶ τοῦ Σατύρου σύμβολον ἐξαιτήσαντες
ʽκαὶ γὰρ ἔλεγον μαντικὸν εἶναι τὸν θεόν̓ περιῄειμεν
τὸν νεών.
</p>
</div3>
<div3 type="section" n="3">
<p> Κατὰ δὲ τὸν ὀπισθόδομον ὁρῶμεν εἰκόνα
διπλῆν, καὶ ὁ γραφεὺς ἐπεγέγραπτο· Εὐάνθης μὲν
ὁ γραφεύς, ἡ δὲ εἰκὼν Ἀνδρομέδα καὶ Προμηθεύς,
δεσμῶται μὲν ἄμφω “διὰ τοῦτο γὰρ αὐτούς, οἶμαι, εἰς
ἓν συνήγαγεν ὁ ζωγράφοσ” , ἀδελφαὶ δὲ καὶ τὴν ἄλλην
τύχην αἱ γραφαί.
</p>
</div3>
<div3 type="section" n="4">
<p> Πέτραι μὲν ἀμφοῖν τὸ δεσμωτήριον,
θῆρες δὲ κατ̓ ἀμφοῖν οἱ δήμιοι, τῷ μὲν ἐξ
ἀέρος, τῇ δὲ ἐκ θαλάττης· ἐπίκουροι δὲ αὐτοῖς Ἀργεῖοι
δύο συγγενεῖς, τῷ μὲν Ἡρακλῆς, τῇ δὲ Περσεύς·
ὁ μὲν τοξεύων τὸν ὄρνιν τοῦ Διός, ὁ δὲ ἐπὶ τὸ
κῆτος τοῦ Ποσειδῶνος ἀθλῶν. Ἀλλ̓ ὁ μὲν ἵδρυται
τοξαζόμενος ἐν γῇ, ὁ δὲ ἐξ ἀέρος κρέμαται τῷ πτερῷ.
</p>
</div3>
</div2>
<div2 type="chapter" n="7">
<div3 type="section" n="1">
<p>
 Ὀρώρυκται μὲν οὖν εἰς τὸ μέτρον τῆς κόρης ἡ
πέτρα· θέλει δὲ τὸ ὄρυγμα λέγειν, ὅτι μή τις αὐτὸ
πεποίηκε χείρ, ἀλλ̓ ἔστιν αὐτόχθον· ἐτράχυνε γὰρ
τοῦ λίθου τὸν κόλπον ὁ γραφεύς, ὡς ἔτεκεν αὐτὸν ἡ
<pb id="p.94"/>
γῆ.
</p>
</div3>
<div3 type="section" n="2">
<p>Ἡ δὲ ἐνίδρυται τῇ σκέπῃ, καὶ ἔοικε τὸ θέαμα,
εἰ μὲν εἰς τὸ κάλλος ἀπίδοις, ἀγάλματι καινῷ, εἰ δὲ
εἰς τὰ δεσμὰ καὶ τὸ κῆτος, αὐτοσχεδίῳ τάφῳ. Ἐπὶ
δὲ τῶν προσώπων αὐτῆς κάλλος κεκέρασται καὶ δέος.
</p>
</div3>
<div3 type="section" n="3">
<p> Ἐν μὲν γὰρ ταῖς παρειαῖς τὸ δέος κάθηται, ἐκ δὲ τῶν
ὀφθαλμῶν ἀνθεῖ τὸ κάλλος. Ἀλλ̓ οὔτε τῶν παρειῶν
τὸ ὠχρὸν τέλεον ἀφοίνικτον ἦν, ἠρέμα δὲ τῷ ἐρεύθει
βέβαπται, οὔτε τὸ τῶν ὀφθαλμῶν ἄνθος ἐστὶν ἀμέριμνον,
ἀλλ̓ ἔοικε τοῖς ἄρτι μαραινομένοις ἴοις. Οὕτως
 αὐτὴν ἐκόσμησεν ὁ ζωγράφος εὐμόρφῳ φόβῳ.
</p>
</div3>
<div3 type="section" n="4">
<p>Τὰς δὲ χεῖρας εἰς τὴν πέτραν ἐξεπέτασεν, ἄγχει δὲ
ἄνω δεσμὸς ἑκατέραν συνάπτων τῇ πέτρᾳ· οἱ καρποὶ
δὲ ὥσπερ ἀμπέλου βότρυες κρέμανται. Καὶ αἱ μὲν
ὠλέναι τῆς κόρης ἄκρατον ἔχουσαι τὸ λευκὸν εἰς τὸ
 πελιδνὸν μετέβαλον, ἐοίκασι δὲ ἀποθνήσκειν οἱ
δάκτυλοι.
</p>
</div3>
<div3 type="section" n="5">
<p>Δέδεται μὲν οὖν οὕτω τὸν θάνατον ἐκδεχομένη,
ἕστηκε δὲ νυμφικῶς ἐστολισμένη, ὥσπερ
Ἀιδωνεῖ νύμφη κεκοσμημένη· ποδήρης ὁ χιτών,
λευκὸς ὁ χιτών· τὸ ὕφασμα λεπτόν, ἀραχνίων ἐοικὸς
 πλοκῇ, οὐ κατὰ τὴν τῶν προβατείων τριχῶν, ἀλλὰ
κατὰ τὴν τῶν ἐρίων τῶν λεπτοΐνων, οἷον ἀπὸ δένδρων
ἕλκουσαι νήματα γυναῖκες ὑφαίνουσιν Ἰνδαί.
</p>
</div3>
<div3 type="section" n="6">
<p>Τὸ δὲ κῆτος ἀντιπρόσωπον τῆς κόρης κάτωθεν ἀναβαῖνον
ἀνοίγει τὴν θάλατταν· καὶ τὸ μὲν πολὺ τοῦ
 σώματος περιβέβληται τῷ κύματι, μόνῃ δὲ τῇ κεφαλῇ
τὴν θάλατταν ἀποδύεται. Ὑπὸ δὲ τὴν ἅλμην τοῦ
κύματος ἡ τῶν νώτων ἐγέγραπτο φαινομένη σκιά,
τὰ τῶν φολίδων ἐπάρματα, τὰ τῶν αὐχένων κυρτώματα,
ἡ λοφιὰ τῶν ἀκανθῶν, οἱ τῆς οὐρᾶς ἑλιγμοί.
</p>
</div3>
<div3 type="section" n="7">
<p> Γένυς πολλὴ καὶ μακρά· ἀνέῳκτο δὲ πᾶσα μέχρι τῆς
τῶν ὤμων συμβολῆς, καὶ εὐθὺς ἡ γαστήρ. Μεταξὺ
δὲ τοῦ κήτους καὶ τῆς κόρης ὁ Περσεὺς ἐγέγραπτο
<pb id="p.95"/>
καταβαίνων ἐξ ἀέρος· καταβαίνει δ᾽ ἐπὶ τὸ θηρίον
γυμνὸς τὸ πᾶν· χλαμὺς ἀμφὶ τοῖς ὤμοις μόνον καὶ
πέδιλον περὶ τὼ πόδε πλησίον τοῦ πτεροῦ· πῖλος δὲ
αὐτοῦ τὴν κεφαλὴν καλύπτει· ὁ πῖλος δὲ ὑπῃνίττετο
τὴν Ἄιδος κυνέην· τῇ λαιᾷ τὴν τῆς Γοργοῦς
κεφαλὴν κρατεῖ καὶ προβέβληται δίκην ἀσπίδος.
</p>
</div3>
<div3 type="section" n="8">
<p> Ἡ δέ ἐστι φοβερὰ κἀν τοῖς χρώμασι· τοὺς ὀφθαλμοὺς
ἐξεπέτασεν, ἔφριξε τὰς τρίχας τῶν κροτάφων,
ἤγειρε τοὺς δράκοντας· οὕτως ἀπειλεῖ κἀν τῇ γραφῇ.
Ὅπλον μὲν τοῦτο τῇ λαιᾷ τῷ Περσεῖ· ὥπλισται
δὲ καὶ τὴν δεξιὰν διφυεῖ σιδήρῳ εἰς δρέπανον
καὶ ξίφος ἐσχισμένῳ.
</p>
</div3>
<div3 type="section" n="9">
<p> Ἄρχεται μὲν γὰρ ἡ κώπη κάτωθεν
ἀμφοῖν ἐκ μιᾶς, καί ἐστιν ἐφ̓ ἡμίσει τοῦ σιδήρου
ξίφος, ἐντεῦθεν δὲ ἀπορραγὲν τὸ μὲν ὀξύνεται,
τὸ δὲ ἐπικάμπτεται. Καὶ τὸ μὲν ἀπωξυσμένον
μένει ξίφος, ὡς ἤρξατο, τὸ δὲ καμπτόμενον δρέπανον
γίνεται, ἵνα μιᾷ πληγῇ τὸ μὲν ἐρείδῃ τὴν σφαγήν,
τὸ δὲ κρατῇ τὴν τομήν. Τὸ μὲν τῆς Ἀνδρομέδας δρᾶμα τοῦτο.
</p>
</div3>
</div2>
<div2 type="chapter" n="8">
<div3 type="section" n="1">
<p>
 Ἑξῆς δὲ τὸ τοῦ Προμηθέως ἐγεγόνει. Δέδεται
μὲν ὁ Προμηθεὺς σιδήρῳ καὶ πέτρᾳ, ὥπλισται δὲ
Ἡρακλῆς τόξῳ καὶ δόρατι. Ὄρνις ἐς τὴν τοῦ Προμηθέως
γαστέρα τρυφᾷ· ἕστηκε γὰρ αὐτὴν ἀνοίγων,
</p>
</div3>
<div3 type="section" n="2">
<p> ἤδη μὲν ἀνεῳγμένην· ἀλλὰ τὸ ῥάμφος ἐς τὸ ὄρυγμα
καθεῖται, καὶ ἔοικε διορύττειν τὸ τραῦμα καὶ ζητεῖν
τὸ ἧπαρ· τὸ δὲ ἐκφαίνεται τοσοῦτον, ὅσον ἀνέῳξεν
ὁ γραφεὺς τὸ διόρυγμα τοῦ τραύματος· ἐπερείδει δὲ
τῷ μηρῷ τῷ τοῦ Προμηθέως τὰς τῶν ὀνύχων ἀκμάς.
</p>
</div3>
<div3 type="section" n="3">
<p> Ὁ δὲ ἀλγῶν πάντη συνέσταλται καὶ τὴν πλευρὰν συνέσπασται
καὶ τὸν μηρὸν ἐγείρει καθ̓ αὑτοῦ· εἰς γὰρ
τὸ ἧπαρ συνάγει τὸν ὄρνιν· ὁ δὲ ἕτερος αὐτῷ τοῖν
ποδοῖν τῷ σπασμῷ ὄρθιος ἀντιτείνεται κάτω καὶ εἰς
<pb id="p.96"/>
τοὺς δακτύλους ἀποξύνεται.
</p>
</div3>
<div3 type="section" n="4">
<p>Τὸ δ᾽ ἄλλο σχῆμα
δείκνυσι τὸν πόνον· κεκύρτωται τὰς ὀφρῦς, συνέσταλται
τὸ χεῖλος, φαίνει τοὺς ὀδόντας. Ἠλέησας
ἂν ὡς ἀλγοῦσαν <del>καὶ</del> τὴν γραφήν.
</p>
</div3>
<div3 type="section" n="5">
<p>Ἀναφέρει δὲ λυπούμενον
 Ἡρακλῆς. Ἕστηκε γὰρ τοξεύων τοῦ Προμηθέως
τὸν δήμιον· ἐνήρμοσται τῷ τόξῳ <del>τὸ</del> βέλος,
τῇ λαιᾷ προβέβληται τὸ κέρας ὠθῶν, ἐπὶ μαζὸν ἕλκει
τὴν δεξιάν, ἕλκων τὸ νεῦρον κεκύρτωται κατόπιν
τὸν ἀγκῶνα.
</p>
</div3>
<div3 type="section" n="6">
<p>Πάντα οὖν ὁμοῦ πτύσσεται, τὸ τόξον,
 τὸ νεῦρον, ἡ δεξιά. Συνάγεται μὲν ὑπὸ τοῦ νεύρου
τὸ τόξον, διπλοῦται δὲ ὑπὸ τῆς χειρὸς τὸ νεῦρον,
</p>
</div3>
<div3 type="section" n="7">
<p>κλίνεται δὲ ἐπὶ μαζὸν ἡ χείρ. Ὁ δὲ Προμηθεὺς μεστός
ἐστιν ἐλπίδος ἅμα καὶ φόβου· πῇ μὲν γὰρ εἰς
τὸ ἕλκος, πῇ δὲ εἰς τὸν Ἡρακλέα βλέπει, καὶ θέλει
 μὲν αὐτὸν ὅλοις τοῖς ὀφθαλμοῖς ἰδεῖν, ἕλκει δὲ τὸ
ἥμισυ τοῦ βλέμματος ὁ πόνος.
</p>
</div3>
</div2>
<div2 type="chapter" n="9">
<div3 type="section" n="1">
<p>
Ἐνδιατρίψαντες οὖν ἡμερῶν δύο καὶ ἀναλαβόντες
ἑαυτοὺς ἐκ τῶν κακῶν, ναῦν Αἰγυπτίαν μισθωσάμενοι
ʽεἴχομεν δὲ ὀλίγον χρυσίον, ὅπερ ἐτύχομεν
 ἐζωσμένοἰ διὰ τοῦ Νείλου τὸν πλοῦν ἐπ̓ Ἀλεξάνδρειαν
ἐποιούμεθα, μάλιστα μὲν ἐκεῖ διεγνωκότες
ποιήσασθαι τὴν διατριβὴν καὶ νομίζοντες ταύτῃ
τάχα τοὺς φίλους εὑρήσειν προσενεχθέντας.
</p>
</div3>
<div3 type="section" n="2">
<p>Ἐπεὶ
δ᾽ ἐγενόμεθα κατά τινα πόλιν, ἐξαίφνης βοῆς ἀκούομεν
 πολλῆς. Καὶ ὁ ναύτης εἰπὼν “ὁ βουκόλοσ” μεταστρέφει τὴν ναῦν, ὡς ἐπαναπλεύσων εἰς τοὐπίσω,
καὶ ἅμα πλήρης ἦν ἡ γῆ φοβερῶν καὶ ἀγρίων
ἀνθρώπων· μεγάλοι μὲν πάντες, μέλανες δὲ τὴν
χρόαν, οὐ κατὰ τὴν τῶν Ἰνδῶν τὴν ἄκρατον, ἀλλ̓
 οἷος ἂν γένοιτο νόθος Αἰθίοψ, ψιλοὶ τὰς κεφαλάς,
<pb id="p.97"/>
λεπτοὶ τοὺς πόδας, τὸ σῶμα παχεῖς· ἐβαρβάριζον δὲ
πάντες.
</p>
</div3>
<div3 type="section" n="3">
<p> Καὶ ὁ κυβερνήτης εἰπὼν “ἀπολώλαμεν” ἔστησε τὴν ναῦν, ὁ γὰρ ποταμὸς ταύτῃ στενώτατος·
καὶ ἐπεμβάντες τῶν λῃστῶν τέσσαρες πάντα μὲν τὰ
ἐν τῇ νηὶ λαμβάνουσι, καὶ τὸ χρυσίον ἡμῶν ἀποφέρουσιν,
ἡμᾶς δὲ δήσαντες καὶ κατακλείσαντες εἴς τι
δωμάτιον ἀπηλλάττοντο, φύλακας ἡμῖν καταλιπόντες,
ὡς εἰς τὴν ἐπιοῦσαν ἄξοντες ἡμᾶς ὡς τὸν βασιλέα·
τούτῳ γὰρ ἐκάλουν τῷ ὀνόματι τὸν λῃστὴν τὸν
μείζονα. Καὶ ἦν ὁδὸς ἡμερῶν δύο, ὡς παρὰ τῶν
σὺν ἡμῖν ἑαλωκότων ἠκούσαμεν.
</p>
</div3>
</div2>
<div2 type="chapter" n="10">
<div3 type="section" n="1">
<p>
 Ἐπεὶ οὖν νὺξ ἐγένετο καὶ ἐκείμεθα, ὡς ἦμεν,
δεδεμένοι καὶ ἐκάθευδον οἱ φρουροί, τότε, ὡς ἐξὸν
ἤδη, κλάειν ἦρχον τὴν Λευκίππην. Καὶ δὴ λογισάμενος
ὅσων αὐτῇ γέγονα κακῶν αἴτιος, κωκύσας ἐν
τῇ ψυχῇ βύθιον, τῷ δὲ νῷ κλέψας τοῦ κωκυτοῦ τὸν
ψόφον “ὦ θεοὶ καὶ δαίμονεσ” ἔφην “εἴπερ ἐστέ που
καὶ ἀκούετε, τί τηλικοῦτον ἠδικήκαμεν, ὡς ἐν ὀλίγαις
ἡμέραις τοσούτῳ πλήθει βαπτισθῆναι κακῶν;
</p>
</div3>
<div3 type="section" n="2">
<p> Νῦν δὲ καὶ παραδεδώκατε ἡμᾶς λῃσταῖς Αἰγυπτίοις,
ἵνα μηδὲ ἐλέου τύχωμεν. Λῃστὴν γὰρ Ἕλληνα καὶ
φωνὴ κατέκλασε, καὶ δέησις ἐμάλαξεν· ὁ γὰρ λόγος
πολλάκις τὸν ἔλεον προξενεῖ· τῷ γὰρ πονοῦντι τῆς
ψυχῆς ἡ γλῶττα πρὸς ἱκετηρίαν διακονουμένη τῆς
τῶν ἀκουόντων ψυχῆς ἡμεροῖ τὸ θυμούμενον.
</p>
</div3>
<div3 type="section" n="3">
<p> Νῦν
δὲ ποίᾳ μὲν φωνῇ δεηθῶμεν; τίνας δὲ λόγους προτείνωμεν;
Κἂν Σειρήνων τις γένηται πιθανώτερος,
ὁ ἀνδροφόνος οὐκ ἀκούει. Μόνοις ἱκετεύειν με δεῖ
τοῖς νεύμασι καὶ τὴν δέησιν δηλοῦν ταῖς χειρονομίαις.
Ὢ τῶν ἀτυχημάτων· ἤδη τὸν θρῆνον ὀρχήσομαι.
</p>
</div3>
<div3 type="section" n="4">
<p> Τὰ μὲν οὖν ἐμά, κἂν ὑπερβολὴν ἔχῃ συμφορᾶς,
ἧττον ἀλγῶ, τὰ δὲ σά, Λευκίππη, ποίῳ
<pb id="p.98"/>
στόματι θρηνήσω; ποίοις ὄμμασι δακρύσω; Ὦ πιστὴ
μὲν πρὸς ἀνάγκην ἔρωτος, χρηστὴ δὲ πρὸς ἐραστὴν
δυστυχοῦντα.
</p>
</div3>
<div3 type="section" n="5">
<p>Ὡς καλά σου τῶν γάμων τὰ κοσμήματα.
Θάλαμος μὲν τὸ δεσμωτήριον, εὐνὴ δὲ ἡ γῆ,
 ὅρμοι δὲ καὶ ψέλια κάλοι καὶ βρόχος, καί σοι νυμφαγωγὸς
λῃστὴς παρακαθεύδει, ἀντὶ δὲ ὑμεναίων τίς
σοι τὸν θρῆνον ᾅδει.
</p>
</div3>
<div3 type="section" n="6">
<p>Μάτην σοι, ὦ θάλασσα, τὴν
χάριν ὡμολογήσαμεν· μέμφομαί σου τῇ φιλανθρωπίᾳ·
χρηστοτέρα γέγονας πρὸς οὕς ἀπέκτεινας, ἡμᾶς
 δὲ σώσασα μᾶλλον ἀπέκτεινας. Ἐφθόνησας ἡμῖν
ἀλῃστεύτοις ἀποθανεῖν.” </p>
</div3>
</div2>
<div2 type="chapter" n="11">
<div3 type="section" n="1">
<p>
Ταῦτα μὲν οὖν ἐθρήνουν ἡσυχῆ, κλάειν δὲ οὐκ
ἠδυνάμην· τοῦτο γὰρ ἴδιον τῶν ὀφθαλμῶν ἐν τοῖς
μεγάλοις κακοῖς. Ἐν μὲν γὰρ ταῖς μετρίαις συμφοραῖς
 ἀφθόνως τὰ δάκρυα καταρρεῖ καὶ ἔστι τοῖς πάσχουσιν
εἰς τοὺς κολάζοντας ἱκετηρία καὶ τοὺς ἀλγοῦντας
ὥσπερ οἰδοῦντος τραύματος ἐκένωσεν· ἐν
δὲ τοῖς ὑπερβάλλουσι δεινοῖς φεύγει τὰ δάκρυα καὶ
προδίδωσι τοὺς ὀφθαλμούς.
</p>
</div3>
<div3 type="section" n="2">
<p>Ἐντυχοῦσα γὰρ αὐτοῖς
 ἀναβαίνουσιν ἡ λύπη ἵστησί τε τὴν ἀκμὴν καὶ μετοχετεύει
καταφέρουσα σὺν αὑτῇ κάτω· τὰ δὲ ἐκτρεπόμενα
τῆς ἐπὶ τοὺς ὀφθαλμοὺς ὁδοῦ εἰς τὴν ψυχὴν
καταρρεῖ καὶ χαλεπώτερον αὐτῆς ποιεῖ τὸ τραῦμα.
Λέγω οὖν πρὸς τὴν Λευκίππην πάντα σιγῶσαν “τί
 σιγᾷς, φιλτάτη, καὶ οὐδέν μοι λαλεῖς;” “Ὅτι μοι” ἔφη “πρὸ τῆς ψυχῆς, Κλειτοφῶν, τέθνηκεν ἡ φωνή.” </p>
</div3>
</div2>
<div2 type="chapter" n="12">
<div3 type="section" n="1">
<p>
Ταῦθ̓ ἡμᾶς διαλεγομένους ἔλαθεν ἕως γενομένη·
καί τις ἵππον ἐπελαύνων ἔρχεται, κόμην ἔχων πολλὴν
καὶ ἀγρίαν· ἐκόμα δὲ καὶ ὁ ἵππος. Γυμνὸς ἦν
 ὁ ἵππος <del>ἄστρωτος</del> καὶ οὐκ εἶχε φάλαρα· τοιοῦτοι
γὰρ τοῖς λῃσταῖς εἰσιν οἱ ἵπποι. Ἀπὸ δὲ τοῦ λῃστάρχου
παρῆν καὶ “εἴ τισ” ἔφη “παρθένος ἐστὶν ἐν
<pb id="p.99"/>
τοῖς εἰλημμένοις, ταύτην ἀπάγειν πρὸς τὸν θεόν, ἱερεῖον
</p>
</div3>
<div3 type="section" n="2">
<p>ἐσομένην καὶ καθάρσιον τοῦ στρατοῦ.” Οἱ δὲ
ἐπὶ τὴν Λευκίππην εὐθὺς τρέπονται, ἡ δὲ εἴχετό
μου καὶ ἐξεκρέματο βοῶσα. Τῶν δὲ λῃστῶν οἱ μὲν
ἀπέσπων, οἱ δὲ ἔτυπτον· ἀπέσπων μὲν τὴν Λευκίππην,
ἔτυπτον δὲ ἐμέ. Ἀράμενοι οὖν αὐτὴν μετέωρον
ἀπάγουσιν, ἡμᾶς δὲ κατὰ σχολὴν ἦγον δεδεμένους.
</p>
</div3>
</div2>
<div2 type="chapter" n="13">
<div3 type="section" n="1">
<p>
 Καὶ ἐπεὶ δύο σταδίους τῆς κώμης προήλθομεν,
ἀλαλαγμὸς ἀκούεται πολὺς καὶ σάλπιγγος ἦχος καὶ
ἐπιφαίνεται φάλαγξ στρατιωτική, πάντες ὁπλῖται.
Οἱ δὲ λῃσταὶ κατιδόντες, ἡμᾶς μέσους διαλαβόντες
ἔμενον ἐπιόντας, ὡς αὐτοὺς ἀμυνούμενοι.
</p>
</div3>
<div3 type="section" n="2">
<p> Καὶ μετ̓
οὐ πολὺ παρῆσαν πεντήκοντα τὸν ἀριθμόν, <del>πάντες
ὁπλῖται</del>, οἱ μὲν ποδήρεις ἔχοντες τὰς ἀσπίδας, οἱ δὲ
πέλτας· οἱ δὲ λῃσταὶ πολλῷ πλείους ὄντες, βώλους
ἀπὸ τῆς γῆς λαμβάνοντες τοὺς στρατιώτας ἔβαλλον.
</p>
</div3>
<div3 type="section" n="3">
<p> Παντὸς δὲ βώλου χαλεπώτερος βῶλος Αἰγύπτιος,
βαρύς τε καὶ τραχὺς καὶ ἀνώμαλος· τὸ δ᾽ ἀνώμαλόν
εἰσιν <del>αἱ</del> αἰχμαὶ τῶν λίθων· ὥστε βληθεὶς διπλοῦν
ποιεῖ ἐν ταὐτῷ τὸ τραῦμα, καὶ οἴδημα ὡς ἀπὸ λίθου,
</p>
</div3>
<div3 type="section" n="4">
<p> καὶ τομὰς ὡς ἀπὸ βέλους. Ἀλλὰ ταῖς γε ἀσπίσιν ἐκδεχόμενοι
τοὺς λίθους ὀλίγον τῶν βαλλόντων ἐφρόντιζον.
Ἐπεὶ οὖν ἔκαμον οἱ λῃσταὶ βάλλοντες, ἀνοίγουσι
μὲν οἱ στρατιῶται τὴν φάλαγγα, ἐκθέουσι δὲ
ἀπὸ τῶν ὅπλων ἄνδρες κούφως ἐσταλμένοι, φέρων
αἰχμὴν ἕκαστος καὶ ξίφος, καὶ ἀκοντίζουσιν ἅμα, καὶ
οὐδεὶς ἦν ὃς οὐκ ἐπέτυχεν.
</p>
</div3>
<div3 type="section" n="5">
<p> Εἶτα οἱ ὁπλῖται προσέρρεον·
καὶ ἦν ἡ μάχη στερρά, πληγαὶ δὲ παῤ
ἀμφοτέρων καὶ τραύματα καὶ σφαγαί. Καὶ τὸ μὲν
ἔμπειρον παρὰ τοῖς στρατιώταις ἀνεπλήρου τοῦ πλήθους
τὸ ἐνδεές· ἡμεῖς δὲ ὅσοι τῶν αἰχμαλώτων
<pb id="p.100"/>
ἦμεν, ἐπιτηρήσαντες τὸ πονοῦν τῶν λῃστῶν μέρος,
ἅμα συνελθόντες διακόπτομέν τε αὐτῶν τὴν φάλαγγα
καὶ ἐπὶ τοὺς ἐναντίους ἐκτρέχομεν.
</p>
</div3>
<div3 type="section" n="6">
<p>Οἱ δὲ δτρατιῶται
τὸ μὲν πρῶτον ἐπεχείρουν ἀναιρεῖν, οὐκ εἰδότες,
 ὡς δὲ εἶδον γυμνοὺς καὶ δεσμὰ ἔχοντας, ὑπονοήσαντες
τὴν ἀλήθειαν δέχονται τῶν ὅπλων εἴσω καὶ ἐπ̓
οὐρὰν παραπέμψαντες εἴων ἡσυχάζειν.
</p>
</div3>
<div3 type="section" n="7">
<p>Ἐν τούτῳ
δὲ καὶ ἱππεῖς προσέρρεον, καὶ ἐπεὶ πλησίον ἐγένοντο,
κατὰ κέρας ἑκάτερον ἐκτείναντες τὴν φάλαγγα περιίππευον
αὐτοὺς κύκλῳ, κἀν τούτῳ συναγαγόντες
αὐτοὺς εἰς ὀλίγον κατεφόνευον. Καὶ οἱ μὲν ἔκειντο
τεθνηκότες, οἱ δὲ καὶ ἡμιθνῆτες ἐμάχοντο· τοὺς δὲ λοιποὺς ἐζώγρησαν.
</p>
</div3>
</div2>
<div2 type="chapter" n="14">
<div3 type="section" n="1">
<p>
Ἦν δὲ περὶ δείλην ὁ καιρός· καὶ ὁ στρατηγὸς
 διαλαβὼν ἡμῶν ἕκαστον ἐπυνθάνετο τίνες εἴημεν
καὶ πῶς ληφθείημεν· διηγεῖτο δὲ ἄλλος ἄλλο τι,
κἀγὼ τἀμὰ εἶπον. Ἐπεὶ οὖν ἅπαντα ἔμαθεν, ἐκέλευσεν
ἀκολουθεῖν, αὐτὸς δὲ ὅπλα δώσειν ὑπέσχετο·
διεγνώκει γὰρ ἀναμείνας στρατιὰν ἐπελθεῖν τῷ μεγάλῳ
 λῃστηρίῳ· ἐλέγοντο δὲ ἀμφὶ τοὺς μυρίους
εἶναι.
</p>
</div3>
<div3 type="section" n="2">
<p>Ἐγὼ δὲ ἵππον ᾔτουν, σφόδρα γὰρ ἤμην ἱππεύειν
γεγυμνασμένος. Ὡς δέ τις παρῆν, περιάγων
τὸν ἵππον ἐπεδεικνύμην ἐν ῥυθμῷ τὰ τῶν πολεμούντων
σχήματα, ὥστε καὶ τὸν στρατηγὸν σφόδρα ἐπαινέσαι.
 Ποιεῖται δή με ἐκείνην τὴν ἡμέραν ὁμοτράπεζον
καὶ παρὰ τὸ δεῖπνον ἐπυνθάνετο τἀμὰ καὶ
ἀκούων ἠλέει.
</p>
</div3>
<div3 type="section" n="3">
<p>Συμπαθὴς δέ πως <del>εἰς ἔλεον</del> ἄνθρωπος
ἀκροατὴς ἀλλοτρίων κακῶν, καὶ ὁ ἔλεος πολλάλις
φιλίαν προξενεῖ· ἡ γὰρ ψυχὴ μαλαχθεῖσα πρὸς
 τὴν ὧν ἤκουσε λύπην, συνδιατεθεῖσα κατὰ μικρὸν
τῇ τοῦ πάθους ἀκροάσει τὸν οἶκτον εἰς φιλίαν καὶ
τὴν λύπην εἰς ἔλεον συλλέγει.
</p>
</div3>
<div3 type="section" n="4">
<p>Οὕτως οὖν διέθηκα
<pb id="p.101"/>
τὸν στρατηγὸν ἐκ τῆς ἀκροάσεως, ὡς καὶ αὐτὸν εἰς
δάκρυα προαγαγεῖν· πλέον δὲ ποιεῖν εἴχομεν οὐδέν,
τῆς Λευκίππης ὑπὸ τῶν λῃστῶν ἐχομένης. Ἔδωκε
δέ μοι καὶ θεράποντα τὸν ἐπιμελησόμενον Αἰγύπτιον.
</p>
</div3>
</div2>
<div2 type="chapter" n="15">
<div3 type="section" n="1">
<p>
 Τῇ δ᾽ ὑστεραίᾳ πρὸς τὴν διάβασιν παρεσκευάζετο
καὶ ἐπεχείρει τὴν διώρυχα χῶσαι, ἥτις ἦν ἐμποδών.
Καὶ γὰρ ἑωρῶμεν τοὺς λῃστὰς μετὰ πλείστης
δυνάμεως ἐπὶ θάτερα τῆς διώρυχος ἑστῶτας ἐν τοῖς
ὅπλοις· βωμὸς δέ τις αὐτοῖς αὐτοσχέδιος ἦν πηλοῦ
πεποιημένος καὶ σορὸς τοῦ βωμοῦ πλησίον.
</p>
</div3>
<div3 type="section" n="2">
<p> Ἄγουσι
δή τινες δύο τὴν κόρην ὀπίσω τὼ χεῖρε δεδεμένην.
Καὶ αὐτοὺς μὲν οἵτινες ἦσαν οὐκ εἶδον, ἦσαν γὰρ
ὡπλισμένοι, τὴν δὲ κόρην Λευκίππην οὖσαν ἐγνώρισα.
</p>
</div3>
<div3 type="section" n="3">
<p> Εἶτα κατὰ τῆς κεφαλῆς σπονδὴν καταχέαντες,
περιάγουσι τὸν βωμὸν κύκλῳ καὶ ἐπηύλει τις αὐτῇ,
καὶ ὁ ἱερεύς, ὡς εἰκός, ᾖδεν ᾠδὴν Αἰγυπτίαν· τὸ γὰρ
σχῆμα τοῦ στόματος καὶ τῶν προσώπων τὸ διειλκυσμένον
ὑπέφαινεν ᾠδήν.
</p>
</div3>
<div3 type="section" n="4">
<p>Εἶτα ἀπὸ συνθήματος πάντες
ἀναχωροῦσι τοῦ βωμοῦ μακράν, τῶν δὲ νεανίσκων
ὁ ἕτερος ἀνακλίνας αὐτὴν ὑπτίαν ἔδησεν ἐκ
παττάλων ἐπὶ τῆς γῆς ἐρηρεισμένων, οἷον ποιοῦσιν
οἱ κοροπλάθοι τὸν Μαρσύαν ἐκ τοῦ φυτοῦ δεδεμένον·
εἶτα λαβὼν ξίφος βάπτει κατὰ τῆς καρδίας καὶ διελκύσας
τὸ ξίφος εἰς τὴν κάτω γαστέρα ῥήγνυσι·
</p>
</div3>
<div3 type="section" n="5">
<p>τὰ
σπλάγχνα δὲ εὐθὺς ἐξεπήδησεν, ἃ ταῖς χερσὶν ἐξελκύσαντες
ἐπιτιθέασι τῷ βωμῷ· καὶ ἐπεὶ ὠπτήθη,
κατατεμόντες ἅπαντες εἰς μοίρας ἔφαγον. Ταῦτα δὲ
ὁρῶντες οἱ στρατιῶται καὶ ὁ στρατηγὸς καθ̓ ἓν τῶν
πραττομένων ἀνεβόων καὶ τὰς ὄψεις ἀπέστρεφον
τῆς θέας, ἐγὼ δὲ ἐκ παραλόγου καθήμενος ἐθεώρουν.
</p>
</div3>
<div3 type="section" n="6">
<p> Τὸ δὲ ἦν ἔκπληξις· μέτρον γὰρ οὐκ ἔχον τὸ κακὸν
<pb id="p.102"/>
ἐνεβρόντησέ με. Καὶ τάχα ὁ τῆς Νιόβης μῦθος οὐκ
ἦν ψευδής, ἀλλὰ κἀκείνη τι τοιοῦτον παθοῦσα ἐπὶ
τῇ τῶν παίδων ἀπωλείᾳ δόξαν παρέσχεν ἐκ τῆς ἀκινησίας
ὡσεὶ λίθος γενομένη.
</p>
</div3>
<div3 type="section" n="7">
<p>Ἐπεὶ δὲ τέλος εἶχεν,
 ὥς γε ᾤμην, τὸ ἔργον, τὸ σῶμα ἐνθέντες τῇ σορῷ
καταλείπουσι, πῶμα ἐπ̓ αὐτῆς ἐπιθέντες, τὸν δὲ βωμὸν
καταστρέψαντες φεύγουσιν ἀμεταστρεπτί. Οὕτω
γὰρ αὐτοῖς ποιεῖν ἔτυχε μεμαντευμένος ὁ ἱερεύς.
</p>
</div3>
</div2>
<div2 type="chapter" n="16">
<div3 type="section" n="1">
<p>
Ἑσπέρας δὲ γενομένης ἡ διῶρυξ κέχωστο πᾶσα,
 οἱ δὲ στρατιῶται διαβάντες αὐλίζονται μικρὸν ἄνω
τῆς διώρυχος καὶ περὶ δεῖπνον ἦσαν· ὁ δὲ στρατηγὸς
ἐπεχείρει με παρηγορεῖν ἀνιαρῶς ἔχοντα.
</p>
</div3>
<div3 type="section" n="2">
<p>Περὶ δὲ
πρώτην νυκτὸς φυλακὴν πάντας ἐπιτηρήσας καθεύδοντας
πρόειμι τὸ ξίφος ἔχων, ἐπικατασφάξων
ἐμαυτὸν τῇ σορῷ.
</p>
</div3>
<div3 type="section" n="3">
<p> Ἐπεὶ δὲ πλησίον ἐγενόμην, ἀνατείνω
τὸ ξίφος “Λευκίππη” λέγων “ἀθλία καὶ πάντων
ἀνθρώπων δυστυχεστάτη, οὐ τὸν θάνατον ὀδύρομαί
σου μόνον, οὐδ᾽ ὅτι τέθνηκας ἐπὶ ξένης, οὐδ᾽
ὅτι σοι γέγονεν ἐκ βίας σφαγή, ἀλλ̓ ὅτι ταῦτα τῶν
 σῶν ἀτυχημάτων παίγνια, ἀλλ̓ ὅτι καθάρσιον γέγονας
ἀκαθάρτων σωμάτων καί σε ζῶσαν ἀνέτεμον, οἴμοι,
καὶ βλέπουσαν ὅλην τὴν ἀνατομήν, ἀλλ̓ ὅτι σου τῆς
γαστρὸς τὰ μυστήρια ἐμέρισαν καὶ τὴν ταφὴν κακοδαίμονι
βωμῷ καὶ σορῷ.
</p>
</div3>
<div3 type="section" n="4">
<p>Καὶ τὸ μὲν σῶμα ταύτῃ
 κατατέθειται, τὰ δὲ σπλάγχνα ποῦ; Εἰ μὲν δεδαπανήκει
τὸ πῦρ, ἥττων ἡ συμφορά· νῦν δὲ ἡ τῶν
σπλάγχνων σου ταφὴ λῃστῶν γέγονε τροφή. Ὢ πονηρᾶς
ἐπὶ βωμοῦ δᾳδουχίας· ὦ τροφῶν καινὰ μυστήρια.
</p>
</div3>
<div3 type="section" n="5">
<p>Καὶ ἐπὶ τοιούτοις θύμασιν ἔβλεπον ἄνωθεν οἱ θεοὶ
 καὶ οὐκ ἐσβέσθη τὸ πῦρ, ἀλλὰ μιαινόμενον ἠνείχετο
καὶ ἀνέφερε τοῖς θεοῖς τὴν κνίσσαν; Λάβε οὖν, Λευκίππη,
τὰς πρεπούσας σοι παῤ ἐμοῦ χοάς.” <pb id="p.103"/>
</p>
</div3>
</div2>
<div2 type="chapter" n="17">
<div3 type="section" n="1">
<p>
 Ταῦτα εἰπὼν ἀνατείνω τὸ ξίφος ἄνω, ὡς καθήσων
ἐμαυτῷ κατὰ τῆς σφαγῆς, καὶ ὁρῶ δύο τινὰς ἐξ
ἐναντίας ʽσεληναία δὲ ἦν̓ σπουδῇ θέοντας. Ἐπέσχον
οὖν λῃστὰς εἶναι δοκῶν, ὡς ἂν ὑπ̓ αὐτῶν ἀποθάνοιμι.
</p>
</div3>
<div3 type="section" n="2">
<p> Ἐν τούτῳ δὲ ἐγγὺς ἐγένοντο καὶ ἀναβοῶσιν
ἄμφω· Μενέλαος δὲ ἦν καὶ ὁ Σάτυρος. Ἐγὼ δὲ ἄνδρας
ἰδὼν ἐκ παραλόγου ζῶντας φίλους οὔτε περιεπτυξάμην,
οὔτ̓ ἐξεπλάγην ὑφ̓ ἡδονῆς· τοσοῦτον
ἡ λύπη με τῆς συμφορᾶς ἐξεκώφωσε.
</p>
</div3>
<div3 type="section" n="3">
<p> Λαμβάνονται
δή μου τῆς δεξιᾶς καὶ ἐπεχείρουν ἀφαιρεῖσθαι τὸ
ξίφος· ἐγὼ δὲ “πρὸς θεῶν” ἔφην “μή μοι φθονήσητε
θανάτου καλοῦ, μᾶλλον δὲ φαρμάκου τῶν κακῶν·
οὐδὲ γὰρ ζῆν ἔτι δύναμαι, κἂν νῦν με βιάσησθε,
</p>
</div3>
<div3 type="section" n="4">
<p> Λευκίππης οὕτως ἀνῃρημένης. Τοῦτο μὲν γὰρ ἀφαιρήσεσθέ
μου τὸ ξίφος, τὸ δὲ τῆς ἐμῆς λύπης ξίφος
ἔνδον καταπέπηγε καὶ τέμνει κατ̓ ὀλίγον. Ἀθανάτῳ
σφαγῇ ἀποθνήσκειν με βούλεσθε;” Λέγει οὖν ὁ Μενέλαος “ἀλλ̓ εἰ διὰ τοῦτο θέλεις ἀποθανεῖν, ὥρα
σοι τὸ ξίφος ἐπισχεῖν· Λευκίππη δέ σοι νῦν ἀναβιώσεται.” </p>
</div3>
<div3 type="section" n="5">
<p> Βλέψας οὖν πρὸς αὐτὸν “ἔτι μου καταγελᾷσ” ἔφην “ἐπὶ τηλικούτῳ κακῷ; εὖ γε, Μενέλαε, Ξενίου
μέμνησαι Διός.” Ὁ δὲ δρούσας τὴν σορὸν “ἐπεὶ
τοίνυν ἀπιστεῖ Κλειτοφῶν” ἔφη, “σύ μοι, Λευκίππη,
</p>
</div3>
<div3 type="section" n="6">
<p> μαρτύρησον, εἰ ζῇς.” Ἅμα δὲ εἶπε καὶ δίς που καὶ
τρὶς ἐπάταξε τὴν σορόν, καὶ κάτωθεν ἀκούω φωνῆς
πάνυ λεπτῆς. Τρόμος οὖν εὐθὺς ἴσχει με καὶ πρὸς
τὸν Μενέλαον ἀπέβλεπον, μάγον εἶναι δοκῶν.
</p>
</div3>
<div3 type="section" n="7">
<p> Ὁ δὲ
ἀνέῳγεν ἅμα τὴν σορὸν καὶ ἡ Λευκίππη κάτωθεν
ἀνέβαινε, φοβερὸν θέαμα, ὦ θεοί, καὶ φρικωδέστατον.
Ἀνέῳκτο μὲν ἡ γαστὴρ αὐτῆς πᾶσα καὶ ἦν ἐντέρων
κενή· ἐπιπεσοῦσα δέ μοι περιπλέκεται καὶ
συνέφυμεν καὶ ἄμφω κατεπέσομεν.
<pb id="p.104"/>
</p>
</div3>
</div2>
<div2 type="chapter" n="18">
<div3 type="section" n="1">
<p>
Μόλις οὖν ἀναζωπυρήσας λέγω πρὸς τὸν· Μενέλαον “οὐκ ἐρεῖς μοι τί ταῦτα; οὐχὶ Λευκίππην ὁρῶ;
ταύτην οὐ κρατῶ καὶ ἀκούω λαλούσης; ἃ οὖν χθὲς
ἐθεασάμην τίνα ἦν; ἢ γὰρ ἐκεῖνά ἐστιν ἢ ταῦτα
ἐνύπνια.
</p>
</div3>
<div3 type="section" n="2">
<p> Ἀλλ̓ ἰδοὺ καὶ φίλημα ἀληθινὸν καὶ ζῶν,
ὡς κἀκεῖνο τὸ τῆς Λευκίππης γλυκύ.” “Ἀλλὰ νῦν” ὁ Μενέλαος ἔφη “καὶ τὰ σπλάγχνα ἀπολήψεται καὶ τὰ
στέρνα συμφύσεται καὶ ἄτρωτον ὄψει. Ἀλλ̓ ἐπικάλυψαί
σου τὸ πρόσωπον· καλῶ γὰρ τὴν Ἑκάτην ἐπὶ
τὸ ἔργον.” Ἐγὼ δὲ πιστεύσας ἐνεκαλυψάμην.
</p>
</div3>
<div3 type="section" n="3">
<p> Ὁ δὲ
ἄρχεται τερατεύεσθαι καὶ λόγον τινὰ καταλέγειν·
<del>καὶ</del> ἅμα λέγων περιαιρεῖ τὰ μαγγανεύματα τὰ ἐπὶ
τῇ γαστρὶ τῆς Λευκίππης καὶ ἀποκατέστησεν εἰς τὸ
ἀρχαῖον,
</p>
</div3>
<div3 type="section" n="4">
<p>λέγει τέ μοι “ἀποκάλυψαι.” Κἀγὼ μόλις
 μὲν καὶ φοβούμενος ʽἀληθῶς γὰρ ᾤμην τὴν Ἑκάτην
παρεῖναἰ, ὅμως δ᾽ οὖν ἀπέστησα τῶν ὀφθαλμῶν τὰς
χεῖρας καὶ ὁλόκληρον τὴν Λευκίππην ὁρῶ.
</p>
</div3>
<div3 type="section" n="5">
<p>Ἔτι μᾶλλον
οὖν ἐκπλαγεὶς ἐδεόμην τοῦ Μενελάου λέγων “ὦ
φίλτατε Μενέλαε, εἰ διάκονός τις εἶ θεῶν, δέομαί
 σου, ποῦ γῆς εἰμι καὶ τίνα ποτὲ ταῦτα ὁρῶ;” Καὶ ἡ
Λευκίππη “καῦσαι” ἔφη “Μενέλαε, δεδιττόμενος
αὐτόν, λέγε δὲ πῶς τοὺς λῃστὰς ἠπάτησας.” </p>
</div3>
</div2>
<div2 type="chapter" n="19">
<div3 type="section" n="1">
<p>
Ὁ οὖν Μενέλαος λέγει “οἶδας ὡς Αἰγύπτιός εἰμι
τὸ γένος· φθάνω γάρ σοι ταῦτα εἰπὼν ἐπὶ τῆς νεώς.
 Ἦν οὖν μοι τὰ πλεῖστα τῶν κτημάτων περὶ ταύτην
τὴν κώμην καὶ οἱ ἄρχοντες αὐτῆς γνώριμοι.
</p>
</div3>
<div3 type="section" n="2">
<p>Ἐπεὶ
οὖν τῇ ναυαγίᾳ περιεπέσομεν, εἶτά με προσέρριψε
τὸ κῦμα τοῖς τῆς Αἰγύπτου παραλίοις, λαμβάνομαι
μετὰ τοῦ Σατύρου πρὸς τῶν ταύτῃ παραφυλαττόντων
 λῃστῶν. Ὡς δὲ ἄγομαι πρὸς τὸν λῄσταρχον,
ταχύ με τῶν λῃστῶν τινες γνωρίσαντες λύουσί μου
τὰ δεσμά, θαρρεῖν τε ἐκέλευον καὶ συμπονεῖν αὐτοῖς,
<pb id="p.105"/>
ὡς ἂν οἰκεῖον.
</p>
</div3>
<div3 type="section" n="3">
<p>  Ἐξαιτοῦμαι δὴ καὶ τὸν Σάτυρον
ὡς ἐμόν.” Οἱ δὲ “ἀλλ̓ ὅπωσ” ἔφησαν “ἐπιδείξεις ἡμῖν
σεαυτὸν τολμηρὸν πρῶτον.” Κἀν τούτῳ χρησμὸν
ἴσχουσι κόρην καταθῦσαι καὶ καθῆραι τὸ λῃστήριον
καὶ τοῦ μὲν ἥπατος ἀπογεύσασθαι τυθείσης, τὸ δὲ
λοιπὸν σῶμα σορῷ παραδόντας ἀναχωρῆσαι, ὡς ἂν
τὸ τῶν ἐναντίων στρατόπεδον ὑπερβάλοι τῆς θυσίας
τὸν τόπον. “λέγε δὴ τὰ ἐπίλοιπα, Σάτυρε, σὸς γὰρ
ἐντεῦθεν ὁ λόγος.” </p>
</div3>
</div2>
<div2 type="chapter" n="20">
<div3 type="section" n="1">
<p>
 Καὶ ὁ Σάτυρος λέγει “ἅμα δὲ βιαζόμενος ἐπὶ
τὸ στρατόπεδον ἔκλαον, ὦ δέσποτα, καὶ ὠδυρόμην,
τὰ περὶ τῆς Λευκίππης πυθόμενος, καὶ ἐδεόμην Μενελάου
παντὶ τρόπῳ σῶσαι τὴν κόρην.
</p>
</div3>
<div3 type="section" n="2">
<p> Δαίμων δέ
τις ἀγαθὸς ἡμῖν συνήργησεν. Ἐτύχομεν τῇ προτεραίᾳ
τῆς θυσίας ἡμέρᾳ καθεζόμενοι πρὸς τῇ θαλάττῃ
λυπούμενοι καὶ περὶ τούτων σκοποῦντες, τῶν
δὲ λῃστῶν τινες ναῦν ἰδόντες ἀγνοίᾳ πλανηθεῖσαν
ὥρμησαν ἐπ̓ αὐτήν.
</p>
</div3>
<div3 type="section" n="3">
<p> Οἱ δὲ ἐπὶ τῆς νεὼς συνέντες οἳ
τυγχάνουσιν, ἐπεχείρουν ἐλαύνειν εἰς τοὐπίσω· ὡς
δὲ φθάνουσιν οἱ λῃσταὶ καταλαβόντες, πρὸς ἄμυναν
τρέπονται·
</p>
</div3>
<div3 type="section" n="4">
<p> καὶ γάρ τις ἐν αὐτοῖς ἦν τῶν τὰ Ὁμήρου
<del>τῷ στόματι</del> δεικνύντων ἐν τοῖς θεάτροις. Τὴν Ὁμηρικὴν
<del>οὖν</del> σκευὴν ὁπλισάμενος καὶ αὐτὸς καὶ τοὺς
ἀμφ̓ αὑτὸν οὕτω σκευάσας, ἐπεχείρουν μάχεσθαι.
</p>
</div3>
<div3 type="section" n="5">
<p> Πρὸς μὲν οὖν τοὺς πρώτους ἐπελθόντας καὶ μάλα
ἐρρωμένως ἀντετάξαντο· πλειόνων δὲ ἐπιπλευσάντων
σκαφῶν λῃστρικῶν καταδύουσι τὴν ναῦν καὶ
τοὺς ἄνδρας ἐκπεσόντας ἀνῄρουν.
</p>
</div3>
<div3 type="section" n="6">
<p> Λανθάνει δὴ κίστη
ἐκτραπεῖσά τις καὶ τῷ ναυαγίῳ καθ̓ ἡμᾶς τῷ ῥοΐ
κομισθεῖσα, ἣν ὁ Μενέλαος ἀναιρεῖται· καὶ ἀναχωρήσας
ποι παρόντος ἅμα κἀμοῦ “προσεδόκα γάρ τι
σπουδαῖον ἔνδον εἶναι” ἀνοίγει τὴν κίστην καὶ ὁρῶμεν
<pb id="p.106"/>
χλαμύδα καὶ ξίφος, τὴν μὲν κώπην ὅσον παλαιστῶν
τεσσάρων, τὸν δὲ σίδηρον ἐπὶ τῇ κώπῃ βραχύτατον,
</p>
</div3>
<div3 type="section" n="7">
<p>δακτύλων ὅσον τριῶν. Ὡς δὲ ἀνελόμενος τὸ
ξίφος ὁ Μενέλαος ἔλαθε μεταστρέψας κατὰ τὸ τοῦ
 σιδήρου μέρος, τὸ μικρὸν ἐκεῖνο ξίφος ὥσπερ ἀπὸ
χηραμοῦ τῆς κώπης κατατρέχει τοσοῦτον, ὅσον εἶχεν
ἡ κώπη τὸ μέγεθος· ὡς δὲ ἀνέστρεψεν εἰς τοὔμπαλιν,
αὖθις ὁ σίδηρος εἴσω καταδύεται. Τούτῳ δ᾽
ἄρα, ὡς εἰκός, ὁ κακοδαίμων ἐκεῖνος ἐν τοῖς θεάτροις
 ἐχρῆτο πρὸς τὰς κιβδήλους σφαγάς.” </p>
</div3>
</div2>
<div2 type="chapter" n="21">
<div3 type="section" n="1">
<p> “λέγω οὖν πρὸς τὸν Μενέλαον “θεὸς ἡμῖν, ἂν
θέλῃς χρηστὸς γενέσθαι, συναγωνιεῖται· δυνησόμεθα
γὰρ καὶ τὴν κόρην σῶσαι καὶ τοὺς λῃστὰς λαθεῖν·
</p>
</div3>
<div3 type="section" n="2">
<p>ἄκουσον δὲ ποίῳ τρόπῳ. Δέρμα προβάτου
 λαβόντες ὡς ὅτι ῥαδινώτατον συρράψωμεν εἰς σχῆμα
βαλαντίου, μέτρον ὅσον γαστρὸς ἀνθρωπίνης, εἶτ̓
ἐμπλήσαντες θηρείων σπλάγχνων καὶ αἵματος, τὴν
πλαστὴν ταύτην γαστέρα ῥάψωμεν, ὡς <del>ἂν</del> μὴ ῥᾳδίως
τὰ σπλάγχνα διεκπίπτοι, καὶ ἐνσκευάσαντες
 τὴν κόρην τοῦτον τὸν τρόπον καὶ στολὴν ἔξωθεν περιβαλόντες
μίτραις τε καὶ ζώμασιν ἐνδεδεμένῃ τὴν
σκευὴν ταύτην ἐπικρύψωμεν.
</p>
</div3>
<div3 type="section" n="3">
<p>Πάντως δὲ καὶ ὁ
χρησμὸς ἡμῖν εἰς τὸ λαθεῖν χρήσιμος. Ὁλοκλήρως
γὰρ αὐτὴν ἐσταλμένην δἰ αὐτῆς ἀνατμηθῆναι μέσην
 τῆς ἐσθῆτος λέγει ὁ χρησμός. Ὁρᾷς τοῦτο τὸ ξίφος
ὡς ἔχει μηχανῆς.
</p>
</div3>
<div3 type="section" n="4">
<p>Ἂν γὰρ ἐρείσῃ τις ἐπί τινος σώματος,
φεύγει πρὸς τὴν κώπην ὥσπερ εἰς κουλεόν· καὶ
οἱ μὲν ὁρῶντες δοκοῦσι βαπτίζεσθαι τὸν σίδηρον
κατὰ τοῦ σώματος, ὁ δὲ εἰς τὸν χηραμὸν τῆς κώπης
 ἀνέδραμε, μόνην δὲ καταλείπει τὴν αἰχμήν, ὅσον
τὴν πλαστὴν γαστέρα τεμεῖν καὶ τὴν κώπην ἐν χρῷ
τοῦ σφαζομένου τυχεῖν· κἂν ἀποσπάσῃ τις τὸν σίδηρον
<pb id="p.107"/>
ἐκ τοῦ τραύματος, καταρρεῖ πάλιν ἐκ τοῦ χηραμοῦ
τὸ ξίφος, ὅσον τῆς κώπης ἀνακουφίζεται τὸ
μετέωρον καὶ τὸν αὐτὸν τρόπον τοὺς ὁρῶντας ἀπατᾷ.
</p>
</div3>
<div3 type="section" n="5">
<p> Δοκεῖ γὰρ τοσοῦτον καταβῆναι ἐν τῇ σφαγῇ, ὅσον
ἄνεισιν ἐκ τῆς μηχανῆς. Τούτων οὖν γενομένων, οὐκ
ἂν εἰδεῖεν οἱ λῃσταὶ τὴν τέχνην. Τά τε γὰρ δέρματα
ἀποκέκρυπται, τά τε σπλάγχνα τῇ σφαγῇ προπηδήσεται,
ἅπερ ἡμεῖς ἐξελόντες ἐπὶ τῷ βωμῷ θύσομ
</p>
</div3>
<div3 type="section" n="6">
<p> Καὶ τοὐντεῦθεν οὐκέτι προσίασιν οἱ λῃσταὶ τῷ
σώματι, ἀλλ̓ ἡμεῖς εἰς τὴν σορὸν καταθήσομεν. Ἀκήκοας
τοῦ λῃστάρχου μικρῷ πρόσθεν εἰπόντος δεῖν τι
τολμηρὸν ἐπιδείξασθαι πρὸς αὐτούς, ὥστε ἔστι σοι
προσελθεῖν αὐτῷ καὶ ὑποσχέσθαι ταύτην τὴν ἐπίδειξιν.” Ταῦτα λέγων ἐδεόμην Δία Ξένιον καλῶν καὶ
κοινῆς ἀναμιμνήσκων τραπέζης καὶ κοινῆς ναυαγίας.” </p>
</div3>
</div2>
<div2 type="chapter" n="22">
<div3 type="section" n="1">
<p> “Ὁ δὲ χρηστὸς οὗτος “μέγα μὲν” ἔφη “τὸ ἔργον,
ἀλλ̓ ὑπὲρ φίλου, κἂν ἀποθανεῖν δεήσῃ, καλὸς ὁ
κίνδυνος, γλυκὺς ὁ θάνατος.” “Νομίζω δὲ” ἔφην “ζῆν
καὶ Κλειτοφῶντα.
</p>
</div3>
<div3 type="section" n="2">
<p> Ἡ γὰρ κόρη πυθομένῳ μοι καταλιπεῖν
αὐτὸν εἶπε παρὰ τοῖς ἑαλωκόσι τῶν λῃστῶν
δεδεμένον, οἱ δὲ τῶν λῃστῶν πρὸς τὸν λῄσταρχον
ἐκφυγόντες ἔλεγον πάντας τοὺς ὑπ̓ αὐτῶν εἰλημμένους
τὴν εἰς τὸ στρατόπεδον μάχην ἐκπεφευγέναι·
ὥστε ἀποκείσεταί σοι παῤ αὐτῷ ἡ χάρις καὶ ἅμα
</p>
</div3>
<div3 type="section" n="3">
<p> ἐλεῆσαι κόρην ἀθλίαν ἐκ τοσούτου κακοῦ.” Ταῦτα
λέγων πείθω, καὶ συνέπραξεν ἡ Τύχη. Ἐγὼ μὲν
οὖν περὶ τὴν τοῦ μηχανήματος ἤμην σκευήν· ἄρτι δὲ
τοῦ Μενελάου μέλλοντος τοῖς λῃσταῖς περὶ τῆς θυσίας
λέγειν, ὁ λῄσταρχος φθάσας κατὰ δαίμονα “νόμος
ἡμῖν̓ ἔφη “τοὺς πρωτομύστας τῆς ἱερουργίας
<pb id="p.108"/>
ἄρχεσθαι, μάλιστα ὅταν ἄνθρωπον καταθύειν δέῃ.
</p>
</div3>
<div3 type="section" n="4">
<p>Ὥρα τοίνυν εἰς αὔριον σοὶ παρασκευάζεσθαι πρὸς
τὴν θυσίαν· δεήσει δὲ καὶ τὸν σὸν οἰκέτην ἅμα σοὶ
μυηθῆναι.” “καὶ μάλα” οὗτος ἔφη “προθυμησόμεθα
μηδενὸς ὑμῶν χείρους γενέσθαι.
</p>
</div3>
<div3 type="section" n="5">
<p> Στεῖλαι δὲ ἡμᾶς
αὐτοὺς δεήσει τὴν κόρην ὡς ἁρμοδίως πρὸς τὴν ἀνατομήν.” “Υμῶν” ὁ λῄσταρχος ἔφη “τὸ ἱερεῖον.” </p>
</div3>
<div3 type="section" n="6">
<p>Στέλλομεν δὴ τὴν κόρην τὸν προειρημένον τρόπον
καθ̓ ἑαυτούς, καὶ θαρρεῖν παρεκελευσάμεθα,
 διεξελθόντες ἕκαστα καὶ ὡς μένειν εἴσω τῆς σοροῦ
χρή, κἂν θᾶττον αὐτὴν ὁ ὕπνος ἀφῇ, τὴν ἡμέραν
ἔνδον μένειν. “Ἤν δέ τι ἡμῖν ἐμποδὼν γένηται, σῶζε
σαυτὴν ἐπὶ τὸ στρατόπεδον.” Ταῦτα εἰπόντες ἐξάγομεν
αὐτὴν ἐπὶ τὸν βωμόν. Καὶ τὰ λοιπὰ οἶδας.” ” </p>
</div3>
</div2>
<div2 type="chapter" n="23">
<div3 type="section" n="1">
<p>
 Ὡς οὖν ἤκουσα, παντοδαπὸς ἐγινόμην καὶ διηπόρουν
ὅ τι ποιήσω πρὸς τὸν Μενέλαον ἀντάξιον.
Τὸ δ᾽ οὖν κοινότατον, προσπεσὼν κατησπαζόμην καὶ
προσεκύνουν ὡς θεὸν καί μου κατὰ τῆς ψυχῆς ἀθρόα
κατεχεῖτο ἡδονή.
</p>
</div3>
<div3 type="section" n="2">
<p>Ὡς δὲ τὰ κατὰ Λευκίππην εἶχέ μοι
 καλῶς, “ὁ δὲ Κλεινίασ” εἶπον “τί γέγονεν;” ὁ δὲ
Μενέλαος “οὐκ οἶδα” ἔφη· ʽμετὰ γὰρ τὴν ναυαγίαν
εὐθὺς εἶδον μὲν αὐτὸν τῆς κεραίας λαβόμενον, ὅποι
</p>
</div3>
<div3 type="section" n="3">
<p>δὲ κεχώρηκεν οὐκ οἶδα.ʼ Ἀνεκώκυσα οὖν ἐν μέσῃ
τῇ χαρᾷ· ταχὺ γὰρ ἐφθόνησέ μοι δαίμων τις τῆς καθαρᾶς
ἡδονῆς·
</p>
</div3>
<div3 type="section" n="4">
<p> τὸν δἰ ἐμὲ φαινόμενον οὐδαμοῦ, τὸν
μετὰ Λευκίππην ἐμὸν δεσπότην, τοῦτον ἐκ πάντων
κατέσχεν ἡ θάλασσα, ἵνα μὴ τὴν ψυχὴν μόνον ἀπολέσῃ,
</p>
</div3>
<div3 type="section" n="5">
<p>ἀλλὰ καὶ τὴν ταφήν. “Ὦ θάλαττα ἄγνωμον,
ἐφθόνησας ἡμῖν ὁλοκλήρου τοῦ τῆς φιλανθρωπίας
 σου δράματος.” Ἄπιμεν οὖν εἰς τὸ στρατόπεδον κοινῇ
καὶ τῆς σκηνῆς εἴσω παρελθόντες τῆς ἐμῆς τὸ λοιπὸν
<pb id="p.109"/>
τῆς νυκτὸς διετρίψαμεν, καὶ τὸ πρᾶγμα οὐκ ἔλαθε
τοὺς πολλούς.
</p>
</div3>
</div2>
<div2 type="chapter" n="24">
<div3 type="section" n="1">
<p>
 Ἅμα δὲ τῇ ἕῳ προσάγω τὸν Μενέλαον τῷ στρατηγῷ
καὶ ἅπαντα λέγω, ὁ δὲ συνήδετο καὶ τὸν Μενέλαον
ποιεῖται φίλον, πυνθάνεται δὲ πόση δύναμίς
ἐστι τοῖς ἐναντίοις. Ὁ δὲ ἔλεγε πᾶσαν ἐμπεπλῆσθαι
τὴν ἑξῆς κώμην ἀνδρῶν ἀπονενοημένων καὶ
πολὺ συνηθροῖσθαι λῃστήριον, ὡς εἶναι μυρίους.
</p>
</div3>
<div3 type="section" n="2">
<p> Λέγει οὖν ὁ στρατηγὸς “ἀλλ̓ ἡμῖν αὗται <del>αἱ</del>
πέντε χιλιάδες ἱκαναὶ πρὸς εἴκοσι τῶν ἐκείνων· ἀφίξονται
δὲ ὅσον οὐδέπω πρὸς τούτοις ἕτεροι δισχίλιοι
τῶν ἀμφὶ τὸ Δέλτα καὶ τὴν Ἡλίου πόλιν τεταγμένων
</p>
</div3>
<div3 type="section" n="3">
<p> ἐπὶ τοὺς βαρβάρους.” Καὶ ἅμα λέγοντος αὐτοῦ παῖς
εἰστρέχει τις λέγων ἀπὸ τοῦ Δέλτα πρόδρομον ἥκειν
τοὐκεῖθεν στρατοπέδου καὶ πέντε λέγειν ἄλλων ἡμερῶν
διατρίβειν τοὺς δισχιλίους· τοὺς γὰρ βαρβάρους
κατατρέχοντας πεπαῦσθαι· μελλούσης δὲ ἥκειν τῆς
δυνάμεως τὸν ὄρνιν αὐτοῖς ἐπιδημῆσαι τὸν ἱερὸν φέροντα
τοῦ πατρὸς τὴν ταφήν· ἀνάγκην δ᾽ εἶναι τὴν
ἔξοδον ἐπισχεῖν τοσούτων ἡμερῶν.
</p>
</div3>
</div2>
<div2 type="chapter" n="25">
<div3 type="section" n="1">
<p> “Καὶ τίς ὁ ὄρνις οὗτος, ὅστισ” ἔφην “τοσαύτης
τιμῆς ἠξίωται; ποίαν δὲ καὶ κομίζει ταφήν;” “Φοίνιξ
μὲν ὁ ὄρνις ὄνομα, τὸ δὲ γένος Αἰθίοψ, μέγεθος κατὰ
ταών·
</p>
</div3>
<div3 type="section" n="2">
<p> τῇ χρόᾳ ταὼς ἐν κάλλει δεύτερος. Κεκέρασται
μὲν τὰ πτερὰ χρυσῷ καὶ πορφύρᾳ, αὐχεῖ δὲ τὸν
Ἥλιον δεσπότην· καὶ ἡ κεφαλὴ μαρτυρεῖ, ἐστεφάνωσε
γὰρ αὐτὴν κύκλος εὐφεγγής· ἡλίου δέ ἐστιν ὁ
τοῦ κύκλου στέφανος εἰκών.
</p>
</div3>
<div3 type="section" n="3">
<p> Κυάνεός ἐστιν, ῥόδοις
ἐμφερής, εὐειδὴς τὴν θέαν, ἀκτῖσι κομᾷ, καί εἰσιν
αὗται πτερῶν ἀνατολαί· μερίζονται δὲ αὐτοῦ Αἰθίοπες
μὲν τὴν ζωήν, Αἰγύπτιοι δὲ τὴν τελευτήν.
</p>
</div3>
<div3 type="section" n="4">
<p> Ἐπειδὰν
γὰρ ἀποθάνῃ “σὺν χρόνῳ δὲ τοῦτο πάσχει μακρῷ” ,
<pb id="p.110"/>
ὁ παῖς αὐτὸν ἐπὶ τὸν Νεῖλον φέρει, σχεδιάσας
αὐτῷ καὶ τὴν ταφήν. Σμύρνης γὰρ βῶλον τῆς εὐωδεστάτης,
ὅσον ἱκανὸν πρὸς ὄρνιθος ταφήν, ὀρύττει
τε τῷ στόματι καὶ κοιλαίνει κατὰ μέσον, καὶ τὸ ὄρυγμα
θήκη γίνεται τῷ νεκρῷ.
</p>
</div3>
<div3 type="section" n="5">
<p> Ἐνθεὶς δὲ καὶ ἐναρμόσας
τὸν ὄρνιν τῇ σορῷ καὶ κλείσας τὸ χάσμα γηίνῳ χώματι
ἐπὶ τὸν Νεῖλον οὕτως ἵπταται τὸ ἔργον φέρων.
Ἕπεται δὲ αὐτῷ χορὸς ἄλλων ὀρνίθων ὥσπερ δορυφόρων
καὶ ἔοικεν ὁ ὄρνις ἀποδημοῦντι βασιλεῖ καὶ
τὴν πόλιν οὐ πλανᾶται τὴν Ἡλίου.
</p>
</div3>
<div3 type="section" n="6">
<p> Ὄρνιθος αὕτη
μετοικία νεκροῦ. Ἕστηκεν οὖν ἐπὶ μετεώρου σκοπῶν
καὶ ἐκδέχεται τοὺς προπόλους τοῦ θεοῦ. Ἔρχεται δή
τις ἱερεὺς Αἰγύπτιος, βιβλίον ἐξ ἀδύτων φέρων, καὶ
δοκιμάζει τὸν ὄρνιν ἐκ τῆς γραφῆς.
</p>
</div3>
<div3 type="section" n="7">
<p>Ὁ δὲ οἶδεν ἀπιστούμενος
 καὶ τὰ ἀπόρρητα φαίνει τοῦ σώματος καὶ
τὸν νεκρὸν ἐπιδείκνυται καὶ ἔστιν ἐπιτάφιος σοφιστής.
Ἱερέων δὲ παῖδες Ἡλίου τὸν ὄρνιν τὸν νεκρὸν
παραλαβόντες θάπτουσι. Ζῶν μὲν οὖν Αἰθίοψ ἐστὶ
τῇ τροφῇ, ἀποθανὼν δὲ Αἰγύπτιος γίνεται τῇ ταφῇ.” </p>
</div3>
</div2>
</div1>
<div1 type="book" n="4">
<div2 type="chapter" n="1">
<div3 type="section" n="1">
<p>
 Ἔδοξεν οὖν τῷ στρατηγῷ μαθόντι τήν τε τῶν
ἐναντίων παρασκευὴν καὶ τὴν τῶν συμμάχων ἀναβολὴν
εἰς τὴν κώμην ἀναστρέψαι πάλιν, ὅθενπερ ἐξωρμήσαμεν,
ἔστ̓ ἂν οἱ σύμμαχοι παραγένωνται· ἐμοὶ
δέ τις οἶκος ἀπετέτακτο ἅμα τῇ Λευκίππῃ μικρὸν
ἀνωτέρω τῆς τοῦ στρατηγοῦ καταγωγῆς.
</p>
</div3>
<div3 type="section" n="2">
<p> Καὶ ὡς
εἴσω παρῆλθον, περιπτυξάμενος αὐτὴν οἷός <del>τε</del> ἤμην
<pb id="p.111"/>
ἀνδρίζεσθαι. Ὡς δ᾽ οὐκ ἐπέτρεπε “μέχρι πότε” </p>
</div3>
<div3 type="section" n="3">
<p> εἶπον “χηρεύομεν τῶν τῆς Ἀφροδίτης ὀργίων; οὐχ
ὁρᾷς οἷα ἐκ παραλόγου γίνεται, ναυαγία καὶ λῃσταὶ
καὶ θυσίαι καὶ σφαγαί; ἀλλ̓ ἕως ἐν γαλήνῃ τῆς
τύχης ἐσμέν, ἀποχρησώμεθα τῷ καιρῷ, πρίν τι χαλεπώτερον
ἡμᾶς ἐπισχεῖν.” Ἡ δὲ “ἀλλ̓ οὐ θέμισ” </p>
</div3>
<div3 type="section" n="4">
<p> ἔφη “τοῦτο ἤδη γενέσθαι. Ἡ γάρ μοι θεὸς Ἄρτεμις
ἐπιστᾶσα πρῴην κατὰ τοὺς ὕπνους, ὅτε ἔκλαον μέλλουσα
σφαγήσεσθαι “μὴ νῦν” ἔφη “κλᾶε· οὐ γὰρ
τεθνήξῃ· βοηθὸς γὰρ ἐγώ σοι παρέσομαι· μενεῖς δὲ
παρθένος, ἔστ̓ ἄν σε νυμφοστολήσω· ἄξεται δέ σε
</p>
</div3>
<div3 type="section" n="5">
<p> ἄλλος οὐδεὶς ἢ Κλειτοφῶν.” ” Ἐγὼ δὲ τὴν μὲν ἀναβολὴν
ἠχθόμην, ταῖς δὲ τοῦ μέλλοντος ἐλπίσιν ἡδόμην·
ὡς δ᾽ ἤκουσα τὸ ὄναρ, ἀναμιμνήσκομαι προσόμοιον
ἰδὼν ἐνύπνιον.
</p>
</div3>
<div3 type="section" n="6">
<p> Ἐδόκουν γὰρ τῇ παρελθούσῃ
νυκτὶ νεὼν Ἀφροδίτης ἰδεῖν καὶ τὸ ἄγαλμα ἔνδον
εἶναι τῆς θεοῦ· ὡς δὲ πλησίον ἐγενόμην προσευξόμενος,
</p>
</div3>
<div3 type="section" n="7">
<p> κλεισθῆναι τὰς θύρας. Ἀθυμοῦντι δέ μοι
γυναῖκα ἐκφανῆναι κατὰ τὸ ἄγαλμα τὴν μορφὴν
ἔχουσαν, καὶ “νῦν” εἶπεν “οὐκ ἔξεστί σοι παρελθεῖν
εἴσω τοῦ νεώ· ἢν δὲ ὀλίγον ἀναμείνῃς χρόνον, οὐκ
ἀνοίξω σοι μόνον, ἀλλὰ καὶ ἱερέα σε ποιήσω τῆς
</p>
</div3>
<div3 type="section" n="8">
<p> θεοῦ.” “καταλέγω δὴ τοῦτο τῇ Λευκίππῃ τὸ ἐνύπνιον
καὶ οὐκέτι ἐπεχείρουν βιάζεσθαι. Ἀναλογιζόμενος δὲ
τὸν τῆς Λευκίππης ὄνειρον, οὐ μετρίως ἐταραττόμην.” </p>
</div3>
</div2>
<div2 type="chapter" n="2">
<div3 type="section" n="1">
<p> “Ἐν τούτῳ δὴ Χαρμίδης ʽτοῦτο γὰρ ἦν ὄνομα τῷ
στρατηγᾦ ἐπιβάλλει τῇ Λευκίππῃ τὸν ὀφθαλμόν,
ἀπὸ τοιαύτης ἀφορμῆς αὐτὴν ἰδών. Ἔτυχον ποτάμιον
θηρίον ἄνδρες τεθηρακότες θέας ἄξιον· ἵππον δὲ
αὐτὸν τοῦ Νείλου καλοῦσιν οἱ Αἰγύπτιοι.
</p>
</div3>
<div3 type="section" n="2">
<p> Καὶ ἔστι
μὲν ἵππος, ὡς ὁ λόγος βούλεται, τὴν γαστέρα καὶ
τοὺς πόδας, πλὴν ὅσον εἰς χηλὴν σχίζει τὴν ὁπλήν·
<pb id="p.112"/>
μέγεθος δὲ κατὰ τὸν βοῦν τὸν μέγιστον· οὐρὰ βραχεῖα
καὶ ψιλὴ τριχῶν·
</p>
</div3>
<div3 type="section" n="3">
<p>κεφαλὴ περιφερὴς οὐ σμικρά·
ἐγγὺς ἵππου παρειαί· μυκτὴρ ἐπὶ μέγα κεχηνὼς καὶ
πνέων πυρώδη καπνὸν ὡς ἀπὸ πηγῆς πυρός· γένυς
 εὐρεῖα, ὅση καὶ παρειά· μέχρι τῶν κροτάφων ἀνοίγει
τὸ στόμα· ἔχει δὲ καὶ κυνόδοντας καμπύλους
κατὰ μὲν τὴν ἰδέαν καὶ τὴν θέσιν ὡς συός, τὸ δὲ μέγεθος εἰς τριπλάσιον.” </p>
</div3>
</div2>
<div2 type="chapter" n="3">
<div3 type="section" n="1">
<p> “καλεῖ δὴ πρὸς τὴν θέαν ἡμᾶς ὁ στρατηγός· καὶ
 ἡ Λευκίππη συμπαρῆν. Ἡμεῖς μὲν οὖν ἐπὶ τὸ θηρίον
τοὺς ὀφθαλμοὺς εἴχομεν, ἐπὶ τὴν Λευκίππην δὲ ὁ
στρατηγός·
</p>
</div3>
<div3 type="section" n="2">
<p>καὶ εὐθὺς ἑαλώκει. Βουλόμενος οὖν
ἡμᾶς παραμένειν ἐπὶ πλεῖστον, ἵν̓ ἔχοι τοῖς ὀφθαλμοῖς
αὑτοῦ χαρίζεσθαι, περιπλοκὰς ἐζήτει λόγων,
 πρῶτον μὲν τὴν φύσιν τοῦ θηρίου καταλέγων, εἶτα
καὶ τὸν τρόπον τῆς ἄγρας, ὡς ἔστι μὲν ἀδηφαγώτατον
καὶ ποιεῖται τροφὴν ὅλον λήιον, ἀπάτῃ δὲ πάσχει
τὴν ἄγραν.
</p>
</div3>
<div3 type="section" n="3">
<p>Ἐπιτηρήσαντες γὰρ αὐτοῦ τὰς διατριβάς,
ὄρυγμα ποιησάμενοι ἐπικαλύπτουσιν ἄνωθεν
 καλάμοις καὶ χώματι· ὑπὸ δὲ τὴν τῶν καλάμων
μηχανὴν ἱστάναι κάτω ξύλινον οἴκημα τὰς θύρας
ἀνεῳγμένον εἰς τὸν ὄροφον τοῦ βόθρου καὶ τὴν
πτῶσιν τοῦ θηρίου λοχᾶν·
</p>
</div3>
<div3 type="section" n="4">
<p>τὸν μὲν γὰρ ἐπιβάντα
φέρεσθαι εὐθύς, καὶ τὸ οἴκημα φωλεοῦ δίκην ὑποδέχεσθαι,
 καὶ τοὺς κυνηγέτας ἐκθορόντας εὐθὺς ἐπικλείειν
τοῦ πώματος τὰς θύρας καὶ ἔχειν οὕτω τὴν
ἄγραν, ἐπεὶ πρός γε τὸ καρτερὸν οὐδεὶς ἂν αὐτοῦ
κρατήσειε <del>βίᾳ</del>.
</p>
</div3>
<div3 type="section" n="5">
<p>Τά τε γὰρ ἄλλα ἐστὶν ἀλκιμώτατος
καὶ τὸ δέρμα, ὡς ὁρᾶτε, φέρει παχὺ καὶ οὐκ ἐθέλει
<pb id="p.113"/>
πείθεσθαι σιδήρου τραύματι, ἀλλ̓ ἐστίν, ὡς εἰπεῖν,
ἐλέφας Αἰγύπτιος. Καὶ γὰρ δεύτερος φαίνεται εἰς
ἀλκὴν ἐλέφαντος Ἰνδοῦ.” </p>
</div3>
</div2>
<div2 type="chapter" n="4">
<div3 type="section" n="1">
<p>
 Καὶ ὁ Μενέλαος ʽἦ γὰρ ἐλέφαντἀ ἔφη “ἤδη
τεθέασαί ποτε;” “Καὶ μάλα” ὁ Χαρμίδης εἶπεν, “καὶ
ἀκήκοα παρὰ τῶν ἀκριβῶς εἰδότων τῆς γενέσεως αὐτοῦ
</p>
</div3>
<div3 type="section" n="2">
<p> τὸν τρόπον ὡς παράδοξος.” “Ἀλλ̓ ἡμεῖς γε οὐκ
εἴδομεν εἰς ταύτην” ἔφην ἐγὼ “τὴν ἡμέραν, ὅτι μὴ
γραφῇ.” “Λέγοιμ̓ ἂν ὑμῖν” εἶπε, ʽκαὶ γὰρ ἄγομεν
σχολήν. Κύει μὲν αὐτὸν ἡ μήτηρ χρονιώτατον· δέκα
γὰρ ἐνιαυτοῖς πλάττει τὴν σποράν, μετὰ δὲ τοσαύτην
ἐτῶν περίοδον τίκτει, ὅταν ὁ τόκος γέρων γένηται.
</p>
</div3>
<div3 type="section" n="3">
<p> Διὰ τοῦτο, οἶμαι, καὶ γίνεται μέγας τὴν μορφήν,
ἄμαχος τὴν ἀλκήν, πολὺς τὴν βιοτήν, βραδὺς τὴν
τελευτήν· βιοῦν γὰρ αὐτὸν λέγουσιν ὑπὲρ τὴν Ἡσιόδου
κορώνην.
</p>
</div3>
<div3 type="section" n="4">
<p> Τοιαύτη δέ ἐστιν ἐλέφαντος ἡ γένυς,
οἵα τοῦ βοὸς ἡ κεφαλή. Σὺ μὲν γὰρ ἂν ἰδὼν εἴποις
κέρας ἔχειν αὐτοῦ τὸ στόμα διπλοῦν· ἔστι δὲ τοῦτο
ἐλέφαντος καμπύλος ὀδούς. Μεταξὺ δὲ τῶν ὀδόντων
ἀνίσταται αὐτῷ προβοσκίς, κατὰ σάλπιγγα μὲν καὶ
τὴν ὄψιν καὶ τὸ μέγεθος, εὐπειθὴς δὲ τῶν πρὸς τὸν
ἐλέφαντα.
</p>
</div3>
<div3 type="section" n="5">
<p> Προνομεύει γὰρ αὐτῷ τὰς βοσκὰς καὶ
πᾶν ὅ τι ἂν ἐμποδὼν εὕρῃ σιτίον. Ἐὰν μὲν γὰρ ᾖ
ὄψον ἐλέφαντος, ἔλαβέ τε εὐθὺς καὶ ἐπιπτυχθεῖσα
κάτω πρὸς τὴν γένυν τῷ στόματι τὴν τροφὴν διακονεῖ·
ἂν δέ τι τῶν ἀνθρωπείων ἴδῃ, τούτῳ περιβάλλει,
κύκλῳ τὴν ἄγραν περισφίγξας, καὶ τὸ πᾶν ἀνεκούφισε
καὶ ὤρεξεν ἄνω δῶρον δεσπότῃ·
</p>
</div3>
<div3 type="section" n="6">
<p> ἐπικάθηται
γάρ τις αὐτῷ ἀνὴρ Αἰθίοψ, καινὸς ἱππεὺς ὤν· καὶ
κολακεύει καὶ φοβεῖται καὶ τῆς φωνῆς αἰσθάνεται καὶ
<pb id="p.114"/>
μαστίζοντος ἀνέχεται· ἡ δὲ μάστιξ αὐτῷ πέλεκυς σιδηροῦς.
</p>
</div3>
<div3 type="section" n="7">
<p>Εἶδον δέ ποτε καὶ θέαμα καινόν. Ἀνὴρ Ἕλλην
ἐνέθηκε τὴν κεφαλὴν κατὰ μέσην τοῦ θηρίου τὴν
κεφαλήν· ὁ δὲ ἐλέφας ἐκεχήνει καὶ περιῄσθμαινε
 τὸν ἄνθρωπον ἐγκείμενον. Ἀμφότερα οὖν ἐθαύμαζον,
καὶ τὸν ἄνθρωπον τῆς εὐτολμίας καὶ τὸν ἐλέφαντα
τῆς φιλανθρωπίας.
</p>
</div3>
<div3 type="section" n="8">
<p>Ὁ δὲ ἄνθρωπος ἔλεγεν
ὅτι καὶ μισθὸν εἴη δεδωκὼς τῷ θηρίῳ· προσπνεῖν
γὰρ αὐτῷ <del>καὶ</del> μόνον οὐκ ἀρωμάτων Ἰνδικῶν· εἶναι
 δὲ κεφαλῆς νοσούσης φάρμακον. Οἶδεν οὖν τὴν θεραπείαν
ὁ ἐλέφας καὶ προῖκα οὐκ ἀνοίγει τὸ στόμα,
ἀλλ̓ ἐστὶν ἰατρὸς ἀλαζὼν καὶ τὸν μισθὸν πρῶτον
αἰτεῖ. Κἂν δῷς, πείθεται καὶ παρέχει τὴν χάριν καὶ
ἁπλοῖ τὴν γένυν καὶ τοσοῦτον ἀνέχεται κεχηνώς,
 ὅσον ὁ ἄνθρωπος βούλεται. Οἶδε γὰρ ὅτι πέπρακε
τὴν ὀδμήν.ʼ
</p>
</div3>
</div2>
<div2 type="chapter" n="5">
<div3 type="section" n="1">
<p> “Καὶ πόθεν” ἔφην “οὕτως ἀμόρφῳ θηρίῳ τοσαύτη
τῆς εὐωδίας ἡδονή;” “Ὅτι” ἔφη Χαρμίδης “τοιαύτην
ποιεῖται καὶ τὴν τροφήν. Ἰνδῶν γὰρ ἡ γῆ γείτων
 ἡλίου· πρῶτοι γὰρ ἀνατέλλοντα τὸν θεὸν ὁρῶσιν Ἰνδοί,
καὶ αὐτοῖς θερμότερον τὸ φῶς ἐπικάθηται, καὶ
τηρεῖ τὸ σῶμα τοῦ πυρὸς τὴν βαφήν.
</p>
</div3>
<div3 type="section" n="2">
<p>Γίνεται δὲ
παρὰ τοῖς Ἕλλησιν ἄνθος Αἰθίοπος χρόας, ἔστι δὲ
παῤ Ἰνδοῖς οὐκ ἄνθος ἀλλὰ πέταλον, οἷα παῤ ἡμῖν
 τὰ πέταλα τῶν φυτῶν, ὃ <del>ἐκεῖ</del> μὲν κλέπτει τὴν
πνοὴν καὶ τὴν ὀδμὴν οὐκ ἐπιδείκνυται· ἢ γὰρ ἀλαζονεύεσθαι
πρὸς τοὺς εἰδότας ὀκνεῖ ἢ τῆς ἡδονῆς τοῖς
πολίταις φθονεῖ· ἂν δὲ τῆς γῆς μικρὸν ἐξοικήσῃ καὶ
ὑπερβῇ τοὺς ὅρους, ἀνοίγει τῆς κλοπῆς τὴν ἡδονὴν
 καὶ ἄνθος ἀντὶ φύλλου γίνεται καὶ τὴν ὀδμὴν ἐνδύεται.
</p>
</div3>
<div3 type="section" n="3">
<p>Μέλαν τοῦτο ῥόδον Ἰνδῶν. Ἔστι δὲ τοῖς ἐλέφασι
σιτίον, ὡς τοῖς βουσὶ παῤ ἡμῖν ἡ πόα. Ἅτε
<pb id="p.115"/>
οὖν ἐκ πρώτης γονῆς αὐτῷ τραφείς, ὄδωδέ τε πᾶς
κατὰ τὴν τροφήν, καὶ τὸ πνεῦμα πέμπει κάτωθεν
εὐωδέστατον ὃ τῆς πνοῆς αὐτῷ γέγονε πηγή.” </p>
</div3>
</div2>
<div2 type="chapter" n="6">
<div3 type="section" n="1">
<p>
 Ἐπεὶ οὖν ἐκ τῶν λόγων ἀπηλλάγημεν τοῦ στρατηγοῦ,
μικρὸν διαλιπὼν “ὅτι οὐ δύναταί τις τρωθεὶς
ἀνέχεσθαι θλιβόμενος τῷ πυρὶ” τὸν Μενέλαον μεταπέμπεται
καὶ τῆς χειρὸς λαβόμενος λέγει “ἀγαθὸν
εἰς φιλίαν οἶδά σε ἐξ ὧν ἔπραξας εἰς Κλειτοφῶντα·
</p>
</div3>
<div3 type="section" n="2">
<p> κἀμὲ δὲ εὑρήσεις οὐ χείρονα. Δέομαι δὲ παρὰ σοῦ
χάριτος σοὶ μὲν ῥᾳδίας, ἐμοὶ δὲ ἀνασώσεις τὴν ψυχήν,
ἂν παράσχῃς. Λευκίππη με ἀπολώλεκε· σῶσον
δὲ σύ. Ὀφείλεταί σοι παῤ αὐτῆς ζωάγρια, μισθὸς
δὲ σοὶ μὲν χρυσοῖ πεντήκοντα τῆς διακονίας, αὐτῇ δὲ
</p>
</div3>
<div3 type="section" n="3">
<p> ὅσους ἂν θέλῃ.” Λέγει οὖν ὁ Μενέλαος “τοὺς μὲν
χρυσοῦς ἔχε καὶ φύλαττε τοῖς τὰς χάριτας πιπράσκουσιν·
ἐγὼ δὲ φίλος ὢν πειράσομαι γενέσθαι σοι χρήσιμος.” Ταῦτα εἰπὼν ἔρχεται πρός με καὶ πάντα καταγορεύει.
Ἐβουλευόμεθα οὖν τί δεῖ πράττειν. Ἔδοξε
δὲ αὐτὸν ἀπατῆσαι·
</p>
</div3>
<div3 type="section" n="4">
<p> τὸ γὰρ ἀντιλέγειν οὐκ ἀκίνδυνον
ἦν, μὴ καὶ βίαν προσαγάγῃ· τὸ δὲ φεύγειν
ἀδύνατον, πάντη μὲν λῃστῶν περικεχυμένων, τοσούτων
δὲ στρατιωτῶν ἀμφ̓ αὐτὸν ὄντων.
</p>
</div3>
</div2>
<div2 type="chapter" n="7">
<div3 type="section" n="1">
<p>
 Μικρὸν οὖν διαλιπὼν ὁ Μενέλαος, ἀπελθὼν πρὸς
τὸν Χαρμίδην “κατείργασται τὸ ἔργον” ἔφη, “καίτοι
τὸ πρῶτον ἠρνεῖτο ἰσχυρῶς ἡ γυνή· δεομένου δέ
μου καὶ ὑπομιμνήσκοντος τῆς εὐεργεσίας ἐπένευσεν.
</p>
</div3>
<div3 type="section" n="2">
<p> Ἀξιοῖ δὲ δικαίαν δέησιν ὀλίγων αὐτῇ χαρίσασθαι
προθεσμίαν ἡμερῶν, “ἔστ̓ ἂν εἰς τὴν Ἀλεξάνδρειαν
ἀφίκωμαι· κώμη γὰρ αὕτη καὶ ἐν ὄψει τὰ γινόμενα
καὶ πολλοὶ μάρτυρες.” ” “Εἰς μακρὰν” ὁ Χαρμίδης
εἶπε “δίδωσι τὴν χάριν.
</p>
</div3>
<div3 type="section" n="3">
<p> Ἐν πολέμῳ δὲ τίς ἐπιθυμίαν
ἀναβάλλεται; στρατιώτης δὲ ἐν χερσὶν ἔχων μάχην
<pb id="p.116"/>
οἶδεν εἰ ζήσεται; τοσαῦται τῶν θανάτων εἰσὶν ὁδοί.
Αἴτησαί μοι παρὰ τῆς Τύχης τὴν ἀσφάλειαν καὶ
μενῶ. Ἐπὶ πόλεμον νῦν ἐξελεύσομαι βουκόλων· ἔνδον
μου τῆς ψυχῆς ἄλλος πόλεμος κάθηται· στρατιώτης
με πορθεῖ τόξον ἔχων, βέλος ἔχων·
</p>
</div3>
<div3 type="section" n="4">
<p> νενίκημαι,
πεπλήρωμαι βελῶν. Κάλεσον, ἄνθρωπε, ταχὺ τὸν
ἰώμενον· ἐπείγει τὸ τραῦμα. Ἅψω πῦρ ἐπὶ τοὺς
πολεμίους· ἄλλας δᾷδας ὁ ἔρως ἀνῆψε κατ̓ ἐμοῦ.
</p>
</div3>
<div3 type="section" n="5">
<p>Τοῦτο πρῶτον, Μενέλαε, σβέσον τὸ πῦρ. Καλὸν τὸ
 οἰώνισμα πρὸ πολέμου συμβολῆς ἐρωτικὴ συμπλοκή.
Ἀφροδίτη με πρὸς Ἄρεα ἀποστειλάτω.” Καὶ ὁ Μενέλαος “ἀλλ̓ ὁρᾷσ” ἔφη “ὡς οὐκ ἔστι ῥᾴδιον λαθεῖν
αὐτὴν ἐνθάδε τὸν ἄνδρα ὄντα καὶ ταῦτα ἐρῶντα.” </p>
</div3>
<div3 type="section" n="6">
<p>Καὶ ὁ Χαρμίδης “ἀλλὰ τοῦτό γε ῥᾴδιον” ἔφη “τὸν
 Κλειτοφῶντα ἀποφορτίσασθαι.” Ὁρῶν οὖν ὁ Μενέλαος
τοῦ Χαρμίδου τὴν σπουδὴν καὶ φοβηθεὶς περὶ
ἐμοῦ,
</p>
</div3>
<div3 type="section" n="7">
<p>ταχύ τι σκήπτεται πιθανὸν καὶ λέγει “βούλει
τὴν ἀλήθειαν ἀκοῦσαι τῆς ἀναβολῆς; ἡ γυνὴ χθὲς
ἀφῆκε τὰ ἔμμηνα καὶ ἀνδρὶ συνελθεῖν οὐ θέμις.” “Οὐκοῦν ἀναμενοῦμεν” ὁ Χαρμίδης εἶπεν “ἐνταῦθα
τρεῖς ἡμέρας ἢ τέτταρας, αὗται γὰρ ἱκαναί.
</p>
</div3>
<div3 type="section" n="8">
<p>Ὃ δὲ
ἔξεστιν αἰτοῦ παῤ αὐτῆς· εἰς ὀφθαλμοὺς ἡκέτω τοὺς
ἐμοὺς καὶ λόγων μεταδότω· ἀκοῦσαι θέλω φωνῆς,
χειρὸς θιγεῖν, ψαῦσαι σώματος· αὗται γὰρ ἐρώντων
 παραμυθίαι. Ἔξεστι δὲ αὐτὴν καὶ φιλῆσαι· τοῦτο
γὰρ οὐ κεκώλυκεν ἡ γαστήρ.” </p>
</div3>
</div2>
<div2 type="chapter" n="8">
<div3 type="section" n="1">
<p>
Ὡς οὖν ταῦτα ὁ Μενέλαος ἐλθὼν ἀπαγγέλλει
μοι, πρὸς τοῦτο ἀνεβόησα ὡς θᾶττον ἂν ἀποθάνοιμι
ἢ περιίδω Λευκίππης φίλημα ἀλλοτριούμενον. “Οὗ
τί γὰρ” ἔφην “ἐστὶ γλυκύτερον;
</p>
</div3>
<div3 type="section" n="2">
<p> τὸ μὲν γὰρ ἔργον
τῆς Ἀφροδίτης καὶ ὅρον ἔχει καὶ κόρον καὶ οὐδὲν
ἐστίν, ἐὰν ἐξέλῃς αὐτοῦ τὰ φιλήματα· φίλημα δὲ
<pb id="p.117"/>
καὶ ἀόριστόν ἐστι καὶ ἀκόρεστον καὶ καινὸν ἀεί. Τρία
γὰρ τὰ κάλλιστα ἀπὸ τοῦ στόματος ἄνεισιν, ἀναπνοὴ
καὶ φωνὴ καὶ φίλημα.
</p>
</div3>
<div3 type="section" n="3">
<p> Τοῖς μὲν γὰρ χείλεσιν ἀλλήλους
φιλοῦμεν, ἀπὸ δὲ τῆς ψυχῆς ἡ τῆς ἡδονῆς ἐστι
πηγή. Πίστευσόν μοι λέγοντι, Μενέλαε, ʽἐν γὰρ τοῖς
κακοῖς ἐξορχήσομαι τὰ μυστήριἀ ταῦτα μόνα παρὰ
Λευκίππης ἔχω κἀγώ· ἔτι μένει παρθένος· μέχρι
μόνων τῶν φιλημάτων ἐστί μου γυνή.
</p>
</div3>
<div3 type="section" n="4">
<p> Εἰ δέ τις
ἁρπάσει μου καὶ ταῦτα, οὐ φέρω τὴν φθοράν, οὐ
μεμοιχεύσεταί μου τὰ φιλήματα.” “Οὐκοῦν” ἔφη ὁ
Μενέλαος “βουλῆς ἡμῖν ἀρίστης δεῖ καὶ ταχίστης.
</p>
</div3>
<div3 type="section" n="5">
<p> Ἐρῶν γάρ τις, εἰς ὅσον μὲν ἔχει τὴν ἐλπίδα τοῦ τυχεῖν,
φέρει, εἰς αὐτὸ τὸ τυχεῖν ἀποτεινόμενος· ἐὰν δὲ
ἀπογνῷ, τὸ ἐπιθυμοῦν μεταβαλὼν ἀντιλυπῆσαι μέχρι
τοῦ δυνατοῦ τολμᾷ τὸ κωλῦον.
</p>
</div3>
<div3 type="section" n="6">
<p> Ἔστω δὲ καὶ ἰσχύς,
ὥστε τι δρᾶσαι μετὰ τοῦ μὴ παθεῖν· τότε δὲ τῆς
ψυχῆς τὸ μὴ φοβούμενον ἀγριαίνει μᾶλλον τὸ θυμούμενον.
Καὶ γὰρ ὁ καιρὸς ἐπείγει τῶν πραγμάτων
τὸ ἄπορον.” </p>
</div3>
</div2>
<div2 type="chapter" n="9">
<div3 type="section" n="1">
<p>
 Σκοπούντων οὖν ἡμῶν εἰστρέχει τις τεθορυβημένος
καὶ λέγει τὴν Λευκίππην ἄφνω βαδίζουσαν
καταπεσεῖν καὶ τὼ ὀφθαλμὼ διαστρέφειν. Ἀναπηδήσαντες
οὖν ἐθέομεν ἐπ̓ αὐτὴν καὶ ὁρῶμεν ἐπὶ τῆς
γῆς κειμένην.
</p>
</div3>
<div3 type="section" n="2">
<p> Προσελθὼν οὖν ἐπυθόμην ὅ τι πάθοι·
ἡ δὲ ὡς εἶδέ με, ἀναπηδήσασα παίει με κατὰ τῶν
προσώπων, ὕφαιμον βλέπουσα· ὡς δὲ καὶ ὁ Μενέλαος
οἷός <del>τε</del> ἦν ἀντιλαμβάνεσθαι, παίει κἀκεῖνον
τῷ σκέλει. Συνέντες οὖν ὅτι μανία εἴη τις τὸ κακόν,
βίᾳ συλλαβόντες ἐπειρώμεθα κρατεῖν· ἡ δὲ προσεπάλαιεν
ἡμῖν, οὐδὲν φροντίζουσα κρύπτειν ὅσα
γυνὴ μὴ ὁρᾶσθαι θέλει.
</p>
</div3>
<div3 type="section" n="3">
<p> Θόρυβος οὖν πολὺς περὶ
τὴν σκηνὴν αἴρεται, ὥστε καὶ αὐτὸν εἰσδραμεῖν τὸν
<pb id="p.118"/>
στρατηγὸν καὶ τὰ γινόμενα ὁρᾶν. Ὁ δὲ τὰ πρῶτα
σκῆψιν ὑπώπτευε τὴν ἀσθένειαν καὶ τέχνην ἐπ̓ αὐτόν,
καὶ τὸν Μενέλαον ὑπεβλέπετο· ὡς δὲ κατὰ μικρὸν
ἑώρα τὴν ἀλήθειαν, ἔπαθέ τι καὶ αὐτὸς καὶ ἠλέησε.
</p>
</div3>
<div3 type="section" n="4">
<p> Κομίσαντες οὖν βρόχους ἔδησαν τὴν ἀθλίαν. Ὡς δὲ
εἶδον αὐτῆς περὶ τὰς χεῖρας τὰ δεσμά, ἐδεόμην Μενελάου
τῶν πολλῶν ἀπηλλαγμένων ἤδη “λύσατε” λέγων, “ἱκετεύω, λύσατε· οὐ φέρουσι δεσμὸν χεῖρες
ἁπαλαί· ἐάσατέ με σὺν αὐτῇ· μόνος ἐγὼ περιπτυξάμενος
 αὐτῇ δεσμὸς ἔσομαι· μαινέσθω κατ̓ ἐμοῦ.
</p>
</div3>
<div3 type="section" n="5">
<p>Τί γάρ με καὶ ξῆν ἔτι δεῖ; οὐ γνωρίζει με Λευκίππη
παρόντα, κεῖται δέ μοι δεδεμένη, καὶ ὁ ἀναιδὴς ἐγὼ
λῦσαι δυνάμενος οὐκ ἐθέλω. Ἐπὶ τούτῳ ἡμᾶς σέσωκεν
ἡ Τύχη ἐκ τῶν λῃστῶν, ἵνα γένῃ μανίας παιδιά;
</p>
</div3>
<div3 type="section" n="6">
<p> ὦ δυστυχεῖς ἡμεῖς, ὅταν εὐτυχήσωμεν. Τοὺς οἴκοι
φόβους ἐκπεφεύγαμεν, ἵνα ναυαγίαν δυστυχήσωμεν·
ἐκ τῆς θαλάσσης περιγεγόναμεν· ἐκ τῶν λῃστῶν
ἀνασεσώσμεθα·
</p>
</div3>
<div3 type="section" n="7">
<p>μανίᾳ γὰρ ἐτηρούμεθα. Ἐγὼ μέν,
ἂν σωφρονήσῃς, φιλτάτη, φοβοῦμαι πάλιν τὸν δαίμονα
 μή τί σοι κακὸν ἐργάσηται. Τίς οὖν ἡμῶν κακοδαιμονέστερος,
οἳ φοβούμεθα καὶ τὰ εὐτυχήματα;
ἀλλ̓ εἰ μόνον μοι σωφρονήσειας καὶ σεαυτὴν ἀπολάβοις,
παιζέτω πάλιν ἡ Τύχη.” </p>
</div3>
</div2>
<div2 type="chapter" n="10">
<div3 type="section" n="1">
<p>
Ταῦτά με λέγοντα παρηγόρουν οἱ ἀμφὶ τὸν Μενέλαον,
 φάσκοντες μὴ ἔμμονα εἶναι τὰ τοιαῦτα νοσήματα,
πολλάκις δὲ ἡλικίας ζεούσης ὑπάρχειν. ʽΤὸ
γὰρ αἷμα πάντη νεάζον καὶ ὑπὸ πολλῆς ἀκμῆς ἀναζέον
ὑπερβλύζει πολλάκις τὰς φλέβας, καὶ τὴν κεφαλὴν
ἔνδον περικλύζον βαπτίζει τοῦ λογισμοῦ τὴν
ἀναπνοήν.
</p>
</div3>
<div3 type="section" n="2">
<p> Δεῖ οὖν ἰατροὺς μεταπέμπειν καὶ θεραπείαν
προσφέρειν.ʼ Πρόσεισιν οὖν τῷ στρατηγῷ ὁ
Μενέλαος καὶ δεῖται τὸν τοῦ στρατοπέδου ἰατρὸν
<pb id="p.119"/>
μετακαλέσασθαι, κἀκεῖνος ἄσμενος ἐπείσθη· χαίρουσι
γὰρ οἱ ἐρῶντες εἰς τὰ ἐρωτικὰ προστάγματα.
</p>
</div3>
<div3 type="section" n="3">
<p> Καὶ ὁ ἰατρὸς παρῆν καὶ λέγει “νῦν μὲν ὕπνον αὐτῇ
παρασκευάσομεν, ὅπως τὸ ἄγριον τῆς ἀκμῆς ἡμερώσωμεν·
ὕπνος γὰρ πάντων νοσημάτων φάρμακον·
ἔπειτα δὲ καὶ τὴν λοιπὴν θεραπείαν προσοίσομεν.” </p>
</div3>
<div3 type="section" n="4">
<p> Δίδωσιν οὖν ἡμῖν φάρμακόν τι μικρόν, ὅσον ὀρόβου
μέγεθος, καὶ κελεύει λύσαντας εἰς ἔλαιον ἐπαλεῖψαι
τὴν κεφαλὴν μέσην· σκευάσειν δὲ ἔφη καὶ ἕτερον εἰς
γαστρὸς αὐτῇ κάθαρσιν.
</p>
</div3>
<div3 type="section" n="5">
<p> Ἡμεῖς μὲν οὖν ἃ ἐκέλευσεν
ἐποιοῦμεν, ἡ δὲ ἐπαλειφθεῖσα μετὰ μικρὸν ἐκάθευδε
τὸ ἐπίλοιπον τῆς νυκτὸς μέχρι τῆς ἕω. Ἐγὼ δὲ
δἰ ὅλης τῆς νυκτὸς ἀγρυπνῶν ἔκλαον παρακαθήμενος
καὶ βλέπων τὰ δεσμὰ ἔλεγον “οἴμοι, φιλτάτη,
δέδεσαι καὶ καθεύδουσα· οὐδὲ τὸν ὕπνον ἐλεύθερον
ἔχεις.
</p>
</div3>
<div3 type="section" n="6">
<p> Τίνα ἄρα σου τὰ φαντάσματα; ἆρα κἂν κατὰ
τοὺς ὕπνους σωφρονεῖς, ἢ μαίνεταί σου καὶ τὰ ὀνείρατα;” Ἐπεὶ δ᾽ ἀνέστη, πάλιν ἄσημα ἐβόα· καὶ ὁ ἰατρὸς
παρῆν καὶ τὴν ἄλλην θεραπείαν ἐθεράπευεν.
</p>
</div3>
</div2>
<div2 type="chapter" n="11">
<div3 type="section" n="1">
<p>
 Ἐν τούτῳ δὴ ἔρχεταί τις παρὰ τοῦ τῆς Αἰγύπτου
σατράπου, κομίζων ἐπιστολὴν τῷ στρατηγῷ.
Ἐπέσπευδε δὲ αὐτόν, ὡς εἰκός, ἐπὶ τὸν πόλεμον τὰ
γράμματα· ἐκέλευσε γὰρ εὐθὺς πάντας ἐν τοῖς ὅπλοις
γενέσθαι ὡς ἐπὶ τοὺς βουκόλους.
</p>
</div3>
<div3 type="section" n="2">
<p> Αὐτίκα δὴ μάλα
ἐξορμήσαντες, εὐθὺς ἕκαστος, ὡς εἶχε τάχους, ἐπὶ
τὰ ὅπλα ἐχώρουν καὶ παρῆσαν ἅμα τοῖς λοχαγοῖς.
Τότε μὲν οὖν αὐτοῖς δοὺς τὸ σύνθημα καὶ κελεύσας
αὐτοῖς στρατοπεδεύεσθαι καθ̓ αὑτὸν ἦν· τῇ δ᾽ ὑστεραίᾳ
ἅμα τῇ ἡμέρᾳ τὸ στράτευμα ἐξῆγεν ἐπὶ τοὺς πολεμίους.
<pb id="p.120"/>
</p>
</div3>
<div3 type="section" n="3">
<p>Εἶχε δὲ αὐτοῖς οὕτω τῆς κώμης ἡ θέσις.
Ὁ Νεῖλος ῥεῖ μὲν ἄνωθεν ἐκ Θηβῶν τῶν Αἰγυπτίων
εἷς ὢν ἄχρι Μέμφεως καὶ ἔστι μικρὸν κάτω “Κερκάσωρος
ὄνομα τῇ κώμῃ” πρὸς τῷ τέλει τοῦ μεγάλου
ῥεύματος.
</p>
</div3>
<div3 type="section" n="4">
<p> Ἐντεῦθεν δὲ περιρρήγνυται τῇ γῇ, καὶ
ἐξ ἑνὸς ποταμοῦ γίνονται τρεῖς, δύο μὲν ἑκατέρωθεν
λελυμένοι, ὁ δὲ εἷς ὥσπερ ἦν ῥέων πρὶν λυθῆναι.
</p>
</div3>
<div3 type="section" n="5">
<p>Ἀλλ̓ οὐδὲ τούτων ἕκαστος τῶν ποταμῶν ἀνέχεται
μέχρι θαλάσσης ῥέων, ἀλλὰ περισχίζεται ἄλλος ἄλλῃ
 κατὰ πόλεις, καί εἰσιν αἱ σχίσεις μείζονες τῶν παῤ
Ἕλλησι ποταμῶν· τὸ δὲ ὕδωρ πανταχοῦ μεμερισμένον
οὐκ ἐξασθενεῖ, ἀλλὰ καὶ πλεῖται καὶ πίνεται καὶ γεωργεῖται.
</p>
</div3>
</div2>
<div2 type="chapter" n="12">
<div3 type="section" n="1">
<p>
Νεῖλος ὁ πολὺς πάντα αὐτοῖς γίνεται, καὶ ποταμὸς
 καὶ γῆ καὶ θάλασσα καὶ λίμνη· καὶ ἔστι τὸ
θέαμα καινόν, ναῦς ὁμοῦ καὶ δίκελλα, κώπη καὶ
ἄροτρον, πηδάλιον καὶ τρόπαιον, ναυτῶν ὁμοῦ καὶ
γεωργῶν καταγωγή, ἰχθύων ὁμοῦ καὶ βοῶν· ὃ πέπλευκας,
φυτεύεις, καὶ ὃ φυτεύεις, τοῦτο πέλαγος
γεωργούμενον.
</p>
</div3>
<div3 type="section" n="2">
<p> Ἔχει γὰρ ὁ ποταμὸς ἐπιδημίας· κάθηται
δὲ αὐτὸν Αἰγύπτιος ἀναμένων καὶ ἀριθμῶν
αὐτοῦ τὰς ἡμέρας. Καὶ ὁ Νεῖλος οὐ ψεύδεται, ἀλλ̓
ἔστι ποταμὸς μετὰ προθεσμίας τὸν χρόνον τηρῶν καὶ
τὸ ὕδωρ μετρῶν, ποταμὸς ἁλῶναι μὴ θέλων ὑπερήμερος.
</p>
</div3>
<div3 type="section" n="3">
<p> Ἔστι δ᾽ ἰδεῖν ποταμοῦ καὶ γῆς φιλονεικίαν.
Ἐρίζετον ἀλλήλοις ἑκάτερον· τὸ μὲν ὕδωρ, τοσαύτην
γῆν πελαγίσαι· ἡ δὲ γῆ, τοσαύτην χωρῆσαι γλυκεῖαν
θάλασσαν· καὶ νικῶσι μὲν τὴν ἴσην νίκην οἱ δύο,
<pb id="p.121"/>
</p>
</div3>
<div3 type="section" n="4">
<p> οὐδαμοῦ δὲ φαίνεται τὸ νικώμενον. Τὸ γὰρ ὕδωρ
τῇ γῇ συνεκτείνεται· περὶ δὲ τὰς τῶν βουκόλων
ταύτας νομὰς ἀεὶ πολὺ ἐγκάθηται. Ὅταν γὰρ τὴν
πᾶσαν γῆν πελαγίσῃ, λίμνας ἐνταῦθα ποιεῖ· αἱ δὲ
λίμναι, κἂν ὁ Νεῖλος ἀπέλθῃ, μένουσιν οὐδὲν ἧττον,
</p>
</div3>
<div3 type="section" n="5">
<p> τὸ ὕδωρ ἔχουσαι τόν τε πηλὸν τοῦ ὕδατος. Ἐπὶ ταύτας
αὐτοὶ καὶ βαδίζουσι καὶ πλέουσιν, οὐδὲ ναῦς
ἑτέρα δύναται πλεῖν, ἀλλ̓ ὅσον ἄνθρωπον ἐπιβῆναι·
ἀλλὰ πᾶν τὸ ξένον τοῦ τόπου ὁ πηλὸς ἐμπίπτων κρατεῖ.
Τοῖς δὲ μικρὰ μὲν καὶ κοῦφα πλοῖα, καὶ ὀλίγον
ὕδωρ αὐτοῖς ἀρκεῖ· εἰ δὲ τέλεον ἄνυδρον εἴη, ἀράμενοι
τοῖς νώτοις οἱ πλωτῆρες τὸ πλοῖον φέρουσιν,
</p>
</div3>
<div3 type="section" n="6">
<p> ἄχρις ἂν ἐπιτύχωσιν ὕδατος. Ἐν ταύταις δὴ ταῖς
λίμναις μέσαι νῆσοί τινές εἰσι σποράδην πεποιημέναι·
αἱ μὲν οἰκοδομημάτων ἔρημοι, παπύροις πεφυτευμέναι·
τῶν δὲ παπύρων διεστᾶσιν αἱ φάλαγγες
πεπυκνωμέναι τοσοῦτον ὅσον παῤ ἑκάστην ἄνδρα
στῆναι μόνον, τὸ μεταξὺ δὲ τοῦτο τῆς πυκνώσεως
αὐτῶν ἄνωθεν ἀναπληροῦσιν αἱ τῶν παπύρων κόμαι.
</p>
</div3>
<div3 type="section" n="7">
<p> Ὑποτρέχοντες οὖν ἐκεῖ καὶ βουλεύονται καὶ λοχῶσι
καὶ λανθάνουσι, τείχεσι ταῖς παπύροις χρώμενοι.
Εἰσὶ δὲ τῶν νήσων τινὲς καλύβας ἔχουσαι, καὶ αὐτοσχέδιον
μεμίμηνται πόλιν ταῖς λίμναις τετειχισμέναι.
</p>
</div3>
<div3 type="section" n="8">
<p> Βουκόλων αὗται καταγωγαί. Τῶν πλησίον οὖν
μία μεγέθει καὶ καλύβαις πλείοσι διαφέρουσα “ἐκάλουν
δὲ αὐτήν, οἶμαι, Νίκωχιν” , ἐνταῦθα πάντες συνελθόντες
ὡς εἰς τόπον ὀχυρώτατον ἐθάρρουν καὶ
πλήθει καὶ τόπῳ. Εἷς γὰρ αὐτὴν διεῖργε στενωπὸς
τὸ μὴ πᾶσαν νῆσον γενέσθαι· ἦν δὲ σταδίου μὲν τὸ
μέγεθος, τὸ δὲ πλάτος ὀργυιῶν δώδεκα· λίμναι δὲ
τῇδε κἀκεῖσε τὴν πόλιν περιέρρεον.
</p>
</div3>
</div2>
<div2 type="chapter" n="13">
<div3 type="section" n="1">
<p>
 Ἐπεὶ τοίνυν ἑώρων τὸν στρατηγὸν προσπελάζοντα,
<pb id="p.122"/>
τεχνάζονταί τι τοιοῦτον. Συναγαγόντες πάντας
τοὺς γέροντας καὶ ἐπιθέντες αὐτοῖς ἱκετηρίας
ῥάβδους φοινικίνας, ὄπισθεν ἐπιτάττουσι τῶν νέων
τοὺς ἀκμαιοτάτους ἀσπίσι καὶ λόγχαις ὡπλισμένους.
</p>
</div3>
<div3 type="section" n="2">
<p> Ἔμελλον δὲ οἱ μὲν γέροντες ἀνίσχοντες τὰς ἱκετηρίας
πετάλων κόμαις καλύψειν τοὺς ὄπισθεν, οἱ δὲ ἑπόμενοι
τὰς λόγχας ἐπισυρεῖν ὑπτίας, ὡς ἂν ἥκιστα
ὀφθεῖεν. Κἂν μὲν ὁ στρατηγὸς πεισθῇ ταῖς τῶν γερόντων
λιταῖς, μηδέν τι νεωτερίζειν τοὺς λογχοφόρους
 εἰς μάχην· εἰ δὲ μή, καλεῖν αὐτὸν ἐπὶ τὴν πόλιν,
</p>
</div3>
<div3 type="section" n="3">
<p>ὡς σφᾶς αὐτοὺς διδόντων εἰς θάνατον. Ὅταν δὲ ἐν
μέσῳ γένωνται τῷ στενωπῷ, τοὺς μὲν γέροντας ἀπὸ
συνθήματος διαδιδράσκειν καὶ ῥίπτειν τὰς ἱκετηρίας,
τοὺς δὲ ὡπλισμένους προδραμόντας ὅ τι καὶ δύναιντο
ποιεῖν.
</p>
</div3>
<div3 type="section" n="4">
<p> Παρῆσαν οὖν ἐσκευασμένοι τοῦτον τὸν τρόπον
καὶ ἐδέοντο τοῦ στρατηγοῦ αἰδεσθῆναι μὲν αὐτῶν
τὸ γῆρας, αἰδεσθῆναι δὲ τὰς ἱκετηρίας, ἐλεῆσαι
δὲ τὴν πόλιν· ἐδίδοσαν δὲ αὐτῷ ἰδίᾳ μὲν ἀργυρίου
τάλαντα ἑκατόν, πρὸς δὲ τὸν σατράπην ἄγειν ἄνδρας
 ἑκατὸν θέλοντας αὑτοὺς ὑπὲρ τῆς πόλεως διδόναι,
</p>
</div3>
<div3 type="section" n="5">
<p>ὡς ἂν ἔχοι καὶ πρὸς ἐκεῖνον λάφυρον φέρειν. Καὶ
ὁ λόγος αὐτοῖς οὐκ ἐψεύδετο, ἀλλ̓ ἔδωκαν ἄν, εἰ λαβεῖν
ἠθέλησεν. Ὡς δὲ οὐ προσίετο τοὺς λόγους, “οὐκοῦν” ἔφασαν οἱ γέροντες “εἰ ταῦτά σοι δέδοκται,
</p>
</div3>
<div3 type="section" n="6">
<p> οἴσομεν τὴν εἱμαρμένην. Ἐν κακοῖς σὺ πάρασχε τὴν
χάριν· μὴ ἔξω φονεύσῃς πυλῶν μηδὲ τῆς πόλεως
μακράν, ἀλλ̓ ἐπὶ τὴν πατρῴαν γῆν, ἐπὶ τὴν τῆς γενέσεως
ἑστίαν ἄγε· τάφον ἡμῖν ποίησον τὴν πόλιν.
Ἰδού σοι πρὸς τὸν θάνατον ἡγούμεθα.” Ταῦτα ἀκούσας
 ὁ στρατηγὸς τὴν μὲν παρασκευὴν τῆς μάχης
ἀφίησι, κελεύει δὲ ἔρχεσθαι καθ̓ ἡσυχίαν τῷ στρατῷ.
<pb id="p.123"/>
</p>
</div3>
</div2>
<div2 type="chapter" n="14">
<div3 type="section" n="1">
<p>
 Ἦσαν δὲ τῶν πραττομένων σκοποὶ πόρρωθεν,
οὕς οἱ βουκόλοι προκαθίσαντες ἐκέλευον, εἰ διαβαίνοντας
ἴδοιεν τοὺς πολεμίους, τὸ χῶμα τοῦ ποταμοῦ
κόψαντας ἐπαφεῖναι τὸ ὕδωρ πᾶν τοῖς ἐναντίοις.
</p>
</div3>
<div3 type="section" n="2">
<p> Ἔχει γὰρ οὕτω τὰ τοῦ Νείλου ῥεύματα. Καθ̓ ἑκάστην
διώρυχα χῶμα ἔχουσιν Αἰγύπτιοι, ὡς ἂν μὴ
πρὸ καιροῦ τῆς χρείας ὑπερέχων ὁ Νεῖλος τὴν γῆν
ἐπικλύσῃ. Ὅταν δὲ δεηθῶσιν ἀρδεῦσαι τὸ πεδίον,
ἀνέῳξαν ὀλίγον τοῦ χώματος. Ἦν οὖν τῆς κώμης
ὄπισθεν διῶρυξ τοῦ ποταμοῦ μεγάλη καὶ πλατεῖα.
</p>
</div3>
<div3 type="section" n="3">
<p> Ταύτῃ οἱ τεταγμένοι τὸ ἔργον ὡς εἶδον εἰσιόντας
τοὺς πολεμίους, διακόπτουσι ταχὺ τὸ χῶμα. Πάντα
οὖν ὁμοῦ γίνεται· οἱ μὲν γέροντες οἱ κατὰ πρόσωπον
ἄφνω διίστανται, οἱ δὲ τὰς λόγχας ἐγείραντες
ἐκτρέχουσι· τὸ δὲ ὕδωρ ἤδη παρῆν, καὶ ὠγκοῦντο
μὲν οἱ λίμναι πάντοθεν οἰδοῦσαι, ὁ δὲ ἰσθμὸς ἐπεκλύζετο,
</p>
</div3>
<div3 type="section" n="4">
<p> πάντα δὲ ἦν ὥσπερ θάλασσα. Ἐμπεσόντες
οὖν οἱ βουκόλοι τοὺς μὲν κατὰ πρόσωπον καὶ τὸν
στρατηγὸν αὐτὸν διαπείρουσι ταῖς λόγχαις, ἀπαρασκεύους
τε ὄντας καὶ πρὸς τὸ ἀδόκητον τεταραγμένους·
</p>
</div3>
<div3 type="section" n="5">
<p> τῶν δ᾽ ἄλλων ἀδιήγητος <del>ὁ</del> θάνατος ἦν. Οἱ μὲν
γὰρ εὐθὺς ἐκ πρώτης προσβολῆς μηδὲ κινήσαντες τὰς
αἰχμὰς ἀπώλλυντο, οἱ δὲ οὐ λαβόντες σχολὴν ἀμύνασθαι·
ἅμα γὰρ ἐμάνθανον καὶ ἔπασχον· ἐνίους δὲ ἔφθανε
τὸ παθεῖν πρὸ τοῦ μαθεῖν· οἱ δὲ ὑπ̓ ἐκπλήξεως
<del>τοῦ</del> παραλόγου τὸν θάνατον εἱστήκεσαν περιμένοντες·
οἱ δὲ καὶ κινηθέντες μόνον κατωλίσθανον ὑποσκελίζοντος
αὐτοὺς τοῦ ποταμοῦ· οἱ δὲ καὶ φεύγειν ὁρμήσαντες
εἰς τὸ βαθὺ τῆς λίμνης ἐγκυλισθέντες ὑπεσύρησαν.
</p>
</div3>
<div3 type="section" n="6">
<p> Τῶν μὲν γὰρ ἐπὶ τῆς γῆς ἑστώτων τὸ ὕδωρ
<pb id="p.124"/>
ἦν ἄχρις ὀμφαλοῦ, ὥστε καὶ ἀνέκρουεν αὐτῶν τὰς
ἀσπίδας καὶ ἐγύμνου πρὸς τὰ τραύματα τὰς γαστέρας·
τὸ δὲ κατὰ τὴν λίμνην ὕδωρ πάντη ὑπὲρ κεφαλὴν
ἀνδρὸς ἦν.
</p>
</div3>
<div3 type="section" n="7">
<p>Διακρῖναι δ᾽ οὐκ ἦν τί λίμνη καὶ
 τί πεδίον, ἀλλὰ καὶ ὁ διὰ τῆς γῆς τρέχων δέει τοῦ
μὴ διαμαρτεῖν βραδύτερος ἦν πρὸς τὴν φυγήν, ὥστε
ταχέως ἡλίσκετο, καὶ ὁ κατὰ τῆς λίμνης πλανηθείς,
</p>
</div3>
<div3 type="section" n="8">
<p>δόξας γῆν εἶναι, κατεδύετο. Καὶ ἦν καινὰ ἀτυχήματα,
ναυάγια τοσαῦτα, καὶ ναῦς οὐδαμοῦ· ἀμφότερα
 δὲ καινὰ καὶ παράλογα, ἐν ὕδατι πεζομαχία,
</p>
</div3>
<div3 type="section" n="9">
<p>καὶ ἐν τῇ γῇ ναυαγία. Οἱ μὲν δὴ τοῖς πεπραγμένοις
ἐπαρθέντες μέγα ἐφρόνουν, ἀνδρείᾳ νομίζοντες κεκρατηκέναι
καὶ οὐκ ἀπάτης κλοπῇ. Ἀνὴρ γὰρ Αἰγύπτιος
καὶ τὸ δειλὸν ὅπου φοβεῖται δεδούλωται, καὶ
 τὸ μάχιμον ἐν οἷς θαρρεῖ παρώξυνται· ἀμφότερα δὲ
οὐ κατὰ μέτρον, ἀλλὰ τὸ μὲν ἀσθενέστερον δυστυχεῖ,
τὸ δὲ προπετέστερον κρατεῖ.
</p>
</div3>
</div2>
<div2 type="chapter" n="15">
<div3 type="section" n="1">
<p>
Δέκα δὲ τῇ Λευκίππῃ διεληλύθεσαν ἡμέραι τῆς
μανίας, ἡ δὲ νόσος οὐκ ἐκουφίζετο. Ἅπαξ οὖν ποτε
 καθεύδουσα, ταύτην ἀφίησιν ὀνειροπολουμένη τὴν
φωνὴν “διὰ σὲ μαίνομαι, Γοργία.” Ἐπεὶ οὖν ἕως
ἐγένετο, λέγω τῷ Μενελάῳ τὸ λεχθὲν καὶ ἐσκόπουν
εἴ τις εἴη που κατὰ τὴν κώμην Γοργίας.
</p>
</div3>
<div3 type="section" n="2">
<p>Προελθοῦσι
δ᾽ ἡμῖν νεανίσκος προσέρχεταί τις καὶ προσαγορεύσας
 με “σωτὴρ ἥκω σὸσ” ἔφη “καὶ τῆς σῆς γυναικός.” Ἐκπλαγεὶς οὖν καὶ θεόπεμπτον εἶναι νομίσας τὸν
ἄνθρωπον “μὴ Γοργίασ” εἶπον “τυγχάνεις;” “Οὐ
μὲν οὖν” εἶπεν “ἀλλὰ Χαιρέας· Γοργίας γάρ σε ἀπολώλεκεν.” </p>
</div3>
<div3 type="section" n="3">
<p>Ἔτι μᾶλλον ἔφριξα καὶ λέγω “τίνα ταύτην
 ἀπώλειαν, καὶ τίς ἐστιν ὁ Γοργίας; δαίμων γάρ
μοί τις αὐτὸν ἐμήνυσε νύκτωρ· σὺ δὲ ἐξηγητὴς
γενοῦ τῶν θείων μηνυμάτων.” “Γοργίας ἦν μὲν” ἔφη
<pb id="p.125"/> “Αἰγύπτιος στρατιώτης· νῦν δὲ οὐκέτ̓ ἔστιν, ἀλλ̓
ἔργον γέγονε τῶν βουκόλων· ἤρα δὲ τῆς σῆς γυναικός.
</p>
</div3>
<div3 type="section" n="4">
<p> Ὤν δὲ φύσει φαρμακεὺς σκευάζει τι φάρμακον
ἔρωτος καὶ πείθει τὸν διακονούμενον ὑμῖν Αἰγύπτιον
λαβεῖν τὸ φάρμακον καὶ ἐγκαταμίξαι τῷ τῆς
Λευκίππης ποτῷ. Λανθάνει δὲ ἀκράτῳ χρησάμενος
τῷ φαρμάκῳ, καὶ τὸ φίλτρον εἰς μανίαν αἴρεται.
</p>
</div3>
<div3 type="section" n="5">
<p> Ταῦτα γάρ μοι χθὲς ὁ τοῦ Γοργίου θεράπων διηγήσατο,
ὃς ἔτυχεν αὐτῷ συστρατευσάμενος ἐπὶ τοὺς
βουκόλους· ἔσωσε δὲ αὐτόν, ὡς εἰκός, ὑπὲρ ὑμῶν
ἡ Τύχη. Αἰτεῖ δὲ χρυσοῦς τέτταρας ὑπὲρ τῆς ἰάσεως·
ἔχει γάρ, φησίν, ἑτέρου φαρμάκου σκευήν, δἰ οὗ
</p>
</div3>
<div3 type="section" n="6">
<p> λύσει τὸ πρότερον.” “Ἀλλὰ σοὶ μὲν” ἔφην “ἀγαθὰ
γένοιτο τῆς διακονίας· τὸν δ᾽ ἄνθρωπον, ὃν λέγεις,
ἄγε πρὸς ἡμᾶς.” Καὶ ὁ μὲν ἀπῆλθεν, ἐγὼ δὲ πρὸς
τὸν Αἰγύπτιον εἰσελθὼν τύπτω αὐτὸν πὺξ κατὰ
τῶν προσώπων καὶ δευτέραν καὶ τρίτην, θορυβῶν
δὲ ἅμα λέγω “εἰπόν, τί δέδωκας Λευκίππῃ, καὶ
πόθεν μαίνεται;” ὁ δὲ φοβηθεὶς καταλέγει πάντα,
ὅσα ἡμῖν ὁ Χαιρέας διηγήσατο. Τὸν μὲν οὖν εἴχομεν
ἐν φυλακῇ καθείρξαντες.
</p>
</div3>
</div2>
<div2 type="chapter" n="16">
<div3 type="section" n="1">
<p>
 Κἀν τούτῳ παρῆν ὁ Χαιρέας, ἄγων τὸν ἄνθρωπον.
Λέγω οὖν πρὸς ἀμφοτέρους “τοὺς μὲν τέτταρας
χρυσοῦς ἤδη λάβετε μισθὸν ἀγαθῆς μηνύσεως·
ἀκούσατε δὲ ὡς ἔχω περὶ τοῦ φαρμάκου. Ὁρᾶτε ὡς
καὶ τῶν παρόντων τῇ γυναικὶ κακῶν αἴτιον γέγονε
φάρμακον.
</p>
</div3>
<div3 type="section" n="2">
<p> Οὐκ ἀκίνδυνον δὲ ἐπιφαρμάσσειν τὰ
σπλάγχνα ἤδη πεφαρμαγμένα. Φέρε εἴπατε ὅ τι καὶ
ἔχει τὸ φάρμακον τοῦτο, καὶ παρόντων ἡμῶν σκευάσατε·
χρυσοῖ δὲ ὑμῖν ἄλλοι τέτταρες μισθός, ἄν οὕτω
ποιῆτε.” Καὶ ὁ ἄνθρωπος “δίκαια” ἔφη “φοβῇ·
</p>
</div3>
<div3 type="section" n="3">
<p> τὰ
δὲ ἐμβαλλόμενα κοινὰ καὶ πάντα ἐδώδιμα· αὐτὸς δὲ
<pb id="p.126"/>
τούτων ἀπογεύσομαι τοσοῦτον, ὅσον κἀκείνη λάβῃ.” Καὶ ἅμα κελεύει τινὰ πριάμενον κομίζειν, ἕκαστον
εἰπών. Ὥς δὲ ταχὺ μὲν ἐκομίσθη, παρόντων δ᾽ ἡμῶν
συνέτριψε πάντα ὁμοῦ, δίχα διελὼν “τὸ μὲν αὐτὸσ” </p>
</div3>
<div3 type="section" n="4">
<p> ἔφη “πίομαι πρῶτος, τὸ δὲ δώσω τῇ γυναικί. Κοιμήσεται
δὲ πάντως δἰ ὅλης τῆς νυκτὸς λαβοῦσα·
περὶ δὲ τὴν ἕω καὶ τὸν ὕπνον καὶ τὴν νόσον ἀπώσεται.” Λαμβάνει δὴ τοῦ φαρμάκου πρῶτος αὐτός,
τὸ δὲ λοιπὸν κελεύει περὶ τὴν ἑσπέραν δοῦναι πιεῖν.
</p>
</div3>
<div3 type="section" n="5">
<p> “Ἐγὼ δὲ ἄπειμι” ἔφη “κοιμησόμενος· τὸ γὰρ φάρμακον
οὕτω βούλεται.” Ταῦτα εἰπὼν ἀπῆλθε, τοὺς
τέτταρας χρυσοῦς παῤ ἐμοῦ λαβών. “Τοὺς δὲ λοιποὺσ” ἔφην “δώσω, εἰ ῥαΐσει ἐκ τῆς νόσου.” </p>
</div3>
</div2>
<div2 type="chapter" n="17">
<div3 type="section" n="1">
<p>
Ἐπεὶ οὖν καιρὸς ἦν αὐτῇ πιεῖν τὸ φάρμακον,
 ἐγχέας προσηυχόμην αὐτῷ “ὦ γῆς τέκνον, φάρμακον,
ὦ δῶρον Ἀσκληπιοῦ, ἀλήθευσόν σου τὰ ἐπαγγέλματα·
εὐτυχέστερον ἐμοῦ γενοῦ καὶ σῶζέ μοι τὴν
φιλτάτην. Νίκησον τὸ φάρμακον ἐκεῖνο τὸ βάρβαρον
</p>
</div3>
<div3 type="section" n="2">
<p>καὶ ἄγριον.” Ταῦτα δοὺς τῷ φαρμάκῳ τὰ συνθήματα
 καὶ καταφιλήσας τὸ ἔκπωμα δίδωμι τῇ Λευκίππῃ
πιεῖν· ἡ δέ, ὡς ὁ ἄνθρωπος εἶπε, μετὰ μικρὸν
ἔκειτο καθεύδουσα. Κἀγὼ παρακαθήμενος ἔλεγον
πρὸς αὐτὴν ὡς ἀκούουσαν “ἆρά μοι σωφρονήσεις
ἀληθῶς; ἆρά μέ ποτε γνωριεῖς; ἆρά σου τὴν
φωνὴν ἐκείνην ἀπολήψομαι;
</p>
</div3>
<div3 type="section" n="3">
<p> μάντευσαί τι καὶ νῦν
καθεύδουσα· καὶ γὰρ χθὲς τοῦ Γοργίου κατεμαντεύσω
δικαίως. Εὐτυχεῖς ἄρα μᾶλλον κοιμωμένη·
γρηγοροῦσα μὲν γὰρ μανίαν δυστυχεῖς, τὰ δὲ ἐνύπνιά
</p>
</div3>
<div3 type="section" n="4">
<p>σου σωφρονεῖ.” Ταῦτά μου διαλεγομένου ὡς
 πρὸς ἀκούουσαν Λευκίππην, μόλις ἡ πολύευκτος ἕως
ἀναφαίνεται, καὶ ἡ Λευκίππη φθέγγεται, καὶ ἦν ἡ
</p>
</div3>
<div3 type="section" n="5">
<p>φωνὴ “Κλειτοφῶν.” Ἀναπηδήσας οὖν πρόσειμί τε
<pb id="p.127"/>
αὐτῇ καὶ πυνθάνομαι πῶς ἔχει· ἡ δὲ ἐῴκει μὲν μηδὲν
ὧν ἔπραξεν ἐγνωκέναι, τὰ δεσμὰ δὲ ἰδοῦσα
ἐθαύμαζε καὶ ἐπυνθάνετο τίς ὁ δήσας εἴη. Ἐγὼ δὲ
ἰδὼν σωφρονοῦσαν ὑπὸ πολλῆς χαρᾶς ἔλυον μὲν μετὰ
θορύβου τὰ δεσμά, μετὰ ταῦτα δὲ ἤδη τὸ πᾶν αὐτῇ
διηγοῦμαι· ἡ δὲ ᾐσχύνετο ἀκροωμένη καὶ ἠρυθρία
καὶ ἐνόμιζε τότε αὐτὰ ποιεῖν.
</p>
</div3>
<div3 type="section" n="6">
<p> Τὴν μὲν οὖν ἀνελάμβανον
παραμυθούμενος, τοῦ δὲ φαρμάκου τὸν μισθὸν
ἀποδίδωμι μάλα ἄσμενος. Ἦν δὲ τὸ πᾶν ἡμῖν ἐφόδιον
σῶον· ὁ γὰρ Σάτυρος ἔτυχεν ἐζωσμένος ὅτε
ἐναυαγήσαμεν, οὐκ ἀφῄρητο δὲ ὑπὸ τῶν λῃστῶν οὔτε
αὐτὸς οὔτε ὁ Μενέλαος οὐδὲν ὧν εἶχεν.
</p>
</div3>
</div2>
<div2 type="chapter" n="18">
<div3 type="section" n="1">
<p>
 Ἐν τούτῳ δὲ καὶ τοὺς· λῃστὰς ἐπελθοῦσα δύναμις
μείζων ἀπὸ τῆς μητροπόλεως παρεστήσατο καὶ
πᾶσαν αὐτῶν εἰς ἔδαφος κατέστρεψε τὴν πόλιν. Ἐλευθερωθέντος
δὲ τοῦ ποταμοῦ τῆς τῶν βουκόλων
ὕβρεως, παρεσκευαζόμεθα τὸν ἐπὶ τὴν Ἀλεξάνδρειαν
πλοῦν. Συνέπλει δὲ ἡμῖν καὶ ὁ Χαιρέας, φίλος ἤδη
γενόμενος ἐκ τῆς τοῦ φαρμάκου μηνύσεως.
</p>
</div3>
<div3 type="section" n="2">
<p> Ἦν δὲ
τὸ μὲν γένος ἐκ τῆς νήσου τῆς Φάρου, τὴν δὲ τέχνην
ἁλιεύς, ἐστρατεύετο δὲ μισθοῦ κατὰ τῶν βουκόλων
τὴν ἐν ταῖς ναυσὶ στρατείαν, ὥστε μετὰ τὸν πόλεμον
τῆς στρατείας ἀπήλλακτο.
</p>
</div3>
<div3 type="section" n="3">
<p> Ἦν οὖν ἐξ ἀπλοίας μακρᾶς
πλεόντων πάντα μεστὰ καὶ πολλή τις ὄψεως ἡδονή,
ναυτῶν ᾠδή, πλωτήρων κρότος, χορεία νεῶν, καὶ
ἦν ἅπας ὁ ποταμὸς ἑορτή· ἐῴκει δὲ ὁ πλοῦς κωμάζοντι
ποταμῷ. Ἔπινον δὲ καὶ τοῦ Νείλου τότε πρῶτον
ἄνευ τῆς πρὸς οἶνον ὁμιλίας, κρῖναι θέλων τοῦ
πώματος τὴν ἡδονήν· οἶνος γὰρ φύσεως ὕδατος κλοπή.
</p>
</div3>
<div3 type="section" n="4">
<p> Ἀρυσάμενος οὖν ὑάλου τῆς διαφανοῦς κύλικα,
τὸ ὕδωρ ἑώρων ὑπὸ λευκότητος πρὸς τὸ ἔκπωμα
ἁμιλλώμενον καὶ τὸ ἔκπωμα νικώμενον· γλυκὺ δὲ
<pb id="p.128"/>
πινόμενον ἦν καὶ ψυχρὸν ἐν μέτρῳ τῆς ἡδονῆς· οἶδα
γὰρ ἐνίους τῶν παῤ Ἕλλησι ποταμῶν καὶ τιτρώσκοντας
τούτῳ·
</p>
</div3>
<div3 type="section" n="5">
<p>συνέκρινον αὐτοὺς τῷ ποταμῷ. Διὰ
τοῦτο αὐτὸν ἄκρατον ὁ Αἰγύπτιος πίνων οὐ φοβεῖται,
 Διονύσου μὴ δεόμενος. Ἐθαύμασα δὲ αὐτῶν καὶ
τὸν τρόπον τοῦ ποτοῦ. Οὔτε γὰρ ἀρύσαντες πίνειν
ἐθέλουσιν οὔτε ἐκπωμάτων ἀνέχονται, ἔκπωμα αὐτουργὸν
ἔχοντες· ἔκπωμα γὰρ αὐτοῖς ἐστιν ἡ χείρ.
</p>
</div3>
<div3 type="section" n="6">
<p>Εἰ γάρ τις αὐτῶν διψήσειε πλέων, προκύψας ἐκ τῆς
 νεὼς τὸ μὲν πρόσωπον ἐς τὸν ποταμὸν προβέβληκε,
τὴν δὲ χεῖρα εἰς τὸ ὕδωρ καθῆκε καὶ κοίλην βαπτίσας
καὶ πλησάμενος ὕδατος ἀκοντίζει κατὰ τοῦ στόματος
τὸ πῶμα καὶ τυγχάνει τοῦ σκοποῦ· τὸ δὲ
κεχηνὸς περιμένει τὴν βολὴν καὶ δέχεται καὶ κλείεται
 καὶ οὐκ ἐᾷ τὸ ὕδωρ αὖθις ἔξω πεσεῖν.
</p>
</div3>
</div2>
<div2 type="chapter" n="19">
<div3 type="section" n="1">
<p>
Εἶδον δὲ καὶ ἄλλο θηρίον τοῦ Νείλου ὑπὲρ τὸν
ἵππον τὸν ποτάμιον εἰς ἀλκὴν ἐπαινούμενον, κροκόδειλος
δὲ ὄνομα ἦν αὐτῷ· παρήλλακτο δὲ τὴν μορφὴν
εἰς ἰχθὺν ὁμοῦ καὶ θηρίον. Μέγας μὲν γὰρ ἐκ κεφαλῆς
 ἐς οὐράν, τὸ δὲ εὖρος τοῦ μεγέθους οὐ κατὰ
λόγον.
</p>
</div3>
<div3 type="section" n="2">
<p>Δορὰ μὲν φολίσι ῥυσή, τεφραία δὲ τῶν νώτων
ἡ χρόα <del>καὶ μέλαινα</del>· ἡ γαστὴρ δὲ λευκή· πόδες
τέτταρες εἰς τὸ πλάγιον ἠρέμα κυρτούμενοι, καθάπερ
χερσαίας χελώνης· οὐρὰ μακρὰ καὶ παχεῖα καὶ ἐοικυῖα
στερεῷ σώματι.
</p>
</div3>
<div3 type="section" n="3">
<p> Οὐ γὰρ ὡς τοῖς ἄλλοις ἐπίκειται
θηρίοις, ἀλλ̓ ἔστι τῆς ῥάχεως ἓν ὀστοῦν τελευτὴ καὶ
μέρος αὐτοῦ τῶν ὅλων. Ἐντέτμηται δὲ ἄνωθεν εἰς
ἀκάνθας ἀναιδεῖς, οἷαι τῶν πριόνων εἰσὶν αἱ αἰχμαί.
</p>
</div3>
<div3 type="section" n="4">
<p>Αὕτη δὲ αὐτῷ καὶ μάστιξ ἐπὶ τῆς ἄγρας γίνεται·
 τύπτει γὰρ αὐτῇ πρὸς οὓς ἄν διαπαλαίῃ καὶ πολλὰ
ποιεῖ τραύματα πληγῇ μιᾷ. Κεφαλὴ δὲ αὐτῷ τοῖς
νώτοις συνυφαίνεται καὶ εἰς μίαν στάθμην ἰθύνεται
<pb id="p.129"/>
ʽἔκλεψε γὰρ αὐτοῦ τὴν δέρην ἡ φύσισ̓, ἔστι δὲ τοῦ
λοιποῦ βλοσυρωτέρα σώματος καὶ ἐπὶ πλεῖστον ἐπὶ
τὰς γένυς ἐκτείνεται καὶ ἀνοίγεται πᾶσα.
</p>
</div3>
<div3 type="section" n="5">
<p> Τὸν μὲν
γὰρ ἄλλον χρόνον, παῤ ὅσον οὐ κέχηνε τὸ θηρίον,
ἔστι κεφαλή· ὅταν δὲ χάνῃ πρὸς τὰς ἄγρας, ὅλον
στόμα γίνεται. Ἀνοίγει δὲ τὴν γένυν τὴν ἄνω, τὴν
δὲ κάτω στερεὰν ἔχει· καὶ ἀπόστασίς ἐστι πολλή, καὶ
μέχρι τῶν ὤμων τὸ χάσμα, καὶ εὐθύς ἡ γαστήρ.
</p>
</div3>
<div3 type="section" n="6">
<p> Ὀδόντες δὲ πολλοὶ καὶ ἐπὶ πλεῖστον τεταγμένοι.
Φασὶ δὲ ὅτι τὸν ἀριθμὸν τυγχάνουσιν ὅσας ὁ θεὸς
εἰς ὅλον ἔτος ἀναλάμπει τὰς ἡμέρας· τοσοῦτον σπόρον
φέρει <del>τὸ</del> τῶν γενύων πεδίον. Ἂν δ᾽ ἐκπεράσῃ πρὸς
τὴν γῆν, ὅσον ἔχει δυνάμεως <del>οὐκ</del> ἀπιστήσεις, ἰδὼν
τὴν τοῦ σώματος ὁλκήν.</p>
</div3>
</div2>
</div1>
<div1 type="book" n="5">
<div2 type="chapter" n="1">
<div3 type="section" n="1">
<p>
Τριῶν δὲ πλεύσαντες ἡμερῶν εἰς Ἀλεξάνδρειαν
ἤλθομεν. Ἀνιόντι δέ μοι κατὰ τὰς Ἡλίου καλουμένας
πύλας, συνηντᾶτο εὐθὺς τῆς πόλεως ἀστράπτον τὸ
κάλλος, καί μου τοὺς ὀφθαλμοὺς ἐγέμισεν ἡδονῆς.
</p>
</div3>
<div3 type="section" n="2">
<p> Στάθμη μὲν κιόνων ὄρθιος ἑκατέρωθεν ἐκ τῶν
Ἡλίου πυλῶν εἰς τὰς Σελήνης πύλας· οὗτοι γὰρ τῆς
πόλεως οἱ πυλωροί· ἐν μέσῳ δὲ τῶν κιόνων τῆς πόλεως
τὸ πεδίον.
</p>
</div3>
<div3 type="section" n="3">
<p> Ὁδὸς δὲ διὰ τοῦ πεδίου πολλὴ καὶ
ἔνδημος ἀποδημία. Ὀλίγους δὲ τῆς πόλεως σταδίους
προελθὼν ἦλθον εἰς τὸν ἐπώνυμον Ἀλεξάνδρου τόπον.
Εἶδον δὲ ἐντεῦθεν ἄλλην πόλιν καὶ σχιζόμενον
ταύτῃ τὸ κάλλος.
</p>
</div3>
<div3 type="section" n="4">
<p> Ὅσος γὰρ κιόνων ὄρχατος εἰς τὴν
εὐθυωρίαν, τοσοῦτος ἕτερος εἰς τὰ ἐγκάρσια. Ἐγὼ
<pb id="p.130"/>
δὲ μερίζων τοὺς ὀφθαλμοὺς εἰς πάσας τὰς ἀγυιὰς
θεατὴς ἀκόρεστος ἤμην καὶ τὸ κάλλος ὅλως οὐκ ἐξήρκουν
ἰδεῖν.
</p>
</div3>
<div3 type="section" n="5">
<p>Τὰ μὲν ἔβλεπον, τὰ δὲ ἔμελλον, τὰ δὲ
ἠπειγόμην ἰδεῖν, τὰ δὲ οὐκ ἤθελον παρελθεῖν· ἐκράτει
 τὴν θέαν τὰ ὁρώμενα, εἷλκε τὰ προσδοκώμενα.
Περιάγων οὖν ἐμαυτὸν εἰς πάσας τὰς ἀγυιὰς καὶ
πρὸς τὴν ὄψιν δυσερωτιῶν εἶπον καμὼν “ὀφθαλμοί,
</p>
</div3>
<div3 type="section" n="6">
<p>νενικήμεθα.” Εἶδον δὲ δύο καινὰ καὶ παράλογα,
μεγέθους πρὸς κάλλος ἅμιλλαν καὶ δήμου πρὸς πόλιν
 φιλονεικίαν, καὶ ἀμφότερα νικῶντα. Ἡ μὲν γὰρ
ἠπείρου μείζων ἦν, ὁ δὲ πλείων ἔθνους· καὶ εἰ μὲν
εἰς τὴν πόλιν ἀπεῖδον, ἠπίστουν εἰ πληρώσει τις
δῆμος αὐτὴν ἀνδρῶν, εἰ δὲ <del>εἰς</del> τὸν δῆμον ἐθεασάμην,
ἐθαύμαζον εἰ χωρήσει τις αὐτὸν πόλις. Τοιαύτη
 τις ἦν ἰσότητος τρυτάνη.
</p>
</div3>
</div2>
<div2 type="chapter" n="2">
<div3 type="section" n="1">
<p>
Ἦν δέ πως κατὰ δαίμονα ἱερομηνία τοῦ μεγάλου
θεοῦ, ὃν Δία μὲν Ἕλληνες, Σέραπιν δὲ καλοῦσιν
Αἰγύπτιοι. Ἦν δὲ καὶ πυρὸς δᾳδουχία· καὶ τοῦτο
μέγιστον ἐθεασάμην.
</p>
</div3>
<div3 type="section" n="2">
<p>Ἑσπέρα μὲν γὰρ ἦν καὶ ὁ ἥλιος
 κατεδύετο καὶ νὺξ ἦν οὐδαμοῦ, ἀλλὰ ἄλλος ἀνέτελλεν
ἥλιος κατακερματίζων. Τότε γὰρ εἶδον πόλιν ἐρίζουσαν
περὶ κάλλους οὐρανῷ. Ἐθεασάμην δὲ καὶ τὸν
Μειλίχιον Δία καὶ τὸν Διὸς Οὐρανίου νεών.
</p>
</div3>
<div3 type="section" n="3">
<p>Προσευξάμενοι
δὴ τῷ μεγάλῳ θεῷ καὶ ἱκετεύσαντες
 στῆσαι ἡμῖν ποτε τὰ δεινά, εἰς τὴν καταγωγὴν ἤλθομεν,
ἣν ἔτυχεν, ἣν ἔτυχεν ὁ Μενέλαος ἡμῖν μεμισθωμένος. Οὐκ
ἐῴκει δὲ ἄρα ὁ θεὸς ἐπινεύειν ταῖς ἡμετέραις εὐχαῖς,
ἀλλ̓ ἔμενεν ἡμᾶς καὶ ἄλλο τῆς Τύχης γυμνάσιον.
</p>
</div3>
</div2>
<div2 type="chapter" n="3">
<div3 type="section" n="1">
<p>
Ὁ γὰρ Χαιρέας πρὸ πολλοῦ τῆς Λευκίππης ἐλάνθανεν
 ἐρῶν καὶ διὰ τοῦτο μεμηνύκει τὸ φάρμακον,
ἅμα μὲν ἀφορμὴν οἰκειότητος ἑαυτῷ θηρώμενος, ἅμα
δὲ καὶ ἑαυτῷ σώζων τὴν κόρην.
</p>
</div3>
<div3 type="section" n="2">
<p>Εἰδὼς οὖν ἀμήχανον
<pb id="p.131"/>
τὸ τυχεῖν, συντίθησιν ἐπιβουλήν, λῃστῶν ὁμοτέχνων
<del>χεῖρα</del> συγκροτήσας, ἅτε θαλάσσιος ὢν ἄνθρωπος·
καὶ συνθέμενος αὐτοῖς ἃ δεῖ. ποιεῖν, ἐπὶ ξένια ἡμᾶς
εἰς τὴν Φάρον καλεῖ, σκηψάμενος γενεθλίων ἄγειν
ἡμέραν.
</p>
</div3>
<div3 type="section" n="3">
<p> Ὡς οὖν προήλθομεν τῶν θυρῶν, οἰωνὸς
ἡμῖν γίνεται πονηρός· χελιδόνα κίρκος διώκων τὴν
Λευκίππην πατάσσει τῷ πτερῷ εἰς τὴν κεφαλήν.
Ταραχθεὶς οὖν ἐπὶ τούτῳ καὶ ἀνανεύσας εἰς οὐρανὸν “ὦ Ζεῦ, τί τοῦτο” ἔφην “φαίνεις ἡμῖν τέρας; ἀλλ̓
εἰ τῷ ὄντι σὸς ὄρνις οὗτος, ἄλλον ἡμῖν σαφέστερον
</p>
</div3>
<div3 type="section" n="4">
<p> δεῖξον οἰωνόν.” Μεταστραφεὶς οὖν ʽἔτυχον γὰρ παρεστὼς
ἐργαστηρίῳ ζωγράφοὐ γραφὴν ὁρῶ κειμένην,
ἥτις ὑπῃνίττετο προσόμοιον. Φιλομήλας γὰρ
εἶχε φθορὰν καὶ τὴν βίαν Τηρέως καὶ τῆς γλώττης
τὴν τομήν. Ἦν δὲ ὁλόκληρον τὸ διήγημα τοῦ δράματος,
</p>
</div3>
<div3 type="section" n="5">
<p> ὁ πέπλος, ὁ Τηρεύς, ἡ τράπεζα. Τὸν πέπλον
ἡπλωμένον εἱστήκει κρατοῦσα θεράπαινα· Φιλομήλα
παρειστήκει καὶ ἐπετίθει τῷ πέπλῳ τὸν δάκτυλον
καὶ ἐδείκνυ τῶν ὑφασμάτων τὰς γραφάς· ἡ Πρόκνη
πρὸς τὴν δεῖξιν ἐνενεύκει καὶ δριμὺ ἔβλεπε καὶ ὠργίζετο·
Θρᾲξ ὁ Τηρεὺς ἐνύφαντο Φιλομήλᾳ παλαίων
πάλην ἀφροδίσιον.
</p>
</div3>
<div3 type="section" n="6">
<p> Ἐσπάρακτο τὰς κόμας ἡ γυνή, τὸ
ζῶμα ἐλέλυτο, τὸν χιτῶνα κατέρρηκτο, ἡμίγυμνος τὸ
στέρνον ἦν, τὴν δεξιὰν ἐπὶ τοὺς ὀφθαλμοὺς ἤρειδε
τοῦ Τηρέως, τῇ λαιᾷ τὰ διερρωγότα τοῦ χιτῶνος ἐπὶ
τοὺς μαστοὺς εἷλκεν. <del>Ἐν</del> ἀγκάλαις εἶχε τὴν Φιλομήλαν
ὁ Τηρεύς, ἕλκων πρὸς ἑαυτὸν ὡς ἐνῆν τὸ σῶμα
καὶ σφίγγων ἐν χρῷ τὴν συμπλοκήν.
</p>
</div3>
<div3 type="section" n="7">
<p> Ὧδε μὲν τὴν
τοῦ πέπλου γραφὴν ὕφηνεν ὁ ζωγράφος· τὸ δὲ λοιπὸν
<pb id="p.132"/>
τῆς εἰκόνος· αἱ γυναῖκες ἐν κανῷ τὰ λείψανα
τοῦ δείπνου τῷ Τηρεῖ δεικνύουσι, κεφαλὴν παιδίου
καὶ χεῖρας, γελῶσι δὲ ἅμα καὶ φοβοῦνται.
</p>
</div3>
<div3 type="section" n="8">
<p>Ἀναπηδῶν
ἐκ τῆς κλίνης ὁ Τηρεὺς ἐγέγραπτο καὶ ἕλκων
 τὸ ξίφος ἐπὶ τὰς γυναῖκας· τὸ σκέλος ἤρειδεν ἐπὶ
τὴν τράπεζαν· ἡ δὲ οὔτε ἕστηκεν οὔτε πέπτωκεν,
ἀλλ̓ ἐδείκνυ ῥοπὴν μέλλοντος πτώματος.
</p>
</div3>
</div2>
<div2 type="chapter" n="4">
<div3 type="section" n="1">
<p>
Λέγει οὖν ὁ Μενέλαος “ἐμοὶ δοκεῖ τὴν εἰς Φάρον
ὁδὸν ἐπισχεῖν· ὁρᾷς γὰρ οὐκ ἀγαθὰ δύο σύμβολα,
 τό τε τοῦ ὄρνιθος καθ̓ ἡμῶν πτερὸν καὶ τῆς εἰκόνος
τὴν ἀπειλήν. Λέγουσι δὲ οἱ τῶν συμβόλων ἐξηγηταὶ
σκοπεῖν τοὺς μύθους τῶν εἰκόνων, ἂν ἐξιοῦσιν ἡμῖν
ἐπὶ πρᾶξιν συντύχωσι, καὶ ἐξομοιοῦν τὸ ἀποβησόμενον
τῷ τῆς ἱστορίας λόγῳ.
</p>
</div3>
<div3 type="section" n="2">
<p>Ὁρᾷς οὖν ὅσων γέμει κακῶν
 ἡ γραφή· ἔρωτος παρανόμου, μοιχείας ἀναισχύντου,
γυναικείων ἀτυχημάτων· ὅθεν ἐπισχεῖν κελεύω
τὴν ἔξοδον.” Ἐδόκει μοι λέγειν εἰκότα, καὶ παραιτοῦμαι
τὸν Χαιρέαν ἐκείνην τὴν ἡμέραν. Ὁ μὲν οὖν
σφόδρα ἀνιώμενος ἀπηλλάττετο, φήσας αὔριον ἐφ̓
 ἡμᾶς ἀφίξεσθαι.
</p>
</div3>
</div2>
<div2 type="chapter" n="5">
<div3 type="section" n="1">
<p>
Ἡ δὲ Λευκίππη λέγει πρός με ʽφιλόμυθον γάρ
πως τὸ τῶν γυναικῶν γένοσ̓ “τί βούλεται τῆς εἰκόνος
ὁ μῦθος καὶ τίνες αἱ ὄρνιθες αὗται καὶ τίνες αἱ
γυναῖκες καὶ τίς ὁ ἀναιδὴς ἐκεῖνος ἀνήρ;” Κἀγὼ καταλέγειν
 ἄρχομαι “ἀηδὼν καὶ χελιδὼν καὶ ἔποψ·
</p>
</div3>
<div3 type="section" n="2">
<p>πάντες ἄνθρωποι καὶ πάντες ὄρνιθες. Ἔποψ ὁ ἀνήρ,
αἱ δύο γυναῖκες Φιλομήλα χελιδὼν καὶ Πρόκνη ἀηδών.
Πόλις αὐταῖς Ἀθῆναι. Τηρεὺς ὁ ἀνήρ· Πρόκνη
Τηρέως γυνή. Βαρβάροις δέ, ὡς ἔοικεν, οὐχ ἱκανὴ
 πρὸς Ἀφροδίτην μία γυνή, μάλισθ̓ ὅταν αὐτοῖς καιρὸς
διδῷ πρὸς ὕβριν τρυφᾶν.
</p>
</div3>
<div3 type="section" n="3">
<p>Καιρὸς οὖν γίνεται τῷ
Θρᾳκὶ τούτῳ χρήσασθαι τῇ φύσει Πρόκνης ἡ φιλοστοργία·
<pb id="p.133"/>
πέμπει γὰρ ἐπὶ τὴν ἀδελφὴν τὸν ἄνδρα τὸν
Τηρέα. Ὁ δὲ ἀπῄει μὲν ἔτι Πρόκνης ἀνήρ, ἀναστρέφει
δὲ Φιλομήλας ἐραστής, καὶ κατὰ τὴν ὁδὸν ἄλλην
αὑτῷ ποιεῖται τὴν Φιλομήλαν Πρόκνην.
</p>
</div3>
<div3 type="section" n="4">
<p> Τὴν γλῶτταν
τῆς Φιλομήλας φοβεῖται, καὶ ἕδνα τῶν γάμων
αὐτῇ δίδωσι μηκέτι λαλεῖν καὶ κείρει τῆς φωνῆς τὸ
ἄνθος. Ἀλλὰ πλέον ἤνυσεν οὐδέν· ἡ γὰρ Φιλομήλας
τέχνη σιωπῶσαν εὕρηκε φωνήν.
</p>
</div3>
<div3 type="section" n="5">
<p> Ὑφαίνει γὰρ πέπλον
ἄγγελον καὶ τὸ δρᾶμα πλέκει ταῖς κρόκαις, καὶ μιμεῖται
τὴν γλῶτταν ἡ χεὶρ καὶ Πρόκνης τοῖς ὀφθαλμοῖς
τὰ τῶν ὤτων μηνύει καὶ πρὸς αὐτὴν ἃ πέπονθε
τῇ κερκίδι λαλεῖ.
</p>
</div3>
<div3 type="section" n="6">
<p> Ἡ Πρόκνη τὴν βίαν ἀκούει παρὰ
τοῦ πέπλου καὶ ἀμύνασθαι καθ̓ ὑπερβολὴν ζητεῖ τὸν
ἄνδρα. Ὀργαὶ δὲ δύο καὶ δύο γυναῖκες εἰς ἓν πνέουσαι
καὶ ὕβρει κεράσασαι τὴν ζηλοτυπίαν δεῖπνον ἐπινοοῦσι
τῶν γάμων ἀτυχέστερον.
</p>
</div3>
<div3 type="section" n="7">
<p> Τὸ δὲ δεῖπνον ἦν ὁ
παῖς Τηρέως, οὗ μήτηρ μὲν ἦν πρὸ τῆς ὀργῆς ἡ Πρόκνη,
τότε δὲ τῶν ὠδίνων ἐπιλέληστο. Οὕτως αἱ τῆς
ζηλοτυπίας ὠδῖνες νικῶσι καὶ τὴν γαστέρα. Μόνον
γὰρ ἐρῶσαι <del>αἱ</del> γυναῖκες ἀνιᾶσαι τὸν τὴν εὐνὴν
λελυπηκότα, κἂν πάσχωσιν ἐν οἷς ποιοῦσιν οὐχ ἧττον
κακόν, τὴν τοῦ πάσχειν λογίζονται συμφορὰν τῇ τοῦ
ποιεῖν ἡδονῇ.
</p>
</div3>
<div3 type="section" n="8">
<p> Ἐδείπνησεν ὁ Τηρεὺς δεῖπνον Ἐρινύων,
αἱ δὲ ἐν κανῷ τὰ λείψανα τοῦ παιδίου παρέφερον,
γελῶσαι φόβῳ. Ὁ Τηρεὺς ὁρᾷ τὰ λείψανα τοῦ
παιδίου καὶ πενθεῖ τὴν τροφὴν καὶ ἐγνώρισεν ὢν
τοῦ δείπνου πατήρ· γνωρίσας μαίνεται καὶ σπᾶται
τὸ ξίφος καὶ ἐπὶ τὰς γυναῖκας τρέχει, ἃς δέχεται ὁ
ἀήρ. Καὶ ὁ Τηρεὺς αὐταῖς συναναβαίνει καὶ ὄρνις
γίνεται· καὶ τηροῦσιν ἔτι τοῦ πάθους τὴν εἰκόνα.
</p>
</div3>
<div3 type="section" n="9">
<p> Φεύγει μὲν ἀηδών, διώκει δὲ ὁ Τηρεύς. Οὕτως ἐφύλαξε
τὸ μῖσος καὶ μέχρι τῶν πτερῶν.” <pb id="p.134"/>
</p>
</div3>
</div2>
<div2 type="chapter" n="6">
<div3 type="section" n="1">
<p>
Τότε μὲν οὖν οὕτως ἐξεφύγομεν τὴν ἐπιβουλήν·
ἐκερδήσαμεν δὲ οὐδὲν ἢ μίαν ἡμέραν. Τῇ γὰρ ὑστεραίᾳ
παρῆν ἕωθεν ὁ Χαιρέας, καὶ ἡμεῖς αἰδεσθέντες
ἀντιλέγειν οὐκ εἴχομεν. Ἐπιβάντες οὖν σκάφους, ἤλθομεν
 εἰς τὴν Φάρον, ὁ δὲ Μενέλαος ἔμεινεν αὐτοῦ,
</p>
</div3>
<div3 type="section" n="2">
<p>φήσας οὐχ ὑγιῶς ἔχειν. Πρῶτον μὲν οὖν ἡμᾶς ὁ Χαιρέας
ἐπὶ τὸν πύργον ἄγει καὶ δείκνυσι τὴν κατασκευὴν
θαυμασίαν τινὰ καὶ παράλογον.
</p>
</div3>
<div3 type="section" n="3">
<p>Ὄρος ἦν ἐν
μέσῃ τῇ θαλάσσῃ κείμενον, ψαῦον αὐτῶν τῶν νεφῶν,
 ὑπέρρει δὲ ὕδωρ κάτωθεν τοῦ ποιήματος· τὸ δὲ ἐπὶ
θαλάσσης εἱστήκει κρεμάμενον· ἐς δὲ τὴν τοῦ ὄρους
ἀκρόπολιν ὁ τῶν νεῶν κυβερνήτης ἀνέτελλεν ἥλιος.
Μετὰ δὲ ταῦτα ἡγεῖτο ἡμῖν ἐπὶ τὴν οἰκίαν· ἦν δὲ
ἐπ̓ ἐσχάτων τῆς νήσου κειμένη ἐπ̓ αὐτῇ τῇ θαλάσσῃ.
</p>
</div3>
</div2>
<div2 type="chapter" n="7">
<div3 type="section" n="1">
<p>
 Ἑσπέρας οὖν γενομένης ὑπεξέρχεται μὲν ὁ Χαιρέας,
πρόφασιν ποιησάμενος τὴν γαστέρα. Μετὰ μικρὸν
δὲ βοή τις ἐξαίφνης περὶ τὰς θύρας ἦν, καὶ εὐθὺς
εἰστρέχουσιν ἄνθρωποι μεγάλοι καὶ πολλοί, μαχαίρας
ἐσπασμένοι, καὶ ἐπὶ τὴν κόρην πάντες ὥρμησαν.
</p>
</div3>
<div3 type="section" n="2">
<p> Ἐγὼ δὲ ὡς εἶδον φερομένην μοι τὴν φιλτάτην,
οὐκ ἐνεγκὼν ἵεμαι διὰ τῶν ξιφῶν· καί με παίει τις
κατὰ τοῦ μηροῦ μαχαίρᾳ καὶ ὤκλασα. Ἐγὼ μὲν δὴ
καταπεσὼν ἐρρεόμην αἵματι, οἱ δὲ ἐνθέμενοι τῷ σκάφει
τὴν κόρην ἔφευγον.
</p>
</div3>
<div3 type="section" n="3">
<p>Θορύβου δὲ καὶ βοῆς οἷα ἐπὶ
 λῃσταῖς γενομένης ὁ στρατηγὸς τῆς νήσου παρῆν·
ἦν δέ μοι γνώριμος ἐκ τοῦ στρατοπέδου γενόμενος.
Δεικνύω δὴ τὸ τραῦμα καὶ δέομαι διῶξαι τοὺς λῃστάς·
ὥρμει δὲ πολλὰ πλοῖα ἐν τῇ πόλει. Τούτων
ἑνὸς ἐπιβὰς ὁ στρατηγὸς ἐδίωκεν ἅμα τῇ παρούσῃ
<pb id="p.135"/>
φρουρᾷ· κἀγὼ δὲ συνανέβην φοράδην κομισθείς.
</p>
</div3>
<div3 type="section" n="4">
<p> Ὡς δὲ εἶδον οἱ λῃσταὶ προσιοῦσαν ἤδη τὴν ναῦν εἰς
ναυμαχίαν, ἱστᾶσιν ἐπὶ τοῦ καταστρώματος ὀπίσω τὼ
χεῖρε δεδεμένην τὴν κόρην, καί τις αὐτῶν μεγάλῃ τῇ
φωνῇ “ἰδοὺ τὸ ἆθλον ὑμῶν” εἰπὼν ἀποτέμνει αὐτῆς
τὴν κεφαλὴν καὶ τὸ λοιπὸν σῶμα ὠθεῖ κατὰ τῆς
θαλάσσης.
</p>
</div3>
<div3 type="section" n="5">
<p> Ἐγὼ δὲ ὡς εἶδον, ἀνέκραγον οἰμώξας καὶ
ὥρμησα ἐμαυτὸν ἐπαφεῖναι· ὡς δὲ οἱ παρόντες κατέσχον,
ἐδεόμην ἐπισχεῖν τε τὴν ναῦν καί τινα ἁλέσθαι
κατὰ τῆς θαλάττης, εἴ πως κἂν πρὸς ταφὴν λάβοιμι
τῆς κόρης τὸ σῶμα.
</p>
</div3>
<div3 type="section" n="6">
<p> Καὶ ὁ στρατηγὸς πείθεται
καὶ ἵστησι τὴν ναῦν· καὶ δύο τῶν ναυτῶν ἀκοντίζουσιν
ἑαυτοὺς ἔξω τῆς νεὼς καὶ ἁρπάσαντες τὸ σῶμα
ἀναφέρουσιν. Ἐν τούτῳ δὲ οἱ λῃσταὶ μᾶλλον ἐρρωμενέστερον
ἤλαυνον· ὡς δὲ ἦμεν πάλιν πλησίον,
ὁρῶσιν οἱ λῃσταὶ ναῦν ἑτέραν καὶ γνωρίσαντες ἐκάλουν
πρὸς βοήθειαν· πορφυρεῖς δὲ ἦσαν πειρατικοί.
</p>
</div3>
<div3 type="section" n="7">
<p> Ἰδὼν δὲ ὁ στρατηγὸς δύο ναῦς ἤδη γενομένας ἐφοβήθη
καὶ πρύμναν ἐκρούετο· καὶ γὰρ οἱ πειραταὶ τοῦ
φυγεῖν ἀποτραπόμενοι προὐκαλοῦντο εἰς μάχην.
</p>
</div3>
<div3 type="section" n="8">
<p> Ἐπεὶ δὲ ἀνεστρέψαμεν εἰς γῆν, ἀποβὰς τοῦ σκάφους
καὶ τῷ σώματι περιχυθεὶς ἔκλαον. “Νῦν μοι Λευκίππη
τέθνηκας ἀληθῶς θάνατον διπλοῦν, γῇ καὶ
θαλάττῃ διαιρούμενον· τὸ μὲν γὰρ λείψανον ἔχω
σου τοῦ σώματος, ἀπολώλεκα δὲ σέ.
</p>
</div3>
<div3 type="section" n="9">
<p> Οὐκ ἴση τῆς
θαλάττης πρὸς τὴν γῆν ἡ νομή· μικρόν μοί σου μέρος
καταλέλειπται ἐν ὄψει τοῦ μείζονος· αὕτη δὲ ἐν
ὀλίγῳ τὸ πᾶν σου κρατεῖ. Ἀλλ̓ ἐπεί μὁ??ʼτῶν ἐν τῷ
προσώπῳ φιλημάτων ἐφθόνησεν ἡ Τύχη, φέρε σου
καταφιλήσω τὴν σφαγήν.” </p>
</div3>
</div2>
<div2 type="chapter" n="8">
<div3 type="section" n="1">
<p>
 Ταῦτα καταθρηνήσας καὶ θάψας τὸ σῶμα πάλιν
εἰς τὴν Ἀλεξάνδρειαν ἔρχομαι, καὶ θεραπευθεὶς ἄκων
<pb id="p.136"/>
τὸ τραῦμα, τοῦ Μενελάου με παρηγοροῦντος διεκαρτέρησα
ζῶν.
</p>
</div3>
<div3 type="section" n="2">
<p>Καὶ ἤδη μοι γεγόνεσαν μῆνες ἕξ, καὶ τὸ
πολὺ τοῦ πένθους ἤρχετο μαραίνεσθαι ʽχρόνος γὰρ
λύπης φάρμακον καὶ πεπαίνει τῆς ψυχῆς τὰ ἕλκη·
 μεστὸς γὰρ ἥλιος ἡδονῆς, καὶ τὸ λυπῆσαν πρὸς ὀλίγον,
κἂν ᾖ καθ̓ ὑπερβολήν, ἀναζεῖ μὲν ἐφ̓ ὅσον ἡ
ψυχὴ κάεται, τῇ δὲ τῆς ἡμέρας ψυχαγωγίᾳ νικώμενον
καταψύχεταἰ, καί μου τις κατόπιν βαδίζοντος ἐν ἀγορᾷ
τῆς χειρὸς ἄφνω λαβόμενος ἐπιστρέφει καὶ οὐδὲν εἰπὼν
περιπτυξάμενός με πολλὰ κατεφίλει.
</p>
</div3>
<div3 type="section" n="3">
<p> Ἐγὼ δὲ
τὸ μὲν πρῶτον οὐκ ᾔδειν ὅστις ἦν, ἀλλ̓ εἱστήκειν
ἐκπεπληγμένος καὶ δεχόμενος τὰς προσβολὰς τῶν
ἀσπασμάτων, ὡς φιλημάτων σκοπός· ἐπεὶ δὲ μικρὸν
διέσχε, καὶ τὸ πρόσωπον εἶδον “Κλεινίας δὲ ἦν” , ἀνακραγὼν
 ὑπὸ χαρᾶς ἀντιπεριβάλλω τε αὐτὸν καὶ τὰς
αὐτὰς ἀπεδίδουν περιπλοκάς, καὶ μετὰ ταῦτα εἰς τὴν
καταγωγὴν ἀνήλθομεν τὴν ἐμήν. Καὶ ὁ μὲν τὰ αὑτοῦ
μοι διηγεῖτο, ὅπως ἐκ τῆς ναυαγίας περιεγένετο, ἐγὼ
δὲ τὰ περὶ τῆς Λευκίππης ἅπαντα.
</p>
</div3>
</div2>
<div2 type="chapter" n="9">
<div3 type="section" n="1">
<p> “Εὐθὺς μὲν γὰρ” ἔφη “ῥαγείσης τῆς νεὼς ἐπὶ
τὸ κέρας ᾖξα, καὶ ἄκρου λαβόμενος μόλις, ἀνδρῶν
ἤδη πεπληρωμένου, περιβαλὼν τὰς χεῖρας ἐπεχείρουν
ἔχεσθαι παρακρεμάμενος. Ὀλίγον δὲ ἡμῶν ἐμπελαγισάντων,
κῦμα μέγιστον ἆραν τὸ ξύλον προσρήγνυσιν
 ὄρθιον ὑφάλῳ πέτρᾳ κατὰ θάτερον, οὗ ἐγὼ
ἔτυχον κρεμάμενος.
</p>
</div3>
<div3 type="section" n="2">
<p>Τὸ δὲ προσαραχθὲν βίᾳ πάλιν
εἰς τοὐπίσω δίκην μηχανῆς ἀπεκρούετο καί με ὥσπερ
ἀπὸ σφενδόνης ἐξερρίπτησε. Τοὐντεῦθεν δὲ ἐνηχόμην
τὸ ἐπίλοιπον τῆς ἡμέρας, οὐκέτι ἔχων ἐλπίδα
σωτηρίας.
</p>
</div3>
<div3 type="section" n="3">
<p> Ἤδηδὲ καμὼν καὶ ἀφεὶς ἐμαυτὸν τῇ τύχῃ
ναῦν ὁρῶ κατὰ πρόσωπον φερομένην, καὶ τὰς χεῖρας
ἀνασχών, ὃν ἠδυνάμην τρόπον, ἱκετηρίαν ἐθέμην
<pb id="p.137"/>
τοῖς νεύμασιν. Οἱ δὲ εἴτε ἐλεήσαντες, εἴτε καὶ τὸ
πνεῦμα αὐτοὺς κατήγαγεν, ἔρχονται κατ̓ ἐμέ, καί τις
τῶν ναυτῶν πέμπει μοι κάλων ἅμα τῆς νεὼς παραθεούσης·
κἀγὼ μὲν ἐλαβόμην, οἱ δὲ ἐφείλκυσάν με
ἐξ αὐτῶν τῶν τοῦ θανάτου πυλῶν. Ἔπλει δὲ τὸ
πλοῖον εἰς Σιδῶνα· καί μέ τινες γνωρίσαντες ἐθεράπευσαν.” </p>
</div3>
</div2>
<div2 type="chapter" n="10">
<div3 type="section" n="1">
<p> “δύο δὲ πλεύσαντες ἡμέρας ἐπὶ τὴν πόλιν ἥκομεν,
καὶ δέομαι τῶν ἐν τῷ πλοίῳ Σιδωνίων ʽΞενοδάμας
δὲ ὁ ἔμπορος ἦν καὶ Θεόφιλος ὁ τούτου πενθερὸσ̓
μηδενὶ Τυρίων, εἰ περιτύχοιεν, κατειπεῖν ὡς
ἐκ ναυαγίας περιγενοίμην, ὡς ἂν μὴ μάθοιεν συναποδεδημηκότα.
</p>
</div3>
<div3 type="section" n="2">
<p> Ἤλπιζον γὰρ λήσειν, εἰ τὰ ἀπὸ τούτων
ἐν ἡσυχίᾳ γένοιτο, πέντε μόνον ἡμερῶν μοι μεταξὺ
γενομένων, αἷς οὐκ ἔτυχον ὀφθείς· τοῖς δὲ
κατὰ τὴν οἰκίαν τὴν ἐμήν, ὡς οἶδας, προηγορεύκειν
<del>λέγειν</del> τοῖς πυνθανομένοις, εἰς κώμην ἀποδεδημηκέναι
μέχρι δέκα ὅλων ἡμερῶν.
</p>
</div3>
<div3 type="section" n="3">
<p> Καὶ τοῦτόν γε τὸν
λόγον εὗρον περὶ ἐμοῦ κατεσχηκότα. Οὔπω δὲ ὁ σὸς
πατὴρ ἐκ τῆς Παλαιστίνης ἔτυχεν ἥκων, ἀλλὰ δύο
ἄλλων ὕστερον ἡμερῶν, καὶ καταλαμβάνει πεμφθέντα
παρὰ τοῦ τῆς Λευκίππης πατρὸς γράμματα, ἅπερ
ἔτυχε μετὰ μίαν ἡμέραν τῆς ἡμετέρας ἀποδημίας κεκομισμένα,
δἰ ὧν ὁ Σώστρατος ἐγγυᾷ σοὶ τὴν θυγατέρα.
</p>
</div3>
<div3 type="section" n="4">
<p> Ἐν ποικίλαις οὖν ἦν συμφοραῖς ἀναγνοὺς τὰ
γράμματα καὶ τὴν ὑμετέραν ἀκούσας φυγήν, τὸ μὲν
ὡς τὸ τῆς ἐπιστολῆς ἀπολέσας ἆθλον, τὸ δὲ ὅτι παρὰ
μικρὸν οὕτως ἡ Τύχη τὰ πράγματα ἔθηκε· καὶ γὰρ
οὐδὲν ἂν τούτων ἐγεγόνει, εἰ θᾶττον ἐκομίσθη τὰ
γράμματα.
</p>
</div3>
<div3 type="section" n="5">
<p> Καὶ τῶν μὲν πεπραγμένων οὐδὲν πρὸς
τὸν ἀδελφὸν ἡγήσατό πω δεῖν γράφειν, ἀλλὰ καὶ τῆς
μητρὸς τῆς κόρης ἐδεήθη τὸ παρὸν ἐπισχεῖν.
</p>
</div3>
<div3 type="section" n="6">
<p>ʽΤάχα
<pb id="p.138"/>
γὰρ αὐτοὺς ἐξευρήσομεν, καὶ οὐ δεῖ τὸ συμβὰν ἀτύχημα
μανθάνειν Σώστρατον. Ἄσμενοι δὲ ὅπου ποτ̓
ἂν ὦσιν ὄντες μάθωσι τὴν ἐγγύην καὶ ἀφίξονται,
εἴγε αὐτοῖς ἐξέσται φανερῶς ἔχειν ὑπὲρ οὗ πεφεύγασιν.ʼ
</p>
</div3>
<div3 type="section" n="7">
<p> Ἐπολυπραγμόνει δὲ παντὶ σθένει ποῖ κεχωρήκατε.
Καὶ ὀλίγον πρὸ τούτων τῶν ἡμερῶν ἔρχεται
Διόφαντος ὁ Τύριος ἐξ Αἰγύπτου πεπλευκώς, καὶ
λέγει πρὸς αὐτὸν ὅτι σε ἐνθάδε ἐθεάσατο· κἀγὼ
μαθών, ὡς εἶχον, εὐθὺς ἐπιβὰς νεὼς ὀγδόην ταύτην
 ἡμέραν πᾶσάν σε περιῆλθον ζητῶν τὴν πόλιν. Πρὸς
ταῦτα οὖν σοι βουλευτέον ἐστίν, ὡς τάχα καὶ τοῦ πατρὸς
ἥξοντος ἐνταῦθα τοῦ σοῦ.” </p>
</div3>
</div2>
<div2 type="chapter" n="11">
<div3 type="section" n="1">
<p>
Ταῦτα ἀκούσας ἀνῴμωξα ἐπὶ τῇ τῆς Τύχης παιδιᾷ “ὦ δαῖμον” λέγων, “νῦν μὲν Σώστρατός μοι
 Λευκίππην ἐκδίδωσι καί μοι γάμους ἐκ μέσου πολέμου
πέμπει, μετρήσας ἀκριβῶς τὰς ἡμέρας, ἵνα μὴ
φθάσῃ τὴν φυγήν.
</p>
</div3>
<div3 type="section" n="2">
<p>Ὢ τῶν ἐξώρων εὐτυχημάτων, ὦ
μακάριος ἐγὼ παρὰ μίαν ἡμέραν. Μετὰ θάνατον
γάμοι, μετὰ θρῆνον ὑμέναιοι. Τίνα μοι δίδωσι νύμφην
 ἡ Τύχη; ἣν οὐδὲ ὁλόκληρόν μοι δέδωκε νεκράν.” </p>
</div3>
<div3 type="section" n="3">
<p> “Οὐ θρήνων νῦν καιρὸσ” ὁ Κλεινίας εἶπεν, “ἀλλὰ
σκεψώμεθα, πότερον εἰς τὴν πατρίδα σοι νῦν ἀνακομιστέον
ἢ τὸν πατέρα ἐνταῦθα ἀναμενετέον.” “Οὐδέτερον” εἶπον· ʽποίῳ γὰρ <del>ἂν</del> ἴδοιμι προσώπῳ τὸν
 πατέρα, μάλιστα μὲν οὕτως αἰσχρῶς φυγών, εἶτα καὶ
τὴν παρακαταθήκην αὐτῷ τἀδελφοῦ διαφθείρας;
φεύγειν οὖν ἐντεῦθεν ὑπολείπεται πρὶν ἥκειν αὐτόν.ʼ
</p>
</div3>
<div3 type="section" n="4">
<p>Ἐν τούτῳ δὴ ὁ Μενέλαος εἰσέρχεται καὶ ὁ Σάτυρος
μετ̓ αὐτοῦ, καὶ τόν τε Κλεινίαν περιπτύσσονται
 καὶ μανθάνουσι παῤ ἡμῶν τὰ πεπραγμένα. Καὶ
ὁ Σάτυρος “ἀλλ̓ ἔστι σοι” ἔφη “τὰ παρόντα θέσθαι
καλῶς καὶ ἐλεῆσαι ψυχὴν ἐπὶ σοὶ φλεγομένην·
<pb id="p.139"/>
</p>
</div3>
<div3 type="section" n="5">
<p> ἀκουσάτω δὲ καὶ ὁ Κλεινίας. Ἡ γὰρ Ἀφροδίτη μέγα
τούτῳ παρέσχεν ἀγαθόν, ὁ δ᾽ οὐκ ἐθέλει λαβεῖν·
γυναῖκα γὰρ ἐξέμηνεν ἐπ̓ αὐτὸν πάνυ καλήν, ὥστε
ἂν ἰδὼν αὐτὴν εἴποις ἄγαλμα, Ἐφεσίαν τὸ γένος,
</p>
</div3>
<div3 type="section" n="6">
<p> ὄνομα Μελίτην· πλοῦτος πολὺς καὶ ἡλικία νέα. Τέθνηκε
δ᾽ αὐτῆς προσφάτως ὁ ἀνὴρ κατὰ θάλατταν,
βούλεται δὲ τοῦτον ἔχειν δεσπότην ʽοὐ γὰρ ἄνδρα
ἐρὦ καὶ δίδωσιν ἑαυτὴν καὶ πᾶσαν ἑαυτῆς τὴν οὐσίαν·
δἰ αὐτὸν γὰρ τέτταρας μῆνας νῦν ἐνθάδε διέτριψεν,
ἀκολουθῆσαι δεομένη. Ὁ δὲ οὐκ οἶδα τί παθὼν
ὑπερηφανεῖ, νομίζων αὐτῷ Λευκίππην ἀναβιώσεσθαι.” </p>
</div3>
</div2>
<div2 type="chapter" n="12">
<div3 type="section" n="1">
<p>
 Καὶ ὁ Κλεινίας “οὐκ ἀπὸ τρόπου δοκεῖ μοι” φησὶν “ὁ Σάτυρος λέγειν· κάλλος γὰρ καὶ πλοῦτος
καὶ ἔρως εἰ συνῆλθον ἐπὶ σέ, οὐχ ἕδρας <del>ἔργον</del> οὐδ᾽
ἀναβολῆς. Τὸ μὲν γὰρ κάλλος ἡδονήν, ὁ δὲ πλοῦτος
τρυφήν, ὁ δὲ ἔρως αἰδῶ· μισεῖ δὲ ὁ θεὸς τοὺς
ἀλαζόνας.
</p>
</div3>
<div3 type="section" n="2">
<p> Φέρε πείσθητι τῷ Σατύρῳ καὶ χάρισαι τῷ
θεῷ.” Κἀγὼ στενάξας “ἄγε με” εἶπον “ὅποι θέλεις,
εἰ καὶ Κλεινίᾳ τοῦτο δοκεῖ· μόνον ὅπως τὸ γύναιόν
μοι μὴ παράσχῃ πράγματα ἐπείγουσα πρὸς τὸ ἔργον,
</p>
</div3>
<div3 type="section" n="3">
<p> ἔστ̓ ἂν εἰς τὴν Ἔφεσον ἀφικώμεθα. Φθάνω γὰρ
ἐπομοσάμενος ἐνταῦθα μὴ συνελθεῖν, ἔνθα Λευκίππην
ἀπολώλεκα.” Ταῦτα ἀκούσας ὁ Σάτυρος προστρέχει
πρὸς τὴν Μελίτην εὐαγγέλια φέρων· καὶ
μικρὸν διαλιπὼν αὖθις ἐπανέρχεται, λέγων ἀκούσασαν
τὴν γυναῖκα ὑφ̓ ἡδονῆς παρὰ μικρὸν τὴν ψυχὴν
ἀφεῖναι, δεῖσθαι δὲ ἥκειν ὡς αὐτὴν δειπνήσοντα τὴν
ἡμέραν γάμων προοίμιον.
</p>
</div3>
</div2>
<div2 type="chapter" n="13">
<div3 type="section" n="1">
<p>
 Ἐπείσθην καὶ ᾠχόμην· ἡ δὲ ὡς εἶδέ με, ἀναθοροῦσα
περιβάλλει καὶ πᾶν μου τὸ πρόσωπον ἐμπίπλησι
φιλημάτων. Ἦν δὲ τῷ ὄντι καλὴ καὶ γάλακτι
<pb id="p.140"/>
μὲν ἂν εἶπες αὐτῆς τὸ πρόσωπον κεχρῖσθαι, ῥόδον δὲ
ἐμπεφυτεῦσθαι ταῖς παρειαῖς.
</p>
</div3>
<div3 type="section" n="2">
<p>Ἐμάρμαιρεν αὐτῆς τὸ
βλέμμα μαρμαρυγὴν ἀφροδίσιον· κόμη πολλὴ καὶ
βαθεῖα καὶ κατάχρυσος τῇ χρόᾳ, ὥστε ἔδοξα οὐκ ἀηδῶς
ἰδεῖν τὴν γυναῖκα.
</p>
</div3>
<div3 type="section" n="3">
<p> Τὸ μὲν οὖν δεῖπνον ἦν πολυτελές·
ἡ δὲ ἐφαπτομένη τῶν παρακειμένων, ὡς
δοκεῖν ἐσθίειν, οὐκ ἠδύνατο τυχεῖν ὁλοκλήρου τροφῆς,
πάντα δὲ ἔβλεπεν ἐμέ· οὐδὲν γὰρ ἡδὺ τοῖς ἐρῶσι
πλὴν τὸ ἐρώμενον· τὴν γὰρ ψυχὴν πᾶσαν ὁ ἔρως καταλαβὼν
οὐδὲ αὐτῇ χώραν δίδωσι τῇ τροφῇ.
</p>
</div3>
<div3 type="section" n="4">
<p> Ἡ δὲ
τῆς θέας ἡδονὴ διὰ τῶν ὀμμάτων εἰσρέουσα τοῖς
στέρνοις ἐγκάθηται· ἕλκουσα δὲ τοῦ ἐρωμένου τὸ
εἴδωλον ἀεὶ ἐναπομάττει τῷ τῆς ψυχῆς κατόπτρῳ καὶ
ἀναπλάττει τὴν μορφήν· ἡ δὲ τοῦ κάλλους ἀπορροὴ
 δἰ ἀφανῶν ἀκτίνων ἐπὶ τὴν ἐρωτικὴν ἑλκομένη καρδίαν
ἐναποσφραγίζει κάτω τὴν σκιάν.
</p>
</div3>
<div3 type="section" n="5">
<p>Λέγω δὴ πρὸς
αὐτὴν συνεὶς “ἀλλὰ σύ γε οὐδενὸς μετέχεις τῶν σῶν
αὐτῆς, ἀλλ̓ ἔοικας τοῖς ἐν γραφαῖς ἐσθίουσιν·” ἡ δὲ
ʽποῖον γὰρ ὄψον̓ ἔφη “μοι πολυτελέστερον ἢ ποῖος
 οἶνος τιμιώτερος τῆς σῆς ὄψεως;” καὶ ἅμα λέγουσα
κατεφίλησέ με, προσιέμενον οὐκ ἀηδῶς τὰ φιλήματα·
εἶτα διασχοῦσα εἶπεν “αὕτη μοι τροφή.” </p>
</div3>
</div2>
<div2 type="chapter" n="14">
<div3 type="section" n="1">
<p>
Τότε μὲν οὖν ἐν τούτοις ἦμεν· ἑσπέρας δὲ γενομένης
ἡ μὲν ἐπεχείρει με κρατεῖν ἐκεῖ κοιμησόμενον,
 ἐγὼ δὲ παρῃτούμην, εἰπὼν ἃ καὶ πρὸς τὸν Σάτυρον
ἔτυχον προαγορεύσας. Μόλις οὖν ἀφίησιν
ἀνιωμένη.
</p>
</div3>
<div3 type="section" n="2">
<p>Τῇ δὲ ὑστεραίᾳ συνέκειτο ἡμῖν εἰς τὸ τῆς
Ἴσιδος ἱερὸν ἀπαντῆσαι διαλεξομένοις τε ἀλλήλοις
καὶ πιστωσομένοις ἐπὶ μάρτυρι τῇ θεῷ· συμπαρῆσαν
 δὲ ἡμῖν ὅ τε Μενέλαος καὶ ὁ Κλεινίας· καὶ ὠμνύομεν
ἐγὼ μὲν ἀγαπήσειν ἀδόλως, ἡ δὲ ἄνδρα ποιήσεσθαι
καὶ πάντων ἀποφανεῖν δεσπότην.
</p>
</div3>
<div3 type="section" n="3">
<p> “Ἄρξει
<pb id="p.141"/>
δὲ” εἶπον ἐγὼ “τῶν συνθηκῶν ἡ εἰς Ἔφεσον ἡμῶν
ἄφιξις· ἐνταῦθα γάρ, ὡς ἔφην, Λευκίππῃ παραχωρήσεις.” Δεῖπνον οὖν ἡμῖν ηὐτρεπίζετο πολυτελές,
καὶ ὄνομα μὲν ἦν τῷ δείπνῳ γάμοι, τὸ δὲ ἔργον συνέκειτο
ταμιεύεσθαι.
</p>
</div3>
<div3 type="section" n="4">
<p> Καί τι μέμνημαι καὶ γελοῖον
παρὰ τὴν ἑστίασιν τῆς Μελίτης. Ὡς γὰρ ἐπευφήμουν
τοῖς γάμοις οἱ παρόντες, νεύσασα πρός με
ἡσυχῆ “καινὸν” εἶπεν “ἐγὼ μόνη πέπονθα. Κενοτάφιον
μὲν γὰρ εἶδον, κενογάμιον δ᾽ οὔ.” Ταῦτα μὲν
οὖν ἔπαιζε σπουδῇ.
</p>
</div3>
</div2>
<div2 type="chapter" n="15">
<div3 type="section" n="1">
<p>
 Τῇ δὲ ἐπιούσῃ στελλόμεθα πρὸς ἀποδημίαν·
κατὰ τύχην δὲ καὶ τὸ πνεῦμα ἐκάλει ἡμᾶς. Καὶ ὁ
Μενέλαος μέχρι τοῦ λιμένος ἐλθὼν καὶ ἀσπασάμενος,
εὐτυχεστέρας εἰπὼν νῦν ἡμᾶς τυχεῖν τῆς θαλάσσης
ἀπετράπετο αὖθις, νεανίσκος πάνυ χρηστὸς καὶ θεῶν
ἄξιος καὶ ἅμα δακρύων ἐμπεπλησμένος· καὶ ἡμῖν δὲ
πᾶσι κατεφέρετο δάκρυα.
</p>
</div3>
<div3 type="section" n="2">
<p> Τῷ δὲ Κλεινίᾳ ἐδόκει μή
με καταλιπεῖν, ἀλλὰ μέχρις Ἐφέσου συμπλεύσαντα
καί τινα ἐνδιατρίψαντα τῇ πόλει χρόνον ἐπανελθεῖν,
</p>
</div3>
<div3 type="section" n="3">
<p> εἰ τἀμὰ ἐν καλῷ κείμενα καταμάθοι. Γίνεται δὴ κατ̓
οὐρὰν ἡμῶν ὁ ἄνεμος, ἑσπέρα τε ἦν καὶ δειπνήσαντες
ἐκείμεθα κοιμησόμενοι· ἰδία δὲ ἐμοί τε καὶ τῇ Μελίτῃ
καλύβη τις ἦν ἐπὶ τοῦ σκάφους περιπεφραγμένη.
</p>
</div3>
<div3 type="section" n="4">
<p> Περιβαλοῦσα οὖν με κατεφίλει καὶ ἀπῄτει τὸν γάμον “νῦν μὲν” λέγουσα “Λευκίππης τοὺς ὅρους ἐξήλθομεν
καὶ τῶν συνθηκῶν τοὺς ὅρους ἀπειλήφαμεν· ἐντεῦθεν
ἡ προθεσμία. Τί με δεῖ νῦν εἰς Ἔφεσον περιμένειν;
ἄδηλοι τῆς θαλάσσης αἱ τύχαι, ἄπιστοι τῶν
ἀνέμων αἱ μεταβολαί.
</p>
</div3>
<div3 type="section" n="5">
<p> Πίστευσόν μοι, Κλειτοφῶν,
<pb id="p.142"/>
κάομαι· ὄφελον ἠδυνάμην δεῖξαι τὸ πῦρ, ὄφελον
εἶχε τὴν αὐτὴν φύσιν τῷ κοινῷ πυρί, ἵνα σοι περιχυθεῖσα
κατέφλεξα· νῦν δὲ πρὸς τοῖς ἄλλοις τοῦτο
μόνον τὸ πῦρ ἰδίαν ὕλην ἔχει καὶ ἐν ταῖς πρὸς τοὺς
 ἐραστὰς συμπλοκαῖς ἀνακαόμενον λάβρον τῶν συμπλεκομένων
φείδεται.
</p>
</div3>
<div3 type="section" n="6">
<p>Ὢ πυρὸς μυστικοῦ, πυρὸς ἐν
ἀπορρήτῳ δᾳδουχουμένου, πυρὸς τοὺς ὅρους αὐτοῦ
φυγεῖν μὴ θέλοντος. Μυηθῶμεν οὖν, ὦ φίλτατε, τὰ
τῆς Ἀφροδίτης μυστήρια.” </p>
</div3>
</div2>
<div2 type="chapter" n="16">
<div3 type="section" n="1">
<p>
 Κἀγὼ εἶπον “μή με βιάσῃ λῦσαι θεσμὸν ὁσίας
νεκρῶν· οὔπω τῆς ἀθλίας ἐκείνης τοὺς ὅρους παρήλθομεν,
ἕως ἂν γῆς ἐπιβῶμεν ἑτέρας. Οὐκ ἤκουσας,
ὡς ἐν θαλάσσῃ τέθνηκεν; ἔτι πλέω Λευκίππης
τὸν τάφον· τάχα που περὶ τὴν ναῦν αὐτῆς εἰλεῖται
τὸ εἴδωλον.
</p>
</div3>
<div3 type="section" n="2">
<p> Λέγουσι δὲ τὰς ἐν ὕδατι ψυχὰς ἀνῃρημένας
μηδὲ εἰς Ἅδου καταβαίνειν ὅλως, ἀλλ̓ αὐτοῦ
περὶ τὸ ὕδωρ ἔχειν τὴν πλάνην, καὶ ἐπιστήσεται
τάχα ἡμῖν συμπλεκομένοις. Ἐπιτήδειον δέ σοι δοκεῖ
τὸ χωρίον εἶναι πρὸς γάμον; γάμος ἐπὶ κύματος,
 γάμος ὑπὸ θαλάσσης φερόμενος; θάλαμον ἡμῖν θέλεις
γενέσθαι μὴ μένοντα;” </p>
</div3>
<div3 type="section" n="3">
<p> “Σὺ μὲν” ἔφη “σοφίζῃ, φίλτατε· πᾶς δὲ τόπος
τοῖς ἐρῶσι θάλαμος· οὐδὲν γὰρ ἄβατον τῷ θεῷ. Θάλασσα
δὲ μὴ καὶ οἰκειοτάτη ἐστὶν Ἔρωτι καὶ Ἀφροδισίοις
 μυστηρίοις; θυγάτηρ Ἀφροδίτη Θαλάσσης.
</p>
</div3>
<div3 type="section" n="4">
<p>Χαρισώμεθα τῇ γαμηλίῳ θεῷ, τιμήσωμεν αὐτῆς γάμῳ
τὴν μητέρα· ἐμοὶ μὲν γὰρ δοκεῖ τὰ παρόντα γάμων
εἶναι σύμβολα. Ζυγὸς μὲν οὗτος ὑπὲρ κεφαλῆς
κρεμάμενος, δεσμοὶ δὲ περὶ τὴν κεραίαν τεταμένοι·
 καλά γε, ὦ δέσποτα, τὰ μαντεύματα· ὑπὸ ζυγὸν ὁ
<pb id="p.143"/>
θάλαμος καὶ κάλω δεδεμένοι· ἀλλὰ καὶ πηδάλιον
τοῦ θαλάμου πλησίον.
</p>
</div3>
<div3 type="section" n="5">
<p> Ἰδοὺ τοὺς γάμους ἡμῶν ἡ
Τύχη κυβερνᾷ, νυμφοστολήσουσι δὲ ἡμᾶς Ποσειδῶν
καὶ Νηρεΐδων χορός· ἐνταῦθα γὰρ καὶ αὐτὸς Ἀμφιτρίτην
γαμεῖ. Λιγυρὸν δὲ συρίζει περὶ τοὺς κάλως
καὶ τὸ πνεῦμα· ἐμοὶ μὲν ὑμέναιον ᾅδειν δοκεῖ τὰ
τῶν ἀνέμων αὐλήματα.
</p>
</div3>
<div3 type="section" n="6">
<p> Ὁρᾷς δὲ καὶ τὴν ὀθόνην κεκυρτωμένην,
ὥσπερ ἐγκύμονα γαστέρα· δεξιόν μοι
καὶ τοῦτο τῶν οἰωνισμάτων· ἔσῃ μοι ταχὺ καὶ
πατήρ.” </p>
</div3>
<div3 type="section" n="7">
<p> Ἰδὼν οὖν αὐτὴν σφόδρα ἐγκειμένην “φιλοσοφήσωμεν” εἶπον “ὦ γύναι, μέχρις <del>ἂν</del> λαβώμεθα γῆς·
ὄμνυμι γάρ σοι τὴν θάλατταν αὐτὴν καὶ τὴν τοῦ
πλοῦ τύχην, ὡς ἐσπούδακα καὶ αὐτός. Ἀλλ̓ εἰσὶ καὶ
θαλάσσης νόμοι.
</p>
</div3>
<div3 type="section" n="8">
<p> Πολλάκις ἤκουσα παρὰ τῶν ναυτικωτέρων,
καθαρὰ δεῖν ἀφροδισίων εἶναι τὰ σκάφη,
τάχα μὲν ὡς ἱερά, τάχα δὲ ἵνα μή τις ἐν τηλικούτῳ
κινδύνῳ τρυφᾷ. Μὴ ἐνυβρίσωμεν, ὦ φιλτάτη,
τῇ θαλάσσῃ· μὴ συμμίξωμεν γάμον ὁμοῦ καὶ φόβον·
τηρήσωμεν ἑαυτοῖς καθαρὰν τὴν ἡδονήν.” Ταῦτα
λέγων καὶ μειλισσόμενος τοῖς φιλήμασιν ἔπειθον,
καὶ τὸ λοιπὸν οὕτως ἐκαθεύδομεν.
</p>
</div3>
</div2>
<div2 type="chapter" n="17">
<div3 type="section" n="1">
<p>
 Πέντε δὲ τῶν ἑξῆς ἡμερῶν διανύσαντες τὸν
πλοῦν ἥκομεν εἰς τὴν Ἔφεσον. Οἰκία μεγάλη καὶ
πρώτη τῶν ἐκεῖ, θεραπεία πολλὴ καὶ ἡ ἄλλη παρασκευὴ
πολυτελής.
</p>
</div3>
<div3 type="section" n="2">
<p> Κελεύει δὴ δεῖπνον ὡς ὅτι ἐκπρεπέστατον
ἑτοιμάζειν· “ἡμεῖς δὲ τέωσ” ἔφη “χωρήσωμεν
εἰς τοὺς ἀγρούς.” Ἀπεῖχον δὲ τῆς πόλεως σταδίους
τέτταρας. Ἐπικαθίσαντες οὖν ὀχήματι
ἐξήλθομεν.
</p>
</div3>
<div3 type="section" n="3">
<p> Καὶ ἐπεὶ τάχιστα παρεγενόμεθα, διεβαδίζομεν
τοὺς ὀρχάτους τῶν φυτῶν, καὶ ἐξαίφνης προσπίπτει
<pb id="p.144"/>
τοῖς γόνασιν ἡμῶν γυνή, χοίνιξι παχείαις δεδεμένη,
δίκελλαν κρατοῦσα, τὴν κεφαλὴν κεκαρμένη, ἐρρυπωμένη
τὸ σῶμα, χιτῶνα ἀνεζωσμένη ἄθλιον πάνυ,
καὶ “ἐλέησόν με” ἔφη “δέσποινα, γυνὴ γυναῖκα,
 ἐλευθέραν μέν, ὡς ἔφυν, δούλην δὲ νῦν, ὡς δοκεῖ
τῇ Τύχῃ,” καὶ ἅμα ἐσιώπησε.
</p>
</div3>
<div3 type="section" n="4">
<p>Λέγει οὖν ἡ Μελίτη “ἀνάστηθι, ὦ γύναι· λέγε τίς εἶ καὶ πόθεν,
καὶ τίς σοι τοῦτον περιέθηκε τὸν σίδηρον· κέκραγε
γάρ σου καὶ ἐν κακοῖς ἡ μορφὴ τὴν εὐγένειαν.” “Ὁ
 σὸσ” εἶπεν “οἰκέτης, ὅτι αὐτῷ μὴ πρὸς εὐνὴν ἐδούλευον.
</p>
</div3>
<div3 type="section" n="5">
<p>Ὄνομά <del>μοι</del> Λάκαινα, Θετταλὴ τὸ γένος,
καί σοι προσφέρω μου ταύτην τὴν τύχην ἱκετηρίαν.
Ἀπόλυσόν με τῆς καθεστώσης συμφορᾶς· πάρασχε
δέ μοι τὴν ἀσφάλειαν, ἔστ̓ ἂν ἀποτίσω τὰς δισχιλίας·
 τοσούτου γάρ με ὁ Σωσθένης ἀπὸ τῶν λῃστῶν
ἐωνήσατο.
</p>
</div3>
<div3 type="section" n="6">
<p>Ποριοῦμεν δέ, εὖ ἴσθι, τὴν ταχίστην· εἰ
δὲ μή, σοὶ δουλεύσομεν. Ὁρᾷς δὲ καὶ πληγαῖς ὡς
κατέξηνέ με πολλαῖς.” Καὶ ἅμα διανοίξασα τὸν χιτῶνα
δείκνυσι τὰ νῶτα διαγεγραμμένα ἔτι
 οἰκτρότερον.
</p>
</div3>
<div3 type="section" n="7">
<p>Ὡς οὖν ταῦτα ἠκούσαμεν, ἐγὼ μὲν συνεχύθην·
καὶ γάρ τι ἐδόκει Λευκίππης ἔχειν· ἡ δὲ Μελίτη
ἔφη “θάρρει, γύναι· τούτων γάρ σε λύσομεν εἴς τε
τὴν οἰκείαν προῖκα ἀποπέμψομεν. Τὸν Σωσθένην
</p>
</div3>
<div3 type="section" n="8">
<p> καλεσάτω τις ἡμῖν.” Ἡ μὲν οὖν εὐθὺς τῶν δεσμῶν
ἠλευθεροῦτο, ὁ δὲ παρῆν τεταραγμένος. Λέγει οὖν
ἡ Μελίτη “ὦ κακὴ κεφαλή, τίνα ποτὲ κἂν τῶν
ἀχρειοτάτων οἰκετῶν τεθέασαι παῤ ἡμῖν οὕτως
ᾐκισμένον; τίς αὕτη; λέγε μηδὲν ψευσάμενος.” </p>
</div3>
<div3 type="section" n="9">
<p> “Οὐκ οἶδα” εἶπεν “ὦ δέσποινα, πλὴν ἔμπορός τις,
ὄνομα Καλλισθένης, ταύτην μοι πέπρακε, φάσκων
ἐωνῆσθαι μὲν αὐτὴν ἀπὸ λῃστῶν, εἶναι δὲ ἐλευθέραν·
<pb id="p.145"/>
</p>
</div3>
<div3 type="section" n="10">
<p> ὄνομα δὲ αὐτὴν ὁ ἔμπορος ἐκάλει Λάκαιναν.” Ἡ δὲ
τὸν μὲν τῆς διοικήσεως, ἧς εἶχεν, ἀπέπαυσε, τὴν
δὲ παραδίδωσι θεραπαίναις, κελεύσασα λοῦσαι καὶ
ἐσθῆτα ἀμφιέσαι καθαρὰν καὶ εἰς ἄστυ ἀγαγεῖν·
διοικήσασα δέ τινα τῶν κατὰ τοὺς ἀγρούς, ὧν ἕνεκεν
παρῆν, ἐπιβᾶσα τοῦ ὀχήματος ἅμα ἐμοί, ἐπανῄειμεν
εἰς τὴν πόλιν καὶ περὶ τὸ δεῖπνον ἦμεν.
</p>
</div3>
</div2>
<div2 type="chapter" n="18">
<div3 type="section" n="1">
<p>
 Ἑστιωμένῳ δέ μοι μεταξὺ σημαίνει νεύσας ὁ Σάτυρος
προανίστασθαι, καὶ ἦν τὸ πρόσωπον ἐσπουδακώς.
Σκηψάμενος οὖν ὑπό τινος τῶν κατὰ τὴν
γαστέρα ἐπείγεσθαι ἐξανίσταμαι· καὶ ἐπεὶ προῆλθον,
</p>
</div3>
<div3 type="section" n="2">
<p> λέγει μὲν οὐδέν, ἐπιστολὴν δὲ ὀρέγει. Λαβὼν δέ,
πρὶν ἀναγνῶναί <del>με,</del> κατεπλάγην εὐθύς· ἐγνώρισα
γὰρ Λευκίππης τὰ γράμματα. Ἐγέγραπτο δὲ τάδε·
ΛΕΥΚΙΠΠΗ ΚΛΕΙΤΟΦΩΝΤΙ ΤὩ??ʼ
ΔΕΣΠΟΤἩ??ʼ ΜΟΥ.
</p>
</div3>
<div3 type="section" n="3">
<p> Τοῦτο γάρ σε δεῖ καλεῖν, ἐπεὶ καὶ τῆς δεσποίνης ἀνὴρ
εἶ τῆς ἐμῆς. Ὅσα μὲν διὰ σὲ πέπονθα, οἶδας· ἀνάγκη δὲ νῦν
ὑπομνῆσαί σε.
</p>
</div3>
<div3 type="section" n="4">
<p> Διὰ σὲ τὴν μητέρα κατέλιπον καὶ πλάνην εἱλόμην,
διὰ σὲ πέπονθα ναυαγίαν καὶ λῃστῶν ἠνεσχόμην· διὰ
σὲ ἱερεῖον γέγονα καὶ καθαρμὸς καὶ τέθνηκα ἤδη δεύτερον,
διὰ σὲ πέπραμαι καὶ ἐδέθην σιδήρῳ καὶ δίκελλαν ἐβάστασα καὶ
ἔσκαψα γῆν καὶ ἐμαστιγώθην, ἵνα σὺ ὃ γέγονας ἄλλῃ γυναικὶ
κἀγὼ ἑτέρῳ ἀνδρὶ γένωμαι;
</p>
</div3>
<div3 type="section" n="5">
<p> Μὴ γένοιτο. Ἀλλ̓ ἐγὼ μὲν ἐπὶ
τοσαύταις ἀνάγκαις διεκαρτέρησα, σὺ δὲ ἄπρατος, ἀμαστίγωτος
γαμεῖς. Εἴ τις οὖν τῶν πεπονημένων διὰ σὲ κεῖται χάρις,
δεήθητί σου τῆς γυναικὸς ἀποπέμψαι, ὡς ἐπηγγείλατο· τὰς
δὲ δισχιλίας, ἃς ὁ Σωσθένης ὑπὲρ ἐμοῦ κατεβάλετο, πίστευσον
ἡμῖν καὶ ἐγγύησαι πρὸς τὴν Μελίτην ὅτι πέμψομεν· ἐγγὺς
γὰρ τὸ Βυζάντιον.
</p>
</div3>
<div3 type="section" n="6">
<p> Ἐὰν δὲ καὶ ἀποτίσῃς, νόμιζε μισθόν μοι
δεδωκέναι τῶν ὑπὲρ σοῦ πόνων. Ἔρρωσο καὶ ὄναιο τῶν καινῶν
γάμων. Ἐγὼ δὲ ἔτι σοι ταῦτα γράφω παρθένος.
</p>
</div3>
</div2>
<div2 type="chapter" n="19">
<div3 type="section" n="1">
<p>
 Τούτοις ἐντυχὼν πάντα ἐγινόμην ὁμοῦ· ἀνεφλεγόμην,
ὠχρίων, ἐθαύμαζον, ἠπίστουν, ἔχαιρον,
<pb id="p.146"/>
</p>
</div3>
<div3 type="section" n="2">
<p>ἠχθόμην. Λέγω οὖν πρὸς τὸν Σάτυρον “πότερον ἐξ
Ἅδου ἥκεις φέρων τὴν ἐπιστολήν, ἢ τί ταῦτα θέλει;
Λευκίππη πάλιν ἀνεβίω;” “Μάλιστα” ἔφη, “καὶ
ἔστιν ἣν εἶδες ἐν τοῖς ἀγροῖς. Τότε μὲν οὖν οὐδ᾽ ἂν
 ἄλλος αὐτὴν ἰδὼν ἐγνώρισεν, ἔφηβον οὕτω γενομένην·
τοῦτο γὰρ ἡ τῶν τριχῶν αὐτῆς κουρὰ <del>μόνον</del>
</p>
</div3>
<div3 type="section" n="3">
<p>ἐνήλλαξεν.” “Εἶτα ἕστηκασ” ἔφην “ἐπὶ τηλικούτοις
ἀγαθοῖς καὶ μέχρι τῶν ὤτων μόνον εὐφραίνεις, ἀλλ̓
οὐ δεικνύεις καὶ τοῖς ὄμμασι τἀγαθά;” “Μὴ σύ γε” εἶπεν ὁ Σάτυρος· “ἀλλ̓ ἐνεὸς κάτασχε “μὴ πάντα
ἀπολέσῃσ” , ἕως <del>ἂν</del> περὶ τούτων ἀσφαλέστερον βουλευσώμεθα.
</p>
</div3>
<div3 type="section" n="4">
<p>Γυναῖκα ὁρᾷς <del>τὴν</del> πρώτην Ἐφεσίων
μαινομένην ἐπὶ σοί, ἡμᾶς δὲ ἐρήμους ἐν μέσαις ἄρκυσιν.” “Ἀλλ̓ οὐ δύναμαι” ἔφην· ʽἐπέρχεται γὰρ
διὰ πασῶν τῶν τοῦ σώματος ὁδῶν ἡ χαρά.
</p>
</div3>
<div3 type="section" n="5">
<p> Ἀλλ̓
ἰδού μοι διὰ τῶν γραμμάτων ἐγκαλεῖ.ʼ Καὶ ἅμα αὖθις
ἐντυγχάνων τοῖς γράμμασιν, ὡς ἐκείνην δἰ αὐτῶν
βλέπων, καὶ ἀναγινώσκων καθ̓ ἓν ἔλεγον “δίκαια
ἐγκαλεῖς, φιλτάτη. Πάντα δἰ ἐμὲ ἔπαθες·
</p>
</div3>
<div3 type="section" n="6">
<p> πολλῶν σοι γέγονα κακῶν αἴτιος.” Ὡς δὲ εἰς τὰς μάστιγας
καὶ εἰς τὰς βασάνους ἐγενόμην, ἃς ὁ Σωσθένης
αὐτῇ παρετρίψατο, ἔκλαον ὥσπερ αὐτὰς τὰς
βασάνους βλέπων αὐτῆς· ὁ γὰρ λογισμὸς πέμπων τῆς
ψυχῆς τὰ ὄμματα πρὸς τὴν ἀπαγγελίαν τῶν γραμμάτων,
 ἐδείκνυ τὰ ὁρώμενα ὡς δρώμενα· πάνυ δὲ
ἠρυθρίων ἐφ̓ οἷς μοι τὸν γάμον ὠνείδιζεν, ὥσπερ
ἐπ̓ αὐτοφώρῳ μοιχὸς κατειλημμένος. Οὕτως ᾐσχυνόμην
καὶ τὰ γράμματα.
</p>
</div3>
</div2>
<div2 type="chapter" n="20">
<div3 type="section" n="1">
<p> “Οἴμοι, πῶς ἀπολογήσομαι, Σάτυρε;” ἔφην· “ἑαλώκαμεν· Λευκίππη κατέγνωκεν ἡμῶν· τάχα δὲ
καὶ μεμισήμεθα. Ἀλλὰ πῶς ἐσώθη φράσον σὺ καὶ
τίνος σῶμα ἐθάψαμεν;” “Αὐτή σοι κατὰ καιρὸν
<pb id="p.147"/>
φράσει· τὸ δὲ νῦν” ὁ Σάτυρος ἔφη “ἀντιγράψαι σε
δεῖ καὶ ἱλάσασθαι τὴν κόρην.
</p>
</div3>
<div3 type="section" n="2">
<p> Κἀγὼ γὰρ αὐτῇ διωμοσάμην,
ὡς ἄκων ἔγημας.” “Εἶπας γὰρ” ἔφην “ὅτι
καὶ ἔγημα; ἀπολώλεκάς με.” “Τῆς εὐηθείας· ὅλη
γὰρ ἡ πόλις οὐκ οἶδε τὸν γάμον;” “Ἀλλ̓ οὐκ ἔγημα,
μὰ τὸν Ἡρακλέα, Σάτυρε, καὶ τὴν παροῦσαν τύχην.” </p>
</div3>
<div3 type="section" n="3">
<p> “Παίζεις, ὠγαθέ· συγκαθεύδεις.” “Οἶδα μὲν ἄπιστα
λέγων, ἀλλ̓ οὔπω πέπρακται· καθαρὸς εἰς ταύτην
τὴν ἡμέραν Μελίτης Κλειτοφῶν.
</p>
</div3>
<div3 type="section" n="4">
<p> Ἀλλὰ τί γράψω,
λέγε· σφόδρα γάρ με ἐξέπληξε τὸ συμβάν, ὥστε ἀπόρως
ἔχω.” “Οὐκ εἰμί σου σοφώτεροσ” ὁ Σάτυρος
εἶπεν· “ἀλλὰ αὐτός σοι ὁ ἔρως ὑπαγορεύσει. Μόνον διὰ ταχέων.” </p>
</div3>
</div2>
<div2 type="chapter" n="21">
<div3 type="section" n="1">
<p>
 Ἄρχομαι δὴ γράφειν
Χαῖρέ μοι, ὦ δέσποινα Λευκίππη. Δυστυχῶ μὲν ἐν οἷς
εὐτυχῶ, ὅτι σὲ παρὼν παροῦσαν ὡς ἀποδημοῦσαν ὁρῶ διὰ
γραμμάτων. Εἰ μὲν οὖν τὴν ἀλήθειαν περιμένεις, μηδὲν προκαταγινώσκουσά
μου, μαθήσῃ τὴν σήν με παρθενίαν μεμιμημένον,
εἴ τις ἐστὶ καὶ ἐν ἀνδράσι παρθενία· εἰ δέ με χωρὶς
ἀπολογίας ἤδη μεμίσηκας, ὄμνυμί σοι τοὺς σώσαντάς σε θεοὺς
ὡς ἐν βραχεῖ σοι τὸ ἔργον ἀπολογήσομαι. Ἔρρωσό μοι, φιλτάτη,
καὶ ἵλεως γένοιο
δίδωμι δὲ τῷ Σατύρῳ τὴν ἐπιστολὴν καὶ δέομαι τὰ
εἰκότα εἰπεῖν πρὸς αὐτὴν περὶ ἐμοῦ· ἐγὼ δὲ αὖθις
ἐπὶ τὸ συμπόσιον ἀπῄειν, ἡδονῆς ἅμα καὶ λύπης γεγεμισμένος·
ᾔδειν γὰρ τὴν Μελίτην οὐκ ἀνήσουσάν
με τῆς νυκτὸς τὸ μὴ οὐ γενέσθαι τοὺς γάμους ἡμῖν·
ἐμοὶ δ᾽ ἀδύνατον ἦν Λευκίππην ἀπολαβόντι γυναῖκα
ἑτέραν κἂν ἰδεῖν.
</p>
</div3>
<div3 type="section" n="2">
<p> Τὸ μὲν οὖν πρόσωπον ἐβιαζόμην
μηδὲν ἀλλοῖον παρέχειν ἢ πρὶν ἦν· οὐ πάντη δὲ
κρατεῖν ἠδυνάμην. Ὡς δὲ ἐνικώμην, σκήπτομαι
<pb id="p.148"/>
φρίκην μοι ἐπιδραμεῖν· ἡ δὲ συνῆκε μὲν ὅτι κατὰ τῆς
ὑποσχέσεως προφασίζομαι· ἐλέγχειν δὲ οὐκ ἠδύνατο
τὴν πρόφασιν.
</p>
</div3>
<div3 type="section" n="3">
<p>Ἐγὼ μὲν δὴ ἄδειπνος ἀνίσταμαι κοιμησόμενος,
ἡ δὲ κατὰ πόδας ὡς εἶχεν ἐφ̓ ἡμιτελεῖ
 τῷ δείπνῳ συνανίσταται. Ὡς δὲ εἰς τὸν θάλαμον
παρήλθομεν, ἐγὼ μὲν ἔτι μᾶλλον ἐπέτεινον τῆς νόσου
τὴν ὑπόκρισιν, ἡ δ᾽ ἐλιπάρει καὶ ἔλεγε “τί ταῦτα
ποιεῖς; μέχρι τίνος με ἀπολλύεις; Ἰδοὺ καὶ τὴν θάλατταν
διεπλεύσαμεν, ἰδοὺ καὶ Ἔφεσος ἡ προθεσμία
τῶν γάμων.
</p>
</div3>
<div3 type="section" n="4">
<p> Ποίαν ἔτι περιμένομεν ἡμέραν; μέχρι
τίνος ὡς ἐν ἱερῷ συγκαθεύδομεν; Ποταμὸν παρατιθεὶς
πολὺν κωλύεις πίνειν· τοσοῦτον χρόνον ὕδωρ
ἔχουσα διψῶ ἐν αὐτῇ καθεύδουσα τῇ πηγῇ· τοιαύτην
ἔχω τὴν εὐνήν,
</p>
</div3>
<div3 type="section" n="5">
<p>οἵαν ὁ Τάνταλος τὴν τροφήν.” Ταῦτα
 ἔλεγε καὶ ἔκλαεν ἐπιθεῖσά μου τοῖς στέρνοις τὴν κεφαλὴν
οὕτως ἐλεεινῶς, ὥστε παθεῖν μέ τι τὴν ψυχήν.
Οὐκ εἶχον δὲ ὅστις γένωμαι· καὶ γὰρ ἐδόκει μοι
δίκαια ἐγκαλεῖν.
</p>
</div3>
<div3 type="section" n="6">
<p>Λέγω οὖν πρὸς αὐτὴν “ὄμνυμί σοι,
φιλτάτη, τοὺς πατρῴους θεούς· ἦ μὴν σφόδρα καὶ αὐτὸς
 ἐπείγομαί σου τὴν σπουδὴν ἀμείψασθαι. Ἀλλ̓ οὐκ
οἶδα” ἔφην “τί πέπονθα· νόσος γάρ μοι ἐξαίφνης ἐνέπεσεν.
</p>
</div3>
<div3 type="section" n="7">
<p>Οἶδας δὲ ὅτι ὑγιείας χωρὶς οὐδέν ἐστιν Ἀφροδίτη.” Καὶ ἅμα λέγων ἀπέψων αὐτῆς τὰ δάκρυα καὶ
ὅρκοις ἑτέροις ἐπιστούμην ὡς οὐκ εἰς μακρὰν ὧν θέλει
 τεύξεται.
</p>
</div3>
</div2>
<div2 type="chapter" n="22">
<div3 type="section" n="1">
<p>
Τότε μὲν οὖν καὶ μάλα μόλις ἠνέσχετο· τῇ δὲ
ὑστεραίᾳ καλέσασα τὰς θεραπαινίδας, αἷς τὴν ἐπιμέλειαν
τῆς Λευκίππης ἐνεχείρισεν, ἐπηρώτα μὲν τὸ
πρῶτον, εἰ ἀξίως αὐτῇ κέχρηνται· φασκουσῶν δὲ
 μηδὲν τῶν δεόντων ἐπιλιπεῖν αὐτῇ, ἄγειν ἐκέλευσε
τὴν ἄνθρωπον πρὸς αὐτήν.
</p>
</div3>
<div3 type="section" n="2">
<p>Ὡς δὲ ἦλθε “τὰ μὲν ἐμὰ
ὅπως ἔσχεν” ἔφη “πρὸς σὲ φιλανθρωπίας, περισσὸν
<pb id="p.149"/>
εἰδυίᾳ σοι λέγειν· ἀλλ̓ ἐν οἷς ἂν δύνῃ, τὴν ἴσην
ἀπότισαί μοι χάριν. Ἀκούω τὰς Θετταλὰς ὑμᾶς ὧν
ἂν ἐρασθῆτε μαγεύειν οὕτως, ὥστε μὴ πρὸς ἑτέραν ἔτι
τὸν ἄνθρωπον ἀποκλίνειν γυναῖκα, πρός τε τὴν μαγεύουσαν
οὕτως ἔχειν, ὡς πάντα νομίζειν ἐκείνην αὑτῷ.
</p>
</div3>
<div3 type="section" n="3">
<p> Ἐμοὶ τοῦτο, φιλτάτη, φλεγομένῃ πάρασχε φάρμακον.
Τὸν νεανίσκον εἶδες, τὸν ἅμα ἐμοὶ χθὲς βαδίζοντα;” “Τὸν ἄνδρα” ἔφη “λέγεις τὸν σόν;” ὑπολαβοῦσαπάνυ
κακοήθως ἡ Λευκίππη· ʽτοῦτο γὰρ ἀκήκοα
παρὰ τῶν κατὰ τὴν οἰκίαν.ʼ “Ποῖον ἄνδρα;” <del>ἡ</del> Μελίτη
εἶπεν· “οὐδὲν κοινόν ἐστιν <del>ἐμοὶ</del> καὶ τοῖς λίθοις.
</p>
</div3>
<div3 type="section" n="4">
<p> Ἀλλά με παρευδοκιμεῖ τις νεκρά· οὔτε γὰρ ἐσθίων
οὔτε κοιμώμενος ἐπιλαθέσθαι δύναται τοῦ Λευκίππης
ὀνόματος· τοῦτο γὰρ αὐτὴν καλεῖ. Ἐγὼ δέ, φίλη, μηνῶν
τεσσάρων ἐν Ἀλεξανδρείᾳ δἰ αὐτὸν διέτριψα
δεομένη, λιπαροῦσα, ὑπισχνουμένη, τί γὰρ οὐ λέγουσα,
</p>
</div3>
<div3 type="section" n="5">
<p> τί δὲ οὐ ποιοῦσα τῶν ἀρέσαι δυναμένων. Ὁ δὲ
σιδηροῦς τις ἢ ξύλινος ἦν ἄρα πρὸς τὰς δεήσεις τὰς
ἐμάς, μόλις δὲ τῷ χρόνῳ πείθεται· ἐπείσθη δὲ μέχρι
τῶν ὀμμάτων. Ὄμνυμι γάρ σοι τὴν Ἀφροδίτην αὐτὴν
ὡς ἤδη πέμπτην ἡμέραν αὐτῷ συγκαθεύδουσα
οὕτως ἀνέστην ὡς ἀπ̓ εὐνούχου· ἔοικα δὲ εἰκόνος
ἐρᾶν· μέχρι γὰρ τῶν ὀμμάτων ἔχω τὸν ἐρώμενον.
</p>
</div3>
<div3 type="section" n="6">
<p> Δέομαι δέ σου γυναικὸς γυνὴ τὴν αὐτὴν δέησιν, ἣν
καὶ σύ μου χθὲς ἐδεήθης· δός μοί τι ἐπὶ τοῦτον τὸν
ὑπερήφανον· σώσεις γάρ μου τὴν φυχὴν διαρρεύσασαν
ἤδη.” Ὡς οὖν ἤκουσεν ἡ Λευκίππη,
</p>
</div3>
<div3 type="section" n="7">
<p> ἡσθῆναι
μὲν ἐδόκει τῷ μηδὲν πρὸς τὴν ἄνθρωπόν μοι πεπρᾶχθαι,
φήσασα δὲ ἀνερευνήσειν, εἰ συγχωρήσειεν
αὐτῇ, βοτάνας γενομένη κατὰ τοὺς ἀγρούς, ἀπιοῦσα
<pb id="p.150"/>
ᾤχετο· ἀρνουμένη γὰρ οὐκ ᾤετο πίστιν ἕξειν· ὅθεν
οἶμαι καὶ ἐπηγγείλατο.
</p>
</div3>
<div3 type="section" n="8">
<p>Ἡ μὲν δὴ Μελίτη ῥᾴων ἐγεγόνει
καὶ μόνον ἐλπίσασα· τὰ γὰρ ἡδέα τῶν πραγμάτων
κἂν μήπω παρῇ τέρπει ταῖς ἐλπίσιν.
</p>
</div3>
</div2>
<div2 type="chapter" n="23">
<div3 type="section" n="1">
<p>
 Ἐγὼ δὲ τούτων ἐπιστάμενος οὐδὲν ἠθύμουν μὲν
σκοπῶν πῶς ἂν διακρουσαίμην καὶ τὴν ἐπιοῦσαν
νύκτα τὴν γυναῖκα καὶ πῶς ἂν συντυχεῖν Λευκίππῃ
δυναίμην.
</p>
</div3>
<div3 type="section" n="2">
<p>Ἐδόκει δέ μοι κἀκείνη τὴν ἴσην σπουδὴν
ποιεῖσθαι τοῦ ἀπελθεῖν δἰ αὐτὴν εἰς τοὺς ἀγρούς,
 καὶ περὶ τὴν ἑσπέραν αὖθις ἥκειν. Ἔμελλε τῇ Λευκίππῃ
παρέξειν ὄχημα καὶ Ἡμεῖς δὲ ἐπὶ τὸν πότον
ᾖμεν.
</p>
</div3>
<div3 type="section" n="3">
<p>Ἄρτι δὲ κατακλιθέντων ἡμῶν θόρυβος πολὺς
κατὰ τὸν ἀνδρῶνα ἀκούεται καὶ συνδρομή, καὶ εἰστρέχει
τις τῶν θεραπόντων, ἀσθμαίνων ἅμα καὶ
</p>
</div3>
<div3 type="section" n="4">
<p> λέγων “Θέρσανδρος ζῇ καὶ πάρεστιν.” Ἦν δὲ ὁ Θέρσανδρος
οὗτος ὁ τῆς Μελίτης ἀνήρ, ὃν ἐνόμιζε τεθνηκέναι
κατὰ θάλασσαν. Τῶν γὰρ συνόντων αὐτῷ
τινες οἰκετῶν, ὡς περιετράπη τὸ σκάφος, σωθέντες
καὶ νομίσαντες ἀπολωλέναι, τοῦτο ἀπαγγείλαντες
 ἔτυχον. Ἅμα οὖν ὁ οἰκέτης εἶπε καὶ ὁ Θέρσανδρος
κατὰ πόδας εἰστρέχει· πάντα γὰρ τὰ περὶ ἐμοῦ πυθόμενος
κατὰ τὴν ὁδόν, ἔσπευδε φθάσας καταλαβεῖν
με.
</p>
</div3>
<div3 type="section" n="5">
<p>Ἡ μὲν δὴ Μελίτη ἀνέθορεν ὑπ̓ ἐκπλήξεως τοῦ
παραλόγου καὶ περιβάλλειν ἐπεχείρει τὸν ἄνδρα· ὁ δὲ
 τὴν μὲν ὡς εἶχεν ὠθεῖ μάλα ἐρρωμένως, ἐμὲ δὲ ἰδὼν
καὶ εἰπὼν “ὁ μοιχὸς οὗτοσ” ἐμπηδᾷ καὶ ῥαπίζει με
κατὰ κόρρης πληγὴν θυμοῦ γέμουσαν, ἑλκύσας δὲ
τῶν τριχῶν ῥάσσει πρὸς τοὔδαφος καὶ προσπίπτων
κατακόπτει με πληγαῖς.
</p>
</div3>
<div3 type="section" n="6">
<p>Ἐγὼ δὲ ὥσπερ ἐν μυστηρίῳ
 μηδὲν <del>ᾔδειν</del>, μήθ̓ ὅστις ὁ ἄνθρωπος ἦν μήθ̓ οὗ
χάριν ἔτυπτεν, ὑποπτεύσας δὲ μανικὸν εἶναι ἐδεδοίκειν
ἀμύνασθαι, καίτοι δυνάμενος.
</p>
</div3>
<div3 type="section" n="7">
<p>Ἐπεὶ δὲ ἐκάμομεν
<pb id="p.151"/>
ὁ μὲν τύπτων, ἐγὼ δὲ φιλοσοφῶν, λέγω πρὸς
αὐτὸν ἀναστὰς “τίς ποτε εἶ, ὦ ἄνθρωπε, καὶ τι με
οὕτως ᾐκίσω;” Ὁ δὲ ἔτι μᾶλλον ὀργισθεὶς ὅτι καὶ
φωνὴν ἀφῆκα, ῥαπίζει πάλιν καὶ καλεῖ δεσμὰ καὶ πέδας.
Δεσμεύουσιν οὖν με καὶ ἄγουσιν εἴς τι δωμάτιον.
</p>
</div3>
</div2>
<div2 type="chapter" n="24">
<div3 type="section" n="1">
<p>
 Ἐν ᾧ δὲ ταῦτα ἐπράττετο, λανθάνει με διαρρυεῖσα
ἡ τῆς Λευκίππης ἐπιστολή· ἔτυχον γὰρ αὐτὴν
εἴσω τοῦ χιτωνίσκου προσδεδεμένην ἐκ τῶν τῆς
ὀθόνης θυσάνων ἔχων· καὶ ἡ Μελίτη ἀναιρεῖται λαθοῦσα·
ἐδεδίει γὰρ μή τινα τῶν πρός με αὐτῆς γραμμάτων
ἦν.
</p>
</div3>
<div3 type="section" n="2">
<p> Ὡς δὲ ἀνέγνω καθ̓ ἑαυτὴν γενομένη καὶ
τὸ τῆς Λευκίππης εὗρεν ὄνομα, βάλλεται μὲν εὐθέως
τὴν καρδίαν γνωρίσασα τοὔνομα, οὐ μὴν αὐτὴν ἐνόμιζεν
εἶναι τῷ πολλάκις αὐτὴν ἀκοῦσαι τετελευτηκέναι.
</p>
</div3>
<div3 type="section" n="3">
<p> Ὡς δὲ προϊοῦσα καὶ τοῖς λοιποῖς τῶν γεγραμμένων
ἐνέτυχε, πᾶσαν μαθοῦσα τὴν ἀλήθειαν ἐμεμέριστο
πολλοῖς ἅμα τὴν ψυχήν, αἰδοῖ καὶ ὀργῇ καὶ
ἔρωτι καὶ ζηλοτυπίᾳ· ᾐσχύνετο τὸν ἄνδρα, ὠργίζετο
τοῖς γράμμασιν, ὁ ἔρως ἐμάραινε τὴν ὀργήν, ἐξῆπτε
τὸν ἔρωτα ἡ ζηλοτυπία, καὶ τέλος ἐκράτησεν ὁ ἔρως.
</p>
</div3>
</div2>
<div2 type="chapter" n="25">
<div3 type="section" n="1">
<p>
 Ἦν δὲ πρὸς ἑσπέραν, καὶ ἔτυχεν Θέρσανδρος ἐκ
τῆς πρώτης ὀργῆς πρὸς ἑταῖρόν τινα τῶν ἐγχωρίων
ἐκθορών. Ἡ δὲ διαλεχθεῖσα τῷ τὴν φυλακὴν τὴν
ἐμὴν πεπιστευμένῳ εἰσέρχεται πρός με λαθοῦσα τοὺς
ἄλλους, θεράποντας δύο τοῦ δωματίου προκαθίσασα,
</p>
</div3>
<div3 type="section" n="2">
<p> καὶ καταλαμβάνει χαμαὶ καταβεβλημένον. Παραστᾶσα
οὖν πάντα ἤθελεν εἰπεῖν ὁμοῦ, <del>καὶ</del> τὸ σχῆμα
τοῦ προσώπου τοσαῦτα εἶχεν, ὅσα εἰπεῖν ἤθελεν. “Ὦ δυστυχὴς ἐγὼ καὶ ἐπὶ τῷ ἐμαυτῆς κακῷ τεθεαμένη
σε, τὸ μὲν πρῶτον ἀτέλεστα ἐρασθεῖσα καὶ μετὰ
πάσης ἀνοίας, ἣ καὶ μισουμένη τὸν μισοῦντα φιλῶ
<pb id="p.152"/>
καὶ ὀδυνωμένη τὸν ὀδυνῶντα ἐλεῶ, καὶ οὐδὲ ὕβρις
τὸν ἔρωτα παύει.
</p>
</div3>
<div3 type="section" n="3">
<p>Ὦ ζεῦγος κατ̓ ἐμοῦ γοήτων, ἀνδρὸς
καὶ γυναικός. Ὁ μὲν τοσοῦτόν μου χρόνον κατεγέλα,
ἡ δὲ ἀπῆλθε κομιοῦσά μοι φίλτρον· ἐγὼ δὲ
 ἡ κακοδαίμων ἠγνόουν αἰτοῦσα παρὰ τῶν ἐχθίστων
</p>
</div3>
<div3 type="section" n="4">
<p>κατ̓ ἐμαυτῆς φάρμακον.” Καὶ ἅμα τὴν ἐπιστολὴν
τῆς Λευκίππης μοι προσέρριψεν. Ἰδὼν οὖν καὶ γνωρίσας
ἔφριξα καὶ ἔβλεπον εἰς γῆν ὡς ἐληλεγμένος·
ἡ δὲ ἐτραγῴδει πάλιν “οἴμοι δειλαία τῶν κακῶν· καὶ
 γὰρ τὸν ἄνδρα ἀπώλεσα διὰ σέ, οὐδὲ ἂν ἔχοιμι σὲ
τοῦ λοιποῦ χρόνου κἂν μέχρι τῶν ὀμμάτων τῶν κενῶν,
</p>
</div3>
<div3 type="section" n="5">
<p>ἐπεὶ μὴ δεδύνησαι τούτων πλέον. Οἶδα ὅτι ὁ
ἀνήρ με μισεῖ καὶ μοιχείαν κατέγνωκεν ἐπὶ σοί, μοιχείαν
ἄκαρπον, μοιχείαν ἀναφρόδιτον, ἧς μόνον τὴν
 λοιδορίαν κεκέρδακα. Αἱ μὲν γὰρ ἄλλαι γυναῖκες
μισθὸν τῆς αἰσχύνης ἔχουσι τὴν τῆς ἐπιθυμίας ἡδονήν,
ἐγὼ δὲ ἡ δυστυχὴς τὴν μὲν αἰσχύνην ἐκαρπωσάμην,
</p>
</div3>
<div3 type="section" n="6">
<p>τὸ δὲ τῆς ἡδονῆς οὐδαμοῦ. Ἄπιστε καὶ βάρβαρε·
ἐτόλμησας οὕτως ἐρῶσαν γυναῖκα κατατῆξαι,
 καὶ ταῦτα Ἔρωτος καὶ σὺ δοῦλος ὤν; Οὐκ ἐφοβήθης
αὐτοῦ τὰ μηνίματα; οὐκ ᾐδέσθης αὐτοῦ τὸ πῦρ;
οὐκ ἐτίμησας αὐτοῦ τὰ μυστήρια; οὐ κατέκλασέ σε
ταῦτα τὰ ὄμματα δακρύοντα;
</p>
</div3>
<div3 type="section" n="7">
<p>Ὦ καὶ λῃστῶν ἀγριώτερε·
δάκρυα γὰρ καὶ λῃστὴς αἰσχύνεται. Οὐδέν
 σε ἠρέθισεν εἰς ἀφροδίτην κἂν μίαν, οὐ δέησις, οὐ
χρόνος, οὐχ ἡ τῶν σωμάτων συμπλοκή, ἀλλά, τὸ
πάντων ὑβριστικώτατον, προσαπτόμενος, καταφιλῶν
οὕτως ἀνέστης ὡς ἄλλη γυνή.
</p>
</div3>
<div3 type="section" n="8">
<p>Τίς αὕτη τῶν γάμων
ἡ σκιά; Οὐ μὲν δὴ γεγηρακυίᾳ συνεκάθευδες οὐδ᾽
 ἀποστρεφομένῃ σου τὰς περιπλοκάς, ἀλλὰ καὶ νέᾳ
καὶ φιλούσῃ, εἴποι δ᾽ ἂν ἄλλος ὅτι καὶ καλῇ. Εὐνοῦχε
<pb id="p.153"/>
καὶ ἀνδρόγυνε καὶ κάλλους βάσκανε, ἐπαρῶμαί
σοι δικαιοτάτην ἀράν· οὕτω σε ἀμύναιτο ὁ Ἔρως
εἰς τὰ σά.” </p>
</div3>
</div2>
<div2 type="chapter" n="26">
<div3 type="section" n="1">
<p>
 Ταῦτα ἔλεγε καὶ ἅμα ἔκλαεν· ὡς δὲ ἐσιώπων
ἐγὼ κάτω νενευκώς, μικρὸν διαλιποῦσα λέγει μεταβαλοῦσα “ἃ μὲν εἶπον, ὦ φίλτατε, θυμὸς ἔλεγε καὶ
λύπη· ἃ δὲ νῦν μέλλω λέγειν, ἔρως λέγει. Κἂν ὀργίζωμαι,
</p>
</div3>
<div3 type="section" n="2">
<p> κάομαι· κἂν ὑβρίζωμαι, φιλῶ. Σπεῖσαι
κἂν νῦν, ἐλέησον· οὐκέτι δέομαι πολλῶν ἡμερῶν καὶ
γάμου μακροῦ, ὃν ἡ δυστυχὴς ὠνειροπόλουν ἐπὶ σοί·
ἀρκεῖ μοι κἂν μία συμπλοκή· μικροῦ δέομαι φαρμάκου
πρὸς τηλικαύτην νόσον. Σβέσον μοι ὀλίγον τοῦ
πυρός· εἰ δέ τί σοι προπετῶς ἐθρασυνάμην, σύγγνωθι,
</p>
</div3>
<div3 type="section" n="3">
<p> φίλτατε· ἔρως ἀτυχῶν καὶ μαίνεται. Ἀσχημονοῦσα
οἶδα, ἀλλ̓ οὐκ αἰσχύνομαι τὰ τοῦ Ἔρωτος ἐξαγορεύουσα
μυστήρια. Πρὸς ἄνδρα λαλῶ μεμυημένον· οἶδας
τί πάσχω· τοῖς δὲ ἄλλοις ἀνθρώποις ἀθέατα τὰ
βέλη τοῦ θεοῦ, καὶ οὐκ ἄν τις ἐπιδεῖξαι δύναιτο τὰ
τοξεύματα, μόνοι δὲ οἴδασιν οἱ ἐρῶντες τὰ τῶν
ὁμοίων τραύματα.
</p>
</div3>
<div3 type="section" n="4">
<p> Ἔτι μόνον ἔχω ταύτην τὴν ἡμέραν·
τὴν ὑπόσχεσιν ἀπαιτῶ. Ἀναμνήσθητι τῆς Ἴσιδος,
αἰδέσθητι τοὺς ὅρκους τοὺς ἐκεῖ. Εἰ μὲν γὰρ
καὶ συνοικεῖν ἤθελες, ὥσπερ ὤμοσας, οὐκ ἂν ἐφρόντισα
Θερσάνδρων μυρίων· ἐπεὶ δὲ Λευκίππην εὑρόντι
σοι γάμος ἀδύνατος ἄλλης γυναικός, ἑκοῦσά
σοι τοῦτο παραχωρῶ· οἶδα νικωμένη· οὐκ αἰτῶ πλέον
ἢ δύναμαι τυχεῖν· κατ̓ ἐμοῦ γὰρ πάντα καινά· ἀναβιοῦσι
καὶ νεκροί.
</p>
</div3>
<div3 type="section" n="5">
<p> Ὦ θάλασσα, πλέουσαν μέν με
διέσωσας, σώσασα δὲ μᾶλλον ἀπολώλεκας, δύο ἀποστείλασα
κατ̓ ἐμοῦ νεκρούς· ἤρκει γὰρ Λευκίππη
<pb id="p.154"/>
μόνη ζήσασα, ἵνα μηκέτι λυπῆται Κλειτοφῶν· νῦν
δὲ καὶ ὁ ἄγριος Θέρσανδρος ἡμῖν πάρεστι.
</p>
</div3>
<div3 type="section" n="6">
<p>Τετύπτησαι
βλεπούσης μου, καὶ βοηθεῖν ἡ δυστυχὴς οὐκ
ἠδυνάμην· ἐπὶ τοῦτο τὸ πρόσωπον πληγαὶ κατηνέχθησαν,
 ὦ θεοί. Δοκῶ, τυφλὸς Θέρσανδρος ἦν.
</p>
</div3>
<div3 type="section" n="7">
<p>Ἀλλὰ δέομαι, Κλειτοφῶν δέσποτα ʽδεσπότης γὰρ εἶ
ψυχῆς τῆς ἐμῆσ̓, ἀπόδος σεαυτὸν τήμερον πρῶτα
καὶ ὕστατα· ἐμοὶ δὲ ἡμέραι τὸ βραχὺ τοῦτο πολλαί.
Οὕτω μηκέτι Λευκίππην ἀπολέσειας, οὕτω μηκέτι
μηδὲ ψευδῶς ἀποθάνοι.
</p>
</div3>
<div3 type="section" n="8">
<p> Μὴ ἀτιμάσῃς τὸν ἔρωτα τὸν
ἐμόν, δἰ ὃν τὰ μέγιστα εὐτυχεῖς. Οὗτός σοι Λευκίππην
ἀποδέδωκεν. Εἰ γάρ σου μὴ ἠράσθην ἐγώ,
εἰ γάρ σε μὴ ἐνταῦθα ἤγαγον, ἦν ἂν ἔτι σοι Λευκίππη
νεκρά.
</p>
</div3>
<div3 type="section" n="9">
<p>Εἰσίν, ὦ Κλειτοφῶν, καὶ Τύχης δωρεαί.
 Ἤδη τις θησαυρῷ περιτυχὼν τὸν τόπον τῆς εὑρέσεως
ἐτίμησε, βωμὸν ἤγειρε, θυσίαν προσήνεγκεν, ἐστεφάνωσε
τὴν γῆν· σὺ δὲ παῤ ἐμοὶ θησαυρὸν Ἔρωτος
εὑρὼν ἀτιμάζεις τὴν εὐεργετήσασαν.
</p>
</div3>
<div3 type="section" n="10">
<p>Νόμιζέ σοι τὸν
Ἔρωτα δἰ ἐμοῦ λέγειν “ἐμοὶ χάρισαι τοῦτο, Κλειτοφῶν,
 τῷ σῷ μυσταγωγῷ· μὴ ἀμύητον τὴν Μελίτην
ἀπέλθῃς καταλιπών· καὶ τὸ ταύτης ἐμόν ἐστι πῦρ.” Ἄκουσον δὲ ὡς καὶ τἆλλα μοι μέλει περὶ σοῦ.
</p>
</div3>
<div3 type="section" n="11">
<p>Λυθήσῃ
μὲν γὰρ ἄρτι τῶν δεσμῶν, κἂν Θερσάνδρῳ μὴ
δοκῇ· καταγωγῆς δὲ τεύξῃ τοσούτων ἡμερῶν, ὅσων ἂν
 θέλῃς, πρὸς ἐμὸν σύντροφον· ἕωθεν δὲ καὶ τὴν Λευκίππην
παρέσεσθαι προσδόκα.
</p>
</div3>
<div3 type="section" n="12">
<p>Διανυκτερεύσειν γὰρ
ἔλεγεν εἰς τὸν ἀγρὸν βοτανῶν ἕνεκεν χάριν, ὡς ἐν
ὄψει τῆς σελήνης αὐτὰς ἀναλάβοι. Οὕτως γάρ μου
κατεγέλα· ᾔτησα γὰρ φάρμακον παῤ αὐτῆς ὡς Θετταλῆς
 κατὰ σοῦ. Τί γὰρ ἠδυνάμην ἔτι ποιεῖν ἀποτυγχάνουσα
ἢ βοτάνας ζητεῖν καὶ φάρμακα; αὕτη γὰρ
τῶν ἐν ἔρωτι δυστυχούντων ἡ καταφυγή.
</p>
</div3>
<div3 type="section" n="13">
<p>Ὁ Θέρσανδρος
<pb id="p.155"/>
δέ, ὡς καὶ περὶ τούτου θαρρήσῃς, ἐξεπήδησε
πρὸς ἑταῖρον αὑτοῦ, ἐξιστάμενος ἐμοὶ τῆς οἰκίας
ὑπὸ ὀργῆς· δοκεῖ δ᾽ ἔμοιγε θεός τις αὐτὸν ἐντεῦθεν
ἐξεληλακέναι, ἵνα σου τὰ τελευταῖα ταῦτα δυνηθῶ
τυχεῖν. Ἀλλά μοι σαυτὸν ἀπόδος.” </p>
</div3>
</div2>
<div2 type="chapter" n="27">
<div3 type="section" n="1">
<p>
 Ταῦτα φιλοσοφήσασα ʽδιδάσκει γὰρ ὁ Ἔρως καὶ
λόγουσ̓ ἔλυε τὰ δεσμὰ καὶ τὰς χεῖρας κατεφίλει καὶ
τοῖς ὀφθαλμοῖς καὶ τῇ καρδίᾳ προσέφερε καὶ εἶπεν “ὁρᾷς πῶς πηδᾷ καὶ πάλλει πυκνὸν παλμὸν ἀγωνίας
γέμοντα καὶ ἐλπίδος “γένοιτο δὲ καὶ ἡδονῆσ” καὶ
</p>
</div3>
<div3 type="section" n="2">
<p> ἔοικεν ἱκετεύειν σε τῷ πηδήματι.” Ὡς οὖν με ἔλυσε
καὶ περιέβαλε κλάουσα, ἔπαθόν τι ἀνθρώπινον, καὶ
ἀληθῶς ἐφοβήθην τὸν Ἔρωτα μή μοι γένηται μήνιμα
ἐκ τοῦ θεοῦ καὶ ἄλλως ὅτι Λευκίππην ἀπειλήφειν,
καὶ ὅτι μετὰ ταῦτα τῆς Μελίτης ἀπαλλάττεσθαι
ἔμελλον, καὶ ὅτι οὐδὲ γάμος ἔτι τὸ πραττόμενον ἦν,
</p>
</div3>
<div3 type="section" n="3">
<p> ἀλλὰ φάρμακον ὥσπερ ψυχῆς νοσούσης. Περιβαλούσης
οὖν ἠνειχόμην καὶ περιπλεκομένης πρὸς τὰς περιπλοκὰς
οὐκ ἀντέλεγον· καὶ ἐγένετο ὅσα ὁ Ἔρως
ἤθελεν οὔτε στρωμνῆς ἡμῶν δεηθέντων οὔτε ἄλλου
τινὸς τῶν εἰς παρασκευὴν ἀφροδισίων.
</p>
</div3>
<div3 type="section" n="4">
<p> Αὐτουργὸς
γὰρ ὁ Ἔρως καὶ αὐτοσχέδιος σοφιστὴς καὶ πάντα τόπον
αὑτῷ τιθέμενος μυστήριον. Τὸ δ᾽ ἀπερίεργον
εἰς Ἀφροδίτην ἥδιον μᾶλλον τοῦ πολυπράγμονος·
αὐτοφυῆ γὰρ ἔχει τὴν ἡδονήν.
</p>
</div3>
</div2>
</div1>
<div1 type="book" n="6">
<div2 type="chapter" n="1">
<div3 type="section" n="1">
<p>
Ἐπεὶ οὖν τὴν Μελίτην ἰασάμην, λέγω πρὸς αὐτὴν “ἀλλ̓ ὅπως μοι τῆς φυγῆς παράσχῃς τὴν ἀσφάλειαν
<pb id="p.156"/>
καὶ τἆλλα ὅσα ὑπέσχου περὶ Λευκίππης.” “Μὴ
φροντίσῃσ” εἶπε “τοῦ γε κατ̓ ἐκείνην μέρους, ἀλλ̓
ἤδη νόμιζε Λευκίππην ἔχειν· σὺ δὲ ἔνδυθι τὴν
ἐσθῆτα τὴν ἐμὴν καὶ κλέπτε τὸ πρόσωπον τῷ πέπλῳ.
</p>
</div3>
<div3 type="section" n="2">
<p> Ἡγήσεται δέ σοι τῆς ἐπὶ τὰς θύρας ὁδοῦ Μελανθώ,
περιμένει δέ σε καὶ νεανίσκος ἐπ̓ αὐταῖς ταῖς θύραις,
ᾧ προστεταγμένον ἐστὶν ἐξ ἐμοῦ κομίσαι σε εἰς τὴν
οἰκίαν, οὗ καὶ Κλεινίαν καὶ Σάτυρον εὑρήσεις καὶ
</p>
</div3>
<div3 type="section" n="3">
<p>Λευκίππη σοι παρέσται.” Ταῦτα ἅμα λέγουσα ἐσκεύασέ
 με ὡς ἑαυτὴν καὶ καταφιλοῦσα “ὡς εὐμορφότεροσ” ἔφη “παρὰ πολὺ γέγονας τῇ στολῇ. Τοιοῦτον
Ἀχιλλέα ποτε ἐθεασάμην ἐν γραφῇ. Ἀλλά μοι, φίλτατε,
σώζοιο, καὶ τὴν ἐσθῆτα ταύτην φύλαττε μνήμην·
ἐμοὶ δὲ τὴν σὴν κατάλιπε, ὡς ἂν ἔχοιμι ἐνδυομένη
</p>
</div3>
<div3 type="section" n="4">
<p> σοι περικεχύσθαι.” Δίδωσι δέ μοι καὶ χρυσοῦς
ἑκατὸν καὶ καλεῖ τὴν Μελανθώ· θεράπαινα δὲ ἦν
αὕτη τῶν πιστῶν καὶ ἐφήδρευε ταῖς θύραις. Ὡς δὲ
εἰσῆλθε, λέγει περὶ ἐμοῦ τὰ συγκείμενα καὶ κελεύει
πάλιν ἀναστρέφειν πρὸς αὐτήν, ἐπειδὰν ἔξω γένωμαι
 τῶν θυρῶν.
</p>
</div3>
</div2>
<div2 type="chapter" n="2">
<div3 type="section" n="1">
<p>
Ἐγὼ μὲν δὴ τοῦτον τὸν τρόπον ὑπεκδύομαι, καὶ
ὁ φύλαξ τοῦ οἰκήματος ἀνεχώρησε νομίσας τὴν δέσποιναν
εἶναι, νευσάσης αὐτῷ τῆς Μελανθοῦς· καὶ
διὰ τῶν ἐρήμων τῆς οἰκίας ἐπί τινα θύραν οὐκ ἐν
 ὁδῷ κειμένην ἔρχομαι, καί με ὁ πρὸς τῆς Μελίτης
ταύτῃ προστεταγμένος ἀπολαμβάνει.
</p>
</div3>
<div3 type="section" n="2">
<p>Ἀπελεύθερος
δὲ οὗτος τῶν συμπεπλευκότων ἦν ἡμῖν καὶ ἄλλως
ἐμοὶ κεχαρισμένος. Ὡς δὲ ἀνέστρεψεν ἡ Μελανθώ,
καταλαμβάνει τὸν φρουρὸν ἄρτι ἐπικλείσαντα τὸ
οἴκημα, καὶ ἀνοίγειν ἐκέλευσεν αὖθις.
</p>
</div3>
<div3 type="section" n="3">
<p> Ὡς δὲ ἀνέῳξε,
καὶ παρελθοῦσα ἐμήνυσε τῇ Μελίτῃ τὴν ἔξοδον τὴν
ἐμήν, καλεῖ τὸν φύλακα· κἀκεῖνος, ὡς τὸ εἰκός,
<pb id="p.157"/>
θέαμα ἰδὼν παραδοξότατον ἐξεπλάγη καὶ ἔστη σιωπῇ.
</p>
</div3>
<div3 type="section" n="4">
<p> Λέγει οὖν πρὸς αὐτὸν “οὐκ ἀπιστοῦσά σοι μὴ
οὐκ ἐθελήσῃς ἀφεῖναι Κλειτοφῶντα, ταύτης ἐδεήθην
τῆς κλοπῆς, ἀλλ̓ ἵνα σοι πρὸς Θέρσανδρον ἡ τῆς
αἰτίας ἀπόλυσις ᾖ ὡς οὐ συνεγνωκότι.
</p>
</div3>
<div3 type="section" n="5">
<p> Χρυσοῖ δέ
σοι οὗτοι δῶρον δέκα, δῶρον μέν, ἂν ἐνταῦθα μείνῃς,
παρὰ Κλειτοφῶντος· ἐὰν δὲ νομίσῃς φυγεῖν
βέλτιον, ἐφόδιον.” Καὶ ὁ Πασίων ʽτοῦτο γὰρ ἦν
ὄνομα τῷ φύλακἰ “πάνυ” ἔφη “δέσποινα, τὸ σοὶ δοκοῦν
</p>
</div3>
<div3 type="section" n="6">
<p> κἀμοὶ δοκεῖ καλῶς ἔχειν.” Ἔδοξεν οὖν τῇ Μελίτῃ
τὸ νῦν ἀναχωρεῖν· ὅταν δ᾽ ἐν καλῷ θῆται τὰ
πρὸς τὸν ἄνδρα καὶ γένηται τὰ τῆς ὀργῆς ἐν γαλήνῃ, τότε μετιέναι.
</p>
</div3>
</div2>
<div2 type="chapter" n="3">
<div3 type="section" n="1">
<p>
 Καὶ ὁ μὲν οὕτως ἔπραξεν· ἐμοὶ δὲ ἡ συνήθης τύχη
πάλιν ἐπιτίθεται καὶ συντίθεται κατ̓ ἐμοῦ δρᾶμα καινόν·
ἐπάγει γάρ μοι τὸν Θέρσανδρον αὖθις ἐπανελθόντα.
Μεταπεισθεὶς γὰρ ὑπὸ τοῦ φίλου, πρὸς ὃν
ᾤχετο, μὴ ἀπόκοιτος γενέσθαι, δειπνήσας πάλιν
ἀνέστρεφεν ἐπὶ τὴν οἰκίαν.
</p>
</div3>
<div3 type="section" n="2">
<p> Ἦν δὲ τῆς Ἀρτέμιδος
ἱερομηνία, καὶ μεθυόντων πάντα μεστά, ὥστε καὶ
δἰ ὅλης <del>τῆς</del> νυκτὸς τὴν ἀγορὰν ἅπασαν κατεῖχε
πλῆθος ἀνθρώπων. Κἀγὼ μὲν ἐδόκουν τοῦτο μόνον
εἶναι δεινόν· ἐλελήθει δὲ καὶ ἄλλο τεχθέν μοι χαλεπώτερον.
</p>
</div3>
<div3 type="section" n="3">
<p> Ὁ γὰρ Σωσθένης ὁ τὴν Λευκίππην ὠνησάμενος,
ὃν ἡ Μελίτη τῆς τῶν ἀγρῶν ἐκέλευσεν ἀποστῆναι
διοικήσεως, μαθὼν παρεῖναι τὸν δεσπότην
τούς τε ἀγροὺς οὐκέτι ἀφῆκε τήν τε Μελίτην ἤθελεν
ἀμύνασθαι.
</p>
</div3>
<div3 type="section" n="4">
<p> Καὶ πρῶτον μὲν φθάσας καταμηνύει
μου πρὸς τὸν Θέρσανδρον· ὁ γὰρ διαβαλὼν αὐτὸς
<pb id="p.158"/>
ἦν· ἔπειτα καὶ περὶ Λευκίππης λέγει τι πάνυ πιθανῶς
πλασάμενος. Ἐπεὶ γὰρ αὐτὸς αὐτῆς ἀπεγνώκει
τυχεῖν, μαστροπεύει πρὸς τὸν δεσπότην, ὡς ἂν
αὐτὸν τῆς Μελίτης ἀπαγάγοι, “κόρην ἐωνησάμην,
</p>
</div3>
<div3 type="section" n="5">
<p> ὦ δέσποτα, χρῆμά τι κάλλους ἄπιστον. Οὕτως αὐτὴν
πιστεύσειας ἀκούων, ὡς ἰδών. Ταύτην ἐφύλαττόν
σοι· καὶ γὰρ ἠκηκόειν ζῶντά σε, καὶ ἐπίστευον,
διόπερ ἤθελον· ἀλλ̓ οὐκ ἐξέφαινον, ἵνα τὴν δέσποιναν
ἐπ̓ αὐτοφώρῳ καταλάβοις, καὶ μή σου καταγελῴη
μοιχὸς ἄτιμος καὶ ξένος.
</p>
</div3>
<div3 type="section" n="6">
<p> Ἀφῄρηται δὲ ταύτην
χθὲς ἡ δέσποινα καὶ ἔμελλεν ἀποπέμψειν· ἡ τύχη δὲ
ἐτήρησέ σοι, ὥστε τοσοῦτον κάλλος λαβεῖν. Ἔστι
δὲ νῦν ἐν τοῖς ἀγροῖς, οὐκ οἶδ᾽ ὅπως πρὸς αὐτῆς
ἀπεσταλμένη. Πρὶν οὖν αὖθις ἐπανελθεῖν, εἰ θέλεις,
 κατακλείσας αὐτὴν φυλάξω σοι, ὡς ὑπὸ σοὶ γένοιτο.” </p>
</div3>
</div2>
<div2 type="chapter" n="4">
<div3 type="section" n="1">
<p>
Ἐπῄνεσεν ὁ Θέρσανδρος καὶ ἐκέλευσε τοῦτο
ποιεῖν. Ἔρχεται δὴ σπουδῇ μάλα ὁ Σωσθένης εἰς
τοὺς ἀγρούς, καὶ τὴν καλύβην ἑωρακώς, ἔνθα ἡ Λευκίππη
 διανυκτερεύειν ἔμελλε, δύο τῶν ἐργατῶν παραλαβών,
τοὺς μὲν κελεύει τὰς θεραπαινίδας, αἵπερ
ἦσαν ἅμα τῇ Λευκίππῃ παροῦσαι, περιελθεῖν δόλῳ
καὶ καλεσαμένους ὅτι πορρωτάτω διατρίβειν ἔχοντας
ἐφ̓ ὁμιλίᾳ·
</p>
</div3>
<div3 type="section" n="2">
<p>δύο δὲ ἄλλους ἐπαγαγών, ὡς εἶδε τὴν
 Λευκίππην μόνην, εἰσπηδήσας καὶ τὸ στόμα ἐπισχὼν
συναρπάζει καὶ κατὰ θάτερα τῆς τῶν θεραπαινίδων
ἐκτροπῆς χωρεῖ, φέρων εἴς τι δωμάτιον ἀπόρρητον,
καὶ καταθέμενος λέγει πρὸς αὐτήν “ἥκω σοι φέρων
σωρὸν ἀγαθῶν, ἀλλ̓ ὅπως εὐτυχήσασα μὴ ἐπιλήσῃ
μου.
</p>
</div3>
<div3 type="section" n="3">
<p> Μὴ γὰρ φοβηθῇς ταύτην τὴν ἁρπαγήν, μηδὲ
<pb id="p.159"/>
ἐπὶ κακῷ τῷ σῷ γεγονέναι δόξῃς· αὕτη γὰρ τὸν δεσπότην
τὸν ἐμὸν ἐραστήν σοι προξενεῖ.” Ἡ μὲν δὴ τῷ παραλόγῳ τῆς συμφορᾶς ἐκπλαγεῖσα
ἐσιώπησεν, ὁ δὲ ἐπὶ τὸν Θέρσανδρον ἔρχεται
καὶ λέγει τὰ πεπραγμένα· ἔτυχε δὲ ὁ Θέρσανδρος
ἐπανιὼν εἰς τὴν οἰκίαν.
</p>
</div3>
<div3 type="section" n="4">
<p> Τοῦ δὲ Σωσθένους αὐτῷ
μηνύσαντος τὰ περὶ τῆς Λευκίππης καὶ κατατραγῳδοῦντος
αὐτῆς τὸ κάλλος, μεστὸς γενόμενος ἐκ τῶν
εἰρημένων ὡσεὶ κάλλους φαντάσματος, φύσει καλοῦ,
παννυχίδος οὔσης καὶ ὄντων μεταξὺ τεττάρων σταδίων
ἐπὶ τοὺς ἀγρούς, ἡγεῖσθαι κελεύσας ἐπ̓ αὐτὴν χωρεῖν ἔμελλεν.
</p>
</div3>
</div2>
<div2 type="chapter" n="5">
<div3 type="section" n="1">
<p>Ἐν τούτῳ δὲ ἐγὼ τὴν ἐσθῆτα τῆς Μελίτης εἶχον
ἠμφιεσμένος καὶ ἀπερισκέπτως ἐμπίπτω κατὰ πρόσωπον
αὐτοῖς, καί με ὁ Σωσθένης πρῶτος γνωρίσας “ἀλλ̓ ἰδοὺ” φησὶν “οὗτος ὁ μοιχὸς βακχεύων ἡμῖν
</p>
</div3>
<div3 type="section" n="2">
<p> ἔπεισι καὶ τῆς σῆς γυναικὸς ἔχων λάφυρα.” Ὁ μὲν
οὖν νεανίσκος ἔτυχε προηγούμενος καὶ προϊδὼν
ἀποφεύγει, μὴ λαβὼν καιρὸν ὑπὸ δέους κἀμοὶ προμηνῦσαι·
ἐμὲ δὲ ἰδόντες συλλαμβάνουσι, καὶ ὁ
Θέρσανδρος βοᾷ, καὶ πλῆθος τῶν παννυχιζόντων
συνέρρει.
</p>
</div3>
<div3 type="section" n="3">
<p> Ἔτι μᾶλλον οὖν ὁ Θέρσανδρος ἐδεινοπάθει,
ῥητὰ μὲν καὶ ἄρρητα βοῶν, τὸν μοιχόν, τὸν
λωποδύτην· ἄγει δέ με εἰς τὸ δεσμωτήριον καὶ παραδίδωσιν
ἔγκλημα μοιχείας ἐπιφέρων.
</p>
</div3>
<div3 type="section" n="4">
<p> Ἐμὲ δὲ ἐλύπει
τούτων μὲν οὐδέν, οὔθ̓ ἡ τῶν δεσμῶν ὕβρις οὔθ̓
ἡ τῶν λόγων αἰκία· καὶ γὰρ ἐθάρρουν τῷ λόγῳ περιέσεσθαι
μὴ μοιχὸς εἶναι, γῆμαι δὲ ἐμφανῶς· δέος
δέ με περὶ τῆς Λευκίππης εἶχεν οὔπω σαφῶς
αὐτὴν ἀπολαβόντα.
</p>
</div3>
<div3 type="section" n="5">
<p> Ψυχαὶ δὲ πεφύκασι μάντεις
τῶν κακῶν, ἐπεὶ τῶν γε ἀγαθῶν ἥκιστα ἐκ μαντείας
εὐστοχοῦμεν. Οὐδὲν οὖν ὑγιὲς ἐνενόουν
<pb id="p.160"/>
περὶ τῆς Λευκίππης, ἀλλ̓ ἦν ὕποπτά μοι πάντα καὶ μεστὰ δείματος.</p>
</div3>
</div2>
<div2 type="chapter" n="6">
<div3 type="section" n="1">
<p>
Ἐγὼ μὲν οὖν οὕτως εἶχον τὴν ψυχὴν κακῶς· ὁ
δὲ Θέρσανδρος ἐμβαλών με εἰς τὸ δεσμωτήριον, ὡς
 εἶχεν ὁρμῆς ἐπὶ τὴν Λευκίππην ἵεται. Ὡς δὲ παρῆσαν
ἐπὶ τὸ δωμάτιον, καταλαμβάνουσιν αὐτὴν χαμαὶ
κειμένην, ἐν νῷ καθεστηκυῖαν ὧν ἔτυχεν ὁ Σωσθένης
εἰπών, ἐμφαίνουσαν τοῖς προσώποις λύπην
ὁμοῦ καὶ δέος.
</p>
</div3>
<div3 type="section" n="2">
<p>Ὁ γὰρ νοῦς οὔ μοι δοκεῖ λελέχθαι
 καλῶς ἀόρατος εἶναι τὸ παράπαν· φαίνεται γὰρ ἀκριβῶς
ὡς ἐν κατόπτρῳ τῷ προσώπῳ· ἡσθείς τε γὰρ
ἐξέλαμψε τοῖς ὀφθαλμοῖς εἰκόνα χαρᾶς, καὶ ἀνιαθεὶς
συνέστειλε τὸ πρόσωπον εἰς τὴν ὄψιν τῆς συμφορᾶς.
</p>
</div3>
<div3 type="section" n="3">
<p>Ὡς οὖν ἤκουσεν ἡ Λευκίππη ἀνοιγομένων τῶν θυρῶν “ἦν δ᾽ ἔνδον λύχνοσ” , ἀνανεύσασα μικρὸν αὖθις τοὺς
ὀφθαλμοὺς κατέβαλεν. Ἰδὼν δὲ ὁ Θέρσανδρος τὸ
κάλλος ἐκ παραδρομῆς, ὡς ἁρπαζομένης ἀστραπῆς
ʽμάλιστα γὰρ ἐν τοῖς ὀφθαλμοῖς κάθηται τὸ κάλλοσ̓,
ἀφῆκε τὴν ψυχὴν ἐπ̓ αὐτὴν καὶ εἱστήκει τῇ θέᾳ δεδεμένος,
 ἐπιτηρῶν πότε αὖθις ἀναβλέψει πρὸς αὐτόν.
</p>
</div3>
<div3 type="section" n="4">
<p>Ὡς δὲ ἔνευσεν εἰς τὴν γῆν, λέγει “τί κάτω βλέπεις,
γύναι; τί δέ σου τὸ κάλλος τῶν ὀφθαλμῶν εἰς τὴν
γῆν καταρρεῖ; ἐπὶ τοὺς ὀφθαλμοὺς μᾶλλον ῥεέτω τοὺς ἐμούς.” </p>
</div3>
</div2>
<div2 type="chapter" n="7">
<div3 type="section" n="1">
<p>
 Ἡ δὲ ὡς ἤκουσεν, ἐνεπλήσθη δακρύων, καὶ
εἶχεν αὐτῆς ἴδιον κάλλος καὶ τὰ δάκρυα. Δάκρυον
γὰρ ὀφθαλμὸν ἀνίστησι καὶ ποιεῖ προπετέστερον·
κἂν μὲν ἄμορφος ᾖ καὶ ἄγροικος, προστίθησιν εἰς
δυσμορφίαν· ἐὰν δὲ ἡδὺς καὶ τοῦ μέλανος ἔχων τὴν
 βαφὴν ἠρέμα τῷ λευκῷ στεφανούμενος, ὅταν τοῖς
δάκρυσιν ὑγρανθῇ, ἔοικε πηγῆς ἐγκύμονι μαζῷ.
</p>
</div3>
<div3 type="section" n="2">
<p>Χεομένης δὲ τῆς τῶν δακρύων ἅλμης περὶ τὸν
<pb id="p.161"/>
κύκλον, τὸ μὲν <del>λευκὸν</del> πιαίνεται, τὸ δὲ μέλαν
πορφύρεται, καὶ ἔστιν ὅμοιον τὸ μὲν ἴῳ, τὸ δὲ ναρκίσσῳ·
τὰ δὲ δάκρυα τῶν ὀφθαλμῶν ἔνδον εἱλούμενα
γελᾷ.
</p>
</div3>
<div3 type="section" n="3">
<p> Τοιαῦτα Λευκίππης ἦν τὰ δάκρυα, αὐτὴν τὴν
λύπην εἰς κάλλος νενικηκότα· εἰ δὲ ἠδύνατο παγῆναι
πεσόντα, καινὸν ἂν εἶχεν ἤλεκτρον ἡ γῆ. Ὁ δὲ
Θέρσανδρος ἰδὼν πρὸς μὲν τὸ κάλλος ἐκεχήνει, πρὸς
δὲ τὴν λύπην ἐξεμεμήνει καὶ τοὺς ὀφθαλμοὺς δακρύων
ἐγκύους εἶχεν.
</p>
</div3>
<div3 type="section" n="4">
<p> Ἔστι μὲν γὰρ φύσει δάκρυον
ἐπαγωγότατον ἐλέου τοῖς ὁρῶσι, τὸ δὲ τῶν γυναικῶν
μᾶλλον· ὅσῳ <del>γὰρ</del> θαλερώτερον, τοσούτῳ καὶ γοητότερον.
Ἐὰν δὲ ἡ δακρύουσα ᾖ καὶ καλὴ καὶ ὁ θεατὴς
ἐραστής, οὐδ᾽ ὀφθαλμὸς ἀτρεμεῖ, ἀλλὰ τὸ δακρύον
ἐμιμήσατο.
</p>
</div3>
<div3 type="section" n="5">
<p> Ἐπειδὴ γὰρ εἰς τὰ ὄμματα τῶν
καλῶν τὸ κάλλος κάθηται, ῥέον ἐκεῖθεν ἐπὶ τοὺς
ὀφθαλμοὺς τῶν ὁρώντων ἵσταται καὶ τῶν δακρύων
τὴν πηγὴν συνεφέλκεται. Ὁ δὲ ἐραστὴς δεξάμενος
ἄμφω τὸ μὲν κάλλος εἰς τὴν ψυχὴν ἥρπασε, τὸ δὲ
δάκρυον εἰς τοὺς ὀφθαλμοὺς ἐτήρησεν, ὁραθῆναι δὲ
εὔχεται, καὶ ἀποψήσασθαι δυνάμενος οὐκ ἐθέλει,
ἀλλὰ τὸ δάκρυον, ὡς δύναται, κατέχει καὶ φοβεῖται
μὴ πρὸ καιροῦ φύγῃ.
</p>
</div3>
<div3 type="section" n="6">
<p> Ὁ δὲ καὶ τῶν ὀφθαλμῶν τὴν
κίνησιν ἐπέχει, μὴ πρὶν τὸν ἐρώμενον ἰδεῖν ταχὺ θελήσῃ
πεσεῖν· μαρτυρίαν γὰρ ταύτην νενόμικεν ὅτι
καὶ φιλεῖ.
</p>
</div3>
<div3 type="section" n="7">
<p> Τοιοῦτό τι τῷ Θερσάνδρῳ συμβεβήκει·
ἐδάκρυε γὰρ πρὸς ἐπίδειξιν, παθὼν μέν τι, κατὰ τὸ
εἰκός, ἀνθρώπινον, καλλωπιζόμενος δὲ πρὸς τὴν
Λευκίππην, ὡς διὰ τοῦτο δεδακρυμένος, ὅτι κἀκείνη
δακρύει.
</p>
</div3>
<div3 type="section" n="8">
<p> Λέγει οὖν πρὸς τὸν Σωσθένην προσκύψας “νῦν μὲν αὐτὴν θεράπευσον, ὁρᾷς γὰρ ὡς ἔχει λύπης·
ὥστε ὑπεκστήσομαι καὶ μάλα ἄκων, ὡς <del>ἂν</del> μὴ
ὀχληρὸς εἴην· ὅταν δ᾽ ἡμερώτερον διατεθῇ, τότε
<pb id="p.162"/>
αὐτῇ διαλεχθήσομαι.
</p>
</div3>
<div3 type="section" n="9">
<p>Σὺ δέ, ὦ γύναι, θάρρει· ταχὺ
γὰρ σου ταῦτα τὰ δάκρυα ἰάσομαι.” Εἶτα πρὸς τὸν
Σωσθένην πάλιν ἐξιὼν “ὅπως εἴπῃς τὰ εἰκότα περὶ
ἐμοῦ· ἕωθεν δὲ ἧκε πρός με κατορθώσασ” ἔφη. Ἐπὶ
 τούτοις ἀπηλλάττετο.
</p>
</div3>
</div2>
<div2 type="chapter" n="8">
<div3 type="section" n="1">
<p>
Ἐν ᾧ δὲ ταῦτα ἐπράττετο, ἔτυχεν ἐπὶ τὴν Λευκίππην
μετὰ τὴν πρός με ὁμιλίαν εὐθὺς εἰς τοὺς
ἀγροὺς ἡ Μελίτη νεανίσκον ἀποστείλασα, ἐπείγειν
αὐτὴν εἰς τὴν ἐπάνοδον, μηδὲν ἔτι δεομένη φαρμάκων.
</p>
</div3>
<div3 type="section" n="2">
<p> Ὡς οὖν ἧκεν οὗτος εἰς τοὺς ἀγρούς, καταλαμβάνει
τὰς θεραπαινίδας ζητούσας τὴν Λευκίππην καὶ
πάνυ τεταραγμένας· ὡς δὲ ἦν οὐδαμοῦ, δρόμῳ φθάσας
ἀπήγγειλε τὸ συμβάν.
</p>
</div3>
<div3 type="section" n="3">
<p>Ἡ δὲ ὡς ἤκουσε τὰ περὶ
ἐμοῦ, ὡς εἴην εἰς τὸ δεσμωτήριον ἐμβληθείς, εἶτα
 περὶ τῆς Λευκίππης, ὡς ἀφανὴς ἐγένετο, νέφος αὐτῆς
κατεχύθη λύπης.
</p>
</div3>
<div3 type="section" n="4">
<p>Καὶ τὸ μὲν ἀληθὲς οὐκ εἶχεν εὑρεῖν,
ὑπενόει δὲ τὸν Σωσθένην· βουλομένη δὲ φανερὰν
αὐτῆς τὴν ζήτησιν ποιήσασθαι διὰ τοῦ Θερσάνδρου,
τέχνην λόγων ἐπενόησεν, ἥτις μεμιγμένην εἶχε τῷ
 σοφίσματι τὴν ἀλήθειαν.
</p>
</div3>
</div2>
<div2 type="chapter" n="9">
<div3 type="section" n="1">
<p>
Ἐπεὶ γὰρ ὁ Θέρσανδρος εἰσελθὼν εἰς τὴν οἰκίαν
ἐβόα πάλιν “<del>σὺ</del> τὸν μοιχὸν ἐξέκλεψας· σὺ τῶν
δεσμῶν ἐξέλυσας καὶ τῆς οἰκίας ἐξαπέστειλας· σὸν τὸ
ἔργον· τί οὖν οὐκ ἠκολούθεις αὐτῷ; τί δὲ ἐνταῦθα
 μένεις, ἀλλ̓ οὐκ ἄπει πρὸς τὸν ἐρώμενον, ἵνα αὐτὸν
ἴδῃς στερροτέροις δεσμοῖς δεδεμένον;” ἡ Μελίτη “ποῖον μοιχόν;” ἔφη· “τί πάσχεις; εἰ γὰρ θέλεις
τὴν μανίαν ἀφεὶς ἀκοῦσαι τὸ πᾶν, μαθήσῃ ῥᾳδίως
τὴν ἀλήθειαν.
</p>
</div3>
<div3 type="section" n="2">
<p>Ἓν οὖν σου δέομαι, γενοῦ μοι δικαστὴς
 ἴσος, καὶ καθήρας μέν σου τὰ ὦτα τῆς διαβολῆς,
ἐκβαλὼν δὲ τῆς καρδίας τὴν ὀργήν, τὸν δὲ λογισμὸν
ἐπιστήσας κριτὴν ἀκέραιον ἄκουσον. Ὁ νεανίσκος
<pb id="p.163"/>
οὗτος οὔτε μοιχὸς ἦν ἐμὸς οὔτ̓ ἀνήρ, ἀλλὰ τὸ μὲν
γένος ἀπὸ Φοινίκης, Τυρίων οὐδενὸς δεύτερος·
ἔπλευσε δὲ καὶ αὐτὸς οὐκ εὐτυχῶς, ἀλλὰ πᾶς ὁ φόρτος
αὐτοῦ γέγονε τῆς θαλάσσης.
</p>
</div3>
<div3 type="section" n="3">
<p> Ἀκούσασα τὴν τύχην
ἠλέησα καὶ ἀνεμνήσθην σου, καὶ παρέσχον ἑστίαν “τάχα” λέγουσα “καὶ Θέρσανδρος οὕτω που πλανᾶται·
τάχα” λέγουσα “τὶς κἀκεῖνον ἐλεήσει γυνή. Εἰ δὲ τῷ
ὄντι τέθνηκε κατὰ τὴν θάλασσαν, ὡς ἡ φήμη λέγει,
</p>
</div3>
<div3 type="section" n="4">
<p> φέρε πάντα τιμήσωμεν τὰ ναυάγια.” Πόσους καὶ ἄλλους
ἔθρεψα νεναυαγηκότας; πόσους ἔθαψα τῆς θαλάσσης
νεκρούς; Εἰ ξύλον ἐκ ναυαγίας τῇ γῇ προσπεσὸν
ἐλάμβανον, “τάχα” ἔλεγον “ἐπὶ ταύτης τῆς νεὼς
</p>
</div3>
<div3 type="section" n="5">
<p> Θέρσανδρος ἔπλει.” Εἷς δὴ καὶ οὗτος ἦν τῶν ἐκ τῆς
θαλάσσης σωζομένων· ἐχαριζόμην σοὶ τιμῶσα τοῦτον.
Ἔπλευσεν ὥσπερ σύ· ἐτίμων φίλτατε, τῆς <del>σῆς</del>
συμφορᾶς τὴν εἰκόνα. Πῶς οὖν ἐνταῦθα συνεπηγόμην;
</p>
</div3>
<div3 type="section" n="6">
<p> ὁ λόγος ἀληθής. Ἔτυχε μὲν πενθῶν γυναῖκα,
ἡ δ᾽ ἄρα ἐλάνθανεν οὐκ ἀποθανοῦσα· τοῦτό τις αὐτῷ
καταγορεύει καὶ ὡς ἐνταῦθα εἴη παρά τινι τῶν
ἡμετέρων ἐπιτρόπων· Σωσθένην δὲ ἔλεγε. Καὶ οὕτως
εἶχε·
</p>
</div3>
<div3 type="section" n="7">
<p> τὴν γὰρ ἄνθρωπον ἥκοντες εὕρομεν. Διὰ
τοῦτο ἠκολούθησέ μοι. Ἔχεις τὸν Σωσθένην, πάρεστιν
ἡ γυνὴ κατὰ τοὺς ἀγρούς. Ἐξέτασον τῶν
λεχθέντων ἕκαστον. Εἴ τι ἐψευσάμην, μεμοίχευμαι.” </p>
</div3>
</div2>
<div2 type="chapter" n="10">
<div3 type="section" n="1">
<p>
 Ταῦτα δὲ ἔλεγε προσποιησαμένη τὸν ἀφανισμὸν
τῆς Λευκίππης μὴ ἐγνωκέναι· ταμιευσαμένη αὖθις,
εἰ ζητήσει ὁ Θέρσανδρος εὑρεῖν τὴν ἀλήθειαν, τὰς
θεραπαινίδας ἀγαγεῖν, αἷς συναπελθοῦσα ἔτυχεν,
ἂν <del>μὴ</del> παραγένηται περὶ τὴν ἕω, λεγούσας, ὅπερ
<pb id="p.164"/>
ἦν, οὐδαμοῦ φαίνεσθαι τὴν κόρην.
</p>
</div3>
<div3 type="section" n="2">
<p>Οὕτω γὰρ αὐτὴν
ἐγκεῖσθαι πρὸς τὴν ζήτησιν φανερῶς, ὡς καὶ
τὸν Θέρσανδρον ἐπαναγκάσαι. Ταῦτα οὖν ὑποκριναμένη
πιθανῶς κἀκεῖνα προσετίθει “πίστευσον, ἄνερ·
 οὐδέν μου, φίλτατε, παρὰ τὸν τῆς συμβιώσεως κατέγνωκας
χρόνον·
</p>
</div3>
<div3 type="section" n="3">
<p>μηδὲ νῦν τοιοῦτον ὑπολάβῃς. Ἡ δὲ
φήμη διαπεφοίτηκεν ἐκ τῆς εἰς τὸν νεανίσκον τιμῆς,
οὐκ εἰδότων τῶν πολλῶν τὴν αἰτίαν τῆς κοινωνίας.
</p>
</div3>
<div3 type="section" n="4">
<p>Καὶ γὰρ σὺ φήμῃ τέθνηκας. Φήμη δὲ καὶ Διαβολὴ
 δύο συγγενῆ κακά· θυγάτηρ ἡ Φήμη τῆς Διαβολῆς.
Καὶ ἔστι μὲν ἡ Διαβολὴ μαχαίρας ὀξυτέρα, πυρὸς
σφοδροτέρα, Σειρήνων πιθανωτέρα· ἡ δὲ Φήμη ὕδατος
ὑγροτέρα, πνεύματος δρομικωτέρα, πτερῶν ταχυτέρα.
</p>
</div3>
<div3 type="section" n="5">
<p>Ὅταν οὖν ἡ Διαβολὴ τοξεύσῃ τὸν λόγον, ὁ
 μὲν δίκην βέλους ἐξίπταται καὶ τιτρώσκει μὴ παρόντα
καθ̓ οὗ πέμπεται, ὁ δὲ ἀκούων ταχὺ πείθεται
καὶ ὀργῆς αὐτῷ πῦρ ἐξάπτεται καὶ ἐπὶ τὸν βληθέντα
μαίνεται· τεχθεῖσα δὲ ἡ Φήμη τῷ τοξεύματι ῥεῖ
μὲν εὐθὺς πολλὴ καὶ ἐπικλύζει τὰ ὦτα τῶν ἐντυχόντων,
 διάττει δὲ ἐπὶ πλεῖστον καταιγίζουσα τῷ τοῦ
λόγου πνεύματι καὶ ἐξίπταται κουφιζομένη τῷ τῆς
γλώττης πτερῷ.
</p>
</div3>
<div3 type="section" n="6">
<p>Ταῦτά με τὰ δύο πολεμεῖ· ταῦτά
σου τὴν ψυχὴν κατέλαβε καὶ ἀπέκλεισέ μου τοῖς λόγοις
τῶν ὤτων σου τὰς θύρας.” </p>
</div3>
</div2>
<div2 type="chapter" n="11">
<div3 type="section" n="1">
<p>
<del>Καὶ</del> ἅμα λέγουσα χειρός τε ἔθιγε καὶ καταφιλεῖν
ἤθελεν. Ἐγεγόνει δὲ ἡμερώτερος, καὶ αὐτὸν
ἔσαινε τῶν λεγομένων τὸ πιθανόν, καὶ τὸ τῆς Λευκίππης
σύμφωνον τῷ λόγῳ τοῦ Σωσθένους μέρος
τῆς ὑπονοίας μετέφερεν· οὐ μέντοι τέλεον ἐπίστευσε·
 ζηλοτυπία γὰρ ἅπαξ ἐμπεσοῦσα ψυχῇ δυσέκνιπτόν
ἐστιν.
</p>
</div3>
<div3 type="section" n="2">
<p>Ἐθορυβήθη οὖν ὅτι τὴν κόρην ἤκουσεν
εἶναί μου γυναῖκα, ὥστε ἐμίσει με μᾶλλον. Τότε μὲν
<pb id="p.165"/>
οὖν εἰπὼν ἐξετάσειν περὶ τῶν εἰρημένων, κοιμησόμενος
ᾤχετο καθ̓ αὑτόν· ἡ δὲ Μελίτη κακῶς εἶχε τὴν
ψυχήν, ὡς ἐκπεσοῦσα πρός με τῆς ὑποσχέσεως.
</p>
</div3>
<div3 type="section" n="3">
<p> Ὁ δὲ Σωσθένης προπέμψας μέχρι τινὸς τὸν Θέρσανδρον
καὶ καθυποσχόμενος περὶ τῆς Λευκίππης
αὖθις ἀναστρέφει πρὸς αὐτὴν καὶ σχηματίσας τὸ
πρόσωπον εἰς ἡδονὴν “κατωρθώσαμεν” εἶπεν “ὦ
Λάκαινα· Θέρσανδρος ἐρᾷ σου καὶ μαίνεται, ὥστε
τάχα καὶ γυναῖκα ποιήσεταί σε· τὸ δὲ κατόρθωμα
τοῦτο ἐμόν.
</p>
</div3>
<div3 type="section" n="4">
<p> Ἐγὼ γάρ σου πρὸς αὐτὸν περὶ τοῦ κάλλους
πολλὰ ἐτερατευσάμην καὶ τὴν ψυχὴν αὐτοῦ
φαντασίας ἐγέμισα. Τί κλάεις; ἀνάστηθι καὶ θῦε
ἐπὶ τοῖς εὐτυχήμασιν Ἀφροδίτῃ· μνημόνευε δὲ κἀμοῦ.” </p>
</div3>
</div2>
<div2 type="chapter" n="12">
<div3 type="section" n="1">
<p>
 Καὶ ἡ Λευκίππη “τοιαῦτα σοὶ” ἔφη “γένοιτο εὐτυχήματα,
οἷα ἐμοὶ κομίζων πάρει.” Ὁ δὲ Σωσθένης
τὴν εἰρωνείαν οὐ συνείς, ἀλλὰ νομίζων αὐτὴν τὰ
ὄντα λέγειν, φιλοφρονούμενος προσετίθει “βούλομαι
δέ σοι καὶ τὸν Θέρσανδρον ὅστις ἐστὶν εἰπεῖν, ὡς ἂν
μᾶλλον ἡσθείης.
</p>
</div3>
<div3 type="section" n="2">
<p> Μελέτης μὲν ἀνήρ, ἣν εἶδες ἐν τοῖς
ἀγροῖς, γένει δὲ πρῶτος ἁπάντων τῶν Ἰώνων· πλοῦτος
μείζων τοῦ γένους, ὑπὲρ τὸν πλοῦτον ἡ χρηστότης·
τὴν δὲ ἡλικίαν οἷός ἐστιν εἶδες, ὅτι νέος καὶ
καλός,
</p>
</div3>
<div3 type="section" n="3">
<p> ὃ μάλιστα τέρπει γυναῖκα.” Πρὸς τοῦτο οὐχ
ὑπήνεγκεν ἡ Λευκίππη ληροῦντα τὸν Σωσθένην,
ἀλλ̓ “ὦ κακὸν σὺ θηρίον” <del>ἔφη</del> “μέχρι τίνος <del>μοι</del>
</p>
</div3>
<div3 type="section" n="4">
<p> μιαίνεις τὰ ὦτα; Τί ἐμοὶ καὶ Θερσάνδρῳ κοινόν;
Καλὸς ἔστω Μελίτῃ καὶ πλούσιος τῇ πόλει, χρηστός τε
καὶ μεγαλόψυχος τοῖς δεομένοις· ἐμοὶ δὲ οὐδὲν μέλει
τούτων, εἴτε ἐστὶ καὶ Κόδρου εὐγενέστερος εἴτε
Κροίσου πλουσιώτερος.
</p>
</div3>
<div3 type="section" n="5">
<p> Τί μοι καταλέγεις σωρὸν
ἀλλοτρίων ἐγκωμίων; Τότε ἐπαινέσω Θέρσανδρον ὡς
<pb id="p.166"/>
ἄνδρα ἀγαθόν, ὅταν εἰς τὰς ἀλλοτρίας μὴ ἐνυβρίζῃ γυναῖκας.” </p>
</div3>
</div2>
<div2 type="chapter" n="13">
<div3 type="section" n="1">
<p>
Καὶ ὁ Σωσθένης σπουδάσας εἶπε “παίζεις.” “Πῶς
παίζω;” ἔφη. “Ἔα με, ἄνθρωπε, ὑπὸ τῆς ἐμαυτῆς
 συντρίβεσθαι τύχης καὶ τοῦ κατέχοντός με δαίμονος·
οἶδα γὰρ οὖσα ἐν πειρατηρίῳ.” “Δοκεῖς μοι” ἔφη “μαίνεσθαι μανίαν ἀνήκεστον.
</p>
</div3>
<div3 type="section" n="2">
<p>Πειρατήριον ταῦτα
εἶναί σοι δοκεῖ, πλοῦτος καὶ γάμος καὶ τρυφή, ἄνδρα
τοιοῦτον λαβούσῃ παρὰ τῆς Τύχης, ὃν οὕτω φιλοῦσιν
 οἱ θεοί, ὡς αὐτὸν καὶ ἐκ μέσων τῶν τοῦ θανάτου
πυλῶν ἀναγαγεῖν;” Εἶτα κατέλεγε τὴν ναυαγίαν,
ἐκθειάζων ὡς ἐσώθη, καὶ τερατευόμενος ὑπὲρ τὸν
δελφῖνα τὸν Ἀρίονος.
</p>
</div3>
<div3 type="section" n="3">
<p>Ὡς δ᾽ οὐδὲν ἡ Λευκίππη οὐκέτι
μυθολογοῦντα πρὸς αὐτὸν εἶπε, “σκέψαι” ἔφη “κατὰ σὲ τί ἄμεινον, καὶ ὅπως μηδὲν τούτων πρὸς
Θέρσανδρον ἐρεῖς, μὴ παροξύνῃς χρηστὸν ἄνδρα·
</p>
</div3>
<div3 type="section" n="4">
<p>ὀργισθεὶς γὰρ ἀφόρητός ἐστι. Χρηστότης γὰρ τυγχάνουσα
μὲν χάριτος ἐπὶ μᾶλλον αὔξεται, προπηλακισθεῖσα
δὲ εἰς ὀργὴν ἐρεθίζεται. Τὸ γὰρ περιττὸν
 εἰς φιλανθρωπίαν ἴσον ἔχει τὸν θυμὸν εἰς τιμωρίαν.” </p>
</div3>
</div2>
<div2 type="chapter" n="14">
<div3 type="section" n="1">
<p>
Τὰ μὲν δὴ κατὰ Λευκίππην εἶχεν οὕτως· Κλεινίας
δὲ καὶ ὁ Σάτυρος πυθόμενοί με ἐν τῷ δεσμωτηρίῳ
καθεῖρχθαι ʽδιηγγέλκει γὰρ αὐτοῖς ἡ Μελίτἠ
 τῆς νυκτὸς εὐθὺς ἐπὶ τὸ οἴκημα σπουδῇ παρῆσαν.
Καὶ ἤθελον μὲν αὐτοῦ καταμεῖναι σὺν ἐμοί, ὁ δὲ ἐπὶ
τῶν δεσμῶν οὐκ ἐπέτρεπεν, ἀλλ̓ ἐκέλευεν ἀπαλλάττεσθαι
αὐτοὺς τὴν ταχίστην.
</p>
</div3>
<div3 type="section" n="2">
<p>Ὁ μὲν δὴ τούτους ἀπήλασεν
ἄκοντας, ἐγὼ δὲ ἐντειλάμενος αὐτοῖς περὶ τῆς
 Λευκίππης, εἰ παραγένοιτο, περὶ τὴν ἕω σπουδῇ
πρός με ἥκειν, καὶ τὰς τῆς Μελίτης διηγησάμενος
ὑποσχέσεις, τὴν ψυχὴν εἶχον ἐπὶ τρυτάνης ἐλπίδος
<pb id="p.167"/>
καὶ φόβου, καὶ ἐφοβεῖτό μου τὸ ἐλπίζον καὶ ἤλπιζε τὸ φοβούμενον.
</p>
</div3>
</div2>
<div2 type="chapter" n="15">
<div3 type="section" n="1">
<p>
 Ἡμέρας δὲ γενομένης ὁ μὲν Σωσθένης ἐπὶ τὸν
Θέρσανδρον ἔσπευδεν, οἱ δὲ ἀμφὶ τὸν Σάτυρον ἐπ̓
ἐμέ. Ὡς δὲ εἶδεν ὁ Θέρσανδρος τὸν Σωσθένην,
ἐπυνθάνετο πῶς ἔχει τὰ κατὰ τὴν κόρην εἰς πειθὼ
πρὸς αὐτόν.
</p>
</div3>
<div3 type="section" n="2">
<p> Ὁ δὲ τὸν μὲν ὄντα λόγον οὐ λέγει, σοφίζεται
δέ τι μάλα πιθανῶς. “Ἀρνεῖται μὲν γὰρ” εἶπεν, “οὐ μὴν ἡγοῦμαι τὴν ἄρνησιν αὐτῆς οὕτως
ἔχειν ἁπλῶς, ἀλλ̓ ὑπονοεῖν μοι δοκεῖ σε χρησάμενον
ἅπαξ ἀφήσειν,
</p>
</div3>
<div3 type="section" n="3">
<p> καὶ ὀκνεῖ τὴν ὕβριν.” “Ἀλλὰ τούτου
γε ἕνεκεν” εἶπεν ὁ Θέρσανδρος “θαρρείτω· τὸ γὰρ
ἐμὸν οὕτως ἔχει πρὸς αὐτήν, ὡς ἀθάνατον εἶναι. Ἓν
δὲ μόνον φοβοῦμαι καὶ ἐπείγομαι μαθεῖν περὶ τῆς
κόρης, εἰ τῷ ὄντι γυνὴ τυγχάνει τοῦ νεανίσκου γενομένη,
ὡς ἡ Μελίτη μοι διηγήσατο.” </p>
</div3>
<div3 type="section" n="4">
<p> Ταῦτα διαλεγόμενοι παρῆσαν ἐπὶ τὸ τῆς Λευκίππης
δωμάτιον. Ἐπεὶ δὲ πλησίον ἐγένοντο τῶν θυρῶν,
ἀκούουσιν αὐτῆς ποτνιωμένης. Ἔστησαν οὖν ἀψοφητὶ
κατόπιν τῶν θυρῶν.
</p>
</div3>
</div2>
<div2 type="chapter" n="16">
<div3 type="section" n="1">
<p> “Οἴμοι Κλειτοφῶν” ʽτοῦτο γὰρ ἔλεγε πολλάκισ̓ “οὐκ οἶδας ποῦ γέγονα καὶ ποῦ καθεῖργμαι· οὐδὲ γὰρ
ἐγὼ τίς σὲ κατέχει τύχη, ἀλλὰ τὴν αὐτὴν ἄγνοιαν
δυστυχοῦμεν.
</p>
</div3>
<div3 type="section" n="2">
<p> Ἆρα μή σε κατέλαβε Θέρσανδρος ἐπὶ
τῆς οἰκίας; ἆρα μὴ καὶ σύ τι πέπονθας ὑβριστικόν;
Πολλάκις ἠθέλησα πυθέσθαι παρὰ τοῦ Σωσθένους,
ἀλλ̓ οὐκ εἶχον ὅπως πύθωμαι. Εἰ μὲν ὡς περὶ ἀνδρὸς
ἐμαυτῆς, ἐφοβούμην μή τί σοι κινήσω κακόν,
παροξύνασα Θέρσανδρον ἐπὶ σέ· εἰ δὲ ὡς περὶ ξένου
τινός, ὑπόνοια καὶ τοῦτο ἦν.
</p>
</div3>
<div3 type="section" n="3">
<p> Τί γὰρ μέλει γυναικὶ
περὶ τῶν οὐχ ἑαυτῆς; Ποσάκις ἐμαυτὴν ἐβιασάμην,
ἀλλ̓ οὐκ ἔπειθον τὴν γλῶσσαν εἰπεῖν, ἀλλὰ ταῦτα
<pb id="p.168"/>
μόνον ἔλεγον “ἄνερ Κλειτοφῶν, Λευκίππης μόνης
ἄνερ, <del>ἄνερ</del> πιστὲ καὶ βέβαιε, ὃν οὐδὲ συγκαθεύδουσα
πέπεικεν ἄλλη γυνή, κἂν <del>εἰ</del> ἡ ἄστοργος ἐγὼ
πεπίστευκα,
</p>
</div3>
<div3 type="section" n="4">
<p>μετὰ τοσοῦτον ἰδοῦσά σε χρόνον ἐν
 τοῖς ἀγροῖς οὐ κατεφίλησα.” Νῦν οὖν ἂν Θέρσανδρος
ἔλθῃ πυνθανόμενος, τί πρὸς αὐτὸν εἴπω; Ἆρα ἀποκαλύψασα
τοῦ δράματος τὴν ὑπόκρισιν διηγήσομαι
τὴν ἀλήθειαν; Μή με νομίσῃς ἀνδράποδον εἶναι,
</p>
</div3>
<div3 type="section" n="5">
<p>Θέρσανδρε. Στρατηγοῦ θυγάτηρ εἰμὶ Βυζαντίων,
 πρώτου Τυρίων γυνή· οὐκ εἰμὶ Θετταλή· οὐ καλοῦμαι
Λάκαινα· ὕβρις αὕτη ἐστὶ πειρατική· λελῄστευμαι
καὶ τοὔνομα.
</p>
</div3>
<div3 type="section" n="6">
<p>Ἀνήρ μοι Κλειτοφῶν, πατρὶς Βυζάντιον,
Σώστρατος πατήρ, μήτηρ Πάνθεια. Ἀλλ̓
οὐδὲ πιστεύσεις ἐμοὶ λεγούσῃ. Φοβοῦμαι δὲ καὶ ἐὰν
 πιστεύσῃς περὶ Κλειτοφῶντος, μὴ τὸ ἄκαιρόν μου
τῆς ἐλευθερίας τὸν φίλτατον ἀπολέσῃ. Φέρε πάλιν
ἐνδύσωμαί μου τὸ δρᾶμα· φέρε πάλιν περίθωμαι τὴν Λάκαιναν.” </p>
</div3>
</div2>
<div2 type="chapter" n="17">
<div3 type="section" n="1">
<p>
Ταῦτα ἀκούσας ὁ Θέρσανδρος μικρον ἀναχωρήσας
 λέγει πρὸς τὸν Σωσθένην “ἤκουσας ἀπίστων
ῥημάτων γεμόντων ἔρωτος, ὅσα εἶπεν, ὅσα ὠδύρατο,
οἷα ἑαυτὴν κατεμέμψατο; ὁ μοιχός μου κρατεῖ πανταχοῦ·
δοκῶ, ὁ λῃστὴς καὶ φαρμακεύς ἐστι. Μελίτη
φιλεῖ, Λευκίππη φιλεῖ.
</p>
</div3>
<div3 type="section" n="2">
<p>Ὄφελον, ὦ Ζεῦ, γενέσθαι
 Κλειτοφῶν.” “Ἀλλ̓ οὐ μαλακιστέον” ὁ Σωσθένης
ἔφη “δέσποτα, πρὸς τὸ ἔργον, ἀλλ̓ ἐπὶ τὴν κόρην
ἰτέον αὐτήν.
</p>
</div3>
<div3 type="section" n="3">
<p>Καὶ γὰρ ἂν νῦν ἐρᾷ τοῦ καταράτου
τούτου μοιχοῦ, μέχρι μὲν αὐτὸν οἶδε μόνον καὶ οὐ
κεκοινώνηκεν ἑτέρῳ, πάσχει τὴν ψυχὴν ὑπ̓ αὐτοῦ·
 ἂν δ᾽ ἅπαξ εἰς ταὐτὸν ἔλθῃς “πολλῷ <del>δὲ</del> διαφέρεις
ἐκείνου εἰς εὐμορφίαν” , ἐπιλήσεται τέλεον αὐτοῦ.
</p>
</div3>
<div3 type="section" n="4">
<p>Παλαιὸν γὰρ ἔρωτα μαραίνει νέος ἔρως· γυνὴ δὲ καὶ
<pb id="p.169"/>
μάλιστα τὸ παρὸν φιλεῖ, τοῦ δ᾽ ἀπόντος, ἕως καινὸν
οὐχ εὗρε, μνημονεύει· προσλαβοῦσα δὲ ἕτερον, τὸν
πρότερον τῆς ψυχῆς ἀπήλειψε.” </p>
</div3>
<div3 type="section" n="5">
<p> Ταῦτα ἀκούσας ὁ Θέρσανδρος ἠγέρθη· λόγος γὰρ
ἐλπίδος εἰς τὸ τυχεῖν ἔρωτος ἐς πειθὼ ῥᾴδιος· τὸ
γὰρ ἐπιθυμοῦν σύμμαχον ὃ θέλει λαβὸν ἐγείρει τὴν ἐλπίδα.
</p>
</div3>
</div2>
<div2 type="chapter" n="18">
<div3 type="section" n="1">
<p>
 Διαλιπὼν οὖν ὀλίγον ἐφ̓ οἷς πρὸς ἑαυτὴν ἐλάλησεν
ἡ Λευκίππη, ὡς <del>ἂν</del> μὴ δοκοίη τι κατακοῦσαι
τῶν ὑπ̓ αὐτῆς εἰρημένων, εἰσέρχεται σχηματίσας
ἑαυτὸν εἰς τὸ ἐπαγωγότερον πρὸς θέαν, ὡς ᾤετο.
Ἐπεὶ δὲ εἶδε τὴν Λευκίππην, ἀνεφλέγη τὴν ψυχήν,
</p>
</div3>
<div3 type="section" n="2">
<p> καὶ ἔδοξεν αὐτῷ τότε καλλίων γεγονέναι. Θρέψας
γὰρ ὅλης τῆς νυκτὸς τὸ πῦρ, ὅσον χρόνον ἀπελείφθη
τῆς κόρης, ἀνεζωπύρησεν ἐξαίφνης ὕλην λαβὼν εἰς
τὴν φλόγα τὴν θέαν, καὶ μικροῦ μὲν προσπεσὼν
περιεχύθη τῇ κόρῃ. Καρτερήσας δ᾽ οὖν καὶ παρακαθίσας
διελέγετο ἄλλοτε ἄλλα ῥήματα συνάπτων οὐκ
ἔχοντα νοῦν.
</p>
</div3>
<div3 type="section" n="3">
<p> Τοιοῦτοι γὰρ οἱ ἐρῶντες, ὅταν πρὸς
τὰς ἐρωμένας ζητήσωσι λαλεῖν. Οὐ γὰρ ἐπιστήσαντες
τὸν λογισμὸν τοῖς λόγοις, ἀλλὰ τὴν ψυχὴν εἰς τὸ
ἐρώμενον ἔχοντες τῇ γλώττῃ μόνον χωρὶς ἡνιόχου
τοῦ λογισμοῦ λαλοῦσιν.
</p>
</div3>
<div3 type="section" n="4">
<p> Ἅμα οὖν συνδιαλεγόμενος
καὶ ἐπιθεὶς τὴν χεῖρα τῷ τραχήλῳ περιέβαλεν, ὡς
μέλλων φιλήσειν· ἡ δὲ προϊδοῦσα τῆς χειρὸς τὴν
ὁδὸν νεύει κάτω καὶ εἰς τὸν κόλπον κατεδύετο.
</p>
</div3>
<div3 type="section" n="5">
<p> Ὁ δὲ
οὐδὲν ἧττον περιβαλὼν ἀνέλκειν τὸ πρόσωπον ἐβιάζετο·
ἡ δὲ ἀντικατεδύετο καὶ ἀπεκρούετο τὰ φιλήματα.
Ὡς δὲ χρόνος ἐγίνετο τῇ τῆς χειρὸς πάλῃ, φιλονεικία
λαμβάνει τὸν Θέρσανδρον ἐρωτική, καὶ τὴν
μὲν λαιὰν ὑποβαλὼν τῷ προσώπῳ κάτω, τῇ δὲ δεξιᾷ
τῆς κόμης λαβόμενος τῇ μὲν εἷλκεν εἰς τοὐπίσω, τῇ
<pb id="p.170"/>
δὲ τὸν ἀνθερεῶνα ὑπερείδων ἀνεώθει.
</p>
</div3>
<div3 type="section" n="6">
<p>Ὡς δέ ποτε
ἐπαύσατο τῆς βίας ἢ τυχὼν ἢ μὴ τυχὼν ἢ καμών, λέγει
πρὸς αὐτὸν ἡ Λευκίππη “οὔτε ὡς ἐλεύθερος
ποιεῖς οὔτε ὡς εὐγενής· καὶ σὺ μιμῇ Σωσθένην·
 ἄξιος ὁ δοῦλος τοῦ δεσπότου. Ἀλλὰ ἀπέχου τοῦ
λοιποῦ, μηδὲ ἐλπίσῃς τυχεῖν, πλὴν εἰ μὴ γένῃ Κλειτοφῶν.” </p>
</div3>
</div2>
<div2 type="chapter" n="19">
<div3 type="section" n="1">
<p>
Ταῦτα ἀκούσας ὁ Θέρσανδρος οὐκ εἶχεν ὅστις
γένηται· καὶ γὰρ ἤρα καὶ ὠργίζετο. Θυμὸς δὲ καὶ
 ἔρως δύο λαμπάδες. Ἔχει γὰρ καὶ ὁ θυμὸς ἄλλο πῦρ,
καὶ ἔστι τὴν μὲν φύσιν ἐναντιώτατον, τὴν δὲ βίαν
ὅμοιον.
</p>
</div3>
<div3 type="section" n="2">
<p>Ὁ μὲν γὰρ παροξύνει μισεῖν, ὁ δὲ ἀναγκάζει
φιλεῖν· καὶ ἀλλήλων πάροικος ἡ τοῦ πυρός ἐστι
πηγή. Ὁ μὲν γὰρ εἰς τὸ ἧπαρ κάθηται, ὁ δὲ τῇ καρδίᾳ
περιμαίνεται.
</p>
</div3>
<div3 type="section" n="3">
<p> Ὅταν οὖν ἄμφω τὸν ἄνθρωπον
καταλάβωσι, γίνεται μὲν αὐτοῖς ἡ ψυχὴ τρυτάνη, τὸ
δὲ πῦρ ἑκατέρου ταλαντεύεται. Μάχονται δὲ ἄμφω
περὶ τῆς ῥοπῆς· καὶ τὰ πολλὰ μὲν ὁ ἔρως εἴωθε νικᾶν,
ὅταν εἰς τὴν ἐπιθυμίαν εὐτυχῇ· ἢν δὲ αὐτὸν
 ἀτιμάσῃ τὸ ἐρώμενον, αὐτὸς τὸν θυμὸν εἰς συμμαχίαν
καλεῖ.
</p>
</div3>
<div3 type="section" n="4">
<p>Κἀκεῖνος ὡς γείτων πείθεται, καὶ ἀνάπτουσιν
ἄμφω τὸ πῦρ. Ἂν δὲ ἅπαξ ὁ θυμὸς τὸν ἔρωτα
παῤ αὑτῷ λάβῃ καὶ τῆς οἰκείας ἕδρας ἐκπεσόντα
κατάσχῃ, φύσει <del>τε</del> ὢν ἄσπονδος οὐχ ὡς φίλῳ πρὸς
 τὴν ἐπιθυμίαν συμμαχεῖ, ἀλλ̓ ὡς δοῦλον τῆς ἐπιθυμίας
πεδήσας κρατεῖ, οὐκ ἐπιτρέπει δὲ αὐτῷ
σπείσασθαι πρὸς τὸ ἐρώμενον, κἂν θέλῃ.
</p>
</div3>
<div3 type="section" n="5">
<p>Ὁ δὲ τῷ
θυμῷ βεβαπτισμένος καταδύεται, καὶ εἰς τὴν ἰδίαν
ἀρχὴν ἐκπηδῆσαι θέλων οὐκέτι ἐστὶν ἐλεύθερος, ἀλλὰ
 μισεῖν ἀναγκάζεται τὸ φιλούμενον. Ὅταν δὲ ὁ θυμὸς
καχλάζων γεμισθῇ, καὶ τῆς ἐξουσίας ἐμφορηθεὶς ὑπερβλύσῃ,
κάμνει μὲν ἐκ τοῦ κόρου, καμὼν δὲ παρίεται,
<pb id="p.171"/>
καὶ ὁ ἔρως ἀμύνεται καὶ ὁπλίζει τὴν ἐπιθυμίαν
καὶ τὸν θυμὸν ἤδη καθεύδοντα νικᾷ.
</p>
</div3>
<div3 type="section" n="6">
<p> Ὁρῶν δὲ τὰς
ὕβρεις, ἃς κατὰ τῶν φιλτάτων ἐπαρῴνησεν, ἀλγεῖ
καὶ πρὸς τὸ ἐρώμενον ἀπολογεῖται, καὶ εἰς ὁμιλίαν
παρακαλεῖ, καὶ τὸν θυμὸν ἐπαγγέλλεται καταμαλάττειν
ἡδονῇ.
</p>
</div3>
<div3 type="section" n="7">
<p> Τυχὼν μὲν οὖν ὧν ἠθέλησεν, ἵλεως γίνεται·
ἀτιμούμενος δὲ πάλιν εἰς τὸν θυμὸν καταδύεται.
Ὁ δὲ καθεύδων ἐξεγείρεται καὶ τὰ ἀρχαῖα ποιεῖ·
ἀτιμίᾳ γὰρ ἔρωτος σύμμαχός ἐστι θυμός.
</p>
</div3>
</div2>
<div2 type="chapter" n="20">
<div3 type="section" n="1">
<p>
 Ὁ Θέρσανδρος οὖν τὸ μὲν πρῶτον ἐλπίζων εἰς
τὸν ἔρωτα εὐτυχήσειν ὅλος Λευκίππης δοῦλος ἦν· ἀτυχήσας
δὲ ὧν ἤλπισεν ἀφῆκε τῷ θυμῷ τὰς ἡνίας. Ῥαπίζει
δὴ κατὰ κόρρης αὐτὴν “ὦ κακόδαιμον ἀνδράποδον” λέγων “καὶ ἀληθῶς ἐρωτιῶν· πάντων γάρ σου
κατήκουσα.
</p>
</div3>
<div3 type="section" n="2">
<p> Οὐκ ἀγαπᾷς ὅτι σοι λαλῶ, καὶ μεγάλην
εὐτυχίαν δοκεῖς τὸν σὸν καταφιλῆσαι δεσπότην,
ἀλλὰ ἀκκίζῃ καὶ σχηματίζῃ πρὸς ἀπόνοιαν;
Ἐγὼ μέν σε καὶ πεπορνεῦσθαι δοκῶ· καὶ γὰρ μοιχὸν
φιλεῖς.
</p>
</div3>
<div3 type="section" n="3">
<p> Ἀλλ̓ ἐπειδὴ μὴ θέλεις ἐραστοῦ μου πεῖραν
λαβεῖν, πειράσῃ δεσπότου.” Καὶ ἡ Λευκίππη “κἂν
τυραννεῖν ἐθέλῃς κἀγὼ τυραννεῖσθαι, πλὴν οὐ βιάσῃ·” καὶ πρὸς τὸν Σωσθένην ἰσοῦσα “μαρτύρησον” εἶπεν αὐτῷ “πῶς πρὸς τὰς αἰκίας ἔχω· σὺ γάρ με καὶ
</p>
</div3>
<div3 type="section" n="4">
<p> μᾶλλον ἠδίκησας.” Καὶ ὁ Σωσθένης αἰσχυνθεὶς ὡς
ἐληλεγμένος “ταύτην” εἶπεν “ὦ δέσποτα, ξανθῆναι
μάστιξι δεῖ καὶ μυρίαις βασάνοις περιπεσεῖν, ὡς ἂν
μάθῃ δεσπότου μὴ καταφρονεῖν.” </p>
</div3>
</div2>
<div2 type="chapter" n="21">
<div3 type="section" n="1">
<p> “Πείσθητι τῷ Σωσθένει” φησὶν ἡ Λευκίππη· “συμβουλεύει γὰρ καλῶς· τὰς βασάνους παράστησον.
Φερέτω τροχόν· ἰδοὺ χεῖρες, τεινέτω. Φερέτω καὶ
μάστιγας· ἰδοὺ νῶτον, τυπτέτω. Κομιζέτω πῦρ·
</p>
</div3>
<div3 type="section" n="2">
<p> ἰδοὺ σῶμα, καέτω. Φερέτω καὶ σίδηρον· ἰδοὺ δέρη,
<pb id="p.172"/>
σφαζέτω. Ἀγῶνα θεάσασθε καινόν· πρὸς πάσας τὰς
βασάνους ἀγωνίζεται μία γυνὴ καὶ πάντα νικᾷ. Εἶτα
Κλειτοφῶντα μοιχὸν καλεῖς, αὐτὸς μοιχὸς ὤν; οὐδὲ
τὴν Ἄρτεμιν, εἰπέ μοι, τὴν σὴν φοβῇ, ἀλλὰ βιάζῃ
 παρθένον ἐν πόλει παρθένου; Δέσποινα, ποῦ σοι τὰ
τόξα;” “Παρθένος <del>σύ</del>;” εἶπεν ὁ Θέρσανδρος·
</p>
</div3>
<div3 type="section" n="3">
<p> “ὢ
τόλμης καὶ γέλωτος. Παρθένος τοσούτοις συννυκτερεύσασα
πειραταῖς; εὐνοῦχοί σοι γεγόνασιν οἱ λῃσταί;
φιλοσόφων ἦν τὸ πειρατήριον; οὐδεὶς ἐν αὐτοῖς
 εἶχεν ὀφθαλμούς;” </p>
</div3>
</div2>
<div2 type="chapter" n="22">
<div3 type="section" n="1">
<p>
Καὶ ἡ Λευκίππη εἶπεν “εἰ παρθένος καὶ μετὰ
Σωσθένην ἐγὼ πυθοῦ Σωσθένους· οὗτος γὰρ ὄντως
γέγονέ μοι λῃστής· ἐκεῖνοι γὰρ ἦσαν ὑμῶν μετριώτεροι,
</p>
</div3>
<div3 type="section" n="2">
<p>καὶ οὐδεὶς οὐδεὶς αὐτῶν ἦν οὕτως ὑβριστής· εἰ δὲ
 ὑμεῖς τοιαῦτα ποιεῖτε, ἀληθινὸν τοῦτο πειρατήριον.
Εἶτα οὐκ αἰσχύνεσθε ποιοῦντες ἃ μὴ τετολμήκασιν οἱ
λῃσταί; λανθάνεις δὲ ἐγκώμιόν μοι διδοὺς πλεῖον
διὰ ταύτης σου τῆς ἀναισχυντίας· καί τις ἐρεῖ, ἂν
νῦν μαινόμενος φονεύσῃς, “Λευκίππη παρθένος <del>καὶ</del>
 μετὰ βουκόλους, παρθένος καὶ μετὰ Χαιρέαν, παρθένος
καὶ μετὰ Σωσθένην.” Ἀλλὰ μέτρια ταῦτα·
</p>
</div3>
<div3 type="section" n="3">
<p>τὸ
δὲ μεῖζον ἐγκώμιον, καὶ μετὰ Θέρσανδρον παρθένος,
τὸν καὶ λῃστῶν ἀσελγέστερον· ἂν ὑβρίσαι μὴ δυνηθῇ,
</p>
</div3>
<div3 type="section" n="4">
<p>φονεύει. Ὁπλίζου τοίνυν, ἤδη λάμβανε κατ̓
 ἐμοῦ τὰς μάστιγας, τὸν τροχόν, τὸ πῦρ, τὸν σίδηρον,
συστρατευέσθω δέ σοι καὶ ὁ σύμβουλος Σωσθένης·
ἐγὼ δὲ καὶ γυμνὴ καὶ μόνη καὶ γυνὴ ἓν ὅπλον ἔχω
τὴν ἐλευθερίαν, ἣ μήτε πληγαῖς κατακόπτεται μήτε
σιδήρῳ κατατέμνεται μήτε πυρὶ κατακάεται. Οὐκ
 ἀφήσω ποτὲ ταύτην ἐγώ· κἂν καταφλέγῃς, οὐχ οὕτως
θερμὸν εὑρήσεις τὸ πῦρ.” </p>
</div3>
</div2>
</div1>
<pb id="p.173"/>
<div1 type="book" n="7">
<div2 type="chapter" n="1">
<div3 type="section" n="1">
<p>
Ταῦτ̓ ἀκούσας ὁ Θέρσανδρος, παντοδαπὸς ἦν·
ἤχθετο, ὠργίζετο, ἐβουλεύετο· ὠργίζετο μὲν ὡς
ὑβρισμένος, ἤχθετο δὲ ὡς ἀποτυχών, ἐβουλεύετο δὲ
ὡς ἐρῶν. Τὴν οὖν ψυχὴν διασπώμενος, οὐδὲν εἰπὼν
πρὸς τὴν Λευκίππην ἐξεπήδησεν.
</p>
</div3>
<div3 type="section" n="2">
<p> Ὀργῇ μὲν
δῆθεν ἐκδραμών, δοὺς δὲ τῇ ψυχῇ σχολὴν εἰς τὴν
διάκρισιν τῆς τρικυμίας, βουλευόμενος ἅμα τῷ Σωσθένει,
πρόσεισι τῷ τῶν δεσμῶν ἄρχοντι, δεόμενος
διαφθαρῆναί με φαρμάκῳ.
</p>
</div3>
<div3 type="section" n="3">
<p> Ὡς δ᾽ οὐκ ἔπειθεν ʽἐδεδίει
γὰρ τὴν πόλιν· καὶ γὰρ ἄλλον ἄρχοντα πρὸ
αὐτοῦ ληφθέντα τοιαύτην ἐργασάμενον φαρμακείαν
ἀποθανεῖν̓ δευτέραν αὐτῷ προσφέρει δέησιν, ἐμβαλεῖν
τινα εἰς τὸ οἴκημα, ἔνθα ἔτυχον δεδεμένος, ὡς
δὴ καὶ αὐτὸν ἕνα τῶν δεσμωτῶν, προσποιησάμενος
βούλεσθαι τἀμὰ δἰ ἐκείνου μαθεῖν.
</p>
</div3>
<div3 type="section" n="4">
<p> Ἐπείσθη καὶ
ἐδέξατο τὸν ἄνθρωπον. Ἔμελλε δ᾽ ἐκεῖνος ὑπὸ τοῦ
Θερσάνδρου δεδιδαγμένος τεχνικῶς πάνυ περὶ τῆς
Λευκίππης λόγον ἐμβαλεῖν, ὡς εἴη πεφονευμένη
τῆς Μελίτης συσκευασαμένης τὸν φόνον.
</p>
</div3>
<div3 type="section" n="5">
<p> Τὸ δὲ
τέχνασμα ἦν τῷ Θερσάνδρῳ εὑρεθέν, ὡς ἂν ἀπογνοὺς
ἐγὼ μηκέτι ζῶσαν τὴν ἐρωμένην κἂν τὴν δίκην φύγωμι,
</p>
</div3>
<div3 type="section" n="6">
<p> μὴ πρὸς ζήτησιν αὐτῆς ἔτι τραποίμην. Προσέκειτο
δὲ ἡ Μελίτη τῷ φόνῳ, ἵνα μὴ τετελευτηκέναι
τὴν Λευκίππην δοκῶν, τὴν Μελίτην γήμας ὡς ἂν
ἐρῶσαν αὐτοῦ μένοιμι κἀκ τούτου παρέχοιμί τινα
φόβον αὐτῷ τοῦ μὴ μετὰ ἀδείας Λευκίππην ἔχειν,
ἀλλὰ μισήσας ὡς τὸ εἰκὸς τὴν Μελίτην ὡς ἂν ἀποκτείνασάν
μου τὴν ἐρωμένην ἀπαλλαγείην ἐκ τῆς
πόλεως τὸ παράπαν.
</p>
</div3>
</div2>
<div2 type="chapter" n="2">
<div3 type="section" n="1">
<p>
 Ὡς οὖν ὁ ἄνθρωπος ἐγένετό μου πλησίον, τοῦ
<pb id="p.174"/>
δράματος ἤρχετο. Ἀνοιμώξας γὰρ πάνυ κακούργως “τίνα βίον” ἔφη “βιωσόμεθ̓ ἔτι καὶ τί φυλαξόμεθα
πρὸς ἀκίνδυνον ζωήν; οὐ γὰρ αὐτάρκης ἡμῖν
ὁ δίκαιος τρόπος· ἐμπίπτουσαι δὲ αἱ τύχαι βαπτίζουσιν
 ἡμᾶς. Ἔδει γάρ με μαντεύσασθαι τίς ἦν ὁ συμβαδίζων
</p>
</div3>
<div3 type="section" n="2">
<p>μοι καὶ τί πεπραχὼς εἴη.” Καθ̓ ἑαυτὸν δὲ
ταῦτα ἔλεγε καὶ τὰ τοιαῦτα, ζητῶν ἀρχὴν τῆς ἐπ̓
ἐμὲ τοῦ λόγου τέχνης, ὡς ἂν πυθοίμην τί εἴη παθών.
</p>
</div3>
<div3 type="section" n="3">
<p>Ἀλλ̓ ἐγὼ μὲν ἐφρόντιζον ὧν ὅδ᾽ ᾤμωζεν ὀλίγον·
 ἄλλος δέ τις τῶν συνδεδεμένων ʽπερίεργον γὰρ
ἄνθρωπος ἀτυχῶν εἰς ἀλλοτρίων κακῶν ἀκρόασιν,
ἐπεὶ φάρμακον αὐτῷ τῆς ὧν ἔπαθε λύπης ἡ πρὸς ἄλλον
εἰς τὸ παθεῖν κοινωνίἀ “τί δέ σοι συμβέβηκεν” </p>
</div3>
<div3 type="section" n="4">
<p>εἶπεν “ἀπὸ τῆς Τύχης; εἰκὸς γάρ σε μηδὲν ἀδικήσαντα
 πονηρῷ περιπεσεῖν δαίμονι. Τεκμαίρομαι δὲ
ἐκ τῶν ἐμαυτοῦ.” Καὶ ἅμα τὰ οἰκεῖα κατέλεγεν, ἐφ̓
οἷς ἦν δεδεμένος. Ἐγὼ δὲ οὐδενὶ τούτων προσεῖχον.
</p>
</div3>
</div2>
<div2 type="chapter" n="3">
<div3 type="section" n="1">
<p>
Ὡς δ᾽ ἐπαύσατο, τὴν ἀντίδοσιν ᾔτει τοῦ λόγου
τῶν ἀτυχημάτων “λέγοις ἂν” εἰπὼν “καὶ σὺ τὰ σαυτοῦ.” Ὁ δὲ “βαδίζων ἔτυχον” εἶπε “τὴν ἐξ ἄστεος χθές·” </p>
</div3>
<div3 type="section" n="2">
<p>ἐπορευόμην δὲ τὴν ἐπὶ Σμύρνης ὁδόν. Προελθόντι
δέ μοι σταδίους τέτταρας νεανίσκος ἐκ τῶν ἀγρῶν
προσελθὼν καὶ προσειπὼν καὶ πρὸς μικρὸν συμβαδίσας “ποῖ” ἔφη “ἔχεις τὴν ὁδόν;” “Ἐπὶ Σμύρνησ” εἶπον. “Κἀγὢ ἔφη “τὴν αὐτὴν ἀγαθῇ τύχῃ.” Τοὐντεῦθεν
ἐπορευόμεθα κοινῇ καὶ διελεγόμεθα, οἷα εἰκὸς
ἐν ὁδῷ.
</p>
</div3>
<div3 type="section" n="3">
<p>Ὡς δὲ εἴς τι πανδοκεῖον ἤλθομεν, ἠριστῶμεν
ἅμα· κατὰ ταὐτὸ δὲ παρακαθίζουσιν ἡμῖν
τινες τέτταρες καὶ προσεποιοῦντο μὲν ἀριστᾶν κἀκεῖνοι,
 ἐνεώρων δ᾽ ἡμῖν πυκνὰ καὶ ἀλλήλοις ἐπένευον.
</p>
</div3>
<div3 type="section" n="4">
<p>Ἐγὼ μὲν οὖν ὑπώπτευον τοὺς ἀνθρώπους
διανοεῖσθαι εἰς ἡμᾶς, οὐ μὴν ἠδυνάμην συνιέναι
<pb id="p.175"/>
τί αὐτοῖς ἐθέλοι τὰ νεύματα· ὁ δὲ ὠχρὸς ἐγίνετο
κατὰ μικρὸν καὶ ὀκνηρότερον ἤσθιεν, ἤδη δὲ καὶ
τρόμος εἶχεν αὐτόν.
</p>
</div3>
<div3 type="section" n="5">
<p> Ὡς δὲ ταῦτα εἶδον, ἀναπηδήσαντες
συλλαμβάνουσιν ἡμᾶς καὶ ἱμᾶσιν εὐθὺς δεσμεύουσι,
παίει δὲ κατὰ κόρρης τις ἐκεῖνον· καὶ παταχθείς,
ὥσπερ βασάνους παθὼν μυρίας, καταλέγει
μηδενὸς ἐρωτῶντος αὐτὸν “ἐγὼ τὴν κόρην ἀπέκτεινα,
καὶ ἔλαβον χρυσοῦς ἑκατὸν παρὰ Μελίτης τῆς Θερσάνδρου
γυναικός· αὕτη γάρ με ἐπὶ τὸν φόνον ἐμισθώσατο.
</p>
</div3>
<div3 type="section" n="6">
<p> Ἀλλ̓ ἰδοὺ τοὺς χρυσοῦς ὑμῖν τοὺς ἑκατὸν
φέρω, ὥστε τί με ἀπόλλυτε καὶ ἑαυτοῖς φθονεῖτε κέρδους;” ” Ἐγὼ δὲ ὡς ἤκουσα Θερσάνδρου καὶ Μελίτης
τοὔνομα, τὸν ἄλλον οὐ προσέχων χρόνον, τῷ δὲ λόγῳ
τὴν ψυχὴν ὥσπερ ὑπὸ μύωπος παταχθεὶς ἐγείρω καὶ
πρὸς αὐτὸν μεταστραφεὶς λέγω “τίς ἡ Μελίτη;” Ὁ
δὲ “Μελίτη ἐστὶν” ἔφη “τῶν ἐνταῦθα πρώτη γυναικῶν.
</p>
</div3>
<div3 type="section" n="7">
<p> Αὕτη νεανίσκου τινὸς ἠράσθη· Τύριον, οἶμαι,
φασὶν αὐτόν· κἀκεῖνος ἔτυχεν ἐρωμένην ἔχων, ἣν
εὗρεν ἐν τῇ τῆς Μελίτης οἰκίᾳ πεπραμένην. Ἡ δὲ
ὑπὸ ζηλοτυπίας πεφλεγμένη τὴν γυναῖκα ταύτην
ἀπατήσασα συλλαμβάνει καὶ παραδίδωσι τῷ νῦν δὴ
κακῇ τύχῃ μοι συνωδευκότι φονεῦσαι κελεύσασα.
</p>
</div3>
<div3 type="section" n="8">
<p> Ὁ
μὲν οὖν τὸ ἀνόσιον ἔργον τοῦτο δρᾷ· ἐγὼ δὲ ὁ ἄθλιος
οὔτε ἰδὼν αὐτὸν οὔτε ἔργου τινὸς κοινωνήσας ἢ λόγου
συναπηγόμην αὐτῷ δεδεμένος, ὡς τοῦ ἔργου
κοινωνός. Τὸ δὲ χαλεπώτερον, μικρὸν τοῦ πανδοκείου
προελθόντες, τοὺς ἑκατὸν χρυσοῦς λαβόντες
παῤ αὐτοῦ τὸν μὲν ἀφῆκαν φυγεῖν, ἐμὲ δὲ ἄγουσι
πρὸς τὸν στρατηγόν.” </p>
</div3>
</div2>
<div2 type="chapter" n="4">
<div3 type="section" n="1">
<p>
 Ὡς δ᾽ ἤκουσά μου τὸν μῦθον τῶν κακῶν, οὔτε
ἀνῴμωξα οὔτε ἔκλαυσα· οὔτε γὰρ φωνὴν εἶχον οὔτε
<pb id="p.176"/>
δάκρυα· ἀλλὰ τρόμος μὲν εὐθὺς περιεχύθη μου τῷ
σώματι καὶ ἡ καρδία μου ἐλέλυτο, ὀλίγον δέ τί μοι
τῆς ψυχῆς ὑπολέλειπτο.
</p>
</div3>
<div3 type="section" n="2">
<p>Μικρὸν δὲ νήψας ἐκ τῆς
μέθης τοῦ λόγου “τίνα τρόπον τὴν κόρην” ἔφην “ἀπέκτεινεν ὁ μισθωτός, καὶ τί πεποίηκε τὸ σῶμα;” Ὁ δὲ ὡς ἅπαξ ἐνέβαλέ μοι τὸν μύωπα καὶ ἔργον
εἰργάσατο οὕτω κατ̓ ἐμοῦ, δἰ ὃ παρῆν, ἐσιώπα
καὶ ἔλεγεν οὐδέν.
</p>
</div3>
<div3 type="section" n="3">
<p>Πάλιν δέ μου πυθομένου “δοκεῖσ” ἔφη “κἀμὲ κεκοινωνηκέναι τοῦ φόνου; Τοῦτο ἤκουσα
 μόνον τοῦ πεφονευκότος, ὡς κτείνας εἴη τὴν κόρην·
ποῦ δὲ καὶ τίνα τρόπον, οὐκ εἶπεν.” Ἐπῆλθε δέ μοι τότε δάκρυα καὶ τοῖς ὀφθαλμοῖς
τὴν λύπην ἀπεδίδουν.
</p>
</div3>
<div3 type="section" n="4">
<p>Ὥσπερ γὰρ ἐν ταῖς τοῦ σώματος
πληγαῖς οὐκ εὐθὺς ἡ σμῶδιξ ὑπανίσταται, ἀλλὰ
 παραχρῆμα μὲν οὐκ ἔχει τὸ ἄνθος ἡ πληγή, μετὰ μικρὸν
δὲ ἀνέθορε, καὶ ὀδόντι συός τις παταχθεὶς εὐθὺς
μὲν ζητεῖ τὸ τραῦμα καὶ οὐκ οἶδεν εὑρεῖν, τὸ δὲ
ἔτι δέδυκε καὶ κέκρυπται κατειργασμένον σχολῇ τῆς
πληγῆς τὴν τομήν, μετὰ ταῦτα δὲ ἐξαίφνης λευκή τις
 ἀνέτειλε γραμμή, πρόδρομος τοῦ αἵματος, σχολὴν δ᾽
ὀλίγην λαβὸν ἔρχεται καὶ ἀθρόον ἐπιρρεῖ,
</p>
</div3>
<div3 type="section" n="5">
<p>οὕτω καὶ
ψυχὴ παταχθεῖσα τῷ τῆς λύπης βέλει, λόγου τοξεύσαντος
τέτρωται μὲν ἤδη καὶ ἔχει τὴν τομήν, ἀλλὰ
τὸ τάχος τοῦ βλήματος οὐκ ἀνέῳξεν οὔπω τὸ τραῦμα,
 τὰ δὲ δάκρυα ἐδίωξε τῶν ὀφθαλμῶν μακράν· δάκρυον
γὰρ αἷμα τραύματος ψυχῆς· ὅταν <del>δὲ</del> ὁ τῆς
λύπης ὀδοὺς κατὰ μικρὸν τὴν καρδίαν ἐκφάγῃ, κατέρρηκται
μὲν τῆς ψυχῆς τὸ τραῦμα, ἀνέῳκται δὲ τοῖς
ὀφθαλμοῖς ἡ τῶν δακρύων θύρα, τὰ δὲ μετὰ μικρὸν
τῆς ἀνοίξεως ἐξεπήδησεν.
</p>
</div3>
<div3 type="section" n="6">
<p> Οὕτω κἀμὲ τὰ μὲν πρῶτα
τῆς ἀκροάσεως τῇ ψυχῇ προσπεσόντα καθάπερ τοξεύματα
κατεσίγασε καὶ τῶν δακρύων ἀπέφραξε τὴν
<pb id="p.177"/>
πηγήν, μετὰ ταῦτα δὲ ἔρρει, σχολασάσης τῆς ψυχῆς
τοῖς κακοῖς.
</p>
</div3>
</div2>
<div2 type="chapter" n="5">
<div3 type="section" n="1">
<p>
 Ἔλεγον οὖν “τίς με δαίμων ἐξηπάτησεν ὀλίγῃ
χαρᾷ; τίς μοι Λευκίππην ἔδειξεν εἰς καινὴν ὑπόθεσιν
συμφορῶν; Ἀλλ̓ οὐδὲ ἐκόρεσά μου τοὺς ὀφθαλμούς,
οἷς μόνοις ηὐτύχησα, οὐδὲ ἐνεπλήσθην κἂν
βλέπων.
</p>
</div3>
<div3 type="section" n="2">
<p> Ἀληθής μοι γέγονεν ὀνείρων ἡδονή. Οἴμοι,
Λευκίππη, ποσάκις μοι τέθνηκας. Μὴ γὰρ
θρηνῶν ἀνεπαυσάμην; Ἀεί σε πενθῶ, τῶν θανάτων
διωκόντων ἀλλήλους; Ἀλλ̓ ἐκείνους μὲν πάντας ἡ
Τύχη ἔπαιξε κατ̓ ἐμοῦ, οὗτος δὲ οὐκ ἔστι τῆς Τύχης
ἔτι παιδιά·
</p>
</div3>
<div3 type="section" n="3">
<p> πᾶσα γάρ μοι, Λευκίππη, τέθνηκας. Ἐν
μὲν γὰρ τοῖς ψευδέσι θανάτοις ἐκείνοις παρηγορίαν
εἶχον ὀλίγην τὸ μὲν πρῶτον ὅλον σου τὸ σῶμα, τὸ δὲ
δεύτερον κἂν τὴν κεφαλὴν δοκῶν μὴ ἔχειν εἰς τὴν
ταφήν· νῦν δὲ τέθνηκας θάνατον διπλοῦν, ψυχῆς καὶ
σώματος. Δύο ἐξέφυγες λῃστήρια, τὸ δὲ τῆς Μελίτης
πεφόνευκέ σε πειρατήριον.
</p>
</div3>
<div3 type="section" n="4">
<p> Ὁ δὲ ἀνόσιος καὶ
ἀσεβὴς ἐγὼ τὴν ἀνδροφόνον σου κατεφίλησα πολλάκις
καὶ συνεπλάκην μεμιασμένας συμπλοκὰς καὶ τὴν
Ἀφροδίτης χάριν αὐτῇ παρέσχον πρὸ σοῦ.” </p>
</div3>
</div2>
<div2 type="chapter" n="6">
<div3 type="section" n="1">
<p>
 Μεταξὺ δέ μου θρηνοῦντος Κλεινίας εἰσέρχεται,
καὶ καταλέγω τὸ πᾶν αὐτῷ καὶ ὅτι μοι δέδοκται πάντως
ἀποθανεῖν· ὁ δὲ παρεμυθεῖτο. “Τίς γὰρ οἶδεν
εἰ ζῇ πάλιν;
</p>
</div3>
<div3 type="section" n="2">
<p> Μὴ γὰρ οὐ πολλάκις τέθνηκε; μὴ γὰρ
οὐ πολλάκις ἀνεβίω; Τί δὲ προπετῶς ἀποθνήσκεις,
ὃ καὶ κατὰ σχολὴν ἔξεστιν, ὅταν μάθῃς σαφῶς τὸν
θάνατον αὐτῆς;” “Ληρεῖς· τούτου γὰρ ἀσφαλέστερον
πῶς ἂν μάθοις;
</p>
</div3>
<div3 type="section" n="3">
<p> Δοκῶ δὲ εὑρηκέναι τοῦ θανάτου
καλλίστην ὁδόν, δἰ ἧς οὐδὲ ἡ θεοῖς ἐχθρὰ Μελίτη
παντάπασιν ἀθῷος ἀπαλλάξεται· ἄκουσον δὲ τὸν
τρόπον. Παρεσκευασάμην, ὡς οἶσθα, πρὸς τὴν ἀπολογίαν
<pb id="p.178"/>
τῆς μοιχείας, εἰ κληρωθείη τὸ δικαστήριον·
νῦν δέ μοι δέδοκται πᾶν τοὐναντίον, καὶ τὴν μοιχείαν
ὁμολογεῖν καὶ ὡς ἀλλήλων ἐρῶντες ἐγώ τε καὶ Μελίτη
κοινῇ τὴν Λευκίππην ἀνῃρήκαμεν.
</p>
</div3>
<div3 type="section" n="4">
<p>Οὕτω γὰρ
 κἀκείνη δίκην δώσει κἀγὼ τὸν ἐπάρατον βίον καταλίποιμ̓
<del>ἄν</del>.” “Εὐφήμησον” ὁ Κλεινίας ἔφη· “καὶ
τολμήσεις οὕτως ἐπὶ τοῖς αἰσχίστοις ἀποθανεῖν, νομιζόμενος
φονεύς, καὶ ταῦτα Λευκίππης;” “Οὐδὲν” εἶπον “αἰσχρόν, ὃ λυπεῖ τὸν ἐχθρόν.” </p>
</div3>
<div3 type="section" n="5">
<p> Καὶ ἡμεῖς <del>μὲν</del> ἐν τούτοις ἦμεν, τὸν δὲ ἄνθρωπον
ἐκεῖνον τὸν μηνυτὴν τοῦ ψευδοῦς φόνου μετὰ
μικρὸν ἀπολύει <del>ὁ ἐπὶ</del> τῶν δεσμῶν, φάσκων τὸν
ἄρχοντα κελεῦσαι κομίζειν αὐτὸν δώσοντα λόγον ὧν
αἰτίαν ἔσχεν.
</p>
</div3>
<div3 type="section" n="6">
<p>Ἐμὲ δὲ παρηγόρει Κλεινίας καὶ ὁ Σάτυρος,
 εἴ πως δύναιντο πεῖσαι, μηδὲν ὧν διενοήθην
εἰς τὴν δίκην εἰπεῖν· ἀλλ̓ ἐπέραινον οὐδέν. Ἐκείνην
μὲν οὖν τὴν ἡμέραν καταγωγήν τινα μισθωσάμενοι
μετῳκίσαντο, ὡς ἂν μηκέτι παρὰ τῷ τῆς Μελίτης εἶεν συντρόφῳ.</p>
</div3>
</div2>
<div2 type="chapter" n="7">
<div3 type="section" n="1">
<p>
τῇ δ᾽ ὑστεραίᾳ ἀπηγόμην ἐπὶ τὸ δικαστήριον.
Παρασκευὴ δὲ πολλὴ ἦν τοῦ Θερσάνδρου κατ̓ ἐμοῦ,
καὶ πλῆθος ῥητόρων οὐχ ἧττον δέκα· καὶ ἡ Μελίτη
σπουδῇ πρὸς τὴν ἀπολογίαν παρεσκεύαστο.
</p>
</div3>
<div3 type="section" n="2">
<p>Ἐπεὶ
δὲ ἐπαύσαντο λέγοντες, αἰτήσας κἀγὼ λόγον “ἀλλ̓
 οὗτοι μὲν” ἔφην “ληροῦσι πάντες, καὶ οἱ Θερσάνδρῳ
καὶ οἱ Μελίτῃ συνειπόντες· ἐγὼ δὲ πᾶσαν ὑμῖν
ἐρῶ τὴν ἀλήθειαν.
</p>
</div3>
<div3 type="section" n="3">
<p>Ἦν ἐρωμένη μοι πάλαι Βυζαντία
μὲν γένος, Λευκίππη δὲ τοὔνομα. Ταύτην
τεθνάναι δοκῶν ʽἥρπαστο γὰρ ὑπὸ λῃστῶν ἐν Αἰγύπτᾠ
 Μελίτῃ περιτυγχάνω, κἀκεῖθεν ἀλλήλοις
συνόντες ἥκομεν ἐνταῦθα κοινῇ καὶ τὴν Λευκίππην
εὑρίσκομεν Σωσθένει δουλεύουσαν διοικητῇ τινι
<pb id="p.179"/>
τῶν Θερσάνδρου χωρίων.
</p>
</div3>
<div3 type="section" n="4">
<p> Ὅπως δὲ τὴν ἐλευθέραν
ὁ Σωσθένης εἶχε δούλην ἢ τίς ἡ κοινωνία τοῖς λῃσταῖς
πρὸς αὐτόν, ὑμῖν καταλείπω σκοπεῖν. Ἐπεὶ
τοίνυν ἔμαθεν ἡ Μελίτη τὴν προτέραν εὑρόντα με
γυναῖκα, φοβηθεῖσα μὴ πρὸς αὐτὴν ἀποκλίναιμι τὸν
νοῦν, συμβουλεύεται τὴν ἄνθρωπον ἀνελεῖν.
</p>
</div3>
<div3 type="section" n="5">
<p> Κἀμοὶ
συνεδόκει ʽτί γὰρ οὐ δεῖ τἀληθῆ λέγειν;ʼ ἐπεὶ τῶν
αὑτῆς με κύριον ἀποφανεῖν ὑπισχνεῖτο. Μισθοῦμαι
ἕνα δή τινα πρὸς τὸν φόνον, ἑκατὸν δ᾽ ὁ μισθὸς ἦν
τοῦ φόνου χρυσοῖ. Καὶ ὁ μὲν δὴ τὸ ἔργον δράσας
οἴχεται κἀκ τότε γέγονεν ἀφανής, ἐμὲ δὲ ὁ ἔρως
εὐθὺς ἠμύνατο.
</p>
</div3>
<div3 type="section" n="6">
<p> Ὡς γὰρ ἔμαθον ἀνῃρημένην, μετενόουν
καὶ ἔκλαον καὶ ἤρων καὶ νῦν ἐρῶ. Διὰ τοῦτο
ἐμαυτοῦ κατεῖπον, ἵνα με πέμψητε πρὸς τὴν ἐρωμένην·
οὐ γὰρ φέρω νῦν ζῆν, καὶ μιαιφόνος γενόμενος
καὶ φιλῶν ἣν ἀπέκτεινα.” </p>
</div3>
</div2>
<div2 type="chapter" n="8">
<div3 type="section" n="1">
<p>
 Ταῦτα εἰπόντος ἐμοῦ πάντας ἔκπληξις κατέσχε
ἐπὶ τῷ παραλόγῳ τοῦ πράγματος, μάλιστα δὲ τὴν
Μελίτην. Καὶ οἱ μὲν τοῦ Θερσάνδρου ῥήτορες μεθ̓
ἡδονῆς ἀνεβόησαν ἐπινίκιον, οἱ δὲ τῆς Μελίτης ἀνεπύθοντο
τίνα ταῦτα εἴη τὰ λεχθέντα.
</p>
</div3>
<div3 type="section" n="2">
<p> Ἡ δὲ τὰ μὲν
ἐτεθορύβητο, τὰ δὲ ἠρνεῖτο, τὰ δὲ διηγεῖτο σπουδῇ
μάλα καὶ σαφῶς, τὴν μὲν Λευκίππην εἰδέναι λέγουσα
καὶ ὅσα εἶπον, ἀλλὰ τόν γε φόνον οὔ· ὥστε
κἀκείνους διὰ τὸ τὰ πλείω μοι συνᾴδειν ὑπόνοιαν
ἔχειν κατὰ τῆς Μελίτης καὶ ἀπορεῖν ὅτῳ χρήσαιντο
λόγῳ πρὸς τὴν ἀπολογίαν.
</p>
</div3>
</div2>
<div2 type="chapter" n="9">
<div3 type="section" n="1">
<p>
 Ἐν τούτῳ δὲ ὁ Κλεινίας θορύβου πολλοῦ κατὰ
τὸ δικαστήριον ὄντος ἀνελθὼν “κἀμοί τινα λόγον” εἶπε “συγχωρήσατε· περὶ γὰρ ψυχῆς ἀνδρὸς ὁ ἀγών.” </p>
</div3>
<div3 type="section" n="2">
<p> Ὡς δὲ ἔλαβε, δακρύων γεμισθεὶς “ἄνδρεσ” εἶπεν “Ἐφέσιοι, μὴ προπετῶς καταγνῶτε θάνατον ἀνδρὸς
<pb id="p.180"/>
ἐπιθυμοῦντος ἀποθανεῖν, ὅπερ φύσει τῶν ἀτυχούντων
ἐστὶ φάρμακον· κατέψευσται γὰρ ἑαυτοῦ τὴν τῶν
ἀδικούντων αἰτίαν, ἵνα πάθῃ τὴν τῶν δυστυχούντων
τιμωρίαν.
</p>
</div3>
<div3 type="section" n="3">
<p>Ἃ δὲ ἠτύχησε διὰ βραχέων ἐρῶ. Ἐρωμένην
 εἶχεν, ὡς εἶπεν· τοῦτο γὰρ οὐκ ἐψεύσατο· καὶ
ὅτι λῃσταὶ ταύτην ἥρπασαν καὶ τὰ περὶ Σωσθένους
καὶ πάνθ̓ ὅσα πρὸ τοῦ φόνου διηγήσατο, πέπρακται
τὸν τρόπον τοῦτον.
</p>
</div3>
<div3 type="section" n="4">
<p>Αὕτη γέγονεν ἐξαίφνης ἀφανής,
οὐκ οἶδ᾽ ὅπως, οὔτ̓ εἴ τις ἀπέκτεινεν αὐτήν, οὔτ̓ εἰ
 ζῇ κλαπεῖσα· πλὴν ἓν τοῦτο οἶδα μόνον, τὸν Σωσθένην
αὐτῆς ἐρῶντα καὶ αἰκισάμενον βασάνοις πολλαῖς
ἐφ̓ οἷς οὐκ ἐτύγχανε, καὶ φίλους ἔχοντα λῃστάς.
Οὗτος οὖν ἀνῃρῆσθαι δοκῶν τὴν γυναῖκα ζῆν οὐκέτι
θέλει καὶ διὰ τοῦτο ἑαυτοῦ φόνον κατεψεύσατο.
</p>
</div3>
<div3 type="section" n="5">
<p>Ὅτι
 μὲν γὰρ ἐπιθυμεῖ θανάτου, καὶ αὐτὸς ὡμολόγησε, καὶ
ὅτι διὰ λύπην τὴν ἐπὶ <del>τῇ</del> γυναικί. Σκοπεῖτε δὲ εἴ
τις ἀποκτείνας τινὰ ἀληθῶς ἐπαποθανεῖν αὐτῷ θέλει
καὶ ζῆν δἰ ὀδύνην οὐ φέρει.
</p>
</div3>
<div3 type="section" n="6">
<p>Τίς οὕτω φιλόστοργος
φονεύς; ἢ ποῖον μῖσός ἐστιν οὕτω φιλούμενον;
 Μή, πρὸς θεῶν, μὴ πιστεύσητε, μηδὲ ἀποκτείνητε
ἄνθρωπον ἐλέου μᾶλλον ἢ τιμωρίας δεόμενον. Εἰ δὲ
αὐτὸς ἐπεβούλευσεν, ὡς λέγει, τὸν φόνον, εἰπάτω
τίς ἐστιν ὁ μεμισθωμένος, δειξάτω τὴν ἀνῃρημένην.
</p>
</div3>
<div3 type="section" n="7">
<p>Εἰ δὲ μήθ̓ ὁ ἀποκτείνας ἐστὶ μήθ̓ ἡ ἀνῃρημένη, τίς
 ἤκουσε πώποτε τοιοῦτον φόνον; “Ἤρων” φησὶ “Μελίτης·
διὰ τοῦτο Λευκίππην ἀπέκτεινα.” Πῶς οὖν
Μελίτης φόνον κατηγορεῖ, ἧς ἤρα, διὰ Λευκίππην
δὲ νῦν ἀποθανεῖν ἐθέλει, ἣν ἀπέκτεινεν;
</p>
</div3>
<div3 type="section" n="8">
<p>οὕτω γὰρ
ἄν τις καὶ μισοῖ τὸ φιλούμενον καὶ φιλοῖ τὸ μισούμενον;
 Ἆῤ οὖν οὐ πολὺ μᾶλλον ἂν καὶ ἐλεγχόμενος
ἠρνήσατο τὸν φόνον, ἵνα καὶ σώσῃ τὴν ἐρωμένην
καὶ ὑπὲρ τῆς ἀνῃρημένης μὴ μάτην ἀποθάνῃ;
<pb id="p.181"/>
</p>
</div3>
<div3 type="section" n="9">
<p> Διὰ τί οὖν Μελίτης κατηγόρησεν, εἰ μηδὲν αὐτῇ
τοιοῦτο πέπρακται; Ἐγὼ καὶ τοῦτο πρὸς ὑμᾶς ἐρῶ,
καὶ πρὸς τῶν θεῶν μή με νομίσητε διαβάλλειν θέλοντα
τὴν γυναῖκα ποιήσασθαι τὸν λόγον, ἀλλ̓ ὡς
τὸ πᾶν ἐγένετο.
</p>
</div3>
<div3 type="section" n="10">
<p> Μελίτη μὲν ἐπεπόνθει <del>τι</del> πρὸς
τοῦτον ἐρωτικὸν καὶ περὶ τοῦ γάμου διείλεκτο, πρὶν
ὁ θαλάττιος οὗτος ἀνεβίω νεκρός· ὁ δὲ οὐκ εἶχεν
οὕτως, ἀλλὰ καὶ πάνυ ἐρρωμένως τὸν γάμον ἀπεκρούετο,
κἀν τούτῳ τὴν ἐρωμένην εὑρών, ὡς ἔφη,
παρὰ τῷ Σωσθένει ζῶσαν, ἣν ᾤετο νεκράν, πολὺ
μᾶλλον πρὸς τὴν Μελίτην εἶχεν ἀλλοτριώτερον.
</p>
</div3>
<div3 type="section" n="11">
<p> Ἡ
δὲ πρὶν μαθεῖν ἐρωμένην οὖσαν αὐτῷ τὴν παρὰ τῷ
Σωσθένει, ταύτην ἠλέησέ τε καὶ ἔλυσε τῶν δεσμῶν,
οἷς ἦν ὑπὸ τοῦ Σωσθένους δεδεμένη, καὶ εἰς τὴν
οἰκίαν τε εἰσεδέξατο καὶ τἆλλα ὡς πρὸς ἐλευθέραν
δυστυχήσασαν ἐφιλοτιμήσατο· ἐπειδὴ δὲ ἔμαθεν,
ἔπεμψεν εἰς τοὺς ἀγροὺς διακονησομένην αὐτῇ· καὶ
μετὰ ταῦτά φασιν ἀφανῆ γεγονέναι.
</p>
</div3>
<div3 type="section" n="12">
<p> Καὶ ὅτι ταῦτα
οὐ ψεύδομαι, ἡ Μελίτη συνομολογήσει καὶ θεράπαιναι
δύο, μεθ̓ ὧν αὐτὴν ἐπὶ τοὺς ἀγροὺς ἐξέπεμψεν.
Ἓν μὲν δὴ τοῦτο πρὸς ὑπόνοιαν ἤγαγε τοῦτον μὴ
ἄρα φονεύσασα εἴη τὴν Λευκίππην διὰ ζηλοτυπίαν
αὕτη· ἕτερον δέ τι αὐτῷ πρὸς τὴν τῆς ὑπονοίας βεβαίωσιν
ἐν τῷ δεσμωτηρίῳ συμβὰν καὶ καθ̓ αὑτοῦ
καὶ κατὰ τῆς Μελίτης ἐξηγρίανε.
</p>
</div3>
<div3 type="section" n="13">
<p> Τῶν δεσμωτῶν τις
ὀδυρόμενος ἑαυτοῦ τὴν συμφοράν, ἔλεγεν <del>ἐν</del> ὁδῷ
τινι κεκοινωνηκέναι κατ̓ ἄγνοιαν ἀνδρὶ φονεῖ, δεδρακέναι
δ᾽ ἐκεῖνον γυναικὸς φόνον ἐπὶ μισθῷ. Καὶ
τοὔνομα ἔλεγε· Μελίτην μὲν εἶναι τὴν μισθωσαμένην,
</p>
</div3>
<div3 type="section" n="14">
<p> Λευκίππην δὲ τὴν ἀνῃρημένην. Εἰ δὲ ταῦτα
γέγονεν οὕτως, ἐγὼ μὲν οὐκ οἶδα, μαθεῖν δ᾽ ὑμῖν
ἐξέσται. Ἔχετε τὸν δεδεμένον· εἰσὶν αἱ θεράπαιναι·
<pb id="p.182"/>
ἔστιν ὁ Σωσθένης. Ὁ μὲν ἐρεῖ πόθεν ἔσχε τὴν Λευκίππην
δούλην, αἱ δὲ πῶς γέγονεν ἀφανής, ὁ δὲ περὶ
τοῦ μισθωτοῦ καταγορεύσει. Πρὶν δὲ μάθητε τούτων
ἕκαστον, οὔτε ὅσιον οὔτε εὐσεβὲς νεανίσκον ἄθλιον
 ἀνελεῖν, πιστεύσαντας μανίας λόγοις· μαίνεται γὰρ
ὑπὸ λύπης.” </p>
</div3>
</div2>
<div2 type="chapter" n="10">
<div3 type="section" n="1">
<p>
Ταῦτα εἰπόντος τοῦ Κλεινίου, τοῖς μὲν πολλοῖς
ἐδόκει πιθανὸς ὁ λόγος, οἱ δὲ τοῦ Θερσάνδρου ῥήτορες
καὶ ὅσοι τῶν φίλων συμπαρῆσαν, ἐπεβόων ἀνελεῖν
 τὸν ἀνδροφόνον τὸν αὑτοῦ κατειπόντα θεοῦ
προνοίᾳ.
</p>
</div3>
<div3 type="section" n="2">
<p>Μελίτη <del>δὲ</del> τὰς θεραπαινίδας ἐδίδου καὶ
Θέρσανδρον ἠξίου διδόναι Σωσθένην· τάχα γὰρ αὐτὸν
εἶναι τὸν Λευκίππην ἀνῃρηκότα· καὶ οἱ συναγορεύοντες
αὐτῇ ταύτην μάλιστα προεφέροντο πρόκλησιν.
</p>
</div3>
<div3 type="section" n="3">
<p> Ὁ δὲ Θέρσανδρος φοβηθεὶς λάθρα τινὰ τῶν
παραστατῶν εἰς τὸν ἀγρὸν ἀποστέλλει πρὸς τὸν Σωσθένην,
κελεύσας τὴν ταχίστην ἀφανῆ γενέσθαι,
πρὶν τοὺς ἐπ̓ αὐτὸν πεμφθέντας ἥκειν· ὃς δὴ ἐπιβὰς
ἵππου σπουδῇ μάλα πρὸς αὐτὸν ἔρχεται καὶ τὸν
 κίνδυνον λέγει καὶ ὡς, εἰ ληφθείη, εἰς βασάνους
ἀπαχθήσεται.
</p>
</div3>
<div3 type="section" n="4">
<p>Ὁ δὲ ἔτυχε μὲν ἐν τῷ τῆς Λευκίππης
δωματίῳ παρών, κατεπᾴδων αὐτῆς· κληθεὶς δὲ ὑπὸ
τοῦ παρόντος σὺν βοῇ καὶ ταραχῇ πολλῇ προέρχεται,
καὶ ἀκούσας τὰ ὄντα, μεστὸς γενόμενος δέους καὶ
 ἤδη νομίζων τοὺς δημίους ἐπ̓ αὐτὸν παρεῖναι, ἐπιβὰς
ἵππου σπυδῇ μάλα ἐλαύνει <del>τὴν</del> ἐπὶ Σμύρνης·
ὁ δὲ ἄγγελος πρὸς τὸν Θέρσανδρον ἀναστρέφει. Ἀληθὴς
δέ ἐστιν, ὡς ἔοικεν, ὁ λόγος, ὅτι μνήμην ἐκπλήσσειν
πέφυκε φόβος.
</p>
</div3>
<div3 type="section" n="5">
<p>Ὁ γοῦν Σωσθένης περὶ
 ἑαυτοῦ φοβηθείς, ἁπαξαπάντων ἐξελάθετο τῶν ἐν
<pb id="p.183"/>
ποσὶν ὑπ̓ ἐκπλήξεως, ὡς μηδὲ τοῦ τῆς Λευκίππης
δωματίου κλεῖσαι τὰς θύρας. Μάλιστα γὰρ τὸ τῶν
δούλων γένος ἐν οἷς ἂν φοβηθῇ σφόδρα δειλόν ἐστιν.
</p>
</div3>
</div2>
<div2 type="chapter" n="11">
<div3 type="section" n="1">
<p>
 Ἐν τούτῳ δὲ ὁ Θέρσανδρος πρὸ τῆς προκλήσεως
ἀπὸ τῆς Μελίτης οὕτω γενομένης παρελθὼν “ἱκανῶς
μὲν” εἶπεν “οὗτος, ὅστις ποτέ ἐστι, κατελήρησε μυθολογῶν·
ἐγὼ δὲ ὑμῶν τεθαύμακα τῆς ἀναλγησίας
εἰ φονέα ἐπ̓ αὐτοφώρῳ λαβόντες ʽμεῖζον δὲ τῆς
φωράσεως τὸ αὐτὸν ἑαυτοῦ κατειπεῖν̓ οὐ δὴ κελεύετε
τῷ δημίῳ, καθέζεσθε δὲ γόητος ἀκούοντες
πιθανῶς μὲν ὑποκρινομένου, πιθανῶς δὲ δακρύοντος,
ὃν νομίζω καὶ αὐτὸν κοινωνὸν γενόμενον τοῦ
φόνου περὶ ἑαυτοῦ φοβεῖσθαι, ὥστ̓ οὐκ οἶδα τί δεῖ
βασάνων ἔτι περὶ πράγματος οὕτω σαφῶς ἐληλεγμένου.
</p>
</div3>
<div3 type="section" n="2">
<p> Δοκοῦσι δὲ καὶ ἄλλον τινὰ ἐργάσασθαι φόνον.
Ὁ γὰρ Σωσθένης οὗτος, ὃν αἰτοῦσι παῤ ἐμοῦ, τρίτην
ταύτην ἡμέραν γέγονεν ἀφανής, καὶ ἔστιν οὐ
πόρρω τινὸς ὑπονοίας μὴ ἄρα τῆς τούτων ἐπιβουλῆς
γέγονεν ἔργον· αὐτὸς γὰρ ἐτύγχανεν ὁ τὴν μοιχείαν
μοι κατειπών· ὥστε εἰκότως ἀποκτεῖναί μοι δοκοῦσιν
αὐτόν· καὶ τοῦτ̓ εἰδότες ὡς οὐκ ἂν ἔχοιμι παρασχεῖν
τὸν ἄνθρωπον, πρόκλησιν περὶ αὐτοῦ πεποίηνται
πάνυ κακούργως.
</p>
</div3>
<div3 type="section" n="3">
<p> Εἴη μὲν οὖν κἀκεῖνον φανῆναι καὶ
μὴ τεθνάναι· τί δὲ καί, εἰ παρῆν, ἔδει παῤ αὐτοῦ
μαθεῖν; Εἴ τινα κόρην ἐωνήσατο; τοιγαροῦν ἐωνημένος
ἔστω· καὶ εἰ ταύτην ἔσχε Μελίτη; λέγει καὶ
τοῦτο δἰ ἐμοῦ. Ἀπήλλακται μὲν δὴ Σωσθένης ταῦτα
εἰπών· τοὐντεῦθεν δὲ ὁ λόγος μοι πρὸς Μελίτην καὶ
Κλειτοφῶντα.
</p>
</div3>
<div3 type="section" n="4">
<p> Τί μου τὴν δούλην λαβόντες πεποιήκατε;
δούλη γὰρ ἦν ἐμὴ Σωσθένους αὐτὴν ἐωνημένου,
καὶ εἰ περιῆν καὶ μὴ πρὸς αὐτῶν ἐπεφόνευτο,
</p>
</div3>
<div3 type="section" n="5">
<p> πάντως ἂν ἐδούλευεν ἐμοί.” Τοῦτον δὲ τὸν λόγον ὁ
<pb id="p.184"/>
Θέρσανδρος πάνυ κακοήθως παρενέβαλεν, ἵνα κἂν
ὕστερον ἡ Λευκίππη φωραθῇ ζῶσα, πρὸς δουλείαν
αὐτὴν ἀγάγῃ. Εἶτα προσετίθει “Κλειτοφῶν μὲν οὖν
ὡμολόγησεν ἀνῃρηκέναι καὶ ἔχει τὴν δίκην, Μελίτη
 δὲ ἀρνεῖται. Πρὸς ταύτην αἱ τῶν θεραπαινίδων εἰσὶ
βάσανοι.
</p>
</div3>
<div3 type="section" n="6">
<p>Ἂν γὰρ φανῶσι παρὰ ταύτης λαβοῦσαι τὴν
κόρην, εἶτα οὐκέτι πάλιν ἀγαγοῦσαι, τί γέγονε; τί
δὲ ὅλως ἐξεπέμπετο καὶ πρὸς τίνα; Ἆῤ οὐκ εὔδηλον
τὸ πρᾶγμα, ὡς συσκευασάμενοι ἦσάν τινας ὡς κτενοῦντας;
</p>
</div3>
<div3 type="section" n="7">
<p> Αἱ δὲ θεράπαιναι τούτους μέν, ὡς εἰκός,
οὐκ ᾔδεσαν, ἵνα μὴ μετὰ πλειόνων μαρτύρων γενόμενον
τὸ ἔργον κίνδυνον ἔχῃ μείζονα· κατέλιπον δὲ
αὐτὴν ἔνθα ἦν ὁ τῶν λῃστῶν λόχος λανθάνων, ὥστε
ἐνεχώρει μηδὲ ἐκείνας τὸ γενόμενον ἑωρακέναι. Ἐλήρησε
 δὲ καὶ περὶ δεσμώτου τινός, ὡς εἰπόντος περὶ
τοῦ φόνου.
</p>
</div3>
<div3 type="section" n="8">
<p>Καὶ τίς ὁ δεσμώτης οὗτος, ὃς τῷ στρατηγῷ
μὲν οὐδὲν εἶπε, τούτῳ δὲ μόνῳ τὰ ἀπόρρητα
διελέγετο τοῦ φόνου, πλὴν εἰ μὴ κοινωνοῦντα ἐγνώρισεν;
Οὐ παύσεσθε φληνάφων ἀνεχόμενοι κενῶν
 καὶ τηλικοῦτον ἔργον τιθέμενοι παιδιάν; Οἴεσθε χωρὶς
θεοῦ τοῦτον ἑαυτοῦ κατειπεῖν;” </p>
</div3>
</div2>
<div2 type="chapter" n="12">
<div3 type="section" n="1">
<p>
Ταῦτα λέγοντος τοῦ Θερσάνδρου καὶ διομνυμένου
περὶ τοῦ Σωσθένους οὐκ εἰδέναι τί γέγονεν,
ἔδοξε τῷ προέδρῳ τῶν δικαστῶν ʽἦν δὲ τοῦ βασιλικοῦ
 γένους καὶ τὰς μὲν φονικὰς ἐδίκαζε δίκας, κατὰ
δὲ τὸν νόμον συμβούλους ἐκ τῶν γεραιτέρων εἶχεν,
οὓς ἐπιγνώμονας ἐλάμβανε τῆς γνώσεωσ̓ ἔδοξεν οὖν
αὐτῷ διασκοπήσαντι σὺν τοῖς παρέδροις αὐτοῦ θάνατον
μὲν ἐμοῦ καταγνῶναι κατὰ τὸν νόμον, ὃς ἐκέλευσε
 τὸν αὑτοῦ κατειπόντα φόνον τεθνάναι, περὶ δὲ
Μελίτης κρίσιν γενέσθαι δευτέραν ἐν ταῖς βασάνοις
τῶν θεραπαινίδων, Θέρσανδρον δὲ ἐπομόσαι περὶ
<pb id="p.185"/>
τοῦ Σωσθένους ἐν γράμμασιν, ἦ μὴν οὐκ εἰδέναι τί
γέγονε, κἀμὲ δέ, ὡς ἤδη κατάδικον, βασανισθῆναι
περὶ τοῦ Μελίτην τῷ φόνῳ συνεγνωκέναι.
</p>
</div3>
<div3 type="section" n="2">
<p> Ἄρτι δέ
μου δεθέντος καὶ τῆς ἐσθῆτος τοῦ σώματος γεγυμνωμένου
μετεώρου τε ἐκ τῶν βρόχων κρεμαμένου, καὶ
τῶν μὲν μάστιγας κομιζόντων τῶν δὲ πῦρ καὶ τροχόν,
ἀνοιμώξαντος δὲ τοῦ Κλεινίου καὶ ἐπικαλοῦντος τοὺς
θεούς, ὁ τῆς Ἀρτέμιδος ἱερεὺς δάφνην ἐστεμμένος
προσιὼν ὁρᾶται.
</p>
</div3>
<div3 type="section" n="3">
<p> Σημεῖον δὲ τοῦτο ἐστὶν ἡκούσης
θεωρίας τῇ θεῷ· τοῦτο δὲ ὅταν γένηται, πάσης εἶναι
δεῖ τιμωρίας ἐκεχειρίαν ἡμερῶν τοσούτων, ὅσων οὐκ
ἐπετέλεσαν τὴν θυσίαν οἱ θεωροί. Οὕτω μὲν δὴ
τότε τῶν δεσμῶν ἐλύθην. Ἦν δὲ ὁ τὴν θεωρίαν
ἄγων Σώστρατος, ὁ τῆς Λευκίππης πατήρ.
</p>
</div3>
<div3 type="section" n="4">
<p> Οἱ γὰρ
Βυζάντιοι, τῆς Ἀρτέμιδος ἐπιφανείσης ἐν τῷ πολέμῳ
τῷ πρὸς τοὺς Θρᾷκας, νικήσαντες ἐλογίσαντο δεῖν
αὐτῇ θυσίαν ἀποστέλλειν τῆς συμμαχίας ἐπινίκιον·
ἦν δὲ καὶ ἰδίᾳ τῷ Σωστράτῳ νύκτωρ ἡ θεὸς ἐπιστᾶσα.
Τὸ δὲ ὄναρ ἐσήμαινε τὴν θυγατέρα εὑρήσειν ἐν
Ἐφέσῳ καὶ τἀδελφοῦ τὸν υἱόν.
</p>
</div3>
</div2>
<div2 type="chapter" n="13">
<div3 type="section" n="1">
<p>
 Παρὰ δὲ τὸν αὐτὸν χρόνον καὶ ἡ Λευκίππη τὰς
μὲν τοῦ δωματίου θύρας ἀνεῳγμένας ὁρῶσα, τὸν δὲ
Σωσθένην μὴ παρόντα περιεσκόπει μὴ πρὸ θυρῶν
εἴη. Ὡς δ᾽ ἦν οὐδαμοῦ, θάρσος αὐτὴν καὶ ἐλπὶς ἡ
συνήθης εἰσέρχεται· μνήμη γὰρ αὐτῇ τοῦ πολλάκις
παρὰ δόξαν σεσῶσθαι πρὸς τὸ παρὸν τῶν κινδύνων
<del>τὴν ἐλπίδα</del> προὐξένει ἀποχρῆσθαι τῇ Τύχῃ.
</p>
</div3>
<div3 type="section" n="2">
<p> Καὶ ʽἦν
γὰρ τῶν ἀγρῶν πλησίον τὸ τῆς Ἀρτέμιδος ἱερὸν̓
ἐκτρέχει τε ἐπ̓ αὐτὸ καὶ ἔχεται τοῦ νεώ. Τὸ δὲ παλαιὸν
ἄβατος ἦν γυναιξὶν ἐλευθέραις οὗτος ὁ νεώς,
</p>
</div3>
<div3 type="section" n="3">
<p> ἀνδράσι δὲ ἐπετέτραπτο καὶ παρθένοις. Εἰ δέ τις
εἴσω παρῆλθε γυνή, θάνατος ἦν ἡ δίκη, πλὴν εἰ μὴ
<pb id="p.186"/>
δούλη τις ἦν ἐγκαλοῦσα τῷ δεσπότῃ. Ταύτῃ δὲ ἐξῆν
ἱκετεύειν τὴν θεόν, οἱ δὲ ἄρχοντες ἐδίκαζον αὐτῇ τε
καὶ τῷ δεσπότῃ· καὶ εἰ μὲν ὁ δεσπότης οὐδὲν ἔτυχεν
ἀδικῶν, αὖθις τὴν θεράπαιναν ἐλάμβανεν, ὀμόσας
 μὴ μνησικακήσειν τῆς καταφυγῆς· εἰ δὲ ἔδοξεν <del>ἡ</del>
θεράπαινα δίκαια λέγειν, ἔμενεν αὐτοῦ δούλη τῇ
θεῷ.
</p>
</div3>
<div3 type="section" n="4">
<p>Ἄρτι δὲ τοῦ Σωστράτου τὸν ἱερέα παραλαβόντος
καὶ ἐπὶ τὰ δικαστήρια παρελθόντος, ὡς ἂν ἐπισχοίη
τὰς δίκας, εἰς τὸ ἱερὸν ἡ Λευκίππη παρῆν,
 ὥστε μικροῦ τινος ἀπελείφθη τοῦ μὴ τῷ πατρὶ συντυχεῖν.
</p>
</div3>
</div2>
<div2 type="chapter" n="14">
<div3 type="section" n="1">
<p>
Ὡς δ᾽ ἀπηλλάγην ἐγὼ τῶν βασάνων, διελέλυτο
μὲν τὸ δικαστήριον, ὄχλος δ᾽ ἦν περὶ ἐμὲ καὶ θόρυβος
τῶν μὲν ἐλεούντων, τῶν δὲ ἐκθειαζόντων, τῶν
 δὲ ἀναπυνθανομένων. Ἔνθα καὶ ὁ Σώστρατος ἐπιστὰς
ὁρᾷ με καὶ γνωρίζει.
</p>
</div3>
<div3 type="section" n="2">
<p>Καὶ γάρ, ὡς ἔφην ἐν ἀρχῇ
τῶν λόγων, ἐν Τύρῳ ποτε ἐγεγόνει περὶ τὴν τῶν
Ἡρακλείων ἑορτὴν καὶ χρόνου πολλοῦ διατρίψας
ἔτυχεν ἐν Τύρῳ, πρὸ πολλοῦ τῆς ἡμετέρας φυγῆς·
 ὥστε ταχύ μου τὴν μορφὴν συνεβάλετο, καὶ διὰ τὸ
ἐνύπνιον φύσει προσδοκῶν εὑρήσειν ἡμᾶς.
</p>
</div3>
<div3 type="section" n="3">
<p>Προσελθὼν
οὖν μοι “Κλειτοφῶν οὗτος, Λευκίππη δὲ ποῦ;” Ἐγὼ μὲν οὖν γνωρίσας αὐτὸν εἰς γῆν ἔνευσα, οἱ δὲ
παρόντες αὐτῷ διηγοῦντο ὅσα εἶπον κατ̓ ἐμαυτοῦ·
 καὶ ὃς ἀνοιμώξας καὶ κοψάμενος τὴν κεφαλὴν ἐμπηδᾷ
μου τοῖς ὀφθαλμοῖς καὶ μικροῦ δεῖν ἐξώρυξεν αὐτούς·
οὐδὲ γὰρ ἐπεχείρουν κωλύειν ἐγώ, παρεῖχον
δὲ τὸ πρόσωπον εἰς τὴν ὕβριν.
</p>
</div3>
<div3 type="section" n="4">
<p>Ὁ δὲ Κλεινίας προσελθὼν
εἶργε παρηγορῶν αὐτὸν ἅμα καὶ λέγων “τί
 ποιεῖς, ἄνθρωπε; τί μάτην ἐξηγρίωσαι κατ̓ ἀνδρός,
ὃς μᾶλλον σοῦ Λευκίππην φιλεῖ; Θάνατον γοῦν ὑπέστη
παθεῖν, ὅτι τεθνάναι αὐτὴν ἔδοξεν·” ἄλλα τε
<pb id="p.187"/>
πολλὰ ἔλεγε παραμυθούμενος αὐτόν.
</p>
</div3>
<div3 type="section" n="5">
<p> Ὁ δὲ ὠδύρετο
καλῶν τὴν Ἄρτεμιν “ἐπὶ τοῦτό με, δέσποινα, ἤγαγες
ἐνταῦθα; τοιαῦτά σου τῶν ἐνυπνίων τὰ μαντεύματα;
Κἀγὼ μὲν ἐπίστευόν σου τοῖς ὀνείροις καὶ
εὑρήσειν παρὰ σοὶ προσεδόκων τὴν θυγατέρα· καλὸν
δέ μοι δῶρον δέδωκας· εὗρον τὸν ἀνδροφόνον αὐτῆς
</p>
</div3>
<div3 type="section" n="6">
<p> παρὰ σοί.” Καὶ ὁ Κλεινίας ἀκούσας τοῦ τῆς Ἀρτέμιδος
ἐνυπνίου περιχαρὴς ἐγένετο καὶ λέγει “θάρρει,
πάτερ, ἡ Ἄρτεμις οὐ ψεύδεται· ζῇ σοι Λευκίππη·
πίστευσόν μου τοῖς μαντεύμασιν. Οὐχ ὁρᾷς καὶ
τοῦτον ὡς ἐκ τῶν βασάνων νῦν κρεμάμενον ἐξήρπασεν;” </p>
</div3>
</div2>
<div2 type="chapter" n="15">
<div3 type="section" n="1">
<p>
 Ἐν τούτῳ δὲ ἔρχεταί τις τῶν τοῦ νεὼ προπόλων
ἐπὶ τὸν ἱερέα σπουδῇ μάλα θέων καὶ λέγει πάντων
ἀκουόντων “κόρη τις ἐπὶ τὴν Ἄρτεμιν ξένη κατέφυγεν.” Ἐγὼ μὲν δὴ τοῦτο ἀκούσας ἀναπτεροῦμαι
καὶ τὰ ὄμματα ἀνεγείρω καὶ ἀναβιοῦν ἠρχόμην· ὁ
δὲ Κλεινίας πρὸς τὸν Σώστρατον “ἀληθῆ μου, πάτερ” εἶπε “τὰ μαντεύματα,” καὶ ἅμα πρὸς τὸν ἄγγελον
</p>
</div3>
<div3 type="section" n="2">
<p> εἶπε “μὴ καλή;” “Οὐκ ἄλλην τοιαύτην” ἔφη “μετὰ τὴν Ἄρτεμιν εἶδον.” Πρὸς τοῦτο ἐγὼ πηδῶ
καὶ βοῶ “Λευκίππην λέγεις.” “Καὶ μάλα” ἔφη· “καλεῖσθαι
γὰρ τοῦτο ἔλεγεν αὐτή, καὶ πατρίδα Βυζάντιον
</p>
</div3>
<div3 type="section" n="3">
<p> καὶ πατέρα Σώστρατον ἔχειν.” Ὁ μὲν δὴ
Κλεινίας ἀνεκρότησε παιανίσας, ὁ δὲ Σώστρατος
ὑπὸ χαρᾶς κατέπεσεν, ἐγὼ δὲ ἐξάλλομαι μετὰ τῶν
δεσμῶν εἰς ἀέρα, καὶ ἐπὶ τὸ ἱερὸν ὡς ἀπὸ μηχανῆς
βληθεὶς ἐπετόμην· οἱ δὲ φυλάσσοντες ἐδίωκον, νομίζοντες
ἀποδιδράσκειν, καὶ ἐβόων τοῖς ἐντυγχάνουσι
λαβέσθαι.
</p>
</div3>
<div3 type="section" n="4">
<p> Ἀλλ̓ εἶχον οἱ πόδες μου τότε πτερά. Μόλις
οὖν τινες μαινομένου μου πρὸς τὸν δρόμον λαμβάνονται,
καὶ οἱ φύλακες ἅμα παρῆσαν καὶ ἐπεχείρουν
<pb id="p.188"/>
με τύπτειν· ἐγὼ δὲ ἤδη θαρρῶν ἠμυνόμην, οἱ
δὲ εἷλκόν με εἰς τὸ δεσμωτήριον.
</p>
</div3>
</div2>
<div2 type="chapter" n="16">
<div3 type="section" n="1">
<p>
Κἀν τούτῳ παρῆν ὁ Κλεινίας καὶ ὁ Σώστρατος.
Καὶ ὁ μὲν Κλεινίας ἐβόα “ποῖ ἄγετε τὸν ἄνθρωπον;
 οὐκ ἔστι φονεὺς ἐφ̓ ᾗ καταδεδίκασται.” Καὶ ὁ
Σώστρατος ἐν μέρει ταῦτα ἔλεγε καὶ ὡς εἴη αὐτὸς
τῆς ἀνῃρῆσθαι δοκούσης πατήρ· οἱ δὲ παρόντες
μαθόντες τὸ πᾶν εὐφήμουν τε τὴν Ἄρτεμιν καὶ
περιίσταντό με καὶ ἄγειν εἰς τὸ δεσμωτήριον οὐκ
ἐπέτρεπον.
</p>
</div3>
<div3 type="section" n="2">
<p> Οἱ δὲ φύλακες οὐκ εἶναι κύριοι τοῦ
μεθεῖναι καταδικασθέντα πρὸς θάνατον ἄνθρωπον
ἔλεγον, ἕως ὁ ἱερεύς, τοῦ Σωστράτου δεηθέντος,
ἐνεγυήσατο αὐτὸν ἔχειν καὶ παράξειν εἰς τὸν δῆμον,
ὅταν δέῃ. Οὕτω μὲν δὴ τῶν δεσμῶν ἀπολύομαι καὶ
 ἐπὶ τὸ ἱερὸν ταχὺ μάλα ἠπειγόμην, καὶ ὁ Σώστρατος
κατὰ πόδας, οὐκ οἶδα εἰ τὰ ὅμοια ἐμοὶ χαίρων.
</p>
</div3>
<div3 type="section" n="3">
<p>Οὐκ
ἔστι δὲ οὕτως ἄνθρωπος δρομικώτατος, ὃν οὐ τῆς
φήμης φθάνει τὸ πτερόν, ἣ καὶ τότε ἡμᾶς ἐπὶ Λευκίππην
προὔλαβεν, ἀπαγγέλλουσα πάντα καὶ τὰ τοῦ
 Σωστράτου καὶ τἀμά. Ἰδοῦσα δὲ ἡμᾶς ἐξεπήδησε τοῦ
νεὼ καὶ τὸν μὲν πατέρα περιεπτύξατο, τοὺς δ᾽ ὀφθαλμοὺς
εἶχεν ἐπ̓ ἐμέ.
</p>
</div3>
<div3 type="section" n="4">
<p>Ἐγὼ δὲ εἱστήκειν καὶ πάντα
ἔβλεπον εἰς τὸ ἐκείνης πρόσωπον, αἰδοῖ τῇ πρὸς τὸν
Σώστρατον κατέχων ἐμαυτὸν ἐπ̓ αὐτὴν ἐκθορεῖν.
 Οὕτως ἀλλήλους ἠσπαζόμεθα τοῖς ὄμμασιν.</p>
</div3>
</div2>
</div1>
<div1 type="book" n="8">
<div2 type="chapter" n="1">
<div3 type="section" n="1">
<p>
Ἄρτι δὲ ἡμῶν μελλόντων καθέζεσθαι καὶ περὶ
τούτων διαλέγεσθαι Θέρσανδρος σπουδῇ μάλα μάρτυρας
<pb id="p.189"/>
ἄγων τινὰς ἔρχεται πρὸς τὸν νεὼν καὶ μεγάλῃ
τῇ φωνῇ πρὸς τὸ ἱερέα “μαρτύρομαι” ἔφη “τῶνδε
ἐναντίον ὅτι μὴ δεόντως ἐξαιρῇ δεσμῶν καὶ θανάτου
κατεγνωσμένον ἄνθρωπον ἐκ τῶν νόμων ἀποθανεῖν.
</p>
</div3>
<div3 type="section" n="2">
<p> Ἔχεις δὲ καὶ δούλην ἐμήν, γυναῖκα μάχλον καὶ πρὸς
ἄνδρας ἐπιμανῆ· ταύτην ὅπως μοι φυλάξῃς.” Ἐγὼ
δὲ πρὸς τὸ “δούλην καὶ γυναῖκα μάχλον” ὑπεραλγήσας
τὴν ψυχὴν οὐκ ἤνεγκα τῶν ῥημάτων τὰ τραύματα,
ἀλλ̓ ἔτι λαλοῦντος αὐτοῦ “σὺ μὲν οὖν” ἔφην “καὶ
τρίδουλος καὶ ἐπιμανὴς καὶ μάχλος· αὕτη δὲ καὶ
</p>
</div3>
<div3 type="section" n="3">
<p> ἐλευθέρα καὶ παρθένος καὶ ἀξία τῆς θεοῦ.” Ὡς δὲ
ταῦτα ἤκουσε “καὶ λοιδορεῖσ” φήσας “δεσμῶτα καὶ
κατάδικε;” παίει με κατὰ τῶν προσώπων μάλα βιαίως
καὶ ἐπάγει δευτέραν, ἐκ δὲ τῶν ῥινῶν αἵματος
ἔρρεον κρουνοί· ὅλον γὰρ αὐτοῦ τὸν θυμὸν εἶχεν ἡ
πληγή.
</p>
</div3>
<div3 type="section" n="4">
<p> Ὡς δὲ καὶ τρίτην ἀπροφυλάκτως ἔπαισε,
λανθάνει μου τῷ στόματι περὶ τοὺς ὀδόντας προσπταίσας
τὴν χεῖρα, καὶ τρωθεὶς τοὺς δακτύλους,
μόλις τὴν χεῖρα συνέστειλεν ἀνακραγών· καὶ οἱ ὀδόντες
ἀμύνουσι τὴν τῶν ῥινῶν ὕβριν· τιτρώσκουσι γὰρ
αὐτοὶ τοὺς παίοντας δακτύλους, καὶ ἃ πεποίηκεν ἔπαθεν ἡ χείρ.
</p>
</div3>
<div3 type="section" n="5">
<p> Καὶ ὁ μὲν ἐπὶ τῇ πληγῇ μάλ̓ ἄκων ἀνακραγὼν
συνέστειλε τὴν χεῖρα καὶ οὕτως ἐπαύσατο, ἐγὼ δὲ
ἰδὼν οἷον ἔχει κακόν, τοῦτο μὲν οὐ προσεποιησάμην,
ἐφ̓ οἷς δὲ ἐτυραννήθην τραγῳδῶν ἐνέπλησα βοῆς τὸ ἱερόν.
</p>
</div3>
</div2>
<div2 type="chapter" n="2">
<div3 type="section" n="1">
<p> “Ποῖ φύγωμεν ἔτι τοὺς βιαίους; ποῖ καταδράμωμεν;
ἐπὶ τίνα θεῶν μετὰ τὴν Ἄρτεμιν; Ἐν αὐτοῖς
τυπτόμεθα τοῖς ἱεροῖς, ἐν τοῖς τῆς αὐλαίας παιόμεθα
χωρίοις. Ταῦτα ἐν ἐρημίαις μόναις γίνεται, ὅπου
μηδεὶς μάρτυς μηδ᾽ ἄνθρωπός ἐστι· σὺ δὲ αὐτῶν ἐν
<pb id="p.190"/>
ὄψει τυραννεῖς τῶν θεῶν.
</p>
</div3>
<div3 type="section" n="2">
<p>Καὶ τοῖς μὲν πονηροῖς αἱ
τῶν ἱερῶν ἀσφάλειαι διδόασι καταφυγήν, ἐγὼ δὲ
μηδένα ἀδικήσας, ἱκέτης δὲ τῆς Ἀρτέμιδος γενόμενος
τύπτομαι παῤ αὐτῷ τῷ βωμῷ, βλεπούσης, οἴμοι,
</p>
</div3>
<div3 type="section" n="3">
<p> τῆς θεοῦ. Ἐπὶ τὴν Ἄρτεμιν αἱ πληγαί. Καὶ οὐ μέχρι
πληγῶν ἡ παροινία, ἀλλὰ καὶ ἐπὶ τῶν προσώπων
τις λαμβάνει τραύματα, ὡς ἐν πολέμῳ καὶ μάχῃ, καὶ
μεμίανται τὸ ἔδαφος ἀνθρωπίνῳ αἵματι. Τοιαῦτα
σπένδει τις θεῷ; Οὐ βάρβαροι ταῦτα καὶ Ταῦροι,
 καὶ <del>ἡ</del> Ἄρτεμις ἡ Σκυθῶν; Οὐ παῤ ἐκείνοις μόνοις
νεὼς οὕτως αἱμάσσεται· τὴν Ἰωνίαν Σκυθίαν πεποίηκας,
καὶ ἐν Ἐφέσῳ ῥεῖ τὰ ἐν Ταύροις αἵματα.
</p>
</div3>
<div3 type="section" n="4">
<p>Λαβὲ καὶ ξίφος κατ̓ ἐμοῦ. Καίτοι τί δέῃ σιδήρου;
τὰ τοῦ ξίφους πεποίηκεν ἡ χείρ. <del>Ἡ</del> ἀνδροφόνος
 αὕτη καὶ μιαιφόνος δεξιὰ τοιαῦτα δέδρακεν οἷα ἐκ
φασγάνου γίνεται.” </p>
</div3>
</div2>
<div2 type="chapter" n="3">
<div3 type="section" n="1">
<p>
Ταῦτά μου βοῶντος ὁ ὄχλος συνερρύη τῶν ἐν τῷ
ἱερῷ παρόντων· καὶ οὗτοι ἐκάκιζον αὐτὸν καὶ ὁ ἱερεὺς
αὐτὸς <del>ὅτι</del> οὐκ αἰσχύνεται τοιαῦτα ποιῶν οὕτω φανερῶς
 καὶ ἐν τῷ ἱερῷ· ἐγὼ δὲ τεθαρρηκὼς “τοιαῦτα” ἔφην “ὦ ἄνδρες, πέπονθα, ἐλεύθερός τε ὢν καὶ πόλεως
οὐκ ἀσήμου, ἐπιβουλευθεὶς μὲν εἰς τὴν ψυχὴν
ὑπὸ τούτου, σωθεὶς δὲ ὑπὸ τῆς Ἀρτέμιδος, ἣ τοῦτον
ἀπέφηνε συκοφάντην.
</p>
</div3>
<div3 type="section" n="2">
<p>Καὶ νῦν προελθεῖν με δεῖ καὶ
 ἀπονίψασθαι τὸ πρόσωπον ἔξω· μὴ γὰρ ἐνταῦθα
τοῦτο ποιήσαιμι ἔγωγε, μὴ καὶ τὸ ἱερὸν ὕδωρ τῷ τῆς
ὕβρεως αἵματι μιανθῇ.” </p>
</div3>
<div3 type="section" n="3">
<p>Τότε μὲν δὴ μόλις ἀφελκύσαντες αὐτὸν ἐξάγουσι
τοῦ ἱεροῦ. Τοσοῦτον δὲ εἶπεν ἀπιὼν “ἀλλὰ τὸ μὲν
 σὸν ἤδη κέκριται, καὶ ὅσον οὐδέπω πείσῃ δίκην· τὸ
δὲ τῆς ψευδοπαρθένου ταύτης ἑταίρας ἡ σύριγξ τιμωρήσεται.” </p>
</div3>
</div2>
<pb id="p.191"/>
<div2 type="chapter" n="4">
<div3 type="section" n="1">
<p> 
ὡς δὲ ἀπηλλάγη ποτέ, κἀγὼ ἐξελθὼν ἐκάθηρα
τὸ πρόσωπον. Τοῦ δὲ δείπνου καιρὸς ἦν, καὶ ὑπεδέξατο
ἡμᾶς ὁ ἱερεὺς μάλα φιλοφρόνως. Ἐγὼ δὲ εἰς
τὸν Σώστρατον ὀρθοῖς τοῖς ὀφθαλμοῖς ἰδεῖν οὐκ ἠδυνάμην,
συνειδὼς οἷα αὐτὸν διατεθείκειν· καὶ ὁ Σώστρατος
δὲ τὰς τῶν ὀφθαλμῶν ὁρῶν ἀμύξεις τῶν
ἐμῶν, ἃς ἔτυχον ὑπ̓ αὐτοῦ παθών, ἀντῃσχύνετό με
βλέπειν· καὶ ἡ Λευκίππη δὲ τὰ πολλὰ εἰς γῆν ἔβλεπε,
</p>
</div3>
<div3 type="section" n="2">
<p> καὶ ἦν ὅλον τὸ συμπόσιον αἰδώς. Προϊόντος δὲ τοῦ
πότου καὶ τοῦ Διονύσου κατὰ μικρὸν ἐξιλασκομένου
τὴν αἰδῶ ʽἐλευθερίας γὰρ οὗτος πατὴῤ ἄρχει λόγου
πρῶτος ὁ ἱερεὺς πρὸς τὸν Σώστρατον “τί οὐ λέγεις,
ὦ ξένε, τὸν περὶ ὑμᾶς μῦθον ὅστις ἐστί; δοκεῖ γάρ
μοι περιπλοκάς τινας ἔχειν οὐκ ἀηδεῖς· οἴνῳ δὲ μάλιστα
</p>
</div3>
<div3 type="section" n="3">
<p> πρέπουσιν οἱ τοιοῦτοι λόγοι.” Καὶ ὁ Σώστρατος
προφάσεως λαβόμενος ἄσμενος “τὸ μὲν κατ̓ ἐμὲ
τοῦ λόγου μέρος ἁπλοῦν” εἶπεν “ὅτι Σώστρατος ὄνομα,
Βυζάντιος τὸ γένος, τούτου θεῖος, πατὴρ ταύτης·
τὸν δὲ λοιπόν, ὅστις ἐστί, μῦθον <del>σὺ</del> λέγε,
</p>
</div3>
<div3 type="section" n="4">
<p> τέκνον Κλειτοφῶν, μηδὲν αἰδούμενος. Καὶ γὰρ εἴ
τί μοι συμβέβηκε λυπηρόν, μάλιστα μὲν οὐ σόν ἐστιν,
ἀλλὰ τοῦ δαίμονος· ἔπειτα τῶν ἔργων <del>τῶν</del> παρελθόντων
ἡ διήγησις τὸν οὐκέτι πάσχοντα ψυχαγωγεῖ
μᾶλλον ἢ λυπεῖ.” </p>
</div3>
</div2>
<div2 type="chapter" n="5">
<div3 type="section" n="1">
<p>κἀγὼ πάντα τὰ κατὰ τὴν ἀποδημίαν τὴν ἀπὸ
Τύρου διηγοῦμαι, τὸν πλοῦν, τὴν ναυαγίαν, τὴν Αἴγυπτον,
τοὺς βουκόλους, τῆς Λευκίππης τὴν ἀπαγωγήν,
τὴν παρὰ τῷ βωμῷ πλαστὴν γαστέρα, τὴν
Μενελάου τέχνην, τὸν ἔρωτα τοῦ στρατηγοῦ, τὸ
Χαιρέου φάρμακον, τὴν τῶν λῃστῶν ἁρπαγήν, τὸ
τοῦ μηροῦ τραῦμα, καὶ ἔδειξα τὴν οὐλήν.
</p>
</div3>
<div3 type="section" n="2">
<p> Ἐπεὶ δὲ
κατὰ τὴν Μελίτην ἐγενόμην, ἐξῇρον τὸ δρᾶμα ἐμαυτοῦ
<pb id="p.192"/>
πρὸς σωφροσύνην μεταποιῶν καὶ οὐδὲν ἐψευδόμην·
τὸν Μελίτης ἔρωτα καὶ τὴν σωφροσύνην τὴν
ἐμήν, ὅσον ἐλιπάρησε χρόνον, ὅσον ἀπέτυχεν, ὅσα
ἐπηγγείλατο, ὅσα ὠδύρατο· τὴν ναῦν διηγησάμην,
 τὸν εἰς Ἔφεσον πλοῦν, καὶ ὡς ἄμφω συνεκαθεύδομεν,
καί, μὰ ταύτην τὴν Ἄρτεμιν, ὡς ἀπὸ γυναικὸς
ἀνέστη γυνή.
</p>
</div3>
<div3 type="section" n="3">
<p>Ἕν μόνον παρῆκα τῶν ἐμαυτοῦ δραμάτων,
τὴν μετὰ ταῦτα πρὸς Μελίτην αἰδῶ. Ἐπεὶ
καὶ τὸ δεῖπνον εἶπον καὶ ὡς ἐμαυτοῦ κατεψευσάμην,
 καὶ μέχρι τῆς θεωρίας τὸν λόγον συνεπέρανα καὶ “τὰ
μὲν ἐμὰ ταῦτα” ἔφην, “τὰ δὲ Λευκίππης τῶν ἐμῶν
μείζονα.
</p>
</div3>
<div3 type="section" n="4">
<p>Πέπραται, δεδούλευκε, γῆν ἔσκαψε, σεσύληται
τῆς κεφαλῆς τὸ κάλλος. Τὴν κουρὰν ὁρᾷς.” </p>
</div3>
<div3 type="section" n="5">
<p>Καὶ καθ̓ ἕκαστον ὡς ἐγένετο διεξῄειν. Κἀν τῷδε κατὰ
 τὸν Σωσθένην καὶ Θέρσανδρον γενόμενος, ἐξῇρον
τὰ αὐτῆς ἔτι μᾶλλον ἢ τἀμά, ἐρωτικῶς αὐτῇ χαριούμενος
ἀκούοντος τοῦ πατρός· ὡς πᾶσαν αἰκίαν ἤνεγκεν
εἰς τὸ σῶμα καὶ ὕβριν πλὴν μιᾶς, ὑπὲρ δὲ ταύτης
τὰς ἄλλας πάσας ὑπέστη· “καὶ ἔμεινε, πάτερ,
 τοιαύτη μέχρι τῆς παρούσης ἡμέρας, οἵαν αὐτὴν ἐξέπεμψας
ἀπὸ Βυζαντίου.
</p>
</div3>
<div3 type="section" n="6">
<p>Καὶ οὐκ ἐμὸν τοῦτο ἐγκώμιον,
ὅτι φυγὴν ἑλόμενος οὐδὲν ἔδρασα ὑπὲρ ὧν
ἔφυγον, ἀλλ̓ αὐτῆς, ὅτι καὶ ἐν μέσοις λῃσταῖς ἔμεινε
παρθένος καὶ τὸν μέγαν ἐνίκησε λῃστήν, Θέρσανδρον
λέγω, τὸν ἀναίσχυντον, τὸν βίαιον.
</p>
</div3>
<div3 type="section" n="7">
<p> Ἐφιλοσοφήσαμεν,
πάτερ, τὴν ἀποδημίαν· ἐδίωξε γὰρ ἡμᾶς
ἔρως, καὶ ἦν ἐραστοῦ καὶ ἐρωμένης φυγή· ἀποδημήσαντες
γεγόναμεν ἀλλήλων ἀδελφοί. Εἴ τις ἄρα
ἐστὶν ἀνδρὸς παρθενία, ταύτην κἀγὼ μέχρι τοῦ
 παρόντος πρὸς Λευκίππην ἔχω· ἡ μὲν γὰρ ἤρα ἐκ
πολλοῦ τοῦ τῆς Ἀρτέμιδος ἱεροῦ.
</p>
</div3>
<div3 type="section" n="8">
<p>Δέσποινα Ἀφροδίτη,
μὴ νεμεσήσῃς ἡμῖν ὡς ὑβρισμένη· οὐκ ἠθέλομεν
<pb id="p.193"/>
ἀπάτορα γενέσθαι τὸν γάμον. Πάρεστιν οὖν ὁ πατήρ·
ἧκε καὶ σύ· εὐμενὴς ἡμῖν ἤδη γενοῦ.” </p>
</div3>
<div3 type="section" n="9">
<p> Ταῦτα ἀκούοντες ὁ μὲν ἱερεὺς ἐκεχήνει θαυμάζων
ἕκαστον τῶν λεγομένων, ὁ δὲ Σώστρατος καὶ
ἐπεδάκρυεν, ὁπότε κατὰ Λευκίππην ἐγεγόνειν. Καὶ
ἐπεί ποτε ἐπαυσάμην “τὰ μὲν ἡμέτερα” εἶπον “ἠκούσατε·
ἓν δὲ αἰτῶ μαθεῖν κἀγὼ παρὰ σοῦ, ἱερεῦ, μόνον·
τί ποτέ ἐστιν ὃ τελευταῖον ἀπιὼν ὁ Θέρσανδρος
κατὰ Λευκίππης προσέθηκε, σύριγγα εἰπών;” “Ἀλλὰ
σύ γε” ἔφη “καλῶς ἀνήρου· καὶ γὰρ εἰδότας ἡμᾶς τὰ
περὶ τὴν σύριγγα τοῖς παροῦσιν ὅμως ἁρμόσασθαι
προσήκει· κἀγὼ τὸν σὸν ἀμείψομαι μῦθον.” </p>
</div3>
</div2>
<div2 type="chapter" n="6">
<div3 type="section" n="1">
<p> “Ὁρᾷς τουτὶ τὸ ἄλσος τὸ κατόπιν τοῦ νεώ. Ἐνθάδε
ἐστὶ σπήλαιον ἀπόρρητον γυναιξί, καθαραῖς δὲ εἰσελθούσαις
οὐκ ἀπόρρητον παρθένοις· ἀνάκειται δὲ
σύριγξ ὀλίγον ἔνδον τῶν τοῦ σπηλαίου θυρῶν.
</p>
</div3>
<div3 type="section" n="2">
<p> Εἰ μὲν
οὖν τὸ ὄργανον καὶ παῤ ὑμῖν ἐπιχωριάζει τοῖς Βυζαντίοις,
ἴστε ὃ λέγω· εἰ δέ τις ὑμῶν ἧττον ὡμίλησε
ταύτῃ τῇ μουσικῇ, φέρε καὶ οἷόν ἐστιν εἴπω καὶ τὸν
τοῦ Πανὸς πάντα μῦθον.
</p>
</div3>
<div3 type="section" n="3">
<p> Ἡ σύριγξ αὐλοὶ μέν εἰσι
πολλοί, κάλαμος δὲ τῶν αὐλῶν ἕκαστος· αὐλοῦσι δὲ
οἱ κάλαμοι πάντες ὥσπερ αὐλὸς εἷς· σύγκεινται δὲ
στοιχηδὸν ἄλλος ἐπ̓ ἄλλον ἡνωμένος.
</p>
</div3>
<div3 type="section" n="4">
<p> Τὸ πρόσωπον
ἰσοστάσιον καὶ τὸ νῶτον, καὶ ὅσοι εἰσὶ τῶν καλάμων
βραχὺ μικρῷ λειπόμενοι, τούτων μείζων ὁ μετὰ τοῦτον,
καὶ ἐπὶ τῷ δευτέρῳ τοσοῦτον, ὅσον τοῦ δευτέρου
μείζων ὁ μετὰ τοῦτον τρίτος, καὶ κατὰ λόγον οὕτως
ὁ λοιπὸς τῶν καλάμων χορὸς ἕκαστον τοῦ πρόσθεν
<pb id="p.194"/>
ἴσον ἔχων, τὸ δὲ ἔσω μέσον ἐστὶ τῷ περιττῷ.
</p>
</div3>
<div3 type="section" n="5">
<p>Αἴτιον δὲ τῆς τοιαύτης τάξεως ἡ τῆς ἁρμονίας διανομή.
Τὸ μὲν γὰρ ὀξύτατον ἄνω, καὶ ὅσον εἰς τὸ κάτω
πρῶτον βαρύ, κατὰ κέρας ἑκάτερον ὁ ἄκρος ἔλαχεν
 αὐλός· τὰ δὲ μεταξὺ τῶν ἄκρων τοῦ ῥυθμοῦ διαστήματα,
πάντες οἱ μεταξὺ κάλαμοι, ἕκαστος ἐπὶ τὸν πέλας
τὸ ὀξὺ καταφέρων ἐς τὸν τῷ τελευταίῳ συνάπτει
βάρει.
</p>
</div3>
<div3 type="section" n="6">
<p>Ὅσα δὲ ὁ τῆς Ἀθηνᾶς αὐλὸς ἐν τοῖς <del>δακτύλοις</del>
λαλεῖ, τοσαῦτα ὁ τοῦ Πανὸς ἐν τοῖς στόμασιν αὐλεῖ.
 Ἀλλ̓ ἐκεῖ μὲν οἱ δάκτυλοι κυβερνῶσι τὰ αὐλήματα,
ἐνταῦθα δὲ τοῦ τεχνίτου τὸ στόμα μιμεῖται τοὺς δακτύλους·
κἀκεῖ μὲν κλείσας ὁ αὐλητὴς τὰς ἄλλας ὀπὰς
μίαν ἀνοίγει μόνην, δἰ ἧς τὸ πνεῦμα καταρρεῖ, ἐνταῦθα
δὲ τοὺς μὲν ἄλλους ἐλευθέρους ἀφῆκε καλάμους,
 μόνῳ δὲ τὸ χεῖλος ἐπιτίθησιν, ὃν ἂν ἐθέλῃ μὴ
σιωπᾶν, μεταπηδᾷ τε ἄλλοτε ἐπ̓ ἄλλον, ὅποι ποτ̓ ἂν
ἡ τοῦ κρούματος ἁρμονία καλῇ.
</p>
</div3>
<div3 type="section" n="7">
<p>Οὕτως αὐτῷ περὶ
τοὺς αὐλοὺς χορεύει τὸ στόμα. Ἦν δὲ ἡ σύριγξ οὔτε
αὐλὸς ἀπ̓ ἀρχῆς οὔτε κάλαμος, ἀλλὰ παρθένος εὐειδής.
 Ὁ Πὰν οὖν ἐδίωκεν αὐτὴν δρόμον ἐρωτικόν,
τὴν δὲ ὕλη τις δέχεται δασεῖα φεύγουσαν· ὁ δὲ Πὰν
κατὰ πόδας εἰσθορὼν ὤρεγε τὴν χεῖρα ὡς ἐπ̓ αὐτήν.
</p>
</div3>
<div3 type="section" n="8">
<p>Καὶ ὁ μὲν ᾤετο τεθηρακέναι καὶ ἔχεσθαι τῶν τριχῶν,
καλάμων δὲ κόμην εἶχεν ἡ χείρ. Τὴν μὲν γὰρ εἰς γῆν
 καταδῦναι λέγουσι, καλάμους δὲ τὴν γῆν ἀντ̓ αὐτῆς
τεκεῖν.
</p>
</div3>
<div3 type="section" n="9">
<p>Τέμνει δὴ τοὺς καλάμους ὑπ̓ ὀργῆς ὁ Πὰν
ὡς κλέπτοντας αὐτοῦ τὴν ἐρωμένην· ἐπεὶ δὲ μετὰ
ταῦτα οὐκ εἶχεν εὑρεῖν, εἰς τοὺς καλάμους δοκῶν λελύσθαι
τὴν κόρην, ἔκλαε τὴν τομήν, νομίζων τετμηκέναι
τὴν ἐρωμένην.
</p>
</div3>
<div3 type="section" n="10">
<p> Συμφορήσας οὖν τὰ τετμημένα
<pb id="p.195"/>
τῶν καλάμων ὡς μέλη τοῦ σώματος καὶ συνθεὶς εἰς
ἓν σῶμα εἶχε διὰ χειρῶν τὰς τομὰς τῶν καλάμων καταφιλῶν
ὡς τῆς κόρης τραύματα· ἔστενε δὲ ἐρωτικὸν
ἐπιθεὶς τὸ στόμα, καὶ ἐνέπνει ἄνωθεν εἰς τοὺς αὐλοὺς
ἅμα φιλῶν· τὸ δὲ πνεῦμα διὰ τῶν ἐν τοῖς καλάμοις
στενωπῶν καταρρέον αὐλήματα ἐποίει, καὶ ἡ σύριγξ
εἶχε φωνήν.
</p>
</div3>
<div3 type="section" n="11">
<p> Ταύτην οὖν τὴν σύριγγά φασιν ἀναθεῖναι
μὲν ἐνθάδε τὸν Πᾶνα, περιορίσαι δὲ εἰς σπήλαιον
αὐτήν, θαμίζειν τε αὐτοῦ καὶ τῇ σύριγγι συνήθως αὐλεῖν.
Χρόνῳ δὲ ὕστερον χαρίζεται τὸ χωρίον τῇ Ἀρτέμιδι,
συνθήκας ποιησάμενος πρὸς αὐτήν, μηδεμίαν
ἐκεῖ καταβαίνειν γυναῖκα.
</p>
</div3>
<div3 type="section" n="12">
<p> Ὅταν οὖν αἰτίαν ἔχῃ τις
οὐκ εἶναι παρθένος, προπέμπει μὲν αὐτὴν ὁ δῆμος
μέχρι τῶν τοῦ σπηλαίου θυρῶν, δικάζει δὲ ἡ σύριγξ
τὴν δίκην. Ἡ μὲν γὰρ παῖς εἰσέρχεται κεκοσμημένη
στολῇ τῇ νενομισμένῃ, ἄλλος δὲ ἐπικλείει τὰς τοῦ
σπηλαίου θύρας.
</p>
</div3>
<div3 type="section" n="13">
<p> Κἂν μὲν ᾖ παρθένος, λιγυρόν τι
μέλος ἀκούεται καὶ ἔνθεον, ἤτοι τοῦ τόπου πνεῦμα
ἔχοντος μουσικὸν εἰς τὴν σύριγγα τεταμιευμένον, ἢ
τάχα καὶ ὁ Πὰν αὐτὸς αὐλεῖ. Μετὰ δὲ μικρὸν αὐτόμαται
μὲν αἱ θύραι ἀνεῴχθησαν τοῦ σπηλαίου, ἐκφαίνεται
δὲ ἡ παρθένος ἐστεφανωμένη τὴν κεφαλὴν πίτυος
κόμαις.
</p>
</div3>
<div3 type="section" n="14">
<p> Ἐὰν δὲ ᾖ τὴν παρθενίαν ἐψευσμένη,
σιωπᾷ μὲν ἡ σύριγξ, οἰμωγὴ δέ τις ἀντὶ μουσικῆς ἐκ
τοῦ σπηλαίου πέμπεται, καὶ εὐθὺς ὁ δῆμος ἀπαλλάττεται
καὶ ἀφίησιν ἐν τῷ σπηλαίῳ τὴν γυναῖκα· τρίτῃ
δὲ ἡμέρᾳ παρθένος ἱέρεια τοῦ τόπου παρελθοῦσα τὴν
μὲν σύριγγα εὑρίσκει χαμαί, τὴν δὲ γυναῖκα οὐδαμοῦ.
</p>
</div3>
<div3 type="section" n="15">
<p> Πρὸς ταῦτα παρασκευάσασθε πῶς ἂν αὐτοὶ
σχῆτε τύχης, καὶ σύνετε. Εἰ μὲν γάρ ἐστι παρθένος,
ὡς ἔγωγε βουλοίμην, ἄπιτε χαίροντες τῆς σύριγγος
τυχόντες εὐμενοῦς· οὐ γὰρ ἄν ποτε ψεύσαιτο τὴν κρίσιν·
<pb id="p.196"/>
εἰ δὲ μή· αὐτοὶ γὰρ ἴστε οἷα εἰκὸς ἐν τοσαύταις
αὐτὴν ἐπιβουλαῖς γενομένην ἄκουσαν—” </p>
</div3>
</div2>
<div2 type="chapter" n="7">
<div3 type="section" n="1">
<p>
Καὶ εὐθὺς ἡ Λευκίππη πρὶν τὸν ἱερέα εἰπεῖν τὸν
ἑξῆς λόγον “ὡς γέ μοι δοκεῖ, μηδὲ εἴπῃς· ἐγὼ γὰρ
 ἑτοίμη εἰς τὸ τῆς σύριγγος σπήλαιον εἰσελθεῖν καὶ χωρὶς
προκλήσεως κατακεκλεῖσθαι.” “Ἀγαθὰ λέγεισ” ὁ
ἱερεὺς εἶπε “καί σοι συνήδομαι ὑπὲρ σωφροσύνης καὶ
</p>
</div3>
<div3 type="section" n="2">
<p>τύχης.” Τότε μὲν οὖν ἑσπέρας γενομένης ἕκαστος
ἡμῶν ἀπῄει κοιμησόμενος ἔνθα ὁ ἱερεὺς παρεσκεύασεν,
 ὁ Κλεινίας δὲ οὐκ ἦν ἡμῖν συνδειπνῶν, ὡς ἂν
μὴ φορτικοὶ δοκοίημεν εἶναι τῷ ξενοδόκῳ· ἀλλ̓ ἔνθα
καὶ τὴν πρόσθεν ἡμέραν, καὶ τὴν τότε.
</p>
</div3>
<div3 type="section" n="3">
<p>Τὸν μέντοι
Σώστρατον ἑώρων ὑποθορυβηθέντα τῷ τῆς σύριγγος
διηγήματι, μὴ ἄρα τὰ περὶ τῆς παρθενίας δἰ αἰδῶ
τὴν πρὸς αὐτὸν ψευδώμεθα.
</p>
</div3>
<div3 type="section" n="4">
<p> Διανεύω δὴ τῇ Λευκίππῃ
νεύματι ἀφανεῖ τὸν φόβον τοῦ πατρὸς ἐξελεῖν ἐπισταμένῃ
οἵῳ δὴ τρόπῳ μάλιστα οἴεται πείσειν. Κἀκείνη
δὲ ἐδόκει μοι ταὐτὸν ὑποπτεύειν, ὥστε ταχύ
μου συνῆκε. Διενοεῖτο δὲ καὶ πρὸ τοῦ παῤ ἐμοῦ νεύματος
 πῶς ἂν κοσμιώτατα προσενεχθείη τῷ πιστώματι.
</p>
</div3>
<div3 type="section" n="5">
<p>Μέλλουσα οὖν πρὸς ὕπνον ἀναχωρεῖν, ἀσπαζομένη
τὸν πατέρα ἠρέμα πρὸς αὐτὸν “θάρρει πάτερ” ἔφη “περὶ ἐμοῦ καὶ πίστευε τοῖς εἰρημένοις. Μὰ τὴν
γὰρ Ἄρτεμιν, οὐδέτερος ἡμῶν οὐδὲν ἐψεύσατο.” </p>
</div3>
<div3 type="section" n="6">
<p> Τῇ δὲ ὑστεραίᾳ περὶ τὴν θεωρίαν ἦσαν ὅ τε Σώστρατος
καὶ ὁ ἱερεύς, καὶ ηὐτρεπισμέναι ἦσαν αἱ θυσίαι,
παρῆν δὲ καὶ ἡ βουλὴ μεθέξουσα τῶν ἱερείων·
εὐφημίαι δὲ ἦσαν εἰς τὴν θεὸν πολλαί, καὶ ὁ Θέρσανδρος
ʽἔτυχε γὰρ καὶ αὐτὸς παρὼν̓ προσελθὼν τῷ προέδρῳ “πρόγραψον εἰς αὔριον” ἔφη “τὰς περὶ ἡμῶν
δίκας, ἐπεὶ καὶ τὸν καταγνωσθέντα σοι χθὲς ἤδη τινὲς
ἔλυσαν, καὶ ὁ Σωσθένης ἐστὶν οὐδαμοῦ.” Προγέγραπτο
<pb id="p.197"/>
μὲν οὖν εἰς τὴν ὑστεραίαν ἡ δίκη, παρεσκευαζόμεθα
δὲ ἡμεῖς μάλα εὐπρεπῶς ἔχοντες.
</p>
</div3>
</div2>
<div2 type="chapter" n="8">
<div3 type="section" n="1">
<p>
 Ἡκούσης δὲ τῆς κυρίας ὁ Θέρσανδρος εἶπεν ὧδε “Οὐκ οἶδα τίνος ἄρξωμαι λόγου καὶ πόθεν, οὐδὲ
τίνων κατηγορήσω πρῶτον καὶ τίνων δεύτερον. Τά
τε γὰρ τετολμημένα πολλὰ ὑπὸ πολλῶν καὶ οὐδὲν
οὐδενὸς τῷ μεγέθει δεύτερον· πάντα δὲ ἀλλήλων γυμνὰ
καὶ μεθ̓ ὧν οὐδ᾽ ἂν ἅψωμαι κατηγορῶν.
</p>
</div3>
<div3 type="section" n="2">
<p> Τὰ γὰρ
τῆς ψυχῆς κρατούσης φοβοῦμαι μὴ ἀτελής μοι ὁ λόγος
γένηται, τῆς τῶν ἄλλων μνήμης τὴν γλῶτταν ἐφ̓ ἕκαστον
ἑλκούσης. Ἡ γὰρ εἰς τὸ μήπω λεχθὲν ἔπειξις
τοῦ λόγου τὸ ὁλόκληρον τῶν ἤδη λεχθέντων παραιρεῖται.
</p>
</div3>
<div3 type="section" n="3">
<p> Ὅταν μὲν γὰρ φονεύωσι τοὺς ἀλλοτρίους οἰκέτας
οἱ μοιχοί, μοιχεύωσι δὲ τὰς ἀλλοτρίας γυναῖκας
οἱ φονεῖς, λύωσι δ᾽ ἡμῖν τὰς θεωρίας οἱ πορνοβοσκοί,
τὰ δὲ σεμνότατα τῶν ἱερῶν μιαίνωσιν αἱ πόρναι,
τὰς ἡμέρας δὲ λογιζόμενος, ἢ ταῖς δούλαις καὶ
τοῖς δεσπόταις, τί δράσειέ τις ἔτι, ἀνομίας ὁμοῦ καὶ
μοιχείας καὶ ἀσεβείας καὶ μιαιφονίας κεκερασμένης;
</p>
</div3>
<div3 type="section" n="4">
<p> Κατεγνώκατέ τινος θάνατον ἐφ̓ αἷς δή ποτ̓ οὖν αἰτίαις
ʽοὐδὲν γὰρ διαφέρεἰ καὶ δεδεμένον εἰς τὸ δεσμωτήριον
ἀπεστείλατε φυλαχθησόμενον τῇ καταδίκῃ·
οὗτος δὲ παρέστηκεν ὑμῖν, ἀντὶ τῶν δεσμῶν λευκὴν
ἠμφιεσμένος στολήν, καὶ ἐν τῇ τάξει τῶν ἐλευθέρων
ἕστηκεν ὁ δεσμώτης. Τάχα δὲ καὶ τολμήσει φωνὴν
ἀφεῖναι καὶ ἐπιρρητορεῦσαί τι κατ̓ ἐμοῦ, μᾶλλον δὲ
καθ̓ ὑμῶν καὶ τῆς ὑμετέρας ψήφου.
</p>
</div3>
<div3 type="section" n="5">
<p> Λέγε δὲ τῶν
προέδρων καὶ τῶν συμβούλων τὸ δόγμα. Ἀκούετε
καθάπερ ἐψηφίσασθε καὶ τὴν περὶ τούτου μοι γραφήν.
Ἔδοξεν ἀποθνήσκειν Κλειτοφῶντα. Ποῦ τοίνυν ὁ δήμιος;
ἀπαγέτω τοῦτον λαβών. Δὸς ἤδη τὸ κώνειον.
</p>
</div3>
<div3 type="section" n="6">
<p> Ἤδη τέθνηκε τοῖς νόμοις· κατάδικός ἐστιν ὑπερήμερος.
<pb id="p.198"/>
Τί λέγεις, ὦ σεμνότατε καὶ κοσμιώτατε ἱερεῦ;
Ἐν ποίοις ἱεροῖς γέγραπται νόμοις τοὺς ὑπὸ τῆς βουλῆς
καὶ τῶν πρυτάνεων κατεγνωσμένους καὶ θανάτοις
καὶ δεσμοῖς παραδοθέντας ἐξαρπάζειν τῆς καταδίκης
 καὶ τῶν δεσμῶν ἀπολύειν καὶ κυριώτερον σαυτὸν
ποιεῖν τῶν προέδρων καὶ τῶν δικαστηρίων;
</p>
</div3>
<div3 type="section" n="7">
<p>Ἀνάστηθι
τοῦ θώκου, πρόεδρε, παραχώρησον τῆς ἀρχῆς
αὐτῷ καὶ τοῦ δικαστηρίου· οὐκέτι οὐδενὸς εἶ κύριος·
οὐδὲν ἔξεστί σοι κατὰ τῶν πονηρῶν ψηφίσασθαι, καὶ
 σήμερον ὅ τι δόξει λύεται. Τί ἕστηκας, ἱερεῦ, σὺν
ἡμῖν ὡς τῶν πολλῶν εἷς;
</p>
</div3>
<div3 type="section" n="8">
<p>Ἀνάβηθι καὶ κάθισον ἐν
τῷ τοῦ προέδρου θρόνῳ καὶ σὺ δίκαζε λοιπὸν ἡμῖν,
μᾶλλον δὲ κέλευε τυραννικῶς, μηδὲ ἀναγινωσκέσθω
σοί τις νόμος μηδὲ γνῶσις δικαστηρίου, μηδ᾽ ὅλως
 ἄνθρωπον σεαυτὸν ἡγοῦ· μετὰ τῆς Ἀρτέμιδος προσκυνοῦ·
</p>
</div3>
<div3 type="section" n="9">
<p>καὶ γὰρ τὴν ἐκείνης τιμὴν ἐξήρπασας. Αὐτῇ
μόνῃ τοὺς ἐπ̓ αὐτὴν καταφεύγοντας ἔξεστι σώζειν,
καὶ ταῦτα πρὸ δικαστηρίου γνώσεως. Δεδεμένον δὲ
οὐδένα λέλυκεν ἡ θεός, οὐδὲ θανάτῳ παραδοθέντα
 ἠλευθέρωσε τῆς τιμωρίας. Τῶν δυστυχούντων εἰσίν,
</p>
</div3>
<div3 type="section" n="10">
<p>οὐ τῶν ἀδικούντων οἱ βωμοί. Σὺ δὲ καὶ τοὺς δεθέντας
ἐλευθεροῖς καὶ τοὺς καταδίκους ἀπολύεις. Οὕτως
παρευδοκίμησας καὶ τὴν Ἄρτεμιν. Τίς ᾤκησεν ἀντὶ
δεσμωτηρίου τὸ ἱερόν; Φονεὺς καὶ μοιχὸς παρὰ τῇ
 καθαρᾷ θεῷ· οἴμοι μοιχὸς παρὰ τῇ παρθένῳ. Συνῆν
δὲ αὐτῷ καὶ γυνή τις ἀκόλαστος, ἀποδρᾶσα τὸν δεσπότην.
</p>
</div3>
<div3 type="section" n="11">
<p>Καὶ γὰρ ταύτην, ὡς εἴδομεν, ὑπεδέχου, καὶ
μία γέγονεν αὐτοῖς ἑστία παρὰ σοὶ καὶ συμπόσιον,
τάχα δὲ καὶ συνεκάθευδες, ἱερεῦ, οἴκημα τὸ ἱερὸν
 ποιήσας. Ἡ τῆς Ἀρτέμιδος οἰκία μοιχῶν γέγονε καὶ
πόρνης θάλαμος.
</p>
</div3>
<div3 type="section" n="12">
<p>Ταῦτα μόλις ἐν χαμαιτυπείῳ γίνεται.
Εἷς μὲν δή μοι λόγος οὗτος κατ̓ ἀμφοῖν. Τὸν
<pb id="p.199"/>
μέντοι ἀξιῶ τῆς αὐθαδείας δοῦναι τιμωρίαν, τὸν δὲ
ἀποδοθῆναι κελεῦσαι τῇ καταδίκῃ. Δεύτερος δέ ἐστί
μοι πρὸς Μελίτην μοιχείας ἀγών, πρὸς ἣν οὐδὲν δέομαι
λόγων· ἐν γὰρ τῇ τῶν θεραπαινῶν βασάνῳ τὴν
ἐξέτασιν γενέσθαι δέδοκται.
</p>
</div3>
<div3 type="section" n="13">
<p> Ταύτας οὖν αἰτῶ, αἳ ἂν
βασανιζόμεναι φήσωσιν οὐκ εἰδέναι τοῦτον τὸν κατάδικον
χρόνῳ πολλῷ συνόντα αὐτῇ καὶ ἐν ἀνδρὸς χώρᾳ
<del>ἐν</del> τῇ οἰκίᾳ τῇ ἐμῇ, οὐκ ἐν μοιχοῦ μόνον καθεστηκότα,
πάσης αἰτίας αὐτὴν ἀφίημι. Ἂν τοίνυν τοὐναντίον,
τὴν μὲν κατὰ τὸν νόμον ἀφεῖσθαι τῆς προικὸς
φημὶ δεῖν ἐμοί, τὸν δὲ ὑποσχεῖν τὴν ὀφειλομένην
τοῖς μοιχοῖς τιμωρίαν· θάνατος δέ ἐστιν αὕτη· ὥστε
ὁποτέρως ἂν οὗτος ἀποθάνῃ, ὡς μοιχὸς ἢ ὡς φονεύς,
ἀμφοτέροις ἔνοχος ὤν, δίκην δεδωκὼς οὐ δέδωκεν.
</p>
</div3>
<div3 type="section" n="14">
<p> Ἀποθανὼν γὰρ ὀφείλει θάνατον ἄλλον. Ὁ δέ μοι
τρίτος τῶν λόγων πρὸς τὴν δούλην ἐστὶ τὴν ἐμὴν καὶ
τὸν σεμνὸν τοῦτον πατρὸς ὑποκριτήν, ὃν εἰς ὕστερον,
ὅταν τούτων καταψηφίσησθε, ταμιεύομαι.” </p>
</div3>
</div2>
<div2 type="chapter" n="9">
<div3 type="section" n="1">
<p>
 Ὁ μὲν δὴ ταῦτα εἰπὼν ἐπαύσατο· παρελθὼν δὲ
ὁ ἱερεὺς ʽἦν δὲ εἰπεῖν οὐκ ἀδύνατος, μάλιστα δὲ τὴν
Ἀριστοφάνους ἐζηλωκὼς κωμῳδίαν̓ ἤρξατο αὐτὸς λέγειν,
πάνυ ἀστείως καὶ κωμῳδικῶς εἰς πορνείαν αὐτοῦ
καθαπτόμενος “παρὰ τὴν θεὸν” λέγων “λοιδορεῖσθαι
μὲν οὕτως ἀκόσμως τοῖς εὖ βεβιωκόσι στόματος
ἐστὶν οὐ καθαροῦ.
</p>
</div3>
<div3 type="section" n="2">
<p> Οὗτος δὲ οὐκ ἐνταῦθα μόνον ἀλλὰ
καὶ πανταχοῦ τὴν γλῶτταν μεστὴν ὕβρεως ἔχει. Καίτοιγε
νέος ὢν συνεγίνετο πολλοῖς αἰδοίοις ἀνδράσι
καὶ τὴν ὥραν ἅπασαν εἰς τοῦτο δεδαπάνηκε. Σεμνότητα
δεδόρκει καὶ σωφροσύνην ὑπεκρίνετο, παιδείας
προσποιούμενος ἐρᾶν καὶ τοῖς εἰς ταύτην αὐτῷ
χρωμένοις πάντα ὑποκύπτων καὶ ὑποκατακλινόμενος
ἀεί.
</p>
</div3>
<div3 type="section" n="3">
<p> Καταλιπὼν γὰρ τὴν πατρῴαν οἰκίαν, ὀλίγον
<pb id="p.200"/>
ἑαυτῷ μισθωσάμενος στενωπεῖον, εἶχεν ἐνταῦθα τὸ
οἴκημα, ὁμηρίζων μὲν τὰ πολλά, πάντας δὲ τοὺς χρησίμους
πρὸς ἅπερ ἤθελε προσεταιριζόμενος. Καὶ οὕτω
μὲν ἀσκεῖν τὴν ψυχὴν ἐνομίζετο· ἦν δ᾽ ἄρα τοῦτο
κακουργίας ὑπόκρισις.
</p>
</div3>
<div3 type="section" n="4">
<p> Ἔπειτα κἀν τοῖς γυμνασίοις
ἑωρῶμεν πῶς τὸ σῶμα ὑπηλείφετο καὶ πῶς πλέκτρον
περιέβαινε καὶ τοὺς μὲν νεανίσκους, οἷς προσεπάλαιε,
πρὸς τοὺς ἀνδρειοτέρους μάλιστα συμπλεκόμενος·
οὕτως αὑτοῦ κέχρηται <del>καὶ</del> τῷ σώματι.
</p>
</div3>
<div3 type="section" n="5">
<p> Ταῦτα μὲν οὖν ὡραῖος ὥν· ἐπεὶ δὲ εἰς ἄνδρας ἧκε,
πάντα ἀπεκάλυψεν, ἃ τότε ἀπέκρυπτε. Καὶ τοῦ μὲν
ἄλλου σώματος ἔξωρος γενόμενος ἠμέλησε, μόνην δὲ
τὴν γλῶτταν εἰς ἀσέλγειαν ἀκονᾷ καὶ τῷ στόματι χρῆται
πρὸς ἀναισχυντίαν, ὑβρίζων πάντας, ἐπὶ τῶν
 προσώπων φέρων τὴν ἀναίδειαν, ὃς οὐκ ᾐδέσθη τὸν
ὑφ̓ ὑμῶν ἱερωσύνῃ τετιμημένον οὕτως ἀπαιδεύτως
βλασφημῶν ὑμῶν ἐναντίον.
</p>
</div3>
<div3 type="section" n="6">
<p>Ἀλλ̓ εἰ μὲν ἄλλῃ που
βεβιωκὼς ἔτυχον καὶ μὴ παῤ ὑμῖν, ἔδει μοι λόγων
περὶ ἐμαυτοῦ καὶ τῶν ἐμοὶ βεβιωμένων· ἐπεὶ δὲ σύνιστέ
 μοι πόρρω τῶν τούτου βλασφημιῶν τὸν βίον
ἔχοντι, φέρε εἴπω πρὸς ὑμᾶς περὶ ὧν ἐγκέκλημαι.
</p>
</div3>
<div3 type="section" n="7">
<p> “Ἔλυσασ” φησὶ “τὸν θανάτου κατεγνωσμένον” καὶ ἐπὶ
τούτῳ πάνυ δεινῶς ἐσχετλίασε, τύραννον ἀποκαλῶν
με καὶ ὅσα δὴ κατετραγῴδησέ μου. Ἔστι δὲ οὐχ ὁ
 σώζων τοὺς συκοφαντηθέντας τύραννος, ἀλλ̓ ὁ τοὺς
μηδὲν ἀδικοῦντας μήτε βουλῆς μήτε δήμου κατεγνωκότος.
</p>
</div3>
<div3 type="section" n="8">
<p>Ἢ κατὰ ποίους νόμους, εἰπέ, τοῦτον τὸν
ξένον νεανίσκον κατέκλεισας πρῶτον εἰς τὸ δεσμωτήριον;
Τίς προέδρων κατέγνω; Ποῖον δικαστήριον
 ἐκέλευσε δεθῆναι τὸν ἄνθρωπον; Ἔστω γὰρ πάντα
ἀδικήσας, ὅσα ἂν εἴπῃς, ἀλλὰ κριθήτω πρῶτον,
ἐλεγχθήτω λόγου μεταλαβών. Ὁ νόμος αὐτόν, ὁ καὶ
<pb id="p.201"/>
σοῦ καὶ πάντων κύριος, δησάτω.
</p>
</div3>
<div3 type="section" n="9">
<p> Οὐδενὸς γὰρ οὐδείς
ἐστιν ἄνευ κρίσεως δυνατώτερος. Κλεῖσον οὖν τὰ δικαστήρια,
κάθελε τὰ βουλευτήρια, ἔκβαλε τοὺς στρατηγούς.
Πάντα γὰρ ὅσα σὺ πρὸς τὸν πρόεδρον εἴρηκας
ἔοικα δικαιότερον ἐρεῖν κατὰ σοῦ ἀληθῶς. Ὑπανάστηθι
Θερσάνδρῳ, πρόεδρε. Μέχρι μόνων ὀνομάτων
πρόεδρος εἶ.
</p>
</div3>
<div3 type="section" n="10">
<p> Οὗτος τὰ σὰ ποιεῖ, μᾶλλον δὲ ὅσα
οὐδὲ σύ. Σὺ μὲν γὰρ συμβούλους ἔχεις, καὶ οὐδὲν
ἄνευ τούτων ἔξεστί σοι· ἀλλ̓ οὔτε τι τῆς ἐξουσίας
δράσειας <del>ἂν</del> πρὶν ἐλθεῖν ἐπὶ τοῦτον τὸν θρόνον,
οὔτε ἐπὶ τῆς σῆς οἰκίας ποτὲ δεσμὸν ἀνθρώπου κατέγνως.
Ὁ δὲ γενναῖος οὗτος πάντα ἑαυτῷ γίνεται,
</p>
</div3>
<div3 type="section" n="11">
<p> δῆμος, βουλή, πρόεδρος, στρατηγός. Οἴκοι κολάζει
καὶ δικάζει καὶ δεθῆναι κελεύει, καὶ ὁ τῆς δίκης καιρὸς
ἑσπέρα ἐστί. Καλός γε καὶ ὁ νυκτερινὸς δικαστής.
Καὶ νῦν πολλάκις βοᾷ “κατάδικον ἔλυσας θανάτῳ
παραδοθέντα.” Ποίῳ θανάτω; ποῖον κατάδικον;
</p>
</div3>
<div3 type="section" n="12">
<p> Εἰπέ μοι τοῦ θανάτου τὴν αἰτίαν. “Ἐπὶ φόνῳ
κατέγνωσται” φησί. Πεφόνευκεν οὖν; Εἰπέ μοι, τίς
ἐστιν, ἣν ἀπέκτεινε; Ἣν <del>γὰρ</del> ἔλεγες ἀνῃρῆσθαι, ζῶσαν
βλέπεις, καὶ οὐκ ἂν ἔτι τολμήσειας τὸν αὐτὸν αἰτιᾶσθαι
φόνου. Οὐ γὰρ δὴ τοῦτο τῆς κόρης ἐστὶν εἴδωλον·
οὐκ ἀνέπεμψεν ὁ Ἀιδωνεὺς κατὰ σοῦ τὴν
ἀνῃρημένην.
</p>
</div3>
<div3 type="section" n="13">
<p> Δυσὶ μὲν οὖν φόνοις ἔνοχος εἶ. Τὴν
μὲν γὰρ ἀπέκτεινας τῷ λόγῳ, τὸν δὲ τοῖς ἔργοις ἠθέλησας,
μᾶλλον δὲ καὶ ταύτην ἔμελλες· τὸ γὰρ δρᾶμά
σου τὸ ἐπὶ τῶν ἀγρῶν ἠκούσαμεν. Ἡ δὲ Ἄρτεμις ἡ
μεγάλη θεὸς ἀμφοτέρους ἔσωσε, τὴν μὲν ἐκ τῶν τοῦ
Σωσθένους χειρῶν ἐξαρπάσασα, τὸν δὲ τῶν σῶν.
</p>
</div3>
<div3 type="section" n="14">
<p> Καὶ
τὸν μὲν Σωσθένην ἐξήρπασας, ἵνα μὴ κατάφωρος γένῃ·
οὐκ αἰσχύνῃ δὲ ὅτι κατηγορῶν τοὺς ξένους ἄμφω
συκοφαντῶν ἐλήλεγξαι; Τὰ μὲν ἐμὰ ἐπὶ τοσοῦτον
<pb id="p.202"/>
εἰρήσθω πρὸς τὰς τούτου βλασφημίας, τὸν δὲ ὑπὲρ
τῶν ξένων λόγον αὐτοῖς τούτοις παραδίδωμι.” </p>
</div3>
</div2>
<div2 type="chapter" n="10">
<div3 type="section" n="1">
<p>
Μέλλοντος δὲ ὑπὲρ ἐμοῦ καὶ τῆς Μελίτης ἀνδρὸς
οὐκ ἀδόξου μὲν ῥήτορος, ὄντος δὲ <del>τῆς</del> βουλῆς, λέγειν,
 φθάσας ῥήτωρ ἕτερος, ὄνομα Σώπατρος, Θερσάνδρου
συνήγορος, “ἀλλ̓ ἐμὸσ” εἶπεν “ἐντεῦθεν ὁ
λόγος κατὰ τούτων τῶν μοιχῶν, ὦ βέλτιστε Νικόστρατε
ʽτοῦτο γὰρ ἦν ὄνομα τὠμῷ ῥήτορἰ, εἶτα σός·
ὁ γὰρ Θέρσανδρος ἃ εἶπε, πρὸς τὸν ἱερέα μόνον ἀπετείνατο,
 ὀλίγον ἁψάμενος ὅσον ἐπιψαῦσαι καὶ τοῦ
κατὰ τὸν δεσμώτην μέρους.
</p>
</div3>
<div3 type="section" n="2">
<p>Ὅταν οὖν ἀποδείξω δυσὶ
θανάτοις ἔνοχον ὄντα, τότε ἂν εἴη καὶ σοὶ καιρὸς
ἀπολύσασθαι τὰς αἰτίας.” Ταῦτα εἰπὼν καὶ τερατευσάμενος καὶ τρίψας τὸ
 πρόσωπον “τῆς μὲν τοῦ ἱερέως κωμῳδίασ” ἔφη “ἠκούσαμεν,
πάντα ἀσελγῶς καὶ ἀναισχύντως ὑποκριναμένου
τὰ εἰς τὸν Θέρσανδρον προσκρούσματα.” </p>
</div3>
<div3 type="section" n="3">
<p>Καὶ
τοῦ λόγου τὸ προοίμιον μέμψεις εἰς Θέρσανδρον ἐφ̓
οἷς <del>εἰς</del> αὐτὸν εἶπεν. Ἀλλὰ Θέρσανδρος μὲν οὐδὲν
 ὧν εἶπεν εἰς τοῦτον ἐψεύσατο· καὶ γὰρ δεσμώτην
ἔλυσε καὶ πόρνην ὑπεδέξατο καὶ συνέγνω μοιχῷ· ἃ
δὲ αὐτὸς μᾶλλον ἀναιδῶς ἐσυκοφάντησε διασύρων
τὸν Θερσάνδρου βίον, οὐδεμιᾶς ἀπήλλακται συκοφαντίας.
</p>
</div3>
<div3 type="section" n="4">
<p>Ἱερεῖ δὲ ἔπρεπεν, εἴπερ ἄλλο, καὶ τοῦτο,
 καθαρὰν ἔχειν τὴν γλῶτταν ὕβρεως ʽχρήσομαι γὰρ
τοῖς αὐτοῦ πρὸς αὐτόν·̓ ἃ δὲ μετὰ τὴν κωμῳδίαν
ἐτραγῴδησεν ἤδη οὕτω φανερῶς καὶ οὐκέτι δἰ αἰνιγμάτων,
σχετλιάζων εἰ μοιχόν τινα λαβόντες ἐδήσαμεν,
ὑπερτεθαύμακα τί τοσοῦτον ἴσχυσε πρίασθαι
πρὸς τὴν τοσαύτην σπουδήν.
</p>
</div3>
<div3 type="section" n="5">
<p> Ὑπονοεῖν γὰρ τἀληθὲς
ἔστιν. Εἶδε γὰρ τῶν ἀκολάστων τούτων τὰ πρόσωπα,
τοῦ τε μοιχοῦ καὶ τῆς ἑταίρας. Ὡραία μὲν γὰρ αὕτη
<pb id="p.203"/>
καὶ νέα, ὡραῖον δὲ καὶ τοῦτο τὸ μειράκιον καὶ οὐδέπω
τὴν ὄψιν ἀργαλέον, ἀλλ̓ ἔτι χρήσιμον πρὸς τὰς
τοῦ ἱερέως ἡδονάς.
</p>
</div3>
<div3 type="section" n="6">
<p> Ὁποτέρα σε τούτων ἐωνήσατο;
κοινῇ γὰρ πάντες ἐκαθεύδετε καὶ ἐμεθύετε κοινῇ,
καὶ τῆς νυκτὸς ὑμῶν οὐδεὶς γέγονε θεατής. Φοβοῦμαι
μὴ τὸ τῆς Ἀρτέμιδος ἱερὸν Ἀφροδίτης πεποιήκατε,
καὶ περὶ ἱερωσύνης κρινοῦμεν, εἰ δεῖ σε τὴν
τιμὴν ταύτην ἔχειν.
</p>
</div3>
<div3 type="section" n="7">
<p> Τὸν δὲ Θερσάνδρου βίον ἴσασι
πάντες καὶ ἐκ πρώτης ἡλικίας μετὰ σωφροσύνης
κόσμιον, καὶ ὡς εἰς ἄνδρας ἐλθὼν ἔγημε κατὰ τοὺς
νόμους, σφαλεὶς μὲν εἰς τὴν περὶ τῆς γυναικὸς κρίσιν
ʽοὐ γὰρ εὗρεν ἣν ἤλπισἐ, τῷ δὲ ταύτης γένει καὶ τῇ
οὐσίᾳ πεπιστευκώς.
</p>
</div3>
<div3 type="section" n="8">
<p> Εἰκὸς γὰρ αὐτὴν καὶ πρὸς ἄλλους
τινὰς ἡμαρτηκέναι τὸν πρόσθεν χρόνον, λανθάνειν
δὲ ἐπ̓ ἐκείνοις χρηστὸν ἄνδρα. Τὸ δὲ τελευταῖον
τοῦ δράματος πᾶσαν ἀπεκάλυψε τὴν αἰδῶ,
</p>
</div3>
<div3 type="section" n="9">
<p> πεπλήρωται δὲ ἀναισχυντίας. Τοῦ γὰρ ἀνδρὸς στειλαμένου
τινὰ μακρὰν ἀποδημίαν, καιρὸν τοῦτον
νενόμικεν εὔκαιρον μοιχείας, καὶ νεανίσκον εὑροῦσα
πόρνον ʽτοῦτο γὰρ τὸ μεῖζον ἀτύχημα, ὅτι τοιοῦτον
εὗρε τὸν ἐρώμενον, ὃς πρὸς μὲν γυναῖκας ἄνδρας
ἀπομιμεῖται, γυνὴ δὲ γίνεται πρὸς ἄνδρασ̓ οὕτως
μετὰ ἀδείας οὐκ ἤρκεσεν ἐπὶ τῆς ξένης αὐτῷ συνοῦσα
φανερῶς, ἀλλὰ καὶ ἐνταῦθα ἤγαγε διὰ τοσούτου
πελάγους συγκαθεύδουσα κἀν τῷ σκάφει φανερῶς
ἀσελγαίνουσα πάντων ὁρώντων.
</p>
</div3>
<div3 type="section" n="10">
<p> Ὢ μοιχείας γῇ
καὶ θαλάττῃ μεμερισμένης· ὢ μοιχείας ἀπὸ Αἰγύπτου
μέχρις Ἰωνίας ἐκτεταμένης. Μοιχεύεταί τις,
ἀλλὰ πρὸς μίαν ἡμέραν· ἂν δὲ καὶ δεύτερον γένηται
τὸ ἀδίκημα, κλέπτει τὸ ἔργον καὶ πάντας ἀποκρύπτεται·
αὕτη δὲ οὐχ ὑπὸ σάλπιγγι μόνον ἀλλὰ καὶ
κήρυκι μοιχεύεται.
</p>
</div3>
<div3 type="section" n="11">
<p> Ἔφεσος ὅλη τὸν μοιχὸν ἔγνωκεν·
<pb id="p.204"/>
ἡ δὲ οὐκ ᾐσχύνετο τοῦτο ἀπὸ τῆς ξένης ἐνεγκοῦσα
τὸ ἀγώγιμον κάλλος, μοιχὸν ἐμπεπορευμένη. “Ἀλλ̓
</p>
</div3>
<div3 type="section" n="12">
<p>ᾤμην̓ φησὶ “τὸν ἄνδρα τετελευτηκέναι.” Οὐκοῦν εἰ
μὲν τέθνηκεν, ἀπήλλαξαι τῆς αἰτίας· οὐδὲ γὰρ ἔστιν
 ὁ τὴν μοιχείαν παθών, οὐδὲ ὑβρίζεται γάμος οὐκ ἔχων
ἄνδρα· εἰ δὲ ὁ γάμος τῷ τὸν γήμαντα ζῆν οὐκ ἀνῄρηται,
τὴν γαμηθεῖσαν διαφθείραντος ἄλλου λῃστεύεται.
Ὥσπερ γὰρ μὴ μένοντος ὁ μοιχὸς οὐκ ἦν,
μένοντος δὴ μοιχός ἐστιν.” </p>
</div3>
</div2>
<div2 type="chapter" n="11">
<div3 type="section" n="1">
<p>
 Ἔτι τοῦ Σωπάτρου λέγοντος ὑποτεμὼν αὐτοῦ
τὸν λόγον ὁ Θέρσανδρος “ἀλλ̓ οὐκ” ἔφη “<del>δεῖ</del> λόγων.
Δύο γὰρ προκαλοῦμαι προκλήσεις Μελίτην τε
ταύτην καὶ τὴν δοκοῦσαν εἶναι τοῦ θεοπρόπου θυγατέρα,
</p>
</div3>
<div3 type="section" n="2">
<p>τῷ δὲ ὄντι δούλην ἐμήν·” καὶ ἀνεγίνωσκε “προκαλεῖται Θέρσανδρος Μελίτην καὶ Λευκίππην,
τοῦτο γὰρ ἤκουσα τὴν πόρνην καλεῖσθαι· Μελίτην
μέν, εἰ μὴ κεκοινώνηκεν εἰς Ἀφροδίτην τῷδε τῷ ξένῳ
παῤ ὃν ἀπεδήμουν χρόνον, εἰς τὸ τῆς ἱερᾶς Στυγὸς
ὕδωρ εἰσβᾶσαν καὶ ἐπομοσαμένην ἀπηλλάχθαι τῶν
 ἐγκλημάτων· τὴν δὲ ἑτέραν, εἰ μὲν τυγχάνει γυνή,
δουλεύειν τῷ δεσπότῃ· δούλαις γὰρ μόναις γυναιξὶν
ἔξεστιν εἰς τὸν τῆς Ἀρτέμιδος νεὼν παριέναι· εἰ δέ
φησιν εἶναι παρθένος, ἐν τῷ τῆς σύριγγος ἄντρῳ
</p>
</div3>
<div3 type="section" n="3">
<p>κλεισθῆναι.” Ἡμεῖς μὲν οὖν εὐθὺς ἐδεξάμεθα τὴν
 πρόκλησιν· καὶ γὰρ ᾔδειμεν αὐτὴν ἐσομένην· ἡ δὲ
Μελίτη θαρρήσασα τῷ παῤ ὃν ἀπεδήμει χρόνον ὁ
Θέρσανδρος μηδέν μοι κοινὸν πρὸς αὐτὴν γεγονέναι
<pb id="p.205"/>
πλὴν λόγων “ἀλλὰ καὶ ἔγωγε” ἔφη “ταύτην δέχομαι
τὴν πρόκλησιν, καὶ ἔτι πλέον αὐτὴ προστίθημι· τὸ
δὲ μέγιστον, οὐδὲ εἶδον τὸ παράπαν οὔτε ξένον οὔτε
πολίτην ἥκειν εἰς ὁμιλίαν παῤ ὃν λέγεις καιρόν
σε δεῖ παθεῖν,
</p>
</div3>
<div3 type="section" n="4">
<p> ἂν συκοφάντης ἁλῷς;” “Ὅ τι ἂν” ἔφη “δόξῃ προστιμῆσαι τοῖς δικασταῖς.” Ἐπὶ τούτοις
διελύθη τὸ δικαστήριον, καὶ εἰς τὴν ὑστεραίαν
διώριστο τὰ τῆς προκλήσεως ἡμῖν γενέσθαι.
</p>
</div3>
</div2>
<div2 type="chapter" n="12">
<div3 type="section" n="1">
<p>
 Τὸ δὲ τῆς Στυγὸς ὕδωρ εἶχεν οὕτως. Παρθένος
ἦν εὐειδής, ὄνομα Ῥοδῶπις, κυνηγίων ἐρῶσα καὶ
θήρας· πόδες ταχεῖς, εὔστοχοι χεῖρες, ζώνη καὶ μίτρα
καὶ ἀνεζωσμένος εἰς γόνυ χιτὼν καὶ κατὰ ἄνδρας
κουρὰ τριχῶν. Ὁρᾷ ταύτην Ἄρτεμις, καὶ ἐπῄνει καὶ
ἐκάλει καὶ σύνθηρον ἐποιήσατο, καὶ τὰ πλεῖστα κοινὰ
ἦν αὐταῖς θηράματα.
</p>
</div3>
<div3 type="section" n="2">
<p> Ἀλλὰ καὶ ὤμοσεν ἀεὶ παραμενεῖν
καὶ τὴν πρὸς ἄνδρας ὁμιλίαν φυγεῖν καὶ τὴν
ἐξ Ἀφροδίτης ὕβριν μὴ παθεῖν. Ὤμοσεν ἡ Ῥοδῶπις,
καὶ ἤκουσεν ἡ Ἀφροδίτη καὶ ὀργίζεται καὶ ἀμύνασθαι
θέλει τὴν κόρην τῆς ὑπεροψίας.
</p>
</div3>
<div3 type="section" n="3">
<p> Νεανίσκος ἦν
Ἐφέσιος καλὸς ἐν μειρακίοις ὅσον Ῥοδῶπις ἐν παρθένοις·
Εὐθύνικον αὐτὸν ἐκάλουν· ἐθήρα δὲ καὶ
αὐτὸς ὡς Ῥοδῶπις, καὶ τὴν Ἀφροδίτην ὁμοίως οὐκ
ἤθελεν εἰδέναι.
</p>
</div3>
<div3 type="section" n="4">
<p> Ἐπ̓ ἀμφοτέρους οὖν ἡ θεὸς ἔρχεται
καὶ τὰς θήρας αὐτῶν εἰς ἓν συνάγει· τέως γὰρ ἦσαν
κεχωρισμένοι· ἡ δὲ Ἄρτεμις τηνικαῦτα οὐ παρῆν.
Παραστησαμένη δὲ τὸν υἱὸν τὸν τοξότην ἡ Ἀφροδίτη
εἶπε “τέκνον, ζεῦγος τοῦτο ὁρᾷς ἀναφρόδιτον καὶ
ἐχθρὸν ἡμῶν καὶ τῶν ἡμετέρων μυστηρίων· ἡ δὲ
παρθένος καὶ θρασύτερον ὤμοσε κατ̓ ἐμοῦ· ὁρᾷς
αὐτοὺς ἐπὶ τὴν ἔλαφον συντρέχοντας.
</p>
</div3>
<div3 type="section" n="5">
<p> Ἄρξαι καὶ σὺ
τῆς θήρας ἀπὸ πρώτης τῆς τολμηρᾶς κόρης· καὶ πάντως
γε τὸ σὸν βέλος εὐστοχώτερόν ἐστιν.” Ἐντείνουσιν
<pb id="p.206"/>
ἀμφότεροι τὰ τόξα, ἡ μὲν ἐπὶ τὴν ἔλαφον, ὁ δὲ Ἔρως
ἐπὶ τὴν παρθένον· καὶ ἀμφότεροι τυγχάνουσι, καὶ ἡ
κυνηγέτις μετὰ τὴν θήραν ἦν τεθηραμένη·
</p>
</div3>
<div3 type="section" n="6">
<p>καὶ εἶχεν
ἡ μὲν ἔλαφος εἰς τὰ νῶτα τὸ βέλος, ἡ δὲ παρθένος
 εἰς τὴν καρδίαν· τὸ δὲ βέλος, Εὐθύνικον φιλεῖν.
</p>
</div3>
<div3 type="section" n="7">
<p>Δεύτερον δὲ καὶ ἐπὶ τοῦτον οἰστὸν ἀφίησι. Καὶ εἶδον
ἀλλήλους <del>ὁ</del> Εὐθύνικος καὶ ἡ Ῥοδῶπις, καὶ ἔστησαν
μὲν τὸ πρῶτον τοὺς ὀφθαλμοὺς ἑκάτεροι, μηδέτερος
ἐκκλῖναι θέλων ἐπὶ θάτερα· κατὰ μικρὸν δὲ τὰ τραύματα
 ἀμφοῖν ἐξάπτεται, καὶ αὐτοὺς ὁ Ἔρως ἐλαύνει
κατὰ τουτὶ τὸ ἄντρον, οὗ νῦν ἐστιν ἡ πηγή, καὶ ἐνταῦθα
τὸν ὅρκον ψεύδονται.
</p>
</div3>
<div3 type="section" n="8">
<p>Ἡ Ἄρτεμις ὁρᾷ τὴν
Ἀφροδίτην γελῶσαν καὶ τὸ πραχθὲν συνίησι καὶ
εἰς ὕδωρ λύει τὴν κόρην ἔνθα τὴν παρθενίαν ἔλυσε.
 Καὶ διὰ τοῦτο, ὅταν τις αἰτίαν ἔχῃ ἀφροδισίων, εἰς
τὴν πηγὴν εἰσβᾶσα ἀπολούεται· ἡ δέ ἐστιν ὀλίγη
καὶ μέχρι κνήμης μέσης.
</p>
</div3>
<div3 type="section" n="9">
<p>Ἡ δὲ κρίσις· ἐγγράψασα
τὸν ὅρκον γραμματείῳ μηρίνθῳ δεδεμένον περιεθήκατο
τῇ δέρῃ· κἂν μὲν ἀψευδῇ τὸν ὅρκον, μένει κατὰ
 χώραν ἡ πηγή· ἂν δὲ ψεύδηται, τὸ ὕδωρ ὀργᾷ
καὶ ἀναβαίνει μέχρι τῆς δέρης καὶ τὸ γραμματεῖον ἐκάλυψε.</p>
</div3>
</div2>
<div2 type="chapter" n="13">
<div3 type="section" n="1">
<p>
Ταῦτα εἰπόντες, καὶ τοῦ καιροῦ προελθόντος εἰσἑσπέραν, ἀπῄειμεν κοιμησόμενοι, χωρὶς ἕκαστος. Τῇ
 δὲ ὑστεραίᾳ ὁ δῆμος μὲν ἅπας παρῆν, ἡγεῖτο δὲ Θέρσανδρος
φαιδρῷ τῷ προσώπῳ καὶ εἰς ἡμᾶς ἅμα βλέπων
σὺν γέλωτι, ἐστόλιστο δὲ ἡ Λευκίππη <del>τῇ</del> ἱερᾷ
στολῇ. Ποδήρης <del>ὁ</del> χιτών, ὀθόνης ὁ χιτών, ζώνη
κατὰ μέσον τὸν χιτῶνα, ταινία περὶ τὴν κεφαλὴν
φοινικοβαφής, ἀσάνδαλος ὁ ποῦς.
</p>
</div3>
<div3 type="section" n="2">
<p> Καὶ ἡ μὲν εἰσῆλθε
πάνυ κοσμίως· ἐγὼ δὲ ὡς εἶδον, εἱστήκειν τρέμων
καὶ ταῦτα πρὸς ἐμαυτὸν ἔλεγον “ὅτι μὲν παρθένος ἡ
<pb id="p.207"/>
Λευκίππη πεπίστευκα, ἀλλὰ τὸν Πᾶνα, ὦ φιλτάτη,
</p>
</div3>
<div3 type="section" n="3">
<p> φοβοῦμαι. Θεός ἐστι φιλοπάρθενος, καὶ δέδοικα μὴ
δευτέρα καὶ σὺ σύριγξ γένῃ. Ἀλλ̓ ἐκείνη μὲν ἔφυγε
διώκοντα αὐτὸν ἐν πεδίῳ καὶ ἐδιώκετο ἐν πλάτει· σὲ
δὲ καὶ εἴσω θυρῶν ἀπεκλείσαμεν ὡς ἐν πολιορκίᾳ,
</p>
</div3>
<div3 type="section" n="4">
<p> ἵνα, ἂν διώκῃ, μὴ δύνῃ φυγεῖν. Ἀλλ̓, ὦ δέσποτα
Πάν, εὐγνωμονήσειας καὶ μὴ παραβαίης τὸν νόμον
τοῦ τόπου· ἡμεῖς γὰρ αὐτὸν τετηρήκαμεν. Ἐξίτω
πάλιν ἡμῖν ἡ Λευκίππη παρθένος· ταύτας πρὸς τὴν
Ἄρτεμιν συνθήκας ἔχεις· μὴ ψεύσῃ τὴν παρθένον.” </p>
</div3>
</div2>
<div2 type="chapter" n="14">
<div3 type="section" n="1">
<p>
 Ταῦτά μου πρὸς ἐμαυτὸν λαλοῦντος μέλος ἐξηκούετο
μουσικόν, καὶ ἐλέγετο μηδεπώποτε λιγυρώτερον
οὕτως ἀκουσθῆναι, καὶ εὐθὺς ἀνεῳγμένας
εἴδομεν τὰς θύρας.
</p>
</div3>
<div3 type="section" n="2">
<p> Ὡς δὲ ἐξέθορεν ἡ Λευκίππη,
πᾶς μὲν ὁ δῆμος ἐξεβόησεν ὑφ̓ ἡδονῆς καὶ τὸν Θέρσανδρον
ἐλοιδόρουν, ἐγὼ δὲ ὅστις ἐγεγόνειν οὐκ ἂν
εἴποιμι λόγῳ. Μίαν μὲν δὴ ταύτην νίκην καλλίστην
νενικηκότες ἀπῄειμεν, ἐπὶ δὲ τὴν δευτέραν
κρίσιν ἐχωροῦμεν, τὴν Στύγα.
</p>
</div3>
<div3 type="section" n="3">
<p> Καὶ ὁ δῆμος οὕτω
μετεσκευάζετο καὶ πρὸς ταύτην τὴν θέαν· καὶ πάντα
συνεπεραίνετο κἀκεῖ. Ἡ Μελίτη τὸ γραμματεῖον περιέκειτο·
ἡ πηγὴ διαυγὴς καὶ ὀλίγη· ἡ δὲ ἐνέβη εἰς
αὐτὴν καὶ ἔστη φαιδρῷ τῷ προσώπῳ.
</p>
</div3>
<div3 type="section" n="4">
<p> Τὸ δὲ
ὕδωρ οἷον ἦν κατὰ χώραν ἔμενε, μηδὲ τὸ βραχύτατον
ἀναθορὸν τοῦ συνήθους μέτρου. Ἐπεὶ δὲ ὁ χρόνος,
ὃν ἐνδιατρίβειν ἐν τῇ πηγῇ διώριστο, παρεληλύθει,
τὴν μὲν ὁ πρόεδρος δεξιωσάμενος ἐκ τοῦ ὕδατος ἐξάγει,
δύο παλαίσματα τοῦ Θερσάνδρου νενικημένου·
μέλλων δὲ καὶ τὸ τρίτον ἡττᾶσθαι, ὑπεκδὺς εἰς τὴν
οἰκίαν ἐκδιδράσκει; φοβηθεὶς μὴ καὶ καταλεύσειεν
αὐτὸν ὁ δῆμος.
</p>
</div3>
<div3 type="section" n="5">
<p> Τὸν γὰρ Σωσθένην εἷλκον ἄγοντες
νεανίσκοι τέτταρες, δύο μὲν τῆς Μελίτης συγγενεῖς,
<pb id="p.208"/>
δύο δὲ οἰκέται· τούτους γὰρ ἐπεπόμφει ζητήσοντας
αὐτὸν ἡ Μελίτη. Συνεὶς δὲ ὁ Θέρσανδρος πόρρωθεν
καὶ καταμηνύσοντα τὸ πρᾶγμα εἰδώς, ἂν ἐν βασάνοις
γένηται, φθάσας ἀποδιδράσκει καὶ νυκτὸς ἐπελθούσης
τῆς πόλεως ὑπεξέρχεται.
</p>
</div3>
<div3 type="section" n="6">
<p> Τὸν δὲ Σωσθένην εἰς τὴν
εἱρκτὴν ἐκέλευσαν οἱ ἄρχοντες ἐμβληθῆναι, τοῦ Θερσάνδρου
φυγόντος. Τότε μὲν οὖν ἀπηλλαττόμεθα,
κατὰ κράτος ἤδη περιγενόμενοι καὶ ὑπὸ πάντων εὐφημούμενοι.
</p>
</div3>
</div2>
<div2 type="chapter" n="15">
<div3 type="section" n="1">
<p>
 Τῇ δὲ ὑστεραίᾳ τὸν Σωσθένην ἦγον ἐπὶ τοὺς
ἄρχοντας οἱ ταύτην ἔχοντες τὴν πίστιν. Ὁ δὲ ἐπὶ
βασάνους ἑαυτὸν ἀγόμενον ἰδὼν πάντα σαφῶς λέγει,
ὅσα τε ἐτόλμησεν ὁ Θέρσανδρος καὶ ὅσα αὐτὸς ὑπηρέτησεν·
οὐ παρέλιπε δὲ οὐδὲ ὅσα ἰδίᾳ πρὸ τῶν τῆς
 Λευκίππης θυρῶν διελέχθησαν πρὸς ἀλλήλους περὶ
αὐτῆς.
</p>
</div3>
<div3 type="section" n="2">
<p>Καὶ ὁ μὲν αὖθις εἰς τὴν εἱρκτὴν ἐβέβλητο,
δώσων δίκην, τοῦ δὲ Θερσάνδρου φυγὴν ἀπόντος
κατέγνωσαν· ἡμᾶς δὲ ὁ ἱερεὺς ὑπεδέχετο πάλιν τὸν
εἰθισμένον τρόπον.
</p>
</div3>
<div3 type="section" n="3">
<p>Καὶ μεταξὺ δειπνοῦντες ἐμυθολογοῦμεν
 ἅ τε τὴν προτεραίαν ἐτύχομεν εἰπόντες καὶ
εἴ τι ἐπιδεέστερον ἦν ὧν ἐπάθομεν. Ἡ Λευκίππη δὲ
ἅτε δὴ τὸν πατέρα μηκέτι αἰδουμένη, ὡς ἂν σαφῶς
παρθένος εὑρεθεῖσα, τὰ συμβάντα μεθ̓ ἡδονῆς διηγεῖτο.
</p>
</div3>
<div3 type="section" n="4">
<p>Ἐπεὶ δὲ κατὰ τὴν Φάρον ἐγεγόνει καὶ τοὺς
 λῃστάς, λέγω πρὸς αὐτὴν “οὐκ ἐρεῖς ἡμῖν τὸν μῦθον
τῶν τῆς Φάρου λῃστῶν καὶ τῆς ἀποτμηθείσης ἐκεῖ τὸ
αἴνιγμα κεφαλῆς, ἵνα σου καὶ ὁ πατὴρ ἀκούσῃ;
τοῦτο γὰρ μόνον ἐνδεῖ πρὸς ἀκρόασιν τοῦ παντὸς δράματος.” </p>
</div3>
</div2>
<div2 type="chapter" n="16">
<div3 type="section" n="1">
<p> “Γυναῖκα” ἔφη “κακοδαίμονα ἐξαπατήσαντες οἱ
<pb id="p.209"/>
λῃσταὶ τῶν ἐπὶ μισθῷ πωλουσῶν τὰ Ἀφροδίτης, ὡς
δὴ ναυκλήρῳ τινὶ συνεσομένην ἐπὶ τοῦ σκάφους, ταύτην
εἶχον ἐπὶ τῆς νεώς, ἀγνοοῦσαν τὴν ἀλήθειαν ἐφ̓
ὃ παρῆν, ὑποπίνουσαν δὲ ἡσυχῆ σύν τινι τῶν πειρατῶν·
</p>
</div3>
<div3 type="section" n="2">
<p> λόγῳ δ᾽ ἦν ἐραστὴς ὁ λῃστής. Ἐπεὶ δὲ ἁρπάσαντές
με, ὡς εἶδες, ἐνέθεσαν τῷ σκάφει καὶ πτερώσαντες
αὐτὸ ταῖς κώπαις ἔφυγον, ὁρῶντες τὴν διώκουσαν
ναῦν φθάνουσαν, περιελόντες τόν τε κόσμον καὶ
τὴν ἐσθῆτα τῆς ταλαιπώρου γυναικὸς ἐμοὶ περιτιθέασι,
τοὺς δὲ ἐμοὺς χιτωνίσκους ἐκείνῃ· καὶ στήσαντες
αὐτὴν ἐπὶ τῆς πρύμνης, ὅθεν διώκοντες ὄψοισθε,
τὴν κεφαλὴν ἀποτέμνουσιν αὐτῆς, καὶ τὸ μὲν
σῶμα ἔρριψαν, ὡς εἶδες, κατὰ τῆς θαλάσσης, τὴν δὲ
κεφαλήν, ὡς ἔπεσεν, εἶχον ἐπὶ τῆς νεὼς τότε.
</p>
</div3>
<div3 type="section" n="3">
<p> Μικρὸν
γὰρ ὕστερον καὶ ταύτην ἀποσκευάσαντες ἔρριψαν
ὁμοίως, ὅτε μηκέτι τοὺς διώκοντας εἶδον. Οὐκ
οἶδα δὲ πότερον τούτου χάριν προπαρασκευάσαντες
ἔτυχον τὴν γυναῖκα ἢ διεγνωκότες ἀνδραποδίσαντες
πωλῆσαι, ὥσπερ ὕστερον πεπράκασι κἀμέ· τῷ δὲ
διώκεσθαι πρὸς ἀπάτην τῶν διωκόντων ἀντ̓ ἐμοῦ
σφάττουσι, νομίζοντες πλέον ἐμπολήσειν ἐκ τῆς ἐμῆς
πράσεως ἢ τῆς ἐκείνης.
</p>
</div3>
<div3 type="section" n="4">
<p> Διὰ τοῦτο γὰρ καὶ τὸν Χαιρέαν
τὴν ἀξίαν δόντα δίκην ἐπεῖδον· αὐτὸς γὰρ ἦν ὁ
συμβουλεύσας ἀντ̓ ἐμοῦ τὴν ἄνθρωπον ἀποκτείναντας
ῥῖψαι.
</p>
</div3>
<div3 type="section" n="5">
<p> Ὁ δὲ λοιπὸς τῶν λῃστῶν ὄχλος οὐκ ἔφασάν
με αὐτῷ ἀφήσειν μόνῳ· φθάνειν γὰρ ἤδη λαβόντα
σῶμα ἕτερον, ὃ πραθὲν ἂν παρέσχεν αὐτοῖς
ἀφορμὴν κέρδους· δεῖν δὲ ἀντὶ τῆς θανούσης ἐμὲ
πραθεῖσαν κοινὴν ἅπασιν αὐτοῖς γενέσθαι μᾶλλον ἢ
ἐκείνῳ μόνῳ.
</p>
</div3>
<div3 type="section" n="6">
<p> Ὡς δὲ ἀντέλεγε, δικαιολογούμενος
<pb id="p.210"/>
δῆθεν καὶ τὰς συνθήκας προφέρων, ὡς οὐκ εἰς πρᾶσιν
ἁρπάσειεν αὐτοῖς ἀλλ̓ ἐρωμένην αὑτῷ, καί τι
θρασύτερον εἶπε, εἷς τῶν λῃστῶν, καλῶς ποιῶν,
</p>
</div3>
<div3 type="section" n="7">
<p>ὄπισθεν ἑστὼς ἀποκόπτει τὴν κεφαλὴν αὐτοῦ. Ὁ μὲν
 οὖν δίκην οὐ μεμπτὴν δοὺς τῆς ἁρπαγῆς ἔρριπτο
καὶ αὐτὸς κατὰ τῆς θαλάσσης, οἱ δὲ λῃσταὶ δύο
πλεύσαντες ἡμερῶν ἄγουσί με οὐκ οἶδ᾽ ὅποι γε καὶ
πιπράσκουσιν ἐμπόρῳ συνήθει, κἀκεῖνος Σωσθένει.” </p>
</div3>
</div2>
<div2 type="chapter" n="17">
<div3 type="section" n="1">
<p>
Λέγει δὴ καὶ ὁ Σώστρατος “ἐπεὶ τοίνυν τοὺς
 ὑμετέρους μύθους, ὦ παιδία, κατελέξατε, φέρε
ἀκούσατε” ἔφη “καὶ παῤ ἐμοῦ τὰ οἴκοι πραχθέντα
περὶ Καλλιγόνην τὴν σήν, ὦ Κλειτοφῶν, ἀδελφήν,
</p>
</div3>
<div3 type="section" n="2">
<p>ἵνα μὴ ἀσύμβολος ὦ μυθολογίας παντάπασι.” Κἀγὼ
ἀκούσας τὸ τῆς ἀδελφῆς ὄνομα πάνυ τὴν γνώμην
 ἐπεστράφην καὶ “ἄγε, πάτερ” εἶπον “λέγε· μόνον
περὶ ζώσης λέγοις.” Ἄρχεται δὴ λέγειν ἃ φθάνω
προειρηκὼς ἅπαντα, τὸν Καλλισθένην, τὸν χρησμόν,
</p>
</div3>
<div3 type="section" n="3">
<p>τὴν θεωρίαν, τὸν λέμβον, τὴν ἁρπαγήν. Εἶτα προσέθηκεν
ὅτι “μαθὼν κατὰ τὸν πλοῦν ὡς οὐκ ἦν θυγάτηρ
 ἐμή, διημαρτήθη δὲ τὸ πᾶν ἔργον αὐτῷ, ἤρα δ᾽
ὅμως καὶ σφόδρα τῆς Καλλιγόνης, προσπεσὼν αὐτῆς
τοῖς γόνασι “δέσποινα” εἶπε “μή με νομίσῃς λῃστὴν
εἶναί τινα καὶ κακοῦργον, ἀλλὰ γάρ εἰμι τῶν εὖ γεγονότων,
γένει Βυζάντιος, δεύτερος οὐδενός· ἔρως
 δέ με λῃστείας ὑποκριτὴν πεποίηκε καὶ ταύτας ἐπὶ
σοὶ πλέξαι τὰς τέχνας. Δοῦλον οὖν με σεαυτῆς ἀπὸ
ταύτης τῆς ἡμέρας νόμιζε· καί σοι προῖκα ἐπιδίδωμι
τὸ μὲν πρῶτον ἐμαυτόν, ἔπειτα ὅσην οὐκ ἂν ὁ πατὴρ
ἐπέδωκέ σοι· τηρήσω δέ σε παρθένον μέχριπερ
 ἂν σοὶ δοκῇ.” Καὶ ταῦτα %5εἰπὼν καὶ ἔτι τούτων πλείονα
εὐαγωγοτέραν τὴν κόρην αὐτῷ γενέσθαι παρεσκεύασεν.
</p>
</div3>
<div3 type="section" n="4">
<p>Ἦν δὲ καὶ ὀφθῆναι καλὸς καὶ στωμύλος
<pb id="p.211"/>
καὶ πιθανώτατος, καὶ ἐπειδὴ ἧκεν εἰς τὸ Βυζάντιον,
συμβόλαιον ποιησάμενος προικὸς μεγίστης καὶ τἆλλα
πολυτελῶς παρασκευάσας, ἐσθῆτά τε καὶ χρυσὸν καὶ
ὅσα εἰς κόσμον γυναικῶν εὐδαιμόνων, περιεῖπεν εὖ
καὶ καλῶς, ἄχραντον τηρῶν, ὡς ἐπηγγείλατο, ὥστε
καὶ αὐτὴν ᾑρήκει τὴν κόρην ἤδη.
</p>
</div3>
<div3 type="section" n="5">
<p> Ὁ δὲ καὶ τἆλλα
πάντα παρεῖχεν ἑαυτὸν κοσμιώτατον καὶ ἐπιεικῆ καὶ
σώφρονα, καὶ ἦν τις ἐξαίφνης περὶ τὸν νεανίσκον
θαυμαστὴ μεταβολή. Ἕδρας τε γὰρ ἐξανίστατο τοῖς
πρεσβυτέροις καὶ ἐπεμελεῖτο φθάνειν προσαγορεύων
τοὺς ἐντυγχάνοντας, καὶ τὸ τέως ἄκριτον πολυτελὲς
ἐκ τῆς πρὶν ἀσωτίας εἰς τὸ εὔβουλον μεταπῖπτον τὸ
μεγαλόφρον ἐφύλαττε πρὸς τοὺς ἐν χρείᾳ τοῦ λαβεῖν
διὰ πενίαν ὄντας, ὥστε θαυμάζειν ἅπαντας τὸ αἰφνίδιον
οὕτως ἐκ τοῦ χείρονος εἰς τὸ πάνυ χρηστὸν μετελθόν.
</p>
</div3>
<div3 type="section" n="6">
<p> Ἐμὲ δ᾽ οὖν ᾑρήκει πάντων μᾶλλον, καὶ
ὑπερηγάπων αὐτὸν καὶ τὴν πρὶν ἀσωτίαν φύσεως
ἐνόμιζον εἶναι θαυμαστὴν μεγαλουργίαν, ἀλλ̓ οὐκ
ἀκρασίαν.
</p>
</div3>
<div3 type="section" n="7">
<p> Κἀμὲ οὖν ὑπεισῄει τὸ τοῦ Θεμιστοκλέους,
ὅτι κἀκεῖνος τὴν πρώτην ἡλικίαν σφόδρα δόξας ἀκόλαστος
εἶναι πάντας ὑπερέβαλεν Ἀθηναίους ὕστερον
σοφίᾳ τε καὶ ἀνδραγαθίᾳ· καὶ δὴ μετενόουν ἀποσκορακίσας
αὐτόν, ὅτε μοι περὶ τοῦ τῆς θυγατρὸς
διελέχθη γάμου.
</p>
</div3>
<div3 type="section" n="8">
<p> Καὶ γάρ με σφόδρα ἐθεράπευε καὶ
ἐκάλει πατέρα καὶ κατὰ τὴν ἀγορὰν ἐδορυφόρει καὶ
τῶν εἰς πόλεμον γυμνασίων οὐκ ἠμέλει, ἀλλὰ καὶ
πάνυ ἐρρωμένως ἐν ταῖς ἱππασίαις διέπρεπεν.
</p>
</div3>
<div3 type="section" n="9">
<p> Ἦν
μὲν οὖν καὶ παρὰ τὸν τῆς ἀσωτίας χρόνον τούτοις
χαίρων καὶ χρώμενος, ἀλλ̓ ὡς ἐν τρυφῇ καὶ παιδιᾷ·
τὸ δὲ ἀνδρεῖον ὅμως αὐτῷ καὶ τὸ ἔμπειρον λεληθότως
ἐτρέφετο· τέλεον δὲ ἦν αὐτῷ τὸ %5ἔργον πρὸς τὸ
καρτερῶς καὶ ποικίλως διαπρέπειν ἐν τοῖς πολεμικοῖς.
<pb id="p.212"/>
</p>
</div3>
<div3 type="section" n="10">
<p>Ἐπεδίδου δὲ καὶ χρήματα ἱκανὰ τῇ πόλει. Κἀκεῖνον
ἅμα ἐμοὶ στρατηγὸν προεβάλοντο· ὅθεν ἔτι μᾶλλον
ὑπερησπάζετό με, ὑπήκοόν μοι κατὰ πάντα παρέχων ἑαυτόν.” </p>
</div3>
</div2>
<div2 type="chapter" n="18">
<div3 type="section" n="1">
<p> “Ἐπεὶ δ᾽ ἐνικήσαμεν τὸν πόλεμον ἐπιφανείᾳ τῶν
θεῶν <del>καὶ</del> ὑποστρέψαντες εἰς τὸ Βυζάντιον, εὐφημοῦντες
τὸν Ἡρακλέα καὶ τὴν Ἄρτεμιν ἐχειροτονήθημεν
ἐγὼ μὲν ἐνταῦθα τῇ Ἀρτέμιδι, ὁ δὲ εἰς Τύρον
Ἡρακλεῖ, λαβόμενός μου τῆς δεξιᾶς ὁ Καλλισθένης
 διηγεῖται πρῶτον τὰ πεπραγμένα αὐτῷ περὶ τὴν
Καλλιγόνην.
</p>
</div3>
<div3 type="section" n="2">
<p>ʽἈλλὰ ἅπερ ἐποιήσαμεν, πάτεῤ εἶπε “τὰ μὲν νεότητος φύσει πέπρακται βίᾳ, τὰ δὲ μετὰ
ταῦτα προαιρέσει. Παρθένον γὰρ τὴν κόρην μέχρι
τούτου τετήρηκα, καὶ ταῦτα πολέμοις ὁμιλῶν, ἐν οἷς
οὐδεὶς ἀναβάλλεται τὰς ἡδονάς.
</p>
</div3>
<div3 type="section" n="3">
<p> Νῦν οὖν εἰς τὴν
Τύρον αὐτὴν ἀπαγαγεῖν ἔγνωκα πρὸς τὸν πατέρα καὶ
νόμῳ παῤ ἐκείνου λαβεῖν τὸν γάμον. Ἂν μὲν οὖν
ἐθελήσῃ μοι δοῦναι τὴν κόρην, ἀγαθῇ τύχῃ δέξομαι·
ἂν δὲ σκαιὸς γένηται καὶ δύσκολος, παρθένον αὐτὴν
ἀπολήψεται.
</p>
</div3>
<div3 type="section" n="4">
<p> Ἐγὼ γὰρ προῖκα ἐπιδοὺς οὐκ εὐκαταφρόνητον
ἀγαπητῶς ἂν λάβοιμι τὸν γάμον.” Ἀναγνώσομαι
δέ σοι καὶ τὸ συμβόλαιον, ὃ φθάνω πρὸ
τοῦ πολέμου γράψας, δεόμενος συνοικίσαι τῷ Καλλισθένει
τὴν κόρην, τό τε γένος αὐτοῦ καταλέγων
 καὶ τὸ ἀξίωμα καὶ τὰς ἐν τοῖς πολέμοις ἀριστείας.
</p>
</div3>
<div3 type="section" n="5">
<p>Τοῦτο γάρ ἐστιν ἡμῖν τὸ συγκείμενον. Ἐγὼ δέ,
ἢν τὴν ἔφεσιν ἀγωνισώμεθα, διέγνωκα πρῶτον μὲν
εἰς τὸ Βυζάντιον διαπλεῦσαι, μετὰ ταῦτα δὲ εἰς τὴν Τύρον.” Καὶ ταῦτα διαμυθολογήσαντες ἐκοιμήθημεν τὸν
</p>
</div3>
</div2>
<div2 type="chapter" n="19">
<div3 type="section" n="1">
<p>
αὐτὸν τρόπον· τῇ δὲ ὑστεραίᾳ παραγενόμενος ὁ
Κλεινίας ἔφη Θέρσανδρον διὰ τῆς νυκτὸς ἀποδεδρακέναι·
<pb id="p.213"/>
τὴν γαρ ἔφεσιν οὐχ ὡς ἀγωνιούμενον πεποιῆσθαι,
βουλόμενον δὲ μετὰ προφάσεως ἐπισχεθῆναι
τὸν ἔλεγχον ὧν ἐτόλμησε.
</p>
</div3>
<div3 type="section" n="2">
<p> Μείναντες οὖν τῶν
ἑξῆς τριῶν ἡμερῶν, ὅσων ἦν ἡ προθεσμία, προσελθόντες
τῷ προέδρῳ καὶ τοὺς νόμους ἀναγνόντες,
καθ̓ οὓς οὐδεὶς ἔτι τῷ Θερσάνδρῳ λόγος πρὸς ἡμᾶς
ἦν, νεὼς ἐπιβάντες καὶ οὐρίῳ χρησάμενοι πνεύματι
κατήραμεν εἰς τὸ Βυζάντιον, κἀκεῖ τοὺς πολυεύκτους
ἐπιτελέσαντες γάμους ἀπεδημήσαμεν εἰς τὴν Τύρον.
</p>
</div3>
<div3 type="section" n="3">
<p> Δύο δὲ ὕστερον ἡμερῶν τοῦ Καλλισθένους ἐλθόντες
εὕρομεν τὸν πατέρα μέλλοντα θύειν τοὺς γάμους τῆς
ἀδελφῆς εἰς τὴν ὑστεραίαν. Παρῆμεν οὖν ὡς καὶ
συνθύσοντες αὐτῷ καὶ εὐξόμενοι τοῖς θεοῖς τούς τε
ἐμοὺς καὶ τοὺς ἐκείνου γάμους σὺν ἀγαθαῖς φυλαχθῆναι
τύχαις. Καὶ διεγνώκαμεν ἐν τῇ Τύρῳ παραχειμάσαντες
διελθεῖν εἰς τὸ Βυζάντιον.

</p>
</div3>
</div2>
</div1>
</body>
</text>
</TEI.2>
