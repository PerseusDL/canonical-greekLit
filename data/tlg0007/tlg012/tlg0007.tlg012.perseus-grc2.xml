<?xml version="1.0" encoding="UTF-8"?>
<?xml-model href="http://www.stoa.org/epidoc/schema/latest/tei-epidoc.rng" schematypens="http://relaxng.org/ns/structure/1.0"?>
<TEI xmlns="http://www.tei-c.org/ns/1.0">
	<teiHeader type="text">
		    <fileDesc>
			      <titleStmt>
				         <title n="Per." type="work">Pericles</title>
				        <author n="Plut.">Plutarch</author>
				        <editor role="editor" n="Loeb">Bernadotte Perrin</editor>
				        <sponsor>Perseus Project, Tufts University</sponsor>
				        <principal>Gregory Crane</principal>
				        <respStmt>
					          <resp>Prepared under the supervision of</resp>
					          <name>Lisa Cerrato</name>
					          <name>William Merrill</name>
					          <name>Elli Mylonas</name>
					          <name>David Smith</name>
				        </respStmt>
				        <funder n="org:AnnCPB">The Annenberg CPB/Project</funder>
			      </titleStmt>
			      <extent>about 682Kb</extent>
			      <publicationStmt>
				        <publisher>Trustees of Tufts University</publisher>
				        <pubPlace>Medford, MA</pubPlace>
				        <authority>Perseus Project</authority>
			      </publicationStmt>
			      <sourceDesc>
				        <biblStruct>
					          <analytic n="Per."/>
					          <monogr>
						            <author>Plutarch</author>
						            <title>Plutarch's Lives</title>
						            <respStmt>
							              <resp>with an English Translation by</resp>
							              <name>Bernadotte Perrin</name>
						            </respStmt>
						            <imprint>
							              <pubPlace>Cambridge, MA</pubPlace>
							              <publisher>Harvard University Press</publisher>
							              <pubPlace>London</pubPlace>
							              <publisher>William Heinemann Ltd.</publisher>
							              <date>1916</date>
						            </imprint>
						            <biblScope unit="volume">3</biblScope>
					          </monogr>
				        </biblStruct>
			      </sourceDesc>
		    </fileDesc>
		    <encodingDesc>
		    	<editorialDecl>
		    		<quotation marks="none"/>
		    	</editorialDecl>
         <refsDecl n="CTS">
            <cRefPattern n="section"
                         matchPattern="(\w+).(\w+)"
                         replacementPattern="#xpath(/tei:TEI/tei:text/tei:body/tei:div/tei:div[@n='$1']/tei:div[@n='$2'])">
                <p>This pointer pattern extracts chapter and section</p>
            </cRefPattern>
            <cRefPattern n="chapter"
                         matchPattern="(\w+)"
                         replacementPattern="#xpath(/tei:TEI/tei:text/tei:body/tei:div/tei:div[@n='$1'])">
                <p>This pointer pattern extracts chapter</p>
            </cRefPattern>
        </refsDecl>
		    	
			<refsDecl>
				        <refState delim="." unit="chapter"/>
				        <refState unit="section"/>
			      </refsDecl>
		    </encodingDesc>
		    <profileDesc>
			      <langUsage>
				        <language ident="grc">Greek</language>
				        <language ident="eng">English</language>
			      </langUsage>
		    </profileDesc>
		    <revisionDesc>
		    	<change who="Lisa Cerrato" when="2017-01-04">review of EpiDoc and CTS compliance; minor
		    		cleanup; bumped URN</change>
			      <change who="Bridget Almas">Converted tlg0007.tlg0012.perseus-grc1 to Epidoc</change>
		    	<change who="EM" when="1992-10-22">Glued all Plutarch files together, put in HEAD tags to title them.</change>
		    	<change who="David Smith" when="1992-05-20">uncapitalized non-proper nouns at the beginnings of paragraphs and verse lines</change>	
		    	<change who="EM" when="1991-08-01">Revise DTDs and recheck texts.</change>
		   <change who="Scott Ettinger and Roger Travis">Text keyboarded in the Philippines. Basic SGML tagging.</change>
		    </revisionDesc>
	  </teiHeader>
	  <text xml:lang="grc">
		    <body>
			     
			      <div type="edition" n="urn:cts:greekLit:tlg0007.tlg012.perseus-grc2" xml:lang="grc">
			      	<head>Περικλῆς</head>
				        <div type="textpart" subtype="chapter" n="1">
					          <div type="textpart" subtype="section" n="1">
						            <p> ξένους τινὰς ἐν Ῥώμῃ πλουσίους κυνῶν τέκνα καὶ πιθήκων ἐν τοῖς κόλποις
							περιφέροντας καὶ ἀγαπῶντας ἰδὼν ὁ Καῖσαρ, ὡς ἔοικεν, ἠρώτησεν εἰ παιδία
							παρʼ αὐτοῖς οὐ τίκτουσιν αἱ γυναῖκες, ἡγεμονικῶς σφόδρα νουθετήσας τοὺς
							τὸ φύσει φιλητικὸν ἐν ἡμῖν καὶ φιλόστοργον εἰς θηρία καταναλίσκοντας
							ἀνθρώποις ὀφειλόμενον. </p>
					          </div>
					          <div type="textpart" subtype="section" n="2">
						            <p>ἆρʼ οὖν, ἐπεὶ φιλομαθές τι κέκτηται καὶ φιλοθέαμον ἡμῶν ἡ ψυχὴ φύσει,
							λόγον ἔχει ψέγειν τοὺς καταχρωμένους τούτῳ πρὸς τὰ μηδεμιᾶς ἄξια σπουδῆς
							ἀκούσματα καὶ θεάματα, τῶν δὲ καλῶν καὶ ὠφελίμων παραμελοῦντας; τῇ μὲν
							γὰρ αἰσθήσει κατὰ πάθος τῆς πληγῆς ἀντιλαμβανομένῃ τῶν προστυγχανόντων
							ἴσως ἀνάγκη πᾶν τὸ φαινόμενον, ἄν τε χρήσιμον ἄν τʼ ἄχρηστον ᾖ, θεωρεῖν,
						</p>
					          </div>
					          <div type="textpart" subtype="section" n="3">
						            <p>τῷ νῷ δʼ ἕκαστος εἰ βούλοιτο χρῆσθαι, καὶ τρέπειν ἑαυτὸν ἀεὶ καὶ
							μεταβάλλειν ῥᾷστα πρὸς τὸ δοκοῦν πέφυκεν, ὥστε χρὴ διώκειν τὸ βέλτιστον,
							ἵνα μὴ θεωρῇ μόνον, ἀλλὰ καὶ τρέφηται τῷ θεωρεῖν. ὡς γὰρ ὀφθαλμῷ χρόα
							πρόσφορος ἧς τὸ ἀνθηρὸν ἅμα καὶ τερπνὸν ἀναζωπυρεῖ καὶ τρέφει τὴν ὄψιν,
							οὕτω τὴν διάνοιαν ἐπάγειν δεῖ θεάμασιν ἃ τῷ χαίρειν πρὸς τὸ οἰκεῖον
							αὐτὴν ἀγαθὸν ἐκκαλεῖ. </p>
						            <p>ταῦτα δὲ ἔστιν ἐν τοῖς ἀπʼ ἀρετῆς ἔργοις, </p>
					          </div>
					          <div type="textpart" subtype="section" n="4">
						            <p>ἃ καὶ ζῆλόν τινα καὶ προθυμίαν ἀγωγὸν εἰς μίμησιν ἐμποιεῖ τοῖς
								ἱστορήσασιν·<note resp="ed" place="unspecified" anchored="true">
								                <foreign xml:lang="grc">ἱστορήσασιν</foreign> Bekker, Fuhr, and Blass,
								with Reiske, after Amyot: <foreign xml:lang="grc">ἱστορήμασιν</foreign> (<gloss>researches</gloss>).</note> ἐπεὶ
							τῶν γʼ ἄλλων οὐκ εὐθὺς ἀκολουθεῖ τῷ θαυμάσαι τὸ πραχθὲν ὁρμὴ πρὸς τὸ
							πρᾶξαι· πολλάκις δὲ καὶ τοὐναντίον χαίροντες τῷ ἔργῳ τοῦ δημιουργοῦ
							καταφρονοῦμεν, ὡς ἐπὶ τῶν μύρων καὶ τῶν ἁλουργῶν τούτοις μὲν ἡδόμεθα,
							τοὺς δὲ βαφεῖς καὶ μυρεψοὺς ἀνελευθέρους ἡγούμεθα καὶ βαναύσους. </p>
					          </div>
					          <div type="textpart" subtype="section" n="5">
						            <p>διὸ καλῶς μὲν Ἀντισθένης ἀκούσας ὅτι σπουδαῖός ἐστιν αὐλητὴς Ἰσμηνίας,
							<q>ἀλλʼ ἄνθρωπος,</q> ἔφη, <q>μοχθηρός· οὐ γὰρ ἂν οὕτω σπουδαῖος ἦν αὐλητής·</q> ὁ
							δὲ Φίλιππος πρὸς τὸν υἱὸν ἐπιτερπῶς ἔν τινι πότῳ ψήλαντα καὶ τεχνικῶς
							εἶπεν· <q>οὐκ αἰσχύνῃ καλῶς οὕτω ψάλλων;</q> ἀρκεῖ γάρ, ἂν βασιλεὺς ἀκροᾶσθαι
							ψαλλόντων σχολάζῃ, καὶ πολὺ νέμει ταῖς Μούσαις ἑτέρων ἀγωνιζομένων τὰ
							τοιαῦτα θεατὴς γιγνόμενος. </p>
					          </div>
				        </div>
				        <div type="textpart" subtype="chapter" n="2">
					          <div type="textpart" subtype="section" n="1">
						            <p>ἡ δʼ αὐτουργία τῶν ταπεινῶν τῆς εἰς τὰ καλὰ ῥᾳθυμίας μάρτυρα τὸν ἐν τοῖς
							ἀχρήστοις πόνον παρέχεται καθʼ αὑτῆς· καὶ οὐδεὶς εὐφυὴς νέος ἢ τὸν ἐν
							Πίσῃ θεασάμενος Δία γενέσθαι Φειδίας ἐπεθύμησεν ἢ τὴν Ἥραν τὴν ἐν Ἄργει
							Πολύκλειτος, οὐδʼ Ἀνακρέων ἢ Φιλητᾶς ἢ Ἀρχίλοχος ἡσθεὶς αὐτῶν τοῖς
							ποιήμασιν. </p>
					          </div>
					          <div type="textpart" subtype="section" n="2">
						            <p>οὐ γὰρ ἀναγκαῖον, εἰ τέρπει τὸ ἔργον ὡς χάριεν, ἄξιον σπουδῆς εἶναι τὸν
							εἰργασμένον. ὅθεν οὐδʼ ὠφελεῖ τὰ τοιαῦτα τοὺς θεωμένους, πρὸς ἃ
							μιμητικὸς οὐ γίνεται ζῆλος οὐδὲ ἀνάδοσις κινοῦσα προθυμίαν καὶ
								ὁρμὴν<note resp="ed" place="unspecified" anchored="true">
								                <foreign xml:lang="grc">ὁρμὴν</foreign> Fuhr and Blass, after Reiske:
									<foreign xml:lang="grc">ἀφορμήν</foreign>.</note> ἐπὶ τὴν
							ἐξομοίωσιν. ἀλλʼ ἥ γε ἀρετὴ ταῖς πράξεσιν εὐθὺς οὕτω διατίθησιν ὥστε ἅμα
							θαυμάζεσθαι τὰ ἔργα καὶ ζηλοῦσθαι τοὺς εἰργασμένους. </p>
					          </div>
					          <div type="textpart" subtype="section" n="3">
						            <p>τῶν μὲν γὰρ ἐκ τῆς τύχης ἀγαθῶν τὰς κτήσεις καὶ ἀπολαύσεις, τῶν δʼ ἀπʼ
							ἀρετῆς τὰς πράξεις ἀγαπῶμεν, καὶ τὰ μὲν ἡμῖν παρʼ ἑτέρων, τὰ δὲ μᾶλλον
							ἑτέροις παρʼ ἡμῶν ὑπάρχειν βουλόμεθα. τὸ γὰρ καλὸν ἐφʼ αὑτὸ πρακτικῶς
							κινεῖ καὶ πρακτικὴν εὐθὺς ὁρμὴν ἐντίθησιν, ἠθοποιοῦν οὐ τῇ μιμήσει τὸν
							θεατήν, ἀλλὰ τῇ ἱστορίᾳ τοῦ ἔργου τὴν προαίρεσιν παρεχόμενον. </p>
					          </div>
					          <div type="textpart" subtype="section" n="4">
						            <p>ἔδοξεν οὖν καὶ ἡμῖν ἐνδιατρῖψαι τῇ περὶ τοὺς βίους ἀναγραφῇ, καὶ τοῦτο τὸ
							βιβλίον δέκατον συντετάχαμεν τὸν Ποερικλέους βίον καὶ τὸν· Φαβίου
							Μαξίμου τοῦ διαπολεμήσαντος πρὸς Ἀννίβαν περιέχον, ἀνδρῶν κατά τε τὰς
							ἄλλας ἀρετὰς ὁμοίων, μάλιστα δὲ πρᾳότητα καὶ δικαιοσύνην, καὶ τῷ
							δύνασθαι φέρειν δήμων καὶ συναρχόντων ἀγνωμοσύνας ὠφελιμωτάτων ταῖς
							πατρίσι γενομένων. εἰ δʼ ὀρθῶς στοχαζόμεθα τοῦ δέοντος, ἔξεστι κρίνειν
							ἐκ τῶν γραφομένων. </p>
					          </div>
				        </div>
				        <div type="textpart" subtype="chapter" n="3">
					          <div type="textpart" subtype="section" n="1">
						            <p>Περικλῆς γὰρ ἦν τῶν μὲν φυλῶν Ἀκαμαντίδης, τῶν δὲ δήμων Χολαργεύς, οἴκου
							δὲ καὶ γένους τοῦ πρώτου κατʼ ἀμφοτέρους. Ξάνθιππος γὰρ ὁ νικήσας ἐν
							Μυκάλῃ τοὺς βασιλέως στρατηγοὺς ἔγημεν Ἀγαρίστην Κλεισθένους ἔγγονον, ὃς
							ἐξήλασε Πεισιστρατίδας καὶ κατέλυσε τὴν τυραννίδα γενναίως καὶ νόμους
							ἔθετο καὶ πολιτείαν ἄριστα κεκραμένην πρὸς ὁμόνοιαν καὶ σωτηρίαν
							κατέστησεν. </p>
					          </div>
					          <div type="textpart" subtype="section" n="2">
						            <p>αὕτη κατὰ τοὺς ὕπνους ἔδοξε τεκεῖν λέοντα, καὶ μεθʼ ἡμέρας ὀλίγας ἔτεκε
							Περικλέα, τὰ μὲν ἄλλα τὴν ἰδέαν τοῦ σώματος ἄμεμπτον, προμήκη δὲ τῇ
								κεφαλῇ<note resp="ed" place="unspecified" anchored="true">
								                <foreign xml:lang="grc">τῇ κεφαλῇ</foreign> Fuhr and Blass with F<hi rend="superscript">a</hi>S: <foreign xml:lang="grc">τὴν
									κεφαλήν</foreign>.</note> καὶ ἀσύμμετρον. ὅθεν αἱ μὲν εἰκόνες
							αὐτοῦ σχεδὸν ἅπασαι κράνεσι περιέχονται, μὴ βουλομένων, ὡς ἔοικε, τῶν
							τεχνιτῶν ἐξονειδίζειν. οἱ δʼ Ἀττικοὶ ποιηταὶ σχινοκέφαλον αὐτὸν ἐκάλουν·
							τὴν γὰρ σκίλλαν ἔστιν ὅτε καὶ σχῖνον ὀνομάζουσι. </p>
					          </div>
					          <div type="textpart" subtype="section" n="3">
						            <p>τῶν δὲ κωμικῶν ὁ μὲν Κρατῖνος ἐν Χείρωσι· <q>στάσις δὲ</q> ʽ φησἲ <q>καὶ
							πρεσβυγενὴς Κρόνος ἀλλήλοισι μιγέντε μέγιστον τίκτετον τύραννον, ὃν δὴ
							κεφαληγερέταν θεοὶ καλέουσι·</q> καὶ πάλιν ἐν Νεμέσει· <q>μόλʼ, ὦ Ζεῦ ξένιε
							καὶ καραιέ.</q> </p>
					          </div>
					          <div type="textpart" subtype="section" n="4">
						            <p>Τηλεκλείδης δὲ ποτὲ μὲν ὑπὸ τῶν πραγμάτων ἠπορημένον καθῆσθαί φησιν αὐτὸν
							ἐν τῇ πόλει <q>καρηβαροῦντα, ποτὲ δὲ μόνον ἐκ κεφαλῆς ἑνδεκακλίνου θόρυβον
							πολὺν ἐξανατέλλειν·</q> ὁ δʼ Εὔπολις ἐν τοῖς Δήμοις πυνθανόμενος περὶ
							ἑκάστου τῶν ἀναβεβηκότων ἐξ ᾅδου δημαγωγῶν, ὡς ὁ Περικλῆς ὠνομάσθη τελευταῖος·<cit>
								                <quote rend="blockquote" type="drama">
									                  <l met="dact">ὅ τι περ κεφάλαιον τῶν κάτωθεν ἤγαγες.</l>
								                </quote>
								                <bibl>Eupolis, Demes; Kock, Com. Att. Frag. i. p. 280</bibl>
							              </cit>
						            </p>
					          </div>
				        </div>
				        <div type="textpart" subtype="chapter" n="4">
					          <div type="textpart" subtype="section" n="1">
						            <p>διδάσκαλον δʼ αὐτοῦ τῶν μουσικῶν οἱ πλεῖστοι Δάμωνα γενέσθαι λέγουσιν, οὗ
							φασι δεῖν τοὔνομα βραχύνοντας τὴν προτέραν συλλαβὴν ἐκφέρειν·
							Ἀριστοτέλης δὲ παρὰ Πυθοκλείδῃ μουσικὴν διαπονηθῆναι τὸν ἄνδρα φησίν. ὁ
							δὲ Δάμων ἔοικεν ἄκρος ὢν σοφιστὴς καταδύεσθαι μὲν εἰς τὸ τῆς μουσικῆς
							ὄνομα πρὸς τοὺς πολλοὺς ἐπικρυπτόμενος τὴν δεινότητα, τῷ δὲ Περικλεῖ
							συνῆν καθάπερ ἀθλητῇ τῶν πολιτικῶν ἀλείπτης καὶ διδάσκαλος. </p>
					          </div>
					          <div type="textpart" subtype="section" n="2">
						            <p>οὐ μὴν ἔλαθεν ὁ Δάμων τῇ λύρα παρακαλύμματι χρώμενος, ἀλλʼ ὡς
							μεγαλοπράγμων καὶ φιλοτύραννος ἐξωστρακίσθη καὶ παρέσχε τοῖς κωμικοῖς
							διατριβήν. ὁ γοῦν Πλάτων καὶ πυνθανόμενον αὐτοῦ τινα πεποίηκεν οὕτω·<cit>
								                <quote rend="blockquote" type="drama">
									                  <l met="dact">πρῶτον μὲν οὖν μοι λέξον, ἀντιβολῶ· σὺ γὰρ,</l>
									                  <l>ὥς φασιν, ὁ Χείρων ἐξέθρεψας Περικλέα.</l>
								                </quote>
								                <bibl>Plato comicus; Kock, Com. Att. Frag. i. p. 655</bibl>
							              </cit>
						            </p>
					          </div>
					          <div type="textpart" subtype="section" n="3">
						            <p>διήκουσε δὲ Περικλῆς καὶ Ζήνωνος τοῦ Ἐλεάτου πραγματευομένου περὶ φύσιν,
							ὡς Παρμενίδης, ἐλεγκτικὴν δέ τινα καὶ διʼ ἀντιλογίας κατακλείουσαν εἰς
							ἀπορίαν ἐξασκήσαντος ἕξιν, ὥσπερ καὶ Τίμων ὁ Φλιάσιος εἴρηκε διὰ τούτων·<cit>
								                <quote rend="blockquote">
									                  <l met="dact">ἀμφοτερογλώσσου τε μέγα σθένος οὐκ ἀλαπαδνὸν</l>
									                  <l>Ζήνωνος, πάντων ἐπιλήπτορος.</l>
								                </quote>
								                <bibl>Timon, unknown</bibl>
							              </cit>
						            </p>
					          </div>
					          <div type="textpart" subtype="section" n="4">
						            <p>ὁ δὲ πλεῖστα Περικλεῖ συγγενόμενος καὶ μάλιστα περιθεὶς ὄγκον αὐτῷ καὶ
							φρόνημα δημαγωγίας ἐμβριθέστερον, ὅλως τε μετεωρίσας καὶ συνεξάρας τὸ
							ἀξίωμα τοῦ ἤθους, Ἀναξαγόρας ἦν ὁ Κλαζομένιος, ὃν οἱ τότʼ ἄνθρωποι Νοῦν
							προσηγόρευον, εἴτε τὴν σύνεσιν αὐτοῦ μεγάλην εἰς φυσιολογίαν καὶ
							περιττὴν διαφανεῖσαν θαυμάσαντες, εἴθʼ ὅτι τοῖς ὅλοις πρῶτος οὐ τύχην
							οὐδʼ ἀνάγκην διακοσμήσεως ἀρχήν, ἀλλὰ νοῦν ἐπέστησε καθαρὸν καὶ ἄκρατον
							ἐν μεμιγμένοις πᾶσι τοῖς ἄλλοις, ἀποκρίνοντα τὰς ὁμοιομερείας. </p>
					          </div>
				        </div>
				        <div type="textpart" subtype="chapter" n="5">
					          <div type="textpart" subtype="section" n="1">
						            <p>τοῦτον ὑπερφυῶς τὸν ἄνδρα θαυμάσας ὁ Περικλῆς καὶ τῆς λεγομένης
							μετεωρολογίας καὶ μεταρσιολεσχίας ὑποπιμπλάμενος, οὐ μόνον, ὡς ἔοικε, τὸ
							φρόνημα σοβαρὸν καὶ τὸν λόγον ὑψηλὸν εἶχε καὶ καθαρὸν ὀχλικῆς καὶ
							πανούργου βωμολοχίας, ἀλλὰ καὶ προσώπου σύστασις ἄθρυπτος εἰς γέλωτα καὶ
							πρᾳότης πορείας καὶ καταστολὴ περιβολῆς πρὸς οὐδὲν ἐκταραττομένη πάθος
							ἐν τῷ λέγειν καὶ πλάσμα φωνῆς ἀθόρυβον, καὶ ὅσα τοιαῦτα πάντας θαυμαστῶς
							ἐξέπληττε. </p>
					          </div>
					          <div type="textpart" subtype="section" n="2">
						            <p>λοιδορούμενος γοῦν ποτε καὶ κακῶς ἀκούων ὑπό τινος τῶν βδελυρῶν καὶ
							ἀκολάστων ὅλην ἡμέραν ὑπέμεινε σιωπῇ κατʼ ἀγοράν, ἅμα τι τῶν ἐπειγόντων
							καταπραττόμενος· ἑσπέρας δʼ ἀπῄει κοσμίως οἴκαδε παρακολουθοῦντος τοῦ
							ἀνθρώπου καὶ πάσῃ χρωμένου βλασφημίᾳ πρὸς αὐτόν. </p>
					          </div>
					          <div type="textpart" subtype="section" n="3">
						            <p>ὡς δʼ ἔμελλεν εἰσιέναι σκότους ὄντος ἤδη, προσέταξέ τινι τῶν οἰκετῶν φῶς
							λαβόντι παραπέμψαι καὶ καταστῆσαι πρὸς τὴν οἰκίαν τὸν ἄνθρωπον. </p>
						            <p>ὁ δὲ ποιητὴς Ἴων μοθωνικήν φησι τὴν ὁμιλίαν καὶ ὑπότυφον εἶναι τοῦ
							Περικλέους, καὶ ταῖς μεγαλαυχίαις αὐτοῦ πολλὴν ὑπεροψίαν ἀναμεμῖχθαι καὶ
							περιφρόνησιν τῶν ἄλλων· ἐπαινεῖ δὲ τὸ Κίμωνος ἐμμελὲς καὶ ὑγρὸν καὶ
							μεμουσωμένον ἐν ταῖς περιφοραῖς. </p>
					          </div>
					          <div type="textpart" subtype="section" n="4">
						            <p>ἀλλʼ Ἴωνα μέν, ὥσπερ τραγικὴν διδασκαλίαν, ἀξιοῦντα τὴν ἀρετὴν ἔχειν τι
							πάντως καὶ σατυρικὸν μέρος ἐῶμεν· τοὺς δὲ τοῦ Περικλέους τὴν σεμνότητα
							δοξοκοπίαν τε καὶ τῦφον ἀποκαλοῦντας ὁ Ζήνων παρεκάλει καὶ αὐτούς τι
							τοιοῦτο δοξοκοπεῖν, ὡς τῆς προσποιήσεως αὐτῆς τῶν καλῶν ὑποποιούσης τινὰ
							λεληθότως ζῆλον καὶ συνήθειαν. </p>
					          </div>
				        </div>
				        <div type="textpart" subtype="chapter" n="6">
					          <div type="textpart" subtype="section" n="1">
						            <p>οὐ μόνον δὲ ταῦτα τῆς Ἀναξαγόρου συνουσίας ἀπέλαυσε Περικλῆς, ἀλλὰ καὶ
							δεισιδαιμονίας δοκεῖ γενέσθαι καθυπέρτερος, ὅσην τὸ<note resp="ed" place="unspecified" anchored="true">
								                <foreign xml:lang="grc">ὅσην τὸ</foreign> older ed <gap reason="omitted"/> , Coraës,
								Fuhr and Blass; Bekker <foreign xml:lang="grc">ὅση</foreign> with the
								MSS.: <foreign xml:lang="grc">ὅσην</foreign>.</note> πρὸς τὰ μετέωρα
							θάμβος ἐνεργάζεται τοῖς αὐτῶν τε τούτων τὰς αἰτίας ἀγνοοῦσι καὶ περὶ τὰ
							θεῖα δαιμονῶσι καὶ ταραττομένοις διʼ ἀπειρίαν αὐτῶν, ἣν ὁ φυσικὸς λόγος
							ἀπαλλάττων ἀντὶ τῆς φοβερᾶς καὶ φλεγμαινούσης δεισιδαιμονίας τὴν ἀσφαλῆ
							μετʼ ἐλπίδων ἀγαθῶν εὐσέβειαν ἐργάζεται. </p>
					          </div>
					          <div type="textpart" subtype="section" n="2">
						            <p>λέγεται δέ ποτε κριοῦ μονόκερω κεφαλὴν ἐξ ἀγροῦ τῷ Περικλεῖ κομισθῆναι,
							καὶ Λάμπωνα μὲν τὸν μάντιν, ὡς εἶδε τὸ κέρας ἰσχυρὸν καὶ στερεὸν ἐκ
							μέσου τοῦ μετώπου πεφυκός, εἰπεῖν ὅτι δυεῖν οὐσῶν ἐν τῇ πόλει
							δυναστειῶν, τῆς Θουκυδίδου καὶ Περικλέους, εἰς ἕνα περιστήσεται τὸ
							κράτος παρʼ ᾧ γένοιτο τὸ σημεῖον· τὸν δʼ Ἀναξαγόραν τοῦ κρανίου
							διακοπέντος ἐπιδεῖξαι τὸν ἐγκέφαλον οὐ πεπληρωκότα τὴν βάσιν, ἀλλʼ ὀξὺν
							ὥσπερ ὠὸν ἐκ τοῦ παντὸς ἀγγείου συνωλισθηκότα κατὰ τὸν τόπον ἐκεῖνον
							ὅθεν ἡ ῥίζα τοῦ κέρατος εἶχε τὴν ἀρχήν. </p>
					          </div>
					          <div type="textpart" subtype="section" n="3">
						            <p>καὶ τότε μὲν θαυμασθῆναι τὸν Ἀναξαγόραν ὑπὸ τῶν παρόντων, ὀλίγῳ δʼ
							ὕστερον τὸν Λάμπωνα, τοῦ μὲν Θουκυδίδου καταλυθέντος, τῶν δὲ τοῦ δήμου
							πραγμάτων ὁμαλῶς ἁπάντων ὑπὸ τῷ Περικλεῖ γενομένων. </p>
						            <p>ἐκώλυε δʼ οὐδέν, οἶμαι, καὶ τὸν φυσικὸν ἐπιτυγχάνειν καὶ τὸν μάντιν, τοῦ
							μὲν τὴν αἰτίαν, τοῦ δὲ τὸ τέλος καλῶς ἐκλαμβάνοντος· ὑπέκειτο γὰρ τῷ
							μέν, ἐκ τίνων γέγονε καὶ πῶς πέφυκε, θεωρῆσαι, τῷ δέ, πρὸς τί γέγονε καὶ
							τί σημαίνει, προειπεῖν. </p>
					          </div>
					          <div type="textpart" subtype="section" n="4">
						            <p>οἱ δὲ τῆς αἰτίας τὴν εὕρεσιν ἀναίρεσιν εἶναι λέγοντες τοῦ σημείου οὐκ
							ἐπινοοῦσιν ἅμα τοῖς θείοις καὶ τὰ τεχνητὰ τῶν συμβόλων ἀθετοῦντες,
							ψόφους τε δίσκων καὶ φῶτα πυρσῶν καὶ γνωμόνων ἀποσκιασμούς· ὧν ἕκαστον
							αἰτίᾳ τινὶ καὶ κατασκευῇ σημεῖον εἶναί τινος πεποίηται. ταῦτα μὲν οὖν
							ἴσως ἑτέρας ἐστὶ πραγματείας. </p>
					          </div>
				        </div>
				        <div type="textpart" subtype="chapter" n="7">
					          <div type="textpart" subtype="section" n="1">
						            <p>ὁ δὲ Περικλῆς νέος μὲν ὢν σφόδρα τὸν δῆμον εὐλαβεῖτο. καὶ γὰρ ἐδόκει
							Πεισιστράτῳ τῷ τυράννῳ τὸ εἶδος ἐμφερὴς εἶναι, τήν τε φωνὴν ἡδεῖαν οὖσαν
							αὐτοῦ καὶ τὴν γλῶτταν εὔτροχον ἐν τῷ διαλέγεσθαι καὶ ταχεῖαν οἱ σφόδρα
							γέροντες ἐξεπλήττοντο πρὸς τὴν ὁμοιότητα. πλούτου δὲ καὶ γένους
							προσόντος αὐτῷ λαμπροῦ καὶ φίλων οἳ πλεῖστον ἠδύναντο, φοβούμενος
							ἐξοστρακισθῆναι, τῶν μὲν πολιτικῶν οὐδὲν ἔπραττεν, ἐν δὲ ταῖς στρατείαις
							ἀνὴρ ἀγαθὸς ἦν καὶ φιλοκίνδυνος. </p>
					          </div>
					          <div type="textpart" subtype="section" n="2">
						            <p>ἐπεὶ δʼ Ἀριστείδης μὲν ἀποτεθνήκει καὶ Θεμιστοκλῆς ἐξεπεπτώκει, Κίμωνα δʼ
							αἱ στρατεῖαι τὰ πολλὰ τῆς Ἑλλάδος ἔξω κατεῖχον, οὕτω δὴ φέρων ὁ Περικλῆς
							τῷ δήμῳ προσένειμεν ἑαυτόν, ἀντὶ τῶν πλουσίων καὶ ὀλίγων τὰ τῶν πολλῶν
							καὶ πενήτων ἑλόμενος παρὰ τὴν αὑτοῦ φύσιν ἥκιστα δημοτικὴν οὖσαν. ἀλλʼ,
						</p>
					          </div>
					          <div type="textpart" subtype="section" n="3">
						            <p>ὡς ἔοικε, δεδιὼς μὲν ὑποψίᾳ περιπεσεῖν τυραννίδος, ὁρῶν δʼ ἀριστοκρατικὸν
							τὸν Κίμωνα καὶ διαφερόντως ὑπὸ τῶν καλῶν κἀγαθῶν ἀνδρῶν ἀγαπώμενον,
							ὑπῆλθε τοὺς πολλούς, ἀσφάλειαν μὲν ἑαυτῷ, δύναμιν δὲ κατʼ ἐκείνου
							παρασκευαζόμενος. </p>
					          </div>
					          <div type="textpart" subtype="section" n="4">
						            <p>εὐθὺς δὲ καὶ τοῖς περὶ τὴν δίαιταν ἑτέραν τάξιν ἐπέθηκεν. ὁδόν τε γὰρ ἐν
							ἄστει μίαν ἑωρᾶτο τὴν ἐπʼ ἀγορὰν καὶ τὸ βουλευτήριον πορευόμενος,
							κλήσεις τε δείπνων καὶ τὴν τοιαύτην ἅπασαν φιλοφροσύνην καὶ συνήθειαν
							ἐξέλιπεν, ὡς ἐν οἷς ἐπολιτεύσατο χρόνοις μακροῖς γενομένοις πρὸς μηδένα
							τῶν φίλων ἐπὶ δεῖπνον ἐλθεῖν, πλὴν Εὐρυπτολέμου τοῦ ἀνεψιοῦ γαμοῦντος
							ἄχρι τῶν σπονδῶν παραγενόμενος εὐθὺς ἐξανέστη. </p>
					          </div>
					          <div type="textpart" subtype="section" n="5">
						            <p>δειναὶ γὰρ αἱ φιλοφροσύναι παντὸς ὄγκου περιγενέσθαι, καὶ δυσφύλακτον ἐν
							συνηθείᾳ τὸ πρὸς δόξαν σεμνόν ἐστι· τῆς ἀληθινῆς δʼ ἀρετῆς κάλλιστα
							φαίνεται τὰ μάλιστα φαινόμενα, καὶ τῶν ἀγαθῶν ἀνδρῶν οὐδὲν οὕτω
							θαυμάσιον τοῖς ἐκτὸς ὡς ὁ καθʼ ἡμέραν βίος τοῖς συνοῦσιν. </p>
						            <p>ὁ δὲ καὶ τῷ δήμῳ<note resp="ed" place="unspecified" anchored="true">
								                <foreign xml:lang="grc">τῷ δήμῳ</foreign> Fuhr and Blass, after
								Sauppe: <foreign xml:lang="grc">τοῦ δήμου</foreign>.</note> τὸ συνεχὲς
							φεύγων καὶ τὸν κόρον οἷον ἐκ διαλειμμάτων ἐπλησίαζεν, οὐκ ἐπὶ παντὶ
							πράγματι λέγων, οὐδʼ ἀεὶ παριὼν εἰς τὸ πλῆθος, ἀλλʼ ἑαυτὸν ὥσπερ τὴν
							Σαλαμινίαν τριήρη, φησὶ Κριτόλαος, πρὸς τὰς μεγάλας χρείας ἐπιδιδούς,
							τἆλλα δὲ φίλους καὶ ῥήτορας ἑτέρους καθιεὶς ἔπραττεν. </p>
					          </div>
					          <div type="textpart" subtype="section" n="6">
						            <p>ὧν ἕνα φασὶ γενέσθαι τὸν Ἐφιάλτην, ὃς κατέλυσε τὸ κράτος τῆς ἐξ Ἀρείου
							πάγου βουλῆς, πολλήν, κατὰ τὸν Πλάτωνα, καὶ ἄκρατον τοῖς πολίταις
							ἐλευθερίαν οἰνοχοῶν, ὑφʼ ἧς, ὥσπερ ἵππον, ἐξυβρίσαντα τὸν δῆμον οἱ
							κωμῳδοποιοὶ λέγουσι <q>πειθαρχεῖν οὐκέτι τολμᾶν, ἀλλὰ δάκνειν τὴν Εὔβοιαν
							καὶ ταῖς νήσοις ἐπιπηδᾶν.</q> </p>
					          </div>
				        </div>
				        <div type="textpart" subtype="chapter" n="8">
					          <div type="textpart" subtype="section" n="1">
						            <p>τῇ μέντοι περὶ τὸν βίον κατασκευῇ καὶ τῷ μεγέθει τοῦ φρονήματος ἁρμόζοντα
							λόγον, ὥσπερ ὄργανον, ἐξαρτυόμενος παρενέτεινε πολλαχοῦ τὸν Ἀναξαγόραν,
							οἷον βαφὴν τῇ ῥητορικῇ τὴν φυσιολογίαν ὑποχεόμενος. τὸ γὰρ <q>ὑψηλόνουν
							τοῦτο καὶ πάντη τελεσιουργόν,</q> ὡς ὁ θεῖος Πλάτων φησί, <q>πρὸς τῷ εὐφυὴς
							εἶναι κτησάμενοσ</q> ἐκ φυσιολογίας, καὶ τὸ πρόσφορον ἑλκύσας ἐπὶ τὴν τῶν
							λόγων τέχνην, πολὺ πάντων διήνεγκε. </p>
					          </div>
					          <div type="textpart" subtype="section" n="2">
						            <p>διὸ καὶ τὴν ἐπίκλησιν αὐτῷ γενέσθαι λέγουσι· καίτοι τινὲς ἀπὸ τῶν οἷς
							ἐκόσμησε τὴν πόλιν, οἱ δʼ ἀπὸ τῆς ἐν τῇ πολιτείᾳ καὶ ταῖς στρατηγίαις
							δυνάμεως Ὀλύμπιον αὐτὸν οἴονται προσαγορευθῆναι· καὶ συνδραμεῖν οὐδὲν
							ἀπέοικεν ἀπὸ πολλῶν προσόντων τῷ ἀνδρὶ τὴν δόξαν. </p>
					          </div>
					          <div type="textpart" subtype="section" n="3">
						            <p>αἱ μέντοι κωμῳδίαι τῶν τότε διδασκάλων σπουδῇ τε πολλὰς καὶ μετὰ γέλωτος
							ἀφεικότων φωνὰς εἰς αὐτόν, ἐπὶ τῷ λόγῳ μάλιστα τὴν προσωνυμίαν γενέσθαι
							δηλοῦσι, <q>βροντᾶν</q> μὲν αὐτὸν καὶ <q>ἀστράπτειν,</q> ὅτε δημηγοροίη, <q>δεινὸν
							δὲ κεραυνὸν ἐν γλώσσῃ φέρειν</q> λεγόντων. </p>
						            <p>διαμνημονεύεται δέ τις καὶ Θουκυδίδου τοῦ Μελησίου λόγος εἰς τὴν
							δεινότητα τοῦ Περικλέους μετὰ παιδιᾶς εἰρημένος. </p>
					          </div>
					          <div type="textpart" subtype="section" n="4">
						            <p>ἦν μὲν γὰρ ὁ Θουκυδίδης τῶν καλῶν καὶ ἀγαθῶν ἀνδρῶν, καὶ πλεῖστον
							ἀντεπολιτεύσατο τῷ Περικλεῖ χρόνον· Ἀρχιδάμου δὲ τοῦ Λακεδαιμονίων
							βασιλέως πυνθανομένου πότερον αὐτὸς ἢ Περικλῆς παλαίει βέλτιον, <q>ὅταν,</q>
							εἶπεν, <q>ἐγὼ καταβάλω παλαίων, ἐκεῖνος ἀντιλέγων ὡς οὐ πέπτωκε, νικᾷ καὶ
							μεταπείθει τοὺς ὁρῶντας.</q> </p>
						            <p>οὐ μὴν ἀλλὰ καὶ αὐτὸς ὁ Περικλῆς περὶ τὸν λόγον εὐλαβὴς ἦν, ὥστʼ ἀεὶ πρὸς
							τὸ βῆμα βαδίζων εὔχετο τοῖς θεοῖς μηδὲ ῥῆμα μηδὲν ἐκπεσεῖν ἄκοντος αὐτοῦ
							πρὸς τὴν προκειμένην χρείαν ἀνάρμοστον. </p>
					          </div>
					          <div type="textpart" subtype="section" n="5">
						            <p>ἔγγραφον μὲν οὖν οὐδὲν ἀπολέλοιπε πλὴν τῶν ψηφισμάτων· ἀπομνημονεύεται δʼ
							ὀλίγα παντάπασιν· οἷον τὸ τὴν Αἴγιναν ὡς λήμην τοῦ Πειραιῶς ἀφελεῖν
							κελεῦσαι, καὶ τὸ τὸν πόλεμον ἤδη φάναι καθορᾶν ἀπὸ Πελοποννήσου
							προσφερόμενον. καί ποτε τοῦ Σοφοκλέους, ὅτε συστρατηγῶν ἐξέπλευσε μετʼ
							αὐτοῦ, παῖδα καλὸν ἐπαινέσαντος, <q>οὐ μόνον,</q> ἔφη, <q>τὰς χεῖρας, ὦ
							Σοφόκλεις, δεῖ καθαρὰς ἔχειν τὸν στρατηγόν, ἀλλὰ καὶ τὰς ὄψεις.</q> </p>
					          </div>
					          <div type="textpart" subtype="section" n="6">
						            <p>ὁ δὲ Στησίμβροτός φησιν ὅτι τοὺς ἐν Σάμῳ τεθνηκότας ἐγκωμιάζων ἐπὶ τοῦ
							βήματος ἀθανάτους ἔλεγε γεγονέναι καθάπερ τοὺς θεούς· οὐ γὰρ ἐκείνους
							αὐτοὺς ὁρῶμεν, ἀλλὰ ταῖς τιμαῖς ἃς ἔχουσι, καὶ τοῖς ἀγαθοῖς ἃ
							παρέχουσιν, ἀθανάτους εἶναι τεκμαιρόμεθα· ταῦτʼ οὖν ὑπάρχειν καὶ τοῖς
							ὑπὲρ τῆς πατρίδος ἀποθανοῦσιν. </p>
					          </div>
				        </div>
				        <div type="textpart" subtype="chapter" n="9">
					          <div type="textpart" subtype="section" n="1">
						            <p>ἐπεὶ δὲ Θουκυδίδης μὲν ἀριστοκρατικήν τινα τὴν τοῦ Περικλέους ὑπογράφει
							πολιτείαν, <q>λόγῳ μὲν οὖσαν δημοκρατίαν, ἔργῳ δʼ ὑπὸ τοῦ πρώτου ἀνδρὸς
							ἀρχήν,</q> ἄλλοι δὲ πολλοὶ πρῶτον ὑπʼ ἐκείνου φασὶ τὸν δῆμον ἐπὶ κληρουχίας
							καὶ θεωρικὰ καὶ μισθῶν διανομὰς προαχθῆναι, κακῶς ἐθισθέντα καὶ
							γενόμενον πολυτελῆ καὶ ἀκόλαστον ὑπὸ τῶν τότε πολιτευμάτων ἀντὶ σώφρονος
							καὶ αὐτουργοῦ, θεωρείσθω διὰ τῶν πραγμάτων αὐτῶν ἡ αἰτία τῆς μεταβολῆς. </p>
						            <p>ἐν ἀρχῇ μὲν γάρ, </p>
					          </div>
					          <div type="textpart" subtype="section" n="2">
						            <p>ὥσπερ εἴρηται, πρὸς τὴν Κίμωνος δόξαν ἀντιταττόμενος ὑπεποιεῖτο τὸν
							δῆμον· ἐλαττούμενος δὲ πλούτῳ καὶ χρήμασιν, ἀφʼ ὧν ἐκεῖνος ἀνελάμβανε
							τοὺς πένητας, δεῖπνόν τε καθʼ ἡμέραν τῷ δεομένῳ παρέχων Ἀθηναίων, καὶ
							τοὺς πρεσβυτέρους ἀμφιεννύων, τῶν τε χωρίων τοὺς φραγμοὺς ἀφαιρῶν ὅπως
							ὀπωρίζωσιν οἱ βουλόμενοι, τούτοις ὁ Περικλῆς καταδημαγωγούμενος τρέπεται
							πρὸς τὴν τῶν δημοσίων διανομήν, συμβουλεύσαντος αὐτῷ Δαμωνίδου τοῦ
							Ὄαθεν, ὡς Ἀριστοτέλης ἱστόρηκε. </p>
					          </div>
					          <div type="textpart" subtype="section" n="3">
						            <p>καὶ ταχὺ θεωρικοῖς καὶ δικαστικοῖς λήμμασιν ἄλλαις τε μισθοφοραῖς καὶ
							χορηγίαις συνδεκάσας τὸ πλῆθος, ἐχρῆτο κατὰ τῆς ἐξ Ἀρείου πάγου βουλῆς,
							ἧς αὐτὸς οὐ μετεῖχε διὰ τὸ μήτʼ ἄρχων μήτε θεσμοθέτης μήτε βασιλεὺς μήτε
							πολέμαρχος λαχεῖν. αὗται γὰρ αἱ ἀρχαὶ κληρωταί τε ἦσαν ἐκ παλαιοῦ, καὶ
							διʼ αὐτῶν οἱ δοκιμασθέντες ἀνέβαινον εἰς Ἄρειον πάγον. </p>
					          </div>
					          <div type="textpart" subtype="section" n="4">
						            <p>διὸ καὶ μᾶλλον ἰσχύσας ὁ Περικλῆς ἐν τῷ δήμῳ κατεστασίασε τὴν βουλήν,
							ὥστε τὴν μὲν ἀφαιρεθῆναι τὰς πλείστας κρίσεις διʼ Ἐφιάλτου, Κίμωνα δʼ ὡς
							φιλολάκωνα καὶ μισόδημον ἐξοστρακισθῆναι, πλούτῳ μὲν καὶ γένει μηδενὸς
							ἀπολειπόμενον, νίκας δὲ καλλίστας νενικηκότα τοὺς βαρβάρους καὶ χρημάτων
							πολλῶν καὶ λαφύρων ἐμπεπληκότα τὴν πόλιν, ὡς ἐν τοῖς περὶ ἐκείνου
							γέγραπται. τοσοῦτον ἦν τὸ κράτος ἐν τῷ δήμῳ τοῦ Περικλέους. </p>
					          </div>
				        </div>
				        <div type="textpart" subtype="chapter" n="10">
					          <div type="textpart" subtype="section" n="1">
						            <p>ὁ μὲν οὖν ἐξοστρακισμὸς ὡρισμένην εἶχε νόμῳ δεκαετίαν τοῖς φεύγουσιν· ἐν
							δὲ τῷ διὰ μέσου Λακεδαιμονίων στρατῷ μεγάλῳ ἐμβαλόντων εἰς τὴν
							Ταναγρικὴν καὶ τῶν Ἀθηναίων εὐθὺς ὁρμησάντων ἐπʼ αὐτούς, ὁ μὲν Κίμων
							ἐλθὼν ἐκ τῆς φυγῆς ἔθετο μετὰ τῶν φυλετῶν εἰς λόχον τὰ ὅπλα καὶ διʼ
							ἔργων ἀπολύεσθαι τὸν Λακωνισμὸν ἐβούλετο, συγκινδυνεύσας τοῖς πολίταις,
							οἱ δὲ φίλοι τοῦ Περικλέους συστάντες ἀπήλασαν αὐτὸν ὡς φυγάδα. </p>
					          </div>
					          <div type="textpart" subtype="section" n="2">
						            <p>διὸ καὶ δοκεῖ Περικγῆς ἐρρωμενέστατα<note resp="ed" place="unspecified" anchored="true">
								                <foreign xml:lang="grc">ἐρρωμενέστατα</foreign> Cobet, Sintenis<hi rend="superscript">2</hi>, Fuhr, Blass; <foreign xml:lang="grc">ἐρρωμενεστάτην</foreign> Bekker, with the MSS.</note> τὴν μάχην
							ἐκείνην ἀγωνίσασθαι καὶ γενέσθαι πάντων ἐπιφανέστατος ἀφειδήσας τοῦ
							σώματος. ἔπεσον δὲ καὶ τοῦ Κίμωνος οἱ φίλοι πάντες ὁμαλῶς, οὓς Περικλῆς
							συνεπῃτιᾶτο τοῦ Λακωνισμοῦ· καὶ μετάνοια δεινὴ τοὺς Ἀθηναίους καὶ πόθος
							ἔσχε τοῦ Κίμωνος, ἡττημένους μὲν ἐπὶ τῶν ὅρων τῆς Ἀττικῆς, προσδοκῶντας
							δὲ βαρὺν εἰς ἔτους ὥραν πόλεμον. </p>
					          </div>
					          <div type="textpart" subtype="section" n="3">
						            <p>αἰσθόμενος οὖν ὁ Περικλῆς οὐκ ὤκνησε χαρίσασθαι τοῖς πολλοῖς, ἀλλὰ τὸ
							ψήφισμα γράψας αὐτὸς ἐκάλει τὸν ἄνδρα, κἀκεῖνος κατελθὼν<note resp="ed" place="unspecified" anchored="true">
								                <foreign xml:lang="grc">κατελθὼν</foreign> Sintenis<hi rend="superscript">2</hi>, Fuhr, Blass; <foreign xml:lang="grc">ἀπελθὼν</foreign> Bekker, with the MSS.</note> εἰρήνην ἐποίησε
							ταῖς πόλεσιν. οἰκείως γὰρ εἶχον οἱ Λακεδαιμόνιοι πρὸς αὐτὸν ὥσπερ
							ἀπήχθοντο τῷ Περικλεῖ καὶ τοῖς ἄλλοις δημαγωγοῖς. </p>
					          </div>
					          <div type="textpart" subtype="section" n="4">
						            <p>ἔνιοι δέ φασιν οὐ πρότερον γραφῆναι τῷ Κίμωνι τὴν κάθοδον ὑπὸ τοῦ
							Περικλέους ἢ συνθήκας αὐτοῖς ἀπορρήτους γενέσθαι διʼ Ἐλπινίκης, τῆς
							Κίμωνος ἀδελφῆς, ὥστε Κίμωνα μὲν ἐκπλεῦσαι λαβόντα ναῦς διακοσίας καὶ
							τῶν ἔξω στρατηγεῖν, καταστρεφόμενον τὴν βασιλέως χώραν, Περικλεῖ δὲ τὴν
							ἐν ἄστει δύναμιν ὑπάρχειν. </p>
					          </div>
					          <div type="textpart" subtype="section" n="5">
						            <p>ἐδόκει δὲ καὶ πρότερον ἡ Ἐλπινίκη τῷ Κίμωνι τὸν Περικλέα πρᾳότερον
							παρασχεῖν, ὅτε τὴν θανατικὴν δίκην ἔφευγεν. ἦν μὲν γὰρ εἷς τῶν κατηγόρων
							ὁ Περικλῆς ὑπὸ τοῦ δήμου προβεβλημένος, ἐλθούσης δὲ πρὸς αὐτὸν τῆς
							Ἐλπινίκης καὶ δεομένης μειδιάσας εἶπεν· <q>ὦ Ἐλπινίκη, γραῦς εἶ, γραῦς εἶ,
							ὡς πράγματα τηλικαῦτα πράσσειν.</q> οὐ μὴν ἀλλὰ καὶ πρὸς τὸν λόγον ἅπαξ
							ἀνέστη, τὴν προβολὴν ἀφοσιούμενος, καὶ τῶν κατηγόρων ἐλάχιστα τὸν Κίμωνα
							λυπήσας ἀπεχώρησε. </p>
					          </div>
					          <div type="textpart" subtype="section" n="6">
						            <p>πῶς ἂν οὖν τις Ἰδομενεῖ πιστεύσειε κατηγοροῦντι τοῦ Περικλέους ὡς τὸν
							δημαγωγὸν Ἐφιάλτην φίλον γενόμενον καὶ κοινωνὸν ὄντα τῆς ἐν τῇ πολιτείᾳ
							προαιρέσεως δολοφονήσαντος διὰ ζηλοτυπίαν καὶ φθόνον τῆς δόξης; ταῦτα
							γὰρ οὐκ οἶδʼ ὅθεν συναγαγὼν ὥσπερ χολὴν τἀνδρὶ προσβέβληκε, πάντῃ μὲν
							ἴσως οὐκ ἀνεπιλήπτῳ, φρόνημα δʼ εὐγενὲς ἔχοντι καὶ ψυχὴν φιλότιμον, οἷς
							οὐδὲν ἐμφύεται πάθος ὠμὸν οὕτω καὶ θηριῶδες. </p>
					          </div>
					          <div type="textpart" subtype="section" n="7">
						            <p>Ἐφιάλτην μὲν οὖν φοβερὸν ὄντα τοῖς ὀλιγαρχικοῖς καὶ περὶ τὰς εὐθύνας καὶ
							διώξεις τῶν τὸν δῆμον ἀδικούντων ἀπαραίτητον ἐπιβουλεύσαντες οἱ ἐχθροὶ
							διʼ Ἀριστοδίκου τοῦ Ταναγρικοῦ κρυφαίως ἀνεῖλον, ὡς Ἀριστοτέλης εἴρηκεν.
							ἐτελεύτησε δὲ Κίμων ἐν Κύπρῳ στρατηγῶν. </p>
					          </div>
				        </div>
				        <div type="textpart" subtype="chapter" n="11">
					          <div type="textpart" subtype="section" n="1">
						            <p>οἱ δʼ ἀριστοκρατικοὶ μέγιστον μὲν ἤδη τὸν Περικλέα καὶ πρόσθεν ὁρῶντες
							γεγονότα τῶν πολιτῶν, βουλόμενοι δʼ ὅμως εἶναι τινα τὸν πρὸς αὐτὸν
							ἀντιτασσόμενον ἐν τῇ πόλει καὶ τὴν δύναμιν ἀμβλύνοντα, ὥστε μὴ κομιδῇ
							μοναρχίαν εἶναι, Θουκυδίδην τὸν Ἀλωπεκῆθεν, ἄνδρα σώφρονα καὶ κηδεστὴν
							Κίμωνος, ἀντέστησαν ἐναντιωσόμενον, ὃς ἧττον μὲν ὢν πολεμικὸς τοῦ
							Κίμωνος, </p>
					          </div>
					          <div type="textpart" subtype="section" n="2">
						            <p>ἀγοραῖος δὲ καὶ πολιτικὸς μᾶλλον, οἰκουρῶν ἐν ἄστει καὶ περὶ τὸ βῆμα τῷ
							Περικλεῖ συμπλεκόμενος, ταχὺ τὴν πολιτείαν εἰς ἀντίπαλον κατέστησεν. </p>
						            <p>οὐ γὰρ εἴασε τοὺς καλοὺς κἀγαθοὺς καλουμένους ἄνδρας ἐνδιεσπάρθαι καὶ
							συμμεμῖχθαι πρὸς τὸν δῆμον, ὡς πρότερον, ὑπὸ πλήθους ἠμαυρωμένους τὸ
							ἀξίωμα, χωρὶς δὲ διακρίνας καὶ συναγαγὼν εἰς ταὐτὸ τὴν πάντων δύναμιν
							ἐμβριθῆ γενομένην ὥσπερ ἐπὶ ζυγοῦ ῥοπὴν ἐποίησεν. </p>
					          </div>
					          <div type="textpart" subtype="section" n="3">
						            <p>ἦν μὲν γὰρ ἐξ ἀρχῆς διπλόη τις ὕπουλος, ὥσπερ ἐν σιδήρῳ, διαφορὰν
							ὑποσημαίνουσα δημοτικῆς καὶ ἀριστοκρατικῆς προαιρέσεως, ἡ δʼ ἐκείνων
							ἅμιλλα καὶ φιλοτιμία τῶν ἀνδρῶν βαθυτάτην τομὴν τεμοῦσα τῆς πόλεως τὸ
							μὲν δῆμον, τὸ δʼ ὀλίγους ἐποίησε καλεῖσθαι. </p>
					          </div>
					          <div type="textpart" subtype="section" n="4">
						            <p>διὸ καὶ τότε μάλιστα τῷ δήμῳ τὰς ἡνίας ἀνεὶς ὁ Περικλῆς ἐπολιτεύετο πρὸς
							χάριν, ἀεὶ μέν τινα θέαν πανηγυρικὴν ἢ ἑστίασιν ἢ πομπὴν εἶναι
							μηχανώμενος ἐν ἄστει καὶ <q>διαπαιδαγωγῶν οὐκ ἀμούσοις ἡδοναῖσ</q> τὴν πόλιν,
							ἑξήκοντα δὲ τριήρεις καθʼ ἕκαστον ἐνιαυτὸν ἐκπέμπων, ἐν αἷς πολλοὶ τῶν
							πολιτῶν ἔπλεον ὀκτὼ μῆνας ἔμμισθοι, μελετῶντες ἅμα καὶ μανθάνοντες τὴν
							ναυτικὴν ἐμπειρίαν. </p>
					          </div>
					          <div type="textpart" subtype="section" n="5">
						            <p>πρὸς δὲ τούτοις χιλίους μὲν ἔστειλεν εἰς Χερρόνησον κληρούχους, εἰς δὲ
							Νάξον πεντακοσίους, εἰς δὲ Ἄνδρον τοὺς ἡμίσεις<note resp="ed" place="unspecified" anchored="true">
								                <foreign xml:lang="grc">τοὺς ἡμίσεις</foreign> Fuhr and Blass, after
								Cobet: <foreign xml:lang="grc">ἡμίσεις</foreign>.</note> τούτων, εἰς
							δὲ Θρᾴκην χιλίους Βισάλταις συνοικήσοντας, ἄλλους δʼ εἰς Ἰταλίαν
							οἰκιζομένης Συβάρεως, ἣν Θουρίους προσηγόρευσαν. καὶ ταῦτʼ ἔπραττεν
							ἀποκουφίζων μὲν ἀργοῦ καὶ διὰ σχολὴν πολυπράγμονος ὄχλου τὴν πόλιν,
							ἐπανορθούμενος δὲ τὰς ἀπορίας τοῦ δήμου, φόβον δὲ καὶ φρουρὰν τοῦ μὴ
							νεωτερίζειν τι παρακατοικίζων τοῖς συμμάχοις. </p>
					          </div>
				        </div>
				        <div type="textpart" subtype="chapter" n="12">
					          <div type="textpart" subtype="section" n="1">
						            <p>ὃ δὲ πλείστην μὲν ἡδονὴν ταῖς Ἀθήναις καὶ κόσμον ἤνεγκε, μεγίστην δὲ τοῖς
							ἄλλοις ἔκπληξιν ἀνθρώποις, μόνον δὲ τῇ Ἑλλάδι μαρτυρεῖ μὴ ψεύδεσθαι τὴν
							λεγομένην δύναμιν αὐτῆς ἐκείνην καὶ τὸν παλαιὸν ὄλβον, ἡ τῶν ἀναθημάτων
							κατασκευή, τοῦτο μάλιστα τῶν πολιτευμάτων τοῦ Περικλέους ἐβάσκαινον οἱ
							ἐχθροὶ καὶ διέβαλλον ἐν ταῖς ἐκκλησίαις, βοῶντες ὡς ὁ μὲν δῆμος ἀδοξεῖ
							καὶ κακῶς ἀκούει τὰ κοινὰ τῶν Ἑλλήνων χρήματα πρὸς αὑτὸν ἐκ Δήλου
							μεταγαγών, </p>
					          </div>
					          <div type="textpart" subtype="section" n="2">
						            <p>ἣ δʼ ἔνεστιν αὐτῷ πρὸς τοὺς ἐγκαλοῦντας εὐπρεπεστάτη τῶν προφάσεων,
							δείσαντα τοὺς βαρβάρους ἐκεῖθεν ἀνελέσθαι καὶ φυλάττειν ἐν ὀχυρῷ τὰ
							κοινά, ταύτην ἀνῄρηκε Περικλῆς· καὶ δοκεῖ δεινὴν ὕβριν ἡ Ἑλλὰς
							ὑβρίζεσθαι καὶ τυραννεῖσθαι περιφανῶς, ὁρῶσα τοῖς εἰσφερομένοις ὑπʼ
							αὐτῆς ἀναγκαίως πρὸς τὸν πόλεμον ἡμᾶς τὴν πόλιν καταχρυσοῦντας καὶ
							καλλωπίζοντας ὥσπερ ἀλαζόνα γυναῖκα, περιαπτομένην λίθους πολυτελεῖς καὶ
							ἀγάλματα καὶ ναοὺς χιλιοταλάντους. </p>
					          </div>
					          <div type="textpart" subtype="section" n="3">
						            <p>ἐδίδασκεν οὖν ὁ Περικλῆς τὸν δῆμον ὅτι χρημάτων μὲν οὐκ ὀφείλουσι τοῖς
							συμμάχοις λόγον προπολεμοῦντες αὐτῶν καὶ τοὺς βαρβάρους ἀνείργοντες, οὐχ
							ἵππον, οὐ ναῦν, οὐχ ὁπλίτην, ἀλλὰ χρήματα μόνον τελούντων, ἃ τῶν
							διδόντων οὐκ ἔστιν, ἀλλὰ τῶν λαμβανόντων, ἂν παρέχωσιν ἀνθʼ οὗ
							λαμβάνουσι· </p>
					          </div>
					          <div type="textpart" subtype="section" n="4">
						            <p>δεῖ δὲ τῆς πόλεως κατεσκευασμένης ἱκανῶς τοῖς ἀναγκαίοις πρὸς τὸν
							πόλεμον, εἰς ταῦτα τὴν εὐπορίαν τρέπειν αὐτῆς ἀφʼ ὧν δόξα μὲν γενομένων
							ἀΐδιος, εὐπορία δὲ γινομένων ἑτοίμη παρέσται, παντοδαπῆς ἐργασίας
							φανείσης καὶ ποικίλων χρειῶν, αἳ πᾶσαν μὲν τέχνην ἐγείρουσαι, πᾶσαν δὲ
							χεῖρα κινοῦσαι, σχεδὸν ὅλην ποιοῦσιν ἔμμισθον τὴν πόλιν, ἐξ αὑτῆς ἅμα
							κοσμουμένην καὶ τρεφομένην. </p>
					          </div>
					          <div type="textpart" subtype="section" n="5">
						            <p>τοῖς μὲν γὰρ ἡλικίαν ἔχουσι καὶ ῥώμην αἱ στρατεῖαι τὰς ἀπὸ τῶν κοινῶν
							εὐπορίας παρεῖχον, τὸν δʼ ἀσύντακτον καὶ βάναυσον ὄχλον οὔτʼ ἄμοιρον
							εἶναι λημμάτων βουλόμενος οὔτε λαμβάνειν ἀργὸν καὶ σχολάζοντα, μεγάλας
							κατασκευασμάτων ἐπιβολὰς καὶ πολυτέχνους ὑποθέσεις ἔργων διατριβὴν
							ἐχόντων ἐνέβαλε φέρων εἰς τὸν δῆμον, ἵνα μηδὲν ἧττον τῶν πλεόντων καὶ
							φρουρούντων καὶ στρατευομένων τὸ οἰκουροῦν ἔχῃ πρόφασιν ἀπὸ τῶν δημοσίων
							ὠφελεῖσθαι καὶ μεταλαμβάνειν. </p>
					          </div>
					          <div type="textpart" subtype="section" n="6">
						            <p>ὅπου γὰρ ὕλη μὲν ἦν λίθος, χαλκός, ἐλέφας, χρυσός, ἔβενος, κυπάρισσος, αἱ
							δὲ ταύτην ἐκπονοῦσαι καὶ κατεργαζόμεναι τέχναι, τέκτονες, πλάσται,
							χαλκοτύποι, λιθουργοί, βαφεῖς, χρυσοῦ μαλακτῆρες καὶ ἐλέφαντος,
							ζωγράφοι, ποικιλταί, τορευταί, πομποὶ δὲ τούτων καὶ κομιστῆρες, ἔμποροι
							καὶ ναῦται καὶ κυβερνῆται κατὰ θάλατταν, </p>
					          </div>
					          <div type="textpart" subtype="section" n="7">
						            <p>οἱ δὲ κατὰ γῆν ἁμαξοπηγοὶ καὶ ζευγοτρόφοι καὶ ἡνίοχοι καὶ καλωστρόφοι καὶ
							λινουργοὶ καὶ σκυτοτόμοι καὶ ὁδοποιοὶ καὶ μεταλλεῖς, ἑκάστη δὲ τέχνη,
							καθάπερ στρατηγὸς ἴδιον στράτευμα, τὸν θητικὸν ὄχλον καὶ ἰδιώτην
							συντεταγμένον εἶχεν, ὄργανον καὶ σῶμα τῆς ὑπηρεσίας γινόμενον, εἰς
							πᾶσαν, ὡς ἔπος εἰπεῖν, ἡλικίαν καὶ φύσιν αἱ χρεῖαι διένεμον καὶ
							διέσπειρον τὴν εὐπορίαν. </p>
					          </div>
				        </div>
				        <div type="textpart" subtype="chapter" n="13">
					          <div type="textpart" subtype="section" n="1">
						            <p>ἀναβαινόντων δὲ τῶν ἔργων ὑπερηφάνων μὲν μεγέθει, μορφῇ δʼ ἀμιμήτων καὶ
							χάριτι, τῶν δημιουργῶν ἁμιλλωμένων ὑπερβάλλεσθαι τὴν δημιουργίαν τῇ
							καλλιτεχνίᾳ, μάλιστα θαυμάσιον ἦν τὸ τάχος. ὧν γὰρ ἕκαστον ᾤοντο πολλαῖς
							διαδοχαῖς καὶ ἡλικίαις μόλις ἐπὶ τέλος ἀφίξεσθαι, ταῦτα πάντα μιᾶς ἀκμῇ
							πολιτείας ἐλάμβανε τὴν συντέλειαν. </p>
					          </div>
					          <div type="textpart" subtype="section" n="2">
						            <p>καίτοι ποτέ φασιν Ἀγαθάρχου τοῦ ζωγράφου μέγα φρονοῦντος ἐπὶ τῷ ταχὺ καὶ
							ῥᾳδίως τὰ ζῷα ποιεῖν ἀκούσαντα τὸν Ζεῦξιν εἰπεῖν· <q>ἐγὼ δʼ ἐν πολλῷ
							χρόνῳ.</q> ἡ γὰρ ἐν τῷ ποιεῖν εὐχέρεια καὶ ταχύτης οὐκ ἐντίθησι βάρος ἔργῳ
							μόνιμον οὐδὲ κάλλους ἀκρίβειαν· ὁ δʼ εἰς τὴν γένεσιν τῷ πόνῳ
							προδανεισθεὶς χρόνος ἐν τῇ σωτηρίᾳ τοῦ γενομένου τὴν ἰσχὺν ἀποδίδωσιν.
						</p>
					          </div>
					          <div type="textpart" subtype="section" n="3">
						            <p>ὅθεν καὶ μᾶλλον θαυμάζεται τὰ Περικλέους ἔργα πρὸς πολὺν χρόνον ἐν ὀλίγῳ
							γενόμενα. κάλλει μὲν γὰρ ἕκαστον εὐθὺς ἦν τότε ἀρχαῖον, ἀκμῇ δὲ μέχρι
							νῦν πρόσφατόν ἐστι καὶ νεουργόν· οὕτως ἐπανθεῖ καινότης ἀεί τις<note resp="ed" place="unspecified" anchored="true">
								                <foreign xml:lang="grc">καινότης ἀεί τις</foreign> Fuhr and Blass with
									F<hi rend="superscript">a</hi>S: <foreign xml:lang="grc">καινότης
									τις</foreign>.</note> ἄθικτον ὑπὸ τοῦ χρόνου διατηροῦσα τὴν
							ὄψιν, ὥσπερ ἀειθαλὲς πνεῦμα καὶ ψυχὴν ἀγήρω καταμεμιγμένην τῶν ἔργων
							ἐχόντων. </p>
					          </div>
					          <div type="textpart" subtype="section" n="4">
						            <p>πάντα δὲ διεῖπε καὶ πάντων ἐπίσκοπος ἦν αὐτῷ Φειδίας, καίτοι μεγάλους
							ἀρχιτέκτονας ἐχόντων καὶ τεχνίτας τῶν ἔργων. τὸν μὲν γὰρ ἑκατόμπεδον
							Παρθενῶνα Καλλικράτης εἰργάζετο καὶ Ἰκτῖνος, τὸ δʼ ἐν Ἐλευσῖνι
							τελεστήριον ἤρξατο μὲν Κόροιβος οἰκοδομεῖν, καὶ τοὺς ἐπʼ ἐδάφους κίονας
							ἔθηκεν οὗτος καὶ τοῖς ἐπιστυλίοις ἐπέζευξεν· ἀποθανόντος δὲ τούτου
							Μεταγένης ὁ Ξυπέτιος τὸ διάζωμα καὶ τοὺς ἄνω κίονας ἐπέστησε· </p>
					          </div>
					          <div type="textpart" subtype="section" n="5">
						            <p>τὸ δʼ ὀπαῖον ἐπὶ τοῦ ἀνακτόρου Ξενοκλῆς ὁ Χολαργεὺς ἐκορύφωσε· τὸ δὲ
							μακρὸν τεῖχος, περὶ οὗ Σωκράτης ἀκοῦσαί φησιν αὐτὸς εἰσηγουμένου γνώμην
							Περικλέους, ἠργολάβησε Καλλικράτης. κωμῳδεῖ δὲ τὸ ἔργον Κρατῖνος ὡς
							βραδέως περαινόμενον·<cit>
								                <quote rend="blockquote" type="drama">
									                  <l met="dact">πάλαι γὰρ αὐτό, φησί,</l>
									                  <l>λόγοισι προάγει Περικλέης, ἔργοισι δʼ οὐδὲ κινεῖ.</l>
								                </quote>
								                <bibl>Cratinus; Kock, Com. Att. Frag. i. p. 100</bibl>
							              </cit>
						            </p>
						            <p>τὸ δʼ Ὠιδεῖον, τῇ μὲν ἐντὸς διαθέσει πολύεδρον καὶ πολύστυλον, τῇ δʼ
							ἐρέψει περικλινὲς καὶ κάταντες ἐκ μιᾶς κορυφῆς πεποιημένον, εἰκόνα
							λέγουσι γενέσθαι καὶ μίμημα τῆς βασιλέως σκηνῆς, ἐπιστατοῦντος καὶ τούτῳ
							Περικλέους. </p>
					          </div>
					          <div type="textpart" subtype="section" n="6">
						            <p>διὸ καὶ πάλιν Κρατῖνος ἐν Θρᾴτταις παίζει πρὸς αὐτόν·<cit>
								                <quote rend="blockquote" type="drama">
									                  <l met="iamb">ὁ σχινοκέφαλος Ζεὺς ὅδε</l>
									                  <l>προσέρχεται<note resp="ed" place="unspecified" anchored="true">
											                      <foreign xml:lang="grc">ὅδε προσέρχεται</foreign> Fuhr and
											Blass, after Cobet: <foreign xml:lang="grc">προσέρχεται
												Περικλέης</foreign>.</note> τᾠδεῖον ἐπὶ τοῦ
										κρανίου</l>
									                  <l>ἔχων, ἐπειδὴ τοὔστρακον παροίχεται.</l>
								                </quote>
								                <bibl>Cratinus, The Thracian Women; Kock, Com. Att. Frag. i. p.
									35</bibl>
							              </cit>φιλοτιμούμενος δʼ ὁ Περικλῆς τότε πρῶτον ἐψηφίσατο μουσικῆς ἀγῶνα
							τοῖς Παναθηναίοις ἄγεσθαι, καὶ διέταξεν αὐτὸς ἀθλοθέτης αἱρεθεὶς καθότι
							χρὴ τοὺς ἀγωνιζομένους αὐλεῖν ἢ ᾄδειν ἢ κιθαρίζειν. ἐθεῶντο δὲ καὶ τότε
							καὶ τὸν ἄλλον χρόνον ἐν Ὠιδείῳ τοὺς μουσικοὺς ἀγῶνας. </p>
					          </div>
					          <div type="textpart" subtype="section" n="7">
						            <p>τὰ δὲ Προπύλαια τῆς ἀκροπόλεως ἐξειργάσθη μὲν ἐν πενταετίᾳ Μνησικλέους
							ἀρχιτεκτονοῦντος· τύχη δὲ θαυμαστὴ συμβᾶσα περὶ τὴν οἰκοδομίαν ἐμήνυσε
							τὴν θεὸν οὐκ ἀποστατοῦσαν, ἀλλὰ συνεφαπτομένην τοῦ ἔργου καὶ
							συνεπιτελοῦσαν. </p>
					          </div>
					          <div type="textpart" subtype="section" n="8">
						            <p>ὁ γὰρ ἐνεργότατος καὶ προθυμότατος τῶν τεχνιτῶν ἀποσφαλεὶς ἐξ ὕψους ἔπεσε
							καὶ διέκειτο μοχθηρῶς, ὑπὸ τῶν ἰατρῶν ἀπεγνωσμένος. ἀθυμοῦντος δὲ τοῦ
							Περικλέους ἡ θεὸς ὄναρ φανεῖσα συνέταξε θεραπείαν, ᾗ χρώμενος ὁ Περικλῆς
							ταχὺ καὶ ῥᾳδίως ἰάσατο τὸν ἄνθρωπον. ἐπὶ τούτῳ δὲ καὶ τὸ χαλκοῦν ἄγαλμα
							τῆς Ὑγιείας Ἀθηνᾶς ἀνέστησεν ἐν ἀκροπόλει παρὰ τὸν βωμὸν ὃς καὶ πρότερον
							ἦν, ὡς λέγουσιν. </p>
					          </div>
					          <div type="textpart" subtype="section" n="9">
						            <p>ὁ δὲ Φειδίας εἰργάζετο μὲν τῆς θεοῦ τὸ χρυσοῦν ἕδος, καὶ τούτου
							δημιουργὸς ἐν τῇ στήλῃ ἀναγέγραπται,<note resp="ed" place="unspecified" anchored="true">
								                <foreign xml:lang="grc">ἀναγέγραπται</foreign> Cobet: <foreign xml:lang="grc">εἶναι γέγραπται</foreign>.</note> πάντα δʼ ἦν
							σχεδὸν ἐπʼ αὐτῷ, καὶ πᾶσιν, ὡς εἰρήκαμεν, ἐπεστάτει τοῖς τεχνίταις διὰ
							φιλίαν Περικλέους. καὶ τοῦτο τῷ μὲν φθόνον, τῷ δὲ βλασφημίαν ἤνεγκεν, ὡς
							ἐλευθέρας τῷ Περικλεῖ γυναῖκας εἰς τὰ ἔργα φοιτώσας ὑποδεχομένου τοῦ
							Φειδίου. </p>
					          </div>
					          <div type="textpart" subtype="section" n="10">
						            <p>δεξάμενοι δὲ τὸν λόγον οἱ κωμικοὶ πολλὴν ἀσέλγειαν αὐτοῦ κατεσκέδασαν,
							εἴς τε τὴν Μενίππου γυναῖκα διαβάλλοντες, ἀνδρὸς φίλου καὶ
							ὑποστρατηγοῦντος, εἴς τε τὰς Πυριλάμπους ὀρνιθοτροφίας, ὃς ἑταῖρος ὢν
							Περικλέους αἰτίαν εἶχε ταῶνας ὑφιέναι ταῖς γυναιξὶν αἷς ὁ Περικλῆς
							ἐπλησίαζε. </p>
					          </div>
					          <div type="textpart" subtype="section" n="11">
						            <p>καὶ τί ἄν τις ἀνθρώπους σατυρικοὺς τοῖς βίοις καὶ τὰς κατὰ τῶν κρειττόνων
							βλασφημίας ὥσπερ δαίμονι κακῷ τῷ φθόνῳ τῶν πολλῶν ἀποθύοντας ἑκάστοτε
							θαυμάσειεν, ὅπου καὶ Στησίμβροτος ὁ Θάσιος δεινὸν ἀσέβημα καὶ μυθῶδες
							ἐξενεγκεῖν ἐτόλμησεν εἰς τὴν γυναῖκα τοῦ υἱοῦ κατὰ τοῦ Περικλέους; </p>
					          </div>
					          <div type="textpart" subtype="section" n="12">
						            <p>οὕτως ἔοικε πάντη χαλεπὸν εἶναι καὶ δυσθήρατον ἱστορίᾳ τἀληθές, ὅταν οἱ
							μὲν ὕστερον γεγονότες τὸν χρόνον ἔχωσιν ἐπιπροσθοῦντα τῇ γνώσει τῶν
							πραγμάτων, ἡ δὲ τῶν πράξεων καὶ τῶν βίων ἡλικιῶτις ἱστορία τὰ μὲν
							φθόνοις καὶ δυσμενείαις, τὰ δὲ χαριζομένη καὶ κολακεύουσα λυμαίνηται καὶ
							διαστρέφῃ τὴν ἀλήθειαν. </p>
					          </div>
				        </div>
				        <div type="textpart" subtype="chapter" n="14">
					          <div type="textpart" subtype="section" n="1">
						            <p>τῶν δὲ περὶ τὸν Θουκυδίδην ῥητόρων καταβοώντων τοῦ Περικλέους ὡς
							σπαθῶντος τὰ χρήματα καὶ τὰς προσόδους ἀπολλύντος, ἠρώτησεν ἐν ἐκκλησίᾳ
							τὸν δῆμον εἰ πολλὰ δοκεῖ δεδαπανῆσθαι· φησάντων δὲ πάμπολλα· <q>μὴ
							τοίνυν,</q> εἶπεν, <q>ὑμῖν, ἀλλʼ ἐμοὶ δεδαπανήσθω, καὶ τῶν ἀναθημάτων ἰδίαν
							ἐμαυτοῦ ποιήσομαι τὴν ἐπιγραφήν.</q> </p>
					          </div>
					          <div type="textpart" subtype="section" n="2">
						            <p>εἰπόντος οὖν ταῦτα τοῦ Περικλέους, εἴτε τὴν μεγαλοφροσύνην αὐτοῦ
							θαυμάσαντες εἴτε πρὸς τὴν δόξαν ἀντιφιλοτιμούμενοι τῶν ἔργων, ἀνέκραγον
							κελεύοντες ἐκ τῶν δημοσίων ἀναλίσκειν καὶ χορηγεῖν μηδενὸς φειδόμενον.
							τέλος δὲ πρὸς τὸν Θουκυδίδην εἰς ἀγῶνα περὶ τοῦ ὀστράκου καταστὰς καὶ
							διακινδυνεύσας ἐκεῖνον μὲν ἐξέβαλε, κατέλυσε δὲ τὴν ἀντιτεταγμένην
							ἑταιρείαν. </p>
					          </div>
				        </div>
				        <div type="textpart" subtype="chapter" n="15">
					          <div type="textpart" subtype="section" n="1">
						            <p>ὡς οὖν παντάπασι λυθείσης τῆς διαφορᾶς καὶ τῆς πόλεως οἷον ὁμαλῆς καὶ
							μιᾶς γενομένης κομιδῇ, περιήνεγκεν εἰς ἑαυτὸν τὰς Ἀθήνας καὶ τὰ τῶν
							Ἀθηναίων ἐξηρτημένα πράγματα, φόρους καὶ στρατεύματα καὶ τριήρεις καὶ
							νήσους καὶ θάλασσαν, καὶ πολλὴν μὲν διʼ Ἑλλήνων, πολλὴν δὲ καὶ διὰ
							βαρβάρων ἥκουσαν ἰσχύν, καὶ ἡγεμονίαν ὑπηκόοις ἔθνεσι καὶ φιλίαις
							βασιλέων καὶ συμμαχίαις πεφραγμένην δυναστῶν, </p>
					          </div>
					          <div type="textpart" subtype="section" n="2">
						            <p>οὐκέθʼ ὁ αὐτὸς ἦν οὐδʼ ὁμοίως χειροήθης τῷ δήμῳ καὶ ῥᾴδιος ὑπείκειν καὶ
							συνενδιδόναι ταῖς ἐπιθυμίαις ὥσπερ πνοαῖς τῶν πολλῶν, ἀλλʼ ἐκ τῆς
							ἀνειμένης ἐκείνης καὶ ὑποθρυπτομένης ἔνια δημαγωγίας, ὥσπερ ἀνθηρᾶς καὶ
							μαλακῆς ἁρμονίας, ἀριστοκρατικὴν καὶ βασιλικὴν ἐντεινάμενος πολιτείαν,
							καὶ χρώμενος αὐτῇ πρὸς τὸ βέλτιστον ὀρθῇ καὶ ἀνεγκλίτῳ, </p>
					          </div>
					          <div type="textpart" subtype="section" n="3">
						            <p>τὰ μὲν πολλὰ βουλόμενον ἦγε πείθων καὶ διδάσκων τὸν δῆμον, ἦν δʼ ὅτε καὶ
							μάλα δυσχεραίνοντα κατατείνων καὶ προσβιβάζων ἐχειροῦτο τῷ συμφέροντι,
							μιμούμενος ἀτεχνῶς ἰατρὸν ποικίλῳ νοσήματι καὶ μακρῷ κατὰ καιρὸν μὲν
							ἡδονὰς ἀβλαβεῖς, κατὰ καιρὸν δὲ δηγμοὺς καὶ φάρμακα προσφέροντα σωτήρια.
						</p>
					          </div>
					          <div type="textpart" subtype="section" n="4">
						            <p>παντοδαπῶν γάρ, ὡς εἰκός, παθῶν ἐν ὄχλῳ τοσαύτην τὸ μέγεθος ἀρχὴν ἔχοντι
							φυομένων, μόνος ἐμμελῶς ἕκαστα διαχειρίσασθαι πεφυκώς, μάλιστα δʼ ἐλπίσι
							καὶ φόβοις ὥσπερ οἴαξι προσστέλλων<note resp="ed" place="unspecified" anchored="true">
								                <foreign xml:lang="grc">προσστέλλων</foreign> Fuhr and Blass with S
									(<foreign xml:lang="grc">προστέλλων</foreign> BCF<hi rend="superscript">a</hi>): <foreign xml:lang="grc">προαναστέλλων</foreign>.</note> τὸ θρασυνόμενον αὐτῶν καὶ τὸ
							δύσθυμον ἀνιεὶς καὶ παραμυθούμενος, ἔδειξε τὴν ῥητορικὴν κατὰ Πλάτωνα
							ψυχαγωγίαν οὖσαν καὶ μέγιστον ἔργον αὐτῆς τὴν περὶ τὰ ἤθη καὶ πάθη
							μέθοδον, ὥσπερ τινὰς τόνους καὶ φθόγγους ψυχῆς μάλʼ ἐμμελοῦς ἁφῆς καὶ
							κρούσεως δεομένους. </p>
					          </div>
					          <div type="textpart" subtype="section" n="5">
						            <p>αἰτία δʼ οὐχ ἡ τοῦ λόγου ψιλῶς δύναμις, ἀλλʼ, ὡς Θουκυδίδης φησίν, ἡ περὶ τὸν
							βίον δόξα καὶ πίστις τοῦ ἀνδρός, ἀδωροτάτου περιφανῶς γενομένου καὶ
							χρημάτων κρείττονος· ὃς καὶ τὴν πόλιν ἐκ μεγάλης μεγίστην καὶ
							πλουσιωτάτην ποιήσας, καὶ γενόμενος δυνάμει<note resp="ed"
								place="unspecified" anchored="true">
								<foreign xml:lang="grc">δυνάμει</foreign> also Fuhr and Blass with
								S; Bekker has <foreign xml:lang="grc">καὶ δυνάμει</foreign>.</note>
							πολλῶν βασιλέων καὶ τυράννων ὑπέρτερος, ὧν ἔνιοι καὶ ἐπίτροπον τοῖς
							υἱέσι διέθεντο ἐκεῖνον,<note resp="ed" place="unspecified"
								anchored="true">
								<foreign xml:lang="grc">ἐπίτροπον <gap reason="omitted"/>
									ἐκεῖνον</foreign> Madvig’s restoration, adopted by Fuhr and
								Blass: <foreign xml:lang="grc">ἐπὶ τοῖς υἱέσι διέθεντο,
									ἐκεῖνος</foreign> (<gloss>willed their property to their
									sons</gloss>).</note> μιᾷ δραχμῇ μείζονα τὴν οὐσίαν οὐκ ἐποίησεν
							ἧς ὁ πατὴρ αὐτῷ κατέλιπε. </p>
					          </div>
				        </div>
				        <div type="textpart" subtype="chapter" n="16">
					          <div type="textpart" subtype="section" n="1">
						            <p>καίτοι τὴν δύναμιν αὐτοῦ σαφῶς μὲν ὁ Θουκυδίδης διηγεῖται, κακοήθως δὲ
							παρεμφαίνουσιν οἱ κωμικοί, Πεισιστρατίδας μὲν νέους τοὺς περὶ αὐτὸν
							ἑταίρους καλοῦντες, αὐτὸν δʼ ἀπομόσαι μὴ τυραννήσειν κελεύοντες, ὡς
							ἀσυμμέτρου πρὸς δημοκρατίαν καὶ βαρυτέρας περὶ αὐτὸν οὔσης ὑπεροχῆς·
						</p>
					          </div>
					          <div type="textpart" subtype="section" n="2">
						            <p>ὁ δὲ Τηλεκλείδης παραδεδωκέναι φησὶν αὐτῷ τοὺς Ἀθηναίους<cit>
								                <quote rend="blockquote" type="drama">
									                  <l met="dact">πόλεών τε φόρους αὐτάς τε πόλεις, τὰς μὲν δεῖν,
										τὰς δʼ ἀναλύειν,</l>
									                  <l>λάϊνα τείχη, τὰ μὲν οἰκοδομεῖν, τὰ δʼ ἔπειτα<note resp="ed" place="unspecified" anchored="true">
											                      <foreign xml:lang="grc">τὰ δʼ ἔπειτα</foreign> Fuhr:
												<foreign xml:lang="grc">τὰ δὲ αὐτά</foreign>.</note>
										πάλιν καταβάλλειν,</l>
									                  <l>σπονδάς, δύναμιν, κράτος, εἰρήνην, πλοῦτόν τʼ εὐδαιμονίαν
										τε.</l>
								                </quote>
								                <bibl>Telecleides; Kock, Com. Att. Frag. i. p. 220</bibl>
							              </cit>καὶ ταῦτα καιρὸς οὐκ ἦν οὐδʼ ἀκμὴ καὶ χάρις ἀνθούσης ἐφʼ ὥρᾳ
							πολιτείας, ἀλλὰ τεσσαράκοντα μὲν ἔτη πρωτεύων ἐν Ἐφιάλταις καὶ
							Λεωκράταις καὶ Μυρωνίδαις καὶ Κίμωσι καὶ Τολμίδαις καὶ Θουκυδίδαις, </p>
					          </div>
					          <div type="textpart" subtype="section" n="3">
						            <p>μετὰ δὲ τὴν Θουκυδίδου κατάλυσιν καὶ τὸν ὀστρακισμὸν οὐκ ἐλάττω τῶν
							πεντεκαίδεκα ἐτῶν διηνεκῆ καὶ μίαν οὖσαν ἐν ταῖς ἐνιαυσίοις στρατηγίαις
							ἀρχὴν καὶ δυναστείαν κτησάμενος, ἐφύλαξεν ἑαυτὸν ἀνάλωτον ὑπὸ χρημάτων,
							καίπερ οὐ παντάπασιν ἀργῶς ἔχων πρὸς χρηματισμόν, ἀλλὰ τὸν πατρῷον καὶ
							δίκαιον πλοῦτον, ὡς μήτʼ ἀμελούμενος ἐκφύγοι μήτε πολλὰ πράγματα καὶ
							διατριβὰς ἀσχολουμένῳ παρέχοι, συνέταξεν εἰς οἰκονομίαν ἣν ᾤετο ῥᾴστην
							καὶ ἀκριβεστάτην εἶναι. </p>
					          </div>
					          <div type="textpart" subtype="section" n="4">
						            <p>τοὺς γὰρ ἐπετείους καρποὺς ἃπαντας ἀθρόους ἐπίπρασκεν, εἶτα τῶν ἀναγκαίων
							ἕκαστον ἐξ ἀγορᾶς ὠνούμενος διῴκει τὸν βίον καὶ τὰ περὶ τὴν δίαιταν.
							ὅθεν οὐχ ἡδὺς ἦν ἐνηλίκοις παισὶν οὐδὲ γυναιξὶ δαψιλὴς χορηγός, ἀλλʼ
							ἐμέμφοντο τὴν ἐφήμερον ταύτην καὶ συνηγμένην εἰς τὸ ἀκριβέστατον
							δαπάνην, οὐδενός, οἷον ἐν οἰκίᾳ μεγάλῃ καὶ πράγμασιν ἀφθόνοις,
							περιρρέοντος, ἀλλὰ παντὸς μὲν ἀναλώματος, παντὸς δὲ λήμματος διʼ ἀριθμοῦ
							καὶ μέτρου βαδίζοντος. </p>
					          </div>
					          <div type="textpart" subtype="section" n="5">
						            <p>ὁ δὲ πᾶσαν αὐτοῦ τὴν τοιαύτην συνέχων ἀκρίβειαν εἷς ἦν οἰκέτης,
							Εὐάγγελος, ὡς ἕτερος οὐδεὶς εὖ πεφυκὼς ἢ κατεσκευασμένος ὑπὸ τοῦ
							Περικλέους πρὸς οἰκονομίαν. </p>
						            <p>ἀπᾴδοντα<note resp="ed" place="specified" anchored="true">
								<foreign xml:lang="grc">Ἀπᾴδοντα</foreign> Valckenaer’s restoration
								of the MS. <foreign xml:lang="grc">ἅπαντα</foreign>; Bekker changes
								to <foreign xml:lang="grc">ἀπᾴδει</foreign>.</note> μὲν οὖν ταῦτα
							τῆς Ἀναξαγόρου σοφίας, εἴγε καὶ τὴν οἰκίαν ἐκεῖνος ἐξέλιπε καὶ τὴν χώραν
							ἀφῆκεν ἀργὴν καὶ μηλόβοτον ὑπʼ ἐνθουσιασμοῦ καὶ μεγαλοφροσύνης, </p>
					          </div>
					          <div type="textpart" subtype="section" n="6">
						            <p>οὐ ταὐτὸν δʼ ἐστίν, οἶμαι, θεωρητικοῦ φιλοσόφου καὶ πολιτικοῦ βίος, ἀλλʼ
							ὁ μὲν ἀνόργανον καὶ ἀπροσδεῆ τῆς ἐκτὸς ὕλης ἐπὶ τοῖς καλοῖς κινεῖ τὴν
							διάνοιαν, τῷ δʼ εἰς ἀνθρωπείας χρείας ἀναμιγνύντι τὴν ἀρετὴν ἔστιν οὗ
							γένοιτʼ ἂν οὐ τῶν ἀναγκαίων μόνον, ἀλλὰ καὶ τῶν καλῶν ὁ πλοῦτος, ὥσπερ
							ἦν καὶ Περικλεῖ βοηθοῦντι πολλοῖς τῶν πενήτων. </p>
					          </div>
					          <div type="textpart" subtype="section" n="7">
						            <p>καὶ μέντοι γε τὸν Ἀναξαγόραν αὐτὸν λέγουσιν ἀσχολουμένου Περικλέους
							ἀμελούμενον κεῖσθαι συγκεκαλυμμένον ἤδη γηραιὸν ἀποκαρτεροῦντα·
							προσπεσόντος δὲ τῷ Περικλεῖ τοῦ πράγματος ἐκπλαγέντα θεῖν εὐθὺς ἐπὶ τὸν
							ἄνδρα καὶ δεῖσθαι πᾶσαν δέησιν, ὀλοφυρόμενον οὐκ ἐκεῖνον, ἀλλʼ ἑαυτόν,
							εἰ τοιοῦτον ἀπολεῖ τῆς πολιτείας σύμβουλον. ἐκκαλυψάμενον οὖν τὸν
							Ἀναξαγόραν εἰπεῖν πρὸς αὐτόν· <q>ὦ Περίκλεις, καὶ οἱ τοῦ λύχνου χρείαν
							ἔχοντες ἔλαιον ἐπιχέουσιν.</q> </p>
					          </div>
				        </div>
				        <div type="textpart" subtype="chapter" n="17">
					          <div type="textpart" subtype="section" n="1">
						            <p>ἀρχομένων δὲ Λακεδαιμονίων ἄχθεσθαι τῇ αὐξήσει τῶν Ἀθηναίων, ἐπαίρων ὁ
							Περικλῆς τὸν δῆμον ἔτι μᾶλλον μέγα φρονεῖν καὶ μεγάλων αὑτὸν ἀξιοῦν
							πραγμάτων, γράφει ψήφισμα, πάντας Ἕλληνας τοὺς ὁπήποτε κατοικοῦντας
							Εὐρώπης ἢ τῆς Ἀσίας παρακαλεῖν, καὶ μικρὰν πόλιν καὶ μεγάλην, εἰς
							σύλλογον πέμπειν Ἀθήναζε τοὺς βουλευσομένους περὶ τῶν Ἑλληνικῶν ἱερῶν, ἃ
							κατέπρησαν οἱ βάρβαροι, καὶ τῶν θυσιῶν ἃς ὀφείλουσιν ὑπὲρ τῆς Ἑλλάδος
							εὐξάμενοι τοῖς θεοῖς ὅτε πρὸς τοὺς βαρβάρους ἐμάχοντο, καὶ τῆς θαλάττης,
							ὅπως πλέωσι πάντες ἀδεῶς καὶ τὴν εἰρήνην ἄγωσιν. </p>
					          </div>
					          <div type="textpart" subtype="section" n="2">
						            <p>ἐπὶ ταῦτα δʼ ἄνδρες εἴκοσι τῶν ὑπὲρ πεντήκοντα ἔτη γεγονότων ἐπέμφθησαν,
							ὧν πέντε μὲν Ἴωνας καὶ Δωριεὶς τοὺς ἐν Ἀσίᾳ καὶ νησιώτας ἄχρι Λέσβου καὶ
							Ῥόδου παρεκάλουν, πέντε δὲ τοὺς ἐν Ἑλλησπόντῳ καὶ Θρᾴκῃ μέχρι Βυζαντίου
							τόπους ἐπῄεσαν, καὶ πέντε ἐπὶ τούτοις εἰς Βοιωτίαν καὶ Φωκίδα καὶ
							Πελοπόννησον, ἐκ δὲ ταύτης διὰ Λοκρῶν ἐπὶ τὴν πρόσοικον ἤπειρον ἕως
							Ἀκαρνανίας καὶ Ἀμβρακίας ἀπεστάλησαν· </p>
					          </div>
					          <div type="textpart" subtype="section" n="3">
						            <p>οἱ δὲ λοιποὶ διʼ Εὐβοίας ἐπʼ Οἰταίους καὶ τὸν Μαλιέα κόλπον καὶ Φθιώτας
							Ἀχαιοὺς καὶ Θεσσαλοὺς ἐπορεύοντο, συμπείθοντες ἰέναι καὶ μετέχειν τῶν
							βουλευμάτων ἐπʼ εἰρήνῃ καὶ κοινοπραγίᾳ τῆς Ἑλλάδος. ἐπράχθη δὲ οὐδέν,
							οὐδὲ συνῆλθον αἱ πόλεις, Λακεδαιμονίων ὑπεναντιωθέντων, ὡς λέγεται, καὶ
							τὸ πρῶτον ἐν Πελοποννήσῳ τῆς πείρας ἐλεγχθείσης. τοῦτο μὲν οὖν παρεθέμην
							ἐνδεικνύμενος αὐτοῦ τὸ φρόνημα καὶ τὴν μεγαλοφροσύνην. </p>
					          </div>
				        </div>
				        <div type="textpart" subtype="chapter" n="18">
					          <div type="textpart" subtype="section" n="1">
						            <p>ἐν δὲ ταῖς στρατηγίαις εὐδοκίμει μάλιστα διὰ τὴν ἀσφάλειαν, οὔτε μάχης
							ἐχούσης πολλὴν ἀδηλότητα καὶ κίνδυνον ἑκουσίως ἁπτόμενος, οὔτε τοὺς ἐκ
							τοῦ παραβάλλεσθαι χρησαμένους τύχῃ λαμπρᾷ καὶ θαυμασθέντας ὡς μεγάλους
							ζηλῶν καὶ μιμούμενος στρατηγούς, ἀεί τε λέγων πρὸς τοὺς πολίτας ὡς ὅσον
							ἐπʼ αὐτῷ μενοῦσιν ἀθάνατοι πάντα τὸν χρόνον. </p>
					          </div>
					          <div type="textpart" subtype="section" n="2">
						            <p>ὁρῶν δὲ Τολμίδην τὸν Τολμαίου διὰ τὰς πρότερον εὐτυχίας καὶ διὰ τὸ
							τιμᾶσθαι διαφερόντως ἐκ τῶν πολεμικῶν σὺν οὐδενὶ καιρῷ παρασκευαζόμενον
							εἰς Βοιωτίαν ἐμβαλεῖν, καὶ πεπεικότα τῶν ἐν ἡλικίᾳ τοὺς ἀρίστους καὶ
							φιλοτιμοτάτους ἐθελοντὶ στρατεύεσθαι, χιλίους γενομένους ἄνευ τῆς ἄλλης
							δυνάμεως, κατέχειν ἐπειρᾶτο καὶ παρακαλεῖν ἐν τῷ δήμῳ, τὸ μνημονευόμενον
							εἰπών, ὡς εἰ μὴ πείθοιτο Περικλεῖ, τόν γε σοφώτατον οὐχ ἁμαρτήσεται
							σύμβουλον ἀναμείνας χρόνον. </p>
					          </div>
					          <div type="textpart" subtype="section" n="3">
						            <p>τότε μὲν οὖν μετρίως εὐδοκίμησε τοῦτʼ εἰπών· ὀλίγαις δʼ ὕστερον ἡμέραις,
							ὡς ἀνηγγέλθη τεθνεὼς μὲν αὐτὸς Τολμίδης περὶ Κορώνειαν ἡττηθεὶς μάχῃ,
							τεθνεῶτες δὲ πολλοὶ κἀγαθοὶ τῶν πολιτῶν, μεγάλην τοῦτο τῷ Περικλεῖ μετʼ
							εὐνοίας δόξαν ἤνεγκεν, ὡς ἀνδρὶ φρονίμῳ καὶ φιλοπολίτῃ. </p>
					          </div>
				        </div>
				        <div type="textpart" subtype="chapter" n="19">
					          <div type="textpart" subtype="section" n="1">
						            <p>τῶν δὲ στρατηγιῶν ἠγαπήθη μὲν ἡ περὶ Χερρόνησον αὐτοῦ μάλιστα, σωτήριος
							γενομένη τοῖς αὐτόθι κατοικοῦσι τῶν Ἑλλήνων· οὐ γὰρ μόνον ἐποίκους
							Ἀθηναίων χιλίους κομίσας ἔρρωσεν εὐανδρίᾳ τὰς πόλεις, ἀλλὰ καὶ τὸν
							αὐχένα διαζώσας ἐρύμασι καὶ προβλήμασιν ἐκ θαλάττης εἰς θάλατταν
							ἀπετείχισε τὰς καταδρομὰς τῶν Θρᾳκῶν περικεχυμένων τῇ Χερρονήσῳ, </p>
					          </div>
					          <div type="textpart" subtype="section" n="2">
						            <p>καὶ πόλεμον ἐνδελεχῆ καὶ βαρὺν ἐξέκλεισεν, ᾧ συνείχετο πάντα τὸν χρόνον ἡ
							χώρα βαρβαρικαῖς ἀναμεμιγμένη γειτνιάσεσι καὶ γέμουσα λῃστηρίων ὁμόρων
							καὶ συνοίκων· ἐθαυμάσθη δὲ καὶ διεβοήθη πρὸς τοὺς ἐκτὸς ἀνθρώπους
							περιπλεύσας Πελοπόννησον, ἐκ Πηγῶν τῆς Μεγαρικῆς ἀναχθεὶς ἑκατὸν
							τριήρεσιν. </p>
					          </div>
					          <div type="textpart" subtype="section" n="3">
						            <p>οὐ γὰρ μόνον ἐπόρθησε τῆς παραλίας πολλήν, ὡς Τολμίδης πρότερον, ἀλλὰ καὶ
							πόρρω θαλάττης προελθὼν τοῖς ἀπὸ τῶν νεῶν ὁπλίταις τοὺς μὲν ἄλλους εἰς
							τὰ τείχη συνέστειλε δείσαντας αὐτοῦ τὴν ἔφοδον, ἐν δὲ Νεμέᾳ Σικυωνίους
							ὑποστάντας καὶ συνάψαντας μάχην κατὰ κράτος τρεψάμενος ἔστησε τρόπαιον.
						</p>
					          </div>
					          <div type="textpart" subtype="section" n="4">
						            <p>ἐκ δʼ Ἀχαΐας φίλης οὔσης στρατιώτας ἀναλαβὼν εἰς τὰς τριήρεις ἐπὶ τὴν
							ἀντιπέρας ἤπειρον ἐκομίσθη τῷ στόλῳ, καὶ παραπλεύσας τὸν Ἀχελῷον
							Ἀκαρνανίαν κατέδραμε, καὶ κατέκλεισεν Οἰνιάδας εἰς τὸ τεῖχος, καὶ τεμὼν
							τὴν γῆν καὶ κακώσας ἀπῆρεν ἐπʼ οἴκου, φοβερὸς μὲν φανεὶς τοῖς πολεμίοις,
							ἀσφαλὴς δὲ καὶ δραστήριος τοῖς πολίταις. οὐδὲν γὰρ οὐδʼ ἀπὸ τύχης
							πρόσκρουσμα συνέβη περὶ τοὺς στρατευομένους. </p>
					          </div>
				        </div>
				        <div type="textpart" subtype="chapter" n="20">
					          <div type="textpart" subtype="section" n="1">
						            <p>εἰς δὲ τὸν Πόντον εἰσπλεύσας στόλῳ μεγάλῳ καὶ κεκοσμημένῳ λαμπρῶς ταῖς
							μὲν Ἑλληνίσι πόλεσιν ὧν ἐδέοντο διεπράξατο καὶ προσηνέχθη φιλανθρώπως,
							τοῖς δὲ περιοικοῦσι βαρβάροις ἔθνεσι καὶ βασιλεῦσιν αὐτῶν καὶ δυνάσταις
							ἐπεδείξατο μὲν τῆς δυνάμεως τὸ μέγεθος καὶ τὴν ἄδειαν καὶ τὸ θάρσος ᾗ
							βούλοιντο πλεόντων καὶ πᾶσαν ὑφʼ αὑτοῖς πεποιημένων τὴν θάλασσαν,
							Σινωπεῦσι δὲ τρισκαίδεκα ναῦς ἀπέλιπε μετὰ Λαμάχου καὶ στρατιώτας ἐπὶ
							Τιμησίεων τύραννον. </p>
					          </div>
					          <div type="textpart" subtype="section" n="2">
						            <p>ἐκπεσόντος δὲ τούτου καὶ τῶν ἑταίρων ἐψηφίσατο πλεῖν εἰς Σινώπην Ἀθηναίων
							ἐθελοντὰς ἑξακοσίους καὶ συγκατοικεῖν Σινωπεῦσι, νειμαμένους οἰκίας καὶ
							χώραν ἣν πρότερον οἱ τύραννοι κατεῖχον. </p>
						            <p>τἆλλα δʼ οὐ συνεχώρει ταῖς ὁρμαῖς τῶν πολιτῶν, οὐδὲ συνεξέπιπτεν ὑπὸ
							ῥώμης καὶ τύχης τοσαύτης ἐπαιρομένων Αἰγύπτου τε πάλιν ἀντιλαμβάνεσθαι
							καὶ κινεῖν τῆς βασιλέως ἀρχῆς τὰ πρὸς θαλάσσῃ. </p>
					          </div>
					          <div type="textpart" subtype="section" n="3">
						            <p>πολλοὺς δὲ καὶ Σικελίας ὁ δύσερως ἐκεῖνος ἤδη καὶ δύσποτμος ἔρως εἶχεν,
							ὃν ὕστερον ἐξέκαυσαν οἱ περὶ τὸν Ἀλκιβιάδην ῥήτορες. ἦν δὲ καὶ Τυρρηνία
							καὶ Καρχηδὼν ἐνίοις ὄνειρος οὐκ ἀπʼ ἐλπίδος διὰ τὸ μέγεθος τῆς
							ὑποκειμένης ἡγεμονίας καὶ τὴν εὔροιαν τῶν πραγμάτων. </p>
					          </div>
				        </div>
				        <div type="textpart" subtype="chapter" n="21">
					          <div type="textpart" subtype="section" n="1">
						            <p>ἀλλʼ ὁ Περικλῆς κατεῖχε τὴν ἐκδρομὴν ταύτην καὶ περιέκοπτε τὴν
							πολυπραγμοσύνην, καὶ τὰ πλεῖστα τῆς δυνάμεως ἔτρεπεν εἰς φυλακὴν καὶ
							βεβαιότητα τῶν ὑπαρχόντων, μέγα ἔργον ἡγούμενος ἀνείργειν Λακεδαιμονίους
							καὶ ὅλως ὑπεναντιούμενος ἐκείνοις, ὡς ἄλλοις τε πολλοῖς ἔδειξε καὶ
							μάλιστα τοῖς περὶ τὸν ἱερὸν πραχθεῖσι πόλεμον. </p>
					          </div>
					          <div type="textpart" subtype="section" n="2">
						            <p>ἐπεὶ γὰρ οἱ Λακεδαιμόνιοι στρατεύσαντες εἰς Δελφοὺς Φωκέων ἐχόντων τὸ
							ἱερὸν Δελφοῖς ἀπέδωκαν, εὐθὺς ἐκείνων ἀπαλλαγέντων ὁ Περικλῆς
							ἐπιστρατεύσας πάλιν εἰσήγαγε τοὺς Φωκέας. καὶ τῶν Λακεδαιμονίων ἣν
							ἔδωκαν αὐτοῖς Δελφοὶ προμαντείαν εἰς τὸ μέτωπον ἐγκολαψάντων τοῦ χαλκοῦ
							λύκου, λαβὼν καὶ αὐτὸς προμαντείαν τοῖς Ἀθηναίοις εἰς τὸν αὐτὸν λύκον
							κατὰ τὴν δεξιὰν πλευρὰν ἐνεχάραξεν. </p>
					          </div>
				        </div>
				        <div type="textpart" subtype="chapter" n="22">
					          <div type="textpart" subtype="section" n="1">
						            <p>ὅτι δʼ ὀρθῶς ἐν τῇ Ἑλλάδι τὴν δύναμιν τῶν Ἀθηναίων συνεῖχεν, ἐμαρτύρησεν
							αὐτῷ τὰ γενόμενα. πρῶτον μὲν γὰρ Εὐβοεῖς ἀπέστησαν, ἐφʼ οὓς διέβη μετὰ
							δυνάμεως. εἶτʼ εὐθὺς ἀπηγγέλλοντο Μεγαρεῖς ἐκπεπολεμωμένοι καὶ στρατιὰ
							πολεμίων ἐπὶ τοῖς ὅροις τῆς Ἀττικῆς οὖσα, Πλειστώνακτος ἡγουμένου,
							βασιλέως Λακεδαιμονίων. </p>
					          </div>
					          <div type="textpart" subtype="section" n="2">
						            <p>πάλιν οὖν ὁ Περικλῆς κατὰ τάχος ἐκ τῆς Εὐβοίας ἀνεκομίζετο πρὸς τὸν ἐν τῇ
							Ἀττικῇ πόλεμον· καὶ συνάψαι μὲν εἰς χεῖρας οὐκ ἐθάρσησε πολλοῖς καὶ
							ἀγαθοῖς ὁπλίταις προκαλουμένοις, ὁρῶν δὲ τὸν Πλειστώνακτα νέον ὄντα
							κομιδῇ, χρώμενον δὲ μάλιστα Κλεανδρίδῃ τῶν συμβούλων, ὃν οἱ ἔφοροι
							φύλακα καὶ πάρεδρον αὐτῷ διὰ τὴν ἡλικίαν συνέπεμψαν, ἐπειρᾶτο τούτου
							κρύφα· καὶ ταχὺ διαφθείρας χρήμασιν αὐτὸν ἔπεισεν ἐκ τῆς Ἀττικῆς
							ἀπαγαγεῖν τοὺς Πελοποννησίους. </p>
					          </div>
					          <div type="textpart" subtype="section" n="3">
						            <p>ὡς δʼ ἀπεχώρησεν ἡ στρατιὰ καὶ διελύθη κατὰ πόλεις, βαρέως φέροντες οἱ
							Λακεδαιμόνιοι τὸν μὲν βασιλέα χρήμασιν ἐζημίωσαν, ὧν τὸ πλῆθος οὐκ ἔχων
							ἐκτῖσαι μετέστησεν ἑαυτὸν ἐκ Λακεδαίμονος, τοῦ δὲ Κλεανδρίδου φεύγοντος
							θάνατον κατέγνωσαν. οὗτος δʼ ἦν πατὴρ Γυλίππου τοῦ περὶ Σικελίαν
							Ἀθηναίους καταπολεμήσαντος. ἔοικε δʼ ὥσπερ συγγενικὸν αὐτῷ προστρίψασθαι
							νόσημα τὴν φιλαργυρίαν ἡ φύσις, ὑφʼ ἧς καὶ αὐτὸς αἰσχρῶς ἐπὶ καλοῖς
							ἔργοις ἁλοὺς ἐξέπεσε τῆς Σπάρτης. ταῦτα μὲν οὖν ἐν τοῖς περὶ Λυσάνδρου
							δεδηλώκαμεν. </p>
					          </div>
				        </div>
				        <div type="textpart" subtype="chapter" n="23">
					          <div type="textpart" subtype="section" n="1">
						            <p>τοῦ δὲ Περικλέους ἐν τῷ τῆς στρατηγίας ἀπολογισμῷ δέκα ταλάντων ἀνάλωμα
							γράψαντος ἀνηλωμένων εἰς τὸ δέον, ὁ δῆμος ἀπεδέξατο μὴ πολυπραγμονήσας
							μηδʼ ἐλέγξας τὸ ἀπόρρητον. ἔνιοι δʼ ἱστορήκασιν, ὧν ἐστι καὶ Θεόφραστος
							ὁ φιλόσοφος, ὅτι καθʼ ἕκαστον ἐνιαυτὸν εἰς τὴν Σπάρτην ἐφοίτα δέκα
							τάλαντα παρὰ τοῦ Περικλέους, οἷς τοὺς ἐν τέλει πάντας θεραπεύων
							παρῃτεῖτο τὸν πόλεμον, οὐ τὴν εἰρήνην ὠνούμενος, ἀλλὰ τὸν χρόνον, ἐν ᾧ
							παρασκευασάμενος καθʼ ἡσυχίαν ἔμελλε πολεμήσειν βέλτιον. </p>
					          </div>
					          <div type="textpart" subtype="section" n="2">
						            <p>αὖθις<note resp="ed" place="unspecified" anchored="true">
								                <foreign xml:lang="grc">αὖθις</foreign> Fuhr and Blass, after Sauppe:
									<foreign xml:lang="grc">εὐθύς</foreign> (<gloss>at
								once</gloss>).</note> οὖν ἐπὶ τοὺς ἀφεστῶτας τραπόμενος καὶ διαβὰς
							εἰς Εὔβοιαν πεντήκοντα ναυσὶ καὶ πεντακισχιλίοις ὁπλίταις κατεστρέψατο
							τὰς πόλεις. καὶ Χαλκιδέων μὲν τοὺς ἱπποβότας λεγομένους πλούτῳ καὶ δόξῃ
							διαφέροντας ἐξέβαλεν, Ἑστιεῖς δὲ πάντας ἀναστήσας ἐκ τῆς χώρας Ἀθηναίους
							κατῴκισε, μόνοις τούτοις ἀπαραιτήτως χρησάμενος ὅτι ναῦν Ἀττικὴν
							αἰχμάλωτον λαβόντες ἀπέκτειναν τοὺς ἄνδρας. </p>
					          </div>
				        </div>
				        <div type="textpart" subtype="chapter" n="24">
					          <div type="textpart" subtype="section" n="1">
						            <p>ἐκ τούτου γενομένων σπονδῶν Ἀθηναίοις καὶ Λακεδαιμονίοις εἰς ἔτη
							τριάκοντα ψηφίζεται τὸν εἰς Σάμον πλοῦν, αἰτίαν ποιησάμενος κατʼ αὐτῶν
							ὅτι τὸν πρὸς Μιλησίους κελευόμενοι διαλύσασθαι πόλεμον οὐχ ὑπήκουον. </p>
						            <p>ἐπεὶ δʼ Ἀσπασία χαριζόμενος δοκεῖ πρᾶξαι τὰ πρὸς Σαμίους, ἐνταῦθα ἂν εἴη
							καιρὸς διαπορῆσαι μάλιστα περὶ τῆς ἀνθρώπου, τίνα τέχνην ἢ δύναμιν
							τοσαύτην ἔχουσα τῶν τε πολιτικῶν τοὺς πρωτεύοντας ἐχειρώσατο καὶ τοῖς
							φιλοσόφοις οὐ φαῦλον οὐδʼ ὀλίγον ὑπὲρ αὑτῆς παρέσχε λόγον. ὅτι μὲν γὰρ
							ἦν Μιλησία γένος, </p>
					          </div>
					          <div type="textpart" subtype="section" n="2">
						            <p>Ἀξιόχου θυγάτηρ, ὁμολογεῖται· φασὶ δʼ αὐτὴν Θαργηλίαν τινὰ τῶν παλαιῶν
							Ἰάδων ζηλώσασαν ἐπιθέσθαι τοῖς δυνατωτάτοις ἀνδράσι. καὶ γὰρ ἡ Θαργηλία
							τό τʼ εἶδος εὐπρεπὴς γενομένη καὶ χάριν ἔχουσα μετὰ δεινότητος πλείστοις
							μὲν Ἑλλήνων συνῴκησεν ἀνδράσι, πάντας δὲ προσεποίησε βασιλεῖ τοὺς
							πλησιάσαντας αὐτῇ, καὶ ταῖς πόλεσι μηδισμοῦ διʼ ἐκείνων ὑπέσπειρεν ἀρχὰς
							δυνατωτάτων ὄντων καὶ μεγίστων. </p>
					          </div>
					          <div type="textpart" subtype="section" n="3">
						            <p>τὴν δʼ Ἀσπασίαν οἱ μὲν ὡς σοφήν τινα καὶ πολιτικὴν ὑπὸ τοῦ Περικλέους
							σπουδασθῆναι λέγουσι· καὶ γὰρ Σωκράτης ἔστιν ὅτε μετὰ τῶν γνωρίμων
							ἐφοίτα, καὶ τὰς γυναῖκας ἀκροασομένας οἱ συνήθεις ἦγον ὡς<note resp="ed" place="unspecified" anchored="true">
								                <foreign xml:lang="grc">ὡς</foreign> Fuhr and Blass, with F<hi rend="superscript">a</hi>S: <foreign xml:lang="grc">εἰς</foreign>.</note> αὐτήν, καίπερ οὐ κοσμίου προεστῶσαν ἐργασίας
							οὐδὲ σεμνῆς, ἀλλὰ παιδίσκας ἑταιρούσας τρέφουσαν· </p>
					          </div>
					          <div type="textpart" subtype="section" n="4">
						            <p>Αἰσχίνης δέ φησι καὶ Λυσικλέα τὸν προβατοκάπηλον ἐξ ἀγεννοῦς καὶ ταπεινοῦ
							τὴν φύσιν Ἀθηναίων γενέσθαι πρῶτον, Ἀσπασίᾳ συνόντα μετὰ τὴν Περικλέους
							τελευτήν. ἐν δὲ τῷ Μενεξένῳ τῷ Πλάτωνος, εἰ καὶ μετὰ παιδιᾶς τὰ πρῶτα
							γέγραπται, τοσοῦτόν γʼ ἱστορίας ἔνεστιν, ὅτι δόξαν εἶχε τὸ γύναιον ἐπὶ
							ῥητορικῇ πολλοῖς Ἀθηναίων ὁμιλεῖν. </p>
					          </div>
					          <div type="textpart" subtype="section" n="5">
						            <p>φαίνεται μέντοι μᾶλλον ἐρωτική τις ἡ τοῦ Περικλέους ἀγάπησις γενομένη
							πρὸς Ἀσπασίαν. ἦν μὲν γὰρ αὐτῷ γυνὴ προσήκουσα μὲν κατὰ γένος,
							συνῳκηκυῖα δʼ Ἱππονίκῳ πρότερον, ἐξ οὗ Καλλίαν ἔτεκε τὸν πλούσιον· ἔτεκε
							δὲ καὶ παρὰ τῷ Περικλεῖ Ξάνθιππον καὶ Πάραλον. εἶτα τῆς συμβιώσεως οὐκ
							οὔσης αὐτοῖς ἀρεστῆς, ἐκείνην μὲν ἑτέρῳ Βουλομένην συνεξέδωκεν, αὐτὸς δὲ
							τὴν Ἀσπασίαν λαβὼν ἔστερξε διαφερόντως. </p>
					          </div>
					          <div type="textpart" subtype="section" n="6">
						            <p>καὶ γὰρ ἐξιών, ὥς φασι, καὶ εἰσιὼν ἀπʼ ἀγορᾶς ἠσπάζετο καθʼ ἡμέραν αὐτὴν
							μετὰ τοῦ καταφιλεῖν. </p>
						            <p>ἐν δὲ ταῖς κωμῳδίαις Ὀμφάλη τε νέα καὶ Δηϊάνειρα καὶ πάλιν Ἥρα
							προσαγορεύεται. Κρατῖνος δʼ ἄντικρυς παλλακὴν αὐτὴν εἴρηκεν ἐν τούτοις·<cit>
								                <quote rend="blockquote" type="drama">
									                  <l met="dact">Ἥραν τέ οἱ Ἀσπασίαν τίκτει Καταπυγοσύνη παλλακὴν
										κυνώπιδα.</l>
								                </quote>
								                <bibl>Cratinus, Cheirons; Kock, Com. Att. Frag. i. p. 86</bibl>
							              </cit>δοκεῖ δὲ καὶ τὸν νόθον ἐκ ταύτης τεκνῶσαι, περὶ οὗ πεποίηκεν
							Εὔπολις ἐν Δήμοις αὐτὸν μὲν οὕτως ἐρωτῶντα·<cit>
								                <quote rend="blockquote" type="drama">
									                  <l met="dact">ὁ νόθος δέ μοι ζῇ;</l>
								                </quote>
								                <bibl>Eupolis, Demes; Kock, Com. Att. Frag. i. p. 282</bibl>
							              </cit>τὸν δὲ Μυρωνίδην ἀποκρινόμενον·<cit>
								                <quote rend="blockquote" type="drama">
									                  <l met="dact">καὶ πάλαι γʼ ἂν ἦν ἀνήρ,</l>
									                  <l>εἰ μὴ τὸ τῆς πόρνης ὑπωρρώδει κακόν.</l>
								                </quote>
								                <bibl>Eupolis, Demes; Kock, Com. Att. Frag. i. p. 282</bibl>
							              </cit>
						            </p>
					          </div>
					          <div type="textpart" subtype="section" n="7">
						            <p>οὕτω δὲ τὴν Ἀσπασίαν ὀνομαστὴν καὶ κλεινὴν γενέσθαι λέγουσιν ὥστε καὶ
							Κῦρον τὸν πολεμήσαντα βασιλεῖ περὶ τῆς τῶν Περσῶν ἡγεμονίας τὴν
							ἀγαπωμένην ὑπʼ αὐτοῦ μάλιστα τῶν παλλακίδων Ἀσπασίαν ὀνομάσαι,
							καλουμένην Μιλτὼ πρότερον. ἦν δὲ Φωκαῒ τὸ γένος, Ἑρμοτίμου θυγάτηρ· ἐν
							δὲ τῇ μάχῃ Κύρυ πεσόντος ἀπαχθεῖσα πρὸς βασιλέα πλεῖστον ἴσχυσε. ταῦτα
							μὲν ἐπελθόντα τῇ μνήμῃ κατὰ τὴν γραφὴν ἀπώσασθαι καὶ παρελθεῖν ἴσως
							ἀπάνθρωπον ἦν. </p>
					          </div>
				        </div>
				        <div type="textpart" subtype="chapter" n="25">
					          <div type="textpart" subtype="section" n="1">
						            <p>τὸν δὲ πρὸς Σαμίους πόλεμον αἰτιῶνται μάλιστα τὸν Περικλέα ψηφίσασθαι διὰ
							Μιλησίους Ἀσπασίας δεηθείσης. αἱ γὰρ πόλεις ἐπολέμουν τὸν περὶ Πριήνης
							πόλεμον, καὶ κρατοῦντες οἱ Σάμιοι, παύσασθαι τῶν Ἀθηναίων κελευόντων καὶ
							δίκας λαβεῖν καὶ δοῦναι παρʼ αὐτοῖς, οὐκ ἐπείθοντο. πλεύσας οὖν ὁ
							Περικλῆς τὴν μὲν οὖσαν ὀλιγαρχίαν ἐν Σάμῳ κατέλυσεν, τῶν δὲ πρώτων λαβὼν
							ὁμήρους πεντήκοντα καὶ παῖδας ἴσους εἰς Λῆμνον ἀπέστειλε. </p>
					          </div>
					          <div type="textpart" subtype="section" n="2">
						            <p>καίτοι φασὶν ἕκαστον μὲν αὐτῷ τῶν ὁμήρων διδόναι τάλαντον ὑπὲρ ἑαυτοῦ,
							πολλὰ δʼ ἄλλα τοὺς μὴ θέλοντας ἐν τῇ πόλει γενέσθαι δημοκρατίαν. ἔτι δὲ
							Πισσούθνης ὁ Πέρσης ἔχων τινὰ πρὸς Σαμίους εὔνοιαν ἀπέστειλεν αὐτῷ
							μυρίους χρυσοῦς, παραιτούμενος τὴν πόλιν. οὐ μὴν ἔλαβε τούτων οὐδὲν ὁ
							Περικλῆς, ἀλλὰ χρησάμενος ὥσπερ ἐγνώκει τοῖς Σαμίοις καὶ καταστήσας
							δημοκρατίαν ἀπέπλευσεν εἰς τὰς Ἀθήνας. </p>
					          </div>
					          <div type="textpart" subtype="section" n="3">
						            <p>οἱ δʼ εὐθὺς ἀπέστησαν, ἐκκλέψαντος αὐτοῖς τοὺς ὁμήρους Πισσούθνου καὶ
							τἆλλα παρασκευάσαντος πρὸς τὸν πόλεμον. αὖθις οὖν ὁ Περικλῆς ἐξέπλευσεν
							ἐπʼ αὐτοὺς οὐχ ἡσυχάζοντας οὐδὲ κατεπτηχότας, ἀλλὰ καὶ πάνυ προθύμως
							ἐγνωκότας ἀντιλαμβάνεσθαι τῆς θαλάττης. γενομένης δὲ καρτερᾶς ναυμαχίας
							περὶ νῆσον ἣν Τραγίας καλοῦσι, λαμπρῶς ὁ Περικλῆς ἐνίκα, τέσσαρσι καὶ
							τεσσαράκοντα ναυσὶν ἑβδομήκοντα καταναυμαχήσας, ὧν εἴκοσι στρατιώτιδες
							ἦσαν. </p>
					          </div>
				        </div>
				        <div type="textpart" subtype="chapter" n="26">
					          <div type="textpart" subtype="section" n="1">
						            <p>ἅμα δὲ τῇ νίκῃ καὶ τῇ διώξει τοῦ λιμένος κρατήσας ἐπολιόρκει τοὺς
							Σαμίους, ἁμῶς γέ πως ἔτι τολμῶντας ἐπεξιέναι καὶ διαμάχεσθαι πρὸ τοῦ
							τείχους. ἐπεὶ δὲ μείζων ἕτερος στόλος ἦλθεν ἐκ τῶν Ἀθηνῶν καὶ παντελῶς
							κατεκλείσθησαν οἱ Σάμιοι, λαβὼν ὁ Περικλῆς ἑξήκοντα τριήρεις ἔπλευσεν
							εἰς τὸν ἔξω πόντον, ὡς μὲν οἱ πλεῖστοι λέγουσι, Φοινισσῶν νεῶν ἐπικούρων
							τοῖς Σαμίοις προσφερομένων ἀπαντῆσαι καὶ διαγωνίσασθαι πορρωτάτω
							βουλόμενος, ὡς δὲ Στησίμβροτος, ἐπὶ Κύπρον στελλόμενος· ὅπερ οὐ δοκεῖ
							πιθανὸν εἶναι. </p>
					          </div>
					          <div type="textpart" subtype="section" n="2">
						            <p>ὁποτέρῳ δʼ οὖν ἐχρήσατο τῶν λογισμῶν, ἁμαρτεῖν ἔδοξε. πλεύσαντος γὰρ
							αὐτοῦ Μέλισσος ὁ Ἰθαγένους, ἀνὴρ φιλόσοφος στρατηγῶν τότε τῆς Σάμου,
							καταφρονήσας τῆς ὀλιγότητος τῶν νεῶν ἢ τῆς ἀπειρίας τῶν στρατηγῶν,
							ἔπεισε τοὺς πολίτας ἐπιθέσθαι τοῖς Ἀθηναίοις. καὶ γενομένης μάχης
							νικήσαντες οἱ Σάμιοι, καὶ πολλοὺς μὲν αὐτῶν ἄνδρας ἑλόντες, πολλὰς δὲ
							ναῦς διαφθείραντες, ἐχρῶντο τῇ θαλάσσῃ καὶ παρετίθεντο τῶν ἀναγκαίων
							πρὸς τὸν πόλεμον ὅσα μὴ πρότερον εἶχον. </p>
					          </div>
					          <div type="textpart" subtype="section" n="3">
						            <p>ὑπὸ δὲ τοῦ Μελίσσου καὶ Περικλέα φησὶν αὐτὸν Ἀριστοτέλης ἡττηθῆναι
							ναυμαχοῦντα πρότερον. </p>
						            <p>οἱ δὲ Σάμιοι τοὺς αἰχμαλώτους τῶν Ἀθηναίων ἀνθυβρίζοντες ἔστιζον εἰς τὸ
							μέτωπον γλαῦκας· καὶ γὰρ ἐκείνους οἱ Ἀθηναῖοι σάμαιναν. ἡ δὲ σάμαινα
							ναῦς ἐστιν ὑόπρωρος μὲν τὸ σίμωμα, κοιλοτέρα δὲ καὶ γαστροειδής, ὥστε
							καὶ ποντοπορεῖν<note resp="ed" place="unspecified" anchored="true">
								                <foreign xml:lang="grc">ποντοπορεῖν</foreign> MSS. and Blass: <foreign xml:lang="grc">φορτοφορεῖν</foreign> (a conjecture of Coraës,
									<gloss>to carry freight</gloss>).</note> καὶ ταχυναυτεῖν. </p>
					          </div>
					          <div type="textpart" subtype="section" n="4">
						            <p>οὕτω δʼ ὠνομάσθη διὰ τὸ πρῶτον ἐν Σάμῳ φανῆναι, Πολυκράτους τυράννου
							κατασκευάσαντος. πρὸς ταῦτα τὰ στίγματα λέγουσι καὶ τὸ Ἀριστοφάνειον ᾐνίχθαι·<cit>
								                <quote rend="blockquote" type="drama">
									                  <l met="dact">Σαμίων ὁ δῆμός ἐστιν ὡς πολυγράμματος.</l>
								                </quote>
								                <bibl>Aristophanes, Babylonians; Kock, Com. Att. Frag. i. p.
									408</bibl>
							              </cit>
						            </p>
					          </div>
				        </div>
				        <div type="textpart" subtype="chapter" n="27">
					          <div type="textpart" subtype="section" n="1">
						            <p>πυθόμενος δʼ οὖν ὁ Περικλῆς τὴν ἐπὶ στρατοπέδου συμφορὰν ἐβοήθει κατὰ
							τάχος καὶ τοῦ Μελίσσου πρὸς αὐτὸν ἀντιταξαμένου κρατήσας καὶ τρεψάμενος
							τοὺς πολεμίους εὐθὺς περιετείχιζε, δαπάνῃ καὶ χρόνῳ μᾶλλον ἢ τραύμασι
							καὶ κινδύνοις τῶν πολιτῶν περιγενέσθαι καὶ συνελεῖν τὴν πόλιν
							βουλόμενος. </p>
					          </div>
					          <div type="textpart" subtype="section" n="2">
						            <p>ἐπεὶ δὲ δυσχεραίνοντας τῇ τριβῇ τοὺς Ἀθηναίους καὶ μάχεσθαι
							προθυμουμένους ἔργον ἦν κατασχεῖν, ὀκτὼ μέρη διελὼν τὸ πᾶν πλῆθος
							ἀπεκλήρου, καὶ τῷ λαβόντι τὸν λευκὸν κύαμον εὐωχεῖσθαι καὶ σχολάζειν
							παρεῖχε τῶν ἄλλων μαχομένων. διὸ καί φασι τοὺς ἐν εὐπαθείαις τισὶ
							γενομένους λευκὴν ἡμέραν ἐκείνην ἀπὸ τοῦ λευκοῦ κυάμου προσαγορεύειν.
						</p>
					          </div>
					          <div type="textpart" subtype="section" n="3">
						            <p>ἔφορος δὲ καὶ μηχαναῖς χρήσασθαι τὸν Περικλέα, τὴν καινότητα θαυμάσαντα,
							Ἀρτέμωνος τοῦ μηχανικοῦ παρόντος, ὃν χωλὸν ὄντα καὶ φορείῳ πρὸς τὰ
							κατεπείγοντα τῶν ἔργων προσκομιζόμενον ὀνομασθῆναι περιφόρητον. τοῦτο
							μὲν οὖν Ἡρακλείδης ὁ Ποντικὸς ἐλέγχει τοῖς Ἀνακρέοντος ποιήμασιν, ἐν οἷς
							ὁ περιφόρητος Ἀρτέμων ὀνομάζεται πολλαῖς ἔμπροσθεν ἡλικίαις τοῦ περὶ
							Σάμον πολέμου καὶ τῶν πραγμάτων </p>
					          </div>
					          <div type="textpart" subtype="section" n="4">
						            <p>ἐκείνων· τὸν δʼ Ἀρτέμωνά φησι τρυφερόν τινα τῷ βίῳ καὶ πρὸς τοὺς φόβους
							μαλακὸν ὄντα καὶ καταπλῆγα τὰ πολλὰ μὲν οἴκοι καθέζεσθαι, χαλκῆν ἀσπίδα
							τῆς κεφαλῆς αὐτοῦ δυεῖν οἰκετῶν ὑπερεχόντων, ὥστε μηδὲν ἐμπεσεῖν τῶν
							ἄνωθεν, εἰ δὲ βιασθείη προελθεῖν, ἐν κλινιδίῳ κρεμαστῷ παρὰ τὴν γῆν
							αὐτὴν περιφερόμενον κομίζεσθαι, καὶ διὰ τοῦτο κληθῆναι περιφόρητον. </p>
					          </div>
				        </div>
				        <div type="textpart" subtype="chapter" n="28">
					          <div type="textpart" subtype="section" n="1">
						            <p>ἐνάτῳ δὲ μηνὶ τῶν Σαμίων παραστάντων ὁ Περικλῆς τὰ τείχη καθεῖλε καὶ τὰς
							ναῦς παρέλαβε καὶ χρήμασι πολλοῖς ἐζημίωσεν, ὧν τὰ μὲν εὐθὺς
								εἰσήνεγκαν<note resp="ed" place="unspecified" anchored="true">
								                <foreign xml:lang="grc">εἰσήνεγκαν</foreign> Fuhr and Blass, with F<hi rend="superscript">a</hi>S: <foreign xml:lang="grc">ἤνεγκαν</foreign>.</note> οἱ Σάμιοι, τὰ δʼ ἐν χρόνῳ ῥητῷ
							ταξάμενοι κατοίσειν ὁμήρους ἔδωκαν. Δοῦρις δʼ ὁ Σάμιος τούτοις
							ἐπιτραγῳδεῖ πολλὴν ὠμότητα τῶν Ἀθηναίων καὶ τοῦ Περικλέους κατηγορῶν, ἣν
							οὔτε Θουκυδίδης ἱστόρηκεν οὔτʼ </p>
					          </div>
					          <div type="textpart" subtype="section" n="2">
						            <p>Ἔφορος οὔτʼ Ἀριστοτέλης· ἀλλʼ οὐδʼ ἀληθεύειν ἔοικεν, ὡς ἄρα τοὺς
							τριηράρχους καὶ τοὺς ἐπιβάτας τῶν Σαμίων εἰς τὴν Μιλησίων ἀγορὰν
								καταγαγὼν<note resp="ed" place="unspecified" anchored="true">
								                <foreign xml:lang="grc">καταγαγὼν</foreign> Fuhr and Blass, with F<hi rend="superscript">a</hi>S: <foreign xml:lang="grc">ἀγαγών</foreign>.</note> καὶ σανίσι προσδήσας ἐφʼ ἡμέρας δέκα
							κακῶς ἤδη διακειμένους προσέταξεν ἀνελεῖν, ξύλοις τὰς κεφαλὰς
							συγκόψαντας, εἶτα προβαλεῖν ἀκήδευτα τὰ σώματα. </p>
					          </div>
					          <div type="textpart" subtype="section" n="3">
						            <p>Δοῦρις μὲν οὖν οὐδʼ ὅπου μηδὲν αὐτῷ πρόσεστιν ἴδιον πάθος εἰωθὼς κρατεῖν
							τὴν διήγησιν ἐπὶ τῆς ἀληθείας, μᾶλλον ἔοικεν ἐνταῦθα δεινῶσαι τὰς τῆς
							πατρίδος συμφορὰς ἐπὶ διαβολῇ τῶν Ἀθηναίων. </p>
						            <p>ὁ δὲ Περικλῆς καταστρεψάμενος τὴν Σάμον ὡς ἐπανῆλθεν εἰς τὰς Ἀθήνας,
							ταφάς τε τῶν ἀποθανόντων κατὰ τὸν πόλεμον ἐνδόξους ἐποίησε καὶ τὸν λόγον
							εἰπών, ὥσπερ ἔθος ἐστίν, ἐπὶ τῶν σημάτων ἐθαυμαστώθη. </p>
					          </div>
					          <div type="textpart" subtype="section" n="4">
						            <p>καταβαίνοντα δʼ αὐτὸν ἀπὸ τοῦ βήματος αἱ μὲν ἄλλαι γυναῖκες ἐδεξιοῦντο
							καὶ στεφάνοις ἀνέδουν καὶ ταινίαις ὥσπερ ἀθλητὴν νικηφόρον, ἡ δʼ
							Ἐλπινίκη προσελθοῦσα πλησίον· <q>ταῦτʼ,</q> ἔφη, <q>θαυμαστά, Περίκλεις, καὶ
							ἄξια στεφάνων, ὃς ἡμῖν πολλοὺς καὶ ἀγαθοὺς ἀπώλεσας πολίτας οὐ Φοίνιξι
							πολεμῶν οὐδὲ Μήδοις, ὥσπερ οὑμὸς ἀδελφὸς Κίμων, ἀλλὰ σύμμαχον καὶ
							συγγενῆ πόλιν καταστρεφόμενος.</q> </p>
					          </div>
					          <div type="textpart" subtype="section" n="5">
						            <p>ταῦτα τῆς Ἐλπινίκης λεγούσης ὁ Περικλῆς μειδιάσας ἀτρέμα λέγεται τὸ τοῦ
							Ἀρχιλόχου πρὸς αὐτὴν εἰπεῖν·<cit>
								                <quote rend="blockquote">
									                  <l met="iamb">οὐκ ἂν μύροισι γραῦς ἐοῦσʼ ἠλείφεο.</l>
								                </quote>
								                <bibl>West, Iambi et Elegi Graeci i. 205</bibl>
							              </cit>θαυμαστὸν δέ τι καὶ μέγα φρονῆσαι καταπολεμήσαντα τοὺς Σαμίους
							φησὶν αὐτὸν ὁ Ἴων, ὡς τοῦ μὲν Ἀγαμέμνονος ἔτεσι δέκα βάρβαρον πόλιν,
							αὐτοῦ δὲ μησὶν ἐννέα τοὺς πρώτους καὶ δυνατωτάτους Ἰώνων ἑλόντος. </p>
					          </div>
					          <div type="textpart" subtype="section" n="6">
						            <p>καὶ οὐκ ἦν ἄδικος ἡ ἀξίωσις, ἀλλʼ ὄντως πολλὴν ἀδηλότητα καὶ μέγαν ἔσχε
							κίνδυνον ὁ πόλεμος, εἴπερ, ὡς Θουκυδίδης φησί, παρʼ ἐλάχιστον ἦλθε
							Σαμίων ἡ πόλις ἀφελέσθαι τῆς θαλάττης τὸ κράτος Ἀθηναίους. </p>
					          </div>
				        </div>
				        <div type="textpart" subtype="chapter" n="29">
					          <div type="textpart" subtype="section" n="1">
						            <p>μετὰ ταῦτα κυμαίνοντος ἤδη τοῦ Πελοποννησιακοῦ πολέμου, Κερκυραίοις
							πολεμουμένοις ὑπὸ Κορινθίων ἔπεισε τὸν δῆμον ἀποστεῖλαι βοήθειαν καὶ
							προσλαβεῖν ἐρρωμένην ναυτικῇ δυνάμει νῆσον, ὡς ὅσον οὐδέπω Πελοποννησίων
							ἐκπεπολεμωμένων πρὸς αὐτούς. </p>
					          </div>
					          <div type="textpart" subtype="section" n="2">
						            <p>ψηφισαμένου δὲ τοῦ δήμου τὴν βοήθειαν ἀπέστειλε δέκα ναῦς μόνας ἔχοντα
							Λακεδαιμόνιον, τὸν Κίμωνος υἱόν, οἷον ἐφυβρίζων· πολλὴ γὰρ ἦν εὔνοια καὶ
							φιλία τῷ Κίμωνος οἴκῳ πρὸς Λακεδαιμονίους. ὡς ἂν οὖν, εἰ μηδὲν ἔργον
							μέγα μηδʼ ἐκπρεπὲς ἐν τῇ στρατηγίᾳ τοῦ Λακεδαιμονίου γένοιτο,
							προσδιαβληθείη μᾶλλον εἰς τὸν λακωνισμόν, ὀλίγας αὐτῷ ναῦς ἔδωκε καὶ μὴ
							βουλόμενον ἐξέπεμψε. </p>
					          </div>
					          <div type="textpart" subtype="section" n="3">
						            <p>καὶ ὅλως διετέλει κολούων ὡς μηδὲ τοῖς ὀνόμασι γνησίους, ἀλλʼ ὀθνείους
							καὶ ξένους, ὅτι τῶν Κίμωνος υἱῶν τῷ μὲν ἦν Λακεδαιμόνιος ὄνομα, τῷ δὲ
							Θεσσαλός, τῷ δὲ Ἠλεῖος. ἐδόκουν δὲ πάντες ἐκ γυναικὸς Ἀρκαδικῆς
							γεγονέναι. </p>
						            <p>κακῶς οὖν ὁ Περικλῆς ἀκούων διὰ τὰς δέκα ταύτας τριήρεις, ὡς μικρὰν μὲν
							βοήθειαν τοῖς δεηθεῖσι, μεγάλην δὲ πρόφασιν τοῖς ἐγκαλοῦσι παρεσχηκώς,
							ἑτέρας αὖθις ἔστειλε πλείονας εἰς τὴν Κέρκυραν, αἳ μετὰ τὴν μάχην
							ἀφίκοντο. </p>
					          </div>
					          <div type="textpart" subtype="section" n="4">
						            <p>χαλεπαίνουσι δὲ τοῖς Κορινθίοις καὶ κατηγοροῦσι τῶν Ἀθηναίων ἐν
							Λακεδαίμονι προσεγένοντο Μεγαρεῖς, αἰτιώμενοι πάσης μὲν ἀγορᾶς, πάντων
							δὲ λιμένων, ὧν Ἀθηναῖοι κρατοῦσιν, εἴργεσθαι καὶ ἀπελαύνεσθαι παρὰ τὰ
							κοινὰ δίκαια καὶ τοὺς γεγενημένους ὅρκους τοῖς Ἕλλησιν· Αἰγινῆται δὲ
							κακοῦσθαι δοκοῦντες καὶ βίαια πάσχειν ἐποτνιῶντο κρύφα πρὸς τοὺς
							Λακεδαιμονίους, φανερῶς ἐγκαλεῖν τοῖς Ἀθηναίοις οὐ θαρροῦντες. ἐν δὲ
							τούτῳ καὶ Ποτίδαια, πόλις ὑπήκοος Ἀθηναίων, ἄποικος δὲ Κορινθίων,
							ἀποστᾶσα καὶ πολιορκουμένη μᾶλλον ἐπετάχυνε τὸν πόλεμον. </p>
					          </div>
					          <div type="textpart" subtype="section" n="5">
						            <p>οὐ μὴν ἀλλὰ πρεσβειῶν τε πεμπομένων Ἀθήναζε, καὶ τοῦ βασιλέως τῶν
							Λακεδαιμονίων Ἀρχιδάμου τὰ πολλὰ τῶν ἐγκλημάτων εἰς διαλύσεις ἄγοντος
							καὶ τοὺς συμμάχους πραΰνοντος, οὐκ ἂν δοκεῖ συμπεσεῖν ὑπό γε τῶν ἄλλων
							αἰτιῶν ὁ πόλεμος τοῖς Ἀθηναίοις, εἰ τὸ ψήφισμα καθελεῖν τὸ Μεγαρικὸν
							ἐπείσθησαν καὶ διαλλαγῆναι πρὸς αὐτούς. διὸ καὶ μάλιστα πρὸς τοῦτο
							Περικλῆς ἐναντιωθείς, καὶ παροξύνας τὸν δῆμον ἐμμεῖναι τῇ πρὸς τοὺς<note resp="ed" place="unspecified" anchored="true">
								                <foreign xml:lang="grc">πρὸς τοὺς</foreign> Fuhr and Blass, with F<hi rend="superscript">a</hi>S: <foreign xml:lang="grc">πρός</foreign>.</note> Μεγαρεῖς φιλονεικία, μόνος ἔσχε τοῦ πολέμου
							τὴν αἰτίαν. </p>
					          </div>
				        </div>
				        <div type="textpart" subtype="chapter" n="30">
					          <div type="textpart" subtype="section" n="1">
						            <p>λέγουσι δὲ πρεσβείας Ἀθήναζε περὶ τούτων ἐκ Λακεδαίμονος ἀφιγμένης, καὶ
							τοῦ Περικλέους νόμον τινὰ προβαλλομένου κωλύοντα καθελεῖν τὸ πινάκιον ἐν
							ᾧ τὸ ψήφισμα γεγραμμένον ἐτύγχανεν, εἰπεῖν Πολυάλκη τῶν πρέσβεων τινά·
							<q>σὺ δὲ μὴ καθέλῃς, ἀλλὰ στρέψον εἴσω τὸ πινάκιον· οὐ γὰρ ἔστι νόμος ὁ
							τοῦτο κωλύων.</q> κομψοῦ δὲ τοῦ λόγου φανέντος οὐδέν τι μᾶλλον ὁ Περικλῆς
							ἐνέδωκεν. </p>
					          </div>
					          <div type="textpart" subtype="section" n="2">
						            <p>ὑπῆν μὲν οὖν τις, ὡς ἔοικεν, αὐτῷ καὶ ἰδία πρὸς τοὺς Μεγαρεῖς ἀπέχθεια·
							κοινὴν δὲ καὶ φανερὰν ποιησάμενος αἰτίαν κατʼ αὐτῶν ἀποτέμνεσθαι τὴν
							ἱερὰν ὀργάδα, γράφει ψήφισμα κήρυκα πεμφθῆναι πρὸς αὐτοὺς καὶ πρὸς
							Λακεδαιμονίους τὸν αὐτὸν κατηγοροῦντα τῶν Μεγαρέων. </p>
					          </div>
					          <div type="textpart" subtype="section" n="3">
						            <p>τοῦτο μὲν οὖν τὸ ψήφισμα Περικλέους ἐστὶν εὐγνώμονος καὶ φιλανθρώπου
							δικαιολογίας ἐχόμενον· ἐπεὶ δʼ ὁ πεμφθεὶς κῆρυξ Ἀνθεμόκριτος αἰτίᾳ τῶν
							Μεγαρέων ἀποθανεῖν ἔδοξε, γράφει ψήφισμα κατʼ αὐτῶν Χαρῖνος, ἄσπονδον
							μὲν εἶναι καὶ ἀκήρυκτον ἔχθραν, ὃς δʼ ἂν ἐπιβῇ τῆς Ἀττικῆς Μεγαρέων
							θανάτῳ ζημιοῦσθαι, τοὺς δὲ στρατηγούς, ὅταν ὀμνύωσι τὸν πάτριον ὅρκον,
							ἐπομνύειν ὅτι καὶ δὶς ἀνὰ πᾶν ἔτος εἰς τὴν Μεγαρικὴν ἐμβαλοῦσι· ταφῆναι
							δʼ Ἀνθεμόκριτον παρὰ τὰς Θριασίας πύλας, αἳ νῦν Δίπυλον ὀνομάζονται.
						</p>
					          </div>
					          <div type="textpart" subtype="section" n="4">
						            <p>Μεγαρεῖς δὲ τὸν Ἀνθεμοκρίτου φόνον ἀπαρνούμενοι τὰς αἰτίας εἰς Ἀσπασίαν
							καὶ Περικλέα τρέπουσι, χρώμενοι τοῖς περιβοήτοις καὶ δημώδεσι τούτοις ἐκ
							τῶν Ἀχαρνέων στιχιδίοις·<cit>
								                <quote rend="blockquote" type="drama">
									                  <l met="dact">πόρνην δὲ Σιμαίθαν ἰόντες Μεγάραδε</l>
									                  <l>νεανίαι κλέπτουσι μεθυσοκότταβοι·</l>
									                  <l>κἆθʼ οἱ Μεγαρεῖς ὀδύναις πεφυσιγγωμένοι</l>
									                  <l>ἀντεξέκλεψαν Ἀσπασίας πόρνας δύο.</l>
								                </quote>
								                <bibl>Aristoph. Ach. 524-527</bibl>
							              </cit>
						            </p>
					          </div>
				        </div>
				        <div type="textpart" subtype="chapter" n="31">
					          <div type="textpart" subtype="section" n="1">
						            <p>τὴν μὲν οὖν ἀρχὴν ὅπως ἔσχεν οὐ ῥᾴδιον γνῶναι, τοῦ δὲ μὴ λυθῆναι τὸ
							ψήφισμα πάντες ὡσαύτως τὴν αἰτίαν ἐπιφέρουσι τῷ Περικλεῖ. πλὴν οἱ μὲν ἐκ
							φρονήματος μεγάλου μετὰ γνώμης κατὰ τὸ βέλτιστον ἀπισχυρίσασθαί φασιν
							αὐτόν, πεῖραν ἐνδόσεως τὸ πρόσταγμα καὶ τὴν συγχώρησιν ἐξομολόγησιν
							ἀσθενείας ἡγούμενον· οἱ δὲ μᾶλλον αὐθαδείᾳ τινὶ καὶ φιλονεικίᾳ πρὸς
							ἔνδειξιν ἰσχύος περιφρονῆσαι Λακεδαιμονίων. </p>
						            <p>ἡ δὲ χειρίστη μὲν αἰτία πασῶν, </p>
					          </div>
					          <div type="textpart" subtype="section" n="2">
						            <p>ἔχουσα δὲ πλείστους μάρτυρας, οὕτω πως λέγεται. Φειδίας ὁ πλάστης
							ἐργολάβος μὲν ἦν τοῦ ἀγάλματος, ὥσπερ εἴρηται, φίλος δὲ τῷ Περικλεῖ
							γενόμενος καὶ μέγιστον παρʼ αὐτῷ δυνηθεὶς τοὺς μὲν διʼ αὑτὸν ἔσχεν
							ἐχθροὺς φθονούμενος, οἱ δὲ τοῦ δήμου ποιούμενοι πεῖραν ἐν ἐκείνῳ, ποῖός
							τις ἔσοιτο τῷ Περικλεῖ<note resp="ed" place="unspecified" anchored="true">
								                <foreign xml:lang="grc">τῷ Περικλεῖ</foreign> Fuhr and Blass, with
									F<hi rend="superscript">a</hi>S: <foreign xml:lang="grc">Περικλεῖ</foreign>.</note> κριτής, Μένωνά τινα τῶν Φειδίου
							συνεργῶν πείσαντες ἱκέτην ἐν ἀγορᾷ καθίζουσιν, αἰτούμενον ἄδειαν ἐπὶ
							μηνύσει καὶ κατηγορίᾳ τοῦ Φειδίου. </p>
					          </div>
					          <div type="textpart" subtype="section" n="3">
						            <p>προσδεξαμένου δὲ τοῦ δήμου τὸν ἄνθρωπον καὶ γενομένης ἐν ἐκκλησίᾳ
							διώξεως, κλοπαὶ μὲν οὐκ ἠλέγχοντο· τὸ γὰρ χρυσίον οὕτως εὐθὺς ἐξ ἀρχῆς
							τῷ ἀγάλματι προσειργάσατο καὶ περιέθηκεν ὁ Φειδίας γνώμῃ τοῦ Περικλέους
							ὥστε πᾶν δυνατὸν εἶναι περιελοῦσιν ἀποδεῖξαι τὸν σταθμόν, ὃ καὶ τότε
							τοὺς κατηγόρους ἐκέλευσε ποιεῖν ὁ Περικλῆς. </p>
					          </div>
					          <div type="textpart" subtype="section" n="4">
						            <p>ἡ δὲ δόξα τῶν ἔργων ἐπίεζε φθόνῳ τὸν Φειδίαν, καὶ μάλισθʼ ὅτι τὴν πρὸς
							Ἀμαζόνας μάχην ἐν τῇ ἀσπίδι ποιῶν αὑτοῦ τινα μορφὴν ἐνετύπωσε πρεσβύτου
							φαλακροῦ πέτρον ἐπῃρμένου διʼ ἀμφοτέρων τῶν χειρῶν, καὶ τοῦ Περικλέους
							εἰκόνα παγκάλην ἐνέθηκε μαχομένου πρὸς Ἀμαζόνα. τὸ δὲ σχῆμα τῆς χειρός,
							ἀνατεινούσης δόρυ πρὸ τῆς ὄψεως τοῦ Περικλέους, πεποιημένον εὐμηχάνως
							οἷον ἐπικρύπτειν βούλεται τὴν ὁμοιότητα παραφαινομένην ἑκατέρωθεν. </p>
					          </div>
					          <div type="textpart" subtype="section" n="5">
						            <p>ὁ μὲν οὖν Φειδίας εἰς τὸ δεσμωτήριον ἀπαχθεὶς ἐτελεύτησε νοσήσας, ὡς δέ
							φασιν ἔνιοι, φαρμάκοις, ἐπὶ διαβολῇ τοῦ Περικλέους τῶν ἐχθρῶν
							παρασκευασάντων. τῷ δὲ μηνυτῇ Μένωνι γράψαντος Γλύκωνος ἀτέλειαν ὁ δῆμος
							ἔδωκε, καὶ προσέταξε τοῖς στρατηγοῖς ἐπιμελεῖσθαι τῆς ἀσφαλείας τοῦ
							ἀνθρώπου. </p>
					          </div>
				        </div>
				        <div type="textpart" subtype="chapter" n="32">
					          <div type="textpart" subtype="section" n="1">
						            <p>περὶ δὲ τοῦτον τὸν χρόνον Ἀσπασία δίκην ἔφευγεν ἀσεβείας, Ἑρμίππου τοῦ
							κωμῳδοποιοῦ διώκοντος καὶ προσκατηγοροῦντος ὡς Περικλεῖ γυναῖκας
							ἐλευθέρας εἰς τὸ αὐτὸ φοιτώσας ὑποδέχοιτο. καὶ ψήφισμα Διοπείθης ἔγραψεν
							εἰσαγγέλλεσθαι τοὺς τὰ θεῖα μὴ νομίζοντας ἢ λόγους περὶ τῶν μεταρσίων
							διδάσκοντας, ἀπερειδόμενος εἰς Περικλέα διʼ Ἀναξαγόρου τὴν ὑπόνοιαν.
						</p>
					          </div>
					          <div type="textpart" subtype="section" n="2">
						            <p>δεχομένου δὲ τοῦ δήμου καὶ προσιεμένου τὰς διαβολάς, οὕτως ἤδη ψήφισμα
							κυροῦται, Δρακοντίδου γράψαντος, ὅπως οἱ λόγοι τῶν χρημάτων ὑπὸ
							Περικλέους εἰς τοὺς Πρυτάνεις ἀποτεθεῖεν, οἱ δὲ δικασταὶ τὴν ψῆφον ἀπὸ
							τοῦ βωμοῦ φέροντες ἐν τῇ πόλει κρίνοιεν. Ἅγνων δὲ· τοῦτο μὲν ἀφεῖλε τοῦ
							ψηφίσματος, κρίνεσθαι δὲ τὴν δίκην ἔγραψεν ἐν δικασταῖς χιλίοις καὶ
							πεντακοσίοις, εἴτε κλοπῆς καὶ δώρων εἴτʼ ἀδικίου βούλοιτό τις ὀνομάζειν
							τὴν δίωξιν. </p>
					          </div>
					          <div type="textpart" subtype="section" n="3">
						            <p>ἀσπασίαν μὲν οὖν ἐξῃτήσατο, πολλὰ πάνυ παρὰ τὴν δίκην, ὡς Αἰσχίνης φησίν,
							ἀφεὶς ὑπὲρ αὐτῆς δάκρυα καὶ δεηθεὶς τῶν δικαστῶν· Ἀναξαγόραν δὲ φοβηθεὶς
							ἐξέπεμψεν ἐκ τῆς πόλεως. ὡς δὲ διὰ Φειδίου προσέπταισε τῷ δήμῳ, φοβηθεὶς
							τὸ δικαστήριον μέλλοντα τὸν πόλεμον καὶ ὑποτυφόμενον ἐξέκαυσεν, ἐλπίζων
							διασκεδάσειν τὰ ἐγκλήματα καὶ ταπεινώσειν τὸν φθόνον ἐν πράγμασι
							μεγάλοις καὶ κινδύνοις τῆς πόλεως ἐκείνῳ μόνῳ διὰ τὸ ἀξίωμα καὶ τὴν
							δύναμιν ἀναθείσης ἑαυτήν. αἱ μὲν οὖν αἰτίαι διʼ ἃς οὐκ εἴασεν ἐνδοῦναι
							Λακεδαιμονίοις τὸν δῆμον, αὗται λέγονται, τὸ δʼ ἀληθὲς ἄδηλον. </p>
					          </div>
				        </div>
				        <div type="textpart" subtype="chapter" n="33">
					          <div type="textpart" subtype="section" n="1">
						            <p>οἱ δὲ Λακεδαιμόνιοι γινώσκοντες ὡς ἐκείνου καταλυθέντος εἰς πάντα
							μαλακωτέροις χρήσονται τοῖς Ἀθηναίοις, ἐκέλευον αὐτοὺς τὸ ἄγος ἐλαύνειν
							τὸ Κυλώνειον,<note resp="ed" place="unspecified" anchored="true">
								                <foreign xml:lang="grc">ἐλαύνειν τὸ Κυλώνειον</foreign> Fuhr and
								Blass, with BCF<hi rend="superscript">a</hi>S: <foreign xml:lang="grc">ἐλαύνειν ᾦ</foreign>.</note> ᾧ τὸ μητρόθεν γένος τοῦ Περικλέους
							ἔνοχον ἦν, ὡς Θουκυδίδης ἱστόρηκεν.<note resp="ed" place="unspecified" anchored="true">
								                <foreign xml:lang="grc">ἱστόρηκεν</foreign> Fuhr and Blass, with
									BCF<hi rend="superscript">a</hi>S: <foreign xml:lang="grc">εἴρηκεν</foreign>.</note> ἡ δὲ πεῖρα περιέστη τοῖς πέμψασιν εἰς
							τοὐναντίον· ἀντὶ γὰρ ὑποψίας καὶ διαβολῆς ὁ Περικλῆς ἔτι μείζονα πίστιν
							ἔσχε καὶ τιμὴν παρὰ τοῖς πολίταις, ὡς μάλιστα μισούντων καὶ φοβουμένων
							ἐκεῖνον τῶν πολεμίων. </p>
					          </div>
					          <div type="textpart" subtype="section" n="2">
						            <p>διὸ καὶ πρὶν ἐμβαλεῖν εἰς τὴν Ἀττικὴν τὸν Ἀρχίδαμον ἔχοντα τοὺς
							Πελοποννησίους προεῖπε τοῖς Ἀθηναίοις, ἂν ἄρα τἆλλα δῃῶν ὁ Ἀρχίδαμος
							ἀπέχηται τῶν ἐκείνου διὰ τὴν ξενίαν τὴν οὖσαν αὐτοῖς, ἢ διαβολῆς τοῖς
							ἐχθροῖς ἐνδιδοὺς ἀφορμάς, ὅτι τῇ πόλει καὶ τὴν χώραν καὶ τὰς ἐπαύλεις
							ἐπιδίδωσιν. </p>
					          </div>
					          <div type="textpart" subtype="section" n="3">
						            <p>ἐμβάλλουσιν οὖν εἰς τὴν Ἀττικὴν στρατῷ μεγάλῳ Λακεδαιμόνιοι μετὰ τῶν
							συμμάχων, Ἀρχιδάμου τοῦ βασιλέως ἡγουμένου. καὶ δῃοῦντες τὴν χώραν
							προῆλθον εἰς Ἀχαρνὰς καὶ κατεστρατοπέδευσαν, ὡς τῶν Ἀθηναίων οὐκ
							ἀνεξομένων, ἀλλʼ ὑπʼ ὀργῆς καὶ φρονήματος διαμαχουμένων πρὸς αὐτούς.
						</p>
					          </div>
					          <div type="textpart" subtype="section" n="4">
						            <p>τῷ δὲ Περικλεῖ δεινὸν ἐφαίνετο πρὸς τοὺς ἑξακισμυρίους Πελοποννησίων καὶ
							Βοιωτῶν ὁπλίτας ʽ τοσοῦτοι γὰρ ἦσαν οἱ τὸ πρῶτον ἐμβαλόντεσ̓ ὑπὲρ αὐτῆς
							τῆς πόλεως μάχην συνάψαι· τοὺς δὲ βουλομένους μάχεσθαι καὶ δυσπαθοῦντας
							πρὸς τὰ γινόμενα κατεπράϋνε, λέγων ὡς δένδρα μὲν τμηθέντα καὶ κοπέντα
							φύεται ταχέως, ἀνδρῶν δὲ διαφθαρέντων αὖθις τυχεῖν οὐ ῥᾴδιόν ἐστι. </p>
					          </div>
					          <div type="textpart" subtype="section" n="5">
						            <p>τὸν δὲ δῆμον εἰς ἐκκλησίαν οὐ συνῆγε δεδιὼς βιασθῆναι παρὰ γνώμην, ἀλλʼ
							ὥσπερ νεὼς κυβερνήτης ἀνέμου κατιόντος ἐν πελάγει θέμενος εὖ πάντα καὶ
							κατατείνας τὰ ὅπλα χρῆται τῇ τέχνῃ, δάκρυα καὶ δεήσεις ἐπιβατῶν
							ναυτιώντων καὶ φοβουμένων ἐάσας, οὕτως ἐκεῖνος, τό τε ἄστυ συγκλείσας
							καὶ καταλαβὼν πάντα φυλακαῖς πρὸς ἀσφάλειαν, ἐχρῆτο τοῖς αὑτοῦ
							λογισμοῖς, βραχέα φροντίζων τῶν καταβοώντων καὶ δυσχεραινόντων. </p>
					          </div>
					          <div type="textpart" subtype="section" n="6">
						            <p>καίτοι πολλοὶ μὲν αὐτοῦ τῶν φίλων δεόμενοι προσέκειντο, πολλοὶ δὲ τῶν
							ἐχθρῶν ἀπειλοῦντες καὶ κατηγοροῦντες, χοροὶ<note resp="ed" place="unspecified" anchored="true">
								                <foreign xml:lang="grc">χοροὶ</foreign> Fuhr and Blass, with F<hi rend="superscript">a</hi>S: <foreign xml:lang="grc">πολλοί</foreign>.</note> δʼ ᾖδον ᾄσματα καὶ σκώμματα πρὸς
							αἰσχύνην, ἐφυβρίζοντες αὐτοῦ τὴν στρατηγίαν ὡς ἄνανδρον καὶ προϊεμένην
							τὰ πράγματα τοῖς πολεμίοις. ἐπεφύετο δὲ καὶ Κλέων ἤδη, διὰ τῆς πρὸς
							ἐκεῖνον ὀργῇς τῶν πολιτῶν πορευόμενος ἐπὶ τὴν δημαγωγίαν, </p>
					          </div>
					          <div type="textpart" subtype="section" n="7">
						            <p>ὡς τἀνάπαιστα ταῦτα δηλοῖ ποιήσαντος Ἑρμίππου· <cit>
								                <quote rend="blockquote">
									                  <l met="anapaestic">βασιλεῦ σατύρων, τί ποτʼ οὐκ ἐθέλεις</l>
									                  <l>δόρυ βαστάζειν, ἀλλὰ λόγους μὲν</l>
									                  <l>περὶ τοῦ πολέμου δεινοὺς παρέχεις,<note resp="ed" place="unspecified" anchored="true">
											                      <foreign xml:lang="grc">παρέχεις</foreign> Fuhr, with S:
												<foreign xml:lang="grc">παρέχη</foreign>.</note> ψυχὴ
										δὲ Τέλητος ὕπεστιν;<note resp="ed" place="unspecified" anchored="true">
											                      <foreign xml:lang="grc">ψυχὴ <gap reason="omitted"/> ὕπεστιν</foreign> Fuhr
											and Blass, after Emperius: <foreign xml:lang="grc">ψυχὴν
												<gap reason="omitted"/> ὑπέστης</foreign>.</note>
									                  </l>
									                  <l>κἀγχειριδίου δʼ ἀκόνῃ σκληρᾷ</l>
									                  <l>παραθηγομένης βρύχεις κοπίδος,<note resp="ed" place="unspecified"
											anchored="true">
											<foreign xml:lang="grc">κἀγχειριδίου <gap
												reason="omitted"/> κοπίδος</foreign> Coraës’
											restoration of these corrupt verses, adopted by
											Fuhr.</note> δηχθεὶς αἴθωνι Κλέωνι.</l>
								                </quote>
								                <bibl>Hermippus, Fates (Moirai); Kock, Com. Att. Frag. i. pp. 236
									f.</bibl>
							              </cit>
						            </p>
					          </div>
				        </div>
				        <div type="textpart" subtype="chapter" n="34">
					          <div type="textpart" subtype="section" n="1">
						            <p>πλὴν ὑπʼ οὐδενὸς ἐκινήθη τῶν τοιούτων ὁ Περικλῆς, ἀλλὰ πρᾴως καὶ σιωπῇ
							τὴν ἀδοξίαν καὶ τὴν ἀπέχθειαν ὑφιστάμενος, καὶ νεῶν ἑκατὸν ἐπὶ τὴν
							Πελοπόννησον στόλον ἐκπέμπῶν αὐτὸς οὐ συνεξέπλευσεν, ἀλλʼ ἔμεινεν
							οἰκουρῶν καὶ διὰ χειρὸς ἔχων τὴν πόλιν, ἕως ἀπηλλάγησαν οἱ
							Πελοποννήσιοι. θεραπεύων δὲ τοὺς πολλοὺς ὅμως ἀσχάλλοντας ἐπὶ τῷ πολέμῳ,
							διανομαῖς τε χρημάτων ἀνελάμβανε καὶ κληρουχίας ἔγραφεν· Αἰγινήτας γὰρ
							ἐξελάσας ἅπαντας διένειμε τὴν νῆσον Ἀθηναίων τοῖς λαχοῦσιν. ἦν δέ τις
							παρηγορία καὶ ἀφʼ ὧν ἔπασχον οἱ πολέμιοι. </p>
					          </div>
					          <div type="textpart" subtype="section" n="2">
						            <p>καὶ γὰρ οἱ περιπλέοντες τὴν Πελοπόννησον χώραν τε πολλὴν κώμας τε καὶ
							πόλεις μικρὰς διεπόρθησαν, καὶ κατὰ γῆν αὐτὸς ἐμβαλὼν εἰς τὴν Μεγαρικὴν
							ἔφθειρε πᾶσαν. ᾗ καὶ δῆλον ἦν ὅτι πολλὰ μὲν δρῶντες κατὰ γῆν κακὰ<note resp="ed" place="unspecified" anchored="true">
								                <foreign xml:lang="grc">κατὰ γῆν κακὰ</foreign> Fuhr and Blass, with
									F<hi rend="superscript">a</hi>S: <foreign xml:lang="grc">κακά</foreign>.</note> τοὺς Ἀθηναίους, πολλὰ δὲ πάσχοντες ὑπʼ
							ἐκείνων ἐκ θαλάττης, οὐκ ἂν εἰς μῆκος πολέμου τοσοῦτον προὔβησαν, ἀλλὰ
							ταχέως ἀπεῖπον, ὥσπερ ἐξ ἀρχῆς ὁ Περικλῆς προηγόρευσεν, εἰ μή τι
							δαιμόνιον ὑπηναντιώθη τοῖς ἀνθρωπίνοις λογισμοῖς. </p>
					          </div>
					          <div type="textpart" subtype="section" n="3">
						            <p>νῦν δὲ πρῶτον μὲν ἡ λοιμώδης ἐνέπεσε φθορὰ καὶ κατενεμήθη τὴν ἀκμάζουσαν
							ἡλικίαν καὶ δύναμιν· ὑφʼ ἧς καὶ τὰ σώματα κακούμενοι καὶ τὰς ψυχὰς
							παντάπασιν ἠγριώθησαν πρὸς τὸν Περικλέα, καὶ καθάπερ ἰατρὸν ἢ πατέρα τῇ
							νόσῳ παραφρονήσαντες ἀδικεῖν ἐπεχείρησαν, ἀναπεισθέντες ὑπὸ τῶν ἐχθρῶν
							ὡς τὴν μὲν νόσον ἡ τοῦ χωριτικοῦ πλήθους εἰς τὸ ἄστυ συμφόρησις
								ἀπεργάζεται,<note resp="ed" place="unspecified" anchored="true">
								                <foreign xml:lang="grc">ἀπεργάζεται</foreign> Fuhr and Blass, with
									F<hi rend="superscript">a</hi>S: <foreign xml:lang="grc">ἐργάζεται</foreign>.</note>
						            </p>
					          </div>
					          <div type="textpart" subtype="section" n="4">
						            <p>θέρους ὥρᾳ πολλῶν ὁμοῦ χύδην ἐν οἰκήμασι μικροῖς καὶ σκηνώμασι πνιγηροῖς
							ἠναγκασμένων διαιτᾶσθαι δίαιταν οἰκουρὸν καὶ ἀργὴν ἀντὶ καθαρᾶς καὶ
							ἀναπεπταμένης τῆς πρότερον, τούτου δʼ αἴτιος ὁ τῷ πολέμῳ τὸν ἀπὸ τῆς
							χώρας ὄχλον εἰς τὰ τείχη καταχεάμενος καὶ πρὸς οὐδὲν ἀνθρώποις τοσούτοις
							χρώμενος, ἀλλʼ ἐῶν ὥσπερ βοσκήματα καθειργμένους ἀναπίμπλασθαι φθορᾶς
							ἀπʼ ἀλλήλων, καὶ μηδεμίαν μεταβολὴν μηδʼ ἀναψυχὴν ἐκπορίζων. </p>
					          </div>
				        </div>
				        <div type="textpart" subtype="chapter" n="35">
					          <div type="textpart" subtype="section" n="1">
						            <p>ταῦτα βουλόμενος ἰᾶσθαι καί τι παραλυπεῖν τοὺς πολεμίους, ἑκατὸν καὶ
							πεντήκοντα ναῦς ἐπλήρου, καὶ πολλοὺς καὶ ἀγαθοὺς ὁπλίτας καὶ ἱππέας
							ἀναβιβασάμενος ἔμελλεν ἀνάγεσθαι, μεγάλην ἐλπίδα τοῖς πολίταις καὶ φόβον
							οὐκ ἐλάττω τοῖς πολεμίοις ἀπὸ τοσαύτης ἰσχύος παρασχών. ἤδη δὲ
							πεπληρωμένων τῶν νεῶν καὶ τοῦ Περικλέους ἀναβεβηκότος ἐπὶ τὴν ἑαυτοῦ
							τριήρη τὸν μὲν ἥλιον ἐκλιπεῖν συνέβη καὶ γενέσθαι σκότος, ἐκπλαγῆναι δὲ
							πάντας ὡς πρὸς μέγα σημεῖον. </p>
					          </div>
					          <div type="textpart" subtype="section" n="2">
						            <p>ὁρῶν οὖν ὁ Περικλῆς περίφοβον τὸν κυβερνήτην καὶ διηπορημένον, ἀνέσχε τὴν
							χλαμύδα πρὸ τῶν ὄψεων<note resp="ed" place="unspecified" anchored="true">
								                <foreign xml:lang="grc">τῶν ὄψεων</foreign> Fuhr and Blass, with F<hi rend="superscript">a</hi>S: <foreign xml:lang="grc">τῆς
									ὄψεως</foreign>.</note> αὐτοῦ, καὶ παρακαλύψας ἠρώτησε μή τι
							δεινὸν ἢ δεινοῦ τινος οἴεται σημεῖον· ὡς δʼ οὐκ ἔφη, <q>τί οὖν,</q> εἶπεν,
							<q>ἐκεῖνο τούτου διαφέρει, πλὴν ὅτι μεῖζόν τι τῆς χλαμύδος ἐστὶ τὸ
							πεποιηκὸς τὴν ἐπισκότησιν;</q> ταῦτα μὲν οὖν ἐν ταῖς σχολαῖς λέγεται τῶν
							φιλοσόφων. </p>
					          </div>
					          <div type="textpart" subtype="section" n="3">
						            <p>ἐκπλεύσας δʼ οὖν ὁ Περικλῆς οὔτʼ ἄλλο τι δοκεῖ τῆς παρασκευῆς ἄξιον
							δρᾶσαι, πολιορκήσας τε τὴν ἱερὰν Ἐπίδαυρον ἐλπίδα παρασχοῦσαν ὡς
							ἁλωσομένην ἀπέτυχε διὰ τὴν νόσον. ἐπιγενομένη γὰρ οὐκ αὐτοὺς μόνον, ἀλλὰ
							καὶ τοὺς ὁπωσοῦν τῇ στρατιᾷ συμμίξαντας προσδιέφθειρεν. ἐκ τούτου
							χαλεπῶς διακειμένους τοὺς Ἀθηναίους πρὸς αὐτὸν ἐπειρᾶτο παρηγορεῖν καὶ
							ἀναθαρρύνειν. </p>
					          </div>
					          <div type="textpart" subtype="section" n="4">
						            <p>οὐ μὴν παρέλυσε τὴν ὀργὴν οὐδὲ μετέπεισε πρότερον ἢ τὰς ψήφους λαβόντας
							ἐπʼ αὐτὸν εἰς τὰς χεῖρας καὶ γενομένους κυρίους ἀφελέσθαι τὴν στρατηγίαν
							καὶ ζημιῶσαι χρήμασιν, ὧν ἀριθμὸν οἱ τὸν ἐλάχιστον πεντεκαίδεκα τάλαντα,
							πεντήκοντα δʼ οἱ τὸν πλεῖστον γράφουσιν. ἐπεγράφη δὲ τῇ δίκῃ κατήγορος,
							ὡς μὲν Ἰδομενεὺς λέγει, Κλέων, ὡς δὲ Θεόφραστος, Σιμμίας· ὁ δὲ Ποντικὸς
							Ἡρακλείδης Λακρατίδαν εἴρηκε. </p>
					          </div>
				        </div>
				        <div type="textpart" subtype="chapter" n="36">
					          <div type="textpart" subtype="section" n="1">
						            <p>τὰ μὲν οὖν δημόσια ταχέως ἔμελλε παύσεσθαι,<note resp="ed" place="unspecified" anchored="true">
								                <foreign xml:lang="grc">παύσεσθαι</foreign> Fuhr and Blass, with F<hi rend="superscript">a</hi>S, and after Reiske: <foreign xml:lang="grc">παύεσθαι</foreign>.</note> καθάπερ κέντρον εἰς
							τοῦτον ἅμα πληγῇ τὸν θυμὸν ἀφεικότων τῶν πολλῶν· τὰ δʼ οἰκεῖα μοχθηρῶς
							εἶχεν αὐτῷ κατά τε τὸν λοιμὸν οὐκ ὀλίγους ἀποβαλόντι τῶν ἐπιτηδείων καὶ
							στάσει διατεταραγμένα<note resp="ed" place="unspecified" anchored="true">
								                <foreign xml:lang="grc">διατεταραγμένα</foreign> Fuhr and Blass, after
								Sauppe: <foreign xml:lang="grc">διατεταραγμένῳ</foreign>.</note>
							πόρρωθεν. ὁ γὰρ πρεσβύτατος αὐτοῦ τῶν γνησίων υἱῶν Ξάνθιππος φύσει τε
							δαπανηρὸς ὢν καὶ γυναικὶ νέᾳ καὶ πολυτελεῖ συνοικῶν, Τισάνδρου θυγατρὶ
							τοῦ Ἐπιλύκου, χαλεπῶς ἔφερε τὴν τοῦ πατρὸς ἀκρίβειαν γλίσχρα καὶ κατὰ
							μικρὸν αὐτῷ χορηγοῦντος. </p>
					          </div>
					          <div type="textpart" subtype="section" n="2">
						            <p>πέμψας οὖν πρός τινα τῶν φίλων ἔλαβεν ἀργύριον ὡς τοῦ Περικλέους
							κελεύσαντος. ἐκείνου δʼ ὕστερον ἀπαιτοῦντος, ὁ μὲν Περικλῆς καὶ δίκην
							αὐτῷ προσέλαχε, τὸ δὲ μειράκιον ὁ Ξάνθιππος ἐπὶ τούτῳ χαλεπῶς διατεθεὶς
							ἐλοιδόρει τὸν πατέρα, πρῶτον μὲν ἐκφέρων ἐπὶ γέλωτι τὰς οἴκοι διατριβὰς
							αὐτοῦ καὶ τοὺς λόγους οὓς ἐποιεῖτο<note resp="ed" place="unspecified" anchored="true">
								                <foreign xml:lang="grc">ἐποιεῖτο</foreign> Fuhr and Blass, with F<hi rend="superscript">a</hi>S, and after Sauppe: <foreign xml:lang="grc">ἐποίει</foreign>.</note> μετὰ τῶν σοφιστῶν. </p>
					          </div>
					          <div type="textpart" subtype="section" n="3">
						            <p>πεντάθλου γάρ τινος ἀκοντίῳ πατάξαντος Ἐπίτιμον τὸν Φαρσάλιον ἀκουσίως
							καὶ κατακτείναντος, ἡμέραν ὅλην ἀναλῶσαι μετὰ Πρωταγόρου διαποροῦντα
							πότερον τὸ ἀκόντιον ἢ τὸν βαλόντα μᾶλλον ἢ τοὺς ἀγωνοθέτας κατὰ τὸν
							ὀρθότατον λόγον αἰτίους χρὴ τοῦ πάθους ἡγεῖσθαι. πρὸς δὲ τούτοις καὶ τὴν
							περὶ τῆς γυναικὸς διαβολὴν ὑπὸ τοῦ Ξανθίππου φησὶν ὁ Στησίμβροτος εἰς
							τοὺς πολλοὺς διασπαρῆναι, καὶ ὅλως ἀνήκεστον ἄχρι τῆς τελευτῆς τῷ
							νεανίσκῳ πρὸς τὸν πατέρα παραμεῖναι τὴν διαφοράν· ἀπέθανε γὰρ ὁ
							Ξάνθιππος ἐν τῷ λοιμῷ νοσήσας. </p>
					          </div>
					          <div type="textpart" subtype="section" n="4">
						            <p>ἀπέβαλε δὲ καὶ τὴν ἀδελφὴν ὁ Περικλῆς τότε καὶ τῶν κηδεστῶν καὶ φίλων
							τοὺς πλείστους καὶ χρησιμωτάτους πρὸς τὴν πολιτείαν. οὐ μὴν ἀπεῖπεν οὐδὲ
							προὔδωκε τὸ φρόνημα καὶ τὸ μέγεθος τῆς ψυχῆς ὑπὸ τῶν συμφορῶν, ἀλλʼ οὐδὲ
							κλαίων οὐδὲ κηδεύων οὐδὲ πρὸς τάφῳ τινὸς ὤφθη τῶν ἀναγκαίων, πρίν γε δὴ
							καὶ τὸν περίλοιπον αὑτοῦ τῶν γνησίων υἱῶν<note resp="ed" place="unspecified" anchored="true">
								                <foreign xml:lang="grc">γνησίων υἱῶν</foreign> Fuhr and Blass, with
									F<hi rend="superscript">a</hi>S: <foreign xml:lang="grc">γνησίων</foreign>.</note> ἀποβαλεῖν Πάραλον. </p>
					          </div>
					          <div type="textpart" subtype="section" n="5">
						            <p>ἐπὶ τούτῳ δὲ καμφθεὶς ἐπειρᾶτο μὲν ἐγκαρτερεῖν τῷ ἤθει καὶ διαφυλάττειν
							τὸ μεγαλόψυχον, ἐπιφέρων δὲ τῷ νεκρῷ στέφανον ἡττήθη τοῦ πάθους πρὸς τὴν
							ὄψιν, ὥστε κλαυθμόν τε ῥῆξαι καὶ πλῆθος ἐκχέαι δακρύων, οὐδέποτε
							τοιοῦτον οὐδὲν ἐν τῷ λοιπῷ βίῳ πεποιηκώς. </p>
					          </div>
				        </div>
				        <div type="textpart" subtype="chapter" n="37">
					          <div type="textpart" subtype="section" n="1">
						            <p>τῆς δὲ πόλεως πειρωμένης τῶν ἄλλων στρατηγῶν εἰς τὸν πόλεμον καὶ ῥητόρων,
							ὡς δʼ οὐδεὶς βάρος ἔχων ἰσόρροπον οὐδʼ ἀξίωμα πρὸς τοσαύτην ἐχέγγυον
							ἡγεμονίαν ἐφαίνετο, ποθούσης ἐκεῖνον καὶ καλούσης ἐπὶ τὸ βῆμα καὶ τὸ
							στρατήγιον, ἀθυμῶν καὶ κείμενος οἴκοι διὰ τὸ πένθος ὑπʼ Ἀλκιβιάδου καὶ
							τῶν ἄλλων ἐπείσθη φίλων προελθεῖν. </p>
					          </div>
					          <div type="textpart" subtype="section" n="2">
						            <p>ἀπολογησαμένου δὲ τοῦ δήμου τὴν ἀγνωμοσύνην πρὸς αὐτόν, ὑποδεξάμενος
							αὖθις τὰ πράγματα καὶ στρατηγὸς αἱρεθεὶς ᾐτήσατο λυθῆναι τὸν περὶ τῶν
							νόθων νόμον, ὃν αὐτὸς εἰσενηνόχει πρότερον, ὡς μὴ παντάπασιν ἐρημίᾳ
							διαδοχῆς τὸν οἶκον ἐκλίποι τοὔνομα καὶ τὸ γένος. </p>
					          </div>
					          <div type="textpart" subtype="section" n="3">
						            <p>εἶχε δʼ οὕτω τὰ περὶ τὸν νόμον. ἀκμάζων ὁ Περικλῆς ἐν τῇ πολιτείᾳ πρὸ
							πάνυ πολλῶν χρόνων, καὶ παῖδας ἔχων, ὥσπερ εἴρηται, γνησίους, νόμον
							ἔγραψε μόνους Ἀθηναίους εἶναι τοὺς ἐκ δυεῖν Ἀθηναίων γεγονότας. ἐπεὶ δὲ
							τοῦ βασιλέως τῶν Αἰγυπτίων δωρεὰν τῷ δήμῳ πέμψαντος τετρακισμυρίους
							πυρῶν μεδίμνους ἔδει διανέμεσθαι τοὺς πολίτας, πολλαὶ μὲν ἀνεφύοντο
							δίκαι τοῖς νόθοις ἐκ τοῦ γράμματος ἐκείνου τέως διαλανθάνουσι καὶ
								παρορωμένοις,<note resp="ed" place="unspecified" anchored="true">
								                <foreign xml:lang="grc">διαλανθάνουσι, παρορωμένοις</foreign> Fuhr and
								Blass, after Sauppe: <foreign xml:lang="grc">διαλανθάνουσαι,
									παρορώμεναι</foreign> (referring to the prosecutions).</note>
							πολλοὶ δὲ καὶ συκοφαντήμασι περιέπιπτον. </p>
					          </div>
					          <div type="textpart" subtype="section" n="4">
						            <p>ἐπράθησαν δʼ οὖν<note resp="ed" place="unspecified" anchored="true">
								                <foreign xml:lang="grc">δʼ οὖν</foreign> Fuhr and Blass, with F<hi rend="superscript">a</hi>S: <foreign xml:lang="grc">οὖν</foreign>.</note> ἁλόντες ὀλίγῳ πεντακισχιλίων ἐλάττους, οἱ δὲ
							μείναντες ἐν τῇ πολιτείᾳ καὶ κριθέντες Ἀθηναῖοι μύριοι καὶ
							τετρακισχίλιοι καὶ τεσσαράκοντα τὸ πλῆθος ἐξητάσθησαν. </p>
					          </div>
					          <div type="textpart" subtype="section" n="5">
						            <p>ὄντος οὖν δεινοῦ τὸν κατὰ τοσούτων ἰσχύσαντα νόμον ὑπʼ αὐτοῦ πάλιν
							λυθῆναι τοῦ γράψαντος, ἡ παροῦσα δυστυχία τῷ Περικλεῖ περὶ τὸν οἶκον, ὡς
							δίκην τινὰ δεδωκότι τῆς ὑπεροψίας καὶ τῆς μεγαλαυχίας ἐκείνης, ἐπέκλασε
							τοὺς Ἀθηναίους, καὶ δόξαντες αὐτὸν νεμεσητά τε παθεῖν ἀνθρωπίνων<note resp="ed" place="unspecified" anchored="true">
								                <foreign xml:lang="grc">ἀνθρωπίνων</foreign> Fuhr and Blass, with F<hi rend="superscript">a</hi>S: <foreign xml:lang="grc">ἀνθρωπίνως</foreign>.</note> τε δεῖσθαι συνεχώρησαν
							ἀπογράψασθαι τὸν νόθον εἰς τοὺς φράτορας, ὄνομα θέμενον τὸ αὑτοῦ. καὶ
							τοῦτον μὲν ὕστερον ἐν Ἀργινούσαις καταναυμαχήσαντα Πελοποννησίους
							ἀπέκτεινεν ὁ δῆμος μετὰ τῶν συστρατήγων. </p>
					          </div>
				        </div>
				        <div type="textpart" subtype="chapter" n="38">
					          <div type="textpart" subtype="section" n="1">
						            <p>τότε δὲ τοῦ Περικλέους ἔοικεν ὁ λοιμὸς λαβέσθαι λαβὴν οὐκ ὀξεῖαν, ὥσπερ
							ἄλλων, οὐδὲ σύντονον, ἀλλὰ βληχρᾷ τινι νόσῳ καὶ μῆκος ἐν ποικίλαις
							ἐχούσῃ μεταβολαῖς διαχρωμένην τὸ σῶμα σχολαίως καὶ ὑπερείπουσαν τὸ
							φρόνημα τῆς ψυχῆς. </p>
					          </div>
					          <div type="textpart" subtype="section" n="2">
						            <p>ὁ γοῦν Θεόφραστος ἐν τοῖς Ἠθικοῖς διαπορήσας εἰ πρὸς τὰς τύχας τρέπεται
							τὰ ἤθη καὶ κινούμενα τοῖς τῶν σωμάτων πάθεσιν ἐξίσταται τῆς ἀρετῆς,
							ἱστόρηκεν ὅτι νοσῶν ὁ Περικλῆς ἐπισκοπουμένῳ τινὶ τῶν φίλων δείξειε
							περίαπτον ὑπὸ τῶν γυναικῶν τῷ τραχήλῳ περιηρτημένον, ὡς σφόδρα κακῶς
							ἔχων ὁπότε καὶ ταύτην ὑπομένοι τὴν ἀβελτερίαν. </p>
					          </div>
					          <div type="textpart" subtype="section" n="3">
						            <p>ἤδη δὲ πρὸς τῷ τελευτᾶν ὄντος αὐτοῦ,περικαθήμενοι τῶν πολιτῶν οἱ
							βέλτιστοι καὶ τῶν φίλων οἱ περιόντες λόγον ἐποιοῦντο τῆς ἀρετῆς καὶ τῆς
							δυνάμεως, ὅση γένοιτο, καὶ τὰς πράξεις ἀνεμετροῦντο καὶ τῶν τροπαίων τὸ
							πλῆθος· ἐννέα γὰρ ἦν ἃ στρατηγῶν καὶ νικῶν ἔστησεν ὑπὲρ τῆς πόλεως. </p>
					          </div>
					          <div type="textpart" subtype="section" n="4">
						            <p>ταῦτα, ὡς οὐκέτι συνιέντος, ἀλλὰ καθῃρημένου τὴν αἴσθησιν αὐτοῦ,
							διελέγοντο πρὸς ἀλλήλους· ὁ δὲ πᾶσιν ἐτύγχανε τὸν νοῦν προσεσχηκώς, καὶ
							φθεγξάμενος εἰς μέσον ἔφη θαυμάζειν ὅτι ταῦτα μὲν ἐπαινοῦσιν αὐτοῦ καὶ
							μνημονεύουσιν, ἃ καὶ πρὸς τύχην ἐστὶ κοινὰ καὶ γέγονεν ἤδη πολλοῖς
							στρατηγοῖς, τὸ δὲ κάλλιστον καὶ μέγιστον οὐ λέγουσιν. <q>οὐδεὶς γάρ,</q> ἔφη,
							<q>διʼ ἐμὲ τῶν ὄντων Ἀθηναίων μέλαν ἱμάτιον περιεβάλετο.</q> </p>
					          </div>
				        </div>
				        <div type="textpart" subtype="chapter" n="39">
					          <div type="textpart" subtype="section" n="1">
						            <p>θαυμαστὸς οὖν ὁ ἀνὴρ οὐ μόνον τῆς ἐπιεικείας καὶ πρᾳότητος, ἣν ἐν
							πράγμασι πολλοῖς καὶ μεγάλαις ἀπεχθείαις διετήρησεν, ἀλλὰ καὶ τοῦ
							φρονήματος, εἰ τῶν αὑτοῦ καλῶν ἡγεῖτο βέλτιστον εἶναι τὸ μήτε φθόνῳ μήτε
							θυμῷ χαρίσασθαι μηδὲν ἀπὸ τηλικαύτης δυνάμεως, μηδὲ χρήσασθαί τινι τῶν
							ἐχθρῶν ὡς ἀνηκέστῳ. </p>
					          </div>
					          <div type="textpart" subtype="section" n="2">
						            <p>καί μοι δοκεῖ τὴν μειρακιώδη καὶ σοβαρὰν ἐκείνην προσωνυμίαν ἓν τοῦτο
							ποιεῖν ἀνεπίφθονον καὶ πρέπουσαν, οὕτως εὐμενὲς ἦθος καὶ βίον ἐν ἐξουσίᾳ
							καθαρὸν καὶ ἀμίαντον Ὀλύμπιον προσαγορεύεσθαι, καθάπερ τὸ τῶν θεῶν γένος
							ἀξιοῦμεν αἴτιον μὲν ἀγαθῶν, ἀναίτιον δὲ κακῶν πεφυκὸς ἄρχειν καὶ
							βασιλεύειν τῶν ὄντων, οὐχ ὥσπερ οἱ ποιηταὶ συνταράττοντες ἡμᾶς
							ἀμαθεστάταις δόξαις ἁλίσκονται τοῖς αὑτῶν μυθεύμασι,<note resp="ed" place="unspecified" anchored="true">
								                <foreign xml:lang="grc">μυθεύμασι</foreign> Fuhr and Blass with S
									(<foreign xml:lang="grc">μηθεύμασι</foreign> F<hi rend="superscript">a</hi>): <foreign xml:lang="grc">ποιήμασι</foreign>.</note>
						            </p>
					          </div>
					          <div type="textpart" subtype="section" n="3">
						            <p>τὸν μὲν τόπον, ἐν ᾧ τοὺς θεοὺς κατοικεῖν λέγουσιν, ἀσφαλὲς ἕδος καὶ
							ἀσάλευτον καλοῦντες, οὐ πνεύμασιν, οὐ νέφεσι χρώμενον, ἀλλʼ αἴθρᾳ<note resp="ed" place="unspecified" anchored="true">
								                <foreign xml:lang="grc">αἴθρᾳ</foreign> Fuhr and Blass with F<hi rend="superscript">a</hi>S: <foreign xml:lang="grc">αἰθρίᾳ</foreign>.</note> μαλακῇ καὶ φωτὶ καθαρωτάτῳ<note resp="ed" place="unspecified" anchored="true">
								                <foreign xml:lang="grc">καθαρωτάτῳ</foreign> Fuhr and Blass with F<hi rend="superscript">a</hi>S: <foreign xml:lang="grc">καθαρῷ</foreign>.</note> τὸν ἅπαντα χρόνον ὁμαλῶς
							περιλαμπόμενον, ὡς τοιαύτης τινὸς<note resp="ed" place="unspecified" anchored="true">
								                <foreign xml:lang="grc">τοιαύτης τινὸς</foreign> Fuhr and Blass with
									F<hi rend="superscript">a</hi>S: <foreign xml:lang="grc">τοιαύτης</foreign>.</note> τῷ μακαρίῳ καὶ ἀθανάτῳ διαγωγῆς
							μάλιστα πρεπούσης, αὐτοὺς δὲ τοὺς θεοὺς ταραχῆς καὶ δυσμενείας καὶ ὀργῆς
							ἄλλων τε μεστοὺς παθῶν ἀποφαίνοντες οὐδʼ ἀνθρώποις νοῦν ἔχουσι
							προσηκόντων. ἀλλὰ ταῦτα μὲν ἴσως ἑτέρας δόξει πραγματείας εἶναι. </p>
					          </div>
					          <div type="textpart" subtype="section" n="4">
						            <p>τοῦ δὲ Περικλέους ταχεῖαν αἴσθησιν καὶ σαφῆ πόθον Ἀθηναίοις ἐνειργάζετο
							τὰ πράγματα. καὶ γὰρ οἱ ζῶντος βαρυνόμενοι τὴν δύναμιν ὡς ἀμαυροῦσαν
							αὐτούς, εὐθὺς ἐκ ποδῶν γενομένου πειρώμενοι ῥητόρων καὶ δημαγωγῶν ἑτέρων
							ἀνωμολογοῦντο μετριώτερον ἐν ὄγκῳ καὶ σεμνότερον ἐν </p>
					          </div>
					          <div type="textpart" subtype="section" n="5">
						            <p>πρᾳότητι μὴ φῦναι τρόπον· ἡ δʼ ἐπίφθονος ἰσχὺς ἐκείνη, μοναρχία λεγομένη
							καὶ τυραννὶς πρότερον, ἐφάνη τότε σωτήριον ἔρυμα τῆς πολιτείας γενομένη·
							τοσαύτη φθορὰ καὶ πλῆθος ἐπέκειτο κακίας τοῖς πράγμασιν, ἣν ἐκεῖνος
							ἀσθενῆ καὶ ταπεινὴν ποιῶν ἀπέκρυπτε καὶ κατεκώλυεν ἀνήκεστον ἐν
								ἐξουσίᾳ<note resp="ed" place="unspecified" anchored="true">
								                <foreign xml:lang="grc">ἐν ἐξουσίᾳ</foreign> Fuhr and Blass with F<hi rend="superscript">a</hi>SC: <foreign xml:lang="grc">ἐξουσίᾳ</foreign>.</note> γενέσθαι. </p>
					          </div>
				        </div>
			      </div>
		    </body>
	  </text>
</TEI>
