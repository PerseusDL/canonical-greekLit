<?xml version="1.0" encoding="UTF-8"?>
<?xml-model href="http://www.stoa.org/epidoc/schema/latest/tei-epidoc.rng" schematypens="http://relaxng.org/ns/structure/1.0"?>
<TEI xmlns="http://www.tei-c.org/ns/1.0">
	<teiHeader>

<fileDesc>

<titleStmt>
<title>Sophist</title>
<author>Plato</author>
	<editor>John Burnet</editor>
<sponsor>Perseus Project, Tufts University</sponsor>
<principal>Gregory Crane</principal>
<respStmt>
<resp>Prepared under the supervision of</resp>
<name>Lisa Cerrato</name>
<name>William Merrill</name>
<name>Elli Mylonas</name>
<name>David Smith</name>
</respStmt>
<funder n="org:AnnCPB">The Annenberg CPB/Project</funder>

</titleStmt>



	<publicationStmt>
		<publisher>Trustees of Tufts University</publisher>
		<pubPlace>Medford, MA</pubPlace>
		<authority>Perseus Project</authority>
		<date type="release">1996</date>
	</publicationStmt> 
	<notesStmt>
		<note anchored="true">Text was scanned at St. Olaf Spring, 1992.</note>
		<note>Perseus 2.0</note>
	</notesStmt>
<sourceDesc>
<biblStruct>
	<monogr>
		<author>Plato</author><title>Platonis Opera, ed. John Burnet</title>
	
		<imprint>
			<biblScope unit="volume">1</biblScope>
			<publisher>Oxford University Press</publisher>
			<date>1906</date></imprint>
	</monogr>
	<ref target="https://archive.org/details/operarecognovitb01platuoft">Internet Archive</ref>
</biblStruct>
</sourceDesc>


</fileDesc>

<encodingDesc>
	<refsDecl n="CTS">
		<cRefPattern matchPattern="(\w+)"
			replacementPattern="#xpath(/tei:TEI/tei:text/tei:body/tei:div/tei:div[@n='$1'])">           
			<p>This pointer pattern extracts section</p>
		</cRefPattern>
	</refsDecl>
<!--<refsDecl doctype="TEI.2">
<state unit="text"/> 
<state unit="section"/> 
</refsDecl>
<refsDecl doctype="TEI.2">
<state unit="text"/> 
<state unit="page"/> 
</refsDecl>-->
</encodingDesc>

<profileDesc>
<langUsage>
<language ident="grc">Greek</language>
<language ident="eng">English</language>
</langUsage>
	<particDesc>
		<person><persName>Θεόδωρος</persName></person>
		<person><persName>Σωκράτης</persName></person>
		<person><persName>Ἐλεάτης Ξένος</persName></person>
		<person><persName>Θεαίτητος</persName></person>

	</particDesc>
</profileDesc>
<revisionDesc>
	<change when="2017-04-06" who="Lisa Cerrato">EpiDoc and CTS conversion and other tagging cleanup</change>
	<change when="2014-07-01" who="Stella Dee">split composite text and converted to unicode</change>
	<change when="1992-07-01" who="DAS">Tagged in conformance with Prose.e dtd</change>
</revisionDesc>

</teiHeader>
	<text xml:lang="grc">
		<body>
			<div type="edition" n="urn:cts:greekLit:tlg0059.tlg007.perseus-grc2" xml:lang="grc">
<div type="textpart" subtype="section" resp="perseus" n="216">
<p><said who="#Θεόδωρος"><milestone n="216" unit="page"/><milestone unit="section" resp="Stephanus" n="216a"/> <label>ΘΕΟ.</label> κατὰ τὴν χθὲς ὁμολογίαν, ὦ Σώκρατες, ἥκομεν αὐτοί τε κοσμίως καὶ τόνδε τινὰ ξένον ἄγομεν, τὸ μὲν γένος ἐξ Ἐλέας, ἑταῖρον δὲ τῶν ἀμφὶ Παρμενίδην καὶ Ζήνωνα <del>ἑταίρων</del>, μάλα δὲ ἄνδρα φιλόσοφον.</said></p>

<p><said who="#Σωκράτης"><label>ΣΩ.</label> ἆρʼ οὖν, ὦ Θεόδωρε, οὐ ξένον ἀλλά τινα θεὸν ἄγων κατὰ τὸν Ὁμήρου λόγον λέληθας; ὅς φησιν ἄλλους
<milestone unit="section" resp="Stephanus" n="216b"/> τε θεοὺς τοῖς ἀνθρώποις ὁπόσοι μετέχουσιν αἰδοῦς δικαίας, καὶ δὴ καὶ τὸν ξένιον οὐχ ἥκιστα θεὸν συνοπαδὸν γιγνόμενον ὕβρεις τε καὶ εὐνομίας τῶν ἀνθρώπων καθορᾶν. τάχʼ οὖν ἂν καὶ σοί τις οὗτος τῶν κρειττόνων συνέποιτο, φαύλους ἡμᾶς ὄντας ἐν τοῖς λόγοις ἐποψόμενός τε καὶ ἐλέγξων, θεὸς ὤν τις ἐλεγκτικός.</said></p>

<p><said who="#Θεόδωρος"><label>ΘΕΟ.</label> οὐχ οὗτος ὁ τρόπος, ὦ Σώκρατες, τοῦ ξένου, ἀλλὰ μετριώτερος τῶν περὶ τὰς ἔριδας ἐσπουδακότων. καί μοι δοκεῖ θεὸς μὲν ἁνὴρ οὐδαμῶς εἶναι, θεῖος μήν· πάντας
    <milestone unit="section" resp="Stephanus" n="216c"/> γὰρ ἐγὼ τοὺς φιλοσόφους τοιούτους προσαγορεύω.</said></p>

<p><said who="#Σωκράτης"><label>ΣΩ.</label> καὶ καλῶς γε, ὦ φίλε. τοῦτο μέντοι κινδυνεύει τὸ γένος οὐ πολύ τι ῥᾷον ὡς ἔπος εἰπεῖν εἶναι διακρίνειν ἢ τὸ τοῦ θεοῦ· πάνυ γὰρ ἇνδρες οὗτοι παντοῖοι φανταζόμενοι διὰ τὴν τῶν ἄλλων ἄγνοιαν <quote>ἐπιστρωφῶσι πόληας</quote><bibl n="Hom. Od. 17.485">Hom. Od. 17.485-7</bibl>, οἱ μὴ πλαστῶς ἀλλʼ ὄντως φιλόσοφοι, καθορῶντες ὑψόθεν τὸν τῶν κάτω βίον, καὶ τοῖς μὲν δοκοῦσιν εἶναι τοῦ μηδενὸς <del>τίμιοι</del>, τοῖς δʼ ἄξιοι τοῦ παντός· καὶ τοτὲ μὲν πολιτικοὶ
<milestone unit="section" resp="Stephanus" n="216d"/> φαντάζονται, τοτὲ δὲ σοφισταί, τοτὲ δʼ ἔστιν οἷς δόξαν παράσχοιντʼ ἂν ὡς παντάπασιν ἔχοντες μανικῶς. τοῦ μέντοι ξένου ἡμῖν ἡδέως ἂν πυνθανοίμην, εἰ φίλον αὐτῷ, τί ταῦθʼ
<milestone n="217" unit="page"/> <milestone unit="section" resp="Stephanus" n="217a"/> οἱ περὶ τὸν ἐκεῖ τόπον ἡγοῦντο καὶ ὠνόμαζον.</said></p>
</div>

<div type="textpart" subtype="section" resp="perseus" n="217">
	<p><said who="#Θεόδωρος"><label>ΘΕΟ.</label> τὰ ποῖα δή;</said></p>

			<p><said who="#Σωκράτης"><label>ΣΩ.</label>"#Σωκράτης"><label>ΣΩ.</label> σοφιστήν, πολιτικόν, φιλόσοφον.</said></p>

<p><said who="#Θεόδωρος"><label>ΘΕΟ.</label> τί δὲ μάλιστα καὶ τὸ ποῖόν τι περὶ αὐτῶν διαπορηθεὶς ἐρέσθαι διενοήθης;</said></p>

<p><said who="#Σωκράτης"><label>ΣΩ.</label> τόδε· πότερον ἓν πάντα ταῦτα ἐνόμιζον ἢ δύο, ἢ καθάπερ τὰ ὀνόματα τρία, τρία καὶ τὰ γένη διαιρούμενοι καθʼ ἓν ὄνομα <del>γένος</del> ἑκάστῳ προσῆπτον;</said></p>

<p><said who="#Θεόδωρος"><label>ΘΕΟ.</label> ἀλλʼ οὐδείς, ὡς ἐγᾦμαι, φθόνος αὐτῷ διελθεῖν αὐτά· ἢ πῶς, ὦ ξένε, λέγωμεν;</said></p>
 
<p><said who="#Ξένος"><milestone unit="section" resp="Stephanus" n="217b"/><label>ΞΕ.</label>#Ξένος"><label>ΞΕ.</label> οὕτως, ὦ Θεόδωρε. φθόνος μὲν γὰρ οὐδεὶς οὐδὲ χαλεπὸν εἰπεῖν ὅτι γε τρίʼ ἡγοῦντο· καθʼ ἕκαστον μὴν διορίσασθαι σαφῶς τί ποτʼ ἔστιν, οὐ σμικρὸν οὐδὲ ῥᾴδιον ἔργον.</said></p>

<p><said who="#Θεόδωρος"><label>ΘΕΟ.</label> καὶ μὲν δὴ κατὰ τύχην γε, ὦ Σώκρατες, λόγων ἐπελάβου παραπλησίων ὧν καὶ πρὶν ἡμᾶς δεῦρʼ ἐλθεῖν διερωτῶντες αὐτὸν ἐτυγχάνομεν, ὁ δὲ ταὐτὰ ἅπερ πρὸς σὲ νῦν καὶ τότε ἐσκήπτετο πρὸς ἡμᾶς· ἐπεὶ διακηκοέναι γέ φησιν ἱκανῶς καὶ οὐκ ἀμνημονεῖν.</said></p>

<p><said who="#Σωκράτης"><milestone unit="section" resp="Stephanus" n="217c"/> <label>ΣΩ.</label> μὴ τοίνυν, ὦ ξένε, ἡμῶν τήν γε πρώτην αἰτησάντων χάριν ἀπαρνηθεὶς γένῃ, τοσόνδε δʼ ἡμῖν φράζε. πότερον εἴωθας ἥδιον αὐτὸς ἐπὶ σαυτοῦ μακρῷ λόγῳ διεξιέναι λέγων τοῦτο ὃ ἂν ἐνδείξασθαί τῳ βουληθῇς, ἢ διʼ ἐρωτήσεων, οἷόν ποτε καὶ Παρμενίδῃ χρωμένῳ καὶ διεξιόντι λόγους παγκάλους παρεγενόμην ἐγὼ νέος ὤν, ἐκείνου μάλα δὴ τότε ὄντος πρεσβύτου;</said></p>

<p><said who="#Ξένος"><milestone unit="section" resp="Stephanus" n="217d"/> <label>ΞΕ.</label> τῷ μέν, ὦ Σώκρατες, ἀλύπως τε καὶ εὐηνίως προσδιαλεγομένῳ ῥᾷον οὕτω, τὸ πρὸς ἄλλον· εἰ δὲ μή, τὸ καθʼ αὑτόν.</said></p>

<p><said who="#Σωκράτης"><label>ΣΩ.</label> ἔξεστι τοίνυν τῶν παρόντων ὃν ἂν βουληθῇς ἐκλέξασθαι, πάντες γὰρ ὑπακούσονταί σοι πρᾴως· συμβούλῳ μὴν ἐμοὶ χρώμενος τῶν νέων τινὰ αἱρήσῃ, Θεαίτητον τόνδε, ἢ καὶ τῶν ἄλλων εἴ τίς σοι κατὰ νοῦν.</said></p>

<p><said who="#Ξένος"><label>ΞΕ.</label> ὦ Σώκρατες, αἰδώς τίς μʼ ἔχει τὸ νῦν πρῶτον συγγενόμενον ὑμῖν μὴ κατὰ σμικρὸν ἔπος πρὸς ἔπος ποιεῖσθαι
<milestone unit="section" resp="Stephanus" n="217e"/> τὴν συνουσίαν, ἀλλʼ ἐκτείναντα ἀπομηκύνειν λόγον συχνὸν κατʼ ἐμαυτόν, εἴτε καὶ πρὸς ἕτερον, οἷον ἐπίδειξιν ποιούμενον· τῷ γὰρ ὄντι τὸ νῦν ῥηθὲν οὐχ ὅσον ὧδε ἐρωτηθὲν ἐλπίσειεν ἂν αὐτὸ εἶναί τις, ἀλλὰ τυγχάνει λόγου παμμήκους ὄν. τὸ δὲ αὖ σοὶ μὴ χαρίζεσθαι καὶ τοῖσδε, ἄλλως τε καὶ σοῦ λέξαντος ὡς εἶπες, ἄξενόν τι καταφαίνεταί μοι καὶ
<milestone n="218" unit="page"/> <milestone unit="section" resp="Stephanus" n="218a"/> ἄγριον. ἐπεὶ Θεαίτητόν γε τὸν προσδιαλεγόμενον εἶναι δέχομαι παντάπασιν ἐξ ὧν αὐτός τε πρότερον διείλεγμαι καὶ σὺ τὰ νῦν μοι διακελεύῃ.</said></p></div>

<div type="textpart" subtype="section" resp="perseus" n="218">
	<p><said who="#Θεαίτητος"><label>ΘΕΑΙ.</label> δρᾶ τοίνυν, ὦ ξένε, οὕτω καὶ καθάπερ εἶπε Σωκράτης πᾶσιν κεχαρισμένος ἔσῃ.</said></p>

<p><said who="#Ξένος"><label>ΞΕ.</label> κινδυνεύει πρὸς μὲν ταῦτα οὐδὲν ἔτι λεκτέον εἶναι, Θεαίτητε· πρὸς δὲ σὲ ἤδη τὸ μετὰ τοῦτο, ὡς ἔοικε, γίγνοιτο ἂν ὁ λόγος. ἂν δʼ ἄρα τι τῷ μήκει πονῶν ἄχθῃ, μὴ ἐμὲ αἰτιᾶσθαι τούτων, ἀλλὰ τούσδε τοὺς σοὺς ἑταίρους.</said></p>

<p><said who="#Θεαίτητος"><milestone unit="section" resp="Stephanus" n="218b"/> <label>ΘΕΑΙ.</label> ἀλλʼ οἶμαι μὲν δὴ νῦν οὕτως οὐκ ἀπερεῖν· ἂν δʼ ἄρα τι τοιοῦτον γίγνηται, καὶ τόνδε παραληψόμεθα Σωκράτη, τὸν Σωκράτους μὲν ὁμώνυμον, ἐμὸν δὲ ἡλικιώτην καὶ συγγυμναστήν, ᾧ συνδιαπονεῖν μετʼ ἐμοῦ τὰ πολλὰ οὐκ ἄηθες.</said></p>

<p><said who="#Ξένος"><label>ΞΕ.</label> εὖ λέγεις, καὶ ταῦτα μὲν ἰδίᾳ βουλεύσῃ προϊόντος τοῦ λόγου· κοινῇ δὲ μετʼ ἐμοῦ σοι συσκεπτέον ἀρχομένῳ πρῶτον, ὡς ἐμοὶ φαίνεται, νῦν ἀπὸ τοῦ σοφιστοῦ, ζητοῦντι
<milestone unit="section" resp="Stephanus" n="218c"/> καὶ ἐμφανίζοντι λόγῳ τί ποτʼ ἔστι. νῦν γὰρ δὴ σύ τε κἀγὼ τούτου πέρι τοὔνομα μόνον ἔχομεν κοινῇ, τὸ δὲ ἔργον ἐφʼ ᾧ καλοῦμεν ἑκάτερος τάχʼ ἂν ἰδίᾳ παρʼ ἡμῖν αὐτοῖς ἔχοιμεν· δεῖ δὲ ἀεὶ παντὸς πέρι τὸ πρᾶγμα αὐτὸ μᾶλλον διὰ λόγων ἢ τοὔνομα μόνον συνωμολογῆσθαι χωρὶς λόγου. τὸ δὲ φῦλον ὃ νῦν ἐπινοοῦμεν ζητεῖν οὐ πάντων ῥᾷστον συλλαβεῖν τί ποτʼ ἔστιν, ὁ σοφιστής· ὅσα δʼ αὖ τῶν μεγάλων δεῖ διαπονεῖσθαι καλῶς, περὶ τῶν τοιούτων δέδοκται πᾶσιν καὶ πάλαι
<milestone unit="section" resp="Stephanus" n="218d"/> τὸ πρότερον ἐν σμικροῖς καὶ ῥᾴοσιν αὐτὰ δεῖν μελετᾶν, πρὶν ἐν αὐτοῖς τοῖς μεγίστοις. νῦν οὖν, ὦ Θεαίτητε, ἔγωγε καὶ νῷν οὕτω συμβουλεύω, χαλεπὸν καὶ δυσθήρευτον ἡγησαμένοις εἶναι τὸ τοῦ σοφιστοῦ γένος πρότερον ἐν ἄλλῳ ῥᾴονι τὴν μέθοδον αὐτοῦ προμελετᾶν, εἰ μὴ σύ ποθεν εὐπετεστέραν ἔχεις εἰπεῖν ἄλλην ὁδόν.</said></p>

<p><said who="#Θεαίτητος"><label>ΘΕΑΙ.</label> ἀλλʼ οὐκ ἔχω.</said></p>

<p><said who="#Ξένος"><label>ΞΕ.</label> βούλει δῆτα περί τινος τῶν φαύλων μετιόντες πειραθῶμεν παράδειγμα αὐτὸ θέσθαι τοῦ μείζονος;</said></p>
			

<p><said who="#Θεαίτητος"><milestone unit="section" resp="Stephanus" n="218e"/> <label>ΘΕΑΙ.</label> ναί.</said></p>

<p><said who="#Ξένος"><label>ΞΕ.</label> τί δῆτα προταξαίμεθʼ ἂν εὔγνωστον μὲν καὶ σμικρόν, λόγον δὲ μηδενὸς ἐλάττονα ἔχον τῶν μειζόνων; οἷον ἀσπαλιευτής· ἆρʼ οὐ πᾶσί τε γνώριμον καὶ σπουδῆς οὐ πάνυ τι πολλῆς τινος ἐπάξιον;</said></p></div>

<div type="textpart" subtype="section" resp="perseus" n="219">
<p><said who="#Θεαίτητος"><label>ΘΕΑΙ.</label> οὕτως.</said></p>
 
<p><said who="#Ξένος"><milestone n="219" unit="page"/><milestone unit="section" resp="Stephanus" n="219a"/> <label>ΞΕ.</label> μέθοδον μὴν αὐτὸν ἐλπίζω καὶ λόγον οὐκ ἀνεπιτήδειον ἡμῖν ἔχειν πρὸς ὃ βουλόμεθα.</said></p>

<p><said who="#Θεαίτητος"><label>ΘΕΑΙ.</label> καλῶς ἂν ἔχοι.</said></p>

<p><said who="#Ξένος"><label>ΞΕ.</label> φέρε δή, τῇδε ἀρχώμεθα αὐτοῦ. καί μοι λέγε· πότερον ὡς τεχνίτην αὐτὸν ἤ τινα ἄτεχνον, ἄλλην δὲ δύναμιν ἔχοντα θήσομεν;</said></p>

<p><said who="#Θεαίτητος"><label>ΘΕΑΙ.</label> ἥκιστά γε ἄτεχνον.</said></p>

<p><said who="#Ξένος"><label>ΞΕ.</label> ἀλλὰ μὴν τῶν γε τεχνῶν πασῶν σχεδὸν εἴδη δύο.</said></p>

<p><said who="#Θεαίτητος"><label>ΘΕΑΙ.</label> πῶς;</said></p>

<p><said who="#Ξένος"><label>ΞΕ.</label> γεωργία μὲν καὶ ὅση περὶ τὸ θνητὸν πᾶν σῶμα θεραπεία, τό τε αὖ περὶ τὸ σύνθετον καὶ πλαστόν, ὃ δὴ
<milestone unit="section" resp="Stephanus" n="219b"/> σκεῦος ὠνομάκαμεν, ἥ τε μιμητική, σύμπαντα ταῦτα δικαιότατʼ ἂν ἑνὶ προσαγορεύοιτʼ ἂν ὀνόματι.</said></p>

<p><said who="#Θεαίτητος"><label>ΘΕΑΙ.</label> πῶς καὶ τίνι;</said></p>

<p><said who="#Ξένος"><label>ΞΕ.</label> πᾶν ὅπερ ἂν μὴ πρότερόν τις ὂν ὕστερον εἰς οὐσίαν ἄγῃ, τὸν μὲν ἄγοντα ποιεῖν, τὸ δὲ ἀγόμενον ποιεῖσθαί πού φαμεν.</said></p>

<p><said who="#Θεαίτητος"><label>ΘΕΑΙ.</label> ὀρθῶς.</said></p>

<p><said who="#Ξένος"><label>ΞΕ.</label> τὰ δέ γε νυνδὴ <add>ἃ</add> διήλθομεν ἅπαντα εἶχεν εἰς τοῦτο τὴν αὑτῶν δύναμιν.</said></p>

<p><said who="#Θεαίτητος"><label>ΘΕΑΙ.</label> εἶχε γὰρ οὖν.</said></p>

<p><said who="#Ξένος"><label>ΞΕ.</label> ποιητικὴν τοίνυν αὐτὰ συγκεφαλαιωσάμενοι προσείπωμεν.</said></p>

<p><said who="#Θεαίτητος"><milestone unit="section" resp="Stephanus" n="219c"/> <label>ΘΕΑΙ.</label> ἔστω.</said></p>

<p><said who="#Ξένος"><label>ΞΕ.</label> τὸ δὴ μαθηματικὸν αὖ μετὰ τοῦτο εἶδος ὅλον καὶ τὸ τῆς γνωρίσεως τό τε χρηματιστικὸν καὶ ἀγωνιστικὸν καὶ θηρευτικόν, ἐπειδὴ δημιουργεῖ μὲν οὐδὲν τούτων, τὰ δὲ ὄντα καὶ γεγονότα τὰ μὲν χειροῦται λόγοις καὶ πράξεσι, τὰ δὲ τοῖς χειρουμένοις οὐκ ἐπιτρέπει, μάλιστʼ ἄν που διὰ ταῦτα συνάπαντα τὰ μέρη τέχνη τις κτητικὴ λεχθεῖσα ἂν διαπρέψειεν.</said></p>

<p><said who="#Θεαίτητος"><label>ΘΕΑΙ.</label> ναί· πρέποι γὰρ ἄν.</said></p>

<p><said who="#Ξένος"><milestone unit="section" resp="Stephanus" n="219d"/> <label>ΞΕ.</label> κτητικῆς δὴ καὶ ποιητικῆς συμπασῶν οὐσῶν τῶν τεχνῶν ἐν ποτέρᾳ τὴν ἀσπαλιευτικήν, ὦ Θεαίτητε, τιθῶμεν;</said></p>

<p><said who="#Θεαίτητος"><label>ΘΕΑΙ.</label> ἐν κτητικῇ που δῆλον.</said></p>

<p><said who="#Ξένος"><label>ΞΕ.</label> κτητικῆς δὲ ἆρʼ οὐ δύο εἴδη; τὸ μὲν ἑκόντων πρὸς ἑκόντας μεταβλητικὸν ὂν διά τε δωρεῶν καὶ μισθώσεων καὶ ἀγοράσεων, τὸ δὲ λοιπόν, ἢ κατʼ ἔργα ἢ κατὰ λόγους χειρούμενον σύμπαν, χειρωτικὸν ἂν εἴη;</said></p>

<p><said who="#Θεαίτητος"><label>ΘΕΑΙ.</label> φαίνεται γοῦν ἐκ τῶν εἰρημένων.</said></p>

<p><said who="#Ξένος"><label>ΞΕ.</label> τί δέ; τὴν χειρωτικὴν ἆρʼ οὐ διχῇ τμητέον;</said></p>

<p><said who="#Θεαίτητος"><label>ΘΕΑΙ.</label> πῇ;</said></p>

<p><said who="#Ξένος"><milestone unit="section" resp="Stephanus" n="219e"/> <label>ΞΕ.</label> τὸ μὲν ἀναφανδὸν ὅλον ἀγωνιστικὸν θέντας, τὸ δὲ κρυφαῖον αὐτῆς πᾶν θηρευτικόν.</said></p>

<p><said who="#Θεαίτητος"><label>ΘΕΑΙ.</label> ναί.</said></p>

<p><said who="#Ξένος"><label>ΞΕ.</label> τὴν δέ γε μὴν θηρευτικὴν ἄλογον τὸ μὴ οὐ τέμνειν διχῇ.</said></p>

<p><said who="#Θεαίτητος"><label>ΘΕΑΙ.</label> λέγε ὅπῃ.</said></p>

<p><said who="#Ξένος"><label>ΞΕ.</label> τὸ μὲν ἀψύχου γένους διελομένους, τὸ δʼ ἐμψύχου.</said></p>

<p><said who="#Θεαίτητος"><label>ΘΕΑΙ.</label> τί μήν; εἴπερ ἔστον γε ἄμφω.</said></p></div>
			
<div type="textpart" subtype="section" resp="perseus" n="220">
	 
<p><said who="#Ξένος"><milestone n="220" unit="page"/><milestone unit="section" resp="Stephanus" n="220a"/><label>ΞΕ.</label> πῶς δὲ οὐκ ἔστον; καὶ δεῖ γε ἡμᾶς τὸ μὲν τῶν ἀψύχων, ἀνώνυμον ὂν πλὴν κατʼ ἔνια τῆς κολυμβητικῆς ἄττα μέρη καὶ τοιαῦτʼ ἄλλα βραχέα, χαίρειν ἐᾶσαι, τὸ δέ, τῶν ἐμψύχων ζῴων οὖσαν θήραν, προσειπεῖν ζῳοθηρικήν.</said></p>

<p><said who="#Θεαίτητος"><label>ΘΕΑΙ.</label> ἔστω.</said></p>

<p><said who="#Ξένος"><label>ΞΕ.</label> ζῳοθηρικῆς δὲ ἆρʼ οὐ διπλοῦν εἶδος ἂν λέγοιτο ἐν δίκῃ, τὸ μὲν πεζοῦ γένους, πολλοῖς εἴδεσι καὶ ὀνόμασι διῃρημένον, πεζοθηρικόν, τὸ δʼ ἕτερον νευστικοῦ ζῴου πᾶν ἐνυγροθηρικόν;</said></p>

<p><said who="#Θεαίτητος"><label>ΘΕΑΙ.</label> πάνυ γε.</said></p>

<p><said who="#Ξένος"><milestone unit="section" resp="Stephanus" n="220b"/> <label>ΞΕ.</label> νευστικοῦ μὴν τὸ μὲν πτηνὸν φῦλον ὁρῶμεν, τὸ δὲ ἔνυδρον;</said></p>

<p><said who="#Θεαίτητος"><label>ΘΕΑΙ.</label> πῶς δʼ οὔ;</said></p>

<p><said who="#Ξένος"><label>ΞΕ.</label> καὶ τοῦ πτηνοῦ μὴν γένους πᾶσα ἡμῖν ἡ θήρα λέγεταί πού τις ὀρνιθευτική.</said></p>

<p><said who="#Θεαίτητος"><label>ΘΕΑΙ.</label> λέγεται γὰρ οὖν.</said></p>

<p><said who="#Ξένος"><label>ΞΕ.</label> τοῦ δὲ ἐνύδρου σχεδὸν τὸ σύνολον ἁλιευτική.</said></p>

<p><said who="#Θεαίτητος"><label>ΘΕΑΙ.</label> ναί.</said></p>

<p><said who="#Ξένος"><label>ΞΕ.</label> τί δέ; ταύτην αὖ τὴν θήραν ἆρʼ οὐκ ἂν κατὰ μέγιστα μέρη δύο διέλοιμεν;</said></p>

<p><said who="#Θεαίτητος"><label>ΘΕΑΙ.</label> κατὰ ποῖα;</said></p>

<p><said who="#Ξένος"><label>ΞΕ.</label> καθʼ ἃ τὸ μὲν ἕρκεσιν αὐτόθεν ποιεῖται τὴν θήραν, τὸ δὲ πληγῇ.</said></p>

<p><said who="#Θεαίτητος"><label>ΘΕΑΙ.</label> πῶς λέγεις, καὶ πῇ διαιρούμενος ἑκάτερον;</said></p>

<p><said who="#Ξένος"><milestone unit="section" resp="Stephanus" n="220c"/> <label>ΞΕ.</label> τὸ μέν, ὅτι πᾶν ὅσον ἂν ἕνεκα κωλύσεως εἴργῃ τι περιέχον, ἕρκος εἰκὸς ὀνομάζειν.</said></p>

<p><said who="#Θεαίτητος"><label>ΘΕΑΙ.</label> πάνυ μὲν οὖν.</said></p>

<p><said who="#Ξένος"><label>ΞΕ.</label> κύρτους δὴ καὶ δίκτυα καὶ βρόχους καὶ πόρκους καὶ τὰ τοιαῦτα μῶν ἄλλο τι πλὴν ἕρκη χρὴ προσαγορεύειν;</said></p>

<p><said who="#Θεαίτητος"><label>ΘΕΑΙ.</label> οὐδέν.</said></p>

<p><said who="#Ξένος"><label>ΞΕ.</label> τοῦτο μὲν ἄρα ἑρκοθηρικὸν τῆς ἄγρας τὸ μέρος φήσομεν ἤ τι τοιοῦτον.</said></p>

<p><said who="#Θεαίτητος"><label>ΘΕΑΙ.</label> ναί.</said></p>

<p><said who="#Ξένος"><label>ΞΕ.</label> τὸ δὲ ἀγκίστροις καὶ τριόδουσι πληγῇ γιγνόμενον
<milestone unit="section" resp="Stephanus" n="220d"/> ἕτερον μὲν ἐκείνου, πληκτικὴν δέ τινα θήραν ἡμᾶς προσειπεῖν ἑνὶ λόγῳ νῦν χρεών· ἢ τί τις ἄν, ὦ Θεαίτητε, εἴποι κάλλιον;</said></p>

<p><said who="#Θεαίτητος"><label>ΘΕΑΙ.</label> ἀμελῶμεν τοῦ ὀνόματος· ἀρκεῖ γὰρ καὶ τοῦτο.</said></p>

<p><said who="#Ξένος"><label>ΞΕ.</label> τῆς τοίνυν πληκτικῆς τὸ μὲν νυκτερινὸν οἶμαι πρὸς πυρὸς φῶς γιγνόμενον ὑπʼ αὐτῶν τῶν περὶ τὴν θήραν πυρευτικὴν ῥηθῆναι συμβέβηκεν.</said></p>

<p><said who="#Θεαίτητος"><label>ΘΕΑΙ.</label> πάνυ γε.</said></p>

<p><said who="#Ξένος"><label>ΞΕ.</label> τὸ δέ γε μεθημερινόν, ὡς ἐχόντων ἐν ἄκροις ἄγκιστρα καὶ τῶν τριοδόντων, πᾶν ἀγκιστρευτικόν.</said></p>

<p><said who="#Θεαίτητος"><milestone unit="section" resp="Stephanus" n="220e"/> <label>ΘΕΑΙ.</label> λέγεται γὰρ οὖν.</said></p>

<p><said who="#Ξένος"><label>ΞΕ.</label> τοῦ τοίνυν ἀγκιστρευτικοῦ τῆς πληκτικῆς τὸ μὲν ἄνωθεν εἰς τὸ κάτω γιγνόμενον διὰ τὸ τοῖς τριόδουσιν οὕτω μάλιστα χρῆσθαι τριοδοντία τις οἶμαι κέκληται.</said></p>

<p><said who="#Θεαίτητος"><label>ΘΕΑΙ.</label> φασὶ γοῦν τινές.</said></p>

<p><said who="#Ξένος"><label>ΞΕ.</label> τὸ δέ γε λοιπόν ἐστιν ἓν ἔτι μόνον ὡς εἰπεῖν εἶδος.</said></p>

<p><said who="#Θεαίτητος"><label>ΘΕΑΙ.</label> τὸ ποῖον;</said></p></div>

<div type="textpart" subtype="section" resp="perseus" n="221">
	<p><said who="#Ξένος"><label>ΞΕ.</label> τὸ τῆς ἐναντίας ταύτῃ πληγῆς, ἀγκίστρῳ τε γιγνόμενον καὶ τῶν ἰχθύων οὐχ ᾗ τις ἂν τύχῃ τοῦ σώματος, ὥσπερ
<milestone n="221" unit="page"/> <milestone unit="section" resp="Stephanus" n="221a"/> τοῖς τριόδουσιν, ἀλλὰ περὶ τὴν κεφαλὴν καὶ τὸ στόμα τοῦ θηρευθέντος ἑκάστοτε, καὶ κάτωθεν εἰς τοὐναντίον ἄνω ῥάβδοις καὶ καλάμοις ἀνασπώμενον· οὗ τί φήσομεν, ὦ Θεαίτητε, δεῖν τοὔνομα λέγεσθαι;</said></p>

<p><said who="#Θεαίτητος"><label>ΘΕΑΙ.</label> δοκῶ μέν, ὅπερ ἄρτι προυθέμεθα δεῖν ἐξευρεῖν, τοῦτʼ αὐτὸ νῦν ἀποτετελέσθαι.</said></p>

<p><said who="#Ξένος"><label>ΞΕ.</label> νῦν ἄρα τῆς ἀσπαλιευτικῆς πέρι σύ τε κἀγὼ
<milestone unit="section" resp="Stephanus" n="221b"/> συνωμολογήκαμεν οὐ μόνον τοὔνομα, ἀλλὰ καὶ τὸν λόγον περὶ αὐτὸ τοὖργον εἰλήφαμεν ἱκανῶς. συμπάσης γὰρ τέχνης τὸ μὲν ἥμισυ μέρος κτητικὸν ἦν, κτητικοῦ δὲ χειρωτικόν, χειρωτικοῦ δὲ θηρευτικόν, τοῦ δὲ θηρευτικοῦ ζῳοθηρικόν, ζῳοθηρικοῦ δὲ ἐνυγροθηρικόν, ἐνυγροθηρικοῦ δὲ τὸ κάτωθεν τμῆμα ὅλον ἁλιευτικόν, ἁλιευτικῆς δὲ πληκτικόν, πληκτικῆς δὲ ἀγκιστρευτικόν· τούτου δὲ τὸ περὶ τὴν κάτωθεν
<milestone unit="section" resp="Stephanus" n="221c"/> ἄνω πληγὴν ἀνασπωμένην, ἀπʼ αὐτῆς τῆς πράξεως ἀφομοιωθὲν τοὔνομα, ἡ νῦν ἀσπαλιευτικὴ ζητηθεῖσα ἐπίκλην γέγονεν.</said></p>

<p><said who="#Θεαίτητος"><label>ΘΕΑΙ.</label> παντάπασι μὲν οὖν τοῦτό γε ἱκανῶς δεδήλωται.</said></p>

<p><said who="#Ξένος"><label>ΞΕ.</label> φέρε δή, κατὰ τοῦτο τὸ παράδειγμα καὶ τὸν σοφιστὴν ἐπιχειρῶμεν εὑρεῖν ὅτι ποτʼ ἔστιν.</said></p>

<p><said who="#Θεαίτητος"><label>ΘΕΑΙ.</label> κομιδῇ μὲν οὖν.</said></p>

<p><said who="#Ξένος"><label>ΞΕ.</label> καὶ μὴν ἐκεῖνό γʼ ἦν τὸ ζήτημα πρῶτον, πότερον ἰδιώτην ἤ τινα τέχνην ἔχοντα θετέον εἶναι τὸν ἀσπαλιευτήν.</said></p>

<p><said who="#Θεαίτητος"><label>ΘΕΑΙ.</label> ναί.</said></p>

<p><said who="#Ξένος"><milestone unit="section" resp="Stephanus" n="221d"/> <label>ΞΕ.</label> καὶ νῦν δὴ τοῦτον ἰδιώτην θήσομεν, ὦ Θεαίτητε, ἢ παντάπασιν ὡς ἀληθῶς σοφιστήν;</said></p>

<p><said who="#Θεαίτητος"><label>ΘΕΑΙ.</label> οὐδαμῶς ἰδιώτην· μανθάνω γὰρ ὃ λέγεις, ὡς παντὸς δεῖ τοιοῦτος εἶναι τό γε ὄνομα τοῦτο ἔχων.</said></p>

<p><said who="#Ξένος"><label>ΞΕ.</label> ἀλλά τινα τέχνην αὐτὸν ἡμῖν ἔχοντα, ὡς ἔοικε, θετέον.</said></p>

<p><said who="#Θεαίτητος"><label>ΘΕΑΙ.</label> τίνα ποτʼ οὖν δὴ ταύτην;</said></p>

<p><said who="#Ξένος"><label>ΞΕ.</label> ἆρʼ ὦ πρὸς θεῶν ἠγνοήκαμεν τἀνδρὸς τὸν ἄνδρα ὄντα συγγενῆ;</said></p>

<p><said who="#Θεαίτητος"><label>ΘΕΑΙ.</label> τίνα τοῦ;</said></p>

<p><said who="#Ξένος"><label>ΞΕ.</label> τὸν ἀσπαλιευτὴν τοῦ σοφιστοῦ.</said></p>

<p><said who="#Θεαίτητος"><label>ΘΕΑΙ.</label> πῇ;</said></p>

<p><said who="#Ξένος"><label>ΞΕ.</label> θηρευτά τινε καταφαίνεσθον ἄμφω μοι.</said></p>

<p><said who="#Θεαίτητος"><milestone unit="section" resp="Stephanus" n="221e"/> <label>ΘΕΑΙ.</label> τίνος θήρας ἅτερος; τὸν μὲν γὰρ ἕτερον εἴπομεν.</said></p>

<p><said who="#Ξένος"><label>ΞΕ.</label> δίχα που νυνδὴ διείλομεν τὴν ἄγραν πᾶσαν, νευστικοῦ μέρους, τὸ δὲ πεζοῦ τέμνοντες.</said></p>

<p><said who="#Θεαίτητος"><label>ΘΕΑΙ.</label> ναί.</said></p>

<p><said who="#Ξένος"><label>ΞΕ.</label> καὶ τὸ μὲν διήλθομεν, ὅσον περὶ τὰ νευστικὰ τῶν ἐνύδρων· τὸ δὲ πεζὸν εἰάσαμεν ἄσχιστον, εἰπόντες ὅτι πολυειδὲς εἴη.</said></p></div>
			
<div type="textpart" subtype="section" resp="perseus" n="222">
	 
<p><said who="#Θεαίτητος"><milestone n="222" unit="page"/><milestone unit="section" resp="Stephanus" n="222a"/> <label>ΘΕΑΙ.</label> πάνυ γε.</said></p>

<p><said who="#Ξένος"><label>ΞΕ.</label> μέχρι μὲν τοίνυν ἐνταῦθα ὁ σοφιστὴς καὶ <del>ὁ</del> ἀσπαλιευτὴς ἅμα ἀπὸ τῆς κτητικῆς τέχνης πορεύεσθον.</said></p>

<p><said who="#Θεαίτητος"><label>ΘΕΑΙ.</label> ἐοίκατον γοῦν.</said></p>

<p><said who="#Ξένος"><label>ΞΕ.</label> ἐκτρέπεσθον δέ γε ἀπὸ τῆς ζῳοθηρικῆς, ὁ μὲν ἐπὶ θάλαττάν που καὶ ποταμοὺς καὶ λίμνας, τὰ ἐν τούτοις ζῷα θηρευσόμενος.</said></p>

<p><said who="#Θεαίτητος"><label>ΘΕΑΙ.</label> τί μήν;</said></p>

<p><said who="#Ξένος"><label>ΞΕ.</label> ὁ δέ γε ἐπὶ <del>τὴν</del> γῆν καὶ ποταμοὺς ἑτέρους αὖ τινας, πλούτου καὶ νεότητος οἷον λειμῶνας ἀφθόνους, τἀν τούτοις θρέμματα χειρωσόμενος.</said></p>

<p><said who="#Θεαίτητος"><milestone unit="section" resp="Stephanus" n="222b"/> <label>ΘΕΑΙ.</label> πῶς λέγεις;</said></p>

<p><said who="#Ξένος"><label>ΞΕ.</label> τῆς πεζῆς θήρας γίγνεσθον δύο μεγίστω τινὲ μέρει.</said></p>

<p><said who="#Θεαίτητος"><label>ΘΕΑΙ.</label> ποῖον ἑκάτερον;</said></p>

<p><said who="#Ξένος"><label>ΞΕ.</label> τὸ μὲν τῶν ἡμέρων, τὸ δὲ τῶν ἀγρίων.</said></p>

<p><said who="#Θεαίτητος"><label>ΘΕΑΙ.</label> εἶτʼ ἔστι τις θήρα τῶν ἡμέρων;</said></p>

<p><said who="#Ξένος"><label>ΞΕ.</label> εἴπερ γέ ἐστιν ἄνθρωπος ἥμερον ζῷον. θὲς δὲ ὅπῃ χαίρεις, εἴτε μηδὲν τιθεὶς ἥμερον, εἴτε ἄλλο μὲν ἥμερόν τι, τὸν δὲ ἄνθρωπον ἄγριον, εἴτε ἥμερον μὲν λέγεις αὖ τὸν ἄνθρωπον, ἀνθρώπων δὲ μηδεμίαν ἡγῇ θήραν· τούτων ὁπότερʼ ἂν ἡγῇ φίλον εἰρῆσθαί σοι, τοῦτο ἡμῖν διόρισον.</said></p>

<p><said who="#Θεαίτητος"><milestone unit="section" resp="Stephanus" n="222c"/> <label>ΘΕΑΙ.</label> ἀλλʼ ἡμᾶς τε ἥμερον, ὦ ξένε, ἡγοῦμαι ζῷον, θήραν τε ἀνθρώπων εἶναι λέγω.</said></p>

<p><said who="#Ξένος"><label>ΞΕ.</label> διττὴν τοίνυν καὶ τὴν ἡμεροθηρικὴν εἴπωμεν.</said></p>

<p><said who="#Θεαίτητος"><label>ΘΕΑΙ.</label> κατὰ τί λέγοντες;</said></p>

<p><said who="#Ξένος"><label>ΞΕ.</label> τὴν μὲν λῃστικὴν καὶ ἀνδραποδιστικὴν καὶ τυραννικὴν καὶ σύμπασαν τὴν πολεμικήν, ἓν πάντα, βίαιον θήραν, ὁρισάμενοι.</said></p>

<p><said who="#Θεαίτητος"><label>ΘΕΑΙ.</label> καλῶς.</said></p>

<p><said who="#Ξένος"><label>ΞΕ.</label> τὴν δέ γε δικανικὴν καὶ δημηγορικὴν καὶ προσομιλητικήν, ἓν αὖ τὸ σύνολον, πιθανουργικήν τινα μίαν
<milestone unit="section" resp="Stephanus" n="222d"/> τέχνην προσειπόντες.</said></p>

<p><said who="#Θεαίτητος"><label>ΘΕΑΙ.</label> ὀρθῶς.</said></p>

<p><said who="#Ξένος"><label>ΞΕ.</label> τῆς δὴ πιθανουργικῆς διττὰ λέγωμεν γένη.</said></p>

<p><said who="#Θεαίτητος"><label>ΘΕΑΙ.</label> ποῖα;</said></p>

<p><said who="#Ξένος"><label>ΞΕ.</label> τὸ μὲν ἕτερον ἰδίᾳ, τὸ δὲ δημοσίᾳ γιγνόμενον.</said></p>

<p><said who="#Θεαίτητος"><label>ΘΕΑΙ.</label> γίγνεσθον γὰρ οὖν εἶδος ἑκάτερον.</said></p>

<p><said who="#Ξένος"><label>ΞΕ.</label> οὐκοῦν αὖ τῆς ἰδιοθηρευτικῆς τὸ μὲν μισθαρνητικόν ἐστιν, τὸ δὲ δωροφορικόν;</said></p>

<p><said who="#Θεαίτητος"><label>ΘΕΑΙ.</label> οὐ μανθάνω.</said></p>

<p><said who="#Ξένος"><label>ΞΕ.</label> τῇ τῶν ἐρώντων θήρᾳ τὸν νοῦν, ὡς ἔοικας, οὔπω προσέσχες.</said></p>

<p><said who="#Θεαίτητος"><label>ΘΕΑΙ.</label> τοῦ πέρι;</said></p>

<p><said who="#Ξένος"><milestone unit="section" resp="Stephanus" n="222e"/> <label>ΞΕ.</label> ὅτι τοῖς θηρευθεῖσι δῶρα προσεπιδιδόασιν.</said></p>

<p><said who="#Θεαίτητος"><label>ΘΕΑΙ.</label> ἀληθέστατα λέγεις.</said></p>

<p><said who="#Ξένος"><label>ΞΕ.</label> τοῦτο μὲν τοίνυν ἐρωτικῆς τέχνης ἔστω εἶδος.</said></p>

<p><said who="#Θεαίτητος"><label>ΘΕΑΙ.</label> πάνυ γε.</said></p></div>

<div type="textpart" subtype="section" resp="perseus" n="223">
	<p><said who="#Ξένος"><label>ΞΕ.</label> τοῦ δέ γε μισθαρνητικοῦ τὸ μὲν προσομιλοῦν διὰ χάριτος καὶ παντάπασι διʼ ἡδονῆς τὸ δέλεαρ πεποιημένον καὶ τὸν μισθὸν πραττόμενον τροφὴν ἑαυτῷ μόνον κολακικήν, ὡς
<milestone n="223" unit="page"/> <milestone unit="section" resp="Stephanus" n="223a"/> ἐγᾦμαι, πάντες φαῖμεν ἂν <add>ἢ</add> ἡδυντικήν τινα τέχνην εἶναι.</said></p>

<p><said who="#Θεαίτητος"><label>ΘΕΑΙ.</label> πῶς γὰρ οὔ;</said></p>

<p><said who="#Ξένος"><label>ΞΕ.</label> τὸ δὲ ἐπαγγελλόμενον μὲν ὡς ἀρετῆς ἕνεκα τὰς ὁμιλίας ποιούμενον, μισθὸν δὲ νόμισμα πραττόμενον, ἆρα οὐ τοῦτο τὸ γένος ἑτέρῳ προσειπεῖν ἄξιον ὀνόματι;</said></p>

<p><said who="#Θεαίτητος"><label>ΘΕΑΙ.</label> πῶς γὰρ οὔ;</said></p>

<p><said who="#Ξένος"><label>ΞΕ.</label> τίνι δὴ τούτῳ; πειρῶ λέγειν.</said></p>

<p><said who="#Θεαίτητος"><label>ΘΕΑΙ.</label> δῆλον δή· τὸν γὰρ σοφιστήν μοι δοκοῦμεν ἀνηυρηκέναι. τοῦτʼ οὖν ἔγωγε εἰπὼν τὸ προσῆκον ὄνομʼ ἂν ἡγοῦμαι καλεῖν αὐτόν.</said></p>

<p><said who="#Ξένος"><milestone unit="section" resp="Stephanus" n="223b"/> <label>ΞΕ.</label> κατὰ δὴ τὸν νῦν, ὦ Θεαίτητε, λόγον, ὡς ἔοικεν, ἡ τέχνης οἰκειωτικῆς, <add>χειρωτικῆς</add>, <del>κτητικῆς,</del> θηρευτικῆς, ζῳοθηρίας, <del>πεζοθηρίας,</del> χερσαίας, <del>ἡμεροθηρικῆς,</del> ἀνθρωποθηρίας, <add>πιθανοθηρίας</add>, ἰδιοθηρίας, <del>μισθαρνικῆς,</del> νομισματοπωλικῆς, δοξοπαιδευτικῆς, νέων πλουσίων καὶ ἐνδόξων γιγνομένη θήρα προσρητέον, ὡς ὁ νῦν λόγος ἡμῖν συμβαίνει, σοφιστική.</said></p>

<p><said who="#Θεαίτητος"><label>ΘΕΑΙ.</label> παντάπασι μὲν οὖν.</said></p>

<p><said who="#Ξένος"><milestone unit="section" resp="Stephanus" n="223c"/> <label>ΞΕ.</label> ἔτι δὲ καὶ τῇδε ἴδωμεν· οὐ γάρ τι φαύλης μέτοχόν ἐστι τέχνης τὸ νῦν ζητούμενον, ἀλλʼ εὖ μάλα ποικίλης. καὶ γὰρ οὖν ἐν τοῖς πρόσθεν εἰρημένοις φάντασμα παρέχεται μὴ τοῦτο ὃ νῦν αὐτὸ ἡμεῖς φαμεν ἀλλʼ ἕτερον εἶναί τι γένος.</said></p>

<p><said who="#Θεαίτητος"><label>ΘΕΑΙ.</label> πῇ δή;</said></p>

<p><said who="#Ξένος"><label>ΞΕ.</label> τὸ τῆς κτητικῆς τέχνης διπλοῦν ἦν εἶδός που, τὸ μὲν θηρευτικὸν μέρος ἔχον, τὸ δὲ ἀλλακτικόν.</said></p>

<p><said who="#Θεαίτητος"><label>ΘΕΑΙ.</label> ἦν γὰρ οὖν.</said></p>

<p><said who="#Ξένος"><label>ΞΕ.</label> τῆς τοίνυν ἀλλακτικῆς δύο εἴδη λέγωμεν, τὸ μὲν δωρητικόν, τὸ δὲ ἕτερον ἀγοραστικόν;</said></p>

<p><said who="#Θεαίτητος"><label>ΘΕΑΙ.</label> εἰρήσθω.</said></p>

<p><said who="#Ξένος"><label>ΞΕ.</label> καὶ μὴν αὖ φήσομεν ἀγοραστικὴν διχῇ τέμνεσθαι.</said></p>

<p><said who="#Θεαίτητος"><milestone unit="section" resp="Stephanus" n="223d"/> <label>ΘΕΑΙ.</label> πῇ;</said></p>

<p><said who="#Ξένος"><label>ΞΕ.</label> τὴν μὲν τῶν αὐτουργῶν αὐτοπωλικὴν διαιρουμένην, τὴν δὲ τὰ ἀλλότρια ἔργα μεταβαλλομένην μεταβλητικήν.</said></p>

<p><said who="#Θεαίτητος"><label>ΘΕΑΙ.</label> πάνυ γε.</said></p>

<p><said who="#Ξένος"><label>ΞΕ.</label> τί δέ; τῆς μεταβλητικῆς οὐχ ἡ μὲν κατὰ πόλιν ἀλλαγή, σχεδὸν αὐτῆς ἥμισυ μέρος ὄν, καπηλικὴ προσαγορεύεται;</said></p>

<p><said who="#Θεαίτητος"><label>ΘΕΑΙ.</label> ναί.</said></p>

<p><said who="#Ξένος"><label>ΞΕ.</label> τὸ δέ γε ἐξ ἄλλης εἰς ἄλλην πόλιν διαλλάττον ὠνῇ καὶ πράσει ἐμπορική;</said></p>

<p><said who="#Θεαίτητος"><label>ΘΕΑΙ.</label> τί δʼ οὔ;</said></p>

<p><said who="#Ξένος"><milestone unit="section" resp="Stephanus" n="223e"/> <label>ΞΕ.</label> τῆς δʼ ἐμπορικῆς ἆρʼ οὐκ ᾐσθήμεθα ὅτι τὸ μὲν ὅσοις τὸ σῶμα τρέφεται καὶ χρῆται, τὸ δὲ ὅσοις ἡ ψυχή, πωλοῦν διὰ νομίσματος ἀλλάττεται;</said></p>

<p><said who="#Θεαίτητος"><label>ΘΕΑΙ.</label> πῶς τοῦτο λέγεις;</said></p>

<p><said who="#Ξένος"><label>ΞΕ.</label> τὸ περὶ τὴν ψυχὴν ἴσως ἀγνοοῦμεν, ἐπεὶ τό γε ἕτερόν που συνίεμεν.</said></p>

<p><said who="#Θεαίτητος"><label>ΘΕΑΙ.</label> ναί.</said></p></div>
				
<div type="textpart" subtype="section" resp="perseus" n="224">
	 
<p><said who="#Ξένος"><milestone n="224" unit="page"/><milestone unit="section" resp="Stephanus" n="224a"/> <label>ΞΕ.</label> μουσικήν τε τοίνυν συνάπασαν λέγωμεν, ἐκ πόλεως ἑκάστοτε εἰς πόλιν ἔνθεν μὲν ὠνηθεῖσαν, ἑτέρωσε δὲ ἀγομένην <del>καὶ πιπρασκομένην</del>, καὶ γραφικὴν καὶ θαυματοποιικὴν καὶ πολλὰ ἕτερα τῆς ψυχῆς, τὰ μὲν παραμυθίας, τὰ δὲ καὶ σπουδῆς χάριν ἀχθέντα καὶ πωλούμενα, τὸν ἄγοντα καὶ πωλοῦντα μηδὲν ἧττον τῆς τῶν σιτίων καὶ ποτῶν πράσεως ἔμπορον ὀρθῶς ἂν λεγόμενον παρασχεῖν.</said></p>

<p><said who="#Θεαίτητος"><label>ΘΕΑΙ.</label> ἀληθέστατα λέγεις.</said></p>

<p><said who="#Ξένος"><milestone unit="section" resp="Stephanus" n="224b"/> <label>ΞΕ.</label> οὐκοῦν καὶ τὸν μαθήματα συνωνούμενον πόλιν τε ἐκ πόλεως νομίσματος ἀμείβοντα ταὐτὸν προσερεῖς ὄνομα;</said></p>

<p><said who="#Θεαίτητος"><label>ΘΕΑΙ.</label> σφόδρα γε.</said></p>

<p><said who="#Ξένος"><label>ΞΕ.</label> τῆς δὴ ψυχεμπορικῆς ταύτης ἆρʼ οὐ τὸ μὲν ἐπιδεικτικὴ δικαιότατα λέγοιτʼ ἄν, τὸ δὲ γελοίῳ μὲν οὐχ ἧττον τοῦ πρόσθεν, ὅμως δὲ μαθημάτων οὖσαν πρᾶσιν αὐτὴν ἀδελφῷ τινι τῆς πράξεως ὀνόματι προσειπεῖν ἀνάγκη;</said></p>

<p><said who="#Θεαίτητος"><label>ΘΕΑΙ.</label> πάνυ μὲν οὖν.</said></p>

<p><said who="#Ξένος"><label>ΞΕ.</label> ταύτης τοίνυν τῆς μαθηματοπωλικῆς τὸ μὲν περὶ
<milestone unit="section" resp="Stephanus" n="224c"/> τὰ τῶν ἄλλων τεχνῶν μαθήματα ἑτέρῳ, τὸ δὲ περὶ τὸ τῆς ἀρετῆς ἄλλῳ προσρητέον.</said></p>

<p><said who="#Θεαίτητος"><label>ΘΕΑΙ.</label> πῶς γὰρ οὔ;</said></p>

<p><said who="#Ξένος"><label>ΞΕ.</label> τεχνοπωλικὸν μὴν τό γε περὶ τἆλλα ἂν ἁρμόττοι· τὸ δὲ περὶ ταῦτα σὺ προθυμήθητι λέγειν ὄνομα.</said></p>

<p><said who="#Θεαίτητος"><label>ΘΕΑΙ.</label> καὶ τί τις ἂν ἄλλο ὄνομα εἰπὼν οὐκ ἂν πλημμελοίη πλὴν τὸ νῦν ζητούμενον αὐτὸ εἶναι τὸ σοφιστικὸν γένος;</said></p>

<p><said who="#Ξένος"><label>ΞΕ.</label> οὐδὲν ἄλλο. ἴθι δὴ νῦν συναγάγωμεν αὐτὸ λέγοντες ὡς τὸ τῆς κτητικῆς, μεταβλητικῆς, ἀγοραστικῆς,
<milestone unit="section" resp="Stephanus" n="224d"/> ἐμπορικῆς, ψυχεμπορικῆς περὶ λόγους καὶ μαθήματα ἀρετῆς πωλητικὸν δεύτερον ἀνεφάνη σοφιστική.</said></p>

<p><said who="#Θεαίτητος"><label>ΘΕΑΙ.</label> μάλα γε.</said></p>

<p><said who="#Ξένος"><label>ΞΕ.</label> τρίτον δέ γʼ οἶμαί σε, κἂν εἴ τις αὐτοῦ καθιδρυμένος ἐν πόλει, τὰ μὲν ὠνούμενος, τὰ δὲ καὶ τεκταινόμενος αὐτὸς μαθήματα περὶ τὰ αὐτὰ ταῦτα καὶ πωλῶν, ἐκ τούτου τὸ ζῆν προυτάξατο, καλεῖν οὐδὲν ἄλλο πλὴν ὅπερ νυνδή.</said></p>

<p><said who="#Θεαίτητος"><label>ΘΕΑΙ.</label> τί δʼ οὐ μέλλω;</said></p>

<p><said who="#Ξένος"><milestone unit="section" resp="Stephanus" n="224e"/> <label>ΞΕ.</label> καὶ τὸ κτητικῆς ἄρα μεταβλητικόν, ἀγοραστικόν, καπηλικὸν εἴτε αὐτοπωλικόν, ἀμφοτέρως, ὅτιπερ ἂν ᾖ περὶ τὰ τοιαῦτα μαθηματοπωλικὸν γένος, ἀεὶ σὺ προσερεῖς, ὡς φαίνῃ, σοφιστικόν.</said></p>

<p><said who="#Θεαίτητος"><label>ΘΕΑΙ.</label> ἀνάγκη· τῷ γὰρ λόγῳ δεῖ συνακολουθεῖν.</said></p>

<p><said who="#Ξένος"><label>ΞΕ.</label> ἔτι δὴ σκοπῶμεν εἴ τινι τοιῷδε προσέοικεν ἄρα τὸ νῦν μεταδιωκόμενον γένος.</said></p></div>

<div type="textpart" subtype="section" resp="perseus" n="225"> 
<p><said who="#Θεαίτητος"><milestone n="225" unit="page"/><milestone unit="section" resp="Stephanus" n="225a"/> <label>ΘΕΑΙ.</label> ποίῳ δή;</said></p>

<p><said who="#Ξένος"><label>ΞΕ.</label> τῆς κτητικῆς ἀγωνιστική τι μέρος ἡμῖν ἦν.</said></p>

<p><said who="#Θεαίτητος"><label>ΘΕΑΙ.</label> ἦν γὰρ οὖν.</said></p>

<p><said who="#Ξένος"><label>ΞΕ.</label> οὐκ ἀπὸ τρόπου τοίνυν ἐστὶ διαιρεῖν αὐτὴν δίχα.</said></p>

<p><said who="#Θεαίτητος"><label>ΘΕΑΙ.</label> καθʼ ὁποῖα λέγε.</said></p>

<p><said who="#Ξένος"><label>ΞΕ.</label> τὸ μὲν ἁμιλλητικὸν αὐτῆς τιθέντας, τὸ δὲ μαχητικόν.</said></p>

<p><said who="#Θεαίτητος"><label>ΘΕΑΙ.</label> ἔστιν.</said></p>

<p><said who="#Ξένος"><label>ΞΕ.</label> τῆς τοίνυν μαχητικῆς τῷ μὲν σώματι πρὸς σώματα γιγνομένῳ σχεδὸν εἰκὸς καὶ πρέπον ὄνομα λέγειν τι τοιοῦτον τιθεμένους οἷον βιαστικόν.</said></p>

<p><said who="#Θεαίτητος"><label>ΘΕΑΙ.</label> ναί.</said></p>

<p><said who="#Ξένος"><label>ΞΕ.</label> τῷ δὲ λόγοις πρὸς λόγους τί τις, ὦ Θεαίτητε, ἄλλο
<milestone unit="section" resp="Stephanus" n="225b"/> εἴπῃ πλὴν ἀμφισβητητικόν;</said></p>

<p><said who="#Θεαίτητος"><label>ΘΕΑΙ.</label> οὐδέν.</said></p>

<p><said who="#Ξένος"><label>ΞΕ.</label> τὸ δέ γε περὶ τὰς ἀμφισβητήσεις θετέον διττόν.</said></p>

<p><said who="#Θεαίτητος"><label>ΘΕΑΙ.</label> πῇ;</said></p>

<p><said who="#Ξένος"><label>ΞΕ.</label> καθʼ ὅσον μὲν γὰρ γίγνεται μήκεσί τε πρὸς ἐναντία μήκη λόγων καὶ περὶ <del>τὰ</del> δίκαια καὶ ἄδικα δημοσίᾳ, δικανικόν.</said></p>

<p><said who="#Θεαίτητος"><label>ΘΕΑΙ.</label> ναί.</said></p>

<p><said who="#Ξένος"><label>ΞΕ.</label> τὸ δʼ ἐν ἰδίοις αὖ καὶ κατακεκερματισμένον ἐρωτήσεσι πρὸς ἀποκρίσεις μῶν εἰθίσμεθα καλεῖν ἄλλο πλὴν ἀντιλογικόν;</said></p>

<p><said who="#Θεαίτητος"><label>ΘΕΑΙ.</label> οὐδέν.</said></p>

<p><said who="#Ξένος"><label>ΞΕ.</label> τοῦ δὲ ἀντιλογικοῦ τὸ μὲν ὅσον περὶ τὰ συμβόλαια
<milestone unit="section" resp="Stephanus" n="225c"/> ἀμφισβητεῖται μέν, εἰκῇ δὲ καὶ ἀτέχνως περὶ αὐτὸ πράττεται, ταῦτα θετέον μὲν εἶδος, ἐπείπερ αὐτὸ διέγνωκεν ὡς ἕτερον ὂν ὁ λόγος, ἀτὰρ ἐπωνυμίας οὔθʼ ὑπὸ τῶν ἔμπροσθεν ἔτυχεν οὔτε νῦν ὑφʼ ἡμῶν τυχεῖν ἄξιον.</said></p>

<p><said who="#Θεαίτητος"><label>ΘΕΑΙ.</label> ἀληθῆ· κατὰ σμικρὰ γὰρ λίαν καὶ παντοδαπὰ διῄρηται.</said></p>

<p><said who="#Ξένος"><label>ΞΕ.</label> τὸ δέ γε ἔντεχνον, καὶ περὶ δικαίων αὐτῶν καὶ ἀδίκων καὶ περὶ τῶν ἄλλων ὅλως ἀμφισβητοῦν, ἆρʼ οὐκ ἐριστικὸν αὖ λέγειν εἰθίσμεθα;</said></p>

<p><said who="#Θεαίτητος"><label>ΘΕΑΙ.</label> πῶς γὰρ οὔ;</said></p>

<p><said who="#Ξένος"><milestone unit="section" resp="Stephanus" n="225d"/> <label>ΞΕ.</label> τοῦ μὴν ἐριστικοῦ τὸ μὲν χρηματοφθορικόν, τὸ δὲ χρηματιστικὸν ὂν τυγχάνει.</said></p>

<p><said who="#Θεαίτητος"><label>ΘΕΑΙ.</label> παντάπασί γε.</said></p>

<p><said who="#Ξένος"><label>ΞΕ.</label> τὴν ἐπωνυμίαν τοίνυν ἣν ἑκάτερον δεῖ καλεῖν αὐτῶν πειραθῶμεν εἰπεῖν.</said></p>

<p><said who="#Θεαίτητος"><label>ΘΕΑΙ.</label> οὐκοῦν χρή.</said></p>

<p><said who="#Ξένος"><label>ΞΕ.</label> δοκῶ μὴν τό γε διʼ ἡδονὴν τῆς περὶ ταῦτα διατριβῆς ἀμελὲς τῶν οἰκείων γιγνόμενον, περὶ δὲ τὴν λέξιν τοῖς πολλοῖς τῶν ἀκουόντων οὐ μεθʼ ἡδονῆς ἀκουόμενον καλεῖσθαι κατὰ γνώμην τὴν ἐμὴν οὐχ ἕτερον ἀδολεσχικοῦ.</said></p>

<p><said who="#Θεαίτητος"><label>ΘΕΑΙ.</label> λέγεται γὰρ οὖν οὕτω πως.</said></p>

<p><said who="#Ξένος"><milestone unit="section" resp="Stephanus" n="225e"/> <label>ΞΕ.</label> τούτου τοίνυν τοὐναντίον, ἀπὸ τῶν ἰδιωτικῶν ἐρίδων χρηματιζόμενον, ἐν τῷ μέρει σὺ πειρῶ νῦν εἰπεῖν.</said></p>

<p><said who="#Θεαίτητος"><label>ΘΕΑΙ.</label> καὶ <add>τί</add> τις ἂν αὖ εἰπὼν ἕτερον οὐκ ἐξαμάρτοι πλήν γε τὸν θαυμαστὸν πάλιν ἐκεῖνον ἥκειν αὖ νῦν τέταρτον τὸν μεταδιωκόμενον ὑφʼ ἡμῶν σοφιστήν;</said></p></div>
			
<div type="textpart" subtype="section" resp="perseus" n="226"> 
<p><said who="#Ξένος"><milestone n="226" unit="page"/><milestone unit="section" resp="Stephanus" n="226a"/> <label>ΞΕ.</label> οὐδὲν ἀλλʼ ἢ τὸ χρηματιστικὸν γένος, ὡς ἔοικεν, ἐριστικῆς ὂν τέχνης, τῆς ἀντιλογικῆς, τῆς ἀμφισβητητικῆς, τῆς μαχητικῆς, τῆς ἀγωνιστικῆς, τῆς κτητικῆς ἔστιν, ὡς ὁ λόγος αὖ μεμήνυκε νῦν, ὁ σοφιστής.</said></p>

<p><said who="#Θεαίτητος"><label>ΘΕΑΙ.</label> κομιδῇ μὲν οὖν.</said></p>

<p><said who="#Ξένος"><label>ΞΕ.</label> ὁρᾷς οὖν ὡς ἀληθῆ λέγεται τὸ ποικίλον εἶναι τοῦτο τὸ θηρίον καὶ τὸ λεγόμενον οὐ τῇ ἑτέρᾳ ληπτόν;</said></p>

<p><said who="#Θεαίτητος"><label>ΘΕΑΙ.</label> οὐκοῦν ἀμφοῖν χρή.</said></p>

<p><said who="#Ξένος"><milestone unit="section" resp="Stephanus" n="226b"/> <label>ΞΕ.</label> χρὴ γὰρ οὖν, καὶ κατὰ δύναμίν γε οὕτω ποιητέον, τοιόνδε τι μεταθέοντας ἴχνος αὐτοῦ. καί μοι λέγε· τῶν οἰκετικῶν ὀνομάτων καλοῦμεν ἄττα που;</said></p>

<p><said who="#Θεαίτητος"><label>ΘΕΑΙ.</label> καὶ πολλά· ἀτὰρ ποῖα δὴ τῶν πολλῶν πυνθάνῃ;</said></p>

<p><said who="#Ξένος"><label>ΞΕ.</label> τὰ τοιάδε, οἷον διηθεῖν τε λέγομεν καὶ διαττᾶν καὶ βράττειν καὶ <sic>διακρίνειν.</sic></said></p>

<p><said who="#Θεαίτητος"><label>ΘΕΑΙ.</label> τί μήν;</said></p>

<p><said who="#Ξένος"><label>ΞΕ.</label> καὶ πρός γε τούτοις ἔτι ξαίνειν, κατάγειν, κερκίζειν, καὶ μυρία ἐν ταῖς τέχναις ἄλλα τοιαῦτα ἐνόντα ἐπιστάμεθα. ἦ γάρ;</said></p>

<p><said who="#Θεαίτητος"><milestone unit="section" resp="Stephanus" n="226c"/> <label>ΘΕΑΙ.</label> τὸ ποῖον αὐτῶν πέρι βουληθεὶς δηλῶσαι παραδείγματα προθεὶς ταῦτα κατὰ πάντων ἤρου;</said></p>

<p><said who="#Ξένος"><label>ΞΕ.</label> διαιρετικά που τὰ λεχθέντα εἴρηται σύμπαντα.</said></p>

<p><said who="#Θεαίτητος"><label>ΘΕΑΙ.</label> ναί.</said></p>

<p><said who="#Ξένος"><label>ΞΕ.</label> κατὰ τὸν ἐμὸν τοίνυν λόγον ὡς περὶ ταῦτα μίαν οὖσαν ἐν ἅπασι τέχνην ἑνὸς ὀνόματος ἀξιώσομεν αὐτήν.</said></p>

<p><said who="#Θεαίτητος"><label>ΘΕΑΙ.</label> τίνα προσειπόντες;</said></p>

<p><said who="#Ξένος"><label>ΞΕ.</label> διακριτικήν.</said></p>

<p><said who="#Θεαίτητος"><label>ΘΕΑΙ.</label> ἔστω.</said></p>

<p><said who="#Ξένος"><label>ΞΕ.</label> σκόπει δὴ ταύτης αὖ δύο ἄν πῃ δυνώμεθα κατιδεῖν εἴδη.</said></p>

<p><said who="#Θεαίτητος"><label>ΘΕΑΙ.</label> ταχεῖαν ὡς ἐμοὶ σκέψιν ἐπιτάττεις.</said></p>

<p><said who="#Ξένος"><milestone unit="section" resp="Stephanus" n="226d"/> <label>ΞΕ.</label> καὶ μὴν ἔν γε ταῖς εἰρημέναις διακρίσεσι τὸ μὲν χεῖρον ἀπὸ βελτίονος ἀποχωρίζειν ἦν, τὸ δʼ ὅμοιον ἀφʼ ὁμοίου.</said></p>

<p><said who="#Θεαίτητος"><label>ΘΕΑΙ.</label> σχεδὸν οὕτω νῦν λεχθὲν φαίνεται.</said></p>

<p><said who="#Ξένος"><label>ΞΕ.</label> τῆς μὲν τοίνυν ὄνομα οὐκ ἔχω λεγόμενον· τῆς δὲ καταλειπούσης μὲν τὸ βέλτιον διακρίσεως, τὸ δὲ χεῖρον ἀποβαλλούσης ἔχω.</said></p>

<p><said who="#Θεαίτητος"><label>ΘΕΑΙ.</label> λέγε τί.</said></p>

<p><said who="#Ξένος"><label>ΞΕ.</label> πᾶσα ἡ τοιαύτη διάκρισις, ὡς ἐγὼ συννοῶ, λέγεται παρὰ πάντων καθαρμός τις.</said></p>

<p><said who="#Θεαίτητος"><label>ΘΕΑΙ.</label> λέγεται γὰρ οὖν.</said></p>

<p><said who="#Ξένος"><milestone unit="section" resp="Stephanus" n="226e"/> <label>ΞΕ.</label> οὐκοῦν τό γε καθαρτικὸν εἶδος αὖ διπλοῦν ὂν πᾶς ἂν ἴδοι;</said></p>

<p><said who="#Θεαίτητος"><label>ΘΕΑΙ.</label> ναί, κατὰ σχολήν γε ἴσως· οὐ μὴν ἔγωγε καθορῶ νῦν.</said></p>

<p><said who="#Ξένος"><label>ΞΕ.</label> καὶ μὴν τά γε περὶ τὰ σώματα πολλὰ εἴδη καθάρσεων ἑνὶ περιλαβεῖν ὀνόματι προσήκει.</said></p>

<p><said who="#Θεαίτητος"><label>ΘΕΑΙ.</label> ποῖα καὶ τίνι;</said></p></div>
				
<div type="textpart" subtype="section" resp="perseus" n="227">
<p><said who="#Ξένος"><label>ΞΕ.</label> τά τε τῶν ζῴων, ὅσα ἐντὸς σωμάτων ὑπὸ γυμναστικῆς
<milestone n="227" unit="page"/> <milestone unit="section" resp="Stephanus" n="227a"/> ἰατρικῆς τε ὀρθῶς διακρινόμενα καθαίρεται καὶ περὶ τἀκτός, εἰπεῖν μὲν φαῦλα, ὅσα βαλανευτικὴ παρέχεται· καὶ τῶν ἀψύχων σωμάτων, ὧν γναφευτικὴ καὶ σύμπασα κοσμητικὴ τὴν ἐπιμέλειαν παρεχομένη κατὰ σμικρὰ πολλὰ καὶ γελοῖα δοκοῦντα ὀνόματα ἔσχεν.</said></p>

<p><said who="#Θεαίτητος"><label>ΘΕΑΙ.</label> μάλα γε.</said></p>

<p><said who="#Ξένος"><label>ΞΕ.</label> παντάπασι μὲν οὖν, ὦ Θεαίτητε. ἀλλὰ γὰρ τῇ τῶν λόγων μεθόδῳ σπογγιστικῆς ἢ φαρμακοποσίας οὐδὲν ἧττον οὐδέ τι μᾶλλον τυγχάνει μέλον εἰ τὸ μὲν σμικρά, τὸ δὲ μεγάλα ἡμᾶς ὠφελεῖ καθαῖρον. τοῦ κτήσασθαι γὰρ
<milestone unit="section" resp="Stephanus" n="227b"/> ἕνεκα νοῦν πασῶν τεχνῶν τὸ συγγενὲς καὶ τὸ μὴ συγγενὲς κατανοεῖν πειρωμένη τιμᾷ πρὸς τοῦτο ἐξ ἴσου πάσας, καὶ θάτερα τῶν ἑτέρων κατὰ τὴν ὁμοιότητα οὐδὲν ἡγεῖται γελοιότερα, σεμνότερον δέ τι τὸν διὰ στρατηγικῆς ἢ φθειριστικῆς δηλοῦντα θηρευτικὴν οὐδὲν νενόμικεν, ἀλλʼ ὡς τὸ πολὺ χαυνότερον. καὶ δὴ καὶ νῦν, ὅπερ ἤρου, τί προσεροῦμεν ὄνομα συμπάσας δυνάμεις ὅσαι σῶμα εἴτε ἔμψυχον εἴτε ἄψυχον
<milestone unit="section" resp="Stephanus" n="227c"/> εἰλήχασι καθαίρειν, οὐδὲν αὐτῇ διοίσει ποῖόν τι λεχθὲν εὐπρεπέστατον εἶναι δόξει· μόνον ἐχέτω χωρὶς τῶν τῆς ψυχῆς καθάρσεων πάντα συνδῆσαν ὅσα ἄλλο τι καθαίρει. τὸν γὰρ περὶ τὴν διάνοιαν καθαρμὸν ἀπὸ τῶν ἄλλων ἐπικεχείρηκεν ἀφορίσασθαι τὰ νῦν, εἴ γε ὅπερ βούλεται μανθάνομεν.</said></p>

<p><said who="#Θεαίτητος"><label>ΘΕΑΙ.</label> ἀλλὰ μεμάθηκα, καὶ συγχωρῶ δύο μὲν εἴδη καθάρσεως, ἓν δὲ τὸ περὶ τὴν ψυχὴν εἶδος εἶναι, τοῦ περὶ τὸ σῶμα χωρὶς ὄν.</said></p>

<p><said who="#Ξένος"><label>ΞΕ.</label> πάντων κάλλιστα. καί μοι τὸ μετὰ τοῦτο ἐπάκουε
<milestone unit="section" resp="Stephanus" n="227d"/> πειρώμενος αὖ τὸ λεχθὲν διχῇ τέμνειν.</said></p>

<p><said who="#Θεαίτητος"><label>ΘΕΑΙ.</label> καθʼ ὁποῖʼ ἂν ὑφηγῇ πειράσομαί σοι συντέμνειν.</said></p>

<p><said who="#Ξένος"><label>ΞΕ.</label> πονηρίαν ἕτερον ἀρετῆς ἐν ψυχῇ λέγομέν τι;</said></p>

<p><said who="#Θεαίτητος"><label>ΘΕΑΙ.</label> πῶς γὰρ οὔ;</said></p>

<p><said who="#Ξένος"><label>ΞΕ.</label> καὶ μὴν καθαρμός γʼ ἦν τὸ λείπειν μὲν θάτερον, ἐκβάλλειν δὲ ὅσον ἂν ᾖ πού τι φλαῦρον.</said></p>

<p><said who="#Θεαίτητος"><label>ΘΕΑΙ.</label> ἦν γὰρ οὖν.</said></p>

<p><said who="#Ξένος"><label>ΞΕ.</label> καὶ ψυχῆς ἄρα, καθʼ ὅσον ἂν εὑρίσκωμεν κακίας ἀφαίρεσίν τινα, καθαρμὸν αὐτὸν λέγοντες ἐν μέλει φθεγξόμεθα.</said></p>

<p><said who="#Θεαίτητος"><label>ΘΕΑΙ.</label> καὶ μάλα γε.</said></p>

<p><said who="#Ξένος"><label>ΞΕ.</label> δύο μὲν εἴδη κακίας περὶ ψυχὴν ῥητέον.</said></p>

<p><said who="#Θεαίτητος"><label>ΘΕΑΙ.</label> ποῖα;</said></p></div>
			
<div type="textpart" subtype="section" resp="perseus" n="228">

<p><said who="#Ξένος"><milestone n="228" unit="page"/><milestone unit="section" resp="Stephanus" n="228a"/><label>ΞΕ.</label> τὸ μὲν οἷον νόσον ἐν σώματι, τὸ δʼ οἷον αἶσχος ἐγγιγνόμενον.</said></p>

<p><said who="#Θεαίτητος"><label>ΘΕΑΙ.</label> οὐκ ἔμαθον.</said></p>

<p><said who="#Ξένος"><label>ΞΕ.</label> νόσον ἴσως καὶ στάσιν οὐ ταὐτὸν νενόμικας;</said></p>

<p><said who="#Θεαίτητος"><label>ΘΕΑΙ.</label> οὐδʼ αὖ πρὸς τοῦτο ἔχω τί χρή με ἀποκρίνασθαι.</said></p>

<p><said who="#Ξένος"><label>ΞΕ.</label> πότερον ἄλλο τι στάσιν ἡγούμενος ἢ τὴν τοῦ φύσει συγγενοῦς ἔκ τινος διαφθορᾶς διαφοράν;</said></p>

<p><said who="#Θεαίτητος"><label>ΘΕΑΙ.</label> οὐδέν.</said></p>

<p><said who="#Ξένος"><label>ΞΕ.</label> ἀλλʼ αἶσχος ἄλλο τι πλὴν τὸ τῆς ἀμετρίας πανταχοῦ δυσειδὲς ἐνὸν γένος;</said></p>

<p><said who="#Θεαίτητος"><milestone unit="section" resp="Stephanus" n="228b"/> <label>ΘΕΑΙ.</label> οὐδαμῶς ἄλλο.</said></p>

<p><said who="#Ξένος"><label>ΞΕ.</label> τί δέ; ἐν ψυχῇ δόξας ἐπιθυμίαις καὶ θυμὸν ἡδοναῖς καὶ λόγον λύπαις καὶ πάντα ἀλλήλοις ταῦτα τῶν φλαύρως ἐχόντων οὐκ ᾐσθήμεθα διαφερόμενα;</said></p>

<p><said who="#Θεαίτητος"><label>ΘΕΑΙ.</label> καὶ σφόδρα γε.</said></p>

<p><said who="#Ξένος"><label>ΞΕ.</label> συγγενῆ γε μὴν ἐξ ἀνάγκης σύμπαντα γέγονεν.</said></p>

<p><said who="#Θεαίτητος"><label>ΘΕΑΙ.</label> πῶς γὰρ οὔ;</said></p>

<p><said who="#Ξένος"><label>ΞΕ.</label> στάσιν ἄρα καὶ νόσον τῆς ψυχῆς πονηρίαν λέγοντες ὀρθῶς ἐροῦμεν.</said></p>

<p><said who="#Θεαίτητος"><label>ΘΕΑΙ.</label> ὀρθότατα μὲν οὖν.</said></p>

<p><said who="#Ξένος"><milestone unit="section" resp="Stephanus" n="228c"/> <label>ΞΕ.</label> τί δʼ; ὅσʼ <add>ἂν</add> κινήσεως μετασχόντα καὶ σκοπόν τινα θέμενα πειρώμενα τούτου τυγχάνειν καθʼ ἑκάστην ὁρμὴν παράφορα αὐτοῦ γίγνηται καὶ ἀποτυγχάνῃ, πότερον αὐτὰ φήσομεν ὑπὸ συμμετρίας τῆς πρὸς ἄλληλα ἢ τοὐναντίον ὑπὸ ἀμετρίας αὐτὰ πάσχειν;</said></p>

<p><said who="#Θεαίτητος"><label>ΘΕΑΙ.</label> δῆλον ὡς ὑπὸ ἀμετρίας.</said></p>

<p><said who="#Ξένος"><label>ΞΕ.</label> ἀλλὰ μὴν ψυχήν γε ἴσμεν ἄκουσαν πᾶσαν πᾶν ἀγνοοῦσαν.</said></p>

<p><said who="#Θεαίτητος"><label>ΘΕΑΙ.</label> σφόδρα γε.</said></p>

<p><said who="#Ξένος"><label>ΞΕ.</label> τό γε μὴν ἀγνοεῖν ἐστιν ἐπʼ ἀλήθειαν ὁρμωμένης
<milestone unit="section" resp="Stephanus" n="228d"/> ψυχῆς, παραφόρου συνέσεως γιγνομένης, οὐδὲν ἄλλο πλὴν παραφροσύνη.</said></p>

<p><said who="#Θεαίτητος"><label>ΘΕΑΙ.</label> πάνυ μὲν οὖν.</said></p>

<p><said who="#Ξένος"><label>ΞΕ.</label> ψυχὴν ἄρα ἀνόητον αἰσχρὰν καὶ ἄμετρον θετέον.</said></p>

<p><said who="#Θεαίτητος"><label>ΘΕΑΙ.</label> ἔοικεν.</said></p>

<p><said who="#Ξένος"><label>ΞΕ.</label> ἔστι δὴ δύο ταῦτα, ὡς φαίνεται, κακῶν ἐν αὐτῇ γένη, τὸ μὲν πονηρία καλούμενον ὑπὸ τῶν πολλῶν, νόσος αὐτῆς σαφέστατα ὄν.</said></p>

<p><said who="#Θεαίτητος"><label>ΘΕΑΙ.</label> ναί.</said></p>

<p><said who="#Ξένος"><label>ΞΕ.</label> τὸ δέ γε ἄγνοιαν μὲν καλοῦσι, κακίαν δὲ αὐτὸ ἐν ψυχῇ μόνον γιγνόμενον οὐκ ἐθέλουσιν ὁμολογεῖν.</said></p>

<p><said who="#Θεαίτητος"><milestone unit="section" resp="Stephanus" n="228e"/> <label>ΘΕΑΙ.</label> κομιδῇ συγχωρητέον, ὃ νυνδὴ λέξαντος ἠμφεγνόησά σου, τὸ δύο εἶναι γένη κακίας ἐν ψυχῇ, καὶ δειλίαν μὲν καὶ ἀκολασίαν καὶ ἀδικίαν σύμπαντα ἡγητέον νόσον ἐν ἡμῖν, τὸ δὲ τῆς πολλῆς καὶ παντοδαπῆς ἀγνοίας πάθος αἶσχος θετέον.</said></p>

<p><said who="#Ξένος"><label>ΞΕ.</label> οὐκοῦν ἔν γε σώματι περὶ δύο παθήματε τούτω δύο τέχνα τινὲ ἐγενέσθην;</said></p>

<p><said who="#Θεαίτητος"><label>ΘΕΑΙ.</label> τίνε τούτω;</said></p></div>
			
<div type="textpart" subtype="section" resp="perseus" n="229">

<p><said who="#Ξένος"><milestone n="229" unit="page"/><milestone unit="section" resp="Stephanus" n="229a"/><label>ΞΕ.</label> περὶ μὲν αἶσχος γυμναστική, περὶ δὲ νόσον ἰατρική.</said></p>

<p><said who="#Θεαίτητος"><label>ΘΕΑΙ.</label> φαίνεσθον.</said></p>

<p><said who="#Ξένος"><label>ΞΕ.</label> οὐκοῦν καὶ περὶ μὲν ὕβριν καὶ ἀδικίαν καὶ δειλίαν ἡ κολαστικὴ πέφυκε τεχνῶν μάλιστα δὴ πασῶν προσήκουσα Δίκῃ.</said></p>

<p><said who="#Θεαίτητος"><label>ΘΕΑΙ.</label> τὸ γοῦν εἰκός, ὡς εἰπεῖν κατὰ τὴν ἀνθρωπίνην δόξαν.</said></p>

<p><said who="#Ξένος"><label>ΞΕ.</label> τί δέ; περὶ σύμπασαν ἄγνοιαν μῶν ἄλλην τινὰ ἢ διδασκαλικὴν ὀρθότερον εἴποι τις ἄν;</said></p>

<p><said who="#Θεαίτητος"><label>ΘΕΑΙ.</label> οὐδεμίαν.</said></p>

<p><said who="#Ξένος"><milestone unit="section" resp="Stephanus" n="229b"/> <label>ΞΕ.</label> φέρε δή· διδασκαλικῆς δὲ ἆρα ἓν μόνον γένος φατέον <del>εἶναι</del> ἢ πλείω, δύο δέ τινε αὐτῆς εἶναι μεγίστω; σκόπει.</said></p>

<p><said who="#Θεαίτητος"><label>ΘΕΑΙ.</label> σκοπῶ.</said></p>

<p><said who="#Ξένος"><label>ΞΕ.</label> καί μοι δοκοῦμεν τῇδε ἄν πῃ τάχιστα εὑρεῖν.</said></p>

<p><said who="#Θεαίτητος"><label>ΘΕΑΙ.</label> πῇ;</said></p>

<p><said who="#Ξένος"><label>ΞΕ.</label> τὴν ἄγνοιαν ἰδόντες εἴ πῃ κατὰ μέσον αὑτῆς τομὴν ἔχει τινά. διπλῆ γὰρ αὕτη γιγνομένη δῆλον ὅτι καὶ τὴν διδασκαλικὴν δύο ἀναγκάζει μόρια ἔχειν, ἓν ἐφʼ ἑνὶ <del>γένει</del> τῶν αὑτῆς ἑκατέρῳ.</said></p>

<p><said who="#Θεαίτητος"><label>ΘΕΑΙ.</label> τί οὖν; καταφανές πῄ σοι τὸ νῦν ζητούμενον;</said></p>

<p><said who="#Ξένος"><milestone unit="section" resp="Stephanus" n="229c"/> <label>ΞΕ.</label> ἀγνοίας γοῦν μέγα τί μοι δοκῶ καὶ χαλεπὸν ἀφωρισμένον ὁρᾶν εἶδος, πᾶσι τοῖς ἄλλοις αὐτῆς ἀντίσταθμον μέρεσιν.</said></p>

<p><said who="#Θεαίτητος"><label>ΘΕΑΙ.</label> ποῖον δή;</said></p>

<p><said who="#Ξένος"><label>ΞΕ.</label> τὸ μὴ κατειδότα τι δοκεῖν εἰδέναι· διʼ οὗ κινδυνεύει πάντα ὅσα διανοίᾳ σφαλλόμεθα γίγνεσθαι πᾶσιν.</said></p>

<p><said who="#Θεαίτητος"><label>ΘΕΑΙ.</label> ἀληθῆ.</said></p>

<p><said who="#Ξένος"><label>ΞΕ.</label> καὶ δὴ καὶ τούτῳ γε οἶμαι μόνῳ τῆς ἀγνοίας ἀμαθίαν τοὔνομα προσρηθῆναι.</said></p>

<p><said who="#Θεαίτητος"><label>ΘΕΑΙ.</label> πάνυ γε.</said></p>

<p><said who="#Ξένος"><label>ΞΕ.</label> τί δὲ δὴ τῷ τῆς διδασκαλικῆς ἄρα μέρει τῷ τοῦτο ἀπαλλάττοντι λεκτέον;</said></p>

<p><said who="#Θεαίτητος"><milestone unit="section" resp="Stephanus" n="229d"/> <label>ΘΕΑΙ.</label> οἶμαι μὲν <del>οὖν</del>, ὦ ξένε, τὸ μὲν ἄλλο δημιουργικὰς διδασκαλίας, τοῦτο δὲ ἐνθάδε γε παιδείαν διʼ ἡμῶν κεκλῆσθαι.</said></p>

<p><said who="#Ξένος"><label>ΞΕ.</label> καὶ γὰρ σχεδόν, ὦ Θεαίτητε, ἐν πᾶσιν Ἕλλησιν. ἀλλὰ γὰρ ἡμῖν ἔτι καὶ τοῦτο σκεπτέον, ἆρʼ ἄτομον ἤδη ἐστὶ πᾶν ἤ τινα ἔχον διαίρεσιν ἀξίαν ἐπωνυμίας.</said></p>

<p><said who="#Θεαίτητος"><label>ΘΕΑΙ.</label> οὐκοῦν χρὴ σκοπεῖν.</said></p>

<p><said who="#Ξένος"><label>ΞΕ.</label> δοκεῖ τοίνυν μοι καὶ τοῦτο ἔτι πῃ σχίζεσθαι.</said></p>

<p><said who="#Θεαίτητος"><label>ΘΕΑΙ.</label> κατὰ τί;</said></p>

<p><said who="#Ξένος"><milestone unit="section" resp="Stephanus" n="229e"/> <label>ΞΕ.</label> τῆς ἐν τοῖς λόγοις διδασκαλικῆς ἡ μὲν τραχυτέρα τις ἔοικεν ὁδὸς εἶναι, τὸ δʼ ἕτερον αὐτῆς μόριον λειότερον.</said></p>

<p><said who="#Θεαίτητος"><label>ΘΕΑΙ.</label> τὸ ποῖον δὴ τούτων ἑκάτερον λέγομεν;</said></p></div>

<div type="textpart" subtype="section" resp="perseus" n="230"><p><said who="#Ξένος"><label>ΞΕ.</label> τὸ μὲν ἀρχαιοπρεπές τι πάτριον, ᾧ πρὸς τοὺς ὑεῖς μάλιστʼ ἐχρῶντό τε καὶ ἔτι πολλοὶ χρῶνται τὰ νῦν, ὅταν
<milestone n="230" unit="page"/> <milestone unit="section" resp="Stephanus" n="230a"/> αὐτοῖς ἐξαμαρτάνωσί τι, τὰ μὲν χαλεπαίνοντες, τὰ δὲ μαλθακωτέρως παραμυθούμενοι· τὸ δʼ οὖν σύμπαν αὐτὸ ὀρθότατα εἴποι τις ἂν νουθετητικήν.</said></p>

<p><said who="#Θεαίτητος"><label>ΘΕΑΙ.</label> ἔστιν οὕτως.</said></p>

<p><said who="#Ξένος"><label>ΞΕ.</label> τὸ δέ γε, εἴξασί τινες αὖ λόγον ἑαυτοῖς δόντες ἡγήσασθαι πᾶσαν ἀκούσιον ἀμαθίαν εἶναι, καὶ μαθεῖν οὐδέν ποτʼ ἂν ἐθέλειν τὸν οἰόμενον εἶναι σοφὸν τούτων ὧν οἴοιτο πέρι δεινὸς εἶναι, μετὰ δὲ πολλοῦ πόνου τὸ νουθετητικὸν εἶδος τῆς παιδείας σμικρὸν ἀνύτειν.</said></p>

<p><said who="#Θεαίτητος"><label>ΘΕΑΙ.</label> ὀρθῶς γε νομίζοντες.</said></p>

<p><said who="#Ξένος"><milestone unit="section" resp="Stephanus" n="230b"/> <label>ΞΕ.</label> τῷ τοι ταύτης τῆς δόξης ἐπὶ ἐκβολὴν ἄλλῳ τρόπῳ στέλλονται.</said></p>

<p><said who="#Θεαίτητος"><label>ΘΕΑΙ.</label> τίνι δή;</said></p>

<p><said who="#Ξένος"><label>ΞΕ.</label> διερωτῶσιν ὧν ἂν οἴηταί τίς τι πέρι λέγειν λέγων μηδέν· εἶθʼ ἅτε πλανωμένων τὰς δόξας ῥᾳδίως ἐξετάζουσι, καὶ συνάγοντες δὴ τοῖς λόγοις εἰς ταὐτὸν τιθέασι παρʼ ἀλλήλας, τιθέντες δὲ ἐπιδεικνύουσιν αὐτὰς αὑταῖς ἅμα περὶ τῶν αὐτῶν πρὸς τὰ αὐτὰ κατὰ ταὐτὰ ἐναντίας. οἱ δʼ ὁρῶντες ἑαυτοῖς μὲν χαλεπαίνουσι, πρὸς δὲ τοὺς ἄλλους ἡμεροῦνται,
<milestone unit="section" resp="Stephanus" n="230c"/> καὶ τούτῳ δὴ τῷ τρόπῳ τῶν περὶ αὑτοὺς μεγάλων καὶ σκληρῶν δοξῶν ἀπαλλάττονται πασῶν <del>τε</del> ἀπαλλαγῶν ἀκούειν τε ἡδίστην καὶ τῷ πάσχοντι βεβαιότατα γιγνομένην. νομίζοντες γάρ, ὦ παῖ φίλε, οἱ καθαίροντες αὐτούς, ὥσπερ οἱ περὶ τὰ σώματα ἰατροὶ νενομίκασι μὴ πρότερον ἂν τῆς προσφερομένης τροφῆς ἀπολαύειν δύνασθαι σῶμα, πρὶν ἂν τὰ ἐμποδίζοντα ἐντός τις ἐκβάλῃ, ταὐτὸν καὶ περὶ ψυχῆς διενοήθησαν ἐκεῖνοι, μὴ πρότερον αὐτὴν ἕξειν τῶν προσφερομένων μαθημάτων
<milestone unit="section" resp="Stephanus" n="230d"/> ὄνησιν, πρὶν ἂν ἐλέγχων τις τὸν ἐλεγχόμενον εἰς αἰσχύνην καταστήσας, τὰς τοῖς μαθήμασιν ἐμποδίους δόξας ἐξελών, καθαρὸν ἀποφήνῃ καὶ ταῦτα ἡγούμενον ἅπερ οἶδεν εἰδέναι μόνα, πλείω δὲ μή.</said></p>

<p><said who="#Θεαίτητος"><label>ΘΕΑΙ.</label> βελτίστη γοῦν καὶ σωφρονεστάτη τῶν ἕξεων αὕτη.</said></p>

<p><said who="#Ξένος"><label>ΞΕ.</label> διὰ ταῦτα δὴ πάντα ἡμῖν, ὦ Θεαίτητε, καὶ τὸν ἔλεγχον λεκτέον ὡς ἄρα μεγίστη καὶ κυριωτάτη τῶν καθάρσεών ἐστι, καὶ τὸν ἀνέλεγκτον αὖ νομιστέον, ἂν καὶ τυγχάνῃ
<milestone unit="section" resp="Stephanus" n="230e"/> βασιλεὺς ὁ μέγας ὤν, τὰ μέγιστα ἀκάθαρτον ὄντα, ἀπαίδευτόν τε καὶ αἰσχρὸν γεγονέναι ταῦτα ἃ καθαρώτατον καὶ κάλλιστον ἔπρεπε τὸν ὄντως ἐσόμενον εὐδαίμονα εἶναι.</said></p>

<p><said who="#Θεαίτητος"><label>ΘΕΑΙ.</label> παντάπασι μὲν οὖν.</said></p></div>

<div type="textpart" subtype="section" resp="perseus" n="231"><p><said who="#Ξένος"><label>ΞΕ.</label> τί δέ; τοὺς ταύτῃ χρωμένους τῇ τέχνῃ τίνας
<milestone n="231" unit="page"/> <milestone unit="section" resp="Stephanus" n="231a"/> φήσομεν; ἐγὼ μὲν γὰρ φοβοῦμαι σοφιστὰς φάναι.</said></p>

<p><said who="#Θεαίτητος"><label>ΘΕΑΙ.</label> τί δή;</said></p>

<p><said who="#Ξένος"><label>ΞΕ.</label> μὴ μεῖζον αὐτοῖς προσάπτωμεν γέρας.</said></p>

<p><said who="#Θεαίτητος"><label>ΘΕΑΙ.</label> ἀλλὰ μὴν προσέοικέ γε τοιούτῳ τινὶ τὰ νῦν εἰρημένα.</said></p>

<p><said who="#Ξένος"><label>ΞΕ.</label> καὶ γὰρ κυνὶ λύκος, ἀγριώτατον ἡμερωτάτῳ. τὸν δὲ ἀσφαλῆ δεῖ πάντων μάλιστα περὶ τὰς ὁμοιότητας ἀεὶ ποιεῖσθαι τὴν φυλακήν· ὀλισθηρότατον γὰρ τὸ γένος. ὅμως δὲ ἔστω· οὐ γὰρ περὶ σμικρῶν ὅρων τὴν ἀμφισβήτησιν οἴομαι
<milestone unit="section" resp="Stephanus" n="231b"/> γενήσεσθαι τότε ὁπόταν ἱκανῶς φυλάττωσιν.</said></p>

<p><said who="#Θεαίτητος"><label>ΘΕΑΙ.</label> οὔκουν τό γε εἰκός.</said></p>

<p><said who="#Ξένος"><label>ΞΕ.</label> ἔστω δὴ διακριτικῆς τέχνης καθαρτική, καθαρτικῆς δὲ τὸ περὶ ψυχὴν μέρος ἀφωρίσθω, τούτου δὲ διδασκαλική, διδασκαλικῆς δὲ παιδευτική· τῆς δὲ παιδευτικῆς ὁ περὶ τὴν μάταιον δοξοσοφίαν γιγνόμενος ἔλεγχος ἐν τῷ νῦν λόγῳ παραφανέντι μηδὲν ἄλλʼ ἡμῖν εἶναι λεγέσθω πλὴν ἡ γένει γενναία σοφιστική.</said></p>

<p><said who="#Θεαίτητος"><label>ΘΕΑΙ.</label> λεγέσθω μέν· ἀπορῶ δὲ ἔγωγε ἤδη διὰ τὸ πολλὰ
<milestone unit="section" resp="Stephanus" n="231c"/> πεφάνθαι, τί χρή ποτε ὡς ἀληθῆ λέγοντα καὶ διισχυριζόμενον εἰπεῖν ὄντως εἶναι τὸν σοφιστήν.</said></p>

<p><said who="#Ξένος"><label>ΞΕ.</label> εἰκότως γε σὺ ἀπορῶν. ἀλλά τοι κἀκεῖνον ἡγεῖσθαι χρὴ νῦν ἤδη σφόδρα ἀπορεῖν ὅπῃ ποτὲ ἔτι διαδύσεται τὸν λόγον· ὀρθὴ γὰρ ἡ παροιμία, τὸ τὰς ἁπάσας μὴ ῥᾴδιον εἶναι διαφεύγειν. νῦν οὖν καὶ μάλιστα ἐπιθετέον αὐτῷ.</said></p>

<p><said who="#Θεαίτητος"><label>ΘΕΑΙ.</label> καλῶς λέγεις.</said></p>

<p><said who="#Ξένος"><label>ΞΕ.</label> πρῶτον δὴ στάντες οἷον ἐξαναπνεύσωμεν, καὶ πρὸς
<milestone unit="section" resp="Stephanus" n="231d"/> ἡμᾶς αὐτοὺς διαλογισώμεθα ἅμα ἀναπαυόμενοι, φέρε, ὁπόσα ἡμῖν ὁ σοφιστὴς πέφανται. δοκῶ μὲν γάρ, τὸ πρῶτον ηὑρέθη νέων καὶ πλουσίων ἔμμισθος θηρευτής.</said></p>

<p><said who="#Θεαίτητος"><label>ΘΕΑΙ.</label> ναί.</said></p>

<p><said who="#Ξένος"><label>ΞΕ.</label> τὸ δέ γε δεύτερον ἔμπορός τις περὶ τὰ τῆς ψυχῆς μαθήματα.</said></p>

<p><said who="#Θεαίτητος"><label>ΘΕΑΙ.</label> πάνυ γε.</said></p>

<p><said who="#Ξένος"><label>ΞΕ.</label> τρίτον δὲ ἆρα οὐ περὶ αὐτὰ ταῦτα κάπηλος ἀνεφάνη;</said></p>

<p><said who="#Θεαίτητος"><label>ΘΕΑΙ.</label> ναί, καὶ τέταρτόν γε αὐτοπώλης περὶ τὰ μαθήματα ἡμῖν <add>ἦν</add>.</said></p>

<p><said who="#Ξένος"><label>ΞΕ.</label> ὀρθῶς ἐμνημόνευσας. πέμπτον δʼ ἐγὼ πειράσομαι
<milestone unit="section" resp="Stephanus" n="231e"/> μνημονεύειν· τῆς γὰρ ἀγωνιστικῆς περὶ λόγους ἦν τις ἀθλητής, τὴν ἐριστικὴν τέχνην ἀφωρισμένος.</said></p>

<p><said who="#Θεαίτητος"><label>ΘΕΑΙ.</label> ἦν γὰρ οὖν.</said></p>

<p><said who="#Ξένος"><label>ΞΕ.</label> τό γε μὴν ἕκτον ἀμφισβητήσιμον μέν, ὅμως δʼ ἔθεμεν αὐτῷ συγχωρήσαντες δοξῶν ἐμποδίων μαθήμασιν περὶ ψυχὴν καθαρτὴν αὐτὸν εἶναι.</said></p>

<p><said who="#Θεαίτητος"><label>ΘΕΑΙ.</label> παντάπασι μὲν οὖν.</said></p></div>
			
<div type="textpart" subtype="section" resp="perseus" n="232"> 
<p><said who="#Ξένος"><milestone n="232" unit="page"/><milestone unit="section" resp="Stephanus" n="232a"/> <label>ΞΕ.</label> ἆρʼ οὖν ἐννοεῖς, ὅταν ἐπιστήμων τις πολλῶν φαίνηται, μιᾶς δὲ τέχνης ὀνόματι προσαγορεύηται, τὸ φάντασμα τοῦτο ὡς οὐκ ἔσθʼ ὑγιές, ἀλλὰ δῆλον ὡς ὁ πάσχων αὐτὸ πρός τινα τέχνην οὐ δύναται κατιδεῖν ἐκεῖνο αὐτῆς εἰς ὃ πάντα τὰ μαθήματα ταῦτα βλέπει, διὸ καὶ πολλοῖς ὀνόμασιν ἀνθʼ ἑνὸς τὸν ἔχοντα αὐτὰ προσαγορεύει;</said></p>

<p><said who="#Θεαίτητος"><label>ΘΕΑΙ.</label> κινδυνεύει τοῦτο ταύτῃ πῃ μάλιστα πεφυκέναι.</said></p>

<p><said who="#Ξένος"><milestone unit="section" resp="Stephanus" n="232b"/> <label>ΞΕ.</label> μὴ τοίνυν ἡμεῖς γε αὐτὸ ἐν τῇ ζητήσει διʼ ἀργίαν πάσχωμεν, ἀλλʼ ἀναλάβωμεν <add>ἓν</add> πρῶτον τῶν περὶ τὸν σοφιστὴν εἰρημένων. ἓν γάρ τί μοι μάλιστα κατεφάνη αὐτὸν μηνῦον.</said></p>

<p><said who="#Θεαίτητος"><label>ΘΕΑΙ.</label> τὸ ποῖον;</said></p>

<p><said who="#Ξένος"><label>ΞΕ.</label> ἀντιλογικὸν αὐτὸν ἔφαμεν εἶναί που.</said></p>

<p><said who="#Θεαίτητος"><label>ΘΕΑΙ.</label> ναί.</said></p>

<p><said who="#Ξένος"><label>ΞΕ.</label> τί δʼ; οὐ καὶ τῶν ἄλλων αὐτοῦ τούτου διδάσκαλον γίγνεσθαι;</said></p>

<p><said who="#Θεαίτητος"><label>ΘΕΑΙ.</label> τί μήν;</said></p>

<p><said who="#Ξένος"><label>ΞΕ.</label> σκοπῶμεν δή, περὶ τίνος ἄρα καί φασιν οἱ τοιοῦτοι ποιεῖν ἀντιλογικούς. ἡ δὲ σκέψις ἡμῖν ἐξ ἀρχῆς ἔστω τῇδέ
<milestone unit="section" resp="Stephanus" n="232c"/> πῃ. φέρε, περὶ τῶν θείων, ὅσʼ ἀφανῆ τοῖς πολλοῖς, ἆρʼ ἱκανοὺς ποιοῦσι τοῦτο δρᾶν;</said></p>

<p><said who="#Θεαίτητος"><label>ΘΕΑΙ.</label> λέγεται γοῦν δὴ περὶ αὐτῶν ταῦτα.</said></p>

<p><said who="#Ξένος"><label>ΞΕ.</label> τί δʼ ὅσα φανερὰ γῆς τε καὶ οὐρανοῦ καὶ τῶν περὶ τὰ τοιαῦτα;</said></p>

<p><said who="#Θεαίτητος"><label>ΘΕΑΙ.</label> τί γάρ;</said></p>

<p><said who="#Ξένος"><label>ΞΕ.</label> ἀλλὰ μὴν ἔν γε ταῖς ἰδίαις συνουσίαις, ὁπόταν γενέσεώς τε καὶ οὐσίας πέρι κατὰ πάντων λέγηταί τι, σύνισμεν ὡς αὐτοί τε ἀντειπεῖν δεινοὶ τούς τε ἄλλους ὅτι ποιοῦσιν ἅπερ αὐτοὶ δυνατούς;</said></p>

<p><said who="#Θεαίτητος"><label>ΘΕΑΙ.</label> παντάπασί γε.</said></p>

<p><said who="#Ξένος"><milestone unit="section" resp="Stephanus" n="232d"/> <label>ΞΕ.</label> τί δʼ αὖ περὶ νόμων καὶ συμπάντων τῶν πολιτικῶν, ἆρʼ οὐχ ὑπισχνοῦνται ποιεῖν ἀμφισβητητικούς;</said></p>

<p><said who="#Θεαίτητος"><label>ΘΕΑΙ.</label> οὐδεὶς γὰρ ἂν αὐτοῖς ὡς ἔπος εἰπεῖν διελέγετο μὴ τοῦτο ὑπισχνουμένοις.</said></p>

<p><said who="#Ξένος"><label>ΞΕ.</label> τά γε μὴν περὶ πασῶν τε καὶ κατὰ μίαν ἑκάστην τέχνην, ἃ δεῖ πρὸς ἕκαστον αὐτὸν τὸν δημιουργὸν ἀντειπεῖν, δεδημοσιωμένα που καταβέβληται γεγραμμένα τῷ βουλομένῳ μαθεῖν.</said></p>

<p><said who="#Θεαίτητος"><label>ΘΕΑΙ.</label> τὰ Πρωταγόρειά μοι φαίνῃ περί τε πάλης καὶ
<milestone unit="section" resp="Stephanus" n="232e"/> τῶν ἄλλων τεχνῶν εἰρηκέναι.</said></p>

<p><said who="#Ξένος"><label>ΞΕ.</label> καὶ πολλῶν γε, ὦ μακάριε, ἑτέρων. ἀτὰρ δὴ τὸ τῆς ἀντιλογικῆς τέχνης ἆρʼ οὐκ ἐν κεφαλαίῳ περὶ πάντων πρὸς ἀμφισβήτησιν ἱκανή τις δύναμις ἔοικʼ εἶναι;</said></p>

<p><said who="#Θεαίτητος"><label>ΘΕΑΙ.</label> φαίνεται γοῦν δὴ σχεδὸν οὐδὲν ὑπολιπεῖν.</said></p>

<p><said who="#Ξένος"><label>ΞΕ.</label> σὺ δὴ πρὸς θεῶν, ὦ παῖ, δυνατὸν ἡγῇ τοῦτο; τάχα γὰρ ἂν ὑμεῖς μὲν ὀξύτερον οἱ νέοι πρὸς αὐτὸ βλέποιτε, ἡμεῖς δὲ ἀμβλύτερον.</said></p></div>
			
<div type="textpart" subtype="section" resp="perseus" n="233"> 
<p><said who="#Θεαίτητος"><milestone n="233" unit="page"/><milestone unit="section" resp="Stephanus" n="233a"/> <label>ΘΕΑΙ.</label> τὸ ποῖον, καὶ πρὸς τί μάλιστα λέγεις; οὐ γάρ που κατανοῶ τὸ νῦν ἐρωτώμενον.</said></p>

<p><said who="#Ξένος"><label>ΞΕ.</label> εἰ πάντα ἐπίστασθαί τινα ἀνθρώπων ἐστὶ δυνατόν.</said></p>

<p><said who="#Θεαίτητος"><label>ΘΕΑΙ.</label> μακάριον μεντἂν ἡμῶν, ὦ ξένε, ἦν τὸ γένος.</said></p>

<p><said who="#Ξένος"><label>ΞΕ.</label> πῶς οὖν ἄν ποτέ τις πρός γε τὸν ἐπιστάμενον αὐτὸς ἀνεπιστήμων ὢν δύναιτʼ ἂν ὑγιές τι λέγων ἀντειπεῖν;</said></p>

<p><said who="#Θεαίτητος"><label>ΘΕΑΙ.</label> οὐδαμῶς.</said></p>

<p><said who="#Ξένος"><label>ΞΕ.</label> τί ποτʼ οὖν ἂν εἴη τὸ τῆς σοφιστικῆς δυνάμεως θαῦμα;</said></p>

<p><said who="#Θεαίτητος"><label>ΘΕΑΙ.</label> τοῦ δὴ πέρι;</said></p>

<p><said who="#Ξένος"><milestone unit="section" resp="Stephanus" n="233b"/> <label>ΞΕ.</label> καθʼ ὅντινα τρόπον ποτὲ δυνατοὶ τοῖς νέοις δόξαν παρασκευάζειν ὡς εἰσὶ πάντα πάντων αὐτοὶ σοφώτατοι. δῆλον γὰρ ὡς εἰ μήτε ἀντέλεγον ὀρθῶς μήτε ἐκείνοις ἐφαίνοντο, φαινόμενοί τε εἰ μηδὲν αὖ μᾶλλον ἐδόκουν διὰ τὴν ἀμφισβήτησιν εἶναι φρόνιμοι, τὸ σὸν δὴ τοῦτο, σχολῇ ποτʼ ἂν αὐτοῖς τις χρήματα διδοὺς ἤθελεν ἂν τούτων αὐτῶν μαθητὴς γίγνεσθαι.</said></p>

<p><said who="#Θεαίτητος"><label>ΘΕΑΙ.</label> σχολῇ μεντἄν.</said></p>

<p><said who="#Ξένος"><label>ΞΕ.</label> νῦν δέ γʼ ἐθέλουσιν;</said></p>

<p><said who="#Θεαίτητος"><label>ΘΕΑΙ.</label> καὶ μάλα.</said></p>

<p><said who="#Ξένος"><milestone unit="section" resp="Stephanus" n="233c"/> <label>ΞΕ.</label> δοκοῦσι γὰρ οἶμαι πρὸς ταῦτα ἐπιστημόνως ἔχειν αὐτοὶ πρὸς ἅπερ ἀντιλέγουσιν.</said></p>

<p><said who="#Θεαίτητος"><label>ΘΕΑΙ.</label> πῶς γὰρ οὔ;</said></p>

<p><said who="#Ξένος"><label>ΞΕ.</label> δρῶσι δέ γε τοῦτο πρὸς ἅπαντα, φαμέν;</said></p>

<p><said who="#Θεαίτητος"><label>ΘΕΑΙ.</label> ναί.</said></p>

<p><said who="#Ξένος"><label>ΞΕ.</label> πάντα ἄρα σοφοὶ τοῖς μαθηταῖς φαίνονται.</said></p>

<p><said who="#Θεαίτητος"><label>ΘΕΑΙ.</label> τί μήν;</said></p>

<p><said who="#Ξένος"><label>ΞΕ.</label> οὐκ ὄντες γε· ἀδύνατον γὰρ τοῦτό γε ἐφάνη.</said></p>

<p><said who="#Θεαίτητος"><label>ΘΕΑΙ.</label> πῶς γὰρ οὐκ ἀδύνατον;</said></p>

<p><said who="#Ξένος"><label>ΞΕ.</label> δοξαστικὴν ἄρα τινὰ περὶ πάντων ἐπιστήμην ὁ σοφιστὴς ἡμῖν ἀλλʼ οὐκ ἀλήθειαν ἔχων ἀναπέφανται.</said></p>

<p><said who="#Θεαίτητος"><milestone unit="section" resp="Stephanus" n="233d"/> <label>ΘΕΑΙ.</label> παντάπασι μὲν οὖν, καὶ κινδυνεύει γε τὸ νῦν εἰρημένον ὀρθότατα περὶ αὐτῶν εἰρῆσθαι.</said></p>

<p><said who="#Ξένος"><label>ΞΕ.</label> λάβωμεν τοίνυν σαφέστερόν τι παράδειγμα περὶ τούτων.</said></p>

<p><said who="#Θεαίτητος"><label>ΘΕΑΙ.</label> τὸ ποῖον δή;</said></p>

<p><said who="#Ξένος"><label>ΞΕ.</label> τόδε. καί μοι πειρῶ προσέχων τὸν νοῦν εὖ μάλα ἀποκρίνασθαι.</said></p>

<p><said who="#Θεαίτητος"><label>ΘΕΑΙ.</label> τὸ ποῖον;</said></p>

<p><said who="#Ξένος"><label>ΞΕ.</label> εἴ τις φαίη μὴ λέγειν μηδʼ ἀντιλέγειν, ἀλλὰ ποιεῖν καὶ δρᾶν μιᾷ τέχνῃ συνάπαντα ἐπίστασθαι πράγματα—</said></p>

<p><said who="#Θεαίτητος"><milestone unit="section" resp="Stephanus" n="233e"/> <label>ΘΕΑΙ.</label> πῶς πάντα εἶπες;</said></p>

<p><said who="#Ξένος"><label>ΞΕ.</label> τὴν ἀρχὴν τοῦ ῥηθέντος σύ γʼ ἡμῖν εὐθὺς ἀγνοεῖς· τὰ γὰρ σύμπαντα, ὡς ἔοικας, οὐ μανθάνεις.</said></p>

<p><said who="#Θεαίτητος"><label>ΘΕΑΙ.</label> οὐ γὰρ οὖν.</said></p>

<p><said who="#Ξένος"><label>ΞΕ.</label> λέγω τοίνυν σὲ καὶ ἐμὲ τῶν πάντων καὶ πρὸς ἡμῖν τἆλλα ζῷα καὶ δένδρα.</said></p>

<p><said who="#Θεαίτητος"><label>ΘΕΑΙ.</label> πῶς λέγεις;</said></p>

<p><said who="#Ξένος"><label>ΞΕ.</label> εἴ τις ἐμὲ καὶ σὲ καὶ τἆλλα φυτὰ πάντα ποιήσειν φαίη—</said></p></div>

<div type="textpart" subtype="section" resp="perseus" n="234"> 
<p><said who="#Θεαίτητος"><milestone n="234" unit="page"/><milestone unit="section" resp="Stephanus" n="234a"/> <label>ΘΕΑΙ.</label> τίνα δὴ λέγων τὴν ποίησιν; οὐ γὰρ δὴ γεωργόν γε ἐρεῖς τινα· καὶ γὰρ ζῴων αὐτὸν εἶπες ποιητήν.</said></p>

<p><said who="#Ξένος"><label>ΞΕ.</label> φημί, καὶ πρός γε θαλάττης καὶ γῆς καὶ οὐρανοῦ καὶ θεῶν καὶ τῶν ἄλλων συμπάντων· καὶ τοίνυν καὶ ταχὺ ποιήσας αὐτῶν ἕκαστα πάνυ σμικροῦ νομίσματος ἀποδίδοται.</said></p>

<p><said who="#Θεαίτητος"><label>ΘΕΑΙ.</label> παιδιὰν λέγεις τινά.</said></p>

<p><said who="#Ξένος"><label>ΞΕ.</label> τί δέ; τὴν τοῦ λέγοντος ὅτι πάντα οἶδε καὶ ταῦτα ἕτερον ἂν διδάξειεν ὀλίγου καὶ ἐν ὀλίγῳ χρόνῳ, μῶν οὐ παιδιὰν νομιστέον;</said></p>

<p><said who="#Θεαίτητος"><label>ΘΕΑΙ.</label> πάντως που.</said></p>

<p><said who="#Ξένος"><milestone unit="section" resp="Stephanus" n="234b"/> <label>ΞΕ.</label> παιδιᾶς δὲ ἔχεις ἤ τι τεχνικώτερον ἢ καὶ χαριέστερον εἶδος ἢ τὸ μιμητικόν;</said></p>

<p><said who="#Θεαίτητος"><label>ΘΕΑΙ.</label> οὐδαμῶς· πάμπολυ γὰρ εἴρηκας εἶδος εἰς ἓν πάντα συλλαβὼν καὶ σχεδὸν ποικιλώτατον.</said></p>

<p><said who="#Ξένος"><label>ΞΕ.</label> οὐκοῦν τόν γʼ ὑπισχνούμενον δυνατὸν εἶναι μιᾷ τέχνῃ πάντα ποιεῖν γιγνώσκομέν που τοῦτο, ὅτι μιμήματα καὶ ὁμώνυμα τῶν ὄντων ἀπεργαζόμενος τῇ γραφικῇ τέχνῃ δυνατὸς ἔσται τοὺς ἀνοήτους τῶν νέων παίδων, πόρρωθεν τὰ γεγραμμένα ἐπιδεικνύς, λανθάνειν ὡς ὅτιπερ ἂν βουληθῇ δρᾶν, τοῦτο ἱκανώτατος ὢν ἀποτελεῖν ἔργῳ.</said></p>

<p><said who="#Θεαίτητος"><milestone unit="section" resp="Stephanus" n="234c"/> <label>ΘΕΑΙ.</label> πῶς γὰρ οὔ;</said></p>

<p><said who="#Ξένος"><label>ΞΕ.</label> τί δὲ δή; περὶ τοὺς λόγους ἆρʼ οὐ προσδοκῶμεν εἶναί τινα ἄλλην τέχνην, ᾗ αὖ δυνατὸν <add>ὂν</add> <del>αὖ</del> τυγχάνει τοὺς νέους καὶ ἔτι πόρρω τῶν πραγμάτων τῆς ἀληθείας ἀφεστῶτας διὰ τῶν ὤτων τοῖς λόγοις γοητεύειν, δεικνύντας εἴδωλα λεγόμενα περὶ πάντων, ὥστε ποιεῖν ἀληθῆ δοκεῖν λέγεσθαι καὶ τὸν λέγοντα δὴ σοφώτατον πάντων ἅπαντʼ εἶναι;</said></p>

<p><said who="#Θεαίτητος"><milestone unit="section" resp="Stephanus" n="234d"/> <label>ΘΕΑΙ.</label> τί γὰρ οὐκ ἂν εἴη ἄλλη τις τοιαύτη τέχνη;</said></p>

<p><said who="#Ξένος"><label>ΞΕ.</label> τοὺς πολλοὺς οὖν, ὦ Θεαίτητε, τῶν τότε ἀκουόντων ἆρʼ οὐκ ἀνάγκη χρόνου τε ἐπελθόντος αὐτοῖς ἱκανοῦ καὶ προϊούσης ἡλικίας τοῖς τε οὖσι προσπίπτοντας ἐγγύθεν καὶ διὰ παθημάτων ἀναγκαζομένους ἐναργῶς ἐφάπτεσθαι τῶν ὄντων, μεταβάλλειν τὰς τότε γενομένας δόξας, ὥστε σμικρὰ μὲν φαίνεσθαι τὰ μεγάλα, χαλεπὰ δὲ τὰ ῥᾴδια, καὶ πάντα
<milestone unit="section" resp="Stephanus" n="234e"/> πάντῃ ἀνατετράφθαι τὰ ἐν τοῖς λόγοις φαντάσματα ὑπὸ τῶν ἐν ταῖς πράξεσιν ἔργων παραγενομένων;</said></p>

<p><said who="#Θεαίτητος"><label>ΘΕΑΙ.</label> ὡς γοῦν ἐμοὶ τηλικῷδε ὄντι κρῖναι. οἶμαι δὲ καὶ ἐμὲ τῶν ἔτι πόρρωθεν ἀφεστηκότων εἶναι.</said></p></div>

<div type="textpart" subtype="section" resp="perseus" n="235">
	<p><said who="#Ξένος"><label>ΞΕ.</label> τοιγαροῦν ἡμεῖς σε οἵδε πάντες πειρασόμεθα καὶ νῦν πειρώμεθα ὡς ἐγγύτατα ἄνευ τῶν παθημάτων προσάγειν. περὶ δʼ οὖν τοῦ σοφιστοῦ τόδε μοι λέγε· πότερον ἤδη τοῦτο
<milestone n="235" unit="page"/> <milestone unit="section" resp="Stephanus" n="235a"/> σαφές, ὅτι τῶν γοήτων ἐστί τις, μιμητὴς ὢν τῶν ὄντων, ἢ διστάζομεν ἔτι μὴ περὶ ὅσωνπερ ἀντιλέγειν δοκεῖ δυνατὸς εἶναι, περὶ τοσούτων καὶ τὰς ἐπιστήμας ἀληθῶς ἔχων τυγχάνει;</said></p>

<p><said who="#Θεαίτητος"><label>ΘΕΑΙ.</label> καὶ πῶς ἄν, ὦ ξένε; ἀλλὰ σχεδὸν ἤδη σαφὲς ἐκ τῶν εἰρημένων, ὅτι τῶν τῆς παιδιᾶς μετεχόντων ἐστί τις <sic>μερῶν</sic> εἷς.</said></p>

<p><said who="#Ξένος"><label>ΞΕ.</label> γόητα μὲν δὴ καὶ μιμητὴν ἄρα θετέον αὐτόν τινα.</said></p>

<p><said who="#Θεαίτητος"><label>ΘΕΑΙ.</label> πῶς γὰρ οὐ θετέον;</said></p>

<p><said who="#Ξένος"><label>ΞΕ.</label> ἄγε δή, νῦν ἡμέτερον ἔργον ἤδη τὸν θῆρα μηκέτʼ
<milestone unit="section" resp="Stephanus" n="235b"/> ἀνεῖναι· σχεδὸν γὰρ αὐτὸν περιειλήφαμεν ἐν ἀμφιβληστρικῷ τινι τῶν ἐν τοῖς λόγοις περὶ τὰ τοιαῦτα ὀργάνων, ὥστε οὐκέτʼ ἐκφεύξεται τόδε γε.</said></p>

<p><said who="#Θεαίτητος"><label>ΘΕΑΙ.</label> τὸ ποῖον;</said></p>

<p><said who="#Ξένος"><label>ΞΕ.</label> τὸ μὴ οὐ τοῦ γένους εἶναι τοῦ τῶν θαυματοποιῶν τις εἷς.</said></p>

<p><said who="#Θεαίτητος"><label>ΘΕΑΙ.</label> κἀμοὶ τοῦτό γε οὕτω περὶ αὐτοῦ συνδοκεῖ.</said></p>

<p><said who="#Ξένος"><label>ΞΕ.</label> δέδοκται τοίνυν ὅτι τάχιστα διαιρεῖν τὴν εἰδωλοποιικὴν τέχνην, καὶ καταβάντας εἰς αὐτήν, ἐὰν μὲν ἡμᾶς εὐθὺς ὁ σοφιστὴς ὑπομείνῃ, συλλαβεῖν αὐτὸν κατὰ τὰ ἐπεσταλμένα
<milestone unit="section" resp="Stephanus" n="235c"/> ὑπὸ τοῦ βασιλικοῦ λόγου, κἀκείνῳ παραδόντας ἀποφῆναι τὴν ἄγραν· ἐὰν δʼ ἄρα κατὰ μέρη τῆς μιμητικῆς δύηταί πῃ, συνακολουθεῖν αὐτῷ διαιροῦντας ἀεὶ τὴν ὑποδεχομένην αὐτὸν μοῖραν, ἕωσπερ ἂν ληφθῇ. πάντως οὔτε οὗτος οὔτε ἄλλο γένος οὐδὲν μή ποτε ἐκφυγὸν ἐπεύξηται τὴν τῶν οὕτω δυναμένων μετιέναι καθʼ ἕκαστά τε καὶ ἐπὶ πάντα μέθοδον.</said></p>

<p><said who="#Θεαίτητος"><label>ΘΕΑΙ.</label> λέγεις εὖ, καὶ ταῦτα ταύτῃ ποιητέον.</said></p>

<p><said who="#Ξένος"><label>ΞΕ.</label> κατὰ δὴ τὸν παρεληλυθότα τρόπον τῆς διαιρέσεως
<milestone unit="section" resp="Stephanus" n="235d"/> ἔγωγέ μοι καὶ νῦν φαίνομαι δύο καθορᾶν εἴδη τῆς μιμητικῆς· τὴν δὲ ζητουμένην ἰδέαν, ἐν ὁποτέρῳ ποθʼ ἡμῖν οὖσα τυγχάνει, καταμαθεῖν οὐδέπω μοι δοκῶ νῦν δυνατὸς εἶναι.</said></p>

<p><said who="#Θεαίτητος"><label>ΘΕΑΙ.</label> σὺ δʼ ἀλλʼ εἰπὲ πρῶτον καὶ δίελε ἡμῖν τίνε τὼ δύο λέγεις.</said></p>

<p><said who="#Ξένος"><label>ΞΕ.</label> μίαν μὲν τὴν εἰκαστικὴν ὁρῶν ἐν αὐτῇ τέχνην. ἔστι δʼ αὕτη μάλιστα ὁπόταν κατὰ τὰς τοῦ παραδείγματος συμμετρίας τις ἐν μήκει καὶ πλάτει καὶ βάθει, καὶ πρὸς
<milestone unit="section" resp="Stephanus" n="235e"/> τούτοις ἔτι χρώματα ἀποδιδοὺς τὰ προσήκοντα ἑκάστοις, τὴν τοῦ μιμήματος γένεσιν ἀπεργάζηται.</said></p>

<p><said who="#Θεαίτητος"><label>ΘΕΑΙ.</label> τί δʼ; οὐ πάντες οἱ μιμούμενοί τι τοῦτʼ ἐπιχειροῦσι δρᾶν;</said></p></div>

<div type="textpart" subtype="section" resp="perseus" n="236"><p><said who="#Ξένος"><label>ΞΕ.</label> οὔκουν ὅσοι γε τῶν μεγάλων πού τι πλάττουσιν ἔργων ἢ γράφουσιν. εἰ γὰρ ἀποδιδοῖεν τὴν τῶν καλῶν ἀληθινὴν συμμετρίαν, οἶσθʼ ὅτι σμικρότερα μὲν τοῦ δέοντος
<milestone n="236" unit="page"/> <milestone unit="section" resp="Stephanus" n="236a"/> τὰ ἄνω, μείζω δὲ τὰ κάτω φαίνοιτʼ ἂν διὰ τὸ τὰ μὲν πόρρωθεν, τὰ δʼ ἐγγύθεν ὑφʼ ἡμῶν ὁρᾶσθαι.</said></p>

<p><said who="#Θεαίτητος"><label>ΘΕΑΙ.</label> πάνυ μὲν οὖν.</said></p>

<p><said who="#Ξένος"><label>ΞΕ.</label> ἆρʼ οὖν οὐ χαίρειν τὸ ἀληθὲς ἐάσαντες οἱ δημιουργοὶ νῦν οὐ τὰς οὔσας συμμετρίας ἀλλὰ τὰς δοξούσας εἶναι καλὰς τοῖς εἰδώλοις ἐναπεργάζονται;</said></p>

<p><said who="#Θεαίτητος"><label>ΘΕΑΙ.</label> παντάπασί γε.</said></p>

<p><said who="#Ξένος"><label>ΞΕ.</label> τὸ μὲν ἄρα ἕτερον οὐ δίκαιον, εἰκός γε ὄν, εἰκόνα καλεῖν;</said></p>

<p><said who="#Θεαίτητος"><label>ΘΕΑΙ.</label> ναί.</said></p>

<p><said who="#Ξένος"><milestone unit="section" resp="Stephanus" n="236b"/> <label>ΞΕ.</label> καὶ τῆς γε μιμητικῆς τὸ ἐπὶ τούτῳ μέρος κλητέον ὅπερ εἴπομεν ἐν τῷ πρόσθεν, εἰκαστικήν;</said></p>

<p><said who="#Θεαίτητος"><label>ΘΕΑΙ.</label> κλητέον.</said></p>

<p><said who="#Ξένος"><label>ΞΕ.</label> τί δέ; τὸ φαινόμενον μὲν διὰ τὴν οὐκ ἐκ καλοῦ θέαν ἐοικέναι τῷ καλῷ, δύναμιν δὲ εἴ τις λάβοι τὰ τηλικαῦτα ἱκανῶς ὁρᾶν, μηδʼ εἰκὸς ᾧ φησιν ἐοικέναι, τί καλοῦμεν; ἆρʼ οὐκ, ἐπείπερ φαίνεται μέν, ἔοικε δὲ οὔ, φάντασμα;</said></p>

<p><said who="#Θεαίτητος"><label>ΘΕΑΙ.</label> τί μήν;</said></p>

<p><said who="#Ξένος"><label>ΞΕ.</label> οὐκοῦν πάμπολυ καὶ κατὰ τὴν ζωγραφίαν τοῦτο τὸ
<milestone unit="section" resp="Stephanus" n="236c"/> μέρος ἐστὶ καὶ κατὰ σύμπασαν μιμητικήν;</said></p>

<p><said who="#Θεαίτητος"><label>ΘΕΑΙ.</label> πῶς δʼ οὔ;</said></p>

<p><said who="#Ξένος"><label>ΞΕ.</label> τὴν δὴ φάντασμα ἀλλʼ οὐκ εἰκόνα ἀπεργαζομένην τέχνην ἆρʼ οὐ φανταστικὴν ὀρθότατʼ ἂν προσαγορεύοιμεν;</said></p>

<p><said who="#Θεαίτητος"><label>ΘΕΑΙ.</label> πολύ γε.</said></p>

<p><said who="#Ξένος"><label>ΞΕ.</label> τούτω τοίνυν τὼ δύο ἔλεγον εἴδη τῆς εἰδωλοποιικῆς, εἰκαστικὴν καὶ φανταστικήν.</said></p>

<p><said who="#Θεαίτητος"><label>ΘΕΑΙ.</label> ὀρθῶς.</said></p>

<p><said who="#Ξένος"><label>ΞΕ.</label> ὃ δέ γε καὶ τότʼ ἠμφεγνόουν, <add>ἐν</add> ποτέρᾳ τὸν σοφιστὴν θετέον, οὐδὲ νῦν πω δύναμαι θεάσασθαι σαφῶς,
<milestone unit="section" resp="Stephanus" n="236d"/> ἀλλʼ ὄντως θαυμαστὸς ἁνὴρ καὶ κατιδεῖν παγχάλεπος, ἐπεὶ καὶ νῦν μάλα εὖ καὶ κομψῶς εἰς ἄπορον εἶδος διερευνήσασθαι καταπέφευγεν.</said></p>

<p><said who="#Θεαίτητος"><label>ΘΕΑΙ.</label> ἔοικεν.</said></p>

<p><said who="#Ξένος"><label>ΞΕ.</label> ἆρʼ οὖν αὐτὸ γιγνώσκων σύμφης, ἤ σε οἷον ῥύμη τις ὑπὸ τοῦ λόγου συνειθισμένον συνεπεσπάσατο πρὸς τὸ ταχὺ συμφῆσαι;</said></p>

<p><said who="#Θεαίτητος"><label>ΘΕΑΙ.</label> πῶς καὶ πρὸς τί τοῦτο εἴρηκας;</said></p>

<p><said who="#Ξένος"><label>ΞΕ.</label> ὄντως, ὦ μακάριε, ἐσμὲν ἐν παντάπασι χαλεπῇ
<milestone unit="section" resp="Stephanus" n="236e"/> σκέψει. τὸ γὰρ φαίνεσθαι τοῦτο καὶ τὸ δοκεῖν, εἶναι δὲ μή, καὶ τὸ λέγειν μὲν ἄττα, ἀληθῆ δὲ μή, πάντα ταῦτά ἐστι μεστὰ ἀπορίας ἀεὶ ἐν τῷ πρόσθεν χρόνῳ καὶ νῦν. ὅπως γὰρ εἰπόντα χρὴ ψευδῆ λέγειν ἢ δοξάζειν ὄντως εἶναι, καὶ τοῦτο φθεγξάμενον ἐναντιολογίᾳ μὴ συνέχεσθαι, παντάπασιν, ὦ
<milestone n="237" unit="page"/> <milestone unit="section" resp="Stephanus" n="237a"/> Θεαίτητε, χαλεπόν.</said></p></div>

<div type="textpart" subtype="section" resp="perseus" n="237"><p><said who="#Θεαίτητος"><label>ΘΕΑΙ.</label> τί δή;</said></p>

<p><said who="#Ξένος"><label>ΞΕ.</label> τετόλμηκεν ὁ λόγος οὗτος ὑποθέσθαι τὸ μὴ ὂν εἶναι· ψεῦδος γὰρ οὐκ ἂν ἄλλως ἐγίγνετο ὄν. Παρμενίδης δὲ ὁ μέγας, ὦ παῖ, παισὶν ἡμῖν οὖσιν ἀρχόμενός τε καὶ διὰ τέλους τοῦτο ἀπεμαρτύρατο, πεζῇ τε ὧδε ἑκάστοτε λέγων καὶ μετὰ μέτρων—<quote type="verse"><l met="dactylic">οὐ γὰρ μήποτε τοῦτο δαμῇ, φησίν, εἶναι μὴ ἐόντα·</l><l>ἀλλὰ σὺ τῆσδʼ ἀφʼ ὁδοῦ διζήμενος εἶργε νόημα.</l></quote><bibl>Parmenides Fr. 7.1</bibl>
<milestone unit="section" resp="Stephanus" n="237b"/> παρʼ ἐκείνου τε οὖν μαρτυρεῖται, καὶ μάλιστά γε δὴ πάντων ὁ λόγος αὐτὸς ἂν δηλώσειε μέτρια βασανισθείς. τοῦτο οὖν αὐτὸ πρῶτον θεασώμεθα, εἰ μή τί σοι διαφέρει.</said></p>

<p><said who="#Θεαίτητος"><label>ΘΕΑΙ.</label> τὸ μὲν ἐμὸν ὅπῃ βούλει τίθεσο, τὸν δὲ λόγον ᾗ βέλτιστα διέξεισι σκοπῶν αὐτός τε ἴθι κἀμὲ κατὰ ταύτην τὴν ὁδὸν ἄγε.</said></p>

<p><said who="#Ξένος"><label>ΞΕ.</label> ἀλλὰ χρὴ δρᾶν ταῦτα. καί μοι λέγε· τὸ μηδαμῶς ὂν τολμῶμέν που φθέγγεσθαι;</said></p>

<p><said who="#Θεαίτητος"><label>ΘΕΑΙ.</label> πῶς γὰρ οὔ;</said></p>

<p><said who="#Ξένος"><label>ΞΕ.</label> μὴ τοίνυν ἔριδος ἕνεκα μηδὲ παιδιᾶς, ἀλλʼ εἰ σπουδῇ
<milestone unit="section" resp="Stephanus" n="237c"/> δέοι συννοήσαντά τινα ἀποκρίνασθαι τῶν ἀκροατῶν ποῖ χρὴ τοὔνομʼ ἐπιφέρειν τοῦτο, τὸ μὴ ὄν, τί δοκοῦμεν ἂν εἰς τί καὶ ἐπὶ ποῖον αὐτόν τε καταχρήσασθαι καὶ τῷ πυνθανομένῳ δεικνύναι;</said></p>

<p><said who="#Θεαίτητος"><label>ΘΕΑΙ.</label> χαλεπὸν ἤρου καὶ σχεδὸν εἰπεῖν οἵῳ γε ἐμοὶ παντάπασιν ἄπορον.</said></p>

<p><said who="#Ξένος"><label>ΞΕ.</label> ἀλλʼ οὖν τοῦτό γε δῆλον, ὅτι τῶν ὄντων ἐπί <add>τι</add> τὸ μὴ ὂν οὐκ οἰστέον.</said></p>

<p><said who="#Θεαίτητος"><label>ΘΕΑΙ.</label> πῶς γὰρ ἄν;</said></p>

<p><said who="#Ξένος"><label>ΞΕ.</label> οὐκοῦν ἐπείπερ οὐκ ἐπὶ τὸ ὄν, οὐδʼ ἐπὶ τὸ τὶ φέρων ὀρθῶς ἄν τις φέροι.</said></p>

<p><said who="#Θεαίτητος"><label>ΘΕΑΙ.</label> πῶς δή;</said></p>

<p><said who="#Ξένος"><milestone unit="section" resp="Stephanus" n="237d"/> <label>ΞΕ.</label> καὶ τοῦτο ἡμῖν που φανερόν, ὡς καὶ τὸ <q>τὶ</q> τοῦτο <del>ῥῆμα</del> ἐπʼ ὄντι λέγομεν ἑκάστοτε· μόνον γὰρ αὐτὸ λέγειν, ὥσπερ γυμνὸν καὶ ἀπηρημωμένον ἀπὸ τῶν ὄντων ἁπάντων, ἀδύνατον· ἦ γάρ;</said></p>

<p><said who="#Θεαίτητος"><label>ΘΕΑΙ.</label> ἀδύνατον.</said></p>

<p><said who="#Ξένος"><label>ΞΕ.</label> ἆρα τῇδε σκοπῶν σύμφης, ὡς ἀνάγκη τόν τι λέγοντα ἕν γέ τι λέγειν;</said></p>

<p><said who="#Θεαίτητος"><label>ΘΕΑΙ.</label> οὕτως.</said></p>

<p><said who="#Ξένος"><label>ΞΕ.</label> ἑνὸς γὰρ δὴ τό γε <q>τὶ</q> φήσεις σημεῖον εἶναι, τὸ δὲ <q>τινὲ</q> δυοῖν, τὸ δὲ <q>τινὲς</q> πολλῶν.</said></p>

<p><said who="#Θεαίτητος"><label>ΘΕΑΙ.</label> πῶς γὰρ οὔ;</said></p>

<p><said who="#Ξένος"><milestone unit="section" resp="Stephanus" n="237e"/> <label>ΞΕ.</label> τὸν δὲ δὴ μὴ τὶ λέγοντα ἀναγκαιότατον, ὡς ἔοικε, παντάπασι μηδὲν λέγειν.</said></p>

<p><said who="#Θεαίτητος"><label>ΘΕΑΙ.</label> ἀναγκαιότατον μὲν οὖν.</said></p>

<p><said who="#Ξένος"><label>ΞΕ.</label> ἆρʼ οὖν οὐδὲ τοῦτο συγχωρητέον, τὸ τὸν τοιοῦτον λέγειν μέν <del>τι</del>, λέγειν μέντοι μηδέν, ἀλλʼ οὐδὲ λέγειν φατέον, ὅς γʼ ἂν ἐπιχειρῇ μὴ ὂν φθέγγεσθαι;</said></p>

<p><said who="#Θεαίτητος"><label>ΘΕΑΙ.</label> τέλος γοῦν ἂν ἀπορίας ὁ λόγος ἔχοι.</said></p></div>
			
<div type="textpart" subtype="section" resp="perseus" n="238"> 
<p><said who="#Ξένος"><milestone n="238" unit="page"/><milestone unit="section" resp="Stephanus" n="238a"/> <label>ΞΕ.</label> <emph>μήπω μέγʼ εἴπῃς</emph>· ἔτι γάρ, ὦ μακάριε, ἔστι, καὶ ταῦτά γε τῶν ἀποριῶν ἡ μεγίστη καὶ πρώτη. περὶ γὰρ αὐτὴν αὐτοῦ τὴν ἀρχὴν οὖσα τυγχάνει.</said></p>

<p><said who="#Θεαίτητος"><label>ΘΕΑΙ.</label> πῶς φῄς; λέγε καὶ μηδὲν ἀποκνήσῃς.</said></p>

<p><said who="#Ξένος"><label>ΞΕ.</label> τῷ μὲν ὄντι που προσγένοιτʼ ἄν τι τῶν ὄντων ἕτερον.</said></p>

<p><said who="#Θεαίτητος"><label>ΘΕΑΙ.</label> πῶς γὰρ οὔ;</said></p>

<p><said who="#Ξένος"><label>ΞΕ.</label> μὴ ὄντι δέ τι τῶν ὄντων ἆρά ποτε προσγίγνεσθαι φήσομεν δυνατὸν εἶναι;</said></p>

<p><said who="#Θεαίτητος"><label>ΘΕΑΙ.</label> καὶ πῶς;</said></p>

<p><said who="#Ξένος"><label>ΞΕ.</label> ἀριθμὸν δὴ τὸν σύμπαντα τῶν ὄντων τίθεμεν.</said></p>

<p><said who="#Θεαίτητος"><milestone unit="section" resp="Stephanus" n="238b"/> <label>ΘΕΑΙ.</label> εἴπερ γε καὶ ἄλλο τι θετέον ὡς ὄν.</said></p>

<p><said who="#Ξένος"><label>ΞΕ.</label> μὴ τοίνυν μηδʼ ἐπιχειρῶμεν ἀριθμοῦ μήτε πλῆθος μήτε ἓν πρὸς τὸ μὴ ὂν προσφέρειν.</said></p>

<p><said who="#Θεαίτητος"><label>ΘΕΑΙ.</label> οὔκουν ἂν ὀρθῶς γε, ὡς ἔοικεν, ἐπιχειροῖμεν, ὥς φησιν ὁ λόγος.</said></p>

<p><said who="#Ξένος"><label>ΞΕ.</label> πῶς οὖν ἂν ἢ διὰ τοῦ στόματος φθέγξαιτο ἄν τις ἢ καὶ τῇ διανοίᾳ τὸ παράπαν λάβοι τὰ μὴ ὄντα ἢ τὸ μὴ ὂν χωρὶς ἀριθμοῦ;</said></p>

<p><said who="#Θεαίτητος"><label>ΘΕΑΙ.</label> λέγε πῇ;</said></p>

<p><said who="#Ξένος"><label>ΞΕ.</label> μὴ ὄντα μὲν ἐπειδὰν λέγωμεν, ἆρα οὐ πλῆθος
<milestone unit="section" resp="Stephanus" n="238c"/> ἐπιχειροῦμεν ἀριθμοῦ προστιθέναι;</said></p>

<p><said who="#Θεαίτητος"><label>ΘΕΑΙ.</label> τί μήν;</said></p>

<p><said who="#Ξένος"><label>ΞΕ.</label> μὴ ὂν δέ, ἆρα οὐ τὸ ἓν αὖ;</said></p>

<p><said who="#Θεαίτητος"><label>ΘΕΑΙ.</label> σαφέστατά γε.</said></p>

<p><said who="#Ξένος"><label>ΞΕ.</label> καὶ μὴν οὔτε δίκαιόν γε οὔτε ὀρθόν φαμεν ὂν ἐπιχειρεῖν μὴ ὄντι προσαρμόττειν.</said></p>

<p><said who="#Θεαίτητος"><label>ΘΕΑΙ.</label> λέγεις ἀληθέστατα.</said></p>

<p><said who="#Ξένος"><label>ΞΕ.</label> συννοεῖς οὖν ὡς οὔτε φθέγξασθαι δυνατὸν ὀρθῶς οὔτʼ εἰπεῖν οὔτε διανοηθῆναι τὸ μὴ ὂν αὐτὸ καθʼ αὑτό, ἀλλʼ ἔστιν ἀδιανόητόν τε καὶ ἄρρητον καὶ ἄφθεγκτον καὶ ἄλογον;</said></p>

<p><said who="#Θεαίτητος"><label>ΘΕΑΙ.</label> παντάπασι μὲν οὖν.</said></p>

<p><said who="#Ξένος"><milestone unit="section" resp="Stephanus" n="238d"/> <label>ΞΕ.</label> ἆρʼ οὖν ἐψευσάμην ἄρτι λέγων τὴν μεγίστην ἀπορίαν ἐρεῖν αὐτοῦ πέρι, τὸ δὲ ἔτι μείζω τινὰ λέγειν ἄλλην ἔχομεν;</said></p>

<p><said who="#Θεαίτητος"><label>ΘΕΑΙ.</label> τίνα δή;</said></p>

<p><said who="#Ξένος"><label>ΞΕ.</label> ὦ θαυμάσιε, οὐκ ἐννοεῖς αὐτοῖς τοῖς λεχθεῖσιν ὅτι καὶ τὸν ἐλέγχοντα εἰς ἀπορίαν καθίστησι τὸ μὴ ὂν οὕτως, ὥστε, ὁπόταν αὐτὸ ἐπιχειρῇ τις ἐλέγχειν, ἐναντία αὐτὸν αὑτῷ περὶ ἐκεῖνο ἀναγκάζεσθαι λέγειν;</said></p>

<p><said who="#Θεαίτητος"><label>ΘΕΑΙ.</label> πῶς φῄς; εἰπὲ ἔτι σαφέστερον.</said></p>

<p><said who="#Ξένος"><label>ΞΕ.</label> οὐδὲν δεῖ τὸ σαφέστερον ἐν ἐμοὶ σκοπεῖν. ἐγὼ μὲν
<milestone unit="section" resp="Stephanus" n="238e"/> γὰρ ὑποθέμενος οὔτε ἑνὸς οὔτε τῶν πολλῶν τὸ μὴ ὂν δεῖν μετέχειν, ἄρτι τε καὶ νῦν οὕτως ἓν αὐτὸ εἴρηκα· τὸ μὴ ὂν γὰρ φημί. συνίης τοι.</said></p>

<p><said who="#Θεαίτητος"><label>ΘΕΑΙ.</label> ναί.</said></p>

<p><said who="#Ξένος"><label>ΞΕ.</label> καὶ μὴν αὖ καὶ σμικρὸν ἔμπροσθεν ἄφθεγκτόν τε αὐτὸ καὶ ἄρρητον καὶ ἄλογον ἔφην εἶναι. συνέπῃ;</said></p>

<p><said who="#Θεαίτητος"><label>ΘΕΑΙ.</label> συνέπομαι. πῶς γὰρ οὔ;</said></p></div>

<div type="textpart" subtype="section" resp="perseus" n="239"><p><said who="#Ξένος"><label>ΞΕ.</label> οὐκοῦν τό γε εἶναι προσάπτειν πειρώμενος ἐναντία
<milestone n="239" unit="page"/> <milestone unit="section" resp="Stephanus" n="239a"/> τοῖς πρόσθεν ἔλεγον;</said></p>

<p><said who="#Θεαίτητος"><label>ΘΕΑΙ.</label> φαίνῃ.</said></p>

<p><said who="#Ξένος"><label>ΞΕ.</label> τί δέ; τοῦτο προσάπτων οὐχ ὡς ἑνὶ διελεγόμην;</said></p>

<p><said who="#Θεαίτητος"><label>ΘΕΑΙ.</label> ναί.</said></p>

<p><said who="#Ξένος"><label>ΞΕ.</label> καὶ μὴν ἄλογόν γε λέγων καὶ ἄρρητον καὶ ἄφθεγκτον ὥς γε πρὸς ἓν τὸν λόγον ἐποιούμην.</said></p>

<p><said who="#Θεαίτητος"><label>ΘΕΑΙ.</label> πῶς δʼ οὔ;</said></p>

<p><said who="#Ξένος"><label>ΞΕ.</label> φαμὲν δέ γε δεῖν, εἴπερ ὀρθῶς τις λέξει, μήτε ὡς ἓν μήτε ὡς πολλὰ διορίζειν αὐτό, μηδὲ τὸ παράπαν <term>αὐτὸ</term>
καλεῖν· ἑνὸς γὰρ εἴδει καὶ κατὰ ταύτην ἂν τὴν πρόσρησιν προσαγορεύοιτο.</said></p>

<p><said who="#Θεαίτητος"><label>ΘΕΑΙ.</label> παντάπασί γε.</said></p>

<p><said who="#Ξένος"><milestone unit="section" resp="Stephanus" n="239b"/> <label>ΞΕ.</label> τὸν μὲν τοίνυν ἐμέ γε τί τις ἂν λέγοι; καὶ γὰρ πάλαι καὶ τὰ νῦν ἡττημένον ἂν εὕροι περὶ τὸν τοῦ μὴ ὄντος ἔλεγχον. ὥστε ἐν ἔμοιγε λέγοντι, καθάπερ εἶπον, μὴ σκοπῶμεν τὴν ὀρθολογίαν περὶ τὸ μὴ ὄν, ἀλλʼ εἶα δὴ νῦν ἐν σοὶ σκεψώμεθα.</said></p>

<p><said who="#Θεαίτητος"><label>ΘΕΑΙ.</label> πῶς φῄς;</said></p>

<p><said who="#Ξένος"><label>ΞΕ.</label> ἴθι ἡμῖν εὖ καὶ γενναίως, ἅτε νέος ὤν, ὅτι μάλιστα δύνασαι συντείνας πειράθητι, μήτε οὐσίαν μήτε τὸ ἓν μήτε πλῆθος ἀριθμοῦ προστιθεὶς τῷ μὴ ὄντι, κατὰ τὸ ὀρθὸν φθέγξασθαί τι περὶ αὐτοῦ.</said></p>

<p><said who="#Θεαίτητος"><milestone unit="section" resp="Stephanus" n="239c"/> <label>ΘΕΑΙ.</label> πολλὴ μεντἄν με καὶ ἄτοπος ἔχοι προθυμία τῆς ἐπιχειρήσεως, εἰ σὲ τοιαῦθʼ ὁρῶν πάσχοντα αὐτὸς ἐπιχειροίην.</said></p>

<p><said who="#Ξένος"><label>ΞΕ.</label> ἀλλʼ εἰ δοκεῖ, σὲ μὲν καὶ ἐμὲ χαίρειν ἐῶμεν· ἕως δʼ ἄν τινι δυναμένῳ δρᾶν τοῦτο ἐντυγχάνωμεν, μέχρι τούτου λέγωμεν ὡς παντὸς μᾶλλον πανούργως εἰς ἄπορον ὁ σοφιστὴς τόπον καταδέδυκεν.</said></p>

<p><said who="#Θεαίτητος"><label>ΘΕΑΙ.</label> καὶ μάλα δὴ φαίνεται.</said></p>

<p><said who="#Ξένος"><label>ΞΕ.</label> τοιγαροῦν εἴ τινα φήσομεν αὐτὸν ἔχειν φανταστικὴν
<milestone unit="section" resp="Stephanus" n="239d"/> τέχνην, ῥᾳδίως ἐκ ταύτης τῆς χρείας τῶν λόγων ἀντιλαμβανόμενος ἡμῶν εἰς τοὐναντίον ἀποστρέψει τοὺς λόγους, ὅταν εἰδωλοποιὸν αὐτὸν καλῶμεν, ἀνερωτῶν τί ποτε τὸ παράπαν εἴδωλον λέγομεν. σκοπεῖν οὖν, ὦ Θεαίτητε, χρὴ τί τις τῷ νεανίᾳ πρὸς τὸ ἐρωτώμενον ἀποκρινεῖται.</said></p>

<p><said who="#Θεαίτητος"><label>ΘΕΑΙ.</label> δῆλον ὅτι φήσομεν τά τε ἐν τοῖς ὕδασι καὶ κατόπτροις εἴδωλα, ἔτι καὶ τὰ γεγραμμένα καὶ τὰ τετυπωμένα καὶ τἆλλα ὅσα που τοιαῦτʼ ἔσθʼ ἕτερα.</said></p>

<p><said who="#Ξένος"><milestone unit="section" resp="Stephanus" n="239e"/> <label>ΞΕ.</label> φανερός, ὦ Θεαίτητε, εἶ σοφιστὴν οὐχ ἑωρακώς.</said></p>

<p><said who="#Θεαίτητος"><label>ΘΕΑΙ.</label> τί δή;</said></p>

<p><said who="#Ξένος"><label>ΞΕ.</label> δόξει σοι μύειν ἢ παντάπασιν οὐκ ἔχειν ὄμματα.</said></p>

<p><said who="#Θεαίτητος"><label>ΘΕΑΙ.</label> πῶς;</said></p></div>

<div type="textpart" subtype="section" resp="perseus" n="240"><p><said who="#Ξένος"><label>ΞΕ.</label> τὴν ἀπόκρισιν ὅταν οὕτως αὐτῷ διδῷς ἐὰν ἐν κατόπτροις ἢ πλάσμασι λέγῃς τι, καταγελάσεταί σου τῶν λόγων, ὅταν ὡς βλέποντι λέγῃς αὐτῷ, προσποιούμενος οὔτε κάτοπτρα
<milestone n="240" unit="page"/> <milestone unit="section" resp="Stephanus" n="240a"/> οὔτε ὕδατα γιγνώσκειν οὔτε τὸ παράπαν ὄψιν, τὸ δʼ ἐκ τῶν λόγων ἐρωτήσει σε μόνον.</said></p>

<p><said who="#Θεαίτητος"><label>ΘΕΑΙ.</label> ποῖον;</said></p>

<p><said who="#Ξένος"><label>ΞΕ.</label> τὸ διὰ πάντων τούτων ἃ πολλὰ εἰπὼν ἠξίωσας ἑνὶ προσειπεῖν ὀνόματι φθεγξάμενος εἴδωλον ἐπὶ πᾶσιν ὡς ἓν ὄν. λέγε οὖν καὶ ἀμύνου μηδὲν ὑποχωρῶν τὸν ἄνδρα.</said></p>

<p><said who="#Θεαίτητος"><label>ΘΕΑΙ.</label> τί δῆτα, ὦ ξένε, εἴδωλον ἂν φαῖμεν εἶναι πλήν γε τὸ πρὸς τἀληθινὸν ἀφωμοιωμένον ἕτερον τοιοῦτον;</said></p>

<p><said who="#Ξένος"><label>ΞΕ.</label> ἕτερον δὲ λέγεις τοιοῦτον ἀληθινόν, ἢ ἐπὶ τίνι τὸ
<milestone unit="section" resp="Stephanus" n="240b"/> τοιοῦτον εἶπες;</said></p>

<p><said who="#Θεαίτητος"><label>ΘΕΑΙ.</label> οὐδαμῶς ἀληθινόν γε, ἀλλʼ ἐοικὸς μέν.</said></p>

<p><said who="#Ξένος"><label>ΞΕ.</label> ἆρα τὸ ἀληθινὸν ὄντως ὂν λέγων;</said></p>

<p><said who="#Θεαίτητος"><label>ΘΕΑΙ.</label> οὕτως.</said></p>

<p><said who="#Ξένος"><label>ΞΕ.</label> τί δέ; τὸ μὴ ἀληθινὸν ἆρʼ ἐναντίον ἀληθοῦς;</said></p>

<p><said who="#Θεαίτητος"><label>ΘΕΑΙ.</label> τί μήν;</said></p>

<p><said who="#Ξένος"><label>ΞΕ.</label> οὐκ ὄντως <del>οὐκ</del> ὂν ἄρα λέγεις τὸ ἐοικός, εἴπερ αὐτό γε μὴ ἀληθινὸν ἐρεῖς.</said></p>

<p><said who="#Θεαίτητος"><label>ΘΕΑΙ.</label> ἀλλʼ ἔστι γε μήν πως.</said></p>

<p><said who="#Ξένος"><label>ΞΕ.</label> οὔκουν ἀληθῶς γε, φῄς.</said></p>

<p><said who="#Θεαίτητος"><label>ΘΕΑΙ.</label> οὐ γὰρ οὖν· πλήν γʼ εἰκὼν ὄντως.</said></p>

<p><said who="#Ξένος"><label>ΞΕ.</label> οὐκ ὂν ἄρα <del>οὐκ</del> ὄντως ἐστὶν ὄντως ἣν λέγομεν εἰκόνα;</said></p>

<p><said who="#Θεαίτητος"><milestone unit="section" resp="Stephanus" n="240c"/> <label>ΘΕΑΙ.</label> κινδυνεύει τοιαύτην τινὰ πεπλέχθαι συμπλοκὴν τὸ μὴ ὂν τῷ ὄντι, καὶ μάλα ἄτοπον.</said></p>

<p><said who="#Ξένος"><label>ΞΕ.</label> πῶς γὰρ οὐκ ἄτοπον; ὁρᾷς γοῦν ὅτι καὶ νῦν διὰ τῆς ἐπαλλάξεως ταύτης ὁ πολυκέφαλος σοφιστὴς ἠνάγκακεν ἡμᾶς τὸ μὴ ὂν οὐχ ἑκόντας ὁμολογεῖν εἶναί πως.</said></p>

<p><said who="#Θεαίτητος"><label>ΘΕΑΙ.</label> ὁρῶ καὶ μάλα.</said></p>

<p><said who="#Ξένος"><label>ΞΕ.</label> τί δὲ δή; τὴν τέχνην αὐτοῦ τίνα ἀφορίσαντες ἡμῖν αὐτοῖς συμφωνεῖν οἷοί τε ἐσόμεθα;</said></p>

<p><said who="#Θεαίτητος"><label>ΘΕΑΙ.</label> πῇ καὶ τὸ ποῖόν τι φοβούμενος οὕτω λέγεις;</said></p>

<p><said who="#Ξένος"><milestone unit="section" resp="Stephanus" n="240d"/> <label>ΞΕ.</label> ὅταν περὶ τὸ φάντασμα αὐτὸν ἀπατᾶν φῶμεν καὶ τὴν τέχνην εἶναί τινα ἀπατητικὴν αὐτοῦ, τότε πότερον ψευδῆ δοξάζειν τὴν ψυχὴν ἡμῶν φήσομεν ὑπὸ τῆς ἐκείνου τέχνης, ἢ τί ποτʼ ἐροῦμεν;</said></p>

<p><said who="#Θεαίτητος"><label>ΘΕΑΙ.</label> τοῦτο· τί γὰρ ἂν ἄλλο εἴπαιμεν;</said></p>

<p><said who="#Ξένος"><label>ΞΕ.</label> ψευδὴς δʼ αὖ δόξα ἔσται τἀναντία τοῖς οὖσι δοξάζουσα, ἢ πῶς;</said></p>

<p><said who="#Θεαίτητος"><label>ΘΕΑΙ.</label> οὕτως· τἀναντία.</said></p>

<p><said who="#Ξένος"><label>ΞΕ.</label> λέγεις ἄρα τὰ μὴ ὄντα δοξάζειν τὴν ψευδῆ δόξαν;</said></p>

<p><said who="#Θεαίτητος"><label>ΘΕΑΙ.</label> ἀνάγκη.</said></p>

<p><said who="#Ξένος"><milestone unit="section" resp="Stephanus" n="240e"/> <label>ΞΕ.</label> πότερον μὴ εἶναι τὰ μὴ ὄντα δοξάζουσαν, ἤ πως εἶναι τὰ μηδαμῶς ὄντα;</said></p>

<p><said who="#Θεαίτητος"><label>ΘΕΑΙ.</label> εἶναί πως τὰ μὴ ὄντα δεῖ γε, εἴπερ ψεύσεταί ποτέ τίς τι καὶ κατὰ βραχύ.</said></p>

<p><said who="#Ξένος"><label>ΞΕ.</label> τί δʼ; οὐ καὶ μηδαμῶς εἶναι τὰ πάντως ὄντα δοξάζεται;</said></p>

<p><said who="#Θεαίτητος"><label>ΘΕΑΙ.</label> ναί.</said></p>

<p><said who="#Ξένος"><label>ΞΕ.</label> καὶ τοῦτο δὴ ψεῦδος;</said></p>

<p><said who="#Θεαίτητος"><label>ΘΕΑΙ.</label> καὶ τοῦτο.</said></p></div>

<div type="textpart" subtype="section" resp="perseus" n="241"><p><said who="#Ξένος"><label>ΞΕ.</label> καὶ λόγος οἶμαι ψευδὴς οὕτω κατὰ ταὐτὰ νομισθήσεται
<milestone n="241" unit="page"/> <milestone unit="section" resp="Stephanus" n="241a"/> τά τε ὄντα λέγων μὴ εἶναι καὶ τὰ μὴ ὄντα εἶναι.</said></p>

<p><said who="#Θεαίτητος"><label>ΘΕΑΙ.</label> πῶς γὰρ ἂν ἄλλως τοιοῦτος γένοιτο;</said></p>

<p><said who="#Ξένος"><label>ΞΕ.</label> σχεδὸν οὐδαμῶς· ἀλλὰ ταῦτα ὁ σοφιστὴς οὐ φήσει. ἢ τίς μηχανὴ συγχωρεῖν τινα τῶν εὖ φρονούντων, ὅταν <del>ἄφθεγκτα καὶ ἄρρητα καὶ ἄλογα καὶ ἀδιανόητα</del> προσδιωμολογημένα ᾖ τὰ πρὸ τούτων ὁμολογηθέντα; μανθάνομεν, ὦ Θεαίτητε, ἃ λέγει;</said></p>

<p><said who="#Θεαίτητος"><label>ΘΕΑΙ.</label> πῶς γὰρ οὐ μανθάνομεν ὅτι τἀναντία φήσει λέγειν ἡμᾶς τοῖς νυνδή, ψευδῆ τολμήσαντας εἰπεῖν ὡς ἔστιν
<milestone unit="section" resp="Stephanus" n="241b"/> ἐν δόξαις τε καὶ κατὰ λόγους; τῷ γὰρ μὴ ὄντι τὸ ὂν προσάπτειν ἡμᾶς πολλάκις ἀναγκάζεσθαι, διομολογησαμένους νυνδὴ τοῦτο εἶναι πάντων ἀδυνατώτατον.</said></p>

<p><said who="#Ξένος"><label>ΞΕ.</label> ὀρθῶς ἀπεμνημόνευσας. ἀλλʼ ὅρα δὴ <del>βουλεύεσθαι</del> τί χρὴ δρᾶν τοῦ σοφιστοῦ πέρι· τὰς γὰρ ἀντιλήψεις καὶ ἀπορίας, ἐὰν αὐτὸν διερευνῶμεν ἐν τῇ τῶν ψευδουργῶν καὶ γοήτων τέχνῃ τιθέντες, ὁρᾷς ὡς εὔποροι καὶ πολλαί.</said></p>

<p><said who="#Θεαίτητος"><label>ΘΕΑΙ.</label> καὶ μάλα.</said></p>

<p><said who="#Ξένος"><label>ΞΕ.</label> μικρὸν μέρος τοίνυν αὐτῶν διεληλύθαμεν, οὐσῶν
<milestone unit="section" resp="Stephanus" n="241c"/> ὡς ἔπος εἰπεῖν ἀπεράντων.</said></p>

<p><said who="#Θεαίτητος"><label>ΘΕΑΙ.</label> ἀδύνατόν γʼ ἄν, ὡς ἔοικεν, εἴη τὸν σοφιστὴν ἑλεῖν, εἰ ταῦτα οὕτως ἔχει.</said></p>

<p><said who="#Ξένος"><label>ΞΕ.</label> τί οὖν; οὕτως ἀποστησόμεθα νῦν μαλθακισθέντες;</said></p>

<p><said who="#Θεαίτητος"><label>ΘΕΑΙ.</label> οὔκουν ἔγωγέ φημι δεῖν, εἰ καὶ κατὰ σμικρὸν οἷοί τʼ ἐπιλαβέσθαι πῃ τἀνδρός ἐσμεν.</said></p>

<p><said who="#Ξένος"><label>ΞΕ.</label> ἕξεις οὖν συγγνώμην καὶ καθάπερ νῦν εἶπες ἀγαπήσεις ἐάν πῃ καὶ κατὰ βραχὺ παρασπασώμεθα οὕτως ἰσχυροῦ λόγου;</said></p>

<p><said who="#Θεαίτητος"><label>ΘΕΑΙ.</label> πῶς γὰρ οὐχ ἕξω;</said></p>

<p><said who="#Ξένος"><milestone unit="section" resp="Stephanus" n="241d"/> <label>ΞΕ.</label> τόδε τοίνυν ἔτι μᾶλλον παραιτοῦμαί σε.</said></p>

<p><said who="#Θεαίτητος"><label>ΘΕΑΙ.</label> τὸ ποῖον;</said></p>

<p><said who="#Ξένος"><label>ΞΕ.</label> μή με οἷον πατραλοίαν ὑπολάβῃς γίγνεσθαί τινα.</said></p>

<p><said who="#Θεαίτητος"><label>ΘΕΑΙ.</label> τί δή;</said></p>

<p><said who="#Ξένος"><label>ΞΕ.</label> τὸν τοῦ πατρὸς Παρμενίδου λόγον ἀναγκαῖον ἡμῖν ἀμυνομένοις ἔσται βασανίζειν, καὶ βιάζεσθαι τό τε μὴ ὂν ὡς ἔστι κατά τι καὶ τὸ ὂν αὖ πάλιν ὡς οὐκ ἔστι πῃ.</said></p>

<p><said who="#Θεαίτητος"><label>ΘΕΑΙ.</label> φαίνεται τὸ τοιοῦτον διαμαχετέον ἐν τοῖς λόγοις.</said></p>

<p><said who="#Ξένος"><label>ΞΕ.</label> πῶς γὰρ οὐ φαίνεται καὶ τὸ λεγόμενον δὴ τοῦτο τυφλῷ;
<milestone unit="section" resp="Stephanus" n="241e"/> τούτων γὰρ μήτʼ ἐλεγχθέντων μήτε ὁμολογηθέντων σχολῇ ποτέ τις οἷός τε ἔσται περὶ λόγων ψευδῶν λέγων ἢ δόξης, εἴτε εἰδώλων εἴτε εἰκόνων εἴτε μιμημάτων εἴτε φαντασμάτων αὐτῶν, ἢ καὶ περὶ τεχνῶν τῶν ὅσαι περὶ ταῦτά εἰσι, μὴ καταγέλαστος εἶναι τά <add>γʼ</add> ἐναντία ἀναγκαζόμενος αὑτῷ λέγειν.</said></p>

<p><said who="#Θεαίτητος"><label>ΘΕΑΙ.</label> ἀληθέστατα.</said></p></div>
			
<div type="textpart" subtype="section" resp="perseus" n="242">

<p><said who="#Ξένος"><milestone n="242" unit="page"/><milestone unit="section" resp="Stephanus" n="242a"/><label>ΞΕ.</label> διὰ ταῦτα μέντοι τολμητέον ἐπιτίθεσθαι τῷ πατρικῷ λόγῳ νῦν, ἢ τὸ παράπαν ἐατέον, εἰ τοῦτό τις εἴργει δρᾶν ὄκνος.</said></p>

<p><said who="#Θεαίτητος"><label>ΘΕΑΙ.</label> ἀλλʼ ἡμᾶς τοῦτό γε μηδὲν μηδαμῇ εἴρξῃ.</said></p>

<p><said who="#Ξένος"><label>ΞΕ.</label> τρίτον τοίνυν ἔτι σε σμικρόν τι παραιτήσομαι.</said></p>

<p><said who="#Θεαίτητος"><label>ΘΕΑΙ.</label> λέγε μόνον.</said></p>

<p><said who="#Ξένος"><label>ΞΕ.</label> εἶπόν που νυνδὴ λέγων ὡς πρὸς τὸν περὶ ταῦτʼ ἔλεγχον ἀεί τε ἀπειρηκὼς ἐγὼ τυγχάνω καὶ δὴ καὶ τὰ νῦν.</said></p>

<p><said who="#Θεαίτητος"><label>ΘΕΑΙ.</label> εἶπες.</said></p>

<p><said who="#Ξένος"><label>ΞΕ.</label> φοβοῦμαι δὴ τὰ εἰρημένα, μή ποτε διὰ ταῦτά σοι μανικὸς εἶναι δόξω παρὰ πόδα μεταβαλὼν ἐμαυτὸν ἄνω καὶ
<milestone unit="section" resp="Stephanus" n="242b"/> κάτω. σὴν γὰρ δὴ χάριν ἐλέγχειν τὸν λόγον ἐπιθησόμεθα, ἐάνπερ ἐλέγχωμεν.</said></p>

<p><said who="#Θεαίτητος"><label>ΘΕΑΙ.</label> ὡς τοίνυν ἔμοιγε μηδαμῇ δόξων μηδὲν πλημμελεῖν, ἂν ἐπὶ τὸν ἔλεγχον τοῦτον καὶ τὴν ἀπόδειξιν ἴῃς, θαρρῶν ἴθι τούτου γε ἕνεκα.</said></p>

<p><said who="#Ξένος"><label>ΞΕ.</label> φέρε δή, τίνα ἀρχήν τις ἂν ἄρξαιτο παρακινδυνευτικοῦ λόγου; δοκῶ μὲν γὰρ τήνδʼ, ὦ παῖ, τὴν ὁδὸν ἀναγκαιοτάτην ἡμῖν εἶναι τρέπεσθαι.</said></p>

<p><said who="#Θεαίτητος"><label>ΘΕΑΙ.</label> ποίαν δή;</said></p>

<p><said who="#Ξένος"><label>ΞΕ.</label> τὰ δοκοῦντα νῦν ἐναργῶς ἔχειν ἐπισκέψασθαι πρῶτον
<milestone unit="section" resp="Stephanus" n="242c"/> μή πῃ τεταραγμένοι μὲν ὦμεν περὶ ταῦτα, ῥᾳδίως δʼ ἀλλήλοις ὁμολογῶμεν ὡς εὐκρινῶς ἔχοντες.</said></p>

<p><said who="#Θεαίτητος"><label>ΘΕΑΙ.</label> λέγε σαφέστερον ὃ λέγεις.</said></p>

<p><said who="#Ξένος"><label>ΞΕ.</label> εὐκόλως μοι δοκεῖ Παρμενίδης ἡμῖν διειλέχθαι καὶ πᾶς ὅστις πώποτε ἐπὶ κρίσιν ὥρμησε τοῦ τὰ ὄντα διορίσασθαι πόσα τε καὶ ποῖά ἐστιν.</said></p>

<p><said who="#Θεαίτητος"><label>ΘΕΑΙ.</label> πῇ;</said></p>

<p><said who="#Ξένος"><label>ΞΕ.</label> μῦθόν τινα ἕκαστος φαίνεταί μοι διηγεῖσθαι παισὶν ὡς οὖσιν ἡμῖν, ὁ μὲν ὡς τρία τὰ ὄντα, πολεμεῖ δὲ ἀλλήλοις
<milestone unit="section" resp="Stephanus" n="242d"/> ἐνίοτε αὐτῶν ἄττα πῃ, τοτὲ δὲ καὶ φίλα γιγνόμενα γάμους τε καὶ τόκους καὶ τροφὰς τῶν ἐκγόνων παρέχεται· δύο δὲ ἕτερος εἰπών, ὑγρὸν καὶ ξηρὸν ἢ θερμὸν καὶ ψυχρόν, συνοικίζει τε αὐτὰ καὶ ἐκδίδωσι· τὸ δὲ παρʼ ἡμῖν Ἐλεατικὸν ἔθνος, ἀπὸ Ξενοφάνους τε καὶ ἔτι πρόσθεν ἀρξάμενον, ὡς ἑνὸς ὄντος τῶν πάντων καλουμένων οὕτω διεξέρχεται τοῖς μύθοις. Ἰάδες δὲ καὶ Σικελαί τινες ὕστερον Μοῦσαι συνενόησαν ὅτι συμπλέκειν
<milestone unit="section" resp="Stephanus" n="242e"/> ἀσφαλέστατον ἀμφότερα καὶ λέγειν ὡς τὸ ὂν πολλά τε καὶ ἕν ἐστιν, ἔχθρᾳ δὲ καὶ φιλίᾳ συνέχεται.</said></p></div>
			
<div type="textpart" subtype="section" resp="perseus" n="243"><p><said who="#Ξένος" rend="merge"><label>ΞΕ.</label> διαφερόμενον γὰρ ἀεὶ συμφέρεται, φασὶν αἱ συντονώτεραι τῶν Μουσῶν· αἱ δὲ μαλακώτεραι τὸ μὲν ἀεὶ ταῦτα οὕτως ἔχειν ἐχάλασαν, ἐν μέρει δὲ τοτὲ μὲν ἓν εἶναί φασι τὸ πᾶν καὶ φίλον ὑπʼ
<milestone n="243" unit="page"/> <milestone unit="section" resp="Stephanus" n="243a"/> ἀφροδίτης, τοτὲ δὲ πολλὰ καὶ πολέμιον αὐτὸ αὑτῷ διὰ νεῖκός τι. ταῦτα δὲ πάντα εἰ μὲν ἀληθῶς τις ἢ μὴ τούτων εἴρηκε, χαλεπὸν καὶ πλημμελὲς οὕτω μεγάλα κλεινοῖς καὶ παλαιοῖς ἀνδράσιν ἐπιτιμᾶν· ἐκεῖνο δὲ ἀνεπίφθονον ἀποφήνασθαι—</said></p>

<p><said who="#Θεαίτητος"><label>ΘΕΑΙ.</label> τὸ ποῖον;</said></p>

<p><said who="#Ξένος"><label>ΞΕ.</label> ὅτι λίαν τῶν πολλῶν ἡμῶν ὑπεριδόντες ὠλιγώρησαν· οὐδὲν γὰρ φροντίσαντες εἴτʼ ἐπακολουθοῦμεν αὐτοῖς λέγουσιν
<milestone unit="section" resp="Stephanus" n="243b"/> εἴτε ἀπολειπόμεθα, περαίνουσι τὸ σφέτερον αὐτῶν ἕκαστοι.</said></p>

<p><said who="#Θεαίτητος"><label>ΘΕΑΙ.</label> πῶς λέγεις;</said></p>

<p><said who="#Ξένος"><label>ΞΕ.</label> ὅταν τις αὐτῶν φθέγξηται λέγων ὡς ἔστιν ἢ γέγονεν ἢ γίγνεται πολλὰ ἢ ἓν ἢ δύο, καὶ θερμὸν αὖ ψυχρῷ συγκεραννύμενον, ἄλλοθί πῃ διακρίσεις καὶ συγκρίσεις ὑποτιθείς, τούτων, ὦ Θεαίτητε, ἑκάστοτε σύ τι πρὸς θεῶν συνίης ὅτι λέγουσιν; ἐγὼ μὲν γὰρ ὅτε μὲν ἦν νεώτερος, τοῦτό τε τὸ νῦν ἀπορούμενον ὁπότε τις εἴποι, τὸ μὴ ὄν, ἀκριβῶς ᾤμην συνιέναι. νῦν δὲ ὁρᾷς ἵνʼ ἐσμὲν αὐτοῦ πέρι τῆς ἀπορίας.</said></p>

<p><said who="#Θεαίτητος"><milestone unit="section" resp="Stephanus" n="243c"/> <label>ΘΕΑΙ.</label> ὁρῶ.</said></p>

<p><said who="#Ξένος"><label>ΞΕ.</label> τάχα τοίνυν ἴσως οὐχ ἧττον κατὰ τὸ ὂν ταὐτὸν τοῦτο πάθος εἰληφότες ἐν τῇ ψυχῇ περὶ μὲν τοῦτο εὐπορεῖν φαμεν καὶ μανθάνειν ὁπόταν τις αὐτὸ φθέγξηται, περὶ δὲ θάτερον οὔ, πρὸς ἀμφότερα ὁμοίως ἔχοντες.</said></p>

<p><said who="#Θεαίτητος"><label>ΘΕΑΙ.</label> ἴσως.</said></p>

<p><said who="#Ξένος"><label>ΞΕ.</label> καὶ περὶ τῶν ἄλλων δὴ τῶν προειρημένων ἡμῖν ταὐτὸν τοῦτο εἰρήσθω.</said></p>

<p><said who="#Θεαίτητος"><label>ΘΕΑΙ.</label> πάνυ γε.</said></p>

<p><said who="#Ξένος"><label>ΞΕ.</label> τῶν μὲν τοίνυν πολλῶν πέρι καὶ μετὰ τοῦτο σκεψόμεθʼ,
<milestone unit="section" resp="Stephanus" n="243d"/> ἂν δόξῃ, περὶ δὲ τοῦ μεγίστου τε καὶ ἀρχηγοῦ πρώτου νῦν σκεπτέον.</said></p>

<p><said who="#Θεαίτητος"><label>ΘΕΑΙ.</label> τίνος δὴ λέγεις; ἢ δῆλον ὅτι τὸ ὂν φῂς πρῶτον δεῖν διερευνήσασθαι τί ποθʼ οἱ λέγοντες αὐτὸ δηλοῦν ἡγοῦνται;</said></p>

<p><said who="#Ξένος"><label>ΞΕ.</label> κατὰ πόδα γε, ὦ Θεαίτητε, ὑπέλαβες. λέγω γὰρ δὴ ταύτῃ δεῖν ποιεῖσθαι τὴν μέθοδον ἡμᾶς, οἷον αὐτῶν παρόντων ἀναπυνθανομένους ὧδε· <q>φέρε, ὁπόσοι θερμὸν καὶ ψυχρὸν ἤ τινε δύο τοιούτω τὰ πάντʼ εἶναί φατε, τί ποτε
<milestone unit="section" resp="Stephanus" n="243e"/> ἄρα τοῦτʼ ἐπʼ ἀμφοῖν φθέγγεσθε, λέγοντες ἄμφω καὶ ἑκάτερον εἶναι; τί τὸ εἶναι τοῦτο ὑπολάβωμεν ὑμῶν; πότερον τρίτον παρὰ τὰ δύο ἐκεῖνα, καὶ τρία τὸ πᾶν ἀλλὰ μὴ δύο ἔτι καθʼ ὑμᾶς τιθῶμεν; οὐ γάρ που τοῖν γε δυοῖν καλοῦντες θάτερον ὂν ἀμφότερα ὁμοίως εἶναι λέγετε· σχεδὸν γὰρ ἂν ἀμφοτέρως ἕν, ἀλλʼ οὐ δύο εἴτην.</q></said></p>

<p><said who="#Θεαίτητος"><label>ΘΕΑΙ.</label> ἀληθῆ λέγεις.</said></p>

<p><said who="#Ξένος"><label>ΞΕ.</label> <q>ἀλλʼ ἆρά γε τὰ ἄμφω βούλεσθε καλεῖν ὄν;</q></said></p>

<p><said who="#Θεαίτητος"><label>ΘΕΑΙ.</label> ἴσως.</said></p></div>
			
<div type="textpart" subtype="section" resp="perseus" n="244">

<p><said who="#Ξένος"><milestone n="244" unit="page"/><milestone unit="section" resp="Stephanus" n="244a"/><label>ΞΕ.</label> <q>ἀλλʼ, ὦ φίλοι,</q> φήσομεν, <q>κἂν οὕτω τὰ δύο λέγοιτʼ ἂν σαφέστατα ἕν.</q></said></p>

<p><said who="#Θεαίτητος"><label>ΘΕΑΙ.</label> ὀρθότατα εἴρηκας.</said></p>

<p><said who="#Ξένος"><label>ΞΕ.</label> <q>ἐπειδὴ τοίνυν ἡμεῖς ἠπορήκαμεν, ὑμεῖς αὐτὰ ἡμῖν ἐμφανίζετε ἱκανῶς, τί ποτε βούλεσθε σημαίνειν ὁπόταν ὂν φθέγγησθε. δῆλον γὰρ ὡς ὑμεῖς μὲν ταῦτα πάλαι γιγνώσκετε, ἡμεῖς δὲ πρὸ τοῦ μὲν ᾠόμεθα, νῦν δʼ ἠπορήκαμεν. διδάσκετε οὖν πρῶτον τοῦτʼ αὐτὸ ἡμᾶς, ἵνα μὴ δοξάζωμεν μανθάνειν μὲν τὰ λεγόμενα παρʼ ὑμῶν, τὸ δὲ
<milestone unit="section" resp="Stephanus" n="244b"/> τούτου γίγνηται πᾶν τοὐναντίον.</q> ταῦτα δὴ λέγοντές τε καὶ ἀξιοῦντες παρά τε τούτων καὶ παρὰ τῶν ἄλλων ὅσοι πλεῖον ἑνὸς λέγουσι τὸ πᾶν εἶναι, μῶν, ὦ παῖ, τὶ πλημμελήσομεν;</said></p>

<p><said who="#Θεαίτητος"><label>ΘΕΑΙ.</label> ἥκιστά γε.</said></p>

<p><said who="#Ξένος"><label>ΞΕ.</label> τί δέ; παρὰ τῶν ἓν τὸ πᾶν λεγόντων ἆρʼ οὐ πευστέον εἰς δύναμιν τί ποτε λέγουσι τὸ ὄν;</said></p>

<p><said who="#Θεαίτητος"><label>ΘΕΑΙ.</label> πῶς γὰρ οὔ;</said></p>

<p><said who="#Ξένος"><label>ΞΕ.</label> τόδε τοίνυν ἀποκρινέσθων. <q>ἕν πού φατε μόνον εἶναι;</q> — <q>φαμὲν γάρ,</q> φήσουσιν. ἦ γάρ;</said></p>

<p><said who="#Θεαίτητος"><label>ΘΕΑΙ.</label> ναί.</said></p>

<p><said who="#Ξένος"><label>ΞΕ.</label> <q>τί δέ; ὂν καλεῖτέ τι;</q></said></p>

<p><said who="#Θεαίτητος"><label>ΘΕΑΙ.</label> ναί.</said></p>

<p><said who="#Ξένος"><milestone unit="section" resp="Stephanus" n="244c"/> <label>ΞΕ.</label> <q>πότερον ὅπερ ἕν, ἐπὶ τῷ αὐτῷ προσχρώμενοι δυοῖν ὀνόμασιν, ἢ πῶς;</q></said></p>

<p><said who="#Θεαίτητος"><label>ΘΕΑΙ.</label> τίς οὖν αὐτοῖς ἡ μετὰ τοῦτʼ, ὦ ξένε, ἀπόκρισις;</said></p>

<p><said who="#Ξένος"><label>ΞΕ.</label> δῆλον, ὦ Θεαίτητε, ὅτι τῷ ταύτην τὴν ὑπόθεσιν ὑποθεμένῳ πρὸς τὸ νῦν ἐρωτηθὲν καὶ πρὸς ἄλλο δὲ ὁτιοῦν οὐ πάντων ῥᾷστον ἀποκρίνασθαι.</said></p>

<p><said who="#Θεαίτητος"><label>ΘΕΑΙ.</label> πῶς;</said></p>

<p><said who="#Ξένος"><label>ΞΕ.</label> τό τε δύο ὀνόματα ὁμολογεῖν εἶναι μηδὲν θέμενον πλὴν ἓν καταγέλαστόν που.</said></p>

<p><said who="#Θεαίτητος"><label>ΘΕΑΙ.</label> πῶς δʼ οὔ;</said></p>

<p><said who="#Ξένος"><label>ΞΕ.</label> καὶ τὸ παράπαν γε ἀποδέχεσθαί του λέγοντος ὡς
<milestone unit="section" resp="Stephanus" n="244d"/> ἔστιν ὄνομά τι, λόγον οὐκ ἂν ἔχον.</said></p>

<p><said who="#Θεαίτητος"><label>ΘΕΑΙ.</label> πῇ;</said></p>

<p><said who="#Ξένος"><label>ΞΕ.</label> τιθείς τε τοὔνομα τοῦ πράγματος ἕτερον δύο λέγει πού τινε.</said></p>

<p><said who="#Θεαίτητος"><label>ΘΕΑΙ.</label> ναί.</said></p>

<p><said who="#Ξένος"><label>ΞΕ.</label> καὶ μὴν ἂν ταὐτόν γε αὐτῷ τιθῇ τοὔνομα, ἢ μηδενὸς ὄνομα ἀναγκασθήσεται λέγειν, εἰ δέ τινος αὐτὸ φήσει, συμβήσεται τὸ ὄνομα ὀνόματος ὄνομα μόνον, ἄλλου δὲ οὐδενὸς ὄν.</said></p>

<p><said who="#Θεαίτητος"><label>ΘΕΑΙ.</label> οὕτως.</said></p>

<p><said who="#Ξένος"><label>ΞΕ.</label> καὶ τὸ ἕν γε, ἑνὸς ὄνομα ὂν καὶ τοῦ ὀνόματος αὖ τὸ ἓν ὄν.</said></p>

<p><said who="#Θεαίτητος"><label>ΘΕΑΙ.</label> ἀνάγκη.</said></p>

<p><said who="#Ξένος"><label>ΞΕ.</label> τί δέ; τὸ ὅλον ἕτερον τοῦ ὄντος ἑνὸς ἢ ταὐτὸν φήσουσι τούτῳ;</said></p>

<p><said who="#Θεαίτητος"><milestone unit="section" resp="Stephanus" n="244e"/> <label>ΘΕΑΙ.</label> πῶς γὰρ οὐ φήσουσί τε καὶ φασίν;</said></p>
			
<p><said who="#Ξένος"><label>ΞΕ.</label> εἰ τοίνυν ὅλον ἐστίν, ὥσπερ καὶ Παρμενίδης λέγει,<quote type="verse"><l met="dactylic">πάντοθεν εὐκύκλου σφαίρης ἐναλίγκιον ὄγκῳ,</l><l>μεσσόθεν ἰσοπαλὲς πάντῃ· τὸ γὰρ οὔτε τι μεῖζον</l><l>οὔτε τι βαιότερον πελέναι χρεόν ἐστι τῇ ἢ τῇ,</l></quote><bibl>Parmenides Fr. 8.43</bibl>τοιοῦτόν γε ὂν τὸ ὂν μέσον τε καὶ ἔσχατα ἔχει, ταῦτα δὲ ἔχον πᾶσα ἀνάγκη μέρη ἔχειν· ἢ πῶς;</said></p>

<p><said who="#Θεαίτητος"><label>ΘΕΑΙ.</label> οὕτως.</said></p></div>
			
<div type="textpart" subtype="section" resp="perseus" n="245">

<p><said who="#Ξένος"><milestone n="245" unit="page"/><milestone unit="section" resp="Stephanus" n="245a"/><label>ΞΕ.</label> ἀλλὰ μὴν τό γε μεμερισμένον πάθος μὲν τοῦ ἑνὸς ἔχειν ἐπὶ τοῖς μέρεσι πᾶσιν οὐδὲν ἀποκωλύει, καὶ ταύτῃ δὴ πᾶν τε ὂν καὶ ὅλον ἓν εἶναι.</said></p>

<p><said who="#Θεαίτητος"><label>ΘΕΑΙ.</label> τί δʼ οὔ;</said></p>

<p><said who="#Ξένος"><label>ΞΕ.</label> τὸ δὲ πεπονθὸς ταῦτα ἆρʼ οὐκ ἀδύνατον αὐτό γε τὸ ἓν αὐτὸ εἶναι;</said></p>

<p><said who="#Θεαίτητος"><label>ΘΕΑΙ.</label> πῶς;</said></p>

<p><said who="#Ξένος"><label>ΞΕ.</label> ἀμερὲς δήπου δεῖ παντελῶς τό γε ἀληθῶς ἓν κατὰ τὸν ὀρθὸν λόγον εἰρῆσθαι.</said></p>

<p><said who="#Θεαίτητος"><label>ΘΕΑΙ.</label> δεῖ γὰρ οὖν.</said></p>

<p><said who="#Ξένος"><milestone unit="section" resp="Stephanus" n="245b"/> <label>ΞΕ.</label> τὸ δέ γε τοιοῦτον ἐκ πολλῶν μερῶν ὂν οὐ συμφωνήσει τῷ <del>ὅλῳ</del> λόγῳ.</said></p>

<p><said who="#Θεαίτητος"><label>ΘΕΑΙ.</label> μανθάνω.</said></p>

<p><said who="#Ξένος"><label>ΞΕ.</label> πότερον δὴ πάθος ἔχον τὸ ὂν τοῦ ἑνὸς οὕτως ἕν τε ἔσται καὶ ὅλον, ἢ παντάπασι μὴ λέγωμεν ὅλον εἶναι τὸ ὄν;</said></p>

<p><said who="#Θεαίτητος"><label>ΘΕΑΙ.</label> χαλεπὴν προβέβληκας αἵρεσιν.</said></p>

<p><said who="#Ξένος"><label>ΞΕ.</label> ἀληθέστατα μέντοι λέγεις. πεπονθός τε γὰρ τὸ ὂν ἓν εἶναί πως οὐ ταὐτὸν ὂν τῷ ἑνὶ φανεῖται, καὶ πλέονα δὴ τὰ πάντα ἑνὸς ἔσται.</said></p>

<p><said who="#Θεαίτητος"><label>ΘΕΑΙ.</label> ναί.</said></p>

<p><said who="#Ξένος"><milestone unit="section" resp="Stephanus" n="245c"/> <label>ΞΕ.</label> καὶ μὴν ἐάν γε τὸ ὂν ᾖ μὴ ὅλον διὰ τὸ πεπονθέναι τὸ ὑπʼ ἐκείνου πάθος, ᾖ δὲ αὐτὸ τὸ ὅλον, ἐνδεὲς τὸ ὂν ἑαυτοῦ συμβαίνει.</said></p>

<p><said who="#Θεαίτητος"><label>ΘΕΑΙ.</label> πάνυ γε.</said></p>

<p><said who="#Ξένος"><label>ΞΕ.</label> καὶ κατὰ τοῦτον δὴ τὸν λόγον ἑαυτοῦ στερόμενον οὐκ ὂν ἔσται τὸ ὄν.</said></p>

<p><said who="#Θεαίτητος"><label>ΘΕΑΙ.</label> οὕτως.</said></p>

<p><said who="#Ξένος"><label>ΞΕ.</label> καὶ ἑνός γε αὖ πλείω τὰ πάντα γίγνεται, τοῦ τε ὄντος καὶ τοῦ ὅλου χωρὶς ἰδίαν ἑκατέρου φύσιν εἰληφότος.</said></p>

<p><said who="#Θεαίτητος"><label>ΘΕΑΙ.</label> ναί.</said></p>

<p><said who="#Ξένος"><label>ΞΕ.</label> μὴ ὄντος δέ γε τὸ παράπαν τοῦ ὅλου, ταὐτά τε
<milestone unit="section" resp="Stephanus" n="245d"/> ταῦτα ὑπάρχει τῷ ὄντι, καὶ πρὸς τῷ μὴ εἶναι μηδʼ ἂν γενέσθαι ποτὲ ὄν.</said></p>

<p><said who="#Θεαίτητος"><label>ΘΕΑΙ.</label> τί δή;</said></p>

<p><said who="#Ξένος"><label>ΞΕ.</label> τὸ γενόμενον ἀεὶ γέγονεν ὅλον· ὥστε οὔτε οὐσίαν οὔτε γένεσιν ὡς οὖσαν δεῖ προσαγορεύειν <del>τὸ ἓν ἢ</del> τὸ ὅλον ἐν τοῖς οὖσι μὴ τιθέντα.</said></p>

<p><said who="#Θεαίτητος"><label>ΘΕΑΙ.</label> παντάπασιν ἔοικε ταῦθʼ οὕτως ἔχειν.</said></p>

<p><said who="#Ξένος"><label>ΞΕ.</label> καὶ μὴν οὐδʼ ὁποσονοῦν τι δεῖ τὸ μὴ ὅλον εἶναι· ποσόν τι γὰρ ὄν, ὁπόσον ἂν ᾖ, τοσοῦτον ὅλον ἀναγκαῖον αὐτὸ εἶναι.</said></p>

<p><said who="#Θεαίτητος"><label>ΘΕΑΙ.</label> κομιδῇ γε.</said></p>

<p><said who="#Ξένος"><label>ΞΕ.</label> καὶ τοίνυν ἄλλα μυρία ἀπεράντους ἀπορίας ἕκαστον
<milestone unit="section" resp="Stephanus" n="245e"/> εἰληφὸς φανεῖται τῷ τὸ ὂν εἴτε δύο τινὲ εἴτε ἓν μόνον εἶναι λέγοντι.</said></p>

<p><said who="#Θεαίτητος"><label>ΘΕΑΙ.</label> δηλοῖ σχεδὸν καὶ τὰ νῦν ὑποφαίνοντα· συνάπτεται γὰρ ἕτερον ἐξ ἄλλου, μείζω καὶ χαλεπωτέραν φέρον περὶ τῶν ἔμπροσθεν ἀεὶ ῥηθέντων πλάνην.</said></p></div>

<div type="textpart" subtype="section" resp="perseus" n="246"><p><said who="#Ξένος"><label>ΞΕ.</label> τοὺς μὲν τοίνυν διακριβολογουμένους ὄντος τε πέρι καὶ μή, πάντας μὲν οὐ διεληλύθαμεν, ὅμως δὲ ἱκανῶς ἐχέτω· τοὺς δὲ ἄλλως λέγοντας αὖ θεατέον, ἵνʼ ἐκ πάντων ἴδωμεν
<milestone n="246" unit="page"/> <milestone unit="section" resp="Stephanus" n="246a"/> ὅτι τὸ ὂν τοῦ μὴ ὄντος οὐδὲν εὐπορώτερον εἰπεῖν ὅτι ποτʼ ἔστιν.</said></p>

<p><said who="#Θεαίτητος"><label>ΘΕΑΙ.</label> οὐκοῦν πορεύεσθαι χρὴ καὶ ἐπὶ τούτους.</said></p>

<p><said who="#Ξένος"><label>ΞΕ.</label> καὶ μὴν ἔοικέ γε ἐν αὐτοῖς οἷον γιγαντομαχία τις εἶναι διὰ τὴν ἀμφισβήτησιν περὶ τῆς οὐσίας πρὸς ἀλλήλους.</said></p>

<p><said who="#Θεαίτητος"><label>ΘΕΑΙ.</label> πῶς;</said></p>

<p><said who="#Ξένος"><label>ΞΕ.</label> οἱ μὲν εἰς γῆν ἐξ οὐρανοῦ καὶ τοῦ ἀοράτου πάντα ἕλκουσι, ταῖς χερσὶν ἀτεχνῶς πέτρας καὶ δρῦς περιλαμβάνοντες. τῶν γὰρ τοιούτων ἐφαπτόμενοι πάντων διισχυρίζονται τοῦτο εἶναι μόνον ὃ παρέχει προσβολὴν καὶ ἐπαφήν
<milestone unit="section" resp="Stephanus" n="246b"/> τινα, ταὐτὸν σῶμα καὶ οὐσίαν ὁριζόμενοι, τῶν δὲ ἄλλων εἴ τίς <add>τι</add> φήσει μὴ σῶμα ἔχον εἶναι, καταφρονοῦντες τὸ παράπαν καὶ οὐδὲν ἐθέλοντες ἄλλο ἀκούειν.</said></p>

<p><said who="#Θεαίτητος"><label>ΘΕΑΙ.</label> ἦ δεινοὺς εἴρηκας ἄνδρας· ἤδη γὰρ καὶ ἐγὼ τούτων συχνοῖς προσέτυχον.</said></p>

<p><said who="#Ξένος"><label>ΞΕ.</label> τοιγαροῦν οἱ πρὸς αὐτοὺς ἀμφισβητοῦντες μάλα εὐλαβῶς ἄνωθεν ἐξ ἀοράτου ποθὲν ἀμύνονται, νοητὰ ἄττα καὶ ἀσώματα εἴδη βιαζόμενοι τὴν ἀληθινὴν οὐσίαν εἶναι· τὰ δὲ ἐκείνων σώματα καὶ τὴν λεγομένην ὑπʼ αὐτῶν ἀλήθειαν
<milestone unit="section" resp="Stephanus" n="246c"/> κατὰ σμικρὰ διαθραύοντες ἐν τοῖς λόγοις γένεσιν ἀντʼ οὐσίας φερομένην τινὰ προσαγορεύουσιν. ἐν μέσῳ δὲ περὶ ταῦτα ἄπλετος ἀμφοτέρων μάχη τις, ὦ Θεαίτητε, ἀεὶ συνέστηκεν.</said></p>

<p><said who="#Θεαίτητος"><label>ΘΕΑΙ.</label> ἀληθῆ.</said></p>

<p><said who="#Ξένος"><label>ΞΕ.</label> παρʼ ἀμφοῖν τοίνυν τοῖν γενοῖν κατὰ μέρος λάβωμεν λόγον ὑπὲρ ἧς τίθενται τῆς οὐσίας.</said></p>

<p><said who="#Θεαίτητος"><label>ΘΕΑΙ.</label> πῶς οὖν δὴ ληψόμεθα;</said></p>

<p><said who="#Ξένος"><label>ΞΕ.</label> παρὰ μὲν τῶν ἐν εἴδεσιν αὐτὴν τιθεμένων ῥᾷον, ἡμερώτεροι γάρ· παρὰ δὲ τῶν εἰς σῶμα πάντα ἑλκόντων
<milestone unit="section" resp="Stephanus" n="246d"/> βίᾳ χαλεπώτερον, ἴσως δὲ καὶ σχεδὸν ἀδύνατον. ἀλλʼ ὧδέ μοι δεῖν δοκεῖ περὶ αὐτῶν δρᾶν.</said></p>

<p><said who="#Θεαίτητος"><label>ΘΕΑΙ.</label> πῶς;</said></p>

<p><said who="#Ξένος"><label>ΞΕ.</label> μάλιστα μέν, εἴ πῃ δυνατὸν ἦν, ἔργῳ βελτίους αὐτοὺς ποιεῖν· εἰ δὲ τοῦτο μὴ ἐγχωρεῖ, λόγῳ ποιῶμεν, ὑποτιθέμενοι νομιμώτερον αὐτοὺς ἢ νῦν ἐθέλοντας ἂν ἀποκρίνασθαι. τὸ γὰρ ὁμολογηθὲν παρὰ βελτιόνων που κυριώτερον ἢ τὸ παρὰ χειρόνων· ἡμεῖς δὲ οὐ τούτων φροντίζομεν, ἀλλὰ τἀληθὲς ζητοῦμεν.</said></p>

<p><said who="#Θεαίτητος"><milestone unit="section" resp="Stephanus" n="246e"/> <label>ΘΕΑΙ.</label> ὀρθότατα.</said></p>

<p><said who="#Ξένος"><label>ΞΕ.</label> κέλευε δὴ τοὺς βελτίους γεγονότας ἀποκρίνασθαί σοι, καὶ τὸ λεχθὲν παρʼ αὐτῶν ἀφερμήνευε.</said></p>

<p><said who="#Θεαίτητος"><label>ΘΕΑΙ.</label> ταῦτʼ ἔσται.</said></p>

<p><said who="#Ξένος"><label>ΞΕ.</label> λεγόντων δὴ θνητὸν ζῷον εἴ φασιν εἶναί τι.</said></p>

<p><said who="#Θεαίτητος"><label>ΘΕΑΙ.</label> πῶς δʼ οὔ;</said></p>

<p><said who="#Ξένος"><label>ΞΕ.</label> τοῦτο δὲ οὐ σῶμα ἔμψυχον ὁμολογοῦσιν;</said></p>

<p><said who="#Θεαίτητος"><label>ΘΕΑΙ.</label> πάνυ γε.</said></p>

<p><said who="#Ξένος"><label>ΞΕ.</label> τιθέντες τι τῶν ὄντων ψυχήν;</said></p></div>
			
<div type="textpart" subtype="section" resp="perseus" n="247"> 
	<p><said who="#Θεαίτητος"><milestone n="247" unit="page"/><milestone unit="section" resp="Stephanus" n="247a"/> <label>ΘΕΑΙ.</label> ναί.</said></p>

<p><said who="#Ξένος"><label>ΞΕ.</label> τί δέ; ψυχὴν οὐ τὴν μὲν δικαίαν, τὴν δὲ ἄδικόν φασιν εἶναι, καὶ τὴν μὲν φρόνιμον, τὴν δὲ ἄφρονα;</said></p>

<p><said who="#Θεαίτητος"><label>ΘΕΑΙ.</label> τί μήν;</said></p>

<p><said who="#Ξένος"><label>ΞΕ.</label> ἀλλʼ οὐ δικαιοσύνης ἕξει καὶ παρουσίᾳ τοιαύτην αὐτῶν ἑκάστην γίγνεσθαι, καὶ τῶν ἐναντίων τὴν ἐναντίαν;</said></p>

<p><said who="#Θεαίτητος"><label>ΘΕΑΙ.</label> ναί, καὶ ταῦτα σύμφασιν.</said></p>

<p><said who="#Ξένος"><label>ΞΕ.</label> ἀλλὰ μὴν τό γε δυνατόν τῳ παραγίγνεσθαι καὶ ἀπογίγνεσθαι πάντως εἶναί τι φήσουσιν.</said></p>

<p><said who="#Θεαίτητος"><label>ΘΕΑΙ.</label> φασὶ μὲν οὖν.</said></p>

<p><said who="#Ξένος"><milestone unit="section" resp="Stephanus" n="247b"/> <label>ΞΕ.</label> οὔσης οὖν δικαιοσύνης καὶ φρονήσεως καὶ τῆς ἄλλης ἀρετῆς καὶ τῶν ἐναντίων, καὶ δὴ καὶ ψυχῆς ἐν ᾗ ταῦτα ἐγγίγνεται, πότερον ὁρατὸν καὶ ἁπτὸν εἶναί φασί τι αὐτῶν ἢ πάντα ἀόρατα;</said></p>

<p><said who="#Θεαίτητος"><label>ΘΕΑΙ.</label> σχεδὸν οὐδὲν τούτων γε ὁρατόν.</said></p>

<p><said who="#Ξένος"><label>ΞΕ.</label> τί δὲ τῶν τοιούτων; μῶν σῶμά τι λέγουσιν ἴσχειν;</said></p>

<p><said who="#Θεαίτητος"><label>ΘΕΑΙ.</label> τοῦτο οὐκέτι κατὰ ταὐτὰ ἀποκρίνονται πᾶν, ἀλλὰ τὴν μὲν ψυχὴν αὐτὴν δοκεῖν σφίσι σῶμά τι κεκτῆσθαι, φρόνησιν δὲ καὶ τῶν ἄλλων ἕκαστον ὧν ἠρώτηκας, αἰσχύνονται
<milestone unit="section" resp="Stephanus" n="247c"/> τὸ τολμᾶν ἢ μηδὲν τῶν ὄντων αὐτὰ ὁμολογεῖν ἢ πάντʼ εἶναι σώματα διισχυρίζεσθαι.</said></p>

<p><said who="#Ξένος"><label>ΞΕ.</label> σαφῶς γὰρ ἡμῖν, ὦ Θεαίτητε, βελτίους γεγόνασιν ἇνδρες· ἐπεὶ τούτων οὐδʼ ἂν ἓν ἐπαισχυνθεῖεν οἵ γε αὐτῶν σπαρτοί τε καὶ αὐτόχθονες, ἀλλὰ διατείνοιντʼ ἂν πᾶν ὃ μὴ δυνατοὶ ταῖς χερσὶ συμπιέζειν εἰσίν, ὡς ἄρα τοῦτο οὐδὲν τὸ παράπαν ἐστίν.</said></p>

<p><said who="#Θεαίτητος"><label>ΘΕΑΙ.</label> σχεδὸν οἷα διανοοῦνται λέγεις.</said></p>

<p><said who="#Ξένος"><label>ΞΕ.</label> πάλιν τοίνυν ἀνερωτῶμεν αὐτούς· εἰ γάρ τι καὶ
<milestone unit="section" resp="Stephanus" n="247d"/> σμικρὸν ἐθέλουσι τῶν ὄντων συγχωρεῖν ἀσώματον, ἐξαρκεῖ. τὸ γὰρ ἐπί τε τούτοις ἅμα καὶ ἐπʼ ἐκείνοις ὅσα ἔχει σῶμα συμφυὲς γεγονός, εἰς ὃ βλέποντες ἀμφότερα εἶναι λέγουσι, τοῦτο αὐτοῖς ῥητέον. τάχʼ οὖν ἴσως ἂν ἀποροῖεν· εἰ δή τι τοιοῦτον πεπόνθασι, σκόπει, προτεινομένων ἡμῶν, ἆρʼ ἐθέλοιεν ἂν δέχεσθαι καὶ ὁμολογεῖν τοιόνδʼ εἶναι τὸ ὄν.</said></p>

<p><said who="#Θεαίτητος"><label>ΘΕΑΙ.</label> τὸ ποῖον δή; λέγε, καὶ τάχα εἰσόμεθα.</said></p>

<p><said who="#Ξένος"><label>ΞΕ.</label> λέγω δὴ τὸ καὶ ὁποιανοῦν <del>τινα</del> κεκτημένον δύναμιν
<milestone unit="section" resp="Stephanus" n="247e"/> εἴτʼ εἰς τὸ ποιεῖν ἕτερον ὁτιοῦν πεφυκὸς εἴτʼ εἰς τὸ παθεῖν καὶ σμικρότατον ὑπὸ τοῦ φαυλοτάτου, κἂν εἰ μόνον εἰς ἅπαξ, πᾶν τοῦτο ὄντως εἶναι· τίθεμαι γὰρ ὅρον <del>ὁρίζειν</del> τὰ ὄντα ὡς ἔστιν οὐκ ἄλλο τι πλὴν δύναμις.</said></p>

<p><said who="#Θεαίτητος"><label>ΘΕΑΙ.</label> ἀλλʼ ἐπείπερ αὐτοί γε οὐκ ἔχουσιν ἐν τῷ παρόντι τούτου βέλτιον λέγειν, δέχονται τοῦτο.</said></p></div>

<div type="textpart" subtype="section" resp="perseus" n="248"><p><said who="#Ξένος"><label>ΞΕ.</label> καλῶς· ἴσως γὰρ ἂν εἰς ὕστερον ἡμῖν τε καὶ τούτοις
<milestone n="248" unit="page"/> <milestone unit="section" resp="Stephanus" n="248a"/> ἕτερον ἂν φανείη. πρὸς μὲν οὖν τούτους τοῦτο ἡμῖν ἐνταῦθα μενέτω συνομολογηθέν.</said></p>

<p><said who="#Θεαίτητος"><label>ΘΕΑΙ.</label> μένει.</said></p>

<p><said who="#Ξένος"><label>ΞΕ.</label> πρὸς δὴ τοὺς ἑτέρους ἴωμεν, τοὺς τῶν εἰδῶν φίλους· σὺ δʼ ἡμῖν καὶ τὰ παρὰ τούτων ἀφερμήνευε.</said></p>

<p><said who="#Θεαίτητος"><label>ΘΕΑΙ.</label> ταῦτʼ ἔσται.</said></p>

<p><said who="#Ξένος"><label>ΞΕ.</label> γένεσιν, τὴν δὲ οὐσίαν χωρίς που διελόμενοι λέγετε; ἦ γάρ;</said></p>

<p><said who="#Θεαίτητος"><label>ΘΕΑΙ.</label> ναί.</said></p>

<p><said who="#Ξένος"><label>ΞΕ.</label> καὶ σώματι μὲν ἡμᾶς γενέσει διʼ αἰσθήσεως κοινωνεῖν, διὰ λογισμοῦ δὲ ψυχῇ πρὸς τὴν ὄντως οὐσίαν, ἣν ἀεὶ κατὰ ταὐτὰ ὡσαύτως ἔχειν φατέ, γένεσιν δὲ ἄλλοτε ἄλλως.</said></p>

<p><said who="#Θεαίτητος"><milestone unit="section" resp="Stephanus" n="248b"/> <label>ΘΕΑΙ.</label> φαμὲν γὰρ οὖν.</said></p>

<p><said who="#Ξένος"><label>ΞΕ.</label> τὸ δὲ δὴ κοινωνεῖν, ὦ πάντων ἄριστοι, τί τοῦθʼ ὑμᾶς ἐπʼ ἀμφοῖν λέγειν φῶμεν; ἆρʼ οὐ τὸ νυνδὴ παρʼ ἡμῶν ῥηθέν;</said></p>

<p><said who="#Θεαίτητος"><label>ΘΕΑΙ.</label> τὸ ποῖον;</said></p>

<p><said who="#Ξένος"><label>ΞΕ.</label> πάθημα ἢ ποίημα ἐκ δυνάμεώς τινος ἀπὸ τῶν πρὸς ἄλληλα συνιόντων γιγνόμενον. τάχʼ οὖν, ὦ Θεαίτητε, αὐτῶν τὴν πρὸς ταῦτα ἀπόκρισιν σὺ μὲν οὐ κατακούεις, ἐγὼ δὲ ἴσως διὰ συνήθειαν.</said></p>

<p><said who="#Θεαίτητος"><label>ΘΕΑΙ.</label> τίνʼ οὖν δὴ λέγουσι λόγον;</said></p>

<p><said who="#Ξένος"><milestone unit="section" resp="Stephanus" n="248c"/> <label>ΞΕ.</label> οὐ συγχωροῦσιν ἡμῖν τὸ νυνδὴ ῥηθὲν πρὸς τοὺς γηγενεῖς οὐσίας πέρι.</said></p>

<p><said who="#Θεαίτητος"><label>ΘΕΑΙ.</label> τὸ ποῖον;</said></p>

<p><said who="#Ξένος"><label>ΞΕ.</label> ἱκανὸν ἔθεμεν ὅρον που τῶν ὄντων, ὅταν τῳ παρῇ ἡ τοῦ πάσχειν ἢ δρᾶν καὶ πρὸς τὸ σμικρότατον δύναμις;</said></p>

<p><said who="#Θεαίτητος"><label>ΘΕΑΙ.</label> ναί.</said></p>

<p><said who="#Ξένος"><label>ΞΕ.</label> πρὸς δὴ ταῦτα τόδε λέγουσιν, ὅτι γενέσει μὲν μέτεστι τοῦ πάσχειν καὶ ποιεῖν δυνάμεως, πρὸς δὲ οὐσίαν τούτων οὐδετέρου τὴν δύναμιν ἁρμόττειν φασίν.</said></p>

<p><said who="#Θεαίτητος"><label>ΘΕΑΙ.</label> οὐκοῦν λέγουσί τι;</said></p>

<p><said who="#Ξένος"><label>ΞΕ.</label> πρὸς ὅ γε λεκτέον ἡμῖν ὅτι δεόμεθα παρʼ αὐτῶν
<milestone unit="section" resp="Stephanus" n="248d"/> ἔτι πυθέσθαι σαφέστερον εἰ προσομολογοῦσι τὴν μὲν ψυχὴν γιγνώσκειν, τὴν δʼ οὐσίαν γιγνώσκεσθαι.</said></p>

<p><said who="#Θεαίτητος"><label>ΘΕΑΙ.</label> φασὶ μὴν τοῦτό γε.</said></p>

<p><said who="#Ξένος"><label>ΞΕ.</label> τί δέ; τὸ γιγνώσκειν ἢ τὸ γιγνώσκεσθαί φατε ποίημα ἢ πάθος ἢ ἀμφότερον; ἢ τὸ μὲν πάθημα, τὸ δὲ θάτερον; ἢ παντάπασιν οὐδέτερον οὐδετέρου τούτων μεταλαμβάνειν;</said></p>

<p><said who="#Θεαίτητος"><label>ΘΕΑΙ.</label> δῆλον ὡς οὐδέτερον οὐδετέρου· τἀναντία γὰρ ἂν τοῖς ἔμπροσθεν λέγοιεν.</said></p>

<p><said who="#Ξένος"><label>ΞΕ.</label> μανθάνω· τόδε γε, ὡς τὸ γιγνώσκειν εἴπερ ἔσται
<milestone unit="section" resp="Stephanus" n="248e"/> ποιεῖν τι, τὸ γιγνωσκόμενον ἀναγκαῖον αὖ συμβαίνει πάσχειν. τὴν οὐσίαν δὴ κατὰ τὸν λόγον τοῦτον γιγνωσκομένην ὑπὸ τῆς γνώσεως, καθʼ ὅσον γιγνώσκεται, κατὰ τοσοῦτον κινεῖσθαι διὰ τὸ πάσχειν, ὃ δή φαμεν οὐκ ἂν γενέσθαι περὶ τὸ ἠρεμοῦν.</said></p>

<p><said who="#Θεαίτητος"><label>ΘΕΑΙ.</label> ὀρθῶς.</said></p></div>

<div type="textpart" subtype="section" resp="perseus" n="249"><p><said who="#Ξένος"><label>ΞΕ.</label> τί δὲ πρὸς Διός; ὡς ἀληθῶς κίνησιν καὶ ζωὴν καὶ ψυχὴν καὶ φρόνησιν ἦ ῥᾳδίως πεισθησόμεθα τῷ παντελῶς
<milestone n="249" unit="page"/> <milestone unit="section" resp="Stephanus" n="249a"/> ὄντι μὴ παρεῖναι, μηδὲ ζῆν αὐτὸ μηδὲ φρονεῖν, ἀλλὰ σεμνὸν καὶ ἅγιον, νοῦν οὐκ ἔχον, ἀκίνητον ἑστὸς εἶναι;</said></p>

<p><said who="#Θεαίτητος"><label>ΘΕΑΙ.</label> δεινὸν μεντἄν, ὦ ξένε, λόγον συγχωροῖμεν.</said></p>

<p><said who="#Ξένος"><label>ΞΕ.</label> ἀλλὰ νοῦν μὲν ἔχειν, ζωὴν δὲ μὴ φῶμεν;</said></p>

<p><said who="#Θεαίτητος"><label>ΘΕΑΙ.</label> καὶ πῶς;</said></p>

<p><said who="#Ξένος"><label>ΞΕ.</label> ἀλλὰ ταῦτα μὲν ἀμφότερα ἐνόντʼ αὐτῷ λέγομεν, οὐ μὴν ἐν ψυχῇ γε φήσομεν αὐτὸ ἔχειν αὐτά;</said></p>

<p><said who="#Θεαίτητος"><label>ΘΕΑΙ.</label> καὶ τίνʼ ἂν ἕτερον ἔχοι τρόπον;</said></p>

<p><said who="#Ξένος"><label>ΞΕ.</label> ἀλλὰ δῆτα νοῦν μὲν καὶ ζωὴν καὶ ψυχὴν <add>ἔχειν</add>, ἀκίνητον μέντοι τὸ παράπαν ἔμψυχον ὂν ἑστάναι;</said></p>

<p><said who="#Θεαίτητος"><milestone unit="section" resp="Stephanus" n="249b"/> <label>ΘΕΑΙ.</label> πάντα ἔμοιγε ἄλογα ταῦτʼ εἶναι φαίνεται.</said></p>

<p><said who="#Ξένος"><label>ΞΕ.</label> καὶ τὸ κινούμενον δὴ καὶ κίνησιν συγχωρητέον ὡς ὄντα.</said></p>

<p><said who="#Θεαίτητος"><label>ΘΕΑΙ.</label> πῶς δʼ οὔ;</said></p>

<p><said who="#Ξένος"><label>ΞΕ.</label> συμβαίνει δʼ οὖν, ὦ Θεαίτητε, ἀκινήτων τε ὄντων νοῦν μηδενὶ περὶ μηδενὸς εἶναι μηδαμοῦ.</said></p>

<p><said who="#Θεαίτητος"><label>ΘΕΑΙ.</label> κομιδῇ μὲν οὖν.</said></p>

<p><said who="#Ξένος"><label>ΞΕ.</label> καὶ μὴν ἐὰν αὖ φερόμενα καὶ κινούμενα πάντʼ εἶναι συγχωρῶμεν, καὶ τούτῳ τῷ λόγῳ ταὐτὸν τοῦτο ἐκ τῶν ὄντων ἐξαιρήσομεν.</said></p>

<p><said who="#Θεαίτητος"><label>ΘΕΑΙ.</label> πῶς;</said></p>

<p><said who="#Ξένος"><label>ΞΕ.</label> τὸ κατὰ ταὐτὰ καὶ ὡσαύτως καὶ περὶ τὸ αὐτὸ δοκεῖ
<milestone unit="section" resp="Stephanus" n="249c"/> σοι χωρὶς στάσεως γενέσθαι ποτʼ ἄν;</said></p>

<p><said who="#Θεαίτητος"><label>ΘΕΑΙ.</label> οὐδαμῶς.</said></p>

<p><said who="#Ξένος"><label>ΞΕ.</label> τί δʼ; ἄνευ τούτων νοῦν καθορᾷς ὄντα ἢ γενόμενον ἂν καὶ ὁπουοῦν;</said></p>

<p><said who="#Θεαίτητος"><label>ΘΕΑΙ.</label> ἥκιστα.</said></p>

<p><said who="#Ξένος"><label>ΞΕ.</label> καὶ μὴν πρός γε τοῦτον παντὶ λόγῳ μαχετέον, ὃς ἂν ἐπιστήμην ἢ φρόνησιν ἢ νοῦν ἀφανίζων ἰσχυρίζηται περί τινος ὁπῃοῦν.</said></p>

<p><said who="#Θεαίτητος"><label>ΘΕΑΙ.</label> σφόδρα γε.</said></p>

<p><said who="#Ξένος"><label>ΞΕ.</label> τῷ δὴ φιλοσόφῳ καὶ ταῦτα μάλιστα τιμῶντι πᾶσα, ὡς ἔοικεν, ἀνάγκη διὰ ταῦτα μήτε τῶν ἓν ἢ καὶ τὰ πολλὰ
<milestone unit="section" resp="Stephanus" n="249d"/> εἴδη λεγόντων τὸ πᾶν ἑστηκὸς ἀποδέχεσθαι, τῶν τε αὖ πανταχῇ τὸ ὂν κινούντων μηδὲ τὸ παράπαν ἀκούειν, ἀλλὰ κατὰ τὴν τῶν παίδων εὐχήν, ὅσα ἀκίνητα καὶ κεκινημένα, τὸ ὄν τε καὶ τὸ πᾶν συναμφότερα λέγειν.</said></p>

<p><said who="#Θεαίτητος"><label>ΘΕΑΙ.</label> ἀληθέστατα.</said></p>

<p><said who="#Ξένος"><label>ΞΕ.</label> τί οὖν; ἆρʼ οὐκ ἐπιεικῶς ἤδη φαινόμεθα περιειληφέναι τῷ λόγῳ τὸ ὄν;</said></p>

<p><said who="#Θεαίτητος"><label>ΘΕΑΙ.</label> πάνυ μὲν οὖν.</said></p>

<p><said who="#Ξένος"><label>ΞΕ.</label> βαβαὶ <sic>μέντʼ ἂν ἄρα,</sic> ὦ Θεαίτητε, ὥς μοι δοκοῦμεν νῦν αὐτοῦ γνώσεσθαι πέρι τὴν ἀπορίαν τῆς σκέψεως.</said></p>

<p><said who="#Θεαίτητος"><milestone unit="section" resp="Stephanus" n="249e"/> <label>ΘΕΑΙ.</label> πῶς αὖ καὶ τί τοῦτʼ εἴρηκας;</said></p>

<p><said who="#Ξένος"><label>ΞΕ.</label> ὦ μακάριε, οὐκ ἐννοεῖς ὅτι νῦν ἐσμεν ἐν ἀγνοίᾳ τῇ πλείστῃ περὶ αὐτοῦ, φαινόμεθα δέ τι λέγειν ἡμῖν αὐτοῖς;</said></p>

<p><said who="#Θεαίτητος"><label>ΘΕΑΙ.</label> ἐμοὶ γοῦν· ὅπῃ δʼ αὖ λελήθαμεν οὕτως ἔχοντες, οὐ πάνυ συνίημι.</said></p></div>

<div type="textpart" subtype="section" resp="perseus" n="250"><p><said who="#Ξένος"><label>ΞΕ.</label> σκόπει δὴ σαφέστερον εἰ τὰ νῦν συνομολογοῦντες
<milestone n="250" unit="page"/> <milestone unit="section" resp="Stephanus" n="250a"/> δικαίως ἂν ἐπερωτηθεῖμεν ἅπερ αὐτοὶ τότε ἠρωτῶμεν τοὺς λέγοντας εἶναι τὸ πᾶν θερμὸν καὶ ψυχρόν.</said></p>

<p><said who="#Θεαίτητος"><label>ΘΕΑΙ.</label> ποῖα; ὑπόμνησόν με.</said></p>

<p><said who="#Ξένος"><label>ΞΕ.</label> πάνυ μὲν οὖν· καὶ πειράσομαί γε δρᾶν τοῦτο ἐρωτῶν σὲ καθάπερ ἐκείνους τότε, ἵνα ἅμα τι καὶ προΐωμεν.</said></p>

<p><said who="#Θεαίτητος"><label>ΘΕΑΙ.</label> ὀρθῶς.</said></p>

<p><said who="#Ξένος"><label>ΞΕ.</label> εἶεν δή, κίνησιν καὶ στάσιν ἆρʼ οὐκ ἐναντιώτατα λέγεις ἀλλήλοις;</said></p>

<p><said who="#Θεαίτητος"><label>ΘΕΑΙ.</label> πῶς γὰρ οὔ;</said></p>

<p><said who="#Ξένος"><label>ΞΕ.</label> καὶ μὴν εἶναί γε ὁμοίως φῂς ἀμφότερα αὐτὰ καὶ ἑκάτερον;</said></p>

<p><said who="#Θεαίτητος"><milestone unit="section" resp="Stephanus" n="250b"/> <label>ΘΕΑΙ.</label> φημὶ γὰρ οὖν.</said></p>

<p><said who="#Ξένος"><label>ΞΕ.</label> ἆρα κινεῖσθαι λέγων ἀμφότερα καὶ ἑκάτερον, ὅταν εἶναι συγχωρῇς;</said></p>

<p><said who="#Θεαίτητος"><label>ΘΕΑΙ.</label> οὐδαμῶς.</said></p>

<p><said who="#Ξένος"><label>ΞΕ.</label> ἀλλʼ ἑστάναι σημαίνεις λέγων αὐτὰ ἀμφότερα εἶναι;</said></p>

<p><said who="#Θεαίτητος"><label>ΘΕΑΙ.</label> καὶ πῶς;</said></p>

<p><said who="#Ξένος"><label>ΞΕ.</label> τρίτον ἄρα τι παρὰ ταῦτα τὸ ὂν ἐν τῇ ψυχῇ τιθείς, ὡς ὑπʼ ἐκείνου τήν τε στάσιν καὶ τὴν κίνησιν περιεχομένην, συλλαβὼν καὶ ἀπιδὼν αὐτῶν πρὸς τὴν τῆς οὐσίας κοινωνίαν, οὕτως εἶναι προσεῖπας ἀμφότερα;</said></p>

<p><said who="#Θεαίτητος"><milestone unit="section" resp="Stephanus" n="250c"/> <label>ΘΕΑΙ.</label> κινδυνεύομεν ὡς ἀληθῶς τρίτον ἀπομαντεύεσθαί τι τὸ ὄν, ὅταν κίνησιν καὶ στάσιν εἶναι λέγωμεν.</said></p>

<p><said who="#Ξένος"><label>ΞΕ.</label> οὐκ ἄρα κίνησις καὶ στάσις ἐστὶ συναμφότερον τὸ ὂν ἀλλʼ ἕτερον δή τι τούτων.</said></p>

<p><said who="#Θεαίτητος"><label>ΘΕΑΙ.</label> ἔοικεν.</said></p>

<p><said who="#Ξένος"><label>ΞΕ.</label> κατὰ τὴν αὑτοῦ φύσιν ἄρα τὸ ὂν οὔτε ἕστηκεν οὔτε κινεῖται.</said></p>

<p><said who="#Θεαίτητος"><label>ΘΕΑΙ.</label> σχεδόν.</said></p>

<p><said who="#Ξένος"><label>ΞΕ.</label> ποῖ δὴ χρὴ τὴν διάνοιαν ἔτι τρέπειν τὸν βουλόμενον ἐναργές τι περὶ αὐτοῦ παρʼ ἑαυτῷ βεβαιώσασθαι;</said></p>

<p><said who="#Θεαίτητος"><label>ΘΕΑΙ.</label> ποῖ γάρ;</said></p>

<p><said who="#Ξένος"><label>ΞΕ.</label> οἶμαι μὲν οὐδαμόσε ἔτι ῥᾴδιον. εἰ γάρ τι μὴ
<milestone unit="section" resp="Stephanus" n="250d"/> κινεῖται, πῶς οὐχ ἕστηκεν; ἢ τὸ μηδαμῶς ἑστὸς πῶς οὐκ αὖ κινεῖται; τὸ δὲ ὂν ἡμῖν νῦν ἐκτὸς τούτων ἀμφοτέρων ἀναπέφανται. ἦ δυνατὸν οὖν τοῦτο;</said></p>

<p><said who="#Θεαίτητος"><label>ΘΕΑΙ.</label> πάντων μὲν οὖν ἀδυνατώτατον.</said></p>

<p><said who="#Ξένος"><label>ΞΕ.</label> τόδε τοίνυν μνησθῆναι δίκαιον ἐπὶ τούτοις.</said></p>

<p><said who="#Θεαίτητος"><label>ΘΕΑΙ.</label> τὸ ποῖον;</said></p>

<p><said who="#Ξένος"><label>ΞΕ.</label> ὅτι τοῦ μὴ ὄντος ἐρωτηθέντες τοὔνομα ἐφʼ ὅτι ποτὲ δεῖ φέρειν, πάσῃ συνεσχόμεθα ἀπορίᾳ. μέμνησαι;</said></p>

<p><said who="#Θεαίτητος"><label>ΘΕΑΙ.</label> πῶς γὰρ οὔ;</said></p>

<p><said who="#Ξένος"><milestone unit="section" resp="Stephanus" n="250e"/> <label>ΞΕ.</label> μῶν οὖν ἐν ἐλάττονί τινι νῦν ἐσμεν ἀπορίᾳ περὶ τὸ ὄν;</said></p>

<p><said who="#Θεαίτητος"><label>ΘΕΑΙ.</label> ἐμοὶ μέν, ὦ ξένε, εἰ δυνατὸν εἰπεῖν, ἐν πλείονι φαινόμεθα.</said></p></div>

<div type="textpart" subtype="section" resp="perseus" n="251"><p><said who="#Ξένος"><label>ΞΕ.</label> τοῦτο μὲν τοίνυν ἐνταῦθα κείσθω διηπορημένον· ἐπειδὴ δὲ ἐξ ἴσου τό τε ὂν καὶ τὸ μὴ ὂν ἀπορίας μετειλήφατον, νῦν ἐλπὶς ἤδη καθάπερ ἂν αὐτῶν θάτερον εἴτε ἀμυδρότερον εἴτε σαφέστερον ἀναφαίνηται, καὶ θάτερον οὕτως
<milestone n="251" unit="page"/> <milestone unit="section" resp="Stephanus" n="251a"/> ἀναφαίνεσθαι· καὶ ἐὰν αὖ μηδέτερον ἰδεῖν δυνώμεθα, τὸν γοῦν λόγον ὅπῃπερ ἂν οἷοί τε ὦμεν εὐπρεπέστατα διωσόμεθα οὕτως ἀμφοῖν ἅμα.</said></p>

<p><said who="#Θεαίτητος"><label>ΘΕΑΙ.</label> καλῶς.</said></p>

<p><said who="#Ξένος"><label>ΞΕ.</label> λέγωμεν δὴ καθʼ ὅντινά ποτε τρόπον πολλοῖς ὀνόμασι ταὐτὸν τοῦτο ἑκάστοτε προσαγορεύομεν.</said></p>

<p><said who="#Θεαίτητος"><label>ΘΕΑΙ.</label> οἷον δὴ τί; παράδειγμα εἰπέ.</said></p>

<p><said who="#Ξένος"><label>ΞΕ.</label> λέγομεν ἄνθρωπον δήπου πόλλʼ ἄττα ἐπονομάζοντες, τά τε χρώματα ἐπιφέροντες αὐτῷ καὶ τὰ σχήματα καὶ μεγέθη καὶ κακίας καὶ ἀρετάς, ἐν οἷς πᾶσι καὶ ἑτέροις μυρίοις οὐ μόνον
<milestone unit="section" resp="Stephanus" n="251b"/> ἄνθρωπον αὐτὸν εἶναί φαμεν, ἀλλὰ καὶ ἀγαθὸν καὶ ἕτερα ἄπειρα, καὶ τἆλλα δὴ κατὰ τὸν αὐτὸν λόγον οὕτως ἓν ἕκαστον ὑποθέμενοι πάλιν αὐτὸ πολλὰ καὶ πολλοῖς ὀνόμασι λέγομεν.</said></p>

<p><said who="#Θεαίτητος"><label>ΘΕΑΙ.</label> ἀληθῆ λέγεις.</said></p>

<p><said who="#Ξένος"><label>ΞΕ.</label> ὅθεν γε οἶμαι τοῖς τε νέοις καὶ τῶν γερόντων τοῖς ὀψιμαθέσι θοίνην παρεσκευάκαμεν· εὐθὺς γὰρ ἀντιλαβέσθαι παντὶ πρόχειρον ὡς ἀδύνατον τά τε πολλὰ ἓν καὶ τὸ ἓν πολλὰ εἶναι, καὶ δήπου χαίρουσιν οὐκ ἐῶντες ἀγαθὸν λέγειν
<milestone unit="section" resp="Stephanus" n="251c"/> ἄνθρωπον, ἀλλὰ τὸ μὲν ἀγαθὸν ἀγαθόν, τὸν δὲ ἄνθρωπον ἄνθρωπον. ἐντυγχάνεις γάρ, ὦ Θεαίτητε, ὡς ἐγᾦμαι, πολλάκις τὰ τοιαῦτα ἐσπουδακόσιν, ἐνίοτε πρεσβυτέροις ἀνθρώποις, καὶ ὑπὸ πενίας τῆς περὶ φρόνησιν κτήσεως τὰ τοιαῦτα τεθαυμακόσι, καὶ δή τι καὶ πάσσοφον οἰομένοις τοῦτο αὐτὸ ἀνηυρηκέναι.</said></p>

<p><said who="#Θεαίτητος"><label>ΘΕΑΙ.</label> πάνυ μὲν οὖν.</said></p>

<p><said who="#Ξένος"><label>ΞΕ.</label> ἵνα τοίνυν πρὸς ἅπαντας ἡμῖν ὁ λόγος ᾖ τοὺς
<milestone unit="section" resp="Stephanus" n="251d"/> πώποτε περὶ οὐσίας καὶ ὁτιοῦν διαλεχθέντας, ἔστω καὶ πρὸς τούτους καὶ πρὸς τοὺς ἄλλους, ὅσοις ἔμπροσθεν διειλέγμεθα, τὰ νῦν ὡς ἐν ἐρωτήσει λεχθησόμενα.</said></p>

<p><said who="#Θεαίτητος"><label>ΘΕΑΙ.</label> τὰ ποῖα δή;</said></p>

<p><said who="#Ξένος"><label>ΞΕ.</label> πότερον μήτε τὴν οὐσίαν κινήσει καὶ στάσει προσάπτωμεν μήτε ἄλλο ἄλλῳ μηδὲν μηδενί, ἀλλʼ ὡς ἄμεικτα ὄντα καὶ ἀδύνατον μεταλαμβάνειν ἀλλήλων οὕτως αὐτὰ ἐν τοῖς παρʼ ἡμῖν λόγοις τιθῶμεν; ἢ πάντα εἰς ταὐτὸν συναγάγωμεν ὡς δυνατὰ ἐπικοινωνεῖν ἀλλήλοις; ἢ τὰ μέν, τὰ δὲ μή; τούτων,
<milestone unit="section" resp="Stephanus" n="251e"/> ὦ Θεαίτητε, τί ποτʼ ἂν αὐτοὺς προαιρεῖσθαι φήσομεν;</said></p>

<p><said who="#Θεαίτητος"><label>ΘΕΑΙ.</label> ἐγὼ μὲν ὑπὲρ αὐτῶν οὐδὲν ἔχω πρὸς ταῦτα ἀποκρίνασθαι.</said></p>

<p><said who="#Ξένος"><label>ΞΕ.</label> τί οὖν οὐ καθʼ ἓν ἀποκρινόμενος ἐφʼ ἑκάστου τὰ συμβαίνοντα ἐσκέψω;</said></p>

<p><said who="#Θεαίτητος"><label>ΘΕΑΙ.</label> καλῶς λέγεις.</said></p>

<p><said who="#Ξένος"><label>ΞΕ.</label> καὶ τιθῶμέν γε αὐτοὺς λέγειν, εἰ βούλει, πρῶτον μηδενὶ μηδὲν μηδεμίαν δύναμιν ἔχειν κοινωνίας εἰς μηδέν. οὐκοῦν κίνησίς τε καὶ στάσις οὐδαμῇ μεθέξετον οὐσίας;</said></p></div>
			
<div type="textpart" subtype="section" resp="perseus" n="252">

<p><said who="#Θεαίτητος"><milestone n="252" unit="page"/><milestone unit="section" resp="Stephanus" n="252a"/><label>ΘΕΑΙ.</label> οὐ γὰρ οὖν.</said></p>

<p><said who="#Ξένος"><label>ΞΕ.</label> τί δέ; ἔσται πότερον αὐτῶν οὐσίας μὴ προσκοινωνοῦν;</said></p>

<p><said who="#Θεαίτητος"><label>ΘΕΑΙ.</label> οὐκ ἔσται.</said></p>

<p><said who="#Ξένος"><label>ΞΕ.</label> ταχὺ δὴ ταύτῃ γε τῇ συνομολογίᾳ πάντα ἀνάστατα γέγονεν, ὡς ἔοικεν, ἅμα τε τῶν τὸ πᾶν κινούντων καὶ τῶν ὡς ἓν ἱστάντων καὶ ὅσοι κατʼ εἴδη τὰ ὄντα κατὰ ταὐτὰ ὡσαύτως ἔχοντα εἶναί φασιν ἀεί· πάντες γὰρ οὗτοι τό γε εἶναι προσάπτουσιν, οἱ μὲν ὄντως κινεῖσθαι λέγοντες, οἱ δὲ ὄντως ἑστηκότʼ εἶναι.</said></p>

<p><said who="#Θεαίτητος"><label>ΘΕΑΙ.</label> κομιδῇ μὲν οὖν.</said></p>


<p><said who="#Ξένος"><milestone unit="section" resp="Stephanus" n="252b"/> <label>ΞΕ.</label> καὶ μὴν καὶ ὅσοι τοτὲ μὲν συντιθέασι τὰ πάντα, τοτὲ δὲ διαιροῦσιν, εἴτε εἰς ἓν καὶ ἐξ ἑνὸς ἄπειρα εἴτε εἰς πέρας ἔχοντα στοιχεῖα διαιρούμενοι καὶ ἐκ τούτων συντιθέντες, ὁμοίως μὲν ἐὰν ἐν μέρει τοῦτο τιθῶσι γιγνόμενον, ὁμοίως δὲ καὶ ἐὰν ἀεί, κατὰ πάντα ταῦτα λέγοιεν ἂν οὐδέν, εἴπερ μηδεμία ἔστι σύμμειξις.</said></p>

<p><said who="#Θεαίτητος"><label>ΘΕΑΙ.</label> ὀρθῶς.</said></p>

<p><said who="#Ξένος"><label>ΞΕ.</label> ἔτι τοίνυν ἂν αὐτοὶ πάντων καταγελαστότατα μετίοιεν τὸν λόγον οἱ μηδὲν ἐῶντες κοινωνίᾳ παθήματος ἑτέρου θάτερον προσαγορεύειν.</said></p>

<p><said who="#Θεαίτητος"><milestone unit="section" resp="Stephanus" n="252c"/> <label>ΘΕΑΙ.</label> πῶς;</said></p>

<p><said who="#Ξένος"><label>ΞΕ.</label> τῷ τε <q><term>εἶναί</term></q> που περὶ πάντα ἀναγκάζονται χρῆσθαι καὶ τῷ <q><term>χωρὶς</term></q> καὶ τῷ <q><term>τῶν ἄλλων</term></q> καὶ τῷ <q><term>καθʼ αὑτὸ</term></q> καὶ μυρίοις ἑτέροις, ὧν ἀκρατεῖς ὄντες εἴργεσθαι καὶ μὴ συνάπτειν ἐν τοῖς λόγοις οὐκ ἄλλων δέονται τῶν ἐξελεγξόντων, ἀλλὰ τὸ λεγόμενον οἴκοθεν τὸν πολέμιον καὶ ἐναντιωσόμενον ἔχοντες, ἐντὸς ὑποφθεγγόμενον ὥσπερ τὸν ἄτοπον Εὐρυκλέα περιφέροντες ἀεὶ πορεύονται.</said></p>

<p><said who="#Θεαίτητος"><milestone unit="section" resp="Stephanus" n="252d"/> <label>ΘΕΑΙ.</label> κομιδῇ λέγεις ὅμοιόν τε καὶ ἀληθές.</said></p>

<p><said who="#Ξένος"><label>ΞΕ.</label> τί δʼ, ἂν πάντα ἀλλήλοις ἐῶμεν δύναμιν ἔχειν ἐπικοινωνίας;</said></p>

<p><said who="#Θεαίτητος"><label>ΘΕΑΙ.</label> τοῦτο μὲν οἷός τε κἀγὼ διαλύειν.</said></p>

<p><said who="#Ξένος"><label>ΞΕ.</label> πῶς;</said></p>

<p><said who="#Θεαίτητος"><label>ΘΕΑΙ.</label> ὅτι κίνησίς τε αὐτὴ παντάπασιν ἵσταιτʼ ἂν καὶ στάσις αὖ πάλιν αὐτὴ κινοῖτο, εἴπερ ἐπιγιγνοίσθην ἐπʼ ἀλλήλοιν.</said></p>

<p><said who="#Ξένος"><label>ΞΕ.</label> ἀλλὰ μὴν τοῦτό γέ που ταῖς μεγίσταις ἀνάγκαις ἀδύνατον, κίνησίν τε ἵστασθαι καὶ στάσιν κινεῖσθαι;</said></p>

<p><said who="#Θεαίτητος"><label>ΘΕΑΙ.</label> πῶς γὰρ οὔ;</said></p>

<p><said who="#Ξένος"><label>ΞΕ.</label> τὸ τρίτον δὴ μόνον λοιπόν.</said></p>

<p><said who="#Θεαίτητος"><label>ΘΕΑΙ.</label> ναί.</said></p>

<p><said who="#Ξένος"><milestone unit="section" resp="Stephanus" n="252e"/> <label>ΞΕ.</label> καὶ μὴν ἕν γέ τι τούτων ἀναγκαῖον, ἢ πάντα ἢ μηδὲν ἢ τὰ μὲν ἐθέλειν, τὰ δὲ μὴ συμμείγνυσθαι.</said></p>

<p><said who="#Θεαίτητος"><label>ΘΕΑΙ.</label> πῶς γὰρ οὔ;</said></p>

<p><said who="#Ξένος"><label>ΞΕ.</label> καὶ μὴν τά γε δύο ἀδύνατον ηὑρέθη.</said></p>

<p><said who="#Θεαίτητος"><label>ΘΕΑΙ.</label> ναί.</said></p>

<p><said who="#Ξένος"><label>ΞΕ.</label> πᾶς ἄρα ὁ βουλόμενος ὀρθῶς ἀποκρίνεσθαι τὸ λοιπὸν τῶν τριῶν θήσει.</said></p>

<p><said who="#Θεαίτητος"><label>ΘΕΑΙ.</label> κομιδῇ μὲν οὖν.</said></p></div>

<div type="textpart" subtype="section" resp="perseus" n="253"><p><said who="#Ξένος"><label>ΞΕ.</label> ὅτε δὴ τὰ μὲν ἐθέλει τοῦτο δρᾶν, τὰ δʼ οὔ, σχεδὸν
<milestone n="253" unit="page"/> <milestone unit="section" resp="Stephanus" n="253a"/> οἷον τὰ γράμματα πεπονθότʼ ἂν εἴη. καὶ γὰρ ἐκείνων τὰ μὲν ἀναρμοστεῖ που πρὸς ἄλληλα, τὰ δὲ συναρμόττει.</said></p>

<p><said who="#Θεαίτητος"><label>ΘΕΑΙ.</label> πῶς δʼ οὔ;</said></p>

<p><said who="#Ξένος"><label>ΞΕ.</label> τὰ δέ γε φωνήεντα διαφερόντως τῶν ἄλλων οἷον δεσμὸς διὰ πάντων κεχώρηκεν, ὥστε ἄνευ τινὸς αὐτῶν ἀδύνατον ἁρμόττειν καὶ τῶν ἄλλων ἕτερον ἑτέρῳ.</said></p>

<p><said who="#Θεαίτητος"><label>ΘΕΑΙ.</label> καὶ μάλα γε.</said></p>

<p><said who="#Ξένος"><label>ΞΕ.</label> πᾶς οὖν οἶδεν ὁποῖα ὁποίοις δυνατὰ κοινωνεῖν, ἢ τέχνης δεῖ τῷ μέλλοντι δρᾶν ἱκανῶς αὐτό;</said></p>

<p><said who="#Θεαίτητος"><label>ΘΕΑΙ.</label> τέχνης.</said></p>

<p><said who="#Ξένος"><label>ΞΕ.</label> ποίας;</said></p>

<p><said who="#Θεαίτητος"><label>ΘΕΑΙ.</label> τῆς γραμματικῆς.</said></p>

<p><said who="#Ξένος"><milestone unit="section" resp="Stephanus" n="253b"/> <label>ΞΕ.</label> τί δέ; περὶ τοὺς τῶν ὀξέων καὶ βαρέων φθόγγους ἆρʼ οὐχ οὕτως; ὁ μὲν τοὺς συγκεραννυμένους τε καὶ μὴ τέχνην ἔχων γιγνώσκειν μουσικός, ὁ δὲ μὴ συνιεὶς ἄμουσος;</said></p>

<p><said who="#Θεαίτητος"><label>ΘΕΑΙ.</label> οὕτως.</said></p>

<p><said who="#Ξένος"><label>ΞΕ.</label> καὶ κατὰ τῶν ἄλλων δὴ τεχνῶν καὶ ἀτεχνιῶν τοιαῦτα εὑρήσομεν ἕτερα.</said></p>

<p><said who="#Θεαίτητος"><label>ΘΕΑΙ.</label> πῶς δʼ οὔ;</said></p>

<p><said who="#Ξένος"><label>ΞΕ.</label> τί δʼ; ἐπειδὴ καὶ τὰ γένη πρὸς ἄλληλα κατὰ ταὐτὰ μείξεως ἔχειν ὡμολογήκαμεν, ἆρʼ οὐ μετʼ ἐπιστήμης τινὸς ἀναγκαῖον διὰ τῶν λόγων πορεύεσθαι τὸν ὀρθῶς μέλλοντα δείξειν ποῖα ποίοις συμφωνεῖ τῶν γενῶν καὶ ποῖα ἄλληλα
<milestone unit="section" resp="Stephanus" n="253c"/> οὐ δέχεται; καὶ δὴ καὶ διὰ πάντων εἰ συνέχοντʼ ἄττʼ αὔτʼ ἐστιν, ὥστε συμμείγνυσθαι δυνατὰ εἶναι, καὶ πάλιν ἐν ταῖς διαιρέσεσιν, εἰ διʼ ὅλων ἕτερα τῆς διαιρέσεως αἴτια;</said></p>

<p><said who="#Θεαίτητος"><label>ΘΕΑΙ.</label> πῶς γὰρ οὐκ ἐπιστήμης δεῖ, καὶ σχεδόν γε ἴσως τῆς μεγίστης;</said></p>

<p><said who="#Ξένος"><label>ΞΕ.</label> τίνʼ οὖν αὖ <del>νῦν</del> προσεροῦμεν, ὦ Θεαίτητε, ταύτην; ἢ πρὸς Διὸς ἐλάθομεν εἰς τὴν τῶν ἐλευθέρων ἐμπεσόντες ἐπιστήμην, καὶ κινδυνεύομεν ζητοῦντες τὸν σοφιστὴν πρότερον ἀνηυρηκέναι τὸν φιλόσοφον;</said></p>

<p><said who="#Θεαίτητος"><label>ΘΕΑΙ.</label> πῶς λέγεις;</said></p>

<p><said who="#Ξένος"><milestone unit="section" resp="Stephanus" n="253d"/> <label>ΞΕ.</label> τὸ κατὰ γένη διαιρεῖσθαι καὶ μήτε ταὐτὸν εἶδος ἕτερον ἡγήσασθαι μήτε ἕτερον ὂν ταὐτὸν μῶν οὐ τῆς διαλεκτικῆς φήσομεν ἐπιστήμης εἶναι;</said></p>

<p><said who="#Θεαίτητος"><label>ΘΕΑΙ.</label> ναί, φήσομεν.</said></p>

<p><said who="#Ξένος"><label>ΞΕ.</label> οὐκοῦν ὅ γε τοῦτο δυνατὸς δρᾶν μίαν ἰδέαν διὰ πολλῶν, ἑνὸς ἑκάστου κειμένου χωρίς, πάντῃ διατεταμένην ἱκανῶς διαισθάνεται, καὶ πολλὰς ἑτέρας ἀλλήλων ὑπὸ μιᾶς ἔξωθεν περιεχομένας, καὶ μίαν αὖ διʼ ὅλων πολλῶν ἐν ἑνὶ συνημμένην, καὶ πολλὰς χωρὶς πάντῃ διωρισμένας· τοῦτο δʼ
<milestone unit="section" resp="Stephanus" n="253e"/> ἔστιν, ᾗ τε κοινωνεῖν ἕκαστα δύναται καὶ ὅπῃ μή, διακρίνειν κατὰ γένος ἐπίστασθαι.</said></p>

<p><said who="#Θεαίτητος"><label>ΘΕΑΙ.</label> παντάπασι μὲν οὖν.</said></p>

<p><said who="#Ξένος"><label>ΞΕ.</label> ἀλλὰ μὴν τό γε διαλεκτικὸν οὐκ ἄλλῳ δώσεις, ὡς ἐγᾦμαι, πλὴν τῷ καθαρῶς τε καὶ δικαίως φιλοσοφοῦντι.</said></p>

<p><said who="#Θεαίτητος"><label>ΘΕΑΙ.</label> πῶς γὰρ ἂν ἄλλῳ δοίη τις;</said></p></div>

<div type="textpart" subtype="section" resp="perseus" n="254"><p><said who="#Ξένος"><label>ΞΕ.</label> τὸν μὲν δὴ φιλόσοφον ἐν τοιούτῳ τινὶ τόπῳ καὶ νῦν καὶ ἔπειτα ἀνευρήσομεν ἐὰν ζητῶμεν, ἰδεῖν μὲν χαλεπὸν
<milestone n="254" unit="page"/> <milestone unit="section" resp="Stephanus" n="254a"/> ἐναργῶς καὶ τοῦτον, ἕτερον μὴν τρόπον ἥ τε τοῦ σοφιστοῦ χαλεπότης ἥ τε τούτου.</said></p>

<p><said who="#Θεαίτητος"><label>ΘΕΑΙ.</label> πῶς;</said></p>

<p><said who="#Ξένος"><label>ΞΕ.</label> ὁ μὲν ἀποδιδράσκων εἰς τὴν τοῦ μὴ ὄντος σκοτεινότητα, τριβῇ προσαπτόμενος αὐτῆς, διὰ τὸ σκοτεινὸν τοῦ τόπου κατανοῆσαι χαλεπός· ἦ γάρ;</said></p>

<p><said who="#Θεαίτητος"><label>ΘΕΑΙ.</label> ἔοικεν.</said></p>

<p><said who="#Ξένος"><label>ΞΕ.</label> ὁ δέ γε φιλόσοφος, τῇ τοῦ ὄντος ἀεὶ διὰ λογισμῶν προσκείμενος ἰδέᾳ, διὰ τὸ λαμπρὸν αὖ τῆς χώρας οὐδαμῶς εὐπετὴς ὀφθῆναι· τὰ γὰρ τῆς τῶν πολλῶν ψυχῆς ὄμματα
<milestone unit="section" resp="Stephanus" n="254b"/> καρτερεῖν πρὸς τὸ θεῖον ἀφορῶντα ἀδύνατα.</said></p>

<p><said who="#Θεαίτητος"><label>ΘΕΑΙ.</label> καὶ ταῦτα εἰκὸς οὐχ ἧττον ἐκείνων οὕτως ἔχειν.</said></p>

<p><said who="#Ξένος"><label>ΞΕ.</label> οὐκοῦν περὶ μὲν τούτου καὶ τάχα ἐπισκεψόμεθα σαφέστερον, ἂν ἔτι βουλομένοις ἡμῖν ᾖ· περὶ δὲ τοῦ σοφιστοῦ που δῆλον ὡς οὐκ ἀνετέον πρὶν ἂν ἱκανῶς αὐτὸν θεασώμεθα.</said></p>

<p><said who="#Θεαίτητος"><label>ΘΕΑΙ.</label> καλῶς εἶπες.</said></p>

<p><said who="#Ξένος"><label>ΞΕ.</label> ὅτʼ οὖν δὴ τὰ μὲν ἡμῖν τῶν γενῶν ὡμολόγηται κοινωνεῖν ἐθέλειν ἀλλήλοις, τὰ δὲ μή, καὶ τὰ μὲν ἐπʼ ὀλίγον, τὰ δʼ ἐπὶ πολλά, τὰ δὲ καὶ διὰ πάντων οὐδὲν κωλύειν τοῖς
<milestone unit="section" resp="Stephanus" n="254c"/> πᾶσι κεκοινωνηκέναι, τὸ δὴ μετὰ τοῦτο συνεπισπώμεθα τῷ λόγῳ τῇδε σκοποῦντες, μὴ περὶ πάντων τῶν εἰδῶν, ἵνα μὴ ταραττώμεθα ἐν πολλοῖς, ἀλλὰ προελόμενοι τῶν μεγίστων λεγομένων ἄττα, πρῶτον μὲν ποῖα ἕκαστά ἐστιν, ἔπειτα κοινωνίας ἀλλήλων πῶς ἔχει δυνάμεως, ἵνα τό τε ὂν καὶ μὴ ὂν εἰ μὴ πάσῃ σαφηνείᾳ δυνάμεθα λαβεῖν, ἀλλʼ οὖν λόγου γε ἐνδεεῖς μηδὲν γιγνώμεθα περὶ αὐτῶν, καθʼ ὅσον ὁ τρόπος ἐνδέχεται τῆς νῦν σκέψεως, ἐὰν ἄρα ἡμῖν πῃ
<milestone unit="section" resp="Stephanus" n="254d"/> παρεικάθῃ τὸ μὴ ὂν λέγουσιν ὡς ἔστιν ὄντως μὴ ὂν ἀθῴοις ἀπαλλάττειν.</said></p>

<p><said who="#Θεαίτητος"><label>ΘΕΑΙ.</label> οὐκοῦν χρή.</said></p>

<p><said who="#Ξένος"><label>ΞΕ.</label> μέγιστα μὴν τῶν γενῶν ἃ νυνδὴ διῇμεν τό τε ὂν αὐτὸ καὶ στάσις καὶ κίνησις.</said></p>

<p><said who="#Θεαίτητος"><label>ΘΕΑΙ.</label> πολύ γε.</said></p>

<p><said who="#Ξένος"><label>ΞΕ.</label> καὶ μὴν τώ γε δύο φαμὲν αὐτοῖν ἀμείκτω πρὸς ἀλλήλω.</said></p>

<p><said who="#Θεαίτητος"><label>ΘΕΑΙ.</label> σφόδρα γε.</said></p>

<p><said who="#Ξένος"><label>ΞΕ.</label> τὸ δέ γε ὂν μεικτὸν ἀμφοῖν· ἐστὸν γὰρ ἄμφω που.</said></p>

<p><said who="#Θεαίτητος"><label>ΘΕΑΙ.</label> πῶς δʼ οὔ;</said></p>

<p><said who="#Ξένος"><label>ΞΕ.</label> τρία δὴ γίγνεται ταῦτα.</said></p>

<p><said who="#Θεαίτητος"><label>ΘΕΑΙ.</label> τί μήν;</said></p>

<p><said who="#Ξένος"><label>ΞΕ.</label> οὐκοῦν αὐτῶν ἕκαστον τοῖν μὲν δυοῖν ἕτερόν ἐστιν, αὐτὸ δʼ ἑαυτῷ ταὐτόν.</said></p>

<p><said who="#Θεαίτητος"><milestone unit="section" resp="Stephanus" n="254e"/> <label>ΘΕΑΙ.</label> οὕτως.</said></p>
</div>
<div type="textpart" subtype="section" resp="perseus" n="255"><p><said who="#Ξένος"><label>ΞΕ.</label> τί ποτʼ αὖ νῦν οὕτως εἰρήκαμεν τό τε ταὐτὸν καὶ θάτερον; πότερα δύο γένη τινὲ αὐτώ, τῶν μὲν τριῶν ἄλλω, συμμειγνυμένω μὴν ἐκείνοις ἐξ ἀνάγκης ἀεί, καὶ περὶ πέντε ἀλλʼ οὐ περὶ τριῶν ὡς ὄντων αὐτῶν σκεπτέον, ἢ τό τε ταὐτὸν
<milestone n="255" unit="page"/> <milestone unit="section" resp="Stephanus" n="255a"/> τοῦτο καὶ θάτερον ὡς ἐκείνων τι προσαγορεύοντες λανθάνομεν ἡμᾶς αὐτούς;</said></p>

<p><said who="#Θεαίτητος"><label>ΘΕΑΙ.</label> ἴσως.</said></p>

<p><said who="#Ξένος"><label>ΞΕ.</label> ἀλλʼ οὔ τι μὴν κίνησίς γε καὶ στάσις οὔθʼ ἕτερον οὔτε ταὐτόν ἐστι.</said></p>

<p><said who="#Θεαίτητος"><label>ΘΕΑΙ.</label> πῶς;</said></p>

<p><said who="#Ξένος"><label>ΞΕ.</label> ὅτιπερ ἂν κοινῇ προσείπωμεν κίνησιν καὶ στάσιν, τοῦτο οὐδέτερον αὐτοῖν οἷόν τε εἶναι.</said></p>

<p><said who="#Θεαίτητος"><label>ΘΕΑΙ.</label> τί δή;</said></p>

<p><said who="#Ξένος"><label>ΞΕ.</label> κίνησίς τε στήσεται καὶ στάσις αὖ κινηθήσεται· περὶ γὰρ ἀμφότερα θάτερον ὁποτερονοῦν γιγνόμενον αὐτοῖν ἀναγκάσει μεταβάλλειν αὖ θάτερον ἐπὶ τοὐναντίον τῆς αὑτοῦ
<milestone unit="section" resp="Stephanus" n="255b"/> φύσεως, ἅτε μετασχὸν τοῦ ἐναντίου.</said></p>

<p><said who="#Θεαίτητος"><label>ΘΕΑΙ.</label> κομιδῇ γε.</said></p>

<p><said who="#Ξένος"><label>ΞΕ.</label> μετέχετον μὴν ἄμφω ταὐτοῦ καὶ θατέρου.</said></p>

<p><said who="#Θεαίτητος"><label>ΘΕΑΙ.</label> ναί.</said></p>

<p><said who="#Ξένος"><label>ΞΕ.</label> μὴ τοίνυν λέγωμεν κίνησίν γʼ εἶναι ταὐτὸν ἢ θάτερον, μηδʼ αὖ στάσιν.</said></p>

<p><said who="#Θεαίτητος"><label>ΘΕΑΙ.</label> μὴ γάρ.</said></p>

<p><said who="#Ξένος"><label>ΞΕ.</label> ἀλλʼ ἆρα τὸ ὂν καὶ τὸ ταὐτὸν ὡς ἕν τι διανοητέον ἡμῖν;</said></p>

<p><said who="#Θεαίτητος"><label>ΘΕΑΙ.</label> ἴσως.</said></p>

<p><said who="#Ξένος"><label>ΞΕ.</label> ἀλλʼ εἰ τὸ ὂν καὶ τὸ ταὐτὸν μηδὲν διάφορον σημαίνετον, κίνησιν αὖ πάλιν καὶ στάσιν ἀμφότερα εἶναι λέγοντες
<milestone unit="section" resp="Stephanus" n="255c"/> ἀμφότερα οὕτως αὐτὰ ταὐτὸν ὡς ὄντα προσεροῦμεν.</said></p>

<p><said who="#Θεαίτητος"><label>ΘΕΑΙ.</label> ἀλλὰ μὴν τοῦτό γε ἀδύνατον.</said></p>

<p><said who="#Ξένος"><label>ΞΕ.</label> ἀδύνατον ἄρα ταὐτὸν καὶ τὸ ὂν ἓν εἶναι.</said></p>

<p><said who="#Θεαίτητος"><label>ΘΕΑΙ.</label> σχεδόν.</said></p>

<p><said who="#Ξένος"><label>ΞΕ.</label> τέταρτον δὴ πρὸς τοῖς τρισὶν εἴδεσιν τὸ ταὐτὸν τιθῶμεν;</said></p>

<p><said who="#Θεαίτητος"><label>ΘΕΑΙ.</label> πάνυ μὲν οὖν.</said></p>

<p><said who="#Ξένος"><label>ΞΕ.</label> τί δέ; τὸ θάτερον ἆρα ἡμῖν λεκτέον πέμπτον; ἢ τοῦτο καὶ τὸ ὂν ὡς δύʼ ἄττα ὀνόματα ἐφʼ ἑνὶ γένει διανοεῖσθαι δεῖ;</said></p>

<p><said who="#Θεαίτητος"><label>ΘΕΑΙ.</label> τάχʼ ἄν.</said></p>

<p><said who="#Ξένος"><label>ΞΕ.</label> ἀλλʼ οἶμαί σε συγχωρεῖν τῶν ὄντων τὰ μὲν αὐτὰ καθʼ αὑτά, τὰ δὲ πρὸς ἄλλα ἀεὶ λέγεσθαι.</said></p>

<p><said who="#Θεαίτητος"><label>ΘΕΑΙ.</label> τί δʼ οὔ;</said></p>

<p><said who="#Ξένος"><milestone unit="section" resp="Stephanus" n="255d"/> <label>ΞΕ.</label> τὸ δέ γʼ ἕτερον ἀεὶ πρὸς ἕτερον· ἦ γάρ;</said></p>

<p><said who="#Θεαίτητος"><label>ΘΕΑΙ.</label> οὕτως.</said></p>

<p><said who="#Ξένος"><label>ΞΕ.</label> οὐκ ἄν, εἴ γε τὸ ὂν καὶ τὸ θάτερον μὴ πάμπολυ διεφερέτην· ἀλλʼ εἴπερ θάτερον ἀμφοῖν μετεῖχε τοῖν εἰδοῖν ὥσπερ τὸ ὄν, ἦν ἄν ποτέ τι καὶ τῶν ἑτέρων ἕτερον οὐ πρὸς ἕτερον· νῦν δὲ ἀτεχνῶς ἡμῖν ὅτιπερ ἂν ἕτερον ᾖ, συμβέβηκεν ἐξ ἀνάγκης ἑτέρου τοῦτο ὅπερ ἐστὶν εἶναι.</said></p>

<p><said who="#Θεαίτητος"><label>ΘΕΑΙ.</label> λέγεις καθάπερ ἔχει.</said></p>

<p><said who="#Ξένος"><label>ΞΕ.</label> πέμπτον δὴ τὴν θατέρου φύσιν λεκτέον ἐν τοῖς
<milestone unit="section" resp="Stephanus" n="255e"/> εἴδεσιν οὖσαν, ἐν οἷς προαιρούμεθα.</said></p>

<p><said who="#Θεαίτητος"><label>ΘΕΑΙ.</label> ναί.</said></p>

<p><said who="#Ξένος"><label>ΞΕ.</label> καὶ διὰ πάντων γε αὐτὴν αὐτῶν φήσομεν εἶναι διεληλυθυῖαν· ἓν ἕκαστον γὰρ ἕτερον εἶναι τῶν ἄλλων οὐ διὰ τὴν αὑτοῦ φύσιν, ἀλλὰ διὰ τὸ μετέχειν τῆς ἰδέας τῆς θατέρου.</said></p>

<p><said who="#Θεαίτητος"><label>ΘΕΑΙ.</label> κομιδῇ μὲν οὖν.</said></p>

<p><said who="#Ξένος"><label>ΞΕ.</label> ὧδε δὴ λέγωμεν ἐπὶ τῶν πέντε καθʼ ἓν ἀναλαμβάνοντες.</said></p>

<p><said who="#Θεαίτητος"><label>ΘΕΑΙ.</label> πῶς;</said></p>

<p><said who="#Ξένος"><label>ΞΕ.</label> πρῶτον μὲν κίνησιν, ὡς ἔστι παντάπασιν ἕτερον στάσεως. ἢ πῶς λέγομεν;</said></p>

<p><said who="#Θεαίτητος"><label>ΘΕΑΙ.</label> οὕτως.</said></p>

<p><said who="#Ξένος"><label>ΞΕ.</label> οὐ στάσις ἄρʼ ἐστίν.</said></p>

<p><said who="#Θεαίτητος"><label>ΘΕΑΙ.</label> οὐδαμῶς.</said></p></div>
			
<div type="textpart" subtype="section" resp="perseus" n="256"> 
<p><said who="#Ξένος"><milestone n="256" unit="page"/><milestone unit="section" resp="Stephanus" n="256a"/> <label>ΞΕ.</label> ἔστι δέ γε διὰ τὸ μετέχειν τοῦ ὄντος.</said></p>

<p><said who="#Θεαίτητος"><label>ΘΕΑΙ.</label> ἔστιν.</said></p>

<p><said who="#Ξένος"><label>ΞΕ.</label> αὖθις δὴ πάλιν ἡ κίνησις ἕτερον ταὐτοῦ ἐστιν.</said></p>

<p><said who="#Θεαίτητος"><label>ΘΕΑΙ.</label> σχεδόν.</said></p>

<p><said who="#Ξένος"><label>ΞΕ.</label> οὐ ταὐτὸν ἄρα ἐστίν.</said></p>

<p><said who="#Θεαίτητος"><label>ΘΕΑΙ.</label> οὐ γὰρ οὖν.</said></p>

<p><said who="#Ξένος"><label>ΞΕ.</label> ἀλλὰ μὴν αὕτη γʼ ἦν ταὐτὸν διὰ τὸ μετέχειν αὖ πάντʼ αὐτοῦ.</said></p>

<p><said who="#Θεαίτητος"><label>ΘΕΑΙ.</label> καὶ μάλα.</said></p>

<p><said who="#Ξένος"><label>ΞΕ.</label> τὴν κίνησιν δὴ ταὐτόν τʼ εἶναι καὶ μὴ ταὐτὸν ὁμολογητέον καὶ οὐ δυσχεραντέον. οὐ γὰρ ὅταν εἴπωμεν αὐτὴν ταὐτὸν καὶ μὴ ταὐτόν, ὁμοίως εἰρήκαμεν, ἀλλʼ ὁπόταν μὲν
<milestone unit="section" resp="Stephanus" n="256b"/> ταὐτόν, διὰ τὴν μέθεξιν ταὐτοῦ πρὸς ἑαυτὴν οὕτω λέγομεν, ὅταν δὲ μὴ ταὐτόν, διὰ τὴν κοινωνίαν αὖ θατέρου, διʼ ἣν ἀποχωριζομένη ταὐτοῦ γέγονεν οὐκ ἐκεῖνο ἀλλʼ ἕτερον, ὥστε ὀρθῶς αὖ λέγεται πάλιν οὐ ταὐτόν.</said></p>

<p><said who="#Θεαίτητος"><label>ΘΕΑΙ.</label> πάνυ μὲν οὖν.</said></p>

<p><said who="#Ξένος"><label>ΞΕ.</label> οὐκοῦν κἂν εἴ πῃ μετελάμβανεν αὐτὴ κίνησις στάσεως, οὐδὲν ἂν ἄτοπον ἦν στάσιμον αὐτὴν προσαγορεύειν;</said></p>

<p><said who="#Θεαίτητος"><label>ΘΕΑΙ.</label> ὀρθότατά γε, εἴπερ τῶν γενῶν συγχωρησόμεθα τὰ μὲν ἀλλήλοις ἐθέλειν μείγνυσθαι, τὰ δὲ μή.</said></p>

<p><said who="#Ξένος"><milestone unit="section" resp="Stephanus" n="256c"/> <label>ΞΕ.</label> καὶ μὴν ἐπί γε τὴν τούτου πρότερον ἀπόδειξιν ἢ τῶν νῦν ἀφικόμεθα, ἐλέγχοντες ὡς ἔστι κατὰ φύσιν ταύτῃ.</said></p>

<p><said who="#Θεαίτητος"><label>ΘΕΑΙ.</label> πῶς γὰρ οὔ;</said></p>

<p><said who="#Ξένος"><label>ΞΕ.</label> λέγωμεν δὴ πάλιν· ἡ κίνησίς ἐστιν ἕτερον τοῦ ἑτέρου, καθάπερ ταὐτοῦ τε ἦν ἄλλο καὶ τῆς στάσεως;</said></p>

<p><said who="#Θεαίτητος"><label>ΘΕΑΙ.</label> ἀναγκαῖον.</said></p>

<p><said who="#Ξένος"><label>ΞΕ.</label> οὐχ ἕτερον ἄρʼ ἐστί πῃ καὶ ἕτερον κατὰ τὸν νυνδὴ λόγον.</said></p>

<p><said who="#Θεαίτητος"><label>ΘΕΑΙ.</label> ἀληθῆ.</said></p>

<p><said who="#Ξένος"><label>ΞΕ.</label> τί οὖν δὴ τὸ μετὰ τοῦτο; ἆρʼ αὖ τῶν μὲν τριῶν ἕτερον αὐτὴν φήσομεν εἶναι, τοῦ δὲ τετάρτου μὴ φῶμεν,
<milestone unit="section" resp="Stephanus" n="256d"/> ὁμολογήσαντες αὐτὰ εἶναι πέντε, περὶ ὧν καὶ ἐν οἷς προυθέμεθα σκοπεῖν;</said></p>

<p><said who="#Θεαίτητος"><label>ΘΕΑΙ.</label> καὶ πῶς; ἀδύνατον γὰρ συγχωρεῖν ἐλάττω τὸν ἀριθμὸν τοῦ νυνδὴ φανέντος.</said></p>

<p><said who="#Ξένος"><label>ΞΕ.</label> ἀδεῶς ἄρα τὴν κίνησιν ἕτερον εἶναι τοῦ ὄντος διαμαχόμενοι λέγωμεν;</said></p>

<p><said who="#Θεαίτητος"><label>ΘΕΑΙ.</label> ἀδεέστατα μὲν οὖν.</said></p>

<p><said who="#Ξένος"><label>ΞΕ.</label> οὐκοῦν δὴ σαφῶς ἡ κίνησις ὄντως οὐκ ὄν ἐστι καὶ ὄν, ἐπείπερ τοῦ ὄντος μετέχει;</said></p>

<p><said who="#Θεαίτητος"><label>ΘΕΑΙ.</label> σαφέστατά γε.</said></p>

<p><said who="#Ξένος"><label>ΞΕ.</label> ἔστιν ἄρα ἐξ ἀνάγκης τὸ μὴ ὂν ἐπί τε κινήσεως εἶναι καὶ κατὰ πάντα τὰ γένη· κατὰ πάντα γὰρ ἡ θατέρου
<milestone unit="section" resp="Stephanus" n="256e"/> φύσις ἕτερον ἀπεργαζομένη τοῦ ὄντος ἕκαστον οὐκ ὂν ποιεῖ, καὶ σύμπαντα δὴ κατὰ ταὐτὰ οὕτως οὐκ ὄντα ὀρθῶς ἐροῦμεν, καὶ πάλιν, ὅτι μετέχει τοῦ ὄντος, εἶναί τε καὶ ὄντα.</said></p>

<p><said who="#Θεαίτητος"><label>ΘΕΑΙ.</label> κινδυνεύει.</said></p>

<p><said who="#Ξένος"><label>ΞΕ.</label> περὶ ἕκαστον ἄρα τῶν εἰδῶν πολὺ μέν ἐστι τὸ ὄν, ἄπειρον δὲ πλήθει τὸ μὴ ὄν.</said></p>

<p><said who="#Θεαίτητος"><label>ΘΕΑΙ.</label> ἔοικεν.</said></p></div>
			
<div type="textpart" subtype="section" resp="perseus" n="257">

<p><said who="#Ξένος"><milestone n="257" unit="page"/><milestone unit="section" resp="Stephanus" n="257a"/><label>ΞΕ.</label> οὐκοῦν καὶ τὸ ὂν αὐτὸ τῶν ἄλλων ἕτερον εἶναι λεκτέον.</said></p>

<p><said who="#Θεαίτητος"><label>ΘΕΑΙ.</label> ἀνάγκη.</said></p>

<p><said who="#Ξένος"><label>ΞΕ.</label> καὶ τὸ ὂν ἄρʼ ἡμῖν, ὅσαπέρ ἐστι τὰ ἄλλα, κατὰ τοσαῦτα οὐκ ἔστιν· ἐκεῖνα γὰρ οὐκ ὂν ἓν μὲν αὐτό ἐστιν, ἀπέραντα δὲ τὸν ἀριθμὸν τἆλλα οὐκ ἔστιν αὖ.</said></p>

<p><said who="#Θεαίτητος"><label>ΘΕΑΙ.</label> σχεδὸν οὕτως.</said></p>

<p><said who="#Ξένος"><label>ΞΕ.</label> οὐκοῦν δὴ καὶ ταῦτα οὐ δυσχεραντέον, ἐπείπερ ἔχει κοινωνίαν ἀλλήλοις ἡ τῶν γενῶν φύσις. εἰ δέ τις ταῦτα μὴ συγχωρεῖ, πείσας ἡμῶν τοὺς ἔμπροσθεν λόγους οὕτω πειθέτω τὰ μετὰ ταῦτα.</said></p>

<p><said who="#Θεαίτητος"><label>ΘΕΑΙ.</label> δικαιότατα εἴρηκας.</said></p>

<p><said who="#Ξένος"><milestone unit="section" resp="Stephanus" n="257b"/> <label>ΞΕ.</label> ἴδωμεν δὴ καὶ τόδε.</said></p>

<p><said who="#Θεαίτητος"><label>ΘΕΑΙ.</label> τὸ ποῖον;</said></p>

<p><said who="#Ξένος"><label>ΞΕ.</label> ὁπόταν τὸ μὴ ὂν λέγωμεν, ὡς ἔοικεν, οὐκ ἐναντίον τι λέγομεν τοῦ ὄντος ἀλλʼ ἕτερον μόνον.</said></p>

<p><said who="#Θεαίτητος"><label>ΘΕΑΙ.</label> πῶς;</said></p>

<p><said who="#Ξένος"><label>ΞΕ.</label> οἷον ὅταν εἴπωμέν τι μὴ μέγα, τότε μᾶλλόν τί σοι φαινόμεθα τὸ σμικρὸν ἢ τὸ ἴσον δηλοῦν τῷ ῥήματι;</said></p>

<p><said who="#Θεαίτητος"><label>ΘΕΑΙ.</label> καὶ πῶς;</said></p>

<p><said who="#Ξένος"><label>ΞΕ.</label> οὐκ ἄρʼ, ἐναντίον ὅταν ἀπόφασις λέγηται σημαίνειν, συγχωρησόμεθα, τοσοῦτον δὲ μόνον, ὅτι τῶν ἄλλων τὶ μηνύει
<milestone unit="section" resp="Stephanus" n="257c"/> τὸ μὴ καὶ τὸ οὒ προτιθέμενα τῶν ἐπιόντων ὀνομάτων, μᾶλλον δὲ τῶν πραγμάτων περὶ ἅττʼ ἂν κέηται τὰ ἐπιφθεγγόμενα ὕστερον τῆς ἀποφάσεως ὀνόματα.</said></p>

<p><said who="#Θεαίτητος"><label>ΘΕΑΙ.</label> παντάπασι μὲν οὖν.</said></p>

<p><said who="#Ξένος"><label>ΞΕ.</label> τόδε δὲ διανοηθῶμεν, εἰ καὶ σοὶ συνδοκεῖ.</said></p>

<p><said who="#Θεαίτητος"><label>ΘΕΑΙ.</label> τὸ ποῖον;</said></p>

<p><said who="#Ξένος"><label>ΞΕ.</label> ἡ θατέρου μοι φύσις φαίνεται κατακεκερματίσθαι καθάπερ ἐπιστήμη.</said></p>

<p><said who="#Θεαίτητος"><label>ΘΕΑΙ.</label> πῶς;</said></p>

<p><said who="#Ξένος"><label>ΞΕ.</label> μία μέν ἐστί που καὶ ἐκείνη, τὸ δʼ ἐπί τῳ γιγνόμενον μέρος αὐτῆς ἕκαστον ἀφορισθὲν ἐπωνυμίαν ἴσχει τινὰ
<milestone unit="section" resp="Stephanus" n="257d"/> ἑαυτῆς ἰδίαν· διὸ πολλαὶ τέχναι τʼ εἰσὶ λεγόμεναι καὶ ἐπιστῆμαι.</said></p>

<p><said who="#Θεαίτητος"><label>ΘΕΑΙ.</label> πάνυ μὲν οὖν.</said></p>

<p><said who="#Ξένος"><label>ΞΕ.</label> οὐκοῦν καὶ τὰ τῆς θατέρου φύσεως μόρια μιᾶς οὔσης ταὐτὸν πέπονθε τοῦτο.</said></p>

<p><said who="#Θεαίτητος"><label>ΘΕΑΙ.</label> τάχʼ ἄν· ἀλλʼ ὅπῃ δὴ λέγωμεν;</said></p>

<p><said who="#Ξένος"><label>ΞΕ.</label> ἔστι τῷ καλῷ τι θατέρου μόριον ἀντιτιθέμενον;</said></p>

<p><said who="#Θεαίτητος"><label>ΘΕΑΙ.</label> ἔστιν.</said></p>

<p><said who="#Ξένος"><label>ΞΕ.</label> τοῦτʼ οὖν ἀνώνυμον ἐροῦμεν ἤ τινʼ ἔχον ἐπωνυμίαν;</said></p>

<p><said who="#Θεαίτητος"><label>ΘΕΑΙ.</label> ἔχον· ὃ γὰρ μὴ καλὸν ἑκάστοτε φθεγγόμεθα, τοῦτο οὐκ ἄλλου τινὸς ἕτερόν ἐστιν ἢ τῆς τοῦ καλοῦ φύσεως.</said></p>

<p><said who="#Ξένος"><label>ΞΕ.</label> ἴθι νυν τόδε μοι λέγε.</said></p>

<p><said who="#Θεαίτητος"><milestone unit="section" resp="Stephanus" n="257e"/> <label>ΘΕΑΙ.</label> τὸ ποῖον;</said></p>

<p><said who="#Ξένος"><label>ΞΕ.</label> ἄλλο τι τῶν ὄντων τινὸς ἑνὸς γένους ἀφορισθὲν καὶ πρός τι τῶν ὄντων αὖ πάλιν ἀντιτεθὲν οὕτω συμβέβηκεν εἶναι τὸ μὴ καλόν;</said></p>

<p><said who="#Θεαίτητος"><label>ΘΕΑΙ.</label> οὕτως.</said></p>

<p><said who="#Ξένος"><label>ΞΕ.</label> ὄντος δὴ πρὸς ὂν ἀντίθεσις, ὡς ἔοικʼ, εἶναί τις συμβαίνει τὸ μὴ καλόν.</said></p>

<p><said who="#Θεαίτητος"><label>ΘΕΑΙ.</label> ὀρθότατα.</said></p>

<p><said who="#Ξένος"><label>ΞΕ.</label> τί οὖν; κατὰ τοῦτον τὸν λόγον ἆρα μᾶλλον μὲν τὸ καλὸν ἡμῖν ἐστι τῶν ὄντων, ἧττον δὲ τὸ μὴ καλόν;</said></p>

<p><said who="#Θεαίτητος"><label>ΘΕΑΙ.</label> οὐδέν.</said></p></div>
			
<div type="textpart" subtype="section" resp="perseus" n="258"> 
<p><said who="#Ξένος"><milestone n="258" unit="page"/><milestone unit="section" resp="Stephanus" n="258a"/> <label>ΞΕ.</label> ὁμοίως ἄρα τὸ μὴ μέγα καὶ τὸ μέγα αὐτὸ εἶναι λεκτέον;</said></p>

<p><said who="#Θεαίτητος"><label>ΘΕΑΙ.</label> ὁμοίως.</said></p>

<p><said who="#Ξένος"><label>ΞΕ.</label> οὐκοῦν καὶ τὸ μὴ δίκαιον τῷ δικαίῳ κατὰ ταὐτὰ θετέον πρὸς τὸ μηδέν τι μᾶλλον εἶναι θάτερον θατέρου;</said></p>

<p><said who="#Θεαίτητος"><label>ΘΕΑΙ.</label> τί μήν;</said></p>

<p><said who="#Ξένος"><label>ΞΕ.</label> καὶ τἆλλα δὴ ταύτῃ λέξομεν, ἐπείπερ ἡ θατέρου φύσις ἐφάνη τῶν ὄντων οὖσα, ἐκείνης δὲ οὔσης ἀνάγκη δὴ καὶ τὰ μόρια αὐτῆς μηδενὸς ἧττον ὄντα τιθέναι.</said></p>

<p><said who="#Θεαίτητος"><label>ΘΕΑΙ.</label> πῶς γὰρ οὔ;</said></p>

<p><said who="#Ξένος"><label>ΞΕ.</label> οὐκοῦν, ὡς ἔοικεν, ἡ τῆς θατέρου μορίου φύσεως
<milestone unit="section" resp="Stephanus" n="258b"/> καὶ τῆς τοῦ ὄντος πρὸς ἄλληλα ἀντικειμένων ἀντίθεσις οὐδὲν ἧττον, εἰ θέμις εἰπεῖν, αὐτοῦ τοῦ ὄντος οὐσία ἐστίν, οὐκ ἐναντίον ἐκείνῳ σημαίνουσα ἀλλὰ τοσοῦτον μόνον, ἕτερον ἐκείνου.</said></p>

<p><said who="#Θεαίτητος"><label>ΘΕΑΙ.</label> σαφέστατά γε.</said></p>

<p><said who="#Ξένος"><label>ΞΕ.</label> τίνʼ οὖν αὐτὴν προσείπωμεν;</said></p>

<p><said who="#Θεαίτητος"><label>ΘΕΑΙ.</label> δῆλον ὅτι τὸ μὴ ὄν, ὃ διὰ τὸν σοφιστὴν ἐζητοῦμεν, αὐτό ἐστι τοῦτο.</said></p>

<p><said who="#Ξένος"><label>ΞΕ.</label> πότερον οὖν, ὥσπερ εἶπες, ἔστιν οὐδενὸς τῶν ἄλλων οὐσίας ἐλλειπόμενον, καὶ δεῖ θαρροῦντα ἤδη λέγειν ὅτι τὸ μὴ ὂν βεβαίως ἐστὶ τὴν αὑτοῦ φύσιν ἔχον, ὥσπερ τὸ μέγα
<milestone unit="section" resp="Stephanus" n="258c"/> ἦν μέγα καὶ τὸ καλὸν ἦν καλὸν καὶ τὸ μὴ μέγα <add>μὴ μέγα</add> καὶ τὸ μὴ καλὸν <add>μὴ καλόν</add>, οὕτω δὲ καὶ τὸ μὴ ὂν κατὰ ταὐτὸν ἦν τε καὶ ἔστι μὴ ὄν, ἐνάριθμον τῶν πολλῶν ὄντων εἶδος ἕν; ἤ τινα ἔτι πρὸς αὐτό, ὦ Θεαίτητε, ἀπιστίαν ἔχομεν;</said></p>

<p><said who="#Θεαίτητος"><label>ΘΕΑΙ.</label> οὐδεμίαν.</said></p>

<p><said who="#Ξένος"><label>ΞΕ.</label> οἶσθʼ οὖν ὅτι Παρμενίδῃ μακροτέρως τῆς ἀπορρήσεως ἠπιστήκαμεν;</said></p>

<p><said who="#Θεαίτητος"><label>ΘΕΑΙ.</label> τί δή;</said></p>

<p><said who="#Ξένος"><label>ΞΕ.</label> πλεῖον ἢ ʼκεῖνος ἀπεῖπε σκοπεῖν, ἡμεῖς εἰς τὸ πρόσθεν ἔτι ζητήσαντες ἀπεδείξαμεν αὐτῷ.</said></p>

<p><said who="#Θεαίτητος"><label>ΘΕΑΙ.</label> πῶς;</said></p>

			
<p><said who="#Ξένος"><milestone unit="section" resp="Stephanus" n="258d"/> <label>ΞΕ.</label> ὅτι ὁ μέν πού φησιν—<quote type="verse"><l met="dactylic">οὐ γὰρ μήποτε τοῦτο δαμῇ, εἶναι μὴ ἐόντα,</l><l>ἀλλὰ σὺ τῆσδʼ ἀφʼ ὁδοῦ διζήσιος εἶργε νόημα.</l></quote><bibl>Parmenides 7.1</bibl></said></p>

<p><said who="#Θεαίτητος"><label>ΘΕΑΙ.</label> λέγει γὰρ οὖν οὕτως.</said></p>

<p><said who="#Ξένος"><label>ΞΕ.</label> ἡμεῖς δέ γε οὐ μόνον τὰ μὴ ὄντα ὡς ἔστιν ἀπεδείξαμεν, ἀλλὰ καὶ τὸ εἶδος ὃ τυγχάνει ὂν τοῦ μὴ ὄντος ἀπεφηνάμεθα· τὴν γὰρ θατέρου φύσιν ἀποδείξαντες οὖσάν
<milestone unit="section" resp="Stephanus" n="258e"/> τε καὶ κατακεκερματισμένην ἐπὶ πάντα τὰ ὄντα πρὸς ἄλληλα, τὸ πρὸς τὸ ὂν ἕκαστον μόριον αὐτῆς ἀντιτιθέμενον ἐτολμήσαμεν εἰπεῖν ὡς αὐτὸ τοῦτό ἐστιν ὄντως τὸ μὴ ὄν.</said></p>

<p><said who="#Θεαίτητος"><label>ΘΕΑΙ.</label> καὶ παντάπασί γε, ὦ ξένε, ἀληθέστατά μοι δοκοῦμεν εἰρηκέναι.</said></p></div>

<div type="textpart" subtype="section" resp="perseus" n="259"><p><said who="#Ξένος"><label>ΞΕ.</label> μὴ τοίνυν ἡμᾶς εἴπῃ τις ὅτι τοὐναντίον τοῦ ὄντος τὸ μὴ ὂν ἀποφαινόμενοι τολμῶμεν λέγειν ὡς ἔστιν. ἡμεῖς γὰρ περὶ μὲν ἐναντίου τινὸς αὐτῷ χαίρειν πάλαι λέγομεν,
<milestone n="259" unit="page"/> <milestone unit="section" resp="Stephanus" n="259a"/> εἴτʼ ἔστιν εἴτε μή, λόγον ἔχον ἢ καὶ παντάπασιν ἄλογον· ὃ δὲ νῦν εἰρήκαμεν εἶναι τὸ μὴ ὄν, ἢ πεισάτω τις ὡς οὐ καλῶς λέγομεν ἐλέγξας, ἢ μέχριπερ ἂν ἀδυνατῇ, λεκτέον καὶ ἐκείνῳ καθάπερ ἡμεῖς λέγομεν, ὅτι συμμείγνυταί τε ἀλλήλοις τὰ γένη καὶ τό τε ὂν καὶ θάτερον διὰ πάντων καὶ διʼ ἀλλήλων διεληλυθότε τὸ μὲν ἕτερον μετασχὸν τοῦ ὄντος ἔστι μὲν διὰ ταύτην τὴν μέθεξιν, οὐ μὴν ἐκεῖνό γε οὗ μετέσχεν ἀλλʼ ἕτερον, ἕτερον δὲ τοῦ ὄντος ὂν ἔστι σαφέστατα
<milestone unit="section" resp="Stephanus" n="259b"/> ἐξ ἀνάγκης εἶναι μὴ ὄν· τὸ δὲ ὂν αὖ θατέρου μετειληφὸς ἕτερον τῶν ἄλλων ἂν εἴη γενῶν, ἕτερον δʼ ἐκείνων ἁπάντων ὂν οὐκ ἔστιν ἕκαστον αὐτῶν οὐδὲ σύμπαντα τὰ ἄλλα πλὴν αὐτό, ὥστε τὸ ὂν ἀναμφισβητήτως αὖ μυρία ἐπὶ μυρίοις οὐκ ἔστι, καὶ τἆλλα δὴ καθʼ ἕκαστον οὕτω καὶ σύμπαντα πολλαχῇ μὲν ἔστι, πολλαχῇ δʼ οὐκ ἔστιν.</said></p>

<p><said who="#Θεαίτητος"><label>ΘΕΑΙ.</label> ἀληθῆ.</said></p>

<p><said who="#Ξένος"><label>ΞΕ.</label> καὶ ταύταις δὴ ταῖς ἐναντιώσεσιν εἴτε ἀπιστεῖ τις, σκεπτέον αὐτῷ καὶ λεκτέον βέλτιόν τι τῶν νῦν εἰρημένων·
<milestone unit="section" resp="Stephanus" n="259c"/> εἴτε ὥς τι χαλεπὸν κατανενοηκὼς χαίρει τοτὲ μὲν ἐπὶ θάτερα τοτὲ δʼ ἐπὶ θάτερα τοὺς λόγους ἕλκων, οὐκ ἄξια πολλῆς σπουδῆς ἐσπούδακεν, ὡς οἱ νῦν λόγοι φασί. τοῦτο μὲν γὰρ οὔτε τι κομψὸν οὔτε χαλεπὸν εὑρεῖν, ἐκεῖνο δʼ ἤδη καὶ χαλεπὸν ἅμα καὶ καλόν.</said></p>

<p><said who="#Θεαίτητος"><label>ΘΕΑΙ.</label> τὸ ποῖον;</said></p>

<p><said who="#Ξένος"><label>ΞΕ.</label> ὃ καὶ πρόσθεν εἴρηται, τὸ ταῦτα ἐάσαντα ὡς <sic>δυνατὰ</sic> τοῖς λεγομένοις οἷόν τʼ εἶναι καθʼ ἕκαστον ἐλέγχοντα ἐπακολουθεῖν, ὅταν τέ τις ἕτερον ὄν πῃ ταὐτὸν
<milestone unit="section" resp="Stephanus" n="259d"/> εἶναι φῇ καὶ ὅταν ταὐτὸν ὂν ἕτερον, ἐκείνῃ καὶ κατʼ ἐκεῖνο ὅ φησι τούτων πεπονθέναι πότερον. τὸ δὲ ταὐτὸν ἕτερον ἀποφαίνειν ἁμῇ γέ πῃ καὶ τὸ θάτερον ταὐτὸν καὶ τὸ μέγα σμικρὸν καὶ τὸ ὅμοιον ἀνόμοιον, καὶ χαίρειν οὕτω τἀναντία ἀεὶ προφέροντα ἐν τοῖς λόγοις, οὔτε τις ἔλεγχος οὗτος ἀληθινὸς ἄρτι τε τῶν ὄντων τινὸς ἐφαπτομένου δῆλος νεογενὴς ὤν.</said></p>

<p><said who="#Θεαίτητος"><label>ΘΕΑΙ.</label> κομιδῇ μὲν οὖν.</said></p>

<p><said who="#Ξένος"><label>ΞΕ.</label> καὶ γάρ, ὠγαθέ, τό γε πᾶν ἀπὸ παντὸς ἐπιχειρεῖν
<milestone unit="section" resp="Stephanus" n="259e"/> ἀποχωρίζειν ἄλλως τε οὐκ ἐμμελὲς καὶ δὴ καὶ παντάπασιν ἀμούσου τινὸς καὶ ἀφιλοσόφου.</said></p>

<p><said who="#Θεαίτητος"><label>ΘΕΑΙ.</label> τί δή;</said></p>

<p><said who="#Ξένος"><label>ΞΕ.</label> τελεωτάτη πάντων λόγων ἐστὶν ἀφάνισις τὸ διαλύειν ἕκαστον ἀπὸ πάντων· διὰ γὰρ τὴν ἀλλήλων τῶν εἰδῶν συμπλοκὴν ὁ λόγος γέγονεν ἡμῖν.</said></p>

<p><said who="#Θεαίτητος"><label>ΘΕΑΙ.</label> ἀληθῆ.</said></p></div>
			
<div type="textpart" subtype="section" resp="perseus" n="260">

<p><said who="#Ξένος"><milestone n="260" unit="page"/><milestone unit="section" resp="Stephanus" n="260a"/><label>ΞΕ.</label> σκόπει τοίνυν ὡς ἐν καιρῷ νυνδὴ τοῖς τοιούτοις διεμαχόμεθα καὶ προσηναγκάζομεν ἐᾶν ἕτερον ἑτέρῳ μείγνυσθαι.</said></p>

<p><said who="#Θεαίτητος"><label>ΘΕΑΙ.</label> πρὸς δὴ τί;</said></p>

<p><said who="#Ξένος"><label>ΞΕ.</label> πρὸς τὸ τὸν λόγον ἡμῖν τῶν ὄντων ἕν τι γενῶν εἶναι. τούτου γὰρ στερηθέντες, τὸ μὲν μέγιστον, φιλοσοφίας ἂν στερηθεῖμεν· ἔτι δʼ ἐν τῷ παρόντι δεῖ λόγον ἡμᾶς διομολογήσασθαι τί ποτʼ ἔστιν, εἰ δὲ ἀφῃρέθημεν αὐτὸ μηδʼ εἶναι τὸ παράπαν, οὐδὲν ἂν ἔτι που λέγειν οἷοί τʼ ἦμεν.
<milestone unit="section" resp="Stephanus" n="260b"/> ἀφῃρέθημεν δʼ ἄν, εἰ συνεχωρήσαμεν μηδεμίαν εἶναι μεῖξιν μηδενὶ πρὸς μηδέν.</said></p>

<p><said who="#Θεαίτητος"><label>ΘΕΑΙ.</label> ὀρθῶς τοῦτό γε· λόγον δὲ διʼ ὅτι νῦν διομολογητέον οὐκ ἔμαθον.</said></p>

<p><said who="#Ξένος"><label>ΞΕ.</label> ἀλλʼ ἴσως τῇδʼ ἑπόμενος ῥᾷστʼ ἂν μάθοις.</said></p>

<p><said who="#Θεαίτητος"><label>ΘΕΑΙ.</label> πῇ;</said></p>

<p><said who="#Ξένος"><label>ΞΕ.</label> τὸ μὲν δὴ μὴ ὂν ἡμῖν ἕν τι τῶν ἄλλων γένος ὂν ἀνεφάνη, κατὰ πάντα τὰ ὄντα διεσπαρμένον.</said></p>

<p><said who="#Θεαίτητος"><label>ΘΕΑΙ.</label> οὕτως.</said></p>

<p><said who="#Ξένος"><label>ΞΕ.</label> οὐκοῦν τὸ μετὰ τοῦτο σκεπτέον εἰ δόξῃ τε καὶ λόγῳ μείγνυται.</said></p>

<p><said who="#Θεαίτητος"><label>ΘΕΑΙ.</label> τί δή;</said></p>

<p><said who="#Ξένος"><milestone unit="section" resp="Stephanus" n="260c"/> <label>ΞΕ.</label> μὴ μειγνυμένου μὲν αὐτοῦ τούτοις ἀναγκαῖον ἀληθῆ πάντʼ εἶναι, μειγνυμένου δὲ δόξα τε ψευδὴς γίγνεται καὶ λόγος· τὸ γὰρ τὰ μὴ ὄντα δοξάζειν ἢ λέγειν, τοῦτʼ ἔστι που τὸ ψεῦδος ἐν διανοίᾳ τε καὶ λόγοις γιγνόμενον.</said></p>

<p><said who="#Θεαίτητος"><label>ΘΕΑΙ.</label> οὕτως.</said></p>

<p><said who="#Ξένος"><label>ΞΕ.</label> ὄντος δέ γε ψεύδους ἔστιν ἀπάτη.</said></p>

<p><said who="#Θεαίτητος"><label>ΘΕΑΙ.</label> ναί.</said></p>

<p><said who="#Ξένος"><label>ΞΕ.</label> καὶ μὴν ἀπάτης οὔσης εἰδώλων τε καὶ εἰκόνων ἤδη καὶ φαντασίας πάντα ἀνάγκη μεστὰ εἶναι.</said></p>

<p><said who="#Θεαίτητος"><label>ΘΕΑΙ.</label> πῶς γὰρ οὔ;</said></p>

<p><said who="#Ξένος"><label>ΞΕ.</label> τὸν δέ γε σοφιστὴν ἔφαμεν ἐν τούτῳ που τῷ τόπῳ
<milestone unit="section" resp="Stephanus" n="260d"/> καταπεφευγέναι μέν, ἔξαρνον δὲ γεγονέναι τὸ παράπαν μηδʼ εἶναι ψεῦδος· τὸ γὰρ μὴ ὂν οὔτε διανοεῖσθαί τινα οὔτε λέγειν· οὐσίας γὰρ οὐδὲν οὐδαμῇ τὸ μὴ ὂν μετέχειν.</said></p>

<p><said who="#Θεαίτητος"><label>ΘΕΑΙ.</label> ἦν ταῦτα.</said></p>

<p><said who="#Ξένος"><label>ΞΕ.</label> νῦν δέ γε τοῦτο μὲν ἐφάνη μετέχον τοῦ ὄντος, ὥστε ταύτῃ μὲν ἴσως οὐκ ἂν μάχοιτο ἔτι· τάχα δʼ ἂν φαίη τῶν εἰδῶν τὰ μὲν μετέχειν τοῦ μὴ ὄντος, τὰ δʼ οὔ, καὶ λόγον δὴ καὶ δόξαν εἶναι τῶν οὐ μετεχόντων, ὥστε τὴν εἰδωλοποιικὴν καὶ φανταστικήν, ἐν ᾗ φαμεν αὐτὸν εἶναι,
<milestone unit="section" resp="Stephanus" n="260e"/> διαμάχοιτʼ ἂν πάλιν ὡς παντάπασιν οὐκ ἔστιν, ἐπειδὴ δόξα καὶ λόγος οὐ κοινωνεῖ τοῦ μὴ ὄντος· ψεῦδος γὰρ τὸ παράπαν οὐκ εἶναι ταύτης μὴ συνισταμένης τῆς κοινωνίας.</said></p></div> 
			
<div type="textpart" subtype="section" resp="perseus" n="261">
	<p><said who="#Ξένος" resp="merge"><label>ΞΕ.</label> διὰ ταῦτʼ οὖν λόγον πρῶτον καὶ δόξαν καὶ φαντασίαν διερευνητέον ὅτι ποτʼ ἔστιν, ἵνα φανέντων καὶ τὴν κοινωνίαν αὐτῶν τῷ
<milestone n="261" unit="page"/> <milestone unit="section" resp="Stephanus" n="261a"/> μὴ ὄντι κατίδωμεν, κατιδόντες δὲ τὸ ψεῦδος ὂν ἀποδείξωμεν, ἀποδείξαντες δὲ τὸν σοφιστὴν εἰς αὐτὸ ἐνδήσωμεν, εἴπερ ἔνοχός ἐστιν, ἢ καὶ ἀπολύσαντες ἐν ἄλλῳ γένει ζητῶμεν.</said></p>

<p><said who="#Θεαίτητος"><label>ΘΕΑΙ.</label> κομιδῇ δέ γε, ὦ ξένε, ἔοικεν ἀληθὲς εἶναι τὸ περὶ τὸν σοφιστὴν κατʼ ἀρχὰς λεχθέν, ὅτι δυσθήρευτον εἴη τὸ γένος. φαίνεται γὰρ οὖν προβλημάτων γέμειν, ὧν ἐπειδάν τι προβάλῃ, τοῦτο πρότερον ἀναγκαῖον διαμάχεσθαι πρὶν ἐπʼ αὐτὸν ἐκεῖνον ἀφικέσθαι. νῦν γὰρ μόγις μὲν τὸ μὴ ὂν ὡς οὐκ ἔστι προβληθὲν διεπεράσαμεν, ἕτερον δὲ
<milestone unit="section" resp="Stephanus" n="261b"/> προβέβληται, καὶ δεῖ δὴ ψεῦδος ὡς ἔστι καὶ περὶ λόγον καὶ περὶ δόξαν ἀποδεῖξαι, καὶ μετὰ τοῦτο ἴσως ἕτερον, καὶ ἔτʼ ἄλλο μετʼ ἐκεῖνο· καὶ πέρας, ὡς ἔοικεν, οὐδὲν φανήσεταί ποτε.</said></p>

<p><said who="#Ξένος"><label>ΞΕ.</label> θαρρεῖν, ὦ Θεαίτητε, χρὴ τὸν καὶ σμικρόν τι δυνάμενον εἰς τὸ πρόσθεν ἀεὶ προϊέναι. τί γὰρ ὅ γʼ ἀθυμῶν ἐν τούτοις δράσειεν ἂν ἐν ἄλλοις, ἢ μηδὲν ἐν ἐκείνοις ἀνύτων ἢ καὶ πάλιν εἰς τοὔπισθεν ἀπωσθείς; σχολῇ που, τὸ κατὰ
<milestone unit="section" resp="Stephanus" n="261c"/> τὴν παροιμίαν λεγόμενον, ὅ γε τοιοῦτος ἄν ποτε ἕλοι πόλιν. νῦν δʼ ἐπεί, ὠγαθέ, τοῦτο ὃ λέγεις διαπεπέρανται, τό τοι μέγιστον ἡμῖν τεῖχος ᾑρημένον ἂν εἴη, τὰ δʼ ἄλλα ἤδη ῥᾴω καὶ σμικρότερα.</said></p>

<p><said who="#Θεαίτητος"><label>ΘΕΑΙ.</label> καλῶς εἶπες.</said></p>

<p><said who="#Ξένος"><label>ΞΕ.</label> λόγον δὴ πρῶτον καὶ δόξαν, καθάπερ ἐρρήθη νυνδή, λάβωμεν, ἵνα ἐναργέστερον ἀπολογισώμεθα πότερον αὐτῶν ἅπτεται τὸ μὴ ὂν ἢ παντάπασιν ἀληθῆ μέν ἐστιν ἀμφότερα ταῦτα, ψεῦδος δὲ οὐδέποτε οὐδέτερον.</said></p>

<p><said who="#Θεαίτητος"><label>ΘΕΑΙ.</label> ὀρθῶς.</said></p>

<p><said who="#Ξένος"><milestone unit="section" resp="Stephanus" n="261d"/> <label>ΞΕ.</label> φέρε δή, καθάπερ περὶ τῶν εἰδῶν καὶ τῶν γραμμάτων ἐλέγομεν, περὶ τῶν ὀνομάτων πάλιν ὡσαύτως ἐπισκεψώμεθα. φαίνεται γάρ πῃ ταύτῃ τὸ νῦν ζητούμενον.</said></p>

<p><said who="#Θεαίτητος"><label>ΘΕΑΙ.</label> τὸ ποῖον οὖν δὴ περὶ τῶν ὀνομάτων ὑπακουστέον;</said></p>

<p><said who="#Ξένος"><label>ΞΕ.</label> εἴτε πάντα ἀλλήλοις συναρμόττει εἴτε μηδέν, εἴτε τὰ μὲν ἐθέλει, τὰ δὲ μή.</said></p>

<p><said who="#Θεαίτητος"><label>ΘΕΑΙ.</label> δῆλον τοῦτό γε, ὅτι τὰ μὲν ἐθέλει, τὰ δʼ οὔ.</said></p>

<p><said who="#Ξένος"><label>ΞΕ.</label> τὸ τοιόνδε λέγεις ἴσως, ὅτι τὰ μὲν ἐφεξῆς λεγόμενα
<milestone unit="section" resp="Stephanus" n="261e"/> καὶ δηλοῦντά τι συναρμόττει, τὰ δὲ τῇ συνεχείᾳ μηδὲν σημαίνοντα ἀναρμοστεῖ.</said></p>

<p><said who="#Θεαίτητος"><label>ΘΕΑΙ.</label> πῶς τί τοῦτʼ εἶπας;</said></p>

<p><said who="#Ξένος"><label>ΞΕ.</label> ὅπερ ᾠήθην ὑπολαβόντα σε προσομολογεῖν. ἔστι γὰρ ἡμῖν που τῶν τῇ φωνῇ περὶ τὴν οὐσίαν δηλωμάτων διττὸν γένος.</said></p>

<p><said who="#Θεαίτητος"><label>ΘΕΑΙ.</label> πῶς;</said></p></div>
			
<div type="textpart" subtype="section" resp="perseus" n="262">

<p><said who="#Ξένος"><milestone n="262" unit="page"/><milestone unit="section" resp="Stephanus" n="262a"/><label>ΞΕ.</label> τὸ μὲν ὀνόματα, τὸ δὲ ῥήματα κληθέν.</said></p>

<p><said who="#Θεαίτητος"><label>ΘΕΑΙ.</label> εἰπὲ ἑκάτερον.</said></p>

<p><said who="#Ξένος"><label>ΞΕ.</label> τὸ μὲν ἐπὶ ταῖς πράξεσιν ὂν δήλωμα ῥῆμά που λέγομεν.</said></p>

<p><said who="#Θεαίτητος"><label>ΘΕΑΙ.</label> ναί.</said></p>

<p><said who="#Ξένος"><label>ΞΕ.</label> τὸ δέ γʼ ἐπʼ αὐτοῖς τοῖς ἐκείνας πράττουσι σημεῖον τῆς φωνῆς ἐπιτεθὲν ὄνομα.</said></p>

<p><said who="#Θεαίτητος"><label>ΘΕΑΙ.</label> κομιδῇ μὲν οὖν.</said></p>

<p><said who="#Ξένος"><label>ΞΕ.</label> οὐκοῦν ἐξ ὀνομάτων μὲν μόνων συνεχῶς λεγομένων οὐκ ἔστι ποτὲ λόγος, οὐδʼ αὖ ῥημάτων χωρὶς ὀνομάτων λεχθέντων.</said></p>

<p><said who="#Θεαίτητος"><label>ΘΕΑΙ.</label> ταῦτʼ οὐκ ἔμαθον.</said></p>

<p><said who="#Ξένος"><milestone unit="section" resp="Stephanus" n="262b"/> <label>ΞΕ.</label> δῆλον γὰρ ὡς πρὸς ἕτερόν τι βλέπων ἄρτι συνωμολόγεις· ἐπεὶ τοῦτʼ αὐτὸ ἐβουλόμην εἰπεῖν, ὅτι συνεχῶς ὧδε λεγόμενα ταῦτα οὐκ ἔστι λόγος.</said></p>

<p><said who="#Θεαίτητος"><label>ΘΕΑΙ.</label> πῶς;</said></p>

<p><said who="#Ξένος"><label>ΞΕ.</label> οἷον <q><term>βαδίζει</term></q> <q><term>τρέχει</term></q> <q><term>καθεύδει,</term></q> καὶ τἆλλα ὅσα πράξεις σημαίνει ῥήματα, κἂν πάντα τις ἐφεξῆς αὔτʼ εἴπῃ, λόγον οὐδέν τι μᾶλλον ἀπεργάζεται.</said></p>

<p><said who="#Θεαίτητος"><label>ΘΕΑΙ.</label> πῶς γάρ;</said></p>

<p><said who="#Ξένος"><label>ΞΕ.</label> οὐκοῦν καὶ πάλιν ὅταν λέγηται <q><term>λέων</term></q> <q><term>ἔλαφος</term></q> <q><term>ἵππος</term>,</q> ὅσα τε ὀνόματα τῶν τὰς πράξεις αὖ πραττόντων
<milestone unit="section" resp="Stephanus" n="262c"/> ὠνομάσθη, καὶ κατὰ ταύτην δὴ τὴν συνέχειαν οὐδείς πω συνέστη λόγος· οὐδεμίαν γὰρ οὔτε οὕτως οὔτʼ ἐκείνως πρᾶξιν οὐδʼ ἀπραξίαν οὐδὲ οὐσίαν ὄντος οὐδὲ μὴ ὄντος δηλοῖ τὰ φωνηθέντα, πρὶν ἄν τις τοῖς ὀνόμασι τὰ ῥήματα κεράσῃ. τότε δʼ ἥρμοσέν τε καὶ λόγος ἐγένετο εὐθὺς ἡ πρώτη συμπλοκή, σχεδὸν τῶν λόγων ὁ πρῶτός τε καὶ σμικρότατος.</said></p>

<p><said who="#Θεαίτητος"><label>ΘΕΑΙ.</label> πῶς ἄρʼ ὧδε λέγεις;</said></p>

<p><said who="#Ξένος"><label>ΞΕ.</label> ὅταν εἴπῃ τις· <q><term>ἄνθρωπος μανθάνει</term>,</q> λόγον εἶναι φῂς τοῦτον ἐλάχιστόν τε καὶ πρῶτον;</said></p>

<p><said who="#Θεαίτητος"><milestone unit="section" resp="Stephanus" n="262d"/> <label>ΘΕΑΙ.</label> ἔγωγε.</said></p>

<p><said who="#Ξένος"><label>ΞΕ.</label> δηλοῖ γὰρ ἤδη που τότε περὶ τῶν ὄντων ἢ γιγνομένων ἢ γεγονότων ἢ μελλόντων, καὶ οὐκ ὀνομάζει μόνον ἀλλά τι περαίνει, συμπλέκων τὰ ῥήματα τοῖς ὀνόμασι. διὸ λέγειν τε αὐτὸν ἀλλʼ οὐ μόνον ὀνομάζειν εἴπομεν, καὶ δὴ καὶ τῷ πλέγματι τούτῳ τὸ ὄνομα ἐφθεγξάμεθα λόγον.</said></p>

<p><said who="#Θεαίτητος"><label>ΘΕΑΙ.</label> ὀρθῶς.</said></p>

<p><said who="#Ξένος"><label>ΞΕ.</label> οὕτω δὴ καθάπερ τὰ πράγματα τὰ μὲν ἀλλήλοις ἥρμοττεν, τὰ δʼ οὔ, καὶ περὶ τὰ τῆς φωνῆς αὖ σημεῖα τὰ μὲν
<milestone unit="section" resp="Stephanus" n="262e"/> οὐχ ἁρμόττει, τὰ δὲ ἁρμόττοντα αὐτῶν λόγον ἀπηργάσατο.</said></p>

<p><said who="#Θεαίτητος"><label>ΘΕΑΙ.</label> παντάπασι μὲν οὖν.</said></p>

<p><said who="#Ξένος"><label>ΞΕ.</label> ἔτι δὴ σμικρὸν τόδε.</said></p>

<p><said who="#Θεαίτητος"><label>ΘΕΑΙ.</label> τὸ ποῖον;</said></p>

<p><said who="#Ξένος"><label>ΞΕ.</label> λόγον ἀναγκαῖον, ὅτανπερ ᾖ, τινὸς εἶναι λόγον, μὴ δὲ τινὸς ἀδύνατον.</said></p>

<p><said who="#Θεαίτητος"><label>ΘΕΑΙ.</label> οὕτως.</said></p>

<p><said who="#Ξένος"><label>ΞΕ.</label> οὐκοῦν καὶ ποιόν τινα αὐτὸν εἶναι δεῖ;</said></p>

<p><said who="#Θεαίτητος"><label>ΘΕΑΙ.</label> πῶς δʼ οὔ;</said></p>

<p><said who="#Ξένος"><label>ΞΕ.</label> προσέχωμεν δὴ τὸν νοῦν ἡμῖν αὐτοῖς.</said></p>

<p><said who="#Θεαίτητος"><label>ΘΕΑΙ.</label> δεῖ γοῦν.</said></p>

<p><said who="#Ξένος"><label>ΞΕ.</label> λέξω τοίνυν σοι λόγον συνθεὶς πρᾶγμα πράξει διʼ ὀνόματος καὶ ῥήματος· ὅτου δʼ ἂν ὁ λόγος ᾖ, σύ μοι φράζειν.</said></p></div>
			
<div type="textpart" subtype="section" resp="perseus" n="263">
<p><said who="#Θεαίτητος"><milestone n="263" unit="page"/> <milestone unit="section" resp="Stephanus" n="263a"/> <label>ΘΕΑΙ.</label> ταῦτʼ ἔσται κατὰ δύναμιν.</said></p>

<p><said who="#Ξένος"><label>ΞΕ.</label> <q><term>Θεαίτητος κάθηται</term>.</q> μῶν μὴ μακρὸς ὁ λόγος;</said></p>

<p><said who="#Θεαίτητος"><label>ΘΕΑΙ.</label> οὔκ, ἀλλὰ μέτριος.</said></p>

<p><said who="#Ξένος"><label>ΞΕ.</label> σὸν ἔργον δὴ φράζειν περὶ οὗ τʼ ἐστὶ καὶ ὅτου.</said></p>

<p><said who="#Θεαίτητος"><label>ΘΕΑΙ.</label> δῆλον ὅτι περὶ ἐμοῦ τε καὶ ἐμός.</said></p>

<p><said who="#Ξένος"><label>ΞΕ.</label> τί δὲ ὅδʼ αὖ;</said></p>

<p><said who="#Θεαίτητος"><label>ΘΕΑΙ.</label> ποῖος;</said></p>

<p><said who="#Ξένος"><label>ΞΕ.</label> <q><term>Θεαίτητος</term>, ᾧ νῦν ἐγὼ διαλέγομαι, <term>πέτεται</term>.</q></said></p>

<p><said who="#Θεαίτητος"><label>ΘΕΑΙ.</label> καὶ τοῦτον οὐδʼ ἂν εἷς ἄλλως εἴποι πλὴν ἐμόν τε καὶ περὶ ἐμοῦ.</said></p>

<p><said who="#Ξένος"><label>ΞΕ.</label> ποιὸν δέ γέ τινά φαμεν ἀναγκαῖον ἕκαστον εἶναι τῶν λόγων.</said></p>

<p><said who="#Θεαίτητος"><milestone unit="section" resp="Stephanus" n="263b"/> <label>ΘΕΑΙ.</label> ναί.</said></p>

<p><said who="#Ξένος"><label>ΞΕ.</label> τούτων δὴ ποῖόν τινα ἑκάτερον φατέον εἶναι;</said></p>

<p><said who="#Θεαίτητος"><label>ΘΕΑΙ.</label> τὸν μὲν ψευδῆ που, τὸν δὲ ἀληθῆ.</said></p>

<p><said who="#Ξένος"><label>ΞΕ.</label> λέγει δὲ αὐτῶν ὁ μὲν ἀληθὴς τὰ ὄντα ὡς ἔστιν περὶ σοῦ.</said></p>

<p><said who="#Θεαίτητος"><label>ΘΕΑΙ.</label> τί μήν;</said></p>

<p><said who="#Ξένος"><label>ΞΕ.</label> ὁ δὲ δὴ ψευδὴς ἕτερα τῶν ὄντων.</said></p>

<p><said who="#Θεαίτητος"><label>ΘΕΑΙ.</label> ναί.</said></p>

<p><said who="#Ξένος"><label>ΞΕ.</label> τὰ μὴ ὄντʼ ἄρα ὡς ὄντα λέγει.</said></p>

<p><said who="#Θεαίτητος"><label>ΘΕΑΙ.</label> σχεδόν.</said></p>

<p><said who="#Ξένος"><label>ΞΕ.</label> ὄντων δέ γε ὄντα ἕτερα περὶ σοῦ. πολλὰ μὲν γὰρ ἔφαμεν ὄντα περὶ ἕκαστον εἶναί που, πολλὰ δὲ οὐκ ὄντα.</said></p>

<p><said who="#Θεαίτητος"><label>ΘΕΑΙ.</label> κομιδῇ μὲν οὖν.</said></p>

<p><said who="#Ξένος"><milestone unit="section" resp="Stephanus" n="263c"/> <label>ΞΕ.</label> ὃν ὕστερον δὴ λόγον εἴρηκα περὶ σοῦ, πρῶτον μέν, ἐξ ὧν ὡρισάμεθα τί ποτʼ ἔστι λόγος, ἀναγκαιότατον αὐτὸν ἕνα τῶν βραχυτάτων εἶναι.</said></p>

<p><said who="#Θεαίτητος"><label>ΘΕΑΙ.</label> νυνδὴ γοῦν ταύτῃ συνωμολογήσαμεν.</said></p>

<p><said who="#Ξένος"><label>ΞΕ.</label> ἔπειτα δέ γε τινός.</said></p>

<p><said who="#Θεαίτητος"><label>ΘΕΑΙ.</label> οὕτως.</said></p>

<p><said who="#Ξένος"><label>ΞΕ.</label> εἰ δὲ μὴ ἔστιν σός, οὐκ ἄλλου γε οὐδενός.</said></p>

<p><said who="#Θεαίτητος"><label>ΘΕΑΙ.</label> πῶς γάρ;</said></p>

<p><said who="#Ξένος"><label>ΞΕ.</label> μηδενὸς <add>δέ</add> γε ὢν οὐδʼ ἂν λόγος εἴη τὸ παράπαν· ἀπεφήναμεν γὰρ ὅτι τῶν ἀδυνάτων ἦν λόγον ὄντα μηδενὸς εἶναι λόγον.</said></p>

<p><said who="#Θεαίτητος"><label>ΘΕΑΙ.</label> ὀρθότατα.</said></p>

<p><said who="#Ξένος"><milestone unit="section" resp="Stephanus" n="263d"/> <label>ΞΕ.</label> περὶ δὴ σοῦ λεγόμενα, <add>λεγόμενα</add> μέντοι θάτερα ὡς τὰ αὐτὰ καὶ μὴ ὄντα ὡς ὄντα, παντάπασιν <del>ὡς</del> ἔοικεν ἡ τοιαύτη σύνθεσις ἔκ τε ῥημάτων γιγνομένη καὶ ὀνομάτων ὄντως τε καὶ ἀληθῶς γίγνεσθαι λόγος ψευδής.</said></p>

<p><said who="#Θεαίτητος"><label>ΘΕΑΙ.</label> ἀληθέστατα μὲν οὖν.</said></p>

<p><said who="#Ξένος"><label>ΞΕ.</label> τί δὲ δή; διάνοιά τε καὶ δόξα καὶ φαντασία, μῶν οὐκ ἤδη δῆλον ὅτι ταῦτά γε ψευδῆ τε καὶ ἀληθῆ πάνθʼ ἡμῶν ἐν ταῖς ψυχαῖς ἐγγίγνεται;</said></p>

<p><said who="#Θεαίτητος"><label>ΘΕΑΙ.</label> πῶς;</said></p>

<p><said who="#Ξένος"><label>ΞΕ.</label> ὧδʼ εἴσῃ ῥᾷον, ἂν πρῶτον λάβῃς αὐτὰ τί ποτʼ ἔστιν
<milestone unit="section" resp="Stephanus" n="263e"/> καὶ τί διαφέρουσιν ἕκαστα ἀλλήλων.</said></p>

<p><said who="#Θεαίτητος"><label>ΘΕΑΙ.</label> δίδου μόνον.</said></p>

<p><said who="#Ξένος"><label>ΞΕ.</label> οὐκοῦν διάνοια μὲν καὶ λόγος ταὐτόν· πλὴν ὁ μὲν ἐντὸς τῆς ψυχῆς πρὸς αὑτὴν διάλογος ἄνευ φωνῆς γιγνόμενος τοῦτʼ αὐτὸ ἡμῖν ἐπωνομάσθη, διάνοια;</said></p>

<p><said who="#Θεαίτητος"><label>ΘΕΑΙ.</label> πάνυ μὲν οὖν.</said></p>

<p><said who="#Ξένος"><label>ΞΕ.</label> τὸ δέ γʼ ἀπʼ ἐκείνης ῥεῦμα διὰ τοῦ στόματος ἰὸν μετὰ φθόγγου κέκληται λόγος;</said></p>

<p><said who="#Θεαίτητος"><label>ΘΕΑΙ.</label> ἀληθῆ.</said></p>

<p><said who="#Ξένος"><label>ΞΕ.</label> καὶ μὴν ἐν λόγοις γε αὖ ἴσμεν ἐνὸν—</said></p>

<p><said who="#Θεαίτητος"><label>ΘΕΑΙ.</label> τὸ ποῖον;</said></p>

<p><said who="#Ξένος"><label>ΞΕ.</label> φάσιν τε καὶ ἀπόφασιν.</said></p>

<p><said who="#Θεαίτητος"><label>ΘΕΑΙ.</label> ἴσμεν.</said></p></div>
			
<div type="textpart" subtype="section" resp="perseus" n="264">

<p><said who="#Ξένος"><milestone n="264" unit="page"/><milestone unit="section" resp="Stephanus" n="264a"/><label>ΞΕ.</label> ὅταν οὖν τοῦτο ἐν ψυχῇ κατὰ διάνοιαν ἐγγίγνηται μετὰ σιγῆς, πλὴν δόξης ἔχεις ὅτι προσείπῃς αὐτό;</said></p>

<p><said who="#Θεαίτητος"><label>ΘΕΑΙ.</label> καὶ πῶς;</said></p>

<p><said who="#Ξένος"><label>ΞΕ.</label> τί δʼ ὅταν μὴ καθʼ αὑτὸ ἀλλὰ διʼ αἰσθήσεως παρῇ τινι, τὸ τοιοῦτον αὖ πάθος ἆρʼ οἷόν τε ὀρθῶς εἰπεῖν ἕτερόν τι πλὴν φαντασίαν;</said></p>

<p><said who="#Θεαίτητος"><label>ΘΕΑΙ.</label> οὐδέν.</said></p>

<p><said who="#Ξένος"><label>ΞΕ.</label> οὐκοῦν ἐπείπερ λόγος ἀληθὴς ἦν καὶ ψευδής, τούτων δʼ ἐφάνη διάνοια μὲν αὐτῆς πρὸς ἑαυτὴν ψυχῆς διάλογος,
<milestone unit="section" resp="Stephanus" n="264b"/> δόξα δὲ διανοίας ἀποτελεύτησις, <q><term>φαίνεται</term></q> δὲ ὃ λέγομεν σύμμειξις αἰσθήσεως καὶ δόξης, ἀνάγκη δὴ καὶ τούτων τῷ λόγῳ συγγενῶν ὄντων ψευδῆ <del>τε</del> αὐτῶν ἔνια καὶ ἐνίοτε εἶναι.</said></p>

<p><said who="#Θεαίτητος"><label>ΘΕΑΙ.</label> πῶς δʼ οὔ;</said></p>

<p><said who="#Ξένος"><label>ΞΕ.</label> κατανοεῖς οὖν ὅτι πρότερον ηὑρέθη ψευδὴς δόξα καὶ λόγος ἢ κατὰ τὴν προσδοκίαν ἣν ἐφοβήθημεν ἄρτι, μὴ παντάπασιν ἀνήνυτον ἔργον ἐπιβαλλοίμεθα ζητοῦντες αὐτό;</said></p>

<p><said who="#Θεαίτητος"><label>ΘΕΑΙ.</label> κατανοῶ.</said></p>

<p><said who="#Ξένος"><label>ΞΕ.</label> μὴ τοίνυν μηδʼ εἰς τὰ λοιπὰ ἀθυμῶμεν. ἐπειδὴ
<milestone unit="section" resp="Stephanus" n="264c"/> γὰρ πέφανται ταῦτα, τῶν ἔμπροσθεν ἀναμνησθῶμεν κατʼ εἴδη διαιρέσεων.</said></p>

<p><said who="#Θεαίτητος"><label>ΘΕΑΙ.</label> ποίων δή;</said></p>

<p><said who="#Ξένος"><label>ΞΕ.</label> διειλόμεθα τῆς εἰδωλοποιικῆς εἴδη δύο, τὴν μὲν εἰκαστικήν, τὴν δὲ φανταστικήν.</said></p>

<p><said who="#Θεαίτητος"><label>ΘΕΑΙ.</label> ναί.</said></p>

<p><said who="#Ξένος"><label>ΞΕ.</label> καὶ τὸν σοφιστὴν εἴπομεν ὡς ἀποροῖμεν εἰς ὁποτέραν θήσομεν.</said></p>

<p><said who="#Θεαίτητος"><label>ΘΕΑΙ.</label> ἦν ταῦτα.</said></p>

<p><said who="#Ξένος"><label>ΞΕ.</label> καὶ τοῦθʼ ἡμῶν ἀπορουμένων ἔτι μείζων κατεχύθη σκοτοδινία, φανέντος τοῦ λόγου τοῦ πᾶσιν ἀμφισβητοῦντος ὡς οὔτε εἰκὼν οὔτε εἴδωλον οὔτε φάντασμʼ εἴη τὸ παράπαν
<milestone unit="section" resp="Stephanus" n="264d"/> οὐδὲν διὰ τὸ μηδαμῶς μηδέποτε μηδαμοῦ ψεῦδος εἶναι.</said></p>

<p><said who="#Θεαίτητος"><label>ΘΕΑΙ.</label> λέγεις ἀληθῆ.</said></p>

<p><said who="#Ξένος"><label>ΞΕ.</label> νῦν δέ γʼ ἐπειδὴ πέφανται μὲν λόγος, πέφανται δʼ οὖσα δόξα ψευδής, ἐγχωρεῖ δὴ μιμήματα τῶν ὄντων εἶναι καὶ τέχνην ἐκ ταύτης γίγνεσθαι τῆς διαθέσεως ἀπατητικήν.</said></p>

<p><said who="#Θεαίτητος"><label>ΘΕΑΙ.</label> ἐγχωρεῖ.</said></p>

<p><said who="#Ξένος"><label>ΞΕ.</label> καὶ μὴν ὅτι γʼ ἦν ὁ σοφιστὴς τούτων πότερον, διωμολογημένον ἡμῖν ἐν τοῖς πρόσθεν ἦν.</said></p>

<p><said who="#Θεαίτητος"><label>ΘΕΑΙ.</label> ναί.</said></p>
</div>

<div type="textpart" subtype="section" resp="perseus" n="265"><p><said who="#Ξένος"><label>ΞΕ.</label> πάλιν τοίνυν ἐπιχειρῶμεν, σχίζοντες διχῇ τὸ
<milestone unit="section" resp="Stephanus" n="264e"/> προτεθὲν γένος, πορεύεσθαι κατὰ τοὐπὶ δεξιὰ ἀεὶ μέρος τοῦ τμηθέντος, ἐχόμενοι τῆς τοῦ σοφιστοῦ κοινωνίας, ἕως ἂν αὐτοῦ τὰ κοινὰ πάντα περιελόντες, τὴν οἰκείαν λιπόντες
<milestone n="265" unit="page"/> <milestone unit="section" resp="Stephanus" n="265a"/> φύσιν ἐπιδείξωμεν μάλιστα μὲν ἡμῖν αὐτοῖς, ἔπειτα καὶ τοῖς ἐγγυτάτω γένει τῆς τοιαύτης μεθόδου πεφυκόσιν.</said></p>

<p><said who="#Θεαίτητος"><label>ΘΕΑΙ.</label> ὀρθῶς.</said></p>

<p><said who="#Ξένος"><label>ΞΕ.</label> οὐκοῦν τότε μὲν ἠρχόμεθα ποιητικὴν καὶ κτητικὴν τέχνην διαιρούμενοι;</said></p>

<p><said who="#Θεαίτητος"><label>ΘΕΑΙ.</label> ναί.</said></p>

<p><said who="#Ξένος"><label>ΞΕ.</label> καὶ τῆς κτητικῆς ἐν θηρευτικῇ καὶ ἀγωνίᾳ καὶ ἐμπορικῇ καί τισιν ἐν τοιούτοις εἴδεσιν ἐφαντάζεθʼ ἡμῖν;</said></p>

<p><said who="#Θεαίτητος"><label>ΘΕΑΙ.</label> πάνυ μὲν οὖν.</said></p>

<p><said who="#Ξένος"><label>ΞΕ.</label> νῦν δέ γʼ ἐπειδὴ μιμητικὴ περιείληφεν αὐτὸν τέχνη, δῆλον ὡς αὐτὴν τὴν ποιητικὴν δίχα διαιρετέον πρώτην.
<milestone unit="section" resp="Stephanus" n="265b"/> ἡ γάρ που μίμησις ποίησίς τίς ἐστιν, εἰδώλων μέντοι, φαμέν, ἀλλʼ οὐκ αὐτῶν ἑκάστων· ἦ γάρ;</said></p>

<p><said who="#Θεαίτητος"><label>ΘΕΑΙ.</label> παντάπασι μὲν οὖν.</said></p>

<p><said who="#Ξένος"><label>ΞΕ.</label> ποιητικῆς δὴ πρῶτον δύʼ ἔστω μέρη.</said></p>

<p><said who="#Θεαίτητος"><label>ΘΕΑΙ.</label> ποίω;</said></p>

<p><said who="#Ξένος"><label>ΞΕ.</label> τὸ μὲν θεῖον, τὸ δʼ ἀνθρώπινον.</said></p>

<p><said who="#Θεαίτητος"><label>ΘΕΑΙ.</label> οὔπω μεμάθηκα.</said></p>

<p><said who="#Ξένος"><label>ΞΕ.</label> ποιητικήν, εἴπερ μεμνήμεθα τὰ κατʼ ἀρχὰς λεχθέντα, πᾶσαν ἔφαμεν εἶναι δύναμιν ἥτις ἂν αἰτία γίγνηται τοῖς μὴ πρότερον οὖσιν ὕστερον γίγνεσθαι.</said></p>

<p><said who="#Θεαίτητος"><label>ΘΕΑΙ.</label> μεμνήμεθα.</said></p>

<p><said who="#Ξένος"><milestone unit="section" resp="Stephanus" n="265c"/> <label>ΞΕ.</label> ζῷα δὴ πάντα θνητά, καὶ δὴ καὶ φυτὰ ὅσα τʼ ἐπὶ γῆς ἐκ σπερμάτων καὶ ῥιζῶν φύεται, καὶ ὅσα ἄψυχα ἐν γῇ συνίσταται σώματα τηκτὰ καὶ ἄτηκτα, μῶν ἄλλου τινὸς ἢ θεοῦ δημιουργοῦντος φήσομεν ὕστερον γίγνεσθαι πρότερον οὐκ ὄντα; ἢ τῷ τῶν πολλῶν δόγματι καὶ ῥήματι χρώμενοι—</said></p>

<p><said who="#Θεαίτητος"><label>ΘΕΑΙ.</label> ποίῳ τῳ;</said></p>

<p><said who="#Ξένος"><label>ΞΕ.</label> τὴν φύσιν αὐτὰ γεννᾶν ἀπό τινος αἰτίας αὐτομάτης καὶ ἄνευ διανοίας φυούσης, ἢ μετὰ λόγου τε καὶ ἐπιστήμης θείας ἀπὸ θεοῦ γιγνομένης;</said></p>

<p><said who="#Θεαίτητος"><milestone unit="section" resp="Stephanus" n="265d"/> <label>ΘΕΑΙ.</label> ἐγὼ μὲν ἴσως διὰ τὴν ἡλικίαν πολλάκις ἀμφότερα μεταδοξάζω· νῦν μὴν βλέπων εἰς σὲ καὶ ὑπολαμβάνων οἴεσθαί σε κατά γε θεὸν αὐτὰ γίγνεσθαι, ταύτῃ καὶ αὐτὸς νενόμικα.</said></p>

<p><said who="#Ξένος"><label>ΞΕ.</label> καλῶς γε, ὦ Θεαίτητε. καὶ εἰ μέν γέ σε ἡγούμεθα τῶν εἰς τὸν ἔπειτʼ <add>ἂν</add> χρόνον ἄλλως πως δοξαζόντων εἶναι, νῦν ἂν τῷ λόγῳ μετὰ πειθοῦς ἀναγκαίας ἐπεχειροῦμεν ποιεῖν ὁμολογεῖν· ἐπειδὴ δέ σου καταμανθάνω τὴν φύσιν, ὅτι καὶ
<milestone unit="section" resp="Stephanus" n="265e"/> ἄνευ τῶν παρʼ ἡμῶν λόγων αὐτὴ πρόσεισιν ἐφʼ ἅπερ νῦν ἕλκεσθαι φῄς, ἐάσω· χρόνος γὰρ ἐκ περιττοῦ γίγνοιτʼ ἄν. ἀλλὰ θήσω τὰ μὲν φύσει λεγόμενα ποιεῖσθαι θείᾳ τέχνῃ, τὰ δʼ ἐκ τούτων ὑπʼ ἀνθρώπων συνιστάμενα ἀνθρωπίνῃ, καὶ κατὰ τοῦτον δὴ τὸν λόγον δύο ποιητικῆς γένη, τὸ μὲν ἀνθρώπινον εἶναι, τὸ δὲ θεῖον.</said></p>

<p><said who="#Θεαίτητος"><label>ΘΕΑΙ.</label> ὀρθῶς.</said></p>

<p><said who="#Ξένος"><label>ΞΕ.</label> τέμνε δὴ δυοῖν οὔσαιν δίχα ἑκατέραν αὖθις.</said></p>

<p><said who="#Θεαίτητος"><label>ΘΕΑΙ.</label> πῶς;</said></p></div>
			
<div type="textpart" subtype="section" resp="perseus" n="266"> 
<p><said who="#Ξένος"><milestone n="266" unit="page"/><milestone unit="section" resp="Stephanus" n="266a"/> <label>ΞΕ.</label> οἷον τότε μὲν κατὰ πλάτος τέμνων τὴν ποιητικὴν πᾶσαν, νῦν δὲ αὖ κατὰ μῆκος.</said></p>

<p><said who="#Θεαίτητος"><label>ΘΕΑΙ.</label> τετμήσθω.</said></p>

<p><said who="#Ξένος"><label>ΞΕ.</label> τέτταρα μὴν αὐτῆς οὕτω τὰ πάντα μέρη γίγνεται, δύο μὲν τὰ πρὸς ἡμῶν, ἀνθρώπεια, δύο δʼ αὖ τὰ πρὸς θεῶν, θεῖα.</said></p>

<p><said who="#Θεαίτητος"><label>ΘΕΑΙ.</label> ναί.</said></p>

<p><said who="#Ξένος"><label>ΞΕ.</label> τὰ δέ γʼ ὡς ἑτέρως αὖ διῃρημένα, μέρος μὲν ἓν ἀφʼ ἑκατέρας τῆς μερίδος αὐτοποιητικόν, τὼ δʼ ὑπολοίπω σχεδὸν μάλιστʼ ἂν λεγοίσθην εἰδωλοποιικώ· καὶ κατὰ ταῦτα δὴ πάλιν ἡ ποιητικὴ διχῇ διαιρεῖται.</said></p>

<p><said who="#Θεαίτητος"><milestone unit="section" resp="Stephanus" n="266b"/> <label>ΘΕΑΙ.</label> λέγε ὅπῃ ἑκατέρα αὖθις.</said></p>

<p><said who="#Ξένος"><label>ΞΕ.</label> ἡμεῖς μέν που καὶ τἆλλα ζῷα καὶ ἐξ ὧν τὰ πεφυκότʼ ἐστίν, πῦρ καὶ ὕδωρ καὶ τὰ τούτων ἀδελφά, θεοῦ γεννήματα πάντα ἴσμεν αὐτὰ ἀπειργασμένα ἕκαστα· ἢ πῶς;</said></p>

<p><said who="#Θεαίτητος"><label>ΘΕΑΙ.</label> οὕτως.</said></p>

<p><said who="#Ξένος"><label>ΞΕ.</label> τούτων δέ γε ἑκάστων εἴδωλα ἀλλʼ οὐκ αὐτὰ παρέπεται, δαιμονίᾳ καὶ ταῦτα μηχανῇ γεγονότα.</said></p>

<p><said who="#Θεαίτητος"><label>ΘΕΑΙ.</label> ποῖα;</said></p>

<p><said who="#Ξένος"><label>ΞΕ.</label> τά τε ἐν τοῖς ὕπνοις καὶ ὅσα μεθʼ ἡμέραν φαντάσματα αὐτοφυῆ λέγεται, σκιὰ μὲν ὅταν ἐν τῷ πυρὶ σκότος
<milestone unit="section" resp="Stephanus" n="266c"/>  ἐγγίγνηται, διπλοῦν δὲ ἡνίκʼ ἂν φῶς οἰκεῖόν τε καὶ ἀλλότριον περὶ τὰ λαμπρὰ καὶ λεῖα εἰς ἓν συνελθὸν τῆς ἔμπροσθεν εἰωθυίας ὄψεως ἐναντίαν αἴσθησιν παρέχον εἶδος ἀπεργάζηται.</said></p>

<p><said who="#Θεαίτητος"><label>ΘΕΑΙ.</label> δύο γὰρ οὖν ἐστι ταῦτα θείας ἔργα ποιήσεως, αὐτό τε καὶ τὸ παρακολουθοῦν εἴδωλον ἑκάστῳ.</said></p>

<p><said who="#Ξένος"><label>ΞΕ.</label> τί δὲ τὴν ἡμετέραν τέχνην; ἆρʼ οὐκ αὐτὴν μὲν οἰκίαν οἰκοδομικῇ φήσομεν ποιεῖν, γραφικῇ δέ τινʼ ἑτέραν, οἷον ὄναρ ἀνθρώπινον ἐγρηγορόσιν ἀπειργασμένην;</said></p>

<p><said who="#Θεαίτητος"><milestone unit="section" resp="Stephanus" n="266d"/> <label>ΘΕΑΙ.</label> πάνυ μὲν οὖν.</said></p>

<p><said who="#Ξένος"><label>ΞΕ.</label> οὐκοῦν καὶ τἆλλα οὕτω κατὰ δύο διττὰ ἔργα τῆς ἡμετέρας αὖ ποιητικῆς πράξεως, τὸ μὲν αὐτό, φαμέν, <del>αὐτουργική</del>, τὸ δὲ εἴδωλον <del>εἰδωλοποιική</del>.</said></p>

<p><said who="#Θεαίτητος"><label>ΘΕΑΙ.</label> νῦν μᾶλλον ἔμαθον, καὶ τίθημι δύο διχῇ ποιητικῆς εἴδει· θείαν μὲν καὶ ἀνθρωπίνην κατὰ θάτερον τμῆμα, κατὰ δὲ θάτερον τὸ μὲν αὐτῶν ὄν, τὸ δὲ ὁμοιωμάτων τινῶν γέννημα.</said></p>

<p><said who="#Ξένος"><label>ΞΕ.</label> τῆς τοίνυν εἰδωλουργικῆς ἀναμνησθῶμεν ὅτι τὸ μὲν εἰκαστικόν, τὸ δὲ φανταστικὸν ἔμελλεν εἶναι γένος, εἰ τὸ
<milestone unit="section" resp="Stephanus" n="266e"/> ψεῦδος ὄντως ὂν ψεῦδος καὶ τῶν ὄντων ἕν τι φανείη πεφυκός.</said></p>

<p><said who="#Θεαίτητος"><label>ΘΕΑΙ.</label> ἦν γὰρ οὖν.</said></p>

<p><said who="#Ξένος"><label>ΞΕ.</label> οὐκοῦν ἐφάνη τε καὶ διὰ ταῦτα δὴ καταριθμήσομεν αὐτὼ νῦν ἀναμφισβητήτως εἴδη δύο;</said></p>

<p><said who="#Θεαίτητος"><label>ΘΕΑΙ.</label> ναί.</said></p></div>
			
<div type="textpart" subtype="section" resp="perseus" n="267">
<p><said who="#Ξένος"><milestone n="267" unit="page"/><milestone unit="section" resp="Stephanus" n="267a"/> <label>ΞΕ.</label> τὸ τοίνυν φανταστικὸν αὖθις διορίζωμεν δίχα.</said></p>

<p><said who="#Θεαίτητος"><label>ΘΕΑΙ.</label> πῇ;</said></p>

<p><said who="#Ξένος"><label>ΞΕ.</label> τὸ μὲν διʼ ὀργάνων γιγνόμενον, τὸ δὲ αὐτοῦ παρέχοντος ἑαυτὸν ὄργανον τοῦ ποιοῦντος τὸ φάντασμα.</said></p>

<p><said who="#Θεαίτητος"><label>ΘΕΑΙ.</label> πῶς φῄς;</said></p>

<p><said who="#Ξένος"><label>ΞΕ.</label> ὅταν οἶμαι τὸ σὸν σχῆμά τις τῷ ἑαυτοῦ χρώμενος σώματι προσόμοιον ἢ φωνὴν φωνῇ φαίνεσθαι ποιῇ, μίμησις τοῦτο τῆς φανταστικῆς μάλιστα κέκληταί που.</said></p>

<p><said who="#Θεαίτητος"><label>ΘΕΑΙ.</label> ναί.</said></p>

<p><said who="#Ξένος"><label>ΞΕ.</label> μιμητικὸν δὴ τοῦτο αὐτῆς προσειπόντες ἀπονειμώμεθα· τὸ δʼ ἄλλο πᾶν ἀφῶμεν μαλακισθέντες καὶ παρέντες
<milestone unit="section" resp="Stephanus" n="267b"/> ἑτέρῳ συναγαγεῖν τε εἰς ἓν καὶ πρέπουσαν ἐπωνυμίαν ἀποδοῦναί τινʼ αὐτῷ.</said></p>

<p><said who="#Θεαίτητος"><label>ΘΕΑΙ.</label> νενεμήσθω, τὸ δὲ μεθείσθω.</said></p>

<p><said who="#Ξένος"><label>ΞΕ.</label> καὶ μὴν καὶ τοῦτο ἔτι διπλοῦν, ὦ Θεαίτητε, ἄξιον ἡγεῖσθαι· διʼ ἃ δέ, σκόπει.</said></p>

<p><said who="#Θεαίτητος"><label>ΘΕΑΙ.</label> λέγε.</said></p>

<p><said who="#Ξένος"><label>ΞΕ.</label> τῶν μιμουμένων οἱ μὲν εἰδότες ὃ μιμοῦνται τοῦτο πράττουσιν, οἱ δʼ οὐκ εἰδότες. καίτοι τίνα μείζω διαίρεσιν ἀγνωσίας τε καὶ γνώσεως θήσομεν;</said></p>

<p><said who="#Θεαίτητος"><label>ΘΕΑΙ.</label> οὐδεμίαν.</said></p>

<p><said who="#Ξένος"><label>ΞΕ.</label> οὐκοῦν τό γε ἄρτι λεχθὲν εἰδότων ἦν μίμημα; τὸ γὰρ σὸν σχῆμα καὶ σὲ γιγνώσκων ἄν τις μιμήσαιτο.</said></p>

<p><said who="#Θεαίτητος"><milestone unit="section" resp="Stephanus" n="267c"/> <label>ΘΕΑΙ.</label> πῶς δʼ οὔ;</said></p>

<p><said who="#Ξένος"><label>ΞΕ.</label> τί δὲ δικαιοσύνης τὸ σχῆμα καὶ ὅλης συλλήβδην ἀρετῆς; ἆρʼ οὐκ ἀγνοοῦντες μέν, δοξάζοντες δέ πῃ, σφόδρα ἐπιχειροῦσιν πολλοὶ τὸ δοκοῦν σφίσιν τοῦτο ὡς ἐνὸν αὐτοῖς προθυμεῖσθαι φαίνεσθαι ποιεῖν, ὅτι μάλιστα ἔργοις τε καὶ λόγοις μιμούμενοι;</said></p>

<p><said who="#Θεαίτητος"><label>ΘΕΑΙ.</label> καὶ πάνυ γε πολλοί.</said></p>

<p><said who="#Ξένος"><label>ΞΕ.</label> μῶν οὖν πάντες ἀποτυγχάνουσι τοῦ δοκεῖν εἶναι δίκαιοι μηδαμῶς ὄντες; ἢ τούτου πᾶν τοὐναντίον;</said></p>

<p><said who="#Θεαίτητος"><label>ΘΕΑΙ.</label> πᾶν.</said></p>

<p><said who="#Ξένος"><milestone unit="section" resp="Stephanus" n="267d"/> <label>ΞΕ.</label> μιμητὴν δὴ τοῦτόν γε ἕτερον ἐκείνου λεκτέον οἶμαι, τὸν ἀγνοοῦντα τοῦ γιγνώσκοντος.</said></p>

<p><said who="#Θεαίτητος"><label>ΘΕΑΙ.</label> ναί.</said></p>

<p><said who="#Ξένος"><label>ΞΕ.</label> πόθεν οὖν ὄνομα ἑκατέρῳ τις αὐτῶν λήψεται πρέπον; ἢ δῆλον δὴ χαλεπὸν ὄν, διότι τῆς τῶν γενῶν κατʼ εἴδη διαιρέσεως παλαιά τις, ὡς ἔοικεν, ἀργία τοῖς ἔμπροσθεν καὶ ἀσύννους παρῆν, ὥστε μηδʼ ἐπιχειρεῖν μηδένα διαιρεῖσθαι· καθὸ δὴ τῶν ὀνομάτων ἀνάγκη μὴ σφόδρα εὐπορεῖν. ὅμως δέ, κἂν εἰ τολμηρότερον εἰρῆσθαι, διαγνώσεως ἕνεκα τὴν
<milestone unit="section" resp="Stephanus" n="267e"/> μὲν μετὰ δόξης μίμησιν δοξομιμητικὴν προσείπωμεν, τὴν δὲ μετʼ ἐπιστήμης ἱστορικήν τινα μίμησιν.</said></p>

<p><said who="#Θεαίτητος"><label>ΘΕΑΙ.</label> ἔστω.</said></p>

<p><said who="#Ξένος"><label>ΞΕ.</label> θατέρῳ τοίνυν χρηστέον· ὁ γὰρ σοφιστὴς οὐκ ἐν τοῖς εἰδόσιν ἦν ἀλλʼ ἐν τοῖς μιμουμένοις δή.</said></p>

<p><said who="#Θεαίτητος"><label>ΘΕΑΙ.</label> καὶ μάλα.</said></p>

<p><said who="#Ξένος"><label>ΞΕ.</label> τὸν δοξομιμητὴν δὴ σκοπώμεθα ὥσπερ σίδηρον, εἴτε ὑγιὴς εἴτε διπλόην ἔτʼ ἔχων τινά ἐστιν ἐν αὑτῷ.</said></p>

<p><said who="#Θεαίτητος"><label>ΘΕΑΙ.</label> σκοπῶμεν.</said></p></div>

<div type="textpart" subtype="section" resp="perseus" n="268"><p><said who="#Ξένος"><label>ΞΕ.</label> ἔχει τοίνυν καὶ μάλα συχνήν. ὁ μὲν γὰρ εὐήθης
<milestone n="268" unit="page"/> <milestone unit="section" resp="Stephanus" n="268a"/>  αὐτῶν ἐστιν, οἰόμενος εἰδέναι ταῦτα ἃ δοξάζει· τὸ δὲ θατέρου σχῆμα διὰ τὴν ἐν τοῖς λόγοις κυλίνδησιν ἔχει πολλὴν ὑποψίαν καὶ φόβον ὡς ἀγνοεῖ ταῦτα ἃ πρὸς τοὺς ἄλλους ὡς εἰδὼς ἐσχημάτισται.</said></p>

<p><said who="#Θεαίτητος"><label>ΘΕΑΙ.</label> πάνυ μὲν οὖν ἔστιν ἑκατέρου γένος ὧν εἴρηκας.</said></p>

<p><said who="#Ξένος"><label>ΞΕ.</label> οὐκοῦν τὸν μὲν ἁπλοῦν μιμητήν τινα, τὸν δὲ εἰρωνικὸν μιμητὴν θήσομεν;</said></p>

<p><said who="#Θεαίτητος"><label>ΘΕΑΙ.</label> εἰκὸς γοῦν.</said></p>

<p><said who="#Ξένος"><label>ΞΕ.</label> τούτου δʼ αὖ τὸ γένος ἓν ἢ δύο φῶμεν;</said></p>

<p><said who="#Θεαίτητος"><label>ΘΕΑΙ.</label> ὅρα σύ.</said></p>

<p><said who="#Ξένος"><milestone unit="section" resp="Stephanus" n="268b"/> <label>ΞΕ.</label> σκοπῶ, καί μοι διττὼ καταφαίνεσθόν τινε· τὸν μὲν δημοσίᾳ τε καὶ μακροῖς λόγοις πρὸς πλήθη δυνατὸν εἰρωνεύεσθαι καθορῶ, τὸν δὲ ἰδίᾳ τε καὶ βραχέσι λόγοις ἀναγκάζοντα τὸν προσδιαλεγόμενον ἐναντιολογεῖν αὐτὸν αὑτῷ.</said></p>

<p><said who="#Θεαίτητος"><label>ΘΕΑΙ.</label>#Θεαίτητος"><label>ΘΕΑΙ.</label> λέγεις ὀρθότατα.</said></p>

<p><said who="#Ξένος"><label>ΞΕ.</label> τίνα οὖν ἀποφαινώμεθα τὸν μακρολογώτερον εἶναι; πότερα πολιτικὸν ἢ δημολογικόν;</said></p>

<p><said who="#Θεαίτητος"><label>ΘΕΑΙ.</label> δημολογικόν.</said></p>

<p><said who="#Ξένος"><label>ΞΕ.</label> τί δὲ τὸν ἕτερον ἐροῦμεν; σοφὸν ἢ σοφιστικόν;</said></p>

<p><said who="#Θεαίτητος"><label>ΘΕΑΙ.</label> τὸ μέν που σοφὸν ἀδύνατον, ἐπείπερ οὐκ εἰδότα
<milestone unit="section" resp="Stephanus" n="268c"/>  αὐτὸν ἔθεμεν· μιμητὴς δʼ ὢν τοῦ σοφοῦ δῆλον ὅτι παρωνύμιον αὐτοῦ τι λήψεται, καὶ σχεδὸν ἤδη μεμάθηκα ὅτι τοῦτον δεῖ προσειπεῖν ἀληθῶς αὐτὸν ἐκεῖνον τὸν παντάπασιν ὄντως σοφιστήν.</said></p>

<p><said who="#Ξένος"><label>ΞΕ.</label> οὐκοῦν συνδήσομεν αὐτοῦ, καθάπερ ἔμπροσθεν, τοὔνομα συμπλέξαντες ἀπὸ τελευτῆς ἐπʼ ἀρχήν;</said></p>

<p><said who="#Θεαίτητος"><label>ΘΕΑΙ.</label> πάνυ μὲν οὖν.</said></p>

<p><said who="#Ξένος"><label>ΞΕ.</label> τὸ δὴ τῆς ἐναντιοποιολογικῆς εἰρωνικοῦ μέρους τῆς δοξαστικῆς μιμητικόν, τοῦ φανταστικοῦ γένους ἀπὸ τῆς
<milestone unit="section" resp="Stephanus" n="268d"/>  εἰδωλοποιικῆς οὐ θεῖον ἀλλʼ ἀνθρωπικὸν τῆς ποιήσεως ἀφωρισμένον ἐν λόγοις τὸ θαυματοποιικὸν μόριον, <q>ταύτης τῆς γενεᾶς τε καὶ αἵματος</q> ὃς ἂν φῇ τὸν ὄντως σοφιστὴν εἶναι, τἀληθέστατα, ὡς ἔοικεν, ἐρεῖ.</said></p>

<p><said who="#Θεαίτητος"><label>ΘΕΑΙ.</label> παντάπασι μὲν οὖν.</said></p></div>
</div>
</body>
</text>
</TEI>