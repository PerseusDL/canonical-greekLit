<?xml version="1.0" encoding="UTF-8"?><TEI.2>
<teiHeader type="text">
<fileDesc>
<titleStmt>
<title>Anabasis</title>
<author>Arrian</author>
<editor role="editor">A.G. Roos</editor>
<funder n="org:Google">Google Digital Humanities Awards Program</funder>
</titleStmt>
<publicationStmt>
<publisher>Trustees of Tufts University</publisher>
<pubPlace>Medford, MA</pubPlace>
<authority>Perseus Project</authority>
</publicationStmt>
<sourceDesc>
<biblStruct>
<monogr>
<title>Flavii Arriani Anabasis Alexandri</title>
<author>Arrian</author>
<editor role="editor">A.G. Roos</editor>
<imprint>
<publisher>in aedibus B. G. Teubneri</publisher>
<pubPlace>Leipzig</pubPlace>
<date>1907</date>
</imprint>
</monogr>
</biblStruct>
<p>Keyboarding</p>
</sourceDesc>
</fileDesc>
<encodingDesc>
<refsDecl doctype="TEI.2">
<state unit="book"/>
<state unit="chapter" n="chunk"/>
<state unit="section"/>
</refsDecl>
</encodingDesc>
<profileDesc>
<langUsage>
<language id="greek">Greek</language>
</langUsage>
</profileDesc>
</teiHeader>
<text>
<body>
<div1 type="book" n="1">
<div2 type="chapter" n="pr">
<div3 type="section" n="1">
<p>
<pb id="p.1"/>

Πτολεμαῖος ὁ Λάγου καὶ Ἀριστόβουλος ὁ Ἀριστοβούλου
ὅσα μὲν ταὐτὰ ἄμφω περὶ Ἀλεξάνδρου τοῦ
Φιλίππου συνέγραψαν, ταῦτα ἐγὼ ὡς πάντῃ ἀληθῆ
ἀναγράφω, ὅσα δὲ οὐ ταὐτά, τούτων τὰ πιστότερα
 ἐμοὶ φαινόμενα καὶ ἅμα ἀξιαφηγητότερα ἐπιλεξάμενος.
</p>
</div3>
<div3 type="section" n="2">
<p>ἄλλοι μὲν δὴ ἄλλα ὑπὲρ Ἀλεξάνδρου ἀνέγραψαν, οὐδʼ 
ἔστιν ὑπὲρ ὅτου πλείονες ἢ ἀξυμφωνότεροι ἐς ἀλλήλους·
ἀλλʼ ἐμοὶ Πτολεμαῖός τε καὶ Ἀριστόβουλος πιστότεροι
ἔδοξαν ἐς τὴν ἀφήγησιν, ὁ μὲν ὅτι συνεστράτευσε
 βασιλεῖ Ἀλεξάνδρῳ, Ἀριστόβουλος, Πτολεμαῖος
δὲ πρὸς τῷ ξυστρατεῦσαι ὅτι καὶ αὐτῷ βασιλεῖ ὄντι
αἰσχρότερον ἢ τῳ ἄλλῳ ψεύσασθαι ἦν· ἄμφω δέ, ὅτι
τετελευτηκότος ἤδη Ἀλεξάνδρου ξυγγράφουσιν [ὅτε]
αὐτοῖς ἥ τε ἀνάγκη καὶ ὁ μισθὸς τοῦ ἄλλως τι ἢ ὡς

 συνηνέχθη ξυγγράψαι ἀπῆν.
</p>
</div3>
<div3 type="section" n="3">
<p> ἔστι δὲ ἃ καὶ πρὸς ἄλλων 
ξυγγεγραμμένα, ὅτι καὶ αὐτὰ ἀξιαφήγητά τε μοι ἔδοξε
καὶ οὐ πάντῃ ἄπιστα, ὡς λεγόμενα μόνον ὑπὲρ Ἀλεξάνδρου
ἀνέγραψα. ὅστις δὲ θαυμάσεται ἀνθʼ ὅτου ἐπὶ
τοσοῖσδε συγγραφεῦσι καὶ ἐμοὶ ἐπὶ νοῦν ἦλθεν ἥδε ἡ
 συγγραφή, τά τε ἐκείνων πάντα τις ἀναλεξάμενος καὶ
τοῖσδε τοῖς ἡμετέροις ἐντυχὼν οὕτω θαυμαζέτω.</p>
</div3>
</div2>
<pb id="p.2"/>
<div2 type="chapter" n="1">
<div3 type="section" n="1">
<p> λέγεται δὴ Φίλιππος μὲν τελευτῆσαι ἐπὶ ἄρχοντος
Πυθοδήλου Ἀθήνησι· παραλαβόντα δὲ τὴν βασιλείαν
Ἀλέξανδρον, παῖδα ὄντα Φιλίππου, ἐς Πελοπόννησον
παρελθεῖν· εἶναι δὲ τότε ἀμφὶ τὰ εἴκοσιν ἔτη Ἀλέξανδρον.
</p>
</div3>
<div3 type="section" n="2">
<p> ἐνταῦθα ξυναγαγόντα τοὺς Ἕλληνας, ὅσοι ἐντὸς Πελοποννήσου ἦσαν, αἰτεῖν παρʼ αὐτῶν τὴν ἡγεμονίαν
τῆς ἐπὶ τοὺς Πέρσας στρατιᾶς, ἥντινα Φιλίππῳ
ἤδη ἔδοσαν· καὶ αἰτήσαντα λαβεῖν παρʼ ἑκάστων πλὴν
Λακεδαιμονίων· Λακεδαιμονίους δὲ ἀποκρίνασθαι μὴ
εἶναί σφισι πάτριον ἀκολουθεῖν ἄλλοις, ἀλλʼ αὐτοὺς ἄλλων ἐξηγεῖσθαι. νεωτερίσαι δὲ ἄττα καὶ τῶν Ἀθηναίων

 τὴν πόλιν.
</p>
</div3>
<div3 type="section" n="3">
<p> ἀλλὰ Ἀθηναίους γε τῇ πρώτῃ ἐφόδῳ
Ἀλεξάνδρου ἐκπλαγέντας καὶ πλείονα ἔτι τῶν Φιλίππῳ
δοθέντων Ἀλεξάνδρῳ εἰς τιμὴν συγχωρῆσαι. ἐπανελθόντα
δὲ ἐς Μακεδονίαν ἐν παρασκευῇ εἶναι τοῦ ἐς τὴν Ἀσίαν στόλου.
</p>
</div3>
<div3 type="section" n="4">
<p> ἅμα δὲ τῷ ἦρι ἐλαύνειν ἐπὶ Θρᾴκης, ἐς Τριβαλλοὺς
καὶ Ἰλλυριούς, ὅτι τε νεωτερίζειν ἐπύθετο Ἰλλυριούς
τε καὶ Τριβαλλούς, καὶ ἅμα ὁμόρους ὄντας οὐκ ἐδόκει
ὑπολείπεσθαι ὅτι μὴ πάντῃ ταπεινωθέντας οὕτω μακρὰν

 ἀπὸ τῆς οἰκείας στελλόμενον.
</p>
</div3>
<div3 type="section" n="5">
<p> ὁρμηθέντα δὴ ἐξ
Ἀμφιπόλεως ἐμβαλεῖν εἰς Θρᾴκην τὴν τῶν αὐτονόμων
καλουμένων Θρᾳκῶν, Φιλίππους πόλιν ἐν ἀριστερᾷ
ἔχοντα καὶ τὸν Ὄρβηλον τὸ ὄρος. διαβὰς δὲ τὸν Νέστον
ποταμὸν λέγουσιν, ὅτι δεκαταῖος ἀφίκετο ἐπὶ τὸ ὄρος

 τὸν Αἶμον.
</p>
</div3>
<div3 type="section" n="6">
<p> καὶ ἐνταῦθα ἀπήντων αὐτῷ κατὰ τὰ στενὰ
τῆς ἀνόδου τῆς ἐπὶ τὸ ὄρος τῶν τε %   ἐμπόρων πολλοὶ
ὡπλισμένοι καὶ οἱ Θρᾷκες οἱ αὐτόνομοι, παρεσκευασμένοι
εἴργειν τοῦ πρόσω κατειληφότες τὴν ἄκραν τοῦ
Αἴμου τὸν στόλον, παρʼ ἣν ἦν τῷ στρατεύματι ἡ πάροδος.
</p>
</div3>
<div3 type="section" n="7">
<p> ξυναγαγόντες δὲ ἁμάξας καὶ προβαλόμενοι πρὸ
<pb id="p.3"/>

σφῶν ἅμα μὲν χάρακι ἐχρῶντο ταῖς ἁμάξαις ἐς τὸ ἀπομάχεσθαι
ἀπʼ αὐτῶν, εἰ βιάζοιντο, ἅμα δὲ ἐν νῷ εἶχον
ἐπαφιέναι ἀνιοῦσιν ᾗ ἀποτομώτατον τοῦ ὄρους ἐπὶ τὴν
φάλαγγα τῶν Μακεδόνων τὰς ἁμάξας. γνώμην δὲ πεποίηντο
 ὅτι ὅσῳ πυκνοτέρᾳ τῇ φάλαγγι καταφερόμεναι
συμμίξουσιν αἱ ἅμαξαι, τοσῷδε μᾶλλόν τι διασκεδάσουσιν
αὐτὴν βίᾳ ἐμπεσοῦσαι.
</p>
</div3>
<div3 type="section" n="8">
<p>Ἀλεξάνδρῳ δὲ βουλὴ γίγνεται ὅπως ἀσφαλέστατα
ὑπερβαλεῖ τὸ ὄρος· καὶ ἐπειδὴ ἐδόκει διακινδυνευτέα,
 οὐ γὰρ εἶναι ἄλλῃ τὴν πάροδον, παραγ %5 γέλλει τοῖς <note place="unspecified" anchored="yes">incipit fol.1r A</note>
ὁπλίταις, ὁπότε καταφέροιντο κατὰ τοῦ ὀρθίου αἱ
ἅμαξαι, ὅσοις μὲν ὁδὸς πλατεῖα οὖσα παρέχοι λῦσαι
τὴν τάξιν, τούτους δὲ διαχωρῆσαι, ὡς διʼ αὐτῶν ἐκπεσεῖν


τὰς ἁμάξας·
</p>
</div3>
<div3 type="section" n="9">
<p> ὅσοι δὲ περικαταλαμβάνοιντο, ξυννεύσαντας,
 τοὺς δὲ καὶ πεσόντας ἐς γῆν, συγκλεῖσαι
ἐς ἀκριβὲς τὰς ἀσπίδας, τοῦ κατʼ αὐτῶν φερομένας
τὰς ἁμάξας καὶ τῇ ῥύμῃ κατὰ τὸ εἰκὸς ὑπερπηδώσας
ἀβλαβῶς ἐπελθεῖν. καὶ οὕτω ξυνέβη ὅπως παρῄνεσέ


τε Ἀλέξανδρος καὶ εἴκασεν.
</p>
</div3>
<div3 type="section" n="10">
<p> οἱ μὲν γὰρ διέσχον τὴν
 φάλαγγα, αἱ δʼ ὑπὲρ τῶν ἀσπίδων ἐπικυλισθεῖσαι
ὀλίγα ἔβλαψαν· ἀπέθανε δὲ οὐδεὶς ὑπὸ ταῖς ἁμάξαις.
ἔνθα δὴ οἱ Μακεδόνες θαρσήσαντες, ὅτι ἀβλαβεῖς
αὐτοῖς, ἃς μάλιστα ἐδεδίεσαν, αἱ ἅμαξαι ἐγένοντο, σὺν


βοῇ ἐς τοὺς Θρᾷκας ἐνέβαλον.
</p>
</div3>
<div3 type="section" n="11">
<p> Ἀλέξανδρος δὲ τοὺς
 τοξότας μὲν ἀπὸ τοῦ δεξιοῦ κέρως πρὸ τῆς ἄλλης
φάλαγγος, ὅτι ταύτῃ εὐπορώτερα ἦν, ἐλθεῖν ἐκέλευσε
καὶ ἐκτοξεύειν ἐς τοὺς Θρᾷκας ὅπῃ προσφέροιντο·
αὐτὸς δὲ ἀναλαβὼν τὸ ἄγημα καὶ τοὺς ὑπασπιστὰς καὶ


τοὺς Ἀγριᾶνας κατὰ τὸ εὐώνυμον ἦγεν.
</p>
</div3>
<div3 type="section" n="12">
<p> ἔνθα δὴ οἱ
 τοξόται βάλλοντες τοὺς προεκθέοντας τῶν Θρᾳκῶν
ἀνέστελλον· καὶ ἡ φάλαγξ προσμίξασα οὐ χαλεπῶς
<pb id="p.4"/>
ἐξέωσεν ἐκ τῆς χώρας ἀνθρώπους ψιλοὺς καὶ κακῶς
ὡπλισμένους βαρβάρους, ὥστε Ἀλέξανδρον ἀπὸ τοῦ
εὐωνύμου ἐπάγοντα οὐκέτι ἐδέξαντο, ἀλλὰ ῥίψαντες
ὡς ἑκάστοις προὐχώρει τὰ ὅπλα κατὰ τοῦ ὄρους ἔφυγον.
</p>
</div3>
<div3 type="section" n="13">
<p> καὶ ἀπέθανον μὲν αὐτῶν ἐς χιλίους καὶ πεντακοσίους, ζῶντες δὲ ἄνδρες μὲν ὀλίγοι ἐλήφθησαν διʼ ὠκύτητα καὶ τῆς χώρας ἐμπειρίαν, γυναῖκες δὲ ὅσαι
ξυνείποντο αὐτοῖς ἑάλωσαν πᾶσαι, καὶ τὰ παιδάρια
καὶ ἡ λεία πᾶσα ἑάλω.

</p>
</div3>
</div2>
<div2 type="chapter" n="2">
<div3 type="section" n="1">
<p> Ἀλέξανδρος δὲ τὴν μὲν λείαν ὀπίσω ἀπέπεμψεν ἐς τὰς πόλεις τὰς ἐπὶ θαλάσσῃ, Λυσανίᾳ καὶ Φιλώτᾳ παραδοὺς
διατίθεσθαι· αὐτὸς δὲ τὸ ἄκρον ὑπερβαλὼν
προῄει διὰ τοῦ Αἴμου ἐς Τριβαλλούς, καὶ ἀφικνεῖται
ἐπὶ τὸν Λύγινον ποταμόν· ἀπέχει δὲ οὗτος ἀπὸ τοῦ


 Ἴστρου ὡς ἐπὶ τὸν Αἷμον ἰόντι σταθμοὺς τρεῖς.
</p>
</div3>
<div3 type="section" n="2">
<p> Σύρμος δὲ ὁ τῶν Τριβαλλῶν βασιλεύς, ἐκ πολλοῦ πυνθανόμενος
τοῦ Ἀλεξάνδρου τὸν στόλον, γυναῖκας μὲν
καὶ παῖδας τῶν Τριβαλλῶν προὔπεμψεν ἐπὶ τὸν Ἴστρον
διαβαίνειν κελεύσας τὸν ποταμὸν ἐς νῆσόν τινα τῶν

 ἐν τῷ Ἴστρῳ· πεύκη ὄνομα τῇ νήσῳ ἐστίν.
</p>
</div3>
<div3 type="section" n="3">
<p> ἐς ταύτην δὲ τὴν νῆσον καὶ οἱ Θρᾷκες οἱ πρόσχωροι τοῖς
Τριβαλλοῖς προσάγοντος Ἀλεξάνδρου ἐκ πολλοῦ συμπεφευγότες
ἦσαν καὶ αὐτὸς ὁ Σύρμος ἐς ταύτην ξυμπεφεύγει
ξὺν τοῖς ἀμφʼ αὐτόν· τὸ δὲ πολὺ πλῆθος τῶν
Τριβαλλῶν ἔφυγεν ὀπίσω ἐπὶ τὸν ποταμόν, ἔνθενπερ τῇ προτεραίᾳ ὡρμήθη Ἀλέξανδρος.
</p>
</div3>
<div3 type="section" n="4">
<p> ὡς δὲ ἔμαθεν αὐτῶν τὴν ὁρμήν, καὶ αὐτὸς ὑποστρέψας
τὸ ἔμπαλιν ἐπὶ τοὺς Τριβαλλοὺς ἦγεν, καὶ
καταλαμβάνει καταστρατοπεδεύοντας ἤδη. καὶ οἱ μὲν
καταληφθέντες πρὸς τῷ νάπει τῷ παρὰ τὸν ποταμὸν παρετάσσοντο· Ἀλέξανδρος δὲ καὶ αὐτὸς τὴν μὲν φάλαγγα
<pb id="p.5"/>

ἐς βάθος ἐκτάξας ἐπῆγε, τοὺς τοξότας δὲ καὶ
τοὺς σφενδονήτας προεκθέοντας ἐκέλευσεν ἐκτοξεύειν
τε καὶ σφενδονᾶν ἐς τοὺς βαρβάρους, εἴ πως προκαλέσαιτο


αὐτοὺς ἐς τὰ ψιλὰ ἐκ τοῦ νάπους.
</p>
</div3>
<div3 type="section" n="5">
<p> οἱ δὲ ὡς
 ἐντὸς βέλους ἐγένοντο, παιόμενοι ἐξέθεον ἐπὶ τοὺς
τοξότας, ὅπως ἐς χεῖρας ξυμμίξειαν γυμνοῖς οὖσι τοῖς
τοξόταις. Ἀλέξανδρος δὲ ὡς προήγαγεν αὐτοὺς ἐκ τῆς
νάπης ἔξω, Φιλώταν μὲν ἀναλαβόντα τοὺς ἐκ τῆς ἄνωθεν
Μακεδονίας ἱππέας προσέταξεν ἐμβάλλειν κατὰ τὸ
 κέρας τὸ δεξιόν, ᾗπερ μάλιστα προὐκεχωρήκεσαν ἐν τῇ
ἐκδρομῇ· Ἡρακλείδην δὲ καὶ Σώπολιν τοὺς ἐκ Βοττιαίας
τε καὶ Ἀμφιπόλεως ἱππέας κατὰ τὸ εὐώνυμον


κέρας ἐπάγειν ἔταξε.
</p>
</div3>
<div3 type="section" n="6">
<p> τὴν δὲ φάλαγγα τῶν πεζῶν καὶ
τὴν ἄλλην ἵππον πρὸ τῆς φάλαγγος παρατείνας κατὰ
 μέσους ἐπῆγε. καὶ ἔστε μὲν ἀκροβολισμὸς παρʼ ἑκατέρων
ἦν, οἱ Τριβαλλοὶ οὐ μεῖον εἶχον· ὡς δὲ ἥ τε
φάλαγξ πυκνὴ ἐνέβαλλεν ἐς αὐτοὺς ἐρρωμένως καὶ οἱ
ἱππεῖς οὐκ ἀκοντισμῷ ἔτι, ἀλλʼ αὐτοῖς τοῖς ἵπποις
ὠθοῦντες ἄλλῃ καὶ ἄλλῃ προσέπιπτον, τότε δὴ ἐτράπησαν


 διὰ τοῦ νάπους εἰς τὸν ποταμόν.
</p>
</div3>
<div3 type="section" n="7">
<p> καὶ ἀποθνήσκουσι
μὲν τρισχίλιοι ἐν τῇ φυγῇ, ζῶντες δὲ ὀλίγοι καὶ
τούτων ἐλήφθησαν, ὅτι ὕλη τε δασεῖα πρὸ τοῦ ποταμοῦ
ἦν καὶ νὺξ ἐπιγενομένη τὴν ἀκρίβειαν τῆς διώξεως
ἀφείλετο τοὺς Μακεδόνας. αὐτῶν δὲ Μακεδόνων <note place="unspecified" anchored="yes">Ptol. fr. 1</note>
 τελευτῆσαι λέγει Πτολεμαῖος ἱππέας μὲν ἕνδεκα, πεζοὺς
δὲ ἀμφὶ τοὺς τεσσαράκοντα.

</p>
</div3>
</div2>
<div2 type="chapter" n="3">
<div3 type="section" n="1">
<p>
ἀπὸ δὲ τῆς μάχης τριταῖος ἀφικνεῖται Ἀλέξανδρος
ἐπὶ τὸν ποταμὸν τὸν Ἴστρον, ποταμῶν τῶν κατὰ τὴν
Εὐρώπην μέγιστον ὄντα καὶ πλείστην γῆν ἐπερχόμενον
 καὶ ἔθνη μαχιμώτατα ἀπείργοντα, τὰ μὲν πολλὰ
Κελτικά, ὅθεν γε καὶ αἱ πηγαὶ αὐτῷ ἀνίσχουσιν, ὧν
<pb id="p.6"/>


 τελευταίους Κουάδους καὶ Μαρκομάνους·
</p>
</div3>
<div3 type="section" n="2">
<p> ἐπὶ δὲ Σαυροματῶν
μοῖραν, Ἰάζυγας· ἐπὶ δὲ Γέτας τοὺς ἀπαθανατίζοντας·
ἐπὶ δὲ Σαυρομάτας τοὺς πολλούς· ἐπὶ δὲ
Σκύθας ἔστε ἐπὶ τὰς ἐκβολάς, ἵνα ἐκδιδοῖ κατὰ πέντε


 στόματα ἐς τὸν Εὔξεινον πόντον.
</p>
</div3>
<div3 type="section" n="3">
<p> ἐνταῦθα καταλαμβάνει αὐτῷ ἡκούσας ναῦς μακρὰς ἐκ Βυζαντίου διὰ
τοῦ πόντου τοῦ Εὐξείνου κατὰ τὸν ποταμὸν. ταύτας
ἐμπλήσας τοξοτῶν τε καὶ ὁπλιτῶν τῇ νήσῳ ἐπέπλει,
ἵνα οἱ Τριβαλλοί τε καὶ οἱ Θρᾷκες ξυμπεφευγότες


 ἦσαν, καὶ ἐπειρᾶτο βιάζεσθαι τὴν ἀπόβασιν.
</p>
</div3>
<div3 type="section" n="4">
<p> οἱ δὲ βάρβαροι ἀπήντων ἐπὶ τὸν ποταμὸν, ὅπῃ αἱ νῆες προσπίπτοιεν·
αἱ δὲ ὀλίγαι τε ἦσαν καὶ ἡ στρατιὰ οὐ
πολλὴ <add>ἡ</add> ἐπʼ αὐτῶν, καὶ τῆς νήσου τὰ πολλὰ ἀπότομα
ἐς προσβολήν, καὶ τὸ ῥεῦμα τοῦ ποταμοῦ τὸ
παρʼ αὐτήν, οἷα δὴ ἐς στενὸν συγκεκλεισμένον, ὀξὺ καὶ ἄπορον προσφέρεσθαι.
</p>
</div3>
<div3 type="section" n="5">
<p> ἔνθα δὴ Ἀλέξανδρος ἀπαγαγὼν τὰς ναῦς ἔγνω
διαβαίνειν τὸν Ἴστρον ἐπὶ τοὺς Γέτας τοὺς πέραν
τοῦ Ἴστρου ᾠκισμένους, ὅτι τε συνειλεγμένους ἑώρα
πολλοὺς ἐπὶ τῇ ὄχθῃ τοῦ Ἴστρου, ὡς εἴρξοντας, εἰ διαβαίνοι, — ἦσαν γὰρ ἱππεῖς μὲν ἐς τετρακισχιλίους,
πεζοὶ δὲ πλείους τῶν μυρίων — καὶ ἅμα πόθος ἔλαβεν


 αὐτὸν ἐπέκεινα τοῦ Ἴστρου ἐλθεῖν.
</p>
</div3>
<div3 type="section" n="6">
<p> τῶν μὲν δὴ νεῶν
ἐπέβη αὐτός· τὰς δὲ διφθέρας, ὑφʼ αἷς ἐσκήνουν, τῆς
κάρφης πληρώσας καὶ ὅσα μονόξυλα πλοῖα ἐκ τῆς χώρας ξυναγαγών — ἦν δὲ καὶ τούτων εὐπορία πολλή,
ὅτι τούτοις χρῶνται οἱ πρόσοικοι τῷ Ἴστρῳ ἐφʼ ἁλιείᾳ
τε τῇ ἐκ τοῦ Ἴστρου καὶ εἴποτε παρʼ ἀλλήλους ἀνὰ τὸν
ποταμὸν στέλλοιντο καὶ λῃστεύοντες ἀπʼ αὐτῶν οἱ πολλοί
— ταῦτα ὡς πλεῖστα ξυναγαγὼν διεβίβαζεν ἐπʼ αὐτῶν τῆς στρατιᾶς ὅσους δυνατὸν ἦν ἐν τῷ τοιῷδε τρόπῳ. καὶ
<pb id="p.7"/>

γίγνονται οἱ διαβάντες ἅμα Ἀλεξάνδρῳ ἱππεῖς μὲν ἐς
χιλίους καὶ πεντακοσίους, πεζοὶ δὲ ἐς τετρακισχιλίους.

</p>
</div3>
</div2>
<div2 type="chapter" n="4">
<div3 type="section" n="1">
<p>
διέβαλον δὲ τῆς νυκτὸς ᾗ λήιον ἦν σίτου βαθύ·
καὶ ταύτῃ μᾶλλόν τι ἔλαθον προσχόντες τῇ ὄχθῃ.
 ὑπὸ δὲ τὴν ἕω Ἀλέξανδρος διὰ τοῦ ληίου ἦγε, παραγγείλας
τοῖς πεζοῖς πλαγίαις ταῖς σαρίσσαις ἐπικλίνοντας
τὸν σῖτον οὕτω προάγειν ἐς τὰ οὐκ ἐργάσιμα. οἱ
δὲ ἱππεῖς ἔστε μὲν διὰ τοῦ ληίου προῄει ἡ φάλαγξ


ἐφείποντο·
</p>
</div3>
<div3 type="section" n="2">
<p> ὡς δὲ ἐκ τῶν ἐργασίμων ἐξήλασαν, τὴν
 μὲν ἵππον ἐπὶ τὸ δεξιὸν κέρας αὐτὸς Ἀλέξανδρος παρήγαγεν,
τὴν φάλαγγα δὲ ἐν πλαισίῳ Νικάνορα ἄγειν


ἐκέλευσε.
</p>
</div3>
<div3 type="section" n="3">
<p> καὶ οἱ Γέται οὐδὲ τὴν πρώτην ἐμβολὴν τῶν
ἱππέων ἐδέξαντο· παράδοξος μὲν γὰρ αὐτοῖς ἡ τόλμα
ἐφάνη τοῦ Ἀλεξάνδρου, ὅτι εὐμαρῶς οὕτως τὸν μέγιστον
 τῶν ποταμῶν διεβεβήκει ἐν μιᾷ νυκτὶ τὸν Ἴστρον
οὐ γεφυρώσας τὸν πόρον, φοβερὰ δὲ καὶ τῆς φάλαγγος


ἡ ξύγκλεισις, βιαία δὲ ἡ τῶν ἱππέων ἐμβολὴ.
</p>
</div3>
<div3 type="section" n="4">
<p> καὶ τὰ
μὲν πρῶτα ἐς τὴν πόλιν καταφεύγουσιν, ἣ δὴ ἀπεῖχεν
αὐτοῖς ὅσον παρασάγγην τοῦ Ἴστρου· ὡς δὲ ἐπάγοντα
 εἶδον σπουδῇ Ἀλέξανδρον τὴν μὲν φάλαγγα παρὰ τὸν
ποταμόν, ὡς μὴ κυκλωθεῖέν πῃ οἱ πεζοὶ ἐνεδρευσάντων
τῶν Γετῶν, τοὺς ἱππέας δὲ κατὰ μέτωπον, λείπουσιν
αὖ καὶ τὴν πόλιν οἱ Γέται κακῶς τετειχισμένην, ἀναλαβόντες
τῶν παιδαρίων καὶ τῶν γυναικῶν ἐπὶ τοὺς


 ἵππους ὅσα φέρειν οἱ ἵπποι ἠδύναντο·
</p>
</div3>
<div3 type="section" n="5">
<p> ἦν δὲ αὐτοῖς
ἡ ὁρμὴ ὡς πορρωτάτω ἀπὸ τοῦ ποταμοῦ ἐς τὰ ἔρημα.
Ἀλέξανδρος δὲ τὴν τε πόλιν λαμβάνει καὶ τὴν λείαν
πᾶσαν ὅσην οἱ Γέται ὑπελίποντο. καὶ τὴν μὲν λείαν
Μελεάγρῳ καὶ Φιλίππῳ ἐπαναγαγεῖν δίδωσιν, αὐτὸς
 δὲ κατασκάψας τὴν πόλιν θύει τε ἐπὶ τῇ ὄχθῃ τοῦ
Ἴστρου Διὶ Σωτῆρι καὶ Ἡρακλεῖ καὶ αὐτῶ τῷ Ἴστρῳ ὅτι
<pb id="p.8"/>
οὐκ ἄπορος αὐτῷ ἐγένετο, καὶ ἐπανάγει αὐτῆς ἡμέρας
σώους σύμπαντας ἐπὶ τὸ στρατόπεδον.
</p>
</div3>
<div3 type="section" n="6">
<p> ἐνταῦθα ἀφίκοντο πρέσβεις ὡς Ἀλέξανδρον παρά
τε τῶν ἄλλων ὅσα αὐτόνομα ἔθνη προσοικεῖ τῷ Ἴστρῳ
καὶ παρὰ Σύρμου τοῦ Τριβαλλῶν βασιλέως· καὶ παρὰ Κελτῶν δὲ τῶν ἐπὶ τῷ Ἰονίῳ κόλπῳ ᾠκισμένων ἧκον·
μεγάλοι οἱ Κελτοὶ τὰ σώματα καὶ μέγα ἐπὶ σφίσι φρονοῦντες·
πάντες δὲ φιλίας τῆς Ἀλεξάνδρου ἐφιέμενοι


 ἥκειν ἔφασαν.
</p>
</div3>
<div3 type="section" n="7">
<p> καὶ πᾶσιν ἔδωκε πίστεις Ἀλέξανδρος
καὶ ἔλαβε· τοὺς Κελτοὺς δὲ καὶ ἤρετο, ὅ τι μάλιστα δεδίττεται αὐτοὺς τῶν ἀνθρωπίνων, ἐλπίσας ὅτι μέγα
ὄνομα τὸ αὐτοῦ καὶ ἐς Κελτοὺς καὶ ἔτι προσωτέρω
ἥκει καὶ ὅτι αὐτὸν μάλιστα πάντων δεδιέναι φήσουσι.
</p>
</div3>
<div3 type="section" n="8">
<p> τῷ δὲ παρʼ ἐλπίδα ξυνέβη τῶν Κελτῶν ἡ ἀπόκρισις·
οἷα γὰρ πόρρω τε ᾠκισμένοι Ἀλεξάνδρου καὶ χωρία δύσπορα οἰκοῦντες καὶ Ἀλεξάνδρου ἐς ἄλλα τὴν ὁρμὴν
ὁρῶντες ἔφασαν δεδιέναι μήποτε ὁ οὐρανὸς αὐτοῖς ἐμπέσοι,
Ἀλέξανδρόν τε ἀγασθέντες οὔτε δέει οὔτε κατʼ
ὠφέλειαν πρεσβεῦσαι παρʼ αὐτόν. καὶ τούτους φίλους
τε ὀνομάσας καὶ ξυμμάχους ποιησάμενος ὀπίσω ἀπέπεμψε,τοσοῦτον ὑπειπὼν ὅτι ἀλαζόνες Κελτοί εἰσιν.

</p>
</div3>
</div2>
<div2 type="chapter" n="5">
<div3 type="section" n="1">
<p> αὐτὸς δὲ ἐπʼ Ἀγριάνων καὶ Παιόνων προὐχώρει.
ἔνθα δὴ ἄγγελοι ἀφίκοντο αὐτῷ Κλεῖτόν τε τὸν Βαρδύλεω
ἀφεστάναι ἀγγέλλοντες καὶ Γλαυκίαν προσκεχωρηκέναι
αὐτῷ τὸν Ταυλαντίων βασιλέα· οἱ δὲ καὶ τοὺς Αὐταριάτας ἐπιθήσεσθαι αὐτῷ κατὰ τὴν πορείαν ἐξήγγελλον·
ὧν δὴ ἕνεκα κατὰ σπουδὴν ἐδόκει ἀναζευγνύναι.
</p>
</div3>
<div3 type="section" n="2">
<p> Λάγγαρος δὲ ὁ τῶν Ἀγριάνων βασιλεὺς ἤδη μὲν
καὶ Φιλίππου ζῶντος ἀσπαζόμενος Ἀλέξανδρον δῆλος
ἦν καὶ ἰδίᾳ ἐπρέσβευσε παρʼ αὐτόν, τότε δὲ παρῆν αὐτῷ μετὰ τῶν ὑπασπιστῶν, ὅσους τε καλλίστους καὶ
<pb id="p.9"/>



εὐοπλοτάτους ἀμφʼ αὑτὸν εἶχε·
</p>
</div3>
<div3 type="section" n="3">
<p> καὶ ἐπειδὴ ἔμαθεν ὑπὲρ
τῶν Αὐταριατῶν πυνθανόμενον Ἀλέξανδρον, οἵτινές τε
καὶ ὁπόσοι εἶεν, οὐκ ἔφη χρῆναι ἐν λόγῳ τίθεσθαι
Αὐταριάτας· εἶναι γὰρ ἀπολεμωτάτους τῶν ταύτῃ· καὶ
 αὐτὸς ἐμβαλεῖν ἐς τὴν χώραν αὐτῶν, ὡς ἀμφὶ τὰ σφέτερα
μᾶλλόν τι ἔχοιεν. καὶ κελεύσαντος Ἀλεξάνδρου
ἐσβάλλει ἐς αὐτούς καὶ ἐμβαλὼν ἦγε καὶ ἔφερε τὴν
χώραν αὐτῶν.


Αὐταριᾶται μὲν δὴ ἀμφὶ τὰ αὑτῶν εἶχον·
</p>
</div3>
<div3 type="section" n="4">
<p> Λάγγαρος
 δὲ τά τε ἄλλα ἐτιμήθη μεγάλως πρὸς Ἀλεξάνδρου καὶ
δῶρα ἔλαβεν, ὅσα μέγιστα παρὰ βασιλεῖ τῷ Μακεδόνων
νομίζεται· καὶ τὴν ἀδελφὴν τὴν Ἀλεξάνδρου Κύναν
καὶ ταύτην ὡμολόγησε δώσειν αὐτῷ ἐς Πέλλαν ἀφικομένῳ
Ἀλέξανδρος.
</p>
</div3>
<div3 type="section" n="5">
<p> ἀλλὰ Λάγγαρος μὲν ἐπανελθὼν οἴκαδε νόσῳ ἐτελεύτησεν.
Ἀλέξανδρος δὲ παρὰ τὸν Ἐριγόνα ποταμὸν
πορευόμενος ἐς Πέλλιον πόλιν ἐστέλλετο. ταύτην γὰρ
κατειλήφει ὁ Κλεῖτος ὡς ἐχυρωτάτην τῆς χώρας· καὶ
πρὸ ταύτην ὡς ἧκεν Ἀλέξανδρος, καταστρατοπεδεύσας
 πρὸς τῷ Ἐορδαϊκῷ ποταμῷ τῇ ὑστεραίᾳ ἐγνώκει προσβάλλειν


τῷ τείχει.
</p>
</div3>
<div3 type="section" n="6">
<p> οἱ δὲ ἀμφὶ τὸν Κλεῖτον τὰ κύκλῳ
τῆς πόλεως ὄρη ὑπερδέξιά τε ὄντα καὶ δασέα κατεῖχον
ὡς πάντοθεν ἐπιτίθεσθαι τοῖς Μακεδόσιν εἰ τῇ πόλει
προσβάλλοιεν· Γλαυκίας δὲ αὐτῷ ὁ τῶν Ταυλαντίων


 βασιλεὺς οὔπω παρῆν.
</p>
</div3>
<div3 type="section" n="7">
<p> Ἀλέξανδρος μὲν δὴ τῇ πόλει
προσῆγεν· οἱ δὲ πολέμιοι σφαγιασάμενοι παῖδας τρεῖς
καὶ κόρας ἴσας τὸν ἀριθμὸν καὶ κριοὺς μέλανας τρεῖς,
ὥρμηντο μὲν ὡς δεξόμενοι ἐς χεῖρας τοὺς Μακεδόνας,
ὁμοῦ δὲ γενομένων ἐξέλιπον καίτοι καρτερὰ ὄντα τὰ
 κατειλημμένα πρὸς σφῶν χωρία, ὥστε καὶ τὰ σφάγια
αὐτῶν κατελήφθη ἔτι κείμενα.
<pb id="p.10"/>
</p>
</div3>
<div3 type="section" n="8">
<p> ταύτῃ μὲν δὴ δῇ ἡμέρᾳ κατακλείσας αὐτοὺς ἐς
τὴν πόλιν καὶ στρατοπεδευσάμενος πρὸς τῷ τείχει
ἐγνώκει περιτειχισμῷ ἀποκλεῖσαι αὐτούς· τῇ δὲ ὑστεραίᾳ
παρῆν μετὰ πολλῆς δυνάμεως Γλαυκίας ὁ τῶν
Ταυλαντίων βασιλεύς. ἔνθα δὴ Ἀλέξανδρος τὴν μὲν πόλιν ἀπέγνω ἑλεῖν ἂν ξὺν τῇ παρούσῃ δυνάμει, πολλῶν
μὲν ἐς αὐτὴν καὶ μαχίμων ξυμπεφευγότων, πολλῶν
δὲ ἅμα τῷ Γλαυκίᾳ προσκεισομένων, εἰ αὐτὸς τῷ


 τείχει προσμάχοιτο.
</p>
</div3>
<div3 type="section" n="9">
<p> Φιλώταν δὲ ἀναλαβόντα τῶν ἱππέων
ὅσους ἐς προφυλακὴν καὶ τὰ ὑποζύγια τὰ ἐκ τοῦ στρατοπέδου ἐς ἐπισιτισμὸν ἔπεμπε. καὶ ὁ Γλαυκίας
μαθὼν τὴν ὁρμὴν τῶν ἀμφὶ Φιλώταν ἐξελαύνει ἐπʼ
αὐτούς, καὶ καταλαμβάνει τὰ κύκλῳ ὄρη τοῦ πεδίου,


 ὅθεν οἱ ξὺν Φιλώτᾳ ἐπισιτιεῖσθαι ἔμελλον.
</p>
</div3>
<div3 type="section" n="10">
<p> Ἀλέξανδρος
δέ, ἐπειδὴ ἀπηγγέλθη αὐτῷ, ὅτι κινδυνεύουσιν οἵ τε ἱππεῖς καὶ τὰ ὑποζύγια, εἰ νὺξ αὐτοὺς καταλήψεται,
αὐτὸς μὲν ἀναλαβὼν τούς τε ὑπασπιστὰς καὶ
τοὺς τοξότας καὶ τοὺς Ἀγριᾶνας καὶ ἱππέας ἐς τετρακοσίους
ἐβοήθει σπουδῇ· τὸ δὲ ἄλλο στράτευμα πρὸς
τῇ πόλει ἀπέλιπεν, ὡς μὴ ἀποχωρήσαντος παντὸς τοῦ στρατοῦ καὶ οἱ ἐκ τῆς πόλεως ἐπιδραμόντες τοῖς ἀμφὶ


 Γλαυκίαν συμμίξειαν.
</p>
</div3>
<div3 type="section" n="11">
<p> ἔνθα δὴ Γλαυκίας προσάγοντα
Ἀλέξανδρον αἰσθόμενος ἐκλείπει τὰ ὄρη· οἱ δὲ ξὺν
Φιλώτᾳ ἀσφαλῶς ἐπὶ τὸ στρατόπεδον διεσώθησαν.
ἐδόκουν δʼ ἔτι τὸν Ἀλέξανδρον ἐν δυσχωρίᾳ ἀπειληφέναι

 οἱ ἀμφὶ τὸν Κλεῖτον καὶ Γλαυκίαν·
</p>
</div3>
<div3 type="section" n="12">
<p> τά τε γὰρ
ὄρη τὰ ὑπερδέξια κατεῖχον πολλοῖς μὲν ἱππεῦσι, πολλοῖς
δὲ ἀκοντισταῖς καὶ σφενδονήταις καὶ ὁπλίταις δὲ
οὐκ ὀλίγοις, καὶ οἱ ἐν τῇ πόλει κατειλημμένοι προσκείσεσθαι
ἀπαλλαττομένοις ἤμελλον· τά τε χωρία διʼ ὧν ἡ πάροδος ἦν τῷ Ἀλεξάνδρῳ στενὰ καὶ ὑλώδη ἐφαίνετο,
<pb id="p.11"/>

τῇ μὲν πρὸς τοῦ ποταμοῦ ἀπειργόμενα, τῇ δὲ
ὄρος ὑπερύψηλον ἦν καὶ κρημνοὶ πρὸς τοῦ ὄρους,
ὥστε οὐδὲ ἐπὶ τεσσάρων ἀσπίδων ἂν τῷ στρατεύματι
ἡ πάροδος ἐγένετο.

 ἔνθα δὴ ἐκτάσσει τὸν στρατὸν Ἀλέξανδρος ἕως</p>
</div3>
</div2>
<div2 type="chapter" n="6">
<div3 type="section" n="1">
<p>
ἑκατὸν καὶ εἴκοσι τὸ βάθος τῆς φάλαγγος. ἐπὶ τὸ κέρας
δὲ ἑκατέρωθεν διακοσίους ἱππέας ἐπιτάξας παρήγγελλε


σιγῇ ἔχειν τὸ παραγγελλόμενον ὀξέως δεχομένους.
</p>
</div3>
<div3 type="section" n="2">
<p> καὶ τὰ
μὲν πρῶτα ἐσήμηνεν ὀρθὰ ἀνατεῖναι τὰ δόρατα τοὺς
 ὁπλίτας, ἔπειτα ἀπὸ ξυνθήματος ἀποτεῖναι ἐς προβολήν,
καὶ νῦν μὲν ἐς τὸ δεξιὸν ἐγκλῖναι τῶν δοράτων τὴν σύγκλεισιν,
αὖθις δὲ ἐπὶ τὰ ἀριστερά. καὶ αὐτὴν δὲ τὴν
φάλαγγα ἔς τε τὸ πρόσω ὀξέως ἐκίνησε καὶ ἐπὶ τὰ


κέρατα ἄλλοτε ἄλλῃ παρήγαγε.
</p>
</div3>
<div3 type="section" n="3">
<p> καὶ οὕτω πολλὰς τάξεις
 τάξας τε καὶ μετακοσμήσας ἐν ὀλίγῳ χρόνῳ κατὰ τὸ
εὐώνυμον οἷον ἔμβολον ποιήσας τῆς φάλαγγος ἐπῆγεν
ἐπὶ τοὺς πολεμίους. οἱ δὲ πάλαι μὲν ἐθαύμαζον τήν
τε ὀξύτητα ὁρῶντες καὶ τὸν κόσμον τῶν δρωμένων·
τότε δὲ προσάγοντας ἤδη τοὺς ἀμφὶ Ἀλέξανδρον οὐκ


 ἐδέξαντο, ἀλλὰ λείπουσι τοὺς πρώτους λόφους.
</p>
</div3>
<div3 type="section" n="4">
<p> ὁ δὲ
καὶ ἐπαλαλάξαι ἐκέλευσε τοὺς Μακεδόνας καὶ τοῖς δόρασι
δουπῆσαι πρὸς τὰς ἀσπίδας· οἱ δὲ Ταυλάντιοι
ἔτι μᾶλλον ἐκπλαγέντες πρὸς τῆς βοῆς ὡς πρὸς τὴν
πόλιν ἐπανήγαγον σπουδῇ τὸν στρατόν.
</p>
</div3>
<div3 type="section" n="5">
<p> Ἀλέξανδρος δὲ λόφον τινὰς κατέχοντας ἰδὼν οὐ
πολλοὺς τῶν πολεμίων, παρʼ ὃν αὐτῷ ἡ πάροδος ἐγίγνετο,
παρήγγειλε τοῖς σωματοφύλαξι καὶ τοῖς ἀμφʼ
αὑτὸν ἑταίροις, ἀναλαβόντας τὰς ἀσπίδας ἀναβαίνειν
ἐπὶ τοὺς ἵππους καὶ ἐλαύνειν ἐπὶ τὸν γήλοφον· ἐκεῖσε
 δὲ ἐλθόντας, εἰ ὑπομένοιεν οἱ κατειληφότες τὸ χωρίον,
τοὺς ἡμίσεας καταπηδῆσαι ἀπὸ τῶν ἵππων καὶ ἀναμιχθέντας
<pb id="p.12"/>


 τοῖς ἱππεῦσι πεζοὺς μάχεσθαι.
</p>
</div3>
<div3 type="section" n="6">
<p> οἱ δὲ πολέμιοι
τὴν ὁρμὴν τὴν Ἀλεξάνδρου ἰδόντες λείπουσι τὸν γήλοφον
καὶ παρεκκλίνουσιν ἐφʼ ἑκάτερα τῶν ὀρῶν. ἔνθα
δὴ καταλαβὼν Ἀλέξανδρος τὸν γήλοφον σὺν τοῖς ἑταίροις
τούς τε Ἀγριᾶνας μεταπέμπεται καὶ τοὺς τοξότας, ὄντας ἐς δισχιλίους· τοὺς δὲ ὑπασπιστὰς διαβαίνειν τὸν ποταμὸν
ἐκέλευσε καὶ ἐπὶ τούτοις τὰς τάξεις τῶν Μακεδόνων·
ὁπότε δὲ διαβάντες τύχοιεν, ἐπʼ ἀσπίδα ἐκτάσσεσθαι,
ὡς πυκνὴν εὐθὺς διαβάντων φαίνεσθαι τὴν
φάλαγγα· αὐτὸς δὲ ἐν προφυλακῇ ὢν ἀπὸ τοῦ λόφου

 ἀφεώρα τῶν πολεμίων τὴν τὴν ὁρμήν.
</p>
</div3>
<div3 type="section" n="7">
<p> οἱ δέ, ὁρῶντες διαβαίνουσαν
τὴν δύναμιν, κατὰ τὰ ὄρη ἀντεπῄεσαν, ὡς
τοῖς μετὰ Ἀλεξάνδρου ἐπιθησόμενοι τελευταίοις ἀποχωροῦσιν.
ὁ δὲ πελαζόντων ἤδη αὐτὸς ἐκθεῖ σῦν τοῖς
ἀμφʼ αὑτόν, καὶ ἡ φάλαγξ, ὡς διὰ τοῦ ποταμοῦ ἐπιοῦσα, ἐπηλάλαξεν· οἱ δὲ πολέμιοι πάντων ἐπὶ σφᾶς
ἐλαυνόντων ἐγκλίναντες ἔφευγον· καὶ ἐν τούτῳ ἐπῆγεν
Ἀλέξανδρος τούς τε Ἀγριᾶνας καὶ τοὺς τοξότας δρόμῳ
ὡς ἐπὶ τὸν ποταμόν. καὶ πρῶτος μὲν αὐτὸς φθάσας


 διαβαίνει·
</p>
</div3>
<div3 type="section" n="8">
<p> τοῖς τελευταίοις δὲ ὡς εἶδεν ἐπικειμένους τοὺς πολεμίους ἐπιστήσας ἐπὶ τῇ ὄχθῃ τὰς μηχανὰς
ἐξακοντίζειν ὡς πορρωτάτω ἀπʼ αὐτῶν ἐκέλευσεν ὅσα
ἀπὸ μηχανῶν βέλη ἐξακοντίζεται, καὶ τοὺς τοξότας δὲ
ἐκ μέσου τοῦ ποταμοῦ ἐκτοξεύειν, ἐπεσβάντας καὶ τούτους.
καὶ οἱ μὲν ἀμφὶ τὸν Γλαυκίαν εἴσω βέλους παρελθεῖν οὐκ ἐτόλμων, οἱ Μακεδόνες δὲ ἐν τούτῳ
ἀσφαλῶς ἐπέρασαν τὸν ποταμόν, ὥστε οὐδεὶς ἀπέθανεν
ἐν τῇ ἀποχωρήσει αὐτῶν.
</p>
</div3>
<div3 type="section" n="9">
<p> τρίτῃ δὲ ἀπʼ ἐκείνης ἡμέρᾳ καταμαθὼν Ἀλέξανδρος
κακῶς αὐλιζομένους τοὺς ἀμφὶ Κλεῖτον καὶ Γλαυκίαν, καὶ οὔτε φυλακὰς ἐν τῇ τάξει αὐτοῖς φυλαττομένας
<pb id="p.13"/>

οὔτε χάρακα ἢ τάφρον προβεβλημένους, οἷα δὴ
ξὺν φόβῳ ἀπηλλάχθαι οἰομένων Ἀλέξανδρον, ἐς μῆκος
τε οὐκ ὠφέλιμον ἀποτετα[γ]μένην αὐτοῖς τὴν τάξιν,
ὑπὸ νύκτα ἔτι λαθὼν διαβαίνει τὸν ποταμόν, τούς τε
 ὑπασπιστὰς ἅμα οἷ ἄγων καὶ τοὺς Ἀγριᾶνας καὶ τοὺς


τοξότας καὶ τὴν Περδίκκου καὶ Κοίνου τάξιν.
</p>
</div3>
<div3 type="section" n="10">
<p> καὶ
προστέτακτο μὲν ἀκολουθεῖν τὴν ἄλλην στρατιάν· ὡς
δὲ καιρὸν εἶδεν εἰς ἐπίθεσιν, οὐ προσμείνας ὁμοῦ γενέσθαι
πάντας ἐφῆκε τοὺς τοξότας καὶ τοὺς Ἀγριᾶνας·
 οἱ δὲ ἀπροσδόκητοί τε ἐπιπεσόντες καὶ φάλαγγι κατὰ
κέρας, ᾗπερ ἀσθενεστάτοις αὐτοῖς καρτερωτάτῃ τῇ ἐμβολῇ
προσμίξειν ἔμελλον, τοὺς μὲν ἔτι ἐν ταῖς εὐναῖς
κατέκτεινον, τοὺς δὲ φεύγοντας εὐμαρῶς αἱροῦντες,
ὥστε πολλοὶ μὲν αὐτοῦ ἐγκατελήφθησαν καὶ ἀπέθανον,
 πολλοὶ δὲ ἐν τῇ ἀποχωρήσει ἀτάκτῳ καὶ φοβερᾷ γενομένῃ·


οὐκ ὀλίγοι δὲ καὶ ζῶντες ἐλήφθησαν.
</p>
</div3>
<div3 type="section" n="11">
<p> ἐγένετο
δὲ ἡ δίωξις τοῖς ἀμφὶ Ἀλέξανδρον μέχρι πρὸς τὰ ὄρη
τῶν Ταυλαντίων· ὅσοι δὲ καὶ ἀπέφυγον αὐτῶν, γυμνοὶ
τῶν ὅπλων διεσώθησαν. Κλεῖτος δὲ ἐς τὴν πόλιν τὸ
 πρῶτον καταφυγὼν ἐμπρήσας τὴν πόλιν ἀπηλλάγη παρὰ
Γλαυκίαν ἐς Ταυλαντίους.

</p>
</div3>
</div2>
<div2 type="chapter" n="7">
<div3 type="section" n="1">
<p>
ἐν τούτῳ δὲ τῶν φυγάδων τινὲς τῶν ἐκ Θηβῶν
φευγόντων παρελθόντες νύκτωρ ἐς τὰς Θήβας, ἐπαγ<add>αγ</add>ομένων
τινῶν αὐτοὺς ἐπὶ νεωτερισμῷ ἐκ τῆς πόλεως,
 Ἀμύνταν μὲν καὶ Τιμόλαον τῶν τὴν Καδμείαν
ἐχόντων οὐδὲν ὑποτοπήσαντας πολέμιον ἔξω τῆς Καδμείας


ἀπέκτειναν ξυλλαβόντες·
</p>
</div3>
<div3 type="section" n="2">
<p> ἐς δὲ τὴν ἐκκλησίαν
παρελθόντες ἐπῆραν τοὺς Θηβαίους ἀποστῆναι ἀπὸ
Ἀλεξάνδρου, ἐλευθερίαν τε προϊσχόμενοι, παλαιὰ καὶ
καλὰ ὀνόματα, καὶ τῆς βαρύτητος τῶν Μακεδόνων ἤδη
ποτὲ ἀπαλλαγῆναι. πιθανώτεροι δὲ ἐς τὸ πλῆθος ἐφαίνοντο
<pb id="p.14"/>
τεθνηκέναι Ἀλέξανδρον ἰσχυριζόμενοι ἐν Ἰλλυριοῖς·
</p>
</div3>
<div3 type="section" n="3">
<p> καὶ γὰρ καὶ πολὺς ὁ λόγος οὗτος καὶ παρὰ
πολλῶν ἐφοίτα, ὅτι τε χρόνον ἀπῆν οὐκ ὀλίγον καὶ
ὅτι οὐδεμία ἀγγελία παρʼ αὐτοῦ ἀφῖκτο, ὥστε, ὅπερ
φιλεῖ ἐν τοῖς τοιοῖσδε, οὐ γιγνώσκοντες τὰ ὄντα τὰ μάλιστα καθʼ ἡδονήν σφισιν εἴκαζον.
</p>
</div3>
<div3 type="section" n="4">
<p> πυθομένῳ δὲ Ἀλεξάνδρῳ τὰ τῶν Θηβαίων οὐδαμῶς
ἐδόκει ἀμελητέα εἶναι, τήν τε τῶν Ἀθηναίων πόλιν
δἰ ὑποψίας ἐκ πολλοῦ ἔχοντι καὶ τῶν Θηβαίων τὸ
τόλμημα οὐ φαῦλον ποιουμένῳ, εἰ Λακεδαιμόνιοί τε πάλαι ἤδη ταῖς γνώμαις ἀφεστηκότες καὶ τινες καὶ
ἄλλοι τῶν ἐν Πελοποννήσῳ καὶ Αἰτωλοὶ οὐ βέβαιοι
ὄντες συνεπιλήψονται τοῦ νεωτερισμοῦ τοῖς Θηβαίοις.
</p>
</div3>
<div3 type="section" n="5">
<p> ἄγων δὴ παρὰ τὴν Ἐορδαίαν τε καὶ τὴν Ἐλιμιῶτιν
καὶ παρὰ τὰ τῆς Στυμφαίας καὶ Παρ<add>α</add>υαίας ἄκρα ἑβδομαῖος ἀφικνεῖται ἐς Πέλινναν τῆς Θετταλίας.
ἔνθεν δὲ ὁρμηθεὶς ἕκτῃ ἡμέρᾳ ἐσβάλλει ἐς τὴν Βοιωτίαν,
ὥστε οὐ πρόσθεν οἱ Θηβαῖοι ἔμαθον εἴσω Πυλῶν
παρεληλυθότα αὐτὸν πρὶν ἐν Ὀγχηστῷ γενέσθαι


 ξὺν τῇ στρατιᾷ πάσῃ.
</p>
</div3>
<div3 type="section" n="6">
<p> καὶ τότε δὲ οἱ πράξαντες τὴν ἀπόστασιν στράτευμα ἐκ Μακεδονίας Ἀντιπάτρου
ἀφῖχθαι ἔφασκον, αὐτὸν δὲ Ἀλέξανδρον τεθνάναι
ἰσχυρίζοντο, καὶ τοῖς ἀπαγγέλλουσιν ὅτι οὗτος αὐτὸς
προσάγει Ἀλέξανδρος χαλεπῶς εἶχον· ἄλλον γάρ τινα
ἥκειν Ἀλέξανδρον τὸν Ἀερόπου.
</p>
</div3>
<div3 type="section" n="7">
<p> ὁ δὲ Ἀλέξανδρος ἐξ Ὀγχηστοῦ ἄρας τῇ ὑστεραίᾳ
προσῆγε πρὸς τὴν πόλιν τῶν Θηβαίων κατὰ τὸ τοῦ
Ιολάου τέμενος· οὗ δὴ καὶ ἐστρατοπέδευσεν, ἐνδιδοὺς
ἔτι τοῖς Θηβαίοις τριβήν, εἰ μεταγνόντες ἐπὶ τοῖς κακῶς


 ἐγνωσμένοις πρεσβεύσαιντο παρʼ αὐτόν.
</p>
</div3>
<div3 type="section" n="8">
<p> οἱ δὲ τοσούτου ἐδέησαν ἐνδόσιμόν τι παρασχεῖν ἐς ξύμβασιν,
<pb id="p.15"/>

ὥστε ἐκθέοντες ἐκ τῆς πόλεως οἵ τε ἱππεῖς καὶ τῶν
ψιλῶν οὐκ ὀλίγοι ἔστε ἐπὶ τὸ στρατόπεδον ἠκροβολίζοντο
ἐς τὰς προφυλακάς, καὶ τινας καὶ ἀπέκτειναν οὐ


πολλοὺς τῶν Μακεδόνων.
</p>
</div3>
<div3 type="section" n="9">
<p> καὶ Ἀλέξανδρος ἐκπέμπει
 τῶν ψιλῶν καὶ τοξοτῶν, ὥστε αὐτῶν ἀναστεῖλαι τὴν
ἐκδρομήν· καὶ οὗτοι οὐ χαλεπῶς ἀνέστειλαν ἤδη τῷ
στρατοπέδῳ αὐτῷ προσφερομένους. τῇ δὲ ὑστεραίᾳ
ἀναλαβὼν τὴν στρατιὰν πᾶσαν καὶ περιελθὼν κατὰ
τὰς πύλας τὰς φερούσας ἐπʼ Ἐλευθεράς τε καὶ τὴν
 Ἀττικήν, οὐδὲ τότε προσέμιξε τοῖς τείχεσιν αὐτοῖς, ἀλλʼ
ἐστρατοπέδευσεν οὐ πολὺ ἀπέχων τῆς Καδμείας, ὥστε
ἐγγὺς εἶναι ὠφέλειαν τῶν Μακεδόνων τοῖς τὴν Καδμείαν


ἔχουσιν.
</p>
</div3>
<div3 type="section" n="10">
<p> οἱ γὰρ Θηβαῖοι τὴν Καδμείαν διπλῷ
χάρακι ἐφρούρουν ἀποτειχίσαντες, ὡς μήτε ἔξωθέν τινα
 τοῖς ἐγκατειλημμένοις δύνασθαι ἐπωφελεῖν, μήτε αὐτοὺς
ἐκθέοντας βλάπτειν τι σφᾶς, ὁπότε τοῖς ἔξω πολεμίοις
προσφέροιντο. Ἀλέξανδρος δέ — ἔτι γὰρ τοῖς Θηβαίοις
διὰ φιλίας ἐλθεῖν μᾶλλόν τι ἢ διὰ κινδύνου ἤθελε —


διέτριβε πρὸς τῇ Καδμείᾳ κατεστρατοπεδευκώς.
</p>
</div3>
<div3 type="section" n="11">
<p> ἔνθα
 δὴ τῶν Θηβαίων οἱ μὲν τὰ βέλτιστα ἐς τὸ κοινὸν
γιγνώσκοντες ἐξελθεῖν ὥρμηντο παρʼ Ἀλέξανδρον καὶ
εὑρέσθαι συγγνώμην τῷ πλήθει τῶν Θηβαίων τῆς
ἀποστάσεως· οἱ φυγάδες δὲ καὶ ὅσοι τοὺς φυγάδας
ἐπικεκλημένοι ἦσαν, οὐδενὸς φιλανθρώπου τυχεῖν ἂν
 παρʼ Ἀλεξάνδρου ἀξιοῦντες, ἄλλως τε καὶ βοιωταρχοῦντες
ἔστιν οἳ αὐτῶν, παντάπασιν ἐνῆγον τὸ πλῆθος ἐς
τὸν πόλεμον. Ἀλέξανδρος δὲ οὐδʼ ὣς τῇ πόλει προσέβαλλεν.
</p>
</div3>
</div2>
<div2 type="chapter" n="8">
<div3 type="section" n="1">
<p>
ἀλλὰ λέγει Πτολεμαῖος ὁ Λάγου, ὅτι Περδίκκας, <note place="unspecified" anchored="yes">Prolem fr. 3</note>

 προτεταγμένος τῆς φυλακῆς τοῦ στρατοπέδου σὺν τῇ
αὐτοῦ τάξει καὶ τοῦ χάρακος τῶν πολεμίων οὐ πολὺ
<pb id="p.16"/>
ἀφεστηκώς, οὐ προσμείνας παρʼ Ἀλεξάνδρου τὸ ἐς τὴν
μάχην ξύνθημα αὐτὸς πρῶτος προσέμιξε τῷ χάρακι
καὶ διασπάσας αὐτὸν ἐνέβαλεν ἐς τῶν Θηβαίων τὴν


 προφυλακήν.
</p>
</div3>
<div3 type="section" n="2">
<p> τούτῳ δὲ ἑπόμενος Ἀμύντας ὁ Ἀνδρομένους,
ὅτι καὶ καὶ ξυντεταγμένος τῷ Περδίκκᾳ ἦν, ἐπήγαγε καὶ αὐτὸς τὴν αὑτοῦ τάξιν, ὡς εἶδε τὸν Περδίκκαν
προεληλυθότα εἴσω τοῦ χάρακος. ταῦτα δὲ
ἰδὼν Ἀλέξανδρος, ὡς μὴ μόνοι ἀποληφθέντες πρὸς τῶν
Θηβαίων κινδυνεύσειαν, ἐπῆγε τὴν ἄλλην στρατιάν.
</p>
</div3>
<div3 type="section" n="3">
<p> καὶ τοὺς μὲν τοξότας καὶ τοὺς Ἀγριᾶνας ἐκδραμεῖν ἐσήμηνεν εἴσω τοῦ χάρακος, τὸ δὲ ἄγημά τε καὶ τοὺς
ὑπασπιστὰς ἔτι ἔξω κατεῖχεν. ἔνθα δὴ Περδίκκας [μὲν]
τοῦ δευτέρου χάρακος εἴσω παρελθεῖν βιαζόμενος αὐτὸς
μὲν βληθεὶς πίπτει αὐτοῦ καὶ ἀποκομίζεται κακῶς
ἔχων ἐπὶ τὸ στρατόπεδον, καὶ χαλεπῶς διεσώθη ἀπὸ τοῦ τραύματος· τοὺς μέντοι Θηβαίους ἐς τὴν κοίλην
ὁδὸν τὴν κατὰ τὸ Ἡράκλειον φέρουσαν οἱ ἅμα αὐτῷ
εἰσπεσόντες ὁμοῦ τοῖς παρʼ Ἀλεξάνδρου τοξόταις συνέκλεισαν.
</p>
</div3>
<div3 type="section" n="4">
<p> καὶ ἔστε μὲν πρὸς τὸ Ἡράκλειον ἀναχωροῦσιν
εἵποντο τοῖς Θηβαίοις, ἐντεῦθεν δὲ ἐπιστρεψάντων αὖθις σὺν βοῇ τῶν Θηβαίων φυγὴ τῶν Μακεδόνων
γίγνεται· καὶ Εὐρυβώτας τε ὁ Κρὴς πίπτει ὁ τοξάρχης
καὶ αὐτῶν τῶν τοξοτῶν ἐς ἑβδομήκοντα· οἱ δὲ λοιποὶ
κατέφυγον πρὸς τὸ ἄγημα τὸ τῶν Μακεδόνων καὶ


 τοὺς ὑπασπιστὰς τοὺς βασιλικούς.
</p>
</div3>
<div3 type="section" n="5">
<p> κἀν τούτῳ Ἀλέξανδρος τοὺς μὲν αὑτοῦ φεύγοντας κατιδών, τοὺς Θηβαίους
δὲ λελυκότας ἐν τῇ διώξει τὴν τάξιν, ἐμβάλλει
ἐς αὐτοὺς συντεταγμένῃ τῇ φάλαγγι· οἱ δὲ ὠθοῦσι
τοὺς Θηβαίους εἴσω τῶν πυλῶν· καὶ τοῖς Θηβαίοις ἐς
τοσόνδε ἡ φυγὴ φοβερὰ ἐγίγνετο, ὥστε διὰ τῶν πυλῶν ὠθούμενοι ἐς τὴν πόλιν οὐκ ἔφθησαν συγκλεῖσαι
<pb id="p.17"/>

τὰς πύλας. ἀλλὰ συνεσπίπτουσι γὰρ αὐτοῖς εἴσω τοῦ
τείχους ὅσοι τῶν Μακεδόνων ἐγγὺς φευγόντων εἴχοντο,
ἅτε καὶ τῶν τειχῶν διὰ προφυλακὰς τὰς πολλὰς


ἐρήμων ὄντων.
</p>
</div3>
<div3 type="section" n="6">
<p> καὶ παρελθόντες ἐς τὴν Καδμείαν οἱ
 μὲν ἐκεῖθεν κατὰ τὸ Ἀμφεῖον σὺν τοῖς κατέχουσι τὴν
Καδμείαν ἐξέβαινον ἐς τὴν ἄλλην πόλιν, οἱ δὲ κατὰ
τὰ τείχη, ἐχόμενα ἤδη πρὸς τῶν συνεισπεσόντων τοῖς
φεύγουσιν, ὑπερβάντες ἐς τὴν ἀγορὰν δρόμῳ ἐφέροντο.
</p>
</div3>
<div3 type="section" n="7">
<p>καὶ ὀλίγον μέν τινα χρόνον ἔμειναν οἱ τεταγμένοι
 τῶν Θηβαίων κατὰ τὸ Ἀμφεῖον· ὡς δὲ πανταχόθεν
αὐτοῖς οἱ Μακεδόνες καὶ Ἀλέξανδρος ἄλλοτε ἄλλῃ ἐπιφαινόμενος
προσέκειντο, οἱ μὲν ἱππεῖς τῶν Θηβαίων
διεκπεσόντες διὰ τῆς πόλεως ἐς τὸ πεδίον ἐξέπιπτον,


οἱ δὲ πεζοὶ ὡς ἑκάστοις προὐχώρει ἐσώζοντο.
</p>
</div3>
<div3 type="section" n="8">
<p> ἔνθα
 δὴ ὀργῇ οὐχ οὕτως τι οἱ Μακεδόνες, ἀλλὰ Φωκεῖς τε
καὶ Πλαταιεῖς καὶ οἱ ἄλλοι δὲ Βοιωτοὶ οὐδὲ ἀμυνομένους
τοὺς Θηβαίους ἔτι οὐδενὶ κόσμῳ ἔκτεινον, τοὺς
μὲν ἐν ταῖς οἰκίαις ἐπεισπίπτοντες, οὓς δὲ ἐς ἀλκὴν
τετραμμένους, τοὺς δὲ καὶ πρὸς ἱεροῖς ἱκετεύοντας,
 οὔτε γυναικῶν οὔτε παίδων φειδόμενοι.</p>
</div3>
</div2>
<div2 type="chapter" n="9">
<div3 type="section" n="1">
<p>
καὶ πάθος τοῦτο Ἑλληνικὸν μεγέθει τε τῆς ἁλούσης
πόλεως καὶ ὀξύτητι τοὺς παθόντας καὶ τοὺς δράσαντας,
οὐ μεῖόν τι τοὺς ἄλλους Ἕλληνας ἢ καὶ αὐτοὺς τοὺς


 μετασχόντας τοῦ ἔργου ἐξέπληξε.
</p>
</div3>
<div3 type="section" n="2">
<p> τὰ μὲν γὰρ περὶ
Σικελίαν Ἀθηναίοις ξυνενεχθέντα, εἰ καὶ πλήθει τῶν
ἀπολομένων οὐ μείονα τὴν ξυμφορὰν τῇ πόλει ἤνεγκεν,
ἀλλὰ τῷ τε πόρρω ἀπὸ τῆς οἰκείας διαφθαρῆναι αὐτοῖς
τὸν στρατόν, καὶ τὸν πολὺν ξυμμαχικὸν μᾶλλον ἢ
 οἰκεῖον ὄντα, καὶ τῷ τὴν πόλιν αὐτοῖς περιλειφθῆναι,
ὡς καὶ ἐς ὕστερον ἐπὶ πολὺ τῷ πολέμῳ ἀντισχεῖν Λακεδαιμονίοις
<pb id="p.18"/>
τε καὶ τοῖς ξυμμάχοις καὶ μεγάλῳ βασιλεῖ
πολεμοῦντας, οὔτε αὐτοῖς τοῖς παθοῦσιν ἴσην τὴν
αἴσθησιν τῆς ξυμφορᾶς προσέθηκεν, οὔτε τοῖς ἄλλοις
Ἕλλησιν τὴν ἐπὶ τῷ πάθει ἔκπληξιν ὁμοίαν παρέσχε.
</p>
</div3>
<div3 type="section" n="3">
<p> καὶ τὸ ἐν Αἰγὸς ποταμοῖς αὖθις Ἀθηναίων πταῖσμα ναυτικόν τε ἦν καὶ ἡ πόλις οὐδὲν ἄλλο ὅτι μὴ τῶν
μακρῶν τειχῶν καθαιρέσει καὶ νεῶν τῶν πολλῶν
παραδόσει καὶ στερήσει τῆς ἀρχῆς ἐς ταπεινότητα ἀφικομένη
τό τε σχῆμα τὸ πάτριον ὅμως ἐφύλαξε καὶ τὴν
δύναμιν οὐ διὰ μακροῦ τὴν πάλαι ἀνέλαβεν, ὡς τά τε μακρὰ τείχη ἐκτειχίσαι καὶ τῆς θαλάσσης αὖθις ἐπικρατῆσαι
καὶ, τοὺς τότε φοβερούς σφισι Λακεδαιμονίους
καὶ παρʼ ὀλίγον ἐλθόντας ἀφανίσαι τὴν πόλιν
αὐτοὺς ἐν τῷ μέρει ἐκ τῶν ἐσχάτων κινδύνων διασώσασθαι.
</p>
</div3>
<div3 type="section" n="4">
<p> Λακεδαιμονίων τε αὖ τὸ κατὰ Λεῦκτρα καὶ ξυμφορᾶς ἢ τῷ πλήθει τῶν [τε] ἀπολομένων τοὺς
Λακεδαιμονίους ἐξέπληξεν· ἥ τε ξὺν Ἐπαμεινώνδᾳ
Βοιωτῶν καὶ Ἀρκάδων γενομένη προσβολὴ πρὸς τὴν
Σπάρτην καὶ αὐτὴ τῷ ἀήθει τῆς ὄψεως μᾶλλον ἢ τῇ ἀκριβείᾳ τοῦ κινδύνου αὐτούς τε τοὺς Λακεδαιμονίους
καὶ τοὺς ξυμμετασχόντας αὐτοῖς τῶν τότε πραγμάτων


 ἐφόβησεν.
</p>
</div3>
<div3 type="section" n="5">
<p> ἡ δὲ δὴ Πλαταιῶν ἅλωσις τῆς πόλεως τῇ
σμικρότητι ... τῶν ἐγκαταληφθέντων, ὅτι οἱ πολλοὶ
αὐτῶν διαπεφεύγεσαν πάλαι ἐς τὰς Ἀθήνας, οὐ μέγα πάθημα ἐγένετο. καὶ ἡ Μήλου καὶ Σκιώνης ἅλωσις,
νησιωτικά τι προσέβαλεν ἢ ἐς τὸ ξύμπαν Ἑλληνικὸν
μέγαν τὸν παράλογον παρέσχε.
</p>
</div3>
<div3 type="section" n="6">
<p> Θηβαίοις δὲ τὰ τῆς ἀποστάσεως ὀξέα καὶ ξὺν οὐδενὶ λογισμῷ γενόμενα, καὶ ἡ ἅλωσις διʼ ὀλίγου τε
<pb id="p.19"/>

καὶ οὐ ξὺν πόνῳ τῶν ἑλόντων ξυνενεχθεῖσα, καὶ ὁ
φόνος <add>ὁ</add> πολύς, οἷα δὴ ἐξ ὁμοφύλων τε καὶ παλαιὰς
ἀπεχθείας ἐπεξιόντων, καὶ ὁ τῆς πόλεως παντελὴς ἀνδραποδισμός,
δυνάμει τε καὶ δόξῃ ἐς τὰ πολέμια τῶν
 τότε προεχούσης ἐν τοῖς Ἕλλησιν, οὐκ ἔξω τοῦ εἰκότος


ἐς μῆνιν τὴν ἀπὸ τοῦ θείου ἀνηνέχθη,
</p>
</div3>
<div3 type="section" n="7">
<p> ὡς τῆς τε ἐν
τῷ Μηδικῷ πολέμῳ προδοσίας τῶν Ἑλλήνων διὰ μακροῦ
ταύτην δίκην ἐκτίσαντας Θηβαίους, καὶ τῆς Πλαταιῶν
ἔν τε ταῖς σπονδαῖς καταλήψεως καὶ τοῦ παντελοῦς
 ἀνδραποδισμοῦ τῆς πόλεως, καὶ τῆς τῶν παραδόντων
σφᾶς Λακεδαιμονίους οὐχ Ἑλληνικῆς γενομένης
διὰ Θηβαίους σφαγῆς, καὶ τοῦ χωρίου τῆς ἐρημώσεως,
ἐν ὅτῳ οἱ Ἕλληνες παραταξάμενοι Μήδοις ἀπώσαντο
τῆς Ἑλλάδος τὸν κίνδυνον, καὶ ὅτι Ἀθηναίους αὐτοὶ
 τῇ ψήφῳ ἀπώλλυον, ὅτε ὑπὲρ ἀνδραποδισμοῦ τῆς πόλεως
γνώμη προὐτέθη ἐν τοῖς Λακεδαιμονίων ξυμμάχοις.
</p>
</div3>
<div3 type="section" n="8">
<p>ἐπεὶ καὶ πρὸ τῆς ξυμφορᾶς πολλὰ ἀπὸ τοῦ
θείου ἐπισημῆναι ἐλέγετο, ἃ δὴ ἐν μὲν τῷ παραυτίκα
ἠμελήθη, ὕστερον δὲ ἡ μνήμη αὐτὰ ἐς λογισμὸν τοῦ ἐκ
 πάλαι ἐπὶ τοῖς ξυνενεχθεῖσιν προσημανθῆναι ἀνήνεγκεν.
</p>
</div3>
<div3 type="section" n="9">
<p>τοῖς δὲ μετασχοῦσι τοῦ ἔργου ξυμμάχοις, οἷς δὴ
καὶ ἐπέτρεψεν Ἀλέξανδρος τὰ κατὰ τὰς Θήβας διαθεῖναι,
τὴν μὲν Καδμείαν φρουρᾷ κατέχειν ἔδοξε, τὴν
πόλιν δὲ κατασκάψαι ἐς ἔδαφος καὶ τὴν χώραν κατανεῖμαι
 τοῖς ξυμμάχοις, ὅση μὴ ἱερὰ αὐτῆς· παῖδας δὲ
καὶ γυναῖκας καὶ ὅσοι ὑπελείποντο Θηβαίων, πλὴν τῶν
ἱερέων τε καὶ ἱερειῶν καὶ ὅσοι ξένοι Φιλίππου ἢ Ἀλεξάνδρου
ἢ ὅσοι πρόξενοι Μακεδόνων ἐγένοντο, ἀνδραποδίσαι.
</p>
</div3>
<div3 type="section" n="10">
<p>καὶ τὴν Πινδάρου δὲ τοῦ ποιητοῦ οἰκίαν
 καὶ τοὺς ἀπογόνους τοῦ Πινδάρου λέγουσιν ὅτι διεφύλαξεν
Ἀλέξανδρος αἰδοῖ τῇ Πινδάρου. ἐπὶ τούτοις
<pb id="p.20"/>
Ὀρχόμενόν τε καὶ Πλαταιὰς ἀναστῆσαί τε καὶ τειχίσαι
οἱ ξύμμαχοι ἔγνωσαν.

</p>
</div3>
</div2>
<div2 type="chapter" n="10">
<div3 type="section" n="1">
<p> ἐς δὲ τοὺς ἄλλους Ἕλληνας ὡς ἐξηγγέλθη τῶν
Θηβαίων τὸ πάθος, Ἀρκάδες μὲν, ὅσοι βοηθήσοντες
Θηβαίοις ἀπὸ τῆς οἰκείας ὡρμήθησαν, θάνατον κατεψηφίσαντο τῶν ἐπαράντων σφᾶς ἐς τὴν βοήθειαν· Ἠλεῖοι
δὲ τοὺς φυγάδας σφῶν κατεδέξαντο, ὅτι ἐπιτήδειοι


 Ἀλεξάνδρῳ ἦσαν·
</p>
</div3>
<div3 type="section" n="2">
<p> Αἰτωλοὶ δὲ πρεσβείας σφῶν κατὰ
ἔθνη πέμψαντες ξυγγνώμης τυχεῖν ἐδέοντο, ὅτι καὶ
αὐτοί τι πρὸς τὰ παρὰ τῶν Θηβαίων ἀπαγγελθέντα ἐνεωτέρισαν· Ἀθηναῖοι δέ, μυστηρίων τῶν μεγάλων
ἀγομένων ὡς ἧκόν τινες τῶν Θηβαίων ἐξ αὐτοῦ τοῦ
ἔργου, τὰ μὲν μυστήρια ἐκπλαγέντες ἐξέλιπον, ἐκ δὲ


 τῶν ἀγρῶν ἐσκευαγώγουν ἐς τὴν πόλιν.
</p>
</div3>
<div3 type="section" n="3">
<p> ὁ δῆμος δὲ
ἐς ἐκκλησίαν συνελθὼν Δημάδου γράψαντος δέκα πρέσβεις ἐκ πάντων Ἀθηναίων ἐπιλεξάμενος πέμπει
παρὰ Ἀλέξανδρον, οὕστινας ἐπιτηδειοτάτους Ἀλεξάνδρῳ
ἐγίγνωσκον, ὅτι τε σῶος ἐξ Ἰλλυριῶν καὶ Τριβαλλῶν
ἐπανῆλθε χαίρειν τὸν δῆμον τῶν Ἀθηναίων
οὐκ ἐν καιρῷ ἀπαγγελοῦντας καὶ ὅτι Θηβαίους τοῦ

 νεωτερισμοῦ ἐτιμωρήσατο.
</p>
</div3>
<div3 type="section" n="4">
<p> ὁ δὲ τὰ μὲν ἄλλα φιλανθρώπως
πρὸς τὴν πρεσβείαν ἀπεκρίνατο, ἐπιστολὴν δὲ
γράψας πρὸς τὸν δῆμον ἐξῄτει τοὺς ἀμφὶ Δημοσθένην
καὶ Λυκοῦργον· καὶ Ὑπερείδην δὲ ἐξῄτει καὶ Πολύευκτον
καὶ Χάρητα καὶ Χαρίδημον καὶ Ἐφιάλτην

 καὶ Διότιμον καὶ Μοιροκλέα·
</p>
</div3>
<div3 type="section" n="5">
<p> τούτους γὰρ αἰτίους
εἶναι τῆς τε ἐν Χαιρωνείᾳ ξυμφορᾶς τῇ πόλει γενομένης
καὶ τῶν ὕστερον ἐπὶ τῇ Φιλίππου τελευτῇ
πλημμεληθέντων ἔς τε αὑτὸν καὶ ἐς Φίλιππον· καὶ
Θηβαίοις δὲ τῆς [τε] ἀποστάσεως ἀπέφαινεν αἰτίους

 οὐ μεῖον ἢ τοὺς αὐτῶν Θηβαίων νεωτερίσαντας.
</p>
</div3>
<div3 type="section" n="6">
<p> Ἀθηναῖοι
<pb id="p.21"/>

δὲ τοὺς μὲν ἄνδρας οὐκ ἐξέδοσαν, πρεσβεύονται
δὲ αὖθις παρὰ Ἀλέξανδρον, ἀφεῖναι δεόμενοι τὴν ὀργὴν
τοῖς ἐξαιτηθεῖσι· καὶ Ἀλέξανδρος ἀφῆκε, τυχὸν μὲν
αἰδοῖ τῆς πόλεως, τυχὸν δὲ σπουδῇ τοῦ ἐς τὴν Ἀσίαν
 στόλου, οὐκ ἐθέλων οὐδὲν ὕποπτον ἐν τοῖς Ἕλλησιν
ὑπολείπεσθαι. Χαρίδημον μέντοι μόνον τῶν ἐξαιτηθέντων
τε καὶ οὐ δοθέντων φεύγειν ἐκέλευσε· καὶ
φεύγει Χαρίδημος ἐς τὴν Ἀσίαν παρὰ βασιλέα Δαρεῖον.

</p>
</div3>
</div2>
<div2 type="chapter" n="11">
<div3 type="section" n="1">
<p>
ταῦτα δὲ διαπραξάμενος ἐπανῆλθεν εἰς Μακεδονίαν·
 καὶ τῷ τε Διὶ τῷ Ὀλυμπίῳ τὴν θυσίαν τὴν ἀπʼ
Ἀρχελάου ἔτι καθεστῶσαν ἔθυσε καὶ τὸν ἀγῶνα ἐν
Αἰγαῖς διέθηκε τὰ Ὀλύμπια· οἱ δὲ καὶ ταῖς Μούσαις


λέγουσιν ὅτι ἀγῶνα ἐποίησε.
</p>
</div3>
<div3 type="section" n="2">
<p> καὶ ἐν τούτῳ ἀγγέλλεται
τὸ Ὀρφέως τοῦ Οἰάγρου τοῦ Θρᾳκὸς ἄγαλμα τὸ ἐν
 Πιερίδι ἱδρῶσαι ξυνεχῶς· καὶ ἄλλοι ἄλλα ἐπεθείαζον
τῶν μάντεων, Ἀρίστανδρος δέ, ἀνὴρ Τελμισσεύς, μάντις,
θαρρεῖν ἐκέλευσεν Ἀλέξανδρον· δηλοῦσθαι γὰρ,
ὅτι ποιηταῖς ἐπῶν τε καὶ μελῶν καὶ ὅσοι ἀμφὶ ᾠδὴν
ἔχουσι πολὺς πόνος ἔσται ποιεῖν τε καὶ ᾅδειν ἀλέξανδρον
 καὶ τὰ Ἀλεξάνδρου ἔργα.
</p>
</div3>
<div3 type="section" n="3">
<p>ἅμα δὲ τῷ ἦρι ἀρχομένῳ ἐξελαύνει ἐφʼ Ἑλλησπόντου
τὰ μὲν κατὰ Μακεδονίαν τε καὶ τοὺς Ἕλληνας
Ἀντιπάτρῳ ἐπιτρέψας, αὐτὸς δὲ ἄγων πεζοὺς μὲν σὺν
ψιλοῖς τε καὶ τοξόταις οὐ πολλῷ πλείους τῶν τρισμυρίων,
 ἱππέας δὲ ὑπὲρ τοὺς πεντακισχιλίους. ἦν δὲ
αὐτῷ ὁ στόλος παρὰ τὴν λίμνην τὴν Κερκινῖτιν ὡς
ἐπʼ Ἀμφίπολιν καὶ τοῦ Στρυμόνος ποταμοῦ τὰς ἐκβολάς.
</p>
</div3>
<div3 type="section" n="4">
<p>διαβὰς δὲ τὸν Στρυμόνα παρήμειβε τὸ Πάγγαιον ὄρος
τὴν ὡς ἐπʼ Ἄβδηρα καὶ Μαρώνειαν, πόλεις Ἑλληνίδας
 ἐπὶ θαλάσσῃ ᾠκισμένας. ἔνθεν δὲ ἐπὶ τὸν Ἕβρον
ποταμὸν ἀφικόμενος διαβαίνει καὶ τὸν Ἕβρον εὐπετῶς.
<pb id="p.22"/>
</p>
</div3>
<div3 type="section" n="5">
<p> ἐκεῖθεν δὲ διὰ τῆς Παιτικῆς ἐπὶ τὸν Μέλανα ποταμὸν
ἔρχεται. διαβὰς δὲ καὶ τὸν Μέλανα ἐς Σηστόν ἀφικνεῖται
ἐν εἴκοσι ταῖς πάσαις ἡμέραις ἀπὸ τῆς οἴκοθεν
ἐξορμήσεως. ἐλθὼν δὲ ἐς Ἐλαιοῦντα θύει Πρωτεσιλάῳ
ἐπὶ τῷ τάφῳ τοῦ Πρωτεσιλάου, ὅτι καὶ Πρωτεσίλαος πρῶτος ἐδόκει ἐκβῆναι ἐς τὴν Ἀσίαν τῶν Ἑλλήνων
τῶν ἅμα Ἀγαμέμνονι ἐς Ἴλιον στρατευσάντων.
καὶ ὁ νοῦς τῆς θυσίας ἦν ἐπιτυχεστέραν οἷ γενέσθαι
ἢ Πρωτεσιλάῳ τὴν ἀπόβασιν.
</p>
</div3>
<div3 type="section" n="6">
<p> Παρμενίων μὲν δὴ τῶν τε πεζῶν τοὺς πολλοὺς καὶ τὴν ἵππον διαβιβάσαι ἐτάχθη ἐκ Σηστοῦ ἐς Ἄβυδον·
καὶ διέβησαν τριήρεσι μὲν ἑκατὸν καὶ ἑξήκοντα,
πλοίοις δὲ ἄλλοις πολλοῖς στρογγύλοις. Ἀλέξανδρον
δὲ ἐξ Ἐλαιοῦντος ἐς τὸν Ἀχαιῶν λιμένα κατᾶραι ὁ
πλείων λόγος κατέχει, καὶ αὐτόν τε κυβερνῶντα τὴν στρατηγίδα ναῦν διαβάλλειν καὶ, ἐπειδὴ κατὰ μέσον
τὸν πόρον τοῦ Ἑλλησπόντου ἐγένετο, σφάξαντα ταῦρον
τῷ Ποσειδῶνι καὶ Νηρηίσι σπένδειν ἐκ χρυσῆς φιάλης


 ἐς τὸν πόντον.
</p>
</div3>
<div3 type="section" n="7">
<p> λέγουσι δὲ καὶ πρῶτον ἐκ τῆς νεὼς
σὺν τοῖς ὅπλοις ἐκβῆναι αὐτὸν ἐς τὴν γῆν τὴν Ἀσίαν καὶ βωμοὺς ἱδρύσασθαι ὅθεν τε ἐστάλη ἐκ τῆς Εὐρώπης
καὶ ὅπου ἐξέβη τῆς Ἀσίας Διὸς ἀποβατηρίου καὶ
Ἀθηνᾶς καὶ Ἡρακλέους. ἀνελθόντα δὲ ἐς Ἴλιον τῇ τε
Ἀθηνᾷ θῦσαι τῇ Ἰλιάδι, καὶ τὴν πανοπλίαν τὴν αὑτοῦ
ἀναθεῖναι ἐς τὸν νεών, καὶ καθελεῖν ἀντὶ ταύτης τῶν ἱερῶν τινα ὅπλων ἔτι ἐκ τοῦ Τρωικοῦ ἔργου σωζόμενα.
</p>
</div3>
<div3 type="section" n="8">
<p> καὶ ταῦτα λέγουσιν ὅτι οἱ ὑπασπισταὶ ἔφερον πρὸ
αὐτοῦ ἐς τὰς μάχας. θῦσαι δὲ αὐτὸν καὶ Πριάμῳ ἐπὶ
τοῦ βωμοῦ τοῦ Διὸς τοῦ Ἑρκείου λόγος κατέχει, μῆνιν
Πριάμου παραιτούμενον τῷ Νεοπτολέμου γένει, ὃ δὴ ἐς αὐτὸν καθῆκεν.
<pb id="p.23"/>
</p>
</div3>
</div2>
<div2 type="chapter" n="12">
<div3 type="section" n="1">
<p>
ἀνιόντα δʼ αὐτὸν ἐς Ἴλιον Μενοίτιός τε ὁ κυβερνήτης
χρυσῷ στεφάνῳ ἐστεφάνωσε καὶ ἐπὶ τούτῳ Χάρης
ὁ Ἀθηναῖος ἐκ Σιγείου ἐλθὼν καί τινες καὶ ἄλλοι, οἱ
μὲν Ἕλληνες, οἱ δὲ ἐπιχώριοι·...οἱ δὲ, ὅτι καὶ τὸν
 Ἀχιλλέως ἄρα τάφον ἐστεφάνωσεν· Ἡφαιστίωνα δὲ λέγουσιν
ὅτι τοῦ Πατρόκλου τὸν τάφον ἐστεφάνωσε·
καὶ εὐδαιμόνισεν ἄρα, ὡς λόγος, Ἀλέξανδρος Ἀχιλλέα,
ὅτι Ὁμήρου κήρυκος ἐς τὴν ἔπειτα μνήμην ἔτυχε.
</p>
</div3>
<div3 type="section" n="2">
<p>καὶ μέντοι καὶ ἦν Ἀλεξάνδρῳ οὐχ ἥκιστα τούτου ἕνεκα
 εὐδαιμονιστέος Ἀχιλλεύς, ὅτι αὐτῷ γε Ἀλεξάνδρῳ, οὐ
κατὰ τὴν ἄλλην ἐπιτυχίαν, τὸ χωρίον τοῦτο ἐκλιπὲς
ξυνέβη οὐδὲ ἐξηνέχθη ἐς ἀνθρώπους τὰ Ἀλεξάνδρου
ἔργα ἐπαξίως, οὔτʼ οὖν καταλογάδην, οὔτε τις ἐν μέτρῳ
ἐποίησεν· ἀλλʼ οὐδὲ ἐν μέλει ᾔσθη Ἀλέξανδρος, ἐν ὅτῳ
 Ἱέρων τε καὶ Γέλων καὶ Θήρων καὶ πολλοὶ ἄλλοι
οὐδέν τι Ἀλεξάνδρῳ ἐπεοικότες, ὥστε πολὺ μεῖον
γιγνώσκεται τὰ Ἀλεξάνδρου ἢ τὰ φαυλότατα τῶν πάλαι


ἔργων·
</p>
</div3>
<div3 type="section" n="3">
<p> ὁπότε καὶ ἡ τῶν μυρίων ξὺν Κύρῳ ἄνοδος ἐπὶ
βασιλέα Ἀρτοξέρξην καὶ τὰ Κλεάρχου τε καὶ τῶν ἅμα
 αὐτῷ ἁλόντων παθήματα καὶ ἡ κατάβασις αὐτῶν ἐκείνων,
ἣν Ξενοφῶν αὐτοὺς κατήγαγε, πολύ τι ἐπιφανέστερα
ἐς ἀνθρώπους Ξενοφῶντος ἕνεκά ἐστιν ἢ Ἀλέξανδρός


τε καὶ τὰ Ἀλεξάνδρου ἔργα.
</p>
</div3>
<div3 type="section" n="4">
<p> καίτοι Ἀλέξανδρος
οὔτε ξὺν ἄλλῳ ἐστράτευσεν , οὔτε φεύγων μέγαν βασιλέα
 τοὺς τῇ καθόδῳ ἐπὶ θάλασσαν ἐμποδὼν γιγνομένους
ἐκράτησεν· ἀλλʼ οὐκ ἔστιν ὅστις ἄλλος εἷς ἀνὴρ
τοσαῦτα ἢ τηλικαῦτα ἔργα κατὰ πλῆθος ἢ μέγεθος ἐν
Ἕλλησιν ἢ βαρβάροις ἀπεδείξατο. ἔνθεν καὶ αὐτὸς
ὁρμηθῆναί φημι ἐς τήνδε τὴν ξυγγραφήν, οὐκ ἀπαξιώσας
 ἐμαυτὸν φανερὰ καταστήσειν ἐς ἀνθρώπους τὰ


Ἀλεξάνδρου ἔργα.
</p>
</div3>
<div3 type="section" n="5">
<p> ὅστις δὲ ὢν ταῦτα ὑπὲρ ἐμαυτοῦ
<pb id="p.24"/>
γινώσκω, τὸ μὲν ὄνομα οὐδὲν δέομαι ἀναγράψαι,
οὐδὲ γὰρ οὐδὲ ἄγνωστον ἐς ἀνθρώπους ἐστίν, οὐδὲ
πατρίδα ἥτις μοί	ἐστιν οὐδὲ γένος τὸ ἐμόν, οὐδὲ εἰ
δή τινα ἀρχὴν ἐν τῇ ἐμαυτοῦ ἦρξα· ἀλλʼ ἐκεῖνο ἀναγράφω,
ὅτι ἐμοὶ πατρίς τε καὶ γένος καὶ ἀρχαὶ οἵδε οἱ λόγοι εἰσί τε καὶ ἀπὸ νέου ἔτι ἐγένοντο, καὶ ἐπὶ
τῷδε οὐκ ἀπαξιῶ ἐμαυτὸν τῶν πρώτων ἐν τῇ φωνῇ
τῇ Ἑλλάδι, εἴπερ οὖν καὶ Ἀλέξανδρον τῶν ἐν τοῖς ὅπλοις.
</p>
</div3>
<div3 type="section" n="6">
<p> ἐξ Ἰλίου δὲ ἐς Ἀρίσβην ἧκεν, οὗ πᾶσα ἡ δύναμις αὐτῷ διαβεβηκυῖα τὸν Ἑλλήσποντον ἐστρατοπεδεύκει,
καὶ τῇ ὑστεραίᾳ ἐς Περκώτην· τῇ δὲ ἄλλῃ Λάμψακον
παραμείψας πρὸς τῷ Πρακτίῳ ποταμῷ ἐστρατοπέδευσεν,
ὃς ῥέων ἔκ τῶν ὀρῶν τῶν Ἰδαίων ἐκδιδοῖ ἐς θάλασσαν
τὴν μεταξὺ τοῦ Ἑλλησπόντου τε καὶ τοῦ Εὐξείνου πόντου. ἔνθεν δὲ ἐς Ἕρμωτον ἀφίκετο, Κολωνάς


 πόλιν παραμείψας.
</p>
</div3>
<div3 type="section" n="7">
<p> σκοποὶ δὲ αὐτῷ ἐπέμποντο πρὸ
τοῦ στρατεύματος· καὶ τούτων ἡγεμὼν ἦν Ἀμύντας ὁ
Ἀρραβαίου, ἔχων τῶν τε ἑταίρων τὴν ἴλην τὴν ἐξ
Ἀπολλωνίας, ἧς ἰλάρχης ἦν Σωκράτης ὁ Σάθωνος, καὶ τῶν προδρόμων καλουμένων ἴλας τέσσαρας. κατὰ δὲ
τὴν πάροδον Πρίαπον πόλιν ἐνδοθεῖσαν πρὸς τῶν
ἐνοικούντων τοὺς παραληψομένους ἀπέστειλε σὺν Πανηγόρῳ
τῷ Λυκαγόρου, ἑνὶ τῶν ἑταίρων.
</p>
</div3>
<div3 type="section" n="8">
<p> Περσῶν δὲ στρατηγοὶ ἦσαν Ἀρσάμης καὶ Ῥεομίθρης καὶ Πετήνης καὶ Νιφάτης καὶ ξὺν τούτοις Σπιθριδάτης
ὁ Λυδίας καὶ Ἰωνίας σατράπης καὶ Ἀρσίτης
ὁ τῆς πρὸς Ἑλλησπόντῳ Φρυγίας ὕπαρχος. οὗτοι δὲ
πρὸς Ζελείᾳ πόλει κατεστρατοπεδευκότες ἦσαν ξὺν τῇ
ἵππῳ τε τῇ βαρβαρικῇ καὶ τοῖς Ἕλλησι τοῖς μισθοφόροις.
</p>
</div3>
<div3 type="section" n="9">
<p> βουλευομένοις δὲ αὐτοῖς ὑπὲρ τῶν παρόντων,
<pb id="p.25"/>

ἐπειδὴ Ἀλέξανδρος διαβεβηκὼς ἠγγέλλετο, Μέμνων ὁ
Ῥόδιος παρῄνει μὴ διὰ κινδύνου ἰέναι πρὸς τοὺς Μακεδόνας,
τῷ τε πεζῷ πολὺ περιόντας σφῶν καὶ αὐτοῦ
Ἀλεξάνδρου παρόντος, αὐτοῖς δὲ ἀπόντος Δαρείου·
 προϊόντας δὲ τόν τε χιλὸν ἀφανίζειν καταπατοῦντας
τῇ ἵππῳ καὶ τὸν ἐν τῇ γῇ καρπὸν ἐμπιπράναι, μηδὲ
τῶν πόλεων αὐτῶν φειδομένους. οὐ γὰρ μενεῖν ἐν


τῇ χώρᾳ Ἀλέξανδρον ἀπορίᾳ τῶν ἐπιτηδείων.
</p>
</div3>
<div3 type="section" n="10">
<p> Ἀρσίτην
δὲ λέγεται εἰπεῖν ἐν τῷ συλλόγῳ τῶν Περσῶν, ὅτι οὐκ
 ἂν περιίδοι μίαν οἰκίαν ἐμπρησθεῖσαν τῶν ὑπὸ οἷ
τεταγμένων ἀνθρώπων· καὶ τοὺς Πέρσας Ἀρσίτῃ προσθέσθαι,
ὅτι καὶ ὕποπτόν τι αὐτοῖς ἦν ἐς τὸν Μέμνονα
τριβὰς ἐμποιεῖν ἑκόντα τῷ πολέμῳ τῆς ἐκ βασιλέως
τιμῆς οὕνεκα.

</p>
</div3>
</div2>
<div2 type="chapter" n="13">
<div3 type="section" n="1">
<p>
 ἐν τούτῳ δὲ Ἀλέξανδρος προὐχώρει ἐπὶ τὸν Γράνικον
ποταμὸν συντεταγμένῳ τῷ στρατῷ, διπλῆν μὲν
τὴν φάλαγγα τῶν ὁπλιτῶν τάξας, τοὺς δὲ ἱππέας κατὰ
τὰ κέρατα ἄγων, τὰ σκευοφόρα δὲ κατόπιν ἐπιτάξας
ἕπεσθαι· τοὺς δὲ προκατασκεψομένους τὰ τῶν πολεμίων
 ἦγεν αὐτῷ Ἡγέλοχος, ἱππέας μὲν ἔχων τοὺς


σαρισσοφόρους, τῶν δὲ ψιλῶν ἐς πεντακοσίους.
</p>
</div3>
<div3 type="section" n="2">
<p> καὶ
Ἀλέξανδρός τε οὐ πολὺ ἀπεῖχε τοῦ ποταμοῦ τοῦ Γρανίκου
καὶ οἱ ἀπὸ τῶν σκοπῶν σπουδῇ ἐλαύνοντες
ἀπήγγελλον ἐπὶ τῷ Γρανίκῳ πέραν τοὺς Πέρσας ἐφεστάναι
 τεταγμένους ὡς ἐς μάχην. ἔνθα δὴ Ἀλέξανδρος
μὲν τὴν στρατιὰν πᾶσαν συνέταττεν ὡς μαχουμένους·
Παρμενίων δὲ προσελθὼν λέγει Ἀλεξάνδρῳ τάδε.
</p>
</div3>
<div3 type="section" n="3">
<p> “ἐμοὶ δοκεῖ, βασιλεῦ, ἀγαθὸν εἶναι ἐν τῷ παρόντι
καταστρατοπεδεῦσαι ἐπὶ τοῦ ποταμοῦ τῇ ὄχθῃ ὡς
 ἔχομεν. τοὺς γὰρ πολεμίους οὐ δοκῶ τολμήσειν πολὺ
τῷ πεζῷ λειπομένους πλησίον ἡμῶν αὐλισθῆναι, καὶ
<pb id="p.26"/>
ταύτῃ παρέξειν ἕωθεν εὐπετῶς τῷ στρατῷ διαβαλεῖν
τὸν πόρον· ὑποφθάσομεν γὰρ αὐτοὶ περάσαντες πρὶν


ἐκείνους ἐς τάξιν καθίστασθαι.
</p>
</div3>
<div3 type="section" n="4">
<p> νῦν δὲ οὐκ ἀκινδύνως
μοι δοκοῦμεν ἐπιχειρήσειν τῷ ἔργῳ, ὅτι οὐχ οἷόν
τε ἐν μετώπῳ διὰ τοῦ ποταμοῦ ἄγειν τὸν στρατόν. πολλὰ μὲν γὰρ αὐτοῦ ὁρᾶται βαθέα, αἱ δὲ ὄχθαι αὗται
ὁρᾷς ὅτι ὑπερύψηλοι καὶ κρημνώδεις εἰσὶν αἳ αὐτῶν·
</p>
</div3>
<div3 type="section" n="5">
<p> ἀτάκτως τε οὖν καὶ κατὰ κέρας, ᾗπερ ἀσθενέστατον,
ἐκβαίνουσιν ἐπικείσονται ἐς φάλαγγα ξυντεταγμένοι
τῶν πολεμίων οἱ ἱππεῖς· καὶ τὸ πρῶτον σφάλμα ἔς τε τὰ παρόντα χαλεπόν καὶ ἐς τὴν ὑπὲρ παντὸς τοῦ πολέμου
κρίσιν σφαλερόν.” </p>
</div3>
<div3 type="section" n="6">
<p> Ἀλέξανδρος δέ, “ταῦτα μέν” , ἔφη, “ὦ Παρμενίων,
γιγνώσκω· αἰσχύνομαι δέ, εἰ τὸν μὲν Ἑλλήσποντον
διέβην εὐπετῶς, τοῦτο δέ, σμικρὸν ῥεῦμα, — οὕτω τῷ ὀνόματι τὸν Γράνικον ἐκφαυλίσας, — εἴρξει ἡμᾶς


 τὸ μὴ οὐ διαβῆναι ὡς ἔχομεν.
</p>
</div3>
<div3 type="section" n="7">
<p> καὶ τοῦτο οὔτε πρὸς
Μακεδόνων τῆς δόξης οὔτε πρὸς τῆς ἐμῆς ἐς τοὺς
κινδύνους ὀξύτητος ποιοῦμαι· ἀναθαρρήσειν τε δοκῶ
τοὺς Πέρσας <add>ὡς</add> ἀξιομάχους Μακεδόσιν ὄντας, ὅτι οὐδὲν ἄξιον τοῦ σφῶν δέους ἐν τῷ παραυτίκα ἔπαθον.” </p>
</div3>
</div2>
<div2 type="chapter" n="14">
<div3 type="section" n="1">
<p> ταῦτα εἰπὼν Παρμενίωνα μὲν ἐπὶ τὸ εὐώνυμον
κέρας πέμπει ἡγησόμενον, αὐτὸς δὲ ἐπὶ τὸ δεξιὸν
παρῆγε. προετάχθησαν δὲ αὐτῷ τοῦ μὲν δεξιοῦ Φιλώτας
ὁ Παρμενίωνος, ἔχων τοὺς ἑταίρους τοὺς ἱππέας καὶ τοὺς τοξότας καὶ τοὺς Ἀγριᾶνας τοὺς ἀκοντιστάς·
Ἀμύντας δὲ ὁ Ἀρραβαίου τούς τε σαρισσοφόρους ἱππέας
ἔχων Φιλώτᾳ ἐπετάχθη καὶ τοὺς Παίονας καὶ


 τὴν ἴλην τὴν Σωκράτους.
</p>
</div3>
<div3 type="section" n="2">
<p> ἐχόμενοι δὲ τούτων ἐτάχθησαν
οἱ ὑπασπισταὶ τῶν ἑταίρων, ὧν ἡγεῖτο Νικάνωρ ὁ Παρμενίωνος· ἐπὶ δὲ τούτοις ἡ Περδίκκου τοῦ Ὀρόντου
<pb id="p.27"/>

φάλαγξ· ἐπὶ δὲ ἡ Κοίνου τοῦ Πολεμοκράτους·
[ἐπὶ δὲ ἡ Κρατεροῦ τοῦ Ἀλεξάνδρου·] ἐπὶ δὲ ἡ Ἀμύντου
τοῦ Ἀνδρομένους· ἐπὶ δὲ ὧν Φίλιππος ὁ Ἀμύντου


ἦρχε.
</p>
</div3>
<div3 type="section" n="3">
<p> τοῦ δὲ εὐωνύμου πρῶτοι μὲν οἱ Θετταλοὶ ἱππεῖς
 ἐτάχθησαν, ὧν ἡγεῖτο Κάλας ὁ Ἁρπάλου· ἐπὶ δὲ
τούτοις οἱ ξύμμαχοι ἱππεῖς, ὧν ἦρχε Φίλιππος ὁ Μενελάου·
ἐπὶ δὲ τούτοις οἱ Θρᾷκες, ὧν ἦρχεν Ἀγάθων·
ἐχόμενοι δὲ τούτων πεζοὶ ἥ τε Κρατεροῦ φάλαγξ καὶ
ἡ Μελεάγρου καὶ ἡ Φιλίππου ἔστε ἐπὶ τὸ μέσον τῆς
 ξυμπάσης τάξεως.
</p>
</div3>
<div3 type="section" n="4">
<p>Περσῶν δὲ ἱππεῖς μὲν ἦσαν ἐς δισμυρίους, ξένοι
δὲ πεζοὶ μισθοφόροι ὀλίγον ἀποδέοντες δισμυρίων·
ἐτάχθησαν δὲ τὴν μὲν ἵππον παρατείναντες τῷ ποταμῷ
κατὰ τὴν ὄχθην ἐπὶ φάλαγγα μακράν, τοὺς δὲ πεζοὺς
 κατόπιν τῶν ἱππέων· καὶ γὰρ ὑπερδέξια ἦν τὰ ὑπὲρ
τὴν ὄχθην χωρία. ᾗ δὲ Ἀλέξανδρον αὐτὸν καθεώρων
— δῆλος γὰρ ἦν τῶν τε ὅπλων τῇ λαμπρότητι καὶ
τῶν ἀμφʼ αὐτὸν τῇ σὺν ἐκπλήξει θεραπείᾳ — κατὰ τὸ
εὐώνυμον [μὲν] σφῶν ἐπέχοντα, ταύτῃ πυκνὰς ἐπέταξαν
τῇ ὄχθῃ τὰς ἴλας τῶν ἱππέων.
</p>
</div3>
<div3 type="section" n="5">
<p>χρόνον μὲν δὴ ἀμφότερα τὰ στρατεύματα ἐπʼ ἄκρου
τοῦ ποταμοῦ ἐφεστῶτες ὑπὸ τοῦ τὸ μέλλον ὀκνεῖν
ἡσυχίαν ἦγον καὶ σιγὴ ἦν πολλὴ ἀφʼ ἑκατέρων. οἱ
γὰρ Πέρσαι προσέμενον τοὺς Μακεδόνας, ὁπότε ἐσβήσονται
 ἐς τὸν πόρον, ὡς ἐπικεισόμενοι ἐκβαίνουσιν·
</p>
</div3>
<div3 type="section" n="6">
<p>Ἀλέξανδρος δὲ ἀναπηδήσας ἐπὶ τὸν ἵππον καὶ τοῖς
ἀμφʼ αὑτὸν ἐγκελευσάμενος ἕπεσθαί τε καὶ ἄνδρας
ἀγαθοὺς γίγνεσθαι, τοὺς μὲν προδρόμους ἱππέας καὶ
μὴν καὶ τοὺς Παίονας προεμβαλεῖν ἐς τὸν ποταμὸν
ἔχοντα Ἀμύνταν τὸν Ἀρραβαίου <add>ἔταξε</add> καὶ τῶν πεζῶν
μίαν τάξιν, καὶ πρὸ τούτων τὴν Σωκράτους ἴλην Πτολεμαῖον
<pb id="p.28"/>
τὸν Φιλίππου ἄγοντα, ἣ δὴ καὶ ἐτύγχανε τὴν
ἡγεμονίαν τοῦ ἱππικοῦ παντὸς ἔχουσα[ν] ἐκείνῃ τῇ


 ἡμέρᾳ·
</p>
</div3>
<div3 type="section" n="7">
<p> αὐτὸς δὲ ἄγων τὸ δεξιὸν κέρας ὑπὸ σαλπίγγων
τε καὶ τῷ Ἐνυαλίῳ ἀλαλάζοντας ἐμβαίνει ἐς τὸν πόρον,
λοξὴν ἀεὶ παρατείνων τὴν τάξιν, ᾗ παρεῖλκε τὸ ῥεῦμα, ἵνα δὴ μὴ ἐκβαίνοντι αὐτῷ οἱ Πέρσαι κατὰ κέρας
προσπίπτοιεν, ἀλλὰ καὶ αὐτὸς ὡς ἀνυστὸν τῇ φάλαγγι
προσμίξῃ αὐτοῖς.

</p>
</div3>
</div2>
<div2 type="chapter" n="15">
<div3 type="section" n="1">
<p> οἱ δὲ Πέρσαι, ᾗ πρῶτοι οἱ ἀμφὶ Ἀμύνταν καὶ
Σωκράτην προσέσχον τῇ ὄχθῃ, ταύτῃ καὶ αὐτοὶ ἄνωθεν ἔβαλλον, οἱ μὲν αὐτῶν ἀπὸ τῆς ὄχθης ἐξ ὑπερδεξίου
ἐς τὸν ποταμὸν ἐσακοντίζοντες, οἱ δὲ κατὰ τὰ
χθαμαλώτερα αὐτῆς ἔστε ἰπὶ τὸ ὕδωρ καταβαίνοντες.
</p>
</div3>
<div3 type="section" n="2">
<p> καὶ ἦν τῶν τε ἱππέων ὠθισμός, τῶν μὲν ἐκβαίνειν ἐκ
τοῦ ποταμοῦ, τῶν δʼ εἴργειν τὴν ἔκβασιν, καὶ παλτῶν ἀπὸ μὲν τῶν Περσῶν πολλὴ ἄφεσις, οἱ Μακεδόνες δὲ
ξὺν τοῖς δόρασιν ἐμάχοντο. ἀλλὰ τῷ τε πλήθει πολὺ
ἐλαττούμενοι <add>οἱ</add> Μακεδόνες ἐκακοπάθουν ἐν τῇ
πρώτῃ προσβολῇ, καὶ αὐτοὶ ἐξ οὐ βεβαίου τε καὶ ἅμα
κάτωθεν ἐκ τοῦ ποταμοῦ ἀμυνόμενοι, οἱ δὲ Πέρσαι ἐξ ὑπερδεξίου τῆς ὄχθης· ἄλλως τε καὶ τὸ κράτιστον τῆς
Περσικῆς ἵππου ταύτῃ ἐπετέτακτο, οἵ τε Μέμνονος
παῖδες καὶ αὐτὸς Μέμνων μετὰ τούτων ἐκινδύνευε.
</p>
</div3>
<div3 type="section" n="3">
<p> καὶ οἱ μὲν πρῶτοι τῶν Μακεδόνων ξυμμίξαντες τοῖς
Πέρσαις κατεκόπησαν πρὸς αὐτῶν, ἄνδρες ἀγαθοὶ γενόμενοι ὅσοι γε μὴ πρὸς Ἀλέξανδρον πελάζοντα ἀπέκλιναν
έκλιναν αὐτῶν. Ἀλέξανδρος γὰρ ἤδη πλησίον ἦν, ἅμα
οἷ ἄγων τὸ κέρας τὸ δεξιόν, καὶ ἐμβάλλει ἐς τοὺς
Πέρσας πρῶτος, ἵνα τὸ πᾶν στῖφος τῆς ἵππου καὶ
αὐτοὶ οἱ ἡγεμόνες τῶν Περσῶν τεταγμένοι ἦσαν· καὶ

 περὶ αὐτὸν ξυνειστήκει μάχη καρτερά·
</p>
</div3>
<div3 type="section" n="4">
<p> καὶ ἐν τούτῳ
<pb id="p.29"/>

ἄλλαι ἐπʼ ἄλλαις τῶν τάξεων τοῖς Μακεδόσι διέβαινον
οὐ χαλεπῶς ἤδη. καὶ ἦν μὲν ἀπὸ τῶν ἵππων ἡ μάχη,
πεζομαχίᾳ δὲ μᾶλλόν τι ἐῴκει. ξυνεχόμενοι γὰρ ἵπποι
τε ἵπποις καὶ ἄνδρες ἀνδράσιν ἠγωνίζοντο, οἱ μὲν
 ἐξῶσαι εἰς ἅπαν ἀπὸ τῆς ὄχθης καὶ ἐς τὸ πεδίον βιάσασθαι
τοὺς Πέρσας, οἱ Μακεδόνες, οἱ δὲ εἶρξαί τε
αὐτῶν τὴν ἔκβασιν, οἱ Πέρσαι, καὶ ἐς τὸν ποταμὸν


αὖθις ἀπώσασθαι.
</p>
</div3>
<div3 type="section" n="5">
<p> καὶ ἐκ τούτου ἐπλεονέκτουν ἤδη
οἱ σὺν Ἀλεξάνδρῳ τῇ τε ἄλλῃ ῥώμῃ καὶ ἐμπειρίᾳ καὶ
 ὅτι ξυστοῖς κρανεΐνοις πρὸς παλτὰ ἐμάχοντο.
</p>
</div3>
<div3 type="section" n="6">
<p>ἔνθα δὴ καὶ Ἀλεξάνδρῳ ξυντρίβεται τὸ δόρυ ἐν
τῇ μάχῃ· ὁ δὲ Ἀρέτην ᾔτει δόρυ ἕτερον, ἀναβολέα τῶν
βασιλικῶν· τῷ δὲ καὶ αὐτῷ πονουμένῳ συντετριμμένον
τὸ δόρυ ἦν, ὁ δὲ τῷ ἡμίσει κεκλασμένου τοῦ δόρατος
 οὐκ ἀφανῶς ἐμάχετο, καὶ τοῦτο δείξας Ἀλεξάνδρῳ
ἄλλον αἰτεῖν ἐκέλευεν· Δημάρατος δέ, ἀνὴρ Κορίνθιος,
τῶν ἀμφʼ αὐτὸν ἑταίρων, δίδωσιν αὐτῷ τὸ αὑτοῦ δόρυ.
</p>
</div3>
<div3 type="section" n="7">
<p>καὶ ὃς ἀναλαβὼν καὶ ἰδὼν Μιθριδάτην τὸν Δαρείου
γαμβρὸν πολὺ πρὸ τῶν ἄλλων προϊππεύοντα καὶ ἐπάγοντα
 ἅμα οἷ ὥσπερ ἔμβολον τῶν ἱππέων ἐξελαύνει
καὶ αὐτὸς πρὸ τῶν ἄλλων, καὶ παίσας ἐς τὸ πρόσωπον
τῷ δόρατι καταβάλλει τὸν Μιθριδάτην. ἐν δὲ τούτῳ
Ῥοισάκης μὲν ἐπελαύνει τῷ Ἀλεξάνδρῳ καὶ παίει Ἀλεξάνδρου


τὴν κεφαλὴν τῇ κοπίδι·
</p>
</div3>
<div3 type="section" n="8">
<p> καὶ τοῦ μὲν κράνους
 τι ἀπέθραυσε, τὴν πληγὴν δὲ ἔσχε τὸ κράνος. καὶ
καταβάλλει καὶ τοῦτον Ἀλέξανδρος πείσας τῷ ξυστῷ
διὰ τοῦ θώρακος ἐς τὸ στέρνον. Σπιθριδάτης δὲ
ἀνετέτατο μὲν ἤδη ἐπʼ Ἀλέξανδρον ὄπισθεν τὴν κοπίδα,
ὑποφθάσας δὲ αὐτὸν Κλεῖτος ὁ Δρωπίδου παίει
 κατὰ τοῦ ὤμου καὶ ἀποκόπτει τὸν ὦμον τοῦ Σπιθριδάτου
ξὺν τῇ κοπίδι· καὶ ἐν τούτῳ ἐπεκβαίνοντες ἀεὶ
<pb id="p.30"/>
τῶν ἱππέων ὅσοις προὐχώρει κατὰ τὸν ποταμὸν προσεγίγνοντο
τοῖς ἀμφʼ Ἀλέξανδρον.

</p>
</div3>
</div2>
<div2 type="chapter" n="16">
<div3 type="section" n="1">
<p> καὶ οἱ Πέρσαι παιόμενοί τε πανταχόθεν ἤδη ἐς
τὰ πρόσωπα αὐτοί τε καὶ ἵπποι τοῖς ξυστοῖς καὶ πρὸς
τῶν ἱππέων ἐξωθούμενοι, πολλὰ δὲ καὶ πρὸς τῶν ψιλῶν ἀναμεμιγμένων τοῖς ἱππεῦσι βλαπτόμενοι ἐγκλίνουσι
ταύτῃ πρῶτον, ᾗ Ἀλέξανδρος προεκινδύνευεν.
ὡς δὲ τὸ μέσον ἐνεδεδώκει αὐτοῖς, παρερρήνυτο δὴ
καὶ τὰ ἐφʼ ἑκάτερα τῆς ἵππου, καὶ ἦν δὴ φυγὴ καρτερά.


 τῶν μὲν δὴ ἱππέων τῶν Περσῶν ἀπέθανον εἰς χιλίους.
</p>
</div3>
<div3 type="section" n="2">
<p> οὐ γὰρ πολλὴ ἡ δίωξις ἐγένετο, ὅτι ἐξετράπη Ἀλέξανδρος
ἐπὶ τοὺς ξένους τοὺς μισθοφόρους· ὧν τὸ στῖφος,
ᾗ τὸ πρῶτον ἐτάχθη, ἐκπλήξει μᾶλλόν τι τοῦ παραλόγου
ἢ λογισμῷ βεβαίῳ ἔμενεν· καὶ τούτοις τήν τε φάλαγγα
ἐπαγαγὼν καὶ τοὺς ἱππέας πάντῃ προσπεσεῖν κελεύσας ἐν μέσῳ διʼ ὀλίγου κατακόπτει αὐτούς, ὥστε διέφυγε
μὲν οὐδείς, ὅτι μὴ διέλαθέ τις ἐν τοῖς νεκροῖς, ἐζωγρήθησαν


 δὲ ἀμφὶ τοὺς δισχιλίους.
</p>
</div3>
<div3 type="section" n="3">
<p> ἔπεσον δὲ καὶ
ἡγεμόνες τῶν Περσῶν Νιφάτης τε καὶ Πετήνης καὶ
Σπιθριδάτης ὁ Λυδίας σατράπης καὶ ὁ τῶν Καππαδοκῶν ὕπαρχος Μιθροβουζάνης καὶ Μιθριδάτης ὁ
Δαρείου γαμβρὸς καὶ Ἀρβουπάλης ὁ Δαρείου τοῦ
Ἀρτοξέρξου παῖς καὶ Φαρνάκης, ἀδελφὸς οὗτος τῆς
Δαρείου γυναικός, καὶ ὁ τῶν ξένων ἡγεμὼν Ὠμάρης.
Ἀρσίτης δὲ ἐκ μὲν τῆς μάχης φεύγει ἐς Φρυγίαν, ἐκεῖ δὲ ἀποθνήσκει αὐτὸς πρὸς αὑτοῦ, ὡς λόγος, ὅτι αἴτιος
ἐδόκει Πέρσαις γενέσθαι τοῦ ἐν τῷ τότε πταίσματος.
</p>
</div3>
<div3 type="section" n="4">
<p> Μακεδόνων δὲ τῶν μὲν ἑταίρων ἀμφὶ τοὺς εἴκοσι
καὶ πέντε ἐν τῇ πρώτῃ προσβολῇ ἀπέθανον· καὶ τούτων
χαλκαῖ εἰκόνες ἐν Δίῳ ἑστᾶσιν, Ἀλεξάνδρου κελεύσαντος Λύσιππον ποιῆσαι, ὅσπερ καὶ Ἀλέξανδρον
<pb id="p.31"/>

μόνος προκριθεὶς ἐποίει· τῶν δὲ ἄλλων ἱππέων ὑπὲρ


τοὺς ἑξήκοντα, πεζοὶ δὲ ἐς τοὺς τριάκοντα.
</p>
</div3>
<div3 type="section" n="5">
<p> καὶ τούτους
τῇ ὑστεραίᾳ ἔθαψεν Ἀλέξανδρος ξὺν τοῖς ὅπλοις
τε καὶ ἄλλῳ κόσμῳ· γονεῦσι δὲ αὐτῶν καὶ παισὶ τῶν
 τε κατὰ τὴν χώραν ἀτέλειαν ἔδωκε καὶ ὅσαι ἄλλαι ἢ
τῷ σώματι λειτουργίαι ἢ κατὰ τὰς κτήσεις ἑκάστων
εἰσφοραί, καὶ τῶν τετρωμένων δὲ πολλὴν πρόνοιαν
ἔσχεν, ἐπελθών τε αὐτὸς ἑκάστους καὶ τὰ τραύματα
ἰδὼν καὶ ὅπως τις ἐτρώθη ἐρόμενος καὶ ὅ τι πράττων


 εἰπεῖν τε καὶ ἀλαζονεύσασθαί οἱ παρασχών.
</p>
</div3>
<div3 type="section" n="6">
<p> ὁ δὲ καὶ
τῶν Περσῶν τοὺς ἡγεμόνας ἔθαψεν· ἔθαψε δὲ καὶ
τοὺς μισθοφόρους Ἕλληνας, οἳ ξὺν τοῖς πολεμίοις
στρατεύοντες ἀπέθανον· ὅσους δὲ αὐτῶν αἰχμαλώτους
ἔλαβε, τούτους δὲ δήσας ἐν πέδαις εἰς Μακεδονίαν
 ἀπέπεμψεν ἐργάζεσθαι, ὅτι παρὰ τὰ κοινῇ δόξαντα
τοῖς Ἕλλησιν Ἕλληνες ὄντες ἐναντία τῇ Ἑλλάδι ὑπὲρ


τῶν βαρβάρων ἐμάχοντο.
</p>
</div3>
<div3 type="section" n="7">
<p> ἀποπέμπει δὲ καὶ εἰς Ἀθήνας
τριακοσίας πανοπλίας Περσικὰς ἀνάθημα εἶναι τῇ
Ἀθηνᾷ ἐν πόλει· καὶ ἐπίγραμμα ἐπιγραφῆναι ἐκέλευσε
 τόδε· Ἀλέξανδρος Φιλίππου καὶ οἱ Ἕλληνες
πλὴν Λακεδαιμονίων ἀπὸ τῶν βαρβάρων τῶν
τὴν Ἀσίαν κατοικούντων.

</p>
</div3>
</div2>
<div2 type="chapter" n="17">
<div3 type="section" n="1">
<p>
καταστήσας δὲ Κάλαν σατραπεύειν ἧς Ἀρσίτης
ἦρχε καὶ τοὺς φόρους τοὺς αὐτοὺς ἀποφέρειν τάξας,
 οὕσπερ Δαρείῳ ἔφερον, ὅσοι μὲν τῶν βαρβάρων κατιόντες
ἐκ τῶν ὀρῶν ἐνεχείριζον σφᾶς, τούτους μὲν


ἀπαλλάττεσθαι ἐπὶ τὰ αὑτῶν ἑκάστους ἐκέλευεν,
</p>
</div3>
<div3 type="section" n="2">
<p> Ζελείτας
δὲ ἀφῆκε τῆς αἰτίας, ὅτι πρὸς βίαν ἔγνω
συστρατεῦσαι τοῖς βαρβάροις· Δασκύλιον δὲ παραληψόμενον
 Παρμενίωνα ἐκπέμπει· καὶ παραλαμβάνει
Δασκύλιον Παρμενίων ἐκλιπόντων τῶν φρουρῶν.
<pb id="p.32"/>


 Αὐτὸς δὲ ἐπὶ Σάρδεων προὐχώρει·
</p>
</div3>
<div3 type="section" n="3">
<p> καὶ ἀπέχοντος
αὐτοῦ ὅσον ἑβδομήκοντα σταδίους Σάρδεων ἧκον παρʼ
αὐτὸν Μιθρήνης τε ὁ φρούραρχος τῆς ἀκροπόλεως τῆς
ἐν Σάρδεσι καὶ Σαρδιανῶν οἱ δυνατώτατοι, ἐνδιδόντες
οἱ μὲν τὴν πόλιν, ὁ δὲ Μιθρήνης τὴν ἄκραν καὶ τὰ

 χρήματα.
</p>
</div3>
<div3 type="section" n="4">
<p> Ἀλέξανδρος δὲ αὐτὸς μὲν κατεστρατοπέδευσεν
ἐπὶ τῷ Ἕρμῳ ποταμῷ· ἀπέχει δὲ ὁ Ἕρμος ἀπὸ Σάρδεων
σταδίους ὅσον εἴκοσιν· Ἀμύνταν δὲ τὸν Ἀνδρομένους
τὴν ἄκραν παραληψόμενον ἐκπέμπει ἐς Σάρδεις·
καὶ Μιθρήνην μὲν ἐν τιμῇ ἅμα οἷ ἦγεν, Σαρδιανοὺς δὲ καὶ τοὺς ἄλλους Λυδοὺς τοῖς νόμοις τε τοῖς πάλαι
Λυδῶν χρῆσθαι ἔδωκεν καὶ ἐλευθέρους εἶναι ἀφῆκεν.
</p>
</div3>
<div3 type="section" n="5">
<p> ἀνῆλθε δὲ καὶ αὐτὸς εἰς τὴν ἄκραν, ἵνα τὸ φρούριον
ἦν τῶν Περσῶν· καὶ ἔδοξεν αὐτῷ ὀχυρὸν τὸ χωρίον·
ὑπερύψηλόν τε γὰρ ἦν καὶ ἀπότομον πάντῃ καὶ τριπλῷ τείχει πεφραγμένον· αὐτὸς δὲ ἐπὶ τῇ ἄκρᾳ ναόν τε
οἰκοδομῆσαι Διὸς Ὀλυμπίου ἐπενόει καὶ βωμὸν ἱδρύσασθαι.
</p>
</div3>
<div3 type="section" n="6">
<p> σκοποῦντι δὲ αὐτῷ τῆς ἄκρας ὅπερ ἐπιτηδειότατον
χωρίον ὥρᾳ ἔτους ἐξαίφνης χειμὼν ἐπιγίγνεται
καὶ βρονταὶ σκληραὶ καὶ ὕδωρ ἐξ οὐρανοῦ πίπτει, οὗ τὰ τῶν Λυδῶν βασίλεια· Ἀλεξάνδρῳ δὲ ἔδοξεν ἐκ
θεοῦ σημανθῆναι, ἵνα χρὴ οἰκοδομεῖσθαι τῷ Διὶ τὸν


 νεὼν, καὶ οὕτως ἐκέλευσε.
</p>
</div3>
<div3 type="section" n="7">
<p> κατέλιπε δὲ τῆς μὲν ἄκρας
τῆς Σάρδεων ἐπιμελητὴν Παυσανίαν τῶν ἑταίρων, τῶν
δὲ φόρων τῆς συντάξεώς τε καὶ ἀποφορᾶς Νικίαν, Ἄσανδρον δὲ τὸν Φιλώτα Λυδίας καὶ τῆς ἄλλης τῆς
Σπιθριδάτου ἀρχῆς, δοὺς αὐτῷ ἱππέας τε καὶ ψιλοὺς


 ὅσοι ἱκανοὶ πρὸς τὰ παρόντα ἐδόκουν.
</p>
</div3>
<div3 type="section" n="8">
<p> Κάλαν δὲ καὶ
Ἀλέξανδρον τὸν Ἀερόπου ἐπὶ τὴν χώραν τὴν Μέμνονος
ἐκπέμπει, ἄγοντας τούς τε Πελοποννησίους καὶ τῶν ἄλλων ξυμμάχων τοὺς πολλοὺς πλὴν Ἀργείων·
<pb id="p.33"/>

οὗτοι δὲ ἐν Σάρδεσι κατελείφθησαν τὴν ἄκραν φυλάττειν.
</p>
</div3>
<div3 type="section" n="9">
<p>ἐν τούτῳ δὲ, ὡς τὰ ὑπὲρ τῆς ἱππομαχίας ἐξηγγέλθη,
οἵ τε τὴν Ἔφεσον φρουροῦντες μισθοφόροι ᾤχοντο
 φεύγοντες, δύο τριήρεις τῶν Ἐφεσίων λαβόντες, καὶ
ξὺν αὐτοῖς Ἀμύντας ὁ Ἀντιόχου, ὃς ἔφυγεν ἐκ Μακεδονίας
Ἀλέξανδρον, παθὼν μὲν οὐδὲν πρὸς Ἀλεξάνδρου,
δυσνοίᾳ δὲ τῇ πρὸς Ἀλέξανδρον καὶ αὐτὸς
ἀπαξιώσας τι παθεῖν πρὸς αὐτοῦ ἄχαρι.
</p>
</div3>
<div3 type="section" n="10">
<p> τετάρτῃ δὲ ἡμέρᾳ ἐς Ἔφεσον ἀφικόμενος τούς τε
φυγάδας, ὅσοι διʼ αὐτὸν ἐξέπεσον τῆς πόλεως, κατήγαγε
καὶ τὴν ὀλιγαρχίαν καταλύσας δημοκρατίαν κατέστησε·
τοὺς δὲ φόρους, ὅσους τοῖς βαρβάροις ἀπέφερον, τῇ


Ἀρτέμιδι ξυντελεῖν ἐκέλευσεν.
</p>
</div3>
<div3 type="section" n="11">
<p> ὁ δὲ δῆμος ὁ τῶν
 Ἐφεσίων, ὡς ἀφῃρέθη αὐτοῖς ὁ ἀπὸ τῶν ὀλίγων φόβος,
τούς τε Μέμνονα ἐπαγομένους καὶ τοὺς τὸ ἱερὸν
συλήσαντας τῆς Ἀρτέμιδος καὶ τοὺς τὴν εἰκόνα τὴν
Φιλίππου τὴν ἐν τῷ ἱερῷ καταβαλόντας καὶ τὸν τάφον
ἐκ τῆς ἀγορᾶς ἀνορύξαντας τὸν Ἡροπύθου τοῦ ἐλευθερώσαντος


 τὴν πόλιν ὥρμησαν ἀποκτεῖναι.
</p>
</div3>
<div3 type="section" n="12">
<p> καὶ Σύρφακα
μὲν καὶ τὸν παῖδα αὐτοῦ Πελάγοντα καὶ τοὺς
τῶν ἀδελφῶν τοῦ Σύρφακος παῖδας ἐκ τοῦ ἱροῦ
ἐξαγαγόντες κατέλευσαν· τοὺς δὲ ἄλλους διεκώλυσεν
Ἀλέξανδρος προσωτέρω ἐπιζητεῖν καὶ τιμωρεῖσθαι,
 γνοὺς ὅτι ὁμοῦ τοῖς αἰτίοις καὶ οὐ ξὺν δίκῃ τινάς,
τοὺς μὲν κατʼ ἔχθραν, τοὺς δὲ κατὰ ἁρπαγὴν χρημάτων
ἀποκτενεῖ, ξυγχωρηθὲν αὐτῷ, ὁ δῆμος. καὶ εἰ δή
τῳ ἄλλῳ, καὶ τοῖς ἐν Ἐφέσῳ πραχθεῖσιν Ἀλέξανδρος
ἐν τῷ τότε εὐδοκίμει.

</p>
</div3>
</div2>
<div2 type="chapter" n="18">
<div3 type="section" n="1">
<p>
 ἐν τούτῳ δὲ ἐκ Μαγνησίας τε καὶ Τράλλεων παρʼ
αὐτὸν ἧκον ἐνδιδόντες τὰς πόλεις· καὶ ὃς πέμπει Παρμενίωνα,
<pb id="p.34"/>
δοὺς αὐτῷ δισχιλίους καὶ πεντακοσίους πεζοὺς
τῶν ξένων καὶ Μακεδόνας παραπλησίους, ἱππέας δὲ
τῶν ἑταίρων ἐς διακοσίους. Ἀλκίμαχον δὲ τὸν Ἀγαθοκλέους
ἐπὶ τὰς Αἰολίδας τε πόλεις ξὺν δυνάμει οὐκ
ἐλάττονι ἐξέπεμψε καὶ ὅσαι Ἰωνικαὶ ὑπὸ τοῖς βαρβάροις

 ἔτι ἦσαν.
</p>
</div3>
<div3 type="section" n="2">
<p> καὶ τὰς μὲν ὀλιγαρχίας πανταχοῦ
καταλύειν ἐκέλευσεν, δημοκρατίας δὲ [τε] ἐγκαθιστάναι
καὶ τοὺς νόμους τοὺς σφῶν ἑκάστοις ἀποδοῦναι, καὶ
τοὺς φόρους ἀνεῖναι, ὅσους τοῖς βαρβάροις ἀπέφερον.
αὐτὸς δὲ ὑπομείνας ἐν Ἐφέσῳ θυσίαν τε ἔθυσε τῇ Ἀρτέμιδι καὶ πομπὴν ἔπεμψε ξὺν τῆ στρατιᾷ πάσῃ
ὡπλισμένῃ τε καὶ ὡς ἐς μάχην ξυντεταγμένῃ.
</p>
</div3>
<div3 type="section" n="3">
<p> τῇ δὲ ὑστεραίᾳ ἀναλαβὼν τῶν τε πεζῶν τοὺς λοιποὺς
καὶ τοὺς τοξότας καὶ τοὺς Ἀγριᾶνας καὶ τοὺς
Θρᾷκας ἱππέας καὶ τῶν ἑταίρων τήν τε βασιλικὴν ἴλην παὶ πρὸς ταύτῃ τρεῖς ἄλλας ἐπὶ Μιλήτου ἐστέλλετο·
καὶ τὴν μὲν ἔξω[δον] καλουμένην πόλιν ἐξ ἐφόδου
ἔλαβεν ἐκλιπούσης τῆς φυλακῆς· ἐνταῦθα δὲ καταστρατοπεδεύσας
ἔγνω ἀποτειχίζειν τὴν εἴσω πόλιν.
</p>
</div3>
<div3 type="section" n="4">
<p> Ἡγησίστρατος γάρ, ὅτῳ ἡ φρουρὰ ἡ Μιλησίων ἐκ βασιλέως ἐπετέτραπτο, πρόσθεν γράμματα παρʼ Ἀλέξανδρον
ἔπεμπεν ἐνδιδοὺς τὴν Μίλητον· τότε δὲ ἀναθαρρήσας
ἐπὶ τῷ Περσῶν στρατῷ οὐ μακρὰν ὄντι
διασώζειν τοῖς πέρσαις ἐπενόει τὴν πόλιν. Νικάνωρ
δὲ τὸ Ἑλληνικὸν ναυτικὸν ἄγων ὑποφθάνει τοὺς Πέρσας τρισὶν ἡμέραις πρότερος καταπλεύσας ἢ τοὺς
Πέρσας Μιλήτῳ προσχεῖν, καὶ ὁρμίζεται ναυσὶν ἑξήκοντα
καὶ ἑκατὸν ἐν τῇ νήσῳ τῇ Λάδῃ· κεῖται δὲ αὕτη


 ἐπὶ τῇ Μιλήτῳ.
</p>
</div3>
<div3 type="section" n="5">
<p> αἱ δὲ τῶν Περσῶν νῆες ὑστερήσασαι,
ἐπειδὴ ἔμαθον οἱ ναύαρχοι τῶν ἀμφὶ Νικάνορα τὴν ἐν τῇ Λάδῃ προκαταγωγήν, πρὸς τῇ Μυκάλῃ τῷ ὄρει
<pb id="p.35"/>

ὡρμίσθησαν. τὴν γὰρ Λάδην τὴν νῆσον προκατειλήφει
Ἀλέξανδρος, οὐ τῶν νεῶν μόνον τῇ ἐγκαθορμίσει,
ἀλλὰ καὶ τοὺς Θρᾷκας καὶ τῶν ἄλλων ξένων ἐς τετρακισχιλίους
διαβιβάσας ἐς αὐτήν. ἦσαν δὲ τῶν βαρβάρων
 αἱ νῆες ἀμφὶ τὰς τετρακοσίας.
</p>
</div3>
<div3 type="section" n="6">
<p>Παρμενίων μὲν δὴ καὶ ὣς παρῄνει Ἀλεξάνδρῳ
ναυμαχεῖν, τά τε ἄλλα κρατήσειν τῶ ναυτικῷ τοὺς
Ἕλληνας ἐπελπίζων καὶ τι καὶ θεῖον ἀνέπειθεν αὐτόν,
ὅτι ἀετὸς ὤφθη καθήμενος ἐπὶ τοῦ αἰγιαλοῦ κατὰ
 πρύμναν τῶν Ἀλεξάνδρου νεῶν. καὶ γὰρ δὴ νικήσαντας
μὲν μεγάλα ὠφεληθήσεσθαι ἐς τὰ ὅλα, νικηθεῖσι
δὲ οὐ παρὰ μέγα ἔσεσθαι τὸ πταῖσμα· καὶ ὣς
γὰρ θαλασσοκρατεῖν τοὺς Πέρσας. καὶ αὐτὸς δὲ ἔφη
ἐπιβῆναι ἐθέλειν τῶν νεῶν καὶ τοῦ κινδύνου μετέχειν.
</p>
</div3>
<div3 type="section" n="7">
<p> Ἀλέξανδρος δὲ τῇ τε γνώμῃ ἁμαρτάνειν ἔφη Παρμενίωνα
καὶ τοῦ σημείου τῇ οὐ κατὰ τὸ εἰκὸς ξυμβλήσει·
ὀλίγαις τε γὰρ ναυσὶ πρὸς πολλῷ πλείους ξὺν οὐδενὶ
λογισμῷ ναυμαχήσειν καὶ οὐ μεμελετηκότι τῷ σφῶν
ναυτικῷ <add>πρὸς</add> προησκημένον τὸ τῶν Κυπρίων τε καὶ


 Φοινίκων·
</p>
</div3>
<div3 type="section" n="8">
<p> τήν τε ἐμπειρίαν τῶν Μακεδόνων καὶ τὴν
τόλμαν ἐν ἀβεβαίῳ χωρίῳ οὐκ ἐθέλειν παραδοῦναι τοῖς
βαρβάροις· καὶ ἡττηθεῖσι τῇ ναυμαχίᾳ οὐ μικρὰν τὴν
βλάβην ἔσεσθαι ἐς τοῦ πολέμου τὴν πρώτην δόξαν, τά
τε ἄλλα καὶ τοὺς Ἕλληνας νεωτεριεῖν πρὸς τοῦ ναυτικοῦ


 πταίσματος τὴν ἐξαγγελίαν ἐπαρθέντας.
</p>
</div3>
<div3 type="section" n="9">
<p> ταῦτα
μὲν τῷ λογισμῷ ξυντιθεὶς οὐκ ἐν καιρῷ ἀπέφαινε ναυμαχεῖν·
τὸ θεῖον δὲ αὐτὸς ἄλλῃ ἐξηγεῖσθαι· εἶναι μὲν
γὰρ πρὸς αὑτοῦ τὸν ἀετόν, ἀλλʼ ὅτι ἐπὶ τῇ καθήμενος
ἐφαίνετο, δοκεῖν οἱ μᾶλλόν τι σημαίνειν, ὅτι ἐκ γῆς
 κρατήσει τοῦ Περσῶν ναυτικοῦ.

</p>
</div3>
</div2>
<div2 type="chapter" n="19">
<div3 type="section" n="1">
<p>
καὶ ἐν τούτῳ Γλαύκιππος, ἀνὴρ τῶν δοκίμων ἐν
<pb id="p.36"/>
Μιλήτῳ, ἐκπεμφθεὶς παρὰ Ἀλέξανδρον παρὰ τοῦ δήμου
τε καὶ τῶν ξένων τῶν μισθοφόρων, οἷς μᾶλλόν τι
ἐπετέτραπτο ἡ πόλις τά τε τείχη ἔφη ἐθέλειν τοὺς
Μιλησίους καὶ τοὺς λιμένας παρέχειν κοινοὺς Ἀλεξάνδρῳ
καὶ Πέρσαις καὶ τὴν πολιορκίαν ἐπὶ τούτοις

 λύειν ἠξίου.
</p>
</div3>
<div3 type="section" n="2">
<p> Ἀλέξανδρος δὲ Γλαυκίππῳ μὲν προστάσσει
ἀπαλλάττεσθαι κατὰ τάχος ἐς τὴν πόλιν καὶ Μιλησίοις
ἀπαγγέλλειν παρασκευάζεσθαι ὡς μαχουμένους
ἕωθεν. αὐτὸς δʼ ἐπιστήσας τῷ τείχει μηχανάς, καὶ τὰ
μὲν καταβαλὼν διʼ ὀλίγου τῶν τειχῶν, τὰ δὲ κατασείσας ἐπὶ πολὺ προσῆγε τὴν στρατιὰν ὡς ἐπιβησομένους
ᾗ κατερήριπτο ἢ ἐσεσάλευτο τὸ τεῖχος, ἐφομαρτούντων
καὶ μόνον οὐ θεωμένων τῶν Περσῶν ἀπὸ τῆς Μυκάλης.
πολιορκουμένους τοὺς φίλους σφῶν καὶ ξυμμάχους.
</p>
</div3>
<div3 type="section" n="3">
<p> ἐν τούτῳ δὲ καὶ οἱ ἀμφὶ Νικάνορα ἀπὸ τῆς Λάδης τὴν ὁρμὴν τῶν ξὺν Ἀλεξάνδρῳ κατιδόντες ἐς τὸν
λιμένα ἐπέπλεον τῶν Μιλησίων παρὰ γῆν τὴν εἰρεσίαν
ποιούμενοι, καὶ κατὰ τὸ στόμα τοῦ λιμένος, ᾗπερ τὸ
στενότατον ἦν, ἀντιπρώρους βύζην τὰς τριήρεις ὁρμίσαντες
ἀποκεκλείκεσαν τῷ μὲν Περσικῷ ναυτικῷ τὸν λιμένα, τοῖς Μιλησίοις δὲ τὴν ἐκ τῶν Περσῶν ὠφέλειαν.
</p>
</div3>
<div3 type="section" n="4">
<p> ἔνθα οἱ Μιλήσιοί τε καὶ οἱ μισθοφόροι πανταχόθεν
ἤδη προσκειμένων σφίσι τῶν Μακεδόνων οἱ
μὲν αὐτῶν ῥιπτοῦντες σφᾶς ἐν τῇ θαλάσσῃ ἐπὶ τῶν
ἀσπίδων ὑπτίων ἐς νησῖδά τινα ἀνώνυμον τῇ πόλει ἐπικειμένην διενήχοντο, οἱ δὲ ἐς κελήτια ἐμβαίνοντες
καὶ ἐπειγόμενοι ὑποφθάσαι τὰς τριήρεις τῶν Μακεδόνων
τριήρων· οἱ δὲ πολλοὶ ἐν αὐτῇ τῇ πόλει ἀπώλοντο.
</p>
</div3>
<div3 type="section" n="5">
<p> Ἀλέξανδρος δὲ ἐχομένης ἤδη τῆς πόλεως ἐπὶ τοὺς ἐς τὴν νῆσον καταπεφευγότας ἐπέπλει αὐτός, κλίμακας
<pb id="p.37"/>

φέρειν ἐπὶ τὰς πρώρας τῶν τριήρων κελεύσας, ὡς
κατὰ τὰ ἀπότομα τῆς νήσου, καθάπερ πρὸς τεῖχος, ἐκ


τῶν νεῶν τὴν ἀπόβασιν ποιησόμενος.
</p>
</div3>
<div3 type="section" n="6">
<p> ὡς δὲ διακινδυνεύειν
ἐθέλοντας τοὺς ἐν τῇ νήσῳ ἑώρα, οἶκτος
 λαμβάνει αὐτὸν τῶν ἀνδρῶν, ὅτι γενναῖοί τε καὶ
πιστοὶ αὐτῷ ἐφαίνοντο, καὶ σπένδεται πρὸς αὐτοὺς
ἐπὶ τῷδε ὡς αὑτῷ ξυστρατεύειν· ἦσαν δὲ οὗτοι μισθοφόροι
Ἕλληνες ἐς τριακοσίους. αὐτοὺς δὲ Μιλησίους,
ὅσοι μὴ ἐν τῇ καταλήψει τῆς πόλεως ἔπεσον, ἀφῆκεν
 καὶ ἐλευθέρους εἶναι ἔδωκεν.
</p>
</div3>
<div3 type="section" n="7">
<p>οἱ δὲ βάρβαροι ἀπὸ τῆς Μυκάλης ὁρμώμενοι τὰς
μὲν ἡμέρας ἐπέπλεον τῷ Ἑλληνικῷ ναυτικῷ, προκαλέσεσθαι
ἐς ναυμαχίαν ἐλπίζοντες· τὰς δὲ νύκτας πρὸς
τῇ Μυκάλῃ οὐκ ἐν καλῷ ὡρμίζοντο, ὅτι ὑδρεύεσθαι
 ἀπὸ τοῦ Μαιάνδρου ποταμοῦ τῶν ἐκβολῶν διὰ μακροῦ


ἠναγκάζοντο.
</p>
</div3>
<div3 type="section" n="8">
<p> Ἀλέξανδρος δὲ ταῖς μὲν ναυσὶ τὸν λιμένα
μένα ἐφύλαττε τῶν Μιλησίων, ὡς μὴ βιάσαιντο οἱ
βάρβαροι τὸν ἔσπλουν, ἐκπέμπει δʼ ἐς τὴν Μυκάλην
Φιλώταν, ἄγοντα τούς τε ἱππέας καὶ τῶν πεζῶν τάξεις
 τρεῖς, παραγγείλας εἴργειν τῆς ἀποβάσεως τοὺς ἀπὸ
τῶν νεῶν. οἱ δέ, ὕδατός τε σπάνει καὶ τῶν ἄλλων
ἐπιτηδείων οὐδὲν ἄλλο ὅτι μὴ πολιορκούμενοι ἐν ταῖς
ναυσίν, ἐς Σάμον ἀπέπλευσαν. ἐκεῖθεν δὲ ἐπισιτισάμενοι


αὖθις ἐπέπλεον τῇ Μιλήτῳ·
</p>
</div3>
<div3 type="section" n="9">
<p> καὶ τὰς μὲν πολλὰς
 τῶν νεῶν πρὸ τοῦ λιμένος ἐν μετεώρῳ παρέταξαν, εἴ
πῃ ἐκκαλέσαιντο ἐς τὸ πέλαγος τοὺς Μακεδόνας, πέντε
δὲ αὐτῶν εἰσέπλευσαν ἐς τὸν μεταξὺ τῆς τε Λάδης
νήσου καὶ τοῦ στρατοπέδου λιμένα, ἐλπίσαντες κενὰς
καταλήψεσθαι τὰς Ἀλεξάνδρου ναῦς, ὅτι τοὺς ναύτας
 ἀποσκεδάννυσθαι τὸ πολὺ ἀπὸ τῶν νεῶν τοὺς μὲν ἐπὶ
φρυγανισμῷ, τοὺς δὲ ἐπὶ ξυγκομιδῇ τῶν ἐπιτηδείων,
<pb id="p.38"/>
τοὺς δὲ καὶ ἐς προνομὰς ταττομένους, πεπυσμένοι ἦσαν.
</p>
</div3>
<div3 type="section" n="10">
<p> ἀλλὰ μέρος μέν τι ἀπῆν τῶν ναυτῶν, ἐκ δὲ τῶν παρόντων
ξυμπληρώσας Ἀλέξανδρος δέκα ναῦς, ὡς προσπλεούσας
τὰς πέντε τῶν Περσῶν κατεῖδε, πέμπει ἐπʼ
αὐτὰς κατὰ σπουδήν, ἐμβάλλειν ἀντιπρώρους κελεύσας. οἱ δὲ ἐν ταῖς πέντε ναυσὶ τῶν Περσῶν, ὡς παρʼ ἐλπίδα
ἀναγομένους τοὺς Μακεδόνας ἐπὶ σφᾶς εἶδον, ὑποστρέψαντες
ἐκ πολλοῦ ἔφευγον πρὸς τὸ ἄλλο ναυτικόν.
</p>
</div3>
<div3 type="section" n="11">
<p> καὶ ἡ μὲν Ἰασσέων ναῦς ἁλίσκεται αὐτοῖς ἀνδράσιν
ἐν τῇ φυγῇ, οὐ ταχυναυτοῦσα· αἱ δὲ τέσσαρες ἔφθασαν καταφυγεῖν ἐς τὰς οἰκείας τριήρεις. οὕτω μὲν δὴ
ἀπέπλευσαν ἄπρακτοι ἐκ Μιλήτου οἱ Πέρσαι.

</p>
</div3>
</div2>
<div2 type="chapter" n="20">
<div3 type="section" n="1">
<p> Ἀλέξανδρος δὲ καταλῦσαι ἔγνω τὸ ναυτικὸν χρημάτων
τε ἐν τῷ τότε ἀπορίᾳ καὶ ἅμα οὐκ ἀξιόμαχον
ὁρῶν τὸ αὑτοῦ ναυτικὸν τῷ Περσικῷ, οὔκουν ἐθέλων οὐδὲ μέρει τινὶ τῆς στρατιᾶς κινδυνεύειν. ἄλλως τε
ἐπενόει, κατέχων ἤδη τῷ πεζῷ τὴν Ἀσίαν, ὅτι οὔτε
ναυτικοῦ ἔτι δέοιτο, τάς τε παραλίους πόλεις λαβὼν
καταλύσει τὸ Περσῶν ναυτικόν, οὔτε ὁπόθεν τὰς ὑπηρεσίας
συμπληρώσουσιν οὔτε ὅποι τῆς Ἀσίας προσέξουσιν ἔχοντας. καὶ τὸν ἀετὸν ταύτῃ· συνέβαλλεν, ὅτι
ἐσήμηνεν αὐτῷ ἐκ τῆς γῆς κρατήσειν τῶν νεῶν.
</p>
</div3>
<div3 type="section" n="2">
<p> ταῦτα δὲ διαπραξάμενος ἐπὶ Καρίας ἐστέλλετο, ὅτι
ἐν Ἁλικαρνασσῷ συνεστηκέναι οὐ φαύλην δύναμιν τῶν
τε βαρβάρων καὶ ξένων ἐξηγγέλλετο. ὅσαι δὲ ἐν μέσῳ πόλεις Μιλήτου τε καὶ Ἁλικαρνασσοῦ, ταύτας ἐξ ἐφόδου
λαβὼν καταστρατοπεδεύει πρὸς Ἁλικαρνασσῷ, ἀπέχων
τῆς πόλεως ἐς πέντε μάλιστα σταδίους, ὡς ἐπὶ


 χρονίῳ πολιορκίᾳ.
</p>
</div3>
<div3 type="section" n="3">
<p> ἥ τε γὰρ φύσις τοῦ χωρίου ὀχυρὸν
ἐποίει αὐτὸ καὶ ὅπῃ τι ἐνδεῖν ὡς πρὸς ἀσφάλειαν ἐφαίνετο, ξύμπαντα ταῦτα Μέμνων τε αὐτὸς παρών,
<pb id="p.39"/>

ἤδη ἀποδεδειγμένος πρὸς Δαρείου τῆς τε κάτω Ἀσίας
καὶ τοῦ ναυτικοῦ παντὸς ἡγεμών, ἐκ πολλοῦ παρεσκευάκει,
καὶ στρατιῶται πολλοὶ μὲν ξένοι μισθοφόροι ἐν
τῇ πόλει ἐγκατελείφθησαν, πολλοὶ δὲ καὶ Περσῶν αὐτῶν,
 αἵ τε τριήρεις ἐφώρμουν τῷ λιμένι, ὡς καὶ ἀπὸ τῶν
ναυτῶν πολλὴν ὠφέλειαν γίγνεσθαι ἐς τὰ ἔργα.
</p>
</div3>
<div3 type="section" n="4">
<p>τῇ μὲν δὴ πρώτῃ ἡμέρᾳ προσάγοντος Ἀλεξάνδρου
τῷ τείχει κατὰ τὰς ἐπὶ Μύλασα φερούσας πύλας ἐκδρομή
τε γίγνεται τῶν ἐκ τῆς πόλεως καὶ ἀκροβολισμός· καὶ
 τούτους οὐ χαλεπῶς ἀνέστειλάν τε οἱ παρʼ Ἀλεξάνδρου
ἀντεκδραμόντες καὶ ἐς τὴν πόλιν κατέκλεισαν.
</p>
</div3>
<div3 type="section" n="5">
<p>οὐ πολλαῖς δὲ ὕστερον ἡμέραις Ἀλέξανδρος ἀναλαβὼν
τούς τε ὑπασπιστὰς καὶ τὴν τῶν ἑταίρων ἵππον
καὶ τὴν Ἀμύντου τε καὶ Περδίκκου καὶ Μελεάγρου
 τάξιν τὴν πεζικὴν καὶ πρὸς τούτοις τοὺς τοξότας καὶ
τοὺς Ἀγριᾶνας περιῆλθε τῆς πόλεως ἐς τὸ πρὸς Μύνδον
μέρος, τό τε τεῖχος κατοψόμενος, εἰ ταύτῃ ἐπιμαχώτερον
τυγχάνει ὂν ἐς τὴν προσβολὴν, καὶ ἅμα εἰ
τὴν Μύνδον ἐξ ἐπιδρομῆς δύναιτο λαθὼν κατασχεῖν·
 ἔσεσθαι γὰρ οὐ σμικρὰν τὴν ὠφέλειαν ἐς τὴν τῆς
Ἁλικαρνασσοῦ πολιορκίαν τὴν Μύνδον οἰκείαν γενομένην·
καί τι <add>καὶ</add> ἐνεδίδοτο αὐτῷ ἐκ τῶν Μυνδίων,


εἰ λάθοι νυκτὸς προσελθών.
</p>
</div3>
<div3 type="section" n="6">
<p> αὐτὸς μὲν δὴ κατὰ τὰ
ξυγκείμενα ἀμφὶ μέσας νύκτας προσῆλθε τῷ τείχει·
 ὡς δὲ οὐδὲν ἐνεδίδοτο ἀπὸ τῶν ἔνδον, αἵ τε μηχαναὶ
καὶ αἱ κλίμακες αὐτῷ οὐ παρῆσαν, οἷα δὴ οὐκ ἐπὶ
πολιορκίαν σταλέντα, ἀλλʼ ὡς ἐπὶ προδοσίᾳ ἐνδιδομένης
τῆς πόλεως, προσήγαγε καὶ ὣς τῶν Μακεδόνων τὴν
φάλαγγα, ὑπορύττειν κελεύσας τὸ τεῖχος. καὶ ἕνα γε
 πύργον κατέβαλον οἱ Μακεδόνες, οὐ μέντοι ἐγύμνωσέ


γε τὸ τεῖχος πεσών·
</p>
</div3>
<div3 type="section" n="7">
<p> καὶ οἱ ἐκ τῆς πόλεως ἅμα εὐρώστως
<pb id="p.40"/>
ἀμυνόμενοι καὶ ἐκ τῆς Ἁλικαρνασσοῦ κατὰ θάλασσαν
πολλοὶ ἤδη παραβεβοηθηκότες ἄπορον ἐποίησαν
τῷ Ἀλεξάνδρῳ τὴν αὐτοσχέδιόν τε καὶ ἐξ ἐπιδρομῆς
κατάληψιν τῆς Μύνδου. οὕτω μὲν δὴ ἐπανέρχεται
Ἀλέξανδρος οὐδὲν πράξας, ὧν ἕνεκα ὡρμήθη, καὶ τῇ πολιορκίᾳ τῆς Ἁλικαρνασσοῦ αὖθις προσεῖχε.
</p>
</div3>
<div3 type="section" n="8">
<p> καὶ πρῶτα μὲν τὴν τάφρον, ἣ πρὸ τῆς πόλεως
ὀρώρυκτο αὐτοῖς, πλάτος μὲν τριάκοντα μάλιστα πηχῶν,
τὸ δὲ βάθος ἐς πεντεκαίδεκα, ἐχώννυε, τοῦ ῥᾳδίαν
εἶναι τὴν προσαγωγὴν τῶν τε πύργων, ἀφʼ ὧν ἔμελλε τοὺς ἀκροβολισμοὺς ἐς τοὺς προμαχομένους τοῦ τείχους
ποιεῖσθαι, καὶ τῶν ἄλλων μηχανῶν, αἷς κατασείειν


 ἐπενόει τὸ τεῖχος.
</p>
</div3>
<div3 type="section" n="9">
<p> καὶ ἥ τε τάφρος αὐτῷ ἐχώσθη οὐ
χαλεπῶς καὶ οἱ πύργοι προσήγοντο ἤδη. οἱ δὲ ἐκ τῆς
Ἁλικαρνασσοῦ νυκτὸς ἐκδραμόντες, ὡς ἐμπρῆσαι τούς τε πύργους καὶ ὅσαι ἄλλαι μηχαναὶ προσηγμέναι ἢ οὐ
πόρρω τοῦ προ<add>ς</add>άγεσθαι ἦσαν, ὑπὸ τῶν φυλακῶν τε
τῶν Μακεδόνων καὶ ὅσοι ἐν αὐτῷ ἔργῳ ἐξεγερθέντες
παρεβοήθησαν οὐ χαλεπῶς κατεκλείσθησαν ἐς


 τὰ τείχη αὖθις.
</p>
</div3>
<div3 type="section" n="10">
<p> καὶ ἀπέθανον αὐτῶν ἄλλοι τε ἐς ἑβδομήκοντα καὶ ἑκατὸν καὶ Νεοπτόλεμος ὁ Ἀρραβαίου,
τοῦ Ἀμύντου ἀδελφός, τῶν παρὰ Δαρεῖον αὐτομολησάντων·
τῶν δὲ Ἀλεξάνδρου στρατιωτῶν ἀπέθανον μὲν
ἐς ἑκκαίδεκα, τραυματίαι δὲ ἐγένοντο ἐς τριακοσίους,
ὅτι ἐν νυκτὶ γενομένης τῆς ἐκδρομῆς ἀφυλακτότεροι ἐς τὸ τιτρώσκεσθαι ἦσαν.

</p>
</div3>
</div2>
<div2 type="chapter" n="21">
<div3 type="section" n="1">
<p> οὐ πολλαῖς δὲ ἡμέραις ὕστερον δύο τῶν Μακεδόνων
ὁπλῖται ἐκ τῆς [ὕστερον] Περδίκκου τάξεως ξυσκηνοῦντές
τε καὶ ἅμα ξυμπίνοντες αὑτόν τε καὶ τὰ αὑτοῦ
ἑκάτερος ἐπὶ μέγα τῷ λόγῳ ἦγεν. ἔνθα δὴ φιλοτιμία τε ἐσπίπτει αὐτοῖς, καὶ τι καὶ ὁ οἶνος ὑπεθέρμαινεν,
<pb id="p.41"/>

ὥστε ὁπλισάμενοι αὐτοὶ ἐπὶ σφῶν προσβάλλουσι τῷ
τείχει κατὰ τὴν ἄκραν τὴν πρὸς Μύλασα μάλιστα τετραμμένην,
ὡς ἐπίδειξιν τῆς σφῶν ῥώμης μᾶλλόν τι
ἢ πρὸς πολεμίους μετὰ κινδύνου τὸν ἀγῶνα ποιησόμενοι.
</p>
</div3>
<div3 type="section" n="2">
<p> καὶ τούτους κατιδόντες τινὲς τῶν ἐκ τῆς πόλεως
δύο τε ὄντας καὶ οὐ ξὺν λογισμῷ προσφερομένους
τῷ τείχει ἐπεκθέουσιν. οἱ δὲ τοὺς μὲν ἐγγὺς πελάσαντας
ἀπέκτειναν, πρὸς δὲ τοὺς ἀφεστηκότας ἠκροβολίζοντο,
πλεονεκτούμενοι τῷ τε πλήθει καὶ τοῦ χωρίου
 τῇ χαλεπότητι, ὅτι ἐξ ὑπερδεξίου τοῖς πολεμίοις ἡ


ἐπιδρομή τε καὶ ὁ ἀκροβολισμὸς ἐγίνετο.
</p>
</div3>
<div3 type="section" n="3">
<p> καὶ ἐν
τούτῳ ἀντεκθέουσί τινες καὶ ἄλλοι τῶν τοῦ Περδίκκου
στρατιωτῶν, καὶ ἀπὸ τῆς Ἁλικαρνασσοῦ ἄλλοι καὶ ξυμπίπτει
μάχη καρτερὰ πρὸς τῷ τείχει· καὶ κατακλείονται
 αὖθις πρὸς τῶν Μακεδόνων εἴσω τῶν πυλῶν οἱ ἐπεκδραμόντες.
παρʼ ὀλίγον δὲ ἦλθε καὶ ἁλῶναι ἡ πόλις.
</p>
</div3>
<div3 type="section" n="4">
<p>τά τε γὰρ τείχη ἐν τῷ τότε οὐκ ἐν ἀκριβεῖ φυλακῇ ἦν
καὶ δύο πύργοι καὶ μεσοπύργιον ἐς ἔδαφος καταπεπτωκότα
οὐ χαλεπὴν ἂν τῷ στρατεύματι, εἰ ἅπαν προσήψατο
 τοῦ ἔργου, τὴν ἐς τὸ τεῖχος πάροδον παρέσχε,
καὶ ὁ τρίτος πύργος κατασεσεισμένος οὐδὲ οὗτος χαλεπῶς
ἂν ἠρίφθη ὑπορυσσόμενος· ἀλλὰ ἔφθησαν γὰρ
ἀντὶ τοῦ πεπτωκότος τείχους ἔσωθεν πλίνθινον μηνοειδὲς
ἀντοικοδομησάμενοι οὐ χαλεπῶς ὑπὸ πολυχειρίας.
</p>
</div3>
<div3 type="section" n="5">
<p>καὶ τούτῳ ἐπῆγε τῇ ὑστεραίᾳ τὰς μηχανὰς Ἀλέξανδρος·
καὶ ἐκδρομὴ αὖθις γίγνεται τῶν ἐκ τῆς πόλεως
ἐπὶ τῷ ἐμπρῆσαι τὰς μηχανάς. καὶ μέρος μέν τι
τῶν πλησίον τοῦ τείχους γέρρων καὶ ἑνὸς τῶν πύργων
 τῶν ξυλίνων κατεκαύθη, τὰ δὲ ἄλλα διεφύλαξαν οἱ
περὶ Φιλώταν τε καὶ Ἑλλάνικον, οἷς ἡ φυλακὴ αὐτῶν
<pb id="p.42"/>
ἐπετέτραπτο· ὡς δὲ καὶ Ἀλέξανδρος ἐπεφάνη ἐν τῇ
ἐκδρομῇ, τάς τε δᾷδας, ὅσας ἔχοντες ἐκβεβοηθήκεσαν,
ἀφέντες καὶ τὰ ὅπλα οἱ πολλοὶ αὐτῶν ῥίψαντες εἴσω


 τοῦ τείχους ἔφευγον.
</p>
</div3>
<div3 type="section" n="6">
<p> καίτοι τά γε πρῶτα τῇ φύσει
τε τοῦ χωρίου, ὑπερδεξίου ὄντος, ἐπεκράτουν καὶ οὐ κατὰ μέτωπον μόνον ἠκροβολίζοντο ἐς τοὺς προμαχομένους
τῶν μηχανῶν, ἀλλὰ καὶ ἐκ τῶν πύργων, οἳ δὴ
ἑκατέρωθεν τοῦ ἐρηριμμένου τείχους αὐτοὶ ὑπολελειμμένοι
ἐκ πλαγίου τε καὶ μόνον οὐ κατὰ νώτου παρεῖχον
ἀκροβολίζεσθαι ἐς τούς τῷ ἀντῳκοδομημένῳ τείχει προσάγοντας.

</p>
</div3>
</div2>
<div2 type="chapter" n="22">
<div3 type="section" n="1">
<p> οὐ πολλαῖς δὲ ὕστερον ἡμέραις ἐπάγοντος αὖθις
Ἀλεξάνδρου τὰς μηχανὰς τῷ πλινθίνῳ τῷ ἐντὸς τείχει
καὶ αὐτοῦ ἐφεστηκότος τῷ ἔργῳ, ἐκδρομὴ γίνεται πανδημεὶ
ἐκ τῆς πόλεως, τῶν μὲν κατὰ τὸ ἐρηριμμένον τεῖχος, ἧ αὐτὸς Ἀλέξανδρος ἐπετέτακτο, τῶν δὲ κατὰ
τὸ Τρίπυλον, ᾗ οὐδὲ πάνυ τι προσδεχομένοις τοῖς


 Μακεδόσιν ἦν.
</p>
</div3>
<div3 type="section" n="2">
<p> καὶ οἱ μὲν δᾷδάς τε ταῖς μηχαναῖς
ἐνέβαλλον καὶ ὅσα ἄλλα ἐς τὸ ἐξάψαι τε φλόγα καὶ
ἐπὶ μέγα προκαλέσασθαι, τῶν δὲ ἀμφʼ Ἀλέξανδρον αὐτῶν τε ἐμβαλλόντων ἐς αὐτοὺς ἐρρωμένως καὶ ταῖς
μηχαναῖς ἀπὸ τῶν πύργων λίθων τε μεγάλων ἀφιεμένων
καὶ βελῶν ἐξακοντιζομένων οὐ χαλεπῶς ἀπεστράφησάν


 τε καὶ ἔφυγον ἐς τὴν πόλιν.
</p>
</div3>
<div3 type="section" n="3">
<p> καὶ φόνος ταύτῃ
οὐκ ὀλίγος ἐγένετο, ὅσῳ πλείονές τε καὶ ξὺν μείζονι τῇ τόλμῃ ἐξέδραμον. οἱ μὲν γὰρ εἰς χεῖρας ἐλθόντες
τοῖς Μακεδόσιν ἀπέθανον, οἱ δὲ ἀμφὶ τῷ τείχει τῷ
καταπεπτωκότι, στενοτέρας τε ἢ κατὰ τὸ πλῆθος αὐτῶν
τῆς παρόδου οὔσης καὶ τῶν κατερηριμμένων τοῦ τείχους
χαλεπὴν τὴν ὑπέρβασιν αὐτοῖς παρεχόντων.
</p>
</div3>
<div3 type="section" n="4">
<p> τοῖς δὲ κατὰ τὸ Τρίπυλον ἐκδραμοῦσιν ἀπήντα
<pb id="p.43"/>

Πτολεμαῖος ὁ σωματοφύλαξ ὁ βασιλικός, τήν τε
Ἀδαίου καὶ Τιμάνδρου ἅμα οἷ τάξιν ἄγων καὶ ἔστιν
οὓς τῶν ψιλῶν· καὶ οὖτοι οὐδὲ αὐτοὶ χαλεπῶς ἐτρέψαντο


τοὺς ἐκ τῆς πόλεως.
</p>
</div3>
<div3 type="section" n="5">
<p> ξυνέβη δὲ καὶ τούτοις ἐν
 τῇ ἀποχωρήσει κατὰ στενὴν γέφυραν τὴν ἐπὶ τῆς τάφρου
πεποιημένην φεύγουσι τήν τε γέφυραν αὐτὴν
ὑπὸ πλήθους ξυντρῖψαι καὶ πολλοὺς αὐτῶν ἐς τὴν
τάφρον ἐμπεσόντας τοὺς μὲν ὑπὸ σφῶν καταπατηθέντας
διαφθαρῆναι, τοὺς δὲ καὶ ἄνωθεν ὑπὸ τῶν Μακεδόνων


 βαλλομένους.
</p>
</div3>
<div3 type="section" n="6">
<p> ὁ πλεῖστος δὲ φόνος περὶ ταῖς
πύλαις αὐταῖς ξυνέβη, ὅτι ἡ ξύγκλεισις τῶν πυλῶν
φοβερά τε καὶ πρὸ τοῦ καιροῦ γενομένη, δεισάντων
μὴ συνεισπέσοιεν τοῖς φεύγουσιν ἐχόμενοι αὐτῶν οἱ
Μακεδόνες, πολλοὺς καὶ τῶν φιλίων τῆς εἰσόδου
 ἀπέκλεισεν, οὓς πρὸς αὐτοῖς τοῖς τείχεσιν οἱ Μακεδόνες


διέφθειραν.
</p>
</div3>
<div3 type="section" n="7">
<p> καὶ παρʼ ὀλίγον ἧκεν ἁλῶναι ἡ
πόλις, εἰ μὴ Ἀλέξανδρος ἀνεκαλέσατο τὸ στράτευμα,
ἔτι διασῶσαι ἐθέλων τὴν Ἁλικαρνασσόν, εἴ τι φίλιον
ἐνδοθείη ἐκ τῶν Ἁλικαρνασσέων. ἀπέθανον δὲ τῶν
 μὲν ἐκ τῆς πόλεως ἐς χιλίους, τῶν δὲ ξὺν Ἀλεξάνδρῳ
ἀμφὶ τοὺς τεσσαράκοντα, καὶ ἐν τούτοις Πτολεμαῖός
τε ὁ σωματοφύλαξ καὶ Κλέαρχος ὁ τοξάρχης καὶ
Ἀδαῖος <add>ὁ</add> χιλιάρχης, οὗτοι καὶ ἄλλοι τῶν οὐκ ἠμελημένων Μακεδόνων.

</p>
</div3>
</div2>
<div2 type="chapter" n="23">
<div3 type="section" n="1">
<p>
 ἔνθα δὴ ξυνελθόντες οἱ ἡγεμόνες τῶν Περσῶν,
Ὀροντοβάτης τε καὶ Μέμνων, καὶ ἐκ τῶν παρόντων
γνόντες σφᾶς τε οὐ δυναμένους ἐπὶ πολὺ ἀντέχειν τῇ
πολιορκίᾳ καὶ τοῦ τείχους τὸ μὲν τι καταπεπτωκὸς
ἤδη ὁρῶντες, τὸ δὲ καὶ κατασεσεισμένον, πολλοὺς δὲ
 τῶν στρατιωτῶν ἐν ταῖς ἐκδρομαῖς τοὺς μὲν διεφθαρμένους,
τοὺς δὲ καὶ ὑπὸ τοῦ τετρῶσθαι ἀπομάχους
<pb id="p.44"/>


 ὄντας,
</p>
</div3>
<div3 type="section" n="2">
<p> ταῦτα ἐν νῷ λαβόντες ἀμφὶ δευτέραν φυλακὴν
τῆς νυκτὸς τόν τε ξύλινον πύργον, ὃν αὐτοὶ ἀντῳκοδόμησαν
ταῖς μηχαναῖς τῶν πολεμίων, ἐμπιπρᾶσι
καὶ τὰς στοάς, ἐν αἷς τὰ βέλη αὐτοῖς ἀπέκειτο. ἐνέβαλον
δὲ καὶ ταῖς οἰκίαις πῦρ ταῖς πλησίον τοῦ τείχους·
</p>
</div3>
<div3 type="section" n="3">
<p> τῶν δὲ καὶ προσήψατο ἡ φλόξ ἀπὸ τε τῶν στοῶν καὶ
τοῦ πύργου πολλὴ ἀπενεχθεῖσα καὶ τι καὶ τοῦ ἀνέμου
ταύτῃ ἐπιφέροντος· αὐτῶν δὲ οἱ μὲν ἐς τὴν ἄκραν
τὴν ἐν τῇ νήσῳ ἀπεχώρησαν, οἱ δὲ ἐς τὴν Σαλμακίδα,


 ἄκραν οὕτω καλουμένην.
</p>
</div3>
<div3 type="section" n="4">
<p> Ἀλεξάνδρῳ δὲ ὡς ἐξηγγέλθη ταῦτα πρός τινων αὐτομολησάντων ἐκ τοῦ ἔργου καὶ
τὸ πῦρ πολὺ καθεώρα αὐτός, καίτοι ἀμφὶ μέσας που
νύκτας ἦν τὸ γιγνόμενον, ὁ δὲ καὶ ὣς ἐξαγαγὼν
τοὺς Μακεδόνας τοὺς μὲν ἔτι ἐμπιπράντας τὴν πόλιν
ἔκτεινεν, ὅσοι δὲ ἐν ταῖς οἰκίαις καταλαμβάνοιντο τῶν Ἁλικαρνασσέων, τούτους δὲ σώζειν παρήγγειλεν.


 ἤδη τε ἠὼς ὑπέφαινε καὶ κατιδὼν τὰς ἄκρας.
</p>
</div3>
<div3 type="section" n="5">
<p> ἃς
οἵ τε Πέρσαι καὶ οἱ μισθοφόροι κατειλήφεσαν, ταύτας
μὲν ἀπέγνω πολιορκεῖν, τριβήν τε ἐπινοῶν οὐκ ὀλίγην
ἔσεσθαί οἱ ἀμφʼ αὐτὰς τῇ φύσει τῶν χωρίων καὶ οὐ

 παρὰ μέγα εἶναι ἐξελόντι οἱ τὴν πόλιν ἤδη πᾶσαν.
</p>
</div3>
<div3 type="section" n="6">
<p> θάψας
δὲ τοὺς ἀποθανόντας ἐν τῇ νυκτὶ τὰς μὲν μηχανὰς ἐς
Τράλλεις ἀπαγαγεῖν ἐκέλευσε τοὺς ἐπʼ αὐταῖς τεταγμένους,
αὐτὸς δὲ τὴν πόλιν ἐς ἔδαφος κατασκάψας αὐτῆς
τε ταύτης καὶ τῆς ἄλλης Καρίας φυλακὴν ἐγκαταλιπὼν ξένους μὲν πεζοὺς τρισχιλίους, ἱππέας δὲ ἐς διακοσίους
καὶ Πτολεμαῖον ἡγεμόνα αὐτῶν ἐπὶ Φρυγίας ἐστέλλετο.
</p>
</div3>
<div3 type="section" n="7">
<p> τῆς δὲ Καρίας ξυμπάσης σατραπεύειν ἔταξεν Ἄδαν,
θυγατέρα μὲν Ἑκατόμνω, γυναῖκα δὲ Ἱδριέως, ὃς καὶ
ἀδελφὸς αὐτῇ ὢν κατὰ νόμον τῶν Καρῶν ξυνῴκει. καὶ ὁ μὲν Ἱδριεὺς τελευτῶν ταύτῃ ἐπέτρεψε τὰ πράγματα,
<pb id="p.45"/>

νενομισμένον ἐν τῇ Ἀσίᾳ ἔτι ἀπὸ Σεμιράμεως
καὶ γυναῖκας ἄρχειν ἀνδρῶν. Πιξώδαρος δὲ τὴν μὲν
ἐκβάλλει τῆς ἀρχῆς, αὐτὸς δὲ κατεῖχε τὰ πράγματα.
</p>
</div3>
<div3 type="section" n="8">
<p>τελευτήσαντος δὲ Πιξωδάρου Ὀροντοβάτης τὴν Καρῶν
 ἀρχὴν ἐκ βασιλέως πεμφθεὶς εἶχε, γαμβρὸς ὢν Πιξωδάρου.
Ἄδα δὲ Ἄλινδα μόνον κατεῖχε, χωρίον τῆς
Καρίας ἐν τοῖς ὀχυρώτατον, καὶ ἐσβαλόντι Ἀλεξάνδρῳ
ἐς Καρίαν ἀπήντα, τά τε Ἄλινδα ἐνδιδοῦσα καὶ παῖδά
οἱ τιθεμένη Ἀλέξανδρον. καὶ Ἀλέξανδρος τὰ τε Ἄλινδα
 αὐτῇ ἐπέτρεψε καὶ τὸ ὄνομα τοῦ παιδὸς οὐκ ἀπηξίωσε,
καὶ ἐπειδὴ Ἁλικαρνασσόν τε ἐξεῖλε καὶ τῆς ἄλλης Καρίας
ἐπεκράτησεν, αὐτῇ ἄρχειν ἁπάσης ἔδωκε.

</p>
</div3>
</div2>
<div2 type="chapter" n="24">
<div3 type="section" n="1">
<p>
τῶν Μακεδόνων δὲ ἔστιν οἳ συνεστρατευμένοι
Ἀλεξάνδρῳ ἦσαν νεωστὶ πρὸ τῆς στρατιᾶς γεγαμηκότες·
 καὶ τούτων ἔγνω οὐκ ἀμελητέα εἶναί οἱ Ἀλέξανδρος,
ἀλλʼ ἐκπέμπει γὰρ αὐτοὺς ἐκ Καρίας διαχειμάσοντας
ἐν Μακεδονίᾳ ἅμα ταῖς γυναιξίν, ἐπιτάξας
αὐτοῖς Πτολεμαῖόν τε τὸν Σελεύκου, ἕνα τῶν σωματοφυλάκων
τῶν βασιλικῶν, καὶ τῶν στρατηγῶν Κοῖνόν
 τε τὸν Πολεμοκράτους καὶ Μελέαγρον τὸν Νεοπτολέμου,


ὅτι καὶ αὐτοὶ τῶν νεογάμων ἦσαν,
</p>
</div3>
<div3 type="section" n="2">
<p> προστάξας,
ἐπειδὰν αὐτοί τε ἐπανίωσι καὶ τοὺς μετὰ σφῶν ἐκπεμφθέντας
ἐπαναγάγωσι, καταλέξαι ἱππέας τε καὶ
πεζοὺς ἐκ τῆς χώρας ὅσους πλείστους. καὶ τῷ ἔργῳ
 τῷδε, εἴπερ τινὶ ἄλλῳ, εὐδοκίμησε παρὰ Μακεδόσιν
Ἀλέξανδρος. ἔπεμψε δὲ καὶ Κλέανδρον τὸν Πολεμοκράτους
ἐπὶ ξυλλογῇ στρατιωτῶν εἰς Πελοπόννησον.
</p>
</div3>
<div3 type="section" n="3">
<p>Παρμενίωνα δὲ πέμπει ἐπὶ Σάρδεων, δοὺς αὐτῷ
τῶν τε ἑταίρων ἱππαρχίαν καὶ τοὺς Θετταλοὺς ἱππέας
 καὶ τοὺς ἄλλους ξυμμάχους καὶ τὰς ἁμάξας ἄγειν· καὶ
κελεύει προϊέναι ἀπὸ Σάρδεων ἐπὶ Φρυγίαν. αὐτὸς
<pb id="p.46"/>
δὲ ἐπὶ Λυκίας τε καὶ Παμφυλίας ᾔει, ὡς τῆς παραλίου
κρατήσας ἀχρεῖον καταστῆσαι τοῖς πολεμίοις τὸ


 ναυτικόν.
</p>
</div3>
<div3 type="section" n="4">
<p> καὶ πρῶτον μὲν ἐν παρόδῳ Ὕπαρνα, χωρίον
ὀχυρόν, φυλακὴν ἔχον ξένους μισθοφόρους, ἐξ ἐφόδου
ἔλαβεν· οἱ δʼ ἐκ τῆς ἄκρας ξένοι ὑπόσπονδοι ἐξῆλθον. ἔπειτα εἰσβαλὼν εἰς Λυκίαν Τελμισσέας μὲν ὁμολογίᾳ
προσηγάγετο, περάσας δὲ τὸν Ξάνθον ποταμὸν Πίναρα
καὶ Ξάνθον τὴν πόλιν καὶ Πάταρα ἐνδοθέντα ἔλαβε
καὶ ἄλλα ἐλάττω πολίσματα ἐς τριάκοντα.
</p>
</div3>
<div3 type="section" n="5">
<p> ταῦτα καταπράξας ἐν ἀκμῇ ἤδη τοῦ χειμῶνος ἐς τὴν Μιλυάδα καλουμένην χώραν ἐσβάλλει, ἥ ἐστι μὲν
τῆς μεγάλης Φρυγίας, ξυνετέλει δὲ ἐς τὴν Λυκίαν
τότε, οὕτως ἐκ βασιλέως μεγάλου τεταγμένον. καὶ ἐνταῦθα
Φασηλιτῶν πρέσβεις ἧκον περὶ φιλίας τε καὶ
χρυσῷ στεφάνῳ στεφανῶσαι Ἀλέξανδρον· καὶ ὑπὲρ τῶν αὐτῶν ἐπικηρυκευόμενοι ἐπρέσβευον Λυκίων τῶν κάτω


 οἱ πολλοί.
</p>
</div3>
<div3 type="section" n="6">
<p> Ἀλέξανδρος δὲ Φασηλίτας τε καὶ Λυκίους
παραδοῦναι τὰς πόλεις τοῖς ἐπὶ τοῦτο στελλομένοις
ἐκέλευσε· καὶ παρεδόθησαν ξύμπασαι. αὐτὸς δὲ ὀλίγον
ὕστερον ἐς τὴν Φασηλίδα παραγενόμενος συνεξαιρεῖ αὐτοῖς φρούριον ὀχυρόν, ἐπιτετειχισμένον τῇ χώρᾳ
πρὸς Πισιδῶν, ὅθεν ὁρμώμενοι οἱ βάρβαροι πολλὰ
ἔβλαπτον τῶν Φασηλιτῶν τοὺς τὴν γῆν ἐργαζομένους.

</p>
</div3>
</div2>
<div2 type="chapter" n="25">
<div3 type="section" n="1">
<p> ἔτι δὲ αὐτῷ περὶ τὴν Φασηλίδα ὄντι ἐξαγγέλλεται
Ἀλέξανδρον τὸν Ἀερόπου ἐπιβο9υλεύειν, τά τε ἄλλα τῶν ἑταίρων ὄντα καὶ ἐν τῷ τότε Θεσσαλῶν τῆς ἵππου
ἄρχοντα. ἦν μὲν δὴ ὁ Ἀλέξανδρος οὗτος ἀδελφὸς
Ἡρομένους τε καὶ Ἀρραβαίου τῶν ξυνεπιλαβόντων τῆς


 σφαγῆς τῆς Φιλίππου·
</p>
</div3>
<div3 type="section" n="2">
<p> καὶ τότε αἰτίαν σχόντα αὐτὸν
Ἀλέξανδρος ἀφῆκεν, ὅτι ἐν πρώτοις τε ἀφίκετο τῶν φίλων παρʼ αὐτόν, ἐπειδὴ Φίλιππος ἐτελεύτησε, καὶ
<pb id="p.47"/>

τὸν θώρακα συνενδὺς συνηκολούθησεν αὐτῷ εἰς τὰ
βασίλεια· ὕστερον δὲ καὶ ἐν τιμῇ ἀμφʼ αὑτὸν εἶχε,
στρατηγόν τε ἐπὶ Θρᾴκης στείλας καὶ ἐπειδὴ Κάλας ὁ
τῶν Θετταλῶν ἵππαρχος ἐπὶ σατραπείᾳ ἐξεπέμφθη,
 αὐτὸν ἀπέδειξεν ἄρχειν τῆς Θεσσαλικῆς ἵππου. τὰ δὲ
τῆς ἐπιβουλῆς ἐξηγγέλθη ὧδε.
</p>
</div3>
<div3 type="section" n="3">
<p>Δαρεῖος, ἐπειδὴ Ἀμύντας αὐτομολήσας παρʼ αὐτὸν
λόγους τέ τινας καὶ γράμματα παρὰ τοῦ Ἀλεξάνδρου
τούτου ἐκόμισε, καταπέμπει ἐπὶ θάλασσαν Σισίνην,
 ἄνδρα Πέρσην τῶν ἀμφʼ αὑτὸν πιστῶν, πρόφασιν μὲν
παρὰ Ἀτιζύην τὸν Φρυγίας σατράπην, τῇ δὲ ἀληθείᾳ
τῷ Ἀλεξάνδρῳ τούτῳ συνεσόμενον καὶ πίστεις δώσοντα,
εἰ ἀποκτείνει<add>ε</add> βασιλέα Ἀλέξανδρον, αὐτὸν
βασιλέα καταστήσειν Μακεδονίας καὶ χρυσίου τάλαντα


 πρὸς τῇ βασιλείᾳ ἐπιδώσειν χίλια.
</p>
</div3>
<div3 type="section" n="4">
<p> ὁ δὲ Σισίνης ἁλοὺς
πρὸς Παρμενίωνος λέγει πρὸς Παρμενίωνα ὧν ἕνεκα
ἀπεστάλη· καὶ τοῦτον ἐν φυλακῇ πέμπει Παρμενίων
παρʼ Ἀλέξανδρον, καὶ πυνθάνεται ταὐτὰ παρʼ αὐτοῦ
Ἀλέξανδρος. ξυναγαγὼν δὲ τοὺς φίλους βουλὴν προὐτίθει


 ὅ τι χρὴ ὑπὲρ Ἀλεξάνδρου γνῶναι.
</p>
</div3>
<div3 type="section" n="5">
<p> καὶ ἐδόκει
τοῖς ἑταίροις μήτε πάλαι εὖ βεβουλεῦσθαι τὸ κράτιστον
τοῦ ἱππικοῦ ἀνδρὶ οὐ πιστῷ ἐπιτρέψας, νῶν τε
χρῆναι αὐτὸν κατὰ τάχος ἐκποδὼν ποιεῖσθαι, πρὶν καὶ
ἐπιτηδειότερον γενόμενον τοῖς Θετταλοῖς ξὺν αὐτοῖς τι


 νεωτερίσαι. καί τι καὶ θεῖον ἐφόβει αὐτούς.
</p>
</div3>
<div3 type="section" n="6">
<p> ἔτι γὰρ
πολιορκοῦντος αὐτοῦ Ἀλεξάνδρου Ἁλικαρνασσὸν ἀναπαύεσθαι
μὲν ἐν μεσημβρίᾳ, χελιδόνα δὲ περιπέτεσθαι
ὑπὲρ τῆς κεφαλῆς τρύζουσαν μεγάλα καὶ τῆς εὐνῆς
ἄλλῃ καὶ ἄλλῃ ἐπικαθίζειν, θορυβωδέστερον ἢ κατὰ τὸ


 εἰωθὸς ᾅδουσαν·
</p>
</div3>
<div3 type="section" n="7">
<p> τὸν δὲ ὑπὸ καμάτου ἐγερθῆναι μὲν
ἀδυνάτως ἔχειν ἐκ τοῦ ὕπνου, ἐνοχλούμενον δὲ πρὸς
<pb id="p.48"/>
τῆς φωνῆς τῇ χειρὶ οὐ βαρέως ἀποσοβῆσαι τὴν χελιδόνα·
τὴν δὲ τοσούτου ἄρα δεῆσαι ἀποφυγεῖν πληγεῖσαν,
ὥστε ἐπὶ τῆς κεφαλῆς αὐτῆς τοῦ Ἀλεξάνδρου
καθημένην μὴ πρόσθεν ἀνεῖναι πρὶν παντελῶς ἐξεγερθῆναι


 Ἀλέξανδρον.
</p>
</div3>
<div3 type="section" n="8">
<p> καὶ Ἀλέξανδρος οὐ φαῦλον ποιησάμενος τὸ τῆς χελιδόνος ἀνεκοίνωσεν Ἀριστάνδρῳ τῷ
Τελμισσεῖ, μάντει· Ἀρίστανδρον δὲ ἐπιβουλὴν μὲν ἔκ
του τῶν φίλων σημαίνεσθαι αὐτῷ εἰπεῖν, σημαίνεσθαι
δὲ καί, ὅτι καταφανὴς ἔσται. τὴν γὰρ χελιδόνα σύντροφόν
τε εἶναι ὄρνιθα καὶ εὔνουν ἀνθρώποις καὶ λάλον μᾶλλον ἢ ἄλλην ὄρνιθα.
</p>
</div3>
<div3 type="section" n="9">
<p> ταῦτά τε οὖν καὶ τὰ ἀπὸ τοῦ Πέρσου ξυνθεὶς
πέμπει ὡς Παρμενίωνα Ἀμφοτερὸν τὸν Ἀλεξάνδρου
μὲν παῖδα, ἀδελφὸν δὲ Κρατεροῦ. καὶ ξυμπέμπει αὐτῷ
τῶν Περγαίων τινὰς τὴν ὁδὸν ἡγησομένους. καὶ ὁ Ἀμφοτερὸς στολὴν ἐνδὺς ἐπιχώριον, [καὶ] ὡς μὴ γνώριμος
εἶναι κατὰ τὴν ὁδόν, λανθάνει ἐφικόμενος παρὰ


 Παρμενίωνα·
</p>
</div3>
<div3 type="section" n="10">
<p> καὶ γράμματα μὲν οὐ κομίζει παρὰ Ἀλεξάνδρου·
οὐ γὰρ ἔδοξε γράφειν ὑπὲρ οὐδενὸς τοιούτου
ἐς τὸ ἐμφανές· τὰ δὲ ἀπὸ γλώσσης οἱ ἐντεταλμένα ἐξήγγειλεν, καὶ οὕτω ξυλλαμβάνεται ὁ Ἀλέξανδρος οὗτος
καὶ ἐν φυλακῇ ἦν.

</p>
</div3>
</div2>
<div2 type="chapter" n="26">
<div3 type="section" n="1">
<p> Ἀλέξανδρος δὲ ἄρας ἐκ Φασηλίδος μέρος μέν τι
τῆς στρατιᾶς διὰ τῶν ἀρῶν πέμπει ἐπὶ Πέργης, ᾗ
ὡδοποιήκεσαν αὐτῷ οἱ Θρᾷκες χαλεπὴν ἄλλως καὶ μακρὰν οὖσαν τὴν πάροδον· αὐτὸς δὲ παρὰ τὴν θάλασσαν
διὰ τοῦ αἰγιαλοῦ ἦγε τοὺς ἀμφʼ αὑτόν. ἔστι δὲ
ταύτῃ ἡ ὁδὸς οὐκ ἄλλως ὅτι μὴ τῶν ἀπʼ ἄρκτου ἀνέμων
πνεόντων· εἰ δὲ νότοι κατέχοιεν, ἀπόρως ἔχει


 διὰ τοῦ αἰγιαλοῦ ὁδοιπορεῖν.
</p>
</div3>
<div3 type="section" n="2">
<p> τῷ δὲ ἐκ νότων σκληροὶ βορραῖ ἐπιπνεύσαντες, οὐκ ἄνευ τοῦ θείου, ὡς αὐτός
<pb id="p.49"/>

τε καὶ οἱ ἀμφʼ αὐτὸν ἐξηγοῦντο, εὐμαρῆ καὶ ταχεῖαν
τὴν πάροδον παρέσχον. ἐκ Πέργης δὲ ὡς προῄει, ἐντυγχάνουσιν
αὐτῷ κατὰ τὴν ὁδὸν πρέσβεις Ἀσπενδίων
αὐτοκράτορες, τὴν μὲν πόλιν ἐνδιδόντες, φρουρὰν δὲ


 μὴ εἰσάγειν δεόμενοι.
</p>
</div3>
<div3 type="section" n="3">
<p> καὶ περὶ μὲν τῆς φρουρᾶς
πράξαντες ἀπῆλθον, ὅσα ἠξίουν· πεντήκοντα δὲ τάλαντα
κελεύει τῇ στρατιᾷ δοῦναι αὐτοῖς ἐς μισθὸν καὶ
τοὺς ἵππους, οὓς δασμὸν βασιλεῖ ἔτρεφον. οἱ δὲ ὑπέρ
τε τοῦ ἀργυρίου καὶ τοὺς ἵππους παραδώσειν ξυνθέμενοι ἀπῆλθον.


Ἀλέξανδρος δὲ ἐπὶ Σίδης ᾔει.
</p>
</div3>
<div3 type="section" n="4">
<p> εἰσὶ δὲ οἱ Σιδῆται
Κυμαῖοι ἐκ Κύμης τῆς Αἰολίδος· καὶ οὗτοι λέγουσιν
ὑπὲρ σφῶν τόνδε τὸν λόγον, ὅτι, ὡς κατῆράν τε ἐς
τὴν γῆν ἐκείνην οἱ πρῶτοι ἐκ Κύμης σταλέντες καὶ
 ἐπὶ οἰκισμᾷ ἐξέβησαν, αὐτίκα τὴν μὲν Ἑλλάδα γλῶσσαν
ἐξελάθοντο, εὐθὺς δὲ βάρβαρον φωνὴν ἵεσαν,
οὐδὲ τῶν προσχώρων βαρβάρων, ἀλλὰ ἰδίαν σφῶν
οὔπω πρόσθεν οὖσαν τὴν φωνήν· καὶ ἔκτοτε οὐ κατὰ


τοὺς ἄλλους προσχώρους Σιδῆται ἐβαρβάριζον.
</p>
</div3>
<div3 type="section" n="5">
<p> καταλιπὼν
δὲ φρουρὰν ἐν Σίδῃ προῄει ἐπὶ Σύλλιον, χωρίον
ὀχυρὸν καὶ φρουρὰν ἔχον ξένων μισθοφόρων καὶ
αὐτῶν τῶν ἐπιχωρίων βαρβάρων. ἀλλʼ οὔτε τὸ Σύλλιον
ἐξ ἐφόδου αὐτοσχεδίου ἠδυνήθη λαβεῖν, ἐπεί τʼ
ἠγγέλθη αὐτῷ κατὰ τὴν ὁδὸν τοὺς Ἀσπενδίους ὅτι
 οὐδὲν τῶν ξυγκειμένων πρᾶξαι ἐθέλοιεν, οὔτε τοὺς
ἵππους παραδοῦναι τοῖς πεμφθεῖσιν οὔτε ἀπαριθμῆσαι
τὰ χρήματα, καὶ τὰ ἐκ τῆς χώρας ὅτι ἀνασκευασάμενοι
ἐς τὴν πόλιν τάς τε πύλας ἀποκεκλείκασι τοῖς παρὰ
Ἀλεξάνδρου καὶ τὰ τείχη, ὅπῃ πεπονηκότα ἦν, ἐπισκευάζουσι,
ταῦτα πυθόμενος ἐπὶ Ἀσπένδου ἀνεζεύγνυεν.

</p>
</div3>
</div2>
<div2 type="chapter" n="27">
<div3 type="section" n="1">
<p>
Ὤικισται δὲ τῆς Ἀσπένδου τὰ μὲν πολλὰ ἐπὶ ἄκρᾳ
<pb id="p.50"/>
ὀχυρᾷ καὶ ἀποτόμῳ καὶ παρʼ αὐτὴν τὴν ἄκραν ὁ Εὐρυμέδων
ποταμὸς ῥεῖ· ἦσαν δὲ αὐτοῖς καὶ περὶ τῇ ἄκρᾳ
ἐν τῷ χθαμαλῷ οὐκ ὀλίγαι οἰκήσεις καὶ τεῖχος περιεβέβλητο


 αὐταῖς οὐ μέγα.
</p>
</div3>
<div3 type="section" n="2">
<p> τὸ μὲν δὴ τεῖχος εὐθύς, ὡς
προσάγοντα Ἀλέξανδρον ἔγνωσαν, ἐκλείπουσιν ὅσοι ἐπῴκουν καὶ τὰς οἰκίας, ὅσας ἐν τῷ χθαμαλῷ ᾠκισμένας
οὐκ ἐδόκουν διαφυλάξαι ἂν δύνασθαι· αὐτοὶ δὲ
ἐς τὴν ἄκραν ξυμφεύγουσιν. Ἀλέξανδρος δὲ ὡς ἀφίκετο
ξὺν τῇ δυνάμει, εἴσω τοῦ ἐρήμου τείχους παρελθὼν
κατεστρατοπέδευσεν ἐν ταῖς οἰκίαις ταῖς καταλελειμμέναις.

πρὸς τῶν Ἀσπενδίων.
</p>
</div3>
<div3 type="section" n="3">
<p> οἱ δὲ Ἀσπένδιοι ὡς
εἶδον αὐτόν τε Ἀλέξανδρον παρʼ ἐλπίδα ἥκοντα καὶ
τὸ στρατόπεδον ἐν κύκλῳ σφῶν πάντῃ, πέμψαντες
πρέσβεις ἐδέοντο ἐφʼ οἷσπερ τὸ πρότερον ξυμβῆναι.
καὶ Ἀλέξανδρος τό τε χωρίον ἰσχυρὸν ἰδὼν καὶ αὐτὸς ὡς οὐκ ἐπὶ χρόνιον πολιορκίαν παρεσκευασμένος ἐπὶ


 τοῖς αὐτοῖς μὲν οὐδὲ ὣς ξυνέβη πρὸς αὐτούς·
</p>
</div3>
<div3 type="section" n="4">
<p> ὁμήρους
δὲ δοῦναι σφῶν τοὺς δυνατωτάτους ἐκέλευσεν καὶ
τοὺς ἵππους, οὓς πρόσθεν ὡμολόγησαν, καὶ ἑκατὸν
τάλαντα ἀντὶ τῶν πεντήκοντα, καὶ πείθεσθαι τῷ σατράπῃ τῷ <add>ὑπʼ</add> Ἀλεξάνδρου ταχθέντι καὶ φόρους
ἀποφέρειν ὅσα ἔτη Μακεδόσι, καὶ ὑπὲρ τῆς χώρας
διακριθῆναι, ἣν τῶν προσχώρων οὖσαν βίᾳ κατέχειν
ἐν αἰτίᾳ ἦσαν.


 ὡς δὲ πάντα οἱ ἐπεχώρησαν, ἀνέζευξεν ἐς Πέργην, κἀκεῖθεν ἐς Φρυγίαν ὥρμητο·
</p>
</div3>
<div3 type="section" n="5">
<p> ἦν δὲ αὐτῷ ἡ πορεία
παρὰ Τελμισσὸν πόλιν. οἱ δὲ ἄνθρωποι οὗτοι τὸ
μὲν γένος Πισίδαι εἰσὶ βάρβαροι, χωρίον δὲ οἰκοῦσιν
ὑπερύψηλον καὶ πάντῃ ἀπότομον, καὶ ἡ ὁδὸς παρὰ


 τὴν πόλιν χαλεπή.
</p>
</div3>
<div3 type="section" n="6">
<p> καθήκει γὰρ ἐκ τῆς πόλεως ὄρος ἔστε ἐπὶ τὴν ὁδόν, καὶ τοῦτο μὲν αὐτοῦ ἐν τῇ ὁδῷ
<pb id="p.51"/>

ἀποπαύεται, ἀντίπορον δὲ αὐτῷ ἄλλο ὄρος ἐστὶν οὐ
μεῖον ἀπότομον, καὶ ταῦτα τὰ ὄρη ὥσπερ πύλας ποιεῖ
ἐπὶ τῇ ὁδῷ, καὶ ἔστιν ὀλίγῃ φυλακῇ κατέχοντας τὰ
ὄρη ταῦτα ἄπορον ποιεῖν τὴν πάροδον. καὶ τότε οἱ
 Τελμισσεῖς πανδημεὶ ἐκβεβοηθηκότες ἀμφότερα τὰ ὄρη


κατεῖχον.
</p>
</div3>
<div3 type="section" n="7">
<p> ταῦτα δὴ ἰδὼν Ἀλέξανδρος στρατοπεδεύεσθαι
αὐτοῦ, ὅπως εἶχον, ἐκέλευε τοὺς Μακεδόνας, γνοὺς,
ὅτι οὐ μενοῦσι πανδημεὶ οἱ Τελμισσεῖς αὐλιζομένους
σφᾶς ἰδόντες, ἀλλʼ ἀποχωρήσουσιν ἐς τὴν πόλιν πλησίον
σίου οὖσαν οἱ πολλοὶ αὐτῶν, ὅσον φυλακὴν καταλιπόντες
ἐπὶ τοῖς ὄρεσι. καὶ ξυνέβη, ὅπως εἴκαζεν· οἱ
μὲν γὰρ πολλοὶ αὐτῶν ἀπῆλθον, αἱ φυλακαὶ δὲ ἐγκατέμειναν.
</p>
</div3>
<div3 type="section" n="8">
<p>καὶ ἐπὶ τούτους εὐθὺς ἀναλαβὼν τούς τε
τοξότας καὶ τὰς τῶν ἀκοντιστῶν τάξεις καὶ τῶν ὁπλιτῶν
 ὅσοι κουφότεροι ἐπήγαγεν. οἱ δὲ οὐκ ἔμειναν
βαλλόμενοι, ἀλλὰ ἔλιπον τὸ χωρίον· καὶ Ἀλέξανδρος
ὑπερβαλὼν τὰ στενὰ πρὸς τῇ πόλει κατεστρατοπέδευσε.

</p>
</div3>
</div2>
<div2 type="chapter" n="28">
<div3 type="section" n="1">
<p>
καὶ ἐνταῦθα ἀφικνοῦνται παρʼ αὐτὸν Σελγέων
πρέσβεις. οἱ δέ εἰσι καὶ αὐτοὶ Πισίδαι βάρβαροι καὶ
 πόλιν μεγάλην οἰκοῦσιν καὶ αὐτοὶ μάχιμοί εἰσιν· ὅτι
δὲ πολέμιοι τοῖς Τελμισσεῦσιν ἐκ παλαιοῦ ἐτύγχανον,
ὑπὲρ φιλίας πρὸς Ἀλέξανδρον πεπρεσβευμένοι ἦσαν.
καὶ πρὸς τούτους σπένδεται Ἀλέξανδρος, καὶ ἐκ τούτου


πιστοῖς ἐς ἅπαντα ἐχρήσατο.
</p>
</div3>
<div3 type="section" n="2">
<p> τὴν Τελμισσὸν δὲ
ἀπέγνω ἑλεῖν ἂν ἐν ὀλίγῳ χρόνῳ, ἀλλʼ ἐπὶ Σαγαλασσοῦ
ἐστέλλετο. ἦν δὲ καὶ αὕτη οὐ μικρὰ πόλις· Πισίδαι
καὶ ταύτην ᾤκουν, καὶ ἐδόκουν πάντων Πισιδῶν
μαχίμων ὄντων αὐτοὶ εἶναι [οἱ] μαχιμώτατοι· καὶ τότε
τὸν λόφον τὸν πρὸ τῆς πόλεως, ὅτι καὶ οὗτος οὐ μεῖον
 τοῦ τείχους ὀχυρὸς ἐς τὸ ἀπομάχεσθαι ἦν, κατειληφότες


προσέμενον.
</p>
</div3>
<div3 type="section" n="3">
<p> Ἀλέξανδρος δὲ τὴν μὲν φάλαγγα
<pb id="p.52"/>
τῶν Μακεδόνων τάττει ὧδε· ἐπὶ μὲν τοῦ δεξιοῦ κέρως,
ἵνα καὶ αὐτὸς ἐπετέτακτο, τοὺς ὑπασπιστὰς εἶχεν, ἐχομένους
δὲ τούτων τοὺς πεζεταίρους ἔστε ἐπὶ τὸ εὐώνυμον
παρατείνας, ὡς ἑκάστοις τῶν στρατηγῶν ἡ ἡγεμονία


 τῆς τάξεως ἐν τῇ τότε ἡμέρᾳ ἦν.
</p>
</div3>
<div3 type="section" n="4">
<p> ἐπὶ δὲ τῷ εὐωνύμῳ ἐπέταξεν ἡγεμόνα Ἀμύνταν τὸν Ἀρραβαίου.
προετάχθησαν δὲ αὐτῷ τοῦ μὲν δεξιοῦ κέρως οἵ τε
τοξόται καὶ οἱ Ἀγριᾶνες, τοῦ δὲ εὐωνύμου οἱ ἀκοντισταὶ
οἱ Θρᾷκες, ὧν ἡγεῖτο Σιτάλκης· οἱ γὰρ ἱππεῖς
αὐτῷ οὐκ ὠφέλιμοι ἐν τῇ δυσχωρίᾳ ἦσαν. τοῖς Πισίδαις δὲ καὶ Τελμισσεῖς προσβεβοηθηκότες ξυνετάξαντο.
</p>
</div3>
<div3 type="section" n="5">
<p> ἤδη τε οἱ ἀμφʼ Αλέξανδρον προσβεβληκότες τῷ
ὄρει, ὅπερ κατεῖχον οἱ Πισίδαι, κατʼ αὐτὸ τὸ ἀποτομώτατον
τῆς ἀνόδου ἦσαν, καὶ ἐν τούτῳ ἐπιτίθενται
αὐτοῖς οἱ βάρβαροι λόχοις κατὰ κέρας ἑκάτερον, ᾗ σφίσι μὲν εὐπροσοδώτατον ἦν, τοῖς πολεμίοις δὲ χαλεπωτάτη
ἡ πρόσβασις. καὶ τοὺς μὲν τοξότας, οἷα δὴ οὔτε ἀκριβῶς
ὡπλισμένους καὶ πρώτους πελάσαντας, ἐτρέψαντο,


 οἱ δὲ Ἀγριᾶνες ἔμειναν.
</p>
</div3>
<div3 type="section" n="6">
<p> ἐγγὺς γὰρ ἤδη καὶ ἡ φάλαγξ
τῶν Μακεδόνων προσῆγε καὶ πρὸ αὐτῆς Ἀλέξανδρος ἐφαίνετο. ὡς δὲ ἐν χερσὶν ἡ μάχη ἐγένετο, γυμνοί τε
οἱ βάρβαροι ὄντες ὁπλίταις προσεφέροντο καὶ πάντῃ
κατατιτρωσκόμενοι ἔπιπτον [δὲ], ἐνταῦθα δὴ ἐγκλίνουσιν·
</p>
</div3>
<div3 type="section" n="7">
<p> καὶ ἀπέθανον μὲν αὐτῶν ἐς πεντακοσίους,...
κοῦφοι γὰρ ὄντες καὶ ἔμπειροι τῶν χωρίων οὐ χαλεπῶς ἀπεχώρουν· καὶ οἱ Μακεδόνες διὰ βαρύτητα τῶν
ὅπλων καὶ ἀπειρίαν τῶν ὁδῶν οὐ θαρραλέοι ἐς τὸ


 διώκειν ἦσαν.
</p>
</div3>
<div3 type="section" n="8">
<p> Ἀλέξανδρος δὲ ἐχόμενος τῶν φευγόντων
τὴν πόλιν αὐτῶν αἱρεῖ κατὰ κράτος. τῶν δὲ ξὺν
αὐτῷ Κλέανδρός τε ὁ στρατηγὸς τῶν τοξοτῶν ἀποθνήσκει καὶ τῶν ἄλλων ἀμφὶ τοὺς εἴκοσιν. Ἀλέξανδρος
<pb id="p.53"/>

δὲ ἐπὶ τοὺς ἄλλους Πισίδας ἦγε· καὶ τὰ μέν τινα τῶν
φρουρίων βίᾳ ἐξεῖλε, τὰ δὲ ὁμολογίᾳ προσηγάγετο.

</p>
</div3>
</div2>
<div2 type="chapter" n="29">
<div3 type="section" n="1">
<p>
ἐντεῦθεν δὲ ᾔει ἐπὶ Φρυγίας παρὰ τὴν λίμνην,
ᾗ ὄνομα Ἀσκανία, ἐν ᾗ ἅλες πήγνυνται αὐτόματοι, καὶ
 τούτοις χρῶνται οἱ ἐπιχώριοι οὐδὲ θαλάσσης τι ἐπὶ
τούτῳ δέονται· καὶ ἀφικνεῖται ἐς Κελαινὰς πεμπταῖος.
ἐν δὲ ταῖς Κελαιναῖς ἄκρα ἦν πάντῃ ἀπότομος, καὶ
ταύτην φυλακὴ κατεῖχεν ἐκ τοῦ σατράπου τῆς Φρυγίας
Κᾶρες μὲν χίλιοι, Ἕλληνες δὲ μισθοφόροι ἑκατόν.
</p>
</div3>
<div3 type="section" n="2">
<p> καὶ οὗτοι πρεσβεύονται παρʼ Ἀλέξανδρον, ἐπαγγελλόμενοι,
εἰ μὴ ἀφίκοιτό σφισι βοήθεια ἐν ἡμέρᾳ ᾗ
ξυνέκειτο, φράσαντες τὴν ἡμέραν,ὅτι παραδώσουσι τὸ
χωρίον. καὶ ἔδοξε ταῦτα Ἀλεξάνδρῳ ὠφελιμώτερα ἢ
πολιορκεῖν ἄπορον πάντῃ προσφέρεσθαι τὴν ἄκραν.
</p>
</div3>
<div3 type="section" n="3">
<p> πρὸς μὲν δὴ ταῖς Κελαιναῖς φυλακὴν καταλείπει στρατιώτας
ἐς χιλίους καὶ πεντακοσίους. μείνας δὲ αὐτοῦ
ἡμέρας δέκα καὶ σατράπην ἀποδείξας Φρυγίας Ἀντίγονον
τὸν Φιλίππου, ἐπὶ δὲ τοὺς συμμάχους ἀντʼ ἐκείνου
στρατηγὸν Βάλακρον τὸν Ἀμύντου ἐπιτάξας, αὐτὸς
 ἐπὶ Γορδίου ἐστέλλετο. καὶ Παρμενίωνι ἐπέστειλεν,
ἄγοντα ἅμα οἷ τὴν δύναμιν ἐκεῖσε ἀπαντᾶν· καὶ


ἀπήντα ξὺν τῇ δυνάμει Παρμενίων.
</p>
</div3>
<div3 type="section" n="4">
<p> καὶ οἱ νεόγαμοι
δὲ οἱ ἐπὶ Μακεδονίας σταλέντες εἰς Γόρδιον ἧκον καὶ
ξὺν αὐτοῖς ἄλλη στρατιὰ καταλεχθεῖσα, ἣν ἦγε Πτολεμαῖός
 τε ὁ Σελεύκου καὶ Κοῖνος ὁ Πολεμοκράτους
καὶ Μελέαγρος ὁ Νεοπτολέμου, πεζοὶ μὲν Μακεδόνες
τρισχίλιοι, ἱππεῖς δὲ ἐς τριακοσίους καὶ Θεσσαλῶν ἱππεῖς
διακόσιοι, Ἠλείων δὲ ἑκατὸν καὶ πεντήκοντα, ὧν
ἡγεῖτο Ἀλκίας Ἠλεῖος.
</p>
</div3>
<div3 type="section" n="5">
<p> τὸ δὲ Γόρδιον ἔστι μὲν τῆς Φρυγίας τῆς ἐφʼ Ἑλλησπόντου,
κεῖται δὲ ἐπὶ τοῦ Σαγγαρίου ποταμοῦ·
<pb id="p.54"/>
τοῦ δὲ Σαγγαρίου αἱ μὲν πηγαὶ ἐκ Φρυγίας εἰσίν,
αὐτὸς δὲ διὰ τῆς Θρᾳκῶν τῶν Βιθυνῶν χώρας ἐξίησιν
ἐς τὸν Εὔξεινον πόντον. ἐνταῦθα καὶ Ἀθηναίων
πρεσβεία παρʼ Ἀλέξανδρον ἀφίκετο, δεόμενοι Ἀλεξάνδρου
ἀφεῖναί σφισι τοὺς αἰχμαλώτους, οἳ ἐπὶ Γρανίκῳ ποταμῷ ἐλήφθησαν Ἀθηναίων ξυστρατευόμενοι τοῖς
Πέρσαις καὶ τότε ἐν Μακεδονίᾳ ξὺν τοῖς δισχιλίοις


 δεδεμένοι ἦσαν·
</p>
</div3>
<div3 type="section" n="6">
<p> καὶ ὑπὲρ αὐτῶν ἄπρακτοι ἐν τῷ τότε
ἀπῆλθον. οὐ γὰρ ἐδόκει ἀσφαλὲς εἶναι Ἀλεξάνδρῳ
ἔτι ξυνεστῶτος τοῦ πρὸς τὸν Πέρσην πολέμου ἀνεῖναί τι τοῦ φόβου τοῖς Ἕλλησιν, ὅσοι ἐναντία τῇ Ἑλλάδι
στρατεύεσθαι ὑπὲρ τῶν βαρβάρων οὐκ ἀπηξίωσαν·
ἀλλʼ ἀποκρίνεται, ἐπειδὰν τὰ παρόντα καλῶς γένηται,
τότε ἥκειν ὑπὲρ τῶν αὐτῶν πρεσβευομένους.</p>
</div3>
</div2>
</div1>
<pb id="p.55"/>
<div1 type="book" n="2">
<div2 type="chapter" n="1">
<div3 type="section" n="1">
<p>

ἐκ δὲ τούτου Μέμνων τοῦ τε ναυτικοῦ παντὸς
ἡγεμὼν ἐκ βασιλέως Δαρείου καθεστηκὼς καὶ τῆς
παραλίου ξυμπάσης, ὡς ἐς Μακεδονίαν τε καὶ τὴν
Ἑλλάδα ἀποστρέψων τὸν πόλεμον, Χίον μὲν λαμβάνει
 προδοσίᾳ ἐνδοθεῖσαν, ἔνθεν δὲ ἐπὶ Λέσβου πλεύσας,
ὡς οὐ προσεῖχον αὐτῷ οἱ Μιτυληναῖοι, τὰς ἄλλας πόλεις

τῆς Λέσβου προσηγάγετο.
</p>
</div3>
<div3 type="section" n="2">
<p> ταύτας δὲ παραστησάμενος 
καὶ προσχὼν τῇ Μιτυλήνῃ τὴν μὲν πόλιν χάρακι
διπλῷ ἐκ θαλάσσης ἐς θάλασσαν ἀπετείχισε, στρατόπεδα
 δὲ πέντε ἐποικοδομησάμενος τῆς γῆς ἐκράτει οὐ
χαλεπῶς. καὶ μέρος μέν τι τῶν νεῶν τὸν λιμένα
αὐτῶν ἐφύλασσε, τὰς δὲ ἐπὶ τὴν ἄκραν τῆς Λέσβου
τὸ Σίγριον, ἵνα ἡ προσβολὴ μάλιστά ἐστι ταῖς ἀπό τε
Χίου καὶ ἀπὸ Γεραιστοῦ καὶ Μαλέας ὁλκάσιν, ἀποστείλας
 τὸν παράπλουν ἐν φυλακῇ εἶχεν, ὡς μή τινα
ὠφέλειαν κατὰ θάλασσαν γίγνεσθαι τοῖς Μιτυληναίοις.
</p>
</div3>
<div3 type="section" n="3">
<p>καὶ ἐν τούτῳ αὐτὸς μὲν νόσῳ τελευτᾷ, καὶ εἴπερ τι
ἄλλο καὶ τοῦτο ἐν τῷ τότε ἔβλαψε τὰ. βασιλέως πράγματα.
Αὐτοφραδάτης δὲ καὶ Φαρνάβαζος ὁ Ἀρταβάζου,
 ὅτῳ καὶ ἐπέτρεψε τελευτῶν ὁ Μέμνων τὴν ἀδελφιδῷ
αὑτοῦ ὄντι, οὗτοι τῇ πολιορκίᾳ οὐκ ἀρρώστως προσέκειντο.
</p>
</div3>
<div3 type="section" n="4">
<p>καὶ οἱ Μιτυληναῖοι τῆς τε γῆς εἰργόμενοι
<pb id="p.56"/>
καὶ ἀπὸ θαλάσσης πολλαῖς ναυσὶν ἐφορμούσαις φρουρούμενοι
πέμψαντες παρὰ τὸν Φαρνάβαζον ὁμολογίας
ἐποιήσαντο, τοὺς μὲν ξένους τοὺς παρʼ Ἀλεξάνδρου
σφίσι κατὰ συμμαχίαν ἥκοντας ἀπελθεῖν, Μιτυληναίους
δὲ καθελεῖν μὲν τὰς πρὸς Ἀλέξανδρόν σφισι γενομένας στήλας, ξυμμάχους δὲ εἶναι Δαρείου κατὰ τὴν εἰρήνην
τὴν ἐπʼ Ἀνταλκίδου γενομένην πρὸς βασιλέα Δαρεῖον,
τοὺς φυγάδας δὲ αὐτῶν κατιέναι ἐπὶ τοῖς ἡμίσεσι τῶν


 τότε ὄντων, ὅτε ἔφευγον.
</p>
</div3>
<div3 type="section" n="5">
<p> ἐπὶ τούτοις μὲν δὴ ἡ ξύμβασις
τοῖς Μιτυληναίοις πρὸς τοὺς Πέρσας ξυνέβη. Φαρνάβαζος δὲ καὶ Αὐτοφραδάτης, ὡς παρῆλθον ἅπαξ
εἴσω τῆς πόλεως, φρουράν τε ἐς αὐτὴν εἰσήγαγον καὶ
φρούραρχον ἐπʼ αὐτῇ Λυκομήδην Ῥόδιον, καὶ τύραννον
ἐγκατέστησαν τῇ πόλει Διογένην, ἕνα τῶν φυγάδων,
χρήματά τε εἰσέπραξαν τοὺς Μιτυληναίους τὰ μὲν βίᾳ ἀφελόμενοι τοὺς ἔχοντας, τὰ δὲ ἐς τὸ κοινὸν ἐπιβαλόντες.

</p>
</div3>
</div2>
<div2 type="chapter" n="2">
<div3 type="section" n="1">
<p> ταῦτα δὲ διαπραξάμενοι Φαρνάβαζος μὲν ἔπλει ἐπὶ
Λυκίας ἄγων τοὺς ξένους τοὺς μισθοφόρους, Αὐτοφραδάτης
δὲ ἐπὶ τὰς ἄλλας νήσους. καὶ ἐν τούτῳ καταπέμπει Δαρεῖος Θυμώνδαν τὸν Μέντορος, αὐτὸν
μὲν τοὺς ξένους παρὰ Φαρναβάζου παραληψόμενον καὶ
ἀνάξοντα παρὰ βασιλέα, Φαρναβάζῳ <add>δὲ</add> ἐροῦντα ἄρχειν


 ὅσων Μέμνων ἦρχεν·
</p>
</div3>
<div3 type="section" n="2">
<p> καὶ παραδοὺς τούτῳ τοὺς
ξένους Φαρνάβαζος ἔπλει παρʼ Αὐτοφραδάτην ἐπὶ τὰς ναῦς. ὡς δὲ ὁμοῦ ἐγένοντο, δέκα μὲν ναῦς στέλλουσιν
ἐπὶ τὰς Κυκλάδας νήσους Δατάμην ἄνδρα Πέρσην
ἄγοντα, αὐτοὶ δὲ ναυσὶν ἑκατὸν ἐπὶ Τενέδου ἔπλευσαν·
κατακομισθέντες δὲ τῆς Τενέδου εἰς τὸν Βόρειον
καλούμενον λιμένα πέμπουσι παρὰ τοὺς Τενεδίους καὶ κελεύουσι τὰς στήλας τὰς πρὸς Ἀλέξανδρον καὶ τοὺς
<pb id="p.57"/>

Ἕλληνας γενομένας σφίσι, ταύτας μὲν καθελεῖν, πρὸς
Δαρεῖον δὲ ἄγειν τὴν εἰρήνην, ἣν ἐπὶ Ἀνταλκίδου


Δαρείῳ συνέθεντο.
</p>
</div3>
<div3 type="section" n="3">
<p> Τενεδίοις δὲ τὰ μὲν τῆς εὐνοίας
ἐς Ἀλέξανδρόν τε καὶ τοὺς Ἕλληνας ἐποίει μᾶλλον,
 ἐν δὲ τῷ παρόντι ἄπορον ἄλως ἐδόκει ὅτι μὴ προσχωρήσαντας
τοῖς Πέρσαις σώζεσθαι· ἐπεὶ οὐδὲ Ἡγελόχῳ,
ὅτῳ προσετέτακτο <add>ὑπʼ</add> Ἀλεξάνδρου αὖθις
ξυναγαγεῖν δύναμιν ναυτικήν, τοσαύτη ξυνηγμένη ἦν
ὡς διʼ ὀλίγου προσδοκᾶν ἔσεσθαι ἄν σφισι παρʼ αὐτοῦ
 τινα ὠφέλειαν. οὕτω μὲν δὴ οἱ ἀμφὶ Φαρνάβαζον
τοὺς Τενεδίους φόβῳ μᾶλλον ἢ ἐθελοντὰς παρεστήσαντο.
</p>
</div3>
<div3 type="section" n="4">
<p>ἐν δὲ τούτῳ Πρωτέας ὁ Ἀνδρονίκου ἐτύγχανε μὲν
ξυναγαγὼν ἐξ Εὐβοίας τε καὶ Πελοποννήσου ναῦς
μακρὰς ὑπὸ Ἀντιπάτρου τεταγμένος, ὡς εἶναί τινα
 ταῖς τε νήσοις φυλακὴν καὶ αὐτῇ τῇ Ἑλλάδι, εἰ,
καθάπερ ἐξηγγέλλετο, ἐπιπλέοιεν οἱ βάρβαροι· πυθόμενος
δὲ Δατάμην περὶ Σίφνον ὁρμεῖν δέκα ναυσίν,
αὐτὸς ἔχων πεντεκαίδεκα νυκτὸς ἀνάγεται ἀπὸ Χαλκίδος


τῆς ἐπὶ τῷ Εὐρίπῳ·
</p>
</div3>
<div3 type="section" n="5">
<p> καὶ προσχὼν ἕωθεν Κύθνῳ
 τῇ νήσῳ τὴν μὲν ἡμέραν αὐτοῦ αὐλίζεται, ὡς σαφέστερόν
τε διαπυθέσθαι τὰ περὶ τῶν δέκα νεῶν καὶ
ἅμα ἐν νυκτὶ φοβερώτερον προσπεσεῖν τοῖς Φοίνιξιν·
ὡς δὲ ἔμαθε σαφῶς τὸν Δατάμην ξὺν ταῖς ναυσὶν ἐν
Σίφνῳ ὁρμοῦντα, ἐπιπλεύσας ἔτι νυκτὸς ὑπʼ αὐτὴν τὴν
 ἕω καὶ ἀπροσδοκήτοις ἐπιπεσὼν ὀκτὼ μὲν ναῦς αὐτοῖς
ἀνδράσιν ἔλαβε, Δατάμης δὲ μετὰ δυοῖν τριήροιν ἐν
τῇ πρώτῃ προσμίξει τῶν ἅμα Πρωτέᾳ νεῶν ὑπεκφυγὼν
ἀπεσώθη πρὸς τὸ ἄλλο ναυτικόν.

</p>
</div3>
</div2>
<div2 type="chapter" n="3">
<div3 type="section" n="1">
<p>
Ἀλέξανδρος δὲ ὡς ἐς Γόρδιον παρῆλθε, πόθος λαμβάνει
 αὐτὸν ἀνελθόντα ἐς τὴν ἄκραν, ἵνα καὶ τὰ βασίλεια
ἦν τὰ Γορδίου καὶ τοῦ παιδὸς αὐτοῦ Μίδου,
<pb id="p.58"/>
τὴν ἅμαξαν ἰδεῖν τὴν Γορδίου καὶ τοῦ ζυγοῦ τῆς


 ἁμάξης τὸν δεσμόν.
</p>
</div3>
<div3 type="section" n="2">
<p> λόγος δὲ περὶ τῆς ἀμάξης ἐκείνης
παρὰ τοῖς προσχώροις πολὺς κατεῖχε, Γόρδιον εἶναι
τῶν πάλαι Φρυγῶν ἄνδρα πένητα καὶ ὀλίγην εἶναι
αὐτῷ γῆν ἐργάζεσθαι καὶ ζεύγη βοῶν δύο· καὶ τῷ μὲν

 ἀροτριᾶν, τῶ δὲ ἁμαξεύειν τὸν Γόρδιον.
</p>
</div3>
<div3 type="section" n="3">
<p> καί ποτε
ἀροῦντος αὐτοῦ ἐπιστῆναι ἐπὶ τὸν ζυγὸν ἀετὸν καὶ
ἐπιμεῖναι ἔστε ἐπὶ βουλυτὸν καθήμενον· τὸν δὲ ἐκπλαγέντα
τῇ ὄψει ἰέναι κοινώσοντα ὑπὲρ τοῦ θείου
παρὰ τοὺς Τελμισσέας τοὺς μάντεις· εἶναι γὰρ τοὺς Τελμισσέας σοφοὺς τὰ θεῖα ἐξηγεῖσθαι καὶ σφισιν ἀπὸ
γένους δεδόσθαι αὐτοῖς καὶ γυναιξὶν καὶ παισὶ τὴν


 μαντείαν.
</p>
</div3>
<div3 type="section" n="4">
<p> προσάγοντα δὲ κώμῃ τινὶ τῶν Τελμισσέων
ἐντυχεῖν παρθένῳ ὑδρευομένῃ καὶ πρὸς ταύτην εἰπεῖν
ὅπως οἱ τὸ τοῦ ἀετοῦ ἔσχε· τὴν δέ, εἶναι γὰρ καὶ αὐτὴν τοῦ μαντικοῦ γένους, θύειν κελεῦσαι τῷ Διὶ
τῷ βασιλεῖ, ἐπανελθόντα ἐς τὸν τόπον αὐτόν. καὶ,
δεηθῆναι γὰρ αὐτῆς Γόρδιον τὴν θυσίαν ξυνεπισπομένην
οἱ αὐτὴν ἐξηγήσασθαι, θῦσαί τε ὅπως ἐκείνη
ὑπετίθετο τὸν Γόρδιον καὶ ξυγγενέσθαι ἐπὶ γάμῳ τῇ

 παιδὶ καὶ γενέσθαι αὐτοῖν παῖδα Μίδαν ὄνομα.
</p>
</div3>
<div3 type="section" n="5">
<p> ἤδη
τε ἄνδρα εἶναι τὸν Μίδαν καλὸν καὶ γενναῖον καὶ ἐν
τούτῳ στάσει πιέζεσθαι ἐν σφίσι τοὺς Φρύγας, καὶ
γενέσθαι αὐτοῖς χρησμὸν, ὅτι ἅμαξα ἄξει αὐτοῖς βασιλέα
καὶ ὅτι οὗτος αὐτοῖς καταπαύσει τὴν στάσιν. ἔτι δὲ περὶ αὐτῶν τούτων βουλευομένοις ἐλθεῖν τὸν Μίδαν
ὁμοῦ τῷ πατρὶ καὶ τῇ μητρὶ καὶ ἐπιστῆναι τῇ


 ἐκκλησίᾳ αὐτῇ ἁμάξῃ.
</p>
</div3>
<div3 type="section" n="6">
<p> τοὺς δὲ ξυμβαλόντας τὸ μαντεῖον
τοῦτον ἐκεῖνον γνῶναι ὄντα, ὅντινα ὁ θεὸς
αὐτοῖς ἔφραζεν, ὅτι ἄξει ἡ ἅμαξα· καὶ καταστῆσαι μὲν αὐτοὺς βασιλέα τὸν Μίδαν, Μίδαν δὲ αὐτοῖς τὴν στάσιν
<pb id="p.59"/>

καταπαῦσαι, καὶ τὴν ἅμαξαν τοῦ πατρὸς ἐν τῇ
ἄκρᾳ ἀναθεῖναι χαριστήρια τῷ Διὶ τῷ βασιλεῖ ἐπὶ τοῦ
ἀετοῦ τῇ πομπῇ. πρὸς δὲ δὴ τούτοις καὶ τόδε περὶ
τῆς ἁμάξης ἐμυθεύετο, ὅστις λύσειε τοῦ ζυγοῦ τῆς
 ἁμάξης τὸν δεσμόν, τοῦτον χρῆναι ἄρξαι τῆς Ἀσίας.
</p>
</div3>
<div3 type="section" n="7">
<p>ἦν δὲ ὁ δεσμὸς ἐκ φλοιοῦ κρανίας καὶ τούτου οὔτε
τέλος οὔτε ἀρχὴ ἐφαίνετο. Ἀλέξανδρος δὲ ὡς ἀπόρως
μὲν εἶχεν ἐξευρεῖν λύσιν τοῦ δεσμοῦ, ἄλυτον δὲ
περιιδεῖν οὐκ ἤθελε, μή τινα καὶ τοῦτο ἐς τοὺς πολλοὺς
 κίνησιν ἐργάσηται, οἱ μὲν λέγουσιν, ὅτι παίσας
τῷ ξίφει διέκοψε τὸν δεσμὸν καὶ λελύσθαι ἔφη· Ἀριστόβουλος <note place="unspecified" anchored="yes">Aristob fr. 4</note>
δὲ λέγει ἐξελόντα τὸν ἕστορα τοῦ ῥυμοῦ,
ὃς ἦν τύλος διαβεβλημένος διὰ τοῦ ῥυμοῦ διαμπάξ,
ξυνέχων τὸν δεσμόν, ἐξελκύσαι ἔξω τοῦ ῥυμοῦ τὸ<add>ν</add>


 ζυγόν.
</p>
</div3>
<div3 type="section" n="8">
<p> ὅπως μὲν δὴ ἐπράχθη τὰ ἀμφὶ τῷ δεσμῷ
τούτῳ Ἀλεξάνδρῳ οὐκ ἔχω ἰσχυρίσασθαι. ἀπηλλάγη
δʼ οὖν ἀπὸ τῆς ἁμάξης αὐτός τε καὶ οἱ ἀμφʼ αὐτὸν
ὡς τοῦ λογίου τοῦ ἐπὶ τῇ λύσει τοῦ δεσμοῦ ξυμβεβηκότος.
καὶ γὰρ καὶ τῆς νυκτὸς ἐκείνης βρονταί τε
 καὶ σέλας ἐξ οὐρανοῦ ἐπεσήμηναν· καὶ ἐπὶ τούτοις
ἔθυε τῇ ὑστεραίᾳ Ἀλέξανδρος τοῖς φήνασι θεοῖς τά
τε σημεῖα καὶ τοῦ δεσμοῦ τὴν λύσιν.

</p>
</div3>
</div2>
<div2 type="chapter" n="4">
<div3 type="section" n="1">
<p>
αὐτὸς δὲ τῇ ὑστεραίᾳ ἐπʼ Ἀγκύρας τῆς Γαλατικῆς
ἐστέλλετο· κἀκεῖ αὐτῷ πρεσβεία ἀφικνεῖται Παφλαγόνων,
 τό τε ἔθνος ἐνδιδόντων καὶ ἐς ὁμολογίαν ξυμβαινόντων·
ἐς δὲ τὴν χώραν ξὺν τῇ δυνάμει μὴ ἐσβαλεῖν


ἐδέοντο.
</p>
</div3>
<div3 type="section" n="2">
<p> τούτοις μὲν δὴ προστάσσει Ἀλέξανδρος
ὑπακούειν Κάλᾳ τῷ σατράπῃ τῷ Φρυγίας. αὐτὸς δὲ
ἐπὶ Καππαδοκίας ἐλάσας ξύμπασαν τὴν ἐντὸς Ἅλυος
 ποταμοῦ προσηγάγετο καὶ ἔτι ὑπὲρ τὸν Ἅλυν πολλήν·
καταστήσας δὲ Καππαδοκῶν Σαβίκταν σατράπην αὐτὸς
<pb id="p.60"/>


 προῆγεν ἐπὶ τὰς πύλας τὰς Κιλικίας.
</p>
</div3>
<div3 type="section" n="3">
<p> καὶ ἀφικόμενος
ἐπὶ τὸ Κύρου τοῦ ξὺν Ξενοφῶντι στρατόπεδον, ὡς
κατεχομένας τὰς πύλας φυλακαῖς ἰσχυραῖς εἶδε, Παρμενίωνα
μὲν αὐτοῦ καταλείπει σὺν ταῖς τάξεσι τῶν
πεζῶν, ὅσοι βαρύτερον ὡπλισμένοι ἦσαν. αὐτὸς δὲ ἀμφὶ πρώτην φυλακὴν ἀναλαβὼν τούς τε ὑπασπιστὰς
καὶ τοὺς τοξότας καὶ τοὺς Ἀγριᾶνας προῆγε τῆς
νυκτὸς ἐπὶ τὰς πύλας, ὡς οὐ προσδεχομένοις τοῖς φύλαξιν


 ἐπιπεσεῖν.
</p>
</div3>
<div3 type="section" n="4">
<p> καὶ προσάγων μὲν οὐκ ἔλαθεν, ἐς
ἴσον δὲ αὐτῷ κατέστη ἡ τόλμα. οἱ γὰρ φύλακες αἰσθόμενοι Ἀλέξανδρον αὐτὸν προσάγοντα λιπόντες τὴν φυλακὴν
ᾤχοντο φεύγοντες. τῇ δὲ ὑστεραίᾳ ἅμα τῇ ἕῳ
ξὺν τῇ δυνάμει πάσῃ ὑπερβαλὼν τὰς πύλας κατέβαινεν


 ἐς τὴν Κιλικίαν.
</p>
</div3>
<div3 type="section" n="5">
<p> καὶ ἐνταῦθα ἀγγέλλεται αὐτῷ Ἀρσάμης
ὅτι πρόσθεν μὲν ἐπενόει διασώζειν Πέρσαις τὴν Ταρσόν, ὡς δὲ ὑπερβεβληκότα ἤδη τὰς πύλας
ἐπύθετο Ἀλέξανδρον ἐκλιπεῖν ἐν νῷ ἔχειν τὴν πόλιν·
δεδιέναι οὖν τοὺς Ταρσέας μὴ ἐφʼ ἁρπαγὴν τραπεὶς


 οὕτω τὴν ἀπόλειψιν τῆ Ταρσοῦ ποιήσηται.
</p>
</div3>
<div3 type="section" n="6">
<p> ταῦτα
ἀκούσας δρόμῳ ἦγεν ἐπὶ τὴν Ταρσὸν τούς τε ἱππέας καὶ τῶν ψιλῶν ὅσοι κουφότατοι, ὥστε ὁ Ἀρσάμης μαθὼν
αὐτοῦ τὴν ὁρμὴν σπουδῇ φεύγει ἐκ τῆς Ταρσοῦ
παρὰ βασιλέα Δαρεῖον οὐδὲν βλάψας τὴν πόλιν.
</p>
</div3>
<div3 type="section" n="7">
<p>
<note place="unspecified" anchored="yes">Aristob fr. 5</note> Ἀλέξανδρος δέ, ὡς μέν Ἀριστοβούλῳ λέλεκται, ὑπὸ
καμάτου ἐνόσησεν, οἱ δὲ ἐς τὸν Κύδνον [τὸν]ποταμὸν λέγουσι ῥίψαντα νήξασθαι, ἐπιθυμήσαντα τοῦ
ὕδατος, ἱδρῶντα καὶ καύματι ἐχόμενον. ὁ δὲ Κύδνος
ῥέει διὰ μέσης τῆς πόλεως· οἷα δὲ ἐκ τοῦ Ταύρου
ὄρους τῶν πηγῶν οἱ ἀνισχουσῶν καὶ διὰ χώρου
καθαροῦ ῥέων, ψυχρός τέ ἐστι καὶ τὸ ὕδωρ καθαρός·
</p>
</div3>
<div3 type="section" n="8">
<p> σπασμῷ τε οὖν ἔχεσθαι Ἀλέξανδρον καὶ θέρμαις ἰσχυραῖς
<pb id="p.61"/>

καὶ ἀγρυπνίᾳ ξυνεχεῖ· καὶ τοὺς μὲν ἄλλους ἰατροὺς
οὐκ οἴεσθαι εἶναι βιώσιμον, Φίλιππον δὲ Ἀκαρνᾶνα,
ἰατρόν, ξυνόντα Ἀλεξάνδρῳ καὶ τά τε ἀμφὶ ἰατρικὴν
ἐς τὰ μάλιστα πιστευόμενον καὶ τὰ ἄλλα οὐκ ἀδόκιμον
 ἐν τῷ στρατῷ ὄντα, καθῆραι ἐθέλειν Ἀλέξανδρον φαρμάκῳ·


καὶ τὸν κελεύειν καθῆραι.
</p>
</div3>
<div3 type="section" n="9">
<p> τὸν μὲν δὴ παρασκευάζειν
τὴν κύλικα, ἐν τούτῳ δὲ Ἀλεξάνδρῳ δοθῆναι
ἐπιστολὴν παρὰ Παρμενίωνος φυλάξασθαι Φίλιππον·
ἀκούειν γὰρ διεφθάρθαι ὑπὸ Δαρείου χρήμασιν ὥστε
 φαρμάκῳ ἀποκτεῖναι Ἀλέξανδρον. τὸν δὲ ἀναγνόντα
τὴν ἐπιστολὴν καὶ ἔτι μετὰ χεῖρας ἔχοντα αὐτὸν μὲν
λαβεῖν τὴν κύλικα ἐν ᾗ ἦν τὸ φάρμακον, τὴν ἐπιστολὴν


δὲ τῷ Φιλίππῳ δοῦναι ἀναγνῶναι.
</p>
</div3>
<div3 type="section" n="10">
<p> καὶ ὁμοῦ τόν
τε Ἀλέξανδρον πίνειν καὶ τὸν Φίλιππον ἀναγινώσκειν
 τὰ παρὰ τοῦ Παρμενίωνος. Φίλιππον δὲ εὐθὺς ἔνδηλον
γενέσθαι, ὅτι καλῶς οἱ ἔχει τὰ τοῦ φαρμάκου·
οὐ γὰρ ἐκπλαγῆναι πρὸς τὴν ἐπιστολήν, ἀλλὰ τοσόνδε
μόνον παρακαλέσαι Ἀλέξανδρον, καὶ ἐς τὰ ἄλλα οἱ
πείθεσθαι ὅσα ἐπαγγέλλοιτο· σωθήσεσθαι γὰρ πειθόμενον.
</p>
</div3>
<div3 type="section" n="11">
<p> καὶ τὸν μὲν καθαρθῆναί τε καὶ ῥαΐσαι αὐτῷ
τὸ νόσημα, Φιλίππῳ δὲ ἐπιδεῖξαι, ὅτι πιστός ἐστιν αὐτῷ
φίλος, καὶ τοῖς ἄλλοις δὲ τοῖς ἀμφʼ αὐτὸν, ὅτι αὐτοῖς
τε τοῖς φίλοις βέβαιος εἰς τὸ ἀνύποπτον τυγχάνει ὢν
καὶ πρὸς τὸ ἀποθανεῖν ἐρρωμένος.

 ἐκ δὲ τούτου Παρμενίωνα μὲν πέμπει ἐπὶ τὰς</p>
</div3>
</div2>
<div2 type="chapter" n="5">
<div3 type="section" n="1">
<p>
ἄλλας πύλας, αἳ δὴ ὁρίζουσι τὴν Κιλίκων τε καὶ Ἀσσυρίων
χώραν, προκαταλαβεῖν καὶ φυλάσσειν τὴν πάροδον,
δοὺς αὐτῷ τῶν τε ξυμμάχων τοὺς πεζοὺς καὶ
τοὺς Ἕλληνας τοὺς μισθοφόρους καὶ τοὺς Θρᾷκας,
 ὧν Σιτάλκης ἡγεῖτο, καὶ τοὺς ἱππέας δὲ τοὺς Θεσσαλούς.
</p>
</div3>
<div3 type="section" n="2">
<p>αὐτὸς δὲ ὕστερος ἄρας ἐκ Ταρσοῦ τῇ μὲν πρώτῃ
<pb id="p.62"/>
ἐς Ἀγχίαλον πόλιν ἀφικνεῖται. ταύτην δὲ Σαρδανάπαλον
κτίσαι τὸν Ἀσσύριον λόγος· καὶ τῷ περιβόλῳ
δὲ καὶ τοῖς θεμελίοις τῶν τειχῶν δήλη ἐστὶ μεγάλη τε


 πόλις κτισθεῖσα καὶ ἐπὶ μέγα ἐλθοῦσα δυνάμεως.
</p>
</div3>
<div3 type="section" n="3">
<p> καὶ
τὸ μνῆμα τοῦ Σαρδαναπάλου ἐγγὺς ἦν τῶν τειχῶν τῆς Ἀγχιάλου· καὶ αὐτὸς ἐφειστήκει ἐπʼ αὐτῷ Σαρδανάπαλος
συμβεβληκὼς τὰς χεῖρας ἀλλήλαις ὡς μάλιστα
ἐς κρότον συμβάλλονται, καὶ ἐπίγραμμα ἐπεγέγραπτο


 αὐτῷ Ἀσσύρια γράμματα·
</p>
</div3>
<div3 type="section" n="4">
<p> οἱ μὲν Ἀσσύριοι καὶ μέτρον
ἔφασκον ἐπεῖναι τῷ ἐπιγράμματι,ὁ δὲ νοῦς ἦν αὐτῷ ὃν ἔφραζε τὰ ἔπη, ὅτι Σαρδανάπαλος ὁ Ἀνακυνδαράξου
παῖς Ἀγχίαλον καὶ Ταρσὸν ἐν ἡμέρᾳ
μιᾷ ἐδείματο. σὺ δέ, ὦ ξένε, ἔσθιε καὶ πῖνε
καὶ παῖζε, ὡς τἆλλα τὰ ἀνθρώπινα οὐκ ὄντα
τούτου ἄξια· τὸν ψόφον αἰνισσόμενος, ὅνπερ αἱ χεῖρες ἐπὶ τῷ κρότῳ ποιοῦσι· καὶ τὸ παῖζε ῥᾳδιουργότερον
ἐγγεγράφθαι ἔφασαν τῷ Ἀσσυρίῳ ὀνόματι.


 ἐκ δὲ τῆς Ἀγχιάλου ἐς Σόλους ἀφίκετο·
</p>
</div3>
<div3 type="section" n="5">
<p> καὶ φρουρὰν
ἐσήγαγεν ἐς Σόλους καὶ ἐπέβαλεν αὐτοῖς τάλαντα
διακόσια ἀργυρίου ζημίαν, ὅτι πρὸς τοὺς Πέρσας μᾶλλόν

 τι τὸν νοῦν εἶχον.
</p>
</div3>
<div3 type="section" n="6">
<p> ἔνθεν δὲ ἀναλαβὼν τῶν μὲν
πεζῶν τῶν Μακεδόνων τρεῖς τάξεις, τοὺς τοξότας δὲ
πάντας καὶ τοὺς Ἀγριᾶνας ἐξελαύνει ἐπὶ τοὺς τὰ ὄρη
κατέχοντας Κίλικας. καὶ ἐν ἑπτὰ ταῖς πάσαις ἡμέραις
τοὺς μὲν βίᾳ ἐξελών, τοὺς δὲ ὁμολογίᾳ παραστησάμενος

 ἐπανῆκεν ἐς τοὺς Σόλους.
</p>
</div3>
<div3 type="section" n="7">
<p> καὶ ἐνταῦθα μανθάνει
Πτολεμαῖον καὶ Ἄσανδρον ὅτι ἐκράτησαν Ὀροντοβάτου
τοῦ Πέρσου, ὃς τήν τε ἄκραν τῆς Ἁλικαρνασσοῦ
ἐφύλασσε καὶ Μύνδον καὶ Καῦνον καὶ Θήραν καὶ
Καλλίπολιν κατεῖχε· προσῆκτο δὲ καὶ Κῶ καὶ Τριόπιον. τοῦτον ἡττῆσθαι ἔγραφον μάχῃ μεγάλῃ· καὶ ἀποθανεῖν
<pb id="p.63"/>

μὲν τῶν ἀμφʼ αὐτὸν πεζοὺς ἐς ἑπτακοσίους καὶ ἱππέας
ἐς πεντήκοντα, ἁλῶναι δὲ οὐκ ἐλάττους τῶν χιλίων.
</p>
</div3>
<div3 type="section" n="8">
<p>Ἀλέξανδρος δὲ ἐν Σόλοις θύσας τε τῷ Ἀσκληπιῷ καὶ
πομπεύσας αὐτός τε καὶ ἡ στρατιὰ πᾶσα καὶ λαμπάδα
 ἐπιτελέσας καὶ ἀγῶνα διαθεὶς γυμνικὸν καὶ μουσικὸν
Σολεῦσι μὲν δημοκρατεῖσθαι ἔδωκεν· αὐτὸς δὲ ἀναζεύξας
ἐς Ταρσὸν τοὺς μὲν ἱππέας ἀπέστειλεν Φιλώτᾳ δοὺς
ἄγειν διὰ τοῦ Ἀλη[ν]ίου πεδίου ἐπὶ τὸν ποταμὸν τὸν


Πύραμον,
</p>
</div3>
<div3 type="section" n="9">
<p> αὐτὸς δὲ σὺν τοῖς πεζοῖς καὶ τῇ ἴλῃ τῇ βασιλικῇ
 ἐς Μάγαρσον ἧκεν καὶ τῇ Ἀθηνᾷ τῇ Μαγαρσίδι
ἔθυσεν. ἔνθεν δὲ ἐς Μαλλὸν ἀφίκετο καὶ Ἀμφιλόχῳ
ὅσα ἥρωι ἐνήγισε· καὶ στασιάζοντας καταλαβὼν
τὴν στάσιν αὐτοῖς κατέπαυσε· καὶ τοὺς φόρους, οὓς
βασιλεῖ Δαρείῳ ἀπέφερον, ἀνῆκεν, ὅτι Ἀργείων μὲν
 Μαλλωταὶ ἄποικοι ἦσαν, αὐτὸς δὲ ἀπʼ Ἄργους τῶν
Ἡρακλειδῶν εἶναι ἠξίου.

</p>
</div3>
</div2>
<div2 type="chapter" n="6">
<div3 type="section" n="1">
<p>
ἔτι δὲ ἐν Μαλλῷ ὄντι αὐτῷ ἀγγέλλεται Δαρεῖον
ἐν Σώχοις ξὺν τῇ πάσῃ δυνάμει στρατοπεδεύειν. ὁ δὲ
χῶρος οὗτός ἐστι μὲν τῆς Ἀσσυρίας γῆς, ἀπέχει δὲ
 τῶν πυλῶν τῶν Ἀσσυρίων ἐς δύο μάλιστα σταθμούς.
ἔνθα δὴ ξυναγαγὼν τοὺς ἑταίρους φράζει αὐτοῖς τὰ
ἐξηγγελμένα ὑπὲρ Δαρείου τε καὶ τῆς στρατιᾶς τῆς
Δαρείου. οἱ δὲ αὐτόθεν ὡς εἶχεν ἄγειν ἐκέλευον.
</p>
</div3>
<div3 type="section" n="2">
<p>ὁ δὲ τότε μὲν ἐπαινέσας αὐτοὺς διέλυσε τὸν ξύλλογον,
 τῇ δὲ ὑστεραίᾳ προ[ς]ῆγεν ὡς ἐπὶ Δαρεῖόν τε καὶ τοὺς
Πέρσας. δευτεραῖος δὲ ὑπερβαλὼν τὰς πύλας ἐστρατοπέδευσε
πρὸς Μυριάνδρῳ πόλει· καὶ τῆς νυκτὸς
χειμὼν ἐπιγίγνεται σκληρὸς καὶ ὕδωρ τε ἐξ οὐρανοῦ
καὶ πνεῦμα βίαιον· τοῦτο κατέσχεν ἐν τῷ στρατοπέδῳ
 Ἀλέξανδρον.
</p>
</div3>
<div3 type="section" n="3">
<p>Δαρεῖος δὲ τέως μὲν ξὺν τῇ στρατιᾷ διέτριβεν,
<pb id="p.64"/>
ἐπιλεξάμενος τῆς Ἀσσυρίας γῆς πεδίον πάντῃ ἀναπεπταμένον
καὶ τῷ τε πλήθει τῆς στρατιᾶς ἐπιτήδειον καὶ
ἐνιππάσασθαι τῇ ἵππῳ ξύμφορον. καὶ τοῦτο τὸ χωρίον
ξυνεβούλευεν αὐτῷ μὴ ἀπολείπειν Ἀμύντας ὁ Ἀντιόχου,
ὁ παρὰ Ἀλεξάνδρου αὐτόμολος· εἶναι γὰρ τὴν εὐρυχωρίαν πρὸς τοῦ πλήθους τε καὶ τῆς σκευῆς τῶν


Περσῶν. καὶ ἔμενε Δαρεῖος.
</p>
</div3>
<div3 type="section" n="4">
<p> ὡς δὲ ἀλεξάνδρῳ πολλὴ
μὲν [ἡ] ἐν Ταρσῷ τριβὴ ἐπὶ τῇ νόσῳ ἐγίνετο, οὐκ ὀλίγη
δὲ ἐν Σόλοις, ἵνα ἔθυέ τε καὶ ἐπόμπευε, καὶ ἐπὶ τοὺς
ὀρεινοὺς Κίλικας διέτριψεν ἐξελάσας, τοῦτο ἔσφηλεν Δαρεῖον τῆς γνώμης· καὶ αὐτός τε, ὅ τί περ ἥδιστον
ἦν δοξασθέν, ἐς τοῦτο οὐκ ἀκουσίως ὑπήχθη καὶ ὑπὸ
τῶν καθʼ ἡδονὴν ξυνόντων τε καὶ ξυνεσομένων ἐπὶ
κακῷ τοῖς ἀεὶ βασιλεύουσιν ἐπαιρόμενος ἔγνω μηκέτι


 Ἀλέξανδρον ἐθέλειν προϊέναι τοῦ πρόσω, ἀλλʼ ὀκνεῖν γὰρ πυνθανόμενον ὅτι αὐτὸς προσάγοι·
</p>
</div3>
<div3 type="section" n="5">
<p> καταπατήσειν
τε τῇ ἵππῳ τῶν Μακεδόνων τὴν στρατιὰν ἄλλος


 ἄλλοθεν αὐτῷ ἐπαίροντες ἔλεγον·
</p>
</div3>
<div3 type="section" n="6">
<p> καίτοι γε Ἀμύντας
ἥξειν τε Ἀλέξανδρον ἰσχυρίζετο, ὅπου ἂν πύθηται
Δαρεῖον ὄντα, καὶ αὐτοῦ προσμένειν ἐκέλευεν. ἀλλὰ τὰ χείρω μᾶλλον, ὅτι καὶ ἐν τῷ παραυτίκα ἡδίω ἀκοῦσαι
ἦν, ἔπειθε· καί τι καὶ δαιμόνιον τυχὸν ἦγεν αὐτὸν
εἰς ἐκεῖνον τὸν χῶρον, οὗ μήτε ἐκ τῆς ἵππου πολλὴ
ὠφέλεια αὐτῷ ἐγένετο, μήτε ἐκ τοῦ πλήθους αὐτοῦ
τῶν τε ἀνθρώπων καὶ τῶν ἀκοντίων τε καὶ τοξευμάτων, μηδὲ τὴν λαμπρότητα αὐτὴν τῆς στρατιᾶς ἐπιδεῖξαι
ἠδυνήθη, ἀλλὰ Ἀλεξάνδρῳ τε καὶ τοῖς ἀμφʼ


 αὐτὸν εὐμαρῶς τὴν νίκην παρέδωκεν.
</p>
</div3>
<div3 type="section" n="7">
<p> ἐχρῆν γὰρ ἤδη
καὶ Πέρσας πρὸς Μακεδόνων ἀφαιρεθῆναι τῆς Περσῶν ἀφῃρέθησαν, πρὸς Μήδων δὲ ἔτι ἔμπροσθεν Ἀσσύριοι.
<pb id="p.65"/>
</p>
</div3>
</div2>
<div2 type="chapter" n="7">
<div3 type="section" n="1">
<p>
ὑπερβαλὼν δὴ τὸ ὄρος Δαρεῖος τὸ κατὰ τὰς πύλας
τὰς Ἀμανικὰς καλουμένας ὡς ἐπὶ Ἰσσὸν προῆγε· καὶ
ἐγένετο κατόπιν Ἀλεξάνδρου λαθών. τὴν δὲ Ἰσσὸν
κατασχών, ὅσους διὰ νόσον ὑπολελειμμένους αὐτοῦ
 τῶν Μακεδόνων κατέλαβε, τούτους χαλεπῶς αἰκισάμενος
ἀπέκτεινεν· ἐς δὲ τὴν ὑστεραίαν προὐχώρει ἐπὶ


τὸν ποταμὸν τὸν Πίναρον.
</p>
</div3>
<div3 type="section" n="2">
<p> καὶ Ἀλέξανδρος ὡς ἤκουσεν
ἐν τῷ ὄπισθεν αὑτοῦ ὄντα Δαρεῖον, ἐπεὶ οὐ πιστὸς
αὐτῷ ὁ λόγος ἐφαίνετο, ἀναβιβάσας εἰς τριακόντορον
 τῶν ἑταίρων τινὰς ἀποπέμπει ὀπίσω ἐπὶ Ἰσσόν, κατασκεψομένους
εἰ τὰ ὄντα ἐξαγγέλλεται. οἱ δὲ ἀναπλεύσαντες
τῇ τριακοντόρῳ, ὅτι κολπώδης ἦν ἡ ταύτῃ
θάλασσα, μᾶλλόν τι εὐπετῶς κατέμαθον αὐτοῦ στρατοπεδεύοντας
τοὺς Πέρσας· καὶ ἀπαγγέλλουσιν Ἀλεξάνδρῳ
 ἐν χερσὶν εἶναι Δαρεῖον.
</p>
</div3>
<div3 type="section" n="3">
<p>ὁ δὲ συγκαλέσας στρατηγούς τε καὶ ἰλάρχας καὶ
τῶν ξυμμάχων τοὺς ἡγεμόνας παρεκάλει θαρρεῖν μὲν
ἐκ τῶν ἤδη σφίσι καλῶς κεκινδυνευμένων καὶ ὅτι
πρὸς νενικημένους ὁ ἀγὼν νενικηκόσιν αὐτοῖς ἔσται
 καὶ ὅτι ὁ θεὸς ὑπὲρ σφῶν στρατηγεῖ ἄμεινον, ἐπὶ
νοῦν Δαρείῳ ἀγαγὼν καθεῖρξαι τὴν δύναμιν ἐκ τῆς
εὐρυχωρίας ἐς τὰ στενόπορα, ἵνα σφίσι μὲν ξύμμετρον
τὸ χωρίον ἀναπτύξαι τὴν φάλαγγα, τοῖς δὲ ἀχρεῖον
τὸ πλῆθος [ὅτι] ἔσται τῇ μάχῃ, οὔτε τὰ σώματα οὔτε


 τὰς γνώμας παραπλησίοις.
</p>
</div3>
<div3 type="section" n="4">
<p> Μακεδόνας τε γὰρ Πέρσαις
καὶ Μήδοις, ἐκ πάνυ πολλοῦ τρυφῶσιν, αὐτοὺς
ἐν τοῖς πόνοις τοῖς πολεμικοῖς πάλαι ἤδη μετὰ κινδύνων
ἀσκουμένους, ἄλλως τε καὶ δούλοις ἀνθρώποις
ἐλευθέρους, εἰς χεῖρας ἥξειν· ὅσοι τε Ἕλληνες Ἕλλησιν,
 οὐχ ὑπὲρ τῶν αὐτῶν μαχεῖσθαι, ἀλλὰ τοὺς μὲν
ξὺν Δαρείῳ ἐπὶ μισθῷ καὶ οὐδὲ τούτῳ πολλῷ κινδυνεύοντας,
<pb id="p.66"/>
τοὺς δὲ ξὺν σφίσιν ὑπὲρ τῆς Ἑλλάδος ἑκόντας


 ἀμυνομένους·
</p>
</div3>
<div3 type="section" n="5">
<p> βαρβάρων τε αὖ Θρᾷκας καὶ Παίονας
καὶ Ἰλλυριοὺς καὶ Ἀγριᾶνας τοὺς εὐρωστοτάτους
τε τῶν κατὰ τὴν Εὐρώπην καὶ μαχιμωτάτους πρὸς τὰ
ἀπονώτατά τε καὶ μαλακώτατα τῆς Ἀσίας γένη ἀντιτάξεσθαι· ἐπὶ δὲ Ἀλέξανδρον ἀντιστρατηγεῖν Δαρείῳ.
</p>
</div3>
<div3 type="section" n="6">
<p> ταῦτα μὲν οὖν ἐς πλεονεξίαν τοῦ ἀγῶνος ἐπεξῄει.
τὰ δὲ ἆθλα ὅτι μεγάλα ἔσται σφίσι τοῦ κινδύνου
ἐπεδείκνυεν. οὐ γὰρ τοὺς σατράπας τοὺς Δαρείου ἐν
τῷ τότε κρατήσειν, οὐδὲ τὴν ἵππον τὴν ἐπὶ Γρανίκῳ ταχθεῖσαν, οὐδὲ τοὺς δισμυρίους ξένους τοὺς μισθοφόρους,
ἀλλὰ Περσῶν τε ὅ τι περ ὄφελος καὶ Μήδων
καὶ ὅσα ἄλλα ἔθνη Πέρσαις καὶ Μήδοις ὑπήκοα
ἐποικεῖ τὴν Ἀσίαν καὶ αὐτὸν μέγαν βασιλέα παρόντα,
καὶ ὡς οὐδὲν ὑπολειφθήσεταί σφισιν ἐπὶ τῷδε τῷ ἀγῶνι ὅτι μὴ κρατεῖν τῆς Ἀσίας ξυμπάσης καὶ πέρας


 τοῖς πολλοῖς πόνοις ἐπιθεῖναι.
</p>
</div3>
<div3 type="section" n="7">
<p> ἐπὶ τούτοις δὲ τῶν
τε ἐς τὸ κοινὸν ξὺν λαμπρότητι ἤδη πεπραγμένων
ὑπεμίμνησκεν καὶ εἰ δή τῳ ἰδίᾳ τι διαπρεπὲς ἐς κάλλος
τετολμημένον, ὀνομαστὶ ἕκαστον ἐπὶ τῷ ἔργῳ ἀνακαλῶν. καὶ τὸ αὑτοῦ οὐκ ἀκίνδυνον ἐν ταῖς μάχαις


 ὡς ἀνεπαχθέστατα ἐπεξῄει.
</p>
</div3>
<div3 type="section" n="8">
<p> λέγεται δὲ καὶ Ξενοφῶντος
καὶ τῶν ἅμα Ξενοφῶντι μυρίων ἐς μνήμην ἐλθεῖν,
ὡς οὐδέν τι οὔτε κατὰ πλῆθος οὔτε κατὰ τὴν ἄλλην
ἀξίωσιν σφίσιν ἐπεοικότες, οὐδὲ ἱππέων αὐτοῖς παρόντων Θεσσαλῶν, οὐδὲ Βοιωτῶν ἢ Πελοποννησίων, οὐδὲ
Μακεδόνων ἢ Θρᾳκῶν, οὐδὲ ὅση ἄλλη σφίσιν ἵππος
ξυντέτακται, οὐδὲ τοξοτῶν ἢ σφενδονητῶν, ὅτι μὴ
Κρητῶν ἢ Ῥοδίων ὀλίγων, καὶ τούτων ἐν τῷ κινδύνῳ


 ὑπὸ Ξενοφῶντος αὐτοσχεδιασθέντων,
</p>
</div3>
<div3 type="section" n="9">
<p> οἱ δὲ βασιλέα τε ξὺν πάσῃ τῇ δυνάμει πρὸς Βαβυλῶνι αὐτῇ ἐτρέψαντο
<pb id="p.67"/>

καὶ ἔθνη ὅσα κατιόντων ἐς τὸν Εὔξεινον πόντον καθʼ
ὁδόν σφισιν ἐπεγένετο νικῶντες ἐπῆλθον· ὅσα τε ἄλλα
ἐν τῷ τοιῷδε πρὸ τῶν κινδύνων ἐς παράκλησιν ἀνδράσιν
ἀγαθοῖς ἐξ ἀγαθοῦ ἡγεμόνος παραινεῖσθαι
 εἰκός. οἱ δὲ ἄλλος ἄλλοθεν δεξιούμενοί τε τὸν βασιλέα
καὶ τῷ λόγῳ ἐπαίροντες ἄγειν ἤδη ἐκέλευον.

</p>
</div3>
</div2>
<div2 type="chapter" n="8">
<div3 type="section" n="1">
<p>
ὁ δὲ τότε μὲν δειπνοποιεῖσθαι παραγγέλλει, προπέμπει
δὲ ὡς ἐπὶ τὰς πύλας τῶν τε ἱππέων ὀλίγους
καὶ τῶν τοξοτῶν προκατασκεψομένους τὴν ὁδὸν τὴν
 ὀπίσω [ὡς ἐπὶ τὰς πύλας]· καὶ αὐτὸς τῆς νυκτὸς
ἀναλαβὼν τὴν στρατιὰν πᾶσαν ᾔει, ὡς κατασχεῖν αὗθις


τὰς πύλας.
</p>
</div3>
<div3 type="section" n="2">
<p> ὡς δὲ ἀμφὶ μέσας νύκτας ἐκράτησεν αὖθις
τῶν παρόδων, ἀνέπαυε τὴν στρατιὰν τὸ λοιπὸν τῆς
νυκτὸς αὐτοῦ ἐπὶ τῶν πετρῶν, προφυλακὰς ἀκριβεῖς
 καταστησάμενος. ὑπὸ δὲ τὴν ἕω κατῄει ἀπὸ τῶν πυλῶν
κατὰ τὴν ὁδόν· καὶ ἕως μὲν πάντῃ στενόπορα ἦν
τὰ χωρία, ἐπὶ κέρως ἦγεν, ὡς δὲ διεχώρει ἐς πλάτος,
ἀνέπτυσσεν ἀεὶ τὸ κέρας ἐς φάλαγγα, ἄλλην καὶ ἄλλην
τῶν ὁπλιτῶν τάξιν παράγων, τῇ μὲν ὡς ἐπὶ τὸ ὄρος,


 ἐν ἀριστερᾷ δὲ ὡς ἐπὶ τὴν θάλασσαν.
</p>
</div3>
<div3 type="section" n="3">
<p> οἱ δὲ ἱππεῖς
αὐτῷ τέως μὲν κατόπιν τῶν πεζῶν τεταγμένοι ἦσαν,
ὡς δὲ ἐς τὴν εὐρυχωρίαν προῄεσαν, συνέτασσεν ἤδη
τὴν στρατιὰν ὡς ἐς μάχην, πρώτους μὲν ἐπὶ τοῦ δεξιοῦ
κέρως πρὸς τῷ ὄρει τῶν πεζῶν τό τε ἄγημα καὶ τοὺς
 ὑπασπιστάς, ὧν ἡγεῖτο Νικάνωρ ὁ Παρμενίωνος, ἐχομένην
δὲ τούτων τὴν Κοίνου τάξιν, ἐπὶ δὲ τούτοις
τὴν Περδίκκου. οὗτοι μὲν ἔστε ἐπὶ τὸ μέσον τῶν
ὁπλιτῶν ἀπὸ τοῦ δεξιοῦ ἀρξαμένῳ τεταγμένοι ἦσαν.
</p>
</div3>
<div3 type="section" n="4">
<p>ἐπὶ δὲ τοῦ εὐωνύμου πρώτη μὲν ἡ Ἀμύντου τάξις ἦν,
 ἐπὶ δὲ ἡ Πτολεμαίου, ἐχομένη δὲ ταύτης ἡ Μελεάγρου.
τοῦ δὲ εὐωνύμου τοῖς πεζοῖς μὲν Κρατερὸς ἐπετέτακτο
<pb id="p.68"/>
ἄρχειν, τοῦ δὲ ξύμπαντος εὐωνύμου Παρμενίων ἡγεῖτο·
καὶ παρήγγελτο αὐτῷ μὴ ἀπολείπειν τὴν θάλασσαν, ὡς
μὴ κυκλωθεῖεν ἐκ τῶν βαρβάρων, ὅτι πάντῃ ὑπερφαλαγγήσειν
αὐτῶν διὰ πλῆθος ἤμελλον.
</p>
</div3>
<div3 type="section" n="5">
<p> Δαρεῖος δὲ, ἐπειδὴ ἐξηγγέλθη αὐτῷ προσάγων ἤδη Ἀλέξανδρος ὡς ἐς μάχην, τῶν μὲν ἱππέων διαβιβάζει
πέραν τοῦ ποταμοῦ τοῦ Πινάρου ἐς τρισμυρίους μάλιστα
τὸν ἀριθμὸν καὶ μετὰ τούτων τῶν ψιλῶν ἐς
δισμυρίους, ὅπως τὴν λοιπὴν δύναμιν καθʼ ἡσυχίαν


 συντάξειε.
</p>
</div3>
<div3 type="section" n="6">
<p> καὶ πρώτους μὲν τοῦ ὁπλιτικοῦ τοὺς Ἕλληνας τοὺς μισθοφόρους ἔταξεν ἐς τρισμυρίους κατὰ
τὴν φάλαγγα τῶν Μακεδόνων· ἐπὶ δὲ τούτοις τῶν
Καρδάκ[κ]ων καλουμένων ἔνθεν καὶ ἔνθεν ἐς ἑξακισμυρίους·
ὁπλῖται δὲ ἦσαν καὶ οὗτοι. τοσούτους γὰρ ἐπὶ
φάλαγγος ἁπλῆς ἐδέχετο τὸ χωρίον, ἵνα ἐτάσσοντο.
</p>
</div3>
<div3 type="section" n="7">
<p> ἐπέταξε δὲ καὶ τῷ ὄρει τῷ ἐν ἀριστερᾷ σφῶν κατὰ τὸ
Ἀλεξάνδρου δεξιὸν ἐς δισμυρίους· καὶ τούτων ἔστιν
οἳ κατὰ νώτου ἐγένοντο τῆς Ἀλεξάνδρου στρατιᾶς. τὸ
γὰρ ὄρος ἵνα ἐπετάχθησαν πῇ μὲν διεχώρει ἐς βάθος
καὶ κολπῶδές τι αὐτοῦ ὥσπερ ἐν θαλάσσῃ ἐγίγνετο, ἔπειτα ἐς ἐπικαμπὴν προϊὸν τοὺς ἐπὶ ταῖς ὑπωρείαις
τεταγμένους κατόπιν τοῦ δεξιοῦ κέρων τοῦ Ἀλεξάνδρου


 ἐποίει.
</p>
</div3>
<div3 type="section" n="8">
<p> τὸ δὲ ἄλλο πλῆθος αὐτοῦ ψιλῶν τε καὶ ὁπλιτῶν,
κατὰ ἔθνη συντεταγμένον ἐς βάθος οὐκ ὠφέλιμον,
ὄπισθεν ἦν τῶν Ἑλλήνων τῶν μισθοφόρων καὶ τοῦ ἐπὶ φάλαγγος τεταγμένου βαρβαρικοῦ ἐλέγετο
γὰρ ἡ πᾶσα ξὺν Δαρείῳ στρατιὰ μάλιστα ἐς ἑξήκοντα
μυριάδας μαχίμους εἶναι.
</p>
</div3>
<div3 type="section" n="9">
<p> Ἀλέξανδρος δέ, ὡς αὐτῷ πρόσω ἰόντι τὸ χωρίον
διέσχεν ὀλίγον ἐς πλάτος, παρήγαγε τοὺς ἱππέας, τούς τε ἑταίρους καλουμένους καὶ τοὺς Θεσσαλοὺς καὶ τοὺς
<pb id="p.69"/>

Μακεδόνας. καὶ τούτους μὲν ἐπὶ τῷ δεξιῷ κέρᾳ ἅμα
οἷ ἔταξε, τοὺς δὲ ἐκ Πελοποννήσου καὶ τὸ ἄλλο τὸ
συμμαχικὸν ἐπὶ τὸ εὐώνυμον πέμπει ὡς Παρμενίωνα.
</p>
</div3>
<div3 type="section" n="10">
<p>Δαρεῖος δέ, ὡς συντεταγμένη ἤδη ἦν αὐτῷ ἡ φάλαγξ,
 τοὺς ἱππέας, οὕστινας πρὸ τοῦ ποταμοῦ ἐπὶ τῷδε
προτετάχει ὅπως ἀσφαλῶς αὐτῶ ἡ ἔκταξις τῆς στρατιᾶς
γένοιτο, ἀνεκάλεσεν ἀπὸ ξυνθήματος. καὶ τούτων τοὺς
μὲν πολλοὺς ἐπὶ τῷ δεξιῷ κέρατι πρὸς τῇ θαλάσσῃ
κατὰ Παρμενίωνα ἔταξεν, ὅτι ταύτῃ μᾶλλόν τι ἱππάσιμα
 ἦν, μέρος δέ τι αὐτῶν καὶ ἐπὶ τὸ εὐώνυμον πρὸς


τὰ ὄρη παρήγαγεν.
</p>
</div3>
<div3 type="section" n="11">
<p> ὡς δὲ ἀχρεῖοι ἐνταῦθα διὰ στενότητα
τῶν χωρίων ἐφαίνοντο, καὶ τούτων τοὺς πολλοὺς
παριππεῦσαι ἐπὶ τὸ δεξιὸν κέρας σφῶν ἐκέλευσεν.
αὐτὸς δὲ Δαρεῖος τὸ μέσον τῆς πάσης τάξεως ἐπεῖχεν,
 καθάπερ νόμος τοῖς Περσῶν βασιλεῦσι τετάχθαι· καὶ
τὸν νοῦν τῆς τάξεως ταύτης Ξενοφῶν ὁ τοῦ Γρύλου ἀναγέγραφεν.<note place="unspecified" anchored="yes">Xen. An. I 8, 22</note>
</p>
</div3>
</div2>
<div2 type="chapter" n="9">
<div3 type="section" n="1">
<p>
ἐν τούτῳ δὲ Ἀλέξανδρος κατιδὼν ὀλίγου πᾶσαν
τὴν τῶν Περσῶν ἵππον μετακεχωρηκυῖαν ἐπὶ τὸ εὐώνυμον
 τὸ ἑαυτοῦ ὡς πρὸς τὴν θάλασσαν, αὑτῷ δὲ τοὺς
Πελοποννησίους μόνους καὶ τοὺς ἄλλους τῶν ξυμμάχων
ἱππέας ταύτῃ τεταγμένους, πέμπει κατὰ τάχος τοὺς
Θεσσαλοὺς ἱππέας ἐπὶ τὸ εὐώνυμον, κελεύσας μὴ πρὸ
τοῦ μετώπου τῆς πάσης τάξεως παριππεῦσαι, τοῦ μὴ
 καταφανεῖς τοῖς πολεμίοις γενέσθαι μεταχωροῦντας,


ἀλλὰ κατόπιν τῆς φάλαγγος ἀφανῶς διελθεῖν.
</p>
</div3>
<div3 type="section" n="2">
<p> προέταξε
δὲ τῶν μὲν ἱππέων κατὰ τὸ δεξιὸν τοὺς προδρόμους,
ὧν ἡγεῖτο Πρωτόμαχος, καὶ τοὺς Παίονας,
ὧν ἠγεῖτο Ἀρίστων, τῶν δὲ πεζῶν τοὺς τοξότας, ὧν
 ἦρχεν Ἀντίοχος· τοὺς δὲ Ἀγριᾶνας, ὧν ἦρχεν Ἄτταλος,
καὶ τῶν ἱππέων τινὰς καὶ τῶν τοξοτῶν ἐς ἐπικαμπὴν
<pb id="p.70"/>
πρὸς τὸ ὄρος τὸ κατὰ νώτου ἔταξεν,ὥστε κατὰ τὸ
δεξιὸν αὐτῷ τὴν φάλαγγα ἐς δύο κέρατα διέχουσαν
τετάχθαι, τὸ μὲν ὡς πρὸς Δαρεῖόν τε καὶ τοὺς πέρας
τοῦ ποταμοῦ τοὺς πάντας Πέρσας, τὸ δὲ ὡς πρὸς τοὺς


 ἐπὶ τῷ ὄρει κατὰ νώτου σφῶν τεταγμένους.
</p>
</div3>
<div3 type="section" n="3">
<p> τοῦ δὲ εὐωνύμου προετάχθησαν τῶν μὲν πεζῶν οἵ τε Κρῆτες
τοξόται καὶ οἱ Θρᾷκες, ὧν ἡγεῖτο Σιτάλκης, πρὸ τούτων
δὲ ἡ ἵππος ἡ κατὰ τὸ εὐώνυμον. οἱ δὲ μισθοφόροι
ξένοι πᾶσιν ἐπετάχθησαν. ἐπεὶ δὲ οὔτε πυκνὴ
αὐτῷ ἡ φάλαγξ κατὰ τὸ δεξιὸν τὸ ἑαυτοῦ ἐφαίνετο, πολὺ τε ταύτῃ ὑπερφαλαγγήσειν οἱ Πέρσαι ἐδόκουν,
ἐκ τοῦ μέσου ἐκέλευσε δύο ἴλας τῶν ἑταίρων, τὴν τε
Ἀνθεμουσίαν, ἧς ἰλάρχης ἦν Περοίδας ὁ Μενεσθέως,
καὶ τὴν Λευγαίαν καλουμένην, ἧς ἡγεῖτο Παντόρδανος


 ὁ Κλεάνδρου, ἐπὶ τὸ δεξιὸν ἀφανῶς παρελθεῖν.
</p>
</div3>
<div3 type="section" n="4">
<p> καὶ τοὺς τοξότας δὲ καὶ μέρος τῶν Ἀγριάνων καὶ τῶν
Ἑλλήνων μισθοφόρων ἔστιν οὓς κατὰ τὸ δεξιὸν τὸ
αὑτοῦ ἐπὶ μετώπου παραγαγὼν ἐξέτεινεν ὑπὲρ τὸ τῶν
Περσῶν κέρας τὴν φάλαγγα. ἐπεὶ γὰρ οἱ ὑπὲρ τοῦ
ὄρους τεταγμένοι οὔτε κατῄεσαν, ἐκδρομῆς τε ἐπʼ αὐτοὺς τῶν Ἀγριάνων καὶ τῶν τοξοτῶν ὀλίγων κατὰ
πρόσταξιν Ἀλεξάνδρου γενομένης ῥᾳδίως ἀπὸ τῆς
ὑπωρ<add>ε</add>ίας ἀνασταλέντες ἐς τὸ ἄκρον ἀνέφυγον, ἔγνω
καὶ τοῖς κατʼ αὐτοὺς τεταγμένοις δυνατὸς ὢν χρήσασθαι
ἐς ἀναπλήρωσιν τῆς φάλαγγος· ἐκείνοις δὲ ἱππέας
</p>
</div3>
</div2>
<div2 type="chapter" n="10">
<div3 type="section" n="1">
<p> οὕτω δὴ τεταγμένους χρόνον μέν τινα προῆγεν
ἀναπαύων, ὥστε καὶ πάνυ ἔδοξε σχολαία γενέσθαι
αὐτῶ ἡ πρόσοδος· τοὺς γὰρ βαρβάρους, ὅπως τὰ
πρῶτα ἐτάχθησαν, οὐκέτι ἀντεπῆγε Δαρεῖος, ἀλλʼ ἐπὶ τοῦ ποταμοῦ ταῖς ὄχθαις, πολλαχῇ μὲν ἀποκρήμνοις
<pb id="p.71"/>

οὔσαις, ἔστι δὲ ὅπου καὶ χάρακα παρατείνας αὐταῖς
ἵνα εὐεφοδώτερα ἐφαίνετο, οὕτως ἔμενεν· καὶ ταύτῃ
εὐθὺς δῆλος ἐγένετο τοῖς ἀμφʼ Ἀλέξανδρον τῇ γνώμῃ


δεδουλωμένος.
</p>
</div3>
<div3 type="section" n="2">
<p> ὡς δὲ ὁμοῦ ἤδη ἦν τὰ στρατόπεδα,
 ἐνταῦθα παριππεύων πάντῃ Ἀλέξανδρος παρεκάλει
ἄνδρας ἀγαθοὺς γίγνεσθαι, οὐ τῶν ἡγεμόνων μόνον
τὰ ὀνόματα ξὺν τῷ πρέποντι κόσμῳ ἀνακαλῶν, ἀλλὰ
καὶ ἰλάρχας καὶ λοχαγοὺς ὀνομαστὶ καὶ τῶν ξένων
τῶν μισθοφόρων, ὅσοι κατʼ ἀξίωσιν ἤ τινα ἀρετὴν
 γνωριμώτεροι ἦσαν· καὶ πανταχόθεν βοὴ ἐγίνετο


μὴ διατρίβειν, ἀλλὰ ἐσβάλλειν ἐς τοὺς πολεμίους.
</p>
</div3>
<div3 type="section" n="3">
<p> ὁ δὲ
ἦγεν ἐν τάξει ἔτι, τὰ μὲν πρῶτα, καίπερ ἐν ἀπόπτῳ ἤδη
ἔχων τὴν Δαρείου δύναμιν, βάδην, τοῦ μὴ διασπασθῆναί
τι ἐν τῇ ξυντονωτέρᾳ πορείᾳ κυμῆναν τῆς φάλαγγος·
 ὡς δὲ ἐντὸς βέλους ἐγίγνοντο, πρῶτοι δὴ οἱ κατὰ
Ἀλέξανδρον καὶ αὐτὸς Ἀλέξανδρος ἐπὶ τοῦ δεξιοῦ τεταγμένος
δρόμῳ ἐς τὸν ποταμὸν ἐνέβαλον, ὡς τῇ τε
ὀξύτητι τῆς ἐφόδου ἐκπλῆξαι τοὺς Πέρσας καὶ τοῦ
θᾶσσον ἐς χεῖρας ἐλθόντας ὀλίγα πρὸς τῶν τοξοτῶν
 βλάπτεσθαι. καὶ ξυνέβη ὅπως εἴκασεν Ἀλέξανδρος.
</p>
</div3>
<div3 type="section" n="4">
<p>εὐθὺς γὰρ ὡς ἐν χερσὶν ἡ μάχη ἐγένετο, τρέπονται
τοῦ Περσικοῦ στρατεύματος οἱ τῷ ἀριστερῷ κέρᾳ ἐπιτεταγμένοι·
καὶ ταύτῃ μὲν λαμπρῶς ἐνίκα Ἀλέξανδρός
τε καὶ οἱ ἀμφʼ αὐτόν. οἱ δὲ Ἕλληνες οἱ μισθοφόροι
 οἱ ξὺν Δαρείῳ, ᾗ διέσχε τῶν Μακεδόνων ἡ φάλαγξ


ὡς ἐπὶ τὸ δεξιὸν κέρας παραρραγεῖσα,
</p>
</div3>
<div3 type="section" n="5">
<p> ὅτι Ἀλέξανδρος
μὲν σπουδῇ ἐς τὸν ποταμὸν ἐμβαλὼν καὶ ἐν χερσὶ τὴν
μάχην ποιήσας ἐξώθει ἤδη τοὺς ταύτῃ τεταγμένους
τῶν Περσῶν, οἱ δὲ κατὰ μέσον τῶν Μακεδόνων οὔτε
τῇ ἴσῃ σπουδῇ ἥψαντο τοῦ ἔργου καὶ πολλαχῇ κρημνώδεσι
ταῖς ὄχθαις ἐντυγχάνοντες τὸ μέτωπον τῆς
<pb id="p.72"/>
φάλαγγος οὐ δυνατοὶ ἐγένοντο ἐν τῇ αὐτῇ τάξει
διασώσασθαι, — ταύτῃ ἐμβάλλουσιν οἱ Ἕλληνες τοῖς
Μακεδόσιν ᾗ μάλιστα διεσπασμένην αὐτοῖς τὴν φάλαγγα


 κατεῖδον.
</p>
</div3>
<div3 type="section" n="6">
<p> καὶ τὸ ἔργον ἐνταῦθα καρτερὸν ἦν,
τῶν μὲν ἐς τὸν ποταμὸν ἀπώσασθαι τοὺς Μακεδόνας καὶ τὴν νίκην τοῖς ἤδη φεύγουσι σφῶν ἀνασώσασθαι,
τῶν Μακεδόνων δὲ τῆς τε Ἀλεξάνδρου ἤδη φαινομένης
εὐπραγίας μὴ λειφθῆναι καὶ τὴν δόξαν τῆς φάλαγγος,
ὡς ἀμάχου δὴ ἐς τὸ τότε διαβεβοημένης, μὴ ἀφανίσαι.


 καί τι καὶ τοῖς γένεσι τῷ τε Ἑλληνικῷ καὶ τῷ Μακεδονικῷ φιλοτιμίας ἐνέπεσεν ἐς ἀλλήλους.
</p>
</div3>
<div3 type="section" n="7">
<p> καὶ ἐνταῦθα
πίπτει Πτολεμαῖός τε ὁ Σελεύκου, ἀνὴρ ἀγαθὸς γενόμενος,
καὶ ἄλλοι ἐς εἴκοσι μάλιστα καὶ ἑκατὸν τῶν οὐκ
ἠμελημένων Μακεδόνων.

</p>
</div3>
</div2>
<div2 type="chapter" n="11">
<div3 type="section" n="1">
<p> ἐν τούτῳ δὲ αἱ ἀπὸ τοῦ δεξιοῦ κέρως τάξεις, τετραμμένους ἤδη τοὺς κατὰ σφᾶς τῶν Περσῶν ὁρῶντες,
ἐπὶ τοὺς ξένους τε τοὺς μισθοφόρους τοὺς Δαρείου
καὶ τὸ πονούμενον σφῶν ἐπικάμψαντες ἀπό τε τοῦ
ποταμοῦ ἀπώσαντο αὐτούς, καὶ κατὰ τὸ παρερρωγὸς
τοῦ Περσικοῦ στρατεύματος ὑπερφαλαγγήσαντες ἐς τὰ

 πλάγια ἐμβεβληκότες ἤδη ἔκοπτον τοὺς ξένους·
</p>
</div3>
<div3 type="section" n="2">
<p> καὶ οἱ
ἱππεῖς δὲ οἱ τῶν Περσῶν κατὰ τοὺς Θεσσαλοὺς τεταγμένοι
οὐκ ἔμειναν ἐντὸς τοῦ ποταμοῦ ἐν αὐτῷ τῷ
ἔργῳ, ἀλλʼ ἐπιδιαβάντες εὐρώστως ἐνέβαλον ἐς τὰς
ἴλας τῶν Θετταλῶν. καὶ ταύτῃ ξυνέστη ἱππομαχία καρτερά, οὐδὲ πρόσθεν ἐνέκλιναν οἱ Πέρσαι πρὶν
Δαρεῖόν τε πεφευγότα ᾔσθοντο καὶ πρὶν ἀπορραγῆναι
σφῶν τοὺς μισθοφόρους συγκοπέντας ὑπὸ τῆς φάλαγγος.
</p>
</div3>
<div3 type="section" n="3">
<p> τότε δὲ ἤδη λαμπρά τε καὶ ἐκ πάντων ἡ φυγὴ
ἐγίγνετο· καὶ οἵ τε τῶν Περσῶν ἵπποι ἐν τῇ ἀναχωρήσει ἐκακοπάθουν βαρέως ὡπλισμένους τοὺς ἀμβάτας
<pb id="p.73"/>

σφῶν φέροντες, καὶ αὐτοὶ οἱ ἱππεῖς κατὰ στενὰς ὁδοὺς
πλήθει τε πολλοὶ καὶ πεφοβημένως ξὺν ἀταξίᾳ ἀποχωροῦντες
οὐ μεῖον ἀπʼ ἀλλήλων καταπατούμενοι ἢ
πρὸς τῶν διωκόντων πολεμίων ἐβλάπτοντο. καὶ οἱ
 Θεσσαλοὶ εὐρώστως αὐτοῖς ἐπέκειντο, ὥστε οὐ μείων
ἢ τῶν πεζῶν φόνος ἐν τῇ φυγῇ τῶν ἱππέων ἐγίγνετο.
</p>
</div3>
<div3 type="section" n="4">
<p>Δαρεῖος δέ, ὡς αὐτῷ τὸ πρῶτον ὑπʼ Ἀλεξάνδρου
ἐφοβήθη τὸ κέρας τὸ εὐώνυμον καὶ ταύτῃ ἀπορρηγνύμενον
κατεῖδε τοῦ ἄλλου στρατοπέδου, εὐθὺς ὡς εἶχεν


 ἐπὶ τοῦ ἅρματος ξὺν τοῖς πρώτοις ἔφευγε.
</p>
</div3>
<div3 type="section" n="5">
<p> καὶ ἔστε
μὲν ὁμαλοῖς χωρίοις ἐν τῇ φυγῇ ἐπετύγχανεν, ἐπὶ τοῦ
ἅρματος διεσώζετο, ὡς δὲ φάραγξί τε καὶ ἄλλαις
δυσχωρίαις ἐνέκυρσε, τὸ μὲν ἅρμα ἀπολείπει αὐτοῦ
καὶ τὴν ἀσπίδα καὶ τὸν κάνδυν ἐκδύς· ὁ δὲ καὶ τὸ
 τόξον ἀπολείπει ἐπὶ τοῦ ἅρματος· αὐτὸς δὲ ἵππου ἐπιβὰς
ἔφευγε· καὶ ἡ νὺξ οὐ διὰ μακροῦ ἐπιγενομένη


ἀφείλετο αὐτὸν τὸ πρὸς Ἀλεξάνδρου ἁλῶναι.
</p>
</div3>
<div3 type="section" n="6">
<p> Ἀλέξανδρος
γὰρ ἔστε μὲν φάος ἦν ἀνὰ κράτος ἐδίωκεν, ὡς
δὲ συνεσκόταζέ τε ἤδη καὶ τὰ πρὸ ποδῶν ἀφανῆ ἦν,
 εἰς τὸ ἔμπαλιν ἀπετρέπετο ὡς ἐπὶ τὸ στρατόπεδον· τὸ
μέντοι ἅρμα τοῦ Δαρείου ἔλαβε καὶ τὴν ἀσπίδα ἐπʼ


αὐτῷ καὶ τὸν κάνδυν καὶ τὸ τόξον,
</p>
</div3>
<div3 type="section" n="7">
<p> καὶ γὰρ καὶ ἡ
δίωξις βραδυτέρα αὐτῷ ἐγεγόνει, ὅτι ἐν τῇ πρώτῃ
παραρρήξει τῆς φάλαγγος ἐπιστρέψας καὶ αὐτὸς οὐ
 πρόσθεν ἐς τὸ διώκειν ἐτράπετο πρὶν τούς τε μισθοφόρους
τοὺς ξένους καὶ τὸ τῶν Περσῶν ἱππικὸν ἀπὸ
τοῦ ποταμοῦ ἀπωσθέντας κατεῖδε.
</p>
</div3>
<div3 type="section" n="8">
<p>τῶν δὲ Περσῶν ἀπέθανον Ἀρσάμης μὲν Ῥεομίθρης
καὶ Ἀτιζύης τῶν ἐπὶ Γρανίκῳ ἡγησαμένων τοῦ
 ἱππικοῦ· ἀποθνήσκει δὲ καὶ Σαυάκης ὁ Αἰγύπτου σατράπης
καὶ Βουβάκης τῶν ἐντίμων Περσῶν· τὸ δὲ
<pb id="p.74"/>
ἄλλο πλῆθος εἰς δέκα μάλιστα μυριάδας καὶ ἐν τούτοις
<note place="unspecified" anchored="yes">Ptolem. fr. 5</note> ἱππεῖς ὑπὲρ τοὺς μυρίους, ὥστε λέγει Πτολεμαῖος
ὁ Λάγου ξυνεπισπόμενος τότε Ἀλεξάνδρῳ τοὺς μετὰ
σφῶν διώκοντας Δαρεῖον, ὡς ἐπὶ φάραγγί τινι ἐν τῇ
διώξει ἐγένοντο, ἐπὶ τῶν νεκρῶν διαβῆναι τὴν φάραγγα.
</p>
</div3>
<div3 type="section" n="9">
<p> τό τε στρατόπεδον τὸ Δαρείου εὐθὺς ἐξ ἐφόδου ἑάλω
καὶ ἡ μήτηρ καὶ ἡ γυνή, αὐτὴ δὲ καὶ ἀδελφὴ Δαρείου,
καὶ υἱὸς Δαρείου νήπιος· καὶ θυγατέρες δύο ἑάλωσαν
καὶ ἄλλαι ἀμφʼ αὐτὰς Περσῶν τῶν ὁμοτίμων γυναῖκες
οὐ πολλαί. οἱ γὰρ ἄλλοι Πέρσαι τὰς γυναῖκας σφῶν ξὺν τῇ ἄλλῃ κατασκευῇ ἐς Δαμασκὸν ἔτυχον ἐσταλκότες·
</p>
</div3>
<div3 type="section" n="10">
<p> ἐπεὶ καὶ Δαρεῖος τῶν τε χρημάτων τὰ πολλὰ
καὶ ὅσα ἄλλα μεγάλῳ βασιλεῖ ἐς πολυτελῆ δίαιταν καὶ
στρατευομένῳ ὅμως συνέπεται πεπόμφει ἐς Δαμασκόν,
ὥστε ἐν τῷ στρατεύματι οὐ πλείονα ἢ τρισχίλια τάλαντα ἑάλω. ἀλλὰ καὶ τὰ ἐν Δαμασκῷ χρήματα ὀλίγον
ὕστερον ἑάλω ὑπὸ Παρμενίωνος ἐπʼ αὐτὸ τοῦτο σταλέντος.
τοῦτο τὸ τέλος τῇ μάχῃ ἐκείνῃ ἐγένετο ἐπὶ
ἄρχοντος Ἀθηναίοις Νικοκράτους μηνὸς Μαιμακτηρῶνος.
</p>
</div3>
</div2>
<div2 type="chapter" n="12">
<div3 type="section" n="1">
<p> τῇ δὲ ὑστεραίᾳ, καίπερ τετρωμένος τὸν μηρὸν
ξίφει Ἀλέξανδρος, ὁ δὲ τοὺς τραυματίας ἐπῆλθε, καὶ
τοὺς νεκροὺς ξυναγαγὼν ἔθαψε μεγαλοπρεπῶς ξὺν τῇ
δυνάμει πάσῃ ἐκτεταγμένῃ ὡς λαμπρότατα ἐς πόλεμον·
καὶ λόγῳ τε ἐπεκόσμησεν ὅσοις τι διαπρεπὲς ἔργον ἐν τῇ μάχῃ ἢ αὐτὸς ξυνέγνω εἰργασμένον ἢ ἀκοῇ συμφωνούμενον
ἔμαθεν, καὶ χρημάτων ἐπιδόσει ὡς ἑκάστους


ξὺν τῇ ἀξίᾳ ἐτίμησεν.
</p>
</div3>
<div3 type="section" n="2">
<p> καὶ Κιλικίας μὲν ἀποδεικνύει
σατράπην Βάλακρον τὸν Νικάνορος, ἕνα τῶν
σωματοφυλάκων τῶν βασιλικῶν, ἀντὶ δὲ τούτου ἐς τοὺς σωματοφύλακας κατέλεξε Μένητα τὸν Διονυσίου·
<pb id="p.75"/>

ἀντὶ δὲ Πτολεμαίου τοῦ Σελεύκου τοῦ ἀποθανόντος
ἐν τῇ μάχῃ Πολυπέρχοντα τὸν Σιμμίου ἄρχειν ἀπέδειξε
τῆς ἐκείνου τάξεως. καὶ Σολεῦσι τά τε πεντήκοντα
τάλαντα, ἃ ἔτι ἐνδεᾶ ἦν ἐκ τῶν ἐπιβληθέντων
 Σφίσι χρημάτων, ἀνῆκεν καὶ τοὺς ὁμήρους ἀπέδωκεν.
</p>
</div3>
<div3 type="section" n="3">
<p>ὁ δὲ οὐδὲ τῆς μητρὸς τῆς Δαρείου οὐδὲ τῆς γυναικὸς
ἢ τῶν παίδων ἠμέλησεν. ἀλλὰ λέγουσί τινες
τῶν τὰ Ἀλεξάνδρου γραψάντων τῆς νυκτὸς αὐτῆς, ᾗ
ἀπὸ τῆς διώξεως τῆς Δαρείου ἐπανῆκεν, ἐς τὴν σκηνὴν
 παρελθόντα αὐτὸν τὴν Δαρείου, ἥτις αὐτῷ ἐξῃρημένη
ἦν, ἀκοῦσαι γυναικῶν οἰμωγὴν καὶ ἄλλον τοιοῦτον


θόρυβον οὐ πόρρω τῆς σκηνῆς·
</p>
</div3>
<div3 type="section" n="4">
<p> πυθέσθαι οὖν αἵτινες
γυναῖκες καὶ ἀνθʼ ὅτου οὕτως ἐγγὺς παρασκηνοῦσι· καί
τινα ἐξαγγεῖλαι, ὅτι· ὦ βασιλεῦ, ἡ μήτηρ τε καὶ ἡ γυνὴ
 Δαρείου καὶ οἱ παῖδες, ὡς ἐξηγγέλθη αὐταῖς ὅτι τὸ
τόξον τε τοῦ Δαρείου ἔχεις καὶ τὸν κάνδυν τὸν βασιλικὸν
καὶ ἡ ἀσπὶς ὅτι κεκόμισται ὀπίσω ἡ Δαρείου,


ὡς ἐπὶ τεθνεῶτι Δαρείῳ ἀνοιμώζουσιν.
</p>
</div3>
<div3 type="section" n="5">
<p> ταῦτα ἀκούσαντα
Ἀλέξανδρον πέμψαι πρὸς αὐτὰς Λεοννάτον, ἕνα
τῶν ἑταίρων, ἐντειλάμενον φράσαι ὅτι ζῇ Δαρεῖος,
τὰ δὲ ὅπλα καὶ τὸν κάνδυν ὅτι φεύγων ἀπέλιπεν ἐπὶ
τῷ ἅρματι καὶ ταῦτα ὅτι μόνα ἔχει Ἀλέξανδρος. καὶ
Λεοννάτον παρελθόντα ἐς τὴν σκηνὴν τά τε περὶ Δαρείου
εἰπεῖν καὶ ὅτι τὴν θεραπείαν αὐταῖς ξυγχωρεῖ
 Ἀλέξανδρος τὴν βασιλικὴν καὶ τὸν ἄλλον κόσμον καὶ
καλεῖσθαι βασιλίσσας, ἐπεὶ οὐδὲ κατὰ ἔχθραν οἱ γενέσθαι
τὸν πόλεμον πρὸς Δαρεῖον, ἀλλʼ ὑπὲρ τῆς ἀρχῆς
</p>
</div3>
<div3 type="section" n="6">
<p>τῆς Ἀσίας διαπεπολεμῆσθαι ἐννόμως.
ταῦτα μὲν Πτολεμαῖος <note place="unspecified" anchored="yes">Ptolem fr. 6 Aristob. fr. 6 a</note>
καὶ Ἀριστόβουλος λέγουσι· λόγος δὲ ἔχει καὶ
 αὐτὸν Ἀλέξανδρον τῇ ὑστεραίᾳ ἐλθεῖν εἴσω ξὺν Ἡφαιστίωνι
μόνῳ τῶν ἑταίρων· καὶ τὴν μητέρα τὴν Δαρείου
<pb id="p.76"/>
ἀμφιγνοήσασαν ὅστις ὁ βασιλεὺς εἴη αὐτοῖν, ἐστάλθαι
γὰρ ἄμφω τῷ αὐτῷ κόσμῳ, τὴν δὲ Ἡφαιστίωνι προσελθεῖν
καὶ προσκυνῆσαι, ὅτι μείζων ἐφάνη ἐκεῖνος.
</p>
</div3>
<div3 type="section" n="7">
<p> ὡς δὲ ὁ Ἡφαιστίων τε ὀπίσω ὑπεχώρησε καὶ τις τῶν
ἀμφʼ αὐτήν, τὸν Ἀλέξανδρον δείξας, ἐκεῖνον ἔφη εἶναι Ἀλέξανδρον, τὴν μὲν καταιδεσθεῖσαν τῇ διαμαρτίᾳ
ὑποχωρεῖν, Ἀλέξανδρον δὲ οὐ φάναι αὐτὴν ἁμαρτεῖν·


 καὶ γὰρ ἐκεῖνον εἶναι Ἀλέξανδρον.
</p>
</div3>
<div3 type="section" n="8">
<p> καὶ ταῦτα ἐγὼ
οὔθʼ ὡς ἀληθῆ οὔτε ὡς πάντῃ ἄπιστα ἀνέγραψα. ἀλλʼ
εἴτε οὕτως ἐπράχθη, ἐπαινῶ Ἀλέξανδρον τῆς τε ἐς τὰς γυναῖκας κατοικτίσεως καὶ τῆς ἐς τὸν ἑταῖρον πίστεως
καὶ τιμῆς· εἴτε πιθανὸς δοκεῖ τοῖς συγγράψασιν Ἀλέξανδρος
ὡς καὶ ταῦτα ἂν πράξας καὶ εἰπὼν, καὶ ἐπὶ
τῷδε ἐπαινῶ Ἀλέξανδρον.

</p>
</div3>
</div2>
<div2 type="chapter" n="13">
<div3 type="section" n="1">
<p> Δαρεῖος δὲ τὴν μὲν νύκτα ξὺν ὀλίγοις τοῖς ἀμφʼ αὐτὸν ἔφυγε, τῇ δὲ ἡμέρᾳ ἀναλαμβάνων ἀεὶ τῶν τε
Περσῶν τοὺς διασωθέντας ἐκ τῆς μάχης καὶ τῶν
ξένων τῶν μισθοφόρων, ἐς τετρακισχιλίους ἔχων τοὺς
πάντας, ὡς ἐπὶ Θάψακόν τε πόλιν καὶ τὸν Εὐφράτην
ποταμὸν σπουδῇ ἤλαυνεν, ὡς τάχιστα μέσον αὑτοῦ τε

 καὶ Ἀλεξάνδρου τὸν Εὐφράτην ποιῆσαι.
</p>
</div3>
<div3 type="section" n="2">
<p> Ἀμύντας δὲ
ὁ Ἀντιόχου καὶ Θυμώνδας ὁ Μέντορος καὶ Ἀριστομήδης
ὁ Φεραῖος καὶ Βιάνωρ ὁ Ἀκαρνάν, ξυμπάντες
οὗτοι αὐτόμολοι, μετὰ τῶν ἀμφʼ αὐτοὺς στρατιωτῶν
ὡς ὀκτακισχιλίων εὐθὺς ὡς τεταγμένοι ἦσαν κατὰ τὰ ὄρη φεύγοντες ἀφίκοντο ἐς Τρίπολιν τῆς Φοινίκης·
</p>
</div3>
<div3 type="section" n="3">
<p> καὶ ἐνταῦθα καταλαβόντες τὰς ναῦς νενεωλκημένας
ἐφʼ ὧν πρόσθεν ἐκ Λέσβου διακεκομισμένοι ἦσαν, τούτων
ὅσαι μὲν ἱκαναί σφισιν ἐς τὴν κομιδὴν ἐδόκουν,
ταύτας καθελκύσαντες, τὰς δὲ ἄλλας αὐτοῦ ἐν τοῖς νεωρίοις κατακαύσαντες, ὡς μὴ παρασχεῖν ταχεῖαν
<pb id="p.77"/>

σφῶν τὴν δίωξιν, ἐπὶ Κύπρου ἔφευγον καὶ ἐκεῖθεν
εἰς Αἴγυπτον, ἵναπερ ὀλίγον ὕστερον πολυπραγμονῶν
τι Ἀμύντας ἀποθνήσκει ὑπὸ τῶν ἐγχωρίων.
</p>
</div3>
<div3 type="section" n="4">
<p>Φαρνάβαζος δὲ καὶ Αὐτοφραδάτης τέως μὲν περὶ
 τὴν Χίον διέτριβον· καταστήσαντες δὲ φρουρὰν τῆς
Χίου τὰς μέν τινας τῶν νεῶν ἐς Κῶν καὶ Ἁλικαρνασσὸν
ἔστειλαν, αὐτοὶ δὲ ἑκατὸν ναυσὶ ταῖς ἄριστα
πλεούσαις ἀναγ<add>αγ</add>όμενοι ἐς Σίφνον κατέσχον. καὶ
παρʼ αὐτοὺς ἀφικνεῖται Ἆγις ὁ Λακεδαιμονίων βασιλεὺς
 ἐπὶ μιᾶς τριήρους, χρήματά τε αἰτήσων ἐς τὸν
πόλεμον καὶ δύναμιν ναυτικήν τε καὶ πεζικὴν ὅσην
πλείστην ἀξιώσων συμπέμψαι οἱ ἐς τὴν Πελοπόννησον.
</p>
</div3>
<div3 type="section" n="5">
<p>καὶ ἐν τούτῳ ἀγγελία αὐτοῖς ἔρχεται τῆς μάχης τῆς
πρὸς Ἰσσῷ γενομένης. ἐκπλαγέντες δὲ πρὸς τὰ ἐξαγγελθέντα
 Φαρνάβαζος μὲν σὺν δώδεκα τριήρεσι καὶ
τῶν μισθοφόρων ξένων ξὺν χιλίοις καὶ πεντακοσίοις
ἐπὶ Χίου ἐστάλη, δείσας μή τι πρὸς τὴν ἀγγελίαν τῆς


ἥττης οἱ Χῖοι νεωτερίσωσιν.
</p>
</div3>
<div3 type="section" n="6">
<p> Ἆγις δὲ παρʼ Αὐτοφραδάτου
τάλαντα ἀργυρίου λαβὼν τριάκοντα καὶ τριήρεις
 δέκα, ταύτας μὲν Ἱππίαν ἄξοντα ἀποστέλλει παρὰ τὸν
ἀδελφὸν τὸν αὑτοῦ Ἀγησίλαον ἐπὶ Ταίναρον· καὶ
παραγγέλλειν ἐκέλευσεν Ἀγησιλάῳ, διδόντα τοῖς ναύταις
ἐντελῆ τὸν μισθὸν πλεῖν τὴν ταχίστην ἐπὶ Κρήτης,
ὡς τὰ ἐκεῖ καταστησόμενον. αὐτὸς δὲ τότε μὲν
 αὐτοῦ ἐν ταῖς νήσοις ὑπέμενεν, ὕστερον δὲ εἰς Ἁλικαρνασσὸν
παρʼ Αὐτοφραδάτην ἀφίκετο.
</p>
</div3>
<div3 type="section" n="7">
<p>Ἀλέξανδρος δὲ σατράπην μὲν Συρίᾳ τῇ κοιλῇ Μένωνα
τὸν Κερδίμμα ἐπέταξε δοὺς αὐτῷ εἰς φυλακὴν
τῆς χώρας τοὺς τῶν ξυμμάχων ἱππέας, αὐτὸς δὲ ἐπὶ
 Φοινίκης ᾔει. καὶ ἀπαντᾷ αὐτῷ κατὰ τὴν ὁδὸν Στράτων
ὁ Γηροστράτου παῖς τοῦ Ἀραδίων τε καὶ τῶν
<pb id="p.78"/>
Ἀράδῳ προσοίκων βασιλέως· ὁ δὲ Γηρόστρατος αὐτὸς
μετʼ Αὐτοφραδάτου ἔπλει ἐπὶ τῶν νεῶν, καὶ οἱ ἄλλοι
οἵ τε τῶν Φοινίκων καὶ οἱ τῶν Κυπρίων βασιλεῖς καὶ


 αὐτοὶ Αὐτοφραδάτῃ ξυνέπλεον.
</p>
</div3>
<div3 type="section" n="8">
<p> Στράτων δὲ Ἀλεξάνδρῳ
ἐντυχὼν στεφανοῖ χρυσῷ στεφάνῳ αὐτὸν καὶ τήν τε Ἄραδον αὐτῷ τὴν νῆσον καὶ τὴν Μάραθον τὴν
καταντικρὺ τῆ Ἀράδου ἐν τῇ ἠπείρῳ ᾠκισμένην, πόλιν
μεγάλην καὶ εὐδαίμονα, καὶ Σιγῶνα καὶ Μαριάμμην
πόλιν καὶ τἆλλα ὅσα τῆς σφῶν ἐπικρατείας ἐνδίδωσιν.

</p>
</div3>
</div2>
<div2 type="chapter" n="14">
<div3 type="section" n="1">
<p> ἔτι δὲ ἐν Μαράθῳ Ἀλεξάνδρου ὄντος ἀφίκοντο παρὰ Δαρείου πρέσβεις, ἐπιστολήν τε κομίζοντες
Δαρείου καὶ αὐτοὶ ἀπὸ γλώσσης δεησόμενοι ἀφεῖναι
Δαρείῳ τὴν μητέρα καὶ τὴν γυναῖκα καὶ τοὺς παῖδας.
</p>
</div3>
<div3 type="section" n="2">
<p> ἐδήλου δὲ ἡ ἐπιστολή, ὅτι Φιλίππῳ τε πρὸς Ἀρτοξέρξην
φιλία καὶ ξυμμαχία ἐγένετο καὶ, ἐπειδὴ Ἀρσῆς ὁ υἱὸς Ἀρτοξέρξου ἐβασίλευσεν, ὅτι Φίλιππος ἀδικίας
πρῶτος ἐς βασιλέα Ἀρσῆν ἦρξεν οὐδὲν ἄχαρι ἐκ Περσῶν
παθών. ἐξ οὗ δὲ αὐτὸς βασιλεύει Περσῶν, οὔτε
πέμψαι τινὰ Ἀλέξανδρον παρʼ αὐτὸν ἐς βεβαίωσιν τῆς
πάλαι οὔσης φιλίας τε καὶ ξυμμαχίας, διαβῆναί τε ξὺν στρατιᾷ ἐς τὴν Ἀσίαν καὶ πολλὰ κακὰ ἐργάσασθαι


 Πέρσας.
</p>
</div3>
<div3 type="section" n="3">
<p> τούτου ἕνεκα καταβῆναι αὐτὸς τῇ χώρᾳ ἀμυνῶν
καὶ τὴν ἀρχὴν τὴν πατρῴαν ἀνασώσων. τὴν μὲν
δὴ μάχην ὡς θεῶν τῳ ἔδοξεν οὕτω κριθῆναι, αὐτὸς
δὲ βασιλεὺς παρὰ βασιλέως γυναῖκά τε τὴν αὑτοῦ αἰτεῖν καὶ μητέρα καὶ παῖδας τοὺς ἁλόντας, καὶ φιλίαν
ἐθέλειν ποιήσασθαι πρὸς Ἀλέξανδρον καὶ ξύμμαχος
εἶναι Ἀλεξάνδρῳ· καὶ ὑπὲρ τούτων πέμπειν
ἠξίου Ἀλέξανδρον παρʼ αὑτὸν ξὺν Μενίσκῳ τε καὶ
Ἀρσίμᾳ τοῖς ἀγγέλοις τοῖς ἐκ Περσῶν ἥκουσι τοὺς τὰ πιστὰ ληψομένους τε καὶ ὑπὲρ Ἀλεξάνδρου δώσοντας.
<pb id="p.79"/>
</p>
</div3>
<div3 type="section" n="4">
<p>πρὸς ταῦτα ἀντιγράφει Ἀλέξανδρος καὶ ξυμπέμπει
τοῖς παρὰ Δαρείου ἐλθοῦσι Θέρσιππον, παραγγείλας
τὴν ἐπιστολὴν δοῦναι Δαρείῳ, αὐτὸν δὲ μὴ διαλέγεσθαι
ὑπὲρ μηδενός. ἡ δὲ ἐπιστολὴ ἡ Ἀλεξάνδρου ἔχει
 ὧδε· οἱ ὑμέτεροι πρόγονοι ἐλθόντες εἰς Μακεδονίαν
καὶ εἰς τὴν ἄλλην Ἑλλάδα κακῶς ἐποίησαν ἡμᾶς οὐδὲν
προηδικημένοι· ἐγὼ δὲ τῶν Ἑλλήνων ἡγεμὼν κατασταθεὶς
καὶ τιμωρήσασθαι βουλόμενος Πέρσας διέβην


ἐς τὴν Ἀσίαν, ὑπαρξάντων ὑμῶν.
</p>
</div3>
<div3 type="section" n="5">
<p> καὶ γὰρ Περινθίοις
 ἐβοηθήσατε, οἳ τὸν ἐμὸν πατέρα ἠδίκουν, καὶ εἰς
Θρᾴκην, ἧς ἡμεῖς ἤρχομεν, δύναμιν ἔπεμψεν Ὦχος.
τοῦ δὲ πατρὸς ἀποθανόντος ὑπὸ τῶν ἐπιβουλευσάντων,
οὓς ὑμεῖς συνετάξατε, ὡς αὐτοὶ ἐν ταῖς ἐπιστολαῖς
πρὸς ἅπαντας ἐκομπάσατε, καὶ Ἀρσῆν ἀποκτείναντός
 σου μετὰ Βαγώου, καὶ τὴν ἀρχὴν κατασχόντος
οὐ δικαίως οὐδὲ κατὰ τὸν Περσῶν νόμον, ἀλλὰ ἀδικοῦντος
Πέρσας, καὶ ὑπὲρ ἐμοῦ πρὸς τοὺς Ἕλληνας


γράμματα οὐκ ἐπιτήδεια διαπέμποντος,
</p>
</div3>
<div3 type="section" n="6">
<p> ὅπως πρός με
πολεμῶσι, καὶ χρήματα ἀποστέλλοντος πρὸς Λακεδαιμονίους
 καὶ ἄλλους τινὰς τῶν Ἑλλήνων, καὶ τῶν μὲν
ἄλλων πόλεων οὐδεμιᾶς δεχομένης, Λακεδαιμονίων δὲ
λαβόντων, καὶ παρὰ σοῦ πεμφθέντων τοὺς ἐμοὺς
φίλους διαφθειράντων καὶ τὴν εἰρήνην, ἣν τοῖς Ἕλλησι
κατεσκεύασα, διαλύειν ἐπιχειρούντων — ἐστράτευσα


 ἐπὶ σὲ ὑπάρξαντος σοῦ τῆς ἔχθρας.
</p>
</div3>
<div3 type="section" n="7">
<p> ἐπεὶ δὲ μάχῃ
νενίκηκα πρότερον μὲν τοὺς σοὺς στρατηγοὺς καὶ σατράπας,
νῦν δὲ σὲ καὶ τὴν μετὰ σοῦ δύναμιν, καὶ τὴν
χώραν ἔχω τῶν θεῶν μοι δόντων, ὅσοι τῶν μετὰ σοῦ
παραταξαμένων μὴ ἐν τῇ μάχῃ ἀπέθανον, ἀλλὰ παρʼ
 ἐμὲ κατέφυγον, τούτων ἐπιμέλομαι καὶ οὐκ ἄκοντες
παρʼ ἐμοί εἰσιν, ἀλλὰ αὐτοὶ ἑκόντες ξυστρατεύονται
<pb id="p.80"/>


 μετʼ ἐμοῦ.
</p>
</div3>
<div3 type="section" n="8">
<p> ὡς οὖν ἐμοῦ τῆς Ἀσίας ἁπάσης κυρίου
ὄντος ἧκε πρὸς ἐμέ. εἰ δὲ φοβῇ μὴ ἐλθὼν πάθῃς τι
ἐξ ἐμοῦ ἄχαρι, πέμπε τινὰς τῶν φίλων τὰ πιστὰ ληψομένους.
ἐλθὼν δὲ πρός με τὴν μητέρα καὶ τὴν γυναῖκα
καὶ τοὺς παῖδας καὶ εἰ ἄλλο τι θέλεις αἴτει καὶ

 λάμβανε. ὅ τι γὰρ ἂν πείθῃς ἐμὲ ἔσται σοι.
</p>
</div3>
<div3 type="section" n="9">
<p> καὶ τοῦ
λοιποῦ ὅταν πέμπῃς παρʼ ἐμὲ, ὡς πρὸς βασιλέα τῆς
Ἀσίας πέμπε, μηδὲ [ἃ] ἐξ ἴσου ἐπίστελλε, ἀλλʼ ὡς
κυρίῳ ὄντι πάντων τῶν σῶν φράζε εἴ του δέῃ· εἰ δὲ
μή, ἐγὼ βουλεύσομαι περὶ σοῦ ὡς ἀδικοῦντος. εἰ δʼ ἀντιλέγεις περὶ τῆς βασιλείας, ὑπομείνας ἔτι ἀγώνισαι
περὶ αὐτῆς καὶ μὴ φεῦγε, ὡς ἐγὼ ἐπὶ σὲ πορεύσομαι
οὗ ἂν ᾖς.

</p>
</div3>
</div2>
<div2 type="chapter" n="15">
<div3 type="section" n="1">
<p> πρὸς μὲν Δαρεῖον ταῦτʼ ἐπέστειλεν. ἐπεὶ δʼ ἔμαθεν
τά τε χρήματα ὅσα σὺν Κωφῆνι τῷ Ἀρταβάζου ἀποπεπόμφει εἰς Δαμασκὸν Δαρεῖος ὅτι ἑάλωκε, καὶ ὅσοι
Περσῶν ἀμφʼ αὐτὰ ἐγκατελείφθησαν ξὺν τῇ ἄλλῃ βασιλικῇ
κατασκευῇ ὅτι καὶ οὗτοι ἑάλωσαν, ταῦτα μὲν ὀπίσω
κομίσαντα ἐς Δαμασκὸν Παρμενίωνα φυλάσσειν ἐκέλευε.
</p>
</div3>
<div3 type="section" n="2">
<p> τοὺς δὲ πρέσβεις τῶν Ἑλλήνων οἳ πρὸς Δαρεῖον πρὸ τῆς μάχης ἀφιγμένοι ἦσαν, ἐπεὶ καὶ τούτους ἑαλωκέναι
ἔμαθεν, παρʼ αὑτὸν πέμπειν ἐκέλευεν. ἦσαν δὲ Εὐθυκλῆς
μὲν Σπαρτιάτης, Θεσσαλίσκος δὲ Ἰσμηνίου καὶ
Διονυσόδωρος Ὀλυμπιονίκης Θηβαῖοι, Ἰφικράτης δὲ ὁ


 Ἰφικράτους τοῦ στρατηγοῦ Ἀθηναῖος.
</p>
</div3>
<div3 type="section" n="3">
<p> καὶ οὗτοι ὡς ἧκον παρὰ Ἀλέξανδρον, Θεσσαλίσκον μὲν καὶ Διονυσόδωρον
καίπερ Θηβαίους ὄντας εὐθὺς ἀφῆκεν, τὸ μέν
τι κατοικτίσει τῶν Θηβῶν, τὸ δὲ ὅτι συγγνωστὰ δεδρακέναι
ἐφαίνοντο, ἠνδραποδισμένης ὑπὸ Μακεδόνων
τῆς πατρίδος σφίσιν τε ἥντινα ἠδύναντο ὠφέλειαν εὑρισκόμενοι καὶ εἰ δή τινα καὶ τῇ πατρίδι ἐκ Περσῶν
<pb id="p.81"/>



καὶ Δαρείου·
</p>
</div3>
<div3 type="section" n="4">
<p> ταῦτα μὲν ὑπὲρ ἀμφοῖν ἐπιεικῆ
ἐνθυμηθείς, ἰδίᾳ δὲ Θεσσαλίσκον μὲν αἰδοῖ τοῦ γένους
ἀφιέναι εἶπεν, ὅτι τῶν ἐπιφανῶν Θηβαίων ἦν, Διονυσόδωρον
δὲ ἐπὶ τῇ νίκῃ τῶν Ὀλυμπίων. Ἰφικράτην
 δὲ φιλίᾳ τε τῆς Ἀθηναίων πόλεως καὶ μνήμῃ τῆς
δόξης τοῦ πατρὸς ζῶντά τε ἀμφʼ αὑτὸν ἔχων ἐς τὰ
μάλιστα ἐτίμησε καὶ νόσῳ τελευτήσαντος τὰ ὀστᾶ ἐς


τὰς Ἀθήνας τοῖς πρὸς γένους ἀπέπεμψεν.
</p>
</div3>
<div3 type="section" n="5">
<p> Εὐθυκλέα
δὲ Λακεδαιμόνιόν τε ὄντα, πόλεως περιφανῶς ἐχθρᾶς
 ἐν τῷ τότε, καὶ αὐτὸν οὐδὲν ἰδίᾳ εὑρισκόμενον ἐς
ξυγγνώμην ὅ τι καὶ λόγου ἄξιον, τὰ μὲν πρῶτα ἐν
φυλακῇ ἀδέσμῳ εἶχεν, ὕστερον δέ, ὡς ἐπὶ μέγα εὐτύχει,
καὶ τοῦτον ἀφῆκεν.
</p>
</div3>
<div3 type="section" n="6">
<p>ἐκ Μαράθου δὲ ὁρμηθεὶς Βύβλον τε λαμβάνει
 ὁμολογίᾳ ἐνδοθεῖσαν καὶ Σιδῶνα αὐτῶν Σιδωνίων
ἐπικαλεσαμένων κατὰ ἔχθος τὸ Περσῶν καὶ Δαρείου.
ἐντεῦθεν δὲ προὐχώρει ὡς ἐπὶ Τύρον· καὶ ἐντυγχάνουσιν
αὐτῷ κατὰ τὴν ὁδὸν πρέσβεις Τυρίων ἀπὸ τοῦ
κοινοῦ ἐσταλμένοι ὡς ἐγνωκότων Τυρίων πράσσειν ὅ


 τι ἂν ἐπαγγέλλῃ Ἀλέξανδρος.
</p>
</div3>
<div3 type="section" n="7">
<p> ὁ δὲ τήν τε πόλιν ἐπαινέσας
καὶ τοὺς πρέσβεις ʽκαὶ γὰρ ἦσαν τῶν ἐπιφανῶν
ἐν Τύρῳ οἵ τε ἄλλοι καὶ ὁ τοῦ βασιλέως τῶν Τυρίων
παῖς. αὐτὸς δὲ ὁ βασιλεὺς Ἀζέμιλκος μετʼ Αὐτοφραδάτου
ἔπλεἰ ἐκέλευσεν ἐπανελθόντας φράσαι Τυρίοις,
 ὅτι ἐθέλοι παρελθὼν ἐς τὴν πόλιν θῦσαι τῷ Ἡρακλεῖ.

</p>
</div3>
</div2>
<div2 type="chapter" n="16">
<div3 type="section" n="1">
<p>
ἔστι γὰρ ἐν Τύρῳ ἱερὸν Ἡρακλέους παλαιότατον
ὧν μνήμη ἀνθρωπίνη διασώζεται, οὐ τοῦ Ἀργείου
Ἡρακλέους τοῦ Ἀλκμήνης· πολλαῖς γὰρ γενεαῖς πρότερον
τιμᾶται ἐν Τύρῳ Ἡρακλῆς ἢ Κάδμον ἐκ Φοινίκης
 ὁρμηθέντα Θήβας κατασχεῖν καὶ τὴν παῖδα Κάδμῳ
τὴν Σεμέλην γενέσθαι, ἐξ ἧς καὶ ὁ τοῦ Διὸς Διόνυσος
<pb id="p.82"/>


 γίγνεται.
</p>
</div3>
<div3 type="section" n="2">
<p> Διόνυσος μὲν δὴ τρίτος ἂν ἀπὸ Κάδμου
εἴη, κατὰ Λάβδακον τὸν Πολυδώρου τοῦ Κάδμου
παῖδα, Ἡρακλῆς δὲ ὁ Ἀργεῖος κατʼ Οἰδίποδα μάλιστα
τὸν Λαΐου. σέβουσι δὲ καὶ Αἰγύπτιοι ἄλλον Ἡρακλέα,


<note place="unspecified" anchored="yes">Herod II 43</note> οὐχ ὅνπερ Τύριοι ἢ Ἕλληνες, ἀλλὰ λέγει Ἡρόδοτος,
</p>
</div3>
<div3 type="section" n="3">
<p> ὅτι τῶν δώδεκα θεῶν Ἡρακλέα ἄγουσιν Αἰγύπτιοι,
καθάπερ καὶ Ἀθηναῖοι Διόνυσον τὸν Διὸς καὶ Κόρης
σέβουσιν, ἄλλον τοῦτον Διόνυσον· καὶ ὁ Ἴακχος ὁ
μυστικὸς τούτῳ Διονύσῳ, οὐχὶ τῷ Θηβαίῳ, ἐπᾴδεται.
</p>
</div3>
<div3 type="section" n="4">
<p> ὡς τόν γε ἐν Ταρτησσῷ πρὸς Ἰβήρων τιμώμενον Ἡρακλέα, ἵνα καὶ στῆλαί τινες Ἡρακλέους ὠνομασμέναι
εἰσι, δοκὼ ἐγὼ τὸν Τύριον εἶναι Ἡρακλέα,
ὅτι Φοινίκων κτίσμα ἡ Ταρτησσὸς καὶ τῷ Φοινίκων
νόμῳ ὅ τε νεὼς πεποίηται τῷ Ἡρακλεῖ τῷ ἐκεῖ καὶ αἱ


 θυσίαι θύονται.
</p>
</div3>
<div3 type="section" n="5">
<p> Γηρυόνην δέ, ἐφʼ ὅντινα ὁ Ἀργεῖος Ἡρακλῆς ἐστάλη πρὸς Εὐρυσθέως τὰς βοῦς ἀπελάσαι
τὰς Γηρυόνου καὶ ἀγαγεῖν ἐς Μυκήνας, οὐδέν τι προσήκειν
<note place="unspecified" anchored="yes">Hecat fr. 349</note> τῇ γῇ τῇ Ἰβήρων Ἑκαταῖος ὁ λογοποιὸς λέγει,
οὐδὲ ἐπὶ νῆσόν τινα Ἐρύθειαν <add>τῆς</add> ἔξω τῆς μεγάλης
θαλάσσης σταλῆναι Ἡρακλέα, ἀλλὰ τῆς ἠπείρου τῆς περὶ Ἀμπρακίαν τε καὶ Ἀμφιλόχους βασιλέα γενέσθαι
Γηρυόνην καὶ ἐκ τῆς ἠπείρου ταύτης ἀπελάσαι Ἡρακλέα
τὰς βοῦς, οὐδὲ τοῦτο φαῦλον ἆθλον τιθέμενον.
</p>
</div3>
<div3 type="section" n="6">
<p> οἶδα δὲ ἐγὼ καὶ εἰς τοῦτο ἔτι εὔβοτον τὴν ἤπειρον
ταύτην καὶ βοῦς τρέφουσαν καλλίστας· καὶ ἐς Εὐρυσθέα τῶν μὲν ἐξ Ἠπείρου βοῶν κλέος ἀφῖχθαι καὶ
τοῦ βασιλέως τῆς Ἠπείρου τὸ ὄνομα τὸν Γηρυόνην
οὐκ ἔξω τοῦ εἰκότος τίθεμαι· τῶν δὲ ἐσχάτων τῆς
Εὐρώπης Ἰβήρων οὔτʼ ἂν τοῦ βασιλέως τὸ ὄνομα
γιγνώσκειν Εὐρυσθέα, οὔτε εἰ βοῦς καλαὶ ἐν τῇ χώρᾳ ταύτῃ νέμονται, εἰ μή τις τὴν Ἥραν τούτοις ἐπάγων,
<pb id="p.83"/>

ὡς αὐτὴν ταῦτα Ἡρακλεῖ διʼ Εὐρυσθέως ἐπαγγέλλουσαν,
τὸ οὐ πιστὸν τοῦ λόγου ἀποκρύπτειν ἐθέλοι τῷ μύθῳ.
</p>
</div3>
<div3 type="section" n="7">
<p>τούτῳ τῷ Ἡρακλεῖ τῷ Τυρίῳ ἔφη ἐθέλειν θῦσαι
Ἀλέξανδρος. ὡς δὲ ἀπηγγέλθη ταῦτα πρὸς τῶν πρέσβεων
 εἰς τὴν Τύρον, τὰ μὲν ἄλλα ἔδοξέ σφισι ποιεῖν
ὅ τι περ ἐπαγγέλλοι Ἀλέξανδρος, ἐς δὲ τὴν πόλιν μήτε
τινὰ Περσῶν μήτε Μακεδόνων δέχεσθαι, ὡς τοῦτο ἔς
τε τὰ παρόντα τῷ λόγῳ εὐπρεπέστατον καὶ ἐς τοῦ πολέμου
τὴν κρίσιν, ἄδηλον ἔτι οὖσαν, ἀσφαλέστατόν σφισι


 γνωσόμενοι.
</p>
</div3>
<div3 type="section" n="8">
<p> ὡς δὲ ἐξηγγέλθη Ἀλεξάνδρῳ τὰ ἐκ τῆς
Τύρου, τοὺς μὲν πρέσβεις πρὸς ὀργὴν ὀπίσω ἀπέπεμψεν,
αὐτὸς δὲ συναγαγὼν τούς τε ἑταίρους καὶ
τοὺς ἡγεμόνας τῆς στρατιᾶς καὶ ταξιάρχας καὶ ἰλάρχας ἔλεξεν ὧδε.

 ἄνδρες φίλοι καὶ ξύμμαχοι, ἡμῖν οὔτε τὴν ἐπʼ</p>
</div3>
</div2>
<div2 type="chapter" n="17">
<div3 type="section" n="1">
<p>
Αἰγύπτου πορείαν ἀσφαλῆ ὁρῶ θαλασσοκρατούντων
Περσῶν, Δαρεῖόν τε διώκειν ὑπολειπομένους αὐτὴν τε
ὀπίσω τὴν τῶν Τυρίων πόλιν ἀμφίβολον καὶ Αἴγυπτον
καὶ Κύπρον ἐχομένας πρὸς Περσῶν, οὐδὲ τοῦτο ἀσφαλὲς
 ἔς τε τὰ ἄλλα καὶ μάλιστα δὴ ἐς τὰ Ἑλληνικὰ


πράγματα,
</p>
</div3>
<div3 type="section" n="2">
<p> μή ποτε ἄρα ἐπικρατήσαντες αὖθις τῶν ἐπὶ
θαλάσσῃ χωρίων οἱ Πέρσαι, προχωρησάντων ἡμῶν ξὺν
τῇ δυνάμει ὡς ἐπὶ Βαβυλῶνά τε καὶ Δαρεῖον, αὐτοὶ
ξὺν πλείονι στόλῳ μετ[αγ]άγοιεν τὸν πόλεμον ἐς τὴν
 Ἑλλάδα, Λακεδαιμονίων μὲν ἐκ τοῦ εὐθέος ἡμῖν πολεμούντων,
τῆς δὲ Ἀθηναίων πόλεως φόβῳ μᾶλλόν τι ἢ
εὐνοίᾳ τῇ πρὸς ἡμᾶς πρὸς τὸ παρὸν κατεχομένης.
</p>
</div3>
<div3 type="section" n="3">
<p>ἐξαιρεθείσης δὲ Τύρου ἥ τε Φοινίκη ἔχοιτο ἂν πᾶσα
καὶ τὸ ναυτικὸν ὅπερ πλεῖστόν τε καὶ κράτιστον τοῦ
 Περσικοῦ, τὸ Φοινίκων, παρʼ ἡμᾶς μεταχωρήσειν εἰκός·
οὐ γὰρ ἀνέξονται οὔτε οἱ ἐρέται οὔθʼ οἱ ἐπιβάται
<pb id="p.84"/>
Φοίνικες ἐχομένων σφίσι τῶν πόλεων αὐτοὶ ὑπὲρ ἄλλων
πλέοντες κινδυνεύειν· Κύπρος δὲ ἐπὶ τῷδε ἢ οὐ
χαλεπῶς ἡμῖν προσχωρήσει ἢ ἐξ ἐπίπλου εὐμαρῶς


 ληφθήσεται.
</p>
</div3>
<div3 type="section" n="4">
<p> καὶ ταῖς τε ἐκ Μακεδονίας ναυσὶ καὶ
ταῖς Φοινίσσαις πλεόντων ἡμῶν τὴν θάλασσαν καὶ Κύπρου ἅμα προσγενομένης θαλασσοκρατοῖμέν τε ἂν
βεβαίως καὶ ὁ ἐς Αἴγυπτον στόλος εὐμαρῶς ἡμῖν ἐν
ταὐτῷ γίγνεται. Αἴγυπτον δὲ παραστησαμένοις ὑπέρ τε
τῆς Ἑλλάδος καὶ τῆς οἰκείας οὐδὲν ἔτι ὕποπτον ὑπολείπεται,
τόν τε ἐπὶ Βαβυλῶνος στόλον μετὰ τοῦ ἐς τὰ οἴκοι ἀσφαλοῦς καὶ ξὺν μείζονι ἅμα ἀξιώσει ποιησόμεθα
ἀποτετμημένοι τήν τε θάλασσαν Περσῶν ξύμπασαν
καὶ τὴν ἐπὶ τάδε τοῦ Εὐφράτου γῆν.

</p>
</div3>
</div2>
<div2 type="chapter" n="18">
<div3 type="section" n="1">
<p> ταῦτα λέγων οὐ χαλεπῶς ἔπειθεν ἐπιχειρεῖν τῇ
Τύρῳ· καί τι καὶ θεῖον ἀνέπειθεν αὐτόν, ὅτι ἐνύπνιον αὐτῆς ἐκείνης τῆς νυκτὸς ἐδόκει αὐτὸς μὲν τῷ τείχει
προσάγειν τῶν Τυρίων, τὸν δὲ Ἡρακλέα δεξιοῦσθαί
τε αὐτὸν καὶ ἀνάγειν ἐς τὴν πόλιν. καὶ τοῦτο ἐξηγεῖτο
Ἀρίστανδρος ὡς ξὺν πόνῳ ἁλωσομένην τὴν Τύρον, ὅτι
καὶ τὰ τοῦ Ἡρακλέους ἔργα ξὺν πόνῳ ἐγένετο. καὶ γὰρ καὶ μέγα ἔργον τῆς Τύρου ἡ πολιορκία ἐφαίνετο.
</p>
</div3>
<div3 type="section" n="2">
<p> νῆσός τε γὰρ αὐτοῖς ἡ πόλις ἦν καὶ τείχεσιν ὑψηλοῖς
πάντῃ ὠχύρωτο καὶ τὰ ἀπὸ θαλάσσης πρὸς τῶν Τυρίων
μᾶλλόν τι ἐν τῷ τότε ἐφαίνετο, τῶν τε Περσῶν
ἔτι θαλασσοκρατούντων καὶ αὐτοῖς τοῖς Τυρίοις νεῶν ἔτι πολλῶν περιουσῶν.
</p>
</div3>
<div3 type="section" n="3">
<p> ὡς δὲ ταῦτα ὅμως ἐκράτησε, χῶμα ἔγνω χωννύναι
ἐκ τῆς ἠπείρου ὡς ἐπὶ τὴν πόλιν. ἔστι δὲ πορθμὸς
τεναγώδης τὸ χωρίον καὶ τὰ μὲν πρὸς τῇ ἠπείρῳ τῆς
θαλάσσης βραχέα καὶ πηλώδη αὐτοῦ, τὰ δὲ πρὸς αὐτῇ τῇ πόλει, ἵνα τὸ βαθύτατον τοῦ διάπλου, τριῶν μάλιστα
<pb id="p.85"/>

ὀργυιῶν τὸ βάθος. ἀλλὰ λίθων τε πολλῶν
ἀφθονία ἦν καὶ ὕλης, ἥντινα τοῖς λίθοις ἄνωθεν
ἐπεφόρουν, χάρακές τε οὐ χαλεπῶς κατεπήγνυντο ἐν
τῷ πηλῷ καὶ αὐτὸς ὁ πηλὸς ξύνδεσμος τοῖς λίθοις ἐς


 τὸ ἐπιμένειν ἐγίγνετο.
</p>
</div3>
<div3 type="section" n="4">
<p> καὶ προθυμία τῶν τε Μακεδόνων
ἐς τὸ ἔργον καὶ Ἀλεξάνδρου πολλὴ ἦν παρόντος
τε καὶ αὐτοῦ ἕκαστα ἐξηγουμένου καὶ τὰ μὲν λόγῳ
ἐπαίροντος, τὰ δὲ καὶ χρήμασι τούς τι ἐκπρεπέστερον
κατʼ ἀρετὴν πονουμένους ἐπικουφίζοντος. ἀλλʼ ἔστε
 μὲν τὸ πρὸς τῇ ἠπείρῳ ἐχώννυτο, οὐ χαλεπῶς προὐχώρει
τὸ ἔργον, ἐπὶ βάθος τε ὀλίγον χωννύμενον


καὶ οὐδενὸς ἐξείργοντος.
</p>
</div3>
<div3 type="section" n="5">
<p> ὡς δὲ τῷ τε βαθυτέρῳ ἤδη
ἐπέλαζον καὶ ἅμα τῇ πόλει αὐτῇ ἐγγὺς ἐγίγνοντο, ἀπό
τε τῶν τειχῶν ὑψηλῶν ὄντων βαλλόμενοι ἐκακοπάθουν,
 ἅτε καὶ ἐπʼ ἐργασίᾳ μᾶλλόν τι ἢ ὡς ἐς μάχην ἀκριβῶς
ἐσταλμένοι, καὶ ταῖς τριήρεσιν ἄλλῃ καὶ ἄλλῃ τοῦ χώματος
ἐπιπλέοντες οἱ Τύριοι, ἅτε δὴ θαλασσοκρατοῦντες
ἔτι, ἄπορον πολλαχῇ τὴν πρόσχωσιν τοῖς Μακεδόσιν


ἐποίουν.
</p>
</div3>
<div3 type="section" n="6">
<p> καὶ οἱ Μακεδόνες πύργους ἐπʼ ἄκρου
 τοῦ χώματος, ὅ τι περ προκεχωρήκει αὐτοῖς ἐπὶ πολὺ
τῆς θαλάσσης, ἐπέστησαν δύο καὶ μηχανὰς ἐπὶ τοῖς
πύργοις. προκαλύμματα δὲ δέρρεις καὶ διφθέραι αὐτοῖς
ἦσαν, ὡς μήτε πυρφόροις βέλεσιν ἀπὸ τείχους
βάλλεσθαι, τοῖς τε ἐργαζομένοις προβολὴν ἐν τῷ αὐτῷ
 εἶναι πρὸς τὰ τοξεύματα· ἅμα τε ὅσοι προσπλέοντες
τῶν Τυρίων ἔβλαπτον τοὺς χωννύντας, ἀπὸ τῶν πύργων
βαλλόμενοι οὐ χαλεπῶς ἀνασταλήσεσθαι ἔμελλον.

οἱ δὲ Τύριοι πρὸς ταῦτα ἀντιμηχανῶνται τοιόνδε.</p>
</div3>
</div2>
<div2 type="chapter" n="19">
<div3 type="section" n="1">
<p>
ναῦν ἱππαγωγὸν κλημάτων τε ξηρῶν καὶ ἄλλης ὕλης
 εὐφλέκτου ἐμπλήσαντες δύο ἱστοὺς ἐπὶ τῇ πρώρᾳ
καταπηγνύουσι καὶ ἐν κύκλῳ περιφράσσουσιν ἐς ὅσον
<pb id="p.86"/>
μακρότατον ὡς φορυτόν τε ταύτῃ καὶ δᾷδας ὅσας
πλείστας δέξασθαι· πρὸς δὲ πίσσαν τε καὶ θεῖον καὶ
ὅσα ἄλλα ἐς τὸ παρακαλέσαι μεγάλην φλόγα ἐπὶ ταύτῃ


 ἐπεφόρησαν.
</p>
</div3>
<div3 type="section" n="2">
<p> παρέτειναν δὲ καὶ κεραίαν διπλῆν ἐπὶ
τοῖς ἱστοῖς ἀμφοτέροις, καὶ ἀπὸ ταύτης ἐξήρτησαν ἐν λέβησιν ὅσα ἐπιχυθέντα ἢ ἐπιβληθέντα ἐπὶ μέγα τὴν
φλόγα ἐξάψειν ἔμελλεν, ἕρματά τε ἐς τὴν πρύμναν
ἐνέθεσαν, τοῦ ἐξᾶραι ἐς ὕψος τὴν πρῶραν πιεζομένης


 κατὰ πρύμναν τῆς νεώς.
</p>
</div3>
<div3 type="section" n="3">
<p> ἔπειτα ἄνεμον τηρήσαντες
ὡς ἐπὶ τὸ χῶμα ἐπιφέροντα ἐξάψαντες τριήρεσι τὴν ναῦν κατʼ οὐρὰν εἷλκον. ὡς δὲ ἐπέλαζον ἤδη τῷ τε
χώματι καὶ τοῖς πύργοις πῦρ ἐμβαλόντες ἐς τὴν ὕλην
καὶ ὡς βιαιότατα ἅμα ταῖς τριήρεσιν ἐπανελκύσαντες
τὴν ναῶν ἐνσείουσιν ἄκρῳ τῷ χώματι· αὐτοὶ δὲ οἱ ἐν


 τῇ νηῒ καιομένῃ ἤδη ἐξενήξαντο οὐ χαλεπῶς.
</p>
</div3>
<div3 type="section" n="4">
<p> καὶ ἐντούτῳ ἥ τε φλὸξ πολλὴ ἐνέπιπτε τοῖς πύργοις καὶ αἱ
κεραῖαι περικλασθεῖσαι ἐξέχεαν ἐς τὸ πῦρ ὅσα ἐς
ἔξαψιν τῆς φλογὸς παρεσκευασμένα ἦν. οἱ δʼ ἀπὸ τῶν
τριήρων πλησίον τοῦ χώματος ἀνακωχεύοντες ἐτόξευον
ἐς τοὺς πύργους, ὡς μὴ ἀσφαλὲς εἶναι πελάσαι ὅσοι

 σβεστήριόν τι τῇ φλογὶ ἐπέφερον.
</p>
</div3>
<div3 type="section" n="5">
<p> καὶ ἐν τούτῳ κατεχομένων
ἤδη ἐκ τοῦ πυρὸς τῶν πύργων ἐκδραμόντες
ἐκ τῆς πόλεως πολλοὶ καὶ ἐς κελήτια ἐμβάντες ἄλλῃ
καὶ ἄλλῃ ἐποκείλαντες τοῦ χώματος τόν τε χάρακα οὐ
χαλεπῶς διέσπασαν τὸν πρὸ αὐτοῦ προβεβλημένον καὶ τὰς μηχανὰς ξυμπάσας κατέφλεξαν, ὅσας μὴ τὸ ἀπὸ


 τῆς νεὼς πῦρ ἐπέσχεν.
</p>
</div3>
<div3 type="section" n="6">
<p> Ἀλέξανδρος δὲ τό τε χῶμα
ἀπὸ τῆς ἠπείρου ἀρξαμένους πλατύτερον χωννύναι,
ὡς πλείονας δέξασθαι πύργους, καὶ τοὺς μηχανοποιοὺς
μηχανὰς ἄλλας κατασκευάζειν ἐκέλευσεν. ὡς δὲ ταῦτα παρεσκευάζετο, αὐτὸς τούς τε ὑπασπιστὰς ἀναλαβὼν
<pb id="p.87"/>

καὶ τοὺς Ἀγριᾶνας ἐπὶ Σιδῶνος ἐστάλη, ὡς ἀθροίσων
ἐκεῖ ὅσαι ἤδη ἦσαν αὐτῷ τριήρεις, ὅτι ἀπορώτερα
τὰ τῆς πολιορκίας ἐφαίνετο θαλασσοκρατούντων τῶν Τυρίων.

 ἐν τούτῳ δὲ Γηρόστρατός τε ὁ Ἀράδου βασιλεὺς</p>
</div3>
</div2>
<div2 type="chapter" n="20">
<div3 type="section" n="1">
<p>
καὶ Ἔνυλος ὁ Βύβλου ὡς ἔμαθον τὰς πόλεις σφῶν
ὑπʼ Ἀλεξάνδρου ἐχομένας, ἀπολιπόντες Αὐτοφραδάτην
τε καὶ τὰς ξὺν αὐτῷ νέας παρʼ Ἀλέξανδρον ξὺν τῷ
ναυτικῷ τῷ σφετέρῳ ἀφίκοντο καὶ αἱ τῶν Σιδωνίων
 τριήρεις σὺν αὐτοῖς, ὥστε Φοινίκων μὲν νῆες ὀγδοήκοντα


μάλιστα αὐτῷ παρεγένοντο.
</p>
</div3>
<div3 type="section" n="2">
<p> ἧκον δὲ ἐν ταῖς
αὐταῖς ἡμέραις καὶ ἐκ Ῥόδου τριήρεις ἥ τε περίπολος
καλουμένη καὶ ξὺν ταύτῃ ἄλλαι ἐννέα, καὶ ἐκ Σόλων
καὶ Μαλλοῦ τρεῖς τρεῖς καὶ Λύκιαι δέκα, ἐκ Μακεδονίας δὲ
 πεντηκόντορος, ἐφʼ ἧς Πρωτέας ὁ Ἀνδρονίκου ἐπέπλει.
</p>
</div3>
<div3 type="section" n="3">
<p>οὐ πολλῷ δὲ ὕστερον καὶ οἱ τῆς Κύπρου βασιλεῖς
ἐς τὴν Σιδῶνα κατέσχον ναυσὶν ἑκατὸν μάλιστα καὶ
εἴκοσιν, ἐπειδὴ τήν τε ἧσσαν τὴν κατʼ Ἰσσὸν Δαρείου
ἐπύθοντο καὶ ἡ Φοινίκη πᾶσα ἐχομένη ἤδη ὑπὸ Ἀλεξάνδρου
 ἐφόβει αὐτούς. καὶ τούτοις πᾶσιν ἔδωκεν
Ἀλέξανδρος ἄδειαν τῶν πρόσθεν, ὅτι ὑπʼ ἀνάγκης
μᾶλλόν τι ἢ κατὰ γνώμην τὴν σφῶν ἐδόκουν ξυνταχθῆναι
τοῖς Πέρσαις ἐς τὸ ναυτικόν.
</p>
</div3>
<div3 type="section" n="4">
<p>ἐν ᾧ δὲ αἵ τε μηχαναὶ αὐτῷ ξυνεπήγνυντο καὶ αἱ
 νῆες ὡς εἰς ἐπίπλουν τε καὶ ναυμαχίας ἀπόπειραν
ἐξηρτύοντο, ἐν τούτῳ δὲ ἀναλαβὼν τῶν τε ἱππέων
ἴλας ἔστιν ἃς καὶ τοὺς ὑπασπιστὰς καὶ τοὺς Ἀγριᾶνάς
τε καὶ τοὺς τοξότας ἐπʼ Ἀραβίας στέλλεται εἰς τὸν


Ἀντιλίβανον καλούμενον τὸ ὄρος·
</p>
</div3>
<div3 type="section" n="5">
<p> καὶ τὰ μὲν βίᾳ τῶν
 ταύτῃ ἐξελών, τὰ δὲ ὁμολογίᾳ παραστησάμενος ἐν δέκα
ἡμέραις ἐπανῆγεν ἐς τὴν Σιδῶνα, καὶ καταλαμβάνει
<pb id="p.88"/>
Κλέανδρον τὸν Πολεμοκράτους ἐκ Πελοποννήσου ἥκοντα
καὶ ξὺν αὐτῷ μισθοφόρους Ἕλληνας ἐς τετρακισχιλίους.
</p>
</div3>
<div3 type="section" n="6">
<p> ὡς δὲ συνετέτακτο αὐτῷ τὸ ναυτικόν, ἐπιβιβάσας
τοῖς καταστρώμασι τῶν ὑπασπιστῶν ὅσοι ἱκανοὶ ἐδόκουν ἐς τὸ ἔργον, εἰ μὴ διέκπλοις μᾶλλόν τι ἢ ἐν
χερσὶν ἡ ναυμαχία γίγνοιτο, ἄρας ἐκ τῆς Σιδῶνος
ἐπέπλει τῇ Τύρῳ ξυντεταγμέναις ταῖς ναυσίν, αὐτὸς
μὲν κατὰ τὸ δεξιὸν κέρας, ὃ δὴ ἐς τὸ πέλαγος αὐτῷ
ἀνεῖχε, καὶ ξὺν αὐτῷ οἵ τε Κυπρίων βασιλεῖς καὶ ὅσοι Φοινίκων, πλὴν Πνυταγόρου. οὗτος δὲ καὶ Κρατερὸς


 τὸ εὐώνυμον κέρας εἶχον τῆς πάσης τάξεως.
</p>
</div3>
<div3 type="section" n="7">
<p> τοῖς δὲ
Τυρίοις πρότερον μὲν ναυμαχεῖν ἐγνωσμένον ἦν, εἰ
κατὰ θάλασσαν ἐπιπλέοι σφίσιν Ἀλέξανδρος, τότε δὲ
πλῆθος νεῶν πολὺ ἀπροσδοκήτως κατιδόντες ʽοὐ γάρ πω πεπυσμένοι ἦσαν τάς τε Κυπρίων ναῦς καὶ τὰς
</p>
</div3>
<div3 type="section" n="8">
<p> Φοινίκων ξυμπάσας Ἀλέξανδρον ἔχοντἀ καὶ ἅμα ξυντεταγμένως
τοῦ ἐπίπλου γιγνομένου ʽὀλίγον γὰρ πρὶν
προσχεῖν τῇ πόλει ἀνεκώχευσαν ἔτι πελάγιαι αἱ ξὺν
Ἀλεξάνδρῳ νῆες, εἴ πως ἄρα ἐς ναυμαχίαν τοὺς Τυρίους προκαλέσαιντο, ἔπειτα οὕτως ξυνταξάμενοι, ὡς
οὐκ ἀντανήγοντο, πολλῷ τῷ ῥοθίῳ ἐπέπλεονʼ — ταῦτα
ὁρῶντες οἱ Τύριοι ναυμαχεῖν μὲν ἀπέγνωσαν, τριήρεσι
δὲ ὅσας τῶν λιμένων τὰ στόματα ἐδέχοντο βύζην τὸν
ἔσπλουν φραξάμενοι ἐφύλασσον, ὡς μὴ ἐς τῶν λιμένων τινὰ ἐγκαθορμισθῆναι τῶν πολεμίων τὸν στόλον.
</p>
</div3>
<div3 type="section" n="9">
<p> Ἀλέξανδρος δέ, ὡς οὐκ ἀντανήγοντο οἱ Τύριοι,
ἐπέπλει τῇ πόλει· καὶ ἐς μὲν τὸν λιμένα τὸν πρὸς
Σιδῶνος βιάζεσθαι ἀπέγνω διὰ στενότητα τοῦ στόματος
καὶ ἅμα ἀντιπρώροις τριήρεσι πολλαῖς ὁρῶν πεφραγμένον
τὸν ἔσπλουν, τρεῖς δὲ τὰς ἐξωτάτω ἐφορμούσας
<pb id="p.89"/>

τῷ στόματι τριήρεις προσπεσόντες οἱ Φοίνικες
καὶ ἀντίπρωροι ἐμβαλόντες καταδύουσιν· οἱ δὲ ἐν
ταῖς ναυσὶν οὐ χαλεπῶς ἀπενήξαντο ἐς τὴν γῆν φιλίαν


οὖσαν.
</p>
</div3>
<div3 type="section" n="10">
<p> τότε μὲν δὴ οὐ πόρρω τοῦ ποιητοῦ χώματος
 κατὰ τὸν αἰγιαλόν, ἵνα σκέπη τῶν ἀνέμων ἐφαίνετο,
οἱ δὺν Ἀλεξάνδρῳ ὡρμίσαντο· τῇ δὲ ὑστεραίᾳ τοὺς
μὲν Κυπρίους ξὺν ταῖς σφετέραις ναυσὶ καὶ Ἀνδρομάχῳ
τῷ ναυάρχῳ κατὰ τὸν λιμένα τὸν ἐκ Σιδῶνος
φέροντα ἐκέλευσεν ἐφορμεῖν τῇ πόλει, τοὺς δὲ Φοίνικας
 κατὰ τὸν ἐπέκεινα τοῦ χώματος τὸν πρὸς Αἴγυπτον
ἀνέχοντα, ἵνα καὶ αὐτῷ ἡ σκηνὴ ἦν.

</p>
</div3>
</div2>
<div2 type="chapter" n="21">
<div3 type="section" n="1">
<p>
ἤδη δὲ καὶ μηχανοποιῶν αὐτῷ πολλῶν ἔκ τε
Κύπρου καὶ Φοινίκης ἀπάσης συλλελεγμένων μηχαναὶ
πολλαὶ συμπεπηγμέναι ἦσαν, αἱ μὲν ἐπὶ τοῦ χώματος,
 αἱ δὲ ἐπὶ τῶν ἱππαγωγῶν νεῶν, ἃς ἐκ Σιδῶνος ἅμα
οἷ ἐκόμισεν, αἱ δὲ ἐπὶ τῶν τριήρων ὅσαι αὐτῶν οὐ


ταχυναυτοῦσαι ἦσαν.
</p>
</div3>
<div3 type="section" n="2">
<p> ὡς δὲ παρεσκεύαστο ἤδη ξύμπαντα,
προσῆγον τὰς μηχανὰς κατά τε τὸ ποιητὸν
χῶμα καὶ ἀπὸ τῶν νεῶν ἄλλῃ καὶ ἄλλῃ τοῦ τείχους
 προσορμιζομένων τε καὶ ἀποπειρωμένων τοῦ τείχους.
</p>
</div3>
<div3 type="section" n="3">
<p>οἱ δὲ Τύριοι ἐπί τε τῶν ἐπάλξεων τῶν κατὰ τὸ
χῶμα πύργους ξυλίνους ἐπέστησαν, ὡς ἀπομάχεσθαι
ἀπʼ αὐτῶν, καὶ εἴ πῃ ἄλλῃ αἱ μηχαναὶ προσήγοντο,
βέλεσί τε ἠμύνοντο καὶ πυρφόροις οἰστοῖς ἔβαλλον
 αὐτὰς τὰς ναῦς, ὥστε φόβον παρέχειν τοῖς Μακεδόσι


πελάζειν τῷ τείχει.
</p>
</div3>
<div3 type="section" n="4">
<p> ἦν δὲ αὐτοῖς καὶ τὰ τείχη τὰ
κατὰ τὸ χῶμα τό τε ὕψος εἰς πεντήκοντα καὶ ἑκατὸν
μάλιστα πόδας καὶ ἐς πλάτος ξύμμετρον λίθοις μεγάλοις
ἐν γύψῳ κειμένοις ξυμπεπηγότα. ταῖς δὲ ἱππαγωγοῖς
 τε καὶ ταῖς τριήρεσι τῶν Μακεδόνων, ὅσαι τὰς
μηχανὰς προσῆγον τῷ τείχει, καὶ ταύτῃ οὐκ εὔπορον
<pb id="p.90"/>
ἐγίγνετο πελάζειν τῇ πόλει, ὅτι λίθοι πολλοὶ ἐς τὸ
πέλαγος προβεβλημένοι ἐξεῖργον αὐτῶν τὴν ἐγγὺς


 προσβολήν.
</p>
</div3>
<div3 type="section" n="5">
<p> καὶ τούτους Ἀλέξανδρος ἔγνω ἐξελκύσαι
ἐκ τῆς θαλάσσης· ἠνύετο δὲ χαλεπῶς τοῦτο τὸ ἔργον,
οἷα δὴ ἀπὸ νεῶν καὶ οὐκ ἀπὸ γῆς βεβαίου γιγνόμενον· ἄλλως τε καὶ οἱ Τύριοι ναῦς καταφράξαντες παρὰ τὰς
ἀγκύρας ἐπῆγον τῶν τριήρων καὶ ὑποτέμνοντες τὰς
σχοίνους τῶν ἀγκυρῶν ἄπορον τὴν προσόρμισιν ταῖς


 πολεμίαις ναυσὶν ἐποίουν.
</p>
</div3>
<div3 type="section" n="6">
<p> Ἀλέξανδρος δὲ τριακοντόρους
πολλὰς ἐς τὸν αὐτὸν τρόπον φράξας ἐπέστησεν ἐγκαρσίας πρὸ τῶν ἀγκυρῶν, ὡς ἀπʼ αὐτῶν ἀναστέλλεσθαι
τὸν ἐπίπλουν τῶν νεῶν. ἀλλὰ καὶ ὣς ὕφαλοι
κολυμβηταὶ τὰς σχοίνους αὐτοῖς ὑπέτεμνον. οἱ δὲ
ἁλύσεσιν ἀντὶ σχοίνων εἰς τὰς ἀγκύρας χρώμενοι, οἱ
Μακεδόνες, καθίεσαν, ὥστε μηδὲν ἔτι πλέον τοῖς κολυμβηταῖς

 γίγνεσθαι.
</p>
</div3>
<div3 type="section" n="7">
<p> ἐξάπτοντες οὖν βρόχους τῶν
λίθων ἀπὸ τοῦ χώματος ἀνέσπων αὐτοὺς ἔξω τῆς
θαλάσσης, ἔπειτα μηχαναῖς μετεωρίσαντες κατὰ βάθους
ἀφίεσαν, ἵνα οὐκέτι προβεβλημένοι βλάψειν ἔμελλον.
ὅπου δὲ καθαρὸν πεποίητο τῶν προβόλων τὸ τεῖχος, οὐ χαλεπῶς ἤδη ταύτῃ αἱ νῆες προσεῖχον.
</p>
</div3>
<div3 type="section" n="8">
<p> οἱ δὲ Τύριοι πάντῃ ἄποροι γιγνόμενοι ἔγνωσαν
ἐπίπλουν ποιήσασθαι ταῖς Κυπρίαις ναυσίν, αἳ κατὰ
τὸν λιμένα ἐφώρμουν τὸν ἐς Σιδῶνα τετραμμένον· ἐκ
πολλοῦ δὴ καταπετάσαντες τὸ στόμα τοῦ λιμένος ἱστίοις, τοῦ μὴ καταφανῆ γενέσθαι τῶν τριήρων τὴν πλήρωσιν,
ἀμφὶ μέσον ἡμέρας, ὁπότε οἵ τε ναῦται ἐπὶ τὰ
ἀναγκαῖα ἐσκεδασμένοι ἦσαν καὶ Ἀλέξανδρος ἐν τούτῳ
μάλιστα ἀπὸ τοῦ ἐπὶ θάτερα τῆς πόλεως ναυτικοῦ ἐπὶ


 τὴν σκηνὴν ἀπεχώρει, πληρώσαντες πεντήρεις μὲν τρεῖς καὶ τετρήρεις ἴσας,
</p>
</div3>
<div3 type="section" n="9">
<p> τριήρεις δὲ ἑπτὰ ὡς ἀκριβεστάτοις
<pb id="p.91"/>

τε τοῖς πληρώμασι καὶ τοῖς ἀπὸ τῶν καταστρωμάτων
μάχεσθαι μέλλουσιν εὐοπλοτάτοις καὶ ἅμα εὐθαρσεστάτοις
ἐς τοὺς ναυτικοὺς ἀγῶνας, τὰ μὲν πρῶτα ἀτρέμα
τῇ εἰρεσίᾳ ἐπὶ μιᾶς νεὼν ἐξέπλεον ἄνευ κελευστῶν
 τὰς κώπας παραφέροντες· ὡς δὲ ἐπέστρεφον ἤδη ἐπὶ
τοὺς Κυπρίους καὶ ἐγγὺς τοῦ καθορᾶσθαι ἦσαν, τότε
δὴ ξὺν βοῇ τε πολλῇ καὶ ἐγκελευσμῷ ἐς ἀλλήλους καὶ
ἅμα τῇ εἰρεσίᾳ ξυντόνῳ ἐπεφέροντο.

</p>
</div3>
</div2>
<div2 type="chapter" n="22">
<div3 type="section" n="1">
<p>
ξυνέβη δὲ ἐκείνῃ τῇ ἡμέρᾳ Ἀλέξανδρον ἀποχωρῆσαι
 μὲν ἐπὶ τὴν σκηνήν, οὐ διατρίψαντα δὲ κατὰ τὸ


εἰωθὸς διʼ ὀλίγου ἐπὶ τὰς ναῦς ἐπανελθεῖν.
</p>
</div3>
<div3 type="section" n="2">
<p> οἱ δὲ
Τύριοι προσπεσόντες ἀπροσδοκήτως ταῖς ναυσὶν ὁρμούσαις
καὶ ταῖς μὲν πάντῃ κεναῖς ἐπιτυχόντες, τῶν δʼ
ὑπʼ αὐτὴν τὴν βοὴν καὶ τὸν ἐπίπλουν χαλεπῶς ἐκ τῶν
 παρόντων πληρουμένων, τήν τε Πνυταγόρου τοῦ βασιλέως
πεντήρη εὐθὺς ὑπὸ τῇ πρώτῃ ἐμβολῇ κατέδυσαν
καὶ τὴν Ἀνδροκλέους τοῦ Ἀμαθουσίου καὶ τὴν
Πασικράτους τοῦ Κουριέως, τὰς δὲ ἄλλας ἐς τὸν
αἰγιαλὸν ἐξωθοῦντες ἔκοπτον.
</p>
</div3>
<div3 type="section" n="3">
<p> Ἀλέξανδρος δὲ ὡς ᾔσθετο τὸν ἔκπλουν τῶν Τυρίων
τριήρων, τὰς μὲν πολλὰς τῶν ξὺν αὐτῷ νεῶν, ὅπως
ἑκάστη πληρωθείη, ἐπὶ τῷ στόματι τοῦ λιμένος ἀνακωχεύειν
ἔταξεν, ὡς μὴ καὶ ἄλλαι ἐκπλεύσειαν τῶν
Τυρίων νῆες· αὐτὸς δὲ πεντήρεις τε τὰς ξὺν αὐτῷ
 ἀναλαβὼν καὶ τῶν τριήρων ἐς πέντε μάλιστα, ὅσαι
ἔφθησαν αὐτῷ κατὰ τάχος πληρωθεῖσαι, περιέπλει τὴν


πόλιν ὡς ἐπὶ τοὺς ἐκπεπλευκότας τῶν Τυρίων.
</p>
</div3>
<div3 type="section" n="4">
<p> οἱ δὲ
ἀπὸ τοῦ τείχους, τὸν τε ἐπίπλουν τῶν πολεμίων κατιδόντες
καὶ Ἀλέξανδρον αὐτὸν ἐπὶ τῶν νεῶν, βοῇ τε
 ἐπανάγειν ἐνεκελεύοντο τοῖς ἐκ τῶν σφετέρων νεῶν
καὶ ὡς οὐκ ἐξακουστὸν ἦν ὑπὸ θορύβου ξυνεχομένων
<pb id="p.92"/>
ἐν τῷ ἔργῳ, σημείοις ἄλλοις καὶ ἄλλοις ἐπεκάλουν ἐς
τὴν ἀναχώρησιν. οἱ δὲ ὀψέ ποτε αἰσθόμενοι τὸν ἐπίπλουν
τῶν ἀμφʼ Ἀλέξανδρον ὑποστρέψαντες ἐς τὸν


 λιμένα ἔφευγον.
</p>
</div3>
<div3 type="section" n="5">
<p> καὶ ὀλίγαι μὲν τῶν νεῶν φθάνουσιν
ὑπεκφυγοῦσαι, ταῖς δὲ πλείοσιν ἐμβαλοῦσαι αἱ ξὺν Ἀλεξάνδρῳ τὰς μὲν αὐτῶν ἄπλους ἐποίησαν, πεντήρης
δέ τις καὶ τετρήρης αὐτῶν ἐπʼ αὐτῷ τῷ στόματι τοῦ
λιμένος ἐλήφθησαν. φόνος δὲ τῶν ἐπιβατῶν οὐ πολὺς
ἐγένετο. ὡς γὰρ ᾔσθοντο ἐχομένας τὰς ναῦς ἀπενήξαντο
οὐ χαλεπῶς ἐς τὸν λιμένα.
</p>
</div3>
<div3 type="section" n="6">
<p> ὡς δὲ οὐδεμία ἔτι τοῖς Τυρίοις ἐκ τῶν νεῶν ὠφέλεια
ἦν, ἐπῆγον ἤδη οἱ Μακεδόνες τὰς μηχανὰς τῷ
τείχει αὐτῶν. κατὰ μὲν δὴ τὸ χῶμα προσαγόμεναι
διὰ ἰσχὺν τοῦ τείχους οὐδὲν ἤνυον ὅ τι καὶ λόγου
ἄξιον, οἱ δὲ κατὰ τὸ πρὸς Σιδῶνα τετραμμένον τῆς πόλεως τῶν νεῶν τινας τῶν μηχανοφόρων προσῆγον.
</p>
</div3>
<div3 type="section" n="7">
<p> ὡς δὲ οὐδὲ ταύτῃ ἤνυεν, ἐς τὸ πρὸς νότον αὖ ἄνεμον
καὶ πρὸς Αἴγυπτον ἀνέχον τεῖχος μετῄει πάντῃ ἀποπειρώμενος
τοῦ ἔργου. καὶ ἐνταῦθα πρῶτον κατεσείσθη
τε τὸ τεῖχος ἐπὶ μέγα καὶ τι καὶ κατηρίφθη αὐτοῦ παραρραγέν. τότε μὲν δὴ ὅσον ἐπιβαλὼν γεφύρας ᾗ ἐρήριπτο
τοῦ τείχους ἀπεπειράθη ἐς ὀλίγον τῆς προσβολῆς·
καὶ οἱ Τύριοι οὐ χαλεπῶς ἀπεκρούσαντο τοὺς Μακεδόνας.

</p>
</div3>
</div2>
<div2 type="chapter" n="23">
<div3 type="section" n="1">
<p> τρίτῃ δὲ ἀπὸ ταύτης ἡμέρᾳ νηνεμίαν τε φυλάξας
καὶ παρακαλέσας τοὺς ἡγεμόνας τῶν τάξεων ἐς τὸ ἔργον ἐπῆγε τῇ πόλει ἐπὶ τῶν νεῶν τὰς μηχανάς. καὶ
πρῶτα μὲν κατέσεισε τοῦ τείχους ἐπὶ μέγα, ὡς δὲ ἀποχρῶν
εἰς πλάτος ἐφάνη τὸ παρερρηγμένον, τὰς μὲν


 μηχανοφόρους ναῦς ἐπανάγειν ἐκέλευσεν·
</p>
</div3>
<div3 type="section" n="2">
<p> ὁ δὲ δύο
ἄλλας ἐπῆγεν, αἳ τὰς γεφύρας αὐτῷ ἔφερον, ἃς δὴ ἐπιβάλλειν ἐπενόει τῷ κατερρηγμένῳ τοῦ τείχους.
<pb id="p.93"/>

καὶ τὴν μὲν μίαν τῶν νεῶν οἱ ὑπασπισταὶ ἔλαβον, ᾗ
ἐπετέτακτο Ἄδμητος, τὴν ἑτέραν δὲ ἡ Κοίνου τάξις οἱ
πεζέταιροι καλούμενοι, καὶ αὐτὸς ξὺν τοῖς ὑπασπισταῖς


ἐπιβήσεσθαι τοῦ τείχους ᾗ παρείκοι ἔμελλεν.
</p>
</div3>
<div3 type="section" n="3">
<p> τὰς
 τριήρεις δὲ τὰς μὲν ἐπιπλεῖν κατὰ τοὺς λιμένας ἀμφοτέρους
ἐκέλευσεν, εἴ πως πρὸς σφᾶς τετραμμένων τῶν
Τυρίων βιάσαιντο τὸν ἔσπλουν· ὅσαι δὲ αὐτῶν βέλη
ἀπὸ μηχανῶν βαλλόμενα εἶχον ἢ ὅσαι τοξότας ἐπὶ τῶν
καταστρωμάτων ἔφερον, ταύτας δὲ ἐκέλευσεν ἐν κύκλῳ
 περιπλεούσας τὸ τεῖχος ἐποκέλλειν τε ὅπῃ παρείκοι καὶ
ἀνακωχεύειν ἐντὸς βέλους, ἔστε τὸ ἐποκεῖλαι ἄπορον
γίγνοιτο, ὡς πανταχόθεν βαλλομένους τοὺς Τυρίους
ἐν τῷ δεινῷ ἀμφιβόλους γίγνεσθαι.
</p>
</div3>
<div3 type="section" n="4">
<p>ὡς δὲ αἵ τε νῆες αἱ σὺν Ἀλεξάνδρῳ προσέσχον τῇ
 πόλει καὶ αἱ γέφυραι ἐπεβλήθησαν τῷ τείχει ἀπʼ αὐτῶν,
ἐνταῦθα οἱ ὑπασπισταὶ εὐρώστως κατὰ ταύτας ἀνέβαινον
ἐπὶ τὸ τεῖχος. ὅ τε γὰρ Ἄδμητος ἀνὴρ ἀγαθὸς ἐν
τῷ τότε ἐγένετο καὶ ἅμα Ἀλέξανδρος εἵπετο αὐτοῖς,
τοῦ τε ἔργου αὐτοῦ καρτερῶς ἁπτόμενος καὶ θεατὴς
 τῶν ἄλλων ὅτῳ τι λαμπρὸν κατʼ ἀρετὴν ἐν τῷ κινδύνῳ


ἐτολμᾶτο.
</p>
</div3>
<div3 type="section" n="5">
<p> καὶ ταύτῃ πρῶτον ᾗ ἐπετέτακτο Ἀλέξανδρος
ἐλήφθη τὸ τεῖχος, οὐ χαλεπῶς ἀποκρουσθέντων ἀπʼ
αὐτοῦ τῶν Τυρίων, ἐπειδὴ πρῶτον βεβαίῳ τε καὶ ἅμα
οὐ πάντῃ ἀποτόμῳ τῇ προσβάσει ἐχρήσαντο οἱ Μακεδόνες.
 καὶ Ἄδμητος μὲν πρῶτος ἐπιβὰς τοῦ τείχους
καὶ τοῖς ἀμφʼ αὑτὸν ἐγκελευόμενος ἐπιβαίνειν βληθεὶς


λόγχῃ ἀποθνήσκει αὐτοῦ·
</p>
</div3>
<div3 type="section" n="6">
<p> ἐπὶ δὲ αὐτῷ Ἀλέξανδρος ἔσχε
τὸ τεῖχος ξὺν τοῖς ἑταίροις. ὡς δὲ εἴχοντο αὐτῷ πύργοι
τε ἔστιν οἳ καὶ μεταπύργια, αὐτὸς μὲν παρῄει διὰ
 τῶν ἐπάλξεων ὡς ἐπὶ τὰ βασίλεια, ὅτι ταύτῃ εὐπορωτέρα
ἐφαίνετο ἐς τὴν πόλιν ἡ κάθοδος.
<pb id="p.94"/>
</p>
</div3>
</div2>
<div2 type="chapter" n="24">
<div3 type="section" n="1">
<p> οἱ δὲ ἐπὶ τῶν νεῶν, οἵ τε Φοίνικες κατὰ τὸν λιμένα
τὸν πρὸς Αἰγύπτου, καθʼ ὅνπερ καὶ ἐφορμοῦντες
ἐτύγχανον, βιασάμενοι καὶ τὰ κλεῖθρα διασπάσαντες
ἔκοπτον τὰς ναῦς ἐν τῷ λιμένι, ταῖς μὲν μετεώροις
ἐμβάλλοντες, τὰς δὲ ἐς τὴν γῆν ἐξωθοῦντες, καὶ οἱ Κύπριοι κατὰ τὸν ἄλλον λιμένα τὸν ἐκ Σιδῶνος φέροντα
οὐδὲ κλεῖθρον τοῦτόν γε ἔχοντα εἰσπλεύσαντες


 εἷλον εὐθὺς ταύτῃ τὴν πόλιν.
</p>
</div3>
<div3 type="section" n="2">
<p> τὸ δὲ πλῆθος τῶν Τυρίων
τὸ μὲν τεῖχος, ὡς ἐχόμενον εἶδον, ἐκλείπουσιν,
ἀθροισθέντες δὲ κατὰ τὸ Ἀγηνόριον καλούμενον ἐπέστρεψαν ταύτῃ ἐπὶ τοὺς Μακεδόνας. καὶ Ἀλέξανδρος
ξὺν τοῖς ὑπασπισταῖς ἐπὶ τούτους χωρήσας τοὺς μὲν
αὐτοῦ μαχομένους διέφθειρεν αὐτῶν, τοῖς δὲ φεύγουσιν


 ἐφείπετο.
</p>
</div3>
<div3 type="section" n="3">
<p> καὶ φόνος ἦν πολύς, τῶν τε ἀπὸ τοῦ
λιμένος ἐχόντων ἤδη τὴν πόλιν καὶ τῆς Κοίνου τάξεως παρεληλυθυίας ἐς αὐτήν. ὀργῇ γὰρ ἐχώρουν ἐπὶ πᾶν
οἱ Μακεδόνες, τῆς τε πολιορκίας τῇ τριβῇ ἀχθόμενοι
καὶ ὅτι λαβόντες τινὰς αὐτῶν οἱ Τύριοι πλέοντας ἐκ
Σιδῶνος ἐπὶ τὸ τεῖχος ἀναβιβάσαντες, ὅπως ἄποπτον
εἴη ἀπὸ τοῦ στρατοπέδου, σφάξαντες ἔρριψαν εἰς τὴν

 θάλασσαν.
</p>
</div3>
<div3 type="section" n="4">
<p> ἀπέθανον δὲ τῶν μὲν Τυρίων ἐς ὀκτακισχιλίους,
τῶν Μακεδόνων δὲ ἐν τῇ τότε προσβολῇ
Ἄδμητός τε ὁ πρῶτος ἑλὼν τὸ τεῖχος, ἀνὴρ ἀγαθὸς
γενόμενος, καὶ ξὺν αὐτῷ εἴκοσι τῶν ὑπασπιστῶν· ἐν
δὲ τῇ πάσῃ πολιορκίᾳ μάλιστα ἐς τετρακοσίους.
</p>
</div3>
<div3 type="section" n="5">
<p> τοῖς δὲ ἐς τὸ ἱερὸν τοῦ Ἡρακλέους καταφυγοῦσιν
ʽἦσαν δὲ αὐτῶν τε τῶν Τυρίων οἱ μάλιστα ἐν τέλει.
καὶ ὁ βασιλεὺς Ἀζέμιλκος καὶ Καρχηδονίων τινὲς θεωροὶ
ἐς τιμὴν τοῦ Ἡρακλέους κατὰ δὴ τι[να] νόμιμον
παλαιὸν εἰς τὴν μητρόπολιν ἀφικόμενοἰ τούτοις ξύμπασιν ἄδειαν δίδωσιν Ἀλέξανδρος· τοὺς δὲ ἄλλους ἠνδραπόδισε,
<pb id="p.95"/>

καὶ ἐπράθησαν Τυρίων τε καὶ τῶν ξένων


ὅσοι ἐγκατελήφθησαν μάλιστα ἐς τρισμυρίους.
</p>
</div3>
<div3 type="section" n="6">
<p> Ἀλέξανδρος
δὲ τῷ Ἡρακλεῖ ἔθυσέ τε καὶ πομπὴν ἔστειλε
ξὺν τῇ δυνάμει ὡπλισμένῃ· καὶ αἱ νῆες ξυνεπόμπευσαν
 τῷ Ἡρακλεῖ, καὶ ἀγῶνα γυμνικὸν ἐν τῷ ἱερῷ καὶ λαμπάδα
ἐποίησε· καὶ τὴν μηχανήν, ᾗ τὸ τεῖχος κατεσείσθη,
ἀνέθηκεν ἐς τὸν νεὼν καὶ τὴν ναῦν τὴν Τυρίαν τὴν
ἱερὰν τοῦ Ἡρακλέους, ἥντινα ἐν τῷ ἐπίπλῳ ἔλαβε, καὶ
ταύτην τῷ Ἡρακλεῖ ἀνέθηκεν καὶ ἐπίγραμμα ἐπʼ αὐτῇ,
 ἢ αὐτὸς ποιήσας ἢ ὅτου δὴ ἄλλου ποιήσαντος, οὐκ
ἄξιον μνήμης τὸ ἐπίγραμμα· διὰ τοῦτο καὶ ἐγὼ αὐτὸ
ἀναγράψαι ἀπηξίωσα, Τύρος μὲν δὴ οὕτως ἑάλω ἐπὶ
ἄρχοντος Νικήτου Ἀθήνησι μηνὸς Ἑκατομβαιῶνος.

</p>
</div3>
</div2>
<div2 type="chapter" n="25">
<div3 type="section" n="1">
<p>
ἔτι δὲ ἐν τῇ πολιορκίᾳ τῆς Τύρου ξυνεχομένου
 Ἀλεξάνδρου ἀφίκοντο παρὰ Δαρείου πρέσβεις ὡς αὐτὸν
ἀπαγγέλλοντες μύρια μὲν τάλαντα ὑπὲρ τῆς μητρὸς τε
καὶ τὴς γυναικὸς καὶ τῶν παίδων δοῦναι ἐθέλειν
Ἀλεξάνδρῳ Δαρεῖον· τὴν δὲ χώραν πᾶσαν τὴν ἐντὸς
Εὐφράτου ποταμοῦ ἔστε ἐπὶ θάλασσαν τὴν Ἑλληνικὴν
 Ἀλεξάνδρου εἶναι· γήμαντα δὲ τὴν Δαρείου παῖδα
Ἀλέξανδρον φίλον τε εἶναι Δαρείῳ καὶ ξύμμαχον.
</p>
</div3>
<div3 type="section" n="2">
<p>καὶ τούτων ἐν τῷ ξυλλόγῳ τῶν ἑταίρων ἀπαγγελθέντων
Παρμενίωνα μὲν λέγουσιν Ἀλεξάνδρῳ εἰπεῖν ὅτι
αὐτὸς ἂν Ἀλέξανδρος ὢν ἐπὶ τούτοις ἠγάπησεν καταλύσας
 τὸν πόλεμον μηκέτι τὸ πρόσω κινδυνεύειν·
Ἀλέξανδρον δὲ Παρμενίωνι ἀποκρίνασθαι ὅτι καὶ
αὐτὸς ἂν, εἴπερ Παρμενίων ἦν, οὕτως ἔπραξεν, ἐπεὶ
δὲ Ἀλέξανδρός ἐστιν, ἀποκρινεῖσθαι Δαρείῳ ἅπερ δὴ


καὶ ἀπεκρίνατο.
</p>
</div3>
<div3 type="section" n="3">
<p> ἔφη γὰρ οὔτε χρημάτων δεῖσθαι παρὰ
 Δαρείου οὔτε τῆς χώρας λαβεῖν ἀντὶ τῆς πάσης τὸ
μέρος· εἶναι γὰρ τά τε χρήματα καὶ τὴν χώραν αὐτοῦ
<pb id="p.96"/>
πᾶσαν· γῆμαί τε εἰ ἐθέλοι τὴν Δαρείου παῖδα, γῆμαι
ἂν καὶ οὐ διδόντος Δαρείου· ἐκέλευέ τε αὐτὸν ἥκειν,
εἴ τι εὑρέσθαι ἐθέλοι φιλάνθρωπον παρʼ αὑτοῦ.
ταῦτα ὡς ἤκουσε Δαρεῖος, τὰς μὲν ξυμβάσεις ἀπέγνω
τὰς πρὸς Ἀλέξανδρον, ἐν παρασκευῇ δὲ τοῦ πολέμου αὖθις ἦν.
</p>
</div3>
<div3 type="section" n="4">
<p> Ἀλέξανδρος δὲ ἐπʼ Αἰγύπτου ἔγνω ποιεῖσθαι τὸν
στόλον. καὶ ἦν αὐτῷ τὰ μὲν ἄλλα τῆς Παλαιστίνης
καλουμένης Συρίας προσκεχωρηκότα ἤδη, εὐνοῦχος δέ
τις, ᾧ ὄνομα ἦν Βάτις, κρατῶν τῆς Γαζαίων πόλεως, οὐ προσεῖχεν Ἀλεξάνδρῳ, ἀλλὰ Ἄραβάς τε μισθωτοὺς
ἐπαγαγόμενος καὶ σῖτον ἐκ πολλοῦ παρεσκευακὼς
διαρκῆ ἐς χρόνιον πολιορκίαν καὶ τῷ χωρίῳ πιστεύων
μήποτε ἂν βίᾳ ἁλῶναι, ἔγνω μὴ δέχεσθαι τῇ πόλει Ἀλέξανδρον.
</p>
</div3>
</div2>
<div2 type="chapter" n="26">
<div3 type="section" n="1">
<p> ἀπέχει δὲ ἡ Γάζα τῆς μὲν θαλάσσης εἴκοσι μάλιστα
σταδίους, καὶ ἔστι ψαμμώδης καὶ βαθεῖα ἐς αὐτὴν ἡ
ἄνοδος καὶ ἡ θάλασσα ἡ κατὰ τὴν πόλιν τεναγώδης
πᾶσα. μεγάλη δὲ πόλις ἡ Γάζα ἦν καὶ ἐπὶ χώματος
ὑψηλοῦ ᾤκιστο καὶ τεῖχος περιεβέβλητο αὐτῇ ὀχυρόν. ἐσχάτη δὲ ᾠκεῖτο ὡς ἐπʼ Αἴγυπτον ἐκ Φοινίκης ἰόντι
ἐπὶ τῇ ἀρχῇ τῆς ἐρήμου.
</p>
</div3>
<div3 type="section" n="2">
<p> Ἀλέξανδρος δὲ ὡς ἀφίκετο πρὸς τὴν πόλιν, τῇ μὲν
πρώτῃ κατεστρατοπέδευσεν ᾗ μάλιστα ἐπίμαχον αὐτῷ
ἐφαίνετο τὸ τεῖχος, καὶ μηχανὰς συμπηγνύναι ἐκέλευσεν. οἱ δὲ μηχανοποιοὶ γνώμην ἀπεδείκνυντο ἄπορον εἶναι


 βίᾳ ἑλεῖν τὸ τεῖχος διὰ ὕψος τοῦ χώματος.
</p>
</div3>
<div3 type="section" n="3">
<p> ἀλλὰ Ἀλεξάνδρῳ
αἱρετέον ἐδόκει εἶναι ὅσῳ ἀπορώτερον· ἐκπλήξειν
γὰρ τοὺς πολεμίους τὸ ἔργον τῷ παραλόγῳ ἐπὶ
μέγα, καὶ τὸ μὴ ἑλεῖν αἰσχρὸν εἶναί οἱ λεγόμενον ἔς τε τοὺς Ἕλληνας καὶ ἐς Δαρεῖον. ἐδόκει δὴ χῶμα ἐν
<pb id="p.97"/>

κύκλῳ τῆς πόλεως χωννύναι, ὡς ἐξ ἴσου ἀπὸ τοῦ
χωσθέντος ἐπάγεσθαι τὰ μηχανὰς τοῖς τείχεσι. καὶ
ἐχώννυτο κατὰ κατὰ τὸ νότιον μάλιστα τῆς πόλεως τεῖχος,


ἵνα ἐπιμαχώτερα ἐφαίνετο.
</p>
</div3>
<div3 type="section" n="4">
<p> ὡς δὲ ἐδόκει ἐξῆρθαι συμμέτρως
 τὸ χῶμα, μηχανὰς ἐπιστήσαντες οἱ Μακεδόνες
ἐπῆγον ὡς ἐπὶ τὸ τεῖχος τῶν Γαζαίων. καὶ ἐν τούτῳ
θύοντι Ἀλεξάνδρῳ καὶ ἐστεφανωμένῳ τε καὶ κατάρχεσθαι
μέλλοντι τοῦ πρώτου ἱερείου κατὰ νόμον τῶν
τις σαρκοφάγων ὀρνίθων ὑπερπετόμενος ὑπὲρ τοῦ
 βωμοῦ λίθον ἐμβάλλει ἐς τὴν κεφαλήν, ὅντινα τοῖν
ποδοῖν ἔφερε. καὶ Ἀλέξανδρος ἤρετο Ἀρίστανδρον τὸν
μάντιν, ὅ τι νοοῖ ὁ οἰωνός. ὁ δὲ ἀποκρίνεται ὅτι· ὦ
βασιλεῦ, τὴν μὲν πόλιν αἱρήσεις, αὐτῷ δέ σοι φυλακτέα
ἐστὶν ἐπὶ τῇδε τῇ ἡμέρᾳ.

 ταῦτα ἀκούσας Ἀλέξανδρος τέως μὲν πρὸς ταῖς μηχαναῖς</p>
</div3>
</div2>
<div2 type="chapter" n="27">
<div3 type="section" n="1">
<p>
ἔξω βέλους αὑτὸν εἶχεν· ὡς δὲ ἐκδρομή τε ἐκ
τῆς πόλεως καρτερὰ ἐγίγνετο καὶ πῦρ τε ἐπέφερον
ταῖς μηχαναῖς οἱ Ἄραβες καὶ τοὺς Μακεδόνας ἀμυνομένους
κάτωθεν αὐτοὶ ἐξ ὑπερδεξίου τοῦ χωρίου ἔβαλλόν
 τε καὶ ὤθουν κατὰ τοῦ ποιητοῦ χώματος, ἐνταῦθα
ἢ ἑκὼν ἀπειθεῖ Ἀλέξανδρος τῷ μάντει ἢ ἐκπλαγεὶς ἐν
τῷ ἔργῳ οὐκ ἐμνημόνευσε τῆς μαντείας, ἀλλʼ ἀναλαβὼν
τοὺς ὑπασπιστὰς παρεβοήθει, ἵνα μάλιστα ἐπιέζοντο οἱ


Μακεδόνες.
</p>
</div3>
<div3 type="section" n="2">
<p> καὶ τούτους μὲν ἔσχε τὸ μὴ οὐκ αἰσχρᾷ
 φυγῇ ὠσθῆναι κατὰ τοῦ χώματος, αὐτὸς δὲ βάλλεται
καταπέλτῃ διὰ τῆς ἀσπίδος διαμπὰξ καὶ τοῦ θώρακος
ἔς τὸν ὦμον. ὡς δὲ ἔγνω τὰ ἀμφὶ τὸ τραῦμα ἀληθεύσαντα
Ἀρίστανδρον, ἐχάρη, ὅτι καὶ τὴν πόλιν δὴ
αἱρήσειν ἐδόκει Ἀριστάνδρου ἕνεκα.
</p>
</div3>
<div3 type="section" n="3">
<p> καὶ αὐτὸς μὲν τὸ τραῦμα ἐθεραπεύετο χαλεπῶς·
ἀφικνοῦνται δʼ αὐτῷ μετάπεμπτοι ἀπὸ θαλάσσης αἱ
<pb id="p.98"/>

μηχαναί, αἷς Τύρον εἷλε. καὶ χῶμα χωννύναι ἐν κύκλῳ
πάντοθεν τῆς πόλεως ἐκέλευσεν, εὖρος μὲν ἐς δύο
σταδίους, ὕψος δὲ ἐς πόδας πεντήκοντα καὶ διακοσίους.
</p>
</div3>
<div3 type="section" n="4">
<p> ὡς δὲ αἵ τε μηχαναὶ αὐτῷ ἐποιήθησαν καὶ ἐπαχθεῖσαι
κατὰ τὸ χῶμα κατέσεισαν τοῦ τείχους ἐπὶ πολύ, ὑπονόμων τε ἄλλῃ καὶ ἄλλῃ ὀρυσσομένων καὶ τοῦ χοῦ
ἀφανῶς ἐκφερομένου τὸ τεῖχος πολλαχῇ ἠρείπετο ὑφιζάνον
κατὰ τὸ κενούμενον, τοῖς τε βέλεσιν ἐπὶ πολὺ
κατεῖχον οἱ Μακεδόνες ἀναστέλλοντες τοὺς προμαχομένους
τῶν πύργων, ἐς μὲν τρεῖς προσβολὰς οἱ ἐκ τῆς πόλεως ἀποθνησκόντων τε αὐτοῖς πολλῶν καὶ


 τιτρωσκομένων ὅμως ἀντεῖχον.
</p>
</div3>
<div3 type="section" n="5">
<p> τῇ τετάρτῃ δὲ τῶν
Μακεδόνων τὴν φάλαγγα πάντοθεν προσαγαγὼν Ἀλέξανδρος
τῇ μὲν ὑπορυσσόμενον τὸ τεῖχος καταβάλλει,
τῇ δὲ παιόμενον ταῖς μηχαναῖς κατασείει ἐπὶ πολύ, ὡς μὴ χαλεπὴν ταῖς κλίμαξιν τὴν προσβολὴν κατὰ τὰ


 ἐρηριμμένα ἐνδοῦναι.
</p>
</div3>
<div3 type="section" n="6">
<p> αἵ τε οὖν κλίμακες προσήγοντο
τῷ τείχει καὶ ἔρις πολλὴ ἦν τῶν Μακεδόνων, ὅσοι τι
ἀρετῆς μετεποιοῦντο, ὅστις πρῶτος αἱρήσει τὸ τεῖχος·
καὶ αἱρεῖ πρῶτος Νεοπτόλεμος τῶν ἑταίρων τοῦ Αἰακιδῶν γένους· ἐπὶ δὲ αὐτῷ ἄλλαι καὶ ἄλλαι τάξεις ὁμοῦ


 τοῖς ἡγεμόσιν ἀνέβαινον.
</p>
</div3>
<div3 type="section" n="7">
<p> ὡς δὲ ἅπαξ παρῆλθόν τινες
ἐντὸς τοῦ τείχους τῶν Μακεδόνων, κατασχίσαντες ἄλλας
καὶ ἄλλας πύλας, ὅσαις ἕκαστοι ἐπετύγχανον, δέχονται
εἴσω τὴν στρατιὰς πᾶσαν. οἱ δὲ Γαζαῖοι καὶ τῆς πόλεώς σφισιν ἤδη ἐχομένης ξυνεστηκότες ὅμως ἐμάχοντο,
καὶ ἀπέθανον πάντες αὐτοῦ μαχόμενοι ὡς ἕκαστοι
ἐτάχθησαν· παῖδας δὲ καὶ γυναῖκας ἐξηνδραπόδισεν
αὐτῶν Ἀλέξανδρος. τὴν πόλιν δὲ ξυνοικίσας ἐκ τῶν
περιοίκων ἐχρῆτο ὅσα φρουρίῳ ἐς τὸν πόλεμον. </p>
</div3>
</div2>
</div1>
<pb id="p.99"/>
<div1 type="book" n="3">
<div2 type="chapter" n="1">
<div3 type="section" n="1">
<p>
Ἀλέξανδρος δὲ ἐπʼ Αἰγύπτου, ἵναπερ τὸ πρῶτον
ὡρμήθη, ἐστέλλετο, καὶ ἑβδόμῃ ἡμέρᾳ ἀπὸ τῆς Γάζης
ἐλαύνων ἧκεν εἰς Πηλούσιον τῆς Αἰγύπτου. ὁ δὲ
ναυτικὸς στρατὸς παρέπλει αὐτῷ ἐκ Φοινίκης ὡς ἐπʼ
 Αἴγυπτον· καὶ καταλαμβάνει τὰς ναῦς ἐν Πηλουσίῳ

ὁρμούσας.
</p>
</div3>
<div3 type="section" n="2">
<p> Μαζάκης δὲ ὁ Πέρσης, ὃς ἦν σατράπης 
Αἰγύπτου ἐκ Δαρείου καθεστηκώς, τήν τε ἐν Ἰσσῷ
μάχην ὅπως συνέβη πεπυσμένος καὶ Δαρεῖον ὅτι
αἰσχρᾷ φυγῇ ἔφυγεν, καὶ Φοινίκην τε καὶ Συρίαν καὶ
 τῆς Ἀραβίας τὰς πολλὰ ὑπὸ Ἀλεξάνδρου ἐχόμενα, αὐτῷ
τε οὐκ οὔσης δυνάμεως Περσικῆς, ἐδέχετο ταῖς τε


πόλεσι φιλίως καὶ τῇ χώρᾳ Ἀλέξανδρον.
</p>
</div3>
<div3 type="section" n="3">
<p> ὁ δὲ εἰς μὲν
Πηλούσιον φυλακὴν εἰσήγαγε, τοὺς δὲ ἐπὶ τῶν νεῶν
ἀναπλεῖν κατὰ τὸν ποταμὸν κελεύσας ἔστε ἐπὶ Μέμφιν
 πόλιν αὐτὸς ἐφʼ Ἡλιουπόλεως ᾔει, ἐν δεξιᾷ ἔχων τὸν
ποταμὸν τὸν Νεῖλον, καὶ ὅσα καθʼ ὁδὸν χωρία ἐνδιδόντων
τῶν ἐνοικούντων κατασχὼν διὰ τῆς ἐρήμου


ἀφίκετο ἐς Ἡλιούπολιν·
</p>
</div3>
<div3 type="section" n="4">
<p> ἐκεῖθεν δὲ διαβὰς τὸν πόρον
ἧκεν ἐς Μέμφιν· καὶ θύει ἐκεῖ τοῖς τε ἄλλοις θεοῖς
 καὶ τῷ Ἄπιδι καὶ ἀγῶνα ἐποίησε γυμνικόν τε καὶ μουσικόν·
ἧκον δὲ αὐτῷ οἱ ἀμφὶ ταῦτα τεχνῖται ἐκ τῆς
Ἑλλάδος οἱ δοκιμώτατοι. ἐκ δὲ Μέμφιος κατέπλει
<pb id="p.100"/>

κατὰ τὸν ποταμὸν ὡς ἐπὶ θάλασσαν τούς τε ὑπασπιστὰς
ἐπὶ τῶν νεῶν λαβὼν καὶ τοὺς τοξότας καὶ τοὺς
Ἀγριᾶνας καὶ τῶν ἱππέων τὴν βασιλικὴν ἴλην τὴν τῶν


 ἑταίρων.
</p>
</div3>
<div3 type="section" n="5">
<p> ἐλθὼν δὲ ἐς Κάνωβον καὶ κατὰ τὴν λίμνην
τὴν Μαρίαν περιπλεύσας ἀποβαίνει, ὅτου νῦν Ἀλεξάνδρεια πόλις ᾤκισται, Ἀλεξάνδρου ἐπώνυμος. καὶ ἔδοξεν
αὐτῷ ὁ χῶρος κάλλιστος κτίσαι ἐν αὐτῷ πόλιν καὶ
γενέσθαι ἂν εὐδαίμονα τὴν πόλιν. πόθος οὖν λαμβάνει
αὐτὸν τοῦ ἔργου, καὶ αὐτὸς τὰ σημεῖα τῇ πόλει
ἔθηκεν, ἵνα τε ἀγορὰν ἐν αὐτῇ δείμασθαι ἔδει καὶ ἱερὰ ὅσα καὶ θεῶν ὧντινων, τῶν μὲν Ἑλληνικῶν,
Ἴσιδος δὲ Αἰγυπτίας, καὶ τὸ τεῖχος ᾗ περιβεβλῆσθαι.
καὶ ἐπὶ τούτοις ἐθύετο, καὶ τὰ ἱερὰ καλὰ ἐφαίνετο.

</p>
</div3>
</div2>
<div2 type="chapter" n="2">
<div3 type="section" n="1">
<p> λέγεται δέ τις καὶ τοιόσδε λόγος, οὐκ ἄπιστος
ἔμοιγε· ἐθέλειν μὲν Ἀλέξανδρον καταλείπειν αὐτὸν τὰ σημεῖα τοῦ τειχισμοῦ τοῖς τέκτοσιν, οὐκ εἶναι δὲ ὅτῳ
τὴν γῆν ἐπιγράψουσιν· τῶν δὴ τεκτόνων τινὰ ἐπιφρασθέντα,
ὅσα ἐν τεύχεσιν ἄλφιτα οἱ στρατιῶται
ἐκόμιζον ξυναγαγόντα ἐπιβάλλειν τῇ γῇ, ἵναπερ ὁ βασιλεὺς
ὑφηγεῖτο, καὶ τὸν κύκλον οὕτω περιγραφῆναι

 τοῦ περιτειχισμοῦ, ὅντινα τῇ πόλει ἐποίει.
</p>
</div3>
<div3 type="section" n="2">
<p> τοῦτο δὲ
ἐπιλεξαμένους τοὺς μάντεις καὶ μάλιστα δὴ Ἀρίστανδρον
τὸν Τελμισσέα, ὃς δὴ πολλὰ μὲν καὶ ἄλλα ἀληθεῦσαι
ἐλέγετο Ἀλεξάνδρῳ, φάναι εὐδαίμονα ἔσεσθαι
τὴν πόλιν τά τε ἄλλα καὶ τῶν ἐκ γῆς καρπῶν εἵνεκα.
</p>
</div3>
<div3 type="section" n="3">
<p> ἐν τούτῳ δὲ καὶ Ἡγέλοχος κατέπλευσεν εἰς Αἴγυπτον
καὶ ἀπαγγέλλει Ἀλεξάνδρῳ Τενεδίους τε ἀποστάντας
Περσῶν σφίσι προσθέσθαι ʽκαὶ γὰρ καὶ ἄκοντας
Πέρσαις προσχωρῆσαἰ καὶ Χίων ὅτι δὴ ὁ δῆμος ἐπηγάγετο
σφᾶς βίᾳ τῶν κατεχόντων τὴν πόλιν, οὓς

 Αὐτοφραδάτης τε καὶ Φαρνάβαζος ἐγκατέστησαν·
</p>
</div3>
<div3 type="section" n="4">
<p> ἁλῶναι
<pb id="p.101"/>

δὲ αὐτόθι καὶ Φαρνάβαζον ἐγκαταληφθέντα καὶ
Ἀριστόνικον Μηθυμναῖον τὸν τύραννον ἐσπλεύσαντα
ἐς τὸν λιμένα τῆς Χίου ξὺν ἡμιολίαις λῃστρικαῖς πέντε,
ὑπὸ σφῶν ἐχόμενον τὸν λιμένα οὐ γνόντα, ἀλλʼ ἐξαπατηθέντα
 γὰρ πρὸς τῶν τὰ κλεῖθρα ἐχόντων τοῦ
λιμένος, ὅτι τὸ Φαρναβάζου ἄρα ναυτικὸν ὁρμεῖ ἐν


αὐτῷ·
</p>
</div3>
<div3 type="section" n="5">
<p> καὶ τοὺς μὲν λῃστὰς πάντας αὐτοῦ κατακοπῆναι
πρὸς σφῶν, Ἀριστόνικον δὲ ἦγε παρὰ Ἀλέξανδρον καὶ
Ἀπολλωνίδην τὸν Χῖον καὶ Φησῖνον καὶ Μεγαρέα καὶ
 τοὺς ἄλλους, ὅσοι τῆς τε ἀποστάσεως τῆς Χίων ξυνεπελάβοντο
καὶ ἐν τῷ τότε τὰ πράγματα τῆς νήσου


βίᾳ εἶχον·
</p>
</div3>
<div3 type="section" n="6">
<p> καὶ Μιτυλήνην δὲ Χάρητα ἔχοντα ὅτι ἀφείλετο
καὶ τὰς ἄλλας τὰς ἐν Λέσβῳ πόλεις καὶ αὐτὰς
ὁμολογίᾳ προσηγάγετο, Ἀμφοτερὸν δὲ σὺν ἑξήκοντα
 ναυσὶν ἐπὶ Κῶ ἔπεμψεν· ἐπικαλεῖσθαι γὰρ σφᾶς τοὺς
Κῴους· καὶ αὐτὸς καταπλεύσας ὅτι εὗρε τὴν Κῶ πρὸς


Ἀμφοτεροῦ ἤδη ἐχομένην.
</p>
</div3>
<div3 type="section" n="7">
<p> καὶ τοὺς μὲν ἄλλους ὅσοι
αἰχμάλωτοι ἦγεν Ἡγέλοχος, Φαρνάβαζος δὲ ἀπέδρα ἐν
Κῷ λαθὼν τοὺς φύλακας. Ἀλέξανδρος δὲ τοὺς τυράννους
 μὲν τοὺς ἐκ τῶν πόλεων ἐς τὰς πόλεις πέμπει
χρήσασθαι ὅπως ἐθέλοιεν, τοὺς δὲ ἀμφὶ Ἀπολλωνίδην
τοὺς Χίους ἐς Ἐλεφαντίνην πόλιν Αἰγυπτίαν ξὺν φυλακῇ
ἀκριβεῖ ἔπεμψεν.

</p>
</div3>
</div2>
<div2 type="chapter" n="3">
<div3 type="section" n="1">
<p>
ἐπὶ τούτοις δὲ πόθος λαμβάνει αὐτὸν ἐλθεῖν παρʼ
 Ἄμμωνα ἐς Λιβύην, τὸ μέν τι τῷ θεῷ χρησόμενον,
ὅτι ἀτρεκὲς ἐλέγετο εἶναι τὸ μαντεῖον τοῦ Ἄμμωνος
καὶ χρήσασθαι αὐτῷ Περσέα καὶ Ἡρακλέα, τὸν μὲν
ἐπὶ τὴν Γοργόνα ὅτε πρὸς Πολυδέκτου ἐστέλλετο, τὸν
δὲ ὅτε παρʼ Ἀνταῖον ᾔει εἰς Λιβύην καὶ παρὰ Βούσιριν


 εἰς Αἴγυπτον.
</p>
</div3>
<div3 type="section" n="2">
<p> Ἀλεξάνδρῳ δὲ φιλοτιμία ἦν πρὸς
Περσέα καὶ Ἡρακλέα, ἀπὸ γένους τε ὄντι τοῦ ἀμφοῖν
<pb id="p.102"/>
καί τι καὶ αὐτὸς τῆς γενέσεως τῆς ἑαυτοῦ ἐς Ἄμμωνα
ἀνέφερε, καθάπερ οἱ μῦθοι τὴν Ἡρακλέους τε καὶ
Περσέως ἐς Δία. καὶ οὖν παρʼ Ἄμμωνα ταύτῃ τῇ
γνώμῃ ἐστέλλετο, ὡς καὶ τὰ αὑτοῦ ἀτρεκέστερον εἰσόμενος
ἢ φήσων γε ἐγνωκέναι.
</p>
</div3>
<div3 type="section" n="3">
<p> μέχρι μὲν δὴ Παραιτονίου παρὰ θάλασσαν ᾔει διʼ ἐρήμου, οὐ μέντοι διʼ ἀνύδρου τῆς χώρας, σταδίους ἐς
<note place="unspecified" anchored="yes">Aristob. fr. 8</note> χιλίους καὶ ἑξακοσίους, ὡς λέγει Ἀριστόβουλος. ἐντεῦθεν
δὲ ἐς τὴν μεσόγαιαν ἐτράπετο, ἵνα τὸ μαντεῖον
ἦν τοῦ Ἄμμωνος. ἔστι δὲ ἐρήμη τε ἡ ὁδὸς καὶ

 ψάμμος ἡ πολλὴ αὐτῆς καὶ ἄνυδρος.
</p>
</div3>
<div3 type="section" n="4">
<p> ὕδωρ δὲ ἐξ
οὐρανοῦ πολὺ Ἀλεξάνδρῳ ἐγένετο, καὶ τοῦτο ἐς τὸ
θεῖον ἀνηνέχθη. ἀνηνέχθη δὲ ἐς τὸ θεῖον καὶ τόδε·
ἄνεμος νότος ἐπὰν πνεύσῃ ἐν ἐκείνῳ τῷ χώρῳ, τῆς
ψάμμου ἐπιφορεῖ κατὰ τῆς ὁδοῦ ἐπὶ μέγα, καὶ ἀφανίζεται τῆς ὁδοῦ τὰ σημεῖα οὐδὲ ἔστιν εἰδέναι ἵνα χρὴ
πορεύεσθαι καθάπερ ἐν πελάγει τῇ ψάμμῳ, ὅτι σημεῖα
οὐκ ἔστι κατὰ τὴν ὁδὸν οὔτε που ὄρος οὔτε δένδρον
οὔτε γήλοφοι βέβαιοι ἀνεστηκότες, οἷς2τισιν οἱ ὁδῖται
τεκμαίροιντο ἂν τὴν πορείαν, καθάπερ οἱ ναῦται τοῖς ἄστροις· ἀλλὰ ἐπλανᾶτο γὰρ ἡ στρατιὰ Ἀλεξάνδρῳ καὶ


<note place="unspecified" anchored="yes">Ptolem. fr. 7</note> οἱ ἡγεμόνες τῆς ὁδοῦ ἀμφίβολοι ἦσαν.
</p>
</div3>
<div3 type="section" n="5">
<p> Πτολεμαῖος
μὲν δὴ ὁ Λάγου λέγει δράκοντας δύο ἰέναι πρὸ τοῦ
στρατεύματος φωνὴν ἱέντας, καὶ τούτοις ἀλέξανδρον
κελεῦσαι ἕπεσθαι τοὺς ἡγεμόνας πιστεύσαντας τῷ θείῳ, τοὺς δὲ ἡγήσασθαι τὴν ὁδὸν τήν τε ἐς τὸ μαντεῖον


<note place="unspecified" anchored="yes">Aristob fr. 9 </note> καὶ ὀπίσω αὖθις·
</p>
</div3>
<div3 type="section" n="6">
<p> Ἀριστόβουλος δέ, καὶ ὁ πλείων λόγος
ταύτῃ κατέχει, κόρακας δύο προπετομένους πρὸ τῆς
στρατιᾶς, τούτους γενέσθαι Ἀλεξάνδρῳ τοὺς ἡγεμόνας.
καὶ ὅτι μὲν θεῖόν τι ξυνεπέλαβεν αὐτῷ ἔχω ἰσχυρίσασθαι, ὅτι καὶ τὸ εἰκὸς ταύτῃ ἔχει, τὸ δὲ ἀτρεκὲς τοῦ λόγου
<pb id="p.103"/>

ἀφείλοντο οἱ ἄλλῃ καὶ ἄλλῃ ὑπὲρ αὐτοῦ ἐξηγησάμενοι.

</p>
</div3>
</div2>
<div2 type="chapter" n="4">
<div3 type="section" n="1">
<p>
ὁ δὲ χῶρος, ἵναπερ τοῦ Ἄμμωνος τὸ ἱερόν ἐστι, τὰ
μὲν κύκλῳ πάντα ἔρημα καὶ ψάμμον τὸ πᾶν ἔχει καὶ
 ἄνυδρον, αὐτὸς δὲ ἐν μέσῳ ὀλίγος ὢν ʽὅσον γὰρ
πλεῖστον αὐτοῦ ἐς πλάτος διέχει ἐς τεσσαράκοντα μάλιστα
σταδίους ἔρχεταἰ κατάπλεώς ἐστιν ἡμέρων δένδρων,
ἐλαῶν καὶ φοινίκων, καὶ ἔνδροσος μόνος τῶν


πέριξ.
</p>
</div3>
<div3 type="section" n="2">
<p> καὶ πηγὴ ἐξ αὐτοῦ ἀνίσχει οὐδέν τι ἐοικυῖα
 ταῖς πηγαῖς, ὅσαι ἄλλαι ἐκ γῆς ἀνίσχουσιν. ἐν μὲν
γὰρ μεσημβρίᾳ ψυχρὸν τὸ ὕδωρ γευσαμένῳ τε καὶ ἔτι
μᾶλλον ἁψαμένῳ οἷον ψυχρότατον· ἐγκλίναντος δὲ τοῦ
ἡλίου ἐς ἑσπέραν θερμότερον, καὶ ἀπὸ τῆς ἑσπέρας ἔτι
θερμότερον ἔστε ἐπὶ μέσας τὰς νύκτας, μέσων δὲ νυκτῶν
 ἑαυτοῦ θερμότατον· ἀπὸ δὲ μέσων νυκτῶν ψύχεται
ἐν τάξει, καὶ ἕωθεν ψυχρόν ἤδη ἐστί, ψυχρότατον
δὲ μεσημβρίας· καὶ τοῦτο ἀμείβει ἐν τάξει ἐπὶ ἑκάστῃ


[τῇ] ἡμέρᾳ.
</p>
</div3>
<div3 type="section" n="3">
<p> γίγνονται δὲ καὶ ἅλες αὐτόματοι ἐν τῷ
χωρίῳ τούτῳ ὀρυκτοί· καὶ τούτων ἔστιν οὓς ἐς Αἴγυπτον
 φέρουσι τῶν ἱερέων τινὲς τοῦ Ἄμμωνος. ἐπειδὰν
γὰρ ἐπʼ Αἰγύπτου στέλλωνται, ἐς κοιτίδας πλεκτὰς ἐκ
φοίνικος ἐσβαλόντες δῶρον τῷ βασιλεῖ ἀποφέρουσιν ἢ


εἴ τῳ ἄλλῳ.
</p>
</div3>
<div3 type="section" n="4">
<p> ἔστι δὲ μακρός τε ὁ χόνδρος ʽἤδη <add>δέ</add>
τινες αὐτῶν καὶ ὑπὲρ τρεῖς δακτύλουσʼ καὶ καθαρὸς
 ὥσπερ κρύσταλλος· καὶ τούτῳ ἐπὶ ταῖς θυσίαις χρῶνται,
ὡς καθαρωτέρῳ τῶν ἀπὸ θαλάσσης ἁλῶν, Αἰγύπτιοί
τε καὶ ὅσοι ἄλλοι τοῦ θείου οὐκ ἀμελῶς ἔχουσιν.
</p>
</div3>
<div3 type="section" n="5">
<p>ἐνταῦθα Ἀλέξανδρος τόν τε χῶρον ἐθαύμασε
καὶ τῷ θεῷ ἐχρήσατο· καὶ ἀκούσας ὅσα αὐτῷ πρὸς
 θυμοῦ ἦν, ὡς ἔλεγεν, ἀνέζευξεν ἐπʼ Αἰγύπτου, ὡς
μὲν Ἀριστόβουλος λέγει, τὴν αὐτὴν ὀπίσω ὁδόν, ὡς <note place="unspecified" anchored="yes">Arsitob fr. 10</note>
<pb id="p.104"/>
<note place="unspecified" anchored="yes">Ptolem. fr. 8</note> δὲ Πτολεμαῖος ὁ Λάγου, ἄλλην εὐθεῖαν ὡς ἐπὶ Μέμφιν.

</p>
</div3>
</div2>
<div2 type="chapter" n="5">
<div3 type="section" n="1">
<p> εἰς Μέμφιν δὲ αὐτῷ πρεσβεῖαί τε πολλαὶ ἐκ τῆς
Ἑλλάδος ἧκον, καὶ οὐκ ἔστιν ὅντινα ἀτυχήσαντα ὧν
ἐδεῖτο ἀπέπεμψε, καὶ στρατιὰ παραγίγνεται παρὰ μὲν Ἀντιπάτρου μισθοφόροι Ἕλληνες ἐς τετρακοσίους, ὧν
ἡγεῖτο Μενοίτας ὁ Ἡγησάνδρου, ἐκ Θρᾴκης δὲ ἱππεῖς
ἐς πεντακοσίους, ὧν ἦρχεν Ἀσκληπιόδωρος ὁ Εὐνίκου.
</p>
</div3>
<div3 type="section" n="2">
<p> ἐνταῦθα θύει τῷ Διῒ τῷ βασιλεῖ καὶ πομπεύει ξὺν τῇ
στρατιᾷ ἐν τοῖς ὅπλοις καὶ ἀγῶνα ποιεῖ γυμνικὸν καὶ μουσικόν. καὶ τὰ κατὰ τὴν Αἴγυπτον ἐνταῦθα ἐκόσμησε·
δύο μὲν νομάρχας Αἰγύπτου κατέστησεν Αἰγυπτίους,
Δολόασπιν καὶ Πέτισιν, καὶ τούτοις διένειμε τὴν χώραν
τὴν Αἰγυπτίαν· Πετίσιος δὲ ἀπειπαμένου τὴν


 ἀρχὴν Δολόασπις ἐκδέχεται πᾶσαν.
</p>
</div3>
<div3 type="section" n="3">
<p> φρουράρχους δὲ τῶν ἑταίρων ἐν Μέμφει μὲν Πανταλέοντα κατέστησε
τὸν Πυδναῖον, ἐν Πηλουσίῳ δὲ Πολέμωνα τὸν Μεγακλέους
Πελλαῖον· τῶν ξένων δὲ ἄρχειν Λυκίδαν Αἰτωλόν,
γραμματέα δὲ ἐπὶ τῶν ξένων Εὔγνωστον τὸν
Ξενοφάντου τῶν ἑταίρων· ἐπισκόπους δὲ αὐτῶν Αἰσχύλον

 τε καὶ Ἔφιππον τὸν Χαλκιδέως.
</p>
</div3>
<div3 type="section" n="4">
<p> Λιβύης δὲ τῆς
προσχώρου ἄρχειν δίδωσιν Ἀπολλώνιον Χαρίνου, Ἀραβίας
δὲ τῆς πρὸς Ἡρώων πόλει Κλεομένην τὸν ἐκ
Ναυκράτιος· καὶ τούτῳ παρηγγέλλετο τοὺς μὲν νομάρχας
ἐᾶν ἄρχειν τῶν νομῶν τῶν κατὰ σφᾶς καθάπερ ἐκ παλαιοῦ καθειστήκει, αὐτὸν δὲ ἐκλέγειν παρʼ αὐτῶν


 τοὺς φόρους· οἱ δὲ ἀποφέρειν αὐτῷ ἐτάχθησαν.
</p>
</div3>
<div3 type="section" n="5">
<p> στρατηγούς
δὲ τῇ στρατιᾷ κατέστησεν, ἥντινα ἐν Αἰγύπτῳ
ὑπελείπετο, Πευκέσταν τε τὸν Μακαρτάτου καὶ Βάλακρον
τὸν Ἀμύντου, ναύαρχον δὲ ἐπὶ τῶν νεῶν Πολέμωνα τὸν Θηραμένους· σωματοφύλακα δὲ ἀντὶ Ἀρρύβα
<pb id="p.105"/>

[τὸν] Λεοννάτον τὸν %   Ὀνάσου ἔταξεν· Ἀρρύβας γὰρ


νόσῳ ἀπέθανεν.
</p>
</div3>
<div3 type="section" n="6">
<p> ἀπέθανε δὲ καὶ Ἀντίοχος ὁ ἄρχων
τῶν τοξοτῶν, καὶ ἀντὶ τού<add>του</add> ἄρχειν ἐπέστησε τοῖς
τοξόταις Ὀμβρίωνα Κρῆτα. ἐπὶ δὲ τοὺς ξυμμάχους
 τοὺς πεζούς, ὧν Βάλακρος ἡγεῖτο, ἐπεὶ Βάλακρος ἐν
Αἰγύπτῳ ὑπελείπετο, Κάλανον κατέστησεν ἡγεμόνα.
</p>
</div3>
<div3 type="section" n="7">
<p>κατανεῖμαι δὲ λέγεται ἐς πολλοὺς τὴν ἀρχὴν τῆς
Αἰγύπτου τήν τε φύσιν τῆς χώρας θαυμάσας καὶ τὴν
ὀχυρότητα, ὅτι οὐκ ἀσφαλές οἱ ἐφαίνετο ἑνὶ ἐπιτρέψαι
 ἄρχειν Αἰγύπτου πάσης. καὶ Ῥωμαῖοί μοι δοκοῦσι
παρʼ Ἀλεξάνδρου μαθόντες ἐν φυλακῇ ἔχειν Αἴγυπτον
καὶ μηδένα τῶν ἀπὸ βουλῆς ἐπὶ τῷδε ἐκπέμπειν ὕπαρχον
Αἰγύπτου, ἀλλὰ τῶν εἰς τοὺς ἱππέας σφίσι ξυντελούντων.

</p>
</div3>
</div2>
<div2 type="chapter" n="6">
<div3 type="section" n="1">
<p>
Ἀλέξανδρος δὲ ἅμα τῷ ἦρι ὑποφαίνοντι ἐκ Μέμφιος
 ᾔει ἐπὶ Φοινίκης· καὶ ἐγεφυρώθη αὐτῷ ὅ τε κατὰ
Μέμφιν πόρος τοῦ Νείλου καὶ αἱ διώρυχες αὐτοῦ
πᾶσαι. ὡς δὲ ἀφίκετο ἐς Τύρον, καταλαμβάνει ἐνταῦθα
ἧκον αὐτῷ ἤδη καὶ τὸ ναυτικόν. ἐν Τύρῳ δὲ
αὖθις θύει τῷ Ἡρακλεῖ καὶ ἀγῶνα ποιεῖ γυμνικόν τε


 καὶ μουσικόν.
</p>
</div3>
<div3 type="section" n="2">
<p> ἐνταῦθα ἀφικνεῖται παρʼ αὐτὸν ἐξ
Ἀθηνῶν ἡ Πάραλος πρέσβεις ἄγουσα Διόφαντον καὶ
Ἀχιλλέα· ξυνεπρέσβευον δὲ αὐτοῖς καὶ οἱ Πάραλοι
ξύμπαντες. καὶ οὗτοι τῶν τε ἄλλων ἔτυχον ὧν ἕνεκα
ἐστάλησαν καὶ τοὺς αἰχμαλώτους ἀφῆκεν Ἀθηναίοις


 ὅσοι ἐπὶ Γρανίκῳ Ἀθηναίων ἑάλωσαν.
</p>
</div3>
<div3 type="section" n="3">
<p> τὰ δὲ ἐν Πελοποννήσῳ
ὅτι αὐτῷ νενεωτερίσθαι ἀπήγγελτο, Ἀμφοτερὸν
πέμπει βοηθεῖν Πελοποννησίων ὅσοι ἔς τε τὸν
Περσικὸν πόλεμον βέβαιοι ἦσαν καὶ Λακεδαιμονίων
οὐ κατήκουον. Φοίνιξι δὲ καὶ Κυπρίοις προσετάχθη
 ἑκατὸν ναῦς ἄλλας πρὸς αἷς ἔχοντα Ἀμφοτερὸν ἔπεμπε
στέλλειν ἐπὶ Πελοποννήσου.
<pb id="p.106"/>
</p>
</div3>
<div3 type="section" n="4">
<p> αὐτὸς δὲ ἤδη ἄνω ὡρμᾶτο ὡς ἐπὶ Θάψακόν τε καὶ
τὸν Εὐφράτην ποταμόν, ἐν Φοινίκῃ μὲν ἐπὶ τῶν φόρων
τῇ ξυλλογῇ καταστήσας Κοίρανον Βεροιαῖον, Φιλόξενον
δὲ τῆς Ἀσίας τὰ ἐπὶ τάδε τοῦ Ταύρου ἐκλέγειν. τῶν
ξὺν αὑτᾷ δὲ χρημάτων τὴν φυλακὴν ἀντὶ τούτων ἐπέτρεψεν Ἁρπάλῳ τῷ Μαχάτα ἄρτι ἐκ τῆς φυγῆς ἥκοντι.
</p>
</div3>
<div3 type="section" n="5">
<p> Ἅρπαλος γὰρ τὰ μὲν πρῶτα ἔφυγε, Φιλίππου ἔτι βασιλεύοντος,
ὅτι πιστὸς ἦν, καὶ Πτολεμαῖος ὁ Λάγου ἐπὶ
τῷ αὐτῷ ἔφυγε καὶ Νέαρχος ὁ Ἀνδροτίμου καὶ Ἐριγύϊος
ὁ Λαρίχου καὶ Λαομέδων ὁ τούτου ἀδελφός, ὅτι ὕποπτα ἦν Ἀλεξάνδρῳ ἐς Φίλιππον, ἐπειδὴ Εὐρυδίκην γυναῖκα
ἠγάγετο Φίλιππος, Ὀλυμπιάδα δὲ τὴν Ἀλεξάνδρου


 μητέρα ἠτίμασε.
</p>
</div3>
<div3 type="section" n="6">
<p> τελευτήσαντος δὲ Φιλίππου κατελθόντας
ἀπὸ τῆς φυγῆς ὅσοι διʼ αὐτὸν ἔφευγον Πτολεμαῖον
μὲν σωματοφύλακα κατέστησεν, Ἅρπαλον δὲ ἐπὶ τῶν χρημάτων, ὅτι αὐτῷ τὸ σῶμα ἐς τὰ πολέμια ἀχρεῖον
ἦν, Ἐριγύϊον δὲ ἱππάρχην τῶν ξυμμάχων, Λαομέδοντα
δὲ τὸν τούτου ἀδελφόν, ὅτι δίγλωσσος ἦν ἐς τὰ βαρβαρικὰ
γράμματα, ἐπὶ τοῖς αἰχμαλώτοις βαρβάροις,
Νέαρχον δὲ σατραπεύειν Λυκίας καὶ τῆς ἐχομένης Λυκίας

 χώρας ἔστε ἐπὶ τὸν Ταῦρον τὸ ὄρος.
</p>
</div3>
<div3 type="section" n="7">
<p> ὀλίγον δὲ
πρόσθεν τῆς μάχης τῆς ἐν Ἰσσῷ γενομένης ἀναπεισθεὶς
πρὸς Ταυρίσκου ἀνδρὸς κακοῦ Αρπαλος φεύγει ξὺν
Ταυρίσκῳ. καὶ ὁ μὲν Ταυρίσκος παρʼ Ἀλέξανδρον τὸν
Ἠπειρώτην ἐς Ιταλίαν σταλεὶς ἐκεῖ ἐτελεύτησεν, Ἁρπάλῳ δὲ ἐν τῇ Μεγαρίδι ἡ φυγὴ ἦν. ἀλλὰ Ἀλέξανδρος
πείθει αὐτὸν κατελθεῖν πίστεις δοὺς οὐδέν οἱ
μεῖον ἔσεσθαι ἐπὶ τῇ φυγῇ· οὐδὲ ἐγένετο ἐπανελθόντι,
ἀλλὰ ἐπὶ τῶν χρημάτων αὖθις ἐτάχθη Ἅρπαλος. ἐς
Λυδίαν δὲ σατράπην Μένανδρον ἐκπέμπει τῶν ἑταίρων·
</p>
</div3>
<div3 type="section" n="8">
<p> ἐπὶ δὲ τοῖς ξένοις, ὧν ἡγεῖτο Μένανδρος, Κλέαρχος
<pb id="p.107"/>

αὐτῷ ἐτάχθη. ἀντὶ δὲ Ἀρίμμα σατράπην Συρίας
Ἀσκληπιόδωρον τὸν Εὐνίκου ἀπέδειξεν, ὅτι Ἀρίμμας
βλακεῦσαι ἐδόκει αὐτῷ ἐν τῇ παρασκευῇ, ἥντινα ἐτάχθη
παρασκευάσαι τῇ στρατιᾷ κατὰ τὴν ὁδὸν τὴν ἄνω.

 καὶ ἀφίκετο ἐς Θάψακον Ἀλέξανδρος μηνὸς Ἑκατομβαιῶνος</p>
</div3>
</div2>
<div2 type="chapter" n="7">
<div3 type="section" n="1">
<p>
ἐπὶ ἄρχοντος Ἀθήνησιν Ἀριστοφάνους· καὶ
καταλαμβάνει δυοῖν γεφύραιν ἐζευγμένον τὸν πόρον.
καὶ γὰρ καὶ Μαζαῖος, ὅτῳ ἡ φυλακὴ τοὺ ποταμοῦ ἐκ
Δαρείου ἐπετέτραπτο, ἱππέας μὲν ἔχων περὶ τρισχιλίους,
 <add>πεζοὺς δὲ</add>
<gap/> καὶ τούτων Ἕλληνας μισθοφόρους
δισχιλίους, τέως μὲν αὐτοῦ ἐπὶ τῷ ποταμῷ ἐφύλασσε,
</p>
</div3>
<div3 type="section" n="2">
<p>καὶ ἐπὶ τῷδε οὐ ξυνεχὴς ἡ γέφυρα ἐζευγμένη ἦν ἔστε
ἐπὶ τὴν ἀντιπέρας ὄχθην τοῖς Μακεδόσι, δειμαίνουσι
μὴ ἐπιθοῖντο οἱ ἀμφὶ Μαζαῖον τῇ γεφύρᾳ ἵνα ἐπαύετο·
 Μαζαῖος δὲ ὡς ἤκουσεν ἤδη προσάγοντα Ἀλέξανδρον,
ᾤχετο φεύγων ξὺν τῇ στρατιᾷ πάσῃ. καὶ εὐθὺς ὡς
ἔφυγε Μαζαῖος ἐπεβλήθησαν αἱ γέφυραι τῇ ὄχθῃ τῇ
πέραν καὶ διέβη ἐπʼ αὐτῶν ξὺν τῇ στρατιᾷ Ἀλέξανδρος.
</p>
</div3>
<div3 type="section" n="3">
<p>ἔνθεν δὲ ἐχώρει ἄνων, ἐν ἀριστερᾷ ἔχων τὸν
 Εὐφράτην ποταμὸν καὶ τῆς Ἀρμενίας τὰ ὄρη, διὰ τῆς
Μεσοποταμίας καλουμένης χώρας. οὐκ εὐθεῖαν δὲ ἐπὶ
Βαβυλῶνος ἦγεν ἀπὸ τοῦ Εὐφράτου ὁρμηθείς, ὅτι τὴν
ἑτέραν ἰόντι εὐπορώτερα τὰ ξύμπαντα τῷ στρατῷ ἦν,
καὶ χιλὸς τοῖς ἵπποις καὶ τὰ ἐπιτήδεια ἐκ τῆς χώρας
 λαμβάνειν καὶ τὸ καῦμα οὐχ ὡσαύτως ἐπιφλέγον.
</p>
</div3>
<div3 type="section" n="4">
<p>ἁλόντες δέ τινες κατὰ τὴν ὁδὸν τῶν ἀπὸ τοῦ Δαρείου
στρατεύματος κατασκοπῆς ἕνεκα ἀπεσκεδασμένων ἐξήγγειλαν,
ὅτι Δαρεῖος ἐπὶ τοῦ Τίγρητος ποταμοῦ
κάθηται ἐγνωκὼς εἴργειν Ἀλέξανδρον, εἰ διαβαίνοι·
 καὶ εἶναι αὐτῷ στρατιὰν πολὺ μείζονα ἢ ξὺν ᾗ ἐν Κιλικίᾳ


ἐμάχετο.
</p>
</div3>
<div3 type="section" n="5">
<p> ταῦτα ἀκούσας Ἀλέξανδρος ᾔει σπουδῇ
<pb id="p.108"/>
ὡς ἐπὶ τὸν Τίγρητα. ὡς δὲ ἀφίκετο, οὔτε αὐτὸν Δαρεῖον
καταλαμβάνει οὔτε τὴν φυλακήν, ἥντινα ἀπολελοίπει
Δαρεῖος, ἀλλὰ διαβαίνει τὸν πόρον, χαλεπῶς
μὲν διʼ ὀξύτητα τοῦ ῥοῦ, οὐδενὸς δὲ εἴργοντος.


 ἐνταῦθα ἀναπαύει τὸν στρατόν· καὶ τῆς σελήνης τὸ πολὺ ἐκλιπὲς ἐγένετο·
</p>
</div3>
<div3 type="section" n="6">
<p> καὶ Ἀλέξανδρος ἔθυε τῇ τε
σελήνῃ καὶ τῷ ἡλίῳ καὶ τῇ γῇ, ὅτων τὸ ἔργον τοῦτο
λόγος εἶναι κατέχει. καὶ ἐδόκει Ἀριστάνδρῳ πρὸς Μακεδόνων
καὶ Ἀλεξάνδρου εἶναι τῆς σελήνης τὸ πάθημα
καὶ ἐκείνου τοῦ μηνὸς ἔσεσθαι ἡ μάχη, καὶ ἐκ τῶν

 ἱερῶν νίκην σημαίνεσθαι Ἀλεξάνδρῳ.
</p>
</div3>
<div3 type="section" n="7">
<p> ἄρας δὲ ἀπὸ
τοῦ Τίγρητος ᾔει διὰ τῆς Ἀσσυρίας χώρας, ἐν ἀριστερᾷ
μὲν ἔχων τὰ Γορδυηνῶν ὄρη, ἐν δεξιᾷ δὲ αὐτὸν τὸν
Τίγρητα. τετάρτῃ δὲ ἡμέρᾳ ἀπὸ τῆς διαβάσεως οἱ
πρόδρομοι αὐτῷ ἐξαγγέλλουσιν, ὅτι ἱππεῖς οὗτοι πολέμιοι ἀνὰ τὸ πεδίον φαίνονται, ὅσοι δὲ, οὐκ ἔχειν
εἰκάσαι. ξυντάξας οὖν τὴν στρατιὰν προὐχώρει ὡς ἐς
μάχην· καὶ ἄλλοι αὖ τῶν προδρόμων προσελάσαντες
ἀκριβέστερον οὗτοι κατιδόντες ἔφασκον δοκεῖν εἶναί
σφισιν οὐ πλείους ἢ χιλίους τοὺς ἱππέας. </p>
</div3>
</div2>
<div2 type="chapter" n="8">
<div3 type="section" n="1">
<p>
ἀναλαβὼν οὖν τήν τε βασιλικὴν ἴλην καὶ τῶν ἑταίρων
μίαν καὶ τῶν προδρόμων τοὺς Παίονας ἤλαυνε
σπουδῇ, τὴν δὲ ἄλλην στρατιὰν βάδην ἕπεσθαι ἐκέλευσεν.
οἱ δὲ τῶν Περσῶν ἱππεῖς κατιδόντες τοὺς ἀμφʼ
Ἀλέξανδρον ὀξέως ἐπάγοντας ἔφευγον ἀνὰ κράτος.

 καὶ Ἀλέξανδρος διώκων ἐνέκειτο·
</p>
</div3>
<div3 type="section" n="2">
<p> καὶ οἱ μὲν πολλοὶ
ἀπέφυγον, τοὺς δέ τινας καὶ ἀπέκτειναν, ὅσοις οἱ ἵπποι
ἐν τῇ φυγῇ ἔκαμον, τοὺς δὲ καὶ ζῶντας αὐτοῖς
ἵπποις ἔλαβον· καὶ παρὰ τούτων ἔμαθον, ὅτι οὐ πόρρω
εἴη Δαρεῖος ξὺν δυνάμει πολλῇ.
</p>
</div3>
<div3 type="section" n="3">
<p> Βεβοηθήκεσαν γὰρ Δαρείῳ Ἰνδῶν τε ὅσοι Βακτρίοις
<pb id="p.109"/>

ὅμοροι καὶ αὐτοὶ Βάκτριοι καὶ Σογδιανοί· τούτων μὲν
πάντων ἡγεῖτο Βῆσσος ὁ τῆς Βακτρίων Χώρας σατράπης.
εἵποντο δὲ αὐτοῖς καὶ Σάκαι — Σκυθικὸν τοῦτο
τὸ γένος τῶν τὴν Ἀσίαν ἐποικούντων Σκυθῶν — οὐχ
 ὑπήκοοι οὗτοι Βήσσου, ἀλλὰ κατὰ συμμαχίαν τὴν Δαρείου·
ἡγεῖτο δὲ αὐτῶν Μαυάκης· αὐτοὶ δὲ ἱπποτοξόται


ἦσαν.
</p>
</div3>
<div3 type="section" n="4">
<p> Βαρσαέ<add>ν</add>της δὲ Ἀραχωτῶν σατράπης Ἀραχωτούς
τε ἦγε καὶ τοὺς ὀρείους Ἰνδοὺς καλουμένους.
Σατιβαρζάνης δὲ ὁ Ἀρείων σατράπης Ἀρείους ἦγεν.
 Παρθυαίους δὲ καὶ Ὑρκανίους καὶ Τοπείρους, τοὺς
πάντας ἱππέας, Φραταφέρνης ἦγεν. Μήδων δὲ ἡγεῖτο
Ἀτροπάτης ξυνετάττοντο δὲ Μήδοις Καδούσιοί τε καὶ


Ἀλβανοὶ καὶ Σακεσῖναι.
</p>
</div3>
<div3 type="section" n="5">
<p> τοὺς δὲ προσοίκους τῇ ἐρυθρᾷ
θαλάσσῃ Ὀροντοβάτης καὶ Ἀριοβαρζάνης καὶ
 Ὀ<add>ρ</add>ξίνης ἐκόσμουν. Οὔξιοι δὲ καὶ Σουσιανοὶ ἡγεμόνα
παρείχοντο Ὀξάθρην τὸν Ἀβουλίτου. Βουπάρης
δὲ Βαβυλωνίων ἡγεῖτο. οἱ <add>δʼ</add> ἀνάσπαστοι Κᾶρες
καὶ Σιττακηνοὶ σὺν Βαβυλωνίοις ἐτετάχατο. Ἀρμενίων
δὲ Ὀρόντης καὶ Μιθραύστης ἦρχε, καὶ Ἀριάκης Καππαδοκῶν.
</p>
</div3>
<div3 type="section" n="6">
<p> Σύρους δὲ τούς τε ἐκ τῆς κοίλης καὶ ὅσοι
τῆς μεταξὺ τῶν ποταμῶν Συρίας Μαζαῖος ἦγεν. ἐλέγετο
δὲ ἡ πᾶσα στρατιὰ ἡ Δαρείου ἱππεῖς μὲν ἐς τετρακισμυρίους,
πεζοὶ δὲ ἐς ἑκατὸν μυριάδας, καὶ ἅρματα
δρεπανηφόρα διακόσια, ἐλέφαντες δὲ οὐ πολλοί,
 ἀλλὰ ἐς πεντεκαίδεκα μάλιστα Ἰνδοῖς τοῖς ἐπὶ τάδε
τοῦ Ἰνδοῦ ἦσαν.
</p>
</div3>
<div3 type="section" n="7">
<p>ξὺν ταύτῃ τῇ δυνάμει ἐστρατοπεδεύκει Δαρεῖος ἐν
Γαυγαμήλοις πρὸς ποταμῷ Βουμήλῳ, ἀπέχων Ἀρβήλων
τῆς πόλεως ὅσον ἑξακοσίους σταδίους, ἐν χώρῳ ὁμαλῷ
 πάντῃ. καὶ καὶ ὅσα ἀνώμαλα αὐτοῦ ἐς ἱππασίαν,
ταῦτα δὲ ἐκ πολλοῦ οἱ Πέρσαι τοῖς τε ἅρμασιν ἐπελαύνειν
<pb id="p.110"/>
εὐπετῆ πεποιήκεσαν καὶ τῇ ἵππῳ ἱππάσιμα.
ἦσαν γὰρ οἳ ἀνέπειθον Δαρεῖον ὑπὲρ τῆς πρὸς Ἰσσῷ
γενομένης μάχης, ὅτι ἄρα ἐμειονέκτησε τῶν χωρίων τῇ
στενότητι· καὶ Δαρεῖος οὐ χαλεπῶς ἐπείθετο.

</p>
</div3>
</div2>
<div2 type="chapter" n="9">
<div3 type="section" n="1">
<p> ταῦτα ὡς ἐξηγγέλθη Ἀλεξάνδρῳ πρὸς τῶν κατασκόπων τῶν Περσῶν ὅσοι ἑάλωσαν, ἔμεινεν αὐτοῦ ἵνα
ἐξηγγέλθη ἡμέρας τέσσαρας· καὶ τήν [τε] στρατιὰν ἐκ
τῆς ὁδοῦ ἀνέπαυσε, τὸ δὲ στρατόπεδον τάφρῳ τε καὶ
χάρακι ἐτείχισεν. ἔγνω γὰρ τὰ μὲν σκευοφόρα ἀπολείπειν
καὶ ὅσοι τῶν στρατιωτῶν ἀπόμαχοι ἦσαν, αὐτὸς δὲ ξὺν τοῖς μαχίμοις οὐδὲν ἄλλο ὅτι μὴ ὅπλα φέρουσιν


 ἰέναι ἐς τὸν ἀγῶνα.
</p>
</div3>
<div3 type="section" n="2">
<p> ἀναλαβὼν οὖν τὴν δύναμιν
νυκτὸς ἦγεν ἀμφὶ δευτέραν φυλακὴν μάλιστα, ὡς ἅμʼ
ἡμέρᾳ προσμῖξαι τοῖς βαρβάροις. Δαρεῖος δέ, ὡς
προσηγγέλθη αὐτῷ προσάγων ἤδη Ἀλέξανδρος, ἐκτάσσει τὴν στρατιὰν ὡς ἐς μάχην· καὶ Ἀλέξανδρος ἦγεν ὡσαύτως
τεταγμένους. καὶ ἀπεῖχε μὲν ἀλλήλων τὰ στρατόπεδα
ὅσον ἑξήκοντα σταδίους, οὐ μήν πω καθεώρων
ἀλλήλους· γήλοφοι γὰρ ἐν μέσῳ ἐπίπροσθεν ἀμφοῖν
ἦσαν
</p>
</div3>
<div3 type="section" n="3">
<p> ὡς δὲ ἀπεῖχεν Ἀλέξανδρος ὅσον ἐς τριάκοντα σταδίους
καὶ κατʼ αὐτῶν ἤδη τῶν γηλόφων ᾔει αὐτῷ ὁ
στρατός, ἐνταῦθα, ὡς εἶδε τοὺς βαρβάρους, ἔστησε τὴν
αὑτοῦ φάλαγγα· καὶ ξυγκαλέσας αὖ τούς τε ἑταίρους
καὶ στρατηγοὺς καὶ ἰλάρχας καὶ τῶν συμμάχων τε καὶ τῶν μισθοφόρων ξένων τοὺς ἡγεμόνας ἐβουλεύετο, εἰ
αὐτόθεν ἐπάγοι ἤδη τὴν φάλαγγα, ὡς οἱ πλεῖστοι
ἄγειν ἐκέλευον, ἤ καθάπερ Παρμενίωνι [καλῶς] ἐδόκει,


 τότε μὲν αὐτοῦ καταστρατοπεδεύειν,
</p>
</div3>
<div3 type="section" n="4">
<p> κατασκέψασθαι δὲ
τόν τε χῶρον ξύμπαντα, εἰ δή τι ὕποπτον αὐτοῦ ἢ ἄπορον, ἢ εἴ πῃ τάφροι ἢ σκόλοπες καταπεπηγότες
<pb id="p.111"/>

ἀφανεῖς, καὶ τὰς τάξις τῶν πολεμίων ἀκριβέστερον
κατιδεῖν. καὶ νικᾷ Παρμενίων τῇ γνώμῃ, καὶ καταστρατοπεδεύουσιν
αὐτοῦ ὅπως τεταγμένοι ἔμελλον ἰέναι ἐς τὴν μάχην.
</p>
</div3>
<div3 type="section" n="5">
<p> Ἀλέξανδρος δὲ ἀναλαβὼν τοὺς ψιλοὺς καὶ τῶν ἱππέων
τοὺς ἑταίρους περιῄει ἐν κύκλῳ σκοπῶν τὴν
χώραν πᾶσαν, ἵνα τὸ ἔργον αὐτῷ ἔσεσθαι ἔμελλεν.
ἐπανελθὼν δὲ καὶ ξυγκαλέσας αὖθις τοὺς αὐτοὺς ἡγεμόνας,
αὐτοὺς μὲν οὐκ ἔφη χρῆναι παρακαλεῖσθαι πρὸς
 οὗ ἐς τὸν ἀγῶνα· πάλαι γὰρ εἶναι διʼ ἀρετήν τε τὴν
σφῶν παρακεκλημένους καὶ ὑπὸ τῶν πολλάκις ἤδη


καλῶν ἔργων ἀποδεδειγμένων.
</p>
</div3>
<div3 type="section" n="6">
<p> τοὺς κατὰ σφᾶς δὲ
ἑκάστους ἐξορμᾶν ἠξίου, λοχαγόν τε λοχίτας καὶ ἰλάρχην
τὴν ἴλην τὴν αὑτοῦ ἕκαστον καὶ ταξιάρχους τὰς
 τάξεις, τούς τε ἡγεμόνας τῶν πεζῶν τὴν φάλαγγα
ἕκαστον τήν οἱ ἐπιτετραμμένην, ὡς ἐν τῇδε τῇ μάχῃ
οὐχ ὑπὲρ Κοίλης Συρίας ἢ Φοινίκης, οὐδὲ ὑπὲρ
Αἰγύπτου, ὡς πρόσθεν, μαχουμένους, ἀλλὰ ὑπὲρ τῆς
ξυμπάσης Ἀσίας, οὕστινας χρὴ ἄρχειν, ἐν τῷ τότε κριθησόμενον.
</p>
</div3>
<div3 type="section" n="7">
<p> οὔκουν τὴν ἐς τὰ καλὰ ἐξόρμησιν διὰ
πολλῶν ἀναγκαίαν αὐτοῖς εἶναι οἴκοθεν τοῦτο ἔχουσιν,
ἀλλὰ κόσμου τε ἐν τῷ κινδύνῳ ὅπως τις καθʼ αὑτὸν
ἐπιμελήσεται καὶ σιγῆς ἀκριβοῦς, ὁπότε σιγῶντας ἐπιέναι
δέοι, καὶ αὖ λαμπρᾶς τῆς βοῆς, ἵνα ἐμβοῆσαι
 καλόν, καὶ ἀλαλαγμοῦ ὡς φοβερωτάτου, ὁπότε ἐπαλαλάξαι


καιρός,
</p>
</div3>
<div3 type="section" n="8">
<p> αὐτοί τε ὅπως ὀξέως κατακούοιεν τῶν
[τε] παραγγελλομένων καὶ παρʼ αὐτῶν αὖ ὅπως ἐς
τὰς τάξεις ὀξέως παραδιδῶνται τὰ παραγγέλματα· ἔν
τε τῷ καθʼ αὑτὸν ἕκαστον καὶ τὸ πᾶν μεμνῆσθαι
 ξυγκινδυνεῦόν τε ἀμελουμένῳ καὶ διʼ ἐπιμελείας ἐκπονουμένῳ ξυνορθούμενον.
<pb id="p.112"/>
</p>
</div3>
</div2>
<div2 type="chapter" n="10">
<div3 type="section" n="1">
<p> ταῦτα καὶ τοιαῦτα ἄλλα οὐ πολλὰ παρακαλέσας τε
καὶ ἀντιπαρακληθεὶς πρὸς τῶν ἡγεμόνων θαρρεῖν ἐπὶ
σφίσι, δειπνοποιεῖσθαί τε καὶ ἀναπαύεσθαι ἐκέλευσε
τὸν στρατόν. Παρμενίων δὲ λέγουσιν ὅτι ἀφικόμενος
παρʼ αὐτὸν ἐπὶ τὴν σκηνήν, νύκτωρ παρῄνει ἐπιθέσθαι τοῖς Πέρσαις· ἀπροσδοκήτοις τε γὰρ καὶ ἀνατεταραγμένοις


 καὶ ἅμα ἐν νυκτὶ φοβερωτέροις ἐπιθήσεσθαι.
</p>
</div3>
<div3 type="section" n="2">
<p> ὁ
δὲ ἐκείνῳ μὲν ἀποκρίνεται, ὅτι καὶ ἄλλοι κατήκουον
τῶν λόγων, αἰσχρὸν εἶναι κλέψαι τὴν νίκην, ἀλλὰ φανερῶς
καὶ ἄνευ σοφίσματος χρῆναι νικῆσαἰ λέξανδρον. καὶ τὸ μεγαλήγορον αὐτοῦ τοῦτο οὐχ ὑπέρογκον μᾶλλόν
τι ἢ εὐθαρσὲς ἐν τοῖς κινδύνοις ἐφαίνετο· δοκεῖν
δʼ ἔμοιγε, καὶ λογισμῷ ἀκριβεῖ ἐχρήσατο ἐν τῷ τοιῷδε·
</p>
</div3>
<div3 type="section" n="3">
<p> ἐν νυκτὶ γὰρ τοῖς τε ἀποχρώντως καὶ τοῖς ἐνδεῶς
πρὸς τὰς μάχας παρεσκευασμένοις πολλὰ ἐκ τοῦ παραλόγου ξυμβάντα τοὺς μὲν ἔσφηλε, τοὺς κρείσσονας, τοῖς
χείροσι δὲ παρὰ τὰ ἐξ ἀμφοῖν ἐλπισθέντα τὴν νίκην
παρέδωκεν. αὐτῷ τε κινδυνεύοντι τὸ πολὺ ἐν ταῖς
μάχαις σφαλερὰ ἡ νὺξ κατεφαίνετο, καὶ ἅμα ἡσσηθέντι
τε αὖθις Δαρείῳ τὴν ξυγχώρησιν τοῦ χείρονι ὄντι χειρόνων ἡγεῖσθαι ἡ λαθραία τε καὶ νυκτερινὴ ἐκ


 σφῶν ἐπίθεσις ἀφῃρεῖτο,
</p>
</div3>
<div3 type="section" n="4">
<p> εἴ τέ τι ἐκ τοῦ παραλόγου
πταῖσμα σφίσι ξυμπέσοι, τοῖς μὲν πολεμίοις τὰ κύκλῳ
φίλια καὶ αὐτοὶ τῆς χώρας ἔμπειροι, σφεῖς δὲ ἄπειροι
ἐν πολεμίοις τοῖς πᾶσιν, ὧν οὐ μικρὰ μοῖρα οἱ αἰχμάλωτοι ἦσαν, ξυνεπιθησόμενοι ἐν νυκτὶ μὴ ὅτι πταίσασιν,
ἀλλὰ καὶ εἰ μὴ παρὰ πολὺ νικῶντες φαίνοιντο.
τούτων τε τῶν λογισμῶν ἕνεκα ἐπαινῶ Ἀλέξανδρον καὶ
τοῦ ἐς τὸ φανερὸν ὑπερόγκου οὐ μεῖον.

</p>
</div3>
</div2>
<div2 type="chapter" n="11">
<div3 type="section" n="1">
<p> Δαρεῖος δὲ καὶ ὁ ξὺν Δαρείῳ στρατὸς οὕτως ὅπως τὴν ἀρχὴν ἐτάξαντο ἔμειναν τῆς νυκτὸς ξυντεταγμένοι,
<pb id="p.113"/>

ὅτι οὔτε στρατόπεδον αὐτοῖς περιεβέβλητο ἀκριβὲς καὶ
ἅμα ἐφοβοῦντο μή σφισι νύκτωρ ἐπιθοῖντο οἱ πολέμιοι.
</p>
</div3>
<div3 type="section" n="2">
<p>καὶ εἴπερ τι ἄλλο, καὶ τοῦτο ἐκάκωσε τοῖς Πέρσαις ἐν
τῷ τότε τὰ πράγματα, ἡ στάσις ἡ πολλὴ ἡ ξὺν τοῖς
 ὅπλοις καὶ τὸ δέος, ὅ τι περ φιλεῖ πρὸ τῶν μεγάλων
κινδύνων γίγνεσθαι, οὐκ ἐκ τοῦ παραυτίκα σχεδιασθέν,
ἀλλʼ ἐν πολλῷ χρόνῳ μελετηθέν τε καὶ τὰς γνώμας
αὐτοῖς δουλωσάμενον.


ἐτάχθη δὲ αὐτῷ ἡ στρατιὰ ὧδε·
</p>
</div3>
<div3 type="section" n="3">
<p> ἑάλω γὰρ ὕστερον
 ἡ τάξις, ἥντινα ἔταξε Δαρεῖος, γεγραμμένη, ὡς λέγει
Ἀριστόβουλος. τὸ μὲν εὐώνυμον αὐτῷ κέρας οἵ τε <note place="unspecified" anchored="yes">Aristob. fr. 12</note>
Βάκτριοι ἱππεῖς εἶχον καὶ φὺν τούτοις Δάαι καὶ Ἀραχωτοί·
ἐπὶ δὲ τούτοις Πέρσαι ἐτετάχατο, ἱππεῖς τε
ὁμοῦ καὶ πεζοὶ ἀναμεμιγμένοι, καὶ Σούσιοι ἐπὶ Πέρσαις


 ἐπὶ δὲ Σουσίοις Καδούσιοι.
</p>
</div3>
<div3 type="section" n="4">
<p> αὕτη μὲν ἡ τοῦ
εὐωνύμου κέρως ἔστε ἐπὶ τὸ μέσον τῆς πάσης φάλαγγος
τάξις ἦν· κατὰ δὲ τὸ δεξιὸν οἵ τε ἐκ Κοίλης
Συρίας καὶ οἱ ἐκ τῆς μέσης τῶν ποταμῶν ἐτετάχατο,
καὶ Μῆδοι ἔτι κατὰ τὸ δεξιόν, ἐπὶ δὲ Παρθυαῖοι καὶ
 Σάκαι, ἐπὶ δὲ Τόπειροι καὶ Ὑρκάνιοι, ἐπὶ δὲ Ἀλβανοὶ
καὶ Σακες[ε]ῖναι, οὗτοι μὲν ἔστε ἐπὶ τὸ μέσον τῆς


πάσης φάλαγγος.
</p>
</div3>
<div3 type="section" n="5">
<p> κατὰ τὸ μέσον δέ, ἵνα ἦν βασιλεὺς
Δαρεῖος, οἵ τε συγγενεῖς οἱ βασιλέως ἐτετάχατο καὶ οἱ
μηλοφόροι Πέρσαι καὶ Ἰνδοὶ καὶ Κᾶρες οἱ ἀνάσπαστοι
 καλούμενοι καὶ οἱ Μάρδοι τοξόται· Οὔξιοι δὲ καὶ Βαβυλώνιοι
καὶ οἱ πρὸς τῇ ἐρυθρᾷ θαλάσσῃ καὶ Σιττακηνοὶ


εἰς βάθος ἐπιτεταγμένοι ἦσαν.
</p>
</div3>
<div3 type="section" n="6">
<p> προετετάχατο δὲ
ἐπὶ μὲν τοῦ εὐωνύμου κατὰ τὸ δεξιὸν τοῦ Ἀλεξάνδρου
οἵ τε Σκύθαι ἱππεῖς καὶ τῶν Βακτριανῶν ἐς χιλίους
 καὶ ἅρματα δρεπανηφόρα ἑκατόν. οἱ δὲ ἐλέφαντες
ἔστησαν κατὰ τὴν Δαρείου ἴλην τὴν βασιλικὴν καὶ
<pb id="p.114"/>


 ἅρματα ἐς πεντήκοντα.
</p>
</div3>
<div3 type="section" n="7">
<p> τοῦ δὲ δεξιοῦ οἵ τε Ἀρμενίων
καὶ Καππαδοκῶν ἱππεῖς προετετάχατο καὶ ἅρματα δρεπανηφόρα
πεντήκοντα. οἱ δὲ Ἕλληνες οἱ μισθοφόροι
παρὰ Δαρεῖόν τε αὐτὸν ἑκατέρωθεν καὶ τοὺς ἅμα αὐτῷ
Πέρσας κατὰ τὴν φάλαγγα αὐτὴν τῶν Μακεδόνων ὡς μόνοι δὴ ἀντίρροποι τῇ φάλαγγι ἐτάχθησαν.


 Ἀλεξάνδρῳ δὲ ἡ στρατιὰ ἐκοσμήθη ὧδε.
</p>
</div3>
<div3 type="section" n="8">
<p> τὸ μὲν
δεξιὸν αὐτῷ εἶχον τῶν ἱππέων οἱ ἑταῖροι, ὧν προετέτακτο
ἡ ἴλη ἡ βασιλική, ἧς Κλεῖτος ὁ Δρωπίδου ἰλάρχης
ἦν, ἐπὶ δὲ ταύτῃ ἡ Γλαυκίου ἴλη, ἐχομένη δʼ αὐτῆς ἡ Ἀρίστωνος, ἐπὶ δὲ ἡ Σωπόλιδος τοῦ Ἑρμοδώρου,
ἐπὶ δὲ ἡ Ἡρακλείδου τοῦ Ἀντιόχου, ἐπὶ ταύτῃ δὲ ἡ
Δημητρίου τοῦ Ἀλθαιμένους, ταύτης δὲ ἐχομένη ἡ
Μελεάγρου, τελευταία δὲ τῶν βασιλικῶν ἰλῶν ἧς Ἡγέλοχος
ὁ Ἱπποστράτου ἰλάρχης ἦν. ξυμπάσης δὲ τῆς ἵππου τῶν ἑταίρων Φιλώτας ἦρχεν ὁ Παρμενίωνος.
</p>
</div3>
<div3 type="section" n="9">
<p> τῆς δὲ φάλαγγος τῶν Μακεδόνων ἐχόμενον τῶν ἱππέων
πρῶτον τὸ ἄγημα ἐτέτακτο τῶν ὑπασπιστῶν καὶ
ἐπὶ τούτῳ οἱ ἄλλοι ὑπασπισταί· ἡγεῖτο δὲ αὐτῶν Νικάνωρ
ὁ Παρμενίωνος· τούτων δὲ ἐχομένη ἡ Κοίνου τοῦ Πολεμοκράτους τάξις ἦν, μετὰ δὲ τούτους ἡ Περδίκκου
τοῦ Ὀρόντου, ἔπειτα ἡ Μελεάγρου τοῦ Νεοπτολέμου,
ἐπὶ δὲ ἡ Πολυπέρχοντος τοῦ Σιμμίου, ἐπὶ δὲ
ἡ Ἀμύντου τοῦ Φιλίππου· ταύτης δὲ ἡγεῖτο Σιμμίας,
ὅτι Ἀμύντας ἐπὶ Μακεδονίας ἐς ξυλλογὴν στρατιᾶς

 ἐσταλμένος ἦν.
</p>
</div3>
<div3 type="section" n="10">
<p> τὸ δὲ εὐώνυμον τῆς φάλαγγος τῶν
Μακεδόνων ἡ Κρατεροῦ τοῦ Ἀλεξάνδρου τάξις εἶχε,
καὶ αὐτὸς Κρατερὸς ἐξῆρχε τοῦ εὐωνύμου τῶν πεζῶν·
καὶ ἱππεῖς ἐχόμενοι αὐτοῦ οἱ ξύμμαχοι, ὧν ἡγεῖτο
Ἐριγύϊος ὁ Λαρίχου· τούτων δὲ ἐχόμενοι ὡς ἐπὶ τὸ εὐώνυμον κέρας οἱ Θεσσαλοὶ ἱππεῖς, ὧν ἦρχε Φίλιππος
<pb id="p.115"/>

ὁ Μενελάου. ξύμπαν δὲ τὸ εὐώνυμον ἦγε Παρμενίων
ὁ Φιλώτα, καὶ ἀμφʼ αὐτὸν οἱ τῶν Φαρσαλίων ἱππεῖς
οἱ κράτιστοί τε καὶ πλεῖστοι τῆς Θεσσαλικῆς ἵππου ἀνεστρέφοντο.

 ἡ μὲν ἐπὶ μετώπου τάξις Ἀλεξάνδρῳ ὧδε κεκόσμητο·</p>
</div3>
</div2>
<div2 type="chapter" n="12">
<div3 type="section" n="1">
<p>
ἐπέταξε δὲ καὶ δευτέραν τάξιν ὡς εἶναι τὴν
φάλαγγα ἀμφίστομον. καὶ παρηγγέλλετο τοῖς ἡγεμόσι
τῶν ἐπιτεταγμένων, εἰ κυκλουμένους τοὺς σφῶν πρὸς
τοῦ Περσικοῦ στρατεύματος κατίδοιεν, ἐπιστρέψαντας


 ἐς τὸ ἔμπαλιν δέχεσθαι τοὺς βαρβάρους·
</p>
</div3>
<div3 type="section" n="2">
<p> ἐς ἐπικαμπὴν
δέ, εἴ που ἀνάγκη καταλαμβάνοι ἢ ἀναπτύξαι ἢ ξυγκλεῖσαι
τὴν φάλαγγα, κατὰ μὲν τὸ δεξιὸν κέρας ἐχόμενοι
τῆς βασιλικῆς ἴλης τῶν Ἀγριάνων ἐτάχθησαν οἱ ἡμίσεες,
ὧν ἡγεῖτο Ἄτταλος, καὶ μετὰ τούτων οἱ Μακεδόνες
 οἱ τοξόται, ὧν Βρίσων ἦρχεν, ἐχόμενοι δὲ τῶν
τοξοτῶν οἱ ἀρχαῖοι καλούμενοι ξένοι καὶ ἄρχων τούτων


Κλέανδρος.
</p>
</div3>
<div3 type="section" n="3">
<p> προετάχθησαν δὲ τῶν τε Ἀγριάνων
καὶ τῶν τοξοτῶν οἵ τε πρόδρομοι ἱππεῖς καὶ οἱ Παίονες,
ὧν Ἀρέτης καὶ Ἀρίστων ἡγοῦντο. ξυμπάντων δὲ προτεταγμένοι
 ἦσαν οἱ μισθοφόροι ἱππεῖς, ὧν Μενίδας
ἦρχε. τῆς δὲ βασιλικῆς ἴλης καὶ τῶν ἄλλων ἑταίρων
προτεταγμένοι ἦσαν τῶν τε Ἀγριάνων καὶ τῶν τοξοτῶν
οἱ ἡμίσεες, καὶ οἱ Βαλάκρου ἀκοντισταί· οὗτοι κατὰ


<add>τὰ</add> ἅρματα τὰ δρεπανηφόρα ἐτετάχατο.
</p>
</div3>
<div3 type="section" n="4">
<p> Μενίδᾳ δὲ
 καὶ τοῖς ἀμφʼ αὐτὸν παρήγγελτο, εἰ περιϊππεύοιεν οἱ
πολέμιοι τὸ κέρας σφῶν, ἐς πλαγίους ἐμβάλλειν αὐτοὺς
ἐπικάμψαντας. τὰ μὲν ἐπὶ τοῦ δεξιοῦ κέρως οὕτως
ἐτέτακτο Ἀλεξάνδρῳ· κατὰ δὲ τὸ εὐώνυμον ἐς ἐπικαμπὴν
οἵ τε Θρᾷκες ἐτετάχατο, ὧν ἡγεῖτο Σιτάλκης, καὶ
 ἐπὶ τούτοις οἱ ξύμμαχοι ἱππεῖς, ὧν ἦρχε Κοίρανος,
ἐπὶ δὲ οἱ Ὀδρύσαι ἱππεῖς, ὧν ἡγεῖτο Ἀγάθων ὁ Τυρίμμα.
<pb id="p.116"/>
</p>
</div3>
<div3 type="section" n="5">
<p> ξυμπάντων δὲ ταύτῃ προετάχθη ἡ ξενικὴ ἵππος
ἡ τῶν μισθοφόρων, ὧν Ἀνδρόμαχος ὁ Ἱέρωνος ἦρχεν.
ἐπὶ δὲ τοῖς σκευοφόροις οἱ ἀπὸ Θρᾴκης πεζοὶ ἐς φυλακὴν
ἐτάχθησαν. <add>ἦν δὲ</add> ἡ πᾶσα στρατιὰ Ἀλεξάνδρου
ἱππεῖς μὲν ἐς ἑπτακτσχιλίους, πεζοὶ δὲ ἀμφὶ τὰς τέσσαρας μυριάδας.
</p>
</div3>
</div2>
<div2 type="chapter" n="13">
<div3 type="section" n="1">
<p> ὡς δὲ ὁμοῦ ἤδη τὰ στρατόπεδα ἐγίγνετο, ὤφθη
Δαρεῖός τε καὶ οἱ ἀμφʼ αὐτόν, οἵ τε μηλοφόροι Πέρασι
καὶ Ἰνδοὶ καὶ Ἀλβανοὶ καὶ Κᾶρες οἱ ἀνάσπαστοι
καὶ οἱ Μάρδοι τοξόται, κατʼ αὐτὸν Ἀλέξανδρον τεταγμένοι καὶ τὴν ἴλην τὴν βασιλικήν. ἦγε δὲ ὡς ἐπὶ τὸ
δεξιὸν τὸ αὑτοῦ Ἀλέξανδρος μᾶλλον, καὶ οἱ Πέρσαι
ἀντιπαρῆγον, ὑπερφαλαγγοῦντες πολὺ ἐπὶ τῷ σφῶν


 εὐωνύμῳ.
</p>
</div3>
<div3 type="section" n="2">
<p> ἤδη τε οἱ τῶν Σκυθῶν ἱππεῖς παριππεύοντες
ἥπτοντο τῶν προτεταγμένων τῆς Ἀλεξάνδρου τάξεως καὶ Ἀλέξανδρος ἔτι ὅμως ἦγεν ἐπὶ δόρυ, καὶ
ἐγγὺς ἦν τοῦ ἐξαλλάσσειν τὸν ὡδοποιημένον πρὸς τῶν
Περσῶν χῶρον. ἔνθα δὴ δείσας Δαρεῖος μὴ προχωρησάντων
ἐς τὰ οὐχ ὁμαλὰ τῶν Μακεδόνων ἀχρεῖά σφισι
γένηται τὰ ἅρματα, κελεύει τοὺς προτεταγμένους τοῦ εὐωνύμου περιϊππεύειν τὸ κέρας τὸ δεξιόν, ᾗ Ἀλέξανδρος
ἦγε, τοῦ μηκέτι προσωτέρω αὐτοὺς ἐξάγειν τὸ


 κέρας.
</p>
</div3>
<div3 type="section" n="3">
<p> τούτου δὲ γενομένου Ἀλέξανδρος ἐμβάλλειν
κελεύει ἐς αὐτοὺς τοὺς μισθοφόρους ἱππέας, ὧν Μενίδας
ἡγεῖτο. ἀντεκδραμόντες δὲ ἐπʼ αὐτοὺς οἵ τε Σκύθαι ἱππεῖς καὶ τῶν Βακτρίων οἱ ξυντεταγμένοι τοῖς
Σκύθαις τρέπουσιν ὀλίγους ὄντας πολλῷ πλείονες.
Ἀλέξανδρος δὲ τοὺ περὶ Ἀρέτην τε, τοὺς Παίονας,


 καὶ τοὺς ξένους ἐμβαλεῖν τοῖς Σκύθαις ἐκέλευσε·
</p>
</div3>
<div3 type="section" n="4">
<p> καὶ
ἐγκλίνουσιν οἱ βάρβαροι. Βάκτριοι δὲ οἱ ἄλλοι πελάσαντες τοῖς Παίοσί τε καὶ ξένοις τούς τε σφῶν φεύγοντας
<pb id="p.117"/>

ἤδη ἀνέστρεψαν ἐς τὴν μάχην καὶ τὴν ἱππομαχίαν
ξυστῆναι ἐποίησαν. καὶ ἔπιπτον μὲν πλείονες
τῶν Ἀλεξάνδρου, τῷ τε πλήθει τῶν βαρβάρων βιαζόμενοι
καὶ ὅτι αὐτοί τε οἱ Σκύθαι καὶ οἱ ἵπποι αὐτοῖς
 ἀκριβέστερον εἰς φυλακὴν πεφραγμένοι ἦσαν. ἀλλὰ
καὶ ὣς τὰς τε προσβολὰς αὐτῶν ἐδέχοντο οἱ Μακεδόνες
καὶ βίᾳ κατʼ ἴλας προσπίπτοντες ἐξώθουν ἐκ τῆς τάξεως.
</p>
</div3>
<div3 type="section" n="5">
<p>καὶ ἐν τούτῳ τὰ ἅρματα τὰ δρεπανηφόρα ἐφῆκαν
 οἱ βάρβαροι κατʼ αὐτὸν Ἀλέξανδρον, ὡς ἀναταράξοντες
αὐτῷ τὴν φάλαγγα. καὶ ταύτῃ μάλιστα ἐψεύσθησαν·
τὰ μὲν γὰρ εὐθὺς ὡς προσεφέρετο κατηκόντισαν οἵ τε
Ἀγριᾶνες καὶ οἱ ξὺν Βαλάκρῳ ἀκοντισταὶ οἱ προτεταγμένοι
τῆς ἵππου τῶν ἑταίρων· τὰ δὲ τῶν ῥυτήρων
 ἀντιλαμβανόμενοι τοὺς τε ἀναβάτας κατέσπων καὶ τοὺς


ἵππους περιϊστάμενοι ἔκοπτον.
</p>
</div3>
<div3 type="section" n="6">
<p> ἔστι δὲ ἃ καὶ διεξέπεσε
διὰ τῶν τάξεων· διέσχον γάρ, ὥσπερ παρήγγελτο αὐτοῖς,
ἵνα προσέπιπτε τὰ ἅρματα· καὶ ταύτῃ μάλιστα ξυνέβη
αὐτὰ τε σῶα καὶ οἷς ἐπηλάθη ἀβλαβῶς διελθεῖν· ἀλλὰ
 καὶ τούτων οἵ τε ἱπποκόμοι τῆς Ἀλεξάνδρου στρατιᾶς
καὶ οἱ ὑπασπισταὶ οἱ βασιλικοὶ ἐκράτησαν.

</p>
</div3>
</div2>
<div2 type="chapter" n="14">
<div3 type="section" n="1">
<p>
ὡς δὲ Δαρεῖος ἐπῆγεν ἤδη τὴν φάλαγγα πᾶσαν,
ἐνταῦθα Ἀλέξανδρος Ἀρέτην μὲν κελεύει ἐμβαλεῖν τοῖς
περιϊππεύουσι τὸ κέρας σφῶν τὸ δεξιὸν ὡς ἐς κύκλωσιν·
</p>
</div3>
<div3 type="section" n="2">
<p> αὐτὸς δὲ τὲως μὲν ἐπὶ κέρως τοὺς ἀμφʼ αὑτόν
ἦγε, τῶν δὲ ἐκβοηθησάντων ἱππέων τοῖς κυκλουμένοις
τὸ κέρας τὸ δεξιὸν παραρρηξάντων τι τῆς πρώτη φάλαγγος
τῶν βαρβάρων ἐπιστρέψας κατὰ τὸ διέχον καὶ
ὥσπερ ἔμβολον ποιήσας τῆς τε ἵππου τῆς ἑταιρικῆς
 καὶ τῆς φάλαγγος τῆς ταύτῃ τεταγμένης ἦγε δρόμῳ


τε καὶ ἀλαλαγμῷ ὡς ἐπὶ αὐτὸν Δαρεῖον.
</p>
</div3>
<div3 type="section" n="3">
<p> καὶ χρόνον
<pb id="p.118"/>
μέν τινα ὀλίγον ἐν χερσὶν ἡ μάχη ἐγένετο· ὡς δὲ οἵ
τε ἱππεῖς οἱ ἀμφὶ Ἀλέξανδρον καὶ αὐτὸς ἀλέξανδρος
εὐρώστως ἐνέκειντο ὠθισμοῖς τε χρώμενοι καὶ τοῖς
ξυστοῖς τὰ πρόσωπα τῶν Περσῶν κόπτοντες, ἥ τε φάλαγξ
ἡ Μακεδονικὴ πυκνὴ καὶ ταῖς σαρίσσαις πεφρικυῖα ἐμβεβλήκει ἤδη αὐτοῖς, καὶ πάντα ὁμοῦ τὰ δεινὰ
καὶ πάλαι ἤδη φοβερῷ ὄντι Δαρείῳ ἐφαίνετο, πρῶτος
αὐτὸς ἐπιστρέψας ἔφευγεν· ἐφοβήθησαν δὲ καὶ οἱ περιϊππεύοντες
τῶν Περσῶν τὸ κέρας ἐμβαλόντων ἐς αὐτοὺς
εὐρώστως τῶν ἀμφὶ Ἀρέτην.
</p>
</div3>
<div3 type="section" n="4">
<p> ταύτῃ μὲν δὴ τῶν Περσῶν φυγὴ καρτερὰ ἦν, καὶ
οἱ Μακεδόνες ἐφεπόμενοι ἐφόνευον τοὺς φεύγοντας.
οἱ δὲ ἀμφὶ Σιμμίαν καὶ ἡ τούτου τάξις οὐκέτι ξυνεξορμῆσαι
Ἀλεξάνδρῳ δυνατοὶ ἐγένοντο ἐς τὴν δίωξιν,
ἀλλʼ ἐπιστήσαντες τὴν φάλαγγα αὐτοῦ ἠγωνίζοντο, ὅτι τὸ εὐώνυμον τῶν Μακεδόνων πονεῖσθαι ἠγγέλλετο.
</p>
</div3>
<div3 type="section" n="5">
<p> καὶ ταύτῃ παραρραγείσης αὐτοῖς τῆς τάξεως κατὰ τὸ
διέχον διεκπαίουσι τῶν τε Ἰνδῶν τινες καὶ τῆς Περσικῆς
ἵππου ὡς ἐπὶ τὰ σκευοφόρα τῶν Μακεδόνων·
καὶ τὸ ἔργον ἐκεῖ καρτερὸν ἐγίγνετο. οἵ τε γὰρ Πέρσαι θρασέως προσέκειντο ἀνόπλοις τοῖς πολλοῖς καὶ οὐ
προσδοκήσασιν ἐπὶ σφᾶς διεκπεσεῖσθαί τινας διακόψαντας
διπλῆν τὴν φάλαγγα, καὶ οἱ αἰχμάλωτοι βάρβαροι
ἐμβαλόντων τῶν Περσῶν ξυνεπέθεντο καὶ αὐτοὶ τοῖς


 Μακεδόσιν ἐν τῷ ἔργῳ.
</p>
</div3>
<div3 type="section" n="6">
<p> τῶν δὲ ἐπιτεταγμένων τῇ πρώτῃ φάλαγγι οἱ ἡγεμόνες ὀξέως μαθόντες τὸ γιγνόμενον
μεταβαλόντες, ᾗπερ παρήγγελτο αὐτοῖς, τὴν τάξιν
ἐπιγίγνονται κατὰ νώτου τοῖς Πέρσαις, καὶ πολλοὺς
μὲν αὐτῶν αὐτοῦ ἀμφὶ τοῖς σκευοφόροις ξυνεχομένους
ἀπέκτειναν, οἱ δὲ αὐτῶν ἐγκλίναντες ἔφευγον. οἱ δʼ ἐπὶ τοῦ δεξιοῦ κέρως τῶν Περσῶν οὔπω τῆς φυγῆς
<pb id="p.119"/>

τῆς Δαρείου ᾐσθημένοι περιϊππεύσαντες τὸ Ἀλεξάνδρου
εὐώνυμον κατὰ κέρας τοῖς ἀμφὶ τὸν Παρμενίωνα ἐνέβαλλον.

</p>
</div3>
</div2>
<div2 type="chapter" n="15">
<div3 type="section" n="1">
<p>
καὶ ἐν τούτῳ ἀμφιβόλων τὰ πρῶτα γενομένων τῶν
 Μακεδόνων πέμπει Παρμενίων παρʼ Ἀλέξανδρον σπουδῇ
ἀγγελοῦντα, ὅτι ἐν ἀγῶνι ξυνέχεται τὸ κατὰ σφᾶς καὶ
βοηθεῖν δεῖ. ταῦτα ὡς ἐξηγγέλθη Ἀλεξάνδρῳ, τοῦ μὲν
διώκειν ἔτι ἀπετράπετο, ἐπιστρέψας δὲ ξὺν τῇ ἵππῳ
τῶν ἑταίρων ὡς ἐπὶ τὸ δεξιὸν τῶν βαρβάρων ἦγε
 δρόμῳ. καὶ πρῶτα μὲν τοῖς φεύγουσι τῶν πολεμίων
ἱππεῦσι, τοῖς τε Παρθυαίοις καὶ τῶν Ἰνδῶν ἔστιν οἷς
καὶ Πέρσαις τοῖς πλείστοις καὶ κρατίστοις ἐμβάλλει.
</p>
</div3>
<div3 type="section" n="2">
<p>καὶ ἱππομαχία αὕτη καρτερωτάτη τοῦ παντὸς ἔργου
ξυνέστη. ἐς βάθος τε γὰρ οἷα δὴ ἰληδὸν τεταγμένοι
 ἀνέστρεφον οἱ βάρβαροι καὶ ἀντιμέτωποι τοῖς ἀμφʼ
Ἀλέξανδρον ξυμπεσόντες οὔτε ἀκοντισμῷ ἔτι οὔτʼ ἐξελιγμοῖς
τῶν ἵππων, ἥπερ ἱππομαχίας δίκη, ἐχρῶντο,
ἀλλὰ διεκπαῖσαι πᾶς τις τὸ καθʼ αὑτόν, ὡς μόνην
ταύτην σωτηρίαν σφίσιν οὖσαν, ἐπειγόμενοι ἔκοπτόν τε
 καὶ ἐκόπτοντο ἀφειδῶς, οἷα δὴ οὐχ ὑπὲρ νίκης ἀλλοτρίας
ἔτι, ἀλλʼ ὑπὲρ σωτηρίας οἰκείας ἀγωνιζόμενοι.
καὶ ἐνταῦθα πίπτουσι μὲν ἀμφὶ ἑξήκοντα τῶν ἑταίρων
τοῦ Ἀλεξάνδρου, καὶ τιτρώσκεται Ἡφαιστίων τε αὐτὸς
καὶ Κοῖνος καὶ Μενίδας· ἀλλὰ ἐκράτησε καὶ τούτων
 Ἀλέξανδρος.
</p>
</div3>
<div3 type="section" n="3">
<p>καὶ τούτων μὲν ὅσοι διεξέπαισαν διὰ τῶν ἀμφʼ
Ἀλέξανδρον ἔφευγον ἀνὰ κράτος· Ἀλέξανδρος δὲ ἐγγὺς
ἦν προσμῖξαι ἤδη τῷ δεξιῷ κέρατι τῶν πολεμίων. καὶ
ἐν τούτῳ οἱ Θεσσαλοὶ ἱππεῖς λαμπρῶς ἀγωνισάμενοι
 οὐχ ὑπελείποντο Ἀλεξάνδρῳ τοῦ ἔργου· ἀλλὰ ἔφευγον
γὰρ ἤδη οἱ ἀπὸ τοῦ δεξιοῦ κέρως τῶν βαρβάρων,
<pb id="p.120"/>
ὁπότε Ἀλέξανδρος αὐτοῖς ξυνέμιξεν, ὥστε ἀποτραπόμενος
Ἀλέξανδρος ἐς τὸ διώκειν αὖθις Δαρεῖον ἐξώρμησε·


 καὶ ἐδίωξεν ἔστε φάος ἦν·
</p>
</div3>
<div3 type="section" n="4">
<p> καὶ οἱ ἀμφὶ Παρμενίωνα
τὸ καθʼ αὑτοὺς διώκοντες εἵποντο. ἀλλὰ
Ἀλέξανδρος μὲν διαβὰς τὸν ποταμὸν τὸν Λύκον κατεστρατοπέδευσεν αὐτοῦ, ὡς ἀναπαῦσαι ὀλίγον τούς τε
ἄνδρας καὶ τοὺς ἵππους· Παρμενίων δὲ τὸ τε στρατόπεδον
τῶν βαρβάρων εἷλε καὶ τὰ σκευοφόρα καὶ τοὺς
ἐλέφαντας καὶ τὰς καμήλους.
</p>
</div3>
<div3 type="section" n="5">
<p> Ἀλέξανδρος δὲ ἀναπαύσας τοὺς ἀμφʼ αὑτὸν ἱππέας ἔστε ἐπὶ μέσας νύκτας προὐχώρει αὖθις κατὰ σπουδὴν
ἐπʼ Ἄρβηλα, ὡς Δαρεῖόν τε αἱρήσων ἐκεῖ καὶ τὰ χρὴματα
καὶ τὴν ἄλλην κατασκευὴν τὴν βασιλικήν. καὶ
ἀφίκετο εἰς Ἄρβηλα τῇ ὑστεραίᾳ διώξας τοὺς πάντας
ἐκ τῆς μάχης σταδίους μάλιστα ἐς ἑξακοσίους. καὶ Δαρεῖον μὲν οὐ καταλαμβάνει ἐν Ἀρβήλοις, ἀλλὰ ἔφευγεν
οὐδέν τι ἐλινύσας Δαρεῖος· τὰ χρήματα δὲ ἐγκατελήφθη
καὶ ἡ κατασκευὴ πᾶσα, καὶ τὸ ἅρμα τὸ Δαρείου
αὖθις ἐγκατελήφθη καὶ ἡ ἀσπὶς αὖθις καὶ τὰ τόξα ἑάλω.
</p>
</div3>
<div3 type="section" n="6">
<p> ἀπέθανον δὲ τῶν ἀμφʼ Ἀλέξανδρον ἄνδρες μὲν ἐς
ἑκατὸν μάλιστα, ἵπποι δὲ ἔκ τε τῶν τραυμάτων καὶ
τῆς κακοπαθείας τῆς ἐν τῇ διώξει ὑπὲρ τοὺς χιλίους,
καὶ τούτων τῆς ἑταιρικῆς ἵππου σχεδόν τι οἱ ἡμίσεες.
τῶν βαρβάρων δὲ νεκρῶν μὲν ἐλέγοντο ἐς τριάκοντα μυριάδας, ἑάλωσαν δὲ πολὺ πλείονες τῶν ἀποθανόντων
καὶ οἱ ἐλέφαντες καὶ τῶν ἁρμάτων ὅσα μὴ κατεκόπη
ἐν τῇ μάχῃ.
</p>
</div3>
<div3 type="section" n="7">
<p> τοῦτο <add>τὸ</add> τέλος τῇ μάχῃ ταύτῃ ἐγένετο ἐπὶ ἄρχοντος
Ἀθηναίοις Ἀριστοφάνους μηνὸς Πυανεψιῶνος· καὶ Ἀριστάνδρῳ ξυνέβη ἡ μαντεία ἐν τῷ αὐτῷ μηνί, ἐν
<pb id="p.121"/>

ὅτῳ ἡ σελήνη ἐκλιπὴς ἐφάνη, τήν τε μάχην Ἀλεξάνδρῳ
καὶ τὴν νίκην γενέσθαι.

</p>
</div3>
</div2>
<div2 type="chapter" n="16">
<div3 type="section" n="1">
<p>
Δαρεῖος μὲν δὴ εὐθὺς ἐκ τῆς μάχης παρὰ τὰ ὄρη
τὰ Ἀρμενίων ἤλαυνεν ἐπὶ Μηδίας, καὶ ξὺν αὐτῷ οἵ τε
 Βάκτριοι ἱππεῖς, ὡς τότε ἐν τῇ μάχῃ ξυνετάχθησαν,
ἔφευγον καὶ Περσῶν οἵ τε συγγενεῖς οἱ βασιλέως καὶ


τῶν μηλοφόρων καλουμένων οὐ πολλοί.
</p>
</div3>
<div3 type="section" n="2">
<p> προσεγένοντο
δὲ αὐτῷ κατὰ τὴν φυγὴν καὶ τῶν μισθοφόρων ξένων
ἐς δισχιλίους, οὓς Πά<add>τ</add>ρων τε ὁ Φωκεὺς καὶ Γλαῦκος
 ὁ Αἰτωλὸς ἦγον. ταύτῃ δὲ αὐτῷ ἡ φυγὴ ἐπὶ Μηδίας
ἐγίγνετο, ὅτι ἐδόκει τὴν ἐπὶ Σούσων τε καὶ Βαβυλῶνος
ἥξειν Ἀλέξανδρον ἐκ τῆς μάχης, ὅτι οἰκουμένη τε ἐκείνη
πᾶσα ἦν καὶ ὁδὸς τοῖς σκευοφόροις οὐ χαλεπὴ, καὶ ἅμα
τοῦ πολέμου τὸ ἆθλον ἡ Βαβυλὼν καὶ τὰ Σοῦσα
 ἐφαίνετο· ἡ δὲ ἐπὶ Μηδίας μεγάλῳ στρατεύματι οὐκ εὔπορος.


καὶ οὐκ ἐψεύσθη Δαρεῖος.
</p>
</div3>
<div3 type="section" n="3">
<p> Ἀλέξανδρος γὰρ ἐξ Ἀρβήλων
ὁρμηθεὶς τὴν ἐπὶ Βαβυλῶνος εὐθὺς προὐχώρει.
ἤδη τε οὐ πόρρω Βαβυλῶνος ἦν καὶ δύναμιν ξυντεταγμένην
 ὡς ἐς μάχην ἦγε, καὶ οἱ Βαβυλώνιοι πανδημεὶ
ἀπήντων αὐτῷ ξὺν ἱερεῦσί τε σφῶν καὶ ἄρχουσι,
δῶρά τε ὡς ἕκαστοι φέροντες καὶ τὴν πόλιν ἐνδιδόντες


καὶ τὴν ἄκραν καὶ τὰ χρήματα.
</p>
</div3>
<div3 type="section" n="4">
<p> Ἀλέξανδρος δὲ παρελθὼν
εἰς τὴν Βαβυλῶνα τὰ ἱερὰ, ἃ Ξέρξης καθεῖλεν,
 ἀνοικοδομεῖν προσέταξε Βαβυλωνίοις, τά τε ἄλλα καὶ
τοῦ Βήλου τὸ ἱερόν, ὃν μάλιστα θεῶν τιμῶσι Βαβυλώνιοι.
σατράπην δὲ κατέστησε Βαβυλῶνος Μαζαῖον,
Ἀπολλόδωρον δὲ τὸν Ἀμφιπολίτην στρατηγὸν τῶν μετὰ
Μαζαίου ὑπολειπομένων στρατιωτῶν, καὶ Ἀσκληπιόδωρον


 τὸν Φίλωνος τοὺς φόρους ἐκλέγειν.
</p>
</div3>
<div3 type="section" n="5">
<p> κατέπεμψε
δὲ καὶ ἐς Ἀρμενίαν Μιθρήνην σατράπην, ὃς τὴν ἐν
<pb id="p.122"/>
Σάρδεσιν ἀκρόπολιν Ἀλεξάνδρῳ ἐνέδωκεν. ἔνθα δὴ
καὶ τοῖς Χαλδαίοις ἐνέτυχεν, καὶ ὅσα ἐδόκει Χαλδαίοις
ἀμφὶ τὰ ἱερὰ τὰ Βαβυλῶνι ἔπραξε, τά τε ἄλλα καὶ
τῷ Βήλῳ καθʼ ἃ ἐκεῖνοι ἐξηγοῦντο ἔθυσεν.


 αὐτὸς δὲ ἐπὶ Σούσων ἐστέλλετο·
</p>
</div3>
<div3 type="section" n="6">
<p> καὶ ἐντυγχάνει αὐτῷ κατὰ τὴν ὁδὸν ὅ τε παῖς τοῦ Σουσίων σατράπου
καὶ παρὰ Φιλοξένου ἐπιστολεύς. Φιλόξενον γὰρ εὐθὺς
ἐκ τῆς μάχης ἐπὶ Σούσων ἐστάλκει Ἀλέξανδρος. τῇ δὲ
ἐπιστολῇ τῇ παρὰ Φιλοξένου ἐνεγέγραπτο, ὅτι τήν τε
πόλιν οἱ Σούσιοι παραδεδώκασιν καὶ τὰ χρήματα πάντα

 σῶά ἐστιν Ἀλεξάνδρῳ.
</p>
</div3>
<div3 type="section" n="7">
<p> ἀφίκετο δὲ ἐς Σοῦσα Ἀλέξανδρος
ἐκ Βαβυλῶνος ἐν ἡμέραις εἴκοσι· καὶ παρελθὼν
ἐς τὴν πόλιν τά τε χρήματα παρέλαβεν ὄντα ἀργυρίου
τάλαντα ἐς πεντακισμύρια καὶ τὴν ἄλλην κατασκευὴν
τὴν βασιλικήν. πολλὰ δὲ καὶ ἄλλα κατελήφθη αὐτοῦ, ὅσα Ξέρξης ἀπὸ τῆς Ἑλλάδος ἄγων ἦλθε, τά τε ἄλλα


 καὶ Ἁρμοδίου καὶ Ἀριστογείτονος χαλκαῖ εἰκόνες.
</p>
</div3>
<div3 type="section" n="8">
<p> καὶ
ταύτας Ἀθηναίοις ὀπίσω πέμπει Ἀλέξανδρος, καὶ νῦν
κεῖνται Ἀθήνησιν ἐν Κεραμεικῷ αἱ εἰκόνες, ᾗ ἄνιμεν
ἐς πόλιν, καταντικρὺ μάλιστα τοῦ Μητρῴου, <add>οὐ</add> μακρὰν τῶν Εὐδανέμων τοῦ βωμοῦ· ὅστις δὲ μεμύηται
ταῖν θεαῖν ἐν Ἐλευσῖνι, οἶδε τοῦ Εὐδανέμου τὸν
βωμὸν ἐπὶ τοῦ δαπέδου ὄντα.
</p>
</div3>
<div3 type="section" n="9">
<p> ἐνταῦθα θύσας τῷ πατρίῳ νόμῳ Ἀλέξανδρος καὶ
λαμπάδα ποιήσας καὶ ἀγῶνα γυμνικόν, καταλιπὼν σατράπην μὲν τῆς Σουσιανῆς Ἀβουλίτην ἄνδρα Πέρσην,
φρούραρχον δὲ ἐν τῇ ἄκρᾳ τῶν Σούσων Μάζαρον
τῶν ἑταίρων καὶ στρατηγὸν Ἀρχέλαον τὸν Θεοδώρου,
προὐχώρει ὡς ἐπὶ Πέρσας· ἐπὶ θάλασσαν δὲ κατέπεμψεν
ὕπαρχον Συρίας καὶ Φοινίκης καὶ Κιλικίας Μένητα.
</p>
</div3>
<div3 type="section" n="10">
<p> καὶ τούτῳ ἔδωκεν ἀργυρίου τάλαντα ἐς τρισχίλια φέρειν
<pb id="p.123"/>

ἐπὶ θάλασσαν, καὶ ἀπʼ αὐτῶν ἀποστεῖλαι παρʼ
Ἀντίπατρον ὅσων ἂν δέηται Ἀντίπατρος ἐς τὸν πρὸς
Λακεδαιμονίους πόλεμον. ἐνταῦθα καὶ Ἀμύντας ὁ Ἀνδρομένους
ξὺν τῇ δυνάμει ἀφίκετο, ἣν ἐκ Μακεδονίας


 ἦγε.
</p>
</div3>
<div3 type="section" n="11">
<p> καὶ τούτων τοὺς μὲν ἱππέας ἐς τὴν ἵππον τὴν
ἑταιρικὴν κατέταξεν Ἀλέξανδρος, τοὺς πεζοὺς δὲ προσέθηκεν
ταῖς τάξεσι ταῖς ἄλλαις, κατὰ ἔθνη ἑκάστους
ξυντάξας. κατέστησε δὲ καὶ λάχους δύο ἐν ἑκάστῃ
ἴλῃ, οὐ πρόσθεν ὄντας λόχους ἱππικούς, καὶ λοχαγοὺς
 ἐπέστησε τοὺς κατʼ ἀρετὴν προκριθέντας ἐκ τῶν ἑταίρων.

</p>
</div3>
</div2>
<div2 type="chapter" n="17">
<div3 type="section" n="1">
<p>
ἄρας δὲ ἐκ Σούσων καὶ διαβὰς τὸν Πασιτίγριν
ποταμὸν ἐμβάλλει εἰς τὴν Οὐξίων γῆν. Οὐξίων δὲ οἱ
μὲν τὰ πεδία οἰκοῦντες τοῦ τε σατράπου τῶν Περσῶν
ἤκουον καὶ τότε Ἀλεξάνδρῳ σφᾶς ἐνέδοσαν· οἱ δὲ
 ὄρειοι καλούμενοι Οὔξιοι Πέρσαις τε οὐχ ὑπήκοοι ἦσαν
καὶ τότε πέμψαντες παρʼ Ἀλέξανδρον οὐκ ἄλλως παρήσειν
ἔφασαν τὴν ἐπὶ Πέρσας ἰόντα ξὺν τῇ δυνάμει ἢ
λαβεῖν, ὅσα καὶ παρὰ τοῦ Περσῶν βασιλέως ἐπὶ τῇ


παρόδῳ ἐλάμβανον.
</p>
</div3>
<div3 type="section" n="2">
<p> καὶ τούτους ἀποπέμπει Ἀλέξανδρος,
 ἥκειν κελεύσας ἐπὶ τὰ στενά, ὧν κρατοῦντες ἐπὶ
σφίσιν ἐδόκουν τὴν πάροδον εἶναι τὴν ἐς Πέρσας, ἵνα
καὶ παρʼ αὑτοῦ λάβοιεν <add>τὰ</add> τεταγμένα. αὐτὸς δὲ ἀναλαβὼν
τοὺς σωματοφύλακας τοὺς βασιλικοὺς καὶ τοὺς
ὑπασπιστὰς καὶ τῆς ἄλλης στρατιᾶς ἐς ὀκτακισχιλίους
 τῆς νυκτὸς ᾔει ἄλλην ἢ τὴν φανερὰν ἡγησαμένων


αὐτῷ τῶν Σουσίων.
</p>
</div3>
<div3 type="section" n="3">
<p> καὶ διελθὼν ὁδὸν τραχεῖαν καὶ
δύσπορον ἐν μιᾷ ἡμέρᾳ ἐπιπίπτει ταῖς κώμαις τῶν
Οὐξίων, καὶ λείαν τε πολλὴν ἔλαβε καὶ αὐτῶν ἔτι ἐν
ταῖς εὐναῖς ὄντων πολλοὺς κατέκτεινεν· οἱ δὲ ἀπέφυγον
 ἐς τὰ ὄρη. αὐτὸς δὲ ᾔει σπουδῇ ἐπὶ τὰ στενά,
ἵνα ἀπαντήσεσθαι οἱ Οὔξιοι πανδημεῖ ἐδόκουν ληψόμενοι
<pb id="p.124"/>


 τὰ τεταγμένα.
</p>
</div3>
<div3 type="section" n="4">
<p> κρατερὸν δὲ ἔτι πρόσθεν ἀπέστειλε
τὰ ἄκρα καταληψόμενον, ἔνθα ᾤετο βιαζομένους
τοὺς Οὐξίους ἀποχωρήσειν. αὐτὸς δὲ πολλῷ τάχει ᾔει·
καὶ φθάνει τε κρατήσας τῶν παρόδων καὶ ξυντεταγμένους
τοὺς ἀμφʼ αὑτὸν ἔχων ἐξ ὑπερδεξίων χωρίων

 ἐπῆγεν ὡς ἐπὶ τοὺς βαρβάρους.
</p>
</div3>
<div3 type="section" n="5">
<p> οἱ δὲ τῷ τε τάχει τῷ
Ἀλεξάνδρου ἐκπλαγέντες καὶ τοῖς χωρίοις, οἷς μάλιστα
δὴ ἐπεποίθεσαν, πλεονεκτούμενοι ἔφυγον οὐδὲ εἰς
χεῖρας ἐλθόντες· καὶ οἱ μὲν αὐτῶν ὑπὸ τῶν ἀμφʼ
Ἀλέξανδρον ἐν τῇ φυγῇ ἀπέθανον, πολλοὶ δὲ καὶ κατὰ τὴν ὁδὸν κρημνώδη οὖσαν· οἱ πλεῖστοι δὲ ἐπὶ τὰ ὄρη
ἀναφεύγοντες ἐμπίπτουσιν ἐς τοὺς ἀμφὶ Κρατερὸν καὶ


 ὑπὸ τούτων ἀπώλοντο.
</p>
</div3>
<div3 type="section" n="6">
<p> ταῦτα τὰ γέρα παρʼ Ἀλεξάνδρου
λαβόντες χαλεπῶς εὕροντο δεόμενοι παρʼ αὐτοῦ
τὴν χώραν τὴν σφῶν ἔχοντες φόρους ὅσα ἔτη Ἀλεξάνδρῳ <note place="unspecified" anchored="yes">Ptolem fr. 9</note> ἀποφέρειν. Πτολεμαῖος δὲ ὁ Λάγου λέγει τὴν
Δαρείου μητέρα δεηθῆναι ὑπὲρ αὐτῶν Ἀλεξάνδρου
δοῦναί σφισι τὴν χώραν οἰκεῖν. ὁ φόρος δὲ ὁ συνταχθεὶς
ἦν ἵπποι ἐς ἔτος ἑκατὸν καὶ ὑποζύγια πεντακόσια
καὶ πρόβατα τρισμύρια. χρήματα γὰρ οὐκ ἦν Οὐξίοις οὐδὲ ἡ γῆ οἵα ἐργάζεσθαι, ἀλλὰ νομεῖς αὐτῶν
οἱ πολλοὶ ἦσαν.

</p>
</div3>
</div2>
<div2 type="chapter" n="18">
<div3 type="section" n="1">
<p> ἐκ δὲ τούτου τὰ μὲν σκευοφόρα καὶ τοὺς Θεσσαλοὺς
ἱππέας καὶ τοὺς ξυμμάχους καὶ τοὺς μισθοφόρους
τοὺς ξένους καὶ ὅσοι ἄλλοι τοῦ στρατεύματος βαρύτερον ὡπλισμένοι ξὺν Παρμενίωνι ἐκπέμπει ὡς ἐπὶ
Πέρσας ἄγειν κατὰ τὴν ἁμαξιτὸν τὴν ἐς Πέρσας φέρουσαν.
</p>
</div3>
<div3 type="section" n="2">
<p> αὐτὸς δὲ τούς τε Μακεδόνας τοὺς πεζοὺς
ἀναλαβὼν καὶ τὴν ἵππον τὴν ἑταιρικὴν καὶ τοὺς προδρόμους
ἱππέας καὶ τοὺς Ἀγριᾶνας καὶ τοὺς τοξότας ᾔει σπουδῇ τὴν διὰ τῶν ὀρῶν. ὡς δὲ ἐπὶ τὰς πύλας
<pb id="p.125"/>

τὰς Περσίδας ἀφίκετο, καταλαμβάνει αὐτοῦ Ἀριοβαρζάνην
τὸν Περσῶν σατράπην πεζοὺς μὲν ἐς τετρακισμυρίους
ἔχοντα, ἱππέας δὲ ἐς ἑπτακοσίους, διατετειχικότα
τὰς πύλας καὶ αὐτοῦ πρὸς τῷ τείχει ἐστρατοπεδευκότα,
 ὡς εἴργειν τῆς παρόδου Ἀλέξανδρον.


τότε μὲν δὴ αὐτοῦ κατεστρατοπεδεύσατο·
</p>
</div3>
<div3 type="section" n="3">
<p> τῇ δὲ
ὑστεραίᾳ ξυντάξας τὴν στρατιὰν ἐπῆγε τῷ τείχει. ὡς
δὲ ἄπορόν τε διὰ δυσχωρίαν ἐφαίνετο αἱρεθῆναι καὶ
πολλὰς πληγὰς οἱ ἀμφʼ αὐτὸν ἐλάμβανον ἐξ ὑπερδεξίου
 τε χωρίου καὶ ἀπὸ μηχανῶν βαλλόμενοι, τότε μὲν ἀποχωρεῖ


ἐς τὸ στρατόπεδον·
</p>
</div3>
<div3 type="section" n="4">
<p> τῶν δὲ αἰχμαλώτων φρασάντων
ἄλλην ὁδὸν περιάξειν αὐτόν, ὡς εἴσω παρελθεῖν
τῶν πυλῶν, ἐπεὶ τραχεῖαν τὴν ὁδὸν καὶ στενὴν ἐπύθετο,
Κρατερὸν μὲν αὐτοῦ καταλείπει ἐπὶ στρατοπέδου
 τήν τε αὐτοῦ τάξιν ἔχοντα καὶ τὴν Μελεάγρου καὶ
τῶν τοξοτῶν ὀλίγους καὶ τῶν ἱππέων ἐς πεντακοσίους,


καὶ προστάττει αὐτῷ,
</p>
</div3>
<div3 type="section" n="5">
<p> ἐπειδὰν ἐκπεριεληλυθότα αὑτὸν
αἴσθηται καὶ προσάγοντα ἤδη τῷ στρατοπέδῳ τῶν Περσῶν
ʽαἰσθήσεσθαι δὲ οὐ χαλεπῶς, σημανεῖν γὰρ αὐτῷ
 τὰς σάλπιγγασʼ, τότε δὲ προσβαλεῖν τῷ τείχει· αὐτὸς
δὲ προὐχώρει νύκτωρ καὶ διελθὼν ὅσον ἑκατὸν σταδίους
ἀναλαμβάνει τοὺς ὑπασπιστὰς καὶ τὴν Περδίκκου
τάξιν καὶ τῶν τοξοτῶν τοὺς κουφοτάτους καὶ τοὺς
Ἀγριᾶνας καὶ τῶν ἑταίρων τὴν ἴλην τὴν βασιλικὴν καὶ
 τετραρχίαν πρὸς ταύτῃ μίαν ἱππικήν, καὶ ξὺν τούτοις
ᾔει ἐπικάμψας ὡς ἐπὶ τὰς πύλας, ἵνʼ οἱ αἰχμάλωτοι


ἦγον.
</p>
</div3>
<div3 type="section" n="6">
<p> Ἀμύνταν δὲ καὶ Φιλώταν καὶ Κοῖνον τὴν ἄλλην
στρατιὰν ὡς ἐπὶ τὸ πεδίον ἄγειν καὶ τὸν ποταμόν, ὃν
ἐχρῆν περᾶσαι ἐόντα ἐπὶ Πέρσας, γεφυροῦν ἐκέλευσεν·
 αὐτὸς δὲ ᾔει ὁδὸν χαλεπὴν καὶ τραχεῖαν καὶ ταύτην
δρόμῳ τὸν πολὺ ἦγε. τὴν μὲν δὴ πρώτην φυλακὴν
<pb id="p.126"/>
τῶν βαρβάρων πρὶν φάους ἐπιπεσὼν διέφθειρε καὶ


 τῶν δευτέρων τοὺς πολλούς·
</p>
</div3>
<div3 type="section" n="7">
<p> τῆς τρίτης δὲ οἱ πλείους
διέφυγον, καὶ οὐδὲ οὗτοι ἐς τὸ στρατόπεδον τὸ Ἀριοβαρζάνου
ἔφυγον, ἀλλʼ αὐτόθεν ὡς εἶχον ἐς τὰ ὄρη
πεφοβημένοι, ὥστε ἔλαθεν ὑπὸ τὴν ἕω ἐπιπεσὼν τῷ στρατοπέδῳ τῶν πολεμίων. καὶ ἅμα μὲν προσέβαλλε
τῇ τάφρῳ, ἅμα δὲ αἱ σάλπιγγες ἐσήμαινον τοῖς ἀμφὶ
Κρατερόν, καὶ Κρατερὸς προσῆγε τῷ προτειχίσματι.
</p>
</div3>
<div3 type="section" n="8">
<p> οἱ πολέμιοι δὲ πάντοθεν ἀμφίβολοι γιγνόμενοι οὐδὲ
ἐς χεῖρας ἐλθόντες ἔφυγον, ἀλλὰ πανταχόθεν γὰρ εἴργοντο, τῇ μὲν Ἀλεξάνδρου ἐπικειμένου, ἄλλῃ δὲ τῶν
ἀμφὶ Κρατερὸν παραθεόντων, ὥστε ἠναγκάσθησαν οἱ
πολλοὶ αὐτῶν ἐς τὰ τείχη ἀποστρέψαντες φεύγειν·
εἴχετο δὲ καὶ τὰ τείχη πρὸς τῶν Μακεδόνων ἤδη.
</p>
</div3>
<div3 type="section" n="9">
<p> Ἀλέξανδρος γὰρ τοῦτο αὐτὸ ὅπερ ξυνέβη ὑποτοπήσας Πτολεμαῖον ἀπολελοίπει αὐτοῦ, ἔχοντα τῶν πεζῶν ἐς
τρισχιλίους, ὥστε οἱ μὲν πλεῖστοι τῶν βαρβάρων ἐν
χερσὶ πρὸς τῶν Μακεδόνων κατεκόπησαν, οἱ δὲ καὶ ἐν
τῇ φυγῇ φοβερᾷ γενομένῃ κατὰ τῶν κρημνῶν ῥίψαντες
ἀπώλοντο· αὐτὸς δὲ ὁ Ἀριοβαρζάνης ξὺν ὀλίγοις ἱππεῦσιν ἐς τὰ ὄρη ἀπέφυγεν.
</p>
</div3>
<div3 type="section" n="10">
<p> Ἀλέξανδρος δὲ σπουδῇ αὖθις ἦγεν ὡς ἐπὶ τὸν ποταμὸν
ταμὸν καὶ καταλαμβάνει ἤδη πεποιημένην ἐπ̓αὐτοῦ
γέφυραν καὶ διαβαίνει ξῦν τῇ στρατιᾷ εὐπετῶς. ἐντεῦθεν
δὲ αὖθις σπουδῇ ἤλαυνεν ἐς Πέρσας, ὥ<add>ς</add>τε ἔφθη ἀφικέσθαι πρὶν τὰ χρήματα διαρπάσασθαι τοὺς
φύλακας. ἔλαβε δὲ καὶ τὰ ἐν Πασαργάδαις χρήματα


 ἐν τοῖς Κύρου τοῦ πρώτου θησαυροῖς.
</p>
</div3>
<div3 type="section" n="11">
<p> σατράπην μὲν
δὴ Περσῶν κατέστησε Φρασαόρτην τὸν Ῥεομίθρου
παῖδα· τὰ βασίλεια δὲ τὰ Περσικὰ ἐνέπρησε, Παρμενίωνος σώζειν ξυμβουλεύοντος, τά τε ἄλλα καὶ ὅτι
<pb id="p.127"/>

οὐ καλὸν αὑτοῦ κτήματα ἤδη ἀπολλύναι καὶ ὅτι οὐχ
ὡσαύτως προσέξουσιν αὐτῷ οἱ κατὰ τὴν Ἀσίαν ἄνθρωποι,
ὡς οὐδὲ αὐτῷ ἐγνωκότι κατέχειν τῆς Ἀσίας τὴν


ἀρχήν, ἀλλὰ ἐπελθεῖν μόνον νικῶντα.
</p>
</div3>
<div3 type="section" n="12">
<p> ὁ δὲ τιμωρήσασθαι
 ἐθέλειν Πέρσας ἔφασκεν ἀνθʼ ὧν ἐπὶ τὴν Ἑλλάδα
ἐλάσαντες τάς τε Ἀθήνας κατέσκαψαν καὶ τὰ
ἱερὰ ἐνέπρησαν, καὶ ὅσα ἄλλα κακὰ τοὺς Ἕλληνας εἰργάσαντο,
ὑπὲρ τούτων δίκας λαβεῖν. ἀλλʼ οὐδʼ ἐμοὶ
δοκεῖ σὺν νῷ δρᾶσαι τοῦτό γε Ἀλέξανδρος οὐδὲ εἶναί
 τις αὕτη Περσῶν τῶν πάλαι τιμωρία.

</p>
</div3>
</div2>
<div2 type="chapter" n="19">
<div3 type="section" n="1">
<p>
ταῦτα δὲ διαπραξάμενος προὐχώρει ἐπὶ Μηδίας·
ἐκεῖ γὰρ ἐπυνθάνετο εἶναι Δαρεῖον. γνώμην δὲ πεποίητο
Δαρεῖος, εἰ μὲν ἐπὶ Σούσων καὶ Βαβυλῶνος
μένοι Ἀλέξανδρος, αὐτοῦ προσμένειν καὶ αὐτὸς ἐν
 Μήδοις, εἰ δή τι νεωτερισθείη τῶν ἀμφʼ Ἀλέξανδρον·
εἰ δʼ ἐλαύνοι ἐπʼ αὐτόν, αὐτὸς δὲ ἄνω ἰέναι τὴν ἐπὶ
Παρθυαίους τε καὶ Ὑρκανίαν ἔστε ἐπὶ Βάκτρα, τήν τε
χώραν φθείρων πᾶσαν καὶ ἄπορον ποιῶν Ἀλεξάνδρῳ


τὴν πρόσω ὁδόν.
</p>
</div3>
<div3 type="section" n="2">
<p> τὰς μὲν δὴ γυναῖκας καὶ τὴν ἄλλην
 τὴν ἔτι ἀμφʼ αὑτὸν κατασκευὴν καὶ τὰς ἁρμαμάξας ἐπὶ
τὰς Κασπίας καλουμένας πύλας· πέμπει, αὐτὸς δὲ ξὺν
τῇ δυνάμει, ἥτις ἐκ τῶν παρόντων ξυνείλεκτο αὐτῷ,
προσέμενεν ἐν Ἐκβατάνοις. ταῦτα ἀκούων Ἀλέξανδρος
προὐχώρει ἐπὶ Μηδίας. καὶ Παρ<add>α</add>ιτάκας μὲν εἰς τὴν
 χώραν αὐτῶν ἐμβαλὼν κατεστρέψατο καὶ σατραπεύειν
ἔταξεν αὐτῶν Ὀξ[ο]άθρην τὸν Ἀβουλίτου τοῦ [πρότερον]
Σούσων σατράπου παῖδα. αὐτὸς ἀπαντᾶν τε


κατα τὴν ὁδόν,
</p>
</div3>
<div3 type="section" n="3">
<p> ὅτι ἐγνωκὼς εἴη Δαρεῖος ἀπαντᾶν τε
αὐτῷ ὡς ἐς μάχην καὶ αὖθις διακινδυνεύειν, Σκύθας
 τε γὰρ αὐτῷ ἥκειν καὶ Καδουσίους συμμάχους, τὰ μὲν
ὑποζύγια καὶ τοὺς τούτων φύλακας καὶ τὴν ἄλλην
<pb id="p.128"/>
κατασκευὴν ἕπεσθαι ἐκέλευσε, τὴν στρατιὰν δὲ τὴν
ἄλλην ἀναλαβὼν ἦγεν ἐσταλμένους ὡς ἐς μάχην. καὶ


 ἀφικνεῖται δωδεκάτῃ ἡμέρᾳ ἐς Μηδίαν.
</p>
</div3>
<div3 type="section" n="4">
<p> ἔνθα ἔμαθεν
οὐκ οὖσαν ἀξιόμαχον δύναμιν Δαρείῳ οὐδὲ Καδουσίους
ἢ Σκύθας αὐτῷ συμμάχους ἥκοντας, ἀλλʼ ὅτι φεύγειν ἐγνωκὼς εἴη Δαρεῖος· ὁ δὲ ἔτι μᾶλλον ἦγε σπουδῇ.
ὡς δὲ ἀπεῖχεν Ἐκβατάνων ὅσον τριῶν ἡμερῶν ὁδόν,
ἐνταῦθα ἀπήντα αὐτῷ Βισθάνης ὁ Ὤχου παῖς τοῦ πρὸ


 Δαρείου βασιλεύσαντος Περσῶν·
</p>
</div3>
<div3 type="section" n="5">
<p> καὶ οὗτος ἀπήγγειλεν,
ὅτι Δαρεῖος ἐς πέμπτην ἡμέραν εἴη πεφευγὼς ἔχων τά τε χρήματα <add>τὰ</add> ἐκ Μήδων ἐς ἑπτακισχίλια τάλαντα
καὶ στρατιὰν ἱππέας μὲν ἐς τρισχιλίους, πεζοὺς δὲ ἐς ἑξακισχιλίους.
ἐλθὼν δὲ ἐς Ἐκβάτανα Ἀλέξανδρος τοὺς μὲν Θετταλοὺς
ἱππέας καὶ τοὺς ἄλλους ξυμμάχους ἀποπέμπει ὀπίσω ἐπὶ θάλασσαν, τόν τε μισθὸν ἀποδοὺς αὐτοῖς
ἐντελῆ τὸν ξυντεταγμένον καὶ δισχίλια παρʼ αὑτοῦ


 τάλαντα ἐπιδούς·
</p>
</div3>
<div3 type="section" n="6">
<p> ὅστις δὲ ἰδίᾳ βούλοιτο ἔτι μισθοφορεῖν
παρʼ αὐτῷ, ἀπογράφεσθαι ἐκέλευσε· καὶ ἐγένοντο
οἱ ἀπογραψάμενοι οὐκ ὀλίγοι. Ἐπόκιλλον δὲ τὸν Πολυειδοῦς ἔταξε καταγαγεῖν αὐτοὺς ὡς ἐπὶ θάλασσαν,
ἱππέας ἄλλους ἔχοντα ἐς φυλακὴν αὐτῶν· οἱ γὰρ Θεσσαλοὶ
τοὺς ἵππους αὐτοῦ ἀπέδοντο. ἐπέστειλε δὲ καὶ
Μένητι, ἐπειδὰν ἀφίκωνται ἐπὶ θάλασσαν, ἐπιμεληθῆναι


 ὅπως ἐπὶ τριήρων κομισθήσονται ἐς Εὔβοιαν.
</p>
</div3>
<div3 type="section" n="7">
<p> Παρμενίωνα δὲ προσέταξε τὰ χρήματα τὰ ἐκ Περσῶν κομιζόμενα
εἰς τὴν ἄκραν τὴν ἐν Ἐκβατάνοις καταθέσθαι
καὶ Ἁρπάλῳ παραδοῦναι· Ἅρπαλον γὰρ ἐπὶ τῶν χρημάτων
ἀπέλιπε καὶ φυλακὴν τῶν χρημάτων Μακεδόνας
ἐς ἑξακισχιλίους καὶ ἱππέας καὶ ψιλοὺς ὀλίγους· αὐτὸν δὲ Παρμενίωνα τοὺς ξένους ἀναλαβόντα καὶ τοὺς Θρᾷκας
<pb id="p.129"/>

καὶ ὅσοι ἄλλοι ἱππεῖς ἔξω τῆς ἵππου τῆς ἑταιρικῆς
παρὰ τὴν χώραν τὴν Καδουσίων ἐλαύνειν ἐς Ὑρκανίαν,
</p>
</div3>
<div3 type="section" n="8">
<p>Κλείτῳ δὲ τῷ τῆς βασιλικῆς ἴλης ἡγεμόνι ἐπέστειλεν,
ἐπειδὰν ἐκ Σούσων εἰς Ἐκβάτανα ἀφίκηται, κατελέλειπτο
 γὰρ ἐν Σούσοις ἀρρωστῶν, ἀναλαβόντα τοὺς Μακεδόνας
τοὺς ἐπὶ τῶν χρημάτων τότε ὑπολειφθέντας ἰέναι τὴν
ἐπὶ Παρθυαίους, ἵνα καὶ αὐτὸς ἥξειν ἔμελλεν.

</p>
</div3>
</div2>
<div2 type="chapter" n="20">
<div3 type="section" n="1">
<p>
αὐτὸς δὲ ἀναλαβὼν τήν τε ἵππον τῶν ἑταίρων
καὶ τοὺς προδρόμους καὶ τοὺς μισθοφόρους ἱππέας,
 ὧν Ἐριγύϊος ἡγεῖτο, καὶ τὴν φάλαγγα τὴν Μακεδονικὴν
ἔξω τῶν ἐπὶ τοῖς χρήμασι ταχθέντων καὶ τοὺς
τοξότας καὶ τοὺς Ἀγριᾶνας ἤλαυνεν ὡς ἐπὶ Δαρεῖον.
καὶ αὐτῷ κατὰ τὴν ὁδὸν σπουδῇ γιγνομένην τῶν τε
στρατιωτῶν πολλοὶ κάμνοντες ὑπελείποντο καὶ ἵπποι


 ἀπέθνησκον·
</p>
</div3>
<div3 type="section" n="2">
<p> ἀλλὰ καὶ ὣς ἦγε, καὶ ἀφικνεῖται ἐς Ῥάγας
ἑνδεκάτῃ ἡμέρᾳ. διέχει δὲ ὁ χῶρος οὗτος ἀπὸ τῶν
Κασπίων πυλῶν ὁδὸν ἡμέρας μιᾶς ἐλαύνοντι ὡς Ἀλέξανδρος
ἦγε. Δαρεῖος δὲ ἐφθάκει ἤδη παρεληλυθὼς
εἴσω τῶν πυλῶν τῶν Κασπίων. τῶν δὲ συμφευγόντων
 Δαρείῳ πολλοὶ μὲν ἀπολιπόντες αὐτὸν ἐν τῇ φυγῇ
ἐπὶ τὰ αὑτῶν ἕκαστοι ἀπεχώρουν, οὐκ ὀλίγοι δὲ καὶ


Ἀλεξάνδρῳ σφᾶς ἐνεδίδοσαν.
</p>
</div3>
<div3 type="section" n="3">
<p> Ἀλέξανδρος δὲ ὡς ἀπέγνω
κατὰ πόδας αἱρήσειν Δαρεῖον, μείνας αὐτοῦ πέντε ἡμέρας
καὶ ἀναπαύσας τὸν στρατὸν Μηδίας μὲν σατράπην
 ἀπέδειξεν Ὀξυδάτην Πέρσην ἄνδρα, ὃς ἐτύγχανε πρὸς
Δαρείου ξυνειλημμένος καὶ ἐν Σούσοις εἰργόμενος·
τοῦτο αὐτῷ ἐς πίστιν ἦν πρὸς Ἀλέξανδρον· αὐτὸς δὲ


ὡς ἐπὶ Παρθυαίους ἦγε.
</p>
</div3>
<div3 type="section" n="4">
<p> καὶ τῇ μὲν πρώτῃ πρὸς ταῖς
Κασπίαις πύλαις ἐστρατοπέδευσε, τῇ δευτέρᾳ δὲ εἴσω
 παρῆλθε τῶν πυλῶν ἔστε οἰκούμενα ἦν. ἐπισιτισάμενος
δὲ αὐτόθεν, ὅτι ἔρημον τὴν πρόσω χώραν ἤκουεν, ἐς
<pb id="p.130"/>
προνομὴν ἐκπέμπει Κοῖνον ξὺν ἱππεῦσί τε καὶ τῶν πεζῶν ὀλίγοις.

</p>
</div3>
</div2>
<div2 type="chapter" n="21">
<div3 type="section" n="1">
<p> καὶ ἐν τούτῳ ἀφικνεῖται παρʼ αὐτὸν ἀπὸ τοῦ Δαρείου
στρατοπέδου Βαγιστάνης Βαβυλώνιος ἀνὴρ τῶν
γνωρίμων καὶ ξὺν τούτῳ Ἀντίβηλος τῶν Μαζαίου παίδων. οὗτοι ἀπήγγειλαν ὅτι Ναβαρζάνης τε, χιλιάρχης
τῶν ξὺν Δαρείῳ φευγόντων ἱππέων, καὶ Βῆσσος ὁ
Βακτρίων σατράπης καὶ Βαρσαέντης ὁ Ἀραχωτῶν καὶ


 Δραγγῶν σατράπης ξυνειληφότες εἶεν Δαρεῖον.
</p>
</div3>
<div3 type="section" n="2">
<p> ταῦτα
ἀκούσας Ἀλέξανδρος ἔτι μᾶλλον ἦγε σπουδῇ, τοὺς ἑταίρους μόνους ἔχων ἀμφʼ αὑτὸν καὶ τοὺς προδρόμους
ἱππέας καὶ τῶν πεζῶν τοὺς εὐρωστοτάτους τε καὶ κουφοτάτους
ἐπιλεξάμενος, οὐδὲ τοὺς ἀμφὶ Κοῖνον προσμείνας
ἐκ τῆς προνομῆς ἐπανελθεῖν. τοῖς δὲ ὑπολειπομένοις
ἐπιστήσας Κρατερὸν προστάττει <add>ἕπεσθαι</add> μὴ

 μακρὰς ὁδοὺς ἡμερῶν σιτία.
</p>
</div3>
<div3 type="section" n="3">
<p> ἐλθὼν δὲ τήν τε νύκτα
μόνον καὶ δύο ἡμερῶν σιτία. ἐλθὼν δὲ τήν τε νύκτα
ὅλην καὶ τῆς ἐπιούσης ἡμέρας μέχρι μεσημβρίας ὀλίγον
χρόνον ἀναπαύσας τὸν στρατὸν αὖθις ᾔει ὅλην νύκτα,
καὶ ἅμα ἡμέρᾳ ὑποφαινούσῃ παρῆν εἰς τὸ στρατόπεδον,

 ὅθεν ἀφωρμήκει ὀπίσω Βαγιστάνης.
</p>
</div3>
<div3 type="section" n="4">
<p> καὶ τοὺς μὲν πολεμίους
οὐ κατέλαβε, Δαρείου δὲ πέρι ἐπύθετο αὐτὸν
μὲν συνειλημμένον ἄγεσθαι ἐφʼ ἁρμαμάξης, Βήσσῳ δὲ
ἀντὶ Δαρείου εἶναι τὸ κράτος καὶ ἡγεμόνα ὠνομάσθαι
Βῆσσον πρός τε τῶν Βακτρίων ἱππέων καὶ τῶν ἄλλων ὅσοι βάρβαροι ξυνέφευγον Δαρείῳ, πλὴν Ἀρταβάζου
καὶ τῶν Ἀρταβάζου παίδων καὶ τῶν Ἑλλήνων τῶν
μισθοφόρων· τούτους δὲ πιστοὺς εἶναι Δαρείῳ, καὶ
εἴργειν μὲν τὰ γιγνόμενα οὐ δυνατοὺς εἶναι, ἐκτραπέντας
δὲ ἔξω τῆς λεωφόρου ὁδοῦ ὡς ἐπὶ τὰ ὄρη ἰέναι κατὰ σφᾶς, οὐ μετέχοντας τοῖς ἀμφὶ Βῆσσον τοῦ ἔργου.
<pb id="p.131"/>



γνώμην δὲ πεποιῆσθαι τοὺς ξυλλαβόντας Δαρεῖον,
</p>
</div3>
<div3 type="section" n="5">
<p> εἰ
μὲν διώκοντα σφᾶς Ἀλέξανδρον πυνθάνοιντο, παραδοῦναι
Δαρεῖον Ἀλεξάνδρῳ καὶ σφίσι τι ἀγαθὸν εὑρίσκεσθαι·
εἰ δὲ τὸ ἔμπαλιν ἐπανεληλυθότα μάθοιεν,
 τοὺς δὲ στρατιάν τε ξυλλέγειν ὅσην πλείστην δύναιντο
καὶ διασώζειν ἐς τὸ κοινὸν τὴν ἀρχήν. Βῆσσον δὲ ἐν
τῷ παρόντι ἐξηγεῖσθαι κατʼ οἰκειότητά τε τὴν Δαρείου
καὶ ὅτι ἐν τῇ αὐτοῦ σατραπείᾳ τὸ ἔργον ἐγίγνετο.
</p>
</div3>
<div3 type="section" n="6">
<p>ταῦτα ἀκούσαντι Ἀλεξάνδρῳ ἀνὰ κράτος διωκτέα
 ἐφαίνετο. καὶ ἤδη μὲν ἐξέκαμνον οἵ τε ἄνδρες καὶ οἱ
ἵπποι ὑπὸ τῇ ταλαιπωρίᾳ τῇ ξυνεχεῖ· ἀλλὰ καὶ ὣς ἦγε,
καὶ διελθὼν ὁδὸν πολλὴν τῆς τε νυκτὸς καὶ τῆς ἐπὶ
ταύτῃ ἡμέρας ἔστε ἐπὶ μεσημβρίαν ἀφικνεῖται ἔς τινα
κώμην, ἵνα τῇ προτεραίᾳ ἐστρατοπεδεύκεσαν οἱ Δαρεῖον


 ἄγοντες.
</p>
</div3>
<div3 type="section" n="7">
<p> ἐνταῦθα ἀκούσας ὅτι νυκτὸς ποιεῖσθαι τὴν
πορείαν ἐγνωσμένον εἴη τοῖς βαρβάροις, ἤλεγχε τοὺς
προσχώρους, εἰ δή τινα εἰδεῖεν ἐπιτομωτέραν ὁδὸν ἐπὶ
τοὺς φεύγοντας. οἱ δὲ εἰδέναι μὲν ἔφασαν, ἐρήμην
δὲ εἶναι τὴν ὁδὸν διʼ ἀνυδρίαν. ὁ δὲ ταύτην ἄγειν
 ἐκέλευσε· καὶ γνοὺς ὅτι οὐχ ἕψονται οἱ πεζοὶ αὐτῷ
σπουδῇ ἐλαύνοντι τῶν μὲν ἱππέων ἐς πεντακοσίους
κατεβίβασεν ἀπὸ τῶν ἵππων, τοὺς ἡγεμόνας δὲ τῶν
πεζῶν καὶ τῶν ἄλλων ἐπιλεξάμενος τοὺς κρατιστεύοντας
ἐπιβῆναι τῶν ἵππων ἐκέλευσεν οὕτως ὅπως οἱ


 πεζοὶ ὡπλισμένοι ἦσαν.
</p>
</div3>
<div3 type="section" n="8">
<p> Νικάνορα δὲ τὸν τῶν ὑπασπιστῶν
ἡγεμόνα καὶ Ἄτταλον τὸν τῶν Ἀγριάνων κατὰ
τὴν ὁδόν, ἥντινα οἱ ἀμφὶ Βῆσσον προὐκεχωρήκεσαν,
τοὺς ὑπολειφθέντας ἄγειν ἐκέλευσε, καὶ τούτους ὡς
κουφότατα ἐσταλμένους, τοὺς δὲ ἄλλους πεζοὺς ἐν


 τάξει ἕπεσθαι.
</p>
</div3>
<div3 type="section" n="9">
<p> αὐτὸς δὲ ἀμφὶ δείλην ἄγειν ἀρξάμενος
δρόμῳ ἡγεῖτο· διελθὼν δὲ τῆς νυκτὸς σταδίους ἐς τετρακοσίους
<pb id="p.132"/>
ὑπὸ τὴν ἕω ἐπιτυγχάνει τοῖς βαρβάροις
ἀτάκτως ἰοῦσι καὶ ἀνόπλοις, ὥστε ὀλίγοι μέν τινες
αὐτῶν ὡς ἀμυνούμενοι ὥρμησαν, οἱ δὲ πολλοὶ εὐθὺς
ὡς Ἀλέξανδρον αὐτὸν κατεῖδον οὐδὲ ἐς χεῖρας ἐλθόντες
ἔφευγον· καὶ οἱ τραπέντες ἐς ἀλκὴν ὀλίγων πεσόντων

 καὶ οὗτοι ἔφυγον.
</p>
</div3>
<div3 type="section" n="10">
<p> Βῆσσος δὲ καὶ οἱ ξὺν αὐτῷ τέως
μὲν ἐφʼ ἁρμαμάξης Δαρεῖον μετὰ σφῶν ἐκόμιζον· ὡς
δὲ ὁμοῦ ἤδη ἦν Ἀλέξανδρος, Δαρεῖον μὲν Σατιβαρζάνης
καὶ Βαρσαέντης κατατρώσαντες αὐτοῦ ἀπέλιπον,
αὐτοὶ δὲ ἔφυγον φὺν ἱππεῦσιν ἑξακοσίοις. Δαρεῖος δὲ ἀποθνήσκει ὀλίγον ὕστερον ἐκ τῶν τραυμάτων πρὶν
ὀφθῆναι Ἀλεξάνδρῳ.

</p>
</div3>
</div2>
<div2 type="chapter" n="22">
<div3 type="section" n="1">
<p> Ἀλέξανδρος δὲ τὸ μὲν σῶμα τοῦ Δαρείου ἐς Πέρσας
ἀπέπεμψε, θάψαι κελεύσας ἐν ταῖς βασιλικαῖς θήκαις,
καθάπερ καὶ οἱ ἄλλοι οἱ πρὸ Δαρείου βασιλεῖς· σατράπην δὲ ἀπέδειξε Παρθυαίων καὶ Ὑρκανίων Ἀμμινάπην
Παρθυαῖον· ἦν δὲ οὗτος τῶν Αἴγυπτον ἐνδόντων
Ἀλεξάνδρῳ μετὰ Μαζάκου. Τληπόλεμος δὲ
Πυθοφάνους τῶν ἑταίρων ξυνετάχθη αὐτῷ σκοπεῖν τὰ
ἐν Παρθυαίοις τε καὶ Ὑρκανίοις.
</p>
</div3>
<div3 type="section" n="2">
<p> τοῦτο τὸ τέλος Δαρείῳ ἐγένετο ἐπὶ ἄρχοντος Ἀθηναίοις
Ἀριστοφῶντος μηνὸς Ἑκατομβαιῶνος, ἀνδρὶ τὰ
μὲν πολέμια, εἴπερ τινὶ ἄλλῳ, μαλθακῷ τε καὶ οὐ
φρενήρει, εἰς δὲ τἆλλα οὐδὲν ἀνεπιεικὲς ἔργον ἀποδειξαμένῳ
ἢ οὐδὲ ἐγγενόμενον αὐτῷ ἀποδείξασθαι, ὅτι ὁμοῦ μὲν ἐς τὴν βασιλείαν παρελθεῖν, ὁμοῦ δὲ προσπολεμεῖσθαι
πρός τε Μακεδόνων καὶ τῶν Ἑλλήνων
ξυνέβη. οὔκουν οὐδὲ ἐθέλοντι ἐξῆν ἔτι ὑβρίζειν ἐς
τοὺς ὑπηκόους ἐν μείζονι κινδύνῳ ἤπερ ἐκεῖνοι καθεστηκότι.
</p>
</div3>
<div3 type="section" n="3">
<p> ζῶντι μὲν δὴ ξυμφοραὶ αὐτῷ ἄλλαι ἐπʼ ἄλλαις ξυνηνέχθησαν, οὐδέ τις ἀνακωχὴ ἐγένετο ἐπειδὴ πρῶτον
<pb id="p.133"/>

ἐς τὴν ἀρχὴν παρῆλθεν· ἀλλὰ εὐθὺς μὲν τὸ τῶν
σατραπῶν ἐπὶ Γρανίκῳ πταῖσμα ξυνέβη τὸ ἱππικόν,
εὐθὺς δὲ Ἰωνία τε καὶ Αἰολὶς εἴχοντο καὶ Φρύγες
ἀμφότεροι καὶ Λυδία καὶ Κᾶρες πλὴν Ἁλικαρνασσέων·
</p>
</div3>
<div3 type="section" n="4">
<p> ὀλίγον δὲ ὕστερον καὶ Ἁλικαρνασσὸς ἐξῄρητο, ἐπὶ δὲ
ἡ παραλία πᾶσα ἔστε ἐπὶ Κιλικίαν· ἔνθεν δὲ ἡ αὐτοῦ
ἐπʼ Ἰσσῷ ἧσσα, ἵνα τήν τε μητέρα αἰχμαλωτισθεῖσαν
καὶ τὴν γυναῖκα καὶ τοὺς παῖδας ἐπεῖδεν· ἐπὶ τῷδε
Φοινίκη τε ἀπώλετο καὶ Αἴγυπτος πάσα· ἐπὶ δὲ αὐτὸς
 ἐν Ἀρβήλοις ἔφυγέ τε ἐν πρώτοις αἰσχρῶς καὶ στρατιὰν
πλείστην παντὸς τοῦ βαρβαρικοῦ γένους ἀπώλεσε·
</p>
</div3>
<div3 type="section" n="5">
<p>φυγάς τε ἐκ τούτου τῆς αὑτοῦ ἀρχῆς πλανώμενος καὶ
τελευτῶν πρὸς τῶν ἀμφʼ αὑτὸν ἐς τὰ ἔσχατα προδοθείς,
βασιλεύς τε ἐν τῷ αὐτῷ καὶ δεσμώτης ξὺν ἀτιμίᾳ
 ἀγόμενος, τέλος δὲ πρὸς τῶν οἰκειοτάτων ἐπιβουλευθεὶς


ἀπώλετο.
</p>
</div3>
<div3 type="section" n="6">
<p> ζῶντι μὲν Δαρείῳ τοιαῦτα ξυνηνέχθη,
τελευτήσαντι δὲ ταφή τε ἡ βασιλικὴ καὶ τῶν παίδων
ὁποία καὶ βασιλεύοντος αὐτοῦ τροφή τε <add>παρʼ</add> Ἀλεξάνδρου
καὶ παίδευσις, καὶ γαμβρὸς Ἀλέξανδρος. ὁπότε
 δὲ ἐτελεύτα, ἐγεγόνει ἀμφὶ τὰ πεντήκοντα ἔτη.

</p>
</div3>
</div2>
<div2 type="chapter" n="23">
<div3 type="section" n="1">
<p>
Ἀλέξανδρος δὲ τοὺς ὑπολειφθέντας ἐν τῇ διώξει τῆς
στρατιᾶς ἀναλαβὼν ἐς Ὑρκανίαν προὐχώρει. κεῖται δὲ
ἡ Ὑρκανία χώρα ἐν ἀριστερᾷ τῆς ὁδοῦ τῆς ἐπὶ Βάκτρα
φερούσης· καὶ τῇ μὲν ὄρεσιν ἀπείργεται δασέσι καὶ
 ὑψηλοῖς, τὸ πεδίον δὲ αὐτῆς καθήκει ἔστε ἐπὶ τὴν
μεγάλην τὴν ταύτῃ θάλασσαν. ταύτην δὲ ἦγεν, ὅτι
ταύτῃ τοὺς ξένους τοὺς ἀμφὶ Δαρεῖον διαπεφευγέναι
ἐς τὰ τῶν Ταπούρων ὄρη ἐπύθετο καὶ αὐτοὺς ἅμα


τοὺς Ταπούρους χειρωσόμενος.
</p>
</div3>
<div3 type="section" n="2">
<p> τριχῇ δὴ διελὼν τὸν
 στρατὸν αὐτὸς μὲν τὴν ἐπιτομωτάτην καὶ χαλεπωτάτην
ἡγήσατο, τὸ πλεῖστον καὶ ἅμα τὸ κουφότατον τῆς δυνάμεως
<pb id="p.134"/>
ἄγων· κρατερὸν δὲ τήν τε αὑτοῦ τάξιν ἔχοντα
καὶ τὴν Ἀμύντου καὶ τῶν τοξοτῶν ἔστιν οὓς, καὶ ὀλίγους
τῶν ἱππέων ἐπὶ Ταπούρων ἔστειλεν· Ἐριγύϊον
δὲ τούς τε ξένους καὶ τὴν λοιπὴν ἵππον ἀναλαβόντα
τὴν λεωφόρον τε καὶ μακροτέραν ἡγεῖσθαι ἐκέλευσε, τὰς ἁμάξας καὶ τὰ σκευοφόρα καὶ τὸν ἄλλον ὅμιλον ἄγοντα.
</p>
</div3>
<div3 type="section" n="3">
<p> ὑπερβαλὼν δὲ τὰ πρῶτα ὄρη καὶ καταστρατοπεδεύσας
αὐτοῦ ἀναλαβὼν τούς τε ὑπασπιστὰς καὶ τῆς
Μακεδονικῆς φάλαγγος τοὺς κουφοτάτους καὶ τῶν τοξοτῶν ἔστιν οὓς ᾔει χαλεπὴν ὁδὸν καὶ δύσπορον,
φύλακας τῶν ὁδῶν καταλιπών, ἵνα σφαλερόν τι αὐτῷ
ἐφαίνετο, ὡς μὴ τοῖς ἑπομένοις κατʼ ἐκεῖνα ἐπιθοῖντο


 οἱ τὰ ὄρη ἔχοντες τῶν βαρβάρων.
</p>
</div3>
<div3 type="section" n="4">
<p> αὐτὸς δὲ μετὰ τῶν
τοξοτῶν διελθὼν τὰ στενὰ ἐν τῷ πεδίῳ κατεστρατοπέδευσε πρὸς ποταμῷ οὐ μεγάλῳ. καὶ ἐνταῦθα ὄντος
αὐτοῦ Ναβαρζάνης τε ὁ Δαρείου χιλιάρχης καὶ
Φραταφέρνης ὁ Ὑρκανίας τε καὶ Παρθυαίων σατράπης
καὶ ἄλλοι τῶν ἀμφὶ Δαρεῖον Περσῶν οἱ ἐπιφανέστατοι


 ἀφικόμενοι παρέδοσαν σφᾶς αὐτούς.
</p>
</div3>
<div3 type="section" n="5">
<p> ὑπομείνας δὲ ἐν τῷ στρατοπέδῳ τέσσαρας ἡμέρας ἀνέλαβε τοὺς ὑπολειφθέντας
κατὰ τὴν ὁδόν, τοὺς μὲν ἄλλους ἀσφαλῶς
διελθόντας, τοῖς δὲ Ἀγριᾶσιν ὀπισθοφυλακοῦσιν ἐπέθεντο
οἱ ὄρειοι τῶν βαρβάρων, καὶ μεῖον ἔχοντες τῷ
ἀκροβολισμῷ ἀπηλλάγησαν.
</p>
</div3>
<div3 type="section" n="6">
<p> ἄρας δὲ ἐντεῦθεν προῄει ὡς ἐφʼ Ὑρκανίαν εἰς
Ζαδράκαρτα πόλιν Ὑρκανίων. καὶ ἐν τούτῳ οἱ περὶ
Κρατερὸν ξυνέμιξαν αὐτῷ, τοῖς μὲν ξένοις τοῖς Δαρείου
οὐκ ἐντετυχηκότες, τὴν χώραν δὲ ὅσην διαπεπορευμένοι
ἦσαν τὴν μὲν βίᾳ, τὴν δὲ ἐνδιδόντων τῶν κατοικούντων προσπεποιημένοι. ἐνταῦθα καὶ Ἐριγύϊος
<pb id="p.135"/>

ἧκε σὺν τοῖς σκευοφόροις καὶ ταῖς ἁμάξαις.
</p>
</div3>
<div3 type="section" n="7">
<p>ὀλίγον δὲ ὕστερον Ἀρτάβαζος ἀφίκετο παρʼ Ἀλέξανδρον
καὶ τῶν παίδων αὐτοῦ Κωφὴν καὶ Ἀριοβαρζάνης
καὶ Ἀρσάμης καὶ ξὺν τούτοις παρὰ τῶν ξένων τῶν
 ξὺν Δαρείῳ πρέσβεις καὶ Αὐτοφραδάτης ὁ Ταπούρων
σατράπης. Αὐτοφραδάτῃ μὲν δὴ τὴν σατραπείαν ἀπέδωκεν,
Ἀρτάβαζον δὲ καὶ τοὺς παῖδας ἅμα οἷ ἐν τιμῇ
ἦγε, τά τε ἄλλα ἐν τοῖς πρώτοις Περσῶν ὄντας καὶ


τῆς ἐς Δαρεῖον πίστεως ἕνεκα.
</p>
</div3>
<div3 type="section" n="8">
<p> τοῖς πρέσβεσι δὲ τῶν
 Ἑλλήνων δεομένοις σπείσασθαί σφισιν ὑπὲρ τοῦ παντὸς
ξενικοῦ ἀπεκρίνατο ὁμολογίαν μὲν οὐκ ἂν ποιήσασθαι
πρὸς αὐτοὺς οὐδεμίαν· ἀδικεῖν γὰρ μεγάλα τοὺς
στρατευομένους ἐναντία τῇ Ἑλλάδι παρὰ τοῖς βαρβάροις
παρὰ τὰ δόγματα τῶν Ἑλλήνων· ἐκέλευσε δὲ ἥκειν
 ξύμπαντας καὶ παραδιδόναι σφᾶς αὐτοὺς ἐπιτρέποντας
Ἀλεξάνδρῳ χρῆσθαι ὅ τι βούλοιτο, ἢ σώζεσθαι ὅπῃ


δύναιντο.
</p>
</div3>
<div3 type="section" n="9">
<p> οἱ δὲ ἐπιτρέπειν ἔφασαν σφᾶς τε αὐτοὺς
καὶ τοὺς ἄλλους Ἀλεξάνδρῳ· ξυμπέμπειν τε ἐκέλευον
τὸν ἡγησόμενον αὐτοῖς, ὡς ἀσφαλῶς διακομισθεῖεν
 παρʼ αὐτόν· εἶναι δὲ ἐλέγοντο ἐς χιλίους καὶ πεντακοσίους.
καὶ Ἀλέξανδρος πέμπει Ἀνδρόνικον τὸν Ἀγέρρου
καὶ Ἀρτάβαζον παρʼ αὐτούς.

</p>
</div3>
</div2>
<div2 type="chapter" n="24">
<div3 type="section" n="1">
<p>
αὐτὸς δὲ προῆγεν ὡς ἐπὶ Μάρδους, ἀναλαβὼν
τούς τε ὑπασπιστὰς καὶ τοὺς τοξότας καὶ τοὺς Ἀγριᾶνας
 καὶ τὴν Κοίνου καὶ Ἀμύντου τάξιν καὶ τῶν ἑταίρων
ἱππέων τοὺς ἡμίσεας καὶ τοὺς ἱππακοντιστάς·


ἤδη γὰρ αὐτῷ καὶ ἱππακοντισταὶ τάξις ἦσαν.
</p>
</div3>
<div3 type="section" n="2">
<p> ἐπελθὼν
δὲ τὸ πολὺ μέρος τῆς χώρας τῶν Μάρδων πολλοὺς
μὲν ἀπέκτεινεν αὐτῶν φεύγοντας, οὓς δέ τινας ἐς
 ἀλκὴν τετραμμένους, πολλοὺς δὲ ζῶντας ἔλαβεν. οὐ
γὰρ ἔστιν ὅστις χρόνου ἐμβεβλήκει ἐς τὴν γῆν αὐτῶν
<pb id="p.136"/>
ἐπὶ πολέμῳ διά τε δυσχωρίαν καὶ ὅτι πένητες οἱ
Μάρδοι καὶ μάχιμοι ἐπὶ τῇ πενίᾳ ἦσαν. οὔκουν οὐδὲ
Ἀλέξανδρον ἐμβαλεῖν ἄν ποτε δείσαντες, ἄλλως τε καὶ
προκεχωρηκότα ἤδη ἐς τὸ πρόσω, ταύτῃ μᾶλλόν τι


 ἀφύλακτοι ἡλίσκοντο.
</p>
</div3>
<div3 type="section" n="3">
<p> πολλοὶ δὲ αὐτῶν καὶ ἐς τὰ ὄρη κατέφυγον, ἃ δὴ ὑπερύψηλά τε καὶ ἀπότομα αὐτοῖς ἐν
τῇ χώρᾳ ἐστίν, ὡς πρὸς ταῦτά γε οὐχ ἥξοντα Ἀλέξανδρον.
ἐπεὶ δὲ καὶ ταύτῃ προσῆγεν, οἱ δὲ πέμψαντες
πρέσβεις σφᾶς τε αὐτοὺς ἐνέδοσαν καὶ τὴν χώραν·
καὶ Ἀλέξανδρος αὐτοὺς μὲν ἀφῆκεν, σατράπην δὲ ἀπέδειξεν αὐτῶν Αὐτοφραδάτην, ὅνπερ καὶ Ταπούρων.
</p>
</div3>
<div3 type="section" n="4">
<p> αὐτὸς δὲ ἐπανελθὼν εἰς τὸ στρατόπεδον, ἔνθενπερ
ὡρμήθη ἐς τῶν Μάρδων τὴν γῆν, κατέλαβε τοὺς Ἕλληνας
τοὺς μισθοφόρους ἥκοντας καὶ τοὺς Λακεδαιμονίων
πρέσβεις, οἳ παρὰ βασιλέα Δαρεῖον ἐπρέσβευον, Καλλιστρατίδαν τε καὶ Παύσιππον καὶ Μόνιμον καὶ
Ὀνόμαντα, καὶ Ἀθηναίων Δρωπίδην. τούτους μὲν δὴ
ξυλλαβὼν ἐν φυλακῇ εἶχε, τοὺς Σινωπέων δὲ ἀφῆκεν,
ὅτι Σινωπεῖς οὔτε τοῦ κοινοῦ τῶν Ἑλλήνων μετεῖχον,
ὑπὸ Πέρσαις τε τεταγμένοι οὑκ ἀπεικότα ποιεῖν ἐδόκουν

 παρὰ τὸν βασιλέα σφῶν πρεσβεύοντες.
</p>
</div3>
<div3 type="section" n="5">
<p> ἀφῆκεν
δὲ καὶ τῶν ἄλλων Ἑλλήνων, ὅσοι πρὸ τῆς εἰρήνης τε
καὶ τῆς ξυμμαχίας τῆς πρὸς Μακεδόνας γενομένης παρὰ
Πέρσαις ἐμισθοφόρουν, καὶ Καλχηδονίων Ἡρακλείδην
τὸν πρεσβευτὴν ἀφῆκεν· τοὺς δὲ ἄλλους ξυστρατεύεσθαί οἱ ἐπὶ μισθῷ τῷ αὐτῶ ἐκέλευσε· καὶ ἐπέταξεν αὐτοῖς
Ἀνδρόνικον, ὅσπερ ἤγαγέ τε αὐτοὺς καὶ ἔνδηλος γεγόνει
οὐ φαῦλον ποιούμενος σῶσαι τοὺς ἄνδρας.

</p>
</div3>
</div2>
<div2 type="chapter" n="25">
<div3 type="section" n="1">
<p> ταῦτα δὲ διαπραξάμενος ἦγεν ὡς ἐπὶ Ζαδράκαρτα,
τὴν μεγίστην πόλιν τῆς Ὑρκανίας, ἵνα καὶ τὰ βασίλεια τοῖς Ὑρκανίοις ἦν. καὶ ἐνταῦθα διατρίψας ἡμέρας
<pb id="p.137"/>

πεντεκαίδεκα καὶ θύσας τοῖς θεοῖς ὡς νόμος καὶ ἀγῶνα
γυμνικὸν ποιήσας ὡς ἐπὶ Παρθυαίους ἦγεν· ἐκεῖθεν
δὲ ἐπὶ τὰ τῆς Ἀρείας ὅρια καὶ Σουσίαν, πόλιν τῆς
Ἀρείας, ἵνα καὶ Σατιβαρζάνης ἧκε παρʼ αὐτὸν ὁ τῶν


 Ἀρείων σατράπης.
</p>
</div3>
<div3 type="section" n="2">
<p> τούτῳ μὲν δὴ τὴν σατραπείαν
ἀποδοὺς ξυμπέμπει αὐτῷ Ἀνάξιππον τῶν ἑταίρων δοὺς
αὐτῷ τῶν ἱππακοντιστῶν ἐς τεσσαράκοντα, ὡς ἔχοι
φύλακας καθιστάναι τῶν τόπων, τοῦ μὴ ἀδικεῖσθαι
τοὺς Ἀρείους πρὸς τῆς στρατιᾶς κατὰ τὴν πάροδον.
</p>
</div3>
<div3 type="section" n="3">
<p> ἐν τούτῳ δὲ ἀφικνοῦνται παρʼ αὐτὸν Περσῶν
τινες, οἳ ἤγγελλον Βῆσσον τήν τε τιάραν ὀρθὴν ἔχειν
καὶ τὴν Περσικὴν στολὴν φοροῦντα Ἀρτοξέρξην τε
καλεῖσθαι ἀντὶ Βήσσου καὶ βασιλέα φάσκειν εἶναι τῆς
Ἀσίας· ἔχειν τε ἀμφʼ αὑτὸν Περσῶν τε τοὺς ἐς Βάκτρα
 διαφυγόντας καὶ αὐτῶν Βακτριανῶν πολλούς· προσδοκᾶσθαι
δὲ ἥξειν αὐτῷ καὶ Σκύθας ξυμμάχους.
</p>
</div3>
<div3 type="section" n="4">
<p>Ἀλέξανδρος δὲ ὁμοῦ ἤδη ἔχων τὴν πᾶσαν δύναμιν
ᾔει ἐπὶ Βάκτρων, ἵνα καὶ Φίλιππος ὁ Μενελάου παρʼ
αὐτὸν ἀφίκετο ἐκ Μηδίας, ἔχων τούς τε μισθοφόρους
 ἱππέας, ὧν ἡγεῖτο αὐτός, καὶ Θεσσαλῶν τοὺς ἐθελοντὰς
ὑπομείναντας καὶ τοὺς ξένους τοὺς Ἀνδρομάχου.
Νικάνωρ δὲ ὁ Παρμενίωνος ὁ τῶν ὑπασπιστῶν ἄρχων


τετελευτήκει ἤδη νόσῳ.
</p>
</div3>
<div3 type="section" n="5">
<p> ἰόντι δὲ Ἀλεξάνδρῳ τὴν ἐπὶ
Βάκτρα ἐξηγγέλθη Σατιβαρζάνης ὁ Ἀρείων σατράπης
 Ἀνάξιππον μὲν καὶ τοὺς ἱππακοντιστὰς τοὺς ξὺν αὐτῷ
ἀπεκτονώς, ὁπλίζων δὲ τοὺς Ἀρείους καὶ ξυνάγων εἰς
Ἀρτακόανα πόλιν, ἵνα τὸ βασίλειον ἦν τῶν Ἀρείων·
ἐκεῖθεν δὲ ὅτι ἔγνωκεν, ἐπειδὰν προκεχωρηκότα Ἀλέξανδρον
πύθηται, ἰέναι ξὺν τῇ δυνάμει παρὰ Βῆσσον,
 ὡς ξὺν ἐκείνῳ ἐπιθησόμενος ὅπῃ ἂν τύχῃ τοῖς Μακεδόσι.
</p>
</div3>
<div3 type="section" n="6">
<p>ταῦτα ὡς ἐξηγγέλθη αὐτῷ, τὴν μὲν ἐπὶ Βάκτρα
<pb id="p.138"/>
ὁδὸν οὐκ ἦγεν, ἀναλαβὼν δὲ τούς τε ἑταίρους ἱππέας
καὶ τοὺς ἱππακοντιστὰς καὶ τοὺς τοξότας καὶ τοὺς
Ἀγριᾶνας καὶ τὴν Ἀμύντου τε καὶ Κοίνου τάξιν, τὴν
δὲ ἄλλην δύναμιν αὐτοῦ καταλιπὼν καὶ ἐπʼ αὐτῇ Κρατερὸν
ἡγεμόνα, σπουδῇ ἦγεν ὡς ἐπὶ Σατιβαρζάνην τε καὶ τοὺς Ἀρείους καὶ διελθὼν ἐν δυσὶν ἡμέραις σταδίους ἐς
ἑξακοσίους πρὸς Ἀρτακόανα ἧκεν.
</p>
</div3>
<div3 type="section" n="7">
<p> Σατιβαρζάνης μὲν οὖν ὡς ἔγνω ἔγγὺς ὄντα Ἀλέξανδρον
τῇ ὀξύτητι τῆς ἐφόδου ἐκπλαγεὶς ξὺν ὀλίγοις
ἱππεῦσι τῶν Ἀρείων ἔφυγε· πρὸς γὰρ τῶν πολλῶν στρατιωτῶν κατελείφθη ἐν τῇ φυγῇ, ὡς κἀκεῖνοι ἔμαθον
προσάγοντα Ἀλέξανδρον. Ἀλέξανδρος δὲ, ὅσους
ξυναιτίους τῆς ἀποστάσεως κατέμαθε καὶ ἐν τῷ τότε
ἀπολελοιπότας τὰς κώμας, τούτους δὲ ἄλλῃ καὶ ἄλλῃ,
ὀξείας τὰς διώξεις ποιησάμενος, τοὺς μὲν ἀπέκτεινε, τοὺς δὲ ἠνδραπόδισε· σατράπην δὲ Ἀρείων ἀπέδειξεν


 Ἀρσάκην, ἄνδρα Πέρσην.
</p>
</div3>
<div3 type="section" n="8">
<p> αὐτὸς δὲ ξὺν τοῖς ἀμφὶ
Κρατερὸν ὑπολελειμμένοις, ὁμοῦ οὖσιν ἤδη, ὡς ἐπὶ
τὴν Ζαραγγαίων χώραν ἦγε· καὶ ἀφικνεῖται ἵνα τὰ
βασίλεια τῶν Ζαραγγαίων ἦν. Βαρσαέντης δέ, ὃς τότε κατεῖχε τὴν χώραν, εἷς ὢν τῶν ξυνεπιθεμένων Δαρείῳ
ἐν τῇ φυγῇ, προσιόντα Ἀλέξανδρον μαθὼν ἐς Ἰνδοὺς
τοὺς ἐπὶ τάδε τοῦ Ἰνδοῦ ποταμοῦ ἔφυγε. ξυλλαβόντες
δὲ αὐτὸν οἱ Ἰνδοὶ παρʼ Ἀλέξανδρον ἀπέστειλαν, καὶ ἀποθνήσκει
πρὸς Ἀλεξάνδρου τῆς ἐς Δαρεῖον ἀδικίας ἕνεκα.
</p>
</div3>
</div2>
<div2 type="chapter" n="26">
<div3 type="section" n="1">
<p> ἐνταῦθα καὶ τὴν Φιλώτα ἐπιβουλὴν τοῦ Παρμενίωνος
<note place="unspecified" anchored="yes">Ptolem. fr. 10 Aristob. fr. 15</note> ἔμαθεν Ἀλέξανδρος, καὶ λέγει Πτολεμαῖος καὶ Ἀριστόβουλος,
ὅτι προσηγγελμένη <add>μὲν ἦν</add> ἤδη οἱ καὶ πρότερον
ἐν Αἰγύπτῳ, οὐ μέντοι πιστὴ γε ἐφάνη τῆς τε φιλίας
τῆς πάλαι ἕνεκα καὶ τῆς ἐξ αὐτοῦ ἐς Παρμενίωνά τε τὸν πατέρα τὸν Φιλώτα τιμῆς καὶ ἐς αὐτὸν Φιλώταν
<pb id="p.139"/>



πίστεως.
</p>
</div3>
<div3 type="section" n="2">
<p> Πτολεμαῖος δὲ ὁ Λάγου λέγει εἰσαχθῆναι
εἰς Μακεδόνας Φιλώταν καὶ κατηγορῆσαι μὲν αὐτοῦ
ἰσχυρῶς Ἀλέξανδρον, ἀπολογήσασθαι δὲ αὐτὸν Φιλώταν·
καὶ τοὺς ἐπιμηνυτὰς τοῦ ἔργου παρελθόντας ἐξελέγξαι
 Φιλώταν τε καὶ τοὺς ἀρφʼ αὐτὸν ἄλλοις τε
ἐλέγχοις οὐκ ἀφανέσι καὶ μάλιστα δὴ ὅτι αὐτὸς Φιλώτας
πεπύσθαι μὲν ἐπιβουλήν τινα Ἀλεξάνδρῳ παρασκευαζομένην
συνέφη, ἐξηλέγχετο δὲ κατασιωπήσας
ταύτην πρὸς Ἀλέξανδρον, καίτοι δὶς ἐπὶ τὴν σκηνὴν


 ὁσημέραι τὴν Ἀλεξάνδρου φοιτῶν.
</p>
</div3>
<div3 type="section" n="3">
<p> καὶ Φιλώταν μὲν
κατακοντισθῆναι πρὸς τῶν Μακεδόνων καὶ ὅσοι ἄλλοι
μετέσχον αὐτῷ τῆς ἐπιβουλῆς· ἐπὶ Παρμενίωνα δὲ
σταλῆναι Πολυδάμαντα, ἕνα τῶν ἑταίρων, γράμματα
φέροντα παρʼ Ἀλεξάνδρου πρὸς τοὺς στρατηγοὺς τοὺς
 ἐν Μηδίᾳ, Κλέανδρόν τε καὶ Σιτάλκην καὶ Μεν[ν]ίδαν·
οὗτοι γὰρ ἐπὶ τῆς στρατιᾶς, ἧς Παρμενίων ἦρχε, τεταγμένοι


ἦσαν·
</p>
</div3>
<div3 type="section" n="4">
<p> καὶ πρὸς τούτων ἀποθανεῖν Παρμενίωνα,
τυχὸν μὲν ὅτι οὐ πιστὸν ἐδόκει εἶναι Ἀλέξανδρος Φιλώτα
ἐπιβουλεύοντος μὴ ξυμμετασχεῖν Παρμενίωνα τῷ
 παιδὶ τοῦ βουλεύματος, τυχὸν δὲ ὅτι, εἰ καὶ μὴ ξυμμετέσχε,
σφαλερὸς ἤδη ἦν περιὼν Παρμενίων τοῦ παιδὸς
αὐτοῦ ἀνῃρημένου, ἐν τοσαύτῃ ὢν ἀξιώσει παρὰ
τε αὐτῷ Ἀλεξάνδρῳ καὶ ἐς τὸ ἄλλο στράτευμα, μὴ ὅτι
τὸ Μακεδονικὸν, ἀλλὰ καὶ τῶν ἄλλων ξένων, ὧν πολλάκις
 καὶ ἐν μέρει καὶ παρὰ τὸ μέρος κατὰ πρόσταξιν
τὴν Ἀλεξάνδρου ξὺν χάριτι ἐξηγεῖτο.

</p>
</div3>
</div2>
<div2 type="chapter" n="27">
<div3 type="section" n="1">
<p>
λέγουσι δὲ καὶ Ἀμύνταν τὸν Ἀνδρομένους κατὰ
τὸν αὐτὸν χρόνον ὑπαχθῆναι ἐς κρίσιν καὶ Πολέμωνα
καὶ Ἄτταλον καὶ Σιμμίαν τοὺς Ἀμύντου ἀδελφούς, ὡς
 ξυμμετασχόντας καὶ αὐτοὺς τῆς ἐπιβουλῆς τῆς κατʼ
Ἀλεξάνδρου κατὰ πίστιν τε καὶ ἑταιρίαν τὴν Φιλώτα.
<pb id="p.140"/>
</p>
</div3>
<div3 type="section" n="2">
<p>καὶ ἐδόκει πιστοτέρα ἡ ἐπιβουλὴ ἐς τὸ πλῆθος, ὅτι
Πολέμων, εἷς τῶν ἀδελφῶν τῶν Ἀμύντου, ξυλληφθέντος
Φιλώτα ἔφυγεν ἐς τοὺς πολεμίους, ἀλλʼ Ἀμύντας
γε ξὺν τοῖς ἀδελφοῖς ὑπομείνας τὴν δίκην καὶ ἀπολογησάμενος
ἐν Μακεδόσι καρτερῶς ἀφίεται τῆς αἰτίας· καὶ εὐθὺς ὡς ἀπέφυγεν ἐν τῇ ἐκκλησίᾳ ἠξίωσεν ἐφεθῆναί
οἱ ἐλθεῖν παρὰ τὸν ἀδελφὸν καὶ ἐπαναγαγεῖν


 αὐτὸν παρʼ Ἀλέξανδρον·
</p>
</div3>
<div3 type="section" n="3">
<p> καὶ οἱ Μακεδόνες ξυγχωροῦσιν.
ὁ δὲ ἀπελθὼν αὐτῇ τῇ ἡμέρᾳ τὸν Πολέμωνα ἐπανήγαγε·
καὶ ταύτῃ πολὺ ἔτι μᾶλλον ἢ πρόσθεν ἔξω αἰτίας ἐφάνη Ἀμύντας. ἀλλὰ ὀλίγον γὰρ ὕστερον κώμην τινὰ πολιορκῶν
τοξευθεὶς ἐκ τῆς πληγῆς ἐτελεύτησεν, ὥστε
οὐδὲν πλέον αὐτῷ γίγνεται τὴν κρίσιν ἀποφυγόντι ὅτι
μὴ ἀγαθῷ νομιζομένῳ ἀποθανεῖν.
</p>
</div3>
<div3 type="section" n="4">
<p> Ἀλέξανδρος δέ, καταστήσας ἐπὶ τοὺς ἑταίρους ἱππάρχας δύο, Ἡφαιστίωνά τε τὸν Ἀμύντορος καὶ Κλεῖτον
τὸν Δρωπίδου, καὶ δίχα διελὼν τὴν τάξιν τῶν ἑταίρων,
ὅτι οὐδὲ φίλτατον ἂν ἠβούλετο ἕνα τοσούτων ἱππέων,
ἄλλως τε καὶ τῶν κρατίστων τοῦ παντὸς ἱππικοῦ κατά
τε ἀξίωσιν καὶ τὴν ἄλλην ἀρετὴν, ἐξηγεῖσθαι, ἀφικνεῖται ἐς τούς πάλαι μὲν Ἀριάσπας καλουμένους, ὕστερον
δὲ Εὐεργέτας ἐπονομασθέντας, ὅτι Κύρῳ τῷ Καμβύσου


 ξυνεπελάβοντο τῆς ἐς Σκύθας ἐλάσεως.
</p>
</div3>
<div3 type="section" n="5">
<p> καὶ τούτους
Ἀλέξανδρος ὧν τε ἐς Κῦρον ὑπῆρξαν οἱ πρόγονοι
αὐτῶν τιμήσας καὶ αὐτοὺς καταμαθὼν ἄνδρας οὐ κατὰ τοὺς ἄλλους τοὺς ταύτῃ βαρβάρους πολιτεύοντας, ἀλλὰ
τοῦ δικαίου ἴσα καὶ τοῖς κρατίστοις τῶν Ἑλλήνων
μεταποιουμένους, ἐλευθέρους τε ἀφῆκεν καὶ χώραν τῆς
ὁμόρου ὅσην αὐτοὶ σφίσιν ᾔτησαν, οὐ πολλὴν δὲ οὐδʼ
αὐτοὶ ᾔτησαν, προσέθηκεν. ἐνταῦθα θύσας τῷ Ἀπόλλωνι Δημήτριον μὲν ἕνα τῶν σωματοφυλάκων ὑποπτεύσας
<pb id="p.141"/>

μετασχεῖν Φιλώτᾳ τῆς ἐπιβουλῆς ξυνέλαβε· σωματοφύλακα
δὲ ἀντὶ Δημητρίου ἀπέδειξε Πτολεμαῖον τὸν Λάγου.

</p>
</div3>
</div2>
<div2 type="chapter" n="28">
<div3 type="section" n="1">
<p>
ταῦτα δὲ διαπραξάμενος προῄει ὡς ἐπὶ Βάκτρα τε
καὶ Βῆσσον, Δράγγας τε καὶ Γαδρωσοὺς ἐν τῇ παρόδῳ
 παραστησάμενος. παρεστήσατο δὲ καὶ τοὺς Ἀραχώτας
καὶ σατράπην κατέστησεν ἐπʼ αὐτοῖς Μένωνα. ἐπῆλθε
δὲ καὶ τῶν Ἰνδῶν τοὺς προσχώρους Ἀραχώταις. ξύμπαντα
δὲ ταῦτα τὰ ἔθνη διὰ χιόνος τε πολλῆς καὶ
ξὺν ἀπορίᾳ τῶν ἐπιτηδείων καὶ τῶν στρατιωτῶν ταλαιπωρίᾳ


 ἐπῆλθε.
</p>
</div3>
<div3 type="section" n="2">
<p> μαθὼν δὲ τοὺς Ἀρείους αὖθις ἀφεστάναι,
Σατιβαρζάνου ἐς τὴν χώραν αὐτῶν ἐμβαλόντος
σὺν ἱππεῦσι δισχιλίοις, οὕς παρὰ Βήσσου ἔλαβεν,
ἀποστέλλει παρʼ αὐτοὺς Ἀρτάβαζόν τε τὸν Πέρσην
καὶ Ἐριγύϊον καὶ Κάρανον τῶν ἑταίρων. προσέταξε
 δὲ καὶ Φραταφέρνην τὸν τῶν Παρθυαίων σατράπην


ξυνεμβαλεῖν αὐτοῖς ἐς τοὺς Ἀρείους.
</p>
</div3>
<div3 type="section" n="3">
<p> καὶ γίγνεται μάχη
τοῖς ἀμφὶ Ἐριγύϊον καὶ Κάρανον πρὸς Σατιβαρζάνην
καρτερά, οὐδὲ πρόσθεν οἱ βάρβαροι ἐνέκλιναν πρὶν
Σατιβαρζάνην ξυμπεσόντα Ἐριγυΐῳ πρὸς Ἐριγυΐου
 πληγέντα δόρατι ἐς τὸ πρόσωπον ἀποθανεῖν. τότε δὲ
ἐγκλίναντες οἱ βάρβαροι προτροπάδην ἔφευγον.
</p>
</div3>
<div3 type="section" n="4">
<p>ἐν τούτῳ δὲ Ἀλέξανδρος πρὸς τὸν Καύκασον τὸ
ὄρος ἦγεν, ἵνα καὶ πόλιν ἔκτισε καὶ ὠνόμασεν Ἀλεξάνδρειαν·
καὶ θύσας ἐνταῦθα τοῖς θεοῖς ὅσοις νόμος
 αὐτῷ ὑπερέβαλε τὸ ὄρος τὸν Καύκασον, σατράπην μὲν
τῇ χώρᾳ ἐπιτάξας Προέξην, ἄνδρα Πέρσην, τῶν δὲ
ἑταίρων Νειλόξενον τὸν Σατύρου ἐπίσκοπον ξὺν στρατιᾷ
ἀπολιπών.
</p>
</div3>
<div3 type="section" n="5">
<p>τὸ δὲ ὄρος ὁ Καύκασος ὑψηλὸν μέν ἐστιν ὥσπερ
 τι ἄλλο τῆς Ἀσίας, ὡς λέγει Ἀριστόβουλος, ψιλὸν δὲ <note place="unspecified" anchored="yes">Aristob. fr. 16</note>
τὸ πολὺ, αὐτοῦ τό γε ταύτῃ. μακρὸν γὰρ ὄρος παρατέταται
<pb id="p.142"/>
ὁ Καύκασος, ὥστε καὶ τὸν Ταῦρον τὸ ὄρος,
ὃς δὴ τὴν Κιλικίαν τε καὶ Παμφυλίαν ἀπείργει, ἀπὸ
τοῦ Καυκάσου εἶναι λέγουσι καὶ ἄλλα ὄρη μεγάλα,
ἀπὸ τοῦ Καυκάσου διακεκριμένα ἄλλῃ καὶ ἄλλῃ ἐπωνυμίᾳ


 κατὰ ἤθη τὰ ἑκάστων.
</p>
</div3>
<div3 type="section" n="6">
<p> ἀλλὰ ἔν γε τούτῳ τῷ Καυκάσῳ οὐδὲν ἄλλο ὅτι μὴ τέρμινθοι πεφύκασι καὶ
σίλφιον, ὡς λέγει Ἀριστόβουλος· ἀλλὰ καὶ ὣς ἐπῳκεῖτο
πολλοῖς ἀνθρώποις καὶ πρόβατα πολλὰ καὶ κτήνη
ἐνέμοντο, ὅτι καὶ χαίρουσι τῷ σιλφίῳ τὰ πρόβατα, καὶ
εἰ ἐκ πολλοῦ πρόβατον σιλφίου αἴσθοιτο, καὶ θεῖ ἐπʼ αὐτὸ καὶ τό τε ἄνθος ἐπινέμεται καὶ τὴν ῥίζαν ἀνορύττον


 καὶ ταύτην κατεσθίει.
</p>
</div3>
<div3 type="section" n="7">
<p> ἐπὶ τῷδε ἐν Κυρήνῃ
ὡς μακροτάτω ἀπελαύνουσι τὰς ποίμνας τῶν χωρίων,
ἵνα αὐτοῖς τὸ σίλφιον φύεται. οἱ δὲ καὶ περιφράσσουσι
τὸν χῶρον, τοῦ μηδὲ εἰ πελάσειεν αὐτῷ πρόβατα, δυνατὰ γενέσθαι εἴσω παρελθεῖν, ὅτι πολλοῦ ἄξιον
Κυρηναίοις τὸ σίλφιον.
</p>
</div3>
<div3 type="section" n="8">
<p> Βῆσσος δὲ ἔχων ἀμφʼ αὑτὸν Περσῶν τε τοὺς μετασχόντας
αὐτῷ τῆς Δαρείου συλλήψεως καὶ αὐτῶν
Βακτρίων ἐς ἑπτακισχιλίους καὶ Δάας τοὺς ἐπὶ τάδε τοῦ Τανάϊδος ποταμοῦ ἐποικοῦντας ἔφθειρε τὴν ὑπὸ
τῷ ὄρει τῷ Καυκάσῳ, ὡς ἐρημίᾳ τε τῆς χώρας τῆς ἐν
μέσῳ αὑτοῦ τε καὶ Ἀλεξάνδρου καὶ ἀπορίᾳ τῶν ἐπιτηδείων
ἀπείρξων Ἀλέξανδρον τοῦ μὴ ἐλαύνειν πρόσω.
</p>
</div3>
<div3 type="section" n="9">
<p> ἀλλὰ Ἀλέξανδρος ἤλαυνεν οὐδὲν μεῖον, χαλεπῶς μὲν διά τε χιόνος πολλῆς καὶ ἐνδείᾳ τῶν ἀναγκαίων, ᾔει
δὲ ὅμως. Βῆσσος δέ, ἐπεὶ ἐξηγγέλλετο αὐτῷ οὐ πόρρω
ἤδη ὤν Ἀλέξανδρος, διαβὰς τὸν Ὄξον ποταμὸν τὰ μὲν
πλοῖα ἐφʼ ὧν διέβη κατέκαυσεν, αὐτὸς δὲ ἐς Ναύτακα


 τῆς Σογδιανῆς χώρας ἀπεχώρει.
</p>
</div3>
<div3 type="section" n="10">
<p> εἵποντο δὲ αὐτῷ οἴ τε ἀμφὶ Σπιταμένην καὶ Ὀξυάρτην, ἔχοντες τοὺς ἐκ
<pb id="p.143"/>

τῆς Σογδιανῆς ἱππέας, καὶ Δάαι οἱ ἀπὸ τοῦ Τανάϊδος.
οἱ δὲ τῶν Βακτρίων ἱππεῖς ὡς φεύγειν ἐγνωκότα ἔμαθον
Βῆσσον, ἄλλος ἄλλῃ ἐπὶ τὰ σφῶν ἕκαστοι ἀπηλλάγησαν.

 Ἀλέξανδρος δὲ ἐς Δράψακα ἀφικόμενος καὶ ἀναπαύσας</p>
</div3>
</div2>
<div2 type="chapter" n="29">
<div3 type="section" n="1">
<p>
τὴν στρατιὰν ἐς Ἄορνόν τε ἦγε καὶ Βάκτρα, αἳ δὴ
μέγισταί εἰσι πόλεις ἐν τῇ Βακτρίων χώρᾳ. καὶ ταύτας
τε ἐξ ἐφόδου ἔλαβε καὶ φυλακὴν ἐν τῇ ἄκρᾳ τῆς
Ἀόρνου ἀπέλιπε καὶ ἐπὶ ταύτης Ἀρχέλαον τὸν Ἀνδρόκλου
 τῶν ἑταίρων· τοῖς δὲ ἄλλοις Βακτρίοις οὐ χαλεπῶς
προσχωρήσασιν ἐπέταξε σατράπην Ἀρτάβαζον τὸν
Πέρσην.


αὐτὸς δὲ ἦγεν ὡς ἐπὶ τὸν Ὄξον ποταμόν.
</p>
</div3>
<div3 type="section" n="2">
<p> ὁ δὲ
Ὄξος ῥέει μὲν ἐκ τοῦ ὄρους τοῦ Καυκάσου, ἔστι δὲ
 ποταμῶν μέγιστος τῶν ἐν τῇ Ἀσίᾳ, ὅσους γε δὴ Ἀλέξανδρος
καὶ οἱ ξὺν Ἀλεξάνδρῳ ἐπῆλθον, πλὴν τῶν Ἰνδῶν
ποταμῶν· οἱ δὲ Ἰνδοὶ πάντων ποταμῶν μέγιστοί
εἰσιν. ἐξίησι δὲ ὁ Ὄξος ἐς τὴν μεγάλην θάλασσαν


τὴν κατὰ Ὑρκανίαν.
</p>
</div3>
<div3 type="section" n="3">
<p> διαβάλλειν δὲ ἐπιχειροῦντι αὐτῷ
 τὸν ποταμὸν πάντῃ ἄπορον ἐφαίνετο· τὸ μὲν γὰρ εὖρος
ἦν ἐς ἓξ μάλιστα σταδίους, βάθος δὲ οὐ πρὸς λόγον
τοῦ εὔρους, ἀλλὰ πολὺ δή τι βαθύτερος καὶ ψαμμώδης
καὶ ῥεῦμα ὀξύ<add>ς</add>, ὡς τὰ καταπηγνύμενα πρὸς
αὐτοῦ τοῦ ῥοῦ ἐκστρέφεσθαι ἐκ τῆς γῆς οὐ χαλεπῶς,
 οἷα δὴ οὐδὲ βεβαίως κατὰ τῆς ψάμμου ἱδρυμένα.
</p>
</div3>
<div3 type="section" n="4">
<p>ἄλλως τε καὶ ἀπορία ὕλης ἐν τοῖς πόνοις ἦν καὶ τριβὴ
πολλὴ ἐφαίνετο, εἰ μακρόθεν μετίοιεν ὅσα ἐς γεφύρωσιν
τοῦ πόρου. ξυναγαγὼν οὖν τὰς διφθέρας, ὑφʼ αἷς
ἐσκήνουν οἱ στρατιῶται, φορυτοῦ ἐμπλῆσαί ἐκέλευσεν
 ὡς ξηροτάτου καὶ καταδῆσαί τε καὶ ξυρράψαι ἀκριβῶς,
τοῦ μὴ ἐσδύεσθαι ἐς αὐτὰς τοῦ ὕδατος. ἐμπλησθεῖσαι
<pb id="p.144"/>
δὲ καὶ ξυρραφεῖσαι ἱκαναὶ ἐγένοντο διαβιβάσαι τὴν
στρατιὰν ἐν πέντε ἡμέραις.
</p>
</div3>
<div3 type="section" n="5">
<p> πρὶν δὲ διαβαίνειν τὸν ποταμὸν τῶν τε Μακεδόνων
ἐπιλέξας τοὺς πρεσβυτάτους καὶ ἤδη ἀπολέμους
καὶ τῶν Θεσσαλῶν τοὺς ἐθελοντὰς καταμείναντας ἐπʼ οἴκου ἀπέστειλεν. ἐκπέμπει δὲ καὶ Στασάνορα, ἕνα
τῶν ἑταίρων, ἐς Ἀρείους, προστάξας Ἀρσάκην μὲν τὸν
σατράπην τῶν Ἀρείων ξυλλαβεῖν, ὅτι ἐθελοκακεῖν αὐτῷ
Ἀρσάκης ἔδοξεν, αὐτὸν δὲ σατράπην εἶναι ἀντʼ ἐκείνου
Ἀρείων.
</p>
</div3>
<div3 type="section" n="6">
<p> περάσας δὲ τὸν Ὄξον ποταμὸν ἦγε κατὰ σπουδήν,
ἵνα Βῆσσον εἶναι ξὺν τῇ δυνάμει ἐπυνθάνετο. καὶ ἐν
τούτῳ ἀφικνοῦνται παρὰ Σπιταμένους καὶ Δαταφέρνου
πρὸς αὐτὸν ἀγγέλλοντες, ὅτι Σπιταμένης καὶ Δαταφέρνης,
εἰ πεμφθείη αὐτοῖς καὶ ὀλίγη στρατιὰ καὶ ἡγεμὼν τῇ στρατιᾷ, ξυλλήψονται Βῆσσον καὶ παραδώσουσιν
Ἀλεξάνδρῳ· ἐπεὶ καὶ ἀδέσμῳ φυλακῇ φυλάσσεσθαι


 πρὸς αὐτῶν Βῆσσον.
</p>
</div3>
<div3 type="section" n="7">
<p> ταῦτα ὡς ἤκουσεν Ἀλέξανδρος,
αὐτὸς μὲν ἀναπαύων ἦγε τὴν στρατιὰν σχολαίτερον ἢ
πρόσθεν, Πτολεμαῖον δὲ τὸν Λάγου ἀποστέλλει τῶν τε ἑταίρων ἱππαρχίας τρεῖς ἄγοντα καὶ τοὺς ἱππακοντιστὰς
ξύμπαντας, πεζῶν δὲ τήν τε Φιλώτα τάξιν καὶ
τῶν ὑπασπιστῶν χιλιαρχίαν μίαν καὶ τοὺς Ἀγριᾶνας
πάντας καὶ τῶν τοξοτῶν τοὺς ἡμίσεας, σπουδῇ ἐλαύνειν
κελεύσας ὡς Σπιταμένην τε καὶ Δαταφέρνην. καὶ Πτολεμαῖος ᾔει ὡς ἐτέτακτο, καὶ διελθὼν ἐν ἡμέραις
τέτταρσι σταθμοὺς δέκα ἀφικνεῖται ἐς τὸ στρατόπεδον,
οὗ τῇ προτεραίᾳ ηὐλισμένοι ἦσαν οἱ ἀμφὶ τὸν Σπιταμένην
βάρβαροι.

</p>
</div3>
</div2>
<div2 type="chapter" n="30">
<div3 type="section" n="1">
<p> ἐνταῦθα ἔμαθε Πτολεμαῖος ὅτι οὐ βεβαία τῷ Σπιταμένει καὶ Δαταφέρνῃ ἡ γνώμη ἐστὶν ἀμφὶ τῇ
<pb id="p.145"/>

παραδόσει τοῦ Βήσσου. τοὺς μὲν δὴ πεζοὺς κατέλιπε,
προστάξας ἕπεσθαι ἐν τάξει, αὐτὸς δὲ ξὺν τοῖς ἱππεῦσιν
ἐλάσας ἀφίκετο πρὸς κώμην τινά, ἵνα ὁ Βῆσσος


ἦν ξὺν ὀλίγοις στρατιώταις.
</p>
</div3>
<div3 type="section" n="2">
<p> οἱ γὰρ ἀμφὶ τὸν Σπιταμένην
 μετακεχωρήκεσαν ἤδη ἐκεῖθεν, καταιδεσθέντες
αὐτοὶ παραδοῦναι τὸν Βῆσσον. Πτολεμαῖος δὲ περιστήσας
ἐν κύκλῳ τῆς κώμης τοὺς ἱππέας ʽἦν γάρ τι
καὶ τεῖχος περιβεβλημένον καὶ πύλαι κατʼ αὐτόʼ ἐπεκηρυκεύετο
τοῖς ἐν τῇ κώμῃ βαρβάροις ἀπαθεῖς σφᾶς
 ἀπαλλάσσεσθαι παραδόντας Βῆσσον. οἱ δὲ ἐδέχοντο


τοὺς ξὺν Πτολεμαίῳ ἐς τὴν κώμην.
</p>
</div3>
<div3 type="section" n="3">
<p> καὶ Πτολεμαῖος
ξυλλαβὼν Βῆσσον ὀπίσω ἐπανῄει. προπέμψας δὲ ἤρετο
Ἀλέξανδρον, ὅπως χρὴ ἐς ὄψιν ἄγειν Ἀλεξάνδρου Βῆσσον.
καῖ Ἀλέξανδρος γυμνὸν ἐν κλοιῷ δήσαντα οὕτως ἄγειν
 ἐκέλευσε καὶ καταστήσαντα ἐν δεξιᾷ τῆς ὁδοῦ, ᾗ αὐτός
τε καὶ ἡ στρατιὰ παρελεύσεσθαι ἔμελλε. καὶ Πτολεμαῖος
οὕτως ἐποίησεν.
</p>
</div3>
<div3 type="section" n="4">
<p>Ἀλέξανδρος δὲ ἰδὼν τὸν Βῆσσον ἐπιστήσας τὸ ἅρμα
ἤρετο ἀνθʼ ὅτου τὸν βασιλέα τὸν αὑτοῦ καὶ ἅμα καὶ
 οἰκεῖον καὶ εὐεργέτην γενόμενον Δαρεῖον τὰ μὲν πρῶτα
ξυνέλαβε καὶ δήσας ἦγεν, ἔπειτα ἀπέκτεινε. καὶ ὁ
Βῆσσος οὐ μόνῳ οἷ ταῦτα δόξαντα πρᾶξαι ἔφη, ἀλλὰ
ξὺν τοῖς τότε ἀμφὶ Δαρεῖον οὖσιν, ὡς σωτηρίαν σφίσιν


εὑρέσθαι παρʼ Ἀλεξάνδρου.
</p>
</div3>
<div3 type="section" n="5">
<p> Ἀλέξανδρος δὲ ἐπὶ τοῖσδε
 μαστιγοῦν ἐκέλευεν αὐτὸν καὶ ἐπιλέγειν τὸν κήρυκα
ταὐτὰ ἐκεῖνα ὅσα αὐτὸς τῷ Βήσσῳ ἐν τῇ πύστει ὠνείδισε.
Βῆσσος μὲν δὴ οὕτως αἰκισθεὶς ἀποπέμπεται ἐς
Βάκτρα ἀποθανούμενος. καὶ ταῦτα Πτολεμαῖος ὑπὲρ <note place="unspecified" anchored="yes">Ptolem fr. 11</note>
Βήσσου ἀνέγραψεν· Ἀριστόβουλος δὲ τοὺς ἀμφὶ Σπιταμένην <note place="unspecified" anchored="yes">Aristob. fr. 18</note>
 τε καὶ Δαταφέρνην Πτολεμαίῳ ἀγαγεῖν Βῆσσον
καὶ παραδοῦναι Ἀλεξάνδρῳ γυμνὸν ἐν κλοιῷ δήσαντας.
<pb id="p.146"/>
</p>
</div3>
<div3 type="section" n="6">
<p> Ἀλέξανδρος δὲ ἀναπληρώσας τὸ ἱππικὸν ἐκ τῶν
αὐτόθεν ἵππων ʽπολλοὶ γὰρ αὐτῷ ἵπποι ἔν τε τῇ ὑπερβολῇ
τοῦ Καυκάσου καὶ ἐν τῇ ἐπὶ τὸν Ὄξον τε καὶ
ἀπὸ τοῦ Ὄξου πορείᾳ ἐξέλιπονʼ ὡς ἐπὶ Μαράκανδα


 ἦγε· τὰ δέ ἐστι βασίλεια τῆς Σογδιανῶν χώρας. ἔνθεν δὲ ἐπὶ τὸν Τάναϊν ποταμὸν προῄει.
</p>
</div3>
<div3 type="section" n="7">
<p> τῷ δὲ Τανάϊδι
τούτῳ, ὃν δὴ καὶ Ὀρξάντην ἄλλῳ ὀνόματι πρὸς τῶν
<note place="unspecified" anchored="yes">Aristob. fr. 19</note> ἐπιχωρίων βαρβάρων καλεῖσθαι λέγει Ἀριστόβουλος,
αἱ πηγαὶ μὲν ἐκ τοῦ Καυκάσου ὄρους καὶ αὐτῷ εἰσιν·
ἐξίησι δὲ καὶ οὗτος ὁ ποταμὸς εἰς τὴν Ὑρκανίαν θάλασσαν
</p>
</div3>
<div3 type="section" n="8">
<p> ἄλλος δὲ ἂν εἴη Τάναϊς ὑπὲρ ὅτου λέγει
<note place="unspecified" anchored="yes">Herod. 4. 57</note> Ἡρόδοτος ὁ λογοποιὸς ὄγδοον εἶναι τῶν ποταμῶν τῶν
Σκυθικῶν Τάναϊν, καὶ ῥέειν μὲν ἐκ λίμνης μεγάλης
ἀνίσχοντα, ἐκδιδόναι δὲ ἐς μείζω ἔτι λίμνην, τὴν καλουμένην
Μαιῶτιν· καὶ τὸν Τάναϊν τοῦτον εἰσὶν οἳ

 ὅρον ποιοῦσι τῆς Ἀσίας καὶ τῆς Εὐρώπης,
</p>
</div3>
<div3 type="section" n="9">
<p> οἷς δὴ ἀπὸ
τοῦ μυχοῦ τοῦ πόντου τοῦ Εὐξείνου ἡ λίμνη τε ἡ
Μαιῶτις καὶ ὁ ἐς ταύτην ἐξιεὶς ποταμὸς ὁ Τάναις
οὗτος διείργει τὴν Ἀσίαν καὶ τὴν Εὐρώπην, καθάπερ
ἡ κατὰ Γάδειρά τε καὶ τοὺς ἀντιπέρας Γαδείρων Λίβυας τοὺς Νομάδας· θάλασσα τὴν Λιβύην αὖ καὶ τὴν
Εὐρώπην διείργει, οἷς γε δὴ ἡ Λιβύη ἀπὸ τῆς Ἀσίας
τῆς ἄλλης τῷ Νείλῳ ποταμῷ διακέκριται.
</p>
</div3>
<div3 type="section" n="10">
<p> ἐνταῦθα ἀποσκεδασθέντες τινὲς τῶν Μακεδόνων
ἐς προνομὴν κατακόπτονται πρὸς τῶν βαρβάρων οἱ δὲ δράσαντες τὸ ἔργον ἀπέφυγον ἐς ὄρος τραχύτατον
καὶ πάντῃ ἀπότομον· ἦσαν δὲ τὸ πλῆθος ἐς τρισμυρίους.
καὶ ἐπὶ τούτους Ἀλέξανδρος τοὺς κουφοτάτους


 τῆς στρατιᾶς ἀναλαβὼν ἦγεν.
</p>
</div3>
<div3 type="section" n="11">
<p> ἔνθα δὴ προσβολαὶ
πολλαὶ ἐγίγνοντο τοῖς Μακεδόσιν ἐς τὸ ὄρος· καὶ τὰ μὲν πρῶτα ἀπεκρούοντο βαλλόμενοι ἐκ τῶν βαρβάρων,
<pb id="p.147"/>

καὶ ἄλλοι τε πολλοὶ τραυματίαι ἐγένοντο καὶ αὐτὸς
Ἀλέξανδρος ἐς τὴν κνήμην τοξεύεται διαμπὰξ καὶ τῆς
περόνης τι ἀποθραύεται αὐτῷ ἐκ τοῦ τοξεύματος.
ἀλλὰ καὶ ὣς ἔλαβέ τε τὸ χωρίον, καὶ τῶν βαρβάρων
 οἱ μὲν αὐτοῦ κατεκόπησαν πρὸς τῶν Μακεδόνων,
πολλοὶ δὲ καὶ κατὰ τῶν πετρῶν ῥίψαντες σφᾶς ἀπέθανον,
ὥστε ἐκ τρισμυρίων οὐ πλείους ἀποσωθῆναι
ὀκτακισχιλίων.</p>
</div3>
</div2>
</div1>
<pb id="p.148"/>
<div1 type="book" n="4">
<div2 type="chapter" n="1">
<div3 type="section" n="1">
<p>
οὐ πολλαῖς δὲ ἡμέραις ὕστερον ἀφικνοῦνται παρʼ
Ἀλέξανδρον πρέσβεις παρά τε Σκυθῶν τῶν Ἀβίων
<note place="unspecified" anchored="yes">Iliad XIII 6</note> καλουμένων, ʽοὓς καὶ Ὅμηρος δικαιοτάτους ἀνθρώπους
εἰπὼν ἐν τῇ ποιήσει ἐπῄνεσεν· οἰκοῦσι δὲ ἐν τῇ Ἀσίᾳ
οὗτοι αὐτόνομοι, οὐχ ἥκιστα διὰ πενίαν τε καὶ δικαιότητἀ καὶ παρὰ τῶν ἐκ τῆς Εὐρώπης Σκυθῶν, οἳ δὴ
τὸ μέγιστον ἔθνος [Σκυθικὸν]ἐν τῇ Εὐρώπῃ ἐποικοῦσιν.
</p>
</div3>
<div3 type="section" n="2">
<p> καὶ τούτοις ξυμπέμπει Ἀλέξανδρος τῶν ἑταίρων, πρόφασιν
μὲν κατὰ πρεσβείαν φιλίαν ξυνθησομένους, ὁ
δὲ νοῦς τῆς πομπῆς ἐς κατασκοπήν τι μᾶλλον ἔφερε φύσεώς τε τῆς χώρας τῆς Σκυθικῆς καὶ πλήθους αὐτῶν
καὶ νομαίων καὶ ὁπλίσεως, ἥντινα ἔχοντες στέλλονται
ἐς τὰς μάχας.
</p>
</div3>
<div3 type="section" n="3">
<p> αὐτὸς δὲ πρὸς τῷ Τανάϊδι ποταμῷ ἐπενόει πόλιν
οἰκίσαι, καὶ ταύτην ἑαυτοῦ ἐπώνυμον. ὅ τε γὰρ χῶρος ἐπιτήδειος αὐτῷ ἐφαίνετο αὐξῆσαι ἐπὶ μέγα τὴν πόλιν
καὶ ἐν καλῷ οἰκισθήσεσθαι τῆς ἐπὶ Σκύθας, εἴποτε
ξυμβαίνοι, ἐλάσεως καὶ τῆς προφυλακῆς τῆς χώρας
πρὸς τὰς καταδρομὰς τῶν πέραν τοῦ ποταμοῦ ἐποικούντων


 βαρβάρων.
</p>
</div3>
<div3 type="section" n="4">
<p> ἐδόκει δʼ ἂν καὶ μεγάλη γενέσθαι ἡ πόλις πλήθει τε τῶν ἐς αὐτὴν ξυνοικιζομένων καὶ
τοῦ ὀνόματος τῇ λαμπρότητι. καὶ ἐν τούτῳ οἱ πρόσχωροι
<pb id="p.149"/>

τῷ ποταμῷ βάρβαροι τούς τε τὰ φρούρια ἐν ταῖς
πόλεσι σφῶν ἔχοντας στρατιώτας τῶν Μακεδόνων ξυλλαβόντες
ἀπέκτειναν καὶ τᾶς πόλεις ἐς ἀσφάλειάν τινα


μᾶλλον ὠχύρουν.
</p>
</div3>
<div3 type="section" n="5">
<p> ξυνεπελάβοντο δὲ αὐτοῖς τῆς ἀποστάσεως
καὶ τῶν Σογδιανῶν οἱ πολλοί, ἐπαρθέντες
πρὸς τῶν ξυλλαβόντων Βῆσσον, ὥστε καὶ τῶν Βακτριανῶν
ἔστιν οὕς σφισιν οὗτοι ξυναπέστησαν, εἴτε δὴ
καὶ δείσαντες Ἀλέξανδρον, εἴτε καὶ λόγον ἐπὶ τῇ ἀποστάσει
διδόντες, ὅτι ἐς ἕνα ξύλλογον ἐπηγγέλκει Ἀλέξανδρος
 ξυνελθεῖν τοὺς ὑπάρχους τῆς χώρας ἐκείνης
εἰς Ζαρίασπα, τὴν μεγίστην πόλιν, ὡς ἐπʼ ἀγαθῷ
οὐδενὶ τοῦ ξυλλόγου γιγνομένου.

</p>
</div3>
</div2>
<div2 type="chapter" n="2">
<div3 type="section" n="1">
<p>
ταῦτα ὡς ἀπηγγέλθη Ἀλεξάνδρῳ, παραγγείλας τοῖς
πεζοῖς κατὰ λόχους κλίμακας ποιεῖσθαι ὅσα<add>ι</add> ἑκάστῳ
 λόχῳ ἐπηγγέλθησαν, αὐτὸς μὲν ἐπὶ τὴν πρώτην ἀπὸ
τοῦ στρατοπέδου ὁρμηθέντι πόλιν προὐχώρει, ᾖ ὄνομα
ἦν Γάζα· ἐς γὰρ ἑπτὰ πόλεις ξυμπεφευγέναι ἐλέγοντο


οἱ ἐκ τῆς χώρας βάρβαροι·
</p>
</div3>
<div3 type="section" n="2">
<p> κρατερὸν δὲ ἐκπέμπει πρὸς
τὴν καλουμένην Κυρούπολιν, ἥπερ μεγίστη πασῶν
 καὶ ἐς αὐτὴν οἱ πλεῖστοι ξυνειλεγμένοι ἦσαν τῶν βαρβάρων.
παρήγγελτο δὲ αὐτῷ στρατοπεδεῦσαι πλησίον
τῆς πόλεως καὶ τάφρον τε ἐν κύκλῳ αὐτῆς ὀρύξαι καὶ
χάρακα περιβαλέσθαι καὶ τὰς μηχανὰς ὅσαις χρῆσθαι
ξυμπηγνύναι, ὡς πρὸς ἀμφὶ Κρατερὸν τὴν γνώμην
 τετραμμένοι οἱ ἐκ τῆς πόλεως ταύτης ἀδύνατοι


ὦσι ταῖς ἄλλαις πόλεσιν ἐπωφελεῖν.
</p>
</div3>
<div3 type="section" n="3">
<p> αὐτὸς δὲ ἐπὶ τὴν
Γάζαν ἐπεὶ ἀφίκετο, ὡς εἶχεν ἐξ ἐφόδου σημαίνει
προσβάλλειν τῷ τείχει γηΐνῳ τε καὶ οὐχ ὑψηλῷ ὄντι,
προσθέντας ἐν κύκλῳ πάντοθεν τὰς κλίμακας· οἱ δὲ
 σφενδονῆται αὐτῷ καὶ οἱ τοξόται τε καὶ ἀκοντισταὶ
ὁμοῦ τῇ ἐφόδῳ τῶν πεζῶν ἐσηκόντιζον ἐς τοὺς προμαχομένους
<pb id="p.150"/>
ἀπὸ τοῦ τείχους καὶ βέλη ἀπὸ μηχανῶν
ἠφίετο, ὥστε ὀξέως μὲν ὑπὸ τοῦ πλήθους τῶν βελῶν
ἐγυμνώθη τὸ τεῖχος τῶν προμαχομένων, ταχεῖα δὲ ἡ
πρόσθεσις τῶν κλιμάκων καὶ ἡ ἀνάβασις τῶν Μακεδόνων


 ἡ ἐπὶ τὸ τεῖχος ἐγίγνετο.
</p>
</div3>
<div3 type="section" n="4">
<p> τοὺς μὲν δὴ ἄνδρας πάντας ἀπέκτειναν, οὕτως ἐξ Ἀλεξάνδρου προστεταγμένον,
γυναῖκας δὲ καὶ παῖδας καὶ τὴν ἄλλην λείαν
διήρπασαν. ἔνθεν δὲ εὐθὺς ἦγεν ἐπὶ τὴν δευτέραν
ἀπʼ ἐκείνης πόλιν ᾠκισμένην, καὶ ταύτην τῷ αὐτῷ τε
τρόπῳ καὶ τῇ αὐτῇ ἡμέρᾳ λαμβάνει καὶ τοὺς ἁλόντας τὰ αὐτὰ ἔπραξεν. ὁ δὲ ἦγεν ἐπὶ τρίτην πόλιν,
καὶ ταύτην τῇ ὑστεραίᾳ ἐπὶ τῇ πρώτῃ προσβολῇ
εἷλεν.
</p>
</div3>
<div3 type="section" n="5">
<p> ἐν ᾧ δὲ αὐτὸς ξὺν τοῖς πεζοῖς ἀμφὶ ταῦτα εἶχε,
τοὺς ἱππέας ἐκπέμπει ἐς τὰς δύο τὰς πλησίου πόλεις προστάξας παραφυλάττειν τοὺς ἀνθρώπους τοὺς ἔνδον,
μήποτε τὴν ἅλωσιν αἰσθόμενοι τῶν πλησίον πόλεων
καὶ ἅμα τὴν αὑτοῦ οὐ διὰ μακροῦ ἔφοδον οἱ δὲ ἐς
φυγὴν τραπέντες ἄποροι αὐτῷ διώκειν γένωνται. καὶ
ξυνέβη τε οὕτως ὅπως εἴκασε, καὶ ἐν δέοντι ἐγένετο

 αὐτῷ ἡ πομπὴ τῶν ἱππέων.
</p>
</div3>
<div3 type="section" n="6">
<p> οἱ γὰρ τὰς δύο τὰς οὔπω
ἑαλωκυίας πόλεις ἔχοντες τῶν βαρβάρων, ὡς καπνόν
τε εἶδον ἀπὸ τῆς πρὸ[ς] σφῶν πόλεως ἐμπιπραμένης καί
τινες καὶ ἀπὸ τοῦ πάθους αὐτοῦ διαφυγόντες αὐτάγγελοι
τῆς ἁλώσεως ἐγένοντο, ὡς τάχους ἕκαστοι εἶχον ἀθρόοι ἐκ τῶν πόλεων φεύγοντες ἐμπίπτουσιν ἐς τὸ
στῖφος τῶν ἱππέων ξυντεταγμένον καὶ κατεκόπησαν οἱ
πλεῖστοι αὐτῶν.

</p>
</div3>
</div2>
<div2 type="chapter" n="3">
<div3 type="section" n="1">
<p> οὕτω δὴ τὰς πέντε πόλεις ἐν δυσὶν ἡμέραις ἑλών
τε καὶ ἐξανδραποδισάμενος ᾔει ἐπὶ τὴν μεγίστην αὐτῶν τὴν Κύρου πόλιν. ἡ δὲ τετειχισμένη τε ἦν ὑψηλοτέρῳ
<pb id="p.151"/>

τείχει ἤπερ αἱ ἄλλαι, οἷα δὴ ὑπὸ Κύρου οἰκισθεῖσα,
καὶ τοῦ πλείστου καὶ μαχιμωτάτου τῶν ταύτῃ
βαρβάρων ἐς ταύτην συμπεφευγότος οὐχ ὡσαύτως
ῥᾳδία ἐξ ἐφόδου ἑλεῖν τοῖς Μακεδόσιν ἐγίγνετο. ἀλλὰ
 μηχανὰς γὰρ προσάγων τῷ τείχει Ἀλέξανδρος ταύτῃ
μὲν κατασείειν ἐπενόει τὸ τεῖχος καὶ κατὰ τὸ ἀεὶ
παραρρηγνύμενον αὐτοῦ τὰς προσβολὰς ποιεῖσθαι.
</p>
</div3>
<div3 type="section" n="2">
<p>αὐτὸς δὲ ὡς κατεῖδε τοὺς ἔκρους τοῦ ποταμοῦ, ὃς
διὰ τῆς πόλεως χειμάρρους ὤν διέρχεται, ξηροὺς ἐν
 τῷ τότε ὕδατος καὶ οὐ ξυνεχεῖς τοῖς τείχεσιν, ἀλλʼ
οἵους παρασχεῖν πάροδον τοῖς στρατιώταις διαδῦναι
ἐς τὴν πόλιν, ἀναλαβὼν τούς τε σωματοφύλακας καὶ
τοὺς ὑπασπιστὰς καὶ τοὺς τοξότας καὶ τοὺς Ἀγριᾶνας
τετραμμένων τῶν βαρβάρων πρὸς τὰς μηχανὰς καὶ
 τοὺς ταύτῃ προσμαχομένους λανθάνει κατὰ τοὺς ἔκρους


ξὺν ὀλίγοις τὸ πρῶτον παρελθὼν ἐς τὴν πόλιν·
</p>
</div3>
<div3 type="section" n="3">
<p> ἀναρρήξας
δὲ ἔνδοθεν τῶν πυλῶν, αἳ κατὰ τοῦτο τὸ χωρίον
ἦσαν, δέχεται καὶ τοὺς ἄλλους στρατιώτας εὐπετῶς.
ἔνθα δὴ οἱ βάρβαροι ἐχομένην ἤδη τὴν πόλιν αἰσθόμενοι
 ἐπὶ τοὺς ἀμφὶ Ἀλέξανδρον ὅμως ἐτράπησαν· καὶ
γίνεται προσβολὴ αὐτῶν καρτερά, καὶ βάλλεται λίθῳ
αὐτὸς Ἀλέξανδρος βιαίως τήν τε κεφαλὴν καὶ τὸν
αὐχένα καὶ Κρατερὸς τοξεύματι καὶ πολλοὶ ἄλλοι τῶν
ἡγεμόνων· ἀλλὰ καὶ ὣς ἐξέωσαν ἐκ τῆς ἀγορᾶς τοὺς


 βαρβάρους.
</p>
</div3>
<div3 type="section" n="4">
<p> καὶ ἐν τούτῳ οἱ κατὰ τὸ τεῖχος προσβεβληκότες
ἔρημον ἤδη τὸ τεῖχος τῶν προμαχομένων
αἱροῦσιν. ἐν μὲν δὴ τῇ πρώτῃ καταλήψει τῆς πόλεως
ἀπέθανον τῶν πολεμίων μάλιστα ἐς ὀκτακισχιλίους.
οἱ δὲ λοιποί ʽἦσαν γὰρ οἱ πάντες ἐς μυρίους καὶ
 πεντακισχιλίους μαχίμους οἱ ξυνεληλυθότεσʼ καταφεύγουσιν
ἐς τὴν ἄκραν. καὶ τούτους περιστρατοπεδεύσας
<pb id="p.152"/>
Ἀλέξανδρος ἡμέραν μίαν ἐφρούρησεν· οἱ δὲ ἐνδείᾳ
</p>
</div3>
<div3 type="section" n="5">
<p> ὕδατος ἐνεχείρισαν σφᾶς Ἀλεξάνδρῳ.
<note place="unspecified" anchored="yes">Ptolem. fr. 12</note> τὴν δὲ ἑβδόμην πόλιν ἐξ ἐφόδου ἔλαβε, Πτολεμαῖος
<note place="unspecified" anchored="yes">Aristob. fr. 20</note> μὲν λέγει, ὅτι αὐτοὺς σφᾶς ἐνδόντας, Ἀριστόβουλος
δέ, ὅτι βίᾳ καὶ ταύτην ἐξεῖλεν καὶ ὅτι πάντας τοὺς καταληφθέντας ἐν αὐτῇ ἀπέκτεινε. Πτολεμαῖος
δὲ κατανεῖμαι λέγει αὐτὸν τοὺς ἀνθρώπους τῇ στρατιᾷ
καὶ δεδεμένους κελεῦσαι φυλάσσεσθαι ἔστʼ ἄν ἐκ τῆς
χώρας ἀπαλλάττηται αὐτός, ὡς μηδένα ἀπολείπεσθαι
τῶν τὴν ἀπόστασιν πραξάντων.
</p>
</div3>
<div3 type="section" n="6">
<p> ἐν τούτῳ δὲ τῶν τε ἐκ τῆς Ἀσίας Σκυθῶν στρατιὰ
ἀφικνεῖται πρὸς τὰς ὄχθας τοῦ ποταμοῦ τοῦ Τανάϊδος,
ἀκούσαντες οἱ πολλοὶ αὐτῶν, ὅτι ἔστιν οἳ καὶ
τῶν ἐπέκεινα τοῦ ποταμοῦ βαρβάρων ἀπʼ Ἀλεξάνδρου
ἀφεστᾶσιν, ὡς, εἰ δή τι λόγου ὄν ἄξιον νεωτερίζοιτο, καὶ αὐτοὶ ἐπιθησόμενοι τοῖς Μακεδόσι. καὶ οἱ ἀμφὶ
Σπιταμένην δὲ ἀπηγγέλθησαν ὅτι τοὺς ἐν Μαρακάνδοις


 καταλειφθέντας ἐν τῇ ἄκρᾳ πολιορκοῦσιν.
</p>
</div3>
<div3 type="section" n="7">
<p> ἔνθα
δὴ Ἀλέξανδρος ἐπὶ μὲν τοὺς ἀμφὶ Σπιταμένην Ἀνδρόμαχόν
τε ἀποστέλλει καὶ Μενέδημον καὶ Κάρανον, ἱππέας μὲν ἔχοντας τῶν ἑταίρων ἐς ἑξήκοντα καὶ τῶν
μισθοφόρων ὀκτακοσίους, ὧν Κάρανος ἡγεῖτο, πεζοὺς
δὲ μισθοφόρους ἐς χιλίους πεντακοσίους· ἐπιτάσσει δὲ
αὐτοῖς Φαρνούχην τὸν ἑρμηνέα, τὸ μὲν γένος Λύκιον
τὸν Φαρνούχην, ἐμπείρως δὲ τῆς τε φωνῆς τῶν ταύτῃ βαρβάρων ἔχοντα καὶ τὰ ἄλλα ὁμιλῆσαι αὐτοῖς δεξιὸν
φαινόμενον.

</p>
</div3>
</div2>
<div2 type="chapter" n="4">
<div3 type="section" n="1">
<p> αὐτὸς δὲ τὴν πόλιν, ἣν ἐπενόει, τειχίσας ἐν ἡμέραις
εἴκοσι καὶ ξυνοικίσας ἐς αὐτὴν τῶν τε Ἑλλήνων
μισθοφόρων καὶ ὅστις τῶν προσοικούντων βαρβάρων ἐθελοντὴς μετέσχε τῆς ξυνοικήσεως καί τινας καὶ τῶν
<pb id="p.153"/>

ἐκ τοῦ στρατοπέδου Μακεδόνων, ὅσοι ἀπόμαχοι ἤδη
ἦσαν, θύσας τοῖς θεοῖς ὡς νόμος αὐτῷ καὶ ἀγῶνα
ἱππικόν τε καὶ γυμνικὸν ποιήσας, ὡς οὐκ ἀπαλλασσομένους
ἑώρα τοὺς Σκύθας ἀπὸ τῆς ὄχθης τοῦ ποταμοῦ,
</p>
</div3>
<div3 type="section" n="2">
<p> ἀλλʼ ἐκτοξεύοντες ἐς τὸν ποταμὸν ἑωρῶντο οὐ πλατὺν
ταύτῃ ὄντα, καί τινα καὶ πρὸς ὕβριν τοῦ Ἀλεξάνδρου
βαρβαρικῶς ἐθρασύναντο, ὡς οὐκ ἄν τολμήσαντα
Αλέξανδρον ἅψασθαι Σκυθῶν ἤ μαθόντα ἄν ὅτι περ
τὸ διάφορον Σκύθαις τε καὶ τοῖς Ἀσιανοῖς βαρβάροις,
 — ὑπὸ τούτων παροξυνόμενος ἐπενόει διαβαίνειν ἐπʼ
αὐτοὺς καὶ τὰς διφθέρας παρεσκεύαζεν ἐπὶ τῷ πόρῳ.
</p>
</div3>
<div3 type="section" n="3">
<p>θυομένῳ δὲ ἐπὶ τῇ διαβάσει τὰ ἱερὰ οὐκ ἐγίγνετο·
ὁ δὲ βαρέως μὲν ἔφερεν οὐ γιγνομένων, ὅμως δὲ
ἐκαρτέρει καὶ ἔμενεν. ὡς δὲ οὐκ ἀνίεσαν οἱ Σκύθαι,
 αὖθις ἐπὶ τῇ διαβάσει ἐθύετο, καὶ αὖ ἐς κίνδυνον
αὐτῷ σημαίνεσθαι Ἀρίστανδρος ὁ μάντις ἔφραζεν· ὁ
δὲ κρεῖσσον ἔφη ἐς ἔσχατον κινδύνου ἐλθεῖν ἤ κατεστραμμένον
ξύμπασαν ὀλίγου δεῖν τὴν Ἀσίαν γέλωτα
εἶναι Σκύθαις, καθάπερ Δαρεῖος ὁ Ξέρξου πατὴρ πάλαι
 ἐγένετο. Ἀρίστανδρος δὲ οὐκ ἔφη παρὰ τὰ ἐκ τοῦ
θείου σημαινόμενα ἄλλα ἀποδείξεσθαι, ὅτι ἄλλα ἐθέλει
ἀκοῦσαι Ἀλέξανδρος.
</p>
</div3>
<div3 type="section" n="4">
<p>ὁ δέ, ὡς αἵ τε διφθέραι αὐτῷ παρεσκευασμέναι
ἦσαν ἐπὶ τῷ πόρῳ καὶ ὁ στρατὸς ἐξωπλισμένος ἐφειστήκει
 τῷ ποταμῷ, αἵ τε μηχαναὶ ἀπὸ ξυνθήματος ἐξηκόντιζον
ἐς τοὺς Σκύθας παριππεύοντας ἐπὶ τῇ ὄχθῃ καὶ
ἔστιν οἳ αὐτῶν ἐτιτρώσκοντο ἐκ τῶν βελῶν, εἷς δὲ δὴ
διὰ τοῦ γέρρου τε καὶ τοῦ θώρακος διαμπὰξ πληγεὶς
πίπτει ἀπὸ τοῦ ἵππου, οἱ μὲν ἐξεπλάγησαν πρός τε
 τῶν βελῶν τὴν διὰ μακροῦ ἄφεσιν καὶ ὅτι ἀνὴρ ἀγαθὸς
αὐτοῖς τετελευτήκει, καὶ ὀλίγον ἀνεχώρησαν ἀπὸ
<pb id="p.154"/>


 τῆς ὄχθης·
</p>
</div3>
<div3 type="section" n="5">
<p> Ἀλέξανδρος δὲ τεταραγμένους πρὸς τὰ βέλη
ἰδὼν ὑπὸ σαλπίγγων ἐπέρα τὸν ποταμὸν αὐτὸς ἡγούμενος·
εἵπετο δὲ αὐτῷ καὶ ἡ ἄλλη στρατιά. πρῶτον
μὲν δὴ τοὺς τοξότας καὶ σφενδονήτας ἀποβιβάσας
σφενδονᾶν τε καὶ ἐκτοξεύειν ἐκέλευσεν ἐς τοὺς Σκύθας, ὡς μὴ πελάζειν αὐτοὺς τῇ φάλαγγι τῶν πεζῶν
ἐκβαινούσῃ, πρὶν τὴν ἵππον αὐτῷ διαβῆναι πᾶσαν.
</p>
</div3>
<div3 type="section" n="6">
<p> ὡς δὲ ἀθρόοι ἐπὶ τῇ ὄχθῃ ἐγένοντο, ἐφῆκεν ἐπὶ τοὺς
Σκύθας τὸ μὲν πρῶτον μίαν ἱππαρχίαν τῶν ξένων
καὶ τῶν σαρισσοφόρων ἴλας τέσσαρας· καὶ τούτους δεξάμενοι οἱ Σκύθαι καὶ ἐς κύκλους περιϊππεύοντες
ἔβαλλόν τε πολλοὶ ὀλίγους <add>καὶ</add> αὐτοὶ οὐ χαλεπῶς
διεφύγγανον. Ἀλέξανδρος δὲ τούς τε τοξότας καὶ τοὺς
Ἀγριᾶνας καὶ τοὺς ἄλλους ψιλούς, ὧν Βάλακρος ἦρχεν,


 ἀναμίξας τοῖς ἱππεῦσιν ἐπῆγεν ἐπὶ τοὺς Σκύθας.
</p>
</div3>
<div3 type="section" n="7">
<p> ὡς δὲ ὁμοῦ ἤδη ἐγίγνοντο, ἐλάσαι ἐκέλευσεν ἐς αὐτοὺς
τῶν τε ἑταίρων τρεῖς ἱππαρχίας καὶ τοὺς ἱππακοντιστὰς
ξύμπαντας· καὶ αὐτὸς δὲ τὴν λοιπὴν ἵππον ἄγων
σπουδῇ ἐνέβαλεν ὀρθίαις ταῖς ἴλαις. οὔκουν ἔτι οἷοί
τε ἦσαν ἐξελίσσειν τὴν ἱππασίαν ἐς κύκλους, ὡς πρόσθεν ἔτι· ὁμοῦ μὲν γὰρ ἡ ἵππος προσέκειτο αὐτοῖς,
ὁμοῦ δὲ οἱ ψιλοὶ ἀναμεμιγμένοι τοῖς ἱππεῦσιν οὐκ
εἴων τὰς ἐπιστροφὰς ἀσφαλεῖς ποιεῖσθαι. ἔνθα λαμπρὰ


 ἤδη φυγὴ τῶν Σκυθῶν ἦν·
</p>
</div3>
<div3 type="section" n="8">
<p> καὶ πίπτουσι μὲν αὐτῶν
ἐς χιλίους καὶ εἷς τῶν ἡγεμόνων, Σατράκης, ἑάλωσαν δὲ ἐς ἑκατὸν καὶ πεντήκοντα. ὡς δὲ ἡ δίωξις ὀξεῖά
τε καὶ διὰ καύματος πολλοῦ ταλαιπώρως ἐγίνετο, δίψει
τε ἡ στρατιὰ πᾶσα εἴχετο καὶ αὐτὸς Ἀλέξανδρος ἐλαύνων


 πίνει ὁποῖον ἦν ὕδωρ ἐν τῇ γῇ ἐκείνῃ.
</p>
</div3>
<div3 type="section" n="9">
<p> καὶ ἦν
γὰρ πονηρὸν τὸ ὕδωρ, ῥεῦμα ἀθρόον κατασκήπτει αὐτῷ ἐς τὴν γαστέρα· καὶ ἐπὶ τῷδε ἡ δίωξις οὐκ ἐπὶ
<pb id="p.155"/>

πάντων Σκυθῶν ἐγένετο· εἰ δὲ μή, δοκοῦσιν ἄν μοι
καὶ πάντες διαφθαρῆναι ἐν τῇ φυγῇ, εἰ μὴ Ἀλεξάνδρῳ
τὸ σῶμα ἔκαμεν. καὶ αὐτὸς ἐς ἔσχατον κινδύνου ἐλθὼν
ἐκομίσθη ὀπίσω ἐς τὸ στρατόπεδον. καὶ οὕτω ξυνέβη
 ἡ μαντεία Ἀριστάνδρῳ.

</p>
</div3>
</div2>
<div2 type="chapter" n="5">
<div3 type="section" n="1">
<p>
ὀλίγον δὲ ὕστερον παρὰ τοῦ Σκυθῶν βασιλέως
ἀφικνοῦνται παρʼ Ἀλέξανδρον πρέσβεις, ὑπὲρ τῶν
πραχθέντων ἐς ἀπολογίαν ἐκπεμφθέντες, ὅτι οὐκ ἀπὸ
<add>τοῦ</add> κοινοῦ τῶν Σκυθῶν ἐπράχθη, ἀλλὰ καθʼ ἁρπαγὴν
 λῃστρικῷ τρόπῳ σταλέντων, καὶ αὐτὸς ὅτι
ἐθέλοι ποιεῖν τὰ ἐπαγγελλόμενα. καὶ τούτῳ φιλάνθρωπα
ἐπιστέλλει Ἀλέξανδρος, ὅτι οὔτε ἀπιστοῦντα
μὴ ἐπεξιέναι καλὸν αὐτῷ ἐφαίνετο, οὔτε κατὰ καιρὸν
ἦν ἐν τῷ τότε ἐπεξιέναι.
</p>
</div3>
<div3 type="section" n="2">
<p> οἱ δὲ ἐν Μαρακάνδοις ἐν τῇ ἄκρᾳ φρουρούμενοι
Μακεδόνες προσβολῆς γενομένης τῇ ἄκρᾳ ἐκ Σπιταμένους
τε καὶ τῶν ἀμφʼ αὐτὸν ἐπεκδραμόντες ἀπέκτεινάν
τε τῶν πολεμίων ἔστιν οὓς καὶ ἀπώσαντο ξύμπαντας,
καὶ αὐτοὶ ἀπαθεῖς ἀπεχώρησαν ἐς τὴν ἄκραν.
</p>
</div3>
<div3 type="section" n="3">
<p> ὡς δὲ καὶ οἱ ὑπʼ Ἀλεξάνδρου ἐσταλμένοι ἐς Μαράκανδα
ἤδη προσάγοντες Σπιταμένει ἐξηγγέλλοντο, τὴν
μὲν πολιορκίαν ἐκλείπει τῆς ἄκρας, αὐτὸς δὲ ὡς ἐς τὰ
βόρεια τῆς Σογδιανῆς ἀνεχώρει. Φαρνούχης δὲ καὶ
οἱ ξὺν αὐτῷ στρατηγοὶ σπεύδοντες ἐξελάσαι αὐτὸν
 παντάπασιν ἐπί τε τὰ ὅρια τῆς Σογδιανῆς ξυνείποντο
ὑποχωροῦντι καὶ εἰς τοὺς Νομάδας τοὺς Σκύθας


οὐδενὶ λογισμῷ ξυνεσβάλλουσιν.
</p>
</div3>
<div3 type="section" n="4">
<p> ἔνθα δὴ προσλαβὼν
ὁ Σπιταμένης τῶν Σκυθῶν ἱππέων ἐς ἑξακοσίους
προσεπήρθη ὑπὸ τῆς ξυμμαχίας τῆς Σκυθικῆς δέξασθαι
 ἐπιόντας τοὺς Μακεδόνας· παραταξάμενος δὲ ἐν
χωρίῳ ὁμαλῷ πρὸς τῇ ἐρήμῳ τῆς Σκυθικῆς ὑπομεῖναι
<pb id="p.156"/>
μὲν τοὺς πολεμίους ἢ αὐτὸς ἐς αὐτοὺς ἐμβαλεῖν οὐκ
ἤθελε, περιϊππεύων δὲ ἐτόξευεν ἐς τὴν φάλαγγα τῶν


 πεζῶν.
</p>
</div3>
<div3 type="section" n="5">
<p> καὶ ἐπελαυνόντων μὲν αὐτοῖς τῶν ἀμφὶ Φαρνούχην
ἔφευγεν εὐπετῶς, οἷα δὴ ὠκυτέρων τε αὐτοῖς
καὶ ἐν τῷ τότε ἀκμαιοτέρων ὄντων τῶν ἵππων, τοῖς δὲ ἀμφὶ Ἀνδρόμαχον ὑπό τε τῆς ξυνεχοῦς πορείας καὶ
ἅμα χιλοῦ ἀπορίᾳ κεκάκωτο ἡ ἵππος· μένουσι δὲ ἢ


 ὑποχωροῦσιν ἐπέκειντο εὐρώστως οἱ Σκύθαι.
</p>
</div3>
<div3 type="section" n="6">
<p> ἔνθα δὴ
πολλῶν μὲν τιτρωσκομένων ἐκ τῶν τοξευμάτων, ἔστι
δὲ ὧν καὶ πιπτόντων, ἐς πλαίσιον ἰσόπλευρον τάξαντες τοὺς στρατιώτας ἀνεχώρουν ὡς ἐπὶ τὸν ποταμὸν τὸν
Πολυτίμητον, ὅτι νάπος ταύτῃ ἦν, ὡς μήτε τοῖς βαρβάροις
εὐπετὲς ἔτι εἶναι ἐκτοξεύειν ἐς αὐτούς, σφίσι
τε οἱ πεζοὶ ὠφελιμώτεροι ὦσι.
</p>
</div3>
<div3 type="section" n="7">
<p> Κάρανος δὲ ὁ ἱππάρχης οὐκ ἀνακοινώσας Ἀνδρομάχῳ μάχῳ διαβαίνειν ἐπεχείρησε τὸν ποταμὸν ὡς ἐς ἀσφαλὲς
ταύτῃ καταστήσων τὴν ἵππον· καὶ οἱ πεζοὶ αὐτῷ ἐπηκολούθησαν,
οὐκ ἐκ παραγγέλματος, ἀλλὰ φοβερά τε καὶ
οὐδενὶ κόσμῳ ἐγένετο αὐτοῖς ἡ ἔσβασις ἡ ἐς τὸν ποταμὸν


 κατὰ κρημνώδεις τὰς ὄχθας.
</p>
</div3>
<div3 type="section" n="8">
<p> καὶ οἱ βάρβαροι αἰσθόμενοι τὴν ἁμαρτίαν τῶν Μακεδόνων αὐτοῖς ἵπποις
ἔνθεν καὶ ἔνθεν ἐσβάλλουσιν ἐς τὸν πόρον. καὶ
οἱ μὲν τῶν ἤδη διαβεβηκότων καὶ ἀποχωρούντων
εἴχοντο, οἱ δὲ τοὺς διαβαίνοντας ἀντιμέτωποι ταχθέντες


 ἀνείλουν ἐς τὸν ποταμόν, οἱ δὲ ἀπὸ τῶν πλαγίων ἐξετόξευον ἐς αὐτούς,
</p>
</div3>
<div3 type="section" n="9">
<p> οἱ δὲ τοῖς ἔτι ἐσβαίνουσιν ἐπέκειντο,
ὥστε ἀπορίᾳ πάντοθεν ξυνεχόμενοι οἱ Μακεδόνες ἐς
νῆσόν τινα τῶν ἐν τῷ ποταμῷ ξυμφεύγουσιν οὐ μεγάλην.
καὶ περιστάντες αὐτοὺς οἱ Σκύθαι τε καὶ οἱ ξὺν Σπιταμένει
ἱππεῖς ἐν κύκλῳ πάντας κατετόξευσαν· ὀλίγους δὲ ἠνδραποδίσαντο αὐτῶν, καὶ τούτους πάντας ἀπέκτειναν.
<pb id="p.157"/>
</p>
</div3>
</div2>
<div2 type="chapter" n="6">
<div3 type="section" n="1">
<p>
Αριστόβουλος δὲ ἐνέδρᾳ τὸ πολὺ τῆς στρατιᾶς
διαφθαρῆναι λέγει, τῶν Σκυθῶν ἐν παραδείσῳ κρυφθέντων, <note place="unspecified" anchored="yes">Aristob. fr. 21</note>
οἳ ἐκ τοῦ ἀφανοῦς ἐπεγένοντο τοῖς Μακεδόσιν
ἐν αὐτῷ τῷ ἔργῳ· ἵνα τὸν μὲν Φαρνούχην παραχωρεῖν
 τῆς ἡγεμονίας τοῖς ξυμπεμφθεῖσι Μακεδόσιν, ὡς οὐκ
ἐμπείρως ἔχοντα ἔργων πολεμικῶν, ἀλλʼ ἐπὶ τῷ καθομιλῆσαι
τοὺς βαρβάρους μᾶλλόν τι πρὸς Ἀλεξάνδρου ἢ
ἐπὶ τῷ ἐν ταῖς μάχαις ἐξηγεῖσθαι ἐσταλμένον, τοὺς δὲ


Μακεδόνας τε εἶναι καὶ ἑταίρους βασιλέως.
</p>
</div3>
<div3 type="section" n="2">
<p> Ἀνδρόμαχον
 δὲ καὶ Κάρανον καὶ Μενέδημον οὐ δέξασθαι
τὴν ἡγεμονίαν, τὸ μέν τι ὡς μὴ δοκεῖν παρὰ τὰ
ἐπηγγελμένα ὑπὸ Ἀλεξάνδρου αὐτούς τι κατὰ σφᾶς
νεωτερίζειν, τὸ δὲ καὶ ἐν αὐτῷ τῷ δεινῷ οὐκ ἐθελήσαντας,
εἰ δή τι πταίσειαν, μὴ ὅσον κατʼ ἄνδρα μόνον
 μετέχειν αὐτοῦ, ἀλλὰ καὶ ὡς τὸ πᾶν αὐτοὺς κακῶς
ἐξηγησαμένους. ἐν τούτῳ δὴ τῷ θορύβῳ τε καὶ τῇ
ἀταξίᾳ ἐπιθεμένους αὐτοῖς τοὺς βαρβάρους κατακόψαι
πάντας, ὥστε ἱππέας μὲν μὴ πλείονας τῶν τεσσαράκοντα
ἀποσωθῆναι, πεζοὺς δὲ ἐς τριακοσίους.
</p>
</div3>
<div3 type="section" n="3">
<p> ταῦτα δὲ ὡς ἠγγέλθη Ἀλεξάνδρῳ, ἤλγησέ τε τῷ
πάθει τῶν στρατιωτῶν καὶ ἔγνω σπουδῇ ἐλαύνειν ὡς
ἐπὶ Σπιταμένην τε καὶ τοὺς ἀμφʼ αὐτὸν βαρβάρους.
ἀναλαβὼν οὖν τῶν τε ἑταίρων ἱππέων τοὺς ἡμισέας
καὶ τοὺς ὑπασπιστὰς ξύμπαντας καὶ τοὺς τοξότας καὶ
 τοὺς Ἀγριᾶνας καὶ τῆς φάλαγγος τοὺς κουφοτάτους
ᾔει ὡς ἐπὶ Μαράκανδα, ἵνα ἐπανήκειν Σπιταμένην
ἐπυνθάνετο καὶ αὖθις πολιορκεῖν τοὺς ἐν τῇ ἄκρᾳ.
</p>
</div3>
<div3 type="section" n="4">
<p>καὶ αὐτὸς μὲν ἐν τρισὶν ἡμέραις διελθὼν χιλίους καὶ
πεντακοσίους σταδίους τῇ τετάρτῃ ὑπὸ τὴν ἕω προσῆγε
 τῇ πόλει. Σπιταμένης δὲ καὶ οἱ ἀμφʼ αὐτόν, ὡς ἐξηγγέλθη
προσάγων Ἀλέξανδρος, οὐκ ἔμειναν, ἀλλʼ
<pb id="p.158"/>


 ἐκλιπόντες τὴν πόλιν φεύγουσιν.
</p>
</div3>
<div3 type="section" n="5">
<p> ὁ δὲ ἐχόμενος αὐτῶν
ἐδίωκεν· ὡς δὲ ἐπὶ <add>τὸν</add> χῶρον ἧκεν, οὗ ἡ μάχη
ἐγένετο, θάψας τοὺς στρατιώτας ὡς ἐκ τῶν παρόντων
εἵπετο ἔστε ἐπὶ τὴν ἔρημον τοῖς φεύγουσιν. ἐκεῖθεν
δὲ ἀναστρέφων ἐπόρθει τὴν χώραν καὶ τοὺς ἐς τὰ ἐρύματα καταπεφευγότας τῶν βαρβάρων ἔκτεινεν, ὅτι
ξυνεπιθέσθαι ἐξηγγέλλοντο καὶ αὐτοὶ τοῖς Μακεδόσι·
καὶ ἐπῆλθε πᾶσαν τὴν χώραν ὅσην ὁ ποταμὸς ὁ Πολυτίμητος


 ἐπάρδων ἐπέρχεται.
</p>
</div3>
<div3 type="section" n="6">
<p> ἵνα δὲ ἀφανίζεται τῷ
ποταμῷ τὸ ὕδωρ, ἐντεῦθεν ἤδη τὸ ἐπέκεινα ἔρημος ἡ χώρα ἐστίν· ἀφανίζεται δὲ καίπερ πολλοῦ ὢν ὕδατος
ἐς τὴν ψάμμον. καὶ ἄλλοι ποταμοὶ ὡσαύτως ἐκεῖ ἀφανίζονται
μεγάλοι καὶ ἀέ[ν]ναοι, ὅ τε Ἔπαρδος, ὃς ῥέει
διὰ Μάρδων τῆς χώρας, καὶ Ἄρειος, ὅτου ἐπώνυμος ἡ
τῶν Ἀρείων γῆ ἐστιν, καὶ Ἑτύμανδρος, ὃς διʼ Εὐεργετῶν

 ῥέει.
</p>
</div3>
<div3 type="section" n="7">
<p> καὶ εἰσὶ ξύμπαντες οὗτοι τηλικοῦτοι ποταμοὶ
ὥστε οὐδεὶς αὐτῶν μείων ἐστὶ τοῦ Πηνειοῦ τοῦ Θεσσαλικοῦ
ποταμοῦ, ὃς διὰ τῶν Τεμπῶν ῥέων ἐκδιδοῖ ἐς
θάλασσαν· ὁ δὲ Πολυτίμητος πολὺ ἔτι μείζων ἢ κατὰ
τὸν Πηνειὸν ποταμόν ἐστι.
</p>
</div3>
</div2>
<div2 type="chapter" n="7">
<div3 type="section" n="1">
<p> ταῦτα δὲ διαπραξάμενος ἐς Ζαρίασπα ἀφίκετο· καὶ
αὐτοῦ κατέμενεν ἔστε παρελθεῖν τὸ ἀκμαῖον τοῦ χειμῶνος.
ἐν τούτῳ δὲ ἀφίκοντο παρʼ αὐτὸν Φραταφέρνης
τε ὁ Παρθυαίων σατράπης καὶ Στασάνωρ ὁ ἐς
Ἀρείους ἀποπεμφθεὶς ὡς Ἀρσάκην ξυλληψόμενος, τόν τε Ἀρσάκην δεδεμένον ἄγοντες καὶ Βραζάνην, ὅντινα
Βῆσσος τῆς Παρθυαίων σατράπην κατέστησε, καί τινας


 ἄλλους τῶν τότε ξὺν Βήσσῳ ἀποστάντων.
</p>
</div3>
<div3 type="section" n="2">
<p> ἧκον δὲ ἐν
τῷ αὐτῷ Ἐπόκιλλος καὶ Μελαμνίδας καὶ Πτολεμαῖος
ὁ τῶν Θρᾳκῶν στρατηγὸς ἀπὸ θαλάσσης, οἳ τά τε χρήματα <add>τὰ</add> ξὺν Μένητι πεμφθέντα καὶ τοὺς ξυμμάχους
<pb id="p.159"/>

ὡς ἐπὶ θάλασσαν κατήγαγον. καὶ Ἄσανδρος
δὲ ἐν τούτῳ ἧκεν καὶ Νέαρχος, στρατιὰν Ἑλλήνων
μισθοφόρων ἄγοντες, καὶ %   Βῆσσός τε ὁ Συρίας σατράπης
καὶ Ἀσκληπιόδωρος ὁ ὕπαρχος ἀπὸ θαλάσσης,
 καὶ οὗτοι στρατιὰν ἄγοντες.
</p>
</div3>
<div3 type="section" n="3">
<p>ἔνθα δὴ ξύλλογον ἐκ τῶν παρόντων ξυναγαγὼν
Ἀλέξανδρος παρήγαγεν ἐς αὐτοὺς Βῆσσον· καὶ κατηγορήσας
τὴν Δαρείου προδοσίαν τήν τε ῥῖνα Βήσσου
ἀποτμηθῆναι καὶ τὰ ὦτα ἄκρα ἐκέλευσεν, αὐτὸν δὲ ἐς
 Ἐκβάτανα ἄγεσθαι, ὡς ἐκεῖ ἐν τῷ Μήδων τε καὶ Περσῶν


ξυλλόγῳ ἀποθανούμενον.
</p>
</div3>
<div3 type="section" n="4">
<p> καὶ ἐγὼ οὔτε τὴν ἄγαν
ταύτην τιμωρίαν Βήσσου ἐπαινῶ, ἀλλὰ βαρβαρικὴν
εἶναι τίθεμαι τῶν ἀκρωτηρίων τὴν λώβην καὶ ὑπαχθῆναι
Ἀλέξανδρον ξύμφημι ἐς ζῆλον τοῦ Μηδικοῦ τε καὶ
 Περσικοῦ πλούτου καὶ τῆς κατὰ τοὺς βαρβάρους βασιλέας
οὐκ ἴσης ἐς τοὺς ὑπηκόους ξυνδιαιτήσεως, ἐσθῆτά
τε ὅτι Μηδικὴν ἀντὶ τῆς Μακεδονικῆς τε καὶ πατρίου
Ἡρακλείδης ὢν μετέλαβεν, οὐδαμῇ ἐπαινῶ, καὶ τὴν
κίταριν τὴν Περσικὴν τῶν νενικημένων ἀντὶ ὧν αὐτὸς


 ὁ νικῶν πάλαι ἐφόρει ἀμεῖψαι οὐκ ἐπῃδέσθη,
</p>
</div3>
<div3 type="section" n="5">
<p> οὐδὲν
τούτων ἐπαινῶ, ἀλλʼ εἴπερ τι ἄλλο, καὶ τὰ Ἀλεξάνδρου
μεγάλα πράγματα ἐς τεκμηρίωσιν τίθεμαι ὡς οὔτε τὸ
σῶμα ὅτῳ εἴη καρτερόν, οὔτε ὅστις γένει ἐπιφανής,
οὔτε κατὰ πόλεμον εἰ δή τις διευτυχοίη ἔτι μᾶλλον ἢ
 Ἀλέξανδρος, οὐδὲ εἰ τὴν Λιβύην τις πρὸς τῇ Ἀσίᾳ,
καθάπερ οὖν ἐπενόει ἐκεῖνος, ἐκπεριπλεύσας κατάσχοι,
οὐδὲ εἰ τὴν Εὐρώπην ἐπὶ τῇ Ἀσίᾳ τε καὶ Λιβύῃ τρίτην,
τούτων πάντων οὐδέν τι ὄφελος ἐς εὐδαιμονίαν
ἀνθρώπου, εἰ μὴ σωφρονεῖν ἐν ταὐτῷ ὑπάρχοι τούτῳ
 τῷ ἀνθρώπῳ τῷ τὰ μεγάλα, ὡς δοκεῖ, πράγματα πράξαντι.
<pb id="p.160"/>
</p>
</div3>
</div2>
<div2 type="chapter" n="8">
<div3 type="section" n="1">
<p> ἔνθα δὴ καὶ τὸ Κλείτου τοῦ Δρωπίδου πάθημα
καὶ τὴν Ἀλεξάνδρου ἐπʼ αὐτῷ ξυμφοράν, εἰ καὶ ὀλίγον
ὕστερον ἐπράχθη, οὐκ ἔξω τοῦ καιροῦ ἀφηγήσομαι.
εἶναι μὲν γὰρ ἡμέραν ἱερὰν τοῦ Διονύσου Μακεδόσι


 καὶ θύειν Διονύσῳ ὅσα ἔτη ἐν αὐτῇ Ἀλέξανδρον·
</p>
</div3>
<div3 type="section" n="2">
<p> τὸν δὲ τοῦ Διονύσου μὲν ἐν τῷ τότε ἀμελῆσαι λέγουσι,
Διοσκούροιν δὲ θῦσαι, ἐξ ὅτου δὴ ἐπιφρασθέντα τοῖν
Διοσκούροιν τὴν θυσίαν· πόρρω δὲ τοῦ πότου προϊόντος
ʽκαὶ γὰρ καὶ τὰ τῶν πότων ἤδη Ἀλεξάνδρῳ ἐς τὸ
βαρβαρικώτερον νενεωτέριστὀ ἀλλʼ ἐν γε τῷ πότῳ τότε ὑπὲρ τοῖν Διοσκούροιν λόγους γίγνεσθαι, ὅπως
ἐς Δία ἀνηνέχθη αὐτοῖν ἡ γένεσις ἀφαιρεθεῖσα Τυνδάρεω.
</p>
</div3>
<div3 type="section" n="3">
<p> καί τινας τῶν παρόντων κολακείᾳ τῇ Ἀλεξάνδρου,
οἷοι δὴ ἄνδρες διέφθειράν τε ἀεὶ καὶ οὔποτε
παύσονται ἐπιτρίβοντες τὰ τῶν ἀεὶ βασιλέων πράγματα, κατʼ οὐδὲν ἀξιοῦν συμβάλλειν Ἀλεξάνδρῳ τε καὶ τοῖς
Ἀλεξάνδρου ἔργοις τὸν Πολυδεύκην καὶ τὸν Κάστορα.
οἱ δὲ οὐδὲ τοῦ Ἡρακλέους ἀπείχοντο ἐν τῷ πότῳ· ἀλλὰ
τὸν φθόνον γὰρ ἐμποδὼν ἵστασθαι τοῖς ζῶσι τὸ μὴ οὐ
τὰς δικαίας τιμὰς αὐτοῖς ἐκ τῶν ξυνόντων γίγνεσθαι.
</p>
</div3>
<div3 type="section" n="4">
<p> Κλεῖτον δὲ δῆλον μὲν εἶναι πάλαι ἤδη ἀχθόμενον
τοῦ τε Ἀλεξάνδρου τῇ ἐς τὸ βαρβαρικώτερον μετακινήσει
καὶ τῶν κολακευόντων αὐτὸν τοῖς λόγοις τότε δὲ
καὶ αὐτὸν πρὸς τοῦ οἴνου παροξυνόμενον οὐκ ἐᾶν
οὔτε ἐς τὸ θεῖον ὑβρίζειν, οὔτε [ἐς] τὰ τῶν πάλαι ἡρώων ἔργα ἐκφαυλίζοντας χάριν ταύτην ἄχαριν προστιθέναι


 Ἀλεξάνδρῳ.
</p>
</div3>
<div3 type="section" n="5">
<p> εἶναι γὰρ οὖν οὐδὲ τὰ Ἀλεξάνδρου
οὕτω τι μεγάλα καὶ θαυμαστὰ ὡς ἐκεῖνοι ἐπαίρουσιν·
οὔκουν μόνον καταπρᾶξαι αὐτὰ, ἀλλὰ τὸ πολὺ
γὰρ μέρος Μακεδόνων εἶναι τὰ ἔργα. καὶ τοῦτον τὸν λόγον ἀνιᾶσαι Ἀλέξανδρον λεχθέντα. οὐδὲ ἐγὼ ἐπαινῶ
<pb id="p.161"/>

τὸν λόγον, ἀλλὰ ἱκανὸν γὰρ εἶναι τίθεμαι ἐν τοιᾷδε
παροινίᾳ τὸ καθʼ αὑτὸν σιγῶντα ἔχειν μηδὲ τὰ αὐτὰ


τοῖς ἄλλοις ἐς κολακείαν πλημμελεῖν.
</p>
</div3>
<div3 type="section" n="6">
<p> ὡς δὲ καὶ τῶν
Φιλίππου τινὲς ἔργων, ὅτι οὐ μεγάλα οὐδὲ θαυμαστὰ
 Φιλίππῳ κατεπράχθη, οὐδεμιᾷ ξὺν δίκῃ ἐπεμνήσθησαν,
χαριζόμενοι καὶ οὗτοι Ἀλεξάνδρῳ, τὸν Κλεῖτον ἤδη
οὐκέτι ἐν ἑαυτοῦ ὄντα πρεσβεύειν μὲν τὰ τοῦ Φιλίππου,
καταβάλλειν δὲ Ἀλέξανδρόν τε καὶ τὰ τούτου
ἔργα, παροινοῦντα ἤδη τὸν Κλεῖτον, τά τε ἄλλα καὶ
 πολὺν εἶναι ἐξονειδίζοντα Ἀλεξάνδρῳ, ὅτι πρὸς αὑτοῦ
ἄρα ἐσώθη, ὁπότε ἡ ἱππομαχία ἡ ἐπὶ Γρανίκῳ ξυνειστήκει


πρὸς Πέρσας·
</p>
</div3>
<div3 type="section" n="7">
<p> καὶ δὴ καὶ τὴν δεξιὰν τὴν
αὑτοῦ σοβαρῶς ἀνατείναντα, αὕτη σε ἡ χείρ, φάναι,
ὦ Ἀλέξανδρε, ἐν τῷ τότε ἔσωσε. καὶ Ἀλέξανδρον
 οὐκέτι φέρειν τοῦ Κλείτου τὴν παροινίαν τε καὶ ὕβριν,
ἀλλὰ ἀναπηδᾶν γὰρ ξὺν ὀργῇ ἐπʼ αὐτόν, κατέχεσθαι
δὲ ὑπὸ τῶν ξυμπινόντων. Κλεῖτον δὲ οὐκ ἀνιέναι


ὑβρίζοντα.
</p>
</div3>
<div3 type="section" n="8">
<p> Ἀλέξανδρος δὲ ἐβόα ἄρα καλῶν τοὺς
ὑπασπιστάς· οὐδενὸς δὲ ὑπακούοντος ἐς ταὐτὰ ἔφη
 καθεστηκέναι Δαρείῳ, ὁπότε πρὸς Βήσσου τε καὶ τῶν
ἀμφὶ Βῆσσον ξυλληφθεὶς ἤγετο οὐδὲν ἄλλο ὅτι μὴ
ὄνομα ὢν βασιλέως. οὔκουν ἔτι οἵους τε εἶναι κατέχειν
αὐτὸν τοὺς ἑταίρους, ἀλλʼ ἀναπηδήσαντα γὰρ οἱ μὲν
λόγχην ἁρπάσαι λέγουσι τῶν σωματοφυλάκων τινὸς


 καὶ ταύτῃ παίσαντα Κλεῖτον ἀποκτεῖναι,
</p>
</div3>
<div3 type="section" n="9">
<p> οἱ δὲ σάρισσαν
παρὰ τῶν φυλάκων τινὸς καὶ ταύτην. Ἀριστόβουλος <note place="unspecified" anchored="yes">Aristob. fr. 23</note>
βουλος δὲ ὅθεν μὲν ἡ παροινία ὡρμήθη οὐ λέγει, Κλείτου
δὲ γενέσθαι μόνου τὴν ἁμαρτίαν, ὅν γε ὠργισμένου Ἀλεξάνδρου
καὶ ἀναπηδήσαντος ἐπʼ αὐτὸν ὡς διαχρησομένου
 ἀπαχθῆναι μὲν διὰ θυρῶν ἔξω ὑπὲρ τὸ τεῖχός τε καὶ τὴν
τάφρον τῆς ἄκρας, ἵνα ἐγίνετο, πρὸς Πτολεμαίου τοῦ
<pb id="p.162"/>
Λάγου τοῦ σωματοφύλακος· οὐ καρτερήσαντα δὲ ἀναστρέψαι
αὖθις καὶ περιπετῆ Ἀλεξάνδρῳ γενέσθαι Κλεῖτον
ἀνακαλοῦντι, καὶ φάναι ὅτι· οὗτός τοι ἐγὼ ὁ Κλεῖτος, ὦ
Ἀλέξανδρε· καὶ ἐν τούτῳ πληγέντα τῇ σαρίσσῃ ἀποθανεῖν.

</p>
</div3>
</div2>
<div2 type="chapter" n="9">
<div3 type="section" n="1">
<p> καὶ ἐγὼ Κλεῖτον μὲν τῆς ὕβρεως τῆς ἐς τὸν βασιλέα τὸν αὑτοῦ μεγαλωστὶ μέμφομαι· Ἀλέξανδρον δὲ
τῆς συμφορᾶς οἰκτείρω, ὅτι δυοῖν κακοῖν ἐν τῷ τότε
ἡττημένον ἐπέδειξεν αὑτόν, ὑφʼ ὅτων δὴ καὶ τοῦ ἑτέρου
οὐκ ἐπέοικεν ἄνδρα σωφρονοῦντα ἐξηττᾶσθαι, ὀργῆς


 τε καὶ παροινίας.
</p>
</div3>
<div3 type="section" n="2">
<p> ἀλλὰ τὰ ἐπὶ τοῖσδε αὖ ἐπαινῶ Ἀλεξάνδρου, ὅτι παραυτίκα ἔγνω σχέτλιον ἔργον
ἐργασάμενος. καὶ λέγουσιν εἰσὶν οἳ [τὰ Ἀλεξάνδρου]
ὅτι ἐρείσας τὴν σάρισσαν πρὸς τὸν τοῖχον
ἐπιπίπτειν ἐγνώκει αὐτῇ, ὡς οὐ καλὸν αὐτῷ ζῆν


 ἀποκτείναντι φίλον αὑτοῦ ἐν οἴνῳ.
</p>
</div3>
<div3 type="section" n="3">
<p> οἱ πολλοὶ δὲ ξυγγραφεῖς τοῦτο μὲν οὐ λέγουσιν, ἀπελθόντα δὲ ἐς
τὴν εὐνὴν κεῖσθαι ὀδυρόμενον, αὐτόν τε τὸν Κλεῖτον
ὀνομαστὶ ἀνακαλοῦντα καὶ τὴν Κλείτου μὲν ἀδελφήν,
αὐτὸν δὲ ἀναθρεψαμένην, Λανίκην τὴν Δρωπίδου
παῖδα, ὡς καλὰ ἄρα αὐτῇ τροφεῖα ἀποτετικὼς εἴη ἀνδρωθείς,
</p>
</div3>
<div3 type="section" n="4">
<p> ἥ γε τοὺς μὲν παῖδας τοὺς ἑαυτῆς ὑπὲρ αὐτοῦ
μαχομένους ἐπεῖδεν ἀποθανόντας, τὸν ἀδελφὸν δὲ
αὐτῆς αὐτὸς αὐτοχειρίᾳ ἔκτεινε· φονέα τε τῶν φίλων
οὐ διαλείπειν αὑτὸν ἀνακαλοῦντα, ἄσιτόν τε καὶ ἄποτον
καρτερεῖν ἔστε ἐπὶ τρεῖς ἡμέρας, οὐδέ τινα ἄλλην θεραπείαν θεραπεῦσαι τὸ σῶμα.
</p>
</div3>
<div3 type="section" n="5">
<p> καὶ ἐπὶ τούτοις τῶν μάντεών τινες μῆνιν ἐκ
Διονύσου ᾖδον, ὅτι ἡ θυσία ἐξελείφθη Ἀλεξάνδρῳ
ἡ τοῦ Διονύσου. καὶ Ἀλέξανδρος μόγις πρὸς τῶν
ἑταίρων πεισθεὶς σίτου τε ἥψατο καὶ τὸ σῶμα κακῶς ἐθεράπευσε· καὶ τῷ Διονύσῳ τὴν θυσίαν ἀπέδωκεν,
<pb id="p.163"/>

ἐπεὶ οὐδὲ αὐτῷ ἄκοντι ἦν ἐς μῆνιν τοῦ θείου μᾶλλόν
τι ἢ τὴν αὑτοῦ κακότητα ἀναφέρεσθαι τὴν ξυμφοράν.
</p>
</div3>
<div3 type="section" n="6">
<p>ταῦτα μεγαλωστὶ ἐπαινῶ Ἀλεξάνδρου, τὸ μήτε ἀπαυθαδιάσασθαι
ἐπὶ κακῷ, μήτε προστάτην τε καὶ ξυνήγορον
 κακίονα ἔτι γενέσθαι τοῦ ἁμαρτηθέντος, ἀλλὰ ξυμφῆσαι
γὰρ ἐπταικέναι ἄνθρωπόν γε ὄντα.
</p>
</div3>
<div3 type="section" n="7">
<p>εἰσὶ δὲ οἳ λέγουσιν Ἀνάξαρχον τὸν σοφιστὴν ἐλθεῖν
μὲν παρʼ Ἀλέξανδρον κληθέντα, ὡς παραμυθησόμενον·
εὑρόντα δὲ κείμενον καὶ ἐπιστένοντα, ἀγνοεῖν, φάναι
 ἐπιγελάσαντα, διότι ἐπὶ τῷδε οἱ πάλαι σοφοὶ ἄνδρες
τὴν Δίκην πάρεδρον τῷ Διῒ ἐποίησαν ὡς ὅ τι ἂν πρὸς
τοῦ Διὸς κυρωθῇ, τοῦτο ξὺν δίκῃ πεπραγμένον. καὶ
οὖν καὶ τὰ ἐκ βασιλέως μεγάλου γιγνόμενα δίκαια
χρῆναι νομίζεσθαι, πρῶτα μὲν πρὸς αὐτοῦ βασιλέως,


 ἔπειτα πρὸς τῶν ἄλλων ἀνθρώπων.
</p>
</div3>
<div3 type="section" n="8">
<p> ταῦτα εἰπόντα
παραμυθήσασθαι μὲν Ἀλέξανδρον ἐν τῷ τότε, κακὸν
δὲ μέγα, ὡς ἐγώ φημι, ἐξεργάσασθαι Ἀλεξάνδρῳ καὶ
μεῖζον ἔτι ἢ ὅτῳ τότε ξυνείχετο, εἴπερ οὖν σοφοῦ
ἀνδρὸς τήνδε ἔγνω τὴν δόξαν, ὡς οὐ τὰ δίκαια ἄρα
 χρὴ σπουδῇ ἐπιλεγόμενον πράττειν τὸν βασιλέα, ἀλλὰ
ὅ τι ἂν καὶ ὅπως οὖν ἐκ βασιλέως πραχθῇ, τοῦτο


δίκαιον νομίζειν.
</p>
</div3>
<div3 type="section" n="9">
<p> ἐπεὶ καὶ προσκυνεῖσθαι ἐθέλειν
Ἀλέξανδρον λόγος κατέχει, ὑπούσης μὲν αὐτῷ καὶ τῆς
ἀμφὶ τοῦ Ἄμμωνος πατρὸς μᾶλλόν τι ἢ Φιλίππου
 δόξης, θαυμάζοντα δὲ ἤδη τὰ Περσῶν καὶ Μήδων τῆς
τε ἐσθῆτος τῇ ἀμείψει καὶ τῆς ἄλλης θεραπείας τῇ
μετακοσμήσει. οὐκ ἐνδεῆσαι δὲ οὐδὲ πρὸς τοῦτο αὐτῷ
τοὺς κολακείᾳ ἐς αὐτὸ ἐνδιδόντας, ἄλλους τέ τινας
καὶ δὴ καὶ τῶν σοφιστῶν τῶν ἀμφʼ αὐτὸν Ἀνάξαρχόν
 τε καὶ Ἆγιν Ἀργεῖον, ἐποποιόν.</p>
</div3>
</div2>
<div2 type="chapter" n="10">
<div3 type="section" n="1">
<p>
Καλλισθένην δὲ τὸν Ὀλύνθιον Ἀριστοτέλους τε
<pb id="p.164"/>
τῶν λόγων διακηκοότα καὶ τὸν τρόπον ὄντα ὑπαγροικότερον
οὐκ ἐπαινεῖν ταῦτα. τούτου μὲν δὴ ἕνεκα
καὶ αὐτὸς Καλλισθένει ξυμφέρομαι, ἐκεῖνα δὲ οὐκέτι
ἐπιεικῆ δοκῶ τοῦ Καλλισθένους, εἴπερ ἀληθῆ ξυγγέγραπται,
ὅτι ὑφʼ αὑτῷ εἶναι ἀπέφαινε καὶ τῇ αὑτοῦ ξυγγραφῇ Αλέξανδρόν τε καὶ τὰ Ἀλεξάνδρου ἔργα,
</p>
</div3>
<div3 type="section" n="2">
<p> οὔκουν αὐτὸς ἀφῖχθαι ἐξ Ἀλεξάνδρου δόξαν κτησόμενος,
ἀλλὰ ἐκεῖνον εὐκλεᾶ ἐς ἀνθρώπους ποιήσων· καὶ οὖν
καὶ τοῦ θείου τὴν μετουσίαν Ἀλεξάνδρῳ οὐκ ἐξ ὧν
Ὀλυμπιὰς ὑπὲρ τῆς γενέσεως αὐτοῦ ψεύδεται ἀνηρτῆσθαι, ἀλλὰ ἐξ ὧν ἂν αὐτὸς ὑπὲρ Ἀλεξάνδρου ξυγγράψας


 ἐξενέγκῃ ἐς ἀνθρώπους.
</p>
</div3>
<div3 type="section" n="3">
<p> εἰσὶ δὲ οἳ καὶ τάδε
ἀνέγραψαν, ὡς ἄρα ἤρετο αὐτόν ποτε Φιλώτας ὅντινα
οἴοιτο μάλιστα τιμηθῆναι πρὸς τῆς Ἀθηναίων πόλεως·
τὸν δὲ ἀποκρίνασθαι Ἁρμόδιον καὶ Ἀριστογείτονα, ὅτι τὸν ἕτερον τοῖν τυράννοιν ἔκτειναν καὶ τυραννίδα


 ὅτι κατέλυσαν.
</p>
</div3>
<div3 type="section" n="4">
<p> ἐρέσθαι δὲ αὖθις τὸν Φιλώταν εἰ τῷ
τύραννον κτείναντι ὑπάρχοι παρʼ οὕστινας ἐθέλει τῶν
Ἑλλήνων φυγόντα σώζεσθαι· καὶ ἀποκρίνασθαι αὖθις
Καλλισθένην, εἰ καὶ μὴ παρʼ ἄλλους, παρά γε Ἀθηναίους ὅτι φυγόντι ὑπάρχοι σώζεσθαι. τούτους γὰρ
καὶ πρὸς Εὐρυσθέα πολεμῆσαι ὑπὲρ τῶν παίδων τῶν
Ἡρακλέους, τυραννοῦντα ἐν τῷ τότε τῆς Ἑλλάδος.
</p>
</div3>
<div3 type="section" n="5">
<p> ὑπὲρ δὲ τῆς προσκυνήσεως ὅπως ἠναντιώθη
Ἀλεξάνδρῳ, καὶ τοῖόσδε κατέχει λόγος. ξυγκεῖσθαι μὲν γὰρ τῷ Ἀλεξάνδρῳ πρὸς τοὺς σοφιστάς τε καὶ τοὺς
ἀμφʼ αὐτὸν Περσῶν καὶ Μήδων τοὺς δοκιμωτάτους


 μνήμην τοῦ λόγου τοῦδε ἐν πότῳ ἐμβαλεῖν·
</p>
</div3>
<div3 type="section" n="6">
<p> ἄρξαι δὲ
τοῦ λόγου Ἀνάξαρχον, ὡς πολὺ δικαιότερον ἂν θεὸν
νομιζόμενον Ἀλέξανδρον Διονύσου τε καὶ Ἡρακλέους, μὴ ὅτι τῶν ἔργων ἕνεκα ὅσα καὶ ἡλίκα καταπέπρακται
<pb id="p.165"/>

Ἀλεξάνδρῳ, ἀλλὰ καὶ ὅτι Διόνυσος μὲν Θηβαῖος ἦν,
οὐδέν τι προσήκων Μακεδόσι, καὶ Ἡρακλῆς Ἀργεῖος,
οὐδὲ οὗτος προσήκων ὅτι μὴ κατὰ γένος τὸ Ἀλεξάνδρου·


Ἡρακλείδην γὰρ εἶναι Ἀλέξανδρον·
</p>
</div3>
<div3 type="section" n="7">
<p> Μακεδόνας δὲ ἂν
 τὸν σφῶν βασιλέα δικαιότερον θείαις τιμαῖς κοσμοῦντας.
καὶ γὰρ οὐδὲ ἐκεῖνο εἶναι ἀμφίλογον ὅτι ἀπελθόντα
γε ἐξ ἀνθρώπων ὡς θεὸν τιμήσουσι· πόσῳ δὴ δικαιότερον
ζῶντα γεραίρειν ἤπερ τελευτήσαντα ἐς οὐδὲν
ὄφελος τῷ τιμωμένῳ.

 λεχθέντων δὲ τούτων τε καὶ τοιούτων λόγων</p>
</div3>
</div2>
<div2 type="chapter" n="11">
<div3 type="section" n="1">
<p>
πρὸς Ἀναξάρχου τοὺς μὲν μετεσχηκότας τῆς βουλῆς
ἐπαινεῖν τὸν λόγον καὶ δὴ ἐθέλειν ἄρχεσθαι τῆς
προσκυνήσεως, τοὺς Μακεδόνας δὲ τοὺς πολλοὺς ἀχθομένους


τῷ λόγῳ σιγῇ ἔχειν.
</p>
</div3>
<div3 type="section" n="2">
<p> Καλλισθένην δὲ ὑπολαβόντα,
 Ἀλέξανδρον μὲν, εἰπεῖν, ὦ Ἀνάξαρχε, οὐδεμιᾶς
ἀνάξιον ἀποφαίνω τιμῆς ὅσαι ξύμμετροι ἀνθρώπῳ·
ἀλλὰ διακεκρίσθαι γὰρ τοῖς ἀνθρώποις ὅσαι τε ἀνθρώπιναι
τιμαὶ καὶ ὅσαι θεῖαι πολλοῖς μὲν καὶ ἄλλοις,
καθάπερ ναῶν τε οἰκοδομήσει καὶ ἀγαλμάτων ἀναστάσει
 καὶ τεμένη ὅτι τοῖς θεοῖς ἐξαιρεῖται καὶ θύεται ἐκείνοις
καὶ σπένδεται, καὶ ὕμνοι μὲν ἐς τοὺς θεοὺς ποιοῦνται,
ἔπαινοι δὲ ἐς ἀνθρώπους, — ἀτὰρ οὐχ ἥκιστα τῷ τῆς


προσκυνήσεως νόμῳ.
</p>
</div3>
<div3 type="section" n="3">
<p> τοὺς μὲν γὰρ ἀνθρώπους φιλεῖσθαι
πρὸς τῶν ἀσπαζομένων, τὸ θεῖον δέ, ὅτι ἄνω που
 ἱδρυμένον καὶ οὐδὲ ψαῦσαι αὐτοῦ θέμις, ἐπὶ τῷδε ἄρα
τῇ προσκυνήσει γεραίρεται, καὶ χοροὶ τοῖς θεοῖς ἵστανται
καὶ παιᾶνες ἐπὶ τοῖς θεοῖς ᾅδονται. καὶ οὐδὲν
θαυμαστόν, ὁπότε γε καὶ αὐτῶν τῶν θεῶν ἄλλοις
ἄλλαι τιμαὶ πρόσκεινται, καὶ ναὶ μὰ Δία ἥρωσιν ἄλλαι,


 καὶ αὗται ἀποκεκριμέναι τοῦ θείου.
</p>
</div3>
<div3 type="section" n="4">
<p> οὔκουν εἰκὸς
ξύμπαντα ταῦτα ἀναταράσσοντας τοὺς μὲν ἀνθρώπους
<pb id="p.166"/>
ἐς σχῆμα ὑπέρογκον καθιστάναι τῶν τιμῶν ταῖς ὑπερβολαῖς,
τοὺς θεοὺς δὲ τό γε ἐπὶ σφίσιν ἐς ταπεινότητα
οὐ πρέπουσαν καταβάλλειν τὰ ἴσα ἀνθρώποις τιμῶντας.
οὔκουν οὐδὲ Ἀλέξανδρον ἀνασχέσθαι ἄν, εἰ τῶν ἰδιωτῶν
τις εἰσποιοῖτο ταῖς βασιλικαῖς τιμαῖς χειροτονίᾳ

 ἢ ψήφῳ οὐ δικαίᾳ.
</p>
</div3>
<div3 type="section" n="5">
<p> πολὺ ἂν οὖν δικαιότερον τοὺς
θεοὺς δυσχεραίνειν ὅσοι ἄνθρωποι ἐς τὰς θείας τιμὰς
σφᾶς εἰσποιοῦσιν ἢ πρὸς ἄλλων εἰσποιούμενοι ἀνἐχονται.
Ἀλέξανδρον δὲ πόρρω τοῦ ἱκανοῦ ἀνδρῶν
ἀγαθῶν τὸν ἄριστον εἶναί τε καὶ δοκεῖν, καὶ βασιλέων τὸν βασιλικώτατον καὶ στρατηγῶν τὸν ἀξιοστρατηγότατον.
</p>
</div3>
<div3 type="section" n="6">
<p> καὶ σέ, εἴπερ τινὰ ἄλλον, ὦ Ἀνάξαρχε, εἰσηγητήν
τε τούτων τῶν λόγων ἐχρῆν γίγνεσθαι καὶ κωλυτὴν
τῶν ἐναντίων, ἐπὶ σοφίᾳ τε καὶ παιδεύσει Ἀλεξάνδρῳ
ξυνόντα. οὔκουν ἄρχειν γε τοῦδε τοῦ λόγου πρέπον ἦν, ἀλλὰ μεμνῆσθαι γὰρ οὐ Καμβύσῃ οὐδὲ Ξέρξῃ
ξυνόντα ἢ ξυμβουλεύοντα, ἀλλὰ Φιλίππου μὲν παιδί,
Ἡρακλείδῃ δὲ ἀπὸ γένους καὶ Αἰακίδῃ, ὅτου οἱ πρόγονοι
ἐξ Ἄργους ἐς Μακεδονίαν ἦλθον, οὐδὲ βίᾳ, ἀλλὰ


 νόμῳ Μακεδόνων ἄρχοντες διετέλεσαν.
</p>
</div3>
<div3 type="section" n="7">
<p> οὔκουν οὐδὲ αὐτῷ τῷ Ἡρακλεῖ ζῶντι ἔτι θεῖαι τιμαὶ παρʼ Ἑλλήνων
ἐγένοντο, ἀλλʼ οὐδὲ τελευτήσαντι πρόσθεν ἤ πρὸς τοῦ
θεοῦ τοῦ ἐν Δελφοῖς ἐπιθεσπισθῆναι ὡς θεὸν τιμᾶν
Ἡρακλέα. εἰ δέ, ὅτι ἐν τῇ βαρβάρῳ γῇ οἱ λόγοι
γίγνονται, βαρβαρικὰ χρὴ ἔχειν τὰ φρονήματα, καὶ ἐγὼ τῆς Ἑλλάδος μεμνῆσθαί σε ἀξιῶ, ὦ Αλέξανδρε,
ἧς ἕνεκα ὁ πᾶς στόλος σοι ἐγένετο, προσθεῖναι τὴν


 Ἀσίαν τῇ Ἑλλάδι.
</p>
</div3>
<div3 type="section" n="8">
<p> καὶ οὖν ἐνθυμήθητι, ἐκεῖσε ἐπανελθὼν
ἆρά γε καὶ τοὺς Ἕλληνας τοὺς ἐλευθερωτάτους
προσαναγκάσεις ἐς τὴν προσκύνησιν, ἢ Ἑλλήνων μὲν ἀφέξῃ, Μακεδόσι δὲ προσθήσεις τήνδε τὴν
<pb id="p.167"/>

ἀτιμίαν, ἢ διακεκριμένα ἔσται σοι αὐτῷ τὰ τῶν τιμῶν
ἐς ἅπαν, ὡς πρὸς Ἑλλήνων μὲν καὶ Μακεδόνων ἀνθρωπίνως
τε καὶ Ἑλληνικῶς τιμᾶσθαι, πρὸς δὲ τῶν βαρβάρων


μόνων βαρβαρικῶς;
</p>
</div3>
<div3 type="section" n="9">
<p> εἰ δὲ ὑπὲρ Κύρου τοῦ
 Καμβύσου λέγεται πρῶτον προσκυνηθῆναι ἀνθρώπων
Κῦρον καὶ ἐπὶ τῷδε ἐμμεῖναι Πέρσαις τε καὶ Μήδοις
τήνδε τὴν ταπεινότητα, χρὴ ἐνθυμεῖσθαι ὅτι τὸν
Κῦρον ἐκεῖνον Σκύθαι ἐσωφρόνισαν, πένητες ἄνδρες
καὶ αὐτόνομοι, καὶ Δαρεῖον ἄλλοι αὖ Σκύθαι, καὶ
 Ξέρξην Ἀθηναῖοι καὶ Λακεδαιμόνιοι, καὶ Ἀρτοξέρξην
Κλέαρχος καὶ Ξενοφῶν καὶ οἱ ξὺν τούτοις μύριοι, καὶ
Δαρεῖον τοῦτον Ἀλέξανδρος μὴ προσκυνούμενος.

</p>
</div3>
</div2>
<div2 type="chapter" n="12">
<div3 type="section" n="1">
<p>
ταῦτα δὴ καὶ τοιαῦτα εἰπόντα Καλλισθένην ἀνιᾶσαι
μὲν μεγαλωστὶ Ἀλέξανδρον, Μακεδόσι δὲ πρὸς θυμοῦ
 εἰπεῖν. καὶ τοῦτο γνόντα Ἀλέξανδρον πέμψαντα κωλῦσαι


[Μακεδόνας] μεμνῆσθαι ἔτι τῆς προσκυνήσεως.
</p>
</div3>
<div3 type="section" n="2">
<p> ἀλλὰ
σιγῆς γὰρ γενομένης ἐπὶ τοῖς λόγοις ἀναστάντας Περσῶν
τοὺς πρεσβυτάτους ἐφεξῆς προσκυνεῖν. Λεοννάτον
δέ, ἕνα τῶν ἑταίρων, ἐπειδή τις ἐδόκει τῶν Περσῶν
 αὐτῷ οὐκ ἐν κόσμῳ προσκυνῆσαι, τὸν δὲ ἐπιγελάσαι
τῷ σχήματι τοῦ Περσοῦ ὡς ταπεινῷ· καὶ τούτῳ
χαλεπήναντα τότε Ἀλέξανδρον ξυναλλαγῆναι αὖθις.


ἀναγέγραπται δὲ δὴ καὶ τοῖόσδε λόγος.
</p>
</div3>
<div3 type="section" n="3">
<p> προπίνειν φιάλην
χρυσῆν ἐν κύκλῳ Ἀλέξανδρον πρώτοις μὲν τούτοις
 πρὸς οὕστινας ξυνέκειτο αὐτῷ τὰ τῆς προσκυνήσεως,
τὸν δὲ πρῶτον ἐκπιόντα τὴν φιάλην προσκυνῆσαί τε
ἀναστάντα καὶ φιληθῆναι πρὸς αὐτοῦ, καὶ τοῦτο ἐφεξῆς


διὰ πάντων χωρῆσαι.
</p>
</div3>
<div3 type="section" n="4">
<p> ὡς δὲ ἐς Καλλισθένην
ἧκεν ἡ πρόποσις, ἀναστῆναι μὲν Καλλισθένην καὶ
 ἐκπιεῖν τὴν φιάλην, καὶ προσελθόντα ἐθέλειν φιλῆσαι
οὐ προσκυνήσαντα. τὸν δὲ τυχεῖν μὲν τότε διαλεγόμενον
<pb id="p.168"/>
Ἡφαιστίωνι· οὔκουν προσέχειν τὸν νοῦν,
εἰ καὶ τὰ τῆς προσκυνήσεως ἐπιτελῆ τῷ Καλλισθένει


 ἐγένετο.
</p>
</div3>
<div3 type="section" n="5">
<p> ἀλλὰ Δημήτριον γὰρ τὸν Πυθώνακτος, ἕνα
τῶν ἑταίρων, ὡς προσῄει αὐτῷ ὁ Καλλισθένης φιλήσων,
φάναι ὅτι οὐ προσκυνήσας πρόσεισιν. καὶ τὸν Ἀλέξανδρον οὐ παρασχεῖν φιλῆσαι ἑαυτόν· τὸν δὲ Καλλισθένην,
φιλήματι, φάναι, ἔλαττον ἔχων ἄπειμι.
</p>
</div3>
<div3 type="section" n="6">
<p> καὶ τούτων ἐγὼ, ὅσα ἐς ὕβριν τε τὴν Ἀλεξάνδρου
τὴν ἐν τῷ παραυτίκα καὶ ἐς σκαιότητα τὴν Καλλισθένους
φέροντα, οὐδὲν οὐδαμῇ ἐπαινῶ, ἀλλὰ τὸ καθʼ αὑτὸν γὰρ κοσμίως τίθεσθαι ἐξαρκεῖν φημί, αὔξοντα
ὡς ἀνυστὸν τὰ βασιλέως πράγματα ὅτῳ τις ξυνεῖναι


 οὐκ ἀπηξίωσεν.
</p>
</div3>
<div3 type="section" n="7">
<p> οὔκουν ἀπεικότως διʼ ἀπεχθείας
γενέσθαι Ἀλεξάνδρῳ Καλλισθένην τίθεμαι ἐπὶ τῇ
ἀκαίρῳ τε παρρησίᾳ καὶ ὑπερόγκῳ ἀβελτερίᾳ. ἐφʼ ὅτῳ τεκμαίρομαι μὴ χαλεπῶς πιστευθῆναι τοὺς κατειπόντας
Καλλισθένους, ὅτι μετέσχε τῆς ἐπιβουλῆς τῆς γενομένης
Ἀλεξάνδρῳ ἐκ τῶν παίδων, τοὺς δέ, ὅτι καὶ ἐπῆρεν αὐτὸς
ἐς τὸ ἐπιβουλεῦσαι. ξυνέβη δὲ τὰ τῆς ἐπιβουλῆς ὧδε.

</p>
</div3>
</div2>
<div2 type="chapter" n="13">
<div3 type="section" n="1">
<p> ἐκ Φιλίππου ἦν ἤδη καθεστηκὸς τῶν ἐν τέλει Μακεδόνων τοὺς παῖδας ὅσοι ἐς ἡλικίαν ἐμειρακιεύοντο
καταλέγεσθαι ἐς θεραπείαν τοῦ βασιλέως, τά τε περὶ
τὴν ἄλλην δίαιταν τοῦ σώματος διακονεῖσθαι βασιλεῖ
καὶ κοιμώμενον φυλάσσειν τούτοις ἐπετέτραπτο. καὶ
ὁπότε ἐξελαύνοι βασιλεύς, τοὺς ἵππους παρὰ τῶν ἱπποκόμων δεχόμενοι ἐκεῖνοι προσῆγον καὶ ἀνέβαλλον
οὗτοι βασιλέα τὸν Περσικὸν τρόπον καὶ τῆς ἐπὶ θήρᾳ


 φιλοτιμίας βασιλεῖ κοινωνοὶ ἦσαν.
</p>
</div3>
<div3 type="section" n="2">
<p> τούτων καὶ Ἑρμόλαος
ἦν, Σωπόλιδος μὲν παῖς, φιλοσοφίᾳ δὲ ἐδόκει
προσέχειν τὸν νοῦν καὶ Καλλισθένην θεραπεύειν ἐπὶ τῷδε. ὑπὲρ τούτου λόγος κατέχει, ὅτι ἐν θήρᾳ προσφερομένου
<pb id="p.169"/>

Ἀλεξάνδρῳ συὸς ἔφθη βαλὼν τὸν σῦν ὁ
Ἑρμόλαος· καὶ ὁ μὲν σῦς πίπτει βληθείς, Ἀλέξανδρος
δὲ τοῦ καιροῦ ὑστερήσας ἐχαλέπηνε τῷ Ἑρμολάῳ καὶ
κελεύει αὐτὸν πρὸς ὀργὴν πληγὰς λαβεῖν ὁρώντων
 τῶν ἄλλων παίδων, καὶ τὸν ἵππον αὐτοῦ ἀφείλετο.
</p>
</div3>
<div3 type="section" n="3">
<p>τοῦτον τὸν Ἑρμόλαον ἀλγήσαντα τῇ ὕβρει φράσαι
πρὸς Σώστρατον τὸν Ἀμύντου, ἡλικιώτην τε ἑαυτοῦ
καὶ ἐραστὴν ὄντα, ὅτι οὐ βιωτόν οἵ ἐστι μὴ τιμωρησαμένῳ
Ἀλέξανδρον τῆς ὕβρεως, καὶ τὸν Σώστρατον
 οὐ χαλεπῶς συμπεῖσαι μετασχεῖν τοῦ ἔργου, ἅτε ἐρῶντα.
</p>
</div3>
<div3 type="section" n="4">
<p>ὑπὸ τούτων δὲ ἀναπεισθῆναι Ἀντίπατρόν τε τὸν
Ἀσκληπιοδώρου τοῦ Συρίας σατραπεύσαντος καὶ Ἐπιμένην
τὸν Ἀρσαίου καὶ Ἀντικλέα τὸν Θεοκρίτου καὶ
Φιλώταν τὸν Κάρσιδος τοῦ Θρᾳκός. ὡς οὖν περιῆκεν
 ἐς Ἀντίπατρον ἡ νυκτερινὴ φυλακή, ταύτῃ τῇ νυκτὶ
ξυγκείμενον εἶναι ἀποκτεῖναι Ἀλέξανδρον, κοιμωμένῳ
ἐπιπεσόντας.
</p>
</div3>
<div3 type="section" n="5">
<p>ξυμβῆναι δὲ οἱ μὲν αὐτομάτως λέγουσιν ἔστε <add>ἐφʼ</add>
ἡμέραν πίνειν Ἀλέξανδρον, Ἀριστόβουλος δὲ ὧδε <note place="unspecified" anchored="yes">Aristob. fr. 24</note>
 ἀνέγραψε. Σύραν γυναῖκα ἐφομαρτεῖν Ἀλεξάνδρῳ
κάτοχον ἐκ τοῦ θείου γιγνομένην· καὶ ταύτην τὸ μὲν
πρῶτον γέλωτα εἶναι Ἀλεξάνδρῳ τε καὶ τοῖς ἀμφ
αὐτόν· ὡς δὲ τὰ πάντα ἐν τῇ κατοχῇ ἀληθεύουσα
ἐφαίνετο, οὐκέτι ἀμελεῖσθαι ὑπʼ Ἀλεξάνδρου, ἀλλʼ εἶναι
 γὰρ τῇ Σύρᾳ πρόσοδον πρὸς τὸν βασιλέα καὶ νύκτωρ
καὶ μεθʼ ἡμέραν, καὶ καθεύδοντι πολλάκις ἤδη ἐπιστῆναι.
</p>
</div3>
<div3 type="section" n="6">
<p>καὶ δὴ καὶ τότε ἀπαλλασσομένου ἐκ τοῦ πότου
κατεχομένην ἐκ τοῦ θείου ἐντυχεῖν, καὶ δεῖσθαι
ἐπανελθόντα πίνειν ὅλην τὴν νύκτα· καὶ Ἀλέξανδρον
 θεῖόν τι εἶναι νομίσαντα ἐπανελθεῖν τε καὶ πίνειν,
καὶ οὕτως τοῖς παισὶ διαπεσεῖν τὸ ἔργον.
<pb id="p.170"/>
</p>
</div3>
<div3 type="section" n="7">
<p> τῇ δὲ ὑστεραίᾳ Ἐπιμένης ὁ Ἀρσαίου τῶν μετεχόντων
τῆς ἐπιβουλῆς φράζει τὴν πρᾶξιν Χαρικλεῖ τῷ
Μενάνδρου, ἐραστῇ ἑαυτοῦ γεγονότι· Χαρικλῆς δὲ
φράζει Εὐρυλόχῳ τῷ ἀδελφῷ τῷ Ἐπιμένους. καὶ ὁ
Εὐρύλοχος ἐλθὼν ἐπὶ τὴν σκηνὴν τὴν Ἀλεξάνδρου Πτολεμαίῳ τῷ Λάγου τῷ σωματοφύλακι καταλέγει
ἅπαν τὸ πρᾶγμα· ὁ δὲ Ἀλεξάνδρῳ ἔφρασε. καὶ ὁ
Ἀλέξανδρος ξυλλαβεῖν κελεύει ὧν τὰ ὀνόματα εἶπεν ὁ
Εὐρύλοχος· καὶ οὗτοι στρεβλούμενοι σφῶν τε αὐτῶν
κατεῖπον τὴν ἐπιβουλὴν καί τινας καὶ ἄλλους ὠνόμασαν.
</p>
</div3>
</div2>
<div2 type="chapter" n="14">
<div3 type="section" n="1">
<p> Ἀριστόβουλος μὲν λέγει ὅτι καὶ Καλλισθένην ἐπᾶραι
<note place="unspecified" anchored="yes">Aristob. fr. 25</note> σφᾶς ἔφασαν ἐς τὸ τόλμημα· καὶ Πτολεμαῖος ὡσαύτως
<note place="unspecified" anchored="yes">Ptolem. fr. 13</note> λέγει. οἱ δὲ πολλοὶ οὐ ταύτῃ λέγουσιν, ἀλλὰ διὰ
μῖσος γὰρ τὸ ἤδη ὂν πρὸς Καλλισθένην ἐξ Ἀλεξάνδρου καὶ ὅτι ὁ Ἑρμόλαος ἐς τὰ μάλιστα ἐπιτήδειος ἦν τῷ
Καλλισθένει, οὐ χαλεπῶς πιστεῦσαι τὰ χείρω ὑπὲρ


 Καλλισθένους Ἀλέξανδρον.
</p>
</div3>
<div3 type="section" n="2">
<p> ἤδη δέ τινες καὶ τάδε
ἀνέγραψαν, τὸν Ἑρμόλαον προᾳχθέντα ἐς τοὺς Μακεδόνας
ὁμολογεῖν τε ἐπιβουλεῦσαι — καὶ γὰρ οὐκ εἶναι ἔτι ἐλευθέρῳ ἀνδρὶ φέρειν τὴν ὕβριν τὴν Ἀλεξάνδρου
— πάντα καταλέγοντα, τήν τε Φιλώτα οὐκ ἔνδικον
τελευτὴν καὶ <add>τὴν</add> τοῦ πατρὸς αὐτοῦ Παρμενίωνος
ἔτι ἐκνομωτέραν καὶ τῶν ἄλλων τῶν τότε ἀποθανόντων,
καὶ τὴν Κλείτου ἐν μέθῃ ἀναίρεσιν, καὶ τὴν ἐσθῆτα τὴν Μηδικήν, καὶ τὴν προσκύνησιν τὴν βουλευθεῖσαν
καὶ οὔπω πεπαυμένην, καὶ πότους τε καὶ ὕπνους τοὺς
Ἀλεξάνδρου· ταῦτα οὐ φέροντα ἔτι ἐλευθερῶσαι
ἐθελῆσαι ἑαυτόν τε καὶ τοὺς ἄλλους Μακεδόνας.


 τοῦτον μὲν δὴ αὐτόν τε καὶ τοὺς ξὺν αὐτῷ ξυλληφθέντας καταλευσθῆναι πρὸς τῶν παρόντων.
</p>
</div3>
<div3 type="section" n="3">
<p> Καλλισθένην
<pb id="p.171"/>

δὲ Ἀριστόβουλος μὲν λέγει δεδεμένον ἐν πέδαις <note place="unspecified" anchored="yes">Aristob. fr. 26</note>
ξυμπεριάγεσθαι τῇ στρατιᾷ, ἔπειτα νόσῳ τελευτῆσαι,
Πτολεμαῖος δὲ ὁ Λάγου στρεβλωθέντα καὶ κρεμασθέντα <note place="unspecified" anchored="yes">Ptolem. fr. 14</note>
θέντα ἀποθανεῖν. οὕτως οὐδὲ οἱ πάνυ πιστοὶ ἐς τὴν
 ἀφήγησιν καὶ ξυγγενόμενοι ἐν τῷ τότε Ἀλεξάνδρῳ
ὑπὲρ τῶν γνωρίμων τε καὶ οὐ λαθόντων σφᾶς ὅπως


ἐπράχθη ξύμφωνα ἀνέγραψαν.
</p>
</div3>
<div3 type="section" n="4">
<p> πολλὰ δὲ καὶ ἄλλα ὑπὲρ
τούτων αὐτῶν ἄλλοι ἄλλως ἀφηγήσαντο, ἀλλʼ ἐμοὶ
ταῦτα ἀποχρῶντα ἔστω ἀναγεγραμμένα. ταῦτα μὲν
 δὴ οὐ πολλῷ ὕστερον πραχθέντα ἐγὼ ἐν τοῖσδε τοῖς
ἀμφὶ Κλεῖτον ξυνενεχθεῖσιν Ἀλεξάνδρῳ ἀνέγραψα,
τούτοις μᾶλλόν τι οἰκεῖα ὑπολαβὼν ἐς τὴν ἀφήγησιν.

</p>
</div3>
</div2>
<div2 type="chapter" n="15">
<div3 type="section" n="1">
<p>
παρʼ Ἀλέξανδρον δὲ ἧκεν καὶ αὖθις Σκυθῶν τῶν
ἐκ τῆς Εὐρώπης πρεσβεία ξὺν τοῖς πρέσβεσιν οἷς
 αὐτὸς ἐς Σκύθας ἔστειλεν. ὁ μὲν δὴ τότε βασιλεὺς
τῶν Σκυθῶν ὅτε οὗτοι ὑπὸ Ἀλεξάνδρου ἐπέμποντο
τετελευτηκὼς ἐτύγχανεν, ἀδελφὸς δὲ ἐκείνου ἐβασίλευεν.
</p>
</div3>
<div3 type="section" n="2">
<p>ἦν δὲ ὁ νοῦς τῆς πρεσβείας ἐθέλειν ποιεῖν πᾶν τὸ ἐξ
Ἀλεξάνδρου ἐπαγγελλόμενον Σκύθας· καὶ δῶρα ἔφερον
 Ἀλεξάνδρῳ παρὰ τοῦ βασιλέως τῶν Σκυθῶν ὅσα
μέγιστα νομίζεται ἐν Σκύθαις· καὶ τὴν θυγατέρα ὅτι
ἐθέλει Ἀλεξάνδρῳ δοῦναι γυναῖκα βεβαιότητος οὕνεκα


τῆς πρὸς Ἀλέξανδρον φιλίας τε καὶ ξυμμαχίας.
</p>
</div3>
<div3 type="section" n="3">
<p> εἰ δὲ
ἀπαξιοῖ τὴν Σκυθῶν βασίλισσαν γῆμαι Ἀλέξανδρος,
 ἀλλὰ τῶν γε σατραπῶν τῶν τῆς Σκυθικῆς χώρας καὶ
ὅσοι ἄλλοι δυνάσται κατὰ τὴν γὴν τὴν Σκυθίδα, τούτων
τὰς παῖδας ἐθέλειν δοῦναι τοῖς πιστοτάτοις τῶν
ἀμφʼ Ἀλέξανδρον· ἥξειν δὲ καὶ αὐτὸς ἔφασκεν, εἰ
κελεύοιτο, ὡς παρʼ αὐτοῦ Ἀλεξάνδρου ἀκοῦσαι ὅσα


 ἐπαγγέλλοι.
</p>
</div3>
<div3 type="section" n="4">
<p> ἀφίκετο δʼ ἐν τούτῳ παρʼ Ἀλέξανδρον
καὶ Φαρασμάνης ὁ Χορασμίων βασιλεὺς ξὺν ἱππεῦσι
<pb id="p.172"/>
χιλίοις καὶ πεντακοσίοις. ἔφασκεν δὲ ὁ Φαρασμάνης
ὅμορος οἰκεῖν τῷ τε Κόλχων γένει καὶ ταῖς γυναιξὶ
ταῖς Ἀμαζόσι, καὶ εἰ θέλοι Ἀλέξανδρος ἐπὶ Κόλχους
τε καὶ Ἀμαζόνας ἐλάσας καταστρέψασθαι τὰ ἐπὶ τὸν
πόντον τὸν Εὔξεινον ταύτῃ καθήκοντα γένη, ὁδῶν τε ἡγεμὼν ἔσεσθαι ἐπηγγέλλετο καὶ τὰ ἐπιτήδεια τῇ
στρατιᾷ παρασκευάσειν.
</p>
</div3>
<div3 type="section" n="5">
<p> τοῖς τε οὖν παρὰ τῶν Σκυθῶν ἥκουσι φιλάνθρωπα
ἀποκρίνεται Ἀλέξανδρος καὶ ἐς τὸν τότε καιρὸν
ξύμφορα, γάμου δὲ οὐδὲν δεῖσθαι Σκυθικοῦ, καὶ Φαρασμάνην ἐπαινέσας τε καὶ φιλίαν καὶ ξυμμαχίαν
πρὸς αὐτὸν ξυνθέμενος αὑτῷ μὲν τότε οὐκ ἔφη ἐν
καιρῷ εἶναι ἐλαύνειν ἐπὶ τὸν Πόντον· Ἀρταβάζῳ δὲ
τῷ Πέρσῃ, ὅτῳ τὰ Βακτρίων ἐξ Ἀλεξάνδρου ἐπετέτακτο,
καὶ ὅσοι ἄλλοι πρόσχωροι τούτῳ σατράπαι ξυστήσας

 Φαρασμάνην ἀποπέμπει ἐς τὰ ἤθη τὰ αὐτοῦ.
</p>
</div3>
<div3 type="section" n="6">
<p> αὑτῷ
δὲ τὰ Ἰνδῶν ἔφη ἐν τῷ τότε μέλειν. τούτους γὰρ
καταστρεψάμενος πᾶσαν ἂν ἤδη ἔχειν τὴν Ἀσίαν·
ἐχομένης δὲ τῆς Ἀσίας ἐπανιέναι ἂν ἐς τὴν Ἑλλάδα,
ἐκεῖθεν δʼ ἐφʼ Ἑλλησπόντου τε καὶ τῆς Προποντίδος ξὺν τῇ δυνάμει πάσῃ τῇ τε ναυτικῇ καὶ τῇ πεζικῇ
ἐλάσειν εἴσω τοῦ Πόντου· καὶ ἐς τὸ τότε ἠξίου ἀποθέσθαι
Φαρασμάνην ὅσα ἐν τῷ παραυτίκα ἐπηγγέλλετο.
</p>
</div3>
<div3 type="section" n="7">
<p> αὐτὸς δὲ ἐπὶ τὸν Ὄξον τε ποταμὸν ᾔει αὖθις καὶ
εἰς τὴν Σογδιανὴν προχωρεῖν ἐγνώκει, ὅτι πολλοὺς τῶν Σογδιανῶν ἐς τὰ ἐρύματα ξυμπεφευγέναι ἠγγέλλετο
οὐδὲ ἐθέλειν κατακούειν τοῦ σατράπου, ὅστις
αὐτοῖς ἐξ Ἀλεξάνδρου ἐπετέτακτο. στρατοπεδεύοντος
δὲ αὐτοῦ ἐπὶ τῷ ποταμῷ τῷ Ὄξῳ οὐ μακρὰν τῆς
σκηνῆς τῆς αὐτοῦ Ἀλεξάνδρου πηγὴ ὕδατος καὶ ἄλλη

 ἐλαίου πηγὴ πλησίον αὐτῆς ἀνέσχε.
</p>
</div3>
<div3 type="section" n="8">
<p> καὶ Πτολεμαίῳ
<pb id="p.173"/>

τῷ Λάγου τῷ σωματοφύλακι ἐπειδὴ ἐσηγγέλθη τὸ τέρας,
Πτολεμαῖος Ἀλεξάνδρῳ ἔφρασεν. Ἀλέξανδρος δὲ ἔθυεν
ἐπὶ τῷ φάσματι ὅσα οἱ μάντεις ἐξηγοῦντο. Ἀρίστανδρος
δὲ πόνων εἶναι σημεῖον τοῦ ἐλαίου τὴν πηγὴν
 ἔφασκεν, ἀλλὰ καὶ νίκην ἐπὶ τοῖς πόνοις σημαίνειν.

</p>
</div3>
</div2>
<div2 type="chapter" n="16">
<div3 type="section" n="1">
<p>
διαβὰς οὖν ξὺν μέρει τῆς στρατιᾶς ἐς τὴν Σογδιανήν,
Πολυπέρχοντα δὲ καὶ Ἄτταλον καὶ Γοργίαν
καὶ Μελέαγρον αὐτοῦ ἐν Βάκτροις ὑπολιπόμενος τούτοις
μὲν παρήγγειλεν τήν τε χώραν ἐν φυλακῇ ἔχειν,
 ὡς μή τι νεωτερίσωσιν οἱ ταύτῃ βάρβαροι, καὶ τοὺς


ἔτι ἀφεστηκότας αὐτῶν ἐξαιρεῖν·
</p>
</div3>
<div3 type="section" n="2">
<p> αὐτὸς δὲ ἐς πέντε
μέρη διελὼν τὴν ἅμα οἷ στρατιὰν τῶν μὲν Ἡφαιστίωνα
ἄρχειν ἔταξε, τῶν δὲ Πτολεμαῖον τὸν Λάγου τὸν
σωματοφύλακα· τοῖς τρίτοις δὲ Περδίκκαν ἐπέταξε·
 τῆς δὲ τετάρτης τάξεως Κοῖνος καὶ Ἀρτάβαζος ἡγοῦντο
αὐτῷ· τὴν δὲ πέμπτην μοῖραν ἀναλαβὼν αὐτὸς ἐπῄει


τὴν χώραν ὡς ἐπὶ Μαράκανδα.
</p>
</div3>
<div3 type="section" n="3">
<p> καὶ οἱ ἄλλοι ὡς
ἑκάστοις προὐχώρει ἐπῄεσαν, τοὺς μέν τινας τῶν ἐς
τὰ ἐρύματα ξυμπεφευγότων βίᾳ ἐξαιροῦντες, τοὺς δὲ
 καὶ ὁμολογίᾳ προσχωροῦντάς σφισιν ἀναλαμβάνοντες.
ὡς δὲ ξύμπασα αὐτῷ ἡ δύναμις ἐπελθοῦσα τῶν Σογδιανῶν
τῆς χώρας τὴν πολλὴν ἐς Μαράκανδα ἀφίκετο,
Ἡφαιστίωνα μὲν ἐκπέμπει τὰς ἐν τῇ Σογδιανῇ πόλεις
συνοικίζειν, Κοῖνον δὲ καὶ Ἀρτάβαζον ὡς ἐς Σκύθας,
 ὅτι ἐς Σκύθας καταπεφευγέναι Σπιταμένης αὐτῷ
ἐξηγγέλλετο, αὐτὸς δὲ ξὺν τῇ λοιπῇ στρατιᾷ ἐπιὼν
τῆς Σογδιανῆς ὅσα ἔτι πρὸς τῶν ἀφεστηκότων κατείχετο
ταῦτα οὐ χαλεπῶς ἐξῄρει.
</p>
</div3>
<div3 type="section" n="4">
<p>ἐν τούτοις δὲ Ἀλεξάνδρου ὄντος Σπιταμένης τε
 καὶ σὺν αὐτῷ τῶν Σογδιανῶν τινες φυγάδων ἐς τῶν
Σκυθῶν τῶν Μασσαγετῶν καλουμένων τὴν χώραν
<pb id="p.174"/>
ξυμπεφευγότες ξυναγαγόντες τῶν Μασσαγετῶν ἱππέας
ἑξακοσίους ἀφίκοντο πρός τι φρούριον τῶν κατὰ τὴν


 Βακτριανήν.
</p>
</div3>
<div3 type="section" n="5">
<p> καὶ τῷ τε φρουράρχῳ οὐδὲν πολέμιον
προσδεχομένῳ ἐπιπεσόντες καὶ τοῖς ξὺν τούτῳ τὴν
φυλακὴν ἔχουσιν τοὺς μὲν στρατιώτας διέφθειραν, τὸν φρούραρχον δὲ ἑλόντες ἐν φυλακῇ εἶχον. θαρσήσαντες
δὲ ἐπὶ τοῦ φρουρίου τῇ καταλήψει ὀλίγαις ἡμέραις
ὕστερον Ζαριάσποις πελάσαντες τῇ μὲν πόλει προσβαλεῖν
ἀπέγνωσαν, λείαν δὲ πολλὴν περιβαλλόμενοι
ἤλαυνον.
</p>
</div3>
<div3 type="section" n="6">
<p> ἦσαν δὲ ἐν τοῖς Ζαριάσποις νόσῳ ὑπολελειμμένοι
τῶν ἑταίρων ἱππέων οὐ πολλοὶ καὶ ξὺν τούτοις Πείθων
τε ὁ Σωσικλέους, ἐπὶ τῆς βασιλικῆς θεραπείας τῆς ἐν
Ζαριάσποις τεταγμένος, καὶ Ἀριστόνικος ὁ κιθαρῳδός.
καὶ οὗτοι αἰσθόμενοι τῶν Σκυθῶν τὴν καταδρομήν ʽἤδη γὰρ ἐκ τῆς νόσου ἀναρρωσθέντες ὅπλα τε ἔφερον
καὶ τῶν ἵππων ἐπέβαινονʼ ξυναγαγόντες τούς τε
μισθοφόρους ἱππέας ἐς ὀγδοήκοντα, οἳ ἐπὶ φυλακῇ
τῶν Ζαριάσπων ὑπολελειμμένοι ἦσαν, καὶ τῶν παίδων
τινὰς τῶν βασιλικῶν ἐκβοηθοῦσιν ἐπὶ τοὺς Μασσαγέτας.
</p>
</div3>
<div3 type="section" n="7">
<p> καὶ τῇ μὲν πρώτῃ προσβολῇ οὐδὲν ὑποτοπήσασι
τοῖς Σκύθαις ἐπιπεσόντες τήν τε λείαν ξύμπασαν
ἀφείλοντο αὐτοὺς καὶ τῶν ἀγόντων τὴν λείαν οὐκ
ὀλίγους ἀπέκτειναν. ἐπανιόντες δὲ αὐτοὶ ἀτάκτως, ἅτε
οὐδενὸς ἐξηγουμένου, ἐνεδρευθέντες πρὸς Σπιταμένους καὶ τῶν Σκυθῶν τῶν μὲν ἑταίρων ἀποβάλλουσιν ἑπτά,
τῶν δὲ μισθοφόρων ἱππέων ἑξήκοντα. καὶ Ἀριστόνικος
ὁ κιθαρῳδὸς αὐτοῦ ἀποθνήσκει, οὐ κατὰ κιθαρῳδὸν
ἀνὴρ ἀγαθὸς γενόμενος. πείθων δὲ τρωθεὶς ζῶν
λαμβάνεται πρὸς τῶν Σκυθῶν.
</p>
</div3>
</div2>
<div2 type="chapter" n="17">
<div3 type="section" n="1">
<p> καὶ ταῦτα ὡς Κρατερῷ ἐξηγγέλθη, σπουδῇ ἐπὶ
<pb id="p.175"/>

τοὺς Μασσαγέτας ἤλαυνεν. οἱ δὲ ὡς ἐπύθοντο πλησίον
ἐπελαύνοντά σφισι Κρατερόν, ἔφευγον ἀνὰ κράτος ὡς
εἰς τὴν ἐρήμην. καὶ Κρατερὸς ἐχόμενος αὐτῶν αὐτοῖς
τε ἐκείνοις περιπίπτει οὐ πόρρω τῆς ἐρήμου καὶ ἄλλοις


 ἱππεῦσι Μασσαγετῶν ὑπὲρ τοὺς χιλίους.
</p>
</div3>
<div3 type="section" n="2">
<p> καὶ μάχη
γίγνεται τῶν τε Μακεδόνων καὶ τῶν Σκυθῶν καρτερά·
καὶ ἐνίκων οἱ Μακεδόνες. τῶν δὲ Σκυθῶν ἀπέθανον
μὲν ἑκατὸν καὶ πεντήκοντα ἱππεῖς· οἱ δε ἄλλοι οὐ
χαλεπῶς ἐς τὴν ἐρήμην διεσώθησαν, ὅτι ἄπορον ἦν
 προσωτέρω τοῖς Μακεδόσι διώκειν.
</p>
</div3>
<div3 type="section" n="3">
<p>καὶ ἐν τούτῳ Ἀλέξανδρος Ἀρτάβαζον μὲν τῆς
σατραπείας τῆς Βακτρίων ἀπαλλάττει δεηθέντα διὰ
γῆρας, Ἀμύνταν δὲ τὸν Νικολάου σατράπην ἀντʼ
αὐτοῦ καθίστησι. Κοῖνον δὲ ἀπολείπει αὐτοῦ τὴν
 τε αὑτοῦ τάξιν καὶ τὴν Μελεάγρου ἔχοντα καὶ τῶν
ἑταίρων ἱππέων ἐς τετρακοσίους καὶ τοὺς ἱππακοντιστὰς
πάντας καὶ τῶν Βακτρίων τε καὶ Σογδιανῶν
καὶ ὅσοι ἄλλοι μετὰ Ἀμύντου ἐτάχθησαν, προστάξας
ἅπασιν ἀκούειν Κοίνου καὶ διαχειμάζειν αὐτοῦ ἐν τῇ
 Σογδιανῇ, τῆς τε χώρας ἕνεκα τῆς φυλακῆς καὶ εἴ πῃ
ἄρα Σπιταμένην περιφερόμενον κατὰ τὸν χειμῶνα
ἐνεδρεύσαντας ξυλλαβεῖν.
</p>
</div3>
<div3 type="section" n="4">
<p>Σπιταμένης δὲ καὶ οἱ ἀμφʼ αὐτὸν ὡς φρουραῖς
τε πάντα κατειλημμένα ἑώρων ἐκ τῶν Μακεδόνων καί
 σφιν ἄπορα πάντῃ τὰ τῆς φυγῆς ἐγίγνετο, ὡς ἐπὶ
Κοῖνόν τε καὶ τὴν ξὺν τούτῳ στρατιὰν ἐτράποντο,
ὡς ταύτῃ μᾶλλόν τι ἀξιόμαχοι ἐσόμενοι. ἀφικόμενοι
δὲ ἐς Γαβάς, χωρίον τῆς Σογδιανῆς ὀχυρὸν ἐν μεθορίῳ
τῆς τε Σογδιανῶν γῆς καὶ τῆς Μασσαγετῶν Σκυθῶν
 ᾠκισμένον, ἀναπείθουσιν οὐ χαλεπῶς τῶν Σκυθῶν
ἱππέας ἐς τρισχιλίους συνεμβάλλειν σφίσιν ἐς τὴν
<pb id="p.176"/>


 Σογδιανήν.
</p>
</div3>
<div3 type="section" n="5">
<p> οἱ δὲ Σκύθαι οὗτοι ἀπορίᾳ τε πολλῇ
ἔχονται καὶ ἅμα ὅτι οὔτε πόλεις εἰσὶν αὐτοῖς οὔτε
ἑδραῖοι οἰκοῦσιν, ὡς δειμαίνειν ἂν περὶ τῶν φιλτάτων,
οὐ χαλεποὶ ἀναπεισθῆναί εἰσιν ἐς ἄλλον καὶ ἄλλον
πόλεμον. ὡς δὲ Κοῖνός τε καὶ οἱ ἀμφʼ αὐτὸν ἔμαθον προσιόντας τοὺς ξὺν Σπιταμένει ἱππέας, ἀπήντων καὶ


 αὐτοὶ μετὰ τῆς στρατιᾶς.
</p>
</div3>
<div3 type="section" n="6">
<p> καὶ γίγνεται αὐτῶν μάχη
καρτερά, καὶ νικῶσιν οἱ Μακεδόνες, ὥστε τῶν μὲν
βαρβάρων ἱππέων ὑπὲρ τοὺς ὀκτακοσίους πεσεῖν ἐν
τῇ μάχῃ, τῶν δὲ ξὺν Κοίνῳ ἱππέας μὲν ἐς εἴκοσι καὶ πέντε, πεζοὺς δὲ δώδεκα. οἵ τε οὖν Σογδιανοὶ
οἱ ἔτι ὑπολειπόμενοι ξὺν Σπιταμένει καὶ τῶν Βακτρίων
οἱ πολλοὶ ἀπολείπουσιν ἐν τῇ φυγῇ Σπιταμένην
καὶ ἀφικόμενοι παρὰ Κοῖνον παρέδοσαν σφᾶς αὐτοὺς


 Κοίνῳ,
</p>
</div3>
<div3 type="section" n="7">
<p> οἵ τε Μασσαγέται οἱ Σκύθαι κακῶς πεπραγότες τὰ μὲν σκευοφόρα τῶν ξυμπαραταξαμένων σφίσι
Βακτρίων τε καὶ Σογδιανῶν διήρπασαν, αὐτοὶ δὲ ξὺν
Σπιταμένει ἐς τὴν ἔρημον ἔφευγον. ὡς δὲ ἐξηγγέλλετο
αὐτοῖς Ἀλέξανδρος ἐν ὁρμῇ ὢν ἐπὶ τὴν ἔρημον
ἐλαύνειν ἀποτεμόντες τοῦ Σπιταμένους τὴν κεφαλὴν παρὰ Ἀλέξανδρον πέμπουσιν, ὡς ἀποτρέψοντες ἀπὸ
σφῶν αὐτῶν τούτῳ τῷ ἔργῳ.

</p>
</div3>
</div2>
<div2 type="chapter" n="18">
<div3 type="section" n="1">
<p> καὶ ἐν τούτῳ Κοῖνός τε ἐς Ναύτακα παρʼ Ἀλέξανδρον
ἐπανέρχεται καὶ οἱ ἀμφὶ Κρατερόν τε καὶ
Φραταφέρνην τὸν τῶν Παρθυαίων σατράπην καὶ Στασάνωρ ὁ Ἀρείων, πεπραγμένων σφίσι πάντων ὅσα


 ἐξ Ἀλεξάνδρου ἐτέτακτο.
</p>
</div3>
<div3 type="section" n="2">
<p> Ἀλέξανδρος δὲ περὶ Ναύτακα
ἀναπαύων τὴν στρατιὰν ὅ τι περ ἀκμαῖον τοῦ χειμῶνος,
Φραταφέρνην μὲν ἀποστέλλει ἐς Μάρδους καὶ
Ταπ<add>ο</add>ύρους <add>Αὐτο</add>φραδάτην ἐπανάξοντα τὸν σατράπην, ὅτι πολλάκις ἤδη μετάπεμπτος ἐξ Ἀλεξάνδρου
<pb id="p.177"/>



γιγνόμενος οὐχ ὑπήκουε καλοῦντι.
</p>
</div3>
<div3 type="section" n="3">
<p> Στασάνορα δὲ ἐς
Δράγγας σατράπην ἐκπέμπει, ἐς Μήδους δὲ Ἀτροπάτην
ἐπὶ σατραπείᾳ καὶ τοῦτον τῇ Μήδων, ὅτι Ὀξυδάτης
ἐθελοκακεῖν αὐτῷ ἐφαίνετο. Σταμένην δὲ ἐπὶ Βαβυλῶνος
 στέλλει, ὅτι Μαζαῖος ὁ Βαβυλώνιος ὕπαρχος
τετελευτηκέναι αὐτῷ ἐξηγγέλλετο. Σώπολιν δὲ καὶ
Ἐπόκιλλον καὶ Μεν[ν]ίδαν ἐς Μακεδονίαν ἐκπέμπει,
τὴν στρατιὰν τὴν ἐκ Μακεδονίας αὐτῷ ἀνάξοντας.
</p>
</div3>
<div3 type="section" n="4">
<p>ἅμα δὲ τῷ ἦρι ὑποφαίνοντι προὐχώρει ὡς ἐπὶ τὴν
 ἐν τῇ Σογδιανῇ πέτραν, ἐς ἣν πολλοὺς μὲν τῶν
Σογδιανῶν ξυμπεφευγέναι αὐτῷ ἐξηγγέλλετο· καὶ ἡ
Ὀξυάρτου δὲ γυνὴ τοῦ Βακτρίου καὶ αἱ παῖδες αἱ
Ὀξυάρτου ἐς τὴν πέτραν ταύτην ξυμπεφευγέναι ἐλέγοντο,
Ὀξυάρτου αὐτὰς ὡς ἐς ἀνάλωτον δῆθεν τὸ
 χωρίον ἐκεῖνο ὑπεκθεμένου, ὅτι καὶ αὐτὸς ἀφειστήκει
ἀπʼ Ἀλεξάνδρου. ταύτης γὰρ ἐξαιρεθείσης οὐκέτι
οὐδὲν ὑπολειφθήσεσθαι ἐδόκει τῶν Σογδιανῶν τοῖς


νεωτερίζειν ἐθέλουσιν.
</p>
</div3>
<div3 type="section" n="5">
<p> ὡς δὲ ἐπέλασαν τῇ πέτρᾶ,
καταλαμβάνει πάντῃ ἀπότομον ἐς τὴν προσβολὴν σιτία
 τε ξυγκεκομισμένους τοὺς βαρβάρους ὡς ἐς χρόνιον
πολιορκίαν. καὶ χιὼν πολλὴ ἐπιπεσοῦσα τήν τε πρόσβασιν
ἀπορωτέραν ἐποίει τοῖς Μακεδόσι καὶ ἅμα ἐν
ἀφθονίᾳ ὕδατος τοὺς βαρβάρους διῆγεν. ἀλλὰ καὶ


ὣς προσβάλλειν ἐδόκει τῷ χωρίῳ.
</p>
</div3>
<div3 type="section" n="6">
<p> καὶ γάρ τι καὶ
 ὑπέρογκον ὑπὸ τῶν βαρβάρων λεχθὲν ἐς φιλοτιμίαν.
ξὺν ὀργῇ ἐμβεβλήκει Ἀλέξανδρον. προκληθέντες γὰρ
ἐς ξύμβασιν καὶ προτεινομένου σφίσιν, ὅτι σώοις
ὑπάρξει ἐπὶ τὰ σφέτερα ἀπαλλαγῆναι παραδοῦσι τὸ
χωρίον, οἱ δὲ σὺν γέλωτι βαρβαρίζοντες πτηνοὺς
 ἐκέλευον ζητεῖν στρατιώτας Ἀλέξανδρον, οἵτινες αὐτῷ
ἐξαιρήσουσι τὸ ὄρος, ὡς τῶν γε ἄλλων ἀνθρώπων
<pb id="p.178"/>


 οὐδεμίαν ὤραν σφίσιν οὖσαν.
</p>
</div3>
<div3 type="section" n="7">
<p> ἔνθα δὴ ἐκήρυξεν
Ἀλέξανδρος τῷ μὲν πρώτῳ ἀναβάντι δώδεκα τάλαντα
εἶναι τὸ γέρας, δευτέρῳ δὲ ἐπὶ τούτῳ τὰ δεύτερα καὶ
τρίτῳ τὰ ἐφεξῆς, ὡς τελευταῖον εἶναι τῷ τελευταίῳ
ἀνελθόντι τριακοσίους Δαρεικοὺς τὸ γέρας. καὶ τοῦτο τὸ κήρυγμα παρώξυνεν ἔτι μᾶλλον καὶ ἄλλως τοὺς
Μακεδόνας ὡρμημένους.

</p>
</div3>
</div2>
<div2 type="chapter" n="19">
<div3 type="section" n="1">
<p> ξυνταξάμενοι δὴ ὅσοι πετροβατεῖν ἐν ταῖς πολιορκίαις
αὐτῷ μεμελετήκεσαν, ἐς τριακοσίους τὸν ἀριθμόν,
καὶ πασσάλους μικροὺς σιδηροῦς, οἷς αἱ σκηναὶ καταπεπήγεσαν αὐτοῖς, παρασκευάσαντες, τοῦ καταπηγνύναι
αὐτοὺς ἔς τε τὴν χιόνα ὅπου πεπηγυῖα
φανείη καὶ εἴ πού τι τῆς χώρας ἔρημον χιόνος ὑποφαίνοιτο,
καὶ τούτους καλωδίοις ἐκ λίνου ἰσχυροῖς
ἐκδήσαντες τῆς νυκτὸς προὐχώρουν κατὰ τὸ ἀποτομώτατόν

 τε τῆς πέτρας καὶ ταύτῃ ἀφυλακτότατον.
</p>
</div3>
<div3 type="section" n="2">
<p> καὶ
τούτους τοὺς πασσάλους καταπηγνύντες τοὺς μὲν ἐς
τὴν γῆν, ὅπου διεφαίνετο, τοὺς δὲ καὶ τῆς χιόνος ἐς
τὰ μάλιστα οὐ θρυφθησόμενα, ἀνεῖλκον σφᾶς αὐτοὺς
ἄλλοι ἄλλῃ τῆς πέτρας. καὶ τούτων ἐς τριάκοντα μὲν ἐν τῇ ἀναβάσει διεφθάρησαν, ὥστε οὐδὲ τὰ σώματα
αὐτῶν ἐς ταφὴν εὑρέθη ἐμπεσόντα ἄλλῃ καὶ ἄλλῃ τῆς


 χιόνος.
</p>
</div3>
<div3 type="section" n="3">
<p> οἱ δὲ λοιποὶ ἀναβάντες ὑπὸ τὴν ἕω καὶ τὸ
ἄκρον τοῦ ὄρους καταλαβόντες σινδόνας κατέσειον ὡς
ἐπὶ τὸ στρατόπεδον τῶν Μακεδόνων, οὕτως αὐτοῖς ἐξ Ἀλεξάνδρου παρηγγελμένον. πέμψας δὴ κήρυκα ἐμβοῆσαι
ἐκέλευσε τοῖς προφυλάσσουσι τῶν βαρβάρων
μὴ διατρίβειν ἔτι, ἀλλὰ παραδιδόναι σφᾶς· ἐξευρῆσθαι
γὰρ δὴ τοὺς πτηνοὺς ἀνθρώπους καὶ ἔχεσθαι ὑπὸ
αὐτῶν τοῦ ὄρους τὰ ἄκρα· καὶ ἅμα ἐδείκνυεν τοὺς ὑπὲρ τῆς κορυφῆς στρατιώτας.
<pb id="p.179"/>
</p>
</div3>
<div3 type="section" n="4">
<p>οἱ δὲ βάρβαροι ἐκπλαγέντες τῷ παραλόγῳ τῆς
ὄψεως καὶ πλείονάς τε ὑποτοπήσαντες εἶναι τοὺς
κατέχοντας τὰ ἄκρα καὶ ἀκριβῶς ὡπλισμένους ἐνέδοσαν
σφᾶς αὐτούς· οὕτω πρὸς τὴν ὄψιν τῶν ὀλίγων
 ἐκείνων Μακεδόνων φοβεροὶ ἐγένοντο. ἔνθα δὴ ἄλλων
τε πολλῶν γυναῖκες καὶ παῖδες ἐλήφθησαν καὶ


ἡ γυνὴ ἡ Ὀξυάρτου καὶ οἱ παῖδες.
</p>
</div3>
<div3 type="section" n="5">
<p> καὶ ἦν γὰρ Ὀξυάρτῃ
παῖς παρθένος ἐν ὥρᾳ γάμου, Ῥωξάνη ὀνόματι,
ἣν δὴ καλλίστην τῶν Ἀσιανῶν γυναικῶν λέγουσιν
 ὀφθῆναι οἱ ξὺν Ἀλεξάνδρῳ στρατεύσαντες μετά γε
τὴν Δαρείου γυναῖκα. καὶ ταύτην ἰδόντα Ἀλέξανδρον
ἐς ἔρωτα ἐλθεῖν αὐτῆς· ἐρασθέντα δὲ οὐκ
ἐθελῆσαι ὑβρίσαι καθάπερ αἰχμάλωτον, ἀλλὰ γῆμαι


γὰρ οὐκ ἀπαξιῶσαι.
</p>
</div3>
<div3 type="section" n="6">
<p> καὶ τοῦτο ἐγὼ Ἀλεξάνδρου τὸ
 ἔργον ἐπαινῶ μᾶλλόν τι ἢ μέμφομαι. καίτοι τῆς γε
Δαρείου γυναικός, ἣ καλλίστη δὴ ἐλέγετο τῶν ἐν τῇ
Ἀσίᾳ γυναικῶν, ἢ οὐκ ἦλθεν ἐς ἐπιθυμίαν ἢ καρτερὸς
αὐτὸς αὑτοῦ ἐγένετο, νέος τε ὢν καὶ τὰ μάλιστα ἐν
ἀκμῇ τῆς εὐτυχίας, ὁπότε ὑβρίζουσιν οἱ ἄνθρωποι· ὁ
 δὲ κατῃδέσθη τε καὶ ἐφείσατο, σωφροσύνῃ τε πολλῇ
διαχρώμενος καὶ δόξης ἅμα ἀγαθῆς οὐκ ἀτόπῳ ἐφέσει.

</p>
</div3>
</div2>
<div2 type="chapter" n="20">
<div3 type="section" n="1">
<p>
καὶ τοίνυν καὶ λόγος κατέχει ὀλίγον μετὰ τὴν
μάχην, ἣ πρὸς Ἰσσῷ Δαρείῳ τε καὶ Ἀλεξάνδρῳ ξυνέβη,
ἀποδράντα ἐλθεῖν παρὰ Δαρεῖον τὸν εὐνοῦχον
 τὸν φύλακα αὐτῷ τῆς γυναικός. καὶ τοῦτον ὡς εἶδε
Δαρεῖος, πρῶτα μὲν πυθέσθαι εἰ ζῶσιν αὐτῷ αἱ παῖδες


[καὶ οἱ υἱοὶ] καὶ ἡ γυνή τε καὶ ἡ μήτηρ.
</p>
</div3>
<div3 type="section" n="2">
<p> ὡς δὲ ζώσας
τε ἐπύθετο καὶ βασίλισσαι ὅτι καλοῦνται καὶ ἡ θεραπεία
ὅτι ἀμφʼ αὐτάς ἐστιν, ἥντινα καὶ ἐπὶ Δαρείου
 ἐθεραπεύοντο, ἐπὶ τῷδε αὖ πυθέσθαι εἰ σωφρονεῖ
αὐτῷ ἡ γυνὴ ἔτι. ὡς δὲ σωφρονοῦσαν ἐπύθετο, αὖθις
<pb id="p.180"/>
ἐρέσθαι μή τι βίαιον ἐξ Ἀλεξάνδρου αὐτῇ ἐς ὕβριν
ξυνέβη· καὶ τὸν εὐνοῦχον ἐπομόσαντα φάναι ὅτι· ὦ
βασιλεῦ, οὕτω τοι ὡς ἀπέλιπες ἔχει ἡ σὴ γυνή, καὶ
Ἀλέξανδρος ἀνδρῶν ἄριστός τέ ἐστι καὶ σωφρονέστατος.


 ἐπὶ τοῖσδε ἀνατεῖναι Δαρεῖον ἐς τὸν οὐρανὸν τὰς χεῖρας καὶ εὔξασθαι ὧδε·
</p>
</div3>
<div3 type="section" n="3">
<p> ἀλλʼ ὦ Ζεῦ βασιλεῦ, ὅτῳ
ἐπιτέτραπται νέμειν τὰ βασιλέων πράγματα ἐν ἀνθρώποις,
σὺ νῦν μάλιστα μὲν ἐμοὶ φύλαξον Περσῶν τε
καὶ Μήδων τὴν ἀρχήν, ὥσπερ οὖν καὶ ἔδωκας· εἰ δὲ
δὴ ἐγὼ οὐκέτι σοι βασιλεὺς τῆς Ἀσίας, σὺ δὲ μηδενὶ ἄλλῳ ὅτι μὴ Ἀλεξάνδρῳ παραδοῦναι τὸ ἐμὸν κράτος.
οὕτως οὐδὲ πρὸς τῶν πολεμίων ἄρα ἀμελεῖται ὅσα σώφρονα ἔργα.
</p>
</div3>
<div3 type="section" n="4">
<p> Ὀξυάρτης δὲ ἀκούσας τοὺς παῖδας ἐχομένους, ἀκούσας
δὲ καὶ ὑπὲρ Ῥωξάνης τῆς θυγατρὸς ὅτι μέλει αὐτῆς Ἀλεξάνδρῳ, θαρσήσας ἀφίκετο παρὰ Ἀλέξανδρον, καὶ ἦν
ἐν τιμῇ παρʼ αὐτῷ, ᾗπερ εἰκὸς ἐπὶ ξυντυχίᾳ τοιαύτῃ.

</p>
</div3>
</div2>
<div2 type="chapter" n="21">
<div3 type="section" n="1">
<p> Ἀλέξανδρος δέ, ὡς τὰ ἐν Σογδιανοῖς αὐτῷ διεπέπρακτο,
ἐχομένης ἤδη καὶ τῆς πέτρας ἐς Παρειτάκας
προὐχώρει, ὅτι καὶ ἐν Παρειτάκαις χωρίον τι ὀχυρόν, ἄλλην πέτραν, κατέχειν ἐλέγοντο πολλοὶ τῶν βαρβάρων.
ἐκαλεῖτο δὲ αὕτη Χοριήνου ἡ πέτρα· καὶ ἐς αὐτὴν
αὐτός τε ὁ Χοριήνης ξυμπεφεύγει καὶ ἄλλοι τῶν


 ὑπάρχων οὐκ ὀλίγοι.
</p>
</div3>
<div3 type="section" n="2">
<p> ἦν δὲ τὸ μὲν ὕψος τῆς πέτρας
ἐς σταδίους εἴκοσι, κύκλος δὲ ἐς ἑξήκοντα· αὐτὴ δὲ ἀπότομος πάντοθεν, ἄνοδος δὲ ἐς αὐτὴν μία καὶ αὐτὴ
στενή τε καὶ οὐκ εὔπορος, οἷα δὴ παρὰ τὴν φύσιν
τοῦ χωρίου πεποιημένη, ὡς χαλεπὴ εἶναι καὶ μηδενὸς
εἴργοντος καὶ καθʼ ἕνα ἀνελθεῖν, φάραγξ τε κύκλῳ
περιεῖργε τὴν πέτραν βαθεῖα, ὥστε ὅστις προσάξειν στρατιὰν τῇ πέτρᾳ ἔμελλε, πολὺ πρόσθεν αὐτῷ τὴν
<pb id="p.181"/>

φάραγγα εἶναι χωστέον, ὡς ἐξ ὁμαλοῦ ὁρμᾶσθαι προσάγοντα
ἐς προσβολὴν τὸν στρατόν.


ἀλλὰ καὶ ὣς Ἀλέξανδρος ἥπτετο τοῦ ἔργου·
</p>
</div3>
<div3 type="section" n="3">
<p> οὕτως
πάντα ᾤετο χρῆναι βατά τε αὑτῷ καὶ ἐξαιρετέα εἶναι,
 ἐς τοσόνδε τόλμης τε καὶ εὐτυχίας προκεχωρήκει.
τέμνων δὴ τὰς ἐλάτας ʽπολλαὶ γὰρ καὶ ὑπερύψηλοι
ἐλάται ἦσαν ἐν κύκλῳ τοῦ ὄρουσʼ κλίμακας ἐκ τούτων
ἐποίει, ὡς κάθοδον εἶναι ἐς τὴν φάραγγα τῇ στρατιᾷ·


οὐ γὰρ ἦν ἄλλως κατελθεῖν ἐς αὐτήν.
</p>
</div3>
<div3 type="section" n="4">
<p> καὶ τὰς μὲν
 ἡμέρας αὐτὸς Ἀλέξανδρος ἐφειστήκει τῷ ἔργῳ τὸ ἥμισυ
τοῦ στρατοῦ ἔχων ἐργαζόμενον, τὰς δὲ νύκτας ἐν μέρει
οἱ σωματοφύλακες αὐτῷ εἰργάζοντο, Περδίκκας τε καὶ
Λεοννάτος καὶ Πτολεμαῖος ὁ Λάγου, τῷ λοιπῷ μέρει
τῆς στρατιᾶς τριχῇ διανενεμημένῳ, ὅπερ αὐτῷ ἐς τὴν
 νύκτα ἀπετέτακτο. ἤνυτον δὲ τῆς ἡμέρας οὐ πλέον
ἤπερ εἴκοσι πήχεις καὶ τῆς νυκτὸς ὀλίγον ἀποδέον,
καίτοι ξυμπάσης τῆς στρατιᾶς ἐργαζομένης· οὕτω τό
τε χωρίον ἄπορον ἦν καὶ τὸ ἔργον ἐν αὐτῷ χαλεπόν.
</p>
</div3>
<div3 type="section" n="5">
<p>κατιόντες δʼ ἐς τὴν φάραγγα πασσάλους κατεπήγνυον
 ἐς τὸ ὀξύτατον τῆς φάραγγος, διέχοντας ἀλλήλων ὅσον
ξύμμετρον πρὸς ἰσχύν τε καὶ ξυνοχὴν τῶν ἐπιβαλλομένων.
ἐπέβαλλον δὲ πλέγματα ἐκ λύγων εἰς γεφύρας
μάλιστα ἰδέαν, καὶ ταῦτα ξυνδοῦντες χοῦν ἄνωθεν
ἐπεφόρουν, ὡς ἐξ ὁμαλοῦ γίγνεσθαι τῇ στρατιᾷ τὴν
 πρόσοδον τὴν πρὸς τὴν πέτραν.
</p>
</div3>
<div3 type="section" n="6">
<p>οἱ δὲ βάρβαροι τὰ μὲν πρῶτα κατεφρόνουν ὡς
ἀπόρου πάντῃ τοῦ ἐγχειρήματος· ὡς δὲ τοξεύματα
ἤδη ἐς τὴν πέτραν ἐξικνεῖτο καὶ αὐτοὶ ἀδύνατοι ἦσαν
ἄνωθεν ἐξείργειν τοὺς Μακεδόνας ʽἐπεποίητο γὰρ
 αὐτοῖς προκαλύμματα πρὸς τὰ βέλη, ὡς ὑπʼ αὐτοῖς
ἀβλαβῶς ἐργάζεσθαἰ ἐκπλαγεὶς ὁ Χοριήνης πρὸς τὰ
<pb id="p.182"/>
γιγνόμενα κήρυκα πέμπει πρὸς Ἀλέξανδρον, δεόμενος
Ὀξυάρτην οἱ ἀναπἐμψαι. καὶ πέμπει Ὀξυάρτην Ἀλέξανδρος.
</p>
</div3>
<div3 type="section" n="7">
<p> ὁ δὲ ἀφικόμενος πείθει Χοριήνην ἐπιτρέψαι
Ἀλεξάνδρῳ αὑτόν τε καὶ τὸ χωρίον. βίᾳ μὲν γὰρ
οὐδὲν ὅ τι οὐχ ἁλωτὸν εἶναι Ἀλεξάνδρῳ καὶ τῇ στρατιᾷ τῇ ἐκείνου, ἐς πίστιν δὲ ἐλθόντος καὶ φιλίαν,
τὴν πίστιν τε καὶ δικαιότητα μεγαλωστὶ ἐπῄνει τοῦ
βασιλέως, τά τε ἄλλα καὶ τὸ αὑτοῦ ἐν πρώτοις ἐς


 βεβαίωσιν τοῦ λόγου προφέρων.
</p>
</div3>
<div3 type="section" n="8">
<p> τούτοις πεισθεὶς ὁ
Χοριήνης αὐτός τε ἧκε παρʼ Ἀλέξανδρον καὶ τῶν οἰκείων τινὲς καὶ ἑταίρων αὐτοῦ. ἐλθόντι δὲ τῷ
Χοριήνῃ φιλάνθρωπά τε ἀποκρινάμενος καὶ πίστιν ἐς
φιλίαν δοὺς αὐτὸν μὲν κατέχει, πέμψαι δὲ κελεύει
τῶν συγκατελθόντων τινὰς αὐτῷ ἐς τὴν πέτραν τοὺς


 κελεύσοντας ἐνδοῦναι τὸ χωρίον.
</p>
</div3>
<div3 type="section" n="9">
<p> καὶ ἐνδίδοται ὑπὸ τῶν ξυμπεφευγότων, ὥστε καὶ αὐτὸς Ἀλέξανδρος ἀναλαβὼν
τῶν ὑπασπιστῶν ἐς πεντακοσίους ἀνέβη κατὰ
θέαν τῆς πέτρας, καὶ τοσούτου ἐδέησεν ἀνεπιεικές τι
ἐς τὸν Χοριήνην ἔργον ἀποδείξασθαι, ὥστε καὶ αὐτὸ
τὸ χωρίον ἐκεῖνο ἐπιτρέπει Χοριήνῃ καὶ ὕπαρχον εἶναι ὅσωνπερ καὶ πρόσθεν ἔδωκεν.
</p>
</div3>
<div3 type="section" n="10">
<p> ξυνέβη δὲ χειμῶνί τε κακοπαθῆσαι αὐτῷ τὴν
στρατιὰν πολλῆς χιόνος ἐπιπεσούσης ἐν τῇ πολιορκίᾳ
καὶ ἅμα ἀπορίᾳ τῶν ἐπιτηδείων ἐπιέσθησαν. ἀλλὰ
Χοριήνης ἐς δίμηνον σιτία ἔφη δώσειν τῇ στρατιᾷ καὶ ἔδωκεν σῖτόν τε καὶ οἶνον τῶν ἐν τῇ πέτρᾳ ἀποθέτων
κρέα τε ταριχηρὰ κατὰ σκηνήν. καὶ ταῦτα δοὺς οὐκ
ἔφασκεν ἀναλῶσαι τῶν παρεσκευασμένων ἐς τὴν πολιορκίαν
οὐδὲ τὴν δεκάτην μοῖραν. ἔνθεν ἐν τιμῇ
μᾶλλον τῷ Ἀλεξάνδρῳ ἦν ὡς οὐ πρὸς βίαν μᾶλλον ἢ κατὰ γνώμην ἐνδοὺς τὴν πέτραν.
<pb id="p.183"/>
</p>
</div3>
</div2>
<div2 type="chapter" n="22">
<div3 type="section" n="1">
<p>
ταῦτα δὲ καταπραξάμενος Ἀλέξανδρος αὐτὸς μὲν
ἐς βάκτρα ᾔει, Κρατερὸν δὲ τῶν ἑταίρων ἱππέας
ἔχοντα ἑξακοσίους καὶ τῶν πεζῶν τήν τε αὑτοῦ τάξιν
καὶ τὴν Πολυπέρχοντος καὶ Ἀττάλου καὶ τὴν Ἀλκέτα
 ἐπὶ Κατάνην τε καὶ Αὐστάνην ἐκπέμπει, οἳ δὴ μόνοι
ἔτι ὑπελείποντο ἐν τῇ Παρειτακηνῶν χώρᾳ ἀφεστηκότες.
</p>
</div3>
<div3 type="section" n="2">
<p>καὶ μάχης γενομένης πρὸς αὐτοὺς καρτερᾶς
νικῶσιν οἱ ἀμφὶ Κρατερὸν τῇ μάχῃ· καὶ Κατάνης
μὲν ἀποθνήσκει αὐτοῦ μαχόμενος, Αὐστάνης δὲ ξυλληφθεὶς
 ἀνήχθη παρʼ Ἀλέξανδρον· τῶν δὲ ξὺν αὐτοῖς
βαρβάρων ἱππεῖς μὲν ἀπέθανον ἑκατὸν καὶ εἴκοσι,
πεζοὶ δὲ ἀμφὶ τοὺς χιλίους πεντακοσίους. ταῦτα δὲ
ὡς ἐπράχθη τοῖς ἀμφὶ Κρατερόν, καὶ οὗτοι ἐς Βάκτρα
ἦσαν. καὶ ἐν Βάκτροις τὸ ἀμφὶ Καλλισθένην τε καὶ
 τοὺς παῖδας πάθημα Ἀλεξάνδρῳ ξυνηνέχθη.
</p>
</div3>
<div3 type="section" n="3">
<p>ἐκ Βάκτρων δὲ ἐξήκοντος ἤδη τοῦ ἦρος ἀναλαβὼν
τὴν στρατιὰν προὐχώρει ὡς ἐπʼ Ἰνδούς, Ἀμύνταν
ἀπολιπὼν ἐν τῇ χώρᾳ τῶν Βακτρίων καὶ ξὺν αὐτῷ
ἱππέας μὲν τρισχιλίους καὶ πεντακοσίους, πεζοὺς δὲ


 μυρίους.
</p>
</div3>
<div3 type="section" n="4">
<p> ὑπερβαλὼν δὲ τὸν Καύκασον ἐν δέκα ἡμέραις
ἀφίκετο εἰς Ἀλεξάνδρειαν πόλιν τὴν κτισθεῖσαν ἐν
Παραπαμισάδαις, ὅτε τὸ πρῶτον ἐπὶ Βάκτρων ἐστέλλετο.
καὶ τὸν μὲν ὕπαρχον, ὅστις αὐτῷ ἐπὶ τῆς πόλεως
τότε ἐτάχθη, παραλύει τῆς ἀρχῆς, ὅτι οὐ καλῶς ἐξηγεῖσθαι


 ἔδοξε·
</p>
</div3>
<div3 type="section" n="5">
<p> προσκατοικίσας δὲ καὶ ἄλλους τῶν
περιοίκων τε καὶ ὅσοι τῶν στρατιωτῶν ἀπόμαχοι ἦσαν
ἐς τὴν Ἀλεξάνδρειαν Νικάνορα μέν, ἕνα τῶν ἑταίρων,
τὴν πόλιν αὐτὴν κοσμεῖν ἐκέλευσε, σατράπην δὲ
Τυρίεσπιν κατέστησε τῆς τε χώρας τῆς Παραπαμισαδῶν


 καὶ τῆς ἄλλης ἔστε ἐπὶ τὸν Κωφῆνα ποταμόν.
</p>
</div3>
<div3 type="section" n="6">
<p> ἀφικόμενος
δὲ ἐς Νίκαιαν πόλιν καὶ τῇ Ἀθηνᾷ θύσας
<pb id="p.184"/>
προὐχώρει ὡς ἐπὶ τὸν Κωφῆνα, προπέμψας κήρυκα
ὡς Ταξίλην τε καὶ τοὺς ἐπὶ τάδε τοῦ Ἰνδοῦ ποταμοῦ,
κελεύσας ἀπαντᾶν ὅπως ἂν ἑκάστοις προχωρῇ. καὶ
Ταξίλης τε καὶ οἱ ἄλλοι ὕπαρχοι ἀπήντων, δῶρα τὰ
μέγιστα παρʼ Ἰνδοῖς νομιζόμενα κομίζοντες, καὶ τοὺς ἐλέφαντας δώσειν ἔφασκον τοὺς παρὰ σφίσιν ὄντας,
ἀριθμὸν ἐς πέντε καὶ εἴκοσιν.
</p>
</div3>
<div3 type="section" n="7">
<p> ἔνθα δὴ διελὼν τὴν στρατιὰν Ἡφαιστίωνα μὲν
καὶ Περδίκκαν ἐκπέμπει ἐς τὴν Πευκελαῶτιν χώραν
ὡς ἐπὶ τὸν Ἰνδὸν ποταμόν, ἔχοντας τήν τε Γοργίου τάξιν καὶ Κλείτου καὶ Μελεάγρου καὶ τῶν ἑταίρων
ἱππέων τοὺς ἡμίσεας καὶ τοὺς μισθοφόρους ἱππέας
ξύμπαντας, προστάξας τά τε κατὰ τὴν ὁδὸν χωρία ἢ
βίᾳ ἐξαιρεῖν ἢ ὁμολογίᾳ παρίστασθαι καὶ ἐπὶ τὸν
Ἰνδὸν ποταμὸν ἀφικομένους παρασκευάζειν ὅσα ἐς τὴν διάβασιν τοῦ ποταμοῦ ξύμφορα. ξὺν τούτοις δὲ καὶ


 Ταξίλης καὶ οἱ ἄλλοι ὕπαρχοι στέλλονται.
</p>
</div3>
<div3 type="section" n="8">
<p> καὶ οὗτοι
ὡς ἀφίκοντο πρὸς τὸν Ἰνδὸν ποταμόν, ἔπρασσον ὅσα
ἐξ Ἀλεξάνδρου ἦν τεταγμένα. Ἄστις δὲ ὁ τῆς Πευκελαώτιδος
ὕπαρχος νεωτερίσας αὐτός τε ἀπόλλυται καὶ τὴν πόλιν προσαπώλεσεν, ἐς ἥντινα ξυμπεφεύγει.
ἐξεῖλον γὰρ αὐτὴν ἐν τριάκοντα ἡμέραις προσκαθήμενοι
οἱ ξὺν Ἡφαιστίωνι. καὶ αὐτὸς μὲν Ἄστις ἀποθνήσκει,
τῆς πόλεως δὲ ἐπιμελεῖσθαι ἐτάχθη Σαγγαῖος, ὃς ἔτι
πρόσθεν πεφευγὼς Ἄστιν παρὰ Ταξίλην ηὐτομολήκει· καὶ τοῦτο ἦν αὐτῷ τὸ πιστὸν πρὸς Ἀλέξανδρον.

</p>
</div3>
</div2>
<div2 type="chapter" n="23">
<div3 type="section" n="1">
<p> Ἀλέξανδρος δέ, ἄγων τοὺς ὑπασπιστὰς καὶ τῶν
ἑταίρων ἱππέων ὅσοι μὴ σὺν Ἡφαιστίωνι ἐτετάχατο
καὶ τῶν πεζεταίρων καλουμένων τὰς τάξεις καὶ τοὺς
τοξότας καὶ τοὺς Ἀγριᾶνας καὶ τοὺς ἱππακοντιστάς, προὐχώρει ἐς τὴν Ἀσπ<add>ας</add>ίων τε καὶ Γουραίων χώραν
<pb id="p.185"/>



καὶ Ἀσσακηνῶν.
</p>
</div3>
<div3 type="section" n="2">
<p> πορευθεὶς δὲ παρὰ τὸν Χόην καλούμενον
ποταμὸν ὀρεινήν τε ὁδὸν καὶ τραχεῖαν καὶ τοῦτον
διαβὰς χαλεπῶς τῶν μὲν πεζῶν τὸ πλῆθος βάδην
ἕπεσθαί οἱ ἐκέλευσεν, αὐτὸς δὲ ἀναλαβὼν τοὺς ἱππέας
 ξύμπαντας καὶ τῶν πεζῶν τῶν Μακεδόνων ἐς ὀκτακοσίους
ἐπιβιβάσας τῶν ἵππων ξὺν ταῖς ἀσπίσι ταῖς
πεζικαῖς σπουδῇ ἦγεν, ὅτι τοὺς ταύτῃ οἰκοῦντας βαρβάρους
ξυμπεφευγέναι ἔς τε τὰ ὄρη τὰ κατὰ τὴν
χώραν ἐξηγγέλλετο αὐτῷ καὶ ἐς τὰς πόλεις ὅσαι ὀχυραὶ


 αὐτῶν ἐς τὸ ἀπομάχεσθαι.
</p>
</div3>
<div3 type="section" n="3">
<p> καὶ τούτων τῇ πρώτῃ καθʼ
ὁδὸν πόλει ᾠκισμένῃ προσβαλὼν τοὺς μὲν πρὸ τῆς
πόλεως τεταγμένους ὡς εἶχεν ἐξ ἐφόδου ἐτρέψατο καὶ
κατέκλεισεν ἐς τὴν πόλιν, αὐτὸς δὲ τιτρώσκεται βέλει
διὰ τοῦ θώρακος ἐς τὸν ὦμον· τὸ δὲ τραῦμα οὐ
 χαλεπὸν αὐτῷ ἐγένετο· ὁ γὰρ θώραξ ἔσχε τὸ μὴ οὐ
διαμπὰξ διὰ τοῦ ὤμου ἐλθεῖν τὸ βέλος· καὶ Πτολεμαῖος
ὁ Λάγου ἐτρώθη καὶ Λεοννάτος.
</p>
</div3>
<div3 type="section" n="4">
<p>τότε μὲν δὴ ἵνα ἐπιμαχώτατον τοῦ τείχους ἐφαίνετο
ἐστρατοπεδεύσατο πρὸς τῇ πόλει· τῇ δὲ ὑστεραίᾳ
 ὑπὸ τὴν ἕω, διπλοῦν γὰρ τεῖχος περιεβέβλητο τῇ πόλει,
ἐς μὲν τὸ πρῶτον ἅτε οὐκ ἀκριβῶς τετειχισμένον οὐ
χαλεπῶς ἐβιάσαντο οἱ Μακεδόνες, πρὸς δὲ τῷ δευτέρῳ
ὀλίγον ἀντισχόντες οἱ βάρβαροι, ὡς αἵ τε κλίμακες
προσέκειντο ἤδη καὶ ὑπὸ τῶν βελῶν πάντοθεν ἐτιτρώσκοντο
 οἱ προμαχόμενοι, οὐκ ἔμειναν, ἀλλὰ κατὰ τὰς


πύλας ὡς ἐπὶ τὰ ὄρη ἐκπίπτουσιν ἐκ τῆς πόλεως.
</p>
</div3>
<div3 type="section" n="5">
<p> καὶ
τούτων οἱ μὲν ἐν τῇ φυγῇ ἀποθνήσκουσιν, ὅσους δὲ
ζῶντας ἔλαβον αὐτῶν, ξύμπαντας ἀποκτείνουσιν οἱ
Μακεδόνες, ὅτι ἐτρώθη ὑπʼ αὐτῶν Ἀλέξανδρος ὀργιζόμενοι·
 οἱ πολλοὶ δὲ ἐς τὰ ὄρη, ὅτι οὐ μακρὰν τῆς
πόλεως τὰ ὄρη ἦν, ἀπέφυγον. τὴν πόλιν δὲ κατασκάψας
<pb id="p.186"/>
ἐς Ἄνδακα ἄλλην πόλιν ἦγε. ταύτην δὲ ὁμολογίᾳ
ἐνδοθεῖσαν κατασχὼν Κρατερὸν μὲν ξὺν τοῖς
ἄλλοις ἡγεμόσι τῶν πεζῶν καταλείπει αὐτοῦ ἐξαιρεῖν
ὅσαι ἄν ἄλλαι πόλεις μὴ ἑκοῦσαι προσχωρῶσι καὶ τὰ
κατὰ τὴν χώραν ὅπως ξυμφορώτατον ἐς τὰ παρόντα κοσμεῖν.

</p>
</div3>
</div2>
<div2 type="chapter" n="24">
<div3 type="section" n="1">
<p> αὐτὸς δὲ ἄγων τοὺς ὑπασπιστάς τε καὶ τοὺς
τοξότας καὶ τοὺς Ἀγριᾶνας καὶ τὴν Κοίνου τε καὶ
Ἀττάλου τάξιν καὶ τῶν ἱππέων τὸ ἄγημα καὶ τῶν
ἄλλων ἑταίρων ἐς τέσσαρας μάλιστα ἱππαρχίας καὶ τῶν ἱπποτοξοτῶν τοὺς ἡμίσεας ὡς ἐπὶ τὸν ποταμὸν
τὸν %    Εὐας ... πόλεως προὐχώρει, ἵνα ὁ τῶν Ἀσπασίων
ὕπαρχος ἦν· καὶ διελθὼν πολλὴν ὁδὸν δευτεραῖος


 ἀφίκετο πρὸς τὴν πόλιν.
</p>
</div3>
<div3 type="section" n="2">
<p> οἱ δὲ βάρβαροι προσάγοντα
αἰσθόμενοι Ἀλέξανδρον ἐμπρήσαντες τὴν πόλιν ἔφευγον πρὸς τὰ ὄρη. οἱ δʼ ἀμφʼ Ἀλέξανδρον εἴχοντο
τῶν φευγόντων ἔστε ἐπὶ τὰ ὄρη, καὶ φόνος πολὺς
γίγνεται τῶν βαρβάρων, πρὶν ἐς τὰς δυσχωρίας φθάσαι
ἀπελθόντας.
</p>
</div3>
<div3 type="section" n="3">
<p> τὸν δὲ ἡγεμόνα αὐτὸν τῶν ταύτῃ Ἰνδῶν Πτολεμαῖος ὁ Λάγου πρός τινι ἤδη γηλόφῳ ὄντα κατιδὼν
καὶ τῶν ὑπασπιστῶν ἔστιν οὕς ἀμφʼ αὐτὸν ξὺν πολὺ
ἐλάττοσιν αὐτὸς ὤν ὅμως ἐδίωκεν ἔτι ἐκ τοῦ ἵππου·
ὡς δὲ χαλεπὸς ὁ γήλοφος τῷ ἵππῳ ἀναδραμεῖν ἦν,
τοῦτον μὲν αὐτοῦ καταλείπει παραδούς τινι τῶν ὑπασπιστῶν ἄγειν, αὐτὸς δὲ ὡς εἶχε πεζὸς τῷ Ἰνδῷ


 εἵπετο.
</p>
</div3>
<div3 type="section" n="4">
<p> ὁ δὲ ὡς πελάζοντα ἤδη κατεῖδε τὸν Πτολεμαῖον,
αὐτός τε μεταβάλλει ἐς τὸ ἔμπαλιν καὶ οἱ ὑπασπισταὶ
ξὺν αὐτῷ. καὶ ὁ μὲν Ἰνδὸς τοῦ Πτολεμαίου διὰ τοῦ
θώρακος παίει ἐκ χειρὸς ἐς τὸ στῆθος ξυστῷ μακρῷ, καὶ ὁ θώραξ ἔσχε τὴν πληγήν· Πτολεμαῖος δὲ τὸν
<pb id="p.187"/>

μηρὸν διαμπὰξ βαλὼν τοῦ Ἰνδοῦ καταβάλλει τε καὶ


σκυλεύει αὐτόν.
</p>
</div3>
<div3 type="section" n="5">
<p> ὡς δὲ τὸν ἡγεμόνα σφῶν κείμενον
οἱ ἀμφʼ αὐτὸν εἶδον, οὗτοι μὲν οὐκέτι ἔμενον, οἱ δὲ
ἐκ τῶν ὀρῶν αἰρόμενον τὸν νεκρὸν τοῦ ὑπάρχου
 ἰδόντες πρὸς τῶν πολεμίων ἤλγησάν τε καὶ καταδραμόντες
ξυνάπτουσιν ἐπʼ αὐτῷ μάχην καρτερὰν πρὸς
τῷ γηλόφῳ. ἤδη γὰρ καὶ Ἀλέξανδρος ἔχων τοὺς ἀπὸ
τῶν ἵππων καταβεβηκότας πεζοὺς πρὸς τῷ γηλόφῳ ἦν.
καὶ οὗτοι ἐπιγενόμενοι μόγις ἐξέωσαν τοὺς Ἰνδοὺς ἐς
 τὰ ὄρη καὶ τοῦ νεκροῦ ἐκράτησαν.
</p>
</div3>
<div3 type="section" n="6">
<p>ὑπερβαλὼν δὲ τὰ ὄρη Ἀλέξανδρος ἐς πόλιν κατῆλθεν,
ᾗ ὄνομα ἦν Ἀριγαῖον· καὶ ταύτην καταλαμβάνει
ἐμπεπρησμένην ὑπὸ τῶν ἐνοικούντων καὶ τοὺς ἀνθρώπους
πεφευγότας. ἐνταῦθα δὲ ἀφίκοντο αὐτῷ καὶ οἱ
 ἀμφὶ Κρατερὸν ξὺν τῇ στρατιᾷ πεπραγμένων σφίσι


ξυμπάντων ὅσα ὑπὸ τοῦ βασιλέως ἐτέτακτο.
</p>
</div3>
<div3 type="section" n="7">
<p> ταύτην
μὲν δὴ τὴν πόλιν, ὅτι ἐν ἐπικαίρῳ χωρίῳ ἐδόκει
ᾠκίσθαι, ἐκτειχίσαι τε προστάσσει Κρατερῷ καὶ ξυνοικίσαι
ἐς αὐτὴν τούς τε προσχώρους ὅσοι ἐθελονταί
 καὶ εἰ δή τινες ἀπόμαχοι τῆς στρατιᾶς. αὐτὸς δὲ
προὐχώρει ἵνα ξυμπεφευγέναι ἐπυνθάνετο τοὺς πολλοὺς
τῶν ταύτῃ βαρβάρων. ἐλθὼν δὲ πρός τι ὄρος κατεστρατοπέδευσεν
ὑπὸ ταῖς ὑπωρείαις τοῦ ὄρους.
</p>
</div3>
<div3 type="section" n="8">
<p>καὶ ἐν τούτῳ Πτολεμαῖος ὁ Λάγου ἐκπεμφθεὶς
 μὲν ὑπὸ Ἀλεξάνδρου ἐς προνομήν, προελθὼν δὲ προσωτέρω
αὐτὸς ξὺν ὀλίγοις ὡς ἐς κατασκοπήν, ἀπαγγέλλει
Ἀλεξάνδρῳ πυρὰ κατιδεῖν τῶν βαρβάρων πλείονα ἤ


ἐν τῷ Ἀλεξάνδρου στρατοπέδῳ.
</p>
</div3>
<div3 type="section" n="9">
<p> καὶ Ἀλέξανδρος τῷ
μὲν πλήθει τῶν πυρῶν ἠπίστησεν, εἶναι δέ τι ξυνεστηκὸς
 τῶν ταύτῃ βαρβάρων αἰσθόμενος μέρος μὲν
τῆς στρατιᾶς αὐτοῦ καταλείπει πρὸς τῷ ὄρει ὡς εἶχον
<pb id="p.188"/>
ἐστρατοπεδευμένους· αὐτὸς δὲ ἀναλαβὼν ὅσοι ἀποχρῶντες
ἐς τὰ ἀπηγγελμένα ἐφαίνοντο, ὡς πλησίον ἤδη


 ἀφεώρων τὰ πυρά, τρίχα διανέμει τὴν στρατιάν.
</p>
</div3>
<div3 type="section" n="10">
<p> καὶ
τῷ μὲν ἑνὶ ἐπέταξε Λεοννάτον τὸν σωματοφύλακα,
ξυντάξας αὐτῷ τήν τε Ἀττάλου καὶ τὴν Βαλάκρου τάξιν· τὴν δευτέραν δὲ μοῖραν Πτολεμαίῳ τῷ Λάγου
ἄγειν ἔδωκε, τῶν τε ὑπασπιστῶν τῶν βασιλικῶν τὸ
τρίτον μέρος καὶ τὴν Φιλίππου καὶ Φιλώτα τάξιν καὶ
δύο χιλιαρχίας τῶν τοξοτῶν καὶ τοὺς Ἀγριᾶνας καὶ
τῶν ἱππέων τοὺς ἡμίσεας· τὴν δὲ τρίτην μοῖραν αὐτὸς ἦγεν ἵνα οἱ πλεῖστοι τῶν βαρβάρων ἐφαίνοντο.

</p>
</div3>
</div2>
<div2 type="chapter" n="25">
<div3 type="section" n="1">
<p> οἱ δὲ ὡς ᾔσθοντο προσάγοντας τοὺς Μακεδόνας,
κατεῖχον γὰρ χωρία ὑπερδέξια, τῷ τε πλήθει σφῶν
θαρσήσαντες καὶ τῶν Μακεδόνων, ὅτι ὀλίγοι ἐφαίνοντο,
καταφρονήσαντες ἐς τὸ πεδίον ὑποκατέβησαν· καὶ μάχη γίγνεται καρτερά. ἀλλὰ τούτους μὲν οὐ


 ξὺν πόνῳ ἐνίκα Ἀλέξανδρος·
</p>
</div3>
<div3 type="section" n="2">
<p> οἱ δὲ ἀμφὶ Πτολεμαῖον
οὐκ ἐν τῷ ὁμαλῷ παρετάξαντο, ἀλλὰ γήλοφον γὰρ
κατεῖχον οἱ βάρβαροι, ὀρθίους ποιήσαντες τοὺς λόχους,
Πτολεμαῖος προσῆγεν ᾗπερ ἐπιμαχ[ιμ]ώτατον τοῦ λόφου ἐφαίνετο, οὐ πάντῃ τὸν λόφον κυκλωσάμενος, ἀλλʼ
ἀπολιπών, εἰ φεύγειν ἐθέλοιεν οἱ βάρβαροι, χώραν


 αὐτοῖς ἐς τὴν φυγήν.
</p>
</div3>
<div3 type="section" n="3">
<p> καὶ γίγνεται καὶ τούτοις μάχη
καρτερὰ τοῦ χωρίου τῇ χαλεπότητι καὶ ὅτι οὐ κατὰ τοὺς
ἄλλους τοὺς ταύτῃ βαρβάρους οἱ Ἰνδοί, ἀλλὰ πολὺ δή τι ἀλκιμώτατοι τῶν προσχώρων εἰσίν. ἐξώσθησαν δὲ
καὶ οὗτοι ἀπὸ τοῦ ὄρους ὑπὸ τῶν Μακεδόνων· καὶ οἱ
ἀμφὶ Λεοννάτον τῇ τρίτῃ μοίρᾳ τῆς στρατιᾶς ὡσαύτως


 ἔπραξαν· ἐνίκων γὰρ καὶ οὗτοι τοὺς κατὰ σφᾶς.
</p>
</div3>
<div3 type="section" n="4">
<p> καὶ
<note place="unspecified" anchored="yes">Ptolem. fr. 15</note> λέγει Πτολεμαῖος ἀνθρώπους μὲν ληφθῆναι τοὺς πάντας ὑπὲρ τετρακισμυρίους, βοῶν δὲ ὑπὲρ τὰς τρεῖς
<pb id="p.189"/>

καὶ εἴκοσι μυριάδας· καὶ τούτων τὰς καλλίστας ἐπιλεξάμενον
Ἀλέξανδρον, ὅτι διαφέρουσαι αὐτῷ κάλλει
τε καὶ μεγέθει ἐφαίνοντο, πέμψαι ἐθέλειν ἐς Μακεδονίαν
ἐργάζεσθαι τὴν χώραν.
</p>
</div3>
<div3 type="section" n="5">
<p> ἐντεῦθεν ἐπὶ τὴν τῶν Ἀσσακηνῶν χώραν ἦγεν·
τούτους γὰρ ἐξηγγέλλετο παρεσκευάσαι ὡς μαχουμένους,
ἱππέας μὲν ἐς δισχιλίους ἔχοντας, πεζοὺς δὲ
ὑπὲρ τοὺς τρισμυρίους, τριάκοντα δὲ ἐλέφαντας.
κρατερὸς μὲν δὴ ἐκτετειχικὼς ἤδη τὴν πόλιν, ἐφʼ ἧς
 τῷ οἰκισμῷ κατελέλειπτο, τούς τε βαρύτερον ὡπλισμένους
τῆς στρατιᾶς Ἀλεξάνδρῳ ἦγεν καὶ τὰς μηχανάς,


εἴ που πολιορκίας δεήσειεν.
</p>
</div3>
<div3 type="section" n="6">
<p> αὐτὸς δὲ Ἀλέξανδρος
τούς τε ἑταίρους ἱππέας ἄγων καὶ τοὺς
ἱππακοντιστὰς καὶ τὴν Κοίνου καὶ Πολυπέρχοντος
 τάξιν καὶ τοὺς Ἀγριᾶνας τοὺς χιλίους καὶ τοὺς τοξότας
ᾔει ὡς ἐπὶ τοὺς Ἀσσακηνούς· ἦγε δὲ διὰ τῆς Γουραίων


χώρας.
</p>
</div3>
<div3 type="section" n="7">
<p> καὶ τὸν ποταμὸν τὸν ἐπώνυμον τῆς χώρας
τὸν Γουραῖον χαλεπῶς διέβη, διὰ βαθύτητά τε καὶ
ὅτι ὀξὺς ὁ ῥοῦς ἦν αὐτῷ καὶ οἱ λίθοι στρογγύλοι ἐν
 τῷ ποταμῷ ὄντες σφαλεροὶ τοῖς ἐπιβαίνουσιν ἐγίγνοντο.
οἱ δὲ βάρβαροι ὡς προσάγοντα ᾔσθοντο Ἀλέξανδρον,
ἀθρόοι μὲν ἐς μάχην καταστῆναι οὐκ ἐτόλησαν, διαλυθέντες
δὲ ὡς ἕκαστοι κατὰ πόλεις ταύτας ἐπενόουν
ἀπομαχόμενοι διασώζειν.

 καὶ Ἀλέξανδρος πρῶτα μὲν ἐπὶ Μάσσαγα ἦγε, τὴν</p>
</div3>
</div2>
<div2 type="chapter" n="26">
<div3 type="section" n="1">
<p>
μεγίστην τῶν ταύτῃ πόλεων. ὡς δὲ προσῆγεν ἤδη
τοῖς τείχεσι, θαρρήσαντες οἱ βάρβαροι τοῖς μισθοφόροις
τοῖς ἐκ τῶν πρόσω Ἰνδῶν, ἦσαν γὰρ οὗτοι ἐς ἑπτακισχιλίους,
ὡς στρατοπεδευομένους εἶδον τοὺς Μακεδόνας,


 δρόμῳ ἐπʼ αὐτοὺς ᾔεσαν.
</p>
</div3>
<div3 type="section" n="2">
<p> καὶ Ἀλέξανδρος ἰδὼν
πλησίον τῆς πόλεως ἐσομένην τὴν μάχην προσωτέρω
<pb id="p.190"/>
ἐκκαλέσασθαι αὐτοὺς βουληθεὶς τῶν τειχῶν, ὡς εἰ
τροπὴ γίγνοιτο, ἐγίγνωσκεν γὰρ ἐσομένην, μὴ διʼ ὀλίγου ἐς τὴν πόλιν καταφυγόντες εὐμαρῶς διασώζοιντο,
ὡς ἐκθέοντας εἶδε τοὺς βαρβάρους, μεταβαλλομένους
κελεύει τοὺς Μακεδόνας ὀπίσω ἀποχωρεῖν ὡς πρὸς γήλοφόν τινα ἀπέχοντα ἀπὸ τοῦ χωρίου,
ἵναπερ στρατοπεδεύειν ἐγνώκει, ἑπτά που μάλιστα


 σταδίους.
</p>
</div3>
<div3 type="section" n="3">
<p> καὶ οἱ πολέμιοι ἀναθαρσήσαντες, ὡς ἐγκεκλικότων
ἤδη τῶν Μακεδόνων, δρόμῳ τε καὶ ξὺν
οὐδενὶ κόσμῳ ἐφέροντο ἐς αὐτούς. ὡς δὲ ἐξικνεῖτο ἤδη τὰ τοξεύματα, ἐνταῦθα Ἀλέξανδρος ἀπὸ ξυνθήματος
ἐπιστρέψας ἐς αὐτοὺς τὴν φάλαγγα δρόμῳ ἀντεπῆγε.
</p>
</div3>
<div3 type="section" n="4">
<p> πρῶτοι δὲ οἱ ἱππακοντισταί τε αὐτῷ καὶ οἱ
Ἀγριᾶνες καὶ οἱ τοξόται ἐκδραμόντες ξυνέμιξαν τοῖς
βαρβάροις· αὐτὸς δὲ τὴν φάλαγγα ἐν τάξει ἦγεν. οἱ δὲ Ἰνδοὶ τῷ τε παραλόγῳ ἐκπλαγέντες καὶ ἅμα ἐν
χερσὶ γεγενημένης τῆς μάχης ἐγκλίναντες ἔφευγον ἐς
τὴν πόλιν. καὶ ἀπέθανον μὲν αὐτῶν ἀμφὶ τοὺς διακοσίους,
οἱ δὲ λοιποὶ ἐς τὰ τείχη κατεκλείσθησαν. καὶ
Ἀλέξανδρος προσῆγε τῷ τείχει τὴν φάλαγγα, καὶ ἐντεῦθεν τοξεύεται μὲν ἀπὸ τοῦ τείχους ἐς τὸ σφυρὸν


 οὐ χαλεπῶς.
</p>
</div3>
<div3 type="section" n="5">
<p> ἐπαγαγὼν δὲ τὰς μηχανὰς τῇ ὑστεραίᾳ
τῶν μὲν τειχῶν τι εὐμαρῶς κατέσεισε, βιαζομένους δὲ
ταύτῃ τοὺς Μακεδόνας ᾗ παρέρρηκτο τοῦ τείχους οὐκ
ἀτόλμως οἱ Ἰνδοὶ ἠμύνοντο, ὥστε ταύτῃ μὲν τῇ ἡμέρᾳ ἀνεκαλέσατο τὴν στρατιάν. τῇ δὲ ὑστεραίᾳ τῶν τε
Μακεδόνων αὐτῶν ἡ προσβολὴ καρτερωτέρα ἐγίγνετο
καὶ πύργος ἐπήχθη ξύλινος τοῖς τείχεσιν, ὅθεν ἐκτοξεύοντες
οἱ τοξόται καὶ βέλη ἀπὸ μηχανῶν ἀφιέμενα
ἀνέστελλεν ἐπὶ πολὺ τοὺς Ἰνδούς. ἀλλʼ οὐδὲ ὣς βιάσασθαι εἴσω τοῦ τείχους οἷοί τε ἐγένοντο.
<pb id="p.191"/>
</p>
</div3>
<div3 type="section" n="6">
<p>τῇ δὲ τρίτῃ προσαγαγὼν αὖθις τὴν φάλαγγα καὶ
ἀπὸ μηχανῆς γέφυραν ἐπιβαλὼν τοῦ τείχους ᾗ παρερρωγὸς
ἦν, ταύτῃ ἐπῆγε τοὺς ὑπασπιστάς, οἵπερ αὐτῷ
καὶ Τύρον ὡσαύτως ἐξεῖλον. πολλῶν δὲ ὑπὸ προθυμίας
 ὠθουμένων ἄχθος λαβοῦσα μεῖζον ἡ γέφυρα κατερράγη


καὶ πίπτουσι ξὺν αὐτῇ οἱ Μακεδόνες.
</p>
</div3>
<div3 type="section" n="7">
<p> οἱ δὲ
βάρβαροι ἰδόντες τὸ γιγνόμενον λίθοις τε ξὺν βοῇ
ἀπὸ τῶν τειχῶν καὶ τοξεύμασι καὶ ἄλλῳ ὅτῳ τις μετὰ
χεῖρας ἔχων ἐτύγχανεν ἢ ὅτῳ τις ἐν τῷ τότε ἔλαβεν
 ἐξηκόντιζον ἐς τοὺς Μακεδόνας· οἱ δὲ καὶ κατὰ θύρας,
αἵτινες αὐτοῖς κατὰ τὰ μεσοπύργια μικραὶ ἦσαν, ἐκθέοντες
ἐκ χειρὸς ἔπαιον τεταραγμένους.

</p>
</div3>
</div2>
<div2 type="chapter" n="27">
<div3 type="section" n="1">
<p>
Ἀλέξανδρος δὲ πέμπει Ἀλκέταν ξὺν τῇ αὐτοῦ τάξει
τούς τε κατατετρωμένους ἀναλαβεῖν καὶ ὅσοι προσεμάχοντο
 ἐπανακαλέσασθαι ὡς ἐπὶ τὸ στρατόπεδον.
καὶ τῇ τετάρτῃ ὡσαύτως ἀπʼ ἄλλης μηχανῆς ἄλλη ἐπιβάθρα
αὐτῷ προσήγετο πρὸς τὸ τεῖχος.
</p>
</div3>
<div3 type="section" n="2">
<p>καὶ οἱ Ἰνδοί, ἕως μὲν αὐτοῖς ὁ ἡγεμὼν τοῦ
χωρίου περιῆν, ἀπεμάχοντο καρτερῶς· ὡς δὲ βέλει
 ἀπὸ μηχανῆς τυπεὶς ἀποθνήσκει ἐκεῖνος, αὐτῶν τε
οἱ μέν τινες πεπτωκότες ἐν τῇ ξυνεχεῖ πολιορκίᾳ, οἱ
πολλοὶ δὲ τραυματίαι τε καὶ ἀπόμαχοι ἦσαν, ἐπεκηρυκεύοντο


πρὸς Ἀλέξανδρον.
</p>
</div3>
<div3 type="section" n="3">
<p> τῷ δὲ ἀσμένῳ γίνεται
ἄνδρας ἀγαθοὺς διασῶσαι· καὶ ξυμβαίνει ἐπὶ τῷδε
 Ἀλέξανδρος τοῖς μισθοφόροις Ἰνδοῖς ὡς καταταχθέντας
ἐς τὴν ἄλλην στρατιὰν ξὺν αὑτῷ στρατεύεσθαι. οἱ
μὲν δὴ ἐξῆλθον ξὺν τοῖς ὅπλοις, καὶ κατεστρατοπέδευσαν
κατὰ σφᾶς ἐπὶ γηλόφῳ, ὃς ἦν ἀντίπορος
τοῦ τῶν Μακεδόνων στρατοπέδου. νυκτὸς δὲ ἐπενόουν
 δρασμῷ διαχρησάμενοι ἐς τὰ σφέτερα ἤθη ἀπαναστῆναι
οὐκ ἐθέλοντες ἐναντία αἴρεσθαι τοῖς ἄλλοις Ἰνδοῖς
<pb id="p.192"/>


 ὅπλα.
</p>
</div3>
<div3 type="section" n="4">
<p> καὶ ταῦτα ὡς ἐξηγγέλθη Ἀλεξάνδρῳ, περιστήσας
τῆς νυκτὸς τῷ γηλόφῳ τὴν στρατιὰν πᾶσαν κατακόπτει
τοὺς Ἰνδοὺς ἐν μέσῳ ἀπολαβών, τήν τε πόλιν
αἱρεῖ κατὰ κράτος ἐρημωθεῖσαν τῶν προμαχομένων,
καὶ τὴν μητέρα τὴν Ἀσσακάνου καὶ τὴν παῖδα ἔλαβεν. ἀπέθανον δὲ ἐν τῇ πάσῃ πολιορκίᾳ τῶν ξὺν Ἀλεξάνδρῳ
ἐς πέντε καὶ εἴκοσιν.
</p>
</div3>
<div3 type="section" n="5">
<p> ἔνθεν δὲ Κοῖνον μὲν ὡς ἐπὶ Βάζιρα ἐκπέμπει,
γνώμην ποιησάμενος ὅτι μαθόντες τῶν Μασσακανῶν
τὴν ἅλωσιν ἐνδώσουσι σφᾶς αὐτούς. Ἄτταλον δὲ καὶ Ἀλκέταν καὶ Δημήτριον τὸν ἱππάρχην ἐπὶ Ὦρα στέλλει,
ἄλλην πόλιν, παραγγείλας περιτειχίζειν τὴν πόλιν ἔστʼ


 ἂν ἀφίκηται αὐτός.
</p>
</div3>
<div3 type="section" n="6">
<p> καὶ γίγνεται ἐκδρομὴ τῶν ἐκ τῆς
πόλεως ἐπὶ τοὺς ἀμφὶ Ἀλκέταν. οὐ χαλεπῶς δὲ
τρεψάμενοι αὐτοὺς οἱ Μακεδόνες εἴσω τοῦ τείχους ἐς τὴν πόλιν ἀποστρέφουσι. καὶ Κοίνῳ οὐ προχωρεῖ τὰ
ἐν τοῖς Βαζίροις, ἀλλὰ πιστεύοντες γὰρ τοῦ χωρίου
τῇ ὀχυρότητι, ὅτι ὑπερύψηλόν τε ἦν καὶ πάντῃ ἀκριβῶς
τετειχισμένον, οὐδὲν ξυμβατικὸν ἐνεδίδοσαν.
</p>
</div3>
<div3 type="section" n="7">
<p> ταῦτα μαθὼν Ἀλέξανδρος ὥρμητο μὲν ὡς ἐπὶ Βάζιρα, γνοὺς δὲ ὅτι τῶν προσοίκων τινὲς βαρβάρων
παριέναι ἐς τὰ Ὦρα τὴν πόλιν λαθόντες μέλλουσι,
πρὸς Ἀβισάρου ἐπὶ τῷδε ἐσταλμένοι, ἐπὶ τὰ Ὦρα
πρῶτον ἦγε· Κοῖνον δὲ ἐπιτειχίσαι τῇ πόλει τῶν
Βαζιρέων καρτερόν τι χωρίον προσέταξε, καὶ ἐν τούτῳ φυλακὴν καταλιπόντα ἀποχρῶσαν, ὡς μὴ ἄδεια εἴη τοῖς
ἐν τῇ πόλει χρῆσθαι τῇ χώρᾳ, αὐτὸν ἄγοντα τῆς στρατιᾶς


 τὴν λοιπὴν παρʼ αὑτὸν ἰέναι.
</p>
</div3>
<div3 type="section" n="8">
<p> οἱ δὲ ἐκ τῶν Βαζίρων
ὡς εἶδον ἀπιόντα ξὺν τῷ πλείστῳ τῆς στρατιᾶς τὸν
Κοῖνον, καταφρονήσαντες τῶν Μακεδόνων, ὡς οὐ γενομένων ἄν σφισιν ἀξιομάχων, ἐπεκθέουσιν ἐς τὸ
<pb id="p.193"/>

πεδίον· καὶ γίγνεται αὐτῶν μάχη καρτερά. καὶ ἐν
ταύτῃ πίπτουσι μὲν τῶν βαρβάρων ἐς πεντακοσίους,
ζῶντες δὲ ἐλήφθησαν ὑπὲρ τοὺς ἑβδομήκοντα· οἱ δὲ
λοιποὶ ἐν τῇ πόλει ξυμφυγόντες βεβαιότερον ἤδη
 εἴργοντο τῆς χώρας ὑπὸ τῶν ἐκ τοῦ ἐπιτειχίσματος.
</p>
</div3>
<div3 type="section" n="9">
<p>καὶ Ἀλεξάνδρῳ δὲ τῶν Ὤρων ἡ πολιορκία οὐ χαλεπὴ
ἐγένετο, ἀλλʼ εὐθὺς ἐξ ἐφόδου προσβαλὼν τοῖς τείχεσι
τῆς πόλεως ἐκράτησε, καὶ τοὺς ἐλέφαντας τοὺς ἐγκαταλειφθέντας ἔλαβε.

 καὶ ταῦτα οἱ ἐν τοῖς Βαζίροις ὡς ἔμαθον, ἀπογνόντες</p>
</div3>
</div2>
<div2 type="chapter" n="28">
<div3 type="section" n="1">
<p>
τὰ σφέτερα πράγματα ἀμφὶ μέσας νύκτας τὴν
πόλιν ἐκλείπουσιν, ἔφυγον δὲ ἐς τὴν πέτραν. ὣς δὲ
καὶ οἱ ἄλλοι βάρβαροι ἔπραττον· ἀπολιπόντες τὰς
πόλεις ξύμπαντες ἔφευγον ἐς τὴν πέτραν τὴν ἐν τῇ
 χώρᾳ τὴν Ἄορνον καλουμένην. μέγα γάρ τι τοῦτο
χρῆμα πέτρας ἐν τῇ χώρᾳ ταύτῃ ἐστί, καὶ λόγος ὑπὲρ
αὐτῆς κατέχει οὐδὲ Ἡρακλεῖ τῷ Διὸς ἁλωτὸν γενέσθαι


τὴν πέτραν.
</p>
</div3>
<div3 type="section" n="2">
<p> εἰ μὲν δὴ καὶ ἐς Ἰνδοὺς ἀφίκετο ὁ Ἡρακλῆς
ὁ Θηβαῖος ἢ ὁ Τύριος ἢ ὁ Αἰγύπτιος ἐς οὐδέτερα ἔχω
 ἰσχυρίσασθαι· μᾶλλον δὲ δοκῶ ὅτι οὐκ ἀφίκετο, ἀλλὰ
πάντα γὰρ ὅσα χαλεπὰ οἱ ἄνθρωποι ἐς τοσόνδε ἄρα
αὔξουσιν αὐτῶν τὴν χαλεπότητα, ὡς καὶ τῷ Ἡρακλεῖ
ἂν ἄπορα γενέσθαι μυθεύειν. κἀγὼ ὑπὲρ τῆς πέτρας
ταύτης οὕτω γιγνώσκω, τὸν Ἡρακλέα ἐς κόμπον


 τοῦ λόγου ἐπιφημίζεσθαι.
</p>
</div3>
<div3 type="section" n="3">
<p> τὸν μὲν δὴ κύκλον τῆς
πέτρας λέγουσιν ἐς διακοσίους σταδίους μάλιστα
εἶναι, ὕψος δὲ αὐτῆς, ἵναπερ χθαμαλώτατον, σταδίων
ἕνδεκα, καὶ ἀνάβασιν χειροποίητον μίαν χαλεπήν·
εἶναι δὲ καὶ ὕδωρ ἐν ἄκρᾳ τῇ πέτρᾳ πολὺ καὶ
 καθαρόν, πηγὴν ἀνίσχουσαν, ὡς καὶ ἀπορρεῖν ἀπὸ
τῆς πηγῆς ὕδωρ, καὶ ὕλην καὶ γῆν ἀγαθὴν ἐργάσιμον
<pb id="p.194"/>
ὅσην καὶ χιλίοις ἀνθρώποις ἀποχρῶσαν ἂν εἶναι ἐργάζεσθαι.
</p>
</div3>
<div3 type="section" n="4">
<p> καὶ ταῦτα ἀκούοντα Ἀλέξανδρον πόθος λαμβάνει
ἐξελεῖν καὶ τοῦτο τὸ ὄρος, οὐχ ἥκιστα ἐπὶ τῷ ἀμφὶ
τὸν Ἡρακλέα μύθῳ πεφημισμένῳ. τὰ μὲν δὴ Ὦρα καὶ τὰ Μάσσαγα φρούρια ἐποίησεν ἐπὶ τῇ χώρᾳ, τὰ


 Βάζιρα δὲ <add>τὴν</add> πόλιν ἐξετείχισε.
</p>
</div3>
<div3 type="section" n="5">
<p> καὶ οἱ ἀμφὶ Ἡφαιστίωνά
τε καὶ Περδίκκαν αὐτῷ ἄλλην πόλιν ἐκτειχίσαντες,
Ὀροβάτις ὄνομα τῇ πόλει ἦν, καὶ φρουρὰν
καταλιπόντες ὡς ἐπὶ τὸν Ἰνδὸν ποταμὸν ᾔεσαν· ὡς δὲ ἀφίκοντο, ἔπρασσον ἤδη ὅσα ἐς τὸ ζεῦξαι τὸν Ἰνδὸν
ὑπὸ Ἀλεξάνδρου ἐτέτακτο.
</p>
</div3>
<div3 type="section" n="6">
<p> Ἀλέξανδρος δὲ τῆς μὲν χώρας τῆς ἐπὶ τάδε τοῦ
Ἰνδοῦ ποταμοῦ σατράπην κατέστησε Νικάνορα τῶν
ἑταίρων. αὐτὸς δὲ τὰ μὲν πρῶτα ὡς ἐπὶ τὸν Ἰνδὸν ποταμὸν ἦγε, καὶ πόλιν τε Πευκελαῶτιν οὐ πόρρω
τοῦ Ἰνδοῦ ᾠκισμένην ὁμολογίᾳ παρεστήσατο καὶ ἐν
αὐτῇ φρουρὰν καταστήσας τῶν Μακεδόνων καὶ Φίλιππον
ἐπὶ τῇ φρουρᾷ ἡγεμόνα, ὁ δὲ καὶ ἄλλα προσηγάγετο
μικρὰ πολίσματα πρὸς τῷ Ἰνδῷ ποταμῷ ᾠκισμένα. ξυνείποντο δὲ αὐτῷ Κωφαῖός τε καὶ Ἀσσαγέτης οἱ


 ὕπαρχοι τῆς χώρας.
</p>
</div3>
<div3 type="section" n="7">
<p> ἀφικόμενος δὲ ἐς Ἐμβόλιμα πόλιν,
ἣ ξύνεγγυς τῆς πέτρας τῆς Ἀόρνου ᾠκεῖτο, Κρατερὸν
μὲν ξὺν μέρει τῆς στρατιᾶς καταλείπει αὐτοῦ, σῖτόν
τε ἐς τὴν πόλιν ὡς πλεῖστον ξυνάγειν καὶ ὅσα ἄλλα ἐς χρόνιον τριβήν, ὡς ἐντεῦθεν ὁρμωμένους τοὺς
Μακεδόνας χρονίῳ πολιορκίᾳ ἐκτρυχῶσαι τοὺς κατέχοντας


 τὴν πέτραν, εἰ μὴ ἐξ ἐφόδου ληφθείη.
</p>
</div3>
<div3 type="section" n="8">
<p> αὐτὸς
δὲ τοὺς τοξότας τε ἀναλαβὼν καὶ τοὺς Ἀγριᾶνας καὶ τὴν
Κοίνου τάξιν καὶ ἀπὸ τῆς ἄλλης φάλαγγος ἐπιλέξας τοὺς κουφοτάτους τε καὶ ἅμα εὐοπλοτάτους καὶ τῶν ἑταίρων
<pb id="p.195"/>

ἱππέων ἐς διακοσίους καὶ ἱπποτοξότας ἐς ἑκατὸν προσῆγε
τῇ πέτρᾳ. καὶ ταύτῃ μὲν τῇ ἡμέρᾳ κατεστρατοπεδεύσατο,
ἵνα ἐπιτήδειον αὐτῷ ἐφαίνετο, τῇ δὲ ὑστεραίᾳ ὀλίγον
προελθὼν ὡς πρὸς τὴν πέτραν αὖθις ἐστρατοπεδεύσατο.

 καὶ ἐν τούτῳ ἧκον παρʼ αὐτὸν τῶν προσχώρων</p>
</div3>
</div2>
<div2 type="chapter" n="29">
<div3 type="section" n="1">
<p>
τινές, σφᾶς τε αὐτοὺς ἐνδιδόντες καὶ ἡγήσεσθαι
φάσκοντες ἐς τῆς πέτρας τὸ ἐπιμαχώτατον, ὅθεν οὐ
χαλεπὸν αὐτῷ ἔσεσθαι ἑλεῖν τὸ χωρίον. καὶ ξὺν
τούτοις πέμπει Πτολεμαῖον τὸν Λάγου τὸν σωματοφύλακα
 τούς τε Ἀγριᾶνας ἄγοντα καὶ τοὺς ψιλοὺς
τοὺς ἄλλους καὶ τῶν ὑπασπιστῶν ἐπιλέκτους, προστάξας,
ἐπειδὰν καταλάβῃ τὸ χωρίον, κατέχειν μὲν αὐτὸ


ἰσχυρᾷ φυλακῇ, οἷ δὲ σημαίνειν ὅτι ἔχεται.
</p>
</div3>
<div3 type="section" n="2">
<p> καὶ Πτολεμαῖος
ἐλθὼν ὁδὸν τραχεῖάν τε καὶ δύσπορον λανθάνει
 τοὺς βαρβάρους κατασχὼν τὸν τόπον· καὶ τοῦτον
χάρακι ἐν κύκλῳ καὶ τάφρῳ ὀχυρώσας πυρσὸν αἴρει
ἀπὸ τοῦ ὄρους ἔνθεν ὀφθήσεσθαι ὑπὸ Ἀλεξάνδρου
ἔμελλεν. καὶ ὤφθη τε ἅμα ἡ φλὸξ καὶ Ἀλέξανδρος
ἐπῆγε τῇ ὑστεραίᾳ τὴν στρατιάν· ἀμυνομένων δὲ τῶν
 βαρβάρων οὐδὲν πλέον αὐτῷ ὑπὸ δυσχωρίας ἐγίγνετο.
</p>
</div3>
<div3 type="section" n="3">
<p>ὡς δὲ Ἀλεξάνδρῳ ἄπορον τὴν προσβολὴν κατέμαθον
οἱ βάρβαροι, ἀναστρέψαντες τοῖς ἀμφὶ Πτολεμαῖον
αὐτοὶ προσέβαλλον· καὶ γίγνεται αὐτῶν τε καὶ τῶν
Μακεδόνων μάχη καρτερά, τῶν μὲν διασπάσαι τὸν
 χάρακα σπουδὴν ποιουμένων, τῶν Ἰνδῶν, Πτολεμαίου
δὲ διαφυλάξαι τὸ χωρίον· καὶ μεῖον σχόντες οἱ βάρβαροι
ἐν τῷ ἀκροβολισμῷ νυκτὸς ἐπιγενομένης ἀπεχώρησαν.
</p>
</div3>
<div3 type="section" n="4">
<p>Ἀλέξανδρος δὲ τῶν Ἰνδῶν τινα τῶν αὐτομόλων
 πιστόν τε ἄλλως καὶ τῶν χωρίων δαήμονα ἐπιλεξάμενος
πέμπει παρὰ Πτολεμαῖον τῆς νυκτὸς, γράμματα
<pb id="p.196"/>
φέροντα τὸν Ἰνδόν, ἵνα ἐνεγέγραπτο, ἐπειδὰν
αὐτὸς προσβάλλῃ τῇ πέτρᾳ, τὸν δὲ ἐπιέναι τοῖς βαρβάροις
κατὰ τὸ ὄρος μηδὲ ἀγαπᾶν ἐν φυλακῇ ἔχοντα
τὸ χωρίον, ὡς ἀμφοτέρωθεν βαλλομένους τοὺς Ἰνδοὺς


 ἀμφιβόλους γίγνεσθαι.
</p>
</div3>
<div3 type="section" n="5">
<p> καὶ αὐτὸς ἅμα τῇ ἡμέρᾳ ἄρας ἐκ τοῦ στρατοπέδου προσῆγε τὴν στρατιὰν κατὰ τὴν
πρόσβασιν, ᾗ Πτολεμαῖος λαθὼν ἀνέβη, γνώμην ποιούμενος,
ὡς, εἰ ταύτῃ βιασάμενος ξυμμίξει τοῖς ἀμφὶ
Πτολεμαῖον, οὐ χαλεπὸν ἔτι ἐσόμενον αὐτῷ τὸ ἔργον.


 καὶ ξυνέβη οὕτως.
</p>
</div3>
<div3 type="section" n="6">
<p> ἔστε μὲν γὰρ ἐπὶ μεσημβρίαν ξυνειστήκει καρτερὰ μάχη τοῖς τε Ἰνδοῖς καὶ τοῖς
Μακεδόσιν, τῶν μὲν ἐκβιαζομένων ἐς τὴν πρόσβασιν,
τῶν δὲ βαλλόντων ἀνιόντας· ὡς δὲ οὐκ ἀνίεσαν οἱ
Μακεδόνες, ἄλλοι ἐπʼ ἄλλοις ἐπιόντες, οἱ δὲ πρόσθεν
ἀναπαυόμενοι, μόγις δὴ ἀμφὶ δείλην ἐκράτησαν τῆς παρόδου καὶ ξυνέμιξαν τοῖς ξὺν Πτολεμαίῳ. ἐκεῖθεν
δὲ ὁμοῦ ἤδη γενομένη ἡ στρατιὰ πᾶσα ἐπήγετο αὖθις
ὡς ἐπʼ αὐτὴν τὴν πέτραν· ἀλλὰ γὰρ ἔτι ἄπορος ἦν
αὐτῇ ἡ προσβολή, ταύτῃ μὲν δὴ τῇ ἡμέρᾳ τοῦτο τὸ τέλος γίγνεται.
</p>
</div3>
<div3 type="section" n="7">
<p> ὑπὸ δὲ τὴν ἕω παραγγέλλει στρατιώτῃ ἑκάστῳ
κόπτειν χάρακας ἑκατὸν κατʼ ἄνδρα. καὶ οὗτοι κεκομμένοι
ἦσαν καὶ αὐτὸς ἐχώννυεν ἀρξάμενος ἀπὸ τῆς
κορυφῆς τοῦ λόφου, ἵνα ἐστρατοπεδευκότες ἦσαν, ὡς
ἐπὶ τὴν πέτραν χῶμα μέγα, ἔνθεν τοξεύματά τε ἂν ἐξικνεῖσθαι ἐς τοὺς προμαχομένους [δυνατὰ] αὐτῷ
ἐφαίνετο καὶ ἀπὸ μηχανῶν βέλη ἀφιέμενα· καὶ ἐχώννυον
αὐτῷ πᾶς τις ἀντιλαμβανόμενος τοῦ ἔργου· καὶ
αὐτὸς ἐφειστήκει θεατὴς καὶ ἐπαινέτης τοῦ ξὺν προθυμίᾳ
περαινομένου, κολαστὴς δὲ τοῦ ἐν τῷ παραχρῆμα ἐκλιποῦς. <pb id="p.197"/>
</p>
</div3>
</div2>
<div2 type="chapter" n="30">
<div3 type="section" n="1">
<p>
τῇ μὲν δὴ πρώτῃ ἡμέρᾳ ὡς ἐπὶ στάδιον ἔχωσεν
αὐτῷ ὁ στρατός. ἐς δὲ τὴν ὑστεραίαν οἵ τε σφενδονῆται
σφενδονῶντες ἐς τοὺς Ἰνδοὺς ἐκ τοῦ ἤδη
κεχωσμένου καὶ ἀπὸ τῶν μηχανῶν βέλη ἀφιέμενα
 ἀνέστελλε τῶν Ἰνδῶν τὰς ἐκδρομὰς τὰς ἐπὶ τοὺς
χωννύοντας. καὶ ἐχώννυτο αὐτῷ ἐς τρεῖς ἡμέρας
ξυνεχῶς τὸ χωρίον. τῇ τετάρτῃ δὲ βιασάμενοι τῶν
Μακεδόνων οὐ πολλοὶ κατέσχον ὀλίγον γήλοφον ἰσόπεδον
τῇ πέτρᾳ. καὶ Ἀλέξανδρος οὐδέν τι ἐλινύων
 ἐπῆγε τὸ χῶμα ξυνάψαι ἐθέλων τὸ χωννύμενον τῷ
γηλόφῳ, ὅντινα οἱ ὀλίγοι αὐτῷ ἤδη κατεῖχον.
</p>
</div3>
<div3 type="section" n="2">
<p>οἱ δὲ Ἰνδοὶ πρός τε τὴν ἀδιήγητον τόλμαν τῶν
ἐς τὸν γήλοφον βιασαμένων Μακεδόνων ἐκπλαγέντες
καὶ τὸ χῶμα ξυνάπτον ἤδη ὁρῶντες, τοῦ μὲν ἀπομάχεσθαι
 ἔτι ἀπείχοντο, πέμψαντες δὲ κήρυκας σφῶν
παρὰ Ἀλέξανδρον ἐθέλειν ἔφασκον ἐνδοῦναι τὴν πέτραν,
εἴ σφισι σπένδοιτο. γνώμην δὲ ἐπεποίηντο ἐν τῷ ἔτι
διαμέλλοντι τῶν σπονδῶν διαγαγόντες τὴν ἡμέραν
νυκτὸς ὡς ἕκαστοι διασκεδάννυσθαι ἐπὶ τὰ σφέτερα


 ἤθη.
</p>
</div3>
<div3 type="section" n="3">
<p> καὶ τοῦτο ὡς ἐπύθετο Ἀλέξανδρος, ἐνδίδωσιν
αὐτοῖς χρόνον τε ἐς τὴν ἀποχώρησιν καὶ τῆς φυλακῆς
τὴν κύκλωσιν τὴν πάντῃ ἀφελεῖν. καὶ αὐτὸς ἔμενεν
ἔστε ἤρξαντο τῆς ἀποχωρήσεως· καὶ ἐν τούτῳ ἀναλαβὼν
τῶν σωματοφυλάκων καὶ τῶν ὑπασπιστῶν ἐς
 ἑπτακοσίους κατὰ τὸ ἐκλελειμμένον τῆς πέτρας ἀνέρχεται
ἐς αὐτὴν πρῶτος, καὶ οἱ Μακεδόνες ἄλλος ἄλλῃ


ἀνιμῶντες ἀλλήλους ἀνῄεσαν.
</p>
</div3>
<div3 type="section" n="4">
<p> καὶ οὗτοι ἐπὶ τοὺς
ἀποχωροῦντας τῶν βαρβάρων τραπόμενοι ἀπὸ ξυνθήματος,
πολλοὺς μὲν αὐτῶν ἐν τῇ φυγῇ ἀπέκτειναν,
 οἱ δὲ καὶ πεφοβημένως ἀποχωροῦντες κατὰ τῶν κρημνῶν
ῥίψαντες σφᾶς ἀπέθανον. εἴχετό τε Ἀλεξάνδρῳ ἡ
<pb id="p.198"/>
πέτρα ἡ τῷ Ἡρακλεῖ ἄπορος γενομένη καὶ ἔθυεν ἐπʼ
αὐτῇ Ἀλέξανδρος καὶ κατεσκεύασε φρούριον, παραδοὺς
Σισικόττῳ ἐπιμελεῖσθαι τῆς φρουρᾶς, ὃς ἐξ Ἰνδῶν
μὲν πάλαι ηὐτομολήκει ἐς Βάκτρα παρὰ Βῆσσον, Ἀλεξάνδρου
δὲ κατασχόντος τὴν χώραν τὴν Βακτρίαν ξυνεστράτευέ τε αὐτῷ καὶ πιστὸς ἐς τὰ μάλιστα ἐφαίνετο.
</p>
</div3>
<div3 type="section" n="5">
<p> ἄρας δʼ ἐκ τῆς πέτρας ἐς τὴν Ἀσσακηνῶν χώραν
ἐμβάλλει. τὸν γὰρ ἀδελφὸν τὸν Ἀσσακάνου ἐξηγγέλλετο
τούς τε ἐλέφαντας ἔχοντα καὶ τῶν προσχώρων βαρβάρων πολλοὺς ξυμπεφευγέναι ἐς τὰ ταύτῃ ὄρη.
καὶ ἀφικόμενος ἐς Δύρτα πόλιν τῶν μὲν <add>ἐν</add>οικούντων
οὐδένα καταλαμβάνει οὐδὲ ἐν τῇ χώρᾳ τῇ πρὸς τῇ
πόλει· ἐς δὲ τὴν ὑστεραίαν Νέαρχόν τε καὶ Ἀντίοχον


 τοὺς χιλιάρχους τῶν ὑπασπιστῶν ἐκπέμπει·
</p>
</div3>
<div3 type="section" n="6">
<p> καὶ Νεάρχῳ μὲν τοὺς Ἀγριᾶνας τοὺς ψιλοὺς ἄγειν ἔδωκεν, Ἀντιόχῳ
δὲ τήν τε αὑτοῦ χιλιαρχίαν καὶ δύο ἐπὶ ταύτῃ ἄλλας.
ἐστέλλοντο δὲ τά τε χωρία κατοψόμενοι καὶ εἴ πού
τινας τῶν βαρβάρων ξυλλαβεῖν ἐς ἔλεγχον τῶν κατὰ
τὴν χώραν, τῶν τε ἄλλων καὶ μάλιστα δὴ τὰ ἀμφὶ τοὺς ἐλέφαντας ἔμελεν αὐτῷ μαθεῖν.
</p>
</div3>
<div3 type="section" n="7">
<p> αὐτὸς δὲ ὡς ἐπὶ τὸν Ἰνδὸν ποταμὸν ἤδη ἦγε, καὶ
ἡ στρατιὰ αὐτῷ ὡδοποίει τὸ πρόσω ἰοῦσα ἄπορα
ἄλλως ὄντα τὰ ταύτῃ χωρία. ἐνταῦθα ξυλλαμβάνει
ὀλίγους τῶν βαρβάρων, καὶ παρὰ τούτων ἔμαθεν, ὅτι οἱ μὲν ἐν τῇ χώρᾳ Ἰνδοὶ παρὰ Ἀβισάρῃ ἀποπεφευγότες
εἶεν, τοὺς δὲ ἐλέφαντας ὅτι αὐτοῦ κατέλιπον νέμεσθαι
πρὸς τῷ ποταμῷ τῷ Ἰνδῷ· καὶ τούτους ἡγήσασθαί οἱ


 τὴν ὁδὸν ἐκέλευσεν ὡς ἐπὶ τοὺς ἐλέφαντας.
</p>
</div3>
<div3 type="section" n="8">
<p> εἰσὶ δὲ
Ἰνδῶν πολλοὶ κυνηγέται τῶν ἐλεφάντων, καὶ τούτους σπουδῇ ἀμφʼ αὑτὸν εἶχεν Ἀλέξανδρος, καὶ τότε ἐθήρα
<pb id="p.199"/>

ξὺν τούτοις τοὺς ἐλέφαντας· καὶ δύο μὲν αὐτῶν
ἀπόλλυνται κατὰ κρημνοῦ σφᾶς ῥίψαντες ἐν τῇ διώξει,
οἱ δὲ ἄλλοι ξυλληφθέντες ἔφερόν τε τοὺς ἀμβάτας


καὶ τῇ στρατιᾷ ξυνετάσσοντο.
</p>
</div3>
<div3 type="section" n="9">
<p> ἐπεὶ δὲ καὶ ὕλῃ ἐργασίμῳ
 ἐνέτυχε παρὰ τὸν ποταμὸν, καὶ αὕτη ἐκόπη
αὐτῷ ὑπὸ τῆς στρατιᾶς καὶ ναῦς ἐποιήθησαν. καὶ
αὗται κατὰ τὸν Ἰνδὸν ποταμὸν ἤγοντο ὡς ἐπὶ τὴν
γέφυραν, ἥντινα Ἡφαιστίων καὶ Περδίκκας αὐτῷ ἐξῳκοδομηκότες πάλαι ἦσαν.</p>
</div3>
</div2>
</div1>
<pb id="p.200"/>
<div1 type="book" n="5">
<div2 type="chapter" n="1">
<div3 type="section" n="1">
<p>
ἐν δὲ τῇ χώρᾳ ταύτῃ, ἥντινα μεταξὺ τοῦ τε
Κωφῆνος καὶ τοῦ Ἰνδοῦ ποταμοῦ ἐπῆλθεν Ἀλέξανδρος,
καὶ Νῦσαν πόλιν ᾠκίσθαι λέγουσι· τὸ δὲ κτίσμα
εἶναι Διονύσου· Διόνυσον δὲ κτίσαι τὴν Νῦσαν ἐπεί

 ὁπότε ἢ ὅθεν ἐπʼ Ἰνδοὺς ἐστράτευσεν·
</p>
</div3>
<div3 type="section" n="2">
<p> οὐ γὰρ ἔχωτε Ἰνδοὺς ἐχειρώσατο, ὅστις δὴ οὗτος ὁ Διόνυσος καὶ 
συμβαλεῖν εἰ ὁ Θηβαῖος Διόνυσος [ὃς] ἐκ Θηβῶν ἢ
ἐκ Τμώλου τοῦ Λυδίου ὁρμηθεὶς ἐπὶ Ἰνδοὺς ἧκε
στρατιὰν ἄγων, τοσαῦτα μὲν ἔθνη μάχιμα καὶ ἄγνωστα
τοῖς τότε Ἕλλησιν ἐπελθών, οὐδὲν δὲ αὐτῶν ἄλλο ὅτι μὴ τὸ Ἰνδῶν βίᾳ χειρωσάμενος· πλήν γε δὴ ὅτι οὐκ
ἀκριβῆ ἐξεταστὴν χρὴ εἶναι τῶν ὑπὲρ τοῦ θείου ἐκ
παλαιοῦ μεμυθευμένων. τὰ γάρ τοι κατὰ τὸ εἰκὸς
ξυντιθέντι οὐ πιστά, ἐπειδὰν τὸ θεῖόν τις προσθῇ τῷ
λόγῳ, οὐ πάντῃ ἄπιστα φαίνεται.
</p>
</div3>
<div3 type="section" n="3">
<p> ὡς δὲ ἐπέβη τῇ Νύσῃ Ἀλέξανδρος, ἐκπέμπουσι
παρʼ αὐτὸν οἱ Νυσαῖοι τὸν κρατιστεύοντα σφῶν, ὄνομα
δὲ ἦν αὐτῷ Ἄκουφις, καὶ ξὺν αὐτῷ πρέσβεις τῶν
δοκιμωτάτων τριάκοντα, δεησομένους Ἀλεξάνδρου ἀφεῖναι


 τῷ θεῷ τὴν πόλιν.
</p>
</div3>
<div3 type="section" n="4">
<p> παρελθεῖν τε δὴ ἐς τὴν σκηνὴν τὴν Ἀλεξάνδρου τοὺς πρέσβεις καὶ καταλαβεῖν
καθήμενον κεκονιμένον ἔτι ἐκ τῆς ὁδοῦ ξὺν τοῖς ὅπλοις
τοῖς τε ἄλλοις καὶ τὸ κράνος [αὐτῷ] περικείμενον καὶ
<pb id="p.201"/>

τὸ δόρυ ἔχοντα· θαμβῆσαί τε ἰδόντας τὴν ὄψιν καὶ
πεσόντας ἐς γῆν ἐπὶ πολὺ σιγὴν ἔχειν. ὡς δὲ ἐξανέστησέ
τε αὐτοὺς Ἀλέξανδρος καὶ θαρρεῖν ἐκέλευσε,
τότε δὴ τὸν Ἄκουφιν ἀρξάμενον λέγειν ὧδε.
</p>
</div3>
<div3 type="section" n="5">
<p> ὦ βασιλεῦ, δέονταί σου Νυσαῖοι ἐᾶσαι σφᾶς ἐλευθέρους
τε καὶ αὐτονόμους αἰδοῖ τοῦ Διονύσου. Διόνυσος
γὰρ ἐπειδὴ χειρωσάμενος τὸ Ἰνδῶν ἔθνος ἐπὶ
θάλασσαν ὀπίσω κατῄει τὴν Ἑλληνικήν, ἐκ τῶν ἀπομάχων
στρατιωτῶν, οἳ δὴ αὐτῷ καὶ βάκχοι ἦσαν, κτίζει
 τὴν πόλιν τήνδε μνημόσυνον τῆς αὑτοῦ πλάνης τε καὶ
νίκης τοῖς ἔπειτα ἐσόμενον, καθάπερ οὖν καὶ σὺ αὐτὸς
Ἀλεξάνδρειάν τε ἔκτισας τὴν πρὸς Καυκάσῳ ὄρει καὶ
ἄλλην Ἀλεξάνδρειαν ἐν τῇ Αἰγυπτίων γῇ, καὶ ἄλλας
πολλὰς τὰς μὲν ἔκτικας ἤδη, τὰς δὲ καὶ κτίσεις ἀνὰ
 χρόνον, οἷα δὴ πλείονα Διονύσου ἔργα ἀποδειξάμενος.
</p>
</div3>
<div3 type="section" n="6">
<p>Νῦσάν τε οὖν ἐκάλεσε τὴν πόλιν Διόνυσος ἐπὶ τῆς
τροφοῦ τῆς Νύσης καὶ τὴν χώραν Νυσαίαν· τὸ δὲ
ὄρος ὅ τι περ πλησίον ἐστὶ τῆς πόλεως καὶ τοῦτο
Μηρὸν ἐπωνόμασε Διόνυσος, ὅτι δὴ κατὰ τὸν μῦθον
 ἐν μηρῷ τῷ τοῦ Διὸς ηὐξήθη. καὶ ἐκ τούτου ἐλευθέραν
τε οἰκοῦμεν τὴν Νῦσαν καὶ αὐτοὶ αὐτόνομοι
καὶ ἐν κόσμῳ πολιτεύοντες· τῆς δὲ ἐκ Διονύσου
οἰκίσεως καὶ τόδε σοι γενέσθω τεκμήριον· κιττὸς γὰρ
οὐκ ἄλλῃ τῆς Ἰνδῶν γῆς φυόμενος παρʼ ἡμῖν φύεται.

 καὶ ταῦτα πάντα Ἀλεξάνδρῳ πρὸς θυμοῦ ἐγίγνετο</p>
</div3>
</div2>
<div2 type="chapter" n="2">
<div3 type="section" n="1">
<p>
ἀκούειν καὶ ἤθελε πιστὰ εἶναι τὰ ὑπὲρ τοῦ Διονύσου
τῆς πλάνης μυθευόμενα· καὶ κτίσμα εἶναι Διονύσου
τὴν Νῦσαν ἤθελεν, ὡς ἤδη τε ἥκειν αὐτὸς ἔνθα ἦλθε
Διόνυσος καὶ ἐπέκεινα <add>ἄν</add> ἐλθεῖν Διονύσου· οὐδʼ
 ἄν Μακεδόνας τὸ πρόσω ἀπαξιῶσαι συμπονεῖν οἱ ἔτι


κατὰ ζῆλον τῶν Διονύσου ἔργων.
</p>
</div3>
<div3 type="section" n="2">
<p> καὶ δίδωσιν ἐλευθέρους
<pb id="p.202"/>
τε εἶναι τοὺς οἰκήτορας τῆς Νύσης καὶ αὐτονόμους.
ὡς δὲ καὶ τοὺς νόμους ἐπύθετο αὐτῶν καὶ
ὅτι πρὸς τῶν ἀρίστων τὸ πολίτευμα ἔχεται, ταῦτά τε
ἐπῄνεσε καὶ ἠξίωσε τῶν τε ἱππέων οἱ ξυμπέμψαι ἐς
τριακοσίους καὶ τῶν προεστώτων τοῦ πολιτεύματος, ἦσαν δὲ καὶ αὐτοὶ τριακόσιοι, ἑκατὸν τοὺς ἀρίστους
ἐπιλεξαμένους· Ἄκουφιν δὲ εἶναι τὸν ἐπιλεγόμενον,
ὅντινα καὶ ὕπαρχον τῆς χώρας τῆς Νυσαίας κατέστησεν


 αὐτός.
</p>
</div3>
<div3 type="section" n="3">
<p> τὸν δὲ Ἄκουφιν ταῦτα ἀκούσαντα ἐπιμειδιᾶσαι
λέγεται τῷ λόγῳ· καὶ Ἀλέξανδρον ἐρέσθαι ἐφʼ ὅτῳ ἐγέλασεν· ὑποκρίνασθαι δʼ Ἄκουφιν· καὶ πῶς ἄν, ὦ
βασιλεῦ, μία πόλις ἑκατὸν ἀνδρῶν ἀγαθῶν ἐρημωθεῖσα
ἔτι καλῶς πολιτεύοιτο; ἀλλὰ σύ, εἴ σοι μέλει Νυσαίων,
τοὺς ἱππέας μὲν ἄγεσθαι τοὺς τριακοσίους καὶ εἰ
βούλει ἔτι τούτων πλείονας, ἀντὶ δὲ τῶν ἑκατόν, οὕστινας τοὺς ἀρίστους ἐπιλέξαι σὺ κελεύεις, διπλασίους
τῶν ἄλλων τῶν κακῶν ἄγεσθαι, ἵ<add>να</add> σοι καὶ
αὖθις ἀφικομένῳ δεῦρο ἐν τῷ αὐτῷ τούτῳ κόσμῳ


 φανείη ἡ πόλις.
</p>
</div3>
<div3 type="section" n="4">
<p> ταῦτα λέγοντα, λέγειν γὰρ δόξαι
φρόνιμα, πεῖσαι Ἀλέξανδρον. καὶ τοὺς μὲν ἱππέας ξυμπέμπειν οἱ ἐκέλευσε, τοὺς δὲ ἑκατὸν τοὺς ἐπιλέκτους
μηκέτι αἰτῆσαι, ἀλλὰ μηδὲ ἀντʼ αὐτῶν ἄλλους·
τὸν δὲ παῖδα ἄρα τοῦ Ἀκούφιος καὶ τῆς θυγατρὸς
τὸν παῖδα ξυμπέμψαι αὐτῷ Ἄκουφιν.
</p>
</div3>
<div3 type="section" n="5">
<p> Ἀλέξανδρον δὲ πόθος ἔλαβεν ἰδεῖν τὸν χῶρον, ὅπου τινα ὑπομνήματα τοῦ Διονύσου οἱ Νυσαῖοι
ἐκόμπαζον. ἐλθεῖν τε ἐς τὸ ὄρος τὸν Μηρὸν ξὺν
τοῖς ἑταίροις τοῖς ἱππεῦσι καὶ τῷ πεζικῷ ἀγήματι καὶ
ἰδεῖν κισσοῦ τε ἀνάπλεων καὶ δάφνης τὸ ὄρος καὶ
ἄλση παντοῖα· καὶ ἰδεῖν σύσκιον, καὶ θήρας ἐν αὐτῷ

 εἶναι θηρίων παντοδαπῶν.
</p>
</div3>
<div3 type="section" n="6">
<p> καὶ τοὺς Μακεδόνας ἡδέως
<pb id="p.203"/>

τὸν κισσὸν ἰδόντας, οἷα δὴ διὰ μακροῦ ὀφθέντα ʽοὐ
γὰρ εἶναι ἐν τῇ Ἰνδῶν χώρᾳ κισσόν, οὐδὲ ἵναπερ
αὐτοῖς ἄμπελοι ἦσανʼ στεφάνους σπουδῇ ἀπʼ αὐτοῦ
ποιεῖσθαι, ὡς καὶ στεφανώσασθαι εἶχον, ἐφυμνοῦντας
 τὸν Διόνυσόν τε καὶ τὰς ἐπωνυμίας τοῦ θεοῦ ἀνακαλοῦντας.
θῦσαι τε αὐτοῦ Ἀλέξανδρον τῷ Διονύσῳ


καὶ εὐωχηθῆναι ὁμοῦ τοῖς ἑταίροις.
</p>
</div3>
<div3 type="section" n="7">
<p> οἱ δὲ καὶ τάδε
ἀνέγραψαν, εἰ δή τῳ πιστὰ καὶ ταῦτα, πολλοὺς τῶν
ἀμφʼ αὐτὸν τῶν οὐκ ἠμελημένων Μακεδόνων τῷ τε
 κισσῷ στεφανωσαμένους καὶ ὑπὸ τῇ κατακλήσει τοῦ
θεοῦ κατασχεθῆναί τε πρὸς τοῦ Διονύσου καὶ ἀνευάσαι
τὸν θεὸν καὶ βακχεῦσαι.

</p>
</div3>
</div2>
<div2 type="chapter" n="3">
<div3 type="section" n="1">
<p>
καὶ ταῦτα ὅπως τις ἐθέλει ὑπολαβὼν ἀπιστείτω
ἢ πιστευέτω. οὐ γὰρ ἔγωγε Ἐρατοσθένει τῷ Κυρηναίῳ <note place="unspecified" anchored="yes">Erat. fr. I B, 24 ed. Berger</note>
 πάντῃ ξυμφέρομαι, ὃς λέγει πάντα ὅσα ἐς τὸ
θεῖον ἀναφέρεται ἐκ Μακεδόνων πρὸς χάριν τὴν


Ἀλεξάνδρου ἐς τὸ ὑπέρογκον ἐπιφημισθῆναι.
</p>
</div3>
<div3 type="section" n="2">
<p> καὶ γὰρ
καὶ σπήλαιον λέγει ἰδόντας ἐν Παραπαμισάδαις τοὺς
Μακεδόνας καί τινα μῦθον ἐπιχώριον ἀκούσαντας ἤ
 καὶ αὐτοὺς ξυνθέντας φημίσαι, ὅτι τοῦτο ἄρα ἦν τοῦ
Προμηθέως τὸ ἄντρον ἵνα ἐδέδετο, καὶ ὁ ἀετὸς ὅτι
ἐκεῖσε ἐφοίτα δαισόμενος τῶν σπλάγχνων τοῦ Προμηθέως,
καὶ ὁ Ἡρακλῆς ὅτι ἐκεῖσε ἀφικόμενος τόν τε
ἀετὸν ἀπέκτεινε καὶ τὸν Προμηθέα τῶν δεσμῶν ἀπέλυσε.
</p>
</div3>
<div3 type="section" n="3">
<p> τὸν δὲ Καύκασον τὸ ὄρος ἐκ τοῦ Πόντου ἐς
τὰ πρὸς ἕω μέρη τῆς γῆς καὶ τὴν Παραπαμισαδῶν
χώραν ὡς ἐπὶ Ἰνδοὺς μετάγειν τῷ λόγῳ τοὺς Μακεδόνας,
Παραπάμισον ὄντα τὸ ὄρος αὐτοὺς καλοῦντας
Καύκασον τῆς Ἀλεξάνδρου ἕνεκα δόξης, ὡς ὑπὲρ τὸν


 Καύκασον ἄρα ἐλθόντα Ἀλέξανδρον.
</p>
</div3>
<div3 type="section" n="4">
<p> ἔν τε αὐτῇ τῇ
Ἰνδῶν γῇ βοῦς ἰδόντας ἐγκεκαυμένας ῥόπαλον τεκμηριοῦσθαι
<pb id="p.204"/>
ἐπὶ τῷδε, ὅτι Ἡρακλῆς ἐς Ἰνδοὺς ἀφίκετο.
ὅμοια δὲ καὶ ὑπὲρ Διονύσου τῆς πλάνης ἀπιστεῖ
Ἐρατοσθένης· ἐμοὶ δʼ ἐν μέσῳ κείσθων οἱ ὑπὲρ
τούτων λόγοι.
</p>
</div3>
<div3 type="section" n="5">
<p> Ἀλέξανδρος δὲ ὡς ἀφίκετο ἐπὶ τὸν Ἰνδὸν ποταμόν, καταλαμβάνει γέφυράν τε ἐπʼ αὐτῷ πεποιημένην πρὸς
Ἡφαιστίωνος καὶ πλοῖα πολλὰ μὲν σμικρότερα, δύο
δὲ τριακοντόρους, καὶ παρὰ Ταξίλου τοῦ Ἰνδοῦ δῶρα
ἥκοντα ἀργυρίου μὲν τάλαντα ἐς διακόσια, ἱερεῖα δὲ
βοῦς μὲν τρισχιλίας, πρόβατα δὲ ὑπὲρ μύρια, ἐλέφαντας

 δὲ ἐς τριάκοντα·
</p>
</div3>
<div3 type="section" n="6">
<p> καὶ ἱππεῖς δὲ ἑπτακόσιοι αὐτῷ
Ἰνδῶν ἐς ξυμμαχίαν παρὰ Ταξίλου ἧκον· καὶ τὴν πόλιν
Τάξιλα, τὴν μεγίστην μεταξὺ Ἰνδοῦ τε ποταμοῦ καὶ
Ὑδάσπου, ὅτι αὐτῷ Ταξίλης ἐνδίδωσιν. ἐνταῦθα θύει
Ἀλέξανδρος τοῖς θεοῖς ὅσοις αὐτῷ νόμος καὶ ἀγῶνα ποιεῖ γυμνικὸν καὶ ἱππικὸν ἐπὶ τῷ ποταμῷ· καὶ
γίγνεται αὐτῷ ἐπὶ τῇ διαβάσει τὰ ἱερά.

</p>
</div3>
</div2>
<div2 type="chapter" n="4">
<div3 type="section" n="1">
<p> ὁ δὲ Ἰνδὸς ποταμὸς ὅτι μέγιστος ποταμῶν ἐστι
τῶν κατὰ τὴν Ἀσίαν τε καὶ τὴν Εὐρώπην, πλὴν
Γάγγου, καὶ τούτου Ἰνδοῦ ποταμοῦ, καὶ ὅτι αἱ πηγαί εἰσιν αὐτῷ ἐπὶ τάδε τοῦ ὄρους τοῦ Παραπαμίσου ἤ
Καυκάσου, καὶ ὅτι ἐκδίδωσιν ἐς τὴν μεγάλην θάλασσαν
τὴν κατὰ Ἰνδοὺς ὡς ἐπὶ νότον ἄνεμον, καὶ ὅτι
δίστομός ἐστιν ὁ Ἰνδὸς καὶ αἱ ἐκβολαὶ αὐτοῦ ἀμφότεραι
τεναγώδεις, καθάπερ αἱ πέντε τοῦ Ἴστρου, καὶ ὅτι Δέλτα ποιεῖ καὶ αὐτὸς ἐν τῇ Ἰνδῶν γῇ τῷ Αἰγυπτίῳ
Δέλτα παραπλήσιον καὶ τοῦτο Πάταλα καλεῖται τῇ
Ἰνδῶν φωνῇ, ταῦτα μὲν ὑπὲρ τοῦ Ἰνδοῦ τὰ μάλιστα


 οὐκ ἀμφίλογα καὶ ἐμοὶ ἀναγεγράφθω.
</p>
</div3>
<div3 type="section" n="2">
<p> ἐπεὶ καὶ ὁ
Ὑδάσπης καὶ Ἀκεσίνης καὶ Ὑδραώτης καὶ Ὕφασις, καὶ οὗτοι Ἰνδοὶ ποταμοὶ ὄντες, τῶν μὲν ἄλλων τῶν Ἀσιανῶν
<pb id="p.205"/>

ποταμῶν πολύ τι κατὰ μέγεθος ὑπερφέρουσι, τοῦ
Ἰνδοῦ δὲ μείονές εἰσιν καὶ πολὺ δὴ μείονες, ὅπου καὶ
αὐτὸς ὁ Ἰνδὸς τοῦ Γάγγου. Κτησίας μὲν δή, εἰ δή <note place="unspecified" anchored="yes">Ctes. fr. 58</note>
τῳ ἱκανὸς καὶ Κτησίας ἐς τεκμηρίωσιν, ἵνα μὲν
 στενότατος αὐτὸς αὑτοῦ ὁ Ἰνδός ἐστι, τεσσαράκοντα
σταδίους <add>λέγει</add> ὅτι διέχουσιν αὐτῷ αἱ ὄχθαι, ἵνα δὲ
πλατύτατος, καὶ ἑκατόν· τὸ πολὺ δὲ εἶναι αὐτοῦ τὸ μέσον τούτοιν.
</p>
</div3>
<div3 type="section" n="3">
<p>τοῦτον τὸν ποταμὸν τὸν Ἰνδὸν ὑπὸ τὴν ἕω διέβαινε
 ξὺν τῇ στρατιᾷ Ἀλέξανδρος ἐς τῶν Ἰνδῶν τὴν γῆν·
ὑπὲρ ὧν ἐγὼ οὔτε οἷστισι νόμοις διαχρῶνται ἐν τῇδε
τῇ συγγραφῇ ἀνέγραψα, οὔτε ζῷα εἰ δή τινα ἄτοπα
ἡ χώρα αὐτοῖς ἐκφέρει, οὔτε ἰχθύας ἢ κήτη ὅσα ἢ
οἷα ὁ Ἰνδὸς ἢ ὁ Ὑδάσπης ἢ ὁ Γάγγης ἢ οἱ ἄλλοι
 Ἰνδῶν ποταμοὶ φέρουσιν, οὐδὲ τοὺς μύρμηκας τοὺς
τὸν χρυσόν σφισιν ἐργαζομένους, οὐδὲ τοὺς γρῦπας
τοὺς φύλακας, οὐδὲ ὅσα ἄλλα ἐφʼ ἡδονῇ μᾶλλόν τι
πεποίηται ἢ ἐς ἀφήγησιν τῶν ὄντων, ὡς τά γε κατʼ
Ἰνδοὺς ὅσα ἂν ἄτοπα ψεύσωνται, οὐκ ἐξελεγχθησόμενα


 πρὸς οὐδαμῶν.
</p>
</div3>
<div3 type="section" n="4">
<p> ἀλλὰ Ἀλέξανδρος γὰρ καὶ οἱ ξὺν
τούτῳ στρατεύσαντες τὰ πολλὰ ἐξήλεγξαν, ὅσα γε μὴ
καὶ αὐτῶν ἔστιν οἳ ἐψεύσαντο· ἀχρύσους τε εἶναι
Ἰνδοὺς ἐξήλεγξαν, ὅσους γε δὴ Ἀλέξανδρος ξὺν τῇ
στρατιᾷ ἐπῆλθε, πολλοὺς δὲ ἐπῆλθε, καὶ ἥκιστα
 χλιδῶντας κατὰ τὴν δίαιταν, ἀλλὰ μεγάλους μὲν τὰ
σώματα, οἵους μεγίστους τῶν κατὰ τὴν Ἀσίαν, πενταπήχεις
τοὺς πολλοὺς ἢ ὀλίγον ἀποδέοντας, καὶ μελαντέρους
τῶν ἄλλων ἀνθρώπων, πλὴν Αἰθιόπων, καὶ τὰ
πολέμια πολύ τι γενναιοτάτους τῶν γε δὴ τότε


 ἐποίκων τῆς Ἀσίας.
</p>
</div3>
<div3 type="section" n="5">
<p> τὸ γὰρ Περσῶν τῶν πάλαι, ξὺν
οἷς ὁρμηθεὶς Κῦρος ὁ Καμβύσου Μήδους τε τὴν
<pb id="p.206"/>
ἀρχὴν τῆς Ἀσίας ἀφείλετο καὶ ἄλλα ἔθνη τὰ μὲν
κατεστρέψατο, τὰ δὲ προσχωρήσαντά οἱ ἑκόντα κατέσχεν,
οὐκ ἔχω ἀτρεκῶς ὥς γε δὴ πρὸς τὰ Ἰνδῶν ξυμβαλεῖν.
καὶ γὰρ καὶ Πέρσαι τότε πένητές τε ἦσαν καὶ χώρας
τραχείας οἰκήτορες, καὶ νόμιμά σφισιν ἦν οἷα ἐγγυτάτω εἶναι τῇ Λακωνικῇ παιδεύσει. τὸ δὲ τραῦμα τὸ
γενόμενον Πέρσαις ἐν τῇ Σκυθικῇ γῇ οὐδὲ τοῦτο ἔχω
ἀτρεκῶς ξυμβαλεῖν πότερα δυσχωρίαις ξυνενεχθεῖσιν
ἤ τινι ἄλλῃ Κύρου ἁμαρτίᾳ ξυνέβη ἢ Σκυθῶν γε τῶν
ταύτῃ κακίους τὰ πολέμια Πέρσαι ἦσαν.
</p>
</div3>
</div2>
<div2 type="chapter" n="5">
<div3 type="section" n="1">
<p> ἀλλὰ ὑπὲρ Ἰνδῶν ἰδίᾳ μοι γεγράψεται ὅσα πιστότατα
ἐς ἀφήγησιν οἵ τε ξὺν Ἀλεξάνδρῳ στρατεύσαντες
καὶ ὀ ἐκπεριπλεύσας τῆς μεγάλης θαλάσσης τὸ κατʼ
Ἰνδοὺς Νέαρχος, ἐπὶ δὲ ὅσα Μεγασθένης τε καὶ
Ἐρατοσθένης, δοκίμω ἄνδρε, ξυνεγραψάτην, καὶ νόμιμα ἅττα Ἰνδοῖς ἐστι καὶ εἰ δή τινα ἄτοπα ζῷα αὐτόθι
φύεται καὶ τὸν παράπλουν αὐτὸν τῆς ἔξω θαλάσσης.
</p>
</div3>
<div3 type="section" n="2">
<p> νῦν δὲ ὅσον ἐς τὰ Ἀλεξάνδρου ἔργα ἀποχρῶν ἐφαίνετο,
τοσόνδε μοι ἀναγεγράφθω· τὸν Ταῦρον τὸ ὄρος
ἀπείργειν τὴν Ἀσίαν, ἀρχόμενον μὲν ἀπὸ Μυκάλης τοῦ καταντικρὺ Σάμου τῆς νήσου ὄρους, ἀποτεμνόμενον
δὲ τήν τε Παμφύλων καὶ Κιλίκων γῆν ἔνθεν
μὲν ὡς ἐς Ἀρμενίαν παρήκειν, ἀπὸ δὲ Ἀρμενίων ὡς
ἐπὶ Μηδίαν παρὰ Παρθυ<add>α</add>ίους τε καὶ Χορασμίους,

 κατὰ δὲ Βακτρίους ξυμβάλλειν τῷ Παραπαμίσῳ ὄρει,
</p>
</div3>
<div3 type="section" n="3">
<p> ὃ δὴ Καύκασον ἐκάλουν οἱ Ἀλεξάνδρῳ ξυστρατεύσαντες
Μακεδόνες, ὡς μὲν λέγεται τὰ Ἀλεξάνδρου αὔξοντες,
ὅτι δὴ καὶ ἐπέκεινα ἄρα τοῦ Καυκάσου κρατῶν τοῖς
ὅπλοις ἦλθεν Ἀλέξανδρος· τυχὸν δὲ καὶ ξυνεχὲς
τυγχάνει ὂν τοῦτο τὸ ὄρος τῷ ἄλλῳ τῷ Σκυθικῷ Καυκάσῳ, καθάπερ οὖν αὐτῷ τούτῳ ὁ Ταῦρος· καὶ
<pb id="p.207"/>

ἐμοὶ αὐτῷ πρότερόν ποτε ἐπὶ τῷδε λέλεκται Καύκασος <note place="unspecified" anchored="yes">III 28, 4s</note>
τὸ ὄρος τοῦτο καὶ ὕστερον τῷδε τῷ ὀνόματι κληθήσεται·
</p>
</div3>
<div3 type="section" n="4">
<p>τὸν δὲ Καύκασον τοῦτον καθήκειν ἔστε ἐπὶ
<add>τὴν</add> μεγάλην τὴν πρὸς ἕω τε καὶ Ἰνδοὺς θάλασσαν.
 τοὺς οὖν ποταμούς, ὅσοι κατὰ τὴν Ἀσίαν λόγου ἄξιοι,
ἐκ τοῦ Ταύρου τε καὶ τοῦ Καυκάσου ἀνίσχοντας τοὺς
μὲν ὡς ἐπʼ ἄρκτον τετραμμένον ἔχειν τὸ ὕδωρ, καὶ
τούτων τοὺς μὲν ἐς τὴν λίμνην ἐκδιδόναι τὴν
Μαιῶτιν, τοὺς δὲ ἐς τὴν Ὑρκανίαν καλουμένην θάλασσαν,
 καὶ ταύτην κόλπον οὖσαν τῆς μεγάλης θαλάσσης,
</p>
</div3>
<div3 type="section" n="5">
<p>τοὺς δὲ ὡς ἐπὶ νότον ἄνεμον τὸν Εὐφράτην τε εἶναι
καὶ τὸν Τίγρητα καὶ τὸν Ἰνδόν τε καὶ τὸν Ὑδάσπην
καὶ Ἀκεσίνην καὶ Ὑδραώτην καὶ Ὕφασιν καὶ ὅσοι
ἐν μέσῳ τούτων τε καὶ τοῦ Γάγγου ποταμοῦ ἐς
 θάλασσαν καὶ οὗτοι ἐσβάλλουσιν ἢ εἰς τενάγη ἀναχεόμενοι
ἀφανίζονται, καθάπερ ὁ Εὐφράτης ποταμὸς ἀφανίζεται.</p>
</div3>
</div2>
<div2 type="chapter" n="6">
<div3 type="section" n="1">
<p>
ὅτῳ δὴ τὰ τῆς Ἀσίας ὧδε ἔχει ὡς πρὸς τοῦ
Ταύρου τε καὶ τοῦ Καυκάσου τέμνεσθαι ἀπὸ ἀνέμου
 ζεφύρου ὡς ἐπὶ ἀπηλιώτην ἄνεμον τὴν Ἀσίαν, τούτῳ
δύο μὲν αὗται μέγισται πρὸς αὐτοῦ τοῦ Ταύρου τῆς
Ἀσίας μοῖραι γίγνονται, ἡ μὲν ἐς μεσημβρίαν τε καὶ
πρὸς νότον ἄνεμον [τοῦ Ταύρου] κεκλιμένη, ἡ δὲ ἐπʼ


ἄρκτον τε καὶ ἄνεμον βορρᾶν.
</p>
</div3>
<div3 type="section" n="2">
<p> τῆς δὲ ὡς ἐπὶ νότον
 Ἀσίας τετραχῇ αὖ τεμνομένης μεγίστην μὲν μοῖραν <note place="unspecified" anchored="yes">Erat. fr. III B, 9 ed.</note>
τὴν Ἰνδῶν γῆν ποιεῖ Ἐρατοσθένης τε καὶ Μεγασθένης, <note place="unspecified" anchored="yes">Berger Megasth fr. 2</note>
ὃς ξυνῆν μὲν Σιβυρτίῳ τῷ σατράπῃ τῆς Ἀραχωσίας,
πολλάκις δὲ λέγει ἀφικέσθαι παρὰ Σανδράκοττον τὸν
Ἰνδῶν βασιλέα, ἐλαχίστην δὲ ὅσην ὁ Εὐφράτης
 ποταμὸς ἀπείργει ὡς πρὸς τὴν ἐντὸς τὴν ἡμετέραν
θάλασσαν. δύο δὲ αἱ μεταξὺ Εὐφράτου τε ποταμοῦ
<pb id="p.208"/>
καὶ τοῦ Ἰνδοῦ ἀπειργόμεναι αἱ δύο ξυντεθεῖσαι μόλις


 ἄξιαι τῇ Ἰνδῶν γῇ ξυμβαλεῖν.
</p>
</div3>
<div3 type="section" n="3">
<p> ἀπείργεσθαι δὲ τὴν
Ἰνδῶν χώραν πρὸς μὲν ἕω τε καὶ ἀπηλιώτην ἄνεμον
ἔστε ἐπὶ μεσημβρίαν τῇ μεγάλῃ θαλάσσῃ· τὸ πρὸς
βορρᾶν δὲ αὐτῆς ἀπείργειν τὸν Καύκασον τὸ ὄρος ἔστε ἐπὶ τοῦ Ταύρου τὴν ξυμβολήν· τὴν δὲ ὡς πρὸς
ἑσπέραν τε καὶ ἄνεμον Ἰάπυγα ἔστε ἐπὶ τὴν μεγάλην
θάλασσαν ὁ Ἰνδὸς ποταμὸς ἀποτέμνεται. καὶ ἔστι
πεδίον ἡ πολλὴ αὐτῆς, καὶ τοῦτο, ὡς εἰκάζουσιν, ἐκ
τῶν ποταμῶν προ<add>ς</add>κεχωσμένον. εἶναι γὰρ οὖν καὶ
</p>
</div3>
<div3 type="section" n="4">
<p> τῆς ἄλλης χώρας ὅσα πεδία οὐ πρόσω θαλάσσης τὰ
πολλὰ τῶν ποταμῶν παρʼ ἑκάστοις ποιήματα· ὣς δὲ
καὶ τῆς χώρας τὴν ἐπωνυμίαν τοῖς ποταμοῖς ἐκ
παλαιοῦ προσκεῖσθαι, καθάπερ Ἕρμου τέ τι πεδίον
λέγεσθαι, ὃς κατὰ τὴν Ἀσίαν γῆν ἀνίσχων ἐξ ὄρους Μητρὸς Δινδυμήνης παρὰ Σμύρναν πόλιν Αἰολικὴν
ἐκδιδοῖ ἐς θάλασσαν, καὶ ἄλλο Καΰστρου, πεδίον
Λύδιον καὶ Λυδίου ποταμοῦ, καὶ Καΐκου ἄλλο ἐν
Μυσίᾳ καὶ Μαιάνδρου τὸ Καρικὸν ἔστε ἐπὶ Μίλητον


 πόλιν Ἰωνικήν.
</p>
</div3>
<div3 type="section" n="5">
<p> Αἴγυπτόν τε Ἡρόδοτός τε καὶ <note place="unspecified" anchored="yes">Herod. II 5</note> Ἑκαταῖος οἱ λογοποιοί, ἢ εἰ δή του ἄλλου ἢ Ἑκαταίου
<note place="unspecified" anchored="yes">Hecat. fr. 279</note> ἐστὶ τὰ ἀμφὶ τῇ γῇ τῇ Αἰγυπτίᾳ ποιήματα, δῶρόν τε
τοῦ ποταμοῦ ἀμφότεροι ὡσαύτως ὀνομάζουσιν καὶ οὐκ
ἀμαυροῖς τεκμηρίοις ὅτι ταύτῃ ἔχει Ἡροδότῳ ἐπιδέδεικται,
ὡς καὶ τὴν γῆν αὐτὴν τυχὸν τοῦ ποταμοῦ εἶναι ἐπώνυμον. Αἴγυπτος γὰρ τὸ παλαιὸν ὁ ποταμὸς
ὅτι ἐκαλεῖτο, ὅντινα νῦν Νεῖλον Αἰγύπτιοί τε καὶ οἱ
ἔξω Αἰγύπτου ἄνθρωποι ὀνομάζουσιν, ἱκανὸς τεκμηριῶσαι
<note place="unspecified" anchored="yes">Odgss. 4. 581</note> Ὅμηρος, λέγων ἐπὶ τῇ ἐκβολῇ τοῦ Αἰγύπτου


 ποταμοῦ τὸν Μενέλεων στῆσαι τὰς νέας.
</p>
</div3>
<div3 type="section" n="6">
<p> εἰ δὴ οὖν εἷς τε ποταμὸς παρʼ ἑκάστοις καὶ οὐ μεγάλοι οὗτοι
<pb id="p.209"/>

ποταμοὶ ἱκανοὶ γῆν πολλὴν ποιῆσαι ἐς θάλασσαν
προχεόμενοι, ὁπότε ἰλὺν καταφέροιεν καὶ πηλὸν ἐκ
τῶν ἄνω τόπων ἔνθενπερ αὐτοῖς αἱ πηγαί εἰσιν, οὐδὲ
ὑπὲρ τῆς Ἰνδῶν ἄρα χώρας ἐς ἀπιστίαν ἰέναι ἄξιον,
 ὅπως πεδίον τε ἡ πολλή ἐστι καὶ ἐκ τῶν ποταμῶν τὸ


πεδίον ἔχει προσκεχωσμένον.
</p>
</div3>
<div3 type="section" n="7">
<p> Ἕρμον μὲν γὰρ καὶ
Κάϋστρον καὶ Κάϊκόν τε καὶ Μαίανδρον ἢ ὅσοι πολλοὶ
ποταμοὶ τῆς Ἀσίας ἐς τήνδε τὴν ἐντὸς θάλασσαν
ἐκδιδοῦσιν οὐδὲ σύμπαντας ξυντεθέντας ἑνὶ τῶν Ἰνδῶν
 ποταμῶν ἄξιον ξυμβαλεῖν πλήθους ἕνεκα τοῦ ὕδατος,
μὴ ὅτι τῷ Γάγγῃ τῷ μεγίστῳ, ὅτῳ οὔτε <add>τὸ</add> τοῦ
Νείλου ὕδωρ τοῦ Αἰγυπτίου οὔτε ὁ Ἴστρος ὁ κατὰ τὴν


Εὐρώπην ῥέων ἄξιοι ξυμβαλεῖν,
</p>
</div3>
<div3 type="section" n="8">
<p> ἀλλʼ οὐδὲ τῷ Ἰνδῷ
ποταμῷ ἐκεῖνοί γε πάντες ξυμμιχθέντες ἐς ἴσον ἔρχονται,
 ὃς μέγας τε εὐθὺς ἀπὸ τῶν πηγῶν ἀνίσχει καὶ πεντεκαίδεκα
ποταμοὺς πάντας τῶν Ἀσιανῶν μείζονας παραλαβὼν
καὶ τῇ ἐπωνυμίᾳ κρατήσας οὕτως ἐκδιδοῖ ἐς θάλασσαν.
ταῦτά μοι ἐν τῷ παρόντι περὶ Ἰνδῶν τῆς χώρας λελέχθω·
τὰ δὲ ἄλλα ἀποκείσθω ἐς τὴν Ἰνδικὴν ξυγγραφήν.

 τὸ δὲ ζεῦγμα τὸ ἐπὶ τοῦ Ἰνδοῦ ποταμοῦ ὅπως</p>
</div3>
</div2>
<div2 type="chapter" n="7">
<div3 type="section" n="1">
<p>
μὲν ἐποιήθη Ἀλεξάνδρῳ οὔτε Ἀριστόβουλος οὔτε
Πτολεμαῖος, οἷς μάλιστα ἐγὼ ἕπομαι, λέγουσιν· οὐδὲ
αὐτὸς ἔχω ἀτρεκῶς εἰκάσαι, πότερα πλοίοις ἐζεύχθη ὁ
πόρος, καθάπερ οὖν ὁ Ἑλλήσποντός τε πρὸς Ξέρξου
 καὶ ὁ Βόσπορός τε καὶ ὁ Ἴστρος πρὸς Δαρείου, ἢ
γέφυρα κατὰ τοῦ ποταμοῦ διηνεκὴς ἐποιήθη αὐτῷ·
δοκεῖ δʼ ἔμοιγε πλοίοις μᾶλλον ζευχθῆναι· οὐ γὰρ
ἂν δέξασθαι γέφυραν τὸ βάθος τοῦ ὕδατος, οὐδʼ ἂν
ἐν τοσῷδε χρόνῳ ἔργον οὕτως ἄτοπον ξυντελεσθῆναι.
</p>
</div3>
<div3 type="section" n="2">
<p> εἰ δὲ δὴ πλοίοις ἐζεύχθη ὁ πόρος, πότερα ξυντεθεῖσαι
αἱ νῆες σχοίνοις καὶ κατὰ στοῖχον ὁρμισθεῖσαι ἐς τὸ
<pb id="p.210"/>
<note place="unspecified" anchored="yes">Herod. wII 33—36</note> ζεῦγμα ἀπήρκεσαν, ὡς λέγει Ἡρόδοτος ζευχθῆναι τὸν
Ἑλλήσποντον, ἢ ὅτῳ τρόπῳ Ῥωμαίοις ἐπὶ τῷ Ἴστρῳ
ποταμῷ ζεῦγμα ποιεῖται καὶ ἐπὶ τῷ Ῥήνῳ τῷ Κελτικῷ,
καὶ τὸν Εὐφράτην καὶ τὸν Τίγρητα, ὁσάκις
κατέλαβεν αὐτοὺς ἀνάγκη, ἐγεφύρωσαν, οὐδὲ τοῦτο

 ἔχω ξυμβαλεῖν.
</p>
</div3>
<div3 type="section" n="3">
<p> καίτοι ταχυτάτη γε ὧν ἐγὼ οἶδα
Ῥωμαίοις ἡ γεφύρωσις ἡ διὰ τῶν νεῶν γίγνεται, καὶ
ταύτην ἐγὼ ἀφηγήσομαι ἐν τῷ παρόντι, ὅτι λόγου
ἀξία. αἱ νῆες αὐτοῖς κατὰ πόρου ἀφίενται ἀπὸ ξυνθήματος,
οὐκ ἐπʼ εὐθύ, ἀλλὰ καθάπερ αἱ πρύμναν κρουόμεναι. ταύτας ὑποφέρει μέν, οἷα εἰκός, ὁ ῥοῦς,
ἀνέχει δὲ κελήτιον ἐπῆρες, ἔστʼ ἂν καταστήσῃ ἐς τὸ
τεταγμένον χωρίον· καὶ ἐνταῦθα ἤδη καθίεται πλέγματα
ἐκ λύγου πυραμοειδῆ πλήρη λίθων λογάδων ἀπὸ
πρώρας ἑκάστης νεώς, τοῦ ἀνέχειν τὴν ναῦν πρὸς τὸν

 ῥοῦν.
</p>
</div3>
<div3 type="section" n="4">
<p> ἅμα δὲ δὴ μία τις τῶν νεῶν [ἅμα δὲ δὴ]
ἐσχέθη, καὶ ἄλλη ἀπὸ ταύτης διέχουσα ὅσον ξύμμετρον
πρὸς ἰσχὺν τῶν ἐπιβαλλομένων ἀντίπρωρος πρὸς τὸ
ῥεῦμα ὁρμίζεται· καὶ ἀπʼ ἀμφοῖν ξύλα τε ἐς εὐθὺ
ὀξέως ἐπιβάλλεται καὶ σανίδες ἐγκάρσιαι ἐς τὸ ξυνδεῖν. καὶ διὰ πασῶν οὕτω τῶν νεῶν, ὅσαι ἱκαναὶ γεφυρῶσαι


 τὸν πόρον, χωρεῖ τὸ ἔργον.
</p>
</div3>
<div3 type="section" n="5">
<p> ἑκατέρωθεν δὲ τοῦ
ζεύγματος κλίμακες προβάλλονται καταπηγνύμεναι, τοῦ
ἀσφαλεστέραν τοῖς τε ἵπποις καὶ τοῖς ζεύγεσι τὴν
ἔφοδον γίγνεσθαι, καὶ ἅμα ὡς σύνδεσμος εἶναι τοῦ ζεύγματος. διʼ ὀλίγου τε ξυντελεῖται ἅπαν καὶ ξὺν
πολλῷ θορύβῳ, καὶ τὸ τεταγμένον ἐν τῷ δρωμένῳ
ὅμως οὐκ ἄπεστιν, οἵ τε παρακελευσμοὶ ὡς τύχοιεν
κατὰ ναῦν ἑκάστην καὶ αἱ ἐπιτιμήσεις τοῦ ἐκλιποῦς
οὔτε τὴν κατάκουσιν τῶν παραγγελμάτων οὔτε τὴν ὀξύτητα τοῦ ἔργου ἀφαιροῦνται.
<pb id="p.211"/>
</p>
</div3>
</div2>
<div2 type="chapter" n="8">
<div3 type="section" n="1">
<p>
Ῥωμαίοις μὲν δὴ οὕτω ταῦτα ἐκ παλαιοῦ ἐπήσκηται·
Ἀλεξάνδρῳ δὲ ὅπως ἐζεύχθη ὁ Ἰνδὸς ποταμὸς οὐκ
ἔχω εἰπεῖν, ὅτι μηδὲ οἱ συστρατεύσαντες αὐτῷ εἶπον.
ἀλλά μοι δοκεῖ ὡς ἐγγυτάτω τούτων ἐζεῦχθαι, ἢ εἰ


 δή τινι ἄλλῃ μηχανῇ, ἐκείνῃ ἐχέτω.
</p>
</div3>
<div3 type="section" n="2">
<p> ὡς δὲ διέβη πέραν
τοῦ Ἰνδοῦ ποταμοῦ, καὶ ἐνταῦθα αὖ θύει κατὰ νόμον
Ἀλέξανδρος. ἄρας δὲ ἀπὸ τοῦ Ἰνδοῦ ἐς Τάξιλα
ἀφίκετο, πόλιν μεγάλην καὶ εὐδαίμονα, τὴν μεγίστην
τῶν μεταξὺ Ἰνδοῦ τε ποταμοῦ καὶ Ὑδάσπου. καὶ
 ἐδέχετο αὐτὸν Ταξίλης ὁ ὕπαρχος τῆς πόλεως καὶ
αὐτοὶ οἱ τῇδε Ἰνδοὶ φιλίως. καὶ Ἀλέξανδρος προστίθησιν


αὐτοῖς χώραν τῆς ὁμόρου ὅσης ἐδέοντο.
</p>
</div3>
<div3 type="section" n="3">
<p> ἧκον
δὲ ἐνταῦθα παρʼ αὐτὸν καὶ παρὰ Ἀβισάρου πρέσβεις
τοῦ τῶν ὀρείων Ἰνδῶν βασιλέως ὅ τε ἀδελφὸς τοῦ
 Ἀβισάρου καὶ ἄλλοι ξὺν αὐτῷ οἱ δοκιμώτατοι, καὶ
παρὰ Δοξάρεως νομάρχου ἄλλοι, δῶρα φέροντες. καὶ
ἐνταῦθα αὖ Ἀλέξανδρος ἐν Ταξίλοις θύει ὅσα οἱ νόμος
καὶ ἀγῶνα ποιεῖ γυμνικόν τε καὶ ἱππικόν. καὶ ἀποδείξας
σατράπην τῶν ταύτῃ Ἰνδῶν Φίλιππον τὸν
 Μαχάτα φρουράν τε ἀπολείπει ἐν Ταξίλοις καὶ τοὺς
ἀπομάχους τῶν στρατιωτῶν διὰ νόσον· αὐτὸς δὲ ἦγεν
ὡς ἐπὶ τὸν Ὑδάσπην ποταμόν.
</p>
</div3>
<div3 type="section" n="4">
<p>ἐπέκεινα γὰρ τοῦ Ὑδάσπου Πῶρος αὐτῷ εἶναι
ἐξηγγέλλετο ξὺν τῇ στρατιᾷ πάσῃ ἐγνωκὼς εἴργειν τοῦ
 πόρου αὐτὸν ἢ περῶντι ἐπιτίθεσθαι. ταῦτα ὡς ἔγνω
Ἀλέξανδρος, Κοῖνον μὲν τὸν Πολεμοκράτους πέμψας
ὀπίσω ἐπὶ τὸν Ἰνδὸν ποταμὸν τὰ πλοῖα ὅσα παρεσκεύαστο
αὐτῷ ἐπὶ τοῦ πόρου τοῦ Ἰνδοῦ ξυντεμόντα


κελεύει φέρειν ὡς ἐπὶ τὸν Ὑδάσπην ποταμόν.
</p>
</div3>
<div3 type="section" n="5">
<p> καὶ
 ξυνετμήθη τε τὰ πλοῖα καὶ ἐκομίσθη αὐτῷ, ὅσα μὲν
βραχύτερα διχῇ διατμηθέντα, αἱ τριακόντοροι δὲ τριχῇ
<pb id="p.212"/>
ἐτμήθησαν, καὶ τὰ τμήματα ἐπὶ ζευγῶν διεκομίσθη
ἔστε ἐπὶ τὴν ὄχθην τοῦ Ὑδάσπου κἀκεῖ ξυμπηχθέντα
ναυτικὸν αὖθις δὴ ὁμοῦ ὤφθη ἐν τῷ Ὑδάσπῃ. αὐτὸς
δὲ ἀναλαβὼν ἥν τε δύναμιν ἔχων ἧκεν ἐς Τάξιλα
καὶ πεντακισχιλίους τῶν Ἰνδῶν, οὓς Ταξίλης τε καὶ οἱ ταύτῃ ὕπαρχοι ἦγον, ᾔει ὡς ἐπὶ τὸν Ὑδάσπην ποταμόν.

</p>
</div3>
</div2>
<div2 type="chapter" n="9">
<div3 type="section" n="1">
<p> καὶ Ἀλέξανδρός τε κατεστρατοπέδευσεν ἐπὶ τῇ
ὄχθῃ τοῦ Ὑδάσπου, καὶ Πῶρος κατὰ τὴν ἀντιπέρας
ὄχθην ὤφθη ξὺν πάσῃ τῇ στρατιᾷ καὶ τῶν ἐλεφάντων τῷ στίφει. ταύτῃ μὲν δὴ ᾗ κατεστρατοπεδευκότα
εἶδεν Ἀλέξανδρον αὐτὸς μένων ἐφύλαττε τὸν πόρον·
ὅσα δὲ ἄλλα τοῦ ποταμοῦ εὐπορώτερα, ἐπὶ ταῦτα
φρουρὰς διαπέμψας καὶ ἡγεμόνας ἐπιστήσας ἑκάστοις
εἴργειν ἐπενόει [ἀπὸ] τοῦ πόρου τοὺς Μακεδόνας.
</p>
</div3>
<div3 type="section" n="2">
<p> ταῦτα δὲ ὁρῶντι Ἀλεξάνδρῳ κινητέα καὶ αὐτῷ ἐδόκει ἡ
στρατιὰ πολλαχῇ, ὡς τὸν Πῶρον ἀμφίβολον γίνεσθαι.
διελὼν δὴ ἐς πολλὰ τὸν στρατὸν τοὺς μὲν αὐτὸς ἄλλῃ
καὶ ἄλλῃ ἦγε τῆς χώρας τὰ μὲν πορθῶν ὅσα πολέμια, τὰ
δὲ σκοπῶν ὅπῃ εὐπορώτερος αὐτῷ ὁ ποταμὸς φανεῖται, τοὺς δὲ, τῶν ἡγεμόνων ἄλλοις [καὶ] ἄλλους ἐπιτάξας,


 καὶ αὐτοὺς πολλαχῇ διέπεμπε.
</p>
</div3>
<div3 type="section" n="3">
<p> σῖτος δὲ αὐτῷ πάντοθεν
ἐκ τῆς ἐπὶ τάδε τοῦ Ὑδάσπου χώρας ἐς τὸ στρατόπεδον
ξυνεκομίζετο, ὡς δῆλον εἶναι τῷ Πώρῳ ὅτι
ἐγνωκὼς εἴη προσλιπαρεῖν τῇ ὄχθῃ, ἔστε τὸ ὕδωρ τοῦ ποταμοῦ μεῖον γενόμενον τοῦ χειμῶνος πολλαχῇ παραδοῦναί
οἱ τὸν πόρον· τά τε πλοῖα αὐτῷ ἄλλῃ καὶ
ἄλλῃ παραπλέοντα καὶ αἱ διφθέραι τῆς κάρφης ἐμπιπλάμεναι
καὶ ἡ ὄχθη πᾶσα πλήρης φαινομένη τῇ μὲν
ἱππέων, τῇ δὲ πεζῶν, οὐκ εἴα ἠρεμεῖν τὸν Πῶρον, οὐδὲ ἕν τι ἐπιλεξάμενον ἐς φυλακὴν ξύμφορον ἐς
<pb id="p.213"/>



τοῦτο ἐκ πάντων παρασκευάζεσθαι.
</p>
</div3>
<div3 type="section" n="4">
<p> ἄλλως τε ἐν μὲν
τῷ τότε οἱ ποταμοὶ πάντες οἱ Ἰνδικοὶ πολλοῦ τε
ὕδατος καὶ θολεροῦ ἔρρεον καὶ ὀξέος τοῦ ῥεύματος·
ἦν γὰρ ὥρα ἔτους ᾗ μετὰ τροπὰς μάλιστα <add>τὰς</add> ἐν
 θέρει τρέπεται ὁ ἥλιος· ταύτῃ δὲ τῇ ὥρᾳ ὕδατά τε
ἐξ οὐρανοῦ ἀθρόα τε καταφέρεται ἐς τὴν γῆν τὴν
Ἰνδικὴν καὶ αἱ χιόνες αἱ τοῦ Καυκάσου, ἔνθενπερ
τῶν πολλῶν ποταμῶν αἱ πηγαί εἰσι, κατατηκόμεναι
αὔξουσιν αὐτοῖς τὸ ὕδωρ ἐπὶ μέγα· χειμῶνος δὲ
 ἔμπαλιν ἴσχουσιν ὀλίγοι τε γίγνονται καὶ καθαροὶ
ἰδεῖν καὶ ἔστιν ὅπου περάσιμοι, πλήν γε δὴ τοῦ
Ἰνδοῦ καὶ Γάγγου καὶ τυχὸν καὶ ἄλλου του· ἀλλʼ ὅ
γε Ὑδάσπης περατὸς γίνεται.

</p>
</div3>
</div2>
<div2 type="chapter" n="10">
<div3 type="section" n="1">
<p>
ταύτην οὖν τὴν ὥραν τοῦ ἔτους προσμένειν ἐς
 τὸ φανερὸν ἔφασκεν, εἰ ἐν τῷ τότε εἴργοιτο· ὁ δὲ
οὐδὲν μεῖον ἐφεδρεύων ἔμενεν, εἴ πῃ λάθοι ὑφαρπάσας
ὀξέως τὸν πόρον. ᾗ μὲν δὴ αὐτὸς Πῶρος κατεστρατοπεδεύκει
πρὸς τῇ ὄχθῃ τοῦ Ὑδάσπου, ἔγνω
ἀδύνατος ὢν περᾶσαι ὑπὸ πλήθους τε τῶν ἐλεφάντων
 καὶ ὅτι πολλὴ στρατιὰ καὶ αὐτὴ τεταγμένη τε καὶ
ἀκριβῶς ὡπλισμένη ἐκβαίνουσιν αὐτοῖς ἐπιθήσεσθαι


ἔμελλεν·
</p>
</div3>
<div3 type="section" n="2">
<p> οἵ τε ἵπποι οὐκ ἂν ἐδόκουν αὐτῷ ἐθελῆσαι
οὐδὲ ἐπιβῆναι τῆς ὄχθης τῆς πέραν, προσκειμένων
σφίσιν εὐθὺς τῶν ἐλεφάντων καὶ τῇ τε ὄψει ἅμα καὶ
 τῇ φωνῇ φοβούντων, οὐδʼ ἂν ἔτι πρόσθεν μεῖναι ἐπὶ
τῶν διφθερῶν κατὰ τὸν πόρον, ἀλλʼ ἐκπηδᾶν γὰρ ἐς τὸ
ὕδωρ ἀφορῶντες πέραν τοὺς ἐλέφαντας [καὶ] ἔκφρονες


γιγνόμενοι.
</p>
</div3>
<div3 type="section" n="3">
<p> κλέψαι οὖν ἐπενόει τὴν διάβασιν ὧδε πράττων.
νύκτωρ παραγαγὼν ἄλλῃ καὶ ἄλλῃ τῆς ὄχθης τοὺς
 πολλοὺς τῶν ἱππέων βοήν τε ἐποίει καὶ ἠλαλάζετο
τῷ Ἐνυαλίῳ καὶ τἆλλα ὅσα ἐπὶ διαβάσει συσκευαζομένων
<pb id="p.214"/>
θόρυβος παντοδαπὸς ἐγίγνετο. καὶ ὁ Πῶρός
τε ἀντιπαρῄει πρὸς τὴν βοὴν ἐπάγων τοὺς ἐλέφαντας
καὶ Ἀλέξανδρος ἐς ἔθος αὐτὸν τῆς ἀντιπαραγωγῆς


 καθίστη.
</p>
</div3>
<div3 type="section" n="4">
<p> ὡς δὲ ἐπὶ πολὺ τοῦτο ἐγίγνετο καὶ βοὴ
μόνον καὶ ἀλαλαγμός ἦν, οὐκέτι ὁ Πῶρος μετεκινεῖτο πρὸς τὰς ἐκδρομὰς τῶν ἱππέων, ἀλλὰ κενὸν γὰρ
γνοὺς τὸν φόβον κατὰ χώραν ἐπὶ στρατοπέδου ἔμενε·
σκοποὶ δὲ αὐτῷ πολλαχοῦ τῆς ὄχθης καθε<add>ι</add>στήκεσαν.
Ἀλέξανδρος δὲ ὡς ἐξείργαστο αὐτῷ ἄφοβον τὸ τοῦ Πώρου
εἰς τὰς νυκτερινὰς ἐπιχειρήσεις μηχανᾶταί τι τοιόνδε.
</p>
</div3>
</div2>
<div2 type="chapter" n="11">
<div3 type="section" n="1">
<p> ἄκρα ἦν ἀνέχουσα τῆς ὄχθης τοῦ Ὑδάσπου, ἵνα
ἐπέκαμπτεν ὁ ποταμὸς λόγου ἀξίως, αὐτή τε δασεῖα
ἴδῃ παντοίων δένδρων καὶ κατʼ αὐτὴν νῆσος ἐν τῷ
ποταμῷ ὑλώδης τε καὶ ἀστιβὴς ὑπʼ ἐρημίας. ταύτην
καταμαθὼν τὴν νῆσον καταντικρὺ τῆς ἄκρας, ἀμφότερα ὑλώδη τὰ χωρία καὶ οἷα κρύψαι τῆς διαβάσεως τὴν
ἐπιχείρησιν, ταύτῃ ἔγνω διαβιβάζειν τὸν στρατόν.
</p>
</div3>
<div3 type="section" n="2">
<p> ἀπέχει δὲ ἥ τε ἄκρα καὶ ἡ νῆσος τοῦ μεγάλου στρατοπέδου
ἐς πεντήκοντα καὶ ἑκατὸν σταδίους. παρὰ
πᾶσαν δὴ τὴν ὄχθην φυλακαί τε αὐτῷ καθεστηκυῖαι ἦσαν, διαλείπουσαι ὅσον ξύμμετρον ἐς τὸ ξυνορᾶν τε
ἀλλήλους καὶ κατακούειν εὐπετῶς ὁπόθεν τι παραγγέλλοιτο,
καὶ πανταχόθεν βοαί τε νύκτωρ ἐπὶ πολλὰς
νύκτας ἐγίγνοντο καὶ πυρὰ ἐκαίετο.
</p>
</div3>
<div3 type="section" n="3">
<p> ἐπειδὴ δὲ ἔγνω ἐπιχειρεῖν τῷ πόρῳ, κατὰ μὲν τὸ στρατόπεδον φανερῶς αὐτῷ τὰ τῆς διαβάσεως
παρεσκευάζετο. καὶ Κρατερὸς ὑπελέλειπτο ἐπὶ στρατοπέδου
τήν τε αὑτοῦ ἔχων ἱππαρχίαν καὶ τοὺς ἐξ
Ἀραχωτῶν καὶ Παραπαμισαδῶν ἱππέας καὶ τῆς φάλαγγος
τῶν Μακεδόνων τήν τε Ἀλκέτου καὶ τὴν Πολυπέρχοντος τάξιν καὶ τοὺς νομάρχας τῶν ἐπὶ τάδε
<pb id="p.215"/>

Ἰνδῶν καὶ τοὺς ἅμα τούτοις τοὺς πεντακισχιλίους.
</p>
</div3>
<div3 type="section" n="4">
<p>παρηγγέλλετο δὲ Κρατερῷ μὴ πρὶν διαβαίνειν τὸν
πόρον πρὶν ἀπαλλαγῆναι Πῶρον ξὺν τῇ δυνάμει ὡς
ἐπὶ σφᾶς ἢ φεύγοντα μαθεῖν, αὐτοὺς δὲ νικῶντας·
 ἢν δὲ μέρος μέν τι τῆς στρατιᾶς ἀναλαβὼν Πῶρος
ἐπʼ ἐμὲ ἄγῃ, μέρος δέ τι ὑπολειφθῇ αὐτῷ ἐπὶ στρατοπέδου
καὶ ἐλέφαντες, σὺ δὲ δὴ καὶ ὣς μένειν κατὰ
χώραν· εἰ δὲ τοὺς ἐλέφαντας ξύμπαντας ἅμα οἷ ἄγοι
Πῶρος ἐπʼ ἐμέ, τῆς δὲ ἄλλης στρατιᾶς ὑπολείποιτό τι
 ἐπὶ στρατοπέδου, σὺ δὲ διαβαίνειν σπουδῇ· οἱ γὰρ
ἐλέφαντες μόνοι, ἔφη, ἄποροί εἰσι πρὸς τοὺς ἐκβαίνοντας
ἵππους, ἡ δὲ ἄλλη στρατιὰ εὔπορος.

</p>
</div3>
</div2>
<div2 type="chapter" n="12">
<div3 type="section" n="1">
<p>
ταῦτα μὲν Κρατερῷ ἐνετέλλετο. ἐν μέσῳ δὲ τῆς
νήσου τε καὶ τοῦ μεγάλου στρατοπέδου, ἵνα αὐτῷ
 Κρατερὸς ὑπελέλειπτο, Μελέαγρός τε καὶ Ἄτταλος καὶ
Γοργίας ξὺν τοῖς μισθοφόροις ἱππεῦσί τε καὶ πεζοῖς
ἐτετάχατο· καὶ τούτοις διαβαίνειν παρηγγέλλετο κατὰ
μέρος, διελόντας τὸν στρατόν, ὁπότε ξυνεχομένους ἤδη
ἐν τῇ μάχῃ τοὺς Ἰνδοὺς ἴδοιεν.
</p>
</div3>
<div3 type="section" n="2">
<p> αὐτὸς δὲ ἐπιλεξάμενος τῶν τε ἑταίρων τὸ ἄγημα
καὶ τὴν Ἡφαιστίωνος ἱππαρχίαν καὶ τὴν Περδίκκου
τε καὶ Δημητρίου καὶ τοὺς ἐκ Βάκτρων καὶ Σογδιανῶν
καὶ τοὺς Σκύθας ἱππέας καὶ Δάας τοὺς ἱπποτοξότας
καὶ τῆς φάλαγγος τούς τε ὑπασπιστὰς καὶ τὴν Κλείτου
 τε καὶ Κοίνου τάξιν καὶ τοὺς τοξότας τε καὶ τοὺς
Ἀγριᾶνας ἦγεν ἀφανῶς πολύ τι ἀπέχων τῆς ὄχθης,
τοῦ μὴ καταφανὴς εἶναι ἄγων ἐπὶ τὴν νῆσον καὶ τὴν


ἄκραν, ἔνθεν διαβαίνειν αὐτῷ ἦν ἐγνωσμένον.
</p>
</div3>
<div3 type="section" n="3">
<p> καὶ
ἐνταῦθα ἐπληροῦντο τῆς νυκτὸς αἱ διφθέραι τῆς
 κάρφης, ἐκ πολλοῦ ἤδη παρενηνεγμέναι, καὶ κατερράπτοντο
ἐς ἀκρίβειαν· ὕδωρ τε ἐξ οὐρανοῦ τῆς
<pb id="p.216"/>
νυκτὸς λάβρον ἐπιγίγνεται. ταύτῃ καὶ μᾶλλόν τι ἡ
παρασκευή τε αὐτῷ καὶ ἡ ἐπιχείρησις ἡ ἐς τὴν διάβασιν
οὐ φανερὰ κατέστη, τῷ κτύπῳ τῷ ἀπὸ τῶν
ὅπλων καὶ τῷ θορύβῳ τῷ ἀπὸ τῶν παραγγελμάτων
τῶν τε βροντῶν καὶ τοῦ ὄμβρου ἀντιπαταγούντων.
</p>
</div3>
<div3 type="section" n="4">
<p> καὶ τῶν πλοίων δὲ τὰ πολλὰ αὐτῷ ξυντετμημένα παρεκεκόμιστο
ἐς τὸν χῶρον τοῦτον καὶ ἀφανῶς αὖθις
ξυμπεπηγμένα ἐν τῇ ὕλῃ ἐκρύπτετο, τά τε ἄλλα καὶ
αἱ τριακόντοροι. ὑπὸ δὲ τὴν ἕω ὅ τε ἄνεμος καὶ ὁ
ὄμβρος κεκοίμητο. καὶ ἡ μὲν ἄλλη στρατιὰ αὐτῷ ἡ ἱππικὴ τῶν διφθερῶν ἐπιβᾶσα καὶ ὅσους τῶν πεζῶν
τὰ πλοῖα ἐδέχετο ἐπέρα κατὰ τὴν νῆσον, ὡς μὴ πρόσθεν
ὀφθεῖεν πρὸς τῶν σκοπῶν τῶν ἐκ πώρου καθεστηκότων
πρὶν παραλλάξαντας τὴν νῆσον ὀλίγον ἔτι
ἀπέχειν τῆς ὄχθης.
</p>
</div3>
</div2>
<div2 type="chapter" n="13">
<div3 type="section" n="1">
<p> αὐτὸς δὲ ἐπιβὰς τριακοντόρου ἐπέρα καὶ ἅμα αὐτῷ
Πτολεμαῖός τε καὶ Περδίκκας καὶ Λυσίμαχος οἱ
σωματοφύλακες καὶ Σέλευκος τῶν ἑταίρων, ὁ βασιλεύσας
ὕστερον, καὶ τῶν ὑπασπιστῶν οἱ ἡμίσεες· τοὺς
δὲ ἄλλους ὑπασπιστὰς ἄλλαι τριακόντοροι ἔφερον. ὡς δὲ τὴν νῆσον παρήλλαξεν ἡ στρατιά, φανερῶς ἤδη
ἐπεῖχον τῇ ὄχθῃ· καὶ οἱ σκοποὶ κατιδόντες αὐτῶν
τὴν ὁρμὴν ὡς ἑκάστοις τάχους οἱ ἵπποι εἶχον ἤλαυνον


 ὡς ἐπὶ τὸν Πῶρον.
</p>
</div3>
<div3 type="section" n="2">
<p> ἐν τούτῳ δὲ Ἀλέξανδρος πρῶτος
αὐτὸς ἐκβὰς καὶ τοὺς ἀπὸ τῶν ἄλλων τριακοντόρων ἀναλαβὼν ξυνέταττε τοὺς ἀεὶ ἐκβαίνοντας τῶν ἱππέων.
οἱ γὰρ ἱππεῖς πρῶτοι ἐτετάχατο αὐτῷ ἐκβαίνειν· καὶ
τούτους ἄγων προῄει ἐν τάξει. ἔλαθε δὲ οὐκ ἐς
βέβαιον χωρίον ἐκβὰς ἀγνοίᾳ τῶν τόπων, ἀλλὰ ἐς
νῆσον γὰρ καὶ αὐτὴν μὲν μεγάλην, ᾗ δὴ καὶ μᾶλλον νῆσος οὖσα ἔλαθεν, οὐ πολλῷ δὲ ὕδατι πρὸς τοῦ
<pb id="p.217"/>



ποταμοῦ ἀποτεμνομένην ἀπὸ τῆς ἄλλης γῆς.
</p>
</div3>
<div3 type="section" n="3">
<p> καὶ ἅμα
ηὐξήκει τὸ ὕδωρ ὁ ὄμβρος λάβρος τε καὶ ἐπὶ πολὺ
τῆς νυκτὸς κατασχών, ὥστε οὐκ ἐξεύρισκον αὐτῷ οἱ
ἱππεῖς τὸν πόρον, καὶ δέος ἦν αὖθις ἄλλου δεῆσαι
 αὐτῷ ἐπὶ τῇ διαβάσει ἴσου τῷ πρώτῳ πόνου. ὡς δὲ
ἐξευρέθη ποτὲ ὁ πόρος, ἦγε κατʼ αὐτὸν χαλεπῶς· ἦν
γὰρ τῶν μὲν πεζῶν ὑπὲρ τοὺς μαστοὺς τὸ ὕδωρ ἵναπερ
τὸ βαθύτατον αὐτοῦ, τῶν δὲ ἵππων ὅσον τὰς κεφαλὰς


ὑπερίσχειν τοῦ ποταμοῦ.
</p>
</div3>
<div3 type="section" n="4">
<p> ὡς δὲ καὶ τοῦτο ἐπεπέρατο
 αὐτῷ τὸ ὕδωρ, ἐπὶ μὲν τὸ δεξιὸν κέρας παρήγαγε τό
τε ἄγημα τῶν ἱππέων καὶ τῶν ἄλλων ἱππαρχιῶν τοὺς
κρατίστους ἐπιλεξάμενος· τοὺς δὲ ἱπποτοξότας τῆς πάσης
ἵππου προέταξε· τῶν δὲ πεζῶν πρώτους μὲν τοὺς
ὑπασπιστὰς τοὺς βασιλικούς, ὧν ἡγεῖτο Σέλευκος, ἐπέταξε
 τῇ ἵππῳ· ἐπὶ δὲ τούτοις τὸ ἄγημα τὸ βασιλικόν·
ἐχομένους δὲ τούτων τοὺς ἄλλους ὑπασπιστάς, ὡς
ἑκάστοις αἱ ἡγεμονίαι ἐν τῷ τότε ξυνέβαινον· κατὰ δὲ
τὰ ἄκρα τῆς φάλαγγος οἱ τοξόται αὐτῷ καὶ οἱ Ἀγριᾶνες
[καὶ] οἱ ἀκοντισταὶ ἑκατέρωθεν ἐπέστησαν.

 οὕτως ἐκτάξας τὸν μὲν πεζὸν στρατὸν ἐν κόσμῳ</p>
</div3>
</div2>
<div2 type="chapter" n="14">
<div3 type="section" n="1">
<p>
βάδην ἔπεσθαι ἐκέλευσεν, οὐ πολὺ ἀποδέοντας τῶν
ἑξακισχιλίων· αὐτὸς δέ, ὅτι κρατεῖν ἐδόκει τῇ ἵππῳ,
τοὺς ἱππέας μόνους ἀναλαβὼν σπουδῇ ἡγεῖτο, ὄντας
ἐς πεντακισχιλίους. Ταύρωνι δὲ τῷ τοξάρχῃ προσέταξε
 τοὺς τοξότας ἐπάγειν τῇ ἵππῳ καὶ αὐτοὺς σπουδῇ.
</p>
</div3>
<div3 type="section" n="2">
<p>γνώμην δὲ ἐπεποίητο, ὡς εἰ μὲν προσμίξειαν αὐτῷ οἱ
ἀμφὶ τὸν Πῶρον ξὺν τῇ δυνάμει ἁπάσῃ, ἢ κρατήσειν
αὐτῶν οὐ χαλεπῶς τῇ ἵππῳ προσβαλὼν ἢ ἀπομαχεῖσθαί
γε ἔστε τοὺς πεζοὺς ἐν τῷ ἔργῳ ἐπιγενέσθαι· εἰ δὲ
 πρὸς τὴν τόλμαν τῆς διαβάσεως ἄτοπον γενομένην οἱ
Ἰνδοὶ ἐκπλαγέντες φεύγοιεν, οὐ πόρρωθεν ἕξεσθαι
<pb id="p.218"/>
αὐτῶν κατὰ τὴν φυγήν, ὡς πλείονα ἐν τῇ ἀποχωρήσει τὸν
φόνον γενόμενον ὀλίγον ἔτι ὑπολείπεσθαι αὐτῷ τὸ ἔργον.
</p>
</div3>
<div3 type="section" n="3">
<p> Ἀριστόβουλος δὲ λέγει τὸν Πώρου παῖδα φθάσαι
<note place="unspecified" anchored="yes">Aristob. fr. 27</note> ἀφικόμενον σὺν ἅρμασιν ὡς ἑξήκοντα πρὶν τὸ ὕστερον
ἐκ τῆς νήσου τῆς μικρᾶς περᾶσαι Ἀλέξανδρον· καὶ τοῦτον δυνηθῆναι ἂν εἶρξαι Ἀλέξανδρον τῆς
διαβάσεως χαλεπῶς καὶ μηδενὸς εἴργοντος περαιωθέντα,
εἴπερ οὖν καταπηδήσαντες οἱ Ἰνδοὶ ἐκ τῶν
ἁρμάτων προσέκειντο τοῖς πρώτοις τῶν ἐκβαινόντων·
ἀλλὰ παραλλάξαι γὰρ ξὺν τοῖς ἅρμασι καὶ ἀκίνδυνον ποιῆσαι Ἀλεξάνδρῳ τὴν διάβασιν· καὶ ἐπὶ τούτους
ἀφεῖναι Ἀλέξανδρον τοὺς ἱπποτοξότας, καὶ τραπῆναι


 αὐτοὺς οὐ χαλεπῶς, πληγὰς λαμβάνοντας.
</p>
</div3>
<div3 type="section" n="4">
<p> οἱ δὲ καὶ
μάχην λέγουσιν ἐν τῇ ἐκβάσει γενέσθαι τῶν Ἰνδῶν
τῶν ξὺν τῷ παιδὶ τῷ Πώρου ἀφιγμένων πρὸς Ἀλέξανδρόν τε καὶ τοὺς ξὺν αὐτῷ ἱππέας. καὶ γὰρ καὶ
ἀφικέσθαι ξὺν μείζονι δυνάμει τὸν Πώρου παῖδα, καὶ
αὐτόν τε Ἀλέξανδρον τρωθῆναι πρὸς αὐτοῦ καὶ τὸν
ἵππον αὐτοῦ ἀποθανεῖν τὸν Βουκεφάλαν, φίλτατον
Ἀλεξάνδρῳ ὄντα τὸν ἵππον, καὶ τοῦτον τρωθέντα ὑπὸ <note place="unspecified" anchored="yes">Ptolem. fr. 16</note> τοῦ παιδὸς τοῦ Πώρου. ἀλλὰ Πτολεμαῖος ὁ Λάγου,


 ὅτῳ καὶ ἐγὼ ξυμφέρομαι, ἄλλως λέγει.
</p>
</div3>
<div3 type="section" n="5">
<p> ἐκπεμφθῆναι
μὲν γὰρ τὸν παῖδα ὑπὸ τοῦ Πώρου λέγει καὶ οὗτος,
ἀλλʼ οὐχ ἑξήκοντα μόνα ἅρματα ἄγοντα. οὐδὲ γὰρ
εἰκὸς Πῶρον ἀκούσαντα ἐκ τῶν σκοπῶν, ὅτι δὴ ἢ αὐτὸς Ἀλέξανδρος διαβέβηκεν τοῦ Ὑδάσπου τὸν πόρον
ἢ μέρος γέ τι τῆς στρατιᾶς, ξὺν ἑξήκοντα ἅρμασι


 μόνοις ἐκπέμψαι τὸν αὑτοῦ παῖδα·
</p>
</div3>
<div3 type="section" n="6">
<p> ἃ δὴ ὡς μὲν ἐπὶ
κατασκοπὴν ἐκπεμπόμενα πολλά τε καὶ οὐκ εὔζωνα ἐς
τὴν ἀποχώρησιν ἦν, ὡς δὲ εἰς τὸ εἶρξαί τε τοὺς οὔπω πεπερακότας τῶν πολεμίων καὶ τοῖς ἤδη ἐκβεβηκόσιν
<pb id="p.219"/>

ἐπιθέσθαι οὐδαμῇ ἀξιόμαχα. ἀλλὰ δισχιλίους γὰρ
λέγει ἱππέας ἄγοντα ἀφικέσθαι τοῦ Πώρου τὸν παῖδα,
ἅρματα δὲ ἑκατὸν καὶ εἴκοσι· φθάσαι δὲ περάσαντα
Ἀλέξανδρον καὶ τὸν ἐκ τῆς νήσου τὸν τελευταῖον
 πόρον.

</p>
</div3>
</div2>
<div2 type="chapter" n="15">
<div3 type="section" n="1">
<p>
καὶ ἐπὶ τούτους τὰ μὲν πρῶτα ἐκπέμψαι Ἀλέξανδρον
καὶ οὗτος λέγει τοὺς ἱπποτοξότας, αὐτὸν δὲ
ἄγειν τοὺς ἱππέας· προσάγειν γὰρ οἰηθῆναι Πῶρον
ξὺν τῇ πάσῃ δυνάμει· τὴν δὲ ἵππον ταύτην προτεταγμένην
 αὐτῷ προπορεύεσθαι πρὸ τοῦ ἄλλου στρατοῦ.
</p>
</div3>
<div3 type="section" n="2">
<p>ὡς δὲ κατέμαθεν ἀτρεκῶς τὸ πλῆθος τὸ τῶν Ἰνδῶν,
ἐνταῦθα δὴ ὀξέως ἐπιπεσεῖν αὐτοῖς ξὺν τῇ ἀμφʼ αὐτὸν
ἵππῳ· τοὺς δὲ ἐγκλῖναι, ὡς Ἀλέξανδρόν τε αὐτὸν
κατεῖδον καὶ τὸ στῖφος ἀμφʼ αὐτὸν τῶν ἱππέων οὐκ
 ἐπὶ μετώπου, ἀλλὰ κατʼ ἴλας ἐμβεβληκός. καὶ τούτων
ἱππέας μὲν πεσεῖν ἐς τετρακοσίους, πεσεῖν δὲ καὶ τοῦ
Πώρου τὸν παῖδα· τὰ δὲ ἅρματα αὐτοῖς ἵπποις
ἁλῶναι ἔν τε τῇ ἀποχωρήσει βαρέα γενόμενα καὶ ἐν
αὐτῷ τῷ ἔργῳ ὑπὸ πηλοῦ ἀχρεῖα.
</p>
</div3>
<div3 type="section" n="3">
<p> Πῶρος δέ, ὡς αὐτῷ ὅσοι ἱππεῖς ἐκ τῆς φυγῆς
διεσώζοντο Ἀλέξανδρόν τε αὐτὸν πεπερακότα ξὺν τῇ
στρατιᾷ ἐς τὸ καρτερώτατον καὶ τὸν παῖδα ἐν τῇ
μάχῃ τετελευτηκότα ἤγγειλαν, ἐγίγνετο μὲν καὶ ὣς
ἀμφίβολος τῇ γνώμῃ, ὅτι καὶ οἱ ἀπὸ τοῦ καταντικρὺ
 τοῦ μεγάλου στρατοπέδου οἱ ξὺν Κρατερῷ ὑπολελειμμένοι


ἐπιχειροῦντες τῇ διαβάσει ἐφαίνοντο·
</p>
</div3>
<div3 type="section" n="4">
<p> εἵλετο δʼ
οὖν ἐπʼ αὐτὸν Ἀλέξανδρον ἐλάσας ξὺν τῇ στρατιᾷ
πάσῃ πρὸς τὸ καρτερώτατόν τε τῶν Μακεδόνων καὶ
αὐτὸν τὸν βασιλέα διαγωνίσασθαι. ἀλλὰ καὶ ὣς ὀλίγους
 τῶν ἐλεφάντων σὺν οὐ πολλῇ στρατιᾷ αὐτοῦ ἐπὶ τοῦ
στρατοπέδου ἀπέλιπεν, ὡς φοβεῖν ἀπὸ τῆς ὄχθης τοὺς
<pb id="p.220"/>
ξὺν Κρατερῷ ἱππέας. αὐτὸς δὲ τήν τε ἵππον ἀναλαβὼν
πᾶσαν, ἐς τετρακισχιλίους ἱππέας, καὶ τὰ ἅρματα πάντα,
τριακόσια ὄντα, καὶ τῶν ἐλεφάντων διακοσίους καὶ
τῶν πεζῶν ὅ τι περ ὄφελος, ἐς τρισμυρίους, ἤλαυνεν


 ὡς ἐπʼ Ἀλέξανδρον.
</p>
</div3>
<div3 type="section" n="5">
<p> ὡς δὲ ἐνέτυχε χωρίῳ, ἵνα οὐ πηλὸς αὐτῷ ἐφαίνετο, ἀλλὰ ὑπὸ ψάμμου γὰρ ξύμπαν
ἦν ἄπεδον καὶ στερεὸν ἐς τὰς ἐφόδους τε καὶ ἀναστροφὰς
τῶν ἵππων, ἐνταῦθα ἔτασσε τὴν στρατιάν,
πρώτους μὲν τοὺς ἐλέφαντας ἐπὶ μετώπου, διέχοντα
ἐλέφαντα ἐλέφαντος οὐ μεῖον πλέθρου, ὡς πρὸ πάσης τε τῆς φάλαγγος τῶν πεζῶν παραταθῆναι αὐτῷ τοὺς
ἐλέφαντας ἐπὶ μετώπου καὶ φόβον πάντῃ παρέχειν


 τοῖς ἀμφʼ Ἀλέξανδρον ἱππεῦσιν.
</p>
</div3>
<div3 type="section" n="6">
<p> ἄλλως τε οὐδὲ ἠξίου
ἐς τὰ διαλείποντα τῶν ἐλεφάντων τολμῆσαι ἄν τινα
ὤσασθαι τῶν πολεμίων, οὔτε ξὺν ἵπποις διὰ τὸν φόβον τῶν ἵππων, πεζούς τε ἔτι μεῖον· κατὰ στόμα τε γὰρ
ἂν πρὸς τῶν ὁπλιτῶν προσβαλλόντων εἴργεσθαι καὶ
καταπατηθήσεσθαι ἐπιστρεψάντων ἐπʼ αὐτοὺς τῶν


 ἐλεφάντων.
</p>
</div3>
<div3 type="section" n="7">
<p> ἐπὶ τούτοις δὲ οἱ πεζοὶ αὐτῷ ἐτετάχατο,
οὐκ ἴσον τὸ μέτωπον τοῖς θηρίοις ἐπέχοντες, ἀλλʼ ἐν δευτέρῳ μετώπῳ μετὰ τοὺς ἐλέφαντας, ὅσον ἐς τὰ
διαλείποντα ἐπʼ ὀλίγον ἐμβεβλῆσθαι τοὺς λόχους. ἦσαν
δὲ αὐτῷ καὶ κατὰ τὰ κέρατα ἔτι ὑπὲρ τοὺς ἐλέφαντας
πεζοὶ ἐφεστηκότες, ἑκατέρωθεν δὲ τῶν πεζῶν ἡ ἵππος
αὐτῷ ἐτέτακτο καὶ πρὸ ταύτης τὰ ἅρματα ἑκατέρωθεν.
</p>
</div3>
</div2>
<div2 type="chapter" n="16">
<div3 type="section" n="1">
<p> αὕτη μὲν ἡ Πώρου τάξις ἦν. Ἀλέξανδρος δὲ ὡς
ἤδη καθεώρα τοὺς Ἰνδοὺς ἐκτασσομένους, ἐπέστησε
τοὺς ἱππέας τοῦ πρόσω, ὡς ἀναλαμβάνειν τῶν πεζῶν
τοὺς ἀεὶ προσάγοντας. ὡς δὲ καὶ ἡ φάλαγξ αὐτῷ
δρόμῳ συνάψασα ὁμοῦ ἤδη ἦν, ὁ δὲ οὐκ εὐθὺς ἐκτάξας ἐπῆγεν, ὡς μὴ καματηρούς τε καὶ πνευστιῶντας ἀκμῆσι
<pb id="p.221"/>

παραδοῦναι τοῖς βαρβάροις, ἀλλὰ ἐς κύκλους παριππεύων
ἀνέπαυε τοὺς πεζοὺς ἔστε καταστῆναι αὐτοῖς


τὸν θυμόν.
</p>
</div3>
<div3 type="section" n="2">
<p> ὡς δὲ τὴν τάξιν κατεῖδε τῶν Ἰνδῶν, κατὰ
μέσον μέν, ἵνα οἱ ἐλέφαντες προεβέβληντο καὶ πυκνὴ
 ἡ φάλαγξ κατὰ τὰ διαλείποντα αὐτῶν ἐπετέτακτο, οὐκ
ἔγνω προάγειν, αὐτὰ ἐκεῖνα ὀκνήσας ἅπερ ὁ Πῶρος
τῷ λογισμῷ ξυνθεὶς ταύτῃ ἔταξεν· ἀλλὰ αὐτὸς μὲν
ἅτε ἱπποκρατῶν τὴν πολλὴν τῆς ἵππου ἀναλαβὼν ἐπὶ
τὸ εὐώνυμον κέρας τῶν πολεμίων παρήλαυνεν, ὡς


 ταύτῃ ἐπιθησόμενος.
</p>
</div3>
<div3 type="section" n="3">
<p> Κοῖνον δὲ πέμπει ὡς ἐπὶ τὸ
δεξιόν, τὴν Δημητρίου καὶ τὴν αὑτοῦ ἔχοντα ἱππαρχίαν,
κελεύσας, ἐπειδὰν τὸ κατὰ σφᾶς στῖφος τῶν ἱππέων
ἰδόντες οἱ βάρβαροι ἀντιπαριππεύωσιν, αὐτὸν κατόπιν
ἔχεσθαι αὐτῶν· τῶν πεζῶν δὲ τὴν φάλαγγα Σελεύκῳ
 καὶ Ἀντιγένει καὶ Ταύρωνι προσέταξεν ἄγειν, μὴ
πρόσθεν δὲ ἅπτεσθαι τοῦ ἔργου πρὶν ὑπὸ τῆς ἵππου
τῆς ἀμφʼ αὑτὸν τεταραγμένην τήν τε φάλαγγα τῶν
πεζῶν καὶ τοὺς ἱππέας κατίδωσιν.
</p>
</div3>
<div3 type="section" n="4">
<p>ἤδη τε ἐντὸς βέλους ἐγίγνετο καὶ ἐφῆκεν ἐπὶ τὸ
 κέρας τὸ εὐώνυμον τῶν Ἰνδῶν τοὺς ἱπποτοξότας,
ὄντας ἐς χιλίους, ὡς ταράξαι τοὺς ταύτῃ ἐφεστηκότας
τῶν πολεμίων τῇ πυκνότητί τε τῶν τοξευμάτων καὶ
τῶν ἵππων τῇ ἐπελάσει. καὶ αὐτὸς δὲ τοὺς ἑταίρους
ἔχων τοὺς ἱππέας παρήλαυνεν ὀξέως ἐπὶ τὸ εὐώνυμον
 τῶν βαρβάρων, κατὰ κέρας ἔτι τεταραγμένοις ἐμβαλεῖν
σπουδὴν ποιούμενος, πρὶν ἐπὶ φάλαγγος ἐκταθῆναι αὐτοῖς τὴν ἵππον.

</p>
</div3>
</div2>
<div2 type="chapter" n="17">
<div3 type="section" n="1">
<p>
ἐν τούτῳ δὲ οἵ τε Ἰνδοὶ τοὺς ἱππέας πάντοθεν
ξυναλίσαντες παρίππευον Ἀλεξάνδρῳ ἀντιπαρεξάγοντες
 τῇ ἐλάσει, καὶ οἱ περὶ Κοῖνον, ὡς παρήγγελτο, κατόπιν
αὐτοῖς ἐπεφαίνοντο. ταῦτα ξυνιδόντες οἱ Ἰνδοὶ ἀμφίστομον
<pb id="p.222"/>
ἠναγκάσθησαν ποιῆσαι τὴν τάξιν τῆς ἵππου,
τὴν μὲν ὡς ἐπʼ Ἀλέξανδρον τὴν πολλήν τε καὶ
κρατίστην, οἱ δὲ ἐπὶ Κοῖνόν τε καὶ τοὺς ἅμα τούτῳ


 ἐπέστρεφον.
</p>
</div3>
<div3 type="section" n="2">
<p> τοῦτό τε οὖν εὐθὺς ἐτάραξε τὰς τάξεις
τε καὶ τὰς γνώμας τῶν Ἰνδῶν καὶ Ἀλέξανδρος ἰδὼν τὸν καιρὸν ἐν αὐτῇ τῇ ἐπὶ θάτερα ἐπιστροφῇ τῆς
ἵππου ἐπιτίθεται τοῖς καθʼ αὑτόν, ὥστε οὐδὲ τὴν
ἐμβολὴν ἐδέξαντο τῶν ἀμφʼ Ἀλέξανδρον ἱππέων οἱ
Ἰνδοί, ἀλλὰ κατηρ[ρ]άχθησαν ὥσπερ εἰς τεῖχός τι φίλιον


 τοὺς ἐλέφαντας.
</p>
</div3>
<div3 type="section" n="3">
<p> καὶ ἐν τούτῳ οἱ ἐπιστάται τῶν ἐλεφάντων ἀντεπῆγον τῇ ἵππῳ τὰ θηρία, καὶ ἡ φάλαγξ
αὐτὴ τῶν Μακεδόνων ἀντεπῄει πρὸς τοὺς ἐλέφαντας,
ἔς τε τοὺς ἐπιβάτας αὐτῶν ἀκοντίζοντες καὶ αὐτὰ τὰ
θηρία περισταδὸν πάντοθεν βάλλοντες. καὶ ἦν τὸ
ἔργον οὐδενὶ τῶν πρόσθεν ἀγώνων ἐοικός· τά τε γὰρ θηρία ἐπεκθέοντα ἐς τὰς τάξεις τῶν πεζῶν, ὅπῃ
ἐπιστρέψειεν, ἐκεράϊζε καίπερ πυκνὴν οὖσαν τὴν τῶν
Μακεδόνων φάλαγγα, καὶ οἱ ἱππεῖς οἱ τῶν Ἰνδῶν
τοῖς πεζοῖς ἰδόντες ξυνεστηκὸς τὸ ἔργον ἐπιστρέψαντες


 αὖθις καὶ αὐτοὶ ἐπήλαυνον τῇ ἵππῳ.
</p>
</div3>
<div3 type="section" n="4">
<p> ὡς δὲ πάλιν ἐκράτησαν αὐτῶν οἱ ἀμφʼ Ἀλέξανδρον τῇ τε ῥώμῃ καὶ
τῇ ἐμπειρίᾳ πολὺ προέχοντες, ὡς <add>ἐπὶ</add> τοὺς ἐλέφαντας
αὖθις κατειλήθησαν. καὶ ἐν τούτῳ πᾶσα ἡ ἵππος
Ἀλεξάνδρῳ ἐς μίαν ἴλην ἤδη ξυνηγμένη, οὐκ ἐκ παραγγέλματος,
ἀλλὰ ἐν τῷ ἀγῶνι αὐτῷ ἐς τήνδε τὴν τάξιν καταστᾶσα, ὅπῃ προσπέσοι τῶν Ἰνδῶν ταῖς


 τάξεσι, ξὺν πολλῷ φόνῳ ἀπελύοντο.
</p>
</div3>
<div3 type="section" n="5">
<p> καὶ ἐς στενὸν
ἤδη κατειλημ[μ]ένων τῶν θηρίων οὐ μείω πρὸς αὐτῶν
οἱ φίλιοι ἤπερ οἱ πολέμιοι ἐβλάπτοντο ἐν ταῖς ἐπιστροφαῖς
τε καὶ τοῖς ὠθισμοῖς καταπατούμενοι. τῶν τε οὖν ἱππέων, οἷα δὴ ἐν στενῷ περὶ τοὺς ἐλέφαντας
<pb id="p.223"/>

εἰλουμένων, πολὺς φόνος ἐγίγνετο καὶ οἱ ἡγεμόνες
τῶν ἐλεφάντων οἱ πολλοὶ κατηκοντισμένοι ἦσαν, καὶ
αὐτοὶ οἱ ἐλέφαντες τὰ μὲν τιτρωσκόμενοι, τὰ δὲ ὑπό
τε τῶν πόνων καὶ ἐρημίᾳ ἡγεμόνων οὐκέτι διακεκριμένοι


 ἐν τῇ μάχῃ ἦσαν,
</p>
</div3>
<div3 type="section" n="6">
<p> ἀλλʼ οἷα δὴ ὑπὸ τοῦ κακοῦ
ἔκφρονες φιλίοις τε ὁμοῦ καὶ πολεμίοις προσφερόμενοι
πάντα τρόπον ἐξώθουν τε καὶ κατεπάτουν καὶ κατέκαινον.
ἀλλʼ οἱ μὲν Μακεδόνες, ἅτε ἐν εὐρυχωρίᾳ
τε καὶ κατὰ γνώμην τὴν σφῶν προσφερόμενοι τοῖς
 θηρίοις, ὅπῃ μὲν ἐπιφέροιντο εἶκον, ἀποστραφέντων
δὲ εἴχοντο ἐσακοντίζοντες· οἱ δὲ Ἰνδοὶ ἐν αὐτοῖς
ἀναστρεφόμενοι τὰ πλείω ἤδη πρὸς ἐκείνων ἐβλάπτοντο.
</p>
</div3>
<div3 type="section" n="7">
<p>ὡς δὲ καματηρά τε ἦν τὰ θηρία καὶ οὐκέτι αὐτοῖς
ἐρρωμέναι αἱ ἐκδρομαὶ ἐγίγνοντο, ἀλλὰ συριγμῷ μόνον
 διαχρώμενα ὥσπερ αἱ πρύμναν κρουόμεναι νῆες ἐπὶ
πόδα ὑπεχώρουν, αὐτὸς μὲν Ἀλέξανδρος περιβάλλει
ἐν κύκλῳ τὴν ἵππον τῇ πάσῃ τάξει, τοὺς πεζοὺς δὲ
ξυνασπίσαντας ὡς ἐς πυκνοτάτην ξύγκλεισιν ἐπάγειν
τὴν φάλαγγα ἐσήμηνε. καὶ οὕτως οἱ μὲν ἱππεῖς τῶν
 Ἰνδῶν πλὴν ὀλίγων κατεκόπησαν ἐν τῷ ἔργῳ· ἐκόπτοντο
δὲ καὶ οἱ πεζοὶ πανταχόθεν ἤδη προσκειμένων
σφίσι τῶν Μακεδόνων. καὶ ἐν τούτῳ ἵνα διέσχεν ἡ
ἵππος ἡ Ἀλεξάνδρου ἐς φυγὴν πάντες ἐπεστράφησαν.

</p>
</div3>
</div2>
<div2 type="chapter" n="18">
<div3 type="section" n="1">
<p>
καὶ ἐν τῷ αὐτῷ Κρατερός τε καὶ οἱ ἄλλοι ὅσοι
 τῆς στρατιᾶς [τε] τῆς Ἀλεξάνδρου ἐπὶ τῇ ὄχθῃ τοῦ
Ὑδάσπου ὑπολελειμμένοι ἡγεμόνες ἦσαν, ὡς νικῶντα
λαμπρῶς κατεῖδον Ἀλέξανδρον, ἐπέρων καὶ αὐτοὶ
τὸν πόρον. καὶ οὗτοι οὐ μείονα τὸν φόνον ἐν τῇ
ἀποχωρήσει τῶν Ἰνδῶν ἐποίησαν, ἀκμῆτες ἀντὶ κεκμηκότων
 τῶν ἀμφʼ Ἀλέξανδρον ἐπιγενόμενοι τῇ διώξει
</p>
</div3>
<div3 type="section" n="2">
<p>ἀπέθανον δὲ τῶν Ἰνδῶν πεζοὶ μὲν ὀλίγον ἀποδέοντες
<pb id="p.224"/>
τῶν δισμυρίων, ἱππεῖς δὲ ἐς τρισχιλίους, τὰ
δὲ ἅρματα ξύμπαντα κατεκόπη· καὶ Πώρου δύο παῖδες
ἀπέθανον καὶ Σπιτάκης ὁ νομάρχης τῶν ταύτῃ Ἰνδῶν
καὶ τῶν ἐλεφάντων καὶ ἁρμάτων οἱ ἡγεμόνες καὶ οἱ
ἱππάρχαι καὶ οἱ στρατηγοὶ τῆς στρατιᾶς τῆς Πώρου ξύμπαντες... ἐλήφθησαν δὲ καὶ οἱ ἐλέφαντες, ὅσοι


 γε αὐτῶν μὴ αὐτοῦ ἀπέθανον.
</p>
</div3>
<div3 type="section" n="3">
<p> τῶν δὲ ἀμφʼ Ἀλέξανδρον
πεζοὶ μὲν ἀπὸ ἑξακισχιλίων τῶν ἐν τῇ πρώτῃ
προσβολῇ γενομένων ἐς ὀγδοήκοντα μάλιστα ἀπέθανον·
ἱππεῖς δὲ τῶν μὲν ἱπποτοξοτῶν, οἳ δὴ καὶ πρῶτοι τοῦ ἔργου ἥψαντο, δέκα· τῆς δὲ ἑταιρικῆς ἵππου ἀμφὶ τοὺς
εἴκοσι· τῶν δὲ ἄλλων ἱππέων ὡς διακόσιοι.
</p>
</div3>
<div3 type="section" n="4">
<p> Πῶρος δὲ μεγάλα ἔργα ἐν τῇ μάχῃ ἀποδειξάμενος
μὴ ὅτι στρατηγοῦ, ἀλλὰ καὶ στρατιώτου γενναίου, ὡς
τῶν τε ἱππέων τὸν φόνον κατεῖδε καὶ τῶν ἐλεφάντων τοὺς μὲν αὐτοῦ πεπτωκότας, τοὺς δὲ ἐρήμους τῶν
ἡγεμόνων λυπηροὺς πλανωμένους, τῶν δὲ πεζῶν αὐτῷ
οἱ πλείους ἀπολώλεσαν, οὐχ ᾗπερ Δαρεῖος ὁ μέγας
βασιλεὺς ἐξάρχων τοῖς ἀμφʼ αὑτὸν τῆς φυγῆς ἀπεχώρει,


 ἀλλὰ ἔστε γὰρ ὑπέμενέ τι τῶν Ἰνδῶν ἐν τῇ μάχῃ ξυνεστηκός, ἐς τοσόνδε ἀγωνισάμενος,
</p>
</div3>
<div3 type="section" n="5">
<p> τετρωμένος δὲ τὸν
δεξιὸν ὦμον, ὃν δὴ γυμνὸν μόνον ἔχων ἐν τῇ μάχῃ ἀνεστρέφετο
ʽἀπὸ γὰρ τοῦ ἄλλου σώματος ἤρκει αὐτῷ τὰ
βέλη ὁ θώραξ περιττὸς ὢν κατά τε τὴν ἰσχὺν καὶ τὴν
ἁρμονίαν, ὡς ὕστερον καταμαθεῖν θεωμένοις ἦνʼ, τότε

 δὴ καὶ αὐτὸς ἀπεχώρει ἐπιστρέψας τὸν ἐλέφαντα.
</p>
</div3>
<div3 type="section" n="6">
<p> καὶ
Ἀλέξανδρος μέγαν τε αὐτὸν καὶ γενναῖον ἄνδρα ἰδὼν
ἐν τῇ μάχῃ σῶσαι ἐπεθύμησε. πέμπει δὴ παρʼ αὐτὸν
πρῶτα μὲν Ταξίλην τὸν Ἰνδόν· καὶ Ταξίλης προσιππεύσας
ἐφʼ ὅσον οἱ ἀσφαλὲς ἐφαίνετο τῷ ἐλέφαντι ὃς ἔφερε τὸν Πῶρον ἐπιστῆσαί τε ἠξίου τὸ θηρίον,
<pb id="p.225"/>

οὐ γὰρ εἶναί οἱ ἔτι φεύγειν, καὶ ἀκοῦσαι τῶν παρʼ


Ἀλεξάνδρου λόγων.
</p>
</div3>
<div3 type="section" n="7">
<p> ὁ δὲ ἰδὼν ἄνδρα ἐχθρὸν ἐκ
παλαιοῦ τὸν Ταξίλην ἐπιστρέψας ἀνήγετο ὡς ἀκοντίσων·
καὶ ἂν καὶ κατέκανε τυχόν, εἰ μὴ ὑποφθάσας
 ἐκεῖνος ἀπήλασεν ἀπὸ τοῦ Πώρου πρόσω τὸν ἵππον.
Ἀλέξανδρος δὲ οὐδὲ ἐπὶ τῷδε τῷ Πώρῳ χαλεπὸς ἐγένετο,
ἀλλʼ ἄλλους τε ἐν μέρει ἔπεμπε καὶ δὴ καὶ
Μερόην ἄνδρα Ἰνδόν, ὅτι φίλον εἶναι ἐκ παλαιοῦ τῷ
Πώρῳ τὸν Μερόην ἔμαθεν. Πῶρος δὲ ὡς τὰ παρὰ
 τοῦ Μερόου ἤκουσε καὶ ἐκ τοῦ δίψους ἅμα ἐκρατεῖτο,
ἐπέστησέ τε τὸν ἐλέφαντα καὶ κατέβη ἀπʼ αὐτοῦ· ὡς
δὲ ἔπιέ τε καὶ ἀνέψυξεν, ἄγειν αὑτὸν σπουδῇ ἐκέλευσεν παρὰ Ἀλέξανδρον.

</p>
</div3>
</div2>
<div2 type="chapter" n="19">
<div3 type="section" n="1">
<p>
καὶ ὁ μὲν ἤγετο· Ἀλέξανδρος δὲ ὡς προσάγοντα
 ἐπύθετο, προσιππεύσας πρὸ τῆς τάξεως ξὺν ὀλίγοις
τῶν ἑταίρων ἀπαντᾷ τῷ Πώρῳ· καὶ ἐπιστήσας τὸν
ἵππον τό τε μέγεθος ἐθαύμαζεν, ὑπὲρ πέντε πήχεις
μάλιστα ξυμβαῖνον, καὶ τὸ κάλλος τοῦ Πώρου καὶ ὅτι
οὐ δεδουλωμένος τῇ γνώμῃ ἐφαίνετο, ἀλλʼ ὥσπερ <add>ἂν</add>
 ἀνὴρ ἀγαθὸς ἀνδρὶ ἀγαθῷ προσέλθοι ὑπὲρ βασιλείας
τῆς αὑτοῦ πρὸς βασιλέα ἄλλον καλῶς ἠγωνισμένος.
</p>
</div3>
<div3 type="section" n="2">
<p>ἔνθα δὴ Ἀλέξανδρος πρῶτος προσειπὼν αὐτὸν λέγειν
ἐκέλευσεν ὅ τι οἱ γενέσθαι ἐθέλοι. Πῶρον δὲ ἀποκρίνασθαι
λόγος ὅτι· βασιλικῶς μοι χρῆσαι, ὦ Ἀλέξανδρε.
 καὶ Ἀλέξανδρος ἡσθεὶς τῷ λόγῳ, τοῦτο μὲν
ἔσται σοι, ἔφη, ὦ Πῶρε, ἐμοῦ ἕνεκα· σὺ δὲ σαυτοῦ
ἕνεκα ὅ τι σοὶ φίλον ἀξίου. ὁ δὲ πάντα ἔφη ἐν τούτῳ


ἐνεῖναι.
</p>
</div3>
<div3 type="section" n="3">
<p> καὶ Ἀλέξανδρος τούτῳ ἔτι μᾶλλον τῷ λόγῳ
ἡσθεὶς τήν τε ἀρχὴν τῷ Πώρῳ τῶν τε αὐτῶν Ἰνδῶν
 ἔδωκεν καὶ ἄλλην ἔτι χώραν πρὸς τῇ πάλαι οὔσῃ
πλείονα τῆς πρόσθεν προσέθηκεν· καὶ οὕτως αὐτός
<pb id="p.226"/>
τε βασιλικῶς κεχρημένος ἦν ἀνδρὶ ἀγαθῷ καὶ ἐκείνῳ
ἐκ τούτου ἐς ἅπαντα πιστῷ ἐχρήσατο. τοῦτο τὸ τέλος
τῇ μάχῃ τῇ πρὸς Πῶρόν τε καὶ τοὺς ἐπέκεινα τοῦ
Ὑδάσπου ποταμοῦ Ἰνδοὺς Ἀλεξάνδρῳ ἐγένετο ἐπʼ
ἄρχοντος Ἀθηναίοις Ἡγήμονος μηνὸς Μουνυχιῶνος.
</p>
</div3>
<div3 type="section" n="4">
<p> ἵνα δὲ ἡ μάχη ξυνέβη καὶ ἔνθεν ὁρμηθεὶς ἐπέρασε
τὸν Ὑδάσπην ποταμὸν πόλεις ἔκτισεν Ἀλέξανδρος.
καὶ τὴν μὲν Νίκαιαν τῆς νίκης τῆς κατʼ Ἰνδῶν ἐπώνυμον
ὠνόμασε, τὴν δὲ Βουκεφάλαν ἐς τοῦ ἵππου τοῦ
Βουκεφάλα τὴν μνήμην, ὃς ἀπέθανεν αὐτοῦ, οὐ βληθεὶς

 πρὸς οὐδενός,
</p>
</div3>
<div3 type="section" n="5">
<p> ἀλλὰ ὑπὸ καύματος τε καὶ ἡλικίας ʽἦν
γὰρ ἀμφὶ τὰ τριάκοντα ἔτἠ καματηρὸς γενόμενος,
πολλὰ δὲ πρόσθεν ξυγκαμών τε καὶ συγκινδυνεύσας
Ἀλεξάνδρῳ, ἀναβαινόμενός τε πρὸς μόνου Ἀλεξάνδρου
[ὁ Βουκεφάλας οὗτος], ὅτι τοὺς ἄλλους πάντας ἀπηξίου ἀμβάτας, καὶ μεγέθει μέγας καὶ τῷ θυμῷ γενναῖος.
σημεῖον δέ οἱ ἦν βοὸς κεφαλὴ ἐγκεχαραγμένη, ἐφʼ
ὅτῳ καὶ τὸ ὄνομα τοῦτο λέγουσιν ὅτι ἔφερεν· οἱ δὲ
λέγουσιν ὅτι λευκὸν σῆμα εἶχεν ἐπὶ τῆς κεφαλῆς, μέλας


 ὢν αὐτός, ἐς βοὸς κεφαλὴν μάλιστα εἰκασμένον.
</p>
</div3>
<div3 type="section" n="6">
<p> οὗτος ὁ ἵππος ἐν τῇ Οὐξίων χώρᾳ ἀφανὴς ἐγένετο Ἀλεξάνδρῳ,
καὶ Ἀλέξανδρος προεκήρυξεν ἀνὰ τὴν χώραν πάντας
ἀποκτενεῖν Οὐξίους, εἰ μὴ ἀπάξουσιν αὐτῷ τὸν ἵππον·
καὶ ἀπήχθη εὐθὺς ἐπὶ τῷ κηρύγματι. τοσήδε μὲν
σπουδὴ Ἀλεξάνδρῳ ἀμφʼ αὐτὸν ἦν, τόσος δὲ Ἀλεξάνδρου φόβος τοῖς βαρβάροις. καὶ ἐμοὶ ἐς τοσόνδε τετιμήσθω
ὁ Βουκεφάλας οὗτος Ἀλεξάνδρου ἕνεκα.

</p>
</div3>
</div2>
<div2 type="chapter" n="20">
<div3 type="section" n="1">
<p> Ἀλεξάνδρῳ δὲ ἐπειδὴ οἱ ἀποθανόντες ἐν τῇ μάχῃ
κεκόσμηντο τῷ πρέποντι κόσμῳ, ὁ δὲ τοῖς θεοῖς τὰ
νομιζόμενα ἐπινίκια ἔθυε, καὶ ἀγὼν ἐποιεῖτο αὐτῷ γυμνικὸς καὶ ἱππικὸς αὐτοῦ ἐπὶ τῇ ὄχθῃ τοῦ Ὑδάσπου,
<pb id="p.227"/>



ἵναπερ τὸ πρῶτον διέβη ἅμα τῷ στρατῷ.
</p>
</div3>
<div3 type="section" n="2">
<p> κρατερὸν
μὲν δὴ ξὺν μέρει τῆς στρατιᾶς ὑπελείπετο τὰς πόλεις
ἅστινας ταύτῃ ἔκτιζεν ἀναστήσοντά τε καὶ ἐκτειχιοῦντα·
αὐτὸς δὲ ἤλαυνεν ὡς ἐπὶ τοὺς προσχώρους τῇ Πώρου
ἀρχῇ Ἰνδούς. ὄνομα δὲ ἦν τῷ ἔθνει Γλαυγανῖκαι, <note place="unspecified" anchored="yes">Aristob. fr. 28</note>
ὡς λέγει Ἀριστόβουλος, ὡς δὲ Πτολεμαῖος, Γλαῦσαι. <note place="unspecified" anchored="yes">Ptolem. fr. 17</note>


ὁποτέρως δὲ ἔχει τὸ ὄνομα οὔ μοι μέλει.
</p>
</div3>
<div3 type="section" n="3">
<p> ἐπῄει δὲ
τὴν χώραν αὐτῶν Ἀλέξανδρος τῶν τε ἑταίρων ἱππέων
ἔχων τοὺς ἡμίσεας καὶ τῶν πεζῶν ἀπὸ φάλαγγος
 ἑκάστης ἐπιλέκτους καὶ τοὺς ἱπποτοξότας σύμπαντας
καὶ τοὺς Ἀγριᾶνας καὶ τοὺς τοξότας· καὶ προσεχώρουν


αὐτῷ ὁμολογίᾳ πάντες.
</p>
</div3>
<div3 type="section" n="4">
<p> καὶ ἔλαβε πόλεις μὲν ἐς τριάκοντα
καὶ ἑπτά, ὧν ἵνα ὀλίγιστοι ἦσαν οἰκήτορες
πεντακισχιλίων οὐκ ἐλάττους ἦσαν, πολλῶν δὲ καὶ ὑπὲρ
 τοὺς μυρίους· καὶ κώμας πλήθει τε πολλὰς ἔλαβε καὶ
πολυανθρώπους οὐ μεῖον τῶν πόλεων. καὶ ταύτης τῆς
χώρας Πώρῳ ἄρχειν ἔδωκεν. καὶ Ταξίλῃ δὲ διαλλάττει
Πῶρον καὶ Ταξίλην ἀποπέμπει ὀπίσω ἐς τὰ ἤθη τὰ αὑτοῦ.
</p>
</div3>
<div3 type="section" n="5">
<p>ἐν τούτῳ δὲ παρά τε Ἀβισάρου πρέσβεις ἧκον,
 ἐνδιδόντες αὐτόν τε Ἀλεξάνδρῳ Ἀβισάρην καὶ τὴν
χώραν ὅσης ἦρχε. καίτοι πρό γε τῆς μάχης τῆς πρὸς
Πῶρον γενομένης Ἀλεξάνδρῳ ἐπενόει Ἀβισάρης καὶ
αὐτὸς ξὺν Πώρῳ τάττεσθαι· τότε δὲ καὶ τὸν ἀδελφὸν
τὸν αὑτοῦ ξὺν τοῖς ἄλλοις πρέσβεσι παρʼ Ἀλέξανδρον
 ἔπεμψε, χρήματά τε κομίζοντα καὶ ἐλέφαντας


τεσσαράκοντα δῶρον Ἀλεξάνδρῳ.
</p>
</div3>
<div3 type="section" n="6">
<p> ἧκον δὲ καὶ παρὰ
τῶν αὐτονόμων Ἰνδῶν πρέσβεις παρʼ Ἀλέξανδρον καὶ
παρὰ Πώρου ἄλλου του ὑπάρχου Ἰνδῶν. Ἀλέξανδρος
δὲ Ἀβισάρην διὰ τάχους ἰέναι παρʼ αὑτὸν κελεύει
 ἐπαπειλήσας, εἰ μὴ ἔλθοι, ὅτι αὑτὸν ὄψεται ἥκοντα
ξὺν τῇ στρατιᾷ ἵνα οὐ χαιρήσει ἰδών.
<pb id="p.228"/>
</p>
</div3>
<div3 type="section" n="7">
<p> ἐν τούτῳ δὲ Φραταφέρνης τε ὁ Παρθυαίων καὶ
Ὑρκανίας σατράπης τοὺς καταλειφθέντας παρὰ οἷ
Θρᾷκας ἄγων ἧκεν ὡς Ἀλέξανδρον καὶ παρὰ Σισικόττου
τοῦ Ἀσσακηνῶν σατράπου ἄγγελοι, ὅτι τόν τε ὕπαρχον
σφῶν ἀπεκτονότες εἶεν οἱ Ἀσσακηνοὶ καὶ ἀπʼ Ἀλεξάνδρου ἀφεστηκότες. καὶ ἐπὶ τούτους Φίλιππον ἐκπέμπει
καὶ Τυρίεσπιν σὺν στρατιᾷ τὰ περὶ τὴν Ἀσσακηνῶν
χώραν καταστησομένους καὶ κοσμήσοντας.
</p>
</div3>
<div3 type="section" n="8">
<p> αὐτὸς δὲ ὡς ἐπὶ τὸν Ἀκεσίνην ποταμὸν προὐχώρει.
τούτου τοῦ Ἀκεσίνου τὸ μέγεθος μόνου τῶν <note place="unspecified" anchored="yes">Ptolem. fr. 18</note> Ἰνδῶν ποταμῶν Πτολεμαῖος ὁ Λάγου ἀνέγραψεν·
εἶναι γὰρ ἵνα ἐπέρασεν αὐτὸν Ἀλέξανδρος ἐπὶ τῶν
πλοίων τε καὶ τῶν διφθερῶν ξὺν τῇ στρατιᾷ τὸ μὲν
ῥεῦμα ὀξὺ τοῦ Ἀκεσίνου πέτραις μεγάλαις καὶ ὀξείαις,
καθʼ ὧν φερόμενον βίᾳ τὸ ὕδωρ κυμαίνεσθαί τε καὶ καχλάζειν, τὸ δὲ εὖρος σταδίους ἐπέχειν πεντεκαίδεκα.
</p>
</div3>
<div3 type="section" n="9">
<p> τοῖς μὲν δὴ ἐπὶ τῶν διφθερῶν περῶσιν εὐμαρῆ
γενέσθαι τὸν πόρον, τοὺς δὲ ἐν τοῖς πλοίοις διαβάλλοντας
ἐποκειλάντων πολλῶν πλοίων ἐπὶ ταῖς
πέτραις καὶ συναρ[ρ]αχθέντων οὐκ ὀλίγους αὐτοῦ ἐν

 τῷ ὕδατι διαφθαρῆναι.
</p>
</div3>
<div3 type="section" n="10">
<p> εἴη ἂν οὖν ἐκ τοῦδε τοῦ
λόγου ξυντιθέντι τεκμηριοῦσθαι, ὅτι οὐ πόρρω τοῦ
ἀληθοῦς ἀναγέγραπται τοῦ Ἰνδοῦ ποταμοῦ τὸ μέγεθος,
ὅσοις ἐς τεσσαράκοντα σταδίους δοκεῖ τοῦ Ἰνδοῦ εἶναι
τὸ εὖρος, ἵνα μέσως ἔχει αὐτὸς αὑτοῦ ὁ Ἰνδός· ἵνα δὲ στενότατός τε καὶ διὰ στενότητα βαθύτατος ἐς τοὺς
πεντεκαίδεκα ξυνάγεσθαι· καὶ ταῦτα πολλαχῇ εἶναι τοῦ
Ἰνδοῦ. καὶ γὰρ καὶ τοῦ Ἀκεσίνου τεκμαίρομαι ἐπιλέξασθαι
Ἀλέξανδρον, ἵναπερ τὸ πλατύτατον ἦν τοῦ
πόρου, ὡς σχολαιτέρῳ χρήσασθαι τῷ ῥεύματι.
</p>
</div3>
</div2>
<div2 type="chapter" n="21">
<div3 type="section" n="1">
<p> περάσας δὲ τὸν ποταμὸν Κοῖνον μὲν ξὺν τῇ αὑτοῦ
<pb id="p.229"/>

τάξει ἀπολείπει αὐτοῦ ἐπὶ τῇ ὄχθῃ προστάξας ἐπιμελεῖσθαι
τῆς ὑπολελειμμένης στρατιᾶς τῆς διαβάσεως,
οἳ τόν τε σῖτον αὐτῷ τὸν ἐκ τῆς ἤδη ὑπηκόου τῶν
Ἰνδῶν χώρας καὶ τὰ ἄλλα ἐπιτήδεια παρακομίζειν


 ἔμελλον.
</p>
</div3>
<div3 type="section" n="2">
<p> Πῶρον δὲ ἐς τὰ αὑτοῦ ἤθη ἀποπέμπει,
κελεύσας Ἰνδῶν τε τοὺς μαχιμωτάτους ἐπιλεξάμενον
καὶ εἴ τινας παρʼ αὑτῷ ἔχοι ἐλέφαντας, τούτους δὲ
ἀναλαβόντα[ς] ἰέναι παρʼ αὑτόν. αὐτὸς δὲ Πῶρον
τὸν ἕτερον τὸν κακόν, ὅτι ἐξηγγέλθη πεφευγέναι
 ἀπολιπὼν τὴν χώραν ἧς ἦρχεν, ἐπενόει διώκειν σὺν


τοῖς κουφοτάτοις τῆς στρατιᾶς.
</p>
</div3>
<div3 type="section" n="3">
<p> ὁ γὰρ Πῶρος οὗτος,
ἔστε μὲν πολέμια ξυνειστήκει Ἀλεξάνδρῳ τὰ πρὸς τὸν
ἄλλον Πῶρον, πρέσβεις παρʼ Ἀλέξανδρον πέμπων
αὑτόν τε καὶ τὴν ὑπὸ οἷ χώραν ἐνεδίδου Ἀλεξάνδρῳ,
 κατὰ ἔχθος τὸ Πώρου μᾶλλον ἢ φιλίᾳ τῇ Ἀλεξάνδρου·
ὡς δὲ ἀφειμένον τε ἐκεῖνον καὶ πρὸς τῇ αὑτοῦ καὶ
ἄλλης πολλῆς ἄρχοντα ἔμαθε, τότε δὴ φοβηθείς, οὐχ
οὕτω τι Ἀλέξανδρον, ὡς τὸν Πῶρον ἐκεῖνον τὸν
ὁμώνυμον, φεύγει τὴν ἑαυτοῦ ἀναλαβὼν ὅσους τῶν
 μαχίμων ξυμπεῖσαι ἠδυνήθη μετασχεῖν οἱ τῆς φυγῆς.
</p>
</div3>
<div3 type="section" n="4">
<p>ἐπὶ τοῦτον ἐλαύνων Ἀλέξανδρος ἀφικνεῖται ἐπὶ
τὸν Ὑδραώτην ποταμόν, ἄλλον αὖ τοῦτον Ἰνδὸν
ποταμόν, τὸ μὲν εὖρος οὐ μείονα τοῦ Ἀκεσίνου, ὀξύτητι
δὲ τοῦ ῥοῦ μείονα. ὅσην δὲ τῆς χώρας ἔστε ἐπὶ τὸν
 Ὑδραώτην ἐπῆλθε, φυλακὰς ὑπέλιπεν ἐν τοῖς ἐπικαιροτάτοις
χωρίοις, ὅπως οἱ ἀμφὶ Κρατερόν τε καὶ
Κοῖνον διʼ ἀσφαλείας ἐπέρχοιντο τῆς χώρας τὴν πολλὴν


προνομεύοντες.
</p>
</div3>
<div3 type="section" n="5">
<p> ἐνταῦθα Ἡφαιστίωνα μὲν ἐκπέμπει
δοὺς αὐτῷ μέρος τῆς στρατιᾶς, πεζῶν μὲν φάλαγγας
 δύο, ἱππέων δὲ τήν τε αὑτοῦ καὶ τὴν Δημητρίου
ἱππαρχίαν καὶ τῶν τοξοτῶν τοὺς ἡμίσεας, ἐς τὴν
<pb id="p.230"/>
Πώρου τοῦ ἀφεστηκότος χώραν, κελεύσας παραδιδόναι
ταύτην Πώρῳ τῷ ἄλλῳ, καὶ εἰ δή τινα πρὸς ταῖς
ὄχθαις τοῦ Ὑδραώτου ποταμοῦ αὐτόνομα ἔθνη Ἰνδῶν
νέμεται, καὶ ταῦτα προσαγαγόμενον τῷ Πώρῳ ἄρχειν


 ἐγχειρίσαι. αὐτὸς δʼ ἐπέρα τὸν Ὑδραώτην ποταμόν, οὐ καθάπερ τὸν Ἀκεσίνην χαλεπῶς.
</p>
</div3>
<div3 type="section" n="6">
<p> προχωροῦντι δὲ
αὐτῷ ἐπέκεινα τῆς ὄχθης τοῦ Ὑδραώτου τοὺς μὲν
πολλοὺς καθʼ ὁμολογίαν προσχωρεῖν ξυνέβαινεν, ἤδη
δέ τινας ξὺν ὅπλοις ἀπαντήσαντας, τοὺς δὲ καὶ ὑποφεύγοντας
ἑλὼν βίᾳ κατεστρέψατο.
</p>
</div3>
</div2>
<div2 type="chapter" n="22">
<div3 type="section" n="1">
<p> ἐν τούτῳ δὲ ἐξαγγέλλεται Ἀλεξάνδρῳ τῶν αὐτονόμων
Ἰνδῶν ἄλλους τέ τινας καὶ τοὺς καλουμένους
Καθαίους αὐτούς τε παρασκευάζεσθαι ὡς πρὸς μάχην,
εἰ προσάγοι τῇ χώρᾳ αὐτῶν Ἀλέξανδρος, καὶ ὅσα ὅμορά
σφισιν <add>ἔθνη</add> ὡσαύτως αὐτόνομα, καὶ ταῦτα παρακαλεῖν

 ἐς τὸ ἔργον·
</p>
</div3>
<div3 type="section" n="2">
<p> εἶναι δὲ τήν τε πόλιν ὀχυρὰν
πρὸς ᾗ ἐπενόουν ἀγωνίσασθαι, Σάγγαλα ἦν τῇ πόλει
ὄνομα, καὶ αὐτοὶ οἱ Καθαῖοι εὐτολμότατοί τε καὶ τὰ
πολέμια κράτιστοι ἐνομίζοντο, καὶ τούτοις κατὰ τὰ
αὐτὰ Ὀξυδράκαι, ἄλλο Ἰνδῶν ἔθνος, καὶ Μαλλοί, ἄλλο καὶ τοῦτο· ἐπεὶ καὶ ὀλίγῳ πρόσθεν στρατεύσαντας ἐπʼ
αὐτοὺς Πῶρόν τε καὶ Ἀβισάρην ξύν τε τῇ σφετέρᾳ
δυνάμει καὶ πολλὰ ἄλλα ἔθνη τῶν αὐτονόμων Ἰνδῶν
ἀναστήσαντας οὐδὲν πράξαντας τῆς παρασκευῆς ἄξιον
ξυνέβη ἀπελθεῖν.
</p>
</div3>
<div3 type="section" n="3">
<p> ταῦτα ὡς ἐξηγγέλθη Ἀλεξάνδρῳ, σπουδῇ ἤλαυνεν
ὡς ἐπὶ τοὺς Καθαίους. καὶ δευτεραῖος μὲν ἀπὸ τοῦ
ποταμοῦ τοῦ Ὑδραώτου πρὸς πόλιν ἧκεν ᾗ ὄνομα
Πίμπραμα· τὸ δὲ ἔθνος τοῦτο τῶν Ἰνδῶν Ἀδραϊσταὶ


 ἐκαλοῦντο. οὗτοι μὲν δὴ προσεχώρησαν ὁμολογίᾳ Ἀλεξάνδρῳ.
</p>
</div3>
<div3 type="section" n="4">
<p> καὶ Ἀλέξανδρος ἀναπαύσας τῇ ὑστεραίᾳ
<pb id="p.231"/>

τὴν στρατιὰν τῇ τρίτῃ προὐχώρει ἐπὶ τὰ Σάγγαλα,
ἵνα οἱ Καθαῖοί τε καὶ οἱ ἄλλοι πρόσχωροι αὐτοῖς
ξυνεληλυθότες πρὸ τῆς πόλεως παρατεταγμένοι ἦσαν
ἐπὶ γηλόφου οὐ πάντῃ ἀποτόμου· κύκλῳ δὲ τοῦ
 γηλόφου ἁμάξας περιστήσαντες ἐντὸς αὐτῶν ἐστρατοπέδευον,
ὡς τριπλοῦν χάρακα προβεβλῆσθαι [πρὸ] τῶν


ἁμαξῶν.
</p>
</div3>
<div3 type="section" n="5">
<p> Ἀλέξανδρος δὲ τό τε πλῆθος κατιδὼν τῶν
βαρβάρων καὶ τοῦ χωρίου τὴν φύσιν, ὡς μάλιστα πρὸς
τὰ παρόντα ἐν καιρῷ οἱ ἐφαίνετο παρετάσσετο· καὶ
 τοὺς μὲν ἱπποτοξότας εὐθὺς ὡς εἶχεν ἐκπέμπει ἐπʼ
αὐτούς, ἀκροβολίζεσθαι κελεύσας παριππεύοντας, ὡς
μήτε ἐκδρομήν τινα ποιήσασθαι τοὺς Ἰνδοὺς πρὶν
ξυνταχθῆναι αὐτῷ τὴν στρατιὰν καὶ ὡς πληγὰς γίγνεσθαι
αὐτοῖς καὶ πρὸ τῆς μάχης ἐντὸς τοῦ ὀχυρώματος.
</p>
</div3>
<div3 type="section" n="6">
<p> αὐτὸς δὲ ἐπὶ μὲν τοῦ δεξιοῦ κέρως τῶν ἱππέων τὸ
ἄγημα κατέστησε καὶ τὴν Κλείτου ἱππαρχίαν, ἐχομένους
δὲ τούτων τοὺς ὑπασπιστάς, καὶ ἐπὶ τούτοις τοὺς
Ἀγριᾶνας· κατὰ δὲ τὸ εὐώνυμον Περδίκκας αὐτῷ ἐτέτακτο
τήν τε αὑτοῦ ἔχων ἱππαρχίαν καὶ τὰς τῶν
 πεζεταίρων τάξεις· ἐπὶ κέρως δὲ ἑκατέρου οἱ τοξόται


αὐτῷ διχῇ διακριθέντες ἐτάχθησαν.
</p>
</div3>
<div3 type="section" n="7">
<p> ἐκτάσσοντι δὲ
αὐτῷ παρεγένοντο καὶ οἱ ἀπὸ τῆς ὀπισθοφυλακίας
πεζοί τε καὶ ἱππεῖς. καὶ τούτων τοὺς μὲν ἱππέας ἐπὶ
τὰ κέρατα διελὼν παρήγαγεν, ἀπὸ δὲ τῶν πεζῶν τῶν
 προσγενομένων πυκνοτέραν τὴν ξύγκλεισιν τῆς φάλαγγος
ποιήσας αὐτὸς ἀναλαβὼν τὴν ἵππον τὴν ἐπὶ
τοῦ δεξιοῦ τεταγμένην παρήγαγεν ἐπὶ τὰς κατὰ τὸ
εὐώνυμον τῶν Ἰνδῶν ἁμάξας. ταύτῃ γὰρ εὐπροσοδώτερον
αὐτῷ ἐφαίνετο τὸ χωρίον καὶ οὐ πυκναὶ
 ὡσαύτως αἱ ἅμαξαι ἐφειστήκεσαν.

</p>
</div3>
</div2>
<div2 type="chapter" n="23">
<div3 type="section" n="1">
<p>
ὡς δὲ ἐπὶ τὴν ἵππον προσαγαγοῦσαν οὐκ ἐξέδραμον
<pb id="p.232"/>
οἱ Ἰνδοὶ ἔξω τῶν ἁμαξῶν, ἀλλʼ ἐπιβεβηκότες αὐτῶν
ἀφʼ ὑψηλοῦ ἠκροβολίζοντο, γνοὺς Ἀλέξανδρος ὅτι οὐκ
εἴη τῶν ἱππέων τὸ ἔργον καταπηδήσας ἀπὸ τοῦ ἵππου


 πεζὸς ἐπῆγε τῶν πεζῶν τὴν φάλαγγα.
</p>
</div3>
<div3 type="section" n="2">
<p> καὶ ἀπὸ μὲν
τῶν πρώτων ἁμαξῶν οὐ χαλεπῶς ἐβιάσαντο οἱ Μακεδόνες τοὺς Ἰνδούς· πρὸ δὲ τῶν δευτέρων οἱ Ἰνδοὶ
παραταξάμενοι ῥᾷον ἀπεμάχοντο, οἶα δὴ πυκνότεροί
τε ἐφεστηκότες ἐλάττονι τῷ κύκλῳ καὶ τῶν Μακεδόνων
οὐ κατʼ εὐρυχωρίαν ὡσαύτως προσαγόντων σφίσιν, ἐν
ᾧ τάς τε πρώτας ἁμάξας ὑπεξῆγον καὶ κατὰ τὰ διαλείμματα αὐτῶν ὡς ἑκάστοις προὐχώρει ἀτάκτως
προσέβαλλον· ἀλλὰ καὶ ἀπὸ τούτων ὅμως ἐξώσθησαν


 οἱ Ἰνδοὶ βιασθέντες πρὸς τῆς φάλαγγος.
</p>
</div3>
<div3 type="section" n="3">
<p> οἱ δὲ οὐκέτι
ἐπὶ τῶν τρίτων ἔμενον, ἀλλὰ ὡς τάχους εἶχον φυγῇ
εἰς τὴν πόλιν κατεκλείσθησαν. καὶ Ἀλέξανδρος ταύτην μὲν τὴν ἡμέραν περιεστρατοπέδευσε τοῖς πεζοῖς τὴν
πόλιν ὅσα γε ἠδυνήθη αὐτῷ περιβαλεῖν ἡ φάλαγξ·
ἐπὶ πολὺ γὰρ ἐπέχον τὸ τεῖχος τῷ στρατοπέδῳ κυκλώσασθαι


 οὐ δυνατὸς ἐγένετο·
</p>
</div3>
<div3 type="section" n="4">
<p> κατὰ δὲ τὰ διαλείποντα
αὐτοῦ, ἵνα καὶ λίμνη οὐ μακρὰν τοῦ τείχους ἦν, τοὺς ἱππέας ἐπέταξεν ἐν κύκλῳ τῆς λίμνης, γνοὺς οὐ βαθεῖαν
οὖσαν τὴν λίμνην καὶ ἅμα εἰκάσας ὅτι φοβεροὶ γενόμενοι
οἱ Ἰνδοὶ ἀπὸ τῆς προτέρας ἥττης ἀπολείψουσι


 τῆς νυκτὸς τὴν πόλιν.
</p>
</div3>
<div3 type="section" n="5">
<p> καὶ συνέβη οὕτως ὅπως εἴκασεν·
ἀμφὶ γὰρ δευτέραν φυλακὴν ἐκπίπτοντες ἐκ τοῦ τείχους οἱ πολλοὶ αὐτῶν ἐνέκυρσαν ταῖς προφυλακαῖς τῶν
ἱππέων· καὶ οἱ μὲν πρῶτοι αὐτῶν κατεκόπησαν
πρὸς τῶν ἱππέων, οἱ δὲ ἐπὶ τούτοις αἰσθόμενοι ὅτι
φυλάσσεται ἐν κύκλῳ ἡ λίμνη ἐς τὴν πόλιν αὖθις
ἀνεχώρησαν.
</p>
</div3>
<div3 type="section" n="6">
<p> Ἀλέξανδρος δὲ χάρακί τε διπλῷ περιβάλλει ἵναπερ
<pb id="p.233"/>

μὴ εἶργεν ἡ λίμνη τὴν πόλιν καὶ φυλακὰς ἐν κύκλῳ
τῆς λίμνης ἀκριβεστέρας κατέστησεν. αὐτὸς δὲ μηχανὰς
προσάγειν τῷ τείχει ἐπενόει, ὡς κατασείειν τὸ τεῖχος.
αὐτομολήσαντες δὲ αὐτῷ τῶν ἐκ τῆς πόλεώς τινες
 φράζουσιν, ὅτι ἐν νῷ ἔχοιεν αὐτῆς ἐκείνης τῆς νυκτὸς
ἐκπίπτειν ἐκ τῆς πόλεως οἱ Ἰνδοὶ κατὰ τὴν λίμνην,


ἵναπερ τὸ ἐκλιπὲς ἦν τοῦ χάρακος.
</p>
</div3>
<div3 type="section" n="7">
<p> ὁ δὲ Πτολεμαῖον
τὸν Λάγου ἐπιτάττει ἐνταῦθα, τῶν τε ὑπασπιστῶν
αὐτῷ δοὺς χιλιαρχίας τρεῖς καὶ τοὺς Ἀγριᾶνας ξύμπαντας
 καὶ μίαν τάξιν τῶν τοξοτῶν, ἀποδείξας τὸ
χωρίον, ᾗπερ μάλιστα εἴκαζε βιάσεσθαι τοὺς βαρβάρους·
σὺ δὲ ἐπειδὰν αἴσθῃ, ἔφη, βιαζομένους ταύτῃ, αὐτὸς
μὲν ξὺν τῇ στρατιᾷ εἴργειν τοὺς βαρβάρους τοῦ
πρόσω, τὸν δὲ σαλπιγκτὴν κέλευε σημαίνειν· ὑμεῖς
 δέ, ἄνδρες ἡγεμόνες, ἐπειδὰν σημανθῇ, ξὺν τοῖς καθʼ
αὐτοὺς ἕκαστοι ξυντεταγμένοι ἰέναι ἐπὶ τὸν θόρυβον,
ἵνα ἂν ἡ σάλπιγξ παρακαλῇ. ἀποστατήσω δὲ οὐδὲ
ἐγὼ τοῦ ἔργου.

</p>
</div3>
</div2>
<div2 type="chapter" n="24">
<div3 type="section" n="1">
<p>
ὁ μὲν ταῦτα παρήγγειλεν· Πτολεμαῖος δὲ ἁμάξας
 τε ἐκ τῶν ἀπολελειμμένων ἐν τῇ πρώτῃ φυγῇ ἁμαξῶν
ταύτῃ ξυναγαγὼν ὡς πλείστας κατέστησεν ἐγκαρσίας,
ἵνα πολλὰ ἐν νυκτὶ τὰ ἄπορα φαίνηται τοῖς
φεύγουσι, καὶ τοῦ χάρακος τοῦ κεκομμένου τε καὶ οὐ
καταπηχθέντος συννῆσαι ἄλλῃ καὶ ἄλλῃ ἐκέλευσεν ἐν
 μέσῳ τῆς τε λίμνης καὶ τοῦ τείχους. καὶ ταῦτʼ αὐτῷ


οἱ στρατιῶται ἐν τῇ νυκτὶ ἐξειργάσαντο.
</p>
</div3>
<div3 type="section" n="2">
<p> ἤδη τε ἦν
ἀμφὶ τετάρτην φυλακὴν καὶ οἱ βάρβαροι, καθάπερ
ἐξηγγέλλετο Ἀλεξάνδρῳ, ἀνοίξαντες τὰς ὡς ἐπὶ τὴν
λίμνην πύλας δρόμῳ ἐπʼ αὐτὴν ἐφέροντο. οὐ μὴν
 ἔλαθον τὰς ταύτῃ φυλακὰς οὐδὲ Πτολεμαῖον τὸν ἐπʼ
αὐταῖς τεταγμένον, ἀλλὰ ἐν τούτῳ οἵ τε σαλπιγκταὶ
<pb id="p.234"/>
ἐσήμαινον αὐτῷ καὶ αὐτὸς τὴν στρατιὰν ὡπλισμένην
τε καὶ συντεταγμένην ἔχων ἐχώρει ἐπὶ τοὺς βαρβάρους.
</p>
</div3>
<div3 type="section" n="3">
<p> τοῖς δὲ αἵ τε ἅμαξαι ἐμποδὼν ἦσαν καὶ ὁ χάραξ ἐν
μέσῳ καταβεβλημένος· ὡς δὲ ἥ τε σάλπιγξ ἐφθέγξατο
καὶ οἱ ἀμφὶ Πτολεμαῖον προσέκειντο αὐτοῖς τοὺς ἀεὶ ἐκπίπτοντας διὰ τῶν ἁμαξῶν κατακαίνοντες, ἐνταῦθα
δὴ ἀποστρέφονται αὖθις ἐς τὴν πόλιν. καὶ ἀπέθανον
αὐτῶν ἐν τῇ ἀποχωρήσει ἐς πεντακοσίους.
</p>
</div3>
<div3 type="section" n="4">
<p> ἐν τούτῳ δὲ καὶ Πῶρος ἀφίκετο τούς τε ὑπολοίπους
ἐλέφαντας ἅμα οἷ ἄγων καὶ τῶν Ἰνδῶν ἐς πεντακισχιλίους, αἵ τε μηχαναὶ Ἀλεξάνδρῳ ξυμπεπηγμέναι
ἦσαν καὶ προσήγοντο ἤδη τῷ τείχει. ἀλλὰ οἱ Μακεδόνες,
πρὶν καὶ κατασεισθῆναί τι τοῦ τείχους, ὑπορύττοντές
τε αὐτοὶ πλίνθινον ὂν τὸ τεῖχος καὶ τὰς
κλίμακας ἐν κύκλῳ πάντῃ προσθέντες αἱροῦσι κατὰ

 κράτος τὴν πόλιν.
</p>
</div3>
<div3 type="section" n="5">
<p> καὶ ἀποθνήσκουσι μὲν ἐν τῇ
καταλήψει τῶν Ἰνδῶν ἐς μυρίους καὶ ἑπτακισχιλίους,
ἑάλωσαν δὲ ὑπὲρ τὰς ἑπτὰ μυριάδας καὶ ἅρματα τριακόσια
καὶ ἵπποι πεντακόσιοι. τῆς δὲ ξὺν Ἀλεξάνδρῳ
στρατιᾶς ἀπέθανον μὲν ὀλίγον ἀποδέοντες τῶν ἑκατὸν ἐν τῇ πάσῃ πολιορκίᾳ, τραυματίαι δὲ οὐ κατὰ τὸ
πλῆθος τῶν νεκρῶν ἐγένοντο, ἀλλὰ ὑπὲρ τοὺς χιλίους
καὶ διακοσίους, καὶ ἐν τούτοις τῶν ἡγεμόνων ἄλλοι
τε καὶ Λυσίμαχος ὁ σωματοφύλαξ.
</p>
</div3>
<div3 type="section" n="6">
<p> θάψας δὲ ὡς νόμος αὐτῷ τοὺς τελευτήσαντας Εὐμενῆ τὸν γραμματέα ἐκπέμπει ἐς τὰς δύο πόλεις
τὰς ξυναφεστώσας τοῖς Σαγγάλοις δοὺς αὐτῷ τῶν
ἱππέων ἐς τριακοσίους, φράσοντα[ς] τοῖς ἔχουσι τὰς
πόλεις τῶν τε Σαγγάλων τὴν ἅλωσιν καὶ ὅτι αὐτοῖς
οὐδὲν ἔσται χαλεπὸν <add>ἐξ</add> Ἀλεξάνδρου ὑπομένουσί τε καὶ δεχομένοις φιλίως Ἀλέξανδρον· οὐδὲ γὰρ οὐδὲ
<pb id="p.235"/>

ἄλλοις τισὶ γενέσθαι τῶν αὐτονόμων Ἰνδῶν ὅσοι


ἑκόντες σφᾶς ἐνέδοσαν.
</p>
</div3>
<div3 type="section" n="7">
<p> οἱ δὲ ʽἤδη γὰρ ἐξήγγελτο
αὐτοῖς κατὰ κράτος ἑαλωκότα πρὸς Ἀλεξάνδρου τὰ
Σάγγαλἀ φοβεροὶ γενόμενοι ἔφευγον ἀπολιπόντες
 τὰς πόλεις. καὶ Ἀλέξανδρος, ἐπειδὴ ἐξηγγέλθη αὐτῶν
ἡ φυγή, σπουδῇ ἐδίωκεν· ἀλλὰ οἱ πολλοὶ μὲν αὐτῶν
ἔφθασαν ἀποφυγόντες, διὰ μακροῦ γὰρ ἡ δίωξις
ἐγίγνετο, ὅσοι δὲ κατὰ τὴν ἀποχώρησιν ἀσθενείᾳ
ὑπελείποντο, οὗτοι ἐγκαταληφθέντες πρὸς τῆς στρατιᾶς


 ἀπέθανον ἐς πεντακοσίους μάλιστα.
</p>
</div3>
<div3 type="section" n="8">
<p> ὡς δὲ ἀπέγνω
διώκειν τοῦ πρόσω τοὺς φεύγοντας, ἐπανελθὼν ἐς τὰ
Σάγγαλα τὴν πόλιν μὲν κατέσκαψε, τὴν χώραν δὲ
τῶν Ἰνδῶν τοῖς πάλαι μὲν αὐτονόμοις, τότε δὲ ἑκουσίως
προσχωρήσασι προσέθηκεν. καὶ Πῶρον μὲν ξὺν τῇ
 δυνάμει τῇ ἀμφʼ αὐτὸν ἐκπέμπει ἐπὶ τὰς πόλεις αἳ
προσκεχωρήκεσαν, φρουρὰς εἰσάξοντα εἰς αὐτάς, αὐτὸς
δὲ ξὺν τῇ στρατιᾷ ἐπὶ τὸν Ὕφασιν ποταμὸν προὐχώρει,
ὡς καὶ τοὺς ἐπέκεινα Ἰνδοὺς καταστρέψαιτο. οὐδὲ
ἐφαίνετο αὐτῷ πέρας τι τοῦ πολέμου ἔστε ὑπελείπετό
 τι πολέμιον.

</p>
</div3>
</div2>
<div2 type="chapter" n="25">
<div3 type="section" n="1">
<p>
τὰ δὲ δὴ πέραν τοῦ Ὑφάσιος εὐδαίμονά τε τὴν
χώραν εἶναι ἐξηγγέλλετο καὶ ἀνθρώπους ἀγαθοὺς μὲν
γῆς ἐργάτας, γενναίους δὲ τὰ πολέμια καὶ ἐς τὰ ἴδια
δὲ σφῶν ἐν κόσμῳ πολιτεύοντας ʽπρὸς γὰρ τῶν
 ἀρίστων ἄρχεσθαι τοὺς πολλούς, τοὺς δὲ οὐδὲν ἔξω
τοῦ ἐπιεικοῦς ἐξηγεῖσθαἰ, πλῆθός τε ἐλεφάντων εἶναι
τοῖς ταύτῃ ἀνθρώποις πολύ τι ὑπὲρ τοὺς ἄλλους


Ἰνδοὺς, καὶ μεγέθει μεγίστους καὶ ἀνδρείᾳ.
</p>
</div3>
<div3 type="section" n="2">
<p> ταῦτα δὲ
ἐξαγγελλόμενα Ἀλέξανδρον μὲν παρώξυνεν ἐς ἐπιθυμίαν
 τοῦ πρόσω ἰέναι· οἱ Μακεδόνες δὲ ἐξέκαμνον ἤδη
ταῖς γνώμαις, πόνους τε ἐκ πόνων καὶ κινδύνους ἐκ
<pb id="p.236"/>
κινδύνων ἐπαναιρούμενον ὁρῶντες τὸν βασιλέα· ξύλλογοί
τε ἐγίγνοντο κατὰ τὸ στρατόπεδον τῶν μὲν τὰ
σφέτερα ὀδυρομένων, ὅσοι ἐπιεικέστατοι, τῶν δὲ οὐκ ἀκολουθήσειν,
οὐδʼ ἢν ἄγῃ Ἀλέξανδρος, ἀπισχυριζομένων.
ταῦτα ὡς ἐπύθετο Ἀλέξανδρος, πρὶν καὶ ἐπὶ μεῖζον προελθεῖν τὴν ταραχὴν τοῖς στρατιώταις καὶ τὴν ἀθυμίαν,
ξυγκαλέσας τοὺς ἡγεμόνας τῶν τάξεων ἔλεξεν ὧδε.
</p>
</div3>
<div3 type="section" n="3">
<p> ὁρῶν ὑμᾶς, ὦ ἄνδρες Μακεδόνες τε καὶ ξύμμαχοι,
οὐχ ὁμοίᾳ ἔτι τῇ γνώμῃ ἑπομένους μοι ἐς τοὺς κινδύνους,
ξυνήγαγον ἐς ταὐτό, ὡς ἢ πείσας ἄγειν τοῦ πρόσω ἢ πεισθεὶς ὀπίσω ἀποστρέφεσθαι. εἰ μὲν δὴ
μεμπτοί εἰσιν ὑμῖν οἱ μέχρι δεῦρο πονηθέντες πόνοι
καὶ αὐτὸς ἐγὼ ἡγούμενος, οὐδὲν ἔτι προὔργου λέγειν


 μοί ἐστιν.
</p>
</div3>
<div3 type="section" n="4">
<p> εἰ δὲ Ἰωνία τε πρὸς ἡμῶν διὰ τούσδε
τοὺς πόνους ἔχεται καὶ Ἑλλήσποντος καὶ Φρύγες ἀμφότεροι καὶ Καππαδόκαι καὶ Παφλαγόνες καὶ Λυδοὶ
καὶ Κᾶρες καὶ Λύκιοι καὶ Παμφυλία δὲ καὶ Φοινίκη
καὶ Αἴγυπτος ξὺν τῇ Λιβύῃ τῇ Ἑλληνικῇ καὶ Ἀραβίας
ἔστιν ἃ καὶ Συρία ἥ τε κοίλη καὶ ἡ μέση τῶν ποταμῶν,
</p>
</div3>
<div3 type="section" n="5">
<p> καὶ Βαβυλὼν δὲ ἔχεται καὶ τὸ Σουσίων ἔθνος καὶ Πέρσαι καὶ Μῆδοι καὶ ὅσων Πέρσαι καὶ Μῆδοι
ἐπῆρχον, καὶ ὅσων δὲ οὐκ ἦρχον, τὰ ὑπὲρ τὰς Κασπίας
πύλας, τὰ ἐπέκεινα τοῦ Καυκάσου, ὁ Τάναϊς, τὰ πρόσω
ἔτι τοῦ Τανάϊδος, Βακτριανοί, Ὑρκάνιοι, ἡ θάλασσα
ἡ Ὑρκανία, Σκύθας τε ἀνεστείλαμεν ἔστε ἐπὶ τὴν ἔρημον, ἐπὶ τούτοις μέντοι καὶ ὁ Ἰνδὸς ποταμὸς διὰ
τῆς ἡμετέρας ῥεῖ, ὁ Ὑδάσπης διὰ τῆς ἡμετέρας, ὁ
Ἀκεσίνης, ὁ Ὑδραώτης, τί ὀκνεῖτε καὶ τὸν Ὕφασιν καὶ
τὰ ἐπέκεινα τοῦ Ὑφάσιος γένη προσθεῖναι τῇ ἡμετέρᾳ


 Μακεδόνων τε ἀρχῇ; ἢ δέδιτε μὴ δέξωνται ὑμᾶς ἔτι ἄλλοι βάρβαροι ἐπιόντας;
</p>
</div3>
<div3 type="section" n="6">
<p> ὧν γε οἱ μὲν προσχωροῦσιν
<pb id="p.237"/>

ἑκόντες, οἱ δὲ φεύγοντες ἁλίσκονται, οἱ δὲ ἀποφυγόντες
τὴν χώραν ἡμῖν ἔρημον παραδιδόασιν, ἣ δὴ τοῖς ξυμμάχοις
τε καὶ τοῖς ἑκοῦσι προσχωρήσασι προστίθεται.

</p>
</div3>
</div2>
<div2 type="chapter" n="26">
<div3 type="section" n="1">
<p>
πέρας δὲ τῶν πόνων γενναίῳ μὲν ἀνδρὶ οὐδὲν
 δοκῶ ἔγωγε ὅτι μὴ αὐτοὺς τοὺς πόνους, ὅσοι αὐτῶν
ἐς καλὰ ἔργα φέρουσιν. εἰ δέ τις καὶ αὐτῷ τῷ
πολεμεῖν ποθεῖ ἀκοῦσαι ὅ τι περ ἔσται πέρας, μαθέτω
ὅτι οὐ πολλὴ ἔτι ἡμῖν ἡ λοιπή ἐστιν ἔστε ἐπὶ ποταμόν
τε Γάγγην καὶ τὴν ἑῴαν θάλασσαν· ταύτῃ δὲ, λέγω
 ὑμῖν, ξυναφὴς φανεῖται ἡ Ὑρκανία θάλασσα· ἐκπεριέρχεται


γὰρ γῆν πέρι πᾶσαν ἡ μεγάλη θάλασσα.
</p>
</div3>
<div3 type="section" n="2">
<p> καὶ
ἐγὼ ἐπιδείξω Μακεδόσι τε καὶ τοῖς ξυμμάχοις τὸν μὲν
Ἰνδικὸν κόλπον ξύρρουν ὄντα τῷ Περσικῷ, τὴν δὲ
Ὑρκανίαν <add>θάλασσαν</add> τῷ Ἰνδικῷ· ἀπὸ δὲ τοῦ Περσικοῦ
 εἰς Λιβύην περιπλευσθήσεται στόλῳ ἡμετέρῳ
τὰ μέχρι Ἡρακλέους Στηλῶν· ἀπὸ δὲ Στηλῶν ἡ ἐντὸς
Λιβύη πᾶσα ἡμετέρα γίγνεται καὶ ἡ Ἀσία δὴ οὕτω
πᾶσα, καὶ ὅροι τῆς ταύτῃ ἀρχῆς οὕσπερ καὶ τῆς γῆς


ὅρους ὁ θεὸς ἐποίησε.
</p>
</div3>
<div3 type="section" n="3">
<p> νῦν δὲ δὴ ἀποτρεπομένων
 πολλὰ μὲν μάχιμα ὑπολείπεται γένη ἐπέκεινα τοῦ
Ὑφάσιος ἔστε ἐπὶ τὴν ἑᾴαν θάλασσαν, πολλὰ δὲ ἀπὸ
τούτων ἔτι ἐπὶ τὴν Ὑρκανίαν ὡς ἐπὶ βορρᾶν ἄνεμον,
καὶ τὰ Σκυθικὰ γένη οὐ πόρρω τούτων, ὥστε δέος
μὴ ἀπελθόντων ὀπίσω καὶ τὰ νῦν κατεχόμενα οὐ
 βέβαια ὄντα ἐπαρθῇ πρὸς ἀπόστασιν πρὸς τῶν μήπω


ἐχομένων.
</p>
</div3>
<div3 type="section" n="4">
<p> καὶ τότε δὴ ἀνόνητοι ἡμῖν ἔσονται οἱ
πολλοὶ πόνοι ἢ ἄλλων αὖθις ἐξ ἀρχῆς δεήσει πόνων
τε καὶ κινδύνων. ἀλλὰ παραμείνατε, ἄνδρες Μακεδόνες
καὶ ξύμμαχοι. πονούντων τοι καὶ κινδυνευόντων
 τὰ καλὰ ἔργα, καὶ ζῆν τε ξὺν ἀρετῇ ἡδὺ καὶ ἀποθνήσκειν


κλέος ἀθάνατον ὑπολειπομένους.
</p>
</div3>
<div3 type="section" n="5">
<p> ἢ οὐκ ἴστε
<pb id="p.238"/>
ὅτι ὁ πρόγονος ὁ ἡμέτερος οὐκ ἐν Τίρυνθι οὐδὲ Ἄργει,
ἀλλʼ οὐδὲ ἐν Πελοποννήσῳ ἢ Θήβαις μένων ἐς τοσόνδε
κλέος ἦλθεν ὡς θεὸς ἐξ ἀνθρώπου γενέσθαι ἢ δοκεῖν;
οὐ μὲν δὴ οὐδὲ Διονύσου, ἁβροτέρου τούτου θεοῦ ἢ
καθʼ Ἡρακλέα, ὀλίγοι πόνοι. ἀλλὰ ἡμεῖς γε καὶ ἐπέκεινα τῆς Νύσης ἀφίγμεθα καὶ ἡ Ἄορνος πέτρα ἡ


 τῷ Ἡρακλεῖ ἀνάλωτος πρὸς ἡμῶν ἔχεται.
</p>
</div3>
<div3 type="section" n="6">
<p> ὑμεῖς δὲ
καὶ τὰ ἔτι ὑπόλοιπα τῆς Ἀσίας πρόσθετε τοῖς ἤδη
ἐκτημένοις καὶ τὰ ὀλίγα τοῖς πολλοῖς. ἐπεὶ καὶ ἡμῖν
αὐτοῖς τί ἄν μέγα καὶ καλὸν κατεπέπρακτο, εἰ ἐν Μακεδονίᾳ καθήμενοι ἱκανὸν ἐποιούμεθα ἀπόνως τὴν
οἰκείαν διασώζειν, Θρᾷκας τοὺς ὁμόρους ἢ Ἰλλυριοὺς
ἢ Τριβαλλοὺς ἢ καὶ τῶν Ἑλλήνων, ὅσοι οὐκ ἐπιτήδειοι
ἐς τὰ ἡμέτερα, ἀναστέλλοντες;
</p>
</div3>
<div3 type="section" n="7">
<p> εἰ μὲν δὴ ὑμᾶς πονοῦντας καὶ κινδυνεύοντας αὐτὸς ἀπόνως καὶ ἀκινδύνως ἐξηγούμενος ἦγον, οὐκ
ἀπεικότως ἂν προεκάμνετε ταῖς γνώμαις, τῶν μὲν
πόνων μόνοις ὑμῖν μετόν, τὰ δὲ ἆθλα αὐτῶν ἄλλοις
περιποιοῦντες· νῦν δὲ κοινοὶ μὲν ἡμῖν οἱ πόνοι, ἴσον
δὲ μέτεστι τῶν κινδύνων, τὰ δὲ ἆθλα ἐν μέσῳ κεῖται

 ξύμπασιν.
</p>
</div3>
<div3 type="section" n="8">
<p> ἥ τε χώρα ὑμετέρα καὶ ὑμεῖς αὐτῆς σατραπεύετε.
καὶ τῶν χρημάτων τὸ μέρος νῦν τε ἐς ὑμᾶς
τὸ πολὺ ἔρχεται καὶ ἐπειδὰν ἐπεξέλθωμεν τὴν Ἀσίαν,
τότε οὐκ ἐμπλήσας μὰ Δἰ ὑμᾶς, ἀλλὰ καὶ ὑπερβαλὼν
ὅσα ἕκαστος ἐλπίζει ἀγαθὰ ἔσεσθαι τοὺς μὲν ἀπιέναι οἴκαδε ἐθέλοντας εἰς τὴν οἰκείαν ἀποπέμψω ἢ ἐπανάξω
αὐτός, τοὺς δὲ αὐτοῦ μένοντας ζηλωτοὺς τοῖς ἀπερχομένοις ποιήσω.

</p>
</div3>
</div2>
<div2 type="chapter" n="27">
<div3 type="section" n="1">
<p> ταῦτα καὶ τοιαῦτα εἰπόντος Ἀλεξάνδρου πολὺν
μὲν χρόνον σιωπὴ ἦν οὔτε ἀντιλέγειν τολμώντων πρὸς τὸν βασιλέα ἐκ τοῦ εὐθέος οὔτε ξυγχωρεῖν
<pb id="p.239"/>

ἐθελόντων. ἐν δὲ τούτῳ πολλάκις μὲν Ἀλέξανδρος
ἐκέλευε λέγειν τὸν βουλόμενον, εἰ δή τις τὰ ἐναντία
τοῖς ὑπʼ αὐτοῦ λεχθεῖσι γιγνώσκει· ἔμενε δὲ καὶ ὣς
ἐπὶ πολὺ ἡ σιωπή· ὀψὲ δέ ποτε θαρσήσας Κοῖνος ὁ
 Πολεμοκράτους ἔλεξε τοιάδε.
</p>
</div3>
<div3 type="section" n="2">
<p>ἐπειδὴ αὐτός, ὦ βασιλεῦ, οὐ κατὰ πρόσταγμα
ἐθέλεις Μακεδόνων ἐξηγεῖσθαι, ἀλλὰ πείσας μὲν ἄξειν
φῄς, πεισθεὶς δὲ οὐ βιάσεσθαι, οὐχ ὑπὲρ ἡμῶν τῶνδε
ποιήσομαι ἐγὼ τοὺς λόγους, οἳ καὶ προτιμώμενοι τῶν
 ἄλλων καὶ τὰ ἆθλα τῶν πόνων οἱ πολλοὶ ἤδη
κεκομισμένοι καὶ τῷ κρατιστεύειν παρὰ τοὺς ἄλλους
πρόθυμοί σοι ἐς πάντα ἐσμέν, ἀλλʼ ὑπὲρ τῆς στρατιᾶς


τῆς πολλῆς.
</p>
</div3>
<div3 type="section" n="3">
<p> οὐδὲ ὑπὲρ ταύτης τὰ καθʼ ἡδονὴν ἐκείνοις
ἐρῶ, ἀλλὰ ἃ νομίζω σύμφορά τέ σοι ἐς τὰ παρόντα
 καὶ ἐς τὰ μέλλοντα μάλιστα ἀσφαλῆ εἶναι. δίκαιος
δέ εἰμι καθʼ ἡλικίαν τε μὴ ἀποκρύπτεσθαι τὰ δοκοῦντα
βέλτιστα καὶ κατὰ τὴν ἐκ σοῦ μοι οὖσαν καὶ ἐς τοὺς
ἄλλους ἀξίωσιν καὶ κατὰ τὴν ἐν τοῖς πόνοις τε καὶ


κινδύνοις ἐς τόδε ἀπροφάσιστον τόλμαν.
</p>
</div3>
<div3 type="section" n="4">
<p> ὅσῳ γάρ
 τοι πλεῖστα καὶ μέγιστα σοί τε ἡγουμένῳ καταπέπρακται
καὶ τοῖς ἅμα σοὶ οἴκοθεν ὁρμηθεῖσι, τοσῷδε μᾶλλόν
τι ξύμφορόν μοι δοκεῖ πέρας τι ἐπιθεῖναι τοῖς πόνοις
καὶ κινδύνοις. αὐτὸς γάρ τοι ὁρᾷς, ὅσοι μὲν Μακεδόνων
τε καὶ Ἑλλήνων ἅμα σοὶ ὡρμήθημεν, ὅσοι δὲ


 ὑπολελείμμεθα·
</p>
</div3>
<div3 type="section" n="5">
<p> ὧν Θετταλοὺς μὲν ἀπὸ Βάκτρων
εὐθὺς οὐ προθύμους ἔτι ἐς τοὺς πόνους αἰσθόμενος
οἴκαδε, καλῶς ποιῶν, ἀπέπεμψας· τῶν δὲ ἄλλων Ἑλλήνων
οἱ μὲν ἐν ταῖς πόλεσι ταῖς πρὸς σοῦ οἰκισθείσαις
κατῳκισμένοι οὐδὲ οὗτοι πάντῃ ἑκόντες μένουσιν· οἱ
 δὲ ξυμπονοῦντές τε ἔτι καὶ ξυγκινδυνεύοντες, αὐτοί
τε καὶ ἡ Μακεδονικὴ στρατιά, τοὺς μὲν ἐν ταῖς μάχαις
<pb id="p.240"/>
ἀπολωλέκασιν, οἱ δὲ ἐκ τραυμάτων ἀπόμαχοι γεγενημένοι


 ἄλλοι ἄλλῃ τῆς Ἀσίας ὑπολελειμμένοι εἰσίν,
</p>
</div3>
<div3 type="section" n="6">
<p> οἱ
πλείους δὲ νόσῳ ἀπολώλασιν, ὀλίγοι δὲ ἐκ πολλῶν
ὑπολείπονται, καὶ οὔτε τοῖς σώμασιν ἔτι ὡσαύτως
ἐρρωμένοι, ταῖς τε γνώμαις πολὺ ἔτι μᾶλλον προκεκμηκότες. καὶ τούτοις ξύμπασιν πόθος μὲν γονέων
ἐστίν, ὅσοις ἔτι σώζονται, πόθος δὲ γυναικῶν καὶ
παίδων, πόθος δὲ δὴ τῆς γῆς αὐτῆς τῆς οἰκείας, ἣν
ξὺν τῷ ἐκ σοῦ πορισθέντι σφίσιν κόσμῳ μεγάλοι τε
ἀντὶ μικρῶν καὶ πλούσιοι ἐκ πενήτων ἀναστρέφοντες

 ξύγγνωστοί εἰσιν ἐπιδεῖν ποθοῦντες.
</p>
</div3>
<div3 type="section" n="7">
<p> σὺ δὲ νῦν μὴ
ἄγειν ἄκοντας· οὐδὲ γὰρ ὁμοίοις ἔτι χρήσῃ ἐς τοὺς
κινδύνους, οἷς τὸ ἑκούσιον ἐν τοῖς ἀγῶσιν ἀπέσται·
ἐπανελθὼν δὲ αὐτός [τε], εἰ δοκεῖ, ἐς τὴν οἰκ<add>ε</add>ίαν
καὶ τὴν μητέρα τὴν σαυτοῦ ἰδὼν καὶ τὰ τῶν Ἑλλήνων καταστησάμενος καὶ τὰς νίκας ταύτας τὰς πολλὰς καὶ
μεγάλας ἐς τὸν πατρῷον οἶκον κομίσας οὕτω δὴ ἐξ
ἀρχῆς ἄλλον στόλον στέλλεσθαι, εἰ μὲν βούλει, ἐπʼ
αὐτὰ ταῦτα τὰ πρὸς τὴν ἕω ᾠκισμένα Ἰνδῶν γένη,
εἰ δὲ βούλει, ἐς τὸν Εὔξεινον πόντον, εἰ δέ, ἐπὶ Καρχηδόνα καὶ τὰ ἐπέκεινα Καρχηδονίων τῆς Λιβύης.


 ταῦτα δὲ σὸν ἤδη ἐξηγεῖσθαι.
</p>
</div3>
<div3 type="section" n="8">
<p> ἕψονται δέ σοι ἄλλοι
Μακεδόνες καὶ ἄλλοι Ἕλληνες, νέοι τε ἀντὶ γερόντων
καὶ ἀκμῆτες ἀντὶ κεκμηκότων, καὶ οἷς τὰ τοῦ πολέμου
διὰ τὸ ἀπείρατον ἔς τε τὸ παραυτίκα οὐ φοβερὰ καὶ κατὰ τὴν τοῦ μέλλοντος ἐλπίδα ἐν σπουδῇ ἔσται· οὓς
καὶ ταύτῃ ἔτι προθυμότερον ἀκολουθήσειν σοι εἰκός,
ὁρῶντας τοὺς πρότερον ξυμπονήσαντάς τε καὶ ξυγκινδυνεύσαντας
ἐς τὰ σφέτερα ἤθη ἐπανεληλυθότας,
πλουσίους τε ἀντὶ πενήτων καὶ ἀντὶ ἀφανῶν τῶν

 πάλαι εὐκλεεῖς.
</p>
</div3>
<div3 type="section" n="9">
<p> καλὸν δέ, ὦ βασιλεῦ, εἴπερ τι καὶ ἄλλο,
<pb id="p.241"/>

καὶ ἡ ἐν τῷ εὐτυχεῖν σωφροσύνη. σοὶ γὰρ αὐτῷ ἡγουμένῳ
καὶ στρατιὰν τοιαύτην ἄγοντι ἐκ μὲν πολεμίων
δέος οὐδέν, τὰ δὲ ἐκ τοῦ δαιμονίου ἀδόκητά τε καὶ
ταύτῃ καὶ ἀφύλακτα τοῖς ἀνθρώποις ἐστί.

 τοιαῦτα εἰπόντος τοῦ Κοίνου θόρυβον γενέσθαι</p>
</div3>
</div2>
<div2 type="chapter" n="28">
<div3 type="section" n="1">
<p>
ἐκ τῶν παρόντων ἐπὶ τοῖς λόγοις· πολλοῖς δὲ δὴ καὶ
δάκρυα προχυθέντα ἔτι μᾶλλον δηλῶσαι τό τε ἀκούσιον
τῆς γνώμης ἐς τοὺς πρόσω κινδύνους καὶ τὸ καθʼ
ἡδονήν σφισιν εἶναι τὴν ἀποχώρησιν. Ἀλέξανδρος δὲ
 τότε μὲν ἀχθεσθεὶς τοῦ τε Κοίνου τῇ παρρησίᾳ καὶ
τῷ ὄκνῳ τῶν ἄλλων ἡγεμόνων διέλυσε τὸν ξύλλογον·
</p>
</div3>
<div3 type="section" n="2">
<p>ἐς δὲ τὴν ὑστεραίαν ξυγκαλέσας αὖθις ξὺν ὀργῇ τοὺς
αὐτοὺς αὐτὸς μὲν ἰέναι ἔφη τοῦ πρόσω, βιάσεσθαι
δὲ οὐδένα ἄκοντα Μακεδόνων ξυνέπεσθαι· ἕξειν γὰρ
 τοὺς ἀκολουθήσοντας τῷ βασιλεῖ σφῶν ἑκόντας· τοῖς
δὲ καὶ ἀπιέναι οἴκαδε ἐθέλουσιν ὑπάρχειν ἀπιέναι καὶ
ἐξαγγέλλειν τοῖς οἰκείοις, ὅτι τὸν βασιλέα σφῶν
ἐν μέσοις τοῖς πολεμίοις ἐπανήκουσιν ἀπολιπόντες.
</p>
</div3>
<div3 type="section" n="3">
<p>ταῦτα εἰπόντα ἀπελθεῖν ἐς τὴν σκηνὴν μηδέ τινα τῶν
 ἑταίρων προσέσθαι αὐτῆς τε ἐκείνης τῆς ἡμέρας καὶ
ἐς τὴν τρίτην ἔτι ἀπʼ ἐκείνης, ὑπομένοντα, εἰ δή τις
τροπὴ ταῖς γνώμαις τῶν Μακεδόνων τε καὶ ξυμμάχων,
οἷα δὴ ἐν ὄχλῳ στρατιωτῶν τὰ πολλὰ φιλεῖ γίγνεσθαι,


ἐμπεσοῦσα εὐπειθεστέρους παρέξει αὐτούς.
</p>
</div3>
<div3 type="section" n="4">
<p> ὡς δὲ
 σιγὴ αὖ πολλὴ <add>ἦν</add> ἀνὰ τὸ στρατόπεδον καὶ ἀχθόμενοι
μὲν τῇ ὀργῇ αὐτοῦ δῆλοι ἦσαν, οὐ μὴν μεταβαλλόμενοι
γε ὑπʼ αὐτῆς, ἐνταῦθα δὴ λέγει Πτολεμαῖος <note place="unspecified" anchored="yes">Ptolem. fr. 19</note>
ὁ Λάγου, ὅτι ἐπὶ τῇ διαβάσει οὐδὲν μεῖον
ἐθύετο, θυομένῳ δὲ οὐκ ἐγίγνετο αὐτῷ τὰ ἱερά.
</p>
</div3>
<div3 type="section" n="5">
<p> τότε δὴ τοὺς πρεσβυτάτους τε τῶν ἑταίρων καὶ
τοὺς μάλιστα ἐπιτηδείους αὐτῷ συναγαγών, ὡς πάντα
<pb id="p.242"/>
ἐς τὴν ὀπίσω ἀναχώρησιν αὐτῷ ἔφερεν, ἐκφαίνει ἐς
τὴν στρατιάν, ὅτι ἔγνωσται ὀπίσω ἀποστρέφειν.

</p>
</div3>
</div2>
<div2 type="chapter" n="29">
<div3 type="section" n="1">
<p> οἱ δὲ ἐβόων τε οἷα ἂν ὄχλος ξυμμιγὴς χαίρων
βοήσειε καὶ ἐδάκρυον οἱ πολλοὶ αὐτῶν· οἱ δὲ καὶ τῇ
σκηνῇ τῇ βασιλικῇ πελάζοντες ηὔχοντο Ἀλεξάνδρῳ πολλὰ καὶ ἀγαθά, ὅτι πρὸς σφῶν μόνων νικηθῆναι
ἠνέσχετο. ἔνθα δὴ διελὼν κατὰ τάξεις τὴν στρατιὰν
δώδεκα βωμοὺς κατασκευάζειν προστάττει, ὕψος μὲν
κατὰ τοὺς μεγίστους πύργους, εὖρος δὲ μείζονας ἔτι
ἢ κατὰ πύργους, χαριστήρια τοῖς θεοῖς τοῖς ἐς τοσόνδε ἀγαγοῦσιν αὐτὸν νικῶντα καὶ μνημεῖα τῶν αὑτοῦ


 πόνων.
</p>
</div3>
<div3 type="section" n="2">
<p> ὡς δὲ κατεσκευασμένοι αὐτῷ οἱ βωμοὶ ἦσαν,
θύει δὴ ἐπʼ αὐτῶν ὡς νόμος καὶ ἀγῶνα ποιεῖ γυμνικόν
τε καὶ ἱππικόν. καὶ τὴν μὲν χώραν τὴν μέχρι
τοῦ Ὑφάσιος ποταμοῦ Πώρῳ ἄρχειν προσέθηκεν, αὐτὸς δὲ ἐπὶ τὸν Ὑδραώτην ἀνέστρεφε. διαβὰς δὲ τὸν


 Ὑδραώτην, ἐπὶ τὸν Ἀκεσίνην αὖ ἐπανῄει ὀπίσω.
</p>
</div3>
<div3 type="section" n="3">
<p> καὶ
ἐνταῦθα καταλαμβάνει τὴν πόλιν ἐξῳκοδομημένην,
ἥντινα Ἡφαιστίων αὐτῷ ἐκτειχίσαι ἐτάχθη· καὶ ἐς
ταύτην ξυνοικίσας τῶν τε προσχώρων ὅσοι ἐθελονταὶ κατῳκίζοντο καὶ τῶν μισθοφόρων ὅ τι περ ἀπόμαχον,
αὐτὸς τὰ ἐπὶ τῷ κατάπλῳ παρεσκευάζετο τῷ ἐς τὴν μεγάλην θάλασσαν.
</p>
</div3>
<div3 type="section" n="4">
<p> ἐν τούτῳ δὲ ἀφίκοντο πρὸς αὐτὸν Ἀρσάκης τε ὁ
τῆς ὁμόρου Ἀβισάρῃ χώρας ὕπαρχος καὶ ὁ ἀδελφὸς Ἀβισάρου καὶ οἱ ἄλλοι οἰκεῖοι, δῶρά τε κομίζοντες ἃ
μέγιστα παρʼ Ἰνδοῖς καὶ τοὺς παρʼ Ἀβισάρου ἐλέφαντας,
ἀριθμὸν ἐς τριάκοντα· Ἀβισάρην γὰρ νόσῳ ἀδύνατον
γενέσθαι ἐλθεῖν. ξυνέβαινον δὲ τούτοις καὶ οἱ παρὰ
Ἀλεξάνδρου ἐκπεμφθέντες πρέσβεις πρὸς Ἀβισάρην.
</p>
</div3>
<div3 type="section" n="5">
<p> καὶ ταῦτα οὐ χαλεπῶς πιστεύσας οὕτως ἔχειν Ἀβισάρῃ
<pb id="p.243"/>

τε τῆς αὑτοῦ χώρας σατραπεύειν ἔδωκεν καὶ Ἀρσάκην
τῇ Ἀβισάρου ἐπικρατείᾳ προσέθηκεν· καὶ φόρους
οὕστινας ἀποίσουσι τάξας θύει αὖ καὶ ἐπὶ τῷ Ἀκεσίνῃ
ποταμῷ. καὶ τὸν Ἀκεσίνην αὖ διαβὰς ἐπὶ τὸν Ὑδάσπην
 ἧκεν, ἵνα καὶ τῶν πόλεων τῆς τε Νικαίας καὶ τῶν
Βουκεφάλων ὅσα πρὸς τῶν ὄμβρων πεπονηκότα ἦν ξὺν
τῇ στρατιᾷ ἐπεσκεύασε καὶ τὰ ἄλλα τὰ κατὰ τὴν χώραν ἐκόσμει.</p>
</div3>
</div2>
</div1>
<pb id="p.244"/>
<div1 type="book" n="6">
<div2 type="chapter" n="1">
<div3 type="section" n="1">
<p>
Ἀλέξανδρος δέ, ἐπειδὴ παρεσκευάσθησαν αὐτῷ ἐπὶ
τοῦ Ὑδάσπου ταῖς ὄχθαις πολλαὶ μὲν τριακόντοροι καὶ
ἡμιόλιαι, πολλὰ δὲ καὶ ἱππαγωγὰ πλοῖα καὶ ἄλλα ὅσα
ἐς παρακομιδὴν στρατιᾶς ποταμῷ εὔπορα, ἔγνω καταπλεῖν

 πρότερον μέν γε ἐν τῷ Ἰνδῷ ποταμῷ κροκοδείλουσκατὰ τὸν Ὑδάσπην ὡς ἐπὶ τὴν μεγάλην θάλασσαν.
</p>
</div3>
<div3 type="section" n="2">
<p> 
ἰδών, μόνῳ τῶν ἄλλων ποταμῶν πλὴν Νείλου, πρὸς
δὲ ταῖς ὄχθαις τοῦ Ἀκεσίνου κυάμους πεφυκότας
ὁποίους ἡ γῆ ἐκφέρει ἡ Αἰγυπτία, καὶ [ὁ] ἀκούσας
ὅτι ὁ Ἀκεσίνης ἐμβάλλει ἐς τὸν Ἰνδόν, ἔδοξεν ἐξευρηκέναι

 τοῦ Νείλου τὰς ἀρχάς,
</p>
</div3>
<div3 type="section" n="3">
<p> ὡς τὸν Νεῖλον ἐνθένδε
ποθὲν ἐξ Ἰνδῶν ἀνίσχοντα καὶ διʼ ἐρήμου πολλῆς γῆς
ῥέοντα καὶ ταύτῃ ἀπολλύοντα τὸν Ἰνδὸν τὸ ὄνομα,
ἔπειτα, ὁπόθεν ἄρχεται διὰ τῆς οἰκουμένης χώρας ῥεῖν,
Νεῖλον ἤδη πρὸς Αἰθιόπων τε τῶν ταύτῃ καὶ Αἰγυπτίων <note place="unspecified" anchored="yes">Odyss. 4. 581</note> καλούμενον <add>ἤ</add>, ὡς Ὅμηρος ἐποίησεν, ἐπώνυμον
τῆς Αἰγύπτου Αἴγυπτον, οὕτω δὴ ἐσδιδόναι ἐς τὴν


 ἐντὸς θάλασσαν.
</p>
</div3>
<div3 type="section" n="4">
<p> καὶ δὴ καὶ πρὸς Ὀλυμπιάδα γράφοντα
ὑπὲρ τῶν Ἰνδῶν τῆς γῆς ἄλλα τε γράψαι καὶ ὅτι
δοκοίη αὑτῷ ἐξευρηκέναι τοῦ Νείλου τὰς πηγάς, μικροῖς δή τισι καὶ φαύλοις ὑπὲρ τῶν τηλικούτων τεκμαιρόμενον.
</p>
</div3>
<div3 type="section" n="5">
<p> ἐπεὶ μέντοι ἀτρεκέστερον ἐξήλεγξε τὰ ἀμφὶ
<pb id="p.245"/>

τῷ ποταμῷ τῷ Ἰνδῷ, οὕτω δὴ μαθεῖν παρὰ τῶν ἐπιχωρίων
τὸν μὲν Ὑδάσπην τῷ Ἀκεσίνῃ, τὸν Ἀκεσίνην
δὲ τῷ Ἰνδῷ τό τε ὕδωρ ξυμβάλλοντας καὶ τῷ ὀνόματι
ξυγχωροῦντας, τὸν Ἰνδὸν δὲ ἐκδιδόντα ἤδη ἐς τὴν
 μεγάλην θάλασσαν, δίστομον τὸν Ἰνδὸν ὄντα, οὐδέ<add>ν</add> τι
αὐτῷ προσῆκον τῆς γῆς τῆς Αἰγυπτίας· τηνικαῦτα δὲ
τῆς ἐπιστολῆς τῆς πρὸς τὴν μητέρα τοῦτο <add>τὸ</add> ἀμφὶ τῷ


Νείλῳ γραφὲν ἀφελεῖν.
</p>
</div3>
<div3 type="section" n="6">
<p> καὶ τὸν κατάπλουν τὸν κατὰ
τοὺς ποταμοὺς ἔστε ἐπὶ τὴν μεγάλην θάλασσαν ἐπινοοῦντα
 παρασκευασθῆναί οἱ ἐπὶ τῷδε κελεῦσαι τὰς
ναῦς. αἱ δὲ ὑπηρεσίαι αὐτῷ ἐς τὰς ναῦς ξυνεπληρώθησαν
ἐκ τῶν ξυνεπομένων τῇ στρατιᾷ Φοινίκων καὶ
Κυπρίων καὶ Καρῶν καὶ Αἰγυπτίων.

</p>
</div3>
</div2>
<div2 type="chapter" n="2">
<div3 type="section" n="1">
<p>
ἐν δὲ τούτῳ Κοῖνος μὲν ἐν τοῖς πιστοτάτοις
 Ἀλεξάνδρῳ ὢν τῶν ἑταίρων νόσῳ τελευτᾷ· καὶ τοῦτον
θάπτει ἐκ τῶν παρόντων μεγαλοπρεπῶς. αὐτὸς δὲ
ξυναγαγὼν τούς τε ἑταίρους καὶ ὅσοι Ἰνδῶν πρέσβεις
παρʼ αὐτὸν ἀφιγμένοι ἦσαν βασιλέα μὲν τῆς ἑαλωκυίας
ἤδη Ἰνδῶν γῆς ἀπέδειξε Πῶρον, ἑπτὰ μὲν ἐθνῶν τῶν
 ξυμπάντων, πόλεων δὲ ἐν τοῖς ἔθνεσιν ὑπὲρ τὰς


δισχιλίας. τὴν στρατιὰν δὲ διένειμεν ὧδε·
</p>
</div3>
<div3 type="section" n="2">
<p> αὐτὸς μὲν
τοὺς ὑπασπιστάς τε ἅμα οἷ ξύμπαντας ἐπὶ τὰς ναῦς
ἀνεβίβασε καὶ τοὺς τοξότας καὶ τοὺς Ἀγριᾶνας καὶ τὸ
ἄγημα τῶν ἱππέων. κρατερὸς δὲ αὐτῷ μοῖράν τε τῶν
 πεζῶν καὶ τῶν ἱππέων παρὰ τὴν ὄχθην τοῦ Ὑδάσπου
τὴν ἐν δεξιᾷ ἦγεν· κατὰ δὲ τὴν ἑτέραν ὄχθην τὸ
πλεῖστόν τε καὶ κράτιστον τῆς στρατιᾶς καὶ τοὺς
ἐλέφαντας Ἡφαιστίων προὐχώρει ἄγων, ἤδη ὄντας ἐς
διακοσίους· τούτοις δὲ ἦν παρηγγελμένον ὡς τάχιστα


 ἄγειν ἵναπερ τὰ Σωπείθου βασίλεια.
</p>
</div3>
<div3 type="section" n="3">
<p> Φιλίππῳ δὲ τῷ
σατράπῃ τῆς ἐπέκεινα τοῦ Ἰνδοῦ ὡς ἐπὶ Βακτρίους
<pb id="p.246"/>
γῆς διαλιπόντι τρεῖς ἡμέρας παρήγγελτο ἕπεσθαι ξὺν
τοῖς ἀμφʼ αὐτόν. τοὺς ἱππέας δὲ τοὺς Νυσαίους
ὀπίσω ἀποπέμπει ἐς τὴν Νῦσαν. τοῦ μὲν δὴ ναυτικοῦ
παντὸς Νέαρχος αὐτῷ ἐξηγεῖτο, τῆς δὲ αὐτοῦ νεὼς
<note place="unspecified" anchored="yes">Onesicr. fr. 23</note> κυβερνήτης <add>ἦν</add> Ὀνησίκριτος, ὃς ἐν τῇ ξυγγραφῇ, ἥντινα ὑπὲρ Ἀλεξάνδρου ξυνέγραψε, καὶ τοῦτο ἐψεύσατο,
ναύαρχον ἑαυτὸν εἶναι γράψας, κυβερνήτην


 ὄντα.
</p>
</div3>
<div3 type="section" n="4">
<p> ἦν δὲ τὸ ξύμπαν πλῆθος τῶν νεῶν, ὡς λέγει
<note place="unspecified" anchored="yes">Ptolem. fr. 19a</note> Πτολεμαῖος ὁ Λάγου, ᾧ μάλιστα ἐγὼ ἕπομαι, τριακόντοροι
μὲν ἐς ὀγδοήκοντα, τὰ δὲ πάντα πλοῖα σὺν τοῖς ἱππαγωγοῖς τε καὶ κερκούροις καὶ ὅσα ἄλλα
ποτάμια ἢ τῶν πάλαι πλεόντων κατὰ τοὺς ποταμοὺς
ἢ ἐν τῷ τότε ποιηθέντων οὐ πολὺ ἀποδέοντα τῶν δισχιλίων.

</p>
</div3>
</div2>
<div2 type="chapter" n="3">
<div3 type="section" n="1">
<p> ὡς δὲ ξύμπαντα αὐτῷ παρεσκεύαστο, ὑπὸ τὴν ἕω ὁ μὲν στρατὸς ἐπέβαινε τῶν νεῶν, αὐτὸς δὲ ἔθυε
τοῖς θεοῖς ὡς νόμος καὶ τῷ ποταμῷ τῷ Ὑδάσπῃ ὅπως
οἱ μάντεις ἐξηγοῦντο. καὶ ἐπιβὰς τῆς νεὼς ἀπὸ τῆς
πρώρας ἐκ χρυσῆς φιάλης ἔσπενδεν ἐς τὸν ποταμόν,
τόν τε Ἀκεσίνην ξυνεπικαλούμενος τῷ Ὑδάσπῃ, ὅντινα μέγιστον αὖ τῶν ἄλλων ποταμῶν ξυμβάλλειν τῷ
Ὑδάσπῃ ἐπέπυστο καὶ οὐ πόρρω αὐτῶν εἶναι τὰς ξυμβολάς,
καὶ τὸν Ἰνδόν, ἐς ὅντινα ὁ Ἀκεσίνης ξὺν τῷ


 Ὑδάσπῃ ἐμβάλλει.
</p>
</div3>
<div3 type="section" n="2">
<p> ἐπὶ δὲ Ἡρακλεῖ τε τῷ προπάτορι
σπείσας καὶ Ἄμμωνι καὶ τοῖς ἄλλοις θεοῖς ὅσοις αὐτῷ νόμος σημῆναι ἐς ἀναγωγὴν κελεύει τῇ σάλπιγγι. ἅμα
τε δὴ ἐσημάνθη καὶ ἀνήγοντο ἐν κόσμῳ. παρήγγελτο
γὰρ ἐφʼ ὅσων τε τὰ σκευοφόρα πλοῖα ἐχρῆν τετάχθαι
καὶ ἐφʼ ὅσων τὰ ἱππαγωγά, ἐφʼ ὅσων τε τὰς μαχίμους
τῶν νεῶν, ὡς μὴ συμπίπτειν ἀλλήλαις κατὰ τὸν πόρον εἰκῇ πλεούσας· καὶ ταῖς ταχυναυτούσαις φθάνειν οὐκ
<pb id="p.247"/>



ἐφίετο ἔξω τῆς τάξεως.
</p>
</div3>
<div3 type="section" n="3">
<p> ἦν δὲ ὅ τε κτύπος τῆς εἰρεσίας
οὐδενὶ ἄλλῳ ἐοικώς, ἅτε ἀπὸ πολλῶν νεῶν ἐν
ταὐτῷ ἐρεσσομένων, καὶ βοὴ ἀπό τε τῶν κελευστῶν
ἐνδιδόντων τὰς ἀρχάς τε καὶ ἀναπαύλας τῇ εἰρεσίᾳ
 καὶ τῶν ἐρετῶν ὁπότε ἀθρόοι ἐμπίπτοντες τῷ ῥοθίῳ
ἐπαλαλάξειαν· αἵ τε ὄχθαι, ὑψηλότεραι τῶν νεῶν
πολλαχῇ οὖσαι, ἐς στενόν τε τὴν βοὴν ξυνάγουσαι
καὶ τῇ ξυναγωγῇ αὐτῇ ἐπὶ μέγα ηὐξημένην ἐς ἀλλήλας
ἀντέπεμπον, καί που καὶ νάπαι ἑκατέρωθεν τοῦ
 ποταμοῦ τῇ τε ἐρημίᾳ καὶ τῇ ἀντιπέμψει τοῦ κτύπου


καὶ αὗται ξυνεπελάμβανον·
</p>
</div3>
<div3 type="section" n="4">
<p> οἵ τε ἵπποι διαφαινόμενοι
διὰ τῶν ἱππαγωγῶν πλοίων, οὐ πρόσθεν ἵπποι ἐπὶ
νεῶν ὀφθέντες ἐν τῇ Ἰνδῶν γῇ ʽκαὶ γὰρ καὶ τὸν
Διονύσου ἐπʼ Ἰνδοὺς στόλον οὐκ ἐμέμνηντο γενέσθαι
 ναυτικόνʼ, ἔκπληξιν παρεῖχον τοῖς θεωμένοις τῶν
βαρβάρων, ὥστε οἱ μὲν αὐτόθεν τῇ ἀναγωγῇ παραγενόμενοι


ἐπὶ πολὺ ἐφωμάρτουν,
</p>
</div3>
<div3 type="section" n="5">
<p> ἐς ὅσους δὲ τῶν
ἤδη Ἀλεξάνδρῳ προσκεχωρηκότων Ἰνδῶν ἡ βοὴ τῶν
ἐρετῶν ἢ ὁ κτύπος τῆς εἰρεσίας ἐξίκετο, καὶ οὗτοι
 ἐπὶ τῇ ὄχθῃ κατέθεον καὶ ξυνείποντο ἐπᾴδοντες βαρβαρικῶς.
φιλῳδοὶ γάρ, εἴπερ τινὲς ἄλλοι, Ἰνδοὶ καὶ
φιλορχήμονες ἀπὸ Διονύσου ἔτι καὶ τῶν ἅμα Διονύσῳ
βακχευσάντων κατὰ τὴν Ἰνδῶν γῆν.

</p>
</div3>
</div2>
<div2 type="chapter" n="4">
<div3 type="section" n="1">
<p>
οὕτω δὴ πλέων τρίτῃ ἡμέρᾳ κατέσχεν, ἵναπερ
 Ἡφαιστίωνί τε καὶ Κρατερῷ κατὰ τὸ αὐτὸ στρατοπεδεύειν
ἐπὶ ταῖς ἀντιπέρας ὄχθαις παρήγγελτο. μείνας
δὲ ἐνταῦθα ἡμέρας δύο, ὡς καὶ Φίλιππος αὐτῷ ξὺν
τῇ λοιπῇ στρατιᾷ ἀφίκετο, τοῦτον μὲν ἐπὶ τὸν Ἀκεσίνην
ποταμὸν ἐκπέμπει ξὺν οἷς ἔχων ἧκε, τάξας παρὰ
 τοῦ Ἀκεσίνου ποταμοῦ τὴν ὄχθην πορεύεσθαι· τοὺς
δὲ ἀμφὶ Κρατερόν τε καὶ Ἡφαιστίωνα αὖθις ἐκπέμπει,
<pb id="p.248"/>


 παραγγείλας ὅπως χρὴ τὴν πορείαν ποιεῖσθαι.
</p>
</div3>
<div3 type="section" n="2">
<p> αὐτὸς
δὲ ἔπλει κατὰ τὸν Ὑδάσπην ποταμὸν οὐδαμοῦ μείονα
ἐν τῷ κατάπλῳ εἴκοσι σταδίων τὸ εὖρος. προσορμιζόμενος
δὲ ὅπῃ τύχοι ταῖς ὄχθαις τοὺς προσοικοῦντας
τῷ Ὑδάσπῃ Ἰνδοὺς τοὺς μὲν ἐνδιδόντας σφᾶς ὁμολογίαις παρελάμβανεν, ἤδη δέ τινας καὶ ἐς ἀλκὴν


 χωρήσαντας βίᾳ κατεστρέψατο.
</p>
</div3>
<div3 type="section" n="3">
<p> αὐτὸς δὲ ὡς ἐπὶ τὴν
Μαλλῶν τε καὶ Ὀξυδρακῶν γῆν σπουδῇ ἔπλει, πλείστους
τε καὶ μαχιμωτάτους τῶν ταύτῃ Ἰνδῶν πυνθανόμενος
καὶ ὅτι ἐξηγγέλλοντο αὐτῷ παῖδας μὲν καὶ γυναῖκας ἀποτεθεῖσθαι εἰς τὰς ὀχυρωτάτας τῶν πόλεων,
αὐτοὶ δὲ ἐγνωκέναι διὰ μάχης ἰέναι πρὸς αὐτόν. ἐφʼ
ὅτῳ δὴ καὶ σπουδῇ πλείονι ἐποιεῖτο τὸν πλοῦν, ὅπως
μὴ καθεστηκόσιν αὐτοῖς, ἀλλὰ ἐν τῷ ἐνδεεῖ τε ἔτι


 τῆς παρασκευῆς καὶ τεταραγμένῳ προσφέρηται.
</p>
</div3>
<div3 type="section" n="4">
<p> ἔνθεν δὲ ὡρμήθη τὸ δεύτερον, [καὶ] πέμπτῃ ἡμέρᾳ ἀφίκετο
ἐπὶ τὴν ξυμβολὴν τοῦ τε Ὑδάσπου καὶ τοῦ Ἀκεσίνου.
ἵνα δὲ ξυμβάλλουσιν οἱ ποταμοὶ οὗτοι, στενότατος εἷς
ποταμὸς ἐκ τοῖν δυοῖν γίγνεται καὶ τὸ ῥεῦμα αὐτῷ
ὀξὺ ἐπὶ τῇ στενότητι καὶ δῖναι ἄτοποι ὑποστρέφοντος τοῦ ῥοῦ, καὶ τὸ ὕδωρ κυμαίνεταί τε καὶ καχλάζει ἐπὶ
μέγα, ὡς καὶ πόρρω ἔτι ὄντων ἐξακούεσθαι τὸν κτύπον


 τοῦ κύματος.
</p>
</div3>
<div3 type="section" n="5">
<p> καὶ ἦν μὲν προεξηγγελμένα ταῦτα
Ἀλεξάνδρῳ ἐκ τῶν ἐγχωρίων καὶ <add>ἐξ</add> Ἀλεξάνδρου τῇ
στρατιᾷ· ὅμως δὲ ἐπειδὴ ἐπέλαζεν αὐτῷ ταῖς ξυμβολαῖς ὁ στρατός, ἐς τοσόνδε ὁ ἀπὸ τοῦ ῥοῦ κτύπος
κατεῖχεν, ὥστε ἐπέστησαν τὰς εἰρεσίας οἱ ναῦται, οὐκ
ἐκ παραγγέλματος, ἀλλὰ τῶν τε κελευστῶν ὑπὸ θαύματος
ἐκσιωπησάντων καὶ αὐτοὶ μετέωροι πρὸς τὸν
κτύπον γενόμενοι.
</p>
</div3>
</div2>
<div2 type="chapter" n="5">
<div3 type="section" n="1">
<p> ὡς δὲ οὐ πόρρω τῶν ξυμβολῶν ἦσαν, ἐνταῦθα
<pb id="p.249"/>

δὴ οἱ κυβερνῆται παραγγέλλουσιν ὡς βιαιοτάτῃ εἰρεσίᾳ
χρωμένους ἐξελαύνειν ἐκ τῶν στενῶν, τοῦ μὴ ἐμπιπτούσας
τὰς ναῦς ἐς τὰς δίνας ἀναστρέφεσθαι πρὸς
αὐτῶν, ἀλλὰ κρατεῖν γὰρ τῇ εἰρεσίᾳ τῶν ἐπιστροφῶν


 τοῦ ὕδατος.
</p>
</div3>
<div3 type="section" n="2">
<p> τὰ μὲν δὴ στρογγύλα πλοῖα ὅσα καὶ
ἔτυχεν αὐτῶν περιστραφέντα πρὸς τοῦ ῥοῦ, οὐδέν τι
παθόντα ἐν τῇ ἐπιστροφῇ ὅτι μὴ ταράξαντα τοὺς
ἐμπλέοντας, κατέστη ἐς εὐθύ, πρὸς αὐτοῦ τοῦ ῥοῦ
ὀρθωθέντα· αἱ δὲ μακραὶ νῆες οὐχ ὡσαύτως ἀπαθεῖς
 ἀπῆλθον ἐν τῇ ἐπιστροφῇ, οὔτε μετέωροι ἐπὶ τοῦ
ἐπικαχλάζοντος κύματος ὡσαύτως οὖσαι, ὅσαι τε δίκροτοι
αὐτῶν τὰς κάτω κώπας οὐκ ἐπὶ πολὺ ἔξω ἔχουσαι


τοῦ ὕδατος·
</p>
</div3>
<div3 type="section" n="3">
<p> καὶ αἱ κῶπαι δὲ αὐτοῖς πλαγίοις ἐν ταῖς
δίναις γενομένοις συνετρίβοντο, ὅσων γε ἐγκατελήφθησαν
 ὑπὸ τοῦ ὕδατος οὐ φθασάντων αὐτὰς
μετεωρίσαι, ὡς πολλὰς μὲν πονῆσαι τῶν νεῶν, δύο δὲ
δὴ περιπεσούσας ἀλλήλαις αὐτάς τε διαφθαρῆναι καὶ
τῶν ἐμπλεόντων ἐν αὐταῖς πολλούς. ὡς δὲ ἐς πλάτος
ἤδη ὁ ποταμὸς διέσχεν, ἐνταῦθα δὴ ὅ τε ῥοῦς οὐκέτι
 ὡσαύτως χαλεπὸς ἦν καὶ αἱ δῖναι οὐχ ὁμοίᾳ τῇ βίᾳ ἐπέστρεφον.
</p>
</div3>
<div3 type="section" n="4">
<p>προσορμίσας οὖν τῇ ἐν δεξιᾷ ὄχθῃ Ἀλέξανδρος
τὸν στρατόν, ἵνα σκέπη τε ἦν τοῦ ῥοῦ καὶ
προσβολὴ ταῖς ναυσὶν καί τις καὶ ἄκρα τοῦ ποταμοῦ
ἐπιτηδείως ἀνεῖχεν ἐς τῶν ναυαγίων τε τὴν ξυναγωγὴν
 καὶ εἴ τινες ἐπʼ αὐτῶν ζῶντες ἔτι ἐφέροντο, τούτους
τε διέσωσε καὶ ἐπισκευάσας τὰς πεπονηκυίας τῶν
νεῶν Νέαρχον μὲν καταπλεῖν κελεύει ἔστʼ ἂν ἀφίκηται
ἐπὶ τὰ ὅρια τοῦ Μαλλῶν ἔθνους, αὐτὸς δὲ τῶν βαρβάρων
τῶν οὐ προσχωρούντων καταδρομὴν τῆς χώρας
 ποιησάμενος καὶ κωλύσας ἐπικουρῆσαι αὐτοὺς τοῖς
Μαλλοῖς, οὕτω δὴ αὖθις ξυνέμιξε τῷ ναυτικῷ.
<pb id="p.250"/>
</p>
</div3>
<div3 type="section" n="5">
<p> καὶ ἐνταῦθα Ἡφαιστίων τε αὐτῷ καὶ Κρατερὸς
καὶ Φίλιππος ξὺν τοῖς ἀμφʼ αὐτοὺς ὁμοῦ ἤδη ἦσαν.
ὁ δὲ τοὺς μὲν ἐλέφαντας καὶ τὴν Πολυπέρχοντος
τάξιν καὶ τοὺς ἱπποτοξότας καὶ Φίλιππον ξὺν τῇ ἀμφʼ
αὐτὸν στρατιᾷ διαβιβάσας τὸν Ὑδάσπην ποταμὸν Κρατερῷ ἄγειν προσέταξε· Νέαρχον δὲ ξὺν τῷ ναυτικῷ
πέμπει τρισὶν ἡμέραις τὴν στρατιὰν κελεύσας φθάνειν


 κατὰ τὸν πλοῦν.
</p>
</div3>
<div3 type="section" n="6">
<p> τὸν δὲ ἄλλον στρατὸν τριχῇ διένειμε·
καὶ Ἡφαιστίωνα μὲν πέντε ἡμέραις προϊέναι
ἔταξεν, ὡς εἴ τινες τοὺς ξὺν αὐτῷ τεταγμένους φεύγοντες ἐς τὸ πρόσω κατὰ σπουδὴν ἴοιεν, τοῖς ἀμφὶ
Ἡφαιστίωνα ἐμπίπτοντες ἁλίσκωνται· Πτολεμαῖον δὲ
τὸν Λάγου δοὺς καὶ τούτῳ τῆς στρατιᾶς μέρος
τρισὶν ἡμέραις ὑπολειπόμενον ἕπεσθαι ἐκέλευσεν, ὡς
ὅσοι τὸ ἔμπαλιν ὑποστρέφοιεν αὐτὸν φεύγοντες,
</p>
</div3>
<div3 type="section" n="7">
<p> οὗτοι δὲ ἐς τοὺς ἀμφὶ τὸν Πτολεμαῖον ἐμπίπτοιεν.
ἐπὰν δὲ ἀφίκωνται ἐς τὰς ξυμβολὰς τοῦ τε Ἀκεσίνου
καὶ τοῦ Ὑδραώτου ποταμοῦ, ἐνταῦθα δὴ τούς
τε φθάνοντας ὑπομένειν ἐκέλευσεν, ἔστʼ ἂν ἥκῃ
αὐτός, καὶ τοὺς ἀμφὶ Κρατερὸν καὶ Πτολεμαῖον αὐτῷ ξυμβαλεῖν.
</p>
</div3>
</div2>
<div2 type="chapter" n="6">
<div3 type="section" n="1">
<p> αὐτὸς δὲ ἀναλαβὼν τοὺς ὑπασπιστάς τε καὶ τοὺς
τοξότας καὶ τοὺς Ἀγριᾶνας καὶ τῶν πεζεταίρων καλουμένων
τὴν Πείθωνος τάξιν καὶ τοὺς ἱπποτοξότας τε
πάντας καὶ τῶν ἱππέων τῶν ἑταίρων τοὺς ἡμίσεας διὰ γῆς ἀνύδρου ὡς ἐπὶ Μαλλοὺς ἦγεν, ἔθνος Ἰνδικὸν


 Ἰνδῶν τῶν αὐτονόμων.
</p>
</div3>
<div3 type="section" n="2">
<p> καὶ τῇ μὲν πρώτῃ κατεστρατοπέδευσε
πρὸς ὕδατι οὐ πολλῷ, ὃ δὴ ἀπεῖχε τοῦ
Ἀκεσίνου ποταμοῦ σταδίους ἐς ἑκατόν· δειπνοποιησάμενος
δὲ καὶ ἀναπαύσας τὴν στρατιὰν οὐ πολὺν χρόνον παραγγέλλει ὅ τι τις ἔχοι ἄγγος ἐμπλῆσαι
<pb id="p.251"/>

ὕδατος. διελθὼν δὲ τῆς τε ἡμέρας τὸ ἔτι ὑπολ<add>ε</add>ιπόμενον
καὶ τὴν νύκτα ὅλην ἐς τετρακοσίους μάλιστα
σταδίους ἅμα ἡμέρᾳ πρὸς πόλιν ἀφίκετο, ἐς ἣν ξυμπεφεύγεσαν


πολλοὶ τῶν Μαλλῶν.
</p>
</div3>
<div3 type="section" n="3">
<p> οἱ δὲ οὔποτʼ ἄν
 οἰηθέντες διὰ τῆς ἀνύδρου ἐλθεῖν ἐπὶ σφᾶς Ἀλέξανδρον
ἔξω τε τῆς πόλεως οἱ πολλοὶ καὶ ἄνοπλοι ἦσαν.
ἐφʼ ὅτῳ καὶ δῆλος ἐγένετο ταύτην ἀγαγὼν Ἀλέξανδρος,
ἣν ὅτι αὐτῷ ἀγαγεῖν χαλεπὸν ἦν, ἐπὶ τῷδε οὐδὲ τοῖς
πολεμίοις ὅτι ἄξει πιστὸν ἐφαίνετο. τούτοις μὲν δὴ
 οὐ προσδοκήσασιν ἐπιπεσὼν τοὺς μὲν πολλοὺς ἀπέκτεινεν
αὐτῶν οὐδὲ ἐς ἀλκὴν οἷα δὴ ἀνόπλους τραπέντας·
τῶν δὲ ἄλλων εἰς τὴν πόλιν κατειληθέντων
κύκλῳ περιστήσας τῷ τείχει τοὺς ἱππέας, ὅτι μήπω ἡ
φάλαγξ τῶν πεζῶν ἠκολουθήκει αὐτῷ, ἀντὶ χάρακος


 ἐχρήσατο τῇ ἵππῳ.
</p>
</div3>
<div3 type="section" n="4">
<p> ὡς δὲ τάχιστα οἱ πεζοὶ ἀφίκοντο,
Περδίκκαν μὲν τήν τε αὑτοῦ ἱππαρχίαν ἔχοντα καὶ
τὴν Κλείτου καὶ τοὺς Ἀγριᾶνας πρὸς ἄλλην πόλιν
ἐκπέμπει τῶν Μαλλῶν, οἷ ξυμπεφευγότες ἦσαν πολλοὶ
τῶν ταύτῃ Ἰνδῶν, φυλάσσειν τοὺς ἐν τῇ πόλει κελεύσας,
 ἔργου δὲ μὴ ἔχεσθαι ἔστʼ ἂν ἀφίκηται αὐτός, ὡς
μηδὲ ἀπὸ ταύτης τῆς πόλεως διαφυγόντας τινὰς
αὐτῶν ἀγγέλους γενέσθαι τοῖς ἄλλοις βαρβάροις ὅτι
προσάγει ἤδη Ἀλέξανδρος· αὐτὸς δὲ προσέβαλλεν τῷ


τείχει.
</p>
</div3>
<div3 type="section" n="5">
<p> οἱ δὲ βάρβαροι τὸ μὲν τεῖχος ἐκλείπουσιν, ὡς
 οὐκ ἂν διαφυλάξαντες αὐτὸ ἔτι, πολλῶν ἐν τῇ καταλήψει
τεθνηκότων, τῶν δὲ καὶ ἀπὸ τραυμάτων ἀπομάχων
γεγενημένων· ἐς δὲ τὴν ἄκραν ξυμφυγόντες
χρόνον μέν τινα ἠμύνοντο ἐξ ὑπερδεξίου τε χωρίου
καὶ χαλεποῦ ἐς προσβολήν, προσκειμένων δὲ πάντοθεν
 εὐρώστως τῶν Μακεδόνων καὶ αὐτοῦ Ἀλεξάνδρου
ἄλλοτε ἄλλῃ ἐπιφαινομένου τῷ ἔργῳ ἥ τε ἂκρα κατὰ
<pb id="p.252"/>
κράτος ἑάλω καὶ οἱ ξυμφυγόντες ἐς αὐτὴν πάντες
ἀπέθανον· ἦσαν δὲ ἐς δισχιλίους.
</p>
</div3>
<div3 type="section" n="6">
<p> Περδίκκας δὲ ἐς τὴν πόλιν ἐφʼ ἥντινα ἐστάλη
ἀφικόμενος τὴν μὲν πόλιν ἐρήμην καταλαμβάνει,
μαθὼν δὲ ὅτι οὐ πρὸ πολλοῦ πεφεύγεσαν ἐξ αὐτῆς οἱ ἐνοικοῦντες δρόμῳ ἤλαυνε κατὰ στίβον τῶν φευγόντων·
οἱ δὲ ψιλοὶ ὡς τάχους ποδῶν εἰχον αὐτῷ
ἐφείποντο. καταλαβὼν δὲ τῶν φευγόντων κατέκοψεν
ὅσοι γε μὴ ἔφθασαν ἐς τὰ ἕλη ξυμφυγόντες.</p>
</div3>
</div2>
<div2 type="chapter" n="7">
<div3 type="section" n="1">
<p> Ἀλέξανδρος δὲ δειπνοποιησάμενός τε καὶ ἀναπαύσας τοὺς ἀμφʼ αὑτὸν ἔστε ἐπὶ πρώτην φυλακὴν ᾔει τοῦ
πρόσω· καὶ τὴν νύκτα διελθὼν πολλὴν ὁδὸν ἅμα
ἡμέρᾳ ἀφίκετο πρὸς τὸν Ὑδραώτην ποταμόν. ἔνθα
δὴ τῶν Μαλλῶν τοὺς μὲν πολλοὺς διαβεβηκότας ἤδη
ἔμαθεν, τοῖς δὲ καὶ διαβαίνουσιν ἐπιγενόμενος περὶ

 αὐτὸν τὸν πόρον πολλοὺς αὐτῶν διέφθειρε.
</p>
</div3>
<div3 type="section" n="2">
<p> καὶ αὐτὸς
ὡς εἶχε ξυνδιαβὰς κατὰ τὸν αὐτὸν πόρον διώκων
εἴχετο τῶν φθασάντων ἐς τὴν ἀποχώρησιν. καὶ πολλοὺς
μὲν ἀπέκτεινεν αὐτῶν, τοὺς δὲ καὶ ζῶντας ἔλαβεν, οἱ
πλείους δὲ κατέφυγον ἔς τι χωρίον ὀχυρὸν καὶ τετειχισμένον. Ἀλέξανδρος δέ, ὡς οἱ πεζοὶ ἀφίκοντο αὐτῷ,
ἀποστέλλει ἐπὶ τούτους Πείθωνα τήν τε αὑτοῦ τάξιν


 ἔχοντα καὶ τῶν ἱππέων δύο ἱππαρχίας.
</p>
</div3>
<div3 type="section" n="3">
<p> καὶ οὗτοι δὴ
ἐξ ἐφόδου προσβαλόντες λαμβάνουσι τὸ χωρίον καὶ
τοὺς καταπεφευγότας ἐς αὐτὸ ἠνδραπόδισαν, ὅσοι γε μὴ ἐν τῇ προσβολῇ διεφθάρησαν. ταῦτα δὲ οἱ ἀμφὶ
τὸν Πείθωνα διαπραξάμενοι ἐπανῆλθον αὖθις ἐς τὸ στρατόπεδον.
</p>
</div3>
<div3 type="section" n="4">
<p> αὐτὸς δὲ Ἀλέξανδρος ὡς ἐπὶ τῶν Βραχμάνων τινὰ
πόλιν ἦγεν, ὅτι καὶ ἐς ταύτην ξυμπεφευγέναι τινὰς τῶν Μαλλῶν ἔμαθεν. ὡς δὲ ἀφίκετο πρὸς αὐτήν,
<pb id="p.253"/>

ἐπῆγε τῷ τείχει πάντοθεν πυκνὴν τὴν φάλαγγα. οἱ
δὲ ὑπορυσσόμενα τὰ τείχη ἰδόντες καὶ ἐκ τῶν βελῶν
ἀναστελλόμενοι τὰ μὲν τείχη καὶ οὗτοι ἐκλείπουσιν,
ἐς δὲ τὴν ἄκραν ξυμφυγόντες ἐκεῖθεν ἠμύνοντο·
 ξυνεισπεσόντων δὲ αὐτοῖς ὀλίγων Μακεδόνων μεταβαλλόμενοι
καὶ ξυστραφέντες τοὺς μὲν ἐξέωσαν αὐτῶν,
ἀπέκτειναν δὲ ἐν τῇ ὑποστροφῇ ἐς πέντε καὶ εἴκοσι.
</p>
</div3>
<div3 type="section" n="5">
<p>καὶ ἐν τούτῳ Ἀλέξανδρος τάς τε κλίμακας πάντοθεν
κελεύει προστιθέναι τῇ ἄκρᾳ καὶ ὑπορύττειν τὸ τεῖχος.
 ὡς δὲ πύργος τε ἔπεσεν ὑπορυσσόμενος καὶ τοῦ μεταπυργίου
τι παραρραγὲν ἐπιμαχωτέραν ταύτῃ ἐποίησε
τὴν ἄκραν, πρῶτος Ἀλέξανδρος ἐπιβὰς τοῦ τείχους ὤφθη


ἔχων τὸ τεῖχος.
</p>
</div3>
<div3 type="section" n="6">
<p> καὶ τοῦτον ἰδόντες οἱ ἄλλοι Μακεδόνες
αἰσχυνθέντες ἄλλος ἄλλῃ ἀνῄεσαν. εἴχετό τε ἤδη ἡ ἄκρα,
 καὶ τῶν Ἰνδῶν οἱ μὲν τὰς οἰκίας ἐνεπίμπρασαν καὶ ἐν
αὐταῖς ἐγκαταλαμβανόμενοι ἀπέθνησκον, οἱ πολλοὶ δὲ
μαχόμενοι αὐτῶν. ἀπέθανον δὲ οἱ πάντες ἐς πεντακισχιλίους,
ζῶντες δὲ διʼ ἀνδρ<add>ε</add>ίαν ὀλίγοι ἐλήφθησαν.

</p>
</div3>
</div2>
<div2 type="chapter" n="8">
<div3 type="section" n="1">
<p>
μείνας δὲ αὐτοῦ μίαν ἡμέραν καὶ ἀναπαύσας τὴν
 στρατιὰν τῇ ὑστεραίᾳ προὐχώρει ὡς ἐπὶ τοὺς ἄλλους
Μαλλούς. καὶ τὰς μὲν πόλεις ἐκλελοιπότας καταλαμβάνει,
αὐτοὺς δὲ ἔμαθεν ὅτι πεφευγότες εἶεν ἐς


τὴν ἔρημον.
</p>
</div3>
<div3 type="section" n="2">
<p> καὶ ἐνταῦθα αὖθις μίαν ἡμέραν ἀναπαύσας
τὴν στρατιὰν ἐς τὴν ἐπιοῦσαν Πείθωνα μὲν
 καὶ Δημήτριον τὸν ἱππάρχην πρὸς τὸν ποταμὸν ὀπίσω
ἀπέπεμψεν, ὧν τε αὐτοὶ ἡγοῦντο ἄγοντας καὶ πρὸς
τούτοις ψιλῶν τάξεις δοὺς αὐτοῖς ὅσαι ἱκαναὶ πρὸς


τὸ ἔργον.
</p>
</div3>
<div3 type="section" n="3">
<p> προσέταξε δὲ παρὰ τῇ ὄχθῃ τοῦ ποταμοῦ
ἰόντας, εἴ τισι περιτυγχάνοιεν τῶν ἐς τὰς ὕλας ξυμπεφευγότων,
 αἳ δὴ πολλαὶ πρὸς τῇ ὄχθῃ τοῦ ποταμοῦ
ἦσαν, τούτους κτείνειν, ὅσοι μὴ ἐθελονταὶ σφᾶς
<pb id="p.254"/>
ἐνδιδοῖεν. καὶ πολλοὺς καταλαβόντες ἐν ταῖς ὕλαις
οἱ ἀμφὶ Πείθωνά τε καὶ Δημήτριον ἀπέκτειναν.
</p>
</div3>
<div3 type="section" n="4">
<p> αὐτὸς δὲ ἦγεν ἐπὶ τὴν μεγίστην τῶν Μαλλῶν
πόλιν, ἵνα καὶ ἐκ τῶν ἄλλων πόλεων πολλοὺς ξυμπεφευγέναι
αὐτῷ ἐξηγγέλλετο. ἀλλὰ καὶ ταύτην ἐξέλιπον οἱ Ἰνδοὶ ὡς προσάγοντα Ἀλέξανδρον ἔμαθον.
διαβάντες δὲ τὸν Ὑδραώτην ποταμὸν ἐπὶ τοῖς ὄχθαις
αὐτοῦ, ὅτι ὑψηλαὶ αἱ ὄχθαι ἦσαν, παρατεταγμένοι


 ἔμενον, ὡς εἴρξοντες τοῦ πόρου Ἀλέξανδρον.
</p>
</div3>
<div3 type="section" n="5">
<p> καὶ
ταῦτα ὡς ἤκουσεν, ἀναλαβὼν τὴν ἵππον τὴν ἅμα αὐτῷ πᾶσαν ᾔει ὡς ἐπὶ τὸν Ὑδραώτην, ἵναπερ παρατετάχθαι
τοὺς Μαλλοὺς ἐξηγγέλλετο. οἱ δὲ πεζοὶ ἕπεσθαι αὐτῷ
ἐτάχθησαν. ὡς δὲ ἀφίκετό τε ἐπʼ αὐτὸν καὶ ἐν τῷ
πέραν τοὺς πολεμίους τεταγμένους κατεῖδεν, ὡς εἶχεν
ἐκ τῆς ὁδοῦ ἐμβάλλει ἐς τὸν πόρον ξὺν τῇ ἵππῳ μόνῃ.
</p>
</div3>
<div3 type="section" n="6">
<p> οἱ δὲ ἰδόντες ἐν μέσῳ τοῦ ποταμοῦ ὄντα ἤδη Ἀλέξανδρον
κατὰ σπουδὴν μέν, ξυντεταγμένοι δὲ ὅμως
ἀπεχώρουν ἀπὸ τῆς ὄχθης· καὶ Ἀλέξανδρος ξὺν μόνῃ
τῇ ἵππῳ εἵπετο. ὡς δὲ κατεῖδον ἱππέας μόνους, ἐπιστρέψαντες
οἱ Ἰνδοὶ καρτερῶς ἐμάχοντο πλῆθος ὄντες ἐς πέντε μυριάδας. καὶ Ἀλέξανδρος ὡς τήν τε φάλαγγα
αὐτῶν πυκνὴν κατεῖδε καὶ αὐτῷ οἱ πεζοὶ ἀπῆσαν,
προσβολὰς μὲν ἐποιεῖτο ἐς κύκλους παριππεύων, ἐς


 χεῖρας δὲ οὐκ ᾔει τοῖς Ἰνδοῖς.
</p>
</div3>
<div3 type="section" n="7">
<p> καὶ ἐν τούτῳ παραγίγνονται
αὐτῷ οἵ τε Ἀγριᾶνες καὶ ἄλλαι τάξεις τῶν ψιλῶν, ἃς δὴ ἐπιλέκτους ἅμα οἷ ἦγε, καὶ οἱ τοξόται·
οὐ πόρρω δὲ οὐδὲ ἡ φάλαγξ ἐφαίνετο τῶν πεζῶν. καὶ
οἱ Ἰνδοὶ ὁμοῦ σφισι πάντων τῶν δεινῶν προσκειμένων
ἀποστρέψαντες ἤδη προτροπάδην ἔφευγον ἐς πόλιν


 ὀχυρωτάτην τῶν πλησίον.
</p>
</div3>
<div3 type="section" n="8">
<p> καὶ Ἀλέξανδρος ἑπόμενός τε αὐτοῖς πολλοὺς ἔκτεινε καὶ ὡς ἐς τὴν πόλιν οἱ
<pb id="p.255"/>

διαφυμγόντες κατειλήθησαν, πρῶτα μὲν τοῖς ἱππεῦσιν
ἐξ ἐφόδου ἐκυκλώσατο τὴν πόλιν· ὡς δὲ οἱ πεζοὶ
αὐτῷ παρῆσαν, ταύτῃ μὲν τῇ ἡμέρᾳ περιστρατοπεδεύει
ἐν κύκλῳ τοῦ τείχους, ὅτι οὐ πολύ τε τῆς ἡμέρας
 ὑπελείπετο ἐς τὴν προσβολὴν καὶ ἡ στρατιὰ αὐτῷ ὑπό
τε πορείας μακρᾶς οἱ πεζοὶ καὶ ὑπὸ διώξεως συνεχοῦς
οἱ ἵπποι καὶ οὐχ ἥκιστα κατὰ τὸν πόρον τοῦ ποταμοῦ τεταλαιπωρήκεσαν.</p>
</div3>
</div2>
<div2 type="chapter" n="9">
<div3 type="section" n="1">
<p>
τῇ δὲ ὑστεραίᾳ διχῇ διελὼν τὸν στρατὸν τοῦ μὲν
 ἑτέρου αὐτὸς ἡγούμενος προσέβαλλε τῷ τείχει, τὸ δὲ
ἕτερον Περδίκκας προσῆγε. καὶ ἐν τούτῳ οὐ δεξάμενοι
οἱ Ἰνδοὶ τῶν Μακεδόνων τὴν ὁρμὴν τὰ μὲν
τείχη τῆς πόλεως λείπουσιν, αὐτί  δὲ ἐς τὴν ἄκραν
ξυνέφευγον. Ἀλέξανδρος μὲν οὖν καὶ οἱ ἀμφʼ αὐτὸν
 πυλίδα τινὰ κατασχίσαντες παρῆλθον ἐς τὴν πόλιν πολὺ


πρὸ τῶν ἄλλων·
</p>
</div3>
<div3 type="section" n="2">
<p> οἱ δὲ ὁμοῦ Περδίκκᾳ τεταγμένοι ὑστέρησαν
ὑπερβαίνοντες κατὰ τὰ τείχη οὐκ εὐπετῶς, οὐδὲ
τὰς κλίμακας οἱ πολλοὶ αὐτῶν φέροντες, ὅτι ἑαλωκέναι
αὐτοῖς ἐδόκει ἡ πόλις, ἐρημούμενα τῶν προμαχομένων
 τὰ τείχη ὡς κατεῖδον. ὡς δὲ ἡ ἄκρα ἐχομένη πρὸς
τῶν πολεμίων καὶ πρὸ ταύτης τεταγμένοι εἰς τὸ ἀπομάχεσθαι
πολλοὶ ἐφάνησαν, ἐνταῦθα δὴ οἱ μὲν ὑπορύσσοντες
τὸ τεῖχος, οἱ δὲ προσθέσει ὅπῃ παρείκοι
τῶν κλιμάκων βιάσασθαι ἐπειρῶντο ἐς τὴν ἄκραν.
</p>
</div3>
<div3 type="section" n="3">
<p> Ἀλέξανδρος δέ, ὡς βλακεύειν αὐτῷ ἐδόκουν τῶν Μακεδόνων
οἱ φέροντες τὰς κλίμακας, ἁρπάσας κλίμακα
ἑνὸς τῶν φερόντων προσέθηκε τῷ τείχει αὐτὸς καὶ
εἰληθεὶς ὑπὸ τῇ ἀσπίδι ἀνέβαινεν· ἐπὶ δὲ αὐτῷ Πευκέστας
ὁ τὴν ἱερὰν ἀσπίδα φέρων, ἣν ἐκ τοῦ νεὼ τῆς
 Ἀθηνᾶς τῆς Ἰλιάδος λαβὼν ἅμα οἷ εἶχεν Ἀλέξανδρος
καὶ πρὸ αὐτοῦ ἐφέρετο ἐν ταῖς μάχαις· ἐπὶ δὲ τούτῳ
<pb id="p.256"/>
Λεοννάτος ἀνῄει κατὰ τὴν αὐτὴν κλίμακα ὁ σωματοφύλαξ·
κατὰ δὲ ἄλλην κλίμακα Ἀβρέας τῶν διμοιριτῶν


 τις στρατευομένων.
</p>
</div3>
<div3 type="section" n="4">
<p> ἤδη τε πρὸς τῇ ἐπάλξει τοῦ
τείχους ὁ βασιλεὺς ἦν καὶ ἐρείσας ἐπʼ αὐτῇ τὴν ἀσπίδα
τοὺς μὲν ὤθει εἴσω τοῦ τείχους τῶν Ἰνδῶν, τοὺς δὲ καὶ αὐτοῦ τῷ ξίφει ἀποκτείνας γεγυμνώκει τὸ ταύτῃ
τεῖχος· καὶ οἱ ὑπασπισταὶ ὑπέρφοβοι γενόμενοι ὑπὲρ
τοῦ βασιλέως σπουδῇ ὠθούμενοι κατὰ τὴν αὐτὴν κλίμακα
συντρίβουσιν αὐτήν, ὥστε οἱ μὲν ἤδη ἀνιόντες
αὐτῶν κάτω ἔπεσον, τοῖς δὲ ἄλλοις ἄπορον ἐποίησαν τὴν ἄνοδον.
</p>
</div3>
<div3 type="section" n="5">
<p> Ἀλέξανδρος δὲ ὡς ἐπὶ τοῦ τείχους στὰς κύκλῳ τε
ἀπὸ τῶν πλησίον πύργων ἐβάλλετο, οὐ γὰρ πελάσαι
γε ἐτόλμα τις αὐτῷ τῶν Ἰνδῶν, καὶ ὑπὸ τῶν ἐκ τῆς
πόλεως, οὐδὲ πόρρω τούτων γε ἐσακοντιζόντων ʽἔτυχε γάρ τι καὶ προσκεχωσμένον ταύτῃ πρὸς τὸ τεῖχοσʼ,
δῆλος μὲν ἦν Ἀλέξανδρος ὢν τῶν τε ὅπλων τῇ λαμπρότητι
καὶ τῷ ἀτόπῳ τῆς τόλμης, ἔγνω δὲ ὅτι αὐτοῦ
μὲν μένων κινδυνεύσει μηδὲν ὅ τι καὶ λόγου ἄξιον
ἀποδεικνύμενος, καταπηδήσας δὲ εἴσω τοῦ τείχους τυχὸν μὲν αὐτῷ τούτῳ ἐκπλήξει τοὺς Ἰνδούς, εἰ δὲ
μή, καὶ κινδυνεύειν δέοι, μεγάλα ἔργα καὶ τοῖς ἔπειτα
πυθέσθαι ἄξια ἐργασάμενος οὐκ ἀσπουδεὶ ἀποθανεῖται
— ταῦτα γνοὺς καταπηδᾷ ἀπὸ τοῦ τείχους ἐς τὴν


 ἄκραν.
</p>
</div3>
<div3 type="section" n="6">
<p> ἔνθα δὴ ἐρεισθεὶς πρὸς τῷ τείχει τοὺς μέν τινας ἐς χεῖρας ἐλθόντας καὶ τόν γε ἡγεμόνα τῶν
Ἰνδῶν προσφερόμενόν οἱ θρασύτερον παίσας τῷ
ξίφει ἀποκτείνει· ἄλλον δὲ πελάζοντα λίθῳ βαλὼν
ἔσχε καὶ ἄλλον λίθῳ, τὸν δὲ ἐγγυτέρω προσάγοντα
τῷ ξίφει αὖθις. οἱ δὲ βάρβαροι πελάζειν μὲν αὐτῷ οὐκέτι ἤθελον, ἔβαλλον δὲ πάντοθεν περιεστηκότες
<pb id="p.257"/>

ὅ τι τις ἔχων βέλος ἐτύγχανεν ἢ ἐν τῷ τότε ἔλαβεν.

</p>
</div3>
</div2>
<div2 type="chapter" n="10">
<div3 type="section" n="1">
<p>
ἐν τούτῳ δὲ Πευκέστας τε καὶ ὁ διμοιρίτης
Ἀβρέας καὶ ἐπʼ αὐτοῖς Λεοννάτος, οἳ δὴ μόνοι ἔτυχον
 πρὶν ξυντριβῆναι τὰς κλίμακας ἀναβεβηκότες ἐπὶ τὸ
τεῖχος, καταπηδήσαντες καὶ αὐτοὶ πρὸ τοῦ βασιλέως
ἐμάχοντο. καὶ Ἀβρέας μὲν ὁ διμοιρίτης πίπτει αὐτοῦ
τοξευθεὶς ἐς τὸ πρόσωπον, Ἀλέξανδρος <add>δὲ</add> βάλλεται
καὶ αὐτὸς διὰ τοῦ θώρακος ἐς τὸ στῆθος τοξεύματι
 ὑπὲρ τὸν μαστόν, ὥστε λέγει Πτολεμαῖος ὅτι καὶ <note place="unspecified" anchored="yes">Ptolem. fr. 20</note>
πνεῦμα ὁμοῦ τῷ αἵματι ἐκ τοῦ τραύματος ἐξεπνεῖτο.
</p>
</div3>
<div3 type="section" n="2">
<p>ὁ δέ, ἔστε μὲν ἔτι θερμὸν ἦν αὐτῷ τὸ αἷμα, καίπερ κακῶς
ἔχων ἠμύνετο· πολλοῦ δὲ δὴ τοῦ αἵματος καὶ ἀθρόου
οἷα δὴ ξὺν πνεύματι ἐκρυέντος, ἴλιγγός τε αὐτὸν καὶ
 λειποψυχία κατέσχε καὶ πίπτει αὐτοῦ ἐπὶ τὴν ἀσπίδα
ξυννεύσας. Πευκέστας δὲ περιβὰς πεπτωκότι καὶ ὑπερσχὼν
τὴν ἱερὰν τὴν ἐξ Ἰλίου ἀσπίδα πρὸ αὐτοῦ [εἶχε],
καὶ Λεοννάτος ἐς τὰ ἐπὶ θάτερα, οὗτοί τε βάλλονται
ἀμφότεροι καὶ Ἀλέξανδρος ἐγγὺς ἦν ἤδη ὑπὸ τοῦ


 αἵματος ἐκλιπεῖν.
</p>
</div3>
<div3 type="section" n="3">
<p> τοῖς γὰρ Μακεδόσι καὶ ταύτῃ ἐν
ἀπόρῳ γεγένητο τὰ τῆς προσβολῆς, ὅτι οἱ τὸν Ἀλέξανδρον
βαλλόμενόν τε ἐπὶ τῷ τείχει ἰδόντες καὶ
πηδῶντα ἔσω ἐς τὴν ἄκραν, ὑπὸ σπουδῆς τε καὶ φόβου
μή τι αὐτοῖς ὁ βασιλεὺς πάθῃ οὐ ξὺν νόῳ κινδυνεύων,
 τὰς κλίμακας ξυντετριφότες ἄλλοι ἄλλας μηχανὰς ἐς
τὸ ἀνελθεῖν ἐπὶ τὸ τεῖχος ὡς ἐν ἀπόροις ἐμηχανῶντο,
οἱ μὲν πασσάλους ἐμπηγνύοντες ἐς τὸ τεῖχος γήϊνον
ὄν, καὶ κατὰ τούτους ἐκκρεμαννύμενοι χαλεπῶς ἀνεῖρπον,


οἱ δὲ ἄλλοι ἐπʼ ἄλλους ἐπιβαίνοντες.
</p>
</div3>
<div3 type="section" n="4">
<p> ὁ δὲ πρῶτος
 ἀνελθὼν ἐνρίπτει αὑτὸν κατὰ τοῦ τείχους ἐς τὴν
πόλιν, ἵναπερ τὸν βασιλέα ἑώρων κείμενον, ξὺν οἰμωγῇ
<pb id="p.258"/>
καὶ ἀλαλαγμῷ πάντες. ἤδη τε ἀμφʼ αὐτῷ πεπτωκότι
καρτερὰ μάχη ξυνειστήκει ἄλλου ἐπʼ ἄλλῳ τῶν Μακεδόνων
προασπίζοντος, καὶ ἐν τούτῳ οἱ μὲν τὸν μοχλὸν
ὅτῳ εἴχετο ἡ κατὰ τὸ μεταπύργιον πύλη κατασχίσαντες
ἐπʼ ὀλίγους παρῄεσαν, οἱ δὲ καθʼ ὅ τι ἡ πύλη διέσχε τοὺς ὤμους ὑποθέντες καὶ ὤσαντες ἐς τὸ ἔσω τὸ τεῖχος
ἀνεπέτασαν ταύτῃ τὴν ἄκραν.

</p>
</div3>
</div2>
<div2 type="chapter" n="11">
<div3 type="section" n="1">
<p> ἐν τούτῳ δὲ οἱ μὲν ἔκτεινον τοὺς Ἰνδούς, καὶ
ἀπέκτεινάν γε πάντας οὐδὲ γυναῖκα ἢ παῖδα ὑπελείποντο,
οἱ δὲ ἐξέφερον τὸν βασιλέα ἐπὶ τῆς ἀσπίδος κακῶς ἔχοντα, οὔπω γιγνώσκοντες βιώσιμον ὄντα.
τὸ δὲ βέλος ἐξελκύσαι ἐκ τοῦ τραύματος ἐπιτεμόντα
τὴν πληγὴν οἱ μὲν Κριτόδημον ἀνέγραψαν, ἰατρὸν
Κῶον, τὸ γένος τῶν Ἀσκληπιαδῶν, οἱ δὲ Περδίκκαν
τὸν σωματοφύλακα, οὐ παρόντος ἐν τῷ δεινῷ ἰατροῦ, ἐγκελευσαμένου Ἀλεξάνδρου τῷ ξίφει ἐπιτεμεῖν τὴν


 πληγὴν καὶ κομίσασθαι τὸ βέλος.
</p>
</div3>
<div3 type="section" n="2">
<p> ἐν δὲ τῇ κομιδῇ
φορὰ αἵματος πολλοῦ γίγνεται, ὥστε λειποψυχῆσαι
αὖθις Ἀλέξανδρον καὶ οὕτω σχεθῆναι αὐτῷ τὸ αἷμα
ὑπὸ τῇ λειποψυχίᾳ. πολλὰ δὲ καὶ ἄλλα ἀναγέγραπται τοῖς ξυγγραφεῦσιν ὑπὲρ τοῦ παθήματος, καὶ ἡ φήμη
παραδεξαμένη αὐτὰ κατὰ τοὺς πρώτους ψευσαμένους
ἔτι καὶ εἰς ἡμᾶς διασώζει, οὐδὲ ἀφήσει παραδιδοῦσα
καὶ ἐφεξῆς ἄλλοις τὰ ψευδῆ, εἰ μὴ ὑπὸ τῆσδε τῆς
ξυγγραφῆς παύσεται.
</p>
</div3>
<div3 type="section" n="3">
<p> αὐτίκα ἐν Ὀξυδράκαις τὸ πάθημα τοῦτο γενέσθαι
Ἀλεξάνδρῳ ὁ πᾶς λόγος κατέχει· τὸ δὲ ἐν Μαλλοῖς
ἔθνει αὐτονόμῳ Ἰνδικῷ ξυνέβη, καὶ ἥ τε πόλις Μαλλῶν
ἦν καὶ οἱ βαλόντες Ἀλέξανδρον Μαλλοί, οἳ δὴ ἐγνώκεσαν
μὲν ξυμμίξαντες τοῖς Ὀξυδράκαις οὕτω διαγωνίζεσθαι, ἔφθη δὲ διὰ τῆς ἀνύδρου ἐπʼ αὐτοὺς
<pb id="p.259"/>

ἐλάσας πρίν τινα ὠφέλειαν αὐτοῖς παρὰ τῶν Ὀξυδρακῶν


γενέσθαι ἢ αὐτοὺς ἐκείνοις τι ἐπωφελῆσαι.
</p>
</div3>
<div3 type="section" n="4">
<p> ἐπεὶ
καὶ τὴν τελευταίαν μάχην τὴν πρὸς Δαρεῖον γενομένην,
καθʼ ἥντινα ἔφυγε Δαρεῖος οὐδὲ πρόσθεν ἔληξε
 τῆς φυγῆς πρὶν ξυλληφθῆναι ὑπὸ τῶν ἀμφὶ Βῆσσον
καὶ προσάγοντος ἤδη Ἀλεξάνδρου ἀποθανεῖν, πρὸς
Ἀρβήλοις γενέσθαι ὁ πᾶς λόγος κατέχει, καθάπερ οὖν
καὶ τὴν πρὸ ταύτης ἐν Ἰσσῷ καὶ τὴν πρώτην ἱππομαχίαν


πρὸς Γρανίκῳ.
</p>
</div3>
<div3 type="section" n="5">
<p> ἀλλὰ πρὸς Γρανίκῳ μὲν ξυνέβη
 <add>ἡ</add> μάχη ἡ ἱππικὴ καὶ πρὸς Ἰσσῷ ἡ αὖθις πρὸς Δαρεῖον
μάχη, Ἄρβηλα δὲ τοῦ χώρου, ἐν ᾧ τὴν ἐσχάτην μάχην
Δαρεῖός τε καὶ Ἀλέξανδρος ἐμαχέσαντο, οἱ μὲν τὰ
πλεῖστα ξυγγράψαντες λέγουσιν ὅτι ἑξακοσίους σταδίους
ἀπέχει, οἱ δὲ τὰ ἐλάχιστα, ὅτι ἐς πεντακοσίους. ἀλλὰ
 ἐν Γαυγαμήλοις γὰρ γενέσθαι τὴν μάχην πρὸς ποταμῷ


<note place="unspecified" anchored="yes">Ptolem fr. 9</note>Βουμήλῳ λέγει Πτολεμαῖος καὶ Ἀριστόβουλος.
</p>
</div3>
<div3 type="section" n="6">
<p> πόλις
δὲ οὐκ ἦν τὰ Γαυγάμηλα, ἀλλὰ κώμη μεγάλη, οὐδὲ
ὀνομαστὸς ὁ χῶρος οὐδὲ ἐς ἀκοὴν ἡδὺ τὸ ὄνομα· ἔνθεν <note place="unspecified" anchored="yes">Aristob fr. 11</note>
δή μοι δοκεῖ πόλις οὖσα τὰ Ἄρβηλα ἀπηνέγκατο τὴν
 δόξαν τῆς μεγάλης μάχης. εἰ δὲ πρὸς Ἀρβήλοις χρὴ
οἴεσθαι γενέσθαι τὸ ἔργον ἐκεῖνο ἐς τοσόνδε Ἀρβήλων
ἀπέχον, καὶ τὴν ἐν Σαλαμῖνι γενομένην ναυμαχίαν
πρὸς ἰσθμῷ τῷ Κορινθίων ἔξεστι λέγειν ὅτι ἐγένετο,
καὶ τὴν ἐπʼ Ἀρτεμισίῳ τῆς Εὐβοίας πρὸς Αἰγίνῃ ἢ
 Σουνίῳ.
</p>
</div3>
<div3 type="section" n="7">
<p>καὶ μὴν ὑπὲρ τῶν ὑπερασπισάντων ἐν τῷ κινδύνῳ
Ἀλεξάνδρου, Πευκέσταν μὲν γενέσθαι ξύμπαντες ὁμολογοῦσιν,
ὑπὲρ Λεοννάτου δὲ οὐκέτι ξυμφέρονται οὐδὲ
ὑπὲρ Ἀβρέου τοῦ διμοιρίτου. καὶ οἱ μὲν ξύλῳ πληγέντα
 κατὰ τοῦ κράνους Ἀλέξανδρον καὶ ἰλιγγιάσαντα
πεσεῖν, αὖθις δὲ ἀναστάντα βληθῆναι βέλει διὰ τοῦ
<pb id="p.260"/>
<note place="unspecified" anchored="yes">Ptolem. fr. 20</note> θώρακος ἐς τὸ στῆθος· Πτολεμαῖος δὲ ὁ Λάγου ταύτην
μόνην τὴν πληγὴν πληγῆναι λέγει τὴν ἐς τὸ στῆθος.
</p>
</div3>
<div3 type="section" n="8">
<p> τὸ δὲ δὴ μέγιστον πλημμέλημα τῶν ξυγγραψάντων τὰ
ἀμφὶ Ἀλέξανδρον ἐκεῖνο τίθεμαι ἔγωγε. Πτολεμαῖον
γὰρ τὸν Λάγου ἔστιν οἳ ἀνέγραψαν ξυναναβῆναί τε Ἀλεξάνδρῳ κατὰ τὴν κλίμακα ὁμοῦ Πευκέστᾳ καὶ
ὑπερασπίσαι κειμένου, καὶ ἐπὶ τῷδε Σωτῆρα ἐπικληθῆναι
τὸν Πτολεμαῖον· καίτοι αὐτὸς Πτολεμαῖος
ἀναγέγραφεν οὐδὲ παραγενέσθαι τούτῳ τῷ ἔργῳ, ἀλλὰ
στρατιᾶς γὰρ αὐτὸς ἡγούμενος ἄλλας μάχεσθαι μάχας καὶ πρὸς ἄλλους βαρβάρους. ταῦτα μὲν δὴ ἐν ἐκβολῇ
τοῦ λόγου ἀναγεγράφθω μοι, ὡς μὴ ἀταλαίπωρον
γίγνεσθαι τοῖς ἔπειτα ἀνθρώποις τὴν ὑπὲρ τῶν τηλικούτων
ἔργων τε καὶ παθημάτων ἀφήγησιν.

</p>
</div3>
</div2>
<div2 type="chapter" n="12">
<div3 type="section" n="1">
<p> ἐν ᾧ δὲ Ἀλέξανδρος αὐτοῦ μένων τὸ τραῦμα ἐθεραπεύετο, ἐς τὸ στρατόπεδον, ἔνθενπερ ὡρμήθη ἐπὶ
τοὺς Μαλλούς, ὁ μὲν πρῶτος λόγος ἧκεν ὅτι τεθνηκὼς
εἴη ἐκ τοῦ τραύματος. καὶ τὰ μὲν πρῶτα οἰμωγὴ ἦν
τῆς στρατιᾶς ξυμπάσης ἄλλου ἄλλῳ παραδιδόντος τὴν
φήμην· παυσάμενοι δὲ τῆς οἰμωγῆς ἄθυμοί τε καὶ ἄποροι ἦσαν, ὅστις μὲν ἐξηγούμενος ἔσται τῆς στρατιᾶς
</p>
</div3>
<div3 type="section" n="2">
<p> ʽπολλοῖς γὰρ δὴ ἐν ἴσῳ τὰ τῆς ἀξιώσεως ἐδόκει πρός
τε αὐτοῦ Ἀλεξάνδρου καὶ πρὸς Μακεδόνων καθεστηκέναἰ,
ὅπως δὲ ἀποσωθήσονται ἐς τὴν οἰκείαν,
τοσούτων μὲν ἐθνῶν μαχίμων περιειργόντων σφᾶς ἐν κύκλῳ, τῶν μὲν οὔπω προσκεχωρηκότων, ἃ δὴ ὑπὲρ
τῆς ἐλευθερίας εἴκαζον ἀγωνιεῖσθαι καρτερῶς, τῶν δὲ
ἀποστησομένων ἀφαιρεθέντος αὐτοῖς τοῦ Ἀλεξάνδρου
φόβου, ποταμῶν τε ἐν μέσῳ ἀδιαβάτων τότε δὴ ἐδόκουν
εἶναι καὶ πάντα σφίσιν ἄπορα καὶ ἀμήχανα ἐρήμοις

 Ἀλεξάνδρου ἐφαίνετο.
</p>
</div3>
<div3 type="section" n="3">
<p> ὡς δὲ ἧκέ ποτε λόγος ὅτι ζῇ
<pb id="p.261"/>

Ἀλέξανδρος, τούτῳ μὲν μόγις ξυνεχώρησαν, εἰ δὲ καὶ
βιώσιμός ἐστιν, οὔπω ἐπιστεύετο. ὡς δὲ καὶ γράμματα
παρʼ αὐτοῦ ἧκεν ὅτι ὅσον οὔπω κατελεύσεται ἐπὶ τὸ
στρατόπεδον, οὐδὲ ταῦτα τοῖς πολλοῖς ὑπὸ τοῦ ἄγαν
 δέους πιστὰ ἐφαίνετο, ἀλλὰ πλάττεσθαι γὰρ πρὸς
τῶν ἀμφʼ αὐτὸν σωματοφυλάκων τε καὶ στρατηγῶν εἰκάζετο.

</p>
</div3>
</div2>
<div2 type="chapter" n="13">
<div3 type="section" n="1">
<p>
καὶ ταῦτα ἐννοήσας Ἀλέξανδρος, μή τι νεωτερισθείη
ἐν τῇ στρατιᾷ, ὅτε πρῶτον ἠδυνήθη κομίζεται ἐπὶ τοῦ
 ποταμοῦ τοῦ Ὑδραώτου τὰς ὄχθας· καὶ πλέων κατὰ
τὸν ποταμόν ʽἦν γὰρ τὸ στρατόπεδον ἐπὶ ταῖς ξυμβολαῖς
τοῦ τε Ὑδραώτου καὶ τοῦ Ἀκεσίνου, ἵνα Ἡφαιστίων
τε ἐπὶ τῆς στρατιᾶς ἦν καὶ Νέαρχος τὸ ναυτικὸν
αὐτῷ εἶχενʼ, ὡς [δὲ] ἐπέλαζεν ἡ ναῦς ἤδη τῷ στρατοπέδῳ
 τὸν βασιλέα φέρουσα, κελεύει δὴ ἀφελεῖν τὴν
σκηνὴν ἀπὸ τῆς πρύμνης, ὡς καταφανὴς εἶναι πᾶσιν.
</p>
</div3>
<div3 type="section" n="2">
<p>οἱ δὲ ἔτι ἠπίστουν, ὡς νεκροῦ δῆθεν κομιζομένου
Ἀλεξάνδρου, πρίν γε δὴ προσχούσης τῆς νεὼς τῇ ὄχθῃ
ὁ μὲν τὴν χεῖρα ἀνέτεινεν ἐς τὸ πλῆθος· οἱ δὲ ἀνεβόησαν,
 ἐς τὸν οὐρανὸν ἀνασχόντες τὰς χεῖρας, οἱ δὲ
πρὸς αὐτὸν Αλέξανδρον· πολλοῖς δὲ καὶ δάκρυα ἐπὶ
τῷ ἀνελπίστῳ προεχύθη ἀκούσια. καὶ οἱ μὲν τῶν
ὑπασπιστῶν κλίνην προσέφερον αὐτῷ ἐκκομιζομένῳ ἐκ


τῆς νεώς, ὁ δὲ τὸν ἵππον προσαγαγεῖν ἐκέλευσεν.
</p>
</div3>
<div3 type="section" n="3">
<p> ὡς
 δὲ ἐπιβὰς τοῦ ἵππου ὤφθη αὖθις, κρότῳ δὴ πολλῷ
ἐπεκτύπησεν ἡ στρατιὰ πᾶσα, ἐπήχησαν δὲ αἵ τε ὄχθαι
καὶ αἱ πλησίον αὐτῶν νάπαι. προσάγων δὲ ἤδη τῇ
σκηνῇ καταβαίνει ἀπὸ τοῦ ἵππου, ὥστε καὶ βαδίζων
ὀφθῆναι. οἱ δὲ ἐπέλαζον ἄλλος ἄλλοθεν, οἱ μὲν χειρῶν,
 οἱ δὲ γονάτων, οἱ δὲ τῆς ἐσθῆτος αὐτῆς ἁπτόμενοι,
οἱ δὲ καὶ ἰδεῖν ἐγγύθεν καί τι καὶ ἐπευφημήσαντες
<pb id="p.262"/>
ἀπελθεῖν· οἱ δὲ ταινίαις ἔβαλλον, οἱ δὲ ἄνθεσιν, ὅσα
ἐν τῷ τότε ἡ Ἰνδῶν γῆ παρεῖχε.
</p>
</div3>
<div3 type="section" n="4">
<p> Νέαρχος δὲ λέγει, ὅτι χαλεποὶ αὐτῷ τῶν φίλων
<note place="unspecified" anchored="yes">Nearch. fr. 17</note> ἐγένοντο ὅσοι ἐκάκιζον, ὅτι αὐτὸς πρὸ τῆς στρατιᾶς
κινδυνεύοι· οὐ γὰρ στρατηγοῦ ταῦτα, ἀλλὰ στρατιώτου εἶναι. καί μοι δοκεῖ ἄχθεσθαι Ἀλέξανδρος τοῖσδε τοῖς
λόγοις, ὅτι ἀληθεῖς τε ὄντας ἐγίγνωσκε καὶ αὑτὸν
ὑπαίτιον τῇ ἐπιτιμήσει. καὶ ὅμως ὑπὸ μένους τε τοῦ
ἐν ταῖς μάχαις καὶ τοῦ ἔρωτος τῆς δόξης, καθάπερ οἱ
ἄλλης τινὸς ἡδονῆς ἐξηττώμενοι, οὐ καρτερὸς ἦν ἀπέχεσθαι

 τῶν κινδύνων.
</p>
</div3>
<div3 type="section" n="5">
<p> ἄνθρωπον δέ τινα πρεσβύτερον
λέγει Βοιώτιον, τὸ δὲ ὄνομα τοῦ ἀνθρώπου οὐ λέγει,
ὡς ἀχθόμενόν τε πρὸς τὰς ἐπιτιμήσεις τῶν φίλων
κατέμαθεν Ἀλέξανδρον καὶ ἐσκυθρωπακότα, προσελθόντα
τοῦτον βοιωτιάζοντα ἅμα τῇ φωνῇ ταῦτα φάναι· ὦ Ἀλέξανδρε, ἀνδρῶν τὰ ἔργα· καί τι καὶ
ἰαμβεῖον ὑπειπεῖν, τὸν δὲ νοῦν εἶναι τοῦ ἰαμβείου
ὅτι τῷ τι δρῶντι καὶ παθεῖν ἐστιν ὀφειλόμενον. καὶ
τοῦτον ἔν τε τῷ παραυτίκα εὐδοκιμῆσαι καὶ ἐπιτηδειότερον
ἐς τὸ ἔπειτα Ἀλεξάνδρῳ γενέσθαι.
</p>
</div3>
</div2>
<div2 type="chapter" n="14">
<div3 type="section" n="1">
<p> ἐν τούτῳ δὲ ἀφίκοντο παρὰ Ἀλέξανδρον τῶν
Μαλλῶν τῶν ὑπολειπομένων πρέσβεις ἐνδιδόντες τὸ
ἔθνος, καὶ παρὰ Ὀξυδρακῶν οἵ τε ἡγεμόνες τῶν πόλεων
καὶ οἱ νομάρχαι αὐτοὶ καὶ ἄλλοι ἅμα τούτοις ἑκατὸν
καὶ πεντήκοντα οἱ γνωριμώτατοι αὐτοκράτορες περὶ σπονδῶν δῶρά τε ὅσα μέγιστα παρʼ Ἰνδοῖς κομίζοντες


 καὶ τὸ ἔθνος καὶ οὗτοι ἐνδιδόντες.
</p>
</div3>
<div3 type="section" n="2">
<p> συγγνωστὰ δὲ
ἁμαρτεῖν ἔφασαν οὐ πάλαι παρʼ αὐτὸν πρεσβευσάμενοι·
ἐπιθυμεῖν γάρ, ὥσπερ τινὲς ἄλλοι, ἔτι μᾶλλον
αὐτοὶ ἐλευθερίας τε καὶ αὐτόνομοι εἶναι, ἥντινα ἐλευθερίαν ἐξ ὅτου Διόνυσος ἐς Ἰνδοὺς ἧκε σώαν σφίσιν
<pb id="p.263"/>

εἶναι ἐς Ἀλέξανδρον· εἰ δὲ Ἀλεξάνδρῳ δοκοῦν ἐστιν,
ὅτι καὶ Ἀλέξανδρον ἀπὸ θεοῦ γενέσθαι λόγος κατέχει,
σατράπην τε ἀναδέξεσθαι, ὅντινα τάττοι Ἀλέξανδρος,
καὶ φόρους ἀποίσειν τοὺς Ἀλεξάνδρῳ δόξαντας· διδόναι
 δὲ καὶ ὁμήρους ἐθέλειν ὅσους ἂν αἰτῇ Ἀλέξανδρος.
</p>
</div3>
<div3 type="section" n="3">
<p>ὁ δὲ χιλίους ᾔτησε τοὺς κρατιστεύοντας τοῦ ἔθνους,
οὕς, εἰ μὲν βούλοιτο, ἀντὶ ὁμήρων καθέξειν, εἰ δὲ
μή, ξυστρατεύοντας ἕξειν ἔστʼ ἂν διαπολεμηθῇ αὐτῷ
πρὸς τοὺς ἄλλους Ἰνδούς. οἱ δὲ τούς τε χιλίους
 ἔπεμψαν, τοὺς κρατίστους καὶ μεγίστους σφῶν ἐπιλεξάμενοι,
καὶ ἅρματα πεντακόσια οὐκ αἰτηθέντες καὶ
τοὺς ἀμβάτας τῶν ἁρμάτων. Ἀλέξανδρος δὲ σατράπην
μὲν τούτοις τε καὶ τῶν Μαλλῶν τοῖς ἔτι σωζομένοις
ἐπέταξε Φίλιππον· τοὺς ὁμήρους δὲ αὐτοῖς ἀφῆκεν, τὰ
 δὲ ἅρματα ἔλαβεν.
</p>
</div3>
<div3 type="section" n="4">
<p>ὡς δὲ ταῦτα αὐτῷ κεκόσμητο καὶ πλοῖα ἐπὶ τῇ
διατριβῇ τῇ ἐκ τοῦ τραύματος πολλὰ προσενεναυπήγητο,
ἀναβιβάσας ἐς τὰς ναῦς τῶν μὲν ἑταίρων ἱππέας
ἑπτακοσίους καὶ χιλίους, τῶν ψιλῶν δὲ ὅσουσπερ καὶ
 πρότερον, πεζοὺς δὲ ἐς μυρίους, ὀλίγον μέν τι τῷ
Ὑδραώτῃ ποταμῷ κατέπλευσεν, ὡς δὲ συνέμιξεν ὁ
Ὑδραώτης τῷ Ἀκεσίνῃ, ὅτι ὁ Ἀκεσίνης κρατεῖ τοῦ
Ὑδραώτου [ἐν] τῇ ἐπωνυμίᾳ, κατὰ τὸν Ἀκεσίνην αὖ
ἔπλει, ἔστε ἐπὶ τὴν ξυμβολὴν τοῦ Ἀκεσίνου καὶ τοῦ


 Ἰνδοῦ ἧκεν.
</p>
</div3>
<div3 type="section" n="5">
<p> τέσσαρες γὰρ οὗτοι μεγάλοι ποταμοὶ καὶ
ναυσίποροι οἱ τέσσαρες εἰς τὸν Ἰνδὸν ποταμὸν τὸ
ὕδωρ ξυμβάλλουσιν, οὐ ξὺν τῇ σφετέρᾳ ἕκαστος ἐπωνυμίᾳ,
ἀλλὰ ὁ Ὑδάσπης μὲν ἐς τὸν Ἀκεσίνην ἐμβάλλει,
ἐμβαλὼν δὲ τὸ πᾶν ὕδωρ Ἀκεσίνην παρέχεται καλούμενον·
 αὖθις δὲ ὁ Ἀκεσίνης οὗτος ξυμβάλλει τῷ
Ὑδραώτῃ, καὶ παραλαβὼν τοῦτον ἔτι Ἀκεσίνης ἐστί·
<pb id="p.264"/>
καὶ τὸν Ὕφασιν ἐπὶ τούτῳ ὁ Ἀκεσίνης παραλαβὼν τῷ
αὑτοῦ δὴ ὀνόματι ἐς τὸν Ἰνδὸν ἐμβάλλει· ξυμβαλὼν
δὲ ξυγχωρεῖ δὴ τῷ Ἰνδῷ. ἔνθεν δὴ ὁ Ἰνδὸς πρὶν ἐς
τὸ Δέλτα σχισθῆναι οὐκ ἀπιστῶ ὅτι καὶ ἐς ἑκατὸν
σταδίους ἔρχεται καὶ ὑπὲρ τοὺς ἑκατὸν τυχὸν, ἵναπερ λιμνάζει μᾶλλον.
</p>
</div3>
</div2>
<div2 type="chapter" n="15">
<div3 type="section" n="1">
<p> ἐνταῦθα ἐπὶ ταῖς ξυμβολαῖς τοῦ Ἀκεσίνου καὶ
Ἰνδοῦ προσέμενεν ἔστε ἀφίκετο αὐτῷ ξὺν τῇ στρατιᾷ
Περδίκκας καταστρεψάμενος ἐν παρόδῳ τὸ Ἀβαστανῶν
ἔθνος αὐτόνομον. ἐν τούτῳ δὲ ἄλλαι τε προσγίγνονται Ἀλεξάνδρῳ τριακόντοροι καὶ πλοῖα στρογγύλα ἄλλα, ἃ δὴ
ἐν Ξάθροις ἐναυπηγήθη αὐτῷ, καὶ <add>Σόγδοι</add> ἄλλο ἔθνος
Ἰνδῶν αὐτόνομον προσεχώρησαν. καὶ παρὰ Ὀσσαδίων,
καὶ τούτου γένους αὐτονόμου Ἰνδικοῦ, πρέσβεις ἧκον,


 ἐνδιδόντες καὶ οὗτοι τοὺς Ὀσσαδίους.
</p>
</div3>
<div3 type="section" n="2">
<p> Φιλίππῳ μὲν δὴ τῆς σατραπείας ὅρους ἔταξε τὰς συμβολὰς τοῦ τε Ἀκεσίνου
καὶ Ἰνδοῦ καὶ ἀπολείπει ξὺν αὐτῷ τούς τε Θρᾷκας
πάντας καὶ ἐκ τῶν τάξεων ὅσοι ἐς φυλακὴν τῆς χώρας
ἱκανοὶ ἐφαίνοντο, πόλιν τε ἐνταῦθα κτίσαι ἐκέλευσεν ἐπʼ
αὐτῇ τῇ ξυμβολῇ τοῖν ποταμοῖν, ἐλπίσας μεγάλην τε ἔσεσθαι καὶ ἐπιφανῆ ἐς ἀνθρώπους, καὶ νεωσοίκους


 ποιηθῆναι.
</p>
</div3>
<div3 type="section" n="3">
<p> ἐν τούτῳ δὲ καὶ Ὀξυάρτης ὁ Βάκτριος,
ὁ Ῥωξάνης τῆς γυναικὸς τῆς Ἀλεξάνδρου πατήρ, ἧκε
παρʼ Ἀλέξανδρον· καὶ προστίθησιν αὐτῷ Παραπαμισαδῶν
σατραπεύειν, ἀπαλλάξας Τυρίεσπιν τὸν πρόσθεν σατράπην, ὅτι οὐκ ἐν κόσμῳ ἐξηγεῖσθαι αὐτῷ ὁ Τυρίεσπις ἐξήγγελτο.
</p>
</div3>
<div3 type="section" n="4">
<p> ἔνθα δὴ διαβιβάσας Κρατερόν τε καὶ τῆς στρατιᾶς
τὴν πολλὴν καὶ τοὺς ἐλέφαντας ἐπʼ ἀριστερὰ τοῦ
Ἰνδοῦ ποταμοῦ, ὅτι εὐπορώτερά τε ταύτῃ τὰ παρὰ τὸν ποταμὸν στρατιᾷ βαρείᾳ ἐφαίνετο καὶ τὰ ἔθνη τὰ
<pb id="p.265"/>

προσοικοῦντα οὐ πάντῃ φίλια ἦν, αὐτὸς κατέπλει ἐς
τῶν Σόγδων τὸ βασίλειον. καὶ ἐνταῦθα πόλιν τε
ἐτείχιζεν ἄλλην καὶ νεωσοίκους ἐποίει ἄλλους καὶ τὰ
πλοῖα αὐτῷ τὰ πεπονηκότα ἐπεσκευάσθη. τῆς δὲ ἀπὸ
 τῶν ξυμβολῶν τοῦ τε Ἰνδοῦ καὶ Ἀκεσίνου χώρας ἔστε
ἐπὶ θάλασσαν σατράπην ἀπέδεξε[ν Ὀξυάρτην καὶ]
Πείθωνα ξὺν τῇ παραλίᾳ πάσῃ τῆς Ἰνδῶν γῆς.
</p>
</div3>
<div3 type="section" n="5">
<p>καὶ Κρατερὸν μὲν ἐκπέμπει αὖθις ξὺν τῇ στρατιᾷ
[διὰ τῆς Ἀραχωτῶν καὶ Δραγγῶν γῆς], αὐτὸς δὲ
 κατέπλει ἐς τὴν Μουσικανοῦ ἐπικράτειαν, ἥντινα
εὐδαιμονεστάτην τῆς Ἰνδῶν γῆς εἶναι ἐξηγγέλλετο,
ὅτι οὔπω οὔτε ἀπηντήκει αὐτῷ Μουσικανὸς ἐνδιδοὺς
αὑτόν τε καὶ τὴν χώραν οὔτε πρέσβεις ἐπὶ φιλίᾳ
ἐκπέμπει, οὐδέ τι οὔτε αὐτὸς ἐπεπόμφει ἃ δὴ μεγάλῳ


 βασιλεῖ εἰκός, οὔτε τι ᾐτήκει ἐξ Ἀλεξάνδρου.
</p>
</div3>
<div3 type="section" n="6">
<p> καὶ
γίγνεται αὐτῷ ὁ πλοῦς κατὰ τὸν ποταμὸν ἐς τοσόνδε
ἐσπουδασμένος ὥστε ἔφθη ἐπὶ τοῖς ὁρίοις γενέσθαι
τῆς Μουσικανοῦ χώρας, πρὶν πυθέσθαι Μουσικανὸν
ὅτι ὥρμηται ὡς ἐπʼ αὐτὸν Ἀλέξανδρος. οὕτω δὴ
 ἐκπλαγεὶς κατὰ τάχος ἀπήντα Ἀλεξάνδρῳ, δῶρά τε τὰ
πλείστου ἄξια παρʼ Ἰνδοῖς κομίζων καὶ τοὺς ἐλέφαντας
ξύμπαντας ἄγων καὶ τὸ ἔθνος τε καὶ αὑτὸν ἐνδιδοὺς
καὶ ὁμολογῶν ἀδικεῖν, ὅπερ μέγιστον παρʼ Ἀλεξάνδρῳ


ἦν ἐς τὸ τυχεῖν ὧν τις δέοιτο.
</p>
</div3>
<div3 type="section" n="7">
<p> καὶ οὖν καὶ Μουσικανῷ
 ἐπὶ τοῖσδε ἄδεια ἐδόθη ἐξ Ἀλεξάνδρου, καὶ τὴν
πόλιν ἐθαύμασεν Ἀλέξανδρος καὶ τὴν χώραν, καὶ
ἄρχειν αὐτῆς Μουσικανῷ ἔδωκεν· κρατερὸς δὲ ἐν τῇ
πόλει ἐτάχθη τὴν ἄκραν ἐκτειχίσαι· καὶ παρόντος ἔτι
ἐτειχίσθη Ἀλεξάνδρου καὶ φυλακὴ κατεστάθη, ὅτι ἐπιτήδειον
 αὐτῷ ἐφάνη τὸ χωρίον ἐς τὸ κατεχεσθαι τα
κύκλῳ ἔθνη φυλαττόμενα.
<pb id="p.266"/>
</p>
</div3>
</div2>
<div2 type="chapter" n="16">
<div3 type="section" n="1">
<p> ἔνθεν δὲ ἀναλαβὼν τούς τε τοξότας καὶ τοὺς
Ἀγριᾶνας καὶ τὴν ἵππον τὴν ἅμα οἷ πλέουσαν ἐξελαύνει
ἐπὶ τὸν νομάρχην τῆς ταύτῃ γῆς, ὄνομα δὲ ἦν
Ὀξικανός, ὅτι μήτε αὐτὸς ἀφῖκτο μήτε πρέσβεις παρʼ


 αὐτοῦ ἧκον ἐνδιδόντες αὐτόν τε καὶ τὴν χώραν.
</p>
</div3>
<div3 type="section" n="2">
<p> δύο μὲν δὴ τὰς μεγίστας πόλεις τῶν ὑπὸ τῷ Ὀξικανῷ ἐξ
ἐφόδου κατὰ κράτος ἔλαβεν, ἐν δὲ τῇ ἑτέρᾳ τούτων
καὶ αὐτὸς Ὀξικανὸς ἑάλω. ὁ δὲ τὴν μὲν λείαν τῇ
στρατιᾷ δίδωσι, τοὺς ἐλέφαντας δὲ ἅμα οἷ ἦγε· καὶ <add>αἱ</add>
ἄλλαι δὲ πόλεις αὐτῷ αἱ ἐν τῇ αὐτῇ χώρᾳ ἐνεδίδοντο ἐπιόντι οὐδέ τις ἐτρέπετο ἐς ἀλκήν· οὕτω καὶ Ἰνδοὶ
πάντες ἐδεδούλωντο ἤδη τῇ γνώμῃ πρὸς Ἀλεξάνδρου
τε καὶ τῆς Ἀλεξάνδρου τύχης.
</p>
</div3>
<div3 type="section" n="3">
<p> ὁ δὲ ἐπὶ Σάμβον αὖ ἦγε τῶν ὀρείων Ἰνδῶν
σατράπην ὑπʼ αὐτοῦ κατασταθέντα, ὃς πεφευγέναι αὐτῷ ἐξηγγέλλετο ὅτι Μουσικανὸν ἀφειμένον πρὸς
Ἀλεξάνδρου ἐπύθετο καὶ τῆς χώρας τῆς ἑαυτοῦ ἄρχοντα·


 τὰ γὰρ πρὸς Μουσικανὸν αὐτῷ πολέμια ἦν.
</p>
</div3>
<div3 type="section" n="4">
<p> ὡς δὲ
ἐπέλαζεν ἤδη τῇ πόλει Ἀλέξανδρος, ἥντινα μητρόπολιν
εἶχεν ἡ τοῦ Σάμβου χώρα, ὄνομα δὲ ἦν τῇ πόλει Σινδίμανα, αἵ τε πύλαι αὐτῷ ἀνοίγονται προσάγοντι
καὶ οἱ οἰκεῖοι οἱ τοῦ Σάμβου τά τε χρήματα ἀπηρίθμησαν
καὶ τοὺς ἐλέφαντας μετὰ σφῶν ἄγοντες
ἀπήντων· οὐ γὰρ δὴ Ἀλεξάνδρῳ γε πολεμίως ἔχοντα
Σάμβον φυγεῖν, ἀλλὰ Μουσικανοῦ τὴν ἄφεσιν δείσαντα.
</p>
</div3>
<div3 type="section" n="5">
<p> ὁ δὲ καὶ ἄλλην πόλιν ἐν τούτῳ ἀποστᾶσαν εἷλεν καὶ
τῶν Βραχμάνων, οἳ δὴ σοφισταὶ τοῖς Ἰνδοῖς εἰσιν,
ὅσοι αἴτιοι τῆς ἀποστάσεως ἐγένοντο ἀπέκτεινεν. ὑπὲρ
<note place="unspecified" anchored="yes">Ind. 11</note> ὧν ἐγὼ τῆς σοφίας, εἰ δή τίς ἐστιν, ἐν τῇ Ἰνδικῇ
ξυγγραφῇ δηλώσω.
</p>
</div3>
</div2>
<div2 type="chapter" n="17">
<div3 type="section" n="1">
<p> καὶ ἐν τούτῳ Μουσικανὸς αὐτῷ ἀφεστάναι ἐξηγγέλλετο.
<pb id="p.267"/>

καὶ ἐπὶ τοῦτον μὲν ἐκπέμπει Πείθωνα τὸν
Ἀγήνορος σατράπην ξὺν στρατιᾷ ἀποχρώσῃ, αὐτὸς δὲ
τὰς πόλεις τὰς ὑπὸ Μουσικανῷ τεταγμένας ἐπελθὼν
τὰς μὲν ἐξανδραποδίσας αὐτῶν κατέσκαψεν, εἰς ἃς δὲ
 φρουρὰς εἰσήγαγε καὶ ἄκρας ἐξετείχισε. ταῦτα δὲ
διαπραξάμενος ἐπὶ τὸ στρατόπεδόν τε ἐπανῆκε καὶ τὸν


στόλον.
</p>
</div3>
<div3 type="section" n="2">
<p> ἔνθα δὴ Μουσικανός τε ξυλληφθεὶς ἄγεται
πρὸς Πείθωνος, καὶ τοῦτον κρεμάσαι κελεύει Ἀλέξανδρος
ἐν τῇ αὑτοῦ γῇ, καὶ τῶν Βραχμάνων ὅσοι
 αἴτιοι τῆς ἀποστάσεως τῷ Μουσικανῷ κατέστησαν.
ἀφίκετο δὲ αὐτῷ καὶ ὁ τῶν Πατάλων τῆς χώρας
ἄρχων, ὃ δὴ τὸ Δέλτα ἔφην εἶναι τὸ πρὸς τοῦ ποταμοῦ <note place="unspecified" anchored="yes">v 4, 1</note>
τοῦ Ἰνδοῦ ποιούμενον, μεῖζον ἔτι τοῦ Δέλτα τοῦ
Αἰγυπτίου, καὶ οὗτος τήν τε χώραν αὐτῷ ἐνεδίδου


 πᾶσαν καὶ αὑτόν τε καὶ τὰ αὑτοῦ ἐπέτρεψεν.
</p>
</div3>
<div3 type="section" n="3">
<p> τοῦτον
μὲν δὴ ἐπὶ τῇ αὑτοῦ ἀρχῇ ἐκπέμπει αὖθις παραγγείλας
παρασκευάζειν ὅσα ἐς ὑποδοχὴν τῇ στρατιᾷ·
αὐτὸς δὲ Κρατερὸν μὲν τήν τε Ἀττάλου τάξιν ἄγοντα
καὶ τὴν Μελεάγρου καὶ Ἀντιγένους καὶ τῶν τοξοτῶν
 ἔστιν οὓς καὶ τῶν ἑταίρων τε καὶ ἄλλων Μακεδόνων
ὅσους ἐς Μακεδονίαν ἀπομάχους ὄντας ἤδη ἔστελλε
τὴν ἐπʼ Ἀραχωτῶν καὶ Ζαραγγῶν ἔπεμπεν ἐς Καρμανίαν,


καὶ τοὺς ἐλέφαντας τούτῳ ἄγειν ἔδωκεν·
</p>
</div3>
<div3 type="section" n="4">
<p> τὴν δὲ
ἄλλην στρατιάν, ὅση γε μὴ ξὺν αὐτῷ κατέπλει ὡς ἐπὶ
 θάλασσαν, ... Ἡφαιστίων ἐπετάχθη, Πείθωνα δὲ
τούς τε ἱππακοντιστὰς ἄγοντα καὶ τοὺς Ἀγριᾶνας ἐς
τὴν ἐπέκεινα ὄχθην τοῦ Ἰνδοῦ διαβιβάσας, οὐχ ᾗπερ
Ἡφαιστίων τὴν στρατιὰν ἄγειν ἤμελλε, τάς τε ἐκτετειχισμένας
ἤδη πόλεις ξυνοικίσαι ἐκέλευσε καὶ εἰ δή
 τινα νεωτερίζοιτο πρὸς τῶν ταύτῃ Ἰνδῶν καὶ ταῦτα ἐς
κόσμον καταστήσαντα ξυμβάλλειν οἱ ἐς τὰ Πάταλα.
<pb id="p.268"/>
</p>
</div3>
<div3 type="section" n="5">
<p> ἤδη δὲ τρίτην ἡμέραν αὐτῷ τοῦ πλοῦ ἔχοντι
ἐξαγγέλλεται ὅτι ὁ τῶν Πατάλων ὕπαρχος ξυλλαβὼν
τῶν Παταλέων τοὺς πολλοὺς ἀποδεδρακὼς οἴχοιτο
ἀπολιπὼν τὴν χώραν ἔρημον· καὶ ἐπὶ τούτῳ πλείονι
ἢ πρόσθεν σπουδῇ κατέπλει Ἀλέξανδρος. ὡς δὲ ἄφίκετο ἐς τὰ Πάταλα, τήν τε πόλιν καὶ τὴν χώραν ἔρημον
καταλαμβάνει τῶν ἐνοικούντων τε καὶ ἐπεργαζομένων.
</p>
</div3>
<div3 type="section" n="6">
<p> ὁ δὲ κατὰ δίωξιν τῶν φευγόντων ἐκπέμψας τῆς
στρατιᾶς τοὺς κουφοτάτους, ἐπεί τινες αὐτῶν ξυνελήφθησαν,
ἀποπέμπει τούτους παρὰ τοὺς ἄλλους, ἐντειλάμενος ἐπανιέναι θαρροῦντας· εἶναι γὰρ αὐτοῖς
τήν τε πόλιν οἰκεῖν ὡς πρόσθεν καὶ τὴν χώραν ἐργάζεσθαι.
καὶ ἐπανῆλθον οἱ πολλοὶ αὐτῶν.

</p>
</div3>
</div2>
<div2 type="chapter" n="18">
<div3 type="section" n="1">
<p> αὐτὸς δὲ Ἡφαιστίωνι προστάξας τειχίζειν ἐν τοῖς
Πατάλοις ἄκραν ἀποπέμπει ἐς τὴν ἄνυδρον τῆς πλησίον γῆς φρέατά τε ὀρύξοντας καὶ οἰκήσιμον τὴν χώραν
κατασκευάσοντας. καὶ τούτοις ἐπέθεντο τῶν προσχώρων
τινὲς βαρβάρων, καὶ ἔστι μὲν οὓς διέφθειραν
αὐτῶν ἄφνω προσπεσόντες, πολλοὺς δὲ καὶ σφῶν
ἀποβαλόντες ἔφυγον ἐς τὴν ἔρημον, ὥστε ἐπιτελεσθῆναι τοῖς ἐκπεμφθεῖσι τὰ ἔργα προσγενομένης αὐτοῖς
καὶ ἄλλης στρατιᾶς, ἣν Ἀλέξανδρος πυθόμενος τῶν
βαρβάρων τὴν ἐπίθεσιν ἐστάλκει μεθέξοντας τοῦ ἔργου.
</p>
</div3>
<div3 type="section" n="2">
<p> περὶ δὲ τοῖς Πατάλοις σχίζεται τοῦ Ἰνδοῦ τὸ
ὕδωρ ἐς <add>δύο</add> ποταμοὺς μεγάλους, καὶ οὗτοι ἀμφότεροι σώζουσι τοῦ Ἰνδοῦ τὸ ὄνομα ἔστε ἐπὶ τὴν
θάλασσαν. ἐνταῦθα ναύσταθμόν τε καὶ νεωσοίκους
ἐποίει Ἀλέξανδρος· ὡς δὲ προὐκεχωρήκει αὐτῷ τὰ
ἔργα, ὁ δὲ καταπλεῖν ἐπενόει ἔστε ἐπὶ τὴν ἐκβολὴν
τοῦ ἐν δεξιᾷ ῥέοντος ποταμοῦ ἐς τὴν θάλασσαν.
</p>
</div3>
<div3 type="section" n="3">
<p> Λεοννάτον μὲν δὴ δοὺς αὐτῷ τῶν τε ἱππέων ἐς
<pb id="p.269"/>

χιλίους καὶ τῶν ὁπλιτῶν τε καὶ ψιλῶν ἐς ὀκτακισχιλίους
κατὰ τὴν νῆσον τὰ Πάταλα ἐκπέμπει ἀντιπαράγειν
τῷ στόλῳ, αὐτὸς δὲ τὰς μάλιστα τῶν νεῶν ταχυναυτούσας
ἀναλαβὼν ὅσαι τε ἡμιόλιαι καὶ τὰς τριακοντόρους
 πάσας καὶ τῶν κερκούρων ἔστιν οὓς ἔπλει


κατὰ τὸν ποταμὸν τὸν ἐν δεξιᾷ.
</p>
</div3>
<div3 type="section" n="4">
<p> οὐκ ἔχοντι δὲ αὐτῷ
ἡγεμόνα τοῦ πλοῦ, ὅτι πεφεύγεσαν οἱ ταύτῃ Ἰνδοί,
ἀπορώτερα τὰ τοῦ κατάπλου ἦν· χειμών τε ἐπιγίγνεται
ἐς τὴν ὑστεραίαν ἀπὸ τῆς ἀναγωγῆς καὶ ὁ ἄνεμος τῷ
 ῥόῳ πνέων ὑπεναντίος κοῖλόν τε ἐποίει τὸν ποταμὸν
καὶ τὰ σκάφη διέσειεν, ὥστε ἐπόνησαν αὐτῷ αἱ
πλεῖσται τῶν νεῶν, τῶν δὲ τριακοντόρων ἔστιν αἳ καὶ
πάντῃ διελύθησαν. ἔφθησαν δὲ ἐποκείλαντες αὐτὰς


πρὶν παντάπασιν διαπεσεῖν ἐν τῷ ὕδατι.
</p>
</div3>
<div3 type="section" n="5">
<p> ἕτεραι οὖν
 ξυνεπήγνυντο. καὶ τῶν ψιλῶν τοὺς κουφοτάτους
ἐκπέμψας ἐς τὴν προσωτέρω τῆς ὄχθης χώραν ξυλλαμβάνει
τινὰς τῶν Ἰνδῶν, καὶ οὗτοι τὸ ἀπὸ τοῦδε
ἐξηγοῦντο αὐτῷ τὸν πόρον. ὡς δὲ ἧκον ἵναπερ ἀναχεῖται
ἐς εὖρος ὁ ποταμός, ὡς καὶ διακοσίους ταύτῃ
 σταδίους ἐπέχειν ᾗπερ εὐρύτατος αὐτὸς αὑτοῦ ἦν, τό
τε πνεῦμα κατῄει μέγα ἀπὸ τῆς ἔξω θαλάσσης καὶ αἱ
κῶπαι ἐν κλύδωνι χαλεπῶς ἀνεφέροντο, ξυμφεύγουσιν
αὖ ἐς διώρυχα, ἐς ἥντινα οἱ ἡγεμόνες αὐτῷ καθηγήσαντο.

 ἐνταῦθα ὁρμισάντων τὸ πάθημα ἐπιγίγνεται τῆς</p>
</div3>
</div2>
<div2 type="chapter" n="19">
<div3 type="section" n="1">
<p>
μεγάλης θαλάσσης ἡ ἄμπωτις, ὥστε ἐπὶ ξηροῦ ἀπελήφθησαν
αὐτοῖς αἱ νῆες. καὶ τοῦτο οὔπω πρότερον
ἐγνωκόσι τοῖς ἀμφʼ Ἀλέξανδρον ἔκπληξιν μὲν καὶ
αὐτὸ οὐ σμικρὰν παρέσχε, πολὺ δὲ δὴ ἔτι μείζονα,
 ὁπότε διελθούσης τῆς ὥρας προσῄει τε τὸ ὕδωρ καὶ


τὰ σκάφη <add>ἐ</add>μετεωρίζοντο.
</p>
</div3>
<div3 type="section" n="2">
<p> ὅσας μὲν δὴ τῶν νεῶν
<pb id="p.270"/>
ἐν τῷ πηλῷ ἑδραίας κατέλαβεν, αὗται δὲ ἀβλαβῶς τε
ἐμετεωρίσθησαν καὶ οὐδὲν χαλεπὸν παθοῦσαι ἔπλεον
αὖθις· ὅσαι δὲ ἐν ξηροτέρᾳ τε τῇ γῇ καὶ οὐ βεβαίως
τὴν στάσιν ἔχουσαι ὑπελείφθησαν, αὗται δὲ ἀθρόου
ἐπελθόντος τοῦ κύματος αἱ μὲν αὐτῶν ἐμπεσοῦσαι ἐς ἀλλήλας, αἱ δὲ πρὸς τῇ γῇ ἀρ[ρ]αχθεῖσαι συνετρίβησαν.
</p>
</div3>
<div3 type="section" n="3">
<p> ταύτας τε οὖν ἐπεσκεύασεν Ἀλέξανδρος ἐκ τῶν παρόντων
καὶ ἐν κερκούροιν δυοῖν προπέμπει κατὰ τὸν ποταμὸν
τοὺς κατασκεψομένους τὴν νῆσον, ἐς ἥντινα οἱ ἐπιχώριοι
ἔφασκον ὁρμιστέα εἶναι αὐτῷ κατὰ τὸν πλοῦν τὸν ἐς τὴν θάλασσαν· Κίλλουτα δὲ τῇ νήσῳ τὸ ὄνομα
ἔλεγον. ὡς δὲ ἐξηγγέλθη ὅτι ὅρμοι τε ἐν τῇ νήσῳ
εἰσὶ καὶ αὐτὴ μεγάλη καὶ ὕδωρ ἔχουσα, ὁ μὲν ἄλλος
αὐτῷ στόλος ἐς τὴν νῆσον κατέσχεν, αὐτὸς δὲ ταῖς
ἄριστα πλεούσαις τῶν νεῶν ἐπέκεινα προὐχώρει, ὡς ἀπιδεῖν τοῦ ποταμοῦ τὴν ἐκβολὴν τὴν ἐς τὴν θάλασσαν,


 εἰ παρέχει τὸν ἔκπλουν εὔπορον.
</p>
</div3>
<div3 type="section" n="4">
<p> προελθόντες
δὲ ἀπὸ τῆς νήσου σταδίους ὅσον διακοσίους ἀφορῶσιν
ἄλλην νῆσον, ταύτην ἤδη ἐν τῇ θαλάσσῃ. τότε μὲν
δὴ ἐπανῆλθον ἐς τὴν ἐν τῷ ποταμῷ νῆσον, καὶ πρὸς τοῖς ἄκροις αὐτῆς καθορμισθεὶς θύει τοῖς θεοῖς
Ἀλέξανδρος ὅσοις ἔφασκεν ὅτι παρὰ τοῦ Ἄμμωνος
ἐπηγγελμένον ἦν θῦσαι αὐτῷ. ἐς δὲ τὴν ὑστεραίαν
κατέπλει ὡς ἐπὶ τὴν ἄλλην τὴν ἐν τῷ πόντῳ νῆσον,
καὶ προσχὼν καὶ ταύτῃ ἔθυε καὶ ἐνταῦθα ἄλλας αὖ θυσίας ἄλλοις τε θεοῖς καὶ ἄλλῳ τρόπῳ· καὶ ταύτας
δὲ κατʼ ἐπιθεσπισμὸν θύειν <add>ἔφασκε</add> τοῦ Ἄμμωνος.
</p>
</div3>
<div3 type="section" n="5">
<p> αὐτὸς δὲ ὑπερβαλὼν τοῦ Ἰνδοῦ ποταμοῦ τὰς ἐκβολὰς
ἐς τὸ πέλαγος ἀνέπλει, ὡς μὲν ἔλεγεν, ἀπιδεῖν εἴ πού
τις χώρα πλησίον ἀνίσχει ἐν τῷ πόντῳ, ἐμοὶ δὲ δοκεῖ, οὐχ ἥκιστα ὡς πεπλευκέναι τὴν μεγάλην τὴν ἔξω
<pb id="p.271"/>

Ἰνδῶν θάλασσαν. ἐνταῦθα ταύρους τε σφάξας τῷ
Ποσειδῶνι ἀφῆκεν ἐς τὴν θάλασσαν καὶ σπείσας ἐπὶ
τῇ θυσίᾳ τήν τε φιάλην χρυσῆν οὖσαν καὶ κρατῆρας
χρυσοῦς ἐνέβαλεν ἐς τὸν πόντον χαριστήρια, εὐχόμενος
 σῶόν οἱ παραπέμψαι τὸν στρατὸν τὸν ναυτικόν, ὅντινα
ξὺν Νεάρχῳ ἐπενόει στέλλειν ὡς ἐπὶ τὸν κόλπον τὸν
Περσικὸν καὶ τὰς ἐκβολὰς τοῦ τε Εὐφράτου καὶ τοῦ Τίγρητος.

</p>
</div3>
</div2>
<div2 type="chapter" n="20">
<div3 type="section" n="1">
<p>
ἐπανελθὼν δὲ ὀπίσω ἐς τὰ Πάταλα τήν τε ἄκραν
 τετειχισμένην καταλαμβάνει καὶ Πείθωνα ξὺν τῇ
στρατιᾷ ἀφιγμένον καὶ τούτῳ ξύμπαντα καταπεπραγμένα
ἐφʼ οἷσπερ ἐστάλη. Ἡφαιστίων μὲν δὴ ἐτάχθη
παρασκευάζειν τὰ πρὸς τὸν ἐκτειχισμόν τε τοῦ ναυστάθμου
καὶ τῶν νεωσοίκων τὴν κατασκευήν· καὶ γὰρ
 καὶ ἐνταῦθα ἐπενόει στόλον ὑπολείπεσθαι νεῶν οὐκ
ὀλίγων πρὸς τῇ πόλει τοῖς Πατάλοις, ἵναπερ ἐσχίζετο
ὁ ποταμὸς ὁ Ἰνδός.
</p>
</div3>
<div3 type="section" n="2">
<p>αὐτὸς δὲ κατὰ τὸ ἕτερον στόμα τοῦ Ἰνδοῦ κατέπλει
αὖθις ἐς τὴν μεγάλην θάλασσαν, ὡς καταμαθεῖν,
 ὅπῃ εὐπορωτέρα ἡ ἐκβολὴ τοῦ Ἰνδοῦ ἐς τὸν πόντον
γίγνεται· ἀπέχει δὲ ἀλλήλων τὰ στόματα τοῦ ποταμοῦ
τοῦ Ἰνδοῦ ἐς σταδίους μάλιστα ὀκτακοσίους καὶ


χιλίους.
</p>
</div3>
<div3 type="section" n="3">
<p> ἐν δὲ τῷ κατάπλῳ ἀφίκετο τῆς ἐκβολῆς τοῦ
ποταμοῦ ἐς λίμνην μεγάλην, ἥντινα ἀναχεόμενος ὁ
 ποταμός, τυχὸν δὲ καὶ ἐκ τῶν πέριξ ὑδάτων ἐμβαλλόντων
ἐς αὐτήν, μεγάλην τε ποιεῖ καὶ κόλπῳ θαλάσσης
μάλιστα ἐοικυῖαν· καὶ γὰρ ἰχθύες ἤδη ἐν αὐτῇ
τῶν ἀπὸ θαλάσσης ἐφαίνοντο, μείζονες τῶν ἐν τῇδε
τῇ ἡμετέρᾳ θαλάσσῃ. προσορμισθεὶς οὖν κατὰ τὴν
 λίμνην ἵναπερ οἱ καθηγεμόνες ἐξηγοῦντο, τῶν μὲν
στρατιωτῶν τοὺς πολλοὺς καταλείπει σὺν Λεοννάτῳ
<pb id="p.272"/>


 αὐτοῦ καὶ τοὺς κερκούρους ξύμπαντας,
</p>
</div3>
<div3 type="section" n="4">
<p> αὐτὸς δὲ ταῖς
τριακοντόροις τε καὶ ἡμιολίαις ὑπερβαλὼν τὴν ἐκβολὴν
τοῦ Ἰνδοῦ καὶ προελθὼν καὶ ταύτῃ ἐς τὴν θάλασσαν
εὐπορωτέραν τε κατέμαθεν τὴν ἐπὶ τάδε τοῦ Ἰνδοῦ
ἐκβολὴν καὶ αὐτὸς προσορμισθεὶς τῷ αἰγιαλῷ καὶ τῶν ἱππέων τινὰς ἅμα οἷ ἔχων παρὰ θάλασσαν ᾔει σταθμοὺς
τρεῖς, τὴν τε χώραν ὁποία τίς ἐστιν ἡ ἐν
τῷ παράπλῳ ἐπισκεπτόμενος καὶ φρέατα ὀρύσσεσθαι


 κελεύων, ὅπως ἔχοιεν ὑδρεύεσθαι οἱ πλέοντες.
</p>
</div3>
<div3 type="section" n="5">
<p> αὐτὸς
μὲν δὴ ἐπανελθὼν ἐπὶ τὰς ναῦς ἀνέπλει ἐς τὰ Πάταλα· μέρος δέ τι τῆς στρατιᾶς τὰ αὐτὰ ταῦτα ἐργασομένους
κατὰ τὴν παραλίαν ἔπεμψεν, ἐπανιέναι καὶ
τούτοις προστάξας ἐς τὰ Πάταλα. αὖθις δὲ ὡς ἐπὶ
τὴν λίμνην καταπλεύσας ἄλλον ναύσταθμον καὶ ἄλλους
νεωσοίκους ἐνταῦθα κατεσκεύασε, καὶ φυλακὴν καταλιπὼν τῷ χωρίῳ σῖτόν τε ὅσον καὶ ἐς τέτταρας μῆνας
ἐξαρκέσαι τῇ στρατιᾷ ἐσηγάγετο καὶ τἆλλʼ ὅσα [ἐν]
τῷ παράπλῳ παρεσκεύαζεν.

</p>
</div3>
</div2>
<div2 type="chapter" n="21">
<div3 type="section" n="1">
<p> ἦν δὲ ἐν μὲν τῷ τότε ἄπορος ἡ ὥρα ἐς τὸν
πλοῦν· οἱ γὰρ ἐτησίαι ἄνεμοι κατεῖχον, οἳ δὴ τῇ ὥρᾳ ἐκείνῃ οὐ καθάπερ παρʼ ἡμῖν ἀπʼ ἄρκτου, ἀλλʼ ἀπὸ
τῆς μεγάλης θαλάσσης κατὰ νότον μάλιστα ἄνεμον


 ἵστανται.
</p>
</div3>
<div3 type="section" n="2">
<p> ἀπὸ δὲ τοῦ χειμῶνος τῆς ἀρχῆς τὸ ἀπὸ
Πλειάδων δύσεως ἔστε ἐπὶ τροπάς, ἃς ἐν χειμῶνι ὁ
ἥλιος ἐπιστρέφει, πλόϊμα εἶναι ταύτῃ ἐξηγγέλλετο. τότε γὰρ κατὰ γῆν μᾶλλον οἷα δὴ πολλῷ ὕδατι ἐξ οὐρανοῦ
βεβρεγμένην αὔρας ἵστασθαι μαλθακὰς καὶ ἐς τὸν
παράπλουν ταῖς τε κώπαις καὶ τοῖς ἱστίοις ξυμμέτρους.
</p>
</div3>
<div3 type="section" n="3">
<p> Νέαρχος μὲν δὴ ἐπιταχθεὶς τῷ ναυτικῷ προσέμενε
τὴν ὥραν τοῦ παράπλου, αὐτὸς δὲ ἄρας ἐκ Πατάλων ἔστε μὲν ἐπὶ τὸν ποταμὸν τὸν Ἀράβιον ξὺν τῇ στρατιᾶ
<pb id="p.273"/>

πάσῃ προὐχώρει. ἐκεῖθεν δὲ ἀναλαβὼν τῶν ὑπασπιστῶν
τε καὶ τῶν τοξοτῶν τοὺς ἡμίσεας καὶ τῶν πεζεταίρων
καλουμένων τὰς τάξεις καὶ τῆς ἵππου τῆς
ἑταιρικῆς τό τε ἄγημα καὶ ἴλην ἀφʼ ἑκάστης ἱππαρχίας
 καὶ τοὺς ἱπποτοξότας ξύμπαντας ὡς ἐπὶ τὴν θάλασσαν
ἐς ἀριστερὰ ἐτράπετο, ὕδατά τε ὀρύσσειν, ὡς κατὰ τὸν
παράπλουν ἄφθονα εἴη τῇ στρατιᾷ τῇ παραπλεούσῃ,
καὶ ἅμα ὡς τοῖς Ὠρείταις τοῖς ταύτῃ Ἰνδοῖς αὐτονόμοις
ἐκ πολλοῦ οὖσιν ἄφνω ἐπιπεσεῖν, ὅτι μηδὲν φίλιον
 αὐτοῖς ἐς αὐτόν τε καὶ τὴν στρατιὰν ἐπέπρακτο. τῆς
δὲ ὑπολειφθείσης δυνάμεως Ἡφαιστίων αὐτῷ ἀφηγεῖτο.
</p>
</div3>
<div3 type="section" n="4">
<p>Ἀραβῖται μὲν δή, ἔθνος καὶ τοῦτο αὐτόνομον τῶν
περὶ τὸν Ἀράβιον ποταμὸν νεμομένων, οὔτε ἀξιόμαχοι
δόξαντες εἶναι Ἀλεξάνδρῳ οὔτε ὑποδῦναι ἐθελήσαντες,
 ὡς προσάγοντα ἐπύθοντο Ἀλέξανδρον, φεύγουσιν ἐς
τὴν ἔρημον. Ἀλέξανδρος δὲ διαβὰς τὸν Ἀράβιον
ποταμὸν στενόν τε καὶ ὀλίγου ὕδατος καὶ διελθὼν ἐν
νυκτὶ τῆς ἐρήμου τὴν πολλὴν ὑπὸ τὴν ἕω πρὸς τῇ
οἰκουμένῃ ἦν· καὶ τοὺς μὲν πεζοὺς ἐν τάξει ἐκέλευσεν
 ἕπεσθαι, τοὺς δὲ ἱππέας ἀναλβὼν αὐτὸς καὶ ἐς ἴλας
κατανείμας, ὅπως ἐπὶ πλεῖστον τοῦ πεδίου ἐπέχοιεν,


ἐπῄει τὴν χώραν τῶν Ὠρειτῶν. ὅσοι μὲν δὴ ἐς·
</p>
</div3>
<div3 type="section" n="5">
<p> ἀλκὴν
αὐτῶν ἐτράποντο κατεκόπησαν πρὸς τῶν ἱππέων,
πολλοὶ δὲ καὶ ζῶντες ἑάλωσαν. ὁ δὲ τότε μὲν κατεστρατοπέδευσε
 πρὸς ὕδατι οὐ πολλῷ, ὡς δὲ καὶ οἱ
περὶ Ἡφαιστίωνα αὐτῷ ὁμοῦ ἤδη ἦσαν, προὐχώρει ἐς
τὸ πρόσω. ἀφικόμενος δὲ εἰς κώμην, ἥπερ ἦν μεγίστη
τοῦ ἔθνους τοῦ Ὠρειτῶν, Ῥαμβακία ἐκαλεῖτο ἡ κώμη,
τόν τε χῶρον ἐπῄνεσε καὶ ἐδόκει ἂν αὐτῷ πόλις ξυνοικισθεῖσα
 μεγάλη καὶ εὐδαίμων γενέσθαι. Ἡφαιστίωνα
μὲν δὴ ἐπὶ τούτοις ὑπελείπετο.
<pb id="p.274"/>
</p>
</div3>
</div2>
<div2 type="chapter" n="22">
<div3 type="section" n="1">
<p> αὐτὸς δὲ ἀναλαβὼν αὖθις τῶν ὑπασπιστῶν καὶ
τῶν Ἀγριάνων τοὺς ἡμίσεας καὶ τὸ ἄγημα τῶν ἱππέων
καὶ τοὺς ἱπποτοξότας προῄει ὡς ἐπὶ τὰ ὅρια τῶν τε
Γαδρωσῶν καὶ Ὠρειτῶν, ἵναπερ στενή τε ἡ πάροδος
αὐτῷ εἶναι ἐξηγγέλλετο καὶ οἱ Ὠρεῖται τοῖς Γαδρωσοῖς ξυντεταγμένοι πρὸ τῶν στενῶν στρατοπεδεύειν, ὡς


 εἴρξοντες τῆς παρόδου Ἀλέξανδρον.
</p>
</div3>
<div3 type="section" n="2">
<p> καὶ ἦσαν μὲν
ταύτῃ τεταγμένοι, ὡς δὲ προάγων ἤδη ἐξηγγέλλετο, οἱ
μὲν πολλοὶ ἔφυγον ἐκ τῶν στενῶν λιπόντες τὴν
φυλακήν, οἱ δὲ ἡγεμόνες τῶν Ὠρειτῶν ἀφίκοντο παρʼ αὐτὸν σφᾶς τε αὐτοὺς καὶ τὸ ἔθνος ἐνδιδόντες.
τούτοις μὲν δὴ προστάττει ξυγκαλέσαντας τὸ πλῆθος
τῶν Ὠρειτῶν πέμπειν ἐπὶ τὰ σφέτερα ἤθη, ὡς δεινὸν
οὐδὲν πεισομένους· σατράπην δὲ καὶ τούτοις ἐπιτάσσει


 Ἀπολλοφάνην·
</p>
</div3>
<div3 type="section" n="3">
<p> καὶ ξὺν τούτῳ ἀπολείπει Λεοννάτον τὸν σωματοφύλακα ἐν Ὤροις, ἔχοντα τούς τε Ἀγριᾶνας
ξύμπαντας καὶ τῶν τοξοτῶν ἔστιν οὓς καὶ τῶν ἱππέων
καὶ ἄλλους πεζούς τε καὶ ἱππέας Ἕλληνας μισθοφόρους,
τό τε ναυτικὸν ὑπομένειν ἔστʼ ἂν περιπλεύσῃ
τὴν χώραν καὶ τὴν πόλιν ξυνοικίζειν καὶ τὰ κατὰ τοὺς Ὠρείτας κοσμεῖν, ὅπως μᾶλλόν τι προσέχοιεν τῷ
σατράπῃ τὸν νοῦν. αὐτὸς δὲ ξὺν τῇ στρατιᾷ τῇ
πολλῇ, καὶ γὰρ καὶ Ἡφαιστίων ἀφίκετο ἄγων αὐτῷ
τοὺς ὑπολειφθέντας, προὐχώρει ὡς ἐπὶ Γαδρωσοὺς
<note place="unspecified" anchored="yes">Aristob. fr. 35</note> ἔρημον τὴν πολλήν.
</p>
</div3>
<div3 type="section" n="4">
<p> καὶ ἐν τῇ ἐρήμῳ ταύτῃ λέγει Ἀριστόβουλος σμύρνης
πολλὰ δένδρα πεφυκέναι μείζονα ἢ κατὰ τὴν ἄλλην
σμύρναν, καὶ τοὺς Φοίνικας τοὺς κατʼ ἐμπορ[ε]ίαν τῇ
στρατιᾷ ξυνεπομένους ξυλλέγοντας τὸ δάκρυον τῆς
σμύρνης ʽπολὺ γὰρ εἶναι, οἷα δὴ ἐκ μεγάλων τε τῶν πρέμνων καὶ οὔπω πρόσθεν ξυλλελεγμένονʼ ἐμπλήσαντας
<pb id="p.275"/>



τὰ ὑποζύγια ἄγειν.
</p>
</div3>
<div3 type="section" n="5">
<p> ἔχειν δὲ τὴν ἔρημον ταύτην
καὶ νάρδου ῥίζαν πολλήν τε καὶ εὔοδμον καὶ ταύτην
ξυλλέγειν τοὺς Φοίνικας· πολὺ δὲ εἶναι αὐτῆς τὸ
καταπατούμενον πρὸς τῆς στρατιᾶς, καὶ ἀπὸ τοῦ πατουμένου
 ὀδμὴν ἡδεῖαν κατέχειν ἐπὶ πολὺ τῆς χώρας.


τοσόνδε εἶναι τὸ πλῆθος·
</p>
</div3>
<div3 type="section" n="6">
<p> εἶναι δὲ καὶ ἄλλα δένδρα
ἐν τῇ ἐρήμῳ, τὸ μέν τι δάφνῃ ἐοικὸς τὸ φύλλον, καὶ
τοῦτο ἐν τοῖς προσκλυζομένοις τῇ θαλάσσῃ χωρίοις
πεφυκέναι· καὶ ἀπολείπεσθαι μὲν τὰ δένδρα πρὸς τῆς
 ἀμπώτεως ἐπὶ ξηροῦ, ἐπελθόντος δὲ τοῦ ὕδατος ἐν
τῇ θαλάσσῃ πεφυκότα φαίνεσθαι· τῶν δὲ καὶ ἀεὶ τὰς
ῥίζας τῇ θαλάσσῃ ἐπικλύζεσθαι, ὅσα ἐν κοίλοις χωρίοις
ἐπεφύκει, ἔνθενπερ οὐχ ὑπενόστει τὸ ὕδωρ, καὶ ὅμως
οὐ διαφθείρεσθαι τὸ δένδρον πρὸς τῆς θαλάσσης.
</p>
</div3>
<div3 type="section" n="7">
<p> εἶναι δὲ τὰ δένδρα ταύτῃ πήχεων καὶ τριάκοντα ἔστιν
ἃ αὐτῶν, τυχεῖν τε ἀνθοῦντα ἐκείνῃ τῇ ὥρᾳ, καὶ τὸ
ἄνθος εἶναι τῷ λευκῷ μάλιστα ἴῳ προσφερές, τὴν
ὀδμὴν δὲ πολύ τι ὑπερφέρον. καὶ ἄλλον εἶναι καυλὸν
ἐκ γῆς πεφυκότα ἀκάνθης, καὶ τούτῳ ἐπεῖναι ἰσχυρὰν
 τὴν ἄκανθαν, ὥστε ἤδη τινῶν καὶ παριππευόντων
ἐμπλακεῖσαν τῇ ἐσθῆτι κατασπάσαι ἀπὸ τοῦ ἵππου
μᾶλλόν τι τὸν ἱππέα ἢ αὐτὴν ἀποσχισθῆναι ἀπὸ τοῦ


καυλοῦ.
</p>
</div3>
<div3 type="section" n="8">
<p> καὶ τῶν λαγῶν λέγεται ὅτι παραθεόντων
εἴχοντο ἐν ταῖς θριξὶν αἱ ἄκανθαι καὶ ὅτι οὕτως
 ἡλίσκοντο οἱ λαγῶ, καθάπερ ὑπὸ ἰξοῦ αἱ ὄρνιθες ἢ
τοῖς ἀγκίστροις οἱ ἰχθύες, σιδήρῳ δὲ ὅτι διακοπῆναι
οὐ χαλεπὴ ἦν· καὶ ὀπὸν ὅτι ἀνίει πολὺν ὁ καυλὸς
τῆς ἀκάνθης τεμνομένης, ἔτι πλείονα ἢ αἱ συκαῖ τοῦ
ἦρος καὶ δριμύτερον.

 ἔνθεν δὲ διὰ τῆς Γαδρωσῶν χώρας ᾔει ὁδὸν</p>
</div3>
</div2>
<div2 type="chapter" n="23">
<div3 type="section" n="1">
<p>
χαλεπὴν καὶ ἄπορον τῶν ἐπιτηδείων, τῶν τε ἄλλων
<pb id="p.276"/>
καὶ ὕδωρ πολλαχοῦ τῇ στρατιᾷ οὐκ ἦν· ἀλλὰ νύκτωρ
ἠναγκάζοντο γῆν πολλὴν πορεύεσθαι καὶ προσωτέρω
ἀπὸ θαλάσσης, ἐπεὶ αὐτῷ γε ἐν σπουδῇ ἦν ἐλθεῖν τὰ
παρὰ τὴν θάλασσαν τῆς χώρας καὶ λιμένας τε ἰδεῖν
τοὺς ὄντας καὶ ὅσα γε ἐν παρόδῳ δυνατὰ γένοιτο τῷ ναυτικῷ παρασκευάσαι, ἢ φρέατα ὀρύξαντας ἢ ἀγορᾶς


 που ἢ ὅρμου ἐπιμεληθέντας.
</p>
</div3>
<div3 type="section" n="2">
<p> ἀλλὰ ἦν γὰρ ἔρημα
παντάπασιν τὰ πρὸς τῇ θαλάσσῃ τῆς Γαδρωσῶν γῆς,
ὁ δὲ Θόαντα τὸν Μανδροδώρου καταπέμπει ἐπὶ θάλασσαν
ξὺν ὀλίγοις ἱππεῦσιν, κατασκεψόμενον εἴ πού τις ὅρμος ὢν τυγχάνει ταύτῃ ἢ ὕδωρ οὐ πόρρω ἀπὸ


 θαλάσσης ἤ τι ἄλλο τῶν ἐπιτηδείων.
</p>
</div3>
<div3 type="section" n="3">
<p> καὶ οὗτος ἐπανελθὼν
ἀπήγγειλεν ἁλιέας τινὰς καταλαβεῖν ἐπὶ τοῦ
αἰγιαλοῦ ἐν καλύβαις πνιγηραῖς· πεποιῆσθαι δὲ τὰς
καλύβας ξυνθέντας τὰς κόγχας· στέγην δὲ εἶναι αὐταῖς τὰς ἀκάνθας τῶν ἰχθύων· καὶ τούτους τοὺς ἁλιέας
ὕδατι ὀλίγῳ διαχρῆσθαι χαλεπῶς διαμωμένους τὸν
κάχληκα, καὶ οὐδὲ τούτῳ πάντῃ γλυκεῖ τῷ ὕδατι.
</p>
</div3>
<div3 type="section" n="4">
<p> ὡς δὲ ἀφίκετο Ἀλέξανδρος ἐς χῶρόν τινα τῆς
Γαδρωσίας ἵνα ἀφθονώτερος ἦν σῖτος, διανέμει ἐς τὰ ὑποζύγια τὸν καταληφθέντα καὶ τοῦτον σημηνάμενος
τῇ ἑαυτοῦ σφραγῖδι κατακομίζεσθαι κελεύει ὡς ἐπὶ
θάλασσαν. ἐν ᾧ δὲ ᾔει ὡς ἐπὶ τὸν σταθμόν, ἔνθενπερ
ἐγγυτάτω ἦν ἡ θάλασσα, ἐν τούτῳ ὀλίγα φροντίσαντες
οἱ στρατιῶται τῆς σφραγῖδος αὐτοί τε οἱ φύλακες τῷ σίτῳ ἐχρήσαντο καὶ ὅσοι μάλιστα λιμῷ ἐπιέζοντο καὶ


 τούτοις μετέδωκαν.
</p>
</div3>
<div3 type="section" n="5">
<p> ἐς τοσόνδε γὰρ πρὸς τοῦ κακοῦ
ἐνικῶντο, ὡς τὸν πρόδηλον καὶ παρόντα ἤδη ὄλεθρον
τοῦ ἀφανοῦς τε καὶ πρόσω ἔτι ὄντος ἐκ τοῦ βασιλέως
κινδύνου ξὺν λογισμῷ ἔδοξέ σφισιν ἔμπροσθεν ποιήσασθαι. καὶ Ἀλέξανδρος καταμαθὼν τὴν ἀνάγκην
<pb id="p.277"/>

ξυνέγνω τοῖς πράξασιν. αὐτὸς δέ, ὅσα ἐκ τῆς χώρας
ἐπιδραμὼν ξυναγαγεῖν ἠδυνήθη εἰς ἐπισιτισμὸν τῇ
στρατιᾷ τῇ περιπλεούσῃ ξὺν τῷ στόλῳ, ταῦτα κομίσοντα


πέμπει Κρηθέα τὸν Καλλατιανόν.
</p>
</div3>
<div3 type="section" n="6">
<p> καὶ τοῖς
 ἐγχωρίοις προσετάχθη ἐκ τῶν ἄνω τόπων σῖτόν τε
ὅσον δυνατοὶ ἦσαν κατακομίσαι ἀλέσαντας καὶ τὰς
βαλάνους τὰς τῶν φοινίκων καὶ πρόβατα ἐς ἀγορὰν
τῷ στρατῷ. καὶ ἐς ἄλλον αὖ τόπον Τήλεφον κατέπεμψε
τῶν ἑταίρων σὺν σίτῳ οὐ πολλῷ ἀληλεσμένῳ.

 αὐτὸς δὲ προὐχώρει ὡς ἐς τὰ βασίλεια τῶν Γαδρωσῶν,</p>
</div3>
</div2>
<div2 type="chapter" n="24">
<div3 type="section" n="1">
<p>
ὁ δὲ χῶρος Ποῦρα ὀνομάζεται, ἵναπερ ἀφίκετο
ἐξ Ὤρων ὁρμηθεὶς ἐν ἡμέραις ταῖς πάσαις ἑξήκοντα.
καὶ λέγουσιν οἱ πολλοὶ τῶν ξυγγραψάντων τὰ ἀμφʼ
Ἀλέξανδρον οὐδὲ τὰ ξύμπαντα ὅσα ἐταλαιπώρησεν
 αὐτῷ κατὰ τὴν Ἀσίαν ἡ στρατιὰ ξυμβληθῆναι ἄξια


εἶναι τοῖς τῇδε πονηθεῖσι πόνοις.
</p>
</div3>
<div3 type="section" n="2">
<p> οὐ μὴν ἀγνοήσαντα
Ἀλέξανδρον τῆς ὁδοῦ τὴν χαλεπότητα ταύτῃ ἐλθεῖν,
τοῦτο μὲν μόνος Νέαρχος λέγει ὧδε, ἀλλὰ ἀκούσαντα <note place="unspecified" anchored="yes">Nearch. fr. 23</note>
γὰρ ὅτι οὔπω τις πρόσθεν διελθὼν ταύτῃ ξὺν στρατιᾷ
 ἀπεσώθη, ὅτι μὴ Σεμίραμις ἐξ Ἰνδῶν ἔφυγε. καὶ
ταύτην δὲ ἔλεγον οἱ ἐπιχώριοι σὺν εἴκοσι μόνοις τῆς
στρατιᾶς ἀποσωθῆναι, Κῦρον δὲ τὸν Καμβύσου σὺν


ἑπτὰ μόνοις καὶ τοῦτον.
</p>
</div3>
<div3 type="section" n="3">
<p> ἐλθεῖν γὰρ δὴ καὶ Κῦρον
ἐς τοὺς χώρους τούτους ὡς ἐσβαλοῦντα ἐς τὴν Ἰνδῶν
 γῆν, φθάσαι δὲ ὑπὸ τῆς ἐρημίας τε καὶ ἀπορίας τῆς
ὁδοῦ ταύτης ἀπολέσαντα τὴν πολλὴν τῆς στρατιᾶς.
καὶ ταῦτα Ἀλεξάνδρῳ ἐξαγγελλόμενα ἔριν ἐμβαλεῖν
πρὸς Κῦρον καὶ Σεμίραμιν. τούτων τε οὖν ἕνεκα καὶ
ἅμα ὡς τῷ ναυτικῷ ἐγγύθεν ἐκπορίζεσθαι τὰ ἀναγκαῖα,


 λέγει Νέαρχος ταύτην τραπῆναι Ἀλέξανδρον.
</p>
</div3>
<div3 type="section" n="4">
<p> τό τε
οὖν καῦμα ἐπιφλέγον καὶ τοῦ ὕδατος τὴν ἀπορίαν
<pb id="p.278"/>
πολλὴν τῆς στρατιᾶς διαφθεῖραι καὶ μάλιστα δὴ τὰ
ὑποζύγια· ταῦτα μὲν πρὸς τοῦ βάθους τε τῆς ψάμμου
καὶ τῆς θέρμης, ὅτι κεκαυμένη ἦν, τὰ πολλὰ δὲ καὶ
δίψει ἀπόλλυσθαι· καὶ γὰρ καὶ γηλόφοις ἐπιτυγχάνειν
ὑψηλοῖς ψάμμου βαθείας, οὐ νεναγμένης, ἀλλʼ οἵας δέχεσθαι καθάπερ ἐς πηλὸν ἢ ἔτι μᾶλλον ἐς χιόνα


 ἀπάτητον ἐπιβαίνοντας.
</p>
</div3>
<div3 type="section" n="5">
<p> καὶ ἅμα ἐν ταῖς προσβάσεσί
τε καὶ καταβαίνοντας τούς τε ἵππους καὶ τοὺς ἡμιόνους
ἔτι μᾶλλον κακοπαθεῖν τῷ ἀνωμάλῳ τῆς ὁδοῦ καὶ ἅμα
οὐ βεβαίῳ, τῶν τε σταθμῶν τὰ μήκη πιέσαι οὐχ ἥκιστα τὴν στρατιάν· ἀπορία γὰρ ὕδατος οὐ ξύμμετρος
οὖσα μᾶλλόν τι ἦγε πρὸς ἀνάγκην τὰς πορείας ποιεῖσθαι.
</p>
</div3>
<div3 type="section" n="6">
<p> ὁπότε μὲν δὴ τῆς νυκτὸς ἐπελθόντες τὴν
ὁδὸν ἥντινα ἀνύσαι ἐχρῆν ἕωθεν πρὸς ὕδωρ ἔλθοιεν,
οὐ πάντῃ ἐταλαιπωροῦντο· προχωρούσης δὲ τῆς ἡμέρας ὑπὸ μήκους τῆς ὁδοῦ, εἰ ὁδοιποροῦντες ἔτι ἐγκαταληφθεῖεν,
ἐνταῦθα ἂν ἐταλαιπώρουν πρὸς τοῦ καύματός
τε καὶ ἅμα δίψει ἀπαύστῳ συνεχόμενοι.

</p>
</div3>
</div2>
<div2 type="chapter" n="25">
<div3 type="section" n="1">
<p> τῶν δὲ δὴ ὑποζυγίων πολὺς ὁ φθόρος καὶ ἑκούσιος
τῇ στρατιᾷ ἐγίγνετο· ξυνιόντες γάρ, ὁπότε ἐπιλίποι σφᾶς τὰ σιτία, καὶ τῶν ἵππων τοὺς πολλοὺς ἀποσφάζοντες
καὶ τῶν ἡμιόνων τὰ κρέα ἐσιτοῦντο καὶ ἔλεγον
δίψει ἀποθανεῖν αὐτοὺς ἢ ὑπὸ καμάτου ἐκλιπόντας·
καὶ ὁ τὴν ἀτρέκειαν τοῦ ἔργου ἐξελέγξων ὑπό τε τοῦ
πόνου οὐδεὶς ἦν καὶ ὅτι ξύμπαντες τὰ αὐτὰ ἡμάρτανον.
</p>
</div3>
<div3 type="section" n="2">
<p> καὶ Ἀλέξανδρον μὲν οὐκ ἐλελήθει τὰ γιγνόμενα, ἴασιν
δὲ τῶν παρόντων ἑώρα τὴν τῆς ἀγνοίας προσποίησιν
μᾶλλόν τι ἢ τὴν ὡς γιγνωσκομένων ἐπιχώρησιν. οὔκουν
οὐδὲ τοὺς νόσῳ κάμνοντας τῆς στρατιᾶς οὐδὲ τοὺς
διὰ κάματον ὑπολειπομένους ἐν ταῖς ὁδοῖς ἄγειν ἔτι ἦν εὐμαρῶς ἀπορίᾳ τε τῶν ὑποζυγίων καὶ ὅτι τὰς
<pb id="p.279"/>

ἁμάξας αὐτοὶ κατέκοπτον, ἀπόρους οὔσας αὐτοῖς ὑπὸ
βάθους τῆς ψάμμου ἄγεσθαι καὶ ὅτι ἐν τοῖς πρώτοις
σταθμοῖς διὰ ταῦτα ἐξηναγκάζοντο οὐ τὰς βραχυτάτας
ἰέναι τῶν ὁδῶν, ἀλλὰ τὰς εὐπορωτάτας τοῖς ζεύγεσι.
</p>
</div3>
<div3 type="section" n="3">
<p> καὶ οὕτως οἱ μὲν νόσῳ κατὰ τὰς ὁδοὺς ὑπελείποντο,
οἱ δὲ ὑπὸ καμάτου ἢ καύματος ἢ τῷ δίψει οὐκ ἀντέχοντες,
καὶ οὔτε οἱ ἄξοντες ἦσαν οὔτε οἱ μένοντες θεραπεύσοντες·
σπουδῇ γὰρ πολλῇ ἐγίγνετο ὁ στόλος, καὶ ἐν
τῷ ὑπὲρ τοῦ παντὸς προθύμῳ τὸ καθʼ ἑκάστους ξὺν
 ἀνάγκῃ ἠμελεῖτο· οἱ δὲ καὶ ὕπνῳ κάτοχοι κατὰ τὰς ὁδοὺς
γενόμενοι οἷα δὴ νυκτὸς τὸ πολὺ τὰς πορείας ποιούμενοι,
ἔπειτα ἐξαναστάντες, οἷς μὲν δύναμις ἔτι ἦν
κατὰ τὰ ἴχνη τῆς στρατιᾶς ἐφομαρτήσαντες ὀλίγοι ἀπὸ
πολλῶν ἐσώθησαν, οἱ πολλοὶ δὲ ὥσπερ ἐν πελάγει
 ἐκπεσόντες ἐν τῇ ψάμμῳ ἀπώλλυντο.
</p>
</div3>
<div3 type="section" n="4">
<p>ξυνηνέχθη δὲ τῇ στρατιᾷ καὶ ἄλλο πάθημα, ὃ δὴ
οὐχ ἥκιστα ἐπίεσεν αὐτούς τε καὶ τοὺς ἵππους καὶ τὰ
ὑποζύγια. ὕεται γὰρ ἡ Γαδρωσίων γῆ ὑπʼ ἀνέμων
τῶν ἐτησίων, καθάπερ οὖν καὶ ἡ Ἰνδῶν γῆ, οὐ τὰ
 πεδία τῶν Γαδρωσίων, ἀλλὰ τὰ ὄρη, ἵναπερ προσφέρονταί
τε αἱ νεφέλαι ἐκ τοῦ πνεύματος καὶ ἀναχέονται,
οὐχ ὑπερβάλλουσαι τῶν ὀρῶν τὰς κορυφάς.
</p>
</div3>
<div3 type="section" n="5">
<p>ὡς δὲ ηὐλίσθη ἡ στρατιὰ πρὸς χειμάρρῳ ὀλίγου ὕδατος,
αὐτοῦ δὴ ἕνεκα τοῦ ὕδατος, ἀμφὶ δευτέραν φυλακὴν
 τῆς νυκτὸς ἐμπλησθεὶς ὑπὸ τῶν ὄμβρων ὁ χειμάρρους
ὁ ταύτῃ ῥέων ἀφανῶν τῇ στρατιᾷ γεγενημένων τῶν
ὄμβρων τοσούτῳ ἐπῆλθε τῷ ὕδατι, ὡς γύναια καὶ
παιδάρια τὰ πολλὰ τῶν ἑπομένων τῇ στρατιᾷ διαφθεῖραι
καὶ τὴν κατασκευὴν τὴν βασιλικὴν ξύμπασαν
 ἀφανίσαι καὶ τῶν ὑποζυγίων ὅσα ἀπελείπετο, αὐτοὺς
δὲ μόλις καὶ χαλεπῶς ξὺν τοῖς ὅπλοις οὐδὲ τούτοις
<pb id="p.280"/>


 πᾶσιν ἀποσωθῆναι.
</p>
</div3>
<div3 type="section" n="6">
<p> οἱ πολλοὶ δὲ καὶ πίνοντες, ὁπότε
ἐκ καύματός τε καὶ δίψους ὕδατι ἀθρόῳ ἐπιτύχοιεν,
πρὸς αὐτοῦ τοῦ ἀπαύστου ποτοῦ ἀπώλλυντο. καὶ
τούτων ἕνεκα Ἀλέξανδρος τὰς στρατοπεδείας οὐ πρὸς
τοῖς ὕδασιν αὐτοῖς τὸ πολὺ ἐποιεῖτο, ἀλλὰ ἀπέχων ὅσον εἴκοσι σταδίους μάλιστα, ὡς μὴ ἀθρόους ἐμπίπτοντας
τῷ ὕδατι αὐτούς τε καὶ κτήνη ἀπόλλυσθαι
καὶ ἅμα τοὺς μάλιστα ἀκράτορας σφῶν ἐπεμβαίνοντας
ἐς τὰς πηγὰς ἢ τὰ ῥεύματα διαφθείρειν καὶ τῇ ἄλλῃ
στρατιᾷ τὸ ὕδωρ.
</p>
</div3>
</div2>
<div2 type="chapter" n="26">
<div3 type="section" n="1">
<p> ἔνθα δὴ ἔργον καλὸν εἴπερ τι ἄλλο τῶν Ἀλεξάνδρου
οὐκ ἔδοξέ μοι ἀφανίσαι, ἢ ἐν τῇδε τῇ χώρᾳ
πραχθὲν ἢ ἔτι ἔμπροσθεν ἐν Παραπαμισάδαις, ὡς
μετεξέτεροι ἀνέγραψαν. ἰέναι μὲν τὴν στρατιὰν διὰ
ψάμμου τε καὶ τοῦ καύματος ἤδη ἐπιφλέγοντος, ὅτι πρὸς ὕδωρ ἐχρῆν ἐξανύσαι· τὸ δὲ ἦν πρόσθεν τῆς
ὁδοῦ· καὶ αὐτόν τε Ἀλέξανδρον δίψει κατεχόμενον
μόλις μὲν καὶ χαλεπῶς, πεζὸν δὲ ὅμως ἡγεῖσθαι· ὣς
δὲ καὶ τοὺς ἄλλους στρατιώτας, οἷάπερ φιλεῖ ἐν τῷ
τοιῷδε, κουφοτέρως φέρειν τοὺς πόνους ἐν ἰσότητι

 τῆς ταλαιπωρήσεως.
</p>
</div3>
<div3 type="section" n="2">
<p> ἐν δὲ τούτῳ τῶν ψιλῶν τινας
κατὰ ζήτησιν ὕδατος ἀποτραπέντας ἀπὸ τῆς στρατιᾶς
εὑρεῖν ὕδωρ συλλελεγμένον ἔν τινι χαράδρᾳ οὐ βαθείᾳ,
ὀλίγην καὶ φαύλην πίδακα· καὶ τοῦτο οὐ χαλεπῶς
συλλέξαντας σπουδῇ ἰέναι παρʼ Ἀλέξανδρον, ὡς μέγα δή τι ἀγαθὸν φέροντας· ὡς δὲ ἐπέλαζον ἤδη, ἐμβαλόντας


 ἐς κράνος τὸ ὕδωρ προσενεγκεῖν τῷ βασιλεῖ.
</p>
</div3>
<div3 type="section" n="3">
<p> τὸν
δὲ λαβεῖν μὲν καὶ ἐπαινέσαι τοὺς κομίσαντας, λαβόντα
δὲ ἐν ὄψει πάντων ἐκχέαι· καὶ ἐπὶ τῷδε τῷ ἔργῳ ἐς
τοσόνδε ἐπιρρωσθῆναι τὴν στρατιὰν ξύμπασαν ὥστε εἰκάσαι ἄν τινα πότον γενέσθαι πᾶσιν ἐκεῖνο τὸ ὕδωρ
<pb id="p.281"/>

τὸ πρὸς Ἀλεξάνδρου ἐκχυθέν. τοῦτο ἐγώ, εἴπερ τι
ἄλλο, τὸ ἔργον εἰς καρτερίαν τε καὶ ἅμα στρατηγίαν
ἐπαινῶ Ἀλεξάνδρου.
</p>
</div3>
<div3 type="section" n="4">
<p>ξυνηνέχθη δέ τι καὶ τοιόνδε τῇ στρατιᾷ ἐν τῇ γῇ
 ἐκείνῃ. οἱ γὰρ ἡγεμόνες τῆς ὁδοῦ τελευτῶντες οὐκέτι
μεμνῆσθαι ἔφασκον τὴν ὁδόν, ἀλλʼ ἀφανισθῆναι τὰ
σημεῖα αὐτῆς πρὸς τοῦ ἀνέμου ἐπιπνεύσαντος· καὶ —
οὐ γὰρ εἶναι ἐν τῇ ψάμμῳ πολλῇ τε καὶ ὁμοίᾳ πάντῃ
νενημένῃ ὅτῳ τεκμηριώσονται τὴν ὁδόν, οὔτʼ οὖν
 δένδρα ξυνήθη παρʼ αὐτὴν πεφυκότα, οὔτε τινὰ γήλοφον
βέβαιον ἀνεστηκότα· οὐδὲ πρὸς τὰ ἄστρα ἐν νυκτὶ
ἢ μεθʼ ἡμέραν πρὸς τὸν ἥλιον μεμελετῆσθαί σφισι
τὰς πορείας, καθάπερ τοῖς ναύταις πρὸς τῶν ἄρκτων
τὴν μὲν Φοίνιξι, τὴν ὀλίγην, τὴν δὲ τοῖς ἄλλοις


 ἀνθρώποις, τὴν μείζονα· —
</p>
</div3>
<div3 type="section" n="5">
<p> ἔνθα δὴ Ἀλέξανδρον
ξυνέντα ὅτι ἐν ἀριστερᾷ <add>δεῖ</add> ἀποκλίναντα ἄγειν,
ἀναλαβόντα ὀλίγους ἅμα οἷ ἱππέας <add>προχωρῆσαι</add>· ὡς
δὲ καὶ τούτων οἱ ἵπποι ἐξέκαμνον ὑπὸ τοῦ καύματος,
ἀπολιπεῖν καὶ τούτων τοὺς πολλούς, αὐτὸν δὲ ξὺν
 πέντε τοῖς πᾶσιν ἀφιππάσασθαι καὶ εὑρεῖν τὴν θάλασσαν,
διαμησάμενόν τε αὐτὸν ἐπὶ τοῦ αἰγιαλοῦ τὸν
κάχληκα ἐπιτυχεῖν ὕδατι γλυκεῖ καὶ καθαρῷ καὶ οὕτω
μετελθεῖν τὴν στρατιὰν πᾶσαν· καὶ ἐς ἑπτὰ ἡμέρας
ἰέναι παρὰ τὴν θάλασσαν ὑδρευομένους ἐκ τῆς ἠϊόνος.
 ἔνθεν δέ, ἤδη γὰρ γιγνώσκειν τὴν ὁδὸν τοὺς ἡγεμόνας,
ἐπὶ τῆς μεσογαίας ποιεῖσθαι τὸν στόλον.

</p>
</div3>
</div2>
<div2 type="chapter" n="27">
<div3 type="section" n="1">
<p>
ὡς δὲ ἀφίκετο ἐς τῶν Γαδρωσίων τὰ βασίλεια,
ἀναπαύει ἐνταῦθα τὴν στρατιάν. καὶ Ἀπολλοφάνην
μὲν παύει τῆς σατραπείας, ὅτι οὐδενὸς ἔγνω ἐπιμεληθέντα
 τῶν προεπηγγελμένων, Θόαντα δὲ σατραπεύειν
τῶν ταύτῃ ἔταξε· τούτου δὲ νόσῳ τελευτήσαντος
<pb id="p.282"/>
Σιβύρτιος τὴν σατραπείαν ἐκδέχεται· ὁ αὐτὸς δὲ
καὶ Καρμανίας σατράπης ἦν νεωστὶ ἐξ Ἀλεξάνδρου
ταχθείς· τότε δὲ τούτῳ μὲν Ἀραχωτῶν τε καὶ τῶν
Γαδρωσίων ἄρχειν ἐδόθη, Καρμανίαν δὲ ἔσχε Τληπόλεμος


 ὁ Πυθοφάνους.
</p>
</div3>
<div3 type="section" n="2">
<p> ἤδη τε ἐπὶ Καρμανίας προὐχώρει ὁ βασιλεὺς καὶ ἀγγέλλεται αὐτῷ Φίλιππον τὸν
σατράπην τῆς Ἰνδῶν γῆς ἐπιβουλευθέντα πρὸς τῶν
μισθοφόρων δόλῳ ἀποθανεῖν, τοὺς δὲ ἀποκτείναντας
ὅτι οἱ σωματοφύλακες τοῦ Φιλίππου οἱ Μακεδόνες
τοὺς μὲν ἐν αὐτῷ τῷ ἔργῳ, τοὺς δὲ καὶ ὕστερον λαβόντες ἀπέκτειναν. ταῦτα δὲ ὡς ἔγνω, ἐκπέμπει
γράμματα ἐς Ἰνδοὺς παρὰ Εὔδαμόν τε καὶ Ταξίλην
ἐπιμελεῖσθαι τῆς χώρας τῆς πρόσθεν ὑπὸ Φιλίππῳ
τεταγμένης ἔστʼ ἂν αὐτὸς σατράπην ἐκπέμψῃ ἐπʼ
αὐτῆς.
</p>
</div3>
<div3 type="section" n="3">
<p> ἤδη δʼ ἐς Καρμανίαν ἥκοντος Ἀλεξάνδρου Κρατερὸς
ἀφικνεῖται, τήν τε ἄλλην στρατιὰν ἅμα οἷ ἄγων καὶ
τοὺς ἐλέφαντας καὶ Ὀρδάνην τὸν ἀποστάντα καὶ νεωτερίσαντα
συνειληφώς. ἐνταῦθα δὲ Στασάνωρ τε ὁ
Ἀρείων καὶ ὁ Ζαραγγῶν σατράπης ἧκεν καὶ ξὺν αὐτοῖς Φαρισμάνης ὁ Φραταφέρνου τοῦ Παρθυαίων καὶ
Ὑρκανίων σατράπου παῖς. ἧκον δὲ καὶ οἱ στρατηγοὶ
οἱ ὑπολειφθέντες ἅμα Παρμενίωνι ἐπὶ τῆς στρατιᾶς
τῆς ἐν Μηδίᾳ, Κλέανδρός τε καὶ Σιτάλκης καὶ Ἡράκων,


 τὴν πολλὴν τῆς στρατιᾶς καὶ οὗτοι ἄγοντες.
</p>
</div3>
<div3 type="section" n="4">
<p> τοὺς μὲν δὴ ἀμφὶ Κλέανδρόν τε καὶ Σιτάλκην πολλὰ ἐπικαλούντων
αὐτοῖς τῶν τε ἐγχωρίων καὶ τῆς στρατιᾶς
αὐτῆς, ὡς ἱερά τε πρὸς αὐτῶν σεσυλημένα καὶ θήκας
παλαιὰς κεκινημένας καὶ ἄλλα ἄδικα ἔργα <add>ἐς</add> τοὺς
ὑπηκόους τετολμημένα καὶ ἀτάσθαλα, ταῦτα ὡς ἐξηγγέλθη, τοὺς μὲν ἀπέκτεινεν, ὡς καὶ τοῖς ἄλλοις δέος
<pb id="p.283"/>

εἶναι, ὅσοι σατράπαι ἢ ὕπαρχοι ἢ νομάρχαι ἀπολείποιντο,


τὰ ἴσα ἐκείνοις πλημμελοῦντας πείσεσθαι·
</p>
</div3>
<div3 type="section" n="5">
<p> ʽκαὶ
τοῦτο, εἴπερ τι ἄλλο, κατέσχεν ἐν κόσμῳ τὰ ἔθνη τὰ
ἐξ Ἀλεξάνδρου δοριάλωτα ἢ ἑκόντα προσχωρήσαντα,
 τοσαῦτα μὲν πλήθει ὄντα, τόσον δὲ ἀλλήλων ἀφεστηκότα,
ὅτι οὐκ ἐξῆν ὑπὸ τῇ Ἀλεξάνδρου βασιλείᾳ
ἀδικεῖσθαι τοὺς ἀρχομένους ὑπὸ τῶν ἀρχόντων·̓
Ἡράκων δὲ τότε μὲν ἀφείθη τῆς αἰτίας· ὀλίγον δὲ
ὕστερον ἐξελεγχθεὶς πρὸς ἀνδρῶν Σουσίων σεσυληκέναι
 τὸ ἐν Σούσοις ἱερὸν καὶ οὗτος ἔδωκεν δίκην.
</p>
</div3>
<div3 type="section" n="6">
<p>οἱ δὲ σὺν Στασάνορι καὶ Φραταφέρνῃ πλῆθός τε
ὑποζυγίων παρʼ Ἀλέξανδρον ἄγοντες ἦλθον καὶ καμήλους
πολλάς, ὡς ἔμαθον ὅτι τὴν ἐπὶ Γαδρωσίων ἄγει,
εἰκάσαντες ὅτι τὰ αὐτὰ ἐκεῖνα πείσεται αὐτῷ ἡ στρατιὰ
 ἃ δὴ ἔπαθε· καὶ οὖν καὶ ἐν καιρῷ μὲν καὶ οὗτοι
ἀφίκοντο, ἐν καιρῷ δὲ αἱ κάμηλοί τε καὶ τὰ ὑποζύγια·
διένειμε γὰρ ξύμπαντα Ἀλέξανδρος τοῖς μὲν ἡγεμόσι
κατʼ ἄνδρα, τοῖς δὲ κατʼ ἴλας τε καὶ ἑκατοστύας, τοῖς
δὲ κατὰ λόχους, ὅπως τὸ πλῆθος τῶν ὑποζυγίων τε
 καὶ καμήλων αὐτῷ ξυνέβαινεν.

</p>
</div3>
</div2>
<div2 type="chapter" n="28">
<div3 type="section" n="1">
<p>
ἤδη δέ τινες καὶ τοιάδε ἀνέγραψαν, οὐ πιστὰ
ἐμοὶ λέγοντες, ὡς συζεύξας δύο ἁρμαμάξας κατακείμενος
ξὺν τοῖς ἑταίροις καταυλούμενος τὴν διὰ Καρμανίας
ἦγεν, ἡ στρατιὰ δὲ αὐτῷ ἐστεφανωμένη τε καὶ
 παίζουσα εἵπετο, προὔκειτο δὲ αὐτῇ σῖτά τε καὶ ὅσα
ἄλλα ἐς τρυφὴν παρὰ τὰς ὁδοὺς συγκεκομισμένα πρὸς
τῶν Καρμανίων, καὶ ταῦτα πρὸς μίμησιν τῆς Διονύσου


βακχείας ἀπεικάσθη Ἀλεξάνδρῳ,
</p>
</div3>
<div3 type="section" n="2">
<p> ὅτι καὶ ὑπὲρ ἐκείνου
λόγος ἐλέγετο καταστρεψάμενον Ἰνδοὺς Διόνυσον οὕτω
 τὴν πολλὴν τῆς Ἀσίας ἐπελθεῖν, καὶ Θρίαμβόν τε
αὐτὸν ἐπικληθῆναι τὸν Διόνυσον καὶ τὰς ἐπὶ ταῖς
<pb id="p.284"/>
νίκαις ταῖς ἐκ πολέμου πομπὰς ἐπὶ τῷ αὐτῷ τούτῳ
θριάμβους. ταῦτα δὲ οὔτε Πτολεμαῖος ὁ Λάγου οὔτε
Ἀριστόβουλος ὁ Ἀριστοβούλου ἀνέγραψαν οὐδέ τις
ἄλλος ὅντινα ἱκανὸν ἄν τις ποιήσαιτο τεκμηριῶσαι
ὑπὲρ τῶν τοιῶνδε, καί μοι ὡς οὐ πιστὰ ἀναγεγράφθαι

<note place="unspecified" anchored="yes">Aristob. fr. 36</note> ἐξήρκεσαν.
</p>
</div3>
<div3 type="section" n="3">
<p> ἀλλὰ ἐκεῖνα ἤδη Ἀριστοβούλῳ ἑπόμενος
ξυγγράφω, θῦσαι ἐν Καρμανίᾳ Ἀλέξανδρον χαριστήρια
τῆς κατʼ Ἰνδῶν νίκης καὶ ὑπὲρ τῆς στρατιᾶς, ὅτι
ἀπεσώθη ἐκ Γαδρωσίων, καὶ ἀγῶνα διαθεῖναι μουσικόν
τε καὶ γυμνικόν· καταλέξαι δὲ καὶ Πευκέσταν ἐς τοὺς σωματοφύλακας, ἤδη μὲν ἐγνωκότα σατράπην καταστῆσαι
τῆς Περσίδος, ἐθέλοντα δὲ πρὸ τῆς σατραπείας
μηδὲ ταύτης τῆς τιμῆς καὶ πίστεως ἀπείρατον


 εἶναι ἐπὶ τῷ ἐν Μαλλοῖς ἔργῳ·
</p>
</div3>
<div3 type="section" n="4">
<p> εἶναι δὲ αὐτῷ ἑπτὰ
εἰς τότε σωματοφύλακας, Λεοννάτον Ἀντέου, Ἡφαιστίωνα τὸν Ἀμύντορος, Λυσίμαχον Ἀγαθοκλέους, Ἀριστόνουν
Πεισαίου, τούτους μὲν Πελλαίους, Περδίκκαν
δὲ Ὀρόντου ἐκ τῆς Ὀρεστίδος, Πτολεμαῖον δὲ Λάγου
καὶ Πείθωνα Κρατεύα Ἐορδαίους· ὄγδοον δὲ προσγενέσθαι
αὐτοῖς Πευκέσταν τὸν Ἀλεξάνδρου ὑπερασπίσαντα.
</p>
</div3>
<div3 type="section" n="5">
<p> ἐν τούτῳ δὲ καὶ Νέαρχος περιπλεύσας τὴν Ὤρων
τε καὶ Γαδρωσῶν γῆν καὶ τὴν τῶν Ἰχθυοφάγων κατῆρεν
ἐς τῆς Καρμανίας τὰ πρὸς θάλασσαν ᾠκισμένα· ἔνθεν
δὲ ἀνελθὼν σὺν ὀλίγοις Ἀλεξάνδρῳ ἀπήγγειλε τὰ ἀμφὶ τὸν περίπλουν τὸν γενόμενον αὐτῷ κατὰ τὴν ἔξω


 θάλασσαν.
</p>
</div3>
<div3 type="section" n="6">
<p> τοῦτον μὲν δὴ καταπέμπει αὖθις ἐκπεριπλεύσοντα
ἔστε ἐπὶ τὴν Σουσιανῶν τε γῆν καὶ τοῦ
Τίγρητος ποταμοῦ τὰς ἐκβολάς· ὅπως δὲ ἐπλεύσθη
αὐτῷ τὰ ἀπὸ τοῦ Ἰνδοῦ ποταμοῦ ἐπὶ τὴν θάλασσαν τὴν Περσικὴν καὶ τὸ στόμα τοῦ Τίγρητος, ταῦτα ἰδίᾳ
<pb id="p.285"/>

ἀναγράψω αὐτῷ Νεάρχῳ ἑπόμενος, ὡς καὶ τήνδε εἶναι
ὑπὲρ Ἀλεξάνδρου Ἑλληνικὴν τὴν συγγραφήν. ταῦτα
μὲν δὴ ἐν ὑστέρῳ ἔσται τυχόν, εἰ[ς] ὅ τε θυμός [τέ]
με καὶ ὁ δαίμων ταύτῃ ἄγοι.
</p>
</div3>
<div3 type="section" n="7">
<p> Ἀλέξανδρος δὲ Ἡφαιστίωνα μὲν σύν τε τῇ πλείστῃ
μοίρᾳ τῆς στρατιᾶς καὶ τοῖς ὑποζυγίοις καὶ τοὺς ἐλέφαντας
ἅμα οἷ ἔχοντα τὴν παρὰ θάλασσαν ἀπὸ Καρμανίας
ὡς ἐπὶ τὴν Περσίδα ἄγειν ἐκέλευσεν, ὅτι χειμῶνος
ὥρᾳ γιγνομένου αὐτῷ τοῦ στόλου τὰ πρὸς τῇ θαλάσσῃ
 τῆς Περσίδος ἀλεεινά τε ἦν καὶ τῶν ἐπιτηδείων ἀφθόνως ἔχοντα.

</p>
</div3>
</div2>
<div2 type="chapter" n="29">
<div3 type="section" n="1">
<p>
αὐτὸς δὲ ξὺν τοῖς κουφοτάτοις τῶν πεζῶν καὶ
ξὺν τῶν ἱππέων τοῖς ἑταίροις καὶ μέρει τινὶ τῶν
τοξοτῶν ᾔει τὴν ἐπὶ Πασαργάδας τῆς Περσίδος.
 Στασάνορα δὲ καταπέμπει ἐπὶ τὴν ἀρχὴν τὴν ἑαυτοῦ.
</p>
</div3>
<div3 type="section" n="2">
<p>ὡς δὲ ἐπὶ τοῖς ὅροις ἦν τῆς Περσίδος, Φρασαόρτην
μὲν οὐ κατέλαβε σατραπεύοντα ἔτι ʽνόσῳ γὰρ τετελευτηκὼς
ἐτύγχανεν ἐν Ἰνδοῖς ἔτι Ἀλεξάνδρου ὄντοσʼ,
Ὀρξίνης δὲ ἐπεμέλετο τῆς Περσίδος, οὐ πρὸς Ἀλεξάνδρου
 κατασταθείς, ἀλλʼ ὅτι οὐκ ἀπηξίωσεν αὑτὸν
ἐν κόσμῳ Πέρσας διαφυλάξαι Ἀλεξάνδρῳ οὐκ ὄντος


ἄλλου ἄρχοντος.
</p>
</div3>
<div3 type="section" n="3">
<p> ἦλθε δὲ ἐς Πασαργάδας καὶ Ἀτροπάτης
ὁ Μηδ[ε]ίας σατράπης, ἄγων Βαρυάξην ἄνδρα
Μῆδον συνειλημμένον, ὅτι ὀρθὴν τὴν κίδαριν περιθέμενος
 βασιλέα προσεῖπεν αὑτὸν Περσῶν καὶ Μήδων,
καὶ ξὺν τούτῳ τοὺς μετασχόντας αὐτῷ τοῦ νεωτερισμοῦ
τε καὶ τῆς ἀποστάσεως. τούτους μὲν δὴ ἀπέκτεινεν Ἀλέξανδρος.
</p>
</div3>
<div3 type="section" n="4">
<p>ἐλύπησε δὲ αὐτὸν ἡ παρανομία ἡ ἐς τὸν Κύρου
 τοῦ Καμβύσου τάφον, ὅτι διορωρυγμένον τε καὶ
σεσυλημένον κατέλαβε τοῦ Κύρου τὸν τάφον, ὡς λέγει
<pb id="p.286"/>
<note place="unspecified" anchored="yes">Aristob. fr. 37</note> Ἀριστόβουλος. εἶναι γὰρ ἐν Πασαργάδαις ἐν τᾷ παραδείσῳ
τῷ βασιλικῷ Κύρου ἐκείνου τάφον καὶ περὶ
αὐτὸν ἄλσος πεφυτεῦσθαι δένδρων παντοίων καὶ ὕδατι
εἶναι κατάρρυτον καὶ πόαν βαθεῖαν πεφυκέναι ἐν τῷ


 λειμῶνι, καὶ αὐτὸν δὲ τὸν τάφον τὰ κάτω λίθου τετραπέδου ἐς τετράγωνον σχῆμα πεποιῆσθαι,
</p>
</div3>
<div3 type="section" n="5">
<p> ἄνωθεν δὲ
οἴκημα ἐπεῖναι λίθινον ἐστεγασμένον, θυρίδα ἔχον
φέρουσαν ἔσω στενήν, ὡς μόλις ἂν <add>εἶναι</add> ἑνὶ ἀνδρὶ
οὐ μεγάλῳ πολλὰ κακοπαθοῦντι παρελθεῖν. ἐν δὲ τῷ
οἰκήματι πύελον χρυσῆν κεῖσθαι, ἵνα τὸ σῶμα τοῦ Κύρου ἐτέθαπτο, καὶ κλίνην παρὰ τῇ πυέλῳ· πόδας
δὲ εἶναι τῇ κλίνῃ χρυσοῦς σφυρηλάτους καὶ τάπητα
ἐπίβλημα τῶν Βαβυλωνίων καὶ καυνάκας πορφυροῦς


 ὑποστρώματα.
</p>
</div3>
<div3 type="section" n="6">
<p> ἐπεῖναι δὲ καὶ κάνδυς καὶ ἄλλους χιτῶνας
τῆς Βαβυλωνίου ἐργασίας. καὶ ἀναξυρίδες Μηδικαὶ καὶ στολαὶ ὑακινθινοβαφεῖς λέγει ὅτι ἔκειντο, αἱ δὲ πορφύρας
αἱ δὲ ἄλλης καὶ ἄλλης χρόας, καὶ στρεπτοὶ καὶ
ἀκινάκαι καὶ ἐνώτια χρυσοῦ τε καὶ λίθων κολλητά, καὶ
τράπεζα ἔκειτο. ἐν μέσῳ δὲ τῆς κλίνης ἡ πύελος


 ἔκειτο ἡ τὸ σῶμα τὸ Κύρου ἔχουσα.
</p>
</div3>
<div3 type="section" n="7">
<p> εἶναι δὲ ἐντὸς τοῦ περιβόλου πρὸς τῇ ἀναβάσει τῇ ἐπὶ τὸν τάφον
φερούσῃ οἴκημα σμικρὸν τοῖς Μάγοις πεποιημένον, οἳ
δὴ ἐφύλασσον τὸν Κύρου τάφον ἔτι ἀπὸ Καμβύσου
τοῦ Κύρου, παῖς παρὰ πατρὸς ἐκδεχόμενος τὴν φυλακήν.
καὶ τούτοις πρόβατόν τε ἐς ἡμέραν ἐδίδοτο ἐκ βασιλέως καὶ ἀλεύρων τε καὶ οἴνου τεταγμένα καὶ


 ἵππος κατὰ μῆνα ἐς θυσίαν τῷ Κύρῳ.
</p>
</div3>
<div3 type="section" n="8">
<p> ἐπεγέγραπτο δὲ ὁ
τάφος Περσικοῖς γράμμασι· καὶ ἐδήλου Περσιστὶ τάδε·
ὦ ἄνθρωπε, ἐγὼ Κῦρός εἰμι ὁ Καμβύσου ὁ τὴν
ἀρχὴν Πέρσαις καταστησάμενος καὶ τῆς Ἀσίας βασιλεύσας. μὴ οὖν φθονήσῃς μοι τοῦ μνήματος.
<pb id="p.287"/>



Ἀλέξανδρος δὲ ʽἐπιμελὲς γὰρ ἦν αὐτῷ,
</p>
</div3>
<div3 type="section" n="9">
<p> ὁπότε ἕλοι
Πέρσας, παριέναι ἐς τοῦ Κύρου τὸν τάφονʼ τὰ μὲν
ἄλλα καταλαμβάνει ἐκπεφορημένα πλὴν τῆς πυέλου καὶ
τῆς κλίνης· οἱ δὲ καὶ τὸ σῶμα τοῦ Κύρου ἐλωβήσαντο
 ἀφελόντες τὸ πῶμα τῆς πυέλου καὶ τὸν νεκρὸν ἐξέβαλον·
αὐτὴν δὲ τὴν πύελον ἐπειρῶντο εὔογκόν σφισι
ποιήσασθαι καὶ ταύτῃ εὔφορον τὰ μὲν παρακόπτοντες,
τὰ δὲ ξυνθλῶντες αὐτῆς. ὡς δὲ οὐ προ<add>ὐ</add>χώρει
αὐτοῖς τοῦτο τὸ ἔργον, οὕτω δὴ ἐάσαντες τὴν πύελον


 ἀπῆλθον.
</p>
</div3>
<div3 type="section" n="10">
<p> καὶ λέγει Ἀριστόβουλος αὐτὸς ταχθῆναι
πρὸς Ἀλεξάνδρου κοσμῆσαι ἐξ ὑπαρχῆς τῷ Κύρῳ τὸν
τάφον. καὶ τοῦ μὲν σώματος ὅσαπερ ἔτι σῶα ἦν
καταθεῖναι ἐς τὴν πύελον καὶ τὸ πῶμα ἐπιθεῖναι, ὅσα
δὲ λελώβητο αὐτῆς κατορθῶσαι· καὶ τὴν κλίνην
 ἐντεῖναι ταινίαις καὶ τἆλλα ὅσα ἐς κόσμον ἔκειτο κατὰ
ἀριθμόν τε καὶ τοῖς πάλαι ὅμοια ἀποθεῖναι καὶ τὴν
θυρίδα δὲ ἀφανίσαι τὰ μὲν αὐτῆς λίθῳ ἐνοικοδομήσαντα,
τὰ δὲ πηλῷ ἐμπλάσαντα, καὶ ἐπιβαλεῖν τῷ πηλῷ τὸ


σημεῖον τὸ βασιλικόν.
</p>
</div3>
<div3 type="section" n="11">
<p> Ἀλέξανδρος δὲ ξυλλαβὼν τοὺς
 Μάγους τοὺς φύλακας τοῦ τάφου ἐστρέβλωσεν, ὡς κατειπεῖν
τοὺς δράσαντας, οἱ δὲ οὐδὲν οὔτε σφῶν οὔτε ἄλλου
κατεῖπον στρεβλούμενοι, οὐδὲ ἄλλῃ πῃ ἐξηλέγχοντο ξυνειδότες
τῷ ἔργῳ· καὶ ἐπὶ τῷδε ἀφείθησαν ἐξ Ἀλεξάνδρου.

</p>
</div3>
</div2>
<div2 type="chapter" n="30">
<div3 type="section" n="1">
<p>
ἔνθεν δὲ ἐς τὰ βασίλεια ᾔει τὰ Περσῶν, ἃ δὴ
 πρόσθεν κατέφλεξεν αὐτός, ὥς μοι λέλεκται, ὅτε οὐκ <note place="unspecified" anchored="yes">III 18, 11s.</note>
ἐπῄνουν τὸ ἔργον· ἀλλʼ οὐδʼ αὐτὸς Ἀλέξανδρος ἐπανελθὼν
ἐπῄνει. καὶ μὲν δὴ καὶ κατὰ Ὀρξίνου πολλοὶ
λόγοι ἐλέχθησαν πρὸς Περσῶν, ὃς ἦρξε Περσῶν ἐπειδὴ


Φρασαόρτης ἐτελεύτησε.
</p>
</div3>
<div3 type="section" n="2">
<p> καὶ ἐξηλέγχθη Ορξίνης ἱερά
 τε ὅτι σεσυλήκει καὶ τάφους βασιλικούς, καὶ Περσῶν
πολλοὺς ὅτι οὐ ξὺν δίκῃ ἀπέκτεινε. τοῦτον μὲν δὴ
<pb id="p.288"/>
οἷς ἐτάχθη ὑπὸ Ἀλεξάνδρου ἐκρέμασαν, σατράπην δὲ
Πέρσαις ἔταξε Πευκέσταν τὸν σωματοφύλακα, πιστόν
τέ οἱ ἐς τὰ μάλιστα τιθέμενος τά τε ἄλλα καὶ ἐπὶ τῷ
ἐν Μαλλοῖς ἔργῳ, ἵνα προεκινδύνευσέ τε καὶ συνεξέσωσεν
Ἀλέξανδρον, καὶ ἄλλως τῷ βαρβαρικῷ τρόπῳ

 τῆς διαίτης οὐκ ἀξύμφορον·
</p>
</div3>
<div3 type="section" n="3">
<p> ἐδήλωσε δὲ ἐσθῆτά τε
εὐθὺς ὡς κατεστάθη σατραπεύειν Περσῶν μόνος τῶν
ἄλλων Μακεδόνων μεταβαλὼν τὴν Μηδικὴν καὶ φωνὴν
τὴν Περσικὴν ἐκμαθὼν καὶ τἆλλα ξύμπαντα ἐς τρόπον
τὸν Περσικὸν κατασκευασάμενος. ἐφʼ οἷς Ἀλέξανδρός γε ἐπῄνει αὐτὸν καὶ οἱ Πέρσαι ὡς τὰ παρὰ σφίσι
πρὸ τῶν πατρίων πρεσβεύοντι ἔχαιρον.</p>
</div3>
</div2>
</div1>
<pb id="p.289"/>
<div1 type="book" n="7">
<div2 type="chapter" n="1">
<div3 type="section" n="1">
<p>ὡς δὲ ἐς Πασαργάδας τε καὶ ἐς Περσέπολιν
ἀφίκετο Ἀλέξανδρος, πόθος λαμβάνει αὐτὸν καταπλεῦσαι
κατὰ τὸν Εὐφράτην τε καὶ κατὰ τὸν Τίγρητα
ἐπὶ τὴν θάλασσαν τὴν Περσικὴν καὶ τῶν τε ποταμῶν

Ἰνδοῦ, καὶ τὴν ταύτῃ θάλασσαν.
</p>
</div3>
<div3 type="section" n="2">
<p> οἱ δὲ καὶ τάδεἰδεῖν τὰς ἐκβολὰς τὰς ἐς τὸν πόντον, καθάπερ τοῦ 
ἀνέγραψαν, ὅτι ἐπενόει Ἀλέξανδρος περιπλεῦσαι τήν
τε Ἀραβίαν τὴν πολλὴν καὶ τὴν Αἰθιόπων γῆν καὶ
τὴν Λιβύην τε καὶ τοὺς Νομάδας ὑπὲρ τὸν Ἄτλαντα
τὸ ὄρος ὡς ἐπὶ Γάδειρα ἔσω ἐς τὴν ἡμετέραν θάλασσαν καὶ τὴν Λιβύην τε καταστρεψάμενος καὶ Καρχηδόνα
οὕτω δὴ τῆς Ἀσίας πάσης δικαίως ἂν βασιλεὺς


 καλεῖσθαι·
</p>
</div3>
<div3 type="section" n="3">
<p> τοὺς γάρ τοι Περσῶν καὶ Μήδων βασιλέας
οὐδὲ τοῦ πολλοστοῦ μέρους τῆς Ἀσίας ἐπάρχοντας οὐ
σὺν δίκῃ καλεῖν σφᾶς μεγάλους βασιλέας. ἔνθεν δὲ οἱ μέν, ὅτι ἐς τὸν πόντον τὸν Εὔξεινον ἐσπλεῖν
ἐπενόει ἐς Σκύθας τε καὶ τὴν λίμνην τὴν Μαιῶτιν,
οἱ δέ, ὅτι ἐς Σικελίαν τε καὶ ἄκραν Ἰαπυγίαν· ἤδη
γὰρ καὶ ὑποκινεῖν αὐτὸν τὸ Ῥωμαίων ὄνομα προχωροῦν
ἐπὶ μέγα.
</p>
</div3>
<div3 type="section" n="4">
<p> ἐγὼ δὲ ὁποῖα μὲν ἦν Ἀλεξάνδρου τὰ ἐνθυμήματα
οὔτε ἔχω ἀτρεκῶς ξυμβαλεῖν οὔτε μέλει ἔμοιγε εἰκάζειν,
<pb id="p.290"/>
ἐκεῖνο δὲ καὶ αὐτὸς ἄν μοι δοκῶ ἰσχυρίσασθαι, οὔτε
μικρόν τι καὶ φαῦλον ἐπινοεῖν Ἀλέξανδρον οὔτε μεῖναι
ἂν ἀτρεμοῦντα ἐπʼ οὐδενὶ τῶν ἤδη κεκτημένων, οὐδὲ
εἰ τὴν Εὐρώπην τῇ Ἀσίᾳ προσέθηκεν, οὐδʼ εἰ τὰς
Βρεττανῶν νήσους τῇ Εὐρώπῃ, ἀλλὰ ἔτι ἂν ἐπέκεινα ζητεῖν τι τῶν ἠγνοημένων, εἰ καὶ μὴ ἄλλῳ τῳ, ἀλλὰ


 αὐτόν γε αὑτῷ ἐρίζοντα.
</p>
</div3>
<div3 type="section" n="5">
<p> καὶ ἐπὶ τῷδε ἐπαινῶ τοὺς
σοφιστὰς τῶν Ἰνδῶν, ὧν λέγουσιν ἔστιν οὓς καταληφθέντας
ὑπʼ Ἀλεξάνδρου ὑπαιθρίους ἐν λειμῶνι,
ἵναπερ αὐτοῖς διατριβαὶ ἦσαν, ἄλλο μὲν οὐδὲν ποιῆσαι πρὸς τὴν ὄψιν αὐτοῦ τε καὶ τῆς στρατιᾶς, κρούειν δὲ
τοῖς ποσὶ τὴν γῆν ἐφʼ ἧς βεβηκότες ἦσαν. ὡς δὲ
ἤρετο Ἀλέξανδρος διʼ ἑρμηνέων ὅ τι νοοῖ αὐτοῖς τὸ


 ἔργον, τοὺς δὲ ὑποκρίνασθαι ὧδε·
</p>
</div3>
<div3 type="section" n="6">
<p> βασιλεῦ Ἀλέξανδρε,
ἄνθρωπος μὲν ἕκαστος τοσόνδε τῆς γῆς κατέχει ὅσονπερ τοῦτό ἐστιν ἐφʼ ὅτῳ βεβήκαμεν· σὺ δὲ ἄνθρωπος ὢν
παραπλήσιος τοῖς ἄλλοις, πλήν γε δὴ ὅτι πολυπράγμων
καὶ ἀτάσθαλος, ἀπὸ τῆς οἰκείας τοσαύτην γῆν ἐπεξέρχῃ
πράγματα ἔχων τε καὶ παρέχων ἄλλοις. καὶ οὖν καὶ
ὀλίγον ὕστερον ἀποθανὼν τοσοῦτον καθέξεις τῆς γῆς ὅσον ἐξαρκεῖ ἐντεθάφθαι τῷ σώματι.

</p>
</div3>
</div2>
<div2 type="chapter" n="2">
<div3 type="section" n="1">
<p> κἀνταῦθα ἐπῄνεσε μὲν Ἀλέξανδρος τούς τε λόγους
αὐτοὺς καὶ τοὺς εἰπόντας, ἔπρασσε δὲ ὅμως ἄλλα καὶ
τἀναντία οἷς ἐπῄνεσεν. ἐπεὶ καὶ Διογένην τὸν ἐκ Σινώπης
θαυμάσαι λέγεται, ἐν Ἰσθμῷ ἐντυχὼν τῷ Διογένει κατακειμένῳ ἐν ἡλίῳ, ἐπιστὰς σὺν τοῖς ὑπασπισταῖς καὶ τοῖς
πεζεταίροις καὶ ἐρόμενος εἴ του δέοιτο· ὁ δέ Διογένης
ἄλλου μὲν ἔφη δεῖσθαι οὐδενός, ἀπὸ τοῦ ἡλίου δὲ
ἀπελθεῖν ἐκέλευσεν αὐτόν τε καὶ τοὺς σὺν αὐτῷ.


 οὕτω τοι οὐ πάντῃ ἔξω τοῦ ἐπινοεῖν τὰ κρείττω ἦν Ἀλέξανδρος, ἀλλʼ ἐκ δόξης γὰρ δεινῶς ἐκρατεῖτο.
</p>
</div3>
<div3 type="section" n="2">
<p> ἐπεὶ
<pb id="p.291"/>

καὶ ἐς Τάξιλα αὐτῷ ἀφικομένῳ καὶ ἰδόντι τῶν σοφιστῶν
<add>τῶν</add> Ἰνδῶν τοὺς γυμνοὺς πόθος ἐγένετο ξυνεῖναί
τινα οἱ τῶν ἀνδρῶν τούτων, ὅτι τὴν καρτερίαν
αὐτῶν ἐθαύμασε· καὶ ὁ μὲν πρεσβύτατος τῶν σοφιστῶν,
 ὅτου ὁμιληταὶ οἱ ἄλλοι ἦσαν, Δάνδαμις ὄνομα, οὔτε
αὐτὸς ἔφη παρʼ Ἀλέξανδρον ἥξειν οὔτε τοὺς ἄλλους


εἴα,
</p>
</div3>
<div3 type="section" n="3">
<p> ἀλλὰ ὑποκρίνασθαι γὰρ λέγεται ὡς Διὸς υἱὸς καὶ
αὐτὸς εἴη, εἴπερ οὖν καὶ Ἀλέξανδρος, καὶ ὅτι οὔτε
δέοιτό του τῶν παρʼ Ἀλεξάνδρου, ἔχει<add>ν</add> γάρ οἱ εὖ
 τὰ παρόντα, καὶ ἅμα ὁρᾶν τοὺς ξὺν αὐτῷ πλανωμένους
τοσαύτην γῆν καὶ θάλασσαν ἐπʼ ἀγαθῷ οὐδενί, μηδὲ
πέρας τι αὐτοῖς γινόμενον τῶν πολλῶν πλανῶν. οὔτʼ
οὖν ποθεῖν τι αὐτὸς ὅτου κύριος ἦν Ἀλέξανδρος
δοῦναι, οὔτε αὖ δεδιέναι, ὅτου κρατοίη ἐκεῖνος, ἔστιν


 οὗ εἴργεσθαι·
</p>
</div3>
<div3 type="section" n="4">
<p> ζῶντι μὲν γάρ οἱ τὴν Ἰνδῶν γῆν ἐξαρκεῖν
φέρουσαν τὰ ὡραῖα, ἀποθανόντα δὲ ἀπαλλαγήσεσθαι
οὐκ ἐπιεικοῦς ξυνοίκου τοῦ σώματος.
οὔκουν οὐδὲ Ἀλέξανδρον ἐπιχειρῆσαι βιάσασθαι γνόντα
ἐλεύθερον ὄντα τὸν ἄνδρα, ἀλλὰ Κάλανον γὰρ ἀναπεισθῆναι
 τῶν ταύτῃ σοφιστῶν, ὅντινα μάλιστα δὴ
αὑτοῦ ἀκράτορα Μεγασθένης ἀνέγραψεν αὐτοὺς τοὺς <note place="unspecified" anchored="yes">Megasth. fr. 43</note>
σοφιστὰς λέγειν κακίζοντας τὸν Κάλανον, ὅτι ἀπολιπὼν
τὴν παρὰ σφίσιν εὐδαιμονίαν ὁ δὲ δεσπότην ἄλλον ἢ
τὸν θεὸν ἐθεράπευε.

 ταῦτα ἐγὼ ἀνέγραψα, ὅτι καὶ ὑπὲρ Καλάνου ἐχρῆν</p>
</div3>
</div2>
<div2 type="chapter" n="3">
<div3 type="section" n="1">
<p>
εἰπεῖν ἐν τῇ περὶ Ἀλεξάνδρου συγγραφῇ· μαλακισθῆναι
γάρ τι τῷ σώματι τὸν Κάλανον ἐν τῇ Περσίδι γῇ,
οὔπω πρόσθεν νοσήσαντα· οὔκουν οὐδὲ δίαιταν διαιτᾶσθαι
θέλειν ἀρρώστου ἀνδρός, ἀλλὰ εἰπεῖν γὰρ πρὸς
 Ἀλέξανδρον, καλῶς αὐτῷ ἔχειν ἐν τῷ τοιῷδε καταστρέψαι,
πρίν τινος ἐς πεῖραν ἐλθεῖν παθήματος ὅ τι
<pb id="p.292"/>
περ ἐξαναγκάσει αὐτὸν μεταβάλλειν τὴν πρόσθεν


 δίαιταν.
</p>
</div3>
<div3 type="section" n="2">
<p> καὶ Ἀλέξανδρον ἀντειπεῖν μὲν αὐτῷ ἐπὶ
πολύ· ὡς δʼ οὐχ ἡττησόμενον ἑώρα, ἀλλὰ ἄλλως ἂν
ἀπαλλαγέντα, εἰ μή τις ταύτῃ ὑπεικάθοι, οὕτω δὴ
ὅπῃ ἐπήγγελλεν αὐτός, κελεῦσαι νησθῆναι αὐτῷ πυράν, καὶ ταύτης ἐπιμεληθῆναι Πτολεμαῖον τὸν Λάγου τὸν
σωματοφύλακα. οἱ δὲ καὶ πομπήν τινα προπομπεῦσαι
αὐτοῦ λέγουσιν ἵππους τε καὶ ἄνδρας, τοὺς μὲν
ὡπλισμένους, τοὺς δὲ θυμιάματα παντοῖα τῇ πυρᾷ
ἐπιφέροντας· οἱ δὲ καὶ ἐκπώματα χρυσᾶ καὶ ἀργυρᾶ

 καὶ ἐσθῆτα βασιλικὴν λέγουσιν ὅτι ἔφερον.
</p>
</div3>
<div3 type="section" n="3">
<p> αὐτῷ δὲ
παρασκευασθῆναι μὲν ἵππον, ὅτι βαδίσαι ἀδυνάτως
εἶχεν ὑπὸ τῆς νόσου· οὐ μὴν δυνηθῆναί γε οὐδὲ τοῦ
ἵππου ἐπιβῆναι, ἀλλὰ ἐπὶ κλίνης γὰρ κομισθῆναι
φερόμενον, ἐστεφανωμένον τε τῷ Ἰνδῶν νόμῳ καὶ ᾅδοντα τῇ Ἰνδῶν γλώσσῃ. οἱ δὲ Ἰνδοὶ λέγουσιν ὅτι


 ὕμνοι θεῶν ἦσαν καὶ αὐτῶν ἔπαινοι.
</p>
</div3>
<div3 type="section" n="4">
<p> καὶ τὸν μὲν
ἵππον τοῦτον ὅτου ἐπιβήσεσθαι ἔμελλε, βασιλικὸν ὄντα
τῶν Νησαίων, πρὶν ἀναβῆναι ἐπὶ τὴν πυρὰν Λυσιμάχῳ
χαρίσασθαι, τῶν τινι θεραπευόντων αὐτὸν ἐπὶ σοφίᾳ· τῶν δὲ δὴ ἐκπωμάτων ἢ στρωμάτων ὅσα
ἐμβληθῆναι εἰς τὴν πυρὰν κόσμον αὐτῷ τετάχει Ἀλέξανδρος,


 ἄλλα ἄλλοις δοῦναι τῶν ἀμφʼ αὑτόν.
</p>
</div3>
<div3 type="section" n="5">
<p> οὕτω
δὴ ἐπιβάντα τῇ πυρᾷ κατακλιθῆναι μὲν ἐν κόσμῳ,
ὁρᾶσθαι δὲ πρὸς τῆς στρατιᾶς ξυμπάσης. Ἀλεξάνδρῳ δὲ οὐκ ἐπιεικὲς φανῆναι τὸ θέαμα ἐπὶ φίλῳ ἀνδρὶ
γιγνόμενον· ἀλλὰ τοῖς γὰρ ἄλλοις θαῦμα παρασχέσθαι


 οὐδέν τι παρακινήσαντα ἐν τῷ πυρὶ τοῦ σώματος.
</p>
</div3>
<div3 type="section" n="6">
<p> ὡς
δὲ τὸ πῦρ ἐς τὴν πυρὰν ἐνέβαλον οἷς προστεταγμένον
<note place="unspecified" anchored="yes">Nearch. fr. 37</note> ἦν, τάς τε σάλπιγγας φθέγξασθαι λέγει Νέαρχος, οὕτως ἐξ Ἀλεξάνδρου προστεταγμένον, καὶ τὴν στρατιὰν
<pb id="p.293"/>

ἐπαλαλάξαι πᾶσαν ὁποῖόν τι καὶ ἐς τὰς μάχας ἰοῦσα
ἐπηλάλαζε, καὶ τοὺς ἐλέφαντας συνεπηχῆσαι τὸ ὀξὺ
καὶ πολεμικόν, τιμῶντας Κάλανον. ταῦτα καὶ τοιαῦτα
ὑπὲρ Καλάνου τοῦ Ἰνδοῦ ἱκανοὶ ἀναγεγράφασιν, οὐκ
 ἀχρεῖα πάντα ἐς ἀνθρώπους, ὅτῳ γνῶναι ἐπιμελές,
[ὅτι] ὡς καρτερόν τέ ἐστι καὶ ἀνίκητον γνώμη ἀνθρωπίνη
ὅ τι περ ἐθέλοι ἐξεργάσασθαι.

</p>
</div3>
</div2>
<div2 type="chapter" n="4">
<div3 type="section" n="1">
<p>
ἐν τούτῳ δὲ Ἀλέξανδρος Ἀτροπάτην μὲν ἐπὶ τὴν
αὐτοῦ σατραπείαν ἐκπέμπει παρελθὼν ἐς Σοῦσα,
 Ἀβουλίτην δὲ καὶ τὸν τούτου παῖδα Ὀξάθρην, ὅτι
κακῶς ἐπεμελεῖτο τῶν Σουσίων, συλλαβὼν ἀπέκτεινε.
</p>
</div3>
<div3 type="section" n="2">
<p>πολλὰ μὲν δὴ ἐπεπλημμέλητο ἐκ τῶν κατεχόντων τὰς
χώρας ὅσαι δορίκτητοι πρὸς Ἀλεξάνδρου ἐγένοντο ἔς
τε τὰ ἱερὰ καὶ τάφους καὶ αὐτοὺς τοὺς ὑπηκόους,
 ὅτι χρόνιος ὁ εἰς Ἰνδοὺς στόλος ἐγεγένητο τῷ βασιλεῖ
καὶ οὐ πιστὸν ἐφαίνετο ἀπονοστήσειν αὐτὸν ἐκ
τοσῶνδε ἐθνῶν καὶ τοσῶνδε ἐλεφάντων, ὑπὲρ τὸν
Ἰνδόν τε καὶ Ὑδάσπην καὶ τὸν Ἀκεσίνην καὶ Ὕφασιν


φθειρόμενον.
</p>
</div3>
<div3 type="section" n="3">
<p> καὶ αἱ ἐν Γαδρωσίοις δὲ αὐτῷ ξυμφοραὶ
 ξυνενεχθεῖσαι ἔτι μᾶλλον ἐπῆραν τοὺς [ἐν]
ταύτῃ σατραπεύοντας καταφρονῆσαι αὐτοῦ τῆς οἴκοι
ἀπονοστήσεως. οὐ μὴν ἀλλὰ καὶ αὐτὸς Ἀλέξανδρος
ὀξύτερος λέγεται γενέσθαι ἐν τῷ τότε ἐς τὸ πιστεῦσαί
τε τοῖς ἐπικαλουμένοις ὡς πιθανοῖς δὴ ἐν παντὶ οὖσι,
 καὶ ἐπὶ τὸ τιμωρήσασθαι μεγάλως τοὺς καὶ ἐπὶ μικροῖς
ἐξελεγχθέντας, ὅτι καὶ τὰ μεγάλα ἂν ἐδόκουν αὐτῷ
τῇ αὐτῇ γνώμῃ ἐξεργάσασθαι.
</p>
</div3>
<div3 type="section" n="4">
<p>ὁ δὲ καὶ γάμους ἐποίησεν ἐν Σούσοις αὑτοῦ τε
καὶ τῶν ἑταίρων· αὐτὸς μὲν τῶν Δαρείου θυγατέρων
 τὴν πρεσβυτάτην Βαρσίνην ἠγάγετο, ὡς δὲ λέγει
Ἀριστόβουλος, καὶ ἄλλην πρὸς ταύτῃ, τῶν Ὤχου <note place="unspecified" anchored="yes">Aristob. fr. 38</note>
<pb id="p.294"/>
θυγατέρων τὴν νεωτάτην Παρύσατιν. ἤδη δὲ ἦν
αὐτῷ ἠγμένη καὶ ἡ Ὀξυάρτου τοῦ Βακτρίου παῖς


 Ῥωξάνη.
</p>
</div3>
<div3 type="section" n="5">
<p> Δρύπετιν δὲ Ἡφαιστίωνι δίδωσι, Δαρείου
παῖδα καὶ ταύτην, ἀδελφὴν τῆς αὑτοῦ γυναικός· ἐθέλειν
γάρ οἱ ἀνεψιοὺς τῶν παίδων γενέσθαι τοὺς Ἡφαιστίωνος παῖδας· Κρατερῷ δὲ Ἀμαστρίνην τὴν
Ὀξυάτρου τοῦ Δαρείου ἀδελφοῦ παῖδα· Περδίκκᾳ δὲ
τὴν Ἀτροπάτου τοῦ Μηδίας σατράπου παῖδα ἔδωκεν·
</p>
</div3>
<div3 type="section" n="6">
<p> Πτολεμαίῳ δὲ τῷ σωματοφύλακι καὶ Εὐμενεῖ τῷ γραμματεῖ
τῷ βασιλικῷ τὰς Ἀρταβάζου παῖδας τῷ μὲν Ἀρτακάμαν, τῷ δὲ Ἄρτωνιν· Νεάρχῳ δὲ τὴν Βαρσίνης
τε καὶ Μέντορος παῖδα· Σελεύκῳ δὲ τὴν Σπιταμένους
τοῦ Βακτρίου παῖδα· ὡσαύτως δὲ καὶ τοῖς ἄλλοις
ἑταίροις τὰς δοκιμωτάτας Περσῶν τε καὶ Μήδων
παῖδας ἐς ὀγδοήκοντα. οἱ γάμοι δὲ ἐποιήθησαν νόμῳ

 τῷ Περσικῷ·
</p>
</div3>
<div3 type="section" n="7">
<p> θρόνοι ἐτέθησαν τοῖς νυμφίοις ἐφεξῆς
καὶ μετὰ τὸν πότον ἧκον αἱ γαμούμεναι καὶ παρεκαθέζοντο
ἑκάστη τῷ ἑαυτῆς· οἱ δὲ ἐδεξιώσαντό τε
αὐτὰς καὶ ἐφίλησαν· πρῶτος δὲ ὁ βασιλεὺς ἦρξεν·
ἐν τῷ αὐτῷ γὰρ πάντων ἐγίγνοντο οἱ γάμοι. καὶ τοῦτο, εἴπερ τι ἄλλο, ἔδοξε δημοτικόν τε καὶ φιλέταιρον


 πρᾶξαι Ἀλέξανδρον.
</p>
</div3>
<div3 type="section" n="8">
<p> οἱ δὲ παραλαβόντες ἀπῆγον
τὴν αὐτοῦ ἕκαστος· προῖκας δὲ ξυμπάσαις ἐπέδωκεν
Ἀλέξανδρος. καὶ ὅσοι δὲ ἄλλοι ἠγμένοι ἦσαν Μακεδόνες
τῶν Ἀσιανῶν τινας γυναικῶν, ἀπογραφῆναι ἐκέλευσε καὶ τούτων τὰ ὀνόματα, καὶ ἐγένοντο ὑπὲρ
τοὺς μυρίους, καὶ τούτοις δωρεαὶ Ἀλεξάνδρου ἐδόθησαν
ἐπὶ τοῖς γάμοις.

</p>
</div3>
</div2>
<div2 type="chapter" n="5">
<div3 type="section" n="1">
<p> καὶ τὰ χρέα ἐπιλύσασθαι τῆς στρατιᾶς ὅσοις χρέα
ἦν ἐν καιρῷ οἱ ἔδοξε, καὶ κελεύει ἀπογράφεσθαι ὁπόσον ὀφείλει ἕκαστος, ὡς ληψομένους. καὶ τὰ μὲν
<pb id="p.295"/>

πρῶτα ὀλίγοι ἀπέγραψαν σφῶν τὰ ὀνόματα δεδιότες
ἐξ Ἀλεξάνδρου μὴ πεῖρα αὕτη εἴη καθειμένη, ὅτῳ οὐκ
ἀποχρῶσα ἡ μισθοφορὰ τῶν στρατιωτῶν ἐστι καὶ ὅτῳ


πολυτελὴς ἡ δίαιτα.
</p>
</div3>
<div3 type="section" n="2">
<p> ὡς δὲ ἐξήγγελτο ὅτι οὐκ ἀπογράφουσι
 σφᾶς οἱ πολλοί, ἀλλʼ ἐπικρύπτουσιν ὅτῳ τι
εἴη συμβόλαιον, τὴν μὲν ἀπιστίαν τῶν στρατιωτῶν
ἐκάκισεν· οὐ γὰρ χρῆναι οὔτʼ οὖν τὸν βασιλέα ἄλλο
τι ἢ ἀληθεύειν πρὸς τοὺς ὑπηκόους, οὔτε τῶν ἀρχομένων
τινὰ ἄλλο τι ἢ ἀληθεύειν δοκεῖν τὸν βασιλέα.
</p>
</div3>
<div3 type="section" n="3">
<p> καταθεὶς δὲ τραπέζας ἐν τῷ στρατοπέδῳ καὶ ἐπὶ
τούτων χρυσίον καὶ τοὺς ἐπιμελησομένους τῆς δόσεως
ἑκάστοις, ὅστις συμβόλαιον ἐπεδείκνυτο, ἐπιλύεσθαι τὰ
χρέα ἐκέλευεν οὐκ ἀπογραφομένους ἔτι τὰ ὀνόματα.
καὶ οὕτω δὴ ἐπίστευσάν τε ἀληθεύειν ʼ λέξανδρον καὶ
 σὺν χάριτι μείζονι ἐγίγνετο αὐτοῖς τὸ μὴ γνωσθῆναι
μᾶλλόν τι ἢ τὸ παύσασθαι ὀφείλοντας. λέγεται δὲ
γενέσθαι ἡ δόσις αὕτη τῇ στρατιᾷ ἐς τάλαντα δισμύρια.
</p>
</div3>
<div3 type="section" n="4">
<p>ἔδωκεν δὲ καὶ δῶρα ἄλλοις ἄλλα, ὅπως τις κατʼ
ἀξίωσιν ἐτιμᾶτο ἢ κατʼ ἀρετὴν εἴ τις ἐπιφανὴς ἐγεγόνει
 ἐν τοῖς κινδύνοις. καὶ ἐστεφάνωσε χρυσοῖς
στεφάνοις τοὺς ἀνδραγαθίᾳ διαπρέποντας, πρῶτον μὲν


Πευκέσταν τὸν ὑπερασπίσαντα, ἔπειτα Λεοννάτον,
</p>
</div3>
<div3 type="section" n="5">
<p> καὶ
τοῦτον ὑπερασπίσαντα, καὶ διὰ τοὺς ἐν Ἰνδοῖς κινδύνους
καὶ τὴν ἐν Ὤροις νίκην γενομένην, ὅτι παραταξάμενος
 σὺν τῇ ὑπολειφθείσῃ δυνάμει πρὸς τοὺς νεωτερίζοντας
τῶν τε Ὠρειτῶν καὶ τῶν πλησίον τούτων
ᾠκισμένων τῇ τε μάχῃ ἐκράτησε καὶ τὰ ἄλλα καλῶς


ἔδοξε τὰ ἐν Ὤροις κοσμῆσαι.
</p>
</div3>
<div3 type="section" n="6">
<p> ἐπὶ τούτοις δὲ Νέαρχον
ἐπὶ τῷ περίπλῳ τῷ ἐκ τῆς Ἰνδῶν γῆς κατὰ τὴν μεγάλην
 θάλασσαν ἐστεφάνωσε· καὶ γὰρ καὶ οὗτος ἤδη
ἀφιγμένος ἐς Σοῦσα ἦν· ἐπὶ τούτοις δὲ Ὀνησίκριτον
<pb id="p.296"/>
τὸν κυβερνήτην τῆς νεὼς τῆς βασιλικῆς· ἔτι δὲ
Ἡφαιστίωνα καὶ τοὺς ἄλλους τοὺς σωματοφύλακας.

</p>
</div3>
</div2>
<div2 type="chapter" n="6">
<div3 type="section" n="1">
<p> ἧκον δὲ αὐτῷ καὶ οἱ σατράπαι οἱ ἐκ τῶν πόλεών
τε τῶν νεοκτίστων καὶ τῆς ἄλλης γῆς τῆς δοριαλώτου
παῖδας ἡβάσκοντας ἤδη ἐς τρισμυρίους ἄγοντες τὴν αὐτὴν ἡλικίαν γεγονότας, οὓς Ἐπιγόνους ἐκάλει Ἀλέξανδρος,
κεκοσμημένους Μακεδονικοῖς ὅπλοις καὶ τὰ
πολέμια ἐς τὸν τρόπον τὸν Μακεδονικὸν ἠσκημένους.
</p>
</div3>
<div3 type="section" n="2">
<p> καὶ οὗτοι ἀφικόμενοι λέγονται ἀνιᾶσαι Μακεδόνας,
ὡς πάντα δὴ μηχανωμένου Ἀλεξάνδρου ὑπὲρ τοῦ μηκέτι ὡσαύτως δεῖσθαι Μακεδόνων· εἶναι γὰρ οὖν
καὶ Μηδικὴν τὴν Ἀλεξάνδρου στολὴν ἄλγος οὐ σμικρὸν
Μακεδόσιν ὁρωμένην καὶ τοὺς γάμους ἐν τῷ νόμῳ
τῷ Περσικῷ ποιηθέντας οὐ πρὸς θυμοῦ γενέσθαι τοῖς
πολλοῖς αὐτῶν, οὐδὲ τῶν γημάντων ἔστιν οἷς, καίτοι τῇ ἰσότητι τῇ ἐς τὸν βασιλέα μεγάλως τετιμημένοις.
</p>
</div3>
<div3 type="section" n="3">
<p> Πευκέστας τε ὁ Περσῶν σατράπης τῇ τε σκευῇ καὶ
τῇ φωνῇ περσίζων ἐλύπει αὐτούς, ὅτι τῷ βαρβαρισμῷ
αὐτοῦ ἔχαιρεν Ἀλέξανδρος, καὶ οἱ Βακτρίων δὲ καὶ οἱ
Σογδιανῶν καὶ Ἀραχωτῶν ἱππεῖς καὶ Ζαραγγῶν δὲ καὶ Ἀρείων καὶ Παρθυαίων καὶ ἐκ Περσῶν οἱ Εὐάκαι
καλούμενοι ἱππεῖς καταλοχισθέντες εἰς τὴν ἵππον τὴν
ἑταιρικὴν ὅσοι αὐτῶν κατʼ ἀξίωσιν καὶ κάλλει τοῦ
σώματος ἢ τῇ ἄλλῃ ἀρετῇ ὑπερφέροντες ἐφαίνοντο,


 καὶ πέμπτη ἐπὶ τούτοις ἱππαρχία προσγενομένη, οὐ βαρβαρικὴ ἡ πᾶσα,
</p>
</div3>
<div3 type="section" n="4">
<p> ἀλλὰ ἐπαυξηθέντος γὰρ τοῦ παντὸς
ἱππικοῦ κατελέγησαν ἐς αὐτὸ τῶν βαρβάρων, τῷ τε
ἀγήματι προσκαταλεγέντες Κωφής τε ὁ Ἀρταβάζου καὶ
Ὑδάρνης καὶ Ἀρτιβόλης οἱ Μαζαίου, καὶ Σισίνης καὶ
Φραδασμένης [καὶ] οἱ Φραταφέρνου τοῦ Παρθυαίων

 καὶ Ὑρκανίας σατράπου παῖδες,
</p>
</div3>
<div3 type="section" n="5">
<p> καὶ Ἰτάνης Ὀξυάρτου
<pb id="p.297"/>

μὲν παῖς, Ῥωξάνης δὲ τῆς γυναικὸς Ἀλεξάνδρου ἀδελφός,
καὶ Αἰγοβάρης καὶ ὁ τούτου ἀδελφὸς Μιθροβαῖος,
καὶ ἡγεμὼν ἐπὶ τούτοις ἐπισταθεὶς Ὑστάσπης
ὁ Βάκτριος, καὶ τούτοις δόρατα Μακεδονικὰ ἀντὶ τῶν
 βαρβαρικῶν μεσαγκύλων δοθέντα, — ταῦτα πάντα
ἐλύπει τοὺς Μακεδόνας, ὡς πάντῃ δὴ βαρβαρίζοντος
τῇ γνώμῃ Ἀλεξάνδρου, τὰ δὲ Μακεδονικὰ νόμιμά τε
καὶ αὐτοὺς Μακεδόνας ἐν ἀτίμῳ χώρᾳ ἄγοντος.

</p>
</div3>
</div2>
<div2 type="chapter" n="7">
<div3 type="section" n="1">
<p>
Ἀλέξανδρος δὲ τῆς μὲν πεζῆς στρατιᾶς τὴν πολλὴν
 Ἡφαιστίωνα ἄγειν κελεύει ἔστε ἐπὶ τὴν θάλασσαν
τὴν Περσικήν, αὐτὸς δὲ ἀναπλεύσαντος αὐτῷ τοῦ
ναυτικοῦ ἐς τὴν Σουσίαν γῆν ἐπιβὰς τῶν νεῶν ξὺν
τοῖς ὑπασπισταῖς τε καὶ τῷ ἀγήματι καὶ τῶν ἱππέων
τῶν ἑταίρων ἀναβιβασάμενος οὐ πολλοὺς κατέπλει


 κατὰ τὸν Εὐλαῖον ποταμὸν ὡς ἐπὶ θάλασσαν.
</p>
</div3>
<div3 type="section" n="2">
<p> ἤδη
δὲ πλησίον ὢν τῆς ἐκβολῆς τῆς ἐς τὸν πόντον τὰς
μὲν πλείονάς τε καὶ πεπονηκυίας τῶν νεῶν καταλείπει
αὐτοῦ, αὐτὸς δὲ ταῖς μάλιστα ταχυναυτούσαις παρέπλει
ἀπὸ τοῦ Εὐλαίου ποταμοῦ κατὰ τὴν θάλασσαν
 ὡς ἐπὶ τὰς ἐκβολὰς τοῦ Τίγρητος· αἱ δὲ ἄλλαι αὐτῷ
νῆες ἀνακομισθεῖσαι κατὰ τὸν Εὐλαῖον ἔστε ἐπὶ τὴν
διώρυχα, ἣ τέτμηται ἐκ τοῦ Τίγρητος ἐς τὸν Εὐλαῖον,
ταύτῃ διεκομίσθησαν ἐς τὸν Τίγρητα.
</p>
</div3>
<div3 type="section" n="3">
<p>τῶν γὰρ δὴ ποταμῶν τοῦ τε Εὐφράτου καὶ τοῦ
 Τίγρητος, οἳ τὴν μέσην σφῶν Ἀσσυρίαν ἀπείργουσιν,
ὅθεν καὶ τὸ ὄνομα Μεσοποταμία πρὸς τῶν ἐπιχωρίων
κληΐζεται, ὁ μὲν Τίγρης πολύ τι ταπεινότερος ῥέων
τοῦ Εὐφράτου διώρυχάς τε πολλὰς ἐκ τοῦ Εὐφράτου
ἐς αὑτὸν δέχεται καὶ πολλοὺς ἄλλους ποταμοὺς παραλαβὼν
 καὶ ἐξ αὐτῶν αὐξηθεὶς ἐσβάλλει ἐς τὸν πόντον
τὸν Περσικόν, μέγας τε καὶ οὐδαμοῦ διαβατὸς ἔστε
<pb id="p.298"/>
ἐπὶ τὴν ἐκβολήν, καθότι οὐ καταναλίσκεται αὐτοῦ


 οὐδὲν ἐς τὴν χώραν.
</p>
</div3>
<div3 type="section" n="4">
<p> ἔστι γὰρ μετεωροτέρα ἡ ταύτῃ
γῆ τοῦ ὕδατος οὐδὲ ἐκδίδωσιν οὗτος κατὰ τὰς διώρυχας
οὐδὲ ἐς ἄλλον ποταμόν, ἀλλὰ δέχεται γὰρ ἐκείνους
μᾶλλον, ἄρδεσθαί τε ἀπὸ οὗ τὴν χώραν οὐδαμῇ παρέχει.
</p>
</div3>
<div3 type="section" n="5">
<p> ὁ δὲ Εὐφράτης μετέωρός τε ῥεῖ καὶ ἰσοχείλης πανταχῇ
τῇ γῇ, καὶ διώρυχες δὲ πολλαὶ ἀπʼ αὐτοῦ πεποίηνται,
αἱ μὲν ἀέναοι, ἀφʼ ὧν ὑδρεύονται οἱ παρʼ ἑκάτερα
ᾠκισμένοι, τὰς δὲ καὶ πρὸς καιρὸν ποιοῦνται, ὁπότε
σφίσιν ὕδατος ἐνδεῶς ἔχοι, ἐς τὸ ἐπάρδειν τὴν χώραν· οὐ γὰρ ὕεται τὸ πολὺ ἡ γῆ αὕτη ἐξ οὐρανοῦ· καὶ
οὕτως ἐς οὐ πολὺ ὕδωρ ὁ Εὐφράτης τελευτῶν καὶ
τεναγῶδες [ἐς] τοῦτο οὕτως ἀποπαύεται.
</p>
</div3>
<div3 type="section" n="6">
<p> Ἀλέξανδρος δὲ περιπλεύσας κατὰ τὴν θάλασσαν
ὅσον μεταξὺ τοῦ τε Εὐλαίου ποταμοῦ καὶ τοῦ Τίγρητος ἐπεῖχεν ὁ αἰγιαλὸς τοῦ κόλπου τοῦ Περσικοῦ ἀνέπλει
κατὰ τὸν Τίγρητα ἔστε ἐπὶ τὸ στρατόπεδον, ἵνα Ἡφαιστίων
αὐτῷ τὴν δύναμιν πᾶσαν ἔχων ἐστρατοπεδεύκει.
ἐκεῖθεν δὲ αὖθις ἔπλει ἐς Ὦπιν, πόλιν ἐπὶ τοῦ


 Τίγρητος ᾠκισμένην.
</p>
</div3>
<div3 type="section" n="7">
<p> ἐν δὲ τῷ ἀνάπλῳ τοὺς καταρράκτας τοὺς κατὰ τὸν ποταμὸν ἀφανίζων ὁμαλὸν
πάντῃ ἐποίει τὸν ῥοῦν, οἳ δὴ ἐκ Περσῶν πεποιημένοι
ἦσαν τοῦ μή τινα ἀπὸ θαλάσσης ἀναπλεῦσαι εἰς τὴν
χώραν αὐτῶν νηΐτῃ στόλῳ κρατήσαντα. ταῦτα δὲ
μεμηχάνητο ἅτε δὴ οὐ ναυτικοῖς τοῖς Πέρσαις· οὕτω δὴ συνεχεῖς οἱ καταρράκται πεποιημένοι ἄπορον τὸν
ἀνάπλουν ἐποίουν τὸν κατὰ τὸν Τίγρητα. Ἀλέξανδρος
δὲ οὐκ ἔφη τῶν κρατούντων τοῖς ὅπλοις εἶναι τὰ
τοιαῦτα σοφίσματα· οὔκουν πρὸς αὑτοῦ ἐποιεῖτο ταύτην
τὴν ἀσφάλειαν, ἥντινα ἔργῳ οὐδὲ λόγου ἀξίαν ἀπέφηνε οὐ χαλεπῶς διακόψας τῶν Περσῶν τὰ σπουδάσματα.</p>
</div3>
</div2>
<pb id="p.299"/>
<div2 type="chapter" n="8">
<div3 type="section" n="1">
<p>
ὡς δὲ ἐς τὴν Ὦπιν ἀφίκετο, συναγαγὼν τοὺς
Μακεδόνας προεῖπεν ὅτι τοὺς ὑπὸ γήρως ἢ πηρώσεως
τοῦ σώματος ἀχρείους ἐς τὰ πολέμια ὄντας παραλύει
μὲν τῆς στρατιᾶς, ἀποπέμπει δὲ ἐς τὰ σφέτερα ἤθη,
 ἐπιδώσει δὲ [μένουσιν] ὅσα αὐτούς τε ζηλωτοτέρους
ποιήσει τοῖς οἴκοι καὶ τοὺς ἄλλους Μακεδόνας ἐξορμήσει
ἐς τὸ ἐθέλειν τῶν αὐτῶν κινδύνων τε καὶ


πόνων μετέχειν.
</p>
</div3>
<div3 type="section" n="2">
<p> Ἀλέξανδρος μὲν ὡς χαριούμενος
δῆθεν τοῖς Μακεδόσιν ταῦτα ἔλεγεν· οἱ δὲ ὡς ὑπερορώμενοί
 τε ἤδη πρὸς Ἀλεξάνδρου καὶ ἀχρεῖοι πάντῃ ἐς
τὰ πολέμια νομιζόμενοι οὐκ ἀλόγως αὖ τῷ λόγῳ
ἠχθέσθησαν τῷ πρὸς Ἀλεξάνδρου λεχθέντι, κατὰ τὴν
στρατιὰν ταύτην πᾶσαν πολλοῖς καὶ ἄλλοις ἀχθεσθέντες,
ὅτι πολλάκις ἤδη ἐλύπει αὐτοὺς ἥ τε ἐσθὴς ἡ Περσικὴ
 ἐς τοῦτο φέρουσα καὶ τῶν Ἐπιγόνων τῶν βαρβάρων
<add>ἡ ἐς</add> τὰ Μακεδονικὰ ἤθη κόσμησις καὶ ἀνάμιξις τῶν


ἀλλοφύλων ἱππέων ἐς τὰς τῶν ἑταίρων τάξεις.
</p>
</div3>
<div3 type="section" n="3">
<p> οὔκουν
σιγῇ ἔχοντες ἐκαρτέρησαν, ἀλλὰ πάντας γὰρ ἀπαλλάττειν
στρατιᾶς ἐκέλευον, αὐτὸν δὲ μετὰ τοῦ πατρὸς
 στρατεύεσθαι, τὸν Ἄμμωνα δὴ τῷ λόγῳ ἐπικερτομοῦντες.
ταῦτα ἀκούσας Ἀλέξανδρος ʽἦν γὰρ δὴ
ὀξύτερός τε ἐν τῷ τότε καὶ ἀπὸ τῆς βαρβαρικῆς θεραπείας
οὐκέτι ὡς πάλαι ἐπιεικὴς ἐς τοὺς Μακεδόνασʼ
καταπηδήσας σὺν τοῖς ἀμφʼ αὑτὸν ἡγεμόσιν ἀπὸ τοῦ
 βήματος ξυλλαβεῖν τοὺς ἐπιφανεστάτους τῶν ταραξάντων
τὸ πλῆθος κελεύει, αὐτὸς τῇ χειρὶ ἐπιδεικνύων
τοῖς ὑπασπισταῖς οὕστινας χρὴ συλλαμβάνειν· καὶ
ἐγένοντο οὗτοι ἐς τρισκαίδεκα. τούτους μὲν δὴ
ἀπάγειν κελεύει τὴν ἐπὶ θανάτῳ. ὡς δὲ κατεσιώπησαν
 οἱ ἄλλοι ἐκπλαγέντες, ἀναβὰς αὖθις ἐπὶ τὸ βῆμα ἔλεξεν ὧδε.
<pb id="p.300"/>
</p>
</div3>
</div2>
<div2 type="chapter" n="9">
<div3 type="section" n="1">
<p> οὐχ ὑπὲρ τοῦ καταπαῦσαι ὑμῶν, ὦ Μακεδόνες,
τὴν οἴκαδε ὁρμὴν λεχθήσεταί μοι ὅδε ὁ λόγος, ἔξεστι
γὰρ ὑμῖν ἀπιέναι ὅποι βούλεσθε ἐμοῦ γε ἕνεκα, ἀλλὰ
ὡς γνῶναι ὑμᾶς πρὸς ὁποίους τινὰς ἡμᾶς ὄντας ὁποῖοί


 τινες αὐτοὶ γενόμενοι ἀπαλλάσσεσθε.
</p>
</div3>
<div3 type="section" n="2">
<p> καὶ πρῶτά γε ἀπὸ Φιλίππου τοῦ πατρός, ᾗπερ καὶ εἰκός, τοῦ λόγου
ἄρξομαι. Φίλιππος γὰρ παραλαβὼν ὑμᾶς πλανήτας
καὶ ἀπόρους, ἐν διφθέραις τοὺς πολλοὺς νέμοντας ἀνὰ
τὰ ὄρη πρόβατα ὀλίγα καὶ ὑπὲρ τούτων κακῶς μαχομένους
Ἰλλυριοῖς καὶ Τριβαλλοῖς καὶ τοῖς ὁμόροις Θρᾳξίν, χλαμύδας μὲν ὑμῖν ἀντὶ τῶν διφθερῶν φορεῖν
ἔδωκεν, κατήγαγε δὲ ἐκ τῶν ὀρῶν ἐς τὰ πεδία, ἀξιομάχους
καταστήσας τοῖς προσχώροις τῶν βαρβάρων,
ὡς μὴ χωρίων ἔτι ὀχυρότητι πιστεύοντας μᾶλλον ἢ τῇ
οἰκείᾳ ἀρετῇ σώζεσθαι, πόλεών τε οἰκήτορας ἀπέφηνε

 καὶ νόμοις καὶ ἔθεσι χρηστοῖς ἐκόσμησεν.
</p>
</div3>
<div3 type="section" n="3">
<p> αὐτῶν δὲ
ἐκείνων τῶν βαρβάρων, ὑφʼ ὧν πρόσθεν ἤγεσθε καί
ἐφέρεσθε αὐτοί τε καὶ τὰ ὑμέτερα, ἡγεμόνας κατέστησεν
ἐκ δούλων καὶ ὑπηκόων, καὶ τῆς Θρᾴκης τὰ πολλὰ τῇ
Μακεδονίᾳ προσέθηκεν, καὶ τῶν ἐπὶ θαλάττῃ χωρίων τὰ ἐπικαιρότατα καταλαβόμενος τὴν ἐμπορίαν τῇ χώρᾳ
ἀνεπέτασε, καὶ τῶν μετάλλων τὴν ἐργασίαν ἀδεῆ παρέσχε,


 Θεσσαλῶν δὲ ἄρχοντας,
</p>
</div3>
<div3 type="section" n="4">
<p> οὓς πάλαι ἐτεθνήκειτε
τῷ δέει, ἀπέφηνε, καὶ τὸ Φωκέων ἔθνος ταπεινώσας
τὴν ἐς τὴν Ἑλλάδα πάροδον πλατεῖαν καὶ εὔπορον ἀντὶ στενῆς τε καὶ ἀπόρου ὑμῖν ἐποίησεν, Ἀθηναίους
τε καὶ Θηβαίους ἐφεδρεύοντας ἀεὶ τῇ Μακεδονίᾳ ἐς
τοσόνδε ἐταπείνωσεν, ἤδη ταῦτά γε καὶ ἡμῶν αὐτῷ
ξυμπονούντων, ὡς ἀντὶ τοῦ φόρους τελεῖν Ἀθηναίοις
καὶ ὑπακούειν Θηβαίων, παρʼ ἡμῶν ἐν τῷ μέρει ἐκείνους

 τὴν ἀσφάλειάν σφισι πορίζεσθαι.
</p>
</div3>
<div3 type="section" n="5">
<p> ἐς Πελοπόννησον
<pb id="p.301"/>

δὲ παρελθὼν τὰ ἐκεῖ αὖ ἐκόσμησε καὶ ἡγεμὼν
αὐτοκράτωρ συμπάσης τῆς ἄλλης Ἑλλάδος ἀποδειχθεὶς
τῆς ἐπὶ τὸν Πέρσην στρατιᾶς οὐχ ἑαυτῷ μᾶλλόν τι
τὴν δόξαν τήνδε ἢ τῷ κοινῷ τῶν Μακεδόνων προσ-
 έθηκεν.
</p>
</div3>
<div3 type="section" n="6">
<p>ταῦτα μὲν τὰ ἐκ τοῦ πατρὸς τοῦ ἐμοῦ ἐς ὑμᾶς
ὑπηργμένα, ὡς μὲν αὐτὰ ἐφʼ ἑαυτῶν σκέψασθαι μεγάλα,
μικρὰ δὲ ὥς γε δὴ πρὸς τὰ ἡμέτερα ξυμβαλεῖν. ὃς
παραλαβὼν παρὰ τοῦ πατρὸς χρυσᾶ μὲν καὶ ἀργυρᾶ
 ἐκπώματα ὀλίγα, τάλαντα δὲ οὐδὲ ἑξήκοντα ἐν τοῖς
θησαυροῖς, χρεῶν δὲ ὀφειλόμενα ὑπὸ Φιλίππου ἐς
πεντακόσια τάλαντα, δανεισάμενος ἐπὶ τούτοις αὐτὸς
ἄλλα ὀκτακόσια ὁρμηθεὶς ἐκ τῆς χώρας τῆς γε οὐδὲ
ὑμᾶς αὐτοὺς βοσκούσης καλῶς εὐθὺς μὲν τοῦ Ἑλληπόντου
 ὑμῖν τὸν πόρον θαλασσοκρατούντων ἐν τῷ


τότε Περσῶν ἀνεπέτασα·
</p>
</div3>
<div3 type="section" n="7">
<p> κρατήσας δὲ τῇ ἵππῳ τοὺς
σατράπας τοὺς Δαρείου τήν τε Ἰωνίαν πᾶσαν τῇ
ὑμετέρᾳ ἀρχῇ προσέθηκα καὶ τὴν Αἰολίδα πᾶσαν καὶ
Φρύγας ἀμφοτέρους καὶ Λυδούς, καὶ Μίλητον εἷλον
 πολιορκίᾳ· τὰ δὲ ἄλλα πάντα ἑκόντα προσχωρήσαντα


λαβὼν ὑμῖν καρποῦσθαι ἔδωκα·
</p>
</div3>
<div3 type="section" n="8">
<p> καὶ τὰ ἐξ Αἰγύπτου
καὶ Κυρήνης ἀγαθά, ὅσα ἀμαχεὶ ἐκτησάμην, ὑμῖν
ἔρχεται, ἥ τε κοίλη Συρία καὶ ἡ Παλαιστίνη καὶ ἡ
μέση τῶν ποταμῶν ὑμέτερον κτῆμά εἰσι, καὶ Βαβυλὼν
 καὶ Βάκτρα καὶ Σοῦσα ὑμέτερα, καὶ ὁ Λυδῶν πλοῦτος
καὶ οἱ Περσῶν θησαυροὶ καὶ τὰ Ἰνδῶν ἀγαθὰ καὶ ἡ
ἔξω θάλασσα ὑμέτερα· ὑμεῖς σατράπαι, ὑμεῖς στρατηγοί,


ὑμεῖς ταξιάρχαι.
</p>
</div3>
<div3 type="section" n="9">
<p> ὡς ἔμοιγε αὐτῷ τί περίεστιν ἀπὸ
τούτων τῶν πόνων ὅτι μὴ αὕτη ἡ πορφύρα καὶ τὸ
 διάδημα τοῦτο; κέκτημαι δὲ ἰδίᾳ οὐδέν, οὐδὲ ἔχει τις
ἀποδεῖξαι θησαυροὺς ἐμοὺς ὅτι μὴ ταῦτα, ὑμέτερα
<pb id="p.302"/>
κτήματα ἢ ὅσα ἕνεκα ὑμῶν φυλάττεται. ἐπεὶ οὐδὲ
ἔστιν ἰδίᾳ μοι ἐς ὅ τι φυλάξω αὐτούς, σιτουμένῳ τε
τὰ αὐτὰ ὑμῖν σιτία καὶ ὕπνον τὸν αὐτὸν αἱρουμένῳ·
καίτοι οὐδὲ σιτία ἐμοὶ δοκῶ τὰ αὐτὰ τοῖς τρυφῶσιν
ὑμῶν σιτεῖσθαι· προαγρυπνῶν δὲ ὑμῶν οἶδα, ὡς καθεύδειν ἔχοιτε ὑμεῖς.</p>
</div3>
</div2>
<div2 type="chapter" n="10">
<div3 type="section" n="1">
<p>
ἀλλὰ ταῦτα γὰρ ὑμῶν πονούντων καὶ ταλαιπωρουμένων
ἐκτησάμην αὐτὸς ἀπόνως καὶ ἀταλαιπώρως ἐξηγούμενος.
καὶ τίς ὑμῶν ἢ πονήσας οἶδεν ἐμοῦ
μᾶλλον <gap/> ἢ ἐγὼ ὑπὲρ ἐκείνου; ἄγε δὴ καὶ ὅτῳ τραύματα ὑμῶν ἐστι γυμνώσας αὐτὰ ἐπιδειξάτω καὶ


 ἐγὼ τὰ ἐμὰ ἐπιδείξω ἐν μέρει·
</p>
</div3>
<div3 type="section" n="2">
<p> ὡς ἔμοιγε οὐκ ἔστιν
ὅ τι τοῦ σώματος τῶν γε δὴ ἔμπροσθεν μερῶν ἄτρωτον
ὑπολέλειπται, οὐδὲ ὅπλον τι ἔστιν ἢ ἐκ χειρὸς ἢ τῶν
ἀφιεμένων οὗ γε οὐκ ἴχνη ἐν ἐμαυτῷ φέρω· ἀλλὰ καὶ ξίφει ἐκ χειρὸς τέτρωμαι καὶ τετόξευμαι ἤδη καὶ ἀπὸ
μηχανῆς βέβλημαι, καὶ λίθοις πολλαχῇ καὶ ξύλοις
παιόμενος ὑπὲρ ὑμῶν καὶ τῆς ὑμετέρας δόξης καὶ τοῦ
ὑμετέρου πλούτου νικῶντας ὑμᾶς ἄγω διὰ πάσης γῆς
καὶ θαλάσσης καὶ πάντων ποταμῶν καὶ ὀρῶν καὶ

 πεδίων πάντων,
</p>
</div3>
<div3 type="section" n="3">
<p> γάμους τε ὑμῖν τοὺς αὐτοὺς γεγάμηκα
καὶ πολλῶν ὑμῶν οἱ παῖδες συγγενεῖς ἔσονται τοῖς
παισὶ τοῖς ἐμοῖς. ἔτι δὲ ᾧ χρέα ἦν, οὐ πολυπραγμονήσας
ἐφʼ ὅτῳ ἐγένετο, τοσαῦτα μὲν μισθοφορούντων,
τοσαῦτα δὲ ἁρπαζόντων, ὁπότε ἐκ πολιορκίας ἁρπαγὴ γίγνοιτο, διαλέλυμαι ταῦτα. στέφανοί τε χρυσοῖ τοῖς
πλείστοις ὑμῶν εἰσι μνημεῖα τῆς τε ἀρετῆς τῆς ὑμετέρας


 καὶ τῆς ἐξ ἐμοῦ τιμῆς ἀθάνατα.
</p>
</div3>
<div3 type="section" n="4">
<p> ὅστις δὲ δὴ καὶ ἀπέθανεν,
εὐκλεὴς μὲν αὐτῷ ἡ τελευτὴ ἐγένετο, περιφανὴς
δὲ ὁ τάφος, χαλκαῖ δὲ αἱ εἰκόνες τῶν πλείστων οἴκοι ἑστᾶσιν, οἱ γονεῖς δʼ ἔντιμοί εἰσι λειτουργίας τε ξυμπάσης
<pb id="p.303"/>

καὶ εἰσφορᾶς ἀπηλλαγμένοι· οὐ γάρ τίς γε
φεύγων ὑμῶν ἐτελεύτα ἐμοῦ ἄγοντος.
</p>
</div3>
<div3 type="section" n="5">
<p>καὶ νῦν τοὺς ἀπολέμους ὑμῶν ζηλωτοὺς τοῖς οἴκοι
ἀποπέμψειν ἤμελλον· ἀλλʼ ἐπειδὴ πάντες ἀπιέναι
 βούλεσθε, ἄπιτε πάντες, καὶ ἀπελθόντες οἴκοι ἀπαγγείλατε
ὅτι τὸν βασιλέα ὑμῶν Ἀλέξανδρον, νικῶντα
μὲν Πέρσας καὶ Μήδους καὶ Βακτρίους καὶ Σάκας,
</p>
</div3>
<div3 type="section" n="6">
<p>καταστρεψάμενον δὲ Οὐξίους τε καὶ Ἀραχωτοὺς καὶ
Δράγγας, κεκτημένον δὲ καὶ Παρθυαίους καὶ Χορασμίους
 καὶ Ὑρκανίους ἔστε ἐπὶ τὴν θάλασσαν τὴν
Κασπίαν, ὑπερβάντα δὲ τὸν Καύκασον ὑπὲρ τὰς
Κασπίας πύλας, καὶ περάσαντα Ὄξον τε ποταμὸν καὶ
Τάναϊν, ἔτι δὲ τὸν Ἰνδὸν ποταμόν, οὐδενὶ ἄλλῳ ὅτι
μὴ Διονύσῳ περαθέντα, καὶ τὸν Ὑδάσπην καὶ τὸν


 Ἀκεσίνην καὶ τὸν Ὑδραώτην,
</p>
</div3>
<div3 type="section" n="7">
<p> καὶ τὸν Ὕφασιν διαπεράσαντα
ἄν, εἰ μὴ ὑμεῖς ἀπωκνήσατε, καὶ ἐς τὴν
μεγάλην θάλασσαν κατʼ ἀμφότερα τοῦ Ἰνδοῦ τὰ
στόματα ἐμβαλόντα, καὶ διὰ τῆς Γαδρωσίας τῆς ἐρήμου
ἐλθόντα, ᾗ οὐδείς πω πρόσθεν σὺν στρατιᾷ ἦλθε, καὶ
 Καρμανίαν ἐν παρόδῳ προσκτησάμενον καὶ τὴν Ὠρειτῶν
γῆν, περιπεπλευκότος δὲ ἤδη αὐτῷ τοῦ ναυτικοῦ
τὴν ἀπʼ Ἰνδῶν γῆς εἰς Πέρσας θάλασσαν, ὡς εἰς
Σοῦσα ἐπανηγάγετε, ἀπολιπόντες οἴχεσθε, παραδόντες
φυλάσσειν τοῖς νενικημένοις βαρβάροις. ταῦτα ὑμῖν
 καὶ πρὸς ἀνθρώπων ἴσως εὐκλεᾶ καὶ πρὸς θεῶν ὅσια
δήπου ἔσται ἀπαγγελθέντα. ἄπιτε.

</p>
</div3>
</div2>
<div2 type="chapter" n="11">
<div3 type="section" n="1">
<p>
ταῦτα εἰπὼν κατεπήδησέ τε ἀπὸ τοῦ βήματος
ὀξέως καὶ ἐς τὰ βασίλεια παρελθὼν οὔτε ἐθεράπευσε
τὸ σῶμα οὔτε τῳ ὤφθη τῶν ἑταίρων· ἀλλʼ οὐδὲ ἐς
 τὴν ὑστεραίαν ὤφθη. τῇ τρίτῃ δὲ καλέσας εἴσω τῶν
Περσῶν τοὺς ἐπιλέκτους τάς τε ἡγεμονίας αὐτοῖς τῶν
<pb id="p.304"/>
τάξεων διένειμε καὶ ὅσους συγγενεῖς ἀπέφηνε, τούτοις


 δὲ νόμιμον ἐποίησε φιλεῖν αὐτὸν μόνοις.
</p>
</div3>
<div3 type="section" n="2">
<p> οἱ δὲ Μακεδόνες
ἔν τε τῷ παραυτίκα ἀκούσαντες τῶν λόγων
ἐκπεπληγμένοι σιγῇ ἔμενον αὐτοῦ πρὸς τῷ βήματι
οὐδέ τις ἠκολούθησε τῷ βασιλεῖ ἀπαλλαττομένῳ ὅτι μὴ οἱ ἀμφʼ αὐτὸν ἑταῖροί τε καὶ οἱ σωματοφύλακες,
οἱ δὲ πολλοὶ οὔτε μένοντες ὅ τι πράττωσιν ἢ λέγωσιν


 εἶχον, οὔτε ἀπαλλάσσεσθαι ἤθελον.
</p>
</div3>
<div3 type="section" n="3">
<p> ὡς δὲ τὰ Περσῶν
τε καὶ Μήδων αὐτοῖς ἐξηγγέλλετο, αἵ τε ἡγεμονίαι
Πέρσαις διδόμεναι καὶ ἡ στρατιὰ ἡ βαρβαρικὴ ἐς λόχους τε καταλεγομένη καὶ τὰ Μακεδονικὰ ὀνόματα
ἄγημά τι Περσικὸν καλούμενον καὶ πεζέταιροι Πέρσαι
[καὶ ἀσθέτεροι ἄλλοι] καὶ ἀργυρασπίδων τάξις Περσικὴ
καὶ ἡ τῶν ἑταίρων ἵππος καὶ ταύτης ἄλλο ἄγημα


 βασιλικόν, οὐκέτι καρτεροὶ σφῶν ἦσαν,
</p>
</div3>
<div3 type="section" n="4">
<p> ἀλλὰ ξυνδραμόντες ὡς πρὸς τὰ βασίλεια τὰ μὲν ὅπλα αὐτοῦ πρὸ
τῶν θυρῶν ἐρρίπτουν, ἱκετηρίας ταύτας τῷ βασιλεῖ,
αὐτοὶ δʼ ἐβόων πρὸ τῶν θυρῶν ἑστηκότες δεόμενοι
παρελθεῖν εἴσω· τούς τε αἰτίους τῆς ἐν τῷ τότε
ταραχῆς καὶ τοὺς ἄρξαντας τῆς βοῆς ἐκδιδόναι ἐθέλειν· οὔκουν ἀπαλλαγήσεσθαι τῶν θυρῶν οὔτε ἡμέρας
οὔτε νυκτός, εἰ μή τινα οἶκτον σφῶν ἕξει Ἀλέξανδρος.
</p>
</div3>
<div3 type="section" n="5">
<p> ταῦτα ὡς ἀπηγγέλλετο αὐτῷ, ὁ δὲ σπουδῇ ἐξέρχεται
καὶ ἰδών τε ταπεινῶς διακειμένους καὶ ἀκούσας
σὺν οἰμωγῇ τῶν πολλῶν βοώντων καὶ αὐτῷ προχεῖται δάκρυα. καὶ ὁ μὲν ἀνήγετο ὥς τι ἐρῶν, οἱ δὲ ἔμενον


 λιπαροῦντες.
</p>
</div3>
<div3 type="section" n="6">
<p> καί τις αὐτῶν καθʼ ἡλικίαν τε καὶ
ἱππαρχίαν τῆς ἵππου τῆς ἑταιρικῆς οὐκ ἀφανής, Καλλίνης
ὄνομα, τοιαῦτα εἶπεν· ὦ βασιλεῦ, τὰ λυποῦντά
ἐστι Μακεδόνας ὅτι σὺ Περσῶν μέν τινας ἤδη πεποίησαι σαυτῷ συγγενεῖς καὶ καλοῦνται Πέρσαι συγγενεῖς
<pb id="p.305"/>

Ἀλεξάνδρου καὶ φιλοῦσί σε, Μακεδόνων δὲ οὔπω τις


γέγευται ταύτης τῆς τιμῆς.
</p>
</div3>
<div3 type="section" n="7">
<p> ἔνθα δὴ ὑπολαβὼν Ἀλέξανδρος,
ἀλλʼ ὑμᾶς τε, ἔφη, ξύμπαντας ἐμαυτῷ τίθεμαι
συγγενεῖς καὶ τό γε ἀπὸ τούτου οὕτως καλέσω. ταῦτα
 εἰπόντα προσελθὼν ὁ Καλλίνης τε ἐφίλησε καὶ ὅστις
ἄλλος φιλῆσαι ἠθέλησε. καὶ οὕτω δὴ ἀναλαβόντες τὰ
ὅπλα βοῶντές τε καὶ παιωνίζοντες ἐς τὸ στρατόπεδον


ἀπῄεσαν.
</p>
</div3>
<div3 type="section" n="8">
<p> Ἀλέξανδρος δὲ ἐπὶ τούτοις θυσίαν τε θύει
τοῖς θεοῖς οἷς αὐτῷ νόμος καὶ θοίνην δημοτελῆ
 ἐποίησε, καθήμενός τε αὐτὸς καὶ πάντων καθημένων,
ἀμφʼ αὐτὸν μὲν Μακεδόνων, ἐν δὲ τῷ ἐφεξῆς τούτων
Περσῶν, ἐπὶ δὲ τούτοις τῶν ἄλλων ἐθνῶν ὅσοι κατʼ
ἀξίωσιν ἤ τινα ἄλλην ἀρετὴν πρεσβευόμενοι, καὶ ἀπὸ
τοῦ αὐτοῦ κρατῆρος αὐτός τε καὶ οἱ ἀμφʼ αὐτὸν ἀρυόμενοι
 ἔσπενδον τὰς αὐτὰς σπονδὰς καταρχομένων τῶν


τε Ἑλλήνων μάντεων καὶ τῶν Μάγων.
</p>
</div3>
<div3 type="section" n="9">
<p> εὔχετο δὲ τά
τε ἄλλα [καὶ τὰ] ἀγαθὰ καὶ ὁμόνοιάν τε καὶ κοινωνίαν
τῆς ἀρχῆς Μακεδόσι καὶ Πέρσαις. εἶναι δὲ
κατέχει λόγος τοὺς μετασχόντας τῆς θοίνης ἐννακισχιλίους,
 καὶ τούτους πάντας μίαν τε σπονδὴν σπεῖσαι
καὶ ἐπʼ αὐτῇ παιωνίσαι.

</p>
</div3>
</div2>
<div2 type="chapter" n="12">
<div3 type="section" n="1">
<p>
ἔνθα δὴ ἐθελονταὶ ἤδη αὐτῷ ἀπῄεσαν τῶν Μακεδόνων
ὅσοι διὰ γῆρας ἤ τινα ἄλλην ξυμφορὰν ἀπόλεμοι
ἦσαν· καὶ οὗτοι αὐτῷ ἐγένοντο ἐς τοὺς μυρίους.
 τούτοις δὲ τήν τε μισθοφορὰν οὐ τοῦ ἐξήκοντος ἤδη
χρόνου ἔδωκεν Ἀλέξανδρος μόνον, ἀλλὰ καὶ τοῦ ἐς


τὴν ἀπονόστησιν τὴν οἴκαδε ξυμβαίνοντος.
</p>
</div3>
<div3 type="section" n="2">
<p> ἐπέδωκεν
δὲ καὶ τάλαντον ἑκάστῳ ὑπὲρ τὴν μισθοφοράν· παῖδες
δὲ εἴ τῳ ἦσαν ἐκ τῶν Ἀσιανῶν γυναικῶν, παρὰ οἷ
 καταλιπεῖν ἐκέλευσε μηδὲ στάσιν κατάγειν ἐς Μακεδονίαν
ἀλλοφύλους τε καὶ ἐκ τῶν βαρβάρων γυναικῶν
<pb id="p.306"/>
παῖδας τοῖς οἴκοι ὑπολελειμμένοις παισί τε καὶ μητράσιν
αὐτῶν· αὐτὸς δὲ ἐπιμελήσεσθαι ὡς ἐκτρέφοιντο Μακεδονικῶς
τά τε ἄλλα καὶ ἐς τὰ πολέμια κοσμούμενοι,
γενομένους δὲ ἄνδρας ἄξειν αὐτὸς ἐς Μακεδονίαν καὶ


 παραδώσειν τοῖς πατράσιν.
</p>
</div3>
<div3 type="section" n="3">
<p> ταῦτά τε ἀπαλλαττομένοις ἀστάθμητα καὶ ἀτέκμαρτα ἐπηγγέλλετο, καὶ ὅπως ἔχει
φιλίας τε καὶ πόθου ἐς αὐτοὺς τὸ ἀτρεκέστατον τεκμήριον
ἐκεῖνο ποιεῖσθαι ἠξίου, ὅτι τὸν πιστότατόν τε
αὐτῷ καὶ ὅντινα ἴσον τῇ ἑαυτοῦ κεφαλῇ ἄγει, Κρατερόν,
ξυμπέμπει αὐτοῖς φύλακά τε καὶ ἡγεμόνα τοῦ στόλου. οὕτω δὴ ἀσπασάμενος ξύμπαντας αὐτός τε δακρύων


 καὶ δακρύοντας ἐκείνους ἀπὸ οὗ ἀπήλλαξε.
</p>
</div3>
<div3 type="section" n="4">
<p> Κρατερῷ
δὲ τούτους τε ἄγειν ἐκέλευσε καὶ ἀπαγαγόντι Μακεδονίας
τε καὶ Θρᾴκης καὶ Θετταλῶν ἐξηγεῖσθαι καὶ τῶν Ἑλλήνων
τῆς ἐλευθερίας· Ἀντίπατρον δὲ διαδόχους τοῖς ἀποπεμπομένοις ἄγειν Μακεδόνας τῶν ἀκμαζόντων
ἐκέλευσεν. ἔστειλε δὲ καὶ Πολυπέρχοντα ὁμοῦ τῷ
Κρατερῷ, δεύτερον δὲ ἀπὸ Κρατεροῦ ἡγεμόνα, ὡς εἴ
τι κατὰ πορείαν Κρατερῷ συμπίπτοι, ὅτι καὶ μαλακῶς
τὸ σῶμα ἔχοντα ἀπέπεμπεν αὐτόν, μὴ ποθῆσαι στρατηγὸν τοὺς ἰόντας.
</p>
</div3>
<div3 type="section" n="5">
<p> λόγος δέ τις οὗτος ἐφοίτα ἀφανὴς παρὰ τοῖς τὰ
βασιλικὰ πράγματα, ὅσῳ ἐπικρύπτεται, τοσῷδε φιλοτιμότερον
ἐξηγουμένοις, καὶ τὸ πιστὸν ἐς τὸ χεῖρον
μᾶλλον, ᾗ τὸ εἰκός τε καὶ ἡ αὐτῶν μοχθηρία ἄγει, ἢ πρὸς τὸ ἀληθὲς ἐκτρέπουσιν, ἐξηττώμενον Ἀλέξανδρον
ἤδη τῆς μητρὸς τῶν διαβολῶν τῶν ἐς Ἀντίπατρον


 ἀπαλλάξαι ἐθέλειν ἐκ Μακεδονίας Ἀντίπατρον.
</p>
</div3>
<div3 type="section" n="6">
<p> καὶ
τυχὸν οὐκ ἐς ἀτιμίαν τὴν Ἀντιπάτρου ἡ μετάπεμψις
αὐτοῦ ἔφερεν, ἀλλʼ ὡς μή τι ἐκ τῆς διαφορᾶς αὐτοῖς γένοιτο ἄχαρι ἐς ἀλλήλους καὶ οὐδὲ αὐτῷ ἰάσιμον.
<pb id="p.307"/>

ἐπεὶ οὐδὲ ἐπαύοντο Ἀλεξάνδρῳ γράφοντες ὁ μὲν τὴν
αὐθάδειάν τε τῆς Ὀλυμπιάδος καὶ ὀξύτητα καὶ πολυπραγμοσύνην,
ἥκιστα δὴ τῇ Ἀλεξάνδρου μητρὶ εὐσχήμονα,
ὥστε καὶ λόγος τις τοιόσδε ἐφέρετο Ἀλεξάνδρου
 ἐφʼ οἷς ὑπὲρ τῆς μητρὸς αὐτῷ ἐξηγγέλλετο, βαρὺ δὴ
τὸ ἐνοίκιον τῶν δέκα μηνῶν εἰσπράττεσθαι αὑτοῦ τὴν


μητέρα·
</p>
</div3>
<div3 type="section" n="7">
<p> ἡ δέ, ὑπέρογκον εἶναι τῇ τε ἀξιώσει καὶ τῇ
ἄλλῃ θεραπείᾳ Ἀντίπατρον οὐδὲ μεμνῆσθαι τοῦ καταστήσαντος
ἔτι, ἀλλʼ αὐτὸν γὰρ ἀξιοῦν τὰ πρῶτα
 φέρεσθαι ἐν τοῖς ἄλλοις Μακεδόσι τε καὶ Ἕλλησι. καὶ
ταῦτα μᾶλλόν τι ἰσχύειν παρʼ Ἀλεξάνδρῳ ἐφαίνετο
ὅσα ἐς τοῦ Ἀντιπάτρου τὴν διαβολὴν φέροντα ἦν,
οἷα δὴ καὶ φοβερώτερα ἐν βασιλείᾳ ὄντα. οὐ μέντοι
καταφανές γέ τι ἢ ἔργον ἢ λόγος ἐξηγγέλλετο Ἀλεξάνδρου
 ἐφʼ ὅτῳ ἄν τις συνέθηκεν οὐχ ὡσαύτως
εἶναι αὐτῷ πρὸς θυμοῦ Ἀντίπατρον ...
... Ἡφαιστίων.

 τούτῳ τῷ λόγῳ ὑποπτήξαντα Ἡφαιστίωνα συναλλαγῆναι</p>
</div3>
</div2>
<div2 type="chapter" n="13">
<div3 type="section" n="1">
<p>
Εὐμενεῖ, οὐχ ἑκόντα ἑκόντι. ἐν ταύτῃ τῇ
ὁδῷ καὶ τὸ πεδίον λέγεται ἰδεῖν Ἀλέξανδρον τὸ ἀνειμένον
ταῖς ἵπποις ταῖς βασιλικαῖς, αὐτό τε πεδίον
Νησαῖον καλούμενον καὶ αἱ ἵπποι ὅτι Νησαῖαι κληΐζονται
 λέγει Ἡρόδοτος· εἶναι δὲ πάλαι μὲν ἐς πεντεκαίδεκα <note place="unspecified" anchored="yes">Herod. III 106; wII 40</note>
μυριάδας τῶν ἵππων, τότε δὲ Ἀλέξανδρον οὐ
πολὺ πλείονας τῶν πέντε καταλαβεῖν· πρὸς λῃστῶν
γὰρ διαρπαγῆναι τὰς πολλὰς αὐτῶν.
</p>
</div3>
<div3 type="section" n="2">
<p>ἐνταῦθα λέγουσιν ὅτι Ἀτροπάτης ὁ τῆς Μηδίας
 σατράπης γυναῖκας ἑκατὸν αὐτῷ ἔδωκεν, ταύτας φάσκων
εἶναι τῶν Ἀμαζόνων, καὶ ταύτας σκευῇ ἀνδρῶν ἱππέων
<pb id="p.308"/>
ἐσταλμένας, πλήν γε δὴ ὅτι πελέκεις ἀντὶ δοράτων
ἐφόρουν καὶ ἀντὶ ἀσπίδων πέλτας· οἱ δὲ καὶ τὸν
μαστὸν λέγουσιν ὅτι μείονα εἶχον τὸν δεξιόν, ὃν δὴ


 καὶ ἔξω εἶχον ἐν ταῖς μάχαις.
</p>
</div3>
<div3 type="section" n="3">
<p> ταύτας μὲν δὴ ἀπαλλάξαι
τῆς στρατιᾶς Ἀλέξανδρον, μή τι νεωτερισθείη κατʼ αὐτὰς ἐς ὕβριν πρὸς τῶν Μακεδόνων ἢ βαρβάρων·
κελεῦσαι δὲ ἀπαγγεῖλαι πρὸς τὴν βασίλισσαν
σφῶν ὅτι αὐτὸς ἥξει πρὸς αὐτὴν παιδοποιησόμενος.
ταῦτα δὲ οὔτε Ἀριστόβουλος οὔτε Πτολεμαῖος οὔτε τις
ἄλλος ἀνέγραψεν ὅστις ἱκανὸς ὑπὲρ τῶν τηλικούτων

 τεκμηριῶσαι.
</p>
</div3>
<div3 type="section" n="4">
<p> οὐδὲ δοκεῖ μοι ἐν τῷ τότε σώζεσθαι τὸ
γένος τῶν Ἀμαζόνων, οὐδʼ ἔτι πρὸ Ἀλεξάνδρου, ἢ
<note place="unspecified" anchored="yes">cf. tamen Xen. An. 4. 4, 16</note> Ξενοφῶν ἂν ἐμνήσθη αὐτῶν, Φασιανῶν τε μνησθεὶς
καὶ Κόλχων καὶ ὅσα ἄλλα ἀπὸ Τραπεζοῦντος ὁρμώμενοι
<note place="unspecified" anchored="yes">Xen. An. 4.6, 5 8, 8</note> ἢ πρὶν ἐς Τραπεζοῦντα κατελθεῖν οἱ Ἕλληνες ἐπῆλθον ἔθνη βαρβαρικά, ἵναπερ καὶ ταῖς Ἀμαζόσιν
ἐντετυχήκεσαν <add>ἂν</add>, εἴπερ οὖν ἔτι ἦσαν Ἀμαζόνες.
</p>
</div3>
<div3 type="section" n="5">
<p> μὴ γενέσθαι μὲν γὰρ παντελῶς τὸ γένος τούτων τῶν
γυναικῶν οὐ πιστὸν δοκεῖ ἔμοιγε, πρὸς τοσούτων καὶ
τοιούτων ὑμνηθέν. ὡς Ἡρακλέα τε ἐπʼ αὐτὰς λόγος κατέχει ὅτι ἐστάλη καὶ ζωστῆρά τινα Ἱππολύτης τῆς
βασιλίσσης αὐτῶν ὅτι ἐς τὴν Ἑλλάδα ἐκόμισε, καὶ οἱ
ξὺν Θησεῖ Ἀθηναῖοι ὅτι ἐπιούσας τὰς γυναῖκας ταύτας
τὴν Εὐρώπην πρῶτοι μάχῃ νικήσαντες ἀνέστειλαν·
καὶ γέγραπται ἡ Ἀθηναίων καὶ Ἀμαζόνων μάχη πρὸς Μίκωνος οὐ μεῖον ἤπερ ἡ Ἀθηναίων καὶ Περσῶν.
</p>
</div3>
<div3 type="section" n="6">
<p>
<note place="unspecified" anchored="yes"> Hdt. 4.110-117; Hdt. 9.27</note> καὶ Ἡροδότῳ πολλάκις περὶ τῶν γυναικῶν τούτων
πεποίηται, καὶ ὅσοι Ἀθηναίων τοὺς ἐν πολέμῳ τελευτήσαντας
λόγῳ ἐκόσμησαν, καὶ τοῦ πρὸς Ἀμαζόνας
ἔργου Ἀθηναίων ἐν τοῖς μάλιστα μνήμην ἐποιήσαντο. εἰ δὲ ἱππικὰς δή τινας γυναῖκας Ἀτροπάτης ἔδειξεν
<pb id="p.309"/>

Ἀλεξάνδρῳ, βαρβάρους τινὰς ἄλλας γυναῖκας ἱππεύειν
ἠσκημένας δοκῶ ὅτι ἔδειξεν ἐς τὸν λεγόμενον δὴ τῶν
Ἀμαζόνων κόσμον ἐσταλμένας.

</p>
</div3>
</div2>
<div2 type="chapter" n="14">
<div3 type="section" n="1">
<p>
ἐν Ἐκβατάνοις δὲ θυσίαν τε ἔθυσεν Ἀλέξανδρος,
 ὥσπερ αὐτῷ ἐπὶ ξυμφοραῖς ἀγαθαῖς νόμος, καὶ ἀγῶνα
ἐπετέλει γυμνικόν τε καὶ μουσικόν, καὶ πότοι αὐτῷ
ἐγίνοντο παρὰ τοῖς ἑταίροις. καὶ ἐν τούτῳ Ἡφαιστίων
ἔκαμε τὸ σῶμα· ἑβδόμη τε ἡμέρα ἤδη ἦν αὐτῷ τῆς
νόσου καὶ λέγουσι τὸ μὲν στάδιον πλῆρες εἶναι·
 παίδων γὰρ ἀγὼν ἦν ἐκείνῃ τῇ ἡμέρᾳ γυμνικός· ἐπεὶ
δὲ ἐξηγγέλλετο Ἀλεξάνδρῳ ὅτι κακῶς ἔχοι Ἡφαιστίων,
ὁ δὲ παρʼ αὐτὸν ἐλθὼν σπουδῇ οὐκέτι ζῶντα κατέλαβεν.
</p>
</div3>
<div3 type="section" n="2">
<p>ἔνθα δὴ καὶ ἄλλοι ἄλλα ἀνέγραψαν ὑπὲρ τοῦ πένθους
 τοῦ Ἀλεξάνδρου· μέγα μὲν γενέσθαι αὐτῷ τὸ πένθος,
πάντες τοῦτο ἀνέγραψαν, τὰ δὲ πραχθέντα ἐπʼ αὐτῷ
ἄλλοι ἄλλα, ὡς ἕκαστος ἢ εὐνοίας πρὸς Ἡφαιστίωνα


ἢ φθόνου εἶχεν ἢ καὶ πρὸς αὐτὸν Ἀλέξανδρον.
</p>
</div3>
<div3 type="section" n="3">
<p> ὧν
οἱ τὰ ἀτάσθαλα ἀναγράψαντες οἱ μὲν ἐς κόσμον
 φέρει<add>ν</add> μοι δοκοῦσιν οἰηθῆναι Ἀλεξάνδρῳ ὅσα ὑπεραλγήσας
ἔδρασεν ἢ εἶπεν ἐπὶ τῷ πάντων δὴ ἀνθρώπων
φιλτάτῳ, οἱ δὲ ἐς αἰσχύνην μᾶλλόν τι ὡς οὐ πρέποντα
οὔτʼ οὖν βασιλεῖ οὔτε Ἀλεξάνδρῳ, οἱ μέν, τὸ
πολὺ μέρος τῆς ἡμέρας ἐκείνης ἐρριμμένον ἐπὶ τοῦ
 σώματος τοῦ ἑταίρου ὀδύρεσθαι οὐδʼ ἐθέλειν ἀπαλλαγῆναι,
πρίν γε δὴ πρὸς βίαν ἀπηνέχθη πρὸς τῶν


ἑταίρων·
</p>
</div3>
<div3 type="section" n="4">
<p> οἱ δέ, τήν τε ἡμέραν ὅλην καὶ τὴν νύκτα
ὅλην ἐρρῖφθαι ἐπὶ τῷ σώματι· οἱ δὲ καί, τὸν ἰατρὸν
Γλαυκίαν ὅτι ἐκρέμασε, καὶ τοῦτο[ν] ὡς ἐπὶ φαρμάκῳ
 κακῶς δοθέντι, οἱ δέ, ὅτι οἴνου περιεῖδεν ἐμπλησθέντα
θεωρῶν αὐτός· καὶ κείρασθαι Ἀλέξανδρον ἐπὶ τῷ
<pb id="p.310"/>
νεκρῷ τὴν κόμην τά τε ἄλλα οὐκ ἀπεικότα τίθεμαι
καὶ κατὰ ζῆλον τὸν Ἀχιλλέως, πρὸς ὅντινα ἐκ παιδὸς
φιλοτιμία αὐτῷ ἦν· οἱ δὲ καί, τὸ ἅρμα ἐφʼ ὅτῳ τὸ


 σῶμα ἐφέρετο αὐτὸς ἔστιν ὅτε <add>ὅτι</add> ἡνιόχει,
</p>
</div3>
<div3 type="section" n="5">
<p> τοῦτο
οὐδαμῇ πιστὸν ἔμοιγε λέγοντες· ἄλλοι δέ, ὅτι καὶ τοῦ Ἀσκληπιοῦ τὸ ἕδος ἐν Ἐκβατάνοις κατασκάψαι ἐκέλευσε,
βαρβαρικὸν τοῦτό γε καὶ οὐδαμῇ Ἀλεξάνδρῳ πρόσφορον,
ἀλλὰ τῇ Ξέρξου μᾶλλόν τι ἀτασθαλίᾳ τῇ ἐς τὸ
θεῖον καὶ ταῖς πέδαις ἃς λέγουσιν ἐς τὸν Ἑλλήσποντον
καθεῖναι Ξέρξην, τιμωρούμενον δῆθεν τὸν Ἑλλήσποντον.
</p>
</div3>
<div3 type="section" n="6">
<p> ἀλλὰ καὶ ἐκεῖνο οὐ πάντῃ ἔξω τοῦ εἰκότος
ἀναγεγράφθαι μοι δοκεῖ, ὡς ἐπὶ Βαβυλῶνος ἤλαυνεν
Ἀλέξανδρος, ἐντυχεῖν αὐτῷ κατὰ τὴν ὁδὸν πολλὰς
πρεσβείας ἀπὸ τῆς Ἑλλάδος, εἶναι δὲ δὴ ἐν τούτοις
Ἐπιδαυρίων πρέσβεις· καὶ τούτους ὧν τε ἐδέοντο ἐξ Ἀλεξάνδρου τυχεῖν καὶ ἀνάθημα δοῦναι αὐτοῖς Ἀλέξανδρον
κομίζειν τῷ Ἀσκληπιῷ, ἐπειπόντα ὅτι· καίπερ
οὐκ ἐπιεικῶς κέχρηταί μοι ὁ Ἀσκληπιός, οὐ σώσας μοι
τὸν ἑταῖρον ὅντινα ἴσον τῇ ἐμαυτοῦ κεφαλῇ ἦγον.


 ἐναγίζειν τε ὅτι ἀεὶ ὡς ἥρωϊ ἐκέλευεν Ἡφαιστίωνι, τοῦτο μὲν πρὸς τῶν πλείστων ἀναγέγραπται·
</p>
</div3>
<div3 type="section" n="7">
<p> οἱ δὲ
λέγουσιν ὅτι καὶ εἰς Ἄμμωνος ἔπεμψεν ἐρησομένους
τὸν θεὸν εἰ καὶ ὡς θεῷ θύειν συγχωρεῖ Ἡφαιστίωνι,
τὸν δὲ οὐ ξυγχωρῆσαι.
</p>
</div3>
<div3 type="section" n="8">
<p> ἐκεῖνα δὲ πρὸς πάντων ξυμφωνούμενα, ἐς τρίτην ἀπὸ τοῦ θανάτου τοῦ Ἡφαιστίωνος ἡμέραν μήτε σίτου
γεύσασθαι Ἀλέξανδρον μήτε τινὰ θεραπείαν ἄλλην
θεραπεῦσαι τὸ σῶμα, ἀλλὰ κεῖσθαι γὰρ ἢ ὀδυρόμενον
ἢ πενθικῶς σιγῶντα· καὶ πυρὰν κελεῦσαι αὐτῷ ἑτοιμάζεσθαι
ἐν Βαβυλῶνι ἀπὸ ταλάντων μυρίων, οἱ δὲ

 καὶ πλειόνων ἀνέγραψαν·
</p>
</div3>
<div3 type="section" n="9">
<p> καὶ ὅτι πένθος ποιεῖσθαι
<pb id="p.311"/>

περιηγγέλη κατὰ πᾶσαν τὴν χώραν τὴν βάρβαρον· καὶ
ὅτι πολλοὶ τῶν ἑταίρων τῶν Ἀλεξάνδρου ἐς θεραπείαν
τὴν ἐκείνου σφᾶς τε αὐτοὺς καὶ τὰ ὅπλα Ἡφαιστίωνι
ἀνέθεσαν ἀποθανόντι· πρῶτον δὲ Εὐμενῆ ἄρξαι τοῦ
 σοφίσματος, ὅντινα ὀλίγῳ πρόσθεν ἔφαμεν ὅτι διηνέχθη
πρὸς Ἡφαιστίωνα· καὶ τοῦτο δὲ δρᾶσαι, τῷ
Ἀλεξάνδρῳ ὡς μὴ ἐφήδεσθαι δοκοίη τελευτήσαντι


Ἡφαιστίωνι.
</p>
</div3>
<div3 type="section" n="10">
<p> οὔκουν οὐδὲ ἄλλον τινὰ ἔταξεν ἀντὶ
Ἡφαιστίωνος χιλίαρχον ἐπὶ τῇ ἵππῳ τῇ ἑταιρικῇ
 Ἀλέξανδρος, ὡς μὴ ἀπόλοιτο τὸ ὄνομα τοῦ Ἡφαιστίωνος
ἐκ τῆς τάξεως, ἀλλὰ Ἡφαιστίωνός τε ἡ χιλιαρχία
ἐκαλεῖτο καὶ τὸ σημεῖον αὐτῆς ἡγεῖτο <add>τὸ</add> ἐξ Ἡφαιστίωνος
πεποιημένον. ἀγῶνά τε ἐπενόει ποιῆσαι γυμνικόν
τε καὶ μουσικὸν πλήθει τε τῶν ἀγωνιζομένων
 καὶ τῇ εἰς αὐτὸν χορηγίᾳ πολύ τι τῶν ἄλλων τῶν
πρόσθεν ἀριδηλότερον· τρισχιλίους γὰρ ἀγωνιστὰς
τοὺς σύμπαντας παρεσκεύασε. καὶ οὗτοι ὀλίγον ὕστερον
ἐπʼ Ἀλεξάνδρου τῷ τάφῳ λέγουσιν ὅτι ἠγωνίσαντο.

</p>
</div3>
</div2>
<div2 type="chapter" n="15">
<div3 type="section" n="1">
<p>
χρόνος τε ἦν συχνὸς τῷ πένθει καὶ αὐτός τε
 αὑτὸν ἤδη μετεκάλει ἀπʼ αὐτοῦ καὶ οἱ ἑταῖροι μᾶλλόν
τι ἐν τῷ τοιῷδε ἤνυτον. ἔνθα δὴ ἐξέλασιν ποιεῖται
ἐπὶ Κοσσαίους, ἔθνος πολεμικὸν ὅμορον τῷ Οὐξίων.
</p>
</div3>
<div3 type="section" n="2">
<p>εἰσὶ δὲ ὄρειοι οἱ Κοσσαῖοι καὶ χωρία ὀχυρὰ κατὰ
κώμας νέμονται, ὁπότε προσάγοι δύναμις ἐς τὰ ἄκρα
 τῶν ὀρῶν ἀποχωροῦντες ἀθρόοι ἢ ὅπως ἂν προχωρῇ
ἑκάστοις οὕτω διαφεύγουσιν, ἐς ἀπορίαν βάλλοντες
τοὺς ξὺν δυνάμει σφίσιν ἐπιχειροῦντας· ἀπελθόντων
δὲ αὖθις εἰς τὸ λῃστεύειν τρεπόμενοι ἀπὸ τούτου τὸν


βίον ποιοῦνται.
</p>
</div3>
<div3 type="section" n="3">
<p> Ἀλέξανδρος δὲ ἐξεῖλεν αὐτῶν τὸ
 ἔθνος καίπερ χειμῶνος στρατεύσας. ἀλλʼ οὔτε <add>ὁ</add> χειμὼν
ἐμποδὼν ἐγένετο αὐτῷ οὔτε αἱ δυσχωρίαι, οὔτε αὐτῷ
<pb id="p.312"/>
οὔτε Πτολεμαίῳ τῷ Λάγου, ὃς μέρος τῆς στρατιᾶς ἐπʼ
αὐτοὺς ἦγεν. οὕτως οὐδὲν ἄπορον Ἀλεξάνδρῳ τῶν
πολεμικῶν ἦν ἐς ὅ τι ὁρμήσειε.
</p>
</div3>
<div3 type="section" n="4">
<p> κατιόντι δὲ αὐτῷ ἐς Βαβυλῶνα Λιβύων τε πρεσβεῖαι
ἐνετύγχανον ἐπαινούντων τε καὶ στεφανούντων ἐπὶ τῇ βασιλείᾳ τῆς Ἀσίας, καὶ ἐξ Ἰταλίας Βρέττιοί
τε καὶ Λευκανοὶ καὶ Τυρρηνοὶ ἐπὶ τοῖς αὐτοῖς ἐπρέσβευον.
καὶ Καρχηδονίους τότε πρεσβεῦσαι λέγεται
καὶ ἀπὸ Αἰθιόπων πρέσβεις ἐλθεῖν καὶ Σκυθῶν τῶν
ἐκ τῆς Εὐρώπης, καὶ Κελτοὺς καὶ Ἴβηρας, ὑπὲρ φιλίας δεησομένους· ὧν τά τε ὀνόματα καὶ τὰς σκευὰς τότε
πρῶτον ὀφθῆναι πρὸς Ἑλλήνων τε καὶ Μακεδόνων.
</p>
</div3>
<div3 type="section" n="5">
<p> τοὺς δὲ καὶ ὑπὲρ τῶν ἐς ἀλλήλους διαφορῶν λέγουσιν
ὅτι Ἀλεξάνδρῳ διακρῖναι ἐπέτρεπον· καὶ τότε μάλιστα
αὐτόν τε αὑτῷ Ἀλέξανδρον καὶ τοῖς ἀμφʼ αὐτὸν φανῆναι <note place="unspecified" anchored="yes">Aristi fr. 3</note> γῆς τε ἁπάσης καὶ θαλάσσης κύριον. ἄριστος δὲ
καὶ Ἀσκληπιάδης τῶν τὰ Ἀλεξάνδρου ἀναγραψάντων
καὶ Ῥωμαίους λέγουσιν ὅτι ἐπρέσβευσαν· καὶ ἐντυχόντα
ταῖς πρεσβείαις Ἀλέξανδρον ὑπὲρ Ῥωμαίων τι
τῆς ἐς τὸ ἔπειτα ἐσομένης δυνάμεως μαντεύσασθαι, τόν τε κόσμον τῶν ἀνδρῶν ἰδόντα καὶ τὸ φιλόπονόν
τε καὶ ἐλευθέριον καὶ περὶ τοῦ πολιτεύματος ἅμα


 διαπυνθανόμενον.
</p>
</div3>
<div3 type="section" n="6">
<p> καὶ τοῦτο οὔτε ὡς ἀτρεκὲς οὔτε
ὡς ἄπιστον πάντῃ ἀνέγραψα· πλήν γε δὴ οὔτε τις
Ῥωμαίων ὑπὲρ τῆς πρεσβείας ταύτης ὡς παρὰ Ἀλέξανδρον σταλείσης μνήμην τινὰ ἐποιήσατο, οὔτε τῶν
τὰ Ἀλεξάνδρου γραψάντων, οἷστισι μᾶλλον ἐγὼ ξυμφέρομαι,
Πτολεμαῖος ὁ Λάγου καὶ Ἀριστόβουλος· οὐδὲ
τῷ Ῥωμαίων πολιτεύματι ἐπεοικὸς ἦν ἐλευθέρῳ δὴ
τότε ἐς τὰ μάλιστα ὄντι, παρὰ βασιλέα ἀλλόφυλον ἄλλως τε καὶ ἐς τοσόνδε ἀπὸ τῆς οἰκείας πρεσβεῦσαι,
<pb id="p.313"/>

οὔτε φόβου ἐξαναγκάζοντος οὔτε κατʼ ἐλπίδα ὠφελείας,
μίσει τε, εἴπερ τινὰς ἄλλους, τοῦ τυραννικοῦ γένους
τε καὶ ὀνόματος κατεχομένους.

</p>
</div3>
</div2>
<div2 type="chapter" n="16">
<div3 type="section" n="1">
<p>
ἐκ τούτου δὴ Ἡρακλείδην τὸν Ἀργαίου ἐκπέμπει
 ἐς Ὑρκανίαν ναυπηγοὺς ἅμα οἷ ἄγοντα, κελεύσας ὕλην
τεμόντα ἐκ τῶν ὀρῶν τῶν Ὑρκανίων ναυπηγεῖσθαι
ναῦς μακρὰς ἀφράκτους τε καὶ πεφραγμένας ἐς τὸν


κόσμον τὸν Ἑλληνικόν.
</p>
</div3>
<div3 type="section" n="2">
<p> πόθος γὰρ εἶχεν αὐτὸν καὶ
ταύτην ἐκμαθεῖν τὴν θάλασσαν τὴν Κασπίαν τε καὶ
 Ὑρκανίαν καλουμένην ποίᾳ τινὶ ξυμβάλλει θαλάσσῃ,
πότερα τῇ τοῦ πόντου τοῦ Εὐξείνου ἢ ἀπὸ τῆς ἑῴας
τῆς κατʼ Ἰνδοὺς ἐκπεριερχομένη ἡ μεγάλη θάλασσα
ἀναχεῖται εἰς κόλπον τὸν Ὑρκάνιον, καθάπερ οὖν καὶ
τὸν Περσικὸν ἐξεῦρε, τὴν Ἐρυθρὰν δὴ καλουμένην


 θάλασσαν, κόλπον οὖσαν τῆς μεγάλης θαλάσσης.
</p>
</div3>
<div3 type="section" n="3">
<p> οὐ
γάρ πω ἐξεύρηντο αἱ ἀρχαὶ τῆς Κασπίας θαλάσσης,
καίτοι ἐθνῶν τε αὐτὴν <add>περι</add>οικούντων οὐκ ὀλίγων
καὶ ποταμῶν πλοΐμων ἐμβαλλόντων ἐς αὐτήν· ἐκ
Βάκτρων μὲν Ὄξος, μέγιστος τῶν Ἀσιανῶν ποταμῶν,
 πλήν γε δὴ τῶν Ἰνδῶν, ἐξίησιν ἐς ταύτην τὴν θάλασσαν,
διὰ Σκυθῶν δὲ Ἰαξάρτης· καὶ τὸν Ἀράξην δὲ
τὸν ἐξ Ἀρμενίων ῥέοντα ἐς ταύτην ἐσβάλλειν ὁ πλείων


λόγος κατέχει. μέγιστοι μὲν οὗτοι·
</p>
</div3>
<div3 type="section" n="4">
<p> πολλοὶ δὲ δὴ καὶ
ἄλλοι ἔς τε τούτους ἐμβάλλοντες καὶ αὐτοὶ ἐπὶ σφῶν
 ἐς τὴν θάλασσαν ταύτην ἐξιᾶσιν, οἱ μὲν καὶ γινωσκόμενοι
πρὸς τῶν ἀμφʼ Ἀλέξανδρον ἐπελθόντων τὰ
ἔθνη ταῦτα, οἱ δὲ κατὰ τὰ ἐπέκεινα τοῦ κόλπου, ὡς
εἰκός, κατὰ τοὺς Σκύθας τοὺς Νομάδας, ὃ δὴ ἄγνωστον πάντῃ ἐστίν.
</p>
</div3>
<div3 type="section" n="5">
<p> Ἀλέξανδρος δὲ ὡς τὸν Τίγρητα ποταμὸν ξὺν τῇ
στρατιᾷ διέβη ἐλαύνων ἐπὶ Βαβυλῶνος, ἐνταῦθα ἐντυγχάνουσιν
<pb id="p.314"/>
αὐτῷ Χαλδαίων οἱ λόγιοι, καὶ ἀπαγαγόντες
ἀπὸ τῶν ἑταίρων ἐδέοντο ἐπισχεῖν τὴν ἐπὶ Βαβυλῶνος
ἔλασιν. λόγιον γὰρ γεγονέναι σφίσιν ἐκ τοῦ θεοῦ
τοῦ Βήλου μὴ πρὸς ἀγαθοῦ οἱ εἶναι τὴν πάροδον τὴν


 ἐς Βαβυλῶνα ἐν τῷ τότε. τὸν δὲ ἀποκρίνασθαι αὐτοῖς <note place="unspecified" anchored="yes">Eurip. fr. 963 N</note> λόγος τοῦ Εὐριπίδου τοῦ ποιητοῦ ἔπος·
</p>
</div3>
<div3 type="section" n="6">
<p> ἔχει δὲ τὸ
ἔπος Εὐριπίδῃ ὧδε·
μάντις δʼ ἄριστος ὅστις εἰκάζει καλῶς.
σὺ δέ, ὦ βασιλεῦ, ἔφασαν οἱ Χαλδαῖοι, μὴ πρὸς δυσμὰς
ἀφορῶν αὐτὸς μηδὲ τὴν στρατιὰν ταύτῃ ἐπέχουσαν ἄγων παρελθεῖν, ἀλλὰ ἐκπεριελθὼν πρὸς ἕω μᾶλλον.
</p>
</div3>
<div3 type="section" n="7">
<p> τῷ δὲ οὐδὲ τοῦτο εὐμαρὲς διὰ δυσχωρίαν ξυνέβη·
ἀλλὰ ἦγε γὰρ αὐτὸν ταύτῃ τὸ δαιμόνιον ᾗ παρελθόντα
ἐχρῆν ἤδη τελευτῆσαι. καί που τυχὸν καὶ ἄμεινον
αὐτῷ ἦν ἐν ἀκμῇ τῆς τε ἄλλης δόξης καὶ τοῦ πόθου τοῦ παρʼ ἀνθρώπων ἀπηλλάχθαι, πρίν τινα ξυμβῆναι αὐτῷ
ξυμφορὰν ἀνθρωπίνην, ἧς ἕνεκα καὶ Σόλωνα Κροίσῳ
παραινέσαι εἰκὸς τέλος ὁρᾶν μακροῦ βίου μηδὲ πρόσθεν


 τινὰ ἀνθρώπων ἀποφαίνειν εὐδαίμονα.
</p>
</div3>
<div3 type="section" n="8">
<p> ἐπεὶ καὶ αὐτῷ
Ἀλεξάνδρῳ ἡ Ἡφαιστίωνος τελευτὴ οὐ σμικρὰ ξυμφορὰ γεγένητο, ἧς καὶ αὐτὸς Ἀλέξανδρος προαπελθεῖν
ἂν δοκεῖ μοι ἐθελῆσαι μᾶλλον ἢ ζῶν πειραθῆναι, οὐ
μεῖον ἢ καὶ Ἀχιλλέα δοκῶ ἂν ἑλέσθαι προαποθανεῖν
Πατρόκλου μᾶλλον ἢ τοῦ θανάτου αὐτῷ τιμωρὸν
γενέσθαι.
</p>
</div3>
</div2>
<div2 type="chapter" n="17">
<div3 type="section" n="1">
<p> ἦν δέ τι καὶ ὕποπτον αὐτῷ ἐς τοὺς Χαλδαίους,
ὡς οὐ κατὰ μαντείαν τι μᾶλλον ἢ ἐς ὠφέλειαν τὴν
αὑτῶν φέροι αὐτοῖς ἡ κώλυσις τῆς Ἀλεξάνδρου ἐς
Βαβυλῶνα ἐν τῷ τότε ἐλάσεως. ὁ γὰρ τοῦ Βήλου νεὼς ἐν
μέσῃ τῇ πόλει ἦν τῶν Βαβυλωνίων, μεγέθει τε μέγιστος

 καὶ ἐκ πλίνθου ὀπτῆς ἐν ἀσφάλτῳ ἡρμοσμένης.
</p>
</div3>
<div3 type="section" n="2">
<p> τοῦτον
<pb id="p.315"/>

τὸν νεών, ὥσπερ καὶ τὰ ἄλλα ἱερὰ τὰ Βαβυλωνίων,
Ξέρξης κατέσκαψεν, ὅτε ἐκ τῆς Ἑλλάδος ὀπίσω ἀπενόστησεν·
Ἀλέξανδρος δὲ ἐν νῷ εἶχεν ἀνοικοδομεῖν
οἱ μὲν λέγουσιν ὅτι ἐπὶ τοῖς θεμελίοις τοῖς πρόσθεν,
 καὶ τούτου ἕνεκα τὸν χοῦν ἐκφέρειν ἐκέλευε τοὺς
Βαβυλωνίους, οἱ δέ, ὅτι καὶ μείζονα ἔτι τοῦ πάλαι


ὄντος.
</p>
</div3>
<div3 type="section" n="3">
<p> ἐπεὶ δὲ ἀποστάντος αὐτοῦ μαλθακῶς ἀνθήψαντο
τοῦ ἔργου οἷς ταῦτα ἐπετέτραπτο, ὁ δὲ τῇ στρατιᾷ
πάσῃ ἐπενόει τὸ ἔργον ἐργάσασθαι. εἶναι δὲ τῷ θεῷ
 τῷ Βήλῳ πολλὴν μὲν τὴν χώραν ἀνειμένην ἐκ τῶν


Ἀσσυρίων βασιλέων, πολὺν δὲ χρυσόν.
</p>
</div3>
<div3 type="section" n="4">
<p> καὶ ἀπὸ τούτου
πάλαι μὲν τὸν νεὼν ἐπισκευάζεσθαι καὶ τὰς θυσίας
τῷ θεῷ θύεσθαι, τότε δὲ τοὺς Χαλδαίους τὰ τοῦ θεοῦ
νέμεσθαι, οὐκ ὄντος ἐς ὅ τι ἀναλωθήσεται τὰ περιγιγνόμενα.
 τούτων δὴ εἵνεκα ὕποπτοι Ἀλεξάνδρῳ ἦσαν οὐκ ἐθέλειν
παρελθεῖν εἴσω Βαβυλῶνος Ἀλέξανδρον, ὡς μὴ διʼ ὀλίγου τὸν νεὼν ἐπιτελεσθέντα ἀφελέσθαι αὐτοὺς τὰς


ἐκ τῶν χρημάτων ὠφελείας.
</p>
</div3>
<div3 type="section" n="5">
<p> ὅμως δὲ τά γε τῆς
ἐπιστροφῆς τῆς κατὰ τὴν εἴσοδον τὴν ἐς τὴν πόλιν
 ἐθελῆσαι αὐτοῖς πεισθῆναι λέγει Ἀριστόβουλος, καὶ τῇ <note place="unspecified" anchored="yes">Aristob. fr. 39</note>
πρώτῃ μὲν παρὰ τὸν ποταμὸν τὸν Εὐφράτην καταστρατοπεδεῦσαι,
ἐς δὲ τὴν ὑστεραίαν ἐν δεξιᾷ ἔχοντα
τὸν ποταμὸν παρʼ αὐτὸν πορεύεσθαι, θέλοντα ὑπερβάλλειν
τῆς πόλεως τὸ μέρος τὸ ἐς δυσμὰς τετραμμένον,


 ὡς ταύτῃ ἐπιστρέψαντα πρὸς ἕω ἄγειν·
</p>
</div3>
<div3 type="section" n="6">
<p> ἀλλὰ
οὐ γὰρ δυνηθῆναι ὑπὸ δυσχωρίας οὕτως ἐλάσαι ξὺν
τῇ στρατιᾷ, ὅτι τὰ ἀπὸ δυσμῶν τῆς πόλεως εἰσιόντι,
εἰ ταύτῃ πρὸς ἕω ἐπέστρεφεν, ἑλώδη τε καὶ τεναγώδη
ἦν. καὶ οὕτω καὶ ἑκόντα καὶ ἄκοντα ἀπειθῆσαι
 τῷ θεῷ.

</p>
</div3>
</div2>
<div2 type="chapter" n="18">
<div3 type="section" n="1">
<p>
ἐπεὶ καὶ τοῖόνδε τινὰ λόγον Ἀριστόβουλος ἀναγέγραφεν,
<pb id="p.316"/>
Ἀπολλόδωρον τὸν Ἀμφιπολίτην τῶν ἑταίρων
τῶν Ἀλεξάνδρου, στρατηγὸν τῆς στρατιᾶς ἣν παρὰ
Μαζαίῳ τῷ Βαβυλῶνος σατράπῃ ἀπέλιπεν Ἀλέξανδρος,
ἐπειδὴ συνέμιξεν ἐπανιόντι αὐτῷ ἐξ Ἰνδῶν, ὁρῶντα
πικρῶς τιμωρούμενον τοὺς σατράπας ὅσοι ἐπʼ ἄλλῃ καὶ ἄλλῃ χώρᾳ τεταγμένοι ἦσαν, ἐπιστεῖλαι Πειθαγόρᾳ τῷ
ἀδελφῷ, μάντιν γὰρ εἶναι τὸν Πειθαγόραν τῆς ἀπὸ
σπλάγχνων μαντείας, μαντεύσασθαι καὶ ὑπὲρ αὐτοῦ


 τῆς σωτηρίας.
</p>
</div3>
<div3 type="section" n="2">
<p> ἀντεπιστεῖλαι δὲ αὐτῷ Πειθαγόραν
πυνθανόμενον τίνα μάλιστα φοβούμενος χρήσασθαι ἐθέλοι τῇ μαντείᾳ. τὸν δὲ γράψαι αὖθις ὅτι τόν τε
βασιλέα αὐτὸν καὶ Ἡφαιστίωνα. θύεσθαι δὴ τὸν
Πειθαγόραν πρῶτα μὲν ἐπὶ τῷ Ἡφαιστίωνι· ὡς δὲ
ἐπὶ τοῦ ἥπατος τοῦ ἱερείου ὁ λοβὸς ἀφανὴς ἦν, οὕτω
δὴ ἐγγράψαντα καὶ κατασημηνάμενον τὸ γραμμάτιον πέμψαι παρὰ τὸν Ἀπολλόδωρον ἐκ Βαβυλῶνος εἰς
Ἐκβάτανα, δηλοῦντα μηδέν τι δεδιέναι Ἡφαιστίωνα·


 ἔσεσθαι γὰρ αὐτοῖς ὀλίγου χρόνου ἐκποδών.
</p>
</div3>
<div3 type="section" n="3">
<p> καὶ
ταύτην τὴν ἐπιστολὴν λέγει Ἀριστόβουλος κομίσασθαι
Ἀπολλόδωρον μιᾷ πρόσθεν ἡμέρᾳ ἢ τελευτῆσαι Ἡφαιστίωνα. αὖθις δὲ θύεσθαι τὸν Πειθαγόραν ἐπὶ τῷ
Ἀλεξάνδρῳ <add>καὶ</add> γενέσθαι καὶ ἐπʼ Ἀλεξάνδρῳ ἄλοβον
τὸ ἧπαρ τοῦ ἱερείου. καὶ Πειθαγόραν τὰ αὐτὰ καὶ
ὑπὲρ Ἀλεξάνδρου γράψαι Ἀπολλοδώρῳ. Ἀπολλόδωρον
δὲ οὐ κατασιωπῆσαι, ἀλλὰ φράσαι γὰρ πρὸς Ἀλέξανδρον τὰ ἐπεσταλμένα, ὡς εὔνοιαν μᾶλλόν τι ἐπιδειξόμενον
τῷ βασιλεῖ, εἰ φυλάττεσθαι παραινέσειε μή τις αὐτῷ


 κίνδυνος ἐν τῷ τότε ξυμπέσοι.
</p>
</div3>
<div3 type="section" n="4">
<p> καὶ Ἀπολλόδωρόν τε
λέγει ὅτι Ἀλέξανδρος ἐπῄνεσε καὶ τὸν Πειθαγόραν,
ἐπειδὴ παρῆλθεν εἰς Βαβυλῶνα, ἤρετο ὅτου γενομένου αὐτῷ σημείου ταῦτα ἐπέστειλεν πρὸς τὸν ἀδελφόν·
<pb id="p.317"/>

τὸν δὲ εἰπεῖν ὅτι ἄλοβόν οἱ τὸ ἧπαρ ἐγένετο τοῦ
ἱερείου· ἐρομένου δὲ ὅ τι νοοῖ τὸ σημεῖον μέγα εἰπεῖν
εἶναι χαλεπόν. Ἀλέξανδρον δὲ τοσούτου δεῆσαι χαλεπῆναι
τῷ Πειθαγόρᾳ, ὡς καὶ διʼ ἐπιμελείας ἔχειν
 αὐτὸν πλείονος, ὅτι ἀδόλως τὴν ἀλήθειάν οἱ ἔφρασε.
</p>
</div3>
<div3 type="section" n="5">
<p>ταῦτα αὐτὸς Ἀριστόβουλος λέγει παρὰ Πειθαγόρου
πυθέσθαι· καὶ Περδίκκᾳ δὲ μαντεύσασθαι αὐτὸν λέγει
καὶ Ἀντιγόνῳ χρόνῳ ὕστερον· καὶ τοῦ αὐτοῦ σημείου
ἀμφοῖν γενομένου Περδίκκαν τε ἐπὶ Πτολεμαῖον
 στρατεύσαντα ἀποθανεῖν καὶ Ἀντίγονον ἐν τῇ μάχῃ
τῇ πρὸς Σέλευκον καὶ Λυσίμαχον τῇ ἐν Ἰψῷ γενομένῃ.
</p>
</div3>
<div3 type="section" n="6">
<p>καὶ μὲν δὴ καὶ ὑπὲρ Καλάνου τοῦ σοφιστοῦ τοῦ Ἰνδοῦ
τοῖόσδε τις ἀναγέγραπται λόγος, ὁπότε ἐπὶ τὴν πυρὰν
ᾔει ἀποθανούμενος, τότε τοὺς μὲν ἄλλους ἑταίρους
 ἀσπάζεσθαι αὐτόν, Ἀλεξάνδρῳ δὲ οὐκ ἐθελῆσαι προσελθεῖν
ἀσπασόμενον, ἀλλὰ φάναι γὰρ ὅτι ἐν Βαβυλῶνι
αὐτῷ ἐντυχὼν ἀσπάσεται. καὶ τοῦτον τὸν λόγον ἐν
μὲν τῷ τότε ἀμεληθῆναι, ὕστερον δέ, ἐπειδὴ ἐτελεύτησεν
ἐν Βαβυλῶνι Ἀλέξανδρος, ἐς μνήμην ἐλθεῖν
 τῶν ἀκουσάντων, ὅτι ἐπὶ τῇ τελευτῇ ἄρα τῇ Ἀλεξάνδρου ἐθειάσθη.

</p>
</div3>
</div2>
<div2 type="chapter" n="19">
<div3 type="section" n="1">
<p>
παρελθόντι δʼ αὐτῷ ἐς Βαβυλῶνα πρεσβεῖαι παρὰ
τῶν Ἑλλήνων ἐνέτυχον, ὑπὲρ ὅτων μὲν ἕκαστοι πρεσβευόμενοι
οὐκ ἀναγέγραπται, δοκεῖν δʼ ἔμοιγε αἱ
 πολλαὶ στεφανούντων τε αὐτὸν ἦσαν καὶ ἐπαινούντων
ἐπὶ ταῖς νίκαις ταῖς τε ἄλλαις καὶ μάλιστα ταῖς Ἰνδικαῖς,
καὶ ὅτι σῶος ἐξ Ἰνδῶν ἐπανήκει χαίρειν φασκόντων.
καὶ τούτους δεξιωσάμενός τε καὶ τὰ εἰκότα


τιμήσας ἀποπέμψαι ὀπίσω λέγεται.
</p>
</div3>
<div3 type="section" n="2">
<p> ὅσους δὲ ἀνδριάντας
 ἢ ὅσα ἀγάλματα ἢ εἰ δή τι ἄλλο ἀνάθημα ἐκ
τῆς Ἑλλάδος Ξέρξης ἀνεκόμισεν ἐς Βαβυλῶνα ἢ ἐς
<pb id="p.318"/>
Πασαργάδας ἢ ἐς Σοῦσα ἢ ὅπῃ ἄλλῃ τῆς Ἀσίας, ταῦτα
δοῦναι ἄγειν τοῖς πρέσβεσι· καὶ τὰς Ἁρμοδίου καὶ
Ἀριστογείτονος εἰκόνας τὰς χαλκᾶς οὕτω λέγεται
ἀπενεχθῆναι ὀπίσω ἐς Ἀθήνας καὶ τῆς Ἀρτέμιδος τῆς
Κελκέας τὸ ἕδος.
</p>
</div3>
<div3 type="section" n="3">
<p>
<note place="unspecified" anchored="yes">Aristob. fr. 40</note> κατέλαβε δὲ ἐν Βαβυλῶνι, ὡς λέγει Ἀριστόβουλος,
καὶ τὸ ναυτικόν, τὸ μὲν κατὰ τὸν Εὐφράτην ποταμὸν
ἀναπεπλευκὸς ἀπὸ θαλάσσης τῆς Περσικῆς, ὅ τι περ
σὺν Νεάρχῳ ἦν, τὸ δὲ ἐκ Φοινίκης ἀνακεκομισμένον,
πεντήρεις μὲν δύο τῶν ἐκ Φοινίκων, τετρήρεις δὲ τρεῖς, τριήρεις δὲ δώδεκα, τριακοντόρους δὲ ἐς τριάκοντα·
ταύτας ξυντμηθείσας κομισθῆναι ἐπὶ τὸν Εὐφράτην
ποταμὸν ἐκ Φοινίκης ἐς Θάψακον πόλιν, ἐκεῖ
δὲ ξυμπηχθείσας αὖθις καταπλεῦσαι ἐς Βαβυλῶνα.


 λέγει δὲ ὅτι καὶ ἄλλος αὐτῷ ἐναυπηγεῖτο στόλος τέμνοντι τὰς κυπαρίσσους τὰς ἐν τῇ Βαβυλωνίᾳ·
</p>
</div3>
<div3 type="section" n="4">
<p> τούτων
γὰρ μόνων τῶν δένδρων εὐπορίαν εἶναι ἐν τῇ χώρᾳ
τῶν Ἀσσυρίων, τῶν δὲ ἄλλων ὅσα ἐς ναυπηγίαν ἀπόρως
ἔχειν τὴν γῆν ταύτην· πληρώματα δὲ ἐς τὰς ναῦς καὶ
τὰς ἄλλας ὑπηρεσίας πορφυρέων τε πλῆθος καὶ τῶν ἄλλων ὅσοι ἐργάται τῆς θαλάσσης ἀφῖχθαι αὐτῷ ἐκ
Φοινίκης τε καὶ τῆς ἄλλης παραλίας· λιμένα τε ὅτι
πρὸς Βαβυλῶνι ἐποίει ὀρυκτὸν ὅσον χιλίαις ναυσὶ
μακραῖς ὅρμον εἶναι καὶ νεωσοίκους ἐπὶ τοῦ λιμένος.
</p>
</div3>
<div3 type="section" n="5">
<p> καὶ Μίκκαλος ὁ Κλαζομένιος μετὰ πεντακοσίων ταλάντων ἐπὶ Φοινίκης τε καὶ Συρίας ἐστέλλετο, τοὺς μὲν
μισθῷ πείσων, τοὺς δὲ καὶ ὠνησόμενος ὅσοι θαλάττιοι
ἄνθρωποι. τήν τε γὰρ παραλίαν τὴν πρὸς τῷ κόλπῳ
τῷ Περσικῷ κατοικίζειν ἐπενόει καὶ τὰς νήσους τὰς
ταύτῃ. ἐδόκει γὰρ αὐτῷ οὐ μεῖον <add>ἂν</add> Φοινίκης

 εὐδαίμων ἡ χώρα αὕτη γενέσθαι.
</p>
</div3>
<div3 type="section" n="6">
<p> ἦν δὲ αὐτῷ τοῦ
<pb id="p.319"/>

ναυτικοῦ ἡ παρασκευὴ ὡς ἐπὶ Ἄραβας τοὺς πολλούς,
πρόφασιν μέν, ὅτι μόνοι τῶν ταύτῃ βαρβάρων οὔτε
πρεσβείαν ἀπέστειλαν οὔτε τι ἄλλο ἐπιεικὲς ἢ ἐπὶ τιμῇ
ἐπέπρακτο Ἄραψιν ἐς αὐτόν· τὸ δὲ ἀληθές, ὥς γέ μοι
 δοκεῖ, ἄπληστος ἦν τοῦ κτᾶσθαί τι ἀεὶ Ἀλέξανδρος.

</p>
</div3>
</div2>
<div2 type="chapter" n="20">
<div3 type="section" n="1">
<p>
λόγος δὲ κατέχει ὅτι ἤκουεν Ἄραβας δύο μόνον
τιμᾶν θεούς, τὸν Οὐρανόν τε καὶ τὸν Διόνυσον, τὸν
μὲν Οὐρανὸν αὐτόν τε ὁρώμενον καὶ τὰ ἄστρα ἐν οἷ
ἔχοντα τά τε ἄλλα καὶ τὸν ἥλιον, ἀφʼ ὅτου μεγίστη
 καὶ φανοτάτη ὠφέλεια ἐς πάντα ἥκει τὰ ἀνθρώπεια,
Διόνυσον δὲ κατὰ δόξαν τῆς ἐς Ἰνδοὺς στρατιᾶς.
οὔκουν ἀπαξιοῦν καὶ αὐτὸν τρίτον ἂν νομισθῆναι
πρὸς Ἀράβων θεόν, οὐ φαυλότερα ἔργα Διονύσου
ἀποδειξάμενον, εἴπερ οὖν καὶ Ἀράβων κρατήσας ἐπιτρέψειεν
 αὐτοῖς, καθάπερ Ἰνδοῖς, πολιτεύειν κατὰ τὰ


σφῶν νόμιμα.
</p>
</div3>
<div3 type="section" n="2">
<p> τῆς τε χώρας ἡ εὐδαιμονία ὑπεκίνει
αὐτόν, ὅτι ἤκουεν ἐκ μὲν τῶν λιμνῶν τὴν κασίαν
γίγνεσθαι αὐτοῖς, ἀπὸ δὲ τῶν δένδρων τὴν σμύρναν
τε καὶ τὸν λιβανωτόν, ἐκ δὲ τῶν θάμνων τὸ κιννάμωμον
 τέμνεσθαι, οἱ λειμῶνες δὲ ὅτι νάρδον αὐτόματοι
ἐκφέρουσι· τό <add>τε</add> μέγεθος τῆς χώρας, ὅτι οὐκ ἐλάττων
ἡ παράλιος τῆς Ἀραβίας ἤπερ ἡ τῆς Ἰνδικῆς αὐτῷ
ἐξηγγέλλετο, καὶ νῆσοι αὐτῇ προσκεῖσθαι πολλαί, καὶ
λιμένες πανταχοῦ τῆς χώρας ἐνεῖναι, οἷοι παρασχεῖν
 μὲν ὅρμους τῷ ναυτικῷ, παρασχεῖν δὲ καὶ πόλεις
ἐνοικισθῆναι καὶ ταύτας γενέσθαι εὐδαίμονας.
</p>
</div3>
<div3 type="section" n="3">
<p>δύο δὲ νῆσοι κατὰ τὸ στόμα τοῦ Εὐφράτου
πελάγιαι ἐξηγγέλλοντο αὐτῷ, ἡ μὲν πρώτη οὐ πρόσω
τῶν ἐκβολῶν τοῦ Εὐφράτου, ἐς ἑκατὸν καὶ εἴκοσι
 σταδίους ἀπέχουσα ἀπὸ τοῦ αἰγιαλοῦ τε καὶ τοῦ στόματος
τοῦ ποταμοῦ, μικροτέρα αὕτη καὶ δασεῖα λὕῃ
<pb id="p.320"/>
παντοίᾳ· εἶναι δὲ ἐν αὐτῇ καὶ ἱερὸν Ἀρτέμιδος καὶ τοὺς
οἰκήτορας αὐτῆς ἀμφὶ τὸ ἱερὸν τὴν δίαιταν ποιεῖσθαι·
</p>
</div3>
<div3 type="section" n="4">
<p> νέμεσθαί τε αὐτὴν αἰξί τε ἀγρίαις καὶ ἐλάφοις, καὶ
ταύτας ἀνεῖσθαι ἀφέτους τῇ Ἀρτέμιδι, οὐδὲ εἶναι
θέμις θήραν ποιεῖσθαι ἀπʼ αὐτῶν, ὅτι μὴ θῦσαί τινα τῇ θεῷ ἐθέλοντα ἐπὶ τῷδε θηρᾶν μόνον· ἐπὶ τῷδε


 γὰρ οὐκ εἶναι ἀθέμιτον.
</p>
</div3>
<div3 type="section" n="5">
<p> καὶ ταύτην τὴν νῆσον λέγει
<note place="unspecified" anchored="yes">Aristob. fr. 44</note> Ἀριστόβουλος ὅτι Ἴκαρον ἐκέλευσε καλεῖσθαι Ἀλέξανδρος
ἐπὶ τῆς νήσου τῆς Ἰκάρου τῆς ἐν τῷ Αἰγαίῳ
πόντῳ, ἐς ἥντινα Ἴκαρον τὸν Δαιδάλου τακέντος τοῦ κηροῦ ὅτῳ προσήρτητο τὰ πτερὰ πεσεῖν λόγος κατέχει,
ὅτι οὐ κατὰ τὰς ἐντολὰς τοῦ πατρὸς πρὸς τῇ γῇ
ἐφέρετο, ἀλλὰ μετέωρος γὰρ ὑπὸ ἀνοίας πετόμενος
παρέσχε τῷ ἡλίῳ θάλψαι τε καὶ ἀνεῖναι τὸν κηρόν,
καὶ ἀπὸ ἑαυτοῦ τὸν Ἴκαρον τῇ τε νήσῳ καὶ τῷ πελάγει τὴν ἐπωνυμίαν ἐγκαταλιπεῖν τὴν μὲν Ἴκαρον καλεῖσθαι,


 τὸ δὲ Ἰκάριον.
</p>
</div3>
<div3 type="section" n="6">
<p> ἡ δὲ ἑτέρα νῆσος ἀπέχειν μὲν ἀπὸ
τοῦ στόματος τοῦ Εὐφράτου ἐλέγετο ὅσον πλοῦν
ἡμέρας καὶ νυκτὸς κατʼ οὖρον θεούσῃ νηΐ· Τύλος
δὲ αὐτῇ εἶναι ὄνομα· μεγάλη δὲ εἶναι καὶ οὔτε τραχεῖα ἡ πολλὴ οὔτε ὑλώδης, ἀλλʼ οἵα καρπούς τε ἡμέρους
ἐκφέρειν καὶ πάντα ὡραῖα.
</p>
</div3>
<div3 type="section" n="7">
<p> ταυτὶ ἀπηγγέλθη Ἀλεξάνδρῳ τὰ μὲν πρὸς Ἀρχίου,
ὃς ξὺν τριακοντόρῳ ἐκπεμφθεὶς ἐπὶ κατασκοπὴν τοῦ
παράπλου τοῦ ὡς ἐπὶ τοὺς Ἄραβας μέχρι μὲν τῆς νήσου τῆς Τύλου ἦλθε, τὸ πρόσω δὲ οὐκέτι περαιωθῆναι
ἐτόλμησεν· Ἀνδροσθένης δὲ ξὺν ἄλλῃ τριακοντόρῳ
σταλεὶς καὶ τῆς χερρονήσου τι τῶν Ἀράβων
παρέπλευσε· μακροτάτω δὲ τῶν ἐκπεμφθέντων προὐχώρησεν
Ἱέρων ὁ Σολεὺς ὁ κυβερνήτης, λαβὼν καὶ

 οὗτος παρʼ Ἀλεξάνδρου τριακόντορον.
</p>
</div3>
<div3 type="section" n="8">
<p> ἦν μὲν γὰρ
<pb id="p.321"/>

αὐτῷ προστεταγμένον περιπλεῦσαι τὴν χερρόνησον τὴν
Ἀράβων πᾶσαν ἔστε ἐπὶ τὸν κόλπον τὸν πρὸς Αἰγύπτῳ
τὸν Ἀράβιον τὸν καθʼ Ἡρώων πόλιν· οὐ μὴν ἐτόλμησέ
γε τὸ πρόσω ἐλθεῖν, καίτοι ἐπὶ τὸ πολὺ παραπλεύσας
 τὴν Ἀράβων γῆν· ἀλλʼ ἀναστρέψας γὰρ παρʼ Ἀλέξανδρον
ἐξήγγειλεν τὸ μέγεθός τε τῆς χερρονήσου θαυμαστόν
τι εἶναι καὶ ὅσον οὐ πολὺ ἀποδέον τῆς Ἰνδῶν
γῆς, ἄκραν τε ἀνέχειν ἐπὶ πολὺ τῆς μεγάλης θαλάσσης·
</p>
</div3>
<div3 type="section" n="9">
<p>ἣν δὴ καὶ τοὺς σὺν Νεάρχῳ ἀπὸ τῆς Ἰνδικῆς πλέοντας,
 πρὶν ἐπικάμψαι ἐς τὸν κόλπον τὸν Περσικόν, οὐ πόρρω
ἀνατείνουσαν ἰδεῖν τε καὶ παρʼ ὀλίγον ἐλθεῖν διαβαλεῖν
ἐς αὐτήν, καὶ Ὀνησικρίτῳ τῷ κυβερνήτῃ ταύτῃ δοκοῦν·
ἀλλὰ Νέαρχος λέγει ὅτι αὐτὸς διεκώλυσεν, ὡς ἐκπεριπλεύσας <note place="unspecified" anchored="yes">Nearch fr. 28</note>
τὸν κόλπον τὸν Περσικὸν ἔχοι ἀπαγγεῖλαι


 Ἀλεξάνδρῳ ἐφʼ οἷστισι πρὸς αὐτοῦ ἐστάλη·
</p>
</div3>
<div3 type="section" n="10">
<p> οὐ γὰρ
ἐπὶ τῷ πλεῦσαι τὴν μεγάλην θάλασσαν ἐστάλθαι, ἀλλʼ
ἐπὶ τῷ καταμαθεῖν τὴν χώραν τὴν προσεχῆ τῇ θαλάσσῃ
καὶ τοὺς κατοικοῦντας αὐτὴν ἀνθρώπους, ὅρμους τε
ἐν αὐτῇ καὶ ὕδατα καὶ τὰ νόμαια τῶν ἀνδρῶν καὶ εἴ
 τις ἀγαθὴ καρποὺς ἐκφέρειν ἢ εἴ τις κακή· καὶ οὖν
καὶ τοῦτο αἴτιον γενέσθαι ἀποσωθῆναι Ἀλεξάνδρῳ
τὸν στρατόν· οὐ γὰρ ἂν σωθῆναι πλεύσαντας ὑπὲρ
τῆς Ἀραβίας τὰ ἔρημα, ἐφʼ ὅτῳ καὶ ὁ Ἱέρων ἐπιστρέψαι ὀπίσω λέγεται.

 ἐν ᾧ δὲ αὐτῷ ἐναυπηγοῦντο μὲν αἱ τριήρεις, ὁ</p>
</div3>
</div2>
<div2 type="chapter" n="21">
<div3 type="section" n="1">
<p>
λιμὴν δὲ πρὸς Βαβυλῶνι ὠρύσσετο, ἐκπλεῖ ἐκ Βαβυλῶνος
κατὰ τὸν Εὐφράτην ὡς ἐπὶ τὸν Πολλακόπαν καλούμενον
ποταμόν. ἀπέχει δὲ οὗτος τῆς Βαβυλῶνος σταδίους
ὅσον ὀκτακοσίους, καὶ ἔστι διῶρυξ αὕτη [ὁ Πολλακόπας]
 ἐκ τοῦ Εὐφράτου, οὐχὶ δὲ ἐκ πηγῶν τις ἀνίσχων


ποταμός.
</p>
</div3>
<div3 type="section" n="2">
<p> ὁ γὰρ Εὐφράτης ποταμὸς ῥέων ἐκ τῶν Ἀρμενίων
<pb id="p.322"/>
ὀρῶν χειμῶνος μὲν ὥρᾳ προχωρεῖ κατὰ τὰς ὄχθας,
οἷα δὴ οὐ πολλοῦ ὄντος αὐτῷ τοῦ ὕδατος· ἦρος δὲ
ὑποφαίνοντος καὶ πολὺ δὴ μάλιστα ὑπὸ τροπάς, ἅστινας
τοῦ θέρους ὁ ἥλιος ἐπιστρέφει, μέγας τε ἐπέρχεται καὶ
ὑπερβάλλει ὑπὲρ τὰς ὄχθας ἐς τὴν γῆν τὴν Ἀσσυρίαν·
</p>
</div3>
<div3 type="section" n="3">
<p> τηνικαῦτα γὰρ αἱ χιόνες αἱ ἐπὶ τοῖς ὄρεσι τοῖς Ἀρμενίοις
κατατηκόμεναι αὔξουσιν αὐτῷ τὸ ὕδωρ ἐπὶ μέγα.
ὅτι δὲ ἐπιπολῆς ἐστιν αὐτῷ καὶ ὑψηλὸς ὁ ῥοῦς, ὑπερβάλλει
ἐς τὴν χώραν, εἰ μή τις ἀναστομώσας αὐτὸν
κατὰ τὸν Πολλακόπαν ἐς τὰ ἕλη τε ἐκτρέψειε καὶ τὰς λίμνας, αἳ δὴ ἀρχόμεναι ἀπὸ ταύτης τῆς διώρυχος
<add>διήκουσιν</add>&gt; ἔστε ἐπὶ τὴν ξυνεχῆ τῇ Ἀράβων γῇ, καὶ
ἔνθεν μὲν ἐς τέναγος ἐπὶ πολύ, ἐκ δὲ τοῦ ἐς θάλασσαν
κατὰ πολλά τε καὶ ἀφανῆ στόματα ἐκδίδωσι.
</p>
</div3>
<div3 type="section" n="4">
<p> τετηκυίας δὲ τῆς χιόνος ἀμφὶ Πλειάδων μάλιστα δύσιν ὀλίγος τε ὁ Εὐφράτης ῥέει καὶ οὐδὲν μεῖον τὸ πολὺ
αὐτοῦ κατὰ τὸν Πολλακόπαν ἐκδιδοῖ ἐς τὰς λίμνας.
εἰ δή τις μὴ ἀποφράξει<add>ε</add> τὸν Πολλακόπαν αὖθις, ὡς
κατὰ τὰς ὄχθας ἐκτραπὲν φέρεσθαι τὸ ὕδωρ κατὰ
πόρου, ἐκένωσεν ἂν τὸν Εὐφράτην ἐς αὑτόν, ὡς μηδʼ

 ἐπάρδεσθαι ἀπʼ αὐτοῦ τὴν Ἀσσυρίαν γῆν.
</p>
</div3>
<div3 type="section" n="5">
<p> ἀλλὰ ἀπεφράσσοντο
γὰρ αἱ ἐς τὸν Πολλακόπαν τοῦ Εὐφράτου
ἐκβολαὶ πρὸς τοῦ σατράπου τῆς Βαβυλωνίας πολλῷ
πόνῳ, καίπερ οὐ χαλεπῶς ἀναστομούμεναι, ὅτι ἰλυώδης
τε ἡ ταύτῃ γῆ καὶ πηλὸς ἡ πολλὴ αὐτῆς, οἵα δεχομένη τὸ ὕδωρ τοῦ ποταμοῦ μὴ εὐμαρῆ τὴν ἀποστροφὴν
αὐτοῦ παρέχειν· ἀλλὰ καὶ ἐς τρίτον μῆνα Ἀσσυρίων
ἄνδρες ὑπὲρ τοὺς μυρίους ἐν τῷδε τῷ πόνῳ ξυνείχοντο.


 ταῦτα ἀπαγγελθέντα ἐπήγαγεν Ἀλέξανδρον ὠφελῆσαί τι τὴν χώραν τὴν Ἀσσυρίαν.
</p>
</div3>
<div3 type="section" n="6">
<p> ἔνθεν μὲν δὴ
<pb id="p.323"/>

ἐς τὸν Πολλακόπαν ἐτρέπετο τοῦ Εὐφράτου ὁ ῥοῦς,
ταύτῃ δὲ ἔγνω βεβαίως ἀποκλεῖσαι τὴν ἐκβολήν· προελθόντι
δὲ ὅσον σταδίους τριάκοντα ὑπόπετρος ἡ γῆ
ἐφαίνετο, οἵα διακοπεῖσα, εἰ ξυναφὴς ἐγένετο τῇ πάλαι
 διώρυχι τῇ κατὰ τὸν Πολλακόπαν, οὔτʼ ἂν διαχεῖσθαι
παρέχειν τὸ ὕδωρ ὑπὸ στερρότητος τῆς γῆς, τήν τε
ἀποστροφὴν αὐτοῦ τῇ τεταγμένῃ ὥρᾳ μὴ χαλεπῶς


γίγνεσθαι.
</p>
</div3>
<div3 type="section" n="7">
<p> τούτων ἕνεκα ἐπί τε τὸν Πολλακόπαν
ἔπλευσε καὶ κατʼ αὐτὸν καταπλεῖ ἐς τὰς λίμνας ὡς
 ἐπὶ τὴν Ἀράβων γῆν. ἔνθα χῶρόν τινα ἐν καλῷ ἰδὼν
πόλιν ἐξῳκοδόμησέ τε καὶ ἐτείχισε, καὶ ἐν ταύτῃ κατῴκισε
τῶν Ἑλλήνων τινὰς τῶν μισθοφόρων, ὅσοι τε
ἑκόντες καὶ ὅσοι ὑπὸ γήρως ἢ κατὰ πήρωσιν ἀπόλεμοι ἦσαν.

 αὐτὸς δὲ ὡς ἐξελέγξας δὴ τῶν Χαλδαίων τὴν</p>
</div3>
</div2>
<div2 type="chapter" n="22">
<div3 type="section" n="1">
<p>
μαντείαν, ὅτι οὐδὲν πεπόνθοι ἐν Βαβυλῶνι ἄχαρι,
καθάπερ ἐκεῖνοι ἐμαντεύσαντο, ἀλλὰ ἔφθη γὰρ ἐλάσας
ἔξω Βαβυλῶνος πρίν τι παθεῖν, ἀνέπλει αὖθις κατὰ
τὰ ἕλη θαρρῶν, ἐν ἀριστερᾷ ἔχων τὴν Βαβυλῶνα· ἵνα
 δὴ καὶ ἐπλανήθη αὐτῷ μέρος τοῦ ναυτικοῦ κατὰ τὰ
στενὰ ἀπορίᾳ ἡγεμόνος, πρίν γε δὴ αὐτὸς πέμψας τὸν
ἡγησόμενον ἐπανήγαγεν αὐτοὺς ἐς τὸν πόρον. λόγος


δὲ λέγεται τοῖόσδε.
</p>
</div3>
<div3 type="section" n="2">
<p> τῶν βασιλέων τῶν Ἀσσυρίων
τοὺς τάφους ἐν ταῖς λίμναις τε εἶναι τοὺς πολλοὺς
 καὶ ἐν τοῖς ἕλεσι δεδομημένους. ὡς δὲ ἔπλει Ἀλέξανδρος
κατὰ τὰ ἕλη, κυβερνᾶν γὰρ αὐτὸν λόγος τὴν
τριήρη, πνεύματος μεγάλου ἐμπεσόντος αὐτῷ ἐς τὴν
καυσίαν καὶ τὸ διάδημα αὐτῇ συνεχόμενον, τὴν μὲν
δὴ οἷα βαρυτέραν πεσεῖν ἐς τὸ ὕδωρ, τὸ διάδημα δὲ
 ἀπενεχθὲν πρὸς τῆς πνοῆς σχεθῆναι ἐν καλάμῳ· τὸν
κάλαμον δὲ τῶν ἐπιπεφυκότων εἶναι τάφῳ τινὶ τῶν
<pb id="p.324"/>


 πάλαι βασιλέων.
</p>
</div3>
<div3 type="section" n="3">
<p> τοῦτό τε οὖν αὐτὸ πρὸ τῶν μελλόντων
σημῆναι καὶ ὅτι τῶν τις ναυτῶν ἐκνηξάμενος
ὡς ἐπὶ τὸ διάδημα ἀφελὼν τοῦ καλάμου αὐτὸ μετὰ
χεῖρας μὲν οὐκ ἤνεγκεν, ὅτι νηχομένου ἂν αὐτοῦ
ἐβρέχετο, περιθεὶς δὲ τῇ κεφαλῇ τῇ αὑτοῦ οὕτω διήνεγκε.
</p>
</div3>
<div3 type="section" n="4">
<p> καὶ οἱ μὲν πολλοὶ τῶν ἀναγραψάντων τὰ
Ἀλεξάνδρου λέγουσιν ὅτι τάλαντον μὲν ἐδωρήσατο
αὐτῷ Ἀλέξανδρος τῆς προθυμίας ἕνεκα, ἀποτεμεῖν δὲ
ἐκέλευσε τὴν κεφαλήν, τῶν μάντεων ταύτῃ ἐξηγησαμένων,
μὴ περιιδεῖν σώαν ἐκείνην τὴν κεφαλὴν ἥτις <note place="unspecified" anchored="yes">Aristob. fr. 42</note> τὸ διάδημα ἐφόρησε τὸ βασίλειον· Ἀριστόβουλος δὲ
τάλαντον μὲν ὅτι ἔλαβε λέγει αὐτόν, ἀλλὰ πληγὰς


 λαβεῖν τῆς περιθέσεως ἕνεκα τοῦ διαδήματος.
</p>
</div3>
<div3 type="section" n="5">
<p> Ἀριστόβουλος
μὲν δὴ τῶν τινα Φοινίκων τῶν ναυτῶν λέγει
ὅτι τὸ διάδημα τῷ Ἀλεξάνδρῳ ἐκόμισεν, εἰσὶ δὲ οἳ Σέλευκον λέγουσιν. καὶ τοῦτο τῷ τε Ἀλεξάνδρῳ
σημῆναι τὴν τελευτὴν καὶ τῷ Σελεύκῳ τὴν βασιλείαν
τὴν μεγάλην. Σέλευκον γὰρ μέγιστον τῶν μετὰ Ἀλέξανδρον
διαδεξαμένων τὴν ἀρχὴν βασιλέα γενέσθαι
τήν τε γνώμην βασιλικώτατον καὶ πλείστης γῆς ἐπάρξαι μετά γε αὐτὸν Ἀλέξανδρον οὔ μοι δοκε ἰέναι ἐς ἀμφίλογον.

</p>
</div3>
</div2>
<div2 type="chapter" n="23">
<div3 type="section" n="1">
<p> ἐπανελθὼν δὲ ἐς Βαβυλῶνα καταλαμβάνει Πευκέσταν
ἥκοντα ἐκ Περσῶν, ἄγοντα στρατιὰν Περσῶν
ἐς δισμυρίους· ἦγε δὲ καὶ Κοσσαίων καὶ Ταπούρων οὐκ ὀλίγους, ὅτι καὶ ταῦτα ἔθνη τῶν προσχώρων τῇ
Περσίδι μαχιμώτατα εἶναι ἐξηγγέλλετο. ἧκε δὲ αὐτῷ
καὶ Φιλόξενος στρατιὰν ἄγων ἀπὸ Καρίας καὶ Μένανδρος
ἐκ Λυδίας ἄλλους καὶ Μενίδας τοὺς ἱππέας ἄγων


 τοὺς αὐτῷ ξυνταχθέντας.
</p>
</div3>
<div3 type="section" n="2">
<p> καὶ πρεσβεῖαι δὲ ἐν τούτῳ ἐκ τῆς Ἑλλάδος ἧκον, καὶ τούτων οἱ πρέσβεις αὐτοί
<pb id="p.325"/>

τε ἐστεφανωμένοι Ἀλεξάνδρῳ προσῆλθον καὶ ἐστεφάνουν
αὐτὸν στεφάνοις χρυσοῖς, ὡς θεωροὶ δῆθεν
ἐς τιμὴν θεοῦ ἀφιγμένοι. τῷ δὲ οὐ πόρρω ἄρα ἡ τελευτὴ ἦν.
</p>
</div3>
<div3 type="section" n="3">
<p> ἔνθα δὴ τούς τε Πέρσας ἐπαινέσας τῆς προθυμίας,
ὅτι πάντα Πευκέστᾳ ἐπείθοντο, καὶ αὐτὸν Πευκέσταν
τῆς ἐν κόσμῳ αὐτῶν ἐξηγήσεως, κατέλεγεν
αὐτοὺς ἐς τὰς Μακεδονικὰς τάξεις, δεκαδάρχην μὲν
τῆς δεκάδος ἡγεῖσθαι Μακεδόνα καὶ ἐπὶ τούτῳ διμοιρίτην
 Μακεδόνα καὶ δεκαστάτηρον, οὕτως ὀνομαζόμενον
ἀπὸ τῆς μισθοφορᾶς, ἥντινα μείονα μὲν τοῦ
διμοιρίτου, πλείονα δὲ τῶν οὐκ ἐν τιμῇ στρατευομένων


ἔφερεν·
</p>
</div3>
<div3 type="section" n="4">
<p> ἐπὶ τούτοις δὲ δώδεκα Πέρσας καὶ
τελευταῖον τῆς δεκάδος Μακεδόνα, δεκαστάτηρον καὶ
 τοῦτον, ὥστε ἐν τῇ δεκάδι τέσσαρας μὲν εἶναι Μακεδόνας,
τοὺς μὲν τῇ μισθοφορᾷ προὔχοντας, τὸν δὲ τῇ
ἀρχῇ τῆς δεκάδος, δώδεκα δὲ Πέρσας, τοὺς μὲν Μακεδόνας
τὴν πάτριον ὅπλισιν ὡπλισμένους, τοὺς δὲ
Πέρσας τοὺς μὲν τοξότας, τοὺς δὲ καὶ μεσάγκυλα
 ἔχοντας.
</p>
</div3>
<div3 type="section" n="5">
<p>ἐν τούτῳ δὲ πολλάκις μὲν τοῦ ναυτικοῦ ἀπεπειρᾶτο,
πολλαὶ δὲ ἔριδες αὐτῷ τῶν τριήρων καὶ ὅσαι
τετρήρεις κατὰ τὸν ποταμὸν ἐγίγνοντο, καὶ ἀγῶνες
τῶν τε ἐρετῶν καὶ τῶν κυβερνητῶν καὶ στέφανοι τῶν
 νικώντων.
</p>
</div3>
<div3 type="section" n="6">
<p>ἧκον δὲ καὶ παρὰ Ἄμμωνος οἱ θεωροὶ οὕστινας
ἐστάλκει ἐρησομένους ὅπως θέμις αὐτῷ τιμᾶν Ἡφαιστίωνα·
οἱ δὲ ὡς ἥρωϊ ἔφησαν ὅτι θύειν θέμις ὁ
Ἄμμων λέγει. ὁ δὲ ἔχαιρέ τε τῇ μαντείᾳ καὶ τὸ ἀπὸ
 τοῦδε ὡς ἥρωα ἐγέραιρε. καὶ Κλεομένει, ἀνδρὶ κακῷ
καὶ πολλὰ ἀδικήματα ἀδικήσαντι ἐν Αἰγύπτῳ, ἐπιστέλλει
<pb id="p.326"/>
ἐπιστολήν. καὶ ταύτην τῆς μὲν ἐς Ἡφαιστίωνα καὶ ἀποθανόντα
φιλίας ἕνεκα καὶ μνήμης οὐ μέμφομαι ἔγωγε,


 ἄλλων δὲ πολλῶν ἕνεκα μέμφομαι.
</p>
</div3>
<div3 type="section" n="7">
<p> ἔγωγε γὰρ ἡ ἐπιστολὴ
κατασκευασθῆναι Ἡφαιστίωνι ἡρῷον ἐν Ἀλεξανδρείᾳ τῇ
Αἰγυπτίᾳ, ἔν τε τῇ πόλει αὐτῇ καὶ ἐν τῇ νήσῳ τῇ Φάρῳ, ἵνα ὁ πύργος ἐστὶν ὁ ἐν τῇ νήσῳ, μεγέθει τε μέγιστον
καὶ πολυτελείᾳ ἐκπρεπέστατον, καὶ ὅπως ἐπικρατήσῃ
ἐπικαλεῖσθαι ἀπὸ Ἡφαιστίωνος, καὶ τοῖς συμβολαίοις
καθʼ ὅσα οἱ ἔμποροι ἀλλήλοις ξυμβάλλουσιν ἐγγράφεσθαι


 τὸ ὄνομα Ἡφαιστίωνος.
</p>
</div3>
<div3 type="section" n="8">
<p> ταῦτα μὲν οὐκ ἔχω μέμψασθαι, πλήν γε δὴ ὅτι οὐκ ἐπὶ μεγάλοις μεγάλως διεσπουδάζετο.
ἐκεῖνα δὲ καὶ πάνυ μέμφομαι. ἢν γὰρ καταλάβω
ἐγώ, ἔλεγε τὰ γράμματα, τὰ ἱερὰ τὰ ἐν Αἰγύπτῳ
καλῶς κατεσκευασμένα καὶ τὰ ἡρῷα τὰ Ἡφαιστίωνος,
εἴ τέ τι πρότερον ἡμάρτηκας, ἀφήσω σε τούτου, καὶ τὸ λοιπόν, ὁπηλίκον ἂν ἁμάρτῃς, οὐδὲν πείσῃ ἐξ ἐμοῦ
ἄχαρι. τοῦτο ἀνδρὶ ἄρχοντι πολλῆς μὲν χώρας, πολλῶν
δὲ ἀνθρώπων ἐκ βασιλέως μεγάλου ἐπεσταλμένον,
ἄλλως τε καὶ κακῷ ἀνδρί, οὐκ ἔχω ἐπαινέσαι.

</p>
</div3>
</div2>
<div2 type="chapter" n="24">
<div3 type="section" n="1">
<p> ἀλλὰ γὰρ αὐτῷ ἤδη Ἀλεξάνδρῳ ἐγγὺς ἦν τὸ τέλος. καί τι καὶ τοῖόνδε πρὸ τῶν μελλόντων σημῆναι λέγει
<note place="unspecified" anchored="yes">Aristob. fr. 45</note> Ἀριστόβουλος· καταλοχίζειν μὲν αὐτὸν τὴν στρατιὰν
τὴν σὺν Πευκέστᾳ τε ἐκ Περσῶν καὶ ἀπὸ θαλάσσης
ξὺν Φιλοξένῳ καὶ Μενάνδρῳ ἥκουσαν ἐς τὰς Μακεδονικὰς
τάξεις· διψήσαντα δὲ ἀποχωρῆσαι ἐκ τῆς ἕδρας

 καταλιπόντα ἔρημον τὸν θρόνον τὸν βασίλειον.
</p>
</div3>
<div3 type="section" n="2">
<p> εἶναι
δὲ κλίνας ἑκατέρωθεν τοῦ θρόνου ἀργυρόποδας, ἐφʼ
ὧν οἱ ἀμφʼ αὐτὸν ἑταῖροι ἐκάθηντο. τῶν τινα οὖν
ἠμελημένων ἀνθρώπων, οἱ δὲ καὶ τῶν ἐν φυλακῇ
ἀδέσμῳ ὄντα λέγουσιν, ἔρημον ἰδόντα τὸν θρόνον καὶ τὰς κλίνας, περὶ τῷ θρόνῳ δὲ ἑστηκότας τοὺς εὐνούχους,
<pb id="p.327"/>

καὶ γὰρ καὶ οἱ ἑταῖροι ξυνανέστησαν τῷ βασιλεῖ
ἀποχωροῦντι, διελθόντα διὰ τῶν εὐνούχων ἀναβῆναί


τε ἐπὶ τὸν θρόνον καὶ καθέζεσθαι.
</p>
</div3>
<div3 type="section" n="3">
<p> τοὺς δὲ οὐκ
ἀναστῆσαι μὲν αὐτὸν ἐκ τοῦ θρόνου κατὰ δή τινα
 νόμον Περσικόν, περιρρηξαμένους δὲ τύπτεσθαι τά τε
στήθη καὶ τὰ πρόσωπα ὡς ἐπὶ μεγάλῳ κακῷ. ταῦτα
ὡς ἐξηγγέλθη Ἀλεξάνδρῳ, κελεῦσαι στρεβλωθῆναι τὸν
καθίσαντα, μήποτε ἐξ ἐπιβουλῆς ξυντεταγμένον τοῦτο
ἔδρασε γνῶναι ἐθέλοντα. τὸν δὲ οὐδὲν ἄλλο κατειπεῖν
 ὅτι μὴ ἐπὶ νοῦν οἱ ἐλθὸν οὕτω πρᾶξαι· ᾗ δὴ καὶ
μᾶλλον ἐπʼ οὐδενὶ ἀγαθῷ ξυμβῆναι αὐτῷ οἱ μάντεις ἐξηγοῦντο.
</p>
</div3>
<div3 type="section" n="4">
<p>ἡμέραι τε οὐ πολλαὶ ἐπὶ τούτῳ ἐγένοντο καὶ
τεθυκὼς τοῖς θεοῖς τάς τε νομιζομένας θυσίας ἐπὶ
 ξυμφοραῖς ἀγαθαῖς καί τινας καὶ ἐκ μαντείας εὐωχεῖτο
ἅμα τοῖς φίλοις καὶ ἔπινε πόρρω τῶν νυκτῶν. δοῦναι
δὲ λέγεται καὶ τῇ στρατιᾷ ἱερεῖα καὶ οἶνον κατὰ
λόχους καὶ ἑκατοστύας. ἀπὸ δὲ τοῦ πότου αὐτὸν μὲν
ἀπαλλάττεσθαι ἐθέλειν ἐπὶ κοιτῶνα εἰσὶν οἳ ἀνέγραψαν·
 Μήδιον δὲ αὐτῷ ἐντυχόντα, τῶν ἑταίρων ἐν
τῷ τότε τὸν πιθανώτατον, δεηθῆναι κωμάσαι παρὰ
οἷ· γενέσθαι γὰρ ἂν ἡδὺν τὸν κῶμον. <note place="unspecified" anchored="yes">Eumen. fr. 2</note>
</p>
</div3>
</div2>
<div2 type="chapter" n="25">
<div3 type="section" n="1">
<p>
καὶ αἱ βασίλειοι ἐφημερίδες ὧδε ἔχουσιν· πίνειν
παρὰ Μηδίῳ αὐτὸν κωμάσαντα· ἔπειτα ἐξαναστάντα
 καὶ λουσάμενον καθεύδειν τε καὶ αὖθις δειπνεῖν παρὰ
Μηδίῳ καὶ αὖθις πίνειν πόρρω τῶν νυκτῶν· ἀπαλλαχθέντα
δὲ τοῦ πότου λούσασθαι· καὶ λουσάμενον
ὀλίγον τι ἐμφαγεῖν καὶ καθεύδειν αὐτοῦ, ὅτι ἤδη


ἐπύρεσσεν.
</p>
</div3>
<div3 type="section" n="2">
<p> ἐκκομισθέντα δὲ ἐπὶ κλίνης πρὸς τὰ ἱερὰ
 θῦσαι ὡς νόμος ἐφʼ ἑκάστῃ ἡμέρᾳ, καὶ τὰ ἱερὰ ἐπιθέντα
κατακεῖσθαι ἐν τῷ ἀνδρῶνι ἔστε ἐπὶ κνέφας.
<pb id="p.328"/>
ἐν τούτῳ δὲ τοῖς ἡγεμόσι παραγγέλλειν ὑπὲρ τῆς
πορείας καὶ τοῦ πλοῦ, τοὺς μὲν ὡς πεζῇ ἰόντας παρασκευάζεσθαι
ἐς τετάρτην ἡμέραν, τοὺς δὲ ἅμα οἷ


 πλέοντας ὡς εἰς πέμπτην πλευσουμένους.
</p>
</div3>
<div3 type="section" n="3">
<p> ἐκεῖθεν δὲ
κατακομισθῆναι ἐπὶ τῆς κλίνης ὡς ἐπὶ τὸν ποταμόν, καὶ πλοίου ἐπιβάντα διαπλεῦσαι πέραν τοῦ ποταμοῦ
ἐς τὸν παράδεισον, κἀκεῖ αὖθις λουσάμενον ἀναπαύεσθαι.
ἐς δὲ τὴν ὑστεραίαν λούσασθαί τε
αὖθις καὶ θῦσαι τὰ νομιζόμενα· καὶ εἰς τὴν καμάραν
εἰσελθόντα κατακεῖσθαι διαμυθολογοῦντα πρὸς Μήδιον· παραγγεῖλαι δὲ καὶ τοῖς ἡγεμόσιν ἀπαντῆσαι ἕωθεν.


 ταῦτα πράξαντα δειπνῆσαι ὀλίγον·
</p>
</div3>
<div3 type="section" n="4">
<p> κομισθέντα δὲ
αὖθις ἐς τὴν καμάραν πυρέσσειν ἤδη ξυνεχῶς τὴν
νύκτα ὅλην· τῇ δὲ ὑστεραίᾳ λούσασθαι καὶ λουσάμενον
θῦσαι. Νεάρχῳ δὲ καὶ τοῖς ἄλλοις ἡγεμόσι παραγγεῖλαι τὰ ἀμφὶ τὸν πλοῦν ὅπως ἔσται ἐς τρίτην
ἡμέραν. τῇ δὲ ὑστεραίᾳ λούσασθαι αὖθις καὶ θῦσαι
τὰ τεταγμένα, καὶ τὰ ἱερὰ ἐπιθέντα οὐκέτι ἐλινύειν
πυρέσσοντα. ἀλλὰ καὶ ὣς τοὺς ἡγεμόνας εἰσκαλέσαντα
παραγγέλλειν τὰ πρὸς τὸν ἔκπλουν ὅπως αὐτῷ ἔσται ἕτοιμα· λούσασθαί τε ἐπὶ τῇ ἑσπέρᾳ, καὶ λουσάμενον


 ἔχειν ἤδη κακῶς.
</p>
</div3>
<div3 type="section" n="5">
<p> τῇ δὲ ὑστεραίᾳ μετακομισθῆναι ἐς
τὴν οἰκίαν τὴν πρὸς τῇ κολυμβήθρᾳ καὶ θῦσαι μὲν
τὰ τεταγμένα, ἔχοντα δὲ πονήρως ὅμως ἐσκαλέσαι τῶν
ἡγεμόνων τοὺς ἐπικαιριωτάτους καὶ ὑπὲρ τοῦ πλοῦ αὖθις παραγγέλλειν. τῇ δʼ ἐπιούσῃ μόγις ἐκκομισθῆναι
πρὸς τὰ ἱερὰ καὶ θῦσαι, καὶ μηδὲν μεῖον ἔτι παραγγέλλειν


 ὑπὲρ τοῦ πλοῦ τοῖς ἡγεμόσιν.
</p>
</div3>
<div3 type="section" n="6">
<p> ἐς δὲ τὴν
ὑστεραίαν κακῶς ἤδη ἔχοντα ὅμως θῦσαι τὰ τεταγμένα.
παραγγεῖλαι δὲ τοὺς μὲν στρατηγοὺς διατρίβειν κατὰ τὴν αὐλήν, χιλιάρχας δὲ καὶ πεντακοσιάρχας πρὸ
<pb id="p.329"/>

τῶν θυρῶν. ἤδη δὲ παντάπασι πονήρως ἔχοντα διακομισθῆναι
ἐκ τοῦ παραδείσου ἐς τὰ βασίλεια. εἰσελθόντων
δὲ τῶν ἡγεμόνων γνῶναι μὲν αὐτοὺς, φωνῆσαι
δὲ μηδὲν ἔτι, ἀλλὰ εἶναι ἄναυδον· καὶ τὴν νύκτα
 πυρέσσειν κακῶς καὶ τὴν ἡμέραν, καὶ τὴν ἄλλην νύκτα
καὶ τὴν ἡμέραν.

</p>
</div3>
</div2>
<div2 type="chapter" n="26">
<div3 type="section" n="1">
<p>
οὕτως ἐν ταῖς ἐφημερίσι ταῖς βασιλείοις ἀναγέγραπται,
καὶ ἐπὶ τούτοις ὅτι οἱ στρατιῶται ἐπόθησαν
ἰδεῖν αὐτόν, οἱ μέν, ὡς ζῶντα ἔτι ἴδοιεν, οἱ δέ, ὅτι
 τεθνηκέναι ἤδη ἐξηγγέλλετο, ἐπικρύπτεσθαι δὲ αὐτοῦ
ἐτόπαζον πρὸς τῶν σωματοφυλάκων τὸν θάνατον, ὡς
ἔγωγε δοκῶ· τοὺς πολλοὺς <add>δὲ</add> ὑπὸ πένθους καὶ
πόθου τοῦ βασιλέως βιάσασθαι ἰδεῖν Ἀλέξανδρον. τὸν
δὲ ἄφωνον μὲν εἶναι λέγουσι παραπορευομένης τῆς
 στρατιᾶς, δεξιοῦσθαι δὲ ὡς ἑκάστους τήν τε κεφαλὴν
ἐπαίροντα μόγις καὶ τοῖν ὀφθαλμοῖν ἐπισημαίνοντα.
</p>
</div3>
<div3 type="section" n="2">
<p>λέγουσι δὲ αἱ ἐφημερίδες αἱ βασίλειοι ἐν τοῦ Σαράπιδος
τῷ ἱερῷ Πείθωνά τε ἐγκοιμηθέντα καὶ Ἄτταλον
καὶ Δημοφῶντα καὶ Πευκέσταν, πρὸς δὲ Κλεομένην
 τε καὶ Μενίδαν καὶ Σέλευκον, ἐπερωτᾶν τὸν θεὸν εἰ
λῷον καὶ ἄμεινον Ἀλεξάνδρῳ εἰς τὸ ἱερὸν τοῦ θεοῦ
κομισθέντα καὶ ἱκετεύσαντα θεραπεύεσθαι πρὸς τοῦ
θεοῦ· καὶ γενέσθαι φήμην τινὰ ἐκ τοῦ θεοῦ μὴ
κομίζεσθαι εἰς τὸ ἱερόν, ἀλλὰ αὐτοῦ μένοντι ἔσεσθαι


 ἄμεινον.
</p>
</div3>
<div3 type="section" n="3">
<p> ταῦτά τε ἀπαγγεῖλαι τοὺς ἑταίρους καὶ
Ἀλέξανδρον οὐ πολὺ ὕστερον ἀποθανεῖν, ὡς τοῦτο
ἄρα ἤδη ὂν τὸ ἄμεινον. οὐ πόρρω δὲ τούτων οὔτε
Ἀριστοβούλῳ οὔτε Πτολεμαίῳ ἀναγέγραπται. οἱ δὲ
καὶ τάδε ἀνέγραψαν, ἐρέσθαι μὲν τοὺς ἑταίρους αὐτὸν
 ὅτῳ τὴν βασιλείαν ἀπολείπει, τὸν δὲ ὑποκρίνασθαι
ὅτι τῷ κρατίστῳ· οἱ δέ, προσθεῖναι πρὸς τούτῳ τῷ
<pb id="p.330"/>
λόγῳ ὅτι μέγαν ἐπιτάφιον ἀγῶνα ὁρᾷ ἐφ αὑτῷ ἐσόμενον.

</p>
</div3>
</div2>
<div2 type="chapter" n="27">
<div3 type="section" n="1">
<p> πολλὰ δὲ καὶ ἄλλα οἶδα ἀναγεγραμμένα ὑπὲρ τῆς
Ἀλεξάνδρου τελευτῆς, καὶ φάρμακον ὅτι ἐπέμφθη παρὰ
Ἀντιπάτρου Ἀλεξάνδρῳ καὶ ἐκ τοῦ φαρμάκου ὅτι ἀπέθανε· καὶ τὸ φάρμακον ὅτι Ἀριστοτέλης μὲν Ἀντιπάτρῳ
ἐξεῦρε δεδοικὼς ἤδη Ἀλέξανδρον Καλλισθένους
ἕνεκα, Κάσανδρος δὲ ὁ Ἀντιπάτρου ἐκόμισεν· οἱ δὲ
καὶ ὅτι ἐν ἡμιόνου ὁπλῇ ἐκόμισε καὶ τοῦτο ἀνέγραψαν.


 δοῦναι δὲ αὐτὸ Ἰόλλαν τὸν ἀδελφὸν τὸν Κασάνδρου τὸν νεώτερον·
</p>
</div3>
<div3 type="section" n="2">
<p> εἶναι γὰρ οἰνοχόον βασιλικὸν τὸν Ἰόλλαν
καί τι καὶ λελυπῆσθαι πρὸς Ἀλεξάνδρου ὀλίγῳ
πρόσθεν τῆς τελευτῆς· οἱ δὲ καὶ Μήδιον μετασχεῖν
τοῦ ἔργου, ἐραστὴν ὄντα τοῦ Ἰόλλα· καὶ αὐτὸν γὰρ
εἶναι τὸν εἰσηγητὴν γενόμενον Ἀλεξάνδρῳ τοῦ κώμου· ὀδύνην τε αὐτῷ ἐπὶ τῇ κύλικι γενέσθαι ὀξεῖαν, καὶ


 ἐπὶ τῇ ὀδύνῃ ἀπαλλαγῆναι ἐκ τοῦ πότου.
</p>
</div3>
<div3 type="section" n="3">
<p> ἤδη δέ τις
οὐκ ᾐσχύνθη ἀναγράψαι ὅτι αἰσθόμενος οὐ βιώσιμον
ὄντα αὑτὸν Ἀλέξανδρος ἐς τὸν Εὐφράτην ποταμὸν
ᾔει ἐμβαλῶν, ὡς ἀφανὴς ἐξ ἀνθρώπων γενόμενος πιστοτέραν τὴν δόξαν παρὰ τοῖς ἔπειτα ἐγκαταλείποι
ὅτι ἐκ θεοῦ τε αὐτῷ ἡ γένεσις ξυνέβη καὶ παρὰ
θεοὺς ἡ ἀποχώρησις. Ῥωξάνην δὲ τὴν γυναῖκα οὐ
λαθεῖν ἐξιόντα, ἀλλὰ εἰργόμενον γὰρ πρὸς αὐτῆς ἐποιμώξαντα
εἰπεῖν ὅτι ἐφθόνησεν ἄρα αὐτῷ δόξης τῆς ἐς ἅπαν, ὡς θεῷ δὴ γεγενημένῳ. καὶ ταῦτα ἐμοὶ ὡς
μὴ ἀγνοεῖν δόξαιμι μᾶλλον ὅτι λεγόμενά ἐστιν ἢ ὡς
πιστὰ ἐς ἀφήγησιν ἀναγεγράφθω.

</p>
</div3>
</div2>
<div2 type="chapter" n="28">
<div3 type="section" n="1">
<p> ἐτελεύτα μὲν δὴ Ἀλέξανδρος τῇ τετάρτῃ καὶ
δεκάτῃ καὶ ἑκατοστῇ Ὀλυμπιάδι ἐπὶ Ἡγησίου ἄρχοντος Ἀθήνησιν· ἐβίω δὲ δύο καὶ τριάκοντα ἔτη καὶ
<pb id="p.331"/>

τοῦ τρίτου μῆνας ἐπέλαβεν ὀκτώ, ὡς λέγει Ἀριστόβουλος· <note place="unspecified" anchored="yes">Aristob fr. 47</note>
ἐβασίλευσε δὲ δώδεκα ἔτη καὶ τοὺς ὀκτὼ
τούτους μῆνας, τό τε σῶμα κάλλιστος καὶ φιλοπονώτατος
καὶ ὀξύτατος γενόμενος καὶ τὴν γνώμην ἀνδρειότατος
 καὶ φιλοτιμότατος καὶ φιλοκινδυνότατος καὶ τοῦ


θείου ἐπιμελέστατος·
</p>
</div3>
<div3 type="section" n="2">
<p> ἡδονῶν δὲ τῶν μὲν τοῦ σώματος
ἐγκρατέστατος, τῶν δὲ τῆς γνώμης ἐπαίνου μόνου
ἀπληστότατος· ξυνιδεῖν δὲ τὸ δέον ἔτι ἐν τῷ ἀφανεῖ
ὂν δεινότατος, καὶ ἐκ τῶν φαινομένων τὸ εἰκὸς ξυμβαλεῖν
 ἐπιτυχέστατος, καὶ τάξαι στρατιὰν καὶ ὁπλίσαι
τε καὶ κοσμῆσαι δαημονέστατος· καὶ τὸν θυμὸν τοῖς
στρατιώταις ἐπᾶραι καὶ ἐλπίδων ἀγαθῶν ἐμπλῆσαι καὶ
τὸ δεῖμα ἐν τοῖς κινδύνοις τῷ ἀδεεῖ τῷ αὑτοῦ ἀφανίσαι,


ξύμπαντα ταῦτα γενναιότατος.
</p>
</div3>
<div3 type="section" n="3">
<p> καὶ οὖν καὶ ὅσα ἐν
 τῷ ἐμφανεῖ πρᾶξαι, ξὺν μεγίστῳ θάρσει ἔπραξεν, ὅσα
τε φθάσας ὑφαρπάσαι τῶν πολεμίων, πρὶν καὶ δεῖσαί
τινα αὐτὰ ὡς ἐσόμενα, προλαβεῖν δεινότατος· καὶ τὰ
μὲν ξυντεθέντα ἢ ὁμολογηθέντα φυλάξαι βεβαιότατος,
πρὸς δὲ τῶν ἐξαπατώντων μὴ ἁλῶναι ἀσφαλέστατος,
 χρημάτων τε ἐς μὲν ἡδονὰς τὰς αὑτοῦ φειδωλότατος,
ἐς δὲ εὐποιΐαν τῶν πέλας ἀφθονώτατος.

</p>
</div3>
</div2>
<div2 type="chapter" n="29">
<div3 type="section" n="1">
<p>
εἰ δέ τι ἐπλημμελήθη Ἀλεξάνδρῳ διʼ ὀξύτητα ἢ
ὑπʼ ὀργῆς, ἢ εἴ τι ἐς τὸ ὑπερογκότερον προήχθη βαρβαρίσαι,
οὐ μεγάλα τίθεμαι ἔγωγε, εἰ τὴν νεότητά τέ
 τις τὴν Ἀλεξάνδρου μὴ ἀνεπιεικῶς ἐνθυμηθείη καὶ τὸ
διηνεκὲς τῆς εὐτυχίας καὶ τοὺς πρὸς ἡδονήν, οὐκ ἐπὶ
τῷ βελτίστῳ, τοῖς βασιλεῦσι ξυνόντας τε καὶ ἐπὶ κακῷ
ξυνεσομένους· ἀλλὰ μεταγνῶναί γε ἐφʼ οἷς ἐπλημμέλησε
μόνῳ οἶδα τῶν πάλαι βασιλέων Ἀλεξάνδρῳ


 ὑπάρξαι ὑπὸ γενναιότητος.
</p>
</div3>
<div3 type="section" n="2">
<p> οἱ δὲ πολλοί, εἰ καί τι
ἔγνωσαν πλημμελήσαντες, οἱ δὲ τῷ προηγορεῖν αὐτοῦ,
<pb id="p.332"/>
ὡς καλῶς δὴ πραχθέντος, ἐπικρύψειν οἴονται τὴν
ἁμαρτίαν, κακῶς γιγνώσκοντες. μόνη γὰρ ἔμοιγε δοκεῖ
ἴασις ἁμαρτίας ὁμολογεῖν τε ἁμαρτόντα καὶ δῆλον εἶναι
ἐπʼ αὐτῷ μεταγιγνώσκοντα, ὡς τοῖς τε παθοῦσί τι ἄχαρι
οὐ πάντῃ χαλεπὰ τὰ παθήματα φαινόμενα, εἰ ὁ δράσας αὐτὰ ξυγχωροίη ὅτι οὐ καλὰ ἔδρασεν, αὐτῷ τέ τινι
ἐς τὸ μέλλον ταύτην ἐλπίδα ἀγαθὴν ὑπολειπομένην,
μή ποτε ἂν παραπλήσιόν τι ἁμαρτεῖν, εἰ τοῖς πρόσθεν


 πλημμεληθεῖσιν ἀχθόμενος φαίνοιτο.
</p>
</div3>
<div3 type="section" n="3">
<p> ὅτι δὲ ἐς θεὸν
τὴν γένεσιν τὴν αὑτοῦ ἀνέφερεν, οὐδὲ τοῦτο ἐμοὶ δοκεῖ μέγα εἶναι αὐτῷ τὸ πλημμέλημα, εἰ μὴ καὶ
σόφισμα ἦν τυχὸν ἐς τοὺς ὑπηκόους τοῦ σεμνοῦ ἕνεκα.
οὔκουν δοκεῖ ἔμοιγε ἢ Μίνωος γενέσθαι βασιλεὺς
ἀφανέστερος ἢ Αἰακοῦ ἢ Ῥαδαμάνθυος, οἷς δὴ ἐς Δία
ἀνενεχθεῖσα ἡ γένεσις πρὸς τῶν πάλαι ἀνθρώπων οὐδεμιᾷ αὐτῶν ὕβρει προστίθεται, οὐδὲ Θησέως τοῦ


 Ποσειδῶνος οὐδὲ Ἴωνος τοῦ Ἀπόλλωνος.
</p>
</div3>
<div3 type="section" n="4">
<p> ὡς ἔμοιγε
καὶ ἡ Περσικὴ σκευὴ σόφισμα δοκεῖ εἶναι πρός τε
τοὺς βαρβάρους, ὡς μὴ πάντῃ ἀλλότριον αὐτῶν
φαίνεσθαι τὸν βασιλέα, καὶ πρὸς τοὺς Μακεδόνας, ὡς ἀποστροφήν τινα εἶναι αὐτῷ ἀπὸ τῆς ὀξύτητός τε καὶ
ὕβρεως τῆς Μακεδονικῆς· ἐφʼ ὅτῳ δὴ καὶ ἐγκαταμῖξαί
μοι δοκεῖ ταῖς τάξεσιν αὐτῶν τοὺς Πέρσας τοὺς μηλοφόρους
καὶ τοῖς ἀγήμασι τοὺς ὁμοτίμους. καὶ οἱ
<note place="unspecified" anchored="yes">Aristob. fr. 48</note> πότοι δέ, ὡς λέγει Ἀριστόβουλος, οὐ τοῦ οἴνου ἕνεκα μακροὶ αὐτῷ ἐγίγνοντο, οὐ γὰρ πίνειν πολὺν οἶνον
Ἀλέξανδρον, ἀλλὰ φιλοφροσύνης τῆς ἐς τοὺς ἑταίρους.

</p>
</div3>
</div2>
<div2 type="chapter" n="30">
<div3 type="section" n="1">
<p> ὅστις δὲ κακίζει Ἀλέξανδρον, μὴ μόνον ὅσα ἄξια
κακίζεσθαί ἐστι προφερόμενος κακιζέτω, ἀλλὰ ξύμπαντα
τὰ Ἀλεξάνδρου εἰς ἓν χωρίον ξυναγαγὼν οὕτω δὴ ἐκλογιζέσθω ὅστις τε ὢν αὐτὸς καὶ ὁποίᾳ τύχῃ
<pb id="p.333"/>

κεχρημένος ὅντινα γενόμενον ἐκεῖνον καὶ ἐς ὅσον
εὐτυχίας τῆς ἀνθρωπίνης ἐλθόντα βασιλέα τε ἀμφοῖν
τοῖν ἠπείροιν ἀναμφιλογώτατα γενόμενον καὶ ἐπὶ πᾶν
ἐξικόμενον τῷ αὑτοῦ ὀνόματι κακίζει, σμικρότερός τε
 ὢν αὐτὸς καὶ ἐπὶ σμικροῖς πονούμενος καὶ οὐδὲ ταῦτα


ἐν κόσμῳ τιθέμενος.
</p>
</div3>
<div3 type="section" n="2">
<p> ὡς ἔγωγε δοκῶ ὅτι οὔτε τι
ἔθνος ἀνθρώπων οὔτε τις πόλις ἐν τῷ τότε ἦν οὔτε
τις εἷς ἄνθρωπος εἰς ὃν οὐ πεφοιτήκει τὸ Ἀλεξάνδρου
ὄνομα. οὔκουν οὐδὲ ἐμοὶ ἔξω τοῦ θείου φῦναι ἂν
 δοκεῖ ἀνὴρ οὐδενὶ ἄλλῳ ἀνθρώπων ἐοικώς. καὶ ταῦτα
χρησμοί τε ἐπισημῆναι ἐπὶ τῇ τελευτῇ τῇ Ἀλεξάνδρου
λέγονται καὶ φάσματα ἄλλα ἄλλοις γενόμενα καὶ
ἐνύπνια φανέντα ἄλλα ἄλλοις καὶ ἡ ἐς τοῦτο ἐξ
ἀνθρώπων τιμή τε αὐτοῦ καὶ μνήμη οὐκ ἀνθρωπίνη
 οὖσα, καὶ νῦν δὲ διὰ τοσούτου ἄλλοι χρησμοὶ ἐπὶ τῇ


τιμῇ αὐτοῦ τῷ ἔθνει τῷ Μακεδόνων χρησθέντες.
</p>
</div3>
<div3 type="section" n="3">
<p> ἐπεὶ
καὶ αὐτὸς ἐμεμψάμην ἔστιν ἃ ἐν τῇ ξυγγραφῇ τῶν
Ἀλεξάνδρου ἔργων, ἀλλὰ αὐτόν γε Ἀλέξανδρον οὐκ
αἰσχύνομαι θαυμάζων· τὰ δὲ ἔργα ἐκεῖνα ἐκάκισα
 ἀληθείας τε ἕνεκα τῆς ἐμῆς καὶ ἅμα ὠφελείας τῆς ἐς
ἀνθρώπους· ἐφʼ ὅτῳ ὡρμήθην οὐδὲ αὐτὸς ἄνευ θεοῦ
ἐς τήνδε τὴν ξυγγραφήν.
</p>
</div3>
</div2>
</div1>
</body>
</text>
</TEI.2>
