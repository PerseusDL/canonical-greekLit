
<TEI.2>
  <teiHeader>
    <fileDesc>
      <titleStmt>
	      <title>Epistulae</title>
        <author>Julian the Emperor</author>
        <editor>Wilmer Cave (France) Wright</editor>
        <sponsor>Perseus Project, Tufts University</sponsor>
        <principal>Gregory Crane</principal>
        <respStmt>
          <resp>Prepared under the supervision of</resp>
          <name>Lisa Cerrato</name>
          <name>Rashmi Singhal</name> 
          <name>Bridget Almas</name>
        </respStmt>   
        <funder n="org:Google">Google Digital Humanities Awards Program</funder>
      </titleStmt>
      <publicationStmt>
        <publisher>Trustees of Tufts University</publisher>
        <pubPlace>Medford, MA</pubPlace>
        <authority>Perseus Project</authority>
        <date type="release">2011-09-12</date>
      </publicationStmt>
      <sourceDesc>
        <biblStruct>
          <monogr>
            <title>Works, Vols 2 and 3</title>
            <author>Julian the Emperor</author>
            <editor>Wilmer Cave (France) Wright</editor>       
            <imprint>
              <publisher>William Heinemann, Harvard University Press</publisher>
              <pubPlace>London; Cambridge, MA.</pubPlace>
              <date>1923</date>
            </imprint>
          </monogr>
        </biblStruct>
        <p>Keyboarding</p></sourceDesc>
    </fileDesc><!--  Epistulae  -->

    <encodingDesc>
<refsDecl doctype="TEI.2">
<state delim="." n="chunk" unit="letter"/>
</refsDecl>
<refsDecl doctype="TEI.2">
<state delim="." n="chunk" unit="orgpage"/>
</refsDecl>

    </encodingDesc>

    <profileDesc>
      <langUsage>	
	<language id="greek">Greek</language>
      </langUsage>
    </profileDesc>
  </teiHeader>

  <text id="tlg2003.tlg013.perseus-grc1"><body>
    
    <pb TEIform="pb" id="v.2.p.296"></pb>
    <div1 n="fragment" type="letter">
         <head>φραγμεντυμ επιστολαε</head>
         <p>
            <milestone n="288a" unit="orgpage"/>... πλὴν ἢν εἰς τὸν βασιλέα ἐπίδωσιν 
ἀτακτοῦντάς τινας, αὐτίκα μάλα κολάζουσιν· ἐπὶ
δὲ τοὺς οὐ προσιόντας τοῖς θεοῖς ἐστι τὸ τῶν
<milestone n="288b" unit="orgpage"/>πονηρῶν δαιμόνων τεταγμένον φῦλον, ὑφ̓ ὧν οἱ 
πολλοὶ παροιστρούμενοι τῶν ἀθέων ἀναπείθονται
θανατᾶν, ὡς ἀναπτησόμενοι πρὸς τὸν οὐρανόν,
ὅταν ἀπορρήξωσι τὴν ψυχὴν βιαίως. εἰσὶ δὲ οἳ
καὶ τὰς ἐρημίας ἀντὶ τῶν πόλεων διώκουσιν, ὄντος
τἀνθρώπου φύσει πολιτικοῦ ζῴου καὶ ἡμέρου,
δαίμοσιν ἐκδεδομένοι πονηροῖς, ὑφ̓ ὧν εἰς ταύτην
ἄγονται τὴν μισανθρωπίαν. ἤδη δὲ καὶ δεσμὰ καὶ
κλοιοὺς ἐξηῦρον οἱ πολλοὶ τούτων· οὕτω πανταχόθεν
αὐτοὺς ὁ κακὸς συνελαύνει δαίμων, ᾧ
δεδώκασιν ἑκόντες ἑαυτούς, ἀποστάντες τῶν
<milestone n="288c" unit="orgpage"/>ἀιδίων καὶ σωτήρων θεῶν. ἀλλ̓ ὑπὲρ μὲν τούτων 
ἀπόχρη τοσαῦτα εἰπεῖν· ὅθεν δ̓ ἐξέβην εἰς τοῦτο ἐπανήξω.
<pb id="v.2.p.298"></pb>
Δικαιοπραγίας οὖν τῆς μὲν κατὰ τοὺς πολιτικοὺς
νόμους εὔδηλον ὅτι μελήσει τοῖς ἐπιτρόποις
τῶν πόλεων, πρέποι δ̓ ἂν καὶ ὑμῖν εἰς παραίνεσιν
τὸ μὴ παραβαίνειν ἱεροὺς ὄντας τῶν θεῶν τοὺς
<milestone n="289a" unit="orgpage"/>νόμους. ἐπεὶ δὲ τὸν ἱερατικὸν βίον εἶναι χρὴ τοῦ 
πολιτικοῦ σεμνότερον, ἀκτέον ἐπὶ τοῦτον καὶ
διδακτέον· ἕψονται δέ, ὡς εἰκός, οἱ βελτίους· ἐγὼ
μὲν γὰρ εὔχομαι καὶ πάντας, ἐλπίζω δὲ τοὺς
ἐπιεικεῖς φύσει καὶ σπουδαίους· ἐπιγνώσονται γὰρ
οἰκείους ὄντας ἑαυτοῖς τοὺς λόγους.
Ἀσκητέα τοίνυν πρὸ πάντων ἡ φιλανθρωπία·
ταύτῃ γὰρ ἕπεται πολλὰ μὲν καὶ ἄλλα τῶν
<milestone n="289b" unit="orgpage"/>ἀγαθῶν, ἐξαίρετον δὲ δὴ καὶ μέγιστον ἡ παρὰ τῶν 
θεῶν εὐμένεια. καθάπερ γὰρ οἱ τοῖς ἑαυτῶν
δεσπόταις συνδιατιθέμενοι περί τε φιλίας καὶ
σπουδὰς καὶ ἔρωτας ἀγαπῶνται πλέον τῶν
ὁμοδούλων, οὕτω νομιστέον φύσει φιλάνθρωπον
ὂν τὸ θεῖον ἀγαπᾶν τοὺς φιλανθρώπους τῶν
ἀνδρῶν. ἡ δὲ φιλανθρωπία πολλὴ καὶ παντοία·
<milestone n="289c" unit="orgpage"/>καὶ τὸ πεφεισμένως κολάζειν τοὺς ἀνθρώπους ἐπὶ 
τῷ βελτίονι τῶν κολαζομένων, ὥσπερ οἱ διδάσκαλοι
τὰ παιδία, καὶ τὸ τὰς χρείας αὐτῶν
ἐπανορθοῦν, ὥσπερ οἱ θεοὶ τὰς ἡμετέρας. ὁρᾶτε
ὅσα ἡμῖν δεδώκασιν ἐκ τῆς γῆς ἀγαθά, τροφὰς
παντοίας καὶ ὁπόσας οὐδὲ ὁμοῦ πᾶσι τοῖς ζῴοις.
ἐπεὶ δὲ ἐτέχθημεν γυμνοί, ταῖς τε τῶν ζῴων ἡμᾶς
θριξὶν ἐσκέπασαν καὶ τοῖς ἐκ τῆς γῆς φυομένοις
καὶ τοῖς ἐκ δένδρων. καὶ οὐκ ἤρκεσεν ἁπλῶς οὐδὲ
<milestone n="289d" unit="orgpage"/>αὐτοσχεδίως, καθάπερ ὁ Μωυσῆς ἔφη τοὺς χιτῶνας 
<pb id="v.2.p.300"></pb>
λαβεῖν δερματίνους, ἀλλ̓ ὁρᾶτε ὅσα ἐγένετο
τῆς Ἐργάνης Ἀθηνᾶς τὰ δῶρα. ποῖον οἴνῳ
χρῆται ζῷον; ποῖον ἐλαίῳ; πλὴν εἴ τισιν ἡμεῖς
καὶ τούτων μεταδίδομεν, οἱ τοῖς ἀνθρώποις οὐ
μεταδιδόντες. τί δὲ τῶν θαλαττίων σίτῳ, τί δὲ
τῶν χερσαίων τοῖς ἐν τῇ θαλάττῃ χρῆται; χρυσὸν
οὔπω λέγω καὶ χαλκὸν καὶ σίδηρον, οἷς πᾶσιν οἱ
θεοὶ ζαπλούτους ἡμᾶς ἐποίησαν, οὐχ ἵνα ὄνειδος
αὐτῶν περιορῶμεν περινοστοῦντας τοὺς πένητας,
<milestone n="290a" unit="orgpage"/>ἄλλως τε ὅταν καὶ ἐπιεικεῖς τινες τύχωσι τὸν 
τρόπον, οἷς πατρῷος μὲν κλῆρος οὐ γέγονεν, ὑπὸ
δὲ μεγαλοψυχίας ἥκιστα ἐπιθυμοῦντες χρημάτων
πένονται. τούτους ὁρῶντες οἱ πολλοὶ τοὺς θεοὺς
ὀνειδίζουσιν. αἴτιοι δὲ θεοὶ μὲν οὐκ εἰσὶ τῆς
τούτων πενίας, ἡ δὲ ἡμῶν τῶν κεκτημένων
ἀπληστία καὶ τοῖς ἀνθρώποις ὑπὲρ τῶν θεῶν οὐκ
ἀληθοῦς ὑπολήψεως αἰτία γίνεται καὶ προσέτι
<milestone n="290b" unit="orgpage"/>τοῖς θεοῖς ὀνείδους ἀδίκου. τί γὰρ ἀπαιτοῦμεν, 
ἵνα χρυσὸν ὥσπερ τοῖς Ῥοδίοις ὁ θεὸς ὕσῃ τοῖς
πένησιν; ἀλλὰ εἰ καὶ τοῦτο γένοιτο, ταχέως ἡμεῖς
ὑποβαλόμενοι τοὺς οἰκέτας καὶ προθέντες πανταχοῦ
τὰ ἀγγεῖα πάντας ἀπελάσομεν, ἵνα μόνοι
τὰ κοινὰ τῶν θεῶν ἁρπάσωμεν δῶρα. θαυμάσειε
δ̓ ἄν τις εἰκότως, εἰ τοῦτο μὲν ἀξιοῖμεν οὔτε
πεφυκὸς γίνεσθαι καὶ ἀλυσιτελὲς πάντη, τὰ
<pb id="v.2.p.302"></pb>
            <milestone n="290c" unit="orgpage"/>δυνατὰ δὲ μὴ πράττομεν. τίς γὰρ ἐκ τοῦ μεταδιδόναι 
τοῖς πέλας ἐγένετο πένης; ἐγώ τοι πολλάκις
τοῖς δεομένοις προέμενος ἐκτησάμην αὐτὰ παρὰ
θεῶν πολλαπλάσια καίπερ ὢν φαῦλος χρηματιστής,
καὶ οὐδέποτέ μοι μετεμέλησε προεμένῳ.
καὶ τὰ μὲν νῦν οὐκ ἂν εἴποιμι· καὶ γὰρ ἂν εἴη
παντελῶς ἄλογον, εἰ τοὺς ἰδιώτας ἀξιώσαιμι
<milestone n="290d" unit="orgpage"/>βασιλικαῖς παραβάλλεσθαι χορηγίαις· ἀλλ̓ ὅτε 
ἔτι ἐτύγχανον ἰδιώτης, σύνοιδα ἐμαυτῷ τοῦτο
ἀποβὰν πολλάκις. ἀπεσώθη μοι τέλειος ὁ κλῆρος
τῆς τήθης, ἐχόμενος ὑπ̓ ἄλλων βιαίως ἐκ βραχέων
ὧν εἶχον ἀναλίσκοντι τοῖς δεομένοις καὶ μεταδιδόντι.
Κοινωνητέον οὖν τῶν χρημάτων ἅπασιν ἀνθρώποις,
ἀλλὰ τοῖς μὲν ἐπιεικέσιν ἐλευθεριώτερον,
τοῖς δὲ ἀπόροις καὶ πένησιν ὅσον ἐπαρκέσαι τῇ
χρείᾳ. φαίην δ̓ ἄν, εἰ καὶ παράδοξον εἰπεῖν, ὅτι
καὶ τοῖς πονηροῖς ἐσθῆτος καὶ τροφῆς ὅσιον ἂν εἴη
<milestone n="291a" unit="orgpage"/>μεταδιδόναι· τῷ γὰρ ἀνθρωπίνῳ καὶ οὐ τῷ τρόπῳ 
δίδομεν. διόπερ οἶμαι καὶ τοὺς ἐν δεσμωτηρίῳ
καθειργμένους ἀξιωτέον τῆς τοιαύτης ἐπιμελείας.
οὐδὲν γὰρ κωλύσει τὴν δίκην ἡ τοιαύτη φιλανθρωπία.
χαλεπὸν γὰρ ἂν εἴη, πολλῶν ἀποκεκλεισμένων
ἐπὶ κρίσει, καὶ τῶν μὲν ὀφλησόντων,
τῶν δὲ ἀθῴων ἀποφανθησομένων, μὴ διὰ τοὺς
ἀναιτίους οἶκτόν τινα νέμειν καὶ τοῖς πονηροῖς,
<milestone n="291b" unit="orgpage"/>ἀλλὰ τῶν πονηρῶν ἕνεκα καὶ περὶ τοὺς οὐδὲν 
ἠδικηκότας ἀνηλεῶς καὶ ἀπανθρώπως διακεῖσθαι.
<pb id="v.2.p.304"></pb>
ἐκεῖνο δὲ ἐννοοῦντί μοι παντάπασιν ἄδικον καταφαίνεται·
Ξένιον ὀνομάζομεν Δία, καὶ γιγνόμεθα
τῶν Σκυθῶν κακοξενώτεροι. πῶς οὖν ὁ βουλόμενος
τῷ Ξενίῳ θῦσαι Διὶ φοιτᾷ πρὸς τὸν νεών;
μετὰ ποταποῦ συνειδότος, ἐπιλαθόμενος τοῦ
πρὸς γὰρ Διός εἰσιν ἅπαντες
Πτωχοί τε ξεῖνοί τε· δόσις δ̓ ὀλίγη τε φίλη τε;
<milestone n="291c" unit="orgpage"/>Πῶς δὲ ὁ τὸν Ἑταίρειον θεραπεύων Δία, ὁρῶν 
τοὺς πέλας ἐνδεεῖς χρημάτων, εἶτα μηδ̓ ὅσον
δραχμῆς μεταδιδούς, οἴεται τὸν Δία καλῶς θεραπεύειν;
ὅταν εἰς ταῦτα ἀπίδω, παντελῶς ἀχανὴς
γίνομαι, τὰς μὲν ἐπωνυμίας τῶν θεῶν ἅμα τῷ
κόσμῳ τῷ ἐξ ἀρχῆς ὥσπερ εἰκόνας γραπτὰς ὁρῶν,
ἔργῳ δὲ ὑφ̓ ἡμῶν οὐδὲν τοιοῦτον ἐπιτηδευόμενον.
<milestone n="291d" unit="orgpage"/>ὁμόγνιοι λέγονται παῤ ἡμῖν θεοὶ καὶ Ζεὺς ὁμόγνιος, 
ἔχομεν δὲ ὥσπερ πρὸς ἀλλοτρίους τοὺς
συγγενεῖς· ἄνθρωπος γὰρ ἀνθρώπῳ καὶ ἑκὼν καὶ
ἄκων πᾶς ἐστι συγγενής, εἴτε, καθάπερ λέγεται
παρά τινων, ἐξ ἑνός τε καὶ μιᾶς γενόναμεν πάντες,
εἴθ̓ ὁπωσοῦν ἄλλως, ἀθρόως ὑποστησάντων ἡμᾶς
τῶν θεῶν ἅμα τῷ κόσμῳ τῷ ἐξ ἀρχῆς, οὐχ ἕνα καὶ
<milestone n="292a" unit="orgpage"/>μίαν, ἀλλὰ πολλοὺς ἅμα καὶ πολλάς. οἱ γὰρ ἕνα 
καὶ μίαν δυνηθέντες οἷοί τε ἦσαν ἅμα καὶ πολλοὺς
καὶ πολλάς ὑποστῆσαι. καὶ γὰρ ὃν τρόπον τόν
τε ἕνα καὶ τὴν μίαν, τὸν αὐτὸν τρόπον τοὺς
πολλούς τε καὶ τὰς πολλάς. εἴς τε τὸ διάφορον
<pb id="v.2.p.306"></pb>
ἀποβλέψαντα τῶν ἐθῶν καὶ τῶν νόμων, οὐ μὴν
ἀλλὰ καὶ ὅπερ ἐστὶ μεῖζον καὶ τιμιώτερον καὶ
κυριώτερον, εἰς τὴν τῶν θεῶν φήμην, ἣ παραδέδοται
<milestone n="292b" unit="orgpage"/>διὰ τῶν ἀρχαίων ἡμῖν θεουργῶν, ὡς, ὅτε Ζεὺς 
ἐκόσμει τὰ πάντα, σταγόνων αἵματος ἱεροῦ πεσουσῶν,
ἐξ ὧν που τὸ τῶν ἀνθρώπων βλαστήσειε
γένος. καὶ οὕτως οὖν συγγενεῖς γινόμεθα πάντες,
εἰ μὲν ἐξ ἑνὸς καὶ μιᾶς, ἐκ δυοῖν ἀνθρώποιν ὄντες
οἱ πολλοὶ καὶ πολλαί, εἰ δέ, καθάπερ οἱ θεοί
φασι καὶ χρὴ πιστεύειν ἐπιμαρτυρούντων τῶν
ἔργων, ἐκ τῶν θεῶν πάντες γεγονότες. ὅτι δὲ
<milestone n="292c" unit="orgpage"/>πολλοὺς ἅμα ἀνθρώπους γενέσθαι μαρτυρεῖ τὰ 
ἔργα, ῥηθήσεται μὲν ἀλλαχοῦ δἰ ἀκριβείας,
ἐνταῦθα δὲ ἀρκέσει τοσοῦτον εἰπεῖν, ὡς ἐξ ἑνὸς
μὲν καὶ μιᾶς οὖσιν οὔτε τοὺς νόμους εἰκὸς ἐπὶ
τοσοῦτον παραλλάξαι οὔτε ἄλλως τὴν γῆν ὑφ̓ ἑνὸς
ἐμπλησθῆναι πᾶσαν, οὐδὲ εἰ τέκνα ἅμα πολλὰ
καθάπερ αἱ σύες ἔτικτον αὐτοῖς αἱ γυναῖκες.
πανταχοῦ δὲ ἀθρόως φυτευσάντων τῶν θεῶν,
ὅνπερ τρόπον ὁ εἷς, οὕτω δὲ καὶ οἱ πλείους προῆλθον
ἄνθρωποι τοῖς γενεάρχαις θεοῖς ἀποκληρωθέντες,
<milestone n="292d" unit="orgpage"/>οἳ καὶ προήγαγον αὐτούς, ἀπὸ τοῦ δημιουργοῦ 
τὰς ψυχὰς παραλαμβάνοντες ἐξ αἰῶνος.
Κἀκεῖνο δ̓ ἄξιον ἐννοεῖν, ὅσοι παρὰ τῶν ἔμπροσθεν
ἀνάλωνται λόγοι περὶ τοῦ φύσει κοινωνικὸν
εἶναι ζῷον τὸν ἄνθρωπον. ἡμεῖς οὖν οἱ ταῦτα
εἰπόντες καὶ διατάξαντες ἀκοινωνήτως πρὸς τοὺς
<pb id="v.2.p.308"></pb>
πλησίον ἕξομεν; ἐκ δὴ τῶν τοιούτων ἠθῶν τε καὶ
ἐπιτηδευμάτων ἕκαστος ἡμῶν ὁρμώμενος εὐλαβείας
<milestone n="293a" unit="orgpage"/>τῆς εἰς τοὺς θεούς, χρηστότητος τῆς εἰς ἀνθρώπους, 
ἁγνείας τῆς περὶ τὸ σῶμα, τὰ τῆς εὐσεβείας ἔργα
πληρούτω, πειρώμενος δὲ ἀεί τι περὶ τῶν θεῶν
εὐσεβὲς διανοεῖσθαι καὶ μετά τινος ἀποβλέπων
εἰς τὰ ἱερὰ τῶν θεῶν καὶ τὰ ἀγάλματα τιμῆς καὶ
ὁσιότητος, σεβόμενος ὥσπερ ἂν εἰ παρόντας ἑώρα
τοὺς θεούς. ἀγάλματα γὰρ καὶ βωμοὺς καὶ πυρὸς
ἀσβέστου φυλακὴν καὶ πάντα ἁπλῶς τὰ τοιαῦτα
σύμβολα οἱ πατέρες ἔθεντο τῆς παρουσίας τῶν
<milestone n="293b" unit="orgpage"/>θεῶν, οὐχ ἵνα ἐκεῖνα θεοὺς νομίσωμεν, ἀλλ̓ ἵνα 
δἰ αὐτῶν τοὺς θεοὺς θεραπεύσωμεν. ἐπειδὴ γὰρ
ἡμᾶς ὄντας ἐν σώματι σωματικῶς ἔδει ποιεῖσθαι
τοῖς θεοῖς καὶ τὰς λατρείας, ἀσώματοι δέ εἰσιν
αὐτοί· πρῶτα μὲν ἔδειξαν ἡμῖν ἀγάλματα τὸ
δεύτερον ἀπὸ τοῦ πρώτου τῶν θεῶν γένος περὶ
<milestone n="293c" unit="orgpage"/>πάντα τὸν οὐρανὸν κύκλῳ περιφερόμενον. δυναμένης 
δὲ οὐδὲ τούτοις ἀποδίδοσθαι τῆς θεραπείας
σωματικῶς· ἀπροσδεᾶ γάρ ἐστι φύσει· ἕτερον
ἐπὶ γῆς ἐξηυρέθη γένος ἀγαλμάτων, εἰς ὃ τὰς
θεραπείας ἐκτελοῦντες ἑαυτοῖς εὐμενεῖς τοὺς
θεοὺς καταστήσομεν. ὥσπερ γὰρ οἱ τῶν βασιλέων
θεραπεύοντες εἰκόνας, οὐδὲν δεομένων, ὅμως
ἐφέλκονται τὴν εὔνοιαν εἰς ἑαυτούς, οὕτω καὶ οἱ
<milestone n="293d" unit="orgpage"/>θεῶν θεραπεύοντες τὰ ἀγάλματα, δεομένων οὐδὲν 
τῶν θεῶν, ὅμως πείθουσιν αὐτοὺς ἐπαμύνειν σφίσι
<pb id="v.2.p.310"></pb>
καὶ κήδεσθαι· δεῖγμα γάρ ἐστιν ὡς ἀληθῶς
ὁσιότητος ἡ περὶ τὰ δυνατὰ προθυμία, καὶ ὁ
ταύτην πληρῶν εὔδηλον ὅτι μειζόνως ἐκείνην
ἀποδίδωσιν, ὁ δὲ τῶν δυνατῶν ὀλιγωρῶν, εἶτα
προσποιούμενος τῶν ἀδυνάτων ὀρέγεσθαι δῆλός
<milestone n="294a" unit="orgpage"/>ἐστιν οὐκ ἐκεῖνα μεταδιώκων, ἀλλὰ ταῦτα παρορῶν· 
οὐδὲ γάρ, εἰ μηδενὸς ὁ θεὸς δεῖται, διὰ τοῦτο
οὐδὲν αὐτῷ προσοιστέον· οὐδὲ γὰρ τῆς διὰ λόγων
εὐφημίας δεῖται. τί οὖν; εὔλογον αὐτὸν ἀποστερῆσαι
<milestone n="294b" unit="orgpage"/>καὶ ταύτης; οὐδαμῶς. οὐκ ἄρα οὐδὲ 
τῆς διὰ τῶν ἔργων εἰς αὐτὸν γιγνομένης τιμῆς, ἧς
ἐνομοθέτησαν οὐκ ἐνιαυτοὶ τρεῖς οὐδὲ τρισχίλιοι,
πᾶς δὲ ὁ προλαβὼν αἰὼν ἐν πᾶσι τοῖς τῆς γῆς ἔθνεσιν.
<milestone n="294c" unit="orgpage"/>Ἀφορῶντες οὖν εἰς τὰ τῶν θεῶν ἀγάλματα μή 
τοι νομίζωμεν αὐτὰ λίθους εἶναι μηδὲ ξύλα, μηδὲ
μέντοι τοὺς θεοὺς αὐτοὺς εἶναι ταῦτα. καὶ γὰρ
οὐδὲ τὰς βασιλικὰς εἰκόνας ξύλα καὶ λίθον καὶ
χαλκὸν λέγομεν, οὐ μὴν οὐδὲ αὐτοὺς τοὺς βασιλέας,
ἀλλὰ εἰκόνας βασιλέων. ὅστις οὖν ἐστι
φιλοβασιλεὺς ἡδέως ὁρᾷ τὴν τοῦ βασιλέως εἰκόνα,
<milestone n="294d" unit="orgpage"/>καὶ ὅστις ἐστὶ φιλόπαις ἡδέως ὁρᾷ τὴν τοῦ 
παιδός, καὶ ὅστις φιλοπάτωρ τὴν τοῦ πατρός.
οὐκοῦν καὶ ὅστις φιλόθεος ἡδέως εἰς τὰ τῶν θεῶν
ἀγάλματα καὶ τὰς εἰκόνας ἀποβλέπει, σεβόμενος
ἅμα καὶ φρίττων ἐξ ἀφανοῦς ὁρῶντας εἰς αὐτὸν
τοὺς θεούς. εἴ τις οὖν οἴεται δεῖν αὐτὰ μηδὲ
φθείρεσθαι διὰ τὸ θεῶν ἅπαξ εἰκόνας κληθῆναι,
<pb id="v.2.p.312"></pb>
παντελῶς ἄφρων εἶναί μοι φαίνεται. χρῆν γὰρ
<milestone n="295a" unit="orgpage"/>δήπουθεν αὐτὰ μηδὲ ὑπὸ ἀνθρώπων γενέσθαι. τὸ 
δὲ ὑπ̓ ἀνδρὸς σοφοῦ καὶ ἀγαθοῦ γενόμενον ὑπὸ ἀνθρώπου
πονηροῦ καὶ ἀμαθοῦς φθαρῆναι δύναται.
τὰ δὲ ὑπὸ τῶν θεῶν ζῶντα ἀγάλματα κατασκευασθέντα
τῆς ἀφανοῦς αὐτῶν οὐσίας, οἱ περὶ τὸν
οὐρανὸν κύκλῳ φερόμενοι θεοί, μένει τὸν ἀεὶ
χρόνον ἀίδια. μηδεὶς οὖν ἀπιστείτω θεοῖς ὁρῶν
καὶ ἀκούων, ὡς ἐνύβρισάν τινες εἰς τὰ ἀγάλματα
καὶ τοὺς ναούς. ἆῤ οὐκ ἀνθρώπους χρηστοὺς
<milestone n="295b" unit="orgpage"/>ἀπέκτειναν πολλοί, καθάπερ Σωκράτη καὶ Δίωνα 
καὶ τὸν μέγαν Ἐμπεδότιμον; ὧν εὖ οἶδ̓ ὅτι μᾶλλον
ἐμέλησε τοῖς θεοῖς. ἀλλ̓ ὁρᾶτε, ὅτι καὶ τούτων
φθαρτὸν εἰδότες τὸ σῶμα συνεχώρησαν εἶξαι τῇ
φύσει καὶ ὑποχωρῆσαι, δίκην δὲ ἀπῄτησαν
ὕστερον παρὰ τῶν κτεινάντων. ὃ δὴ συνέβη
φανερῶς ἐφ̓ ἡμῶν ἐπὶ πάντων τῶν ἱεροσύλων.
Μηδεὶς οὖν ἀπατάτω λόγοις μηδὲ ταραττέτω
<milestone n="295c" unit="orgpage"/>περὶ τῆς προνοίας ἡμᾶς. οἱ γὰρ ἡμῖν ὀνειδίζοντες 
τὰ τοιαῦτα, τῶν Ἰουδαίων οἱ προφῆται, τί περὶ
τοῦ νεὼ φήσουσι τοῦ παῤ αὐτοῖς τρίτον ἀνατραπέντος,
ἐγειρομένου δὲ οὐδὲ νῦν; ἐγὼ δὲ εἶπον οὐκ
ὀνειδίζων ἐκείνοις, ὅς γε τοσούτοις ὕστερον χρόνοις
ἀναστήσασθαι διενοήθην αὐτὸν εἰς τιμὴν τοῦ
κληθέντος ἐπ̓ αὐτῷ θεοῦ· νυνὶ δὲ ἐχρησάμην
<milestone n="295d" unit="orgpage"/>αὐτῷ δεῖξαι βουλόμενος, ὅτι τῶν ἀνθρωπίνων 
οὐδὲν ἄφθαρτον εἶναι δύναται καὶ οἱ τὰ τοιαῦτα
<pb id="v.2.p.314"></pb>
γράφοντες ἐλήρουν προφῆται, γρᾳδίοις ψυχροῖς
ὁμιλοῦντες. οὐδὲν δὲ οἶμαι κωλύει τὸν μὲν
θεὸν εἶναι μέγαν, οὐ μὴν σπουδαίων προφητῶν
οὐδὲ ἐξηγητῶν τυχεῖν. αἴτιον δέ, ὅτι τὴν ἑαυτῶν
ψυχὴν οὐ παρέσχον ἀποκαθῆραι τοῖς ἐγκυκλίοις
μαθήμασιν οὐδὲ ἀνοῖξαι μεμυκότα λίαν τὰ ὄμματα
<milestone n="296a" unit="orgpage"/>οὐδὲ ἀνακαθῆραι τὴν ἐπικειμένην αὐτοῖς ἀχλύν, 
ἀλλ̓ οἷον φῶς μέγα δἰ ὁμίχλης οἱ ἄνθρωποι βλέποντες
οὐ καθαρῶς οὐδὲ εἰλικρινῶς, αὐτὸ δὲ
ἐκεῖνο νενομικότες οὐχὶ φῶς καθαρόν, ἀλλὰ πῦρ
καὶ τῶν περὶ αὐτὸ πάντων ὄντες ἀθέατοι βοῶσι
μέγα· Φρίττετε, φοβεῖσθε, πῦρ, φλόξ, θάνατος,
μάχαιρα, ῥομφαία, πολλοῖς ὀνόμασι μίαν ἐξηγούμενοι
τὴν βλαπτικὴν τοῦ πυρὸς δύναμιν. ἀλλ̓
<milestone n="296b" unit="orgpage"/>ὑπὲρ μὲν τούτων ἰδίᾳ βέλτιον παραστῆσαι, πόσῳ 
φαυλότεροι τῶν παῤ ἡμῖν οὗτοι γεγόνασι ποιητῶν
οἱ τῶν ὑπὲρ τοῦ θεοῦ λόγων διδάσκαλοι.
Προσήκει δὲ οὐ τὰ τῶν θεῶν μόνον ἀγάλματα
προσκυνεῖν, ἀλλὰ καὶ τοὺς ναοὺς καὶ τὰ τεμένη
καὶ τοὺς βωμούς· εὔλογον δὲ καὶ τοὺς ἱερέας
τιμᾶν ὡς λειτουργοὺς θεῶν καὶ ὑπηρέτας καὶ
διακονοῦντας ἡμῖν τὰ πρὸς τοὺς θεούς, συνεπισχύοντας
<milestone n="296c" unit="orgpage"/>τῇ ἐκ θεῶν εἰς ἡμᾶς τῶν ἀγαθῶν δόσει· 
προθύουσι γὰρ πάντων καὶ ὑπερεύχονται. δίκαιον
οὖν ἀποδιδόναι πᾶσιν αὐτοῖς οὐκ ἔλαττον,
εἰ μὴ καὶ πλέον, ἢ τοῖς πολιτικοῖς ἄρχουσι τὰς
τιμάς. εἰ δέ τις οἴεται τοῦτο ἐπ̓ ἴσης χρῆναι
νέμειν αὐτοῖς καὶ τοῖς πολιτικοῖς ἄρχουσιν, ἐπεὶ
<pb id="v.2.p.316"></pb>
κἀκεῖνοι τρόπον τινὰ τοῖς θεοῖς ἱερατεύουσι,
φύλακες ὄντες τῶν νόμων, ἀλλὰ τά γε τῆς εὐνοίας
<milestone n="296d" unit="orgpage"/>παρὰ πολὺ χρὴ νέμειν τούτοις. οἱ μὲν γὰρ 
Ἀχαιοὶ καίπερ πολέμιον ὄντα τὸν ἱερέα προσέταττον
αἰδεῖσθαι τῷ βασιλεῖ· ἡμεῖς δὲ οὐδὲ
τοὺς φίλους αἰδούμεθα τοὺς εὐχομένους ὑπὲρ
ἡμῶν καὶ θύοντας.
Ἀλλ̓ ἐπείπερ ὁ λόγος εἰς τὴν πάλαι ποθουμένην
ἀρχὴν ἐλήλυθεν, ἄξιον εἶναί μοι δοκεῖ διελθεῖν
ἐφεξῆς, ὁποῖός τις ὢν ὁ ἱερεὺς αὐτός τε
δικαίως τιμηθήσεται καὶ τοὺς θεοὺς τιμᾶσθαι
ποιήσει. τὸ γὰρ ἡμέτερον οὐ χρὴ σκοπεῖν οὐδὲ
<milestone n="297a" unit="orgpage"/>ἐξετάζειν, ἀλλὰ ἕως ἂν ἱερεύς τις ὀνομάζηται, 
τιμᾶν αὐτὸν χρὴ καὶ θεραπεύειν, εἰ δὲ εἴη πονηρός,
ἀφαιρεθέντα τὴν ἱερωσύνην ὡς ἀνάξιον ἀποφανθέντα
περιορᾶν· ἕως δὲ προθύει καὶ κατάρχεται καὶ
παρίσταται τοῖς θεοῖς, ὡς τὸ τιμιώτατον τῶν θεῶν
κτῆμα προσβλεπτέος ἐστὶν ἡμῖν μετὰ αἰδοῦς καὶ
εὐλαβείας. ἄτοπον γάρ, εἰ τοὺς μὲν λίθους, ἐξ ὧν οἱ
βωμοὶ πεποίηνται, διὰ τὸ καθιερῶσθαι τοῖς θεοῖς
ἀγαπῶμεν, ὅτι μορφὴν ἔχουσι καὶ σχῆμα πρέπον,
<milestone n="297b" unit="orgpage"/>εἰς ἥν εἰσι κατεσκευασμένοι λειτουργίαν, 
ἄνδρα δὲ καθωσιωμένον τοῖς θεοῖς οὐκ οἰησόμεθα
χρῆναι τιμᾶν. ἴσως ὑπολήψεταί τις· ἀλλὰ
ἀδικοῦντα καὶ ἐξαμαρτάνοντα πολλὰ τῶν πρὸς
<pb id="v.2.p.318"></pb>
τοὺς θεοὺς ὁσίων; ἐγὼ δή φημι χρῆναι τὸν μὲν
τοιοῦτον ἐξελέγχειν, ἵνα μὴ πονηρὸς ὢν ἐνοχλῇ
τοὺς θεούς, ἕως δ̓ ἂν ἐξελέγξῃ τις, μὴ ἀτιμάζειν.
<milestone n="297c" unit="orgpage"/>οὐδὲ γὰρ εὔλογον ἐπιλαβομένους ταύτης τῆς 
ἀφορμῆς οὐ τούτων μόνον, ἀλλὰ καὶ τῶν ἐπιτηδείων
τιμᾶσθαι τὴν τιμὴν προσαφαιρεῖσθαι. ἔστω
τοίνυν ὥσπερ ἄρχων, οὕτω δὲ καὶ ἱερεὺς πᾶς
αἰδέσιμος, ἐπειδὴ καὶ ἀπόφασίς ἐστι θεοῦ τοῦ Διδυμαίου τοιαύτη·
Ὅσσοι ἐς ἀρητῆρας ἀτασθαλίῃσι νόοιο
Ἀθανάτων ῥέζους̓ ἀποφώλια, καὶ γεράεσσιν
<milestone n="297d" unit="orgpage"/>Ἀντία βουλεύουσιν ἀδεισιθέοισι λογισμοῖς, 
Οὐκέθ̓ ὅλην βιότοιο διεκπερόωσιν ἀταρπόν,
Ὅσσοι περ μακάρεσσιν ἐλωβήσαντο θεοῖσιν,
Ὧν κεῖνοι θεόσεπτον ἕλον θεραπηίδα τιμήν,
<milestone n="298a" unit="orgpage"/>καὶ πάλιν ἐν ἄλλοις ὁ θεός φησι 
Πάντας μὲν θεράποντας ἐμοὺς ὀλοῆς κακότητος—,
καί φησιν ὑπὲρ τούτων δίκην ἐπιθήσειν αὐτοῖς.
Πολλῶν δὲ εἰρημένων τοιούτων παρὰ τοῦ θεοῦ,
δἰ ὧν ἔνεστι μαθόντας ὅπως χρὴ τιμᾶν καὶ
θεραπεύειν τοὺς ἱερέας, εἰρήσεταί μοι διὰ πλειόνων
ἐν ἄλλοις· ἀπόχρη δὲ νῦν, ὅτι μὴ σχεδιάζω
<milestone n="298b" unit="orgpage"/>μηδέν, ἐπιδεῖξαι τήν τε ἐκ τοῦ θεοῦ πρόρρησιν 
καὶ τὸ ἐπίταγμα τῶν αὐτοῦ λόγων ἱκανὸν
ἡγούμενος. εἴ τις οὖν ἀξιόπιστον ὑπείληφεν
ἐμὲ διδάσκαλον τῶν τοιούτων, αἰδεσθεὶς τὸν
<pb id="v.2.p.320"></pb>
θεὸν ἐκείνῳ πειθέσθω καὶ τοὺς ἱερέας τῶν
θεῶν τιμάτω διαφερόντως· ὁποῖον δὲ αὐτὸν εἶναι
χρή, πειράσομαι νῦν εἰπεῖν, οὐχ ἕνεκα σοῦ· τοῦτο
μὲν γὰρ εἰ μὴ τὸ νῦν ἠπιστάμην, ἅμα μὲν τοῦ
καθηγεμόνος, ἅμα δὲ τῶν μεγίστων θεῶν μαρτυρούντων,
<milestone n="298c" unit="orgpage"/>ὅτι τὴν λειτουργίαν ταύτην διαθήσῃ 
καλῶς, ὅσα γε εἰς προαίρεσιν ἥκει τὴν σήν, οὐδ̓
ἂν ἐτόλμησά σοι μεταδοῦναι τοσούτου πράγματος·
ἀλλ̓ ὅπως ἔχῃς ἐντεῦθεν διδάσκειν τοὺς
ἄλλους, οὐκ ἐν ταῖς πόλεσι μόνον, ἀλλὰ καὶ ἐν
τοῖς ἀγροῖς εὐλογώτερον καὶ ἐπ̓ ἐξουσίας, ὡς οὐκ
οἴκοθεν αὐτὰ νοεῖς καὶ πράττεις μόνος, ἔχεις δὲ
καὶ ἐμὲ σύμψηφον σεαυτῷ, δοκοῦντά γε εἶναι
διὰ τοὺς θεοὺς ἀρχιερέα μέγιστον, ἄξιον μὲν οὐδαμῶς
πράγματος τοσούτου, βουλόμενον δὲ εἶναι
<milestone n="298d" unit="orgpage"/>καὶ προσευχόμενον ἀεὶ τοῖς θεοῖς. εὖ γὰρ ἴσθι, 
μεγάλας ἡμῖν οἱ θεοὶ μετὰ τὴν τελευτὴν ἐλπίδας
ἐπαγγέλλονται. πειστέον δὲ αὐτοῖς πάντως.
ἀψευδεῖν γὰρ εἰώθασιν οὐχ ὑπὲρ ἐκείνων μόνον,
ἀλλὰ καὶ τῶν ἐν τῷ βίῳ τῷδε. οἱ δὲ διὰ
<milestone n="299a" unit="orgpage"/>περιουσίαν δυνάμεως οἷοί τε ὄντες καὶ τῆς ἐν τῷ 
βίῳ τούτῳ περιγενέσθαι ταραχῆς καὶ τὸ ἄτακτον
αὐτοῦ καὶ τὸ ἀλλόκοτον ἐπανορθοῦν ἆῤ οὐκ ἐν
ἐκείνῳ μᾶλλον, ὅπου διῄρηται τὰ μαχόμενα, χωρισθείσης
μὲν τῆς ἀθανάτου ψυχῆς, γῆς δὲ γενομένου
τοῦ νεκροῦ σώματος, ἱκανοὶ παρασχεῖν
ἔσονται ταῦθ̓ ὅσαπερ ἐπηγγείλαντο τοῖς ἀνθρώποις;
εἰδότες οὖν, ὅτι μεγάλας ἔχειν ἔδοσαν
<pb id="v.2.p.322"></pb>
οἱ θεοὶ τοῖς ἱερεῦσι τὰς ἀμοιβάς, ἐγγύους αὐτοὺς
<milestone n="299b" unit="orgpage"/>ἐν πᾶσι τῆς ἀξίας τῶν θεῶν κατασκευάσωμεν, ὧν 
πρὸς τὰ πλήθη χρὴ λέγειν δεῖγμα τὸν ἑαυτῶν ἐκφέροντας βίον.
Ἀρκτέον δὲ ἡμῖν τῆς πρὸς τοὺς θεοὺς εὐσεβείας.
οὕτω γὰρ ἡμᾶς πρέπει τοῖς θεοῖς λειτουργεῖν ὡς
παρεστηκόσιν αὐτοῖς καὶ ὁρῶσι μὲν ἡμᾶς, οὐχ
ὁρωμένοις δὲ ὑφ̓ ἡμῶν καὶ τὸ πάσης αὐγῆς ὄμμα
<milestone n="299c" unit="orgpage"/>κρεῖττον ἄχρι τῶν ἀποκρυπτομένων ἡμῖν λογισμῶν 
διατετακόσιν. ὅτι δὲ οὐκ ἐμὸς ὁ λόγος
οὗτός ἐστιν, ἀλλὰ τοῦ θεοῦ, διὰ πολλῶν μὲν
εἰρημένος λόγων, ἐμοὶ δὲ δῆτα ἀπόχρη καὶ ἕνα
παραθεμένῳ δύο δἰ ἑνὸς παραστῆσαι, πῶς μὲν
ὁρῶσιν οἱ θεοὶ πάντα, πῶς δὲ ἐπὶ τοῖς εὐσεβέσιν εὐφραίνονται·
Πάντη Φοιβείη τέταται τανυσίσκοπος ἀκτίς·
<milestone n="299d" unit="orgpage"/>Καί τε διὰ στερεῶν χωρεῖ θοὸν ὄμμα πετράων, 
Καὶ διὰ κυανέης ἁλὸς ἔρχεται, οὐδέ ἑ λήθει
Πληθὺς ἀστερόεσσα παλινδίνητος ἰοῦσα
Οὐρανὸν εἰς ἀκάμαντα σοφῆς κατὰ θεσμὸν ἀνάγκης,
Οὐδ̓ ὅσα νερτερίων ὑπεδέξατο φῦλα καμόντων
<milestone n="300a" unit="orgpage"/>Τάρταρος ἀχλυόεντος ὑπὸ ζόφον ἀίδος εἴσω· 
Εὐσεβέσιν δὲ βροτοῖς γάνυμαι τόσον, ὅσσον Ὀλύμπῳ.
Ὅσῳ δὲ λίθου καὶ πέτρας ἅπασα μὲν ψυχή,
πολὺ δὲ πλέον ἡ τῶν ἀνθρώπων οἰκειότερον ἔχει
καὶ συγγενέστερον πρὸς τοὺς θεούς, τοσούτῳ
μᾶλλον εἰκός ἐστι ῥᾷον καὶ ἐνεργέστερον δἰ αὐτῆς
<pb id="v.2.p.324"></pb>
            <milestone n="300b" unit="orgpage"/>χωρεῖν τῶν θεῶν τὸ ὄμμα. θέα δὲ τὴν φιλανθρωπίαν 
τοῦ θεοῦ γάνυσθαι φάσκοντος τῇ τῶν
εὐσεβῶν ἀνδρῶν διανοίᾳ ὅσον Ὀλύμπῳ τῷ καθαρωτάτῳ.
πῶς ἡμῖν οὗτος οὐχὶ καὶ ἀνάξει τὰς
ψυχὰς ἡμῶν ἀπὸ τοῦ ζόφου καὶ τοῦ Ταρτάρου
μετ̓ εὐσεβείας αὐτῷ προσιόντων; οἶδε μὲν γὰρ καὶ
τοὺς ἐν τῷ Ταρτάρῳ κατακεκλεισμένους· οὐδὲ γὰρ
ἐκεῖνα τῆς τῶν θεῶν ἐκτὸς πίπτει δυνάμεως·
<milestone n="300c" unit="orgpage"/>ἐπαγγέλλεται δὲ τοῖς εὐσεβέσι τὸν Ὄλυμπον ἀντὶ 
τοῦ Ταρτάρου. διόπερ χρὴ μάλιστα τῶν τῆς
εὐσεβείας ἔργων ἀντέχεσθαι προσιόντας μὲν τοῖς
θεοῖς μετ̓ εὐλαβείας, αἰσχρὸν μηδὲν μήτε λέγοντας
μήτε ἀκούοντας. ἁγνεύειν δὲ χρὴ τοὺς ἱερέας οὐκ
ἔργων μόνον ἀκαθάρτων οὐδὲ ἀσελγῶν πράξεων,
ἀλλὰ καὶ ῥημάτων καὶ ἀκροαμάτων τοιούτων.
ἐξελατέα τοίνυν ἐστὶν ἡμῖν πάντα τὰ ἐπαχθῆ
σκώμματα, πᾶσα δὲ ἀσελγὴς ὁμιλία. καὶ ὅπως
εἰδέναι ἔχῃς ὃ βούλομαι φράζειν, ἱερωμένος τις
<milestone n="300d" unit="orgpage"/>μήτε Ἀρχίλοχον ἀναγινωσκέτω μήτε Ἱππώνακτα 
μήτε ἄλλον τινὰ τῶν τὰ τοιαῦτα γραφόντων.
ἀποκλινέτω καὶ τῆς παλαιᾶς κωμῳδίας ὅσα τῆς
τοιαύτης ἰδέας· ἄμεινον μὲν γάρ· καὶ πάντως
πρέποι δ̓ ἂν ἡμῖν ἡ φιλοσοφία μόνη, καὶ τούτων
οἱ θεοὺς ἡγεμόνας προστησάμενοι τῆς ἑαυτῶν
παιδείας, ὥσπερ Πυθαγόρας καὶ Πλάτων καὶ
Ἀριστοτέλης οἵ τε ἀμφὶ Χρύσιππον καὶ Ζήνωνα.
προσεκτέον μὲν γὰρ οὔτε πᾶσιν οὔτε τοῖς πάντων
<milestone n="301a" unit="orgpage"/>δόγμασιν, ἀλλὰ ἐκείνοις μόνον καὶ ἐκείνων, ὅσα 
<pb id="v.2.p.326"></pb>
εὐσεβείας ἐστὶ ποιητικὰ καὶ διδάσκει περὶ θεῶν
πρῶτον μὲν ὡς εἰσίν, εἶτα ὡς προνοοῦσι τῶν τῇδε,
καὶ ὡς ἐργάζονται μὲν οὐδὲ ἓν κακὸν οὔτε ἀνθρώπους
οὔτε ἀλλήλους φθονοῦντες καὶ βασκαίνοντες
καὶ πολεμοῦντες, ὁποῖα γράφοντες οἱ μὲν παῤ
ἡμῖν ποιηταὶ κατεφρονήθησαν, οἱ δὲ τῶν Ἰουδαίων
<milestone n="301b" unit="orgpage"/>προφῆται διατεταμένως συγκατασκευάζοντες ὑπὸ 
τῶν ἀθλίων τούτων τῶν προσνειμάντων ἑαυτοὺς
τοῖς Γαλιλαίοις θαυμάζονται.
Πρέποι δ̓ ἂν ἡμῖν ἱστορίαις ἐντυγχάνειν, ὁπόσαι
συνεγράφησαν ἐπὶ πεποιημένοις τοῖς ἔργοις· ὅσα
δέ ἐστιν ἐν ἱστορίας εἴδει παρὰ τοῖς ἔμπροσθεν
ἀπηγγελμένα πλάσματα παραιτητέον, ἐρωτικὰς
ὑποθέσεις καὶ πάντα ἁπλῶς τὰ τοιαῦτα. καθάπερ
γὰρ οὐδὲ ὁδὸς πᾶσα τοῖς ἱερωμένοις ἁρμόττει,
<milestone n="301c" unit="orgpage"/>τετάχθαι δὲ χρὴ καὶ ταύτας, οὕτως οὐδὲ ἀνάγνωσμα 
πᾶν ἱερωμένῳ πρέπει. ἐγγίνεται γάρ
τις τῇ ψυχῇ διάθεσις ὑπὸ τῶν λόγων, καὶ κατ̓
ὀλίγον ἐγείρει τὰς ἐπιθυμίας, εἶτα ἐξαίφνης
ἀνάπτει δεινὴν φλόγα, πρὸς ἣν οἶμαι χρὴ πόρρωθεν παρατετάχθαι.
Μήτε Ἐπικούρειος εἰσίτω λόγος μήτε Πυρρώνειος·
ἤδη μὲν γὰρ καλῶς ποιοῦντες οἱ θεοὶ καὶ
<milestone n="301d" unit="orgpage"/>ἀνῃρήκασιν, ὥστε ἐπιλείπειν καὶ τὰ πλεῖστα 
τῶν βιβλίων. ὅμως οὐδὲν κωλύει τύπου χάριν
ἐπιμνησθῆναι μὲν καὶ τούτων, ὁποίων χρὴ μάλιστα
τοὺς ἱερέας ἀπέχεσθαι λόγων, εἰ δὲ λόγων, πολὺ
πρότερον ἐννοιῶν. οὐδὲ γὰρ οἶμαι ταὐτόν ἐστιν
<pb id="v.2.p.328"></pb>
ἁμάρτημα γλώττης καὶ διανοίας, ἀλλ̓ ἐκείνην
χρὴ μάλιστα θεραπεύειν, ὡς καὶ τῆς γλώττης
ἐκείνῃ συνεξαμαρτανούσης. ἐκμανθάνειν χρὴ τοὺς
ὕμνους τῶν θεῶν· εἰσὶ δὲ οὗτοι πολλοὶ μὲν καὶ
καλοὶ πεποιημένοι παλαιοῖς καὶ νέοις· οὐ μὴν
ἀλλ̓ ἐκείνους πειρατέον ἐπίστασθαι τοὺς ἐν τοῖς
ἱεροῖς ᾀδομένους. οἱ πλεῖστοι γὰρ ὑπ̓ αὐτῶν
<milestone n="302a" unit="orgpage"/>τῶν θεῶν ἱκετευθέντων ἐδόθησαν, ὀλίγοι δέ τινες 
ἐποιήθησαν καὶ παρὰ ἀνθρώπων, ὑπὸ πνεύματος
ἐνθέου καὶ ψυχῆς ἀβάτου τοῖς κακοῖς ἐπὶ τῇ τῶν
θεῶν τιμῇ συγκείμενοι.
Ταῦτά γε ἄξιον ἐπιτηδεύειν καὶ εὔχεσθαι
πολλάκις τοῖς θεοῖς ἰδία καὶ δημοσίᾳ, μάλιστα
μὲν τρὶς τῆς ἡμέρας, εἰ δὲ μή, πάντως ὄρθρου γε
καὶ δείλης· οὐδὲ γὰρ εὔλογον ἄθυτον ἄγειν ἡμέραν
<milestone n="302b" unit="orgpage"/>ἢ νύκτα τὸν ἱερωμένον· ἀρχὴ δὲ ὄρθρος μὲν ἡμέρας, 
ὀψία δὲ νυκτός. εὔλογον δὲ ἀμφοτέρων τοῖς θεοῖς
ἀπάρχεσθαι τῶν διαστημάτων, ὅταν ἔξωθεν τῆς
ἱερατικῆς ὄντες τυγχάνωμεν λειτουργίας· ὡς τά
γε ἐν τοῖς ἱεροῖς, ὅσα πάτριος διαγορεύει νόμος,
φυλάττειν πρέπει, καὶ οὔτε πλέον οὔτε ἔλαττόν
τι ποιητέον αὐτῶν· ἀίδια γάρ ἐστι τὰ τῶν θεῶν·
ὥστε καὶ ἡμᾶς χρὴ μιμεῖσθαι τὴν οὐσίαν αὐτῶν,
<milestone n="302c" unit="orgpage"/>ἵν̓ αὐτοὺς ἱλασκώμεθα διὰ τοῦτο πλέον. 
Εἰ μὲν οὖν ἦμεν αὐτοψυχαὶ μόναι, τὸ σῶμα δὲ
πρὸς μηδὲν ἡμῖν διώχλει, καλῶς ἂν εἶχεν ἕνα τινὰ
τοῖς ἱερεῦσιν ἀφορίζειν βίον· ἐπεὶ δὲ οὐχ ἱερεῦσιν
ἁπλῶς, ἀλλὰ καὶ τῷ ἱερεῖ προσήκει μόνον, ὃ δὴ
κατὰ τὸν καιρὸν τῆς λειτουργίας ἐπιτηδευτέον,
<pb id="v.2.p.330"></pb>
τί δὲ τῷ ἱερατεύειν ἀνθρώπῳ λαχόντι συγχωρητέον,
ὅταν ἐκτὸς ᾖ τῆς ἐν τοῖς ἱεροῖς λειτουργίας;
<milestone n="302d" unit="orgpage"/>οἶμαι δὲ χρῆναι τὸν ἱερέα πάντων ἁγνεύσαντα 
νύκτα καὶ ἡμέραν, εἶτα ἄλλην ἐπ̓ αὐτῇ νύκτα
καθηράμενον οἷς διαγορεύουσιν οἱ θεσμοὶ καθαρμοῖς
οὕτως εἴσω φοιτῶντα τοῦ ἱεροῦ μένειν ὅσας
ἂν ἡμέρας ὁ νόμος κελεύῃ. τριάκοντα μὲν γὰρ αἱ
παῤ ἡμῖν εἰσιν ἐν Ῥώμῃ, παῤ ἄλλοις δὲ ἄλλως.
εὔλογον οὖν οἶμαι μένειν ἁπάσας ταύτας τὰς
ἡμέρας ἐν τοῖς ἱεροῖς φιλοσοφοῦντα, καὶ μήτε
<milestone n="303a" unit="orgpage"/>εἰς οἰκίαν βαδίζειν μήτε εἰς ἀγοράν, ἀλλὰ μηδὲ 
ἄρχοντα πλὴν ἐν τοῖς ἱεροῖς ὁρᾶν, ἐπιμελεῖσθαι
δὲ τῆς περὶ τὸ θεῖον θεραπείας αὐτὸν ἐφορῶντα
πάντα καὶ διατάττοντα, πληρώσαντα δὲ τὰς
ἡμέρας εἶτα ἑτέρῳ παραχωρεῖν τῆς λειτουργίας.
ἐπὶ δὲ τὸν ἀνθρώπινον τρεπομένῳ βίον ἐξέστω
καὶ βαδίζειν εἰς οἰκίαν φίλου καὶ εἰς ἑστίασιν
<milestone n="303b" unit="orgpage"/>ἀπαντᾶν παρακληθέντα, μὴ πάντων, ἀλλὰ τῶν 
βελτίστων· ἐν τούτῳ δὲ καὶ εἰς ἀγορὰν παρελθεῖν
οὐκ ἄτοπον ὀλιγάκις, ἡγεμόνα τε προσειπεῖν καὶ
ἔθνους ἄρχοντα, καὶ τοῖς εὐλόγως δεομένοις ὅσα
ἐνδέχεται βοηθῆσαι.
Πρέπει δὲ οἶμαι τοῖς ἱερεῦσιν ἔνδον μέν, ὅτε
λειτουργοῦσιν, ἐσθῆτι χρῆσθαι μεγαλοπρεπεστάτῃ,
τῶν ἱερῶν δὲ ἔξω τῇ συνήθει δίχα πολυτελείας·
<pb id="v.2.p.332"></pb>
οὐδὲ γὰρ εὔλογον τοῖς δεδομένοις ἡμῖν ἐπὶ
τιμῇ θεῶν εἰς κενοδοξίαν καταχρῆσθαι καὶ τύφον
<milestone n="303c" unit="orgpage"/>μάταιον. ὅθεν ἀφεκτέον ἡμῖν ἐσθῆτος πολυτελεστέρας 
ἐν ἀγορᾷ καὶ κόμπου ἢ καὶ πάσης
ἁπλῶς ἀλαζονείας. οἱ γοῦν θεοὶ τὴν τοσαύτην
ἀγασθέντες Ἀμφιαράου σωφροσύνην, ἐπειδὴ τοῦ
στρατεύματος ἐκείνου κατεδίκασαν φθορὰν εἰδώς
τε αὐτὸς συνεστρατεύετο καὶ ἦν ἄφευκτον αὐτῷ
διὰ τοῦτο τὸ πεπρωμένον, ἀπέφηναν αὐτὸν ἄλλον
ἐξ ἄλλου καὶ μετέστησαν εἰς λῆξιν θείαν. πάντων
γοῦν τῶν ἐπιστρατευσάντων ταῖς Θήβαις
<milestone n="303d" unit="orgpage"/>ἐπὶ τῶν ἀσπίδων πρὶν κατεργάσασθαι σήματα 
γραφόντων καὶ ἐγειρόντων τὰ τρόπαια
κατὰ τῆς συμφορᾶς τῶν Καδμείων, ὁ τῶν θεῶν
ὁμιλητὴς ἄσημα μὲν ἐπεστράτευεν ἔχων ὅπλα,
πρᾳότητα δὲ καὶ σωφροσύνην ὡς καὶ ὑπὸ τῶν
πολεμίων ἐμαρτυρεῖτο. διόπερ οἶμαι χρὴ καὶ
τοὺς ἱερέας ἡμᾶς τὰ περὶ τὰς ἐσθῆτας σωφρονεῖν,
ἵνα τυγχάνωμεν εὐμενῶν τῶν θεῶν· ὡς οὐ μικρά
γε εἰς αὐτοὺς ἐξαμαρτάνομεν δημούμενοι τὰς
<milestone n="304a" unit="orgpage"/>ἱερὰς ἐσθῆτας καὶ δημοσιεύοντες καὶ παρέχοντες 
ἁπλῶς περιβλέπειν τοῖς ἀνθρώποις ὥσπερ τι
θαυμαστόν. εἰ γὰρ τοῦτο συμβαίνει, πολλοὶ
πελάζουσιν ἡμῖν οὐ καθαροί, καὶ διὰ τοῦτο χραίνεται
τὰ τῶν θεῶν σύμβολα. τὸ δὲ καὶ ἡμᾶς
<pb id="v.2.p.334"></pb>
αὐτοὺς οὐχ ἱερατικῶς ζῶντας ἱερέων ἐσθῆτα
περικεῖσθαι πόσης ἐστὶ παρανομίας καὶ καταφρονήσεως
εἰς τοὺς θεούς; εἰρήσεται μὲν οὖν ἡμῖν
καὶ περὶ τούτων ἐν ἄλλοις δἰ ἀκριβείας· νυνὶ δὲ
ὡς τύπῳ πρὸς σὲ γράφω περὶ αὐτῶν.
<milestone n="304b" unit="orgpage"/>Τοῖς ἀσελγέσι τούτοις θεάτροις τῶν ἱερέων 
μηδεὶς μηδαμοῦ παραβαλλέτω μηδὲ εἰς τὴν οἰκίαν
εἰσαγέτω τὴν ἑαυτοῦ· πρέπει γὰρ οὐδαμῶς. καὶ
εἰ μὲν οἷόν τε ἦν ἐξελάσαι παντάπασιν αὐτὰ
τῶν θεάτρων, ὥστε αὐτὰ πάλιν ἀποδοῦναι τῷ
Διονύσῳ καθαρὰ γενόμενα, πάντως ἂν ἐπειράθην
<milestone n="304c" unit="orgpage"/>αὐτὸ προθύμως κατασκευάσαι. νυνὶ δὲ οἰόμενος 
τοῦτο οὔτε δυνατὸν οὔτε ἄλλως, εἰ καὶ δυνατὸν
φανείη, συμφέρον ἂν αὐτὸ γενέσθαι, ταύτης μὲν
ἀπεσχόμην παντάπασι τῆς φιλοτιμίας· ἀξιῶ δὲ
τοὺς ἱερέας ὑποχωρῆσαι καὶ ἀποστῆναι τῷ δήμῳ
τῆς ἐν τοῖς θεάτροις ἀσελγείας. μηδεὶς οὖν ἱερεὺς
εἰς θέατρον εἰσίτω, μηδὲ ἐχέτω φίλον θυμελικὸν
μηδὲ ἁρματηλάτην, μηδὲ ὀρχηστὴς μηδὲ μῖμος
αὐτοῦ τῇ θύρᾳ προσίτω· τοῖς ἱεροῖς ἀγῶσιν
<milestone n="304d" unit="orgpage"/>ἐπιτρέπω μόνον τῷ βουλομένῳ παραβάλλειν, 
ὧν ἀπηγόρευται μετέχειν οὐκ ἀγωνίας μόνον,
ἀλλὰ καὶ θέας ταῖς γυναιξίν. ὑπὲρ δὲ τῶν
κυνηγεσίων τί δεῖ καὶ λέγειν, ὅσα ταῖς πόλεσιν
εἴσω τῶν θεάτρων συντελεῖται, ὡς ἀφεκτέον
τούτων ἐστὶν οὐχ ἱερεῦσι μόνον, ἀλλὰ καὶ παισὶν ἱερέων;
Ἦν μὲν οὖν ἴσως πρὸ τούτων εἰρῆσθαι καλόν,
ὅθεν καὶ ὅπως χρὴ τοὺς ἱερέας ἀποδεικνύειν· οὐδὲν
<milestone n="305a" unit="orgpage"/>δὲ ἄτοπον εἰς τοῦτό μοι τοὺς λόγους λῆξαι. ἐγώ 
<pb id="v.2.p.336"></pb>
φημι τοὺς ἐν ταῖς πόλεσι βελτίστους καὶ μάλιστα
μὲν φιλοθεωτάτους, ἔπειτα φιλανθρωποτάτους,
ἐάν τε πένητες ὦσιν ἐάν τε πλούσιοι· διάκρισις
ἔστω πρὸς τοῦτο μηδ̓ ἡτισοῦν ἀφανοῦς καὶ
ἐπιφανοῦς· ὁ γὰρ διὰ πρᾳότητα λεληθὼς οὐ διὰ
τὴν τοῦ ἀξιώματος ἀφάνειαν δίκαιός ἐστι κωλύεσθαι.
κἂν πένης οὖν ᾖ τις δημότης ἔχων
ἐν ἑαυτῷ δύο ταῦτα, τό τε φιλόθεον καὶ τὸ
<milestone n="305b" unit="orgpage"/>φιλάνθρωπον, ἱερεὺς ἀποδεικνύσθω. δεῖγμα δὲ 
τοῦ φιλοθέου μέν, εἰ τοὺς οἰκείους ἅπαντας εἰς
τὴν περὶ τοὺς θεοὺς εὐσέβειαν εἰσαγάγοι, τοῦ
φιλανθρώπου δέ, εἰ καὶ ἐξ ὀλίγων εὐκόλως
κοινωνεῖ τοῖς δεομένοις καὶ μεταδίδωσι προθύμως,
εὖ ποιεῖν ἐπιχειρῶν ὅσους ἂν οἷός τε ᾖ.
Προσεκτέον γὰρ μάλιστα τῷ μέρει τούτῳ, καὶ
τὴν ἰατρείαν ἐντεῦθεν ποιητέον. ἐπειδὴ γὰρ οἶμαι
συνέβη τοὺς πένητας ἀμελεῖσθαι παρορωμένους
<milestone n="305c" unit="orgpage"/>ὑπὸ τῶν ἱερέων, οἱ δυσσεβεῖς Γαλιλαῖοι κατανοήσαντες 
ἐπέθεντο ταύτῃ τῇ φιλανθρωπίᾳ, καὶ τὸ
χείριστον τῶν ἔργων διὰ τοῦ εὐδοκιμοῦντος τῶν
ἐπιτηδευμάτων ἐκράτυναν. ὥσπερ γὰρ οἱ τὰ
παιδία διὰ τοῦ πλακοῦντος ἐξαπατῶντες τῷ καὶ
δὶς καὶ τρὶς προέσθαι πείθουσιν ἀκολουθεῖν
ἑαυτοῖς, εἶθ̓, ὅταν ἀποστήσωσι πόρρω τῶν οἰκείων,
ἐμβάλλοντες εἰς ναῦν ἀπέδοντο, καὶ γέγονεν εἰς
ἅπαντα τὸν ἑξῆς βίον πικρὸν τὸ δόξαν πρὸς ὀλίγον
<pb id="v.2.p.338"></pb>
            <milestone n="305d" unit="orgpage"/>γλυκύ, τὸν αὐτὸν καὶ αὐτοὶ τρόπον ἀρξάμενοι διὰ 
τῆς λεγομένης παῤ αὐτοῖς ἀγάπης καὶ ὑποδοχῆς
καὶ διακονίας τραπεζῶν· ἔστι γὰρ ὥσπερ τὸ ἔργον,
οὕτω δὲ καὶ τοὔνομα παῤ αὐτοῖς πολύ· πλείστους
ἐνήγαγον εἰς τὴν ἀθεότητα.</p>
    </div1>
<pb id="v.3.p.2"></pb>

  <div1 n="1" type="letter"><head>Πρίσκῳ</head><p>
Ἐγὼ δεξάμενός σου τὰ γράμματα παραχρῆμα
τὸν Ἀρχέλαον ἀπέστειλα, δοὺς αὐτῷ φέρειν
ἐπιστολὰς πρὸς σέ, καὶ τὸ σύνθημα, καθάπερ
ἐκέλευσας, εἰς πλείονα χρόνον. ἱστορῆσαι δέ
σοι τὸν ὠκεανὸν ἐθέλοντι ὑπάρξει σὺν θεῷ πάντα
κατὰ γνώμην, εἰ μὴ τὴν τῶν Γαλατῶν ἀμουσίαν
καὶ τὸν χειμῶνα διευλαβηθείης. ἀλλὰ τοῦτο μὲν
ὅπως ἂν ᾖ τῷ θεῷ φίλον γενήσεται, ἐγὼ δὲ ὄμνυμί
σοι τὸν πάντων ἀγαθῶν ἐμοὶ αἴτιον καὶ σωτῆρα,
ὅτι διὰ τοῦτο ζῆν εὔχομαι, ἵν̓ ὑμῖν τι χρήσιμος
γένωμαι. τὸ δὲ ὑμῖν ὅταν εἴπω, τοὺς ἀληθινούς
φημι φιλοσόφους, ὧν εἶναί σε πεισθεὶς οἶσθα πῶς
ἐφίλησα καὶ φιλῶ καὶ ὁρᾶν εὔχομαι. ἐρρωμένον
σε ἡ θεία πρόνοια διαφυλάξειε πολλοῖς χρόνοις,
ἀδελφὲ ποθεινότατε καὶ φιλικώτατε. τὴν ἱερὰν
Ἱππίαν καὶ τὰ παιδία ὑμῶν προσαγορεύω.
</p></div1>

<div1 n="2" type="letter"><head>Πρίσκῳ</head><p>
Περὶ τοῦ τὴν σὴν ἀγαθότητα πρός με ἥκειν,
εἴπερ διανοῇ, νῦν σὺν τοῖς θεοῖς βούλευσαι καὶ
<pb id="v.3.p.4"></pb>
προθυμήθητι· τυχὸν γὰρ ὀλίγον ὕστερον οὐδὲ ἐγὼ
σχολὴν ἄξω. τὰ Ἰαμβλίχου πάντα μοι τὰ εἰς
τὸν ὁμώνυμον ζήτει· δύνασαι δὲ μόνος· ἔχει γὰρ
ὁ τῆς σῆς ἀδελφῆς γαμβρὸς εὐδιόρθωτα. εἰ δὲ
μὴ σφάλλομαι, καὶ σημεῖόν τί μοι, ἡνίκα τοῦτο τὸ
μέρος ἔγραφον, ἐγένετο θαυμάσιον. ἱκετεύω σε,
μὴ διαθρυλείτωσαν οἱ Θεοδώρειοι καὶ τὰς σὰς
ἀκοάς, ὅτι ἄρα φιλότιμος ὁ θεῖος ἀληθῶς καὶ
μετὰ Πυθαγόραν καὶ Πλάτωνα τρίτος Ἰάμβλιχος·
εἰ δὲ τολμηρὸν πρὸς σὲ τὴν αὑτοῦ διάνοιαν
φανερὰν ποιεῖν, ὡς ἕπεται τοῖς ἐνθουσιῶσιν, οὐ
παράλογος ἡ συγγνώμη· καὶ αὐτὸς δὲ περὶ μὲν
Ἰάμβλιχον ἐν φιλοσοφίᾳ, περὶ δὲ τὸν ὁμώνυμον
ἐν θεοσοφίᾳ μέμηνας. καὶ νομίζω τοὺς ἄλλους,
κατὰ τὸν Ἀπολλόδωρον, μηθὲν εἶναι πρὸς τούτους.
ὑπὲρ δὲ τῶν Ἀριστοτέλους συναγωγῶν
ἃς ἐποιήσω, τοσοῦτόν σοι λέγω· πεποίηκάς με
ψευδεπίγραφον εἶναί σου μαθητήν· ὁ μὲν γὰρ
Τύριος Μάξιμος ἓξ βιβλίοις με τῆς Πλατωνικῆς
λογικῆς ὀλίγα μυεῖν εἶχε, σὺ δέ με δἰ ἕνος
βιβλίου τῆς Ἀριστοτελικῆς φιλοσοφίας ἐποίησας
ἴσως δὴ καὶ βάκχον, ἀλλ̓ οὖν γε ναρθηκοφόρον.
εἰ δὲ ἀληθῆ λέγω, παραγενομένῳ σοι
<pb id="v.3.p.6"></pb>
πολλὰ πάνυ τοῦ πέρυσιν χειμῶνος ἐξελέγξει πάρεργα.
</p></div1>

<div1 n="3" type="letter"><head>Εὐμενίῳ καὶ Φαριανῷ</head><p>
<milestone n="441a" unit="orgpage"/> Εἴ τις ὑμᾶς πέπεικεν, ὅτι τοῦ φιλοσοφεῖν ἐπὶ
σχολῆς ἀπραγμόνως ἐστὶν ἥδιον ἢ λυσιτελέστερόν
<milestone n="441b" unit="orgpage"/> τι τοῖς ἀνθρώποις, ἠπατημένος ἐξαπατᾷ· εἰ δὲ
μένει παῤ ὑμῖν ἡ πάλαι προθυμία καὶ μὴ καθάπερ
φλὸξ λαμπρὰ ταχέως ἀπέσβη, μακαρίους ἔγωγε
ὑμᾶς ὑπολαμβάνω. τέταρτος ἐνιαυτὸς ἤδη παρελήλυθε
καὶ μὴν οὑτοσὶ τρίτος ἐπ̓ αὐτῷ σχεδόν,
ἐξότε κεχωρίσμεθα ἡμεῖς ἀλλήλων. ἡδέως δ̓ ἂν
σκεψαίμην, ἐν τούτῳ πόσον τι προεληλύθατε.
τὰ δὲ ἐμά, εἰ καὶ φθεγγοίμην Ἑλληνιστί, θαυμάζειν
<milestone n="441c" unit="orgpage"/> ἄξιον· οὕτως ἐσμὲν ἐκβεβαρβαρωμένοι διὰ
τὰ χωρία. μὴ καταφρονεῖτε τῶν λογιδίων, μηδὲ
ἀμελεῖτε ῥητορικῆς μηδὲ τοῦ ποιήμασιν ὁμιλεῖν.
ἔστω δὲ τῶν μαθημάτων ἐπιμέλεια πλείων, ὁ
δὲ πᾶς πόνος τῶν Ἀριστοτέλους καὶ Πλάτωνος
δογμάτων ἐπιστήμη. τοῦτο ἔργον ἔστω, τοῦτο
<milestone n="441d" unit="orgpage"/> κρηπίς, θεμέλιος, οἰκοδομία, στέγη· τἆλλα δὲ
πάρεργα, μετὰ μείζονος σπουδῆς παῤ ὑμῶν ἐπιτελούμενα
ἢ παρά τισι τὰ ἀληθῶς ἔργα. ἐγὼ νὴ
τὴν θείαν Δίκην ὑμᾶς ὡς ἀδελφοὺς φιλῶν ταῦτα
<pb id="v.3.p.8"></pb>
ὑμῖν συμβουλεύω· γεγόνατε γάρ μοι συμφοιτηταὶ
καὶ πάνυ φίλοι. εἰ μὲν οὖν πεισθείητε, πλέον
στέρξω, ἀπειθοῦντας δὲ ὁρῶν λυπήσομαι. λύπη
δὲ συνεχὴς εἰς ὅ ποτε τελευτᾶν εἴωθεν, εἰπεῖν
παραιτοῦμαι οἰωνοῦ κρείττονος ἕνεκα.
</p></div1>

<div1 n="4" type="letter"><head>Ὀριβασίῳ</head><p>
<milestone n="384a" unit="orgpage"/> Τῶν ὀνειράτων δύο πύλας εἶναί φησιν ὁ θεῖος
Ὅμηρος, καὶ διάφορον εἶναι αὐτοῖς καὶ τὴν ὑπὲρ
<milestone n="384b" unit="orgpage"/> τῶν ἀποβησομένων πίστιν. ἐγὼ δὲ νομίζω σε
νῦν, εἴπερ ποτὲ καὶ ἄλλοτε, σαφῶς ἑορακέναι
περὶ τῶν μελλόντων· ἐθεασάμην γὰρ καὶ αὐτὸς
τοιοῦτον σήμερον. δένδρον γὰρ ᾤμην ὑψηλὸν ἔν
τινι τρικλίνῳ σφόδρα μεγάλῳ πεφυτευμένον εἰς
ἔδαφος ῥέπειν, τῇ ῥίζῃ παραπεφυκότος ἑτέρου
μικροῦ καὶ νεογενοῦς, ἀνθηροῦ λίαν. ἐγὼ δὲ περὶ
τοῦ μικροῦ σφόδρα ἠγωνίων, μή τις αὐτὸ μετὰ τοῦ
<milestone n="384c" unit="orgpage"/> μεγάλου συναποσπάσῃ. καὶ τοίνυν ἐπειδὴ πλησίον
ἐγενόμην, ὁρῶ τὸ μέγα μὲν ἐπὶ τῆς γῆς
ἐκτεταμένον, τὸ μικρὸν δὲ ὀρθὸν μέν, μετέωρον
δὲ ἀπὸ γῆς. ὡς οὖν εἶδον, ἀγωνιάσας ἔφην·
<q>Οἵου δένδρουϲ κίνδυνός ἐστι μηδὲ τὴν παραφυάδα
σωθῆναι.</q> καί τις ἀγνὼς ἐμοὶ παντελῶς
<pb id="v.3.p.10"></pb>
<q>Ὅρα, ἔφησεν, ἀκριβῶς καὶ θάρρει· τῆς ῥίζης γὰρ
ἐν τῇ γῇ μενούσης τὸ μικρότερον ἀβλαβὲς διαμενεῖ
<milestone n="384d" unit="orgpage"/> καὶ βεβαιότερον ἱδρυνθήσεται.</q> τὰ μὲν δὴ τῶν
ὀνειράτων τοιαῦτα, θεὸς δὲ οἶδεν εἰς ὅτι φέρει.
περὶ δὲ τοῦ μιαροῦ ἀνδρογύνου μάθοιμ̓ ἂν
ἡδέως ἐκεῖνο, πότε διελέχθη περὶ ἐμοῦ ταῦτα,
πότερον πρὶν ἢ συντυχεῖν ἐμοὶ ἢ μετὰ τοῦτο.
δήλωσον οὖν ἡμῖν ὅ,τι ἂν οἷός τε ᾖς.
ὑπὲρ δὲ τῶν πρὸς αὐτὸν ἴσασιν οἱ θεοὶ ὅτι
πολλάκις, αὐτοῦ τοὺς ἐπαρχιώτας ἀδικήσαντος,
ἐσιώπησα παρὰ τὸ πρέπον ἐμαυτῷ, τὰ μὲν οὐκ
ἀκούων, τὰ δὲ οὐ προσιέμενος, ἄλλοις δὲ ἀπιστῶν,
<milestone n="385a" unit="orgpage"/> ἔνια δὲ εἰς τοὺς συνόντας αὐτῷ τρέπων. ὅτι δέ
μοι μεταδοῦναι τῆς τοιαύτης ἠξίωσεν αἰσχύνης,
ἀποστείλας τὰ μιαρὰ καὶ πάσης αἰσχύνης ἄξια
ὑπομνήματα, τί με πράττειν ἐχρῆν; ἆρα σιωπᾶν
ἢ μάχεσθαι; τὸ μὲν οὖν πρῶτον ἦν ἠλίθιον καὶ
δουλοπρεπὲς καὶ θεομίσητον, τὸ δεύτερον δὲ
δίκαιον μὲν καὶ ἀνδρεῖον καὶ ἐλευθέριον, ὑπὸ δὲ
τῶν κατεχόντων ἡμᾶς πραγμάτων οὐ συγχωρούμενον.
<milestone n="385b" unit="orgpage"/> τί τοίνυν ἐποίησα; πολλῶν παρόντων,
οὓς ᾔδειν ἀναγγελοῦντας αὐτῷ <q>Πάντη καὶ
πάντως, εἶπον, διορθώσει τὰ ὑπομνήματα οὗτος
<pb id="v.3.p.12"></pb>
ὁ δεῖνα, ἐπεὶ δεινῶς ἀσχημονεῖ.</q> τοῦτο ἐκεῖνος
ἀκούσας τοσοῦτον ἐδέησε σωφρόνως τι πρᾶξαι,
ὥστε πεποίηκεν οἷα μὰ τὸν θεὸν οὐδ̓ ἂν εἷς
μέτριος τύραννος, οὕτω μου πλησίον ὄντος. ἐνταῦθα
τί πράττειν ἐχρῆν ἄνδρα τῶν Πλάτωνος
καὶ Ἀριστοτέλους ζηλωτὴν δογμάτων; ἆρα
περιορᾶν ἀνθρώπους ἀθλίους τοῖς κλέπταις ἐκδιδομένους,
<milestone n="385c" unit="orgpage"/> ἢ κατὰ δύναμιν αὐτοῖς ἀμύνειν, ὡς ἤδη
τὸ κύκνειον ἐξᾴδουσι διὰ τὸ θεομισὲς ἐργαστήριον
τῶν τοιούτων; ἐμοὶ μὲν οὖν αἰσχρὸν εἶναι δοκεῖ
τοὺς μὲν χιλιάρχους, ὅταν λείπωσι τὴν τάξιν,
καταδικάζειν· καίτοι χρῆν ἐκείνους τεθνάναι
παραχρῆμα καὶ μηδὲ ταφῆς ἀξιοῦσθαι· τὴν δὲ
ὑπὲρ τῶν ἀθλίων ἀνθρώπων ἀπολείπειν τάξιν,
ὅταν δέῃ πρὸς κλέπτας ἀγωνίζεσθαι τοιούτους,
καὶ ταῦτα τοῦ θεοῦ συμμαχοῦντος ἡμῖν, ὅσπερ
<milestone n="385d" unit="orgpage"/> οὖν ἔταξεν. εἰ δὲ καὶ παθεῖν τι συμβαίη, μετὰ
καλοῦ τοῦ συνειδότος οὐ μικρὰ παραμυθία πορευθῆναι.
τὸν δὲ χρηστὸν Σαλούστιον θεοὶ μέν μοι
χαρίσαιντο. κἂν συμβαίνῃ δὲ διὰ τοῦτο τυγχάνειν
διαδόχου, λυπήσει τυχὸν οὐδέν· ἄμεινον
γὰρ ὀλίγον ὀρθῶς ἢ πολὺν κακῶς πρᾶξαι χρόνον.
οὐκ ἔστιν, ὡς λέγουσί τινες, τὰ Περιπατητικὰ
δόγματα τῶν Στωικῶν ἀγεννέστερα, τοσούτῳ δὲ
μόνον ἀλλήλων, ὡς ἐγὼ κρίνω, διαφέρει· τὰ μὲν
γάρ ἐστιν ἀεὶ θερμότερα καὶ ἀβουλότερα, τὰ δὲ
<pb id="v.3.p.14"></pb>
φρονήσεως ἀξιώτερα καὶ τοῖς ἐγνωσμένοις μᾶλλον ἐμμένει.
</p></div1>

<div1 n="5" type="letter"><head>Πρίσκῳ</head><p>
<milestone n="425a" unit="orgpage"/> Ἄρτι μοι παυσαμένῳ τῆς χαλεπῆς πάνυ καὶ
<milestone n="425b" unit="orgpage"/> τραχείας νόσου τῇ τοῦ πάντα ἐφορῶντος προνοίᾳ
γράμματα εἰς χεῖρας ἦλθεν ὑμέτερα, καθ̓ ἣν ἡμέραν
πρῶτον ἐλουσάμην. δείλης ἤδη ταῦτα ἀναγνοὺς
<milestone n="425c" unit="orgpage"/> οὐκ ἂν εἴποις ῥᾳδίως ὅπως ἐρρωννύμην,
αἰσθανόμενος τῆς σῆς ἀκραιφνοῦς καὶ καθαρᾶς
εὐνοίας, ἧς εἴθε γενοίμην ἄξιος, ὡς ἂν μὴ καταισχύναιμι
τὴν σὴν φιλίαν. τὰς μὲν οὖν ὑμετέρας
ἐπιστολὰς εὐθὺς ἀνέγνων, καίπερ οὐ σφόδρα τοῦτο
ποιεῖν δυνάμενος, τὰς δὲ τοῦ Ἀντωνίου πρὸς τὸν
Ἀλέξανδρον εἰς τὴν ὑστεραίαν ἐταμιευσάμην.
ἐκεῖθεν ἑβδόμῃ σοι ταῦτα ἔγραφον ἡμέρᾳ, κατὰ
λόγον μοι τῆς ῥώσεως προχωρούσης διὰ τὴν τοῦ
θεοῦ προμήθειαν. σώζοιό μοι, ποθεινότατε καὶ
φιλικώτατε ἀδελφέ, ὑπὸ τοῦ τὰ πάντα ἐφορῶντος
<milestone n="425d" unit="orgpage"/> θεοῦ· ἴδοιμί σε, ἐμὸν ἀγαθόν. καὶ ἰδίᾳ χειρί· νὴ
τὴν σὴν σωτηρίαν καὶ τὴν ἐμήν, νὴ τὸν πάντα
ἐφορῶντα θεόν, ὡς φρονῶ γέγραφα. ἀγαθώτατε,
<pb id="v.3.p.16"></pb>
πότε σε ἴδω καὶ περιλάβωμαι; νῦν γάρ σου καὶ
τοὔνομα καθάπερ οἱ δυσέρωτες φιλῶ.
</p></div1>

<div1 n="6" type="letter"><head>Ἀλυπίῳ ἀδελφῷ Καισαρίου</head><p>
<milestone n="402d" unit="orgpage"/> Ὁ Συλοσῶν ἀνῆλθε, φασί, παρὰ τὸν Δαρεῖον,
καὶ ὑπέμνησεν αὐτὸν τῆς χλανίδος, καὶ ᾔτησεν
ἀντ̓ ἐκείνης παῤ αὐτοῦ τὴν Σάμον. εἶτα ἐπὶ
τούτῳ Δαρεῖος μὲν ἐμεγαλοφρονεῖτο, μεγάλα ἀντὶ
μικρῶν νομίζων ἀποδεδωκέναι· Συλοσῶν δὲ λυπηρὰν
<milestone n="403a" unit="orgpage"/> ἐλάμβανε χάριν. σκόπει δὴ τὰ ἡμέτερα νῦν
πρὸς ἐκεῖνα. ἑνὶ μὲν δὴ τὸ πρῶτον οἶμαι κρεῖσσον
ἔργον ἡμέτερον· οὐδὲ γὰρ ὑπεμείναμεν ὑπομνησθῆναι
παῤ ἄλλου· τοσούτῳ δὲ χρόνῳ τὴν
μνήμην τῆς σῆς φιλίας διαφυλάξαντες ἀκέραιον,
ἐπειδὴ πρῶτον ἡμῖν ἔδωκεν ὁ θεός, οὐκ ἐν δευτέροις,
ἀλλ̓ ἐν τοῖς πρώτοις σε μετεκαλέσαμεν. τὰ μὲν
οὖν πρῶτα τοιαῦτα· περὶ δὲ τῶν μελλόντων ἆρά
μοι δώσεις τι· καὶ γάρ εἰμι μαντικός· προαγορεῦσαι;
<milestone n="403b" unit="orgpage"/> μακρῷ νομίζω κρείττονα ἐκείνων, Ἀδράστεια
δ̓ εὐμενὴς εἴη. σύ τε γὰρ οὐδὲν δέῃ συγκαταστρεφομένου
πόλιν βασιλέως, ἐγώ τε πολλῶν
δέομαι τῶν συνεπανορθούντων μοι τὰ πεπτωκότα
<pb id="v.3.p.18"></pb>
κακῶς. ταῦτά σοι Γαλλικὴ καὶ βάρβαρος Μοῦσα
προσπαίζει, σὺ δὲ ὑπὸ τῇ τῶν θεῶν πομπῇ χαίρων
ἀφίκοιο. καὶ τῇ αὑτοῦ χειρί· ληὶς ἐρίφων καὶ
τῆς ἐν τοῖς χειμαδίοις θήρας τῶν προβατίων.
<milestone n="403c" unit="orgpage"/> ἧκε πρὸς τὸν φίλον, ὅς σε τότε, καίπερ οὔπω
γινώσκειν οἷος εἶ δυνάμενος, ὅμως περιεῖπον.
</p></div1>

<div1 n="7" type="letter"><head>Τῷ αὐτῷ</head><p>
Ἤδη μὲν ἐτύγχανον ἀνειμένος τῆς νόσου, τὴν
γεωγραφίαν ὅτε ἀπέστειλας· οὐ μὴν ἔλαττον διὰ
τοῦτο ἡδέως ἐδεξάμην τὸ παρὰ σοῦ πινάκιον ἀποσταλέν.
<milestone n="403d" unit="orgpage"/> ἔχει γὰρ καὶ τὰ διαγράμματα τῶν
πρόσθεν βελτίω, καὶ κατεμούσωσας αὐτὸ προσθεὶς
τοὺς ἰάμβους, οὐ μάχην ἀείδοντας τὴν Βουπάλειον
κατὰ τὸν Κυρηναῖον ποιητήν, ἀλλ̓ οἵους
ἡ καλὴ Σαπφὼ βούλεται τοῖς νόμοις ἁρμόττειν.
καὶ τὸ μὲν δῶρον τοιοῦτόν ἐστιν, ὁποῖον ἴσως σοί
τε ἔπρεπε δοῦναι, ἐμοί τε ἥδιστον δέξασθαι. περὶ
δὲ τὴν διοίκησιν τῶν πραγμάτων ὅτι δραστηρίως
ἅμα καὶ πρᾴως ἅπαντα περαίνειν προθυμῇ, συνηδόμεθα·
μῖξαι γὰρ πρᾳότητα καὶ σωφροσύνην
<milestone n="404a" unit="orgpage"/> ἀνδρείᾳ καὶ ῥώμῃ, καὶ τῇ μὲν χρήσασθαι πρὸς
<pb id="v.3.p.20"></pb>
τοὺς ἐπιεικεστάτους, τῇ δὲ ἐπὶ τῶν πονηρῶν ἀπαραιτήτως
πρὸς ἐπανόρθωσιν οὐ μικρᾶς ἐστὶ φύσεως
οὐδ̓ ἀρετῆς ἔργον, ὡς ἐμαυτὸν πείθω. τούτων
εὐχόμεθά σε τῶν σκοπῶν ἐχόμενον ἄμφω πρὸς ἓν
τὸ καλὸν αὐτοὺς συναρμόσαι· τοῦτο γὰρ ἁπάσαις
προκεῖσθαι ταῖς ἀρεταῖς τέλος οὐκ εἰκῆ τῶν παλαιῶν
<milestone n="404b" unit="orgpage"/> ἐπίστευον οἱ λογιώτατοι. ἐρρωμένος καὶ
εὐδαιμονῶν διατελοίης ἐπὶ μήκιστον, ἀδελφὲ
ποθεινότατε καὶ φιλικώτατε.
</p></div1>

<div1 n="8" type="letter"><head>Μαξίμῳ φιλοσόφῳ</head><p>
<milestone n="414a" unit="orgpage"/> Πάντα ἀθρόα ἔπεισί μοι καὶ ἀποκλείει τὴν
φωνὴν ἄλλο ἄλλῳ προελθεῖν οὐ συγχωροῦν τῶν
ἐμῶν διανοημάτων, εἴτε τῶν ψυχικῶν παθῶν
εἴτε ὅπως φίλον κατονομάζειν τὰ τοιαῦτα. ἀλλ̓
ἀποδῶμεν αὐτοῖς ἣν ὁ χρόνος ἀπέδωκε τάξιν,
<milestone n="414b" unit="orgpage"/> εὐχαριστήσαντες τοῖς πάντα ἀγαθοῖς θεοῖς, οἳ
τέως μὲν γράφειν ἐμοὶ συνεχώρησαν, ἴσως δὲ ἡμῖν
καὶ ἀλλήλους ἰδεῖν συγχωρήσουσιν. ὡς πρῶτον
αὐτοκράτωρ ἐγενόμην ἄκων, ὡς ἴσασιν οἱ θεοί,
καὶ τοῦτο αὐτόθι καταφανὲς ὃν ἐνεδέχετο τρόπον
ἐποίησα· στρατεύσας ἐπὶ τοὺς βαρβάρους,
ἐκείνης μοι γενομένης τριμήνου τῆς στρατείας,
<pb id="v.3.p.22"></pb>
<milestone n="414c" unit="orgpage"/> ἐπανιὼν εἰς τοὺς Γαλατικοὺς αἰγιαλοὺς ἐπεσκόπουν
καὶ τῶν ἐκεῖθεν ἡκόντων ἀνεπυνθανόμην, μή
τις φιλόσοφος, μή τις σχολαστικὸς ἢ τριβώνιον ἢ
χλανίδιον φορῶν κατῆρεν. ἐπεὶ δὲ περὶ τὸν Βισεντίωνα
ἦν· πολίχνη δὲ νῦν ἐστὶν ἀνειλημμένη,
πάλαι δὲ μεγάλη τε ἦν καὶ πολυτελέσιν ἱεροῖς
ἐκεκόσμητο, καὶ τείχει καρτερῷ καὶ προσέτι τῇ
φύσει τοῦ χωρίου· περιθεῖ γὰρ αὐτὸ ὁ Δοῦβις
ποταμός· ἡ δὲ ὥσπερ ἐν θαλάττῃ πετρώδης ἄκρα
ἀνέστηκεν, ἄβατος ὀλίγου δέω φάναι καὶ αὐτοῖς
<milestone n="414d" unit="orgpage"/> ὄρνισι, πλὴν ὅσα ὁ ποταμὸς αὐτὴν περιρρέων
ὥσπερ τινὰς αἰγιαλοὺς ἔχει προκειμένους· ταύτης
πλησίον τῆς πόλεως ἀπήντησε κυνικός τις ἀνήρ,
ἔχων τρίβωνα καὶ βακτηρίαν. τοῦτον πόρρωθεν
θεασάμενος οὐδὲν ἄλλο ὑπέλαβον ἢ σέ, πλησίον
δὲ ἤδη προσιὼν παρὰ σοῦ πάντως ἥκειν αὐτὸν
ἐνόμιζον. οὗτος δ̓ ἁνὴρ φίλος μέν, ἥττων δὲ
τῆς προσδοκωμένης ἐλπίδος. ἓν μὲν δὴ τοιοῦτον
ὄναρ ἐγένετό μοι. μετὰ τοῦτο δὲ πάντως ᾤμην
<milestone n="415a" unit="orgpage"/> σε πολυπραγμονήσαντα τὰ κατ̓ ἐμὲ τῆς Ἑλλάδος
ἐκτὸς οὐδαμῶς εὑρήσειν. ἴστω Ζεύς, ἴστω μέγας
Ἥλιος, ἴστω Ἀθηνᾶς κράτος καὶ πάντες θεοὶ καὶ
πᾶσαι, πῶς κατιὼν ἐπὶ τοὺς Ἰλλυριοὺς ἀπὸ τῶν
Κελτῶν ἔτρεμον ὑπὲρ σοῦ. καὶ ἐπυνθανόμην τῶν
<pb id="v.3.p.24"></pb>
θεῶν?̔αὐτὸς μὲν οὐ τολμῶν· οὐ γὰρ ὑπέμενον οὔτε
ἰδεῖν τοιοῦτον οὔτε ἀκοῦσαι οὐδέν, οἷον ἄν τις ὑπέλαβε
<milestone n="415b" unit="orgpage"/> δύνασθαι τηνικαῦτα περὶ σὲ γίγνεσθαι, ἐπέτρεπον
δὲ ἄλλοις̓, οἱ θεοὶ δὲ ταραχὰς μέν τινας
ἔσεσθαι περὶ σὲ περιφανῶς ἐδήλουν, οὐδὲν μέντοι
δεινὸν οὐδὲ εἰς ἔργον τῶν ἀθέων βουλευμάτων.
Ἀλλ̓ ὁρᾷς ὅτι μεγάλα καὶ πολλὰ παρέδραμον.
μάλιστά σε πυθέσθαι ἄξιον, πῶς μὲν ἀθρόως τῆς
ἐπιφανείας ᾐσθόμεθα τῶν θεῶν, τίνα δὲ τρόπον τὸ
τοσοῦτον τῶν ἐπιβούλων πλῆθος διαπεφεύγαμεν,
κτείναντες οὐδένα, χρήματα οὐδενὸς ἀφελόμενοι,
<milestone n="415c" unit="orgpage"/> φυλαξάμενοι δὲ μόνον οὓς ἐλαμβάνομεν ἐπ̓ αὐτοφώρῳ.
ταῦτα μὲν οὖν ἴσως οὐ γράφειν, ἀλλὰ
φράζειν χρή, οἶμαι δέ σε καὶ μάλα ἡδέως πεύσεσθαι.
θρησκεύομεν τοὺς θεοὺς ἀναφανδόν, καὶ τὸ
πλῆθος τοῦ συγκατελθόντος μοι στρατοπέδου θεοσεβές
ἐστιν. ἡμεῖς φανερῶς βουθυτοῦμεν. ἀπεδώκαμεν
τοῖς θεοῖς χαριστήρια ἑκατόμβας πολλάς.
<milestone n="415d" unit="orgpage"/> ἐμὲ κελεύουσιν οἱ θεοὶ τὰ πάντα ἁγνεύειν
εἰς δύναμιν, καὶ πείθομαί γε καὶ προθύμως αὐτοῖς·
μεγάλους γὰρ καρποὺς τῶν πόνων ἀποδώσειν
φασίν, ἢν μὴ ῥᾳθυμῶμεν. ἦλθε πρὸς ἡμᾶς Εὐάγριος.
... τοῦ παῤ ἡμῖν
τιμωμένου θεοῦ. ...
Πολλὰ γοῦν ἐπέρχεταί μοι πρὸς τούτοις, ἀλλὰ
χρὴ ταμιεύσασθαί τινα καὶ τῇ παρουσίᾳ τῇ σῇ.
<pb id="v.3.p.26"></pb>
δεῦρο οὖν, τοὺς θεούς σοι, τὴν ταχίστην, εἴτε δύο
εἴτε πλείοσι χρησάμενος ὀχήμασιν. ἀπέστειλα
δὲ καὶ δύο τῶν πιστοτάτων ὑπηρετῶν, ὧν ὁ μὲν
εἷς ἄχρι τοῦ στρατοπέδου παραπέμψει σε· ἕτερος
δὲ ἐξεληλυθέναι σε καὶ ἥκειν ἤδη μηνύσει· πότερον
δὲ ὑπὸ ποτέρου γενέσθαι θέλεις αὐτὸς τοῖς
νεανίσκοις σήμηνον.
</p></div1>

<div1 n="9" type="letter"><head>Ἰουλιανῷ θείῳ</head><p>
<milestone n="382a" unit="orgpage"/> Τρίτης ὥρας νυκτὸς ἀρχομένης, οὐκ ἔχων οὐδὲ
<milestone n="382b" unit="orgpage"/> τὸν ὑπογράψοντα διὰ τὸ πάντας ἀσχόλους
εἶναι, μόλις ἴσχυσα πρὸς σὲ ταῦτα γράψαι.
ζῶμεν διὰ τοὺς θεοὺς ἐλευθερωθέντες τοῦ παθεῖν
ἢ δρᾶσαι τὰ ἀνήκεστα· μάρτυς δὲ ὁ Ἥλιος, ὃν
μάλιστα πάντων ἱκέτευσα συνάρασθαί μοι, καὶ
ὁ βασιλεὺς Ζεύς, ὡς οὐπώποτε ηὐξάμην ἀποκτεῖναι
Κωνστάντιον, μᾶλλον δὲ ἀπηυξάμην. τί οὖν
ἦλθον; ἐπειδή μοι οἱ θεοὶ διαρρήδην ἐκέλευσαν,
σωτηρίαν μὲν ἐπαγγελλόμενοι πειθομένῳ, μένοντι
<milestone n="382c" unit="orgpage"/> δὲ ὃ μηδεὶς θεῶν ποιήσειεν· ἄλλως τε ὅτι καὶ
<pb id="v.3.p.28"></pb>
πολέμιος ἀποδειχθεὶς ᾤμην φοβῆσαι μόνον καὶ
εἰς ὁμιλίας ἥξειν ἐπιεικεστέρας τὰ πράγματα· εἰ
δὲ μάχῃ κριθείη, τῇ τύχῃ τὰ πάντα καὶ τοῖς θεοῖς
ἐπιτρέψας περιμένειν ὅπερ ἂν αὐτῶν τῇ φιλανθρωπίᾳ δόξῃ.
</p></div1>

<div1 n="10" type="letter"><head>Ἰουλιανὸς Εὐθηρίῳ</head><p>
Ζῶμεν ὑπὸ τῶν θεῶν σωθέντες· ὑπὲρ ἐμοῦ δὲ
αὐτοῖς θῦε τὰ χαριστήρια. θύσεις δὲ οὐχ ὑπὲρ
ἑνὸς ἀνδρός, ἀλλ̓ ὑπὲρ τοῦ κοινοῦ τῶν Ἑλλήνων.
εἰ δέ σοι σχολὴ καὶ μέχρι τῆς Κωνσταντίνου
πόλεως διαβῆναι, τιμησαίμην ἂν οὐκ ὀλίγου τὴν
σὴν ἐντυχίαν.
</p></div1>

<div1 n="11" type="letter"><head>Ἰουλιανὸς Λεοντίῳ</head><p>
<milestone n="389a" unit="orgpage"/> Ὁ λογοποιὸς ὁ Θούριος ὦτα εἶπεν ἀνθρώποις
<milestone n="389b" unit="orgpage"/> ὀφθαλμῶν ἀπιστότερα. τούτῳ δ̓ ἐπὶ σοῦ τὴν
ἐναντίαν ἔχω γνώμην ἐγώ· πιστότερα γάρ ἐστί
μοι τὰ ὦτα τῶν ὀφθαλμῶν. οὐ γάρ, εἴποτε εἶδόν
σε δεκάκις, οὕτως ἂν ἐπίστευσα τοῖς ὀφθαλμοῖς,
<pb id="v.3.p.30"></pb>
ὡς νῦν ταῖς ἀκοαῖς πιστεύω ταῖς ἐμαυτοῦ, παῤ
ἀνδρὸς οὐδαμῶς οἵου τε ψεύδεσθαι δεδιδαγμένος,
ὅτι πάντα ἀνὴρ ὢν αὐτὸς σεαυτοῦ κρείττων εἶ
περὶ τὸ ῥέξαι, φησὶν Ὅμηρος, χερσί τε καὶ ποσίν.
ἐπιτρέψαντες οὖν σοι τὴν τῶν ὅπλων χρῆσιν
ἀπεστείλαμέν τε πανοπλίαν, ἥτις τοῖς πεζοῖς
ἁρμόττει· ἐγκατελέξαμέν τέ σε τῷ τῶν οἰκείων συντάγματι.
</p></div1>

<div1 n="12" type="letter"><head>Μαξίμῳ φιλοσόφῳ</head><p>
<milestone n="383a" unit="orgpage"/> Ἀλέξανδρον μὲν τὸν Μακεδόνα τοῖς Ὁμήρου
ποιήμασιν ἐφυπνώττειν λόγος, ἵνα δὴ καὶ νύκτωρ
καὶ μεθ̓ ἡμέραν αὐτοῦ τοῖς πολεμικοῖς ὁμιλῇ
συνθήμασιν· ἡμεῖς δέ σου ταῖς ἐπιστολαῖς ὥσπερ
παιωνίοις τισὶ φαρμάκοις συγκαθεύδομεν, καὶ οὐ
<milestone n="383b" unit="orgpage"/> διαλείπομεν ἐντυγχάνοντες ἀεὶ καθάπερ νεαραῖς
ἔτι καὶ πρῶτον εἰς χεῖρας ἡκούσαις. εἴπερ οὖν
ἐθέλεις ἡμῖν εἰκόνα τῆς σῆς παρουσίας τὴν ἐν
τοῖς γράμμασιν ὁμιλίαν προξενεῖν, γράφε καὶ μὴ
λῆγε συνεχῶς τοῦτο πράττων· μᾶλλον δὲ ἧκε
σὺν θεοῖς, ἐνθυμούμενος ὡς ἡμῖν γ̓ ἕως ἂν ἀπῇς
<pb id="v.3.p.32"></pb>
οὐδ̓ ὅτι ζῶμεν εἰπεῖν ἔστιν, εἰ μὴ ὅσον τοῖς παρὰ
σοῦ γραφομένοις ἐντυχεῖν ἔξεστιν.
</p></div1>

<div1 n="13" type="letter"><head>Ἑρμογένει ἀποϋπάρχῳ Αἰγύπτου</head><p>
<milestone n="389a" unit="orgpage"/> Δός μοί τι κατὰ τοὺς μελικτὰς εἰπεῖν ῥήτορας,
<milestone n="389d" unit="orgpage"/> Ὢ παῤ ἐλπίδα σεσωσμένος ἐγώ, ὢ παῤ ἐλπίδας
ἀκηκοώς, ὅτι διαπέφευγας τὴν τρικέφαλον ὕδραν,
οὔτι μὰ Δία τὸν ἀδελφόν φημι Κωνστάντιον·
ἀλλ̓ ἐκεῖνος μὲν ἦν οἷος ἦν· ἀλλὰ τὰ περὶ αὐτὸν
θηρία πᾶσιν ἐποφθαλμιῶντα, ἃ κἀκεῖνον ἐποίει
χαλεπώτερον, οὐδὲ τὸ καθ̓ ἑαυτὸν παντάπασι
<milestone n="390a" unit="orgpage"/> πρᾷον, εἰ καὶ ἐδόκει πολλοῖς τοιοῦτος. ἐκείνῳ
μὲν οὖν, ἐπειδὴ μακαρίτης ἐγένετο, κούφη γῆ,
καθάπερ λέγεται· τούτους δὲ ἀδίκως μέν τι παθεῖν
οὐκ ἂν ἐθέλοιμι, ἴστω Ζεύς· ἐπειδὴ δὲ αὐτοῖς
ἐπανίστανται πολλοὶ κατήγοροι, δικαστήριον
ἀποκεκλήρωται. σὺ δέ, ὦ φίλε, πάρει, καὶ παρὰ
<milestone n="390b" unit="orgpage"/> δύναμιν ἐπείχθητι· θεάσασθαι γάρ σε πάλαι τε
εὔχομαι νὴ τοὺς θεούς, καὶ νῦν εὐμενέστατα ὅτι
διεσώθης ἀκηκοώς, ἥκειν παρακελεύομαι.
<pb id="v.3.p.34"></pb>
</p></div1>

<div1 n="14" type="letter"><head>Προαιρεσίῳ</head><p>
<milestone n="373a" unit="orgpage"/> Τί δὲ οὐκ ἔμελλον ἐγὼ Προαιρέσιον τὸν καλὸν
<milestone n="373d" unit="orgpage"/> προσαγορεύειν, ἄνδρα ἐπαφιέντα τοῖς νέοις λόγους,
ὥσπερ οἱ ποταμοὶ τοῖς πεδίοις ἐπαφιᾶσι τὰ ῥεύματα,
καὶ ζηλοῦντα τὸν Περικλέα κατὰ τοὺς
<milestone n="374a" unit="orgpage"/> λόγους ἔξω τοῦ συνταράττειν καὶ ξυγκυκᾶν τὴν
Ἑλλάδα; θαυμάζειν δ̓ οὐ χρὴ τὴν Λακωνικὴν εἰ
πρὸς σὲ βραχυλογίαν ἐμιμησάμην. ὑμῖν γὰρ
πρέπει τοῖς σοφοῖς μακροὺς πάνυ καὶ μεγάλους
ποιεῖσθαι λόγους, ἡμῖν δὲ ἀρκεῖ καὶ τὰ βραχέα
πρὸς ὑμᾶς. ἴσθι δῆτά μοι πολλὰ πανταχόθεν
κύκλῳ πράγματα ἐπιρρεῖν. τῆς καθόδου τὰς
αἰτίας, εἰ μὲν ἱστορίαν γράψεις, ἀκριβέστατα
<milestone n="374b" unit="orgpage"/> ἀπαγγελῶ σοι, δοὺς τὰς ἐπιστολὰς ἀποδείξεις
ἐγγράφους· εἰ δ̓ ἔγνωκας ταῖς μελέταις καὶ τοῖς
γυμνάσμασιν εἰς τέλος ἄχρι γήρως προσκαρτερεῖν,
οὐδὲν ἴσως μου τὴν σιωπὴν μέμψῃ.
</p></div1>

<div1 n="15" type="letter"><head>Ἀετίῳ ἐπισκόπῳ</head><p>
<milestone n="404b" unit="orgpage"/> Κοινῶς μὲν ἅπασι τοῖς ὁπωσοῦν ὑπὸ τοῦ μακαρίτου
Κωνσταντίου πεφυγαδευμένοις ἕνεκεν τῆς
<pb id="v.3.p.36"></pb>
<milestone n="374c" unit="orgpage"/> τῶν Γαλιλαίων ἀπονοίας ἀνῆκα τὴν φυγήν, σοὶ
δὲ οὐκ ἀνίημι μόνον, ἀλλὰ γὰρ καὶ παλαιᾶς
γνώσεώς τε καὶ συνηθείας μεμνημένος ἀφικέσθαι
προτρέπω μέχρις ἡμῶν. χρήσῃ δὲ ὀχήματι δημοσίῳ
μέχρι τοῦ στρατοπέδου τοῦ ἐμοῦ καὶ ἑνὶ παρίππῳ.
</p></div1>

<div1 n="16" type="letter"><head>Θεοδώρῳ ἀρχιερεῖ.</head><p>
Δεξάμενός σου τὴν ἐπιστολὴν ἥσθην μέν, ὡς
εἰκός· τί γὰρ οὐκ ἔμελλον ἄνδρα ἑταῖρον ἐμοὶ καὶ
φίλων φίλτατον σῶν εἶναι πυνθανόμενος; ὡς δὲ
καὶ ἀφελὼν τὸν ἐπικείμενον δεσμὸν ἐπῄειν πολλάκις,
οὐκ ἂν ἐγὼ παραστῆσαι τῷ λόγῳ δυναίμην,
τίς καὶ ὁποῖος ἐγενόμην· γαλήνης ἐμπιπλάμενος
καὶ θυμηδίας, ὥσπερ εἰκόνα τινὰ τοῦ γενναίου σου
καθορῶν τρόπου τὴν ἐπιστολὴν ἠσπαζόμην·
ὑπὲρ ἧς τὰ μὲν καθέκαστα γράφειν μακρὸν ἂν
εἴη καὶ περιττῆς ἴσως ἀδολεσχίας οὐκ ἔξω. ἃ
δ̓ οὖν ἐπῄνεσα διαφερόντως, ταῦτα εἰπεῖν οὐκ ἂν
ὀκνήσαιμι· πρῶτον μέν, ὅτι τὴν παροινίαν ἣν
εἰς ὑμᾶς ὁ τῆς Ἑλλάδος ἡγεμὼν πεπαρῴνηκεν,
εἴ γε τὸν τοιοῦτον ἡγεμόνα χρὴ καλεῖν ἀλλὰ μὴ
τύραννον, οὔπω βαρέως ἤνεγκας, οὐδὲν ἡγούμενος
<pb id="v.3.p.38"></pb>
τούτων εἰς σὲ γεγονέναι. τό γε μὴν τῇ
πόλει βοηθεῖν ἐκείνῃ βούλεσθαι καὶ προθυμεῖσθαι,
περὶ ἣν ἐποιήσω τὰς διατριβάς, ἐναργές ἐστι
φιλοσόφου γνώμης τεκμήριον· ὥστε μοι δοκεῖ
τὸ μὲν πρότερον Σωκράτει προσήκειν, τὸ δεύτερον
δέ, οἶμαι, Μουσωνίῳ· ἐκεῖνος μὲν γὰρ ἔφη, ὅτι
μὴ θεμιτὸν ἄνδρα σπουδαῖον πρός του τῶν
χειρόνων καὶ φαύλων βλαβῆναι, ὁ δὲ ἐπεμέλετο
Γυάρων ἡνίκα φεύγειν αὐτὸν ἐπέταττε Νέρων.
ταῦτα ἐγὼ τῆς ἐπιστολῆς τῆς σῆς ἐπαινέσας, τὸ
τρίτον οὐκ οἶδα ὅντινα τρόπον ἀποδέξομαι·
γράφεις γὰρ κελεύων σημαίνειν ὅ τι ἄν μοι παρὰ
μέλος πράττειν αὐτὸς ἢ λέγειν δοκῇς· ἐγὼ δέ,
ὅτι μὲν πλέον ἐμαυτῷ νῦν ἢ σοὶ τῶν τοιούτων
δεῖν ὑπολαμβάνω παραινέσεων, πολλὰ ἔχων
εἰπεῖν, ἐς αὖθις ἀναβαλοῦμαι. τὸ μὲν οὖν αἴτημα
τυχὸν οὐδὲ σοὶ προσήκει· περίεστι γάρ σοι
καὶ σχολή, καὶ φύσεως ἔχεις εὖ, καὶ φιλοσοφίας
ἐρᾷς, εἴπερ τις ἄλλος τῶν πώποτε. τρία δὲ ἅμα
ταῦτα ξυνελθόντα ἤρκεσεν ἀποφῆναι τὸν Ἀμφίονα
τῆς παλαιᾶς μουσικῆς εὑρετήν, χρόνος,
<pb id="v.3.p.40"></pb>
θεοῦ πνεῦμα, ἔρως τε ὑμνωδίας· οὐδὲ γὰρ ἡ
τῶν ὀργάνων ἔνδεια πρὸς ταῦτα πέφυκεν ἀντιτάττεσθαι,
ἀλλὰ καὶ ταῦτα ῥᾳδίως ἂν ὁ τῶν
τριῶν τούτων μέτοχος ἐξεύροι. ἢ γὰρ οὐχὶ
τοῦτον αὐτὸν ἀκοῇ παραδεδέγμεθα οὐ τὰς
ἁρμονίας μόνον, αὐτὴν δὲ ἐπ̓ αὐταῖς ἐξευρεῖν τὴν
λύραν, εἴτε δαιμονιωτέρᾳ χρησάμενον ἐπινοίᾳ,
εἴτε τινὶ θείᾳ δόσει διά τινα συμμαχίαν ἀμήχανον;
καὶ τῶν παλαιῶν οἱ πλεῖστοι τοῖς τρισὶ τούτοις
ἐοίκασι μάλιστα προσσχόντες οὔτι πλαστῶς
φιλοσοφῆσαι, οὐδενὸς ἄλλου δεόμενοι. χρὴ οὖν
σε παρίστασθαι καὶ διὰ τῶν ἐπιστολῶν τὰ
πρακτέα καὶ τὰ μὴ παραινεῖν ἡμῖν προθύμως·
ὁρῶμεν γὰρ καὶ τῶν στρατευομένων οὐ τοὺς
εἰρηνεύοντας συμμαχίας δεομένους, τοὺς πονουμένους
δέ, οἶμαι, τῷ πολέμῳ, καὶ τῶν κυβερνητῶν
οὐχ οἱ μὴ πλέοντες τοὺς πλέοντας παρακαλοῦσιν,
οἱ ναυτιλλόμενοι δὲ τοὺς σχολὴν ἄγοντας. οὕτως
ἐξ ἀρχῆς δίκαιον ἐφάνη τοὺς σχολὴν ἄγοντας
τοῖς ἐπὶ τῶν ἔργων ἀμύνειν καὶ παρεστάναι καὶ
τὸ πρακτέον ὑφηγεῖσθαι, ἐπειδάν, οἶμαι, τὰ αὐτὰ
πρεσβεύωσι. ταῦτα διανοούμενόν σε προσήκει
τοῦθ̓ ὅπερ ἀξιοῖς παῤ ἡμῶν εἰς σὲ γίνεσθαι,
δρᾶν, καὶ εἴ σοι φίλον, ταυτὶ ξυνθώμεθα, ἵν̓ ἐγὼ
μέν, ὅ τι ἄν μοι φαίνηται περὶ τῶν σῶν ἁπάντων,
<pb id="v.3.p.42"></pb>
πρὸς σὲ σημαίνω, σὺ δὲ αὖθις πρὸς ἐμέ περὶ τῶν
ἐμῶν λόγων καὶ πράξεων· ταύτης γάρ, οἶμαι, τῆς
ἀμοιβῆς οὐδὲν ἂν ἡμῖν γένοιτο κάλλιον. ἐρρωμένον
σε ἡ θεία πρόνοια διαφυλάξαι πολλοῖς χρόνοις
ἀδελφὲ ποθεινότατε. ἴδοιμί σε διὰ ταχέων, ὡς εὔχομαι.
</p></div1>

<div1 n="17" type="letter"><head>Ζήνωνι.</head><p>
<milestone n="426a" unit="orgpage"/> Πολλὰ μὲν καὶ ἄλλα σοι μαρτυρεῖ καὶ τῆς
ἰατρικῆς τέχνης εἰς τὰ πρῶτα ἀνήκειν, καὶ ἤθους
καὶ ἐπιεικείας καὶ βίου σωφροσύνης συμφώνως
πρὸς τὴν τέχνην ἔχειν, νῦν δὲ προσῆλθε τὸ
<milestone n="426b" unit="orgpage"/> κεφάλαιον τῆς μαρτυρίας· τὴν τῶν Ἀλεξανδρέων
πόλιν ἀπὼν ἐπιστρέφεις εἰς σεαυτόν· τοσοῦτον
αὐτῇ κέντρον ὥσπερ μέλιττα ἐγκαταλέλοιπας.
εἰκότως· καλῶς γὰρ εἰρῆσθαι καὶ Ὁμήρῳ δοκεῖ τὸ
Εἷς ἰητρὸς ἀνὴρ πολλῶν ἀντάξιος ἄλλων.
σὺ δὲ οὐκ ἰατρὸς ἁπλῶς, ἀλλὰ καὶ διδάσκαλος
τοῖς βουλομένοις τῆς τέχνης, ὥστε σχεδὸν ὃ πρὸς
τοὺς πολλούς εἰσιν οἱ ἰατροί, τοῦτο ἐκείνοις σύ.
<milestone n="426c" unit="orgpage"/> λύει δέ σοι τὴν φυγὴν καὶ ἡ πρόφασις αὐτή, καὶ
μάλα λαμπρῶς. εἰ γὰρ διὰ Γεώργιον μετέστης
<pb id="v.3.p.44"></pb>
τῆς Ἀλεξανδρείας, οὐ δικαίως μετέστης, καὶ
δικαιότατα ἂν ὀπίσω κατέλθοις. κάτιθι τοίνυν
ἐπίτιμος καὶ τὸ πρότερον ἔχων ἀξίωμα, καὶ
ἡμῖν κοινὴ παῤ ἀμφοτέροις χάρις ἀποκείσθω,
Ἀλεξανδρεῦσι μὲν Ζήνωνα, σοὶ δὲ ἀποδοῦσα τὴν Ἀλεξάνδρειαν.</p></div1>

<div1 n="18" type="letter"><p>
<milestone n="450a" unit="orgpage"/> ... τοῦθ̓ ὅπερ ὑπάρχει τοῖς ξύλοις, οὐκ ἄξιόν
<milestone n="450b" unit="orgpage"/> ἐστι νέμειν ἀνθρώποις; ὑποκείσθω γὰρ ἄνθρωπον
ἱερωσύνης ἀντειλῆφθαι τυχὸν οὐκ ἄξιον· οὐ χρὴ
φείδεσθαι μέχρι τοσούτου, μέχρις ἂν ἐπιγνόντες
ὡς πονηρός ἐστι καὶ τῆς λειτουργίας αὐτὸν
εἴρξαντες τὸ προπετῶς ἴσως προστεθὲν ὄνομα
τοῦ ἱερέως ὑπεύθυνον ἀποδείξωμεν ὕβρει καὶ
κολάσει καὶ ζημίᾳ; ταῦτα εἰ μὲν ἀγνοεῖς, οὐδὲ
<milestone n="450c" unit="orgpage"/> τῶν ἄλλων ἔοικας εἰδέναι τι τῶν μετρίων. ἐπεὶ
σοὶ ποῦ μέτεστιν ἐμπειρίας ὅλως τῶν δικαίων,
ὃς οὐκ οἶσθα τί μὲν ἱερεύς, τί δὲ ἰδιώτης; ποῦ δέ
σοι μέτεστι σωφροσύνης, ὅσπερ ᾐκίσω τοῦτον,
ᾧ καὶ θώκων ἐχρῆν ἐξανίστασθαι; ὃ αἴσχιστον
<pb id="v.3.p.46"></pb>
ἁπάντων καί σοι μάλιστα μήτε πρὸς θεοὺς
μήτε πρὸς ἀνθρώπους ἔχον καλῶς. οἱ μὲν τῶν
Γαλιλαίων ἴσως ἐπίσκοποι καὶ πρεσβύτεροι
συγκαθίζουσί σοι, καὶ εἰ μὴ δημοσίᾳ δἰ ἐμέ,
<milestone n="450d" unit="orgpage"/> λάθρᾳ καὶ ἐν τῷ οἴκῳ· διὰ σὲ δὲ τέτυπται ὁ
ἱερεύς· οὐ γὰρ ἂν ἦλθεν ἐπὶ ταύτην ὁ παῤ ὑμῖν
ἀρχιερεὺς μὰ Δία τὴν δέησιν. ἀλλ̓ ἐπειδή σοι
πέφηνε μυθώδη τὰ παῤ Ὁμήρῳ, τῶν τοῦ Διδυμαίου
δεσπότου χρησμῶν ἐπάκουσον, εἴ σοι φανείη
πάλαι μὲν ἔργῳ νουθετήσας καλῶς τοὺς Ἕλληνας,
ὕστερον δὲ τοὺς οὐ σωφρονοῦντας διδάσκων τοῖς λόγοις·
<milestone n="451a" unit="orgpage"/> Ὅσσοι ἐς ἀρητῆρας ἀτασθαλίῃσι νόοιο
Ἀθανάτων ῥέζους̓ ἀποφώλια, καὶ γεράεσσιν
Ἀντία βουλεύουσιν ἀδεισιθέοισι λογισμοῖς,
Οὐκέθ̓ ὅλην βιότοιο διεκπερόωσιν ἀταρπόν,
Ὅσσοι περ μακάρεσσιν ἐλωβήσαντο θεοῖσιν
<milestone n="451b" unit="orgpage"/> Ὧν κεῖνοι θεόσεπτον ἕλον θεραπηίδα τιμήν.
ὁ μὲν οὖν θεὸς οὐ τοὺς τύπτοντας οὐδὲ τοὺς ὑβρίζοντας,
ἀλλὰ τοὺς ἀποστεροῦντας τῶν τιμῶν εἶναι
φησί θεοῖς ἐχθρούς· ὁ δὲ τυπτήσας ἱερόσυλος ἂν
εἴη. ἐγὼ τοίνυν, ἐπειδήπερ εἰμὶ κατὰ μὲν τὰ πάτρια
μέγας ἀρχιερεύς, ἔλαχον δὲ νῦν καὶ τοῦ Διδυμαίου
<milestone n="451c" unit="orgpage"/> προφητεύειν, ἀπαγορεύω σοι τρεῖς περιόδους σελήνης
<pb id="v.3.p.48"></pb>
μὴ τοι τῶν εἰς ἱερέα μηδὲν ἐνοχλεῖν· εἰ δὲ
ἐν τούτῳ τῷ χρόνῳ φανείης ἄξιος, ἐπιστείλαντός
μοι τοῦ τῆς πόλεως ἀρχιερέως, εἰ παραδεκτὸς
εἴης ἡμῖν, ἐσαῦθις μετὰ τῶν θεῶν βουλεύσομαι.
ταύτην ἐγώ σοι τῆς προπετείας ἐπιτίθημι ζημίαν.
τὰς δὲ ἐκ τῶν θεῶν ἀρὰς πάλαι μὲν εἰώθεσαν οἱ
παλαιοὶ λέγειν καὶ γράφειν, οὐ μὴν ἔμοιγε φαίνεται
<milestone n="451d" unit="orgpage"/> καλῶς ἔχειν· οὐδαμοῦ γὰρ αὐτοὶ πεποιηκότες
οἱ θεοὶ φαίνονται. καὶ ἄλλως εὐχῶν εἶναι δεῖ
διακόνους ἡμᾶς. ὅθεν οἶμαι καὶ συνεύχομαί σοι
πολλὰ λιπαρήσαντι τοὺς θεοὺς ἀδείας τυχεῖν ὧν ἐπλημμέλησας.
</p></div1>

<div1 n="19" type="letter"><head>Πηγάσιον ἡμεῖς οὔποτ̓ ἂν προσήκαμεν ῥᾳδίως,</head><p>
εἰ μὴ σαφῶς ἐπεπείσμεθα, ὅτι καὶ πρότερον εἶναι
δοκῶν τῶν Γαλιλαίων ἐπίσκοπος ἠπίστατο σέβεσθαι
καὶ τιμᾶν τοὺς θεούς. οὐκ ἀκοὴν ἐγώ σοι
ταῦτα ἀπαγγέλλω τῶν πρὸς ἔχθραν καὶ φιλίαν
λέγειν εἰωθότων, ἐπεὶ καὶ ἐμοὶ πάνυ διετεθρύλητο
τὰ τοιαῦτα περὶ αὐτοῦ, καὶ ναὶ μὰ τοὺς θεοὺς
ᾤμην οὕτω χρῆναι μισεῖν αὐτὸν ὡς οὐδένα τῶν
πονηροτάτων. ἐπεὶ δὲ κληθεὶς εἰς τὸ στρατόπεδον
<pb id="v.3.p.50"></pb>
ὑπὸ τοῦ μακαρίτου Κωνσταντίου ταύτην ἐπορευόμην
τὴν ὁδόν, ἀπὸ τῆς Τρῳάδος ὄρθρου βαθέος
διαναστὰς ἦλθον εἰς τὸ Ἴλιον περὶ πλήθουσαν
ἀγοράν. ὁ δὲ ὑπήντησέ μοι καὶ βουλομένῳ τὴν
πόλιν ἱστορεῖν—ἦν γάρ μοι τοῦτο πρόσχημα τοῦ
φοιτᾶν εἰς τὰ ἱερά—περιηγητής τε ἐγένετο καὶ
ἐξενάγησέ με πανταχοῦ. ἄκουε τοίνυν ἔργα καὶ
λόγους, ἀφ̓ ὧν ἄν τις εἰκάσειεν οὐκ ἀγνώμονα τὰ
πρὸς τοὺς θεοὺς αὐτόν.
Ἡρῷόν ἐστιν Ἕκτορος, ὅπου χαλκοῦς ἕστηκεν
ἀνδριὰς ἐν ναΐσκῳ βραχεῖ. τούτῳ τὸν μέγαν
ἀντέστησαν Ἀχιλλέα κατὰ τὸ ὕπαιθρον. εἰ τὸν
τόπον ἐθεάσω, γνωρίζεις δήπουθεν ὃ λέγω. τὴν
μὲν οὖν ἱστορίαν, δἰ ἣν ὁ μέγας Ἀχιλλεὺς ἀντιτεταγμένος
αὐτῷ πᾶν τὸ ὕπαιθρον κατείληφεν,
ἔξεστί σοι τῶν περιηγητῶν ἀκούειν. ἐγὼ δὲ
καταλαβὼν ἐμπύρους ἔτι, μικροῦ δέω φάναι
λαμπροὺς ἔτι τοὺς βωμοὺς καὶ λιπαρῶς ἀληλιμμένην
τὴν τοῦ Ἕκτορος εἰκόνα, πρὸς Πηγάσιον
ἀπιδὼν <q>Τί ταῦτα</q>; εἶπον, <q>Ἰλιεῖς θύουσιν</q>;
ἀποπειρώμενος ἠρέμα, πῶς ἔχει γνώμης· ὁ δὲ
<q>Καὶ τί τοῦτο ἄτοπον, ἄνδρα ἀγαθὸν ἑαυτῶν
πολίτην, ὥσπερ ἡμεῖς,</q> ἔφη, <q>τοὺς μάρτυρας, εἰ
θεραπεύουσιν</q>; ἡ μὲν οὖν εἰκὼν οὐχ ὑγιής· ἡ δε
προαίρεσις ἐν ἐκείνοις ἐξεταζομένη τοῖς καιροῖς
ἀστεία. τί δὴ τὸ μετὰ τοῦτο; <q>Βαδίσωμεν,</q>
ἔφην, <q>ἐπὶ τὸ τῆς Ἰλιάδος Ἀθηνᾶς τέμενος.</q>
<pb id="v.3.p.52"></pb>
ὁ δὲ καὶ μάλα προθύμως ἀπήγαγέ με καὶ ἀνέῳξε
τὸν νεών, καὶ ὥσπερ μαρτυρόμενος ἐπέδειξέ μοι
πάντα ἀκριβῶς σῶα τὰ ἀγάλματα, καὶ ἔπραξεν
οὐδὲν ὧν εἰώθασιν οἱ δυσσεβεῖς ἐκεῖνοι πράττειν,
ἐπὶ τοῦ μετώπου τοῦ δυσσεβοῦς τὸ ὑπόμνημα
σκιαγραφοῦντες, οὐδὲ ἐσύριττεν, ὥσπερ ἐκεῖνοι,
αὐτὸς καθ̓ ἑαυτόν· ἡ γὰρ ἄκρα θεολογία παῤ
αὐτοῖς ἐστι δύο ταῦτα, συρίττειν τε πρὸς τοὺς
δαίμονας καὶ σκιαγραφεῖν ἐπὶ τοῦ μετώπου τὸν σταυρόν.
Δύο ταῦτα ἐπηγγειλάμην εἰπεῖν σοι· τρίτον
δὲ ἐλθὸν ἐπὶ νοῦν οὐκ οἶμαι χρῆναι σιωπᾶν.
ἠκολούθησέ μοι καὶ πρὸς τὸ Ἀχίλλειον ὁ αὐτός,
καὶ ἀπέδειξε τὸν τάφον σῶον· ἐπεπύσμην δὲ καὶ
τοῦτον ὑπ̓ αὐτοῦ διεσκάφθαι. ὁ δὲ καὶ μάλα
σεβόμενος αὐτῷ προσῄει. ταῦτα εἶδον αὐτός.
ἀκήκοα δὲ παρὰ τῶν νῦν ἐχθρῶς ἐχόντων πρὸς
αὐτόν, ὅτι καὶ προσεύχοιτο λάθρᾳ καὶ προσκυνοίη
τὸν Ἥλιον. ἆρα οὐκ ἂν ἐδέξω με καὶ ἰδιώτην
μαρτυροῦντα; τῆς περὶ τοὺς θεοὺς διαθέσεως
ἑκάστου τίνες ἂν εἶεν ἀξιοπιστότεροι μάρτυρες
αὐτῶν τῶν θεῶν; ἡμεῖς ἂν ἱερέα Πηγάσιον
ἐποιοῦμεν, εἰ συνεγνώκειμεν αὐτῷ τι περὶ τοὺς
θεοὺς δυσσεβές; εἰ δὲ ἐν ἐκείνοις τοῖς χρόνοις
εἴτε δυναστείας ὀρεγόμενος, εἴθ̓, ὅπερ πρὸς ἡμᾶς
ἔφη πολλάκις, ὑπὲρ τοῦ σῶσαι τῶν θεῶν τὰ ἕδη
τὰ ῥάκια ταῦτα περιαμπέσχετο καὶ τὴν ἀσέβειαν
<pb id="v.3.p.54"></pb>
μέχρις ὀνόματος ὑπεκρίνατο· πέφηνε γὰρ οὐδὲν
οὐδαμοῦ τῶν ἱερῶν ἠδικηκὼς πλὴν ὀλίγων παντάπασι
λίθων ἐκ καλύμματος, ἵνα αὐτῷ σώζειν
ἐξῇ τὰ λοιπά· τοῦτο ἐν λόγῳ ποιούμεθα καὶ
οὐκ αἰσχυνόμεθα ταῦτα περὶ αὐτὸν πράττοντες
ὅσαπερ Ἀφόβιος ἐποίει καὶ οἱ Γαλιλαῖοι πάντες
προσεύχονται πάσχοντα ἰδεῖν αὐτόν; εἴ τί μοι
προσέχεις, οὐ τοῦτον μόνον, ἀλλὰ καὶ τοὺς
ἄλλους, οἳ μετατέθεινται, τιμήσεις, ἵν̓ οἱ μὲν
ῥᾷον ὑπακούσωσιν ἡμῖν ἐπὶ τὰ καλὰ προκαλουμένοις,
οἱ δ̓ ἧττον χαίρωσιν. εἰ δὲ τοὺς
αὐτομάτους ἰόντας ἀπελαύνοιμεν, οὐδεὶς ὑπακούσεται
ῥᾳδίως παρακαλοῦσιν.
</p></div1>

<div1 n="20" type="letter"><head>Ἰουλιανὸς Θεοδώρῳ ἀρχιερεῖ.</head><p>
<milestone n="452a" unit="orgpage"/> Ἐμοὶ πρὸς σὲ πεποίηται παρὰ τοὺς ἄλλους
ἰδιαίτερον ἐπιστολῆς εἶδος, ὅτι σοι καὶ πλέον
μέτεστι τῆς πρὸς ἐμὲ φιλίας ἤπερ οἶμαι τοῖς ἄλλοις·
ἔστι γὰρ ἡμῖν ὁ κοινὸς καθηγεμὼν οὐ μικρά,
καὶ μέμνησαι δήπου. χρόνος δὲ οὐ βραχὺς ὅτε
<milestone n="452b" unit="orgpage"/> διατρίβων ἔτι κατὰ τὴν ἑσπέραν, ἐπειδή σε λίαν
ἀρέσκειν ἐπυθόμην αὐτῷ, φίλον ἐνόμισα· καίτοι
δοκεῖν ἔχον ἐκεῖνο καλῶς εἴωθεν ἐμοὶ διὰ περιττὴν
εὐλάβειαν τὸ οὐ γὰρ ἔγωγε ἤντης̓ οὐδὲ ἴδον, καὶ
<pb id="v.3.p.56"></pb>
καλῶς ἡγεῖσθαι χρὴ φιλίας μὲν γνῶσιν, γνώσεως
δὲ πεῖραν. ἀλλ̓ ἦν τις, ὡς ἔοικεν, οὐκ ἐλάχιστος
<milestone n="452c" unit="orgpage"/> παῤ ἐμοὶ λόγος καὶ τοῦ Αὐτὸς ἔφα. διόπερ ἐγὼ
καὶ τότε σε τοῖς γνωρίμοις ᾤμην δεῖν ἐγκαταλέγειν,
καὶ νῦν ἐπιτρέπω πρᾶγμα ἐμοὶ μὲν φίλον, ἀνθρώποις
δὲ πᾶσι πανταχοῦ λυσιτελέστατον. σὺ δὲ
εἰ καλῶς, ὥσπερ οὖν ἄξιον ἐλπίζειν, αὐτὸ μεταχειρίσαιο,
ἴσθι πολλὴν μὲν εὐφροσύνην ἐνταῦθα
παρέξων, ἐλπίδα δὲ ἀγαθὴν μείζονα τὴν εἰς τὸ
μέλλον. οὐ γὰρ δὴ καὶ ἡμεῖς ἐσμεν τῶν πεπεισμένων
<milestone n="452d" unit="orgpage"/> τὰς ψυχὰς ἤτοι προαπόλλυσθαι τῶν σωμάτων
ἢ συναπόλλυσθαι, πειθόμεθα δὲ τῶν μὲν
ἀνθρώπων οὐδενί, τοῖς θεοῖς δὲ μόνον, οὓς δὴ καὶ
μάλιστα ταῦτα εἰκὸς εἰδέναι μόνους, εἴ γε χρὴ
καλεῖν εἰκὸς τὸ ἀναγκαῖον· ὡς τοῖς μὲν ἀνθρώποις
ἁρμόζει περὶ τῶν τοιούτων εἰκάζειν, ἐπίστασθαι
δὲ αὐτὰ τοὺς θεοὺς ἀνάγκη.
Τί τοῦτο οὖν ἐστιν ὅ φημί σοι νῦν ἐπιτρέπειν;
ἄρχειν τῶν περὶ τὴν Ἀσίαν ἱερῶν ἁπάντων αἱρουμένῳ
<milestone n="453a" unit="orgpage"/> τοὺς καθ̓ ἑκάστην πόλιν ἱερέας καὶ ἀπονέμοντι
τὸ πρέπον ἑκάστῳ. πρέπει δὲ ἐπιείκεια
μὲν πρῶτον ἄρχοντι χρηστότης τε ἐπ̓ αὐτῇ καὶ
φιλανθρωπία πρὸς τοὺς ἀξίους αὐτῶν τυγχάνειν.
ὡς ὅστις γε ἀδικεῖ μὲν ἀνθρώπους, ἀνόσιος δ̓ ἐστὶ
πρὸς θεούς, θρασὺς δὲ πρὸς πάντας, ἢ διδακτέος
μετὰ παρρησίας ἐστὶν ἢ μετ̓ ἐμβριθείας κολαστέος.
ὅσα μὲν οὖν χρὴ κοινῇ συντάξαι περὶ τῶν ἱερέων
<pb id="v.3.p.58"></pb>
ἁπάντων ἐντελέστερον, αὐτίκα μάλα σὺν τοῖς ἄλλοις
εἴσει, μικρὰ δὲ τέως ὑποθέσθαι σοι βούλομαι.
<milestone n="453b" unit="orgpage"/> δίκαιος δὲ εἶ πείθεσθαί μοι τὰ τοιαῦτα. καὶ γὰρ
οὐδὲ ἀποσχεδιάζω τὰ πολλὰ τῶν τοιούτων, ὡς
ἴσασιν οἱ θεοὶ πάντες, ἀλλά, εἴπερ τις ἄλλος,
εὐλαβής εἰμι καὶ φεύγω τὴν καινοτομίαν ἐν ἅπασι
μέν, ὡς ἔπος εἰπεῖν, ἰδίᾳ δὲ ἐν τοῖς πρὸς τοὺς
θεούς, οἰόμενος χρῆναι τοὺς πατρίους ἐξ ἀρχῆς
φυλάττεσθαι νόμους, οὓς ὅτι μὲν ἔδοσαν οἱ θεοί,
φανερόν· οὐ γὰρ ἂν ἦσαν οὕτω καλοὶ παρὰ ἀνθρώπων
<milestone n="453c" unit="orgpage"/> ἁπλῶς γενόμενοι. συμβὰν δὲ αὐτοὺς ἀμεληθῆναι
καὶ διαφθαρῆναι πλούτου καὶ τρυφῆς
ἐπικρατησάντων, οἶμαι δεῖν ὥσπερ ἀφ̓ ἑστίας ἐπιμεληθῆναι
τῶν τοιούτων. ὁρῶν οὖν πολλὴν μὲν
ὀλιγωρίαν οὖσαν ἡμῖν πρὸς τοὺς θεούς, ἅπασαν
δὲ εὐλάβειαν τὴν εἰς τοὺς κρείττονας ἀπεληλαμένην
ὑπὸ τῆς ἀκαθάρτου καὶ χυδαίας τρυφῆς, ἀεὶ
μὲν ὠδυράμην ἐγὼ κατ̓ ἐμαυτὸν τὰ τοιαῦτα, τοὺς
μὲν τῇ Ἰουδαίων εὐσεβείας σχολῇ προσέχοντας
<milestone n="453d" unit="orgpage"/> οὕτω διαπύρους, ὡς αἱρεῖσθαι μὲν ὑπὲρ αὐτῆς
θάνατον, ἀνέχεσθαι δὲ πᾶσαν ἔνδειαν καὶ λιμόν,
ὑείων ὅπως μὴ γεύσαιντο μηδὲ πνικτοῦ μηδ̓ ἄρα
τοῦ ἀποθλιβέντος· ἡμᾶς δὲ οὕτω ῥᾳθύμως τὰ
πρὸς τοὺς θεοὺς διακειμένους, ὥστε ἐπιλελῆσθαι
μὲν τῶν πατρίων, ἀγνοεῖν δὲ λοιπόν, εἰ καὶ ἐτάχθη
<pb id="v.3.p.60"></pb>
πώποτέ τι τοιοῦτον. ἀλλ̓ οὗτοι μὲν ἐν μέρει
θεοσεβεῖς ὄντες, ἐπείπερ θεὸν τιμῶσι τὸν ὡς
<milestone n="454a" unit="orgpage"/> ἀληθῶς ὄντα δυνατώτατον καὶ ἀγαθώτατον, ὃς
ἐπιτροπεύει τὸν αἰσθητὸν κόσμον, ὃν εὖ οἶδ̓ ὅτι
καὶ ἡμεῖς ἄλλοις θεραπεύομεν ὀνόμασιν, εἰκότα
μοι δοκοῦσι ποιεῖν, τοὺς νόμους μὴ παραβαίνοντες,
ἐκεῖνο δὲ μόνον ἁμαρτάνειν, ὅτι μὴ καὶ τοὺς
ἄλλους θεοὺς, ἀρέσκοντες τούτῳ μάλιστα τῷ θεῷ,
θεραπεύουσιν, ἀλλ̓ ἡμῖν οἴονται τοῖς ἔθνεσιν ἀποκεκληρῶσθαι
<milestone n="454b" unit="orgpage"/> μόνοις αὐτούς, ἀλαζονείᾳ βαρβαρικῇ
πρὸς ταυτηνὶ τὴν ἀπόνοιαν ἐπαρθέντες· οἱ δὲ ἐκ
τῆς Γαλιλαίας δυσσεβείας ὥσπερ τι νόσημα τῷ.
βίῳ τὴν ἑαυτῶν...
</p></div1>

<div1 n="21" type="letter"><head>Αὐτοκράτωρ Καῖσαρ Ἰουλιανὸς Μέγιστος</head><p>
Σεβαστὸς Ἀλεξανδρέων τῷ δήμῳ
<milestone n="378a" unit="orgpage"/> Εἰ μὴ τὸν Ἀλέξανδρον τὸν οἰκιστὴν ὑμῶν καὶ
πρό γε τούτου τὸν θεὸν τὸν μέγαν τὸν ἁγιώτατον
<milestone n="378d" unit="orgpage"/> Σάραπιν αἰδεῖσθε, τοῦ κοινοῦ γοῦν ὑμᾶς καὶ ἀνθρωπίνου
καὶ πρέποντος πῶς οὐκ εἰσῆλθε λόγος οὐδείς;
προσθήσω δὲ ὅτι καὶ ἡμῶν, οὓς οἱ θεοὶ πάντες, ἐν
<pb id="v.3.p.62"></pb>
πρώτοις δὲ ὁ μέγας Σάραπις ἄρχειν ἐδικαίωσαν
τῆς οἰκουμένης· οἷς πρέπον ἦν τὴν ὑπὲρ τῶν ἠδικηκότων
ὑμᾶς φυλάξαι διάγνωσιν. ἀλλ̓ ὀργὴ
τυχὸν ἴσως ὑμᾶς ἐξηπάτησε καὶ θυμός, ὅσπερ οὖν
εἴωθε <q>τὰ δεινὰ πράττειν, τὰς φρένας μετοικίσας,</q>
οἳ τὰ τῆς ὁρμῆς ἀναστείλαντες τοῖς παραχρῆμα
<milestone n="379a" unit="orgpage"/> βεβουλευμένοις καλῶς ὕστερον ἐπηγάγετε τὴν
παρανομίαν, οὐδὲ ᾐσχύνθητε δῆμος ὄντες τολμῆσαι
ταὐτά, ἐφ̓ οἷς ἐκείνους ἐμισήσατε δικαίως.
εἴπατε γάρ μοι πρὸς τοῦ Σαράπιδος, ὑπὲρ ποίων
ἀδικημάτων ἐχαλεπήνατε Γεωργίῳ ; τὸν μακαρίτην
Κωνστάντιον, ἐρεῖτε δήπουθεν, ὅτι καθ̓ ὑμῶν
παρώξυνεν, εἶτα εἰσήγαγεν εἰς τὴν ἱερὰν πόλιν
στρατόπεδον, καὶ κατέλαβεν ὁ στρατηγὸς τῆς
<milestone n="379b" unit="orgpage"/> Αἰγύπτου τὸ ἁγιώτατον τοῦ θεοῦ τέμενος, ἀποσυλήσας
ἐκεῖθεν εἰκόνας καὶ ἀναθήματα καὶ τὸν ἐν
τοῖς ἱεροῖς κόσμον. ὑμῶν δὲ ἀγανακτούντων εἰκότως
καὶ πειρωμένων ἀμύνειν τῷ θεῷ, μᾶλλον δὲ
τοῖς τοῦ θεοῦ κτήμασιν, ὁ δὲ ἐτόλμησεν ὑμῖν
ἐπιπέμψαι τοὺς ὁπλίτας ἀδίκως καὶ παρανόμως
καὶ ἀσεβῶς, ἴσως Γεώργιον μᾶλλον ἢ τὸν Κωνστάντιον
δεδοικώς, ὃς αὐτὸν παρεφύλαττεν, εἰ μετριώτερον
ὑμῖν καὶ πολιτικώτερον, ἀλλὰ μὴ τυραννικώτερον
<milestone n="379c" unit="orgpage"/> πόρρωθεν προσφέροιτο. τούτων οὖν
ἕνεκεν ὀργιζόμενοι τῷ θεοῖς ἐχθρῷ Γεωργίῳ τὴν
<pb id="v.3.p.64"></pb>
ἱερὰν αὖθις ἐμιάνατε πόλιν, ἐξὸν ὑποβάλλειν αὐτὸν
ταῖς τῶν δικαστῶν ψήφοις· οὕτω γὰρ ἐγένετο
ἂν οὐ φόνος οὐδὲ παρανομία τὸ πρᾶγμα, δίκη δὲ
ἐμμελής, ὑμᾶς μὲν ἀθῴους πάντη φυλάττουσα,
τιμωρουμένη μεὺ τὸν ἀνίατα δυσσεβήσαντα, σωφρονίζουσά
<milestone n="379d" unit="orgpage"/> δὲ τοὺς ἄλλους πάντας ὅσοι τῶν
θεῶν ὀλιγωροῦσι καὶ προσέτι τὰς τοιαύτας πόλεις
καὶ τοὺς ἀνθοῦντας δήμους ἐν οὐδενὶ τίθενται, τῆς
ἑαυτῶν δὲ ποιοῦνται πάρεργον δυναστείας τὴν
κατ̓ ἐκείνων ὠμότητα.
Παραβάλλετε τοίνυν ταύτην μου τὴν ἐπιστολὴν
ᾗ μικρῷ πρῴην ἐπέστειλα, καὶ τὸ διάφορον
κατανοήσατε. πόσους μὲν ὑμῶν ἐπαίνους ἔγραφον
τότε ; νυνὶ δὲ μὰ τοὺς θεοὺς ἐθέλων ὑμᾶς
ἐπαινεῖν οὐ δύναμαι διὰ τὴν παρανομίαν. τολμᾷ
<milestone n="380a" unit="orgpage"/> δῆμος ὥσπερ οἱ κύνες λύκον ἄνθρωπον σπαράττειν,
εἶτα οὐκ αἰσχύνεται τὰς χεῖρας προσάγειν
τοῖς θεοῖς αἵματι ῥεούσας. ἀλλὰ Γεώργιος ἄξιος
ἦν τοῦ τοιαῦτα παθεῖν. καὶ τούτων ἴσως ἐγὼ
φαίην ἂν χείρονα καὶ πικρότερα. καὶ δἰ ὑμᾶς,
ἐρεῖτε. σύμφημι καὶ αὐτός· παῤ ὑμῶν δὲ εἰ
λέγοιτε, τοῦτο οὐκέτι συγχωρῶ. νόμοι γὰρ ὑμῖν
εἰσίν, οὓς χρὴ τιμᾶσθαι μάλιστα μὲν ὑπὸ πάντων
<milestone n="380b" unit="orgpage"/> ἰδίᾳ καὶ στέργεσθαι. πλὴν ἐπειδὴ συμβαίνει τῶν
καθ̓ ἕκαστόν τινας παρανομεῖν, ἀλλὰ τὰ κοινὰ
γοῦν εὐνομεῖσθαι χρὴ καὶ πειθαρχεῖν τοῖς νόμοις
<pb id="v.3.p.66"></pb>
ὑμᾶς, καὶ μὴ παραβαίνειν ὅσαπερ ἐξ ἀρχῆς ἐνομίσθη
καλῶς. Εὐτύχημα γέγονεν ὑμῖν, ἄνδρες
Ἀλεξανδρεῖς, ἐπ̓ ἐμοῦ πλημμελῆσαι τοιοῦτό τι
ὑμᾶς, ὃς αἰδοῖ τῇ πρὸς τὸν θεὸν καὶ διὰ τὸν θεῖον
<milestone n="380c" unit="orgpage"/> τὸν ἐμὸν καὶ ὁμώνυμον, ὃς ἦρξεν αὐτῆς τε Αἰγύπτου
καὶ τῆς ὑμετέρας πόλεως, ἀδελφικὴν εὔνοιαν
ὑμῖν ἀποσώζω. τὸ γὰρ τῆς ἐξουσίας ἀκαταφρόνητον
καὶ τὸ ἀπηνέστερον καὶ καθαρὸν τῆς ἀρχῆς
οὔποτε ἂν δήμου περιίδοι τόλμημα μὴ οὐ καθάπερ
νόσημα χαλεπὸν πικροτέρῳ διακαθῆραι φαρμάκῳ.
προσφέρω δ̓ ἐγὼ ὑμῖν δἰ ἅσπερ ἔναγχος ἔφην
αἰτίας τὸ προσηνέστατον, παραίνεσιν καὶ λόγους,
<milestone n="380d" unit="orgpage"/> ὑφ̓ ὧν εὖ οἶδ̓ ὅτι πείσεσθε μᾶλλον, εἶπερ ἐστέ,
καθάπερ ἀκούω, τό τε ἀρχαῖον Ἕλληνες καὶ τὰ
νῦν ἔτι τῆς εὐγενείας ἐκείνης ὕπεστιν ὑμῖν ἀξιόλογος
καὶ γενναῖος ἐν τῇ διανοίᾳ καὶ τοῖς ἐπιτηδεύμασιν
ὁ χαρακτήρ.
Προτεθήτω τοῖς ἐμοῖς πολίταις Ἀλεξανδρεῦσιν.
</p></div1>

<div1 n="22" type="letter"><head>Ἀρσακίῳ ἀρχιερεῖ Γαλατίας.</head><p>
<milestone n="429c" unit="orgpage"/> Ὁ Ἑλληνισμὸς οὔπω πράττει κατὰ λόγον
ἡμῶν ἕνεκα τῶν μετιόντων αὐτόν· τὰ γὰρ τῶν
θεῶν λαμπρὰ καὶ μεγάλα, κρείττονα πάσης μὲν
εὐχῆς, πάσης δὲ ἐλπίδος. ἵλεως δὲ ἔστω τοῖς
<milestone n="380d" unit="orgpage"/> λόγοις ἡμῶν Ἀδράστεια· τὴν γὰρ ἐν ὀλίγῳ τοιαύτην
<pb id="v.3.p.68"></pb>
καὶ τηλικαύτην μεταβολὴν οὐδ̓ ἂν εὔξασθαί
τις ὀλίγῳ πρότερον ἐτόλμα. τί οὖν ἡμεῖς οἰόμεθα
ταῦτα ἀρκεῖν, οὐδὲ ἀποβλέπομεν, ὡς μάλιστα τὴν
ἀθεότητα συνηύξησεν ἡ περὶ τοὺς ξένους φιλανθρωπία
καὶ ἡ περὶ τὰς ταφὰς τῶν νεκρῶν προμήθεια
καὶ ἡ πεπλασμένη σεμνότης κατὰ τὸν
<milestone n="430a" unit="orgpage"/> βίον ; ὧν ἕκαστον οἴομαι χρῆναι παῤ ἡμῶν ἀληθῶς
ἐπιτηδεύεσθαι. καὶ οὐκ ἀπόχρη τὸ σὲ μόνον
εἶναι τοιοῦτον, ἀλλὰ πάντας ἁπαξαπλῶς ὅσοι
περὶ τὴν Γαλατίαν εἰσὶν ἱερεῖς· οὓς ἢ δυσώπησον
ἢ πεῖσον εἶναι σπουδαίους, ἢ τῆς ἱερατικῆς λειτουργίας
ἀποστῆσον, εἰ μὴ προσέρχοιντο μετὰ γυναικῶν
καὶ παίδων καὶ θεραπόντων τοῖς θεοῖς,
<milestone n="430b" unit="orgpage"/> ἀλλὰ ἀνέχοιντο τῶν οἰκετῶν ἢ υἱέων ἢ τῶν γαμετῶν
ἀσεβούντων μὲν εἰς τοὺς θεούς, ἀθεότητα δὲ
θεοσεβείας προτιμώντων. ἔπειτα παραίνεσον ἱερέα
μήτε θεάτρῳ παραβάλλειν μήτε ἐν καπηλείῳ πίνειν
ἢ τέχνης τινὸς καὶ ἐργασίας αἰσχρᾶς καὶ
ἐπονειδίστου προΐστασθαι· καὶ τοὺς μὲν πειθομένους
τίμα, τοὺς δὲ ἀπειθοῦντας ἐξώθει. ξενοδοκεῖα
καθ̓ ἑκάστην πόλιν κατάστησον πυκνά, ἵν̓
<milestone n="430c" unit="orgpage"/> ἀπολαύσωσιν οἱ ξένοι τῆς παῤ ἡμῶν φιλανθρωπίας,
οὐ τῶν ἡμετέρων μόνον, ἀλλὰ καὶ ἄλλων
ὅστις ἂν δεηθῇ χρημάτων. ὅθεν δὲ εὐπορήσεις,
ἐπινενόηταί μοι τέως. ἑκάστου γὰρ ἐνιαυτοῦ τρισμυρίους
μοδίους κατὰ πᾶσαν τὴν Γαλατίαν ἐκέλευσα
δοθῆναι σίτου καὶ ἑξακισμυρίους οἴνου
<pb id="v.3.p.70"></pb>
ξέστας· ὧν τὸ μὲν πέμπτον εἰς τοὺς πένητας τοὺς
τοῖς ἱερεῦσιν ὑπηρετουμένους ἀναλίσκεσθαί φημι
χρῆναι, τὰ δὲ ἄλλα τοῖς ξένοις καὶ τοῖς μεταιτοῦσιν
<milestone n="430d" unit="orgpage"/> ἐπινέμεσθαι παῤ ἡμῶν. αἰσχρὸν γάρ, εἰ τῶν
μὲν Ἰουδαίων οὐδεὶς μεταιτεῖ, τρέφουσι δὲ οἱ
δυσσεβεῖς Γαλιλαῖοι πρὸς τοῖς ἑαυτῶν καὶ τοὺς
ἡμετέρους, οἱ δὲ ἡμέτεροι τῆς παῤ ἡμῶν ἐπικουρίας
ἐνδεεῖς φαίνονται. δίδασκε δὲ καὶ συνεισφέρειν
τοὺς Ἑλληνιστὰς εἰς τὰς τοιαύτας λειτουργίας
<milestone n="431a" unit="orgpage"/> καὶ τὰς Ἑλληνικὰς κώμας ἀπάρχεσθαι τοῖς θεοῖς
τῶν καρπῶν, καὶ τοὺς Ἑλληνικοὺς ταῖς τοιαύταις
εὐποιίαις προσέθιζε, διδάσκων αὐτούς, ὡς τοῦτο
πάλαι ἦν ἡμέτερον ἔργον. Ὅμηρος γοῦν τοῦτο
πεποίηκεν Εὔμαιον λέγοντα·
ξεῖν̓, οὔ μοι θέμις ἔστ̓, οὐδ̓ εἰ κακίων σέθεν ἔλθοι,
<milestone n="431b" unit="orgpage"/> ξεῖνον ἀτιμῆσαι· πρὸς γὰρ Διός εἰσιν ἅπαντες
ξεῖνοί τε πτωχοί τε. δόσις δ̓ ὀλίγη τε φίλη τε.
μὴ δὴ τὰ παῤ ἡμῖν ἀγαθὰ παραζηλοῦν ἄλλοις
συγχωροῦντες αὐτοὶ τῇ ῥᾳθυμίᾳ καταισχύνωμεν,
μᾶλλον δὲ καταπροώμεθα τὴν εἰς τοὺς θεοὺς εὐλάβειαν.
εἰ ταῦτα πυθοίμην ἐγώ σε πράττοντα,
μεστὸς εὐφροσύνης ἔσομαι.
<milestone n="431c" unit="orgpage"/> Τοὺς ἡγεμόνας ὀλιγάκις ἐπὶ τῆς οἰκίας ὅρα, τὰ
πλεῖστα δὲ αὐτοῖς ἐπίστελλε. εἰσιοῦσι δὲ εἰς τὴν
πόλιν ὑπαντάτω μηδεὶς αὐτοῖς ἱερέων, ἀλλ̓, ὅταν
εἰς τὰ ἱερὰ φοιτῶσι τῶν θεῶν, εἴσω τῶν προθύρων.
ἡγείσθω δὲ μηδεὶς αὐτῶν εἴσω στρατιώτης, ἑπέσθω
δὲ ὁ βουλόμενος· ἅμα γὰρ εἰς τὸν οὐδὸν ἦλθε τοῦ
<pb id="v.3.p.72"></pb>
<milestone n="431d" unit="orgpage"/> τεμένους καὶ γέγονεν ἰδιώτης. ἄρχεις γὰρ αὐτός,
ὡς οἶσθα, τῶν ἔνδον, ἐπεὶ καὶ ὁ θεῖος ταῦτα ἀπαιτεῖ
θεσμός. καὶ οἱ μὲν πειθόμενοι κατὰ ἀλήθειάν
εἰσι θεοσεβεῖς, οἱ δὲ ἀντεχόμενοι τοῦ τύφου δοξοκόποι καὶ κενόδοξοι.
Τῇ Πεσσινοῦντι βοηθεῖν ἕτοιμός εἰμι, εἰ τὴν
μητέρα τῶν θεῶν ἵλεων καταστήσουσιν ἑαυτοῖς·
ἀμελοῦντες δὲ αὐτῆς οὐκ ἄμεμπτοι μόνον, ἀλλὰ, μὴ
πικρὸν εἰπεῖν, μὴ καὶ τῆς παῤ ἡμῶν ἀπολαύσωσι δυσμενείας.
<milestone n="432a" unit="orgpage"/> οὐ γάρ μοι θέμις ἐστὶ κομιζέμεν οὐδ̓ ἐλεαίρειν
ἀνέρας, οἵ κε θεοῖσιν ἀπέχθωντ̓ ἀθανάτοισιν.
πεῖθε τοίνυν αὐτούς, εἰ τῆς παῤ ἐμοῦ κηδεμονίας
ἀντέχονται, πανδημεὶ τῆς μητρὸς τῶν θεῶν ἱκέτας γενέσθαι.
</p></div1>

<div1 n="23" type="letter"><head>Ἐκδικίῳ ἐπάρχῳ Αἰγύπτου</head><p>
<milestone n="377d" unit="orgpage"/> Ἄλλοι μὲν ἵππων, ἄλλοι δὲ ὀρνέων, ἄλλοι δὲ
<milestone n="378a" unit="orgpage"/> θηρίων ἐρῶσιν· ἐμοὶ δὲ βιβλίων κτήσεως ἐκ παιδαρίου
δεινὸς ἐντέτηκε πόθος. ἄτοπον οὖν, εἰ
ταῦτα περιίδοιμι σφετερισαμένους ἀνθρώπους, οἷς
οὐκ ἀρκεῖ τὸ χρυσίον μόνον ἀποπλῆσαι τὸν πολὺν
ἔρωτα τοῦ πλούτου, πρὸς δὲ καὶ ταῦτα ὑφαιρεῖσθαι
<pb id="v.3.p.74"></pb>
ῥᾳδίως διανοουμένους. ταύτην οὖν ἰδιωτικήν
μοι δὸς τὴν χάριν, ὅπως ἀνευρεθῇ πάντα τὰ
<milestone n="378b" unit="orgpage"/> Γεωργίου βιβλία. πολλὰ μὲν γὰρ ἦν φιλόσοφα
παῤ αὐτῷ, πολλὰ δὲ ῥητορικά, πολλὰ δὲ ἦν καὶ
τῆς τῶν δυσσεβῶν Γαλιλαίων διδασκαλίας· ἃ
βουλοίμην μὲν ἠφανίσθαι πάντη, τοῦ δὲ μὴ σὺν
τούτοις ὑφαιρεθῆναι τὰ χρησιμώτερα, ζητείσθω
κἀκεῖνα μετ̓ ἀκριβείας ἅπαντα. ἡγεμὼν δὲ τῆς
ζητήσεως ἔστω σοι ταύτης ὁ νοτάριος Γεωργίου,
ὃς μετὰ πίστεως μὲν ἀνιχνεύσας αὐτὰ γέρως ἴστω
τευξόμενος ἐλευθερίας, εἰ δ̓ ἁμωσγέπως γένοιτο
<milestone n="378c" unit="orgpage"/> κακοῦργος περὶ τὸ πρᾶγμα, βασάνων εἰς πεῖραν
ἥξων. ἐπίσταμαι δὲ ἐγὼ τὰ Γεωργίου βιβλία,
καὶ εἰ μὴ πάντα, πολλὰ μέντοι· μετέδωκε γάρ μοι
περὶ τὴν Καππαδοκίαν ὄντι πρὸς μεταγραφήν
τινα, καὶ ταῦτα ἔλαβε πάλιν.
</p></div1>

<div1 n="24" type="letter"><head>Ἀλεξανδρεῦσι διάταγμα</head><p>
<milestone n="398c" unit="orgpage"/> Ἐχρῆν τὸν ἐξελαθέντα βασιλικοῖς πολλοῖς
πάνυ καὶ πολλῶν αὐτοκρατόρων προστάγμασιν
<milestone n="378d" unit="orgpage"/> ἓν γοῦν ἐπίταγμα περιμεῖναι βασιλικόν, εἶθ̓ οὕτως
εἰς τὴν ἑαυτοῦ κατιέναι, ἀλλὰ μὴ τόλμῃ μηδ̓ ἀπονοίᾳ
χρησάμενον ὡς οὐκ οὖσιν ἐνυβρίζειν τοῖς
νόμοις, ἐπεί τοι καὶ τὸ νῦν τοῖς Γαλιλαίοις τοῖς
<pb id="v.3.p.76"></pb>
φυγαδευθεῖσιν ὑπὸ τοῦ μακαρίτου Κωνσταντίου
οὐ κάθοδον εἰς τὰς ἐκκλησίας αὐτῶν, ἀλλὰ τὴν
εἰς τὰς πατρίδας συνεχωρήσαμεν. Ἀθανάσιον δὲ
πυνθάνομαι τὸν τολμηρότατον ὑπὸ τοῦ συνήθους
ἐπαρθέντα θράσους ἀντιλαβέσθαι τοῦ λεγομένου
παῤ αὐτοῖς ἐπισκοπῆς θρόνου, τοῦτο δὲ εἶναι καὶ
τῷ θεοσεβεῖ τῶν Ἀλεξανδρέων δήμῳ οὐ μετρίως
<milestone n="399a" unit="orgpage"/> ἀηδές. ὅθεν αὐτῷ προαγορεύομεν ἀπιέναι τῆς πόλεως,
ἐξ ἧς ἂν ἡμέρας τὰ τῆς ἡμετέρας ἡμερότητος
γράμματα δέξηται παραχρῆμα· μένοντι δ̓
αὐτῷ τῆς πόλεως εἴσω μείζους πολὺ καὶ χαλεπωτέρας
προαγορεύομεν τιμωρίας.
</p></div1>

<div1 n="25" type="letter"><head>Εὐαγρίῳ</head><p>
<milestone n="426d" unit="orgpage"/> Συγκτησείδιον μικρὸν ἀγρῶν τεττάρων δοθέντων
μοι παρὰ τῆς τήθης ἐν τῇ Βιθυνίᾳ τῇ σῇ
διαθέσει δῶρον δίδωμι, ἔλαττον μὲν ἢ ὥστε ἄνδρα
εἰς περιουσίαν ὀνῆσαί τι μέγα καὶ ἀποφῆναι ὄλβιον,
<milestone n="427a" unit="orgpage"/> ἔχον δὲ οὐδὲ ὣς παντάπασιν ἀτερπῆ τὴν
δόσιν, εἴ σοι τὰ καθ̓ ἕκαστα περὶ αὐτοῦ διέλθοιμι.
παίζειν δὲ οὐδὲν κωλύει πρὸς σὲ χαρίτων
γέμοντα καὶ εὐμουσίας. ἀπῴκισται μὲν τῆς θαλάττης
<pb id="v.3.p.78"></pb>
σταδίους οὐ πλέον εἴκοσι, καὶ οὔτε ἔμπορος
οὔτε ναύτης ἐνοχλεῖ λάλος καὶ ὑβριστὴς τῷ χωρίῳ.
<milestone n="427b" unit="orgpage"/> οὐ μὴν ἀφῄρηται τὰς παρὰ τοῦ Νηρέως χάριτας
παντελῶς, ἔχει δὲ ἰχθὺν πρόσφατον ἀεὶ καὶ ἀσπαίροντα,
καὶ ἐπί τινος ἀπὸ τῶν δωμάτων προελθὼν
γηλόφου ὄψει τὴν θάλατταν τὴν Προποντίδα καὶ
τὰς νήσους τήν τε ἐπώνυμον πόλιν τοῦ γενναίου
βασιλέως, οὐ φυκίοις ἐφεστὼς καὶ βρύοις, οὐδὲ ἐνοχλούμενος
ὑπὸ τῶν ἐκβαλλομένων εἰς τοὺς αἰγιαλοὺς
καὶ τὰς ψάμμους ἀτερπῶν πάνυ καὶ οὐδὲ
ὀνομάζειν ἐπιτηδείων λυμάτων, ἀλλ̓ ἐπὶ σμίλακος
<milestone n="427c" unit="orgpage"/> καὶ θύμου καὶ πόας εὐώδους. ἡσυχία δὲ πολλὴ
κατακλινομένῳ καὶ εἴς τι βιβλίον ἀφορῶντι, εἶτα
διαναπαύοντι τὴν ὄψιν ἥδιστον ἀπιδεῖν εἰς τὰς
ναῦς καὶ τὴν θάλατταν. τοῦτο ἐμοὶ μειρακίῳ
κομιδῇ νέῳ θερίδιον ἐδόκει φίλτατον· ἔχει γὰρ καὶ
πηγὰς οὐ φαύλας καὶ λουτρὸν οὐκ ἀναφρόδιτον
καὶ κῆπον καὶ δένδρα. ἀνὴρ δ̓ ὢν ἤδη τὴν παλαιὰν
ἐκείνην ἐπόθουν δίαιταν, καὶ ἦλθον πολλάκις,
καὶ γέγονεν ἡμῖν οὐκ ἔξω λόγων ἡ σύνοδος.
<milestone n="427d" unit="orgpage"/> ἔστι δ̓ ἐνταῦθα καὶ γεωργίας ἐμῆς μικρὸν ὑπόμνημα,
φυταλία βραχεῖα, φέρουσα οἶνον εὐώδη τε
καὶ ἡδύν, οὐκ ἀναμένοντά τι παρὰ τοῦ χρόνου
προσλαβεῖν. τὸν Διόνυσον ὄψει καὶ τὰς Χάριτας.
ὁ βότρυς δὲ ἐπὶ τῆς ἀμπέλου καὶ ἐπὶ τῆς ληνοῦ
θλιβόμενος ἀπόζει τῶν ῥόδων, τὸ γλεῦκος δὲ ἐν
τοῖς πίθοις ἤδη νέκταρός ἐστιν ἀπορρὼξ Ὁμήρῳ
<milestone n="428a" unit="orgpage"/> πιστεύοντι. τί δῆτα οὐ πολλὴ γέγονεν οὐδ̓ ἐπὶ
πλέθρα πάνυ πολλὰ ἡ τοιαύτη ἄμπελος; τυχὸν
<pb id="v.3.p.80"></pb>
μὲν οὐδὲ ἐγὼ γεωργὸς γέγονα πρόθυμος· ἀλλὰ
ἐπεὶ ἐμοὶ νηφάλιος ὁ τοῦ Διονύσου κρατὴρ καὶ
ἐπὶ πολὺ τῶν νυμφῶν δεῖται, ὅσον εἰς ἐμαυτὸν καὶ
τοὺς φίλους· ὀλίγον δέ ἐστι τὸ χρῆμα τῶν ἀνδρῶν·
παρεσκευασάμην. νῦν δή σοι δῶρον, ὦ φίλη
<milestone n="428b" unit="orgpage"/> κεφαλή, δίδωμι μικρὸν μὲν ὅπερ ἐστί, χαρίεν δὲ
φίλῳ παρὰ φίλου, οἴκοθεν οἴκαδε, κατὰ τὸν σοφὸν
ποιητὴν Πίνδαρον. τὴν ἐπιστολὴν ἐπισύρων πρὸς
λύχνον γέγραφα, ὥστε, εἴ τι ἡμάρτηται, μὴ
πικρῶς ἐξέταζε μηδ̓ ὡς ῥήτωρ ῥήτορα.
</p></div1>

<div1 n="26" type="letter"><head>Βασιλείῳ</head><p>
<milestone n="381a" unit="orgpage"/> Ἡ μὲν παροιμία φησὶν Οὐ πόλεμον ἀγγέλλεις,
ἐγὼ δὲ προσθείην ἐκ τῆς κωμῳδίας Ὦ χρυσὸν
ἀγγείλας ἐπῶν. ἴθι οὖν ἔργοις αὐτὸ δεῖξον, καὶ
<milestone n="381b" unit="orgpage"/> σπεῦδε παῤ ἡμᾶς· ἀφίξῃ γὰρ φίλος παρὰ φίλον.
ἡ δὲ περὶ τὰ πράγματα κοινὴ καὶ συνεχὴς ἀσχολία
δοκεῖ μὲν εἶναί πως τοῖς μὴ πάρεργον αὐτὰ ποιοῦσιν
ἐπαχθής, οἱ δὲ τῆς ἐπιμελείας κοινωνοῦντές
εἰσιν ἐπιεικεῖς, ὡς ἐμαυτὸν πείθω, καὶ συνετοὶ καὶ
πάντως ἱκανοὶ πρὸς πάντα. διδοῦσιν οὖν μοι
ῥᾳστώνην, ὥστε ἐξεῖναι μηδὲν ὀλιγωροῦντι καὶ
ἀναπαύεσθαι· σύνεσμεν γὰρ ἀλλήλοις οὐ μετὰ
τῆς αὐλικῆς ὑποκρίσεως, ἧς μόνης οἶμαί σε μέχρι
<pb id="v.3.p.82"></pb>
<milestone n="381c" unit="orgpage"/> τοῦ δεῦρο πεπειρᾶσθαι, καθ̓ ἣν ἐπαινοῦντες μισοῦσι
τηλικοῦτον μῖσος ἡλίκον οὐδὲ τοὺς πολεμιωτάτους,
ἀλλὰ μετὰ τῆς προσηκούσης ἀλλήλοις
ἐλευθερίας ἐξελέγχοντές τε ὅταν δέῃ καὶ ἐπιτιμῶντες
οὐκ ἔλαττον φιλοῦμεν ἀλλήλους τῶν
σφόδρα ἑταίρων· ἔνθεν ἔξεστιν ἡμῖν· ἀπείη δὲ
φθόνος· ἀνειμένοις τε σπουδάζειν καὶ σπουδάζουσι
μὴ ταλαιπωρεῖσθαι, καθεύδειν δὲ ἀδεῶς.
ἐπεὶ καὶ ἐγρηγορὼς οὐχ ὑπὲρ ἐμαυτοῦ μᾶλλον
<milestone n="381d" unit="orgpage"/> ἢ καὶ ὑπὲρ τῶν ἄλλων ἁπάντων, ὡς εἰκός, ἐγρήγορα.
Ταῦτα ἴσως κατηδολέσχησά σου καὶ κατελήρησα,
παθών τι βλακῶδες· ἐπῄνεσα γὰρ ἐμαυτὸν
ὥσπερ Ἀστυδάμας. ἀλλ̓ ἵνα σε πείσω προὔργου
τι μᾶλλον ἡμῖν τὴν σὴν παρουσίαν ἅτε ἀνδρὸς ἔμφρονος
ποιήσειν ἢ παραιρήσεσθαί τι τοῦ καιροῦ,
<milestone n="382a" unit="orgpage"/> ταῦτα ἐπέστειλα. σπεῦδε οὖν, ὅπερ ἔφην, δημοσίῳ
χρησάμενος δρόμῳ· συνδιατρίψας δὲ ἡμῖν ἐφ̓
ὅσον σοι φίλον, οἷπερ ἂν θέλῃς ὑφ̓ ἡμῶν πεμπόμενος,
ὡς προσῆκόν ἐστι, βαδιεῖ.
</p></div1>

<div1 n="27" type="letter"><head>Θρᾳξίν</head><p>
<milestone n="428c" unit="orgpage"/> Βασιλεῖ μὲν πρὸς κέρδος ὁρῶντι χαλεπὸν ἂν
ὑμῶν ἐφάνη τὸ αἴτημα, καὶ οὐκ ἂν ᾠήθη δεῖν τὴν
δημοσίαν εὐπορίαν βλάπτειν τῇ πρός τινας ἰδίᾳ
<pb id="v.3.p.84"></pb>
χάριτι· ἐπεὶ δὲ ἡμεῖς οὐχ ὅ, τι πλεῖστα παρὰ τῶν
ὑπηκόων ἀθροίζειν πεποιήμεθα σκοπόν, ἀλλ̓ ὅτι
πλείστων ἀγαθῶν αὐτοῖς αἴτιοι γίγνεσθαι, τοῦτο
καὶ ὑμῖν ἀπολύσει τὰ ὀφλήματα. ἀπολύσει δὲ
<milestone n="382d" unit="orgpage"/> οὐχ ἁπλῶς ἅπαντα, ἀλλὰ μερισθήσεται τὸ πρᾶγμα,
τὸ μὲν εἰς ὑμᾶς, τὸ δὲ εἰς τὴν τῶν στρατιωτῶν
χρείαν, ἐξ ἧς οὐκ ἐλάχιστα καὶ αὐτοὶ δήπου
φέρεσθε, τὴν εἰρήνην καὶ τὴν ἀσφάλειαν. τοιγαροῦν
μέχρι μὲν τῆς τρίτης ἐπινεμήσεως ἀφίεμεν
ὑμῖν πάντα, ὅσα ἐκ τοῦ φθάνοντος ἐλλείπει χρόνου·
μετὰ ταῦτα δὲ εἰσοίσετε κατὰ τὸ ἔθος. ὑμῖν
τε γὰρ τὰ ἀφιέμενα χάρις ἱκανή, καὶ ἡμῖν τῶν
<milestone n="429a" unit="orgpage"/> κοινῶν οὐκ ἀμελητέον. περὶ τούτου καὶ τοῖς
ἐπάρχοις ἐπέσταλκα, ἵν̓ ἡ χάρις ὑμῖν εἰς ἔργον
προχωρήσῃ. ἐρρωμένους ὑμᾶς οἱ θεοὶ σώζοιεν
τὸν ἅπαντα χρόνον.
</p></div1>

<div1 n="28" type="letter"><head>Ἀνεπίγραφος ὑπὲρ Ἀργείων</head><p>
<milestone n="407b" unit="orgpage"/> Ὑπὲρ τῆς Ἀργείων πόλεως πολλὰ μὲν ἄν τις
εἰπεῖν ἔχοι, σεμνύνειν αὐτὴν ἐθέλων, παλαιὰ καὶ
νέα πράγματα. τοῦ τε γὰρ Τρωικοῦ, καθάπερ
<pb id="v.3.p.86"></pb>
<milestone n="429c" unit="orgpage"/> ὕστερον Ἀθηναίοις καὶ Λακεδαιμονίοις τοῦ Περσικοῦ,
προσήκει τὸ πλέον ἐκείνοις ἔργου. δοκεῖ μὲν
γὰρ ἄμφω κοινῇ πραχθῆναι παρὰ τῆς Ἑλλάδος·
ἄξιον δὲ ὥσπερ τῶν ἔργων καὶ τῆς φροντίδος,
οὕτω καὶ τῶν ἐπαίνων τοὺς ἡγεμόνας τὸ πλέον
μετέχειν. ἀλλὰ ταῦτα μὲν ἀρχαῖά πως εἶναι δοκεῖ,
τὰ δὲ ἐπὶ τούτοις, ἥ τε Ἡρακλειδῶν κάθοδος
καὶ ὡς τῷ πρεσβυτάτῳ γέρας ἐξῃρέθη, ἥ τε εἰς
<milestone n="429d" unit="orgpage"/> Μακεδόνας ἐκεῖθεν ἀποικία, καὶ τὸ Λακεδαιμονίοις
οὕτω πλησίον παροικοῦντας ἀδούλωτον ἀεὶ
καὶ ἐλευθέραν φυλάξαι τὴν πόλιν, οὐ μικρᾶς οὐδὲ
τῆς τυχούσης ἀνδρείας ἦν. ἀλλὰ δὴ καὶ τὰ τοσαῦτα
περὶ τοὺς Πέρσας ὑπὸ τῶν Μακεδόνων
γενόμενα ταύτῃ προσήκειν τῇ πόλει δικαίως ἄν
τις ὑπολάβοι· Φιλίππου τε γὰρ καὶ Ἀλεξάνδρου
<milestone n="408a" unit="orgpage"/> τῶν πάνυ τῶν προγόνων πατρὶς ἦν αὕτη. Ῥωμαίοις
δὲ ὕστερον οὐχ ἁλοῦσα μᾶλλον ἢ κατὰ
ξυμμαχίαν ὑπήκουσε, καὶ ὥσπερ οἶμαι μετεῖχε
καὶ αὐτὴ καθάπερ αἱ λοιπαὶ τῆς ἐλευθερίας καὶ
τῶν ἄλλων δικαίων, ὁπόσα νέμουσι ταῖς περὶ τὴν
Ἑλλάδα πόλεσιν οἱ κρατοῦντες ἀεί.
Κορίνθιοι δὲ νῦν αὐτὴν προσνεμομένην αὐτοῖς·
οὕτω γὰρ εἰπεῖν εὐπρεπέστερον· ὑπὸ τῆς βασιλευούσης
<pb id="v.3.p.88"></pb>
πόλεως εἰς κακίαν ἐπαρθέντες συντελεῖν
<milestone n="408b" unit="orgpage"/> αὑτοῖς ἀναγκάζουσι, καὶ ταύτης ἦρξαν, ὥς φασι,
τῆς καινοτομίας ἕβδομος οὗτος ἐνιαυτός, οὔτε τὴν
Δελφῶν οὔτε τὴν Ἠλείων ἀτέλειαν, ἧς ἠξιώθησαν
ἐπὶ τῷ διατιθέναι τοὺς παρὰ σφίσιν ἱεροὺς ἀγῶνας,
αἰδεσθέντες. τεττάρων γὰρ ὄντων, ὡς ἴσμεν, τῶν
μεγίστων καὶ λαυπροτάτων ἀγώνων περὶ τὴν Ἑλλάδα,
Ἠλεῖοι μὲν Ὀλύμπια, Δελφοὶ δὲ Πύθια,
καὶ τὰ ἐν Ἰσθμῷ Κορίνθιοι, Ἀργεῖοι δὲ τὴν τῶν
<milestone n="408c" unit="orgpage"/> Νεμέων συγκροτοῦσι πανήγυριν. πῶς οὖν εὔλογον
ἐκείνοις μὲν ὑπάρχειν τὴν ἀτέλειαν τὴν πάλαι
δοθεῖσαν, τοὺς δὲ ἐπὶ τοῖς ὁμοίοις δαπανήμασιν
ἀφεθέντας πάλαι, τυχὸν δὲ οὐδὲ τὴν ἀρχὴν ὑπαχθέντας
νῦν ἀφῃρῆσθαι τὴν προνομίαν ἧς ἠξιώθησαν;
πρὸς δὲ τούτοις Ἠλεῖοι μὲν καὶ Δελφοὶ
διὰ τῆς πολυθρυλήτου πενταετηρίδος ἅπαξ ἐπιτελεῖν
εἰώθασι, διττὰ δ̓ ἐστὶ Νέμεα παρὰ τοῖς
Ἀργείοις, καθάπερ Ἴσθμια παρὰ Κορινθίοις. ἐν
μέντοι τούτῳ τῷ χρόνῳ καὶ δύο πρόκεινται παρὰ
τοῖς Ἀργείοις ἀγῶνες ἕτεροι τοιοίδε, ὥστε εἶναι
<milestone n="408d" unit="orgpage"/> τέσσαρας τοὺς πάντας ἐν ἐνιαυτοῖς τέσσαρσι. πῶς
οὖν εἰκὸς ἐκείνους μὲν ἀπράγμονας εἶναι λειτουργοῦντας
ἅπαξ, τούτους δὲ ὑπάγεσθαι καὶ πρὸς ἑτέρων
συντέλειαν ἐπὶ τετραπλασίοις τοῖς οἴκοι λειτουργήμασιν,
ἄλλως τε οὐδὲ πρὸς Ἑλληνικὴν οὐδὲ
παλαιὰν πανήγυριν; οὐ γὰρ ἐς χορηγίαν ἀγώνων
γυμνικῶν ἢ μουσικῶν οἱ Κορίνθιοι τῶν πολλῶν
<milestone n="409a" unit="orgpage"/> δέονται χρημάτων, ἐπὶ δὲ τὰ κυνηγέσια τὰ πολλακις
<pb id="v.3.p.90"></pb>
ἐν τοῖς θεάτροις ἐπιτελούμενα ἄρκτους καὶ
παρδάλεις ὠνοῦνται. ἀτὰρ αὐτοὶ μὲν εἰκότως φέρουσι
διὰ τὸν πλοῦτον τῶν ἀναλωμάτων τὸ μέγεθος,
ἄλλως τε καὶ πολλῶν πόλεων, ὡς εἰκός,
αὐτοῖς εἰς τοῦτο συναιρομένων, ὥστε ὠνοῦνται τὴν
τέρψιν τοῦ φρονήματος. Ἀργεῖοι δὲ χρημάτων τε
ἔχοντες ἐνδεέστερον καὶ ξενικῇ θέᾳ καὶ παῤ ἄλλοις
<milestone n="409b" unit="orgpage"/> ἐπιδουλεύειν ἀναγκαζόμενοι πῶς οὐκ ἄδικα μὲν
καὶ παράνομα, τῆς δὲ περὶ τὴν πόλιν ἀρχαίας
δυνάμεώς τε καὶ δόξης ἀνάξια πείσονται, ὄντες
γ̓ αὐτοῖς ἀστυγείτονες, οὓς προσῆκον ἦν ἀγαπᾶσθαι
μᾶλλον, εἴπερ ὀρθῶς ἔχει τὸ <q>οὐδ̓ ἂν βοῦς
ἀπόλοιτο, εἰ μὴ διὰ κακίαν γειτόνων</q>· Ἀργεῖοι
δὲ ἐοίκασιν οὐχ ὑπὲρ ἑνὸς πολυπραγμονούμενοι
βοιδίου ταῦτα τοὺς Κορινθίους αἰτιᾶσθαι, ἀλλ̓
ὑπὲρ πολλῶν καὶ μεγάλων ἀναλωμάτων, οἷς οὐ
δικαίως εἰσὶν ὑπεύθυνοι.
<milestone n="409c" unit="orgpage"/> Καίτοι πρὸς τοὺς Κορινθίους εἰκότως ἄν τις καὶ
τοῦτο προσθείη, πότερον αὐτοῖς δοκεῖ καλῶς ἔχειν
τοῖς τῆς παλαιᾶς Ἑλλάδος ἕπεσθαι νομίμοις ἢ
μᾶλλον οἷς ἔναγχος δοκοῦσι παρὰ τῆς βασιλευούσης
προσειληφέναι πόλεως; εἰ μὲν γὰρ τὴν
τῶν παλαιῶν νομίμων ἀγαπῶσι σεμνότητα, οὐκ
Ἀργείοις μᾶλλον εἰς Κόρινθον ἢ Κορινθίοις εἰς
Ἄργος συντελεῖν προσήκει· εἰ δὲ τοῖς νῦν ὑπάρξασι
<pb id="v.3.p.92"></pb>
<milestone n="409d" unit="orgpage"/> τῇ πόλει, ἐπειδὴ τὴν Ῥωμαϊκὴν ἀποικίαν
ἐδέξαντο, ἰσχυριζόμενοι πλέον ἔχειν ἀξιοῦσι, παραιτησόμεθα
μετρίως αὐτοὺς μὴ τῶν πατέρων
φρονεῖν μεῖζον, μηδὲ ὅσα καλῶς ἐκεῖνοι κρίναντες
ταῖς περὶ τὴν Ἑλλάδα διεφύλαξαν πόλεσιν ἔθιμα,
ταῦτα καταλύειν καὶ καινοτομεῖν ἐπὶ βλάβῃ καὶ
λύμῃ τῶν ἀστυγειτόνων, ἄλλως τε καὶ νεωτέρᾳ
χρωμένους τῇ ψήφῳ καὶ τὴν ἀπραγμοσύνην τοῦ
λαχόντος ὑπὲρ τῆς Ἀργείων πόλεως τὴν δίκην
εἰσελθεῖν ἕρμαιον ἔχοντας τῆς πλεονεξίας. εἰ γὰρ
ἐφῆκεν ἔξω τῆς Ἑλλάδος ἀπάγων τὴν δίκην, οἱ
<milestone n="410a" unit="orgpage"/> Κορίνθιοι ἔλαττόν τε ἰσχύειν ἔμελλον καὶ τὸ δίκαιον
ἐξεταζόμενον κακῶς φαίνεσθαι πρὸς τῶν
πολλῶν καὶ γενναίων τούτων συνηγόρων, ὑφ̓ ὧν
εἰκός ἐστι τὸν δικαστήν, προστιθεμένου καὶ τοῦ
κατὰ τὴν πόλιν ἀξιώματος, δυσωπούμενον ταύτην
τὴν ψῆφον ἐξενεγκεῖν.
Ἀλλὰ τὰ μὲν ὑπὲρ τῆς πόλεως δίκαια καὶ τῶν
<milestone n="410b" unit="orgpage"/> ῥητόρων, εἰ μόνον ἀκούειν ἐθέλοις καὶ λέγειν αὐτοῖς
ἐπιτραπείη τὴν δίκην, ἐξ ὑπαρχῆς πεύσῃ, καὶ τὸ
παραστὰν ἐκ τῶν λεγομένων ὀρθῶς κριθήσεται.
ὅτι δὲ χρὴ καὶ τοῖς τὴν πρεσβείαν ταύτην προσάγουσι
δἰ ἡμῶν πεισθῆναι, μικρὰ προσθεῖναι χρὴ
περὶ αὐτῶν. Διογένης μέν τοι καὶ Λαμπρίας φιλοσοφοῦσι
μέν, εἴπερ τις ἄλλος τῶν καθ̓ ἡμᾶς,
<pb id="v.3.p.94"></pb>
τῆς πολιτείας δὲ τὰ μὲν ἔντιμα καὶ κερδαλέα
διαπεφεύγασι· τῇ πατρίδι δὲ ἐπαρκεῖν ἀεὶ κατὰ
δύναμιν προθυμούμενοι, ὅταν ἡ πόλις ἐν χρείᾳ
<milestone n="410c" unit="orgpage"/> μεγάλῃ γένηται, τότε ῥητορεύουσι καὶ πολιτεύονται
καὶ πρεσβεύουσι καὶ δαπανῶσιν ἐκ τῶν
ὑπαρχόντων προθύμως, ἔργοις ἀπολογούμενοι τὰ
φιλοσοφίας ὀνείδη καὶ τὸ δοκεῖν ἀχρήστους εἶναι
ταῖς πόλεσι τοὺς μετιόντας φιλοσοφίαν ψεῦδος
ἐλέγχοντες· χρῆται γὰρ αὐτοῖς ἥ τε πατρὶς εἰς
ταῦτα, καὶ πειρῶνται βοηθεῖν αὐτῇ τὸ δίκαιον δἰ
ἡμῶν, ἡμεῖς δ̓ αὖθις διὰ σοῦ. τοῦτο γὰρ καὶ
μόνον λείπεται τοῖς ἀδικουμένοις εἰς τὸ σωθῆναι,
<milestone n="410d" unit="orgpage"/> τὸ τυχεῖν δικαστοῦ κρίνειν τε ἐθέλοντος καὶ δυναμένου
καλῶς· ὁπότερον γὰρ ἂν ἀπῇ τούτων,
ἐξαπατηθέντος ἢ καταπροδόντος αὐτοῦ τὸ δίκαιον
οἴχεσθαι πάντως ἀνάγκη. ἀλλ̓ ἐπειδὴ νῦν ἡμῖν
τὰ μὲν τῶν δικαστῶν ὑπάρχει κατ̓ εὐχάς, λέγειν
δ̓ οὐκ ἔνι μὴ τότε ἐφέντας, ἀξιοῦσι τοῦτο πρῶτον
αὐτοῖς ἀνεθῆναι, καὶ μὴ τὴν ἀπραγμοσύνην τοῦ
τότε συνειπόντος τῇ πόλει καὶ τὴν δίκην ἐπιτροπεύσαντος
αἰτίαν αὐτῇ γενέσθαι εἰς τὸν ἔπειτα
αἰῶνα βλάβης τοσαύτης.
<milestone n="411a" unit="orgpage"/> Ἄτοπον δὲ οὐ χρὴ νομίζειν τὸ τὴν δίκην αὖθις
ἀνάδικον ποιεῖν· τοῖς μὲν γὰρ ἰδιώταις ξυμφέρει
τὸ κρεῖττον καὶ λυσιτελέστερον ὀλίγον παριδεῖν,
τὴν εἰς τὸν ἔπειτα χρόνον ἀσφάλειαν ὠνουμένοις·
ὄντος γὰρ αὐτοῖς ὀλίγου βίου, ἡδὺ μὲν καὶ τὸ ἐπ̓
ὀλίγον ἡσυχίας ἀπολαῦσαι, φοβερὸν δὲ καὶ τὸ
<pb id="v.3.p.96"></pb>
πρὸς τῶν δικαστηρίων ἀπολέσθαι κρινόμενον, καὶ
<milestone n="411b" unit="orgpage"/> παισὶ παραπέμψαι τὴν δίκην ἀτελῆ· ὥστε κινδυνεύει
κρεῖσσον εἶναι τὸ καὶ ὁπωσοῦν προσλαβεῖν
ἥμισυ ἢ περὶ τοῦ παντὸς ἀγωνιζόμενον ἀποθανεῖν·
τὰς πόλεις δὲ ἀθανάτους οὔσας εἰ μή τις δικαίως
κρίνας τῆς πρὸς ἀλλήλας φιλονεικίας ἀπαλλάξει,
ἀθάνατον ἔχειν τὴν δύσνοιαν πάντως ἀναγκαῖον,
καὶ τὸ μῖσος δὲ ἰσχυρὸν τῷ χρόνῳ κρατυνόμενον.
εἴρηται, φασὶν οἱ ῥήτορες, ὅ γ̓ ἐμὸς λόγος,
κρίνοις δ̓ ἂν αὐτὸς τὰ δέοντα.
</p></div1>

<div1 n="29" type="letter"><head>Ἰουλιανῷ θείῳ</head><p>
Εἰ τὰς σὰς ἐπιστολὰς ἐγὼ παρὰ φαῦλον ποιοῦμαι,
ἐξ ἄρα δή μοι ἔπειτα θεοὶ φρένας ὤλεσαν αὐτοί.
τί γὰρ οὐκ ἔνεστιν ἐν τοῖς σοῖς καλόν ; εὔνοια,
πίστις, ἀλήθεια, καὶ τὸ πρὸ τούτων, οὗ χωρὶς
οὐδέν ἐστι τἆλλα, φρόνησις ἅπασι τοῖς ἑαυτῆς
μέρεσιν, ἀγχινοίᾳ, συνέσει, εὐβουλίᾳ διαδεικνυμένη.
ὅτι δὲ οὐκ ἀντιγράφω, τοῦτο γὰρ καὶ
κατεμέμψω, σχολὴν οὐκ ἄγω, μὰ τοὺς θεούς, καὶ
μὴ νομίσῃς ἀκκισμὸν εἶναι μηδὲ παιδιὰν τὸ
πρᾶγμα. μαρτύρομαι τοὺς λογίους θεούς, ὅτι
πλὴν Ὁμηρου καὶ Πλάτωνος οὐκ ἀκολουθεῖ μοι
πυκτίον οὔτε φιλόσοφον οὔτε ῥητορικὸν οὔτε
γραμματικὸν οὔθ̓ ἱστορία τις τῶν ἐν κοινῇ χρείᾳ·
<pb id="v.3.p.98"></pb>
καὶ ταῦτα δὲ αὐτὰ τοῖς περιάπτοις ἔοικε καὶ
φυλακτηρίοις· δέδεται γὰρ ἀεί. ὀλίγα λοιπὸν
καὶ εὔχομαι καίτοι δεόμενος, ὡς εἰκός, εἴ πέρ ποτε
ἄλλοτε καὶ νῦν εὐχῶν πολλῶν πάνυ, καὶ μεγάλων.
ἀλλ̓ ἄγχει πάντοθεν περιεχόμενα τὰ πράγματα,
ὄψει δὲ ἴσως καὶ αὐτός, ὅταν εἰς τὴν Συρίαν γένωμαι.
Περὶ δὲ ὧν ἐπέστειλάς μοι, πάντα ἐπαινῶ,
πάντα θαυμάζω ἃ ἐννοεῖς, οὐδέν ἐστιν ἀπόβλητον
ἐξ ἐκείνων. ἴσθι οὖν ὅτι καὶ πάντα
πράξω σὺν θεοῖς.
τοὺς κίονας τοὺς Δαφναίους θοῦ πρὸ τῶν
ἄλλων· τοὺς ἐκ βασιλείων τῶν πανταχοῦ λαβῶν
ἀποκόμισον, ὑπόστησον δὲ εἰς τὰς ἐκείνων χώρας
τοὺς ἐκ τῶν ἔναγχος κατειλημμένων οἰκιῶν· εἰ δὲ
κἀκεῖθεν ἐπιλείποιεν, ὀπτῆς πλίνθου καὶ κόνεως
τέως ἔξωθεν μαρμαρώσαντες εὐτελεστέροις χρησώμεθα·
τὸ δὲ ὅσιον ὅτι πολυτελείας ἐστὶ κρεῖττον
καὶ τοῖς εὖ φρονοῦσιν ἡδονὴν ἐν βίῳ καὶ τῇ χρήσει
ἔχον πολλήν, αὐτὸς οἶδας.
<pb id="v.3.p.100"></pb>
Περὶ δὲ τῶν πρὸς Λαυρίκιον οὐθὲν οἶμαι δεῖν
ἐπιστέλλειν σοι, πλὴν τοσοῦτον παραινῶ, πᾶσαν
ὀργὴν ἄφες, ἐπίτρεψον ἅπαντα τῇ δίκῃ, τὰς ἀκοὰς
ὑφέξων αὐτοῦ τοῖς λόγοις μετὰ πάσης πίστεως
τῆς πρὸς τὸ δίκαιον. καὶ οὔ φημι τοῦτο, ὡς οὐκ
ἐπαχθῆ τὰ πρὸς σὲ γραφέντα καὶ πλήρη πάσης
ὕβρεως καὶ ὑπεροψίας, ἀλλὰ χρὴ φέρειν· ἀνδρὸς
γάρ ἐστιν ἀγαθοῦ καὶ μεγαλοψύχου ἀκούειν μὲν
κακῶς, λέγειν δὲ μὴ κακῶς. ὥσπερ γὰρ τὰ βαλλόμενα
πρὸς τοὺς στερεοὺς καὶ γενναίους τοίχους
ἐκείνοις μὲν οὐ προσιζάνει, οὐδὲ πλήττει, οὐδὲ
ἐγκάθηται, σφοδρότερον δὲ ἐπὶ τοὺς βάλλοντας
ἀνακλᾶται, οὕτω πᾶσα λοιδορία καὶ βλασφημία
καὶ ὕβρις ἄδικος ἀνδρὸς ἀγαθοῦ καταχυθεῖσα
θιγγάνει μὲν οὐδαμῶς ἐκείνου, τρέπεται δὲ ἐπὶ
τὸν καταχέοντα. ταῦτά σοι παραινῶ, τὰ δὲ ἑξῆς
ἔσται τῆς κρίσεως. ὑπὲρ δὲ τῶν ἐμῶν ἐπιστολῶν
ἅς φησί σε λαβόντα παῤ ἐμοῦ δημοσιεῦσαι,
γελοῖον εἶναί μοι φαίνεται φέρειν εἰς κρίσιν· οὐθὲν
γὰρ ἐγώ, μὰ τοὺς θεούς, πρός σε πώποτε γέγραφα
οὔτε πρὸς ἄλλον ἄνθρωπον οὐδένα, ὃ μὴ δημοσίᾳ
τοῖς πᾶσι προκεῖσθαι βούλομαι· τίς γὰρ ἀσέλγεια,
τίς ὕβρις, τίς προπηλακισμός, τίς λοιδορία, τίς
αἰσχρορρημοσύνη ταῖς ἐμαῖς ἐπιστολαῖς ἐνεγράφη
ποτέ ; ὅς γε, καὶ εἰ πρός τινα τραχύτερον εἶχον,
διδούσης μοι τῆς ὑποθέσεως ὥσπερ ἐξ ἁμάξης
<pb id="v.3.p.102"></pb>
εἰπεῖν, οἷα ψευδῶς ἐπὶ τοῦ Λυκάμβου Ἀρχίλοχος,
σεμνότερον αὐτὰ καὶ σωφρονέστερον
ἐφθεγξάμην ἤ τις ἱερὰν ὑπόθεσιν μετῄει. εἰ
δὲ τῆς ὑπαρχούσης ἡμῖν πρὸς ἀλλήλους εὐνοίας
ἔμφασιν εἶχε τὰ γράμματα, τοῦτο ἐγὼ λανθάνειν
ἠβουλόμην ἢ ἀποκρύπτεσθαι; διὰ τί; μάρτυρας
ἔχω τοὺς θεοὺς πάντας τε καὶ πάσας, ὅτι, καὶ
ὅσα μοι πρὸς τὴν γαμετήν, οὐκ ἄν ἠχθέσθην, εἴ τις
ἐδημοσίευσεν· οὕτως ἦν πάντα σωφροσύνης πλήρη.
εἰ δέ, ἃ πρὸς τὸν ἐμαυτοῦ θεῖον ἐπέστειλα, ταῦτα
καὶ ἄλλος τις ἀνέγνω καὶ δεύτερος, ὁ πικρῶς
οὕτως ἀνιχνεύσας αὐτὰ δικαιοτέραν ἄν ὑπόσχοι
μέμψιν ἢ ὁ γράψας ἐγὼ ἢ σὺ ἢ καὶ ἄλλος ἀναγνούς.
πλὴν ἀλλὰ τοῦτο συγχώρει καὶ μὴ
ταραττέτω σε, σκόπει δὲ ἐκεῖνο μόνον· πονηρός
ἐστι Λαυρίκιος, ὑπέξελθε γενναίως αὐτόν. εἰ δὲ
ἐπιεικὴς καὶ μέτριός ἐστι, καὶ ἥμαρτε περὶ σέ,
δὸς αὐτῷ συγγνώμην· τοὺς γὰρ ἀγαθοὺς δημοσίᾳ,
κἂν ἰδίᾳ περὶ ἡμᾶς οὐ καθήκοντες γένωνται,
φιλεῖν χρή. τοὺς πονηροὺς δὲ ἐν τοῖς κοινοῖς, κἂν
ἡμῖν κεχαρισμένοι διὰ χειρὸς ἔχειν, οὐ μισεῖν οὐδὲ
ἐκτρέπεσθαί φημι, φυλακὴν δὲ προβεβλῆσθαί
τινα, ὅπως μὴ λήσωσι κακουργοῦντες, εἰ δὲ
δυσφύλακτοι λίαν εἶεν, χρῆσθαι πρὸς μηδὲν αὐτοῖς.
ὑπὲρ οὗ γέγραφας καὶ αὐτός, ὅτι θρυλούμενος ἐπὶ
πονηρίᾳ τὴν ἰατρικὴν ὑποκρίνεται, ἐκλήθη μὲν
παῤ ἡμῶν ὡς σπουδαῖος, πρὶν δὲ εἰς ὄψιν ἐλθεῖν
<pb id="v.3.p.104"></pb>
φωραθεὶς ὅστις ἦν, μᾶλλον δὲ καταμηνυθείς· τὸ
δὲ ὑπὸ τίνος αὐτὸς ἐντυχὼν φράσω σοι· κατεφρονήθη·
σοὶ δὲ καὶ ὑπὲρ τούτου χάριν οἶδα.
Τῶν αἰτηθέντων ἀγρῶν ἐπειδήπερ ἔφθην ἐκείνους
δεδωκώς· εἰσί δέ μοι μάρτυρες ὁμόγνιοι καὶ φίλιοι
θεοί· δώσω μακρῷ λυσιτελεστέρους, αἰσθήσῃ δὲ καὶ αὐτός.
</p></div1>

<div1 n="30" type="letter"><head>Ἰουλιανὸς Φιλίππῳ</head><p>
Ἐγὼ νὴ τοὺς θεοὺς ἔτι καῖσαρ ὢν ἐπέστειλά
σοι, καὶ νομίζω πλέον ἢ ἅπαξ. ὥρμησα μέντοι
πολλάκις, ἀλλ̓ ἐκώλυσαν ἄλλοτε ἄλλαι προφάσεις,
εἶτα ἡ γενομένη διὰ τὴν ἀνάρρησιν ἐμοί τε
καὶ τῷ μακαρίτῃ Κωνσταντίῳ λυκοφιλία· παντάπασι
γὰρ ἐφυλαττόμην ὑπὲρ τὰς Ἄλπεις ἐπιστεῖλαί
τινι, μὴ πραγμάτων αὐτῷ χαλεπῶν αἴτιος
γένωμαι. τεκμήριον δέ μοι ποιοῦ τῆς εὐνοίας
τὸ μὴ γράφειν· οὐ γὰρ ἐθέλει πολλάκις ὁμολογεῖν
ἡ γλῶττα τῇ διανοίᾳ. καὶ ἴσως ἔχει μέν τι πρὸς
τὸ γαυριᾶν καὶ ἀλαζονεύεσθαι τοῖς ἰδιώταις ἡ
τῶν βασιλικῶν ἐπιστολῶν ἐπίδειξις, ὅταν πρὸς
τοὺς ἀσυνήθεις, ὥσπερ δακτύλιοί τινες ὑπὸ τῶν
ἀπειροκάλων φερόμενοι, κομίζωνται. φιλία δὲ
<pb id="v.3.p.106"></pb>
ἀληθινὴ γίνεται μάλιστα μὲν δἰ ὁμοιότητος, ἡ
δευτέρα δέ, ὅταν τις ἀληθῶς, ἀλλὰ μὴ πλαστῶς
θαυμάζῃ, καὶ παρὰ τοῦ τύχῃ καὶ συνέσει κρείττονος
ὁ πρᾷος καὶ μέτριος καὶ σώφρων ἀγαπηθῇ.
τὰ γραμματεῖα δὲ ταῦτα πολλοῦ τύφου καὶ
πολλῆς φλυαρίας ἐστὶ μεστά, καὶ ἔγωγε πολλάκις
ἐμαυτῷ μέμφομαι μακρότερα ποιούμενος αὐτὰ
καὶ λαλίστερος ὤν, ἐξὸν Πυθαγόρειον διδάσκειν τὴν γλῶτταν.
Ὑπεδεξάμην μέντοι τὰ σύμβολα, φιάλην ἀργυρᾶν,
ἕλκουσαν μίαν μνᾶν, καὶ χρυσοῦ νόμισμα.
καλέσαι δέ σε πρὸς ἐμαυτόν, ὥσπερ ἐπέστειλας,
ἐβουλόμην. ἤδη δὲ ἔαρ ὑποφαίνει καὶ τὰ δένδρα
βλαστάνει, χελιδόνες δὲ ὅσον οὔπω προσδοκώμεναι
τοὺς συστρατευομένους ἡμᾶς, ὅταν ἐπεισέλθωσιν,
ἐξελαύνουσι τῶν οἰκιῶν, καί φασι δεῖν
ὑπερορίους εἶναι. πορευσόμεθα δὲ δἰ ὑμῶν,
ὥστε μοι βέλτιον ἂν ἐντύχοις, ἐθελόντων θεῶν,
ἐν τοῖς σαυτοῦ. τοῦτο δὲ οἶμαι ταχέως ἔσεσθαι,
πλὴν εἰ μή τι δαιμόνιον γένοιτο κώλυμα. καὶ
τοῦτο δὲ αὐτὸ τοῖς θεοῖς εὐχόμεθα.
</p></div1>

<div1 n="31" type="letter"><head>Ἰουλιανοῦ νόμος περὶ τῶν ἰατρῶν.</head><p>
<milestone n="398b" unit="orgpage"/> Τὴν ἰατρικὴν ἐπιστήμην σωτηριώδη τοῖς
ἀνθρώποις τυγχάνειν τὸ ἐναργὲς τῆς χρείας
<pb id="v.3.p.108"></pb>
μαρτυρεῖ. διὸ καὶ ταύτην ἐξ οὐρανοῦ πεφοιτηκέναι
δικαίως φιλοσόφων παῖδες κηρύττουσι.
τὸ γὰρ ἀσθενὲς τῆς ἡμετέρας φύσεως καὶ τὰ
τῶν ἐπισυμβαινόντων ἀρρωστημάτων ἐπανορθοῦται
διὰ ταύτης. ὅθεν κατὰ τὸν τοῦ δικαίου
λογισμὸν συνῳδὰ τοῖς ἄνωθεν βασιλεῦσι θεσπίζοντες
ἡμετέρᾳ φιλανθρωπίᾳ κελεύομεν τῶν
βουλευτικῶν λειτουργημάτων ἀνενοχλήτους ὑμᾶς
τοὺς λοιποὺς χρόνους διάγειν.
</p></div1>

<div1 n="32" type="letter"><head>Θεοδώρᾳ.</head><p>
Τὸ βιβλίον, ὅπερ ἀπέστειλας διὰ Μυγδονίου,
δεδέγμεθα, καὶ προσέτι πάντα ὅσα σύμβολα διὰ
τῆς ἑορτῆς ἡμῖν ἐπέμπετο. ἔστι μὲν οὖν μοι καὶ
τούτων ἕκαστον ἡδὺ, παντὸς δὲ ἥδιον, εὖ ἴσθι, τὸ
πεπύσθαι με περὶ τῆς σῆς ἀγαθότητος, ὅτι σὺν θεοῖς
ἔρρωταί σοι τὸ σῶμα, καὶ τὰ περὶ τοὺς θεοὺς
ἐπιμελέστερον ἅμα καὶ συντονώτερον σπουδάζεται
παρὰ σοῦ. περὶ δὲ ὧν πρὸς τὸν φιλόσοφον
Μάξιμον ἔγραψας, ὡς τοῦ φίλου μου Σελεύκου
διαφόρως ἔχοντος πρὸς σέ, πέπεισο μηθὲν αὐτὸν
παῤ ἐμοὶ τοιοῦτον πράττειν ἢ λέγειν, ἐξ ὧν ἄν σε
<pb id="v.3.p.110"></pb>
μάλιστα διαβάλλοι· τοὐναντίον δὲ πάντα εὔφημα
διεξέρχεται περὶ σοῦ, καὶ οὔπω λέγω τοῦθ̓ ὅτι
καὶ διάκειται περὶ σὲ καλῶς· ἐκεῖνο μὲν γὰρ αὐτὸς
ἂν εἰδείη καὶ οἱ πάντα ὁρῶντες θεοί· τὸ δὲ ὅτι
πάντων ἀπέχεται τῶν τοιούτων ἐπ̓ ἐμοῦ, λίαν
ἀληθεύων φημί. γελοῖον οὖν εἶναί μοι φαίνεται,
μὴ τὰ πραττόμενα παῤ αὐτοῦ σκοπεῖν ἀλλὰ
τὰ κρυπτόμενα, καὶ ὧν οὐδέν ἐστί μοι φανερὸν
τεκμήριον ἐξετάζειν. ἐπεὶ δὲ κατέδραμες αὐτοῦ
πολλὰ πάνυ, καὶ περὶ αὑτῆς ἐδήλωσάς τινα, τὴν
αἰτίαν μοι τῆς πρὸς αὐτὸν ἀπεχθείας φανερὰν
ποιοῦσα, τοσοῦτον ἐγώ φημι πρός σε διαρρήδην,
ὡς, εἴ τινα ἀνδρῶν ἢ γυναικῶν ἢ ἐλευθέρων ἢ
δούλων ἀγαπᾷς οὔτε νῦν σέβοντα θεοὺς οὔτε
ἐν ἐλπίδι τοῦ πείσειν αὐτὸν ἔχουσα, ἁμαρτάνεις.
ἐννόησον γὰρ ὡς ἐπὶ σαυτῆς πρῶτον, εἴ τις οἰκετῶν
τῶν φιλουμένων ὑπὸ σοῦ τοῖς λοιδορουμένοις καὶ
βλασφημοῦσί σε συμπράττοι καὶ θεραπεύοι
πλέον ἐκείνους, ἀποστρέφοιτο δὲ καὶ βδελύττοιτο
τοὺς σοὺς φίλους ἡμᾶς, ἆῤ οὐ τοῦτον αὐτίκα
ἂν ἀπολέσθαι ἐθέλοις, μᾶλλον δὲ καὶ αὐτὴ
τιμωρήσαιο; τί οὖν; οἱ θεοὶ τῶν φίλων εἰσὶν
ἀτιμότεροι; λόγισαι καὶ ἐπ̓ αὐτῶν τοῦτο,
δεσπότας μὲν ἐκείνους ὑπολαβοῦσα, δούλους
δὲ ἡμᾶς. εἴ τις οὖν ἡμῶν, οἵ φαμεν εἶναι θεράποντες
θεῶν, οἰκέτην στέργοι τὸν βδελυττόμενον
αὐτοὺς καὶ ἀποστρεφόμενον αὐτῶν τὴν θρησκείαν,
ἆῤ οὐ δίκαιον ἢ πείθειν αὐτὸν καὶ σώζειν, ἢ τῆς
οἰκίας ἀποπέμπεσθαι καὶ πιπράσκειν, εἴ τῳ μὴ
<pb id="v.3.p.112"></pb>
ῥᾴδιον ὑπερορᾶν οἰκέτου κτήσεως; ἐγὼ δὲ οὐκ ἂν
δεξαίμην ὑπὸ τῶν μὴ φιλούντων θεοὺς ἀγαπᾶσθαι·
ὃ δὴ καὶ σὲ καὶ πάντας φημὶ δεῖν τοὺς
ἱερατικῶν ἀντιποιουμένους ἐντεῦθεν ἤδη διανοηθέντας
ἅψασθαι συντονώτερον τῆς εἰς τοὺς θεοὺς
ἁγιστείας· ἀπὸ τῆς οἰκίας δὲ σεβασμὸν εὔλογον
παρέχεσθαι τῆς ἑαυτοῦ τὸν ἱερέα, καὶ πρώτην
αὐτὴν ὅλην δἰ ὅλης ἀποφῆναι καθαρὰν τῶν
τηλικούτων νοσημάτων.
</p></div1>

<div1 n="33" type="letter"><head>Θεοδώρᾳ τῇ αἰδεσιμωτάτῃ.</head><p>
<milestone n="375d" unit="orgpage"/> Τὰ πεμφθέντα παρὰ σοῦ βιβλία πάντα
ὑπεδεξάμην καὶ τὰς ἐπιστολὰς ἄσμενος διὰ
τοῦ βελτίστου Μυγδονίου. καὶ μόγις ἄγων
σχολήν, ὡς ἴσασιν οἱ θεοί, οὐκ ἀκκιζόμενος λέγω,
ταῦτα ἀντέγραψα πρός σε. σὺ δὲ εὖ πράττοις
καὶ γράφοις ἀεὶ τοιαῦτα.
</p></div1>

<div1 n="34" type="letter"><head>Ἐδεξάμην ὅσα ἐπέστειλεν ἡ σὴ φρόνησις</head><p>
ἀγαθὰ καὶ καλὰ παρὰ τῶν θεῶν ἡμῖν ἐπαγγέλματα
καὶ δῶρα· καὶ πολλὴν ὁμολογήσας
<pb id="v.3.p.114"></pb>
χάριν τοῖς οὐρανίοις θεοῖς ἐν δευτέρῳ τῇ σῇ
μεγαλοψυχίᾳ χάριν ἔσχον, ὅτι καὶ προσλιπαρεῖν
ὑπὲρ ἡμῶν τοὺς θεοὺς ἐν τοῖς μάλιστα προθυμῇ
καὶ τὰ φανέντα παῤ αὑτῇ ἀγαθὰ διὰ ταχέων
ἡμῖν καταμηνύειν σπουδάζεις.
</p></div1>

<div1 n="35" type="letter"><head>Ἀριστοξένῳ φιλοσόφῳ.</head><p>
<milestone n="375a" unit="orgpage"/> Ἆρά γε χρὴ περιμένειν κλῆσιν, καὶ τὸ ἀκλητὶ
προτιμᾶν μηδαμοῦ; ἀλλ̓ ὅρα μὴ χαλεπὴν ταύτην
εἰσαγάγωμεν νομοθεσίαν, εἰ ταὐτὰ χρὴ παρὰ τῶν
φίλων περιμένειν, ὅσα καὶ παρὰ τῶν ἁπλῶς καὶ
<milestone n="375b" unit="orgpage"/> ὡς ἔτυχε γνωρίμων. ἀπορήσει τις ἐνταῦθα, πῶς
οὐκ ἰδόντες ἀλλήλους ἐσμὲν φίλοι; πῶς δὲ τοῖς
πρὸ χιλίων ἐτῶν γεγονόσι καὶ ναὶ μὰ Δία
δισχιλίων; ὅτι σπουδαῖοι πάντες ἦσαν καὶ τὸν
τρόπον καλοί τε κἀγαθοί. ἐπιθυμοῦμεν δὲ καὶ ἡμεῖς
εἶναι τοιοῦτοι, εἰ καὶ τοῦ εἶναι, τό γε εἰς ἐμέ,
πάμπληθες ἀπολειπόμεθα. πλὴν ἀλλ̓ ἥ γε ἐπιθυμία
τάττει πως ἡμᾶς εἰς τὴν αὐτὴν ἐκείνοις
μερίδα. καὶ τί ταῦτα ἐγὼ ληρῶ μακρότερον;
<milestone n="375c" unit="orgpage"/> εἴτε γὰρ ἄκλητον ἰέναι χρή, ἥξεις δήπουθεν· εἴτε
καὶ κλῆσιν περιμένεις, ἰδού σοι καὶ παράκλησις
ἥκει παῤ ἡμῶν. ἔντυχε οὖν ἡμῖν περὶ τὰ Τύανα
πρὸς Διὸς φιλίου, καὶ δεῖξον ἡμῖν ἄνδρα ἐν Καππαδόκαις
<pb id="v.3.p.116"></pb>
καθαρῶς Ἕλληνα. τέως γὰρ τοὺς μὲν
οὐ βουλομένους, ὀλίγους δέ τινας ἐθέλοντας μέν,
οὐκ εἰδότας δὲ θύειν ὁρῶ.
</p></div1>

<div1 n="36" type="letter"><head>Παιδείαν ὀρθὴν εἶναι νομίζομεν οὐ τὴν ἐν</head><p>
<milestone n="422a" unit="orgpage"/> τοῖς ῥήμασι καὶ τῇ γλώττῃ πραγματευομένην
εὐρυθμίαν, ἀλλὰ διάθεσιν ὑγιῆ νοῦν ἐχούσης
διανοίας καὶ ἀληθεῖς δόξας ὑπέρ τε ἀγαθῶν καὶ
κακῶν, ἐσθλῶν τε καὶ αἰσχρῶν. ὅστις οὖν ἕτερα
<milestone n="422b" unit="orgpage"/> μὲν φρονεῖ, διδάσκει δὲ ἕτερα τοὺς πλησιάζοντας,
οὗτος ἀπολελεῖφθαι τοσούτῳ δοκεῖ τῆς παιδείας,
ὅσῳ καὶ τοῦ χρηστὸς ἀνὴρ εἶναι. καὶ εἰ μὲν ἐπὶ
σμικροῖς εἴη τὸ διάφορον τῆς γνώμης πρὸς τὴν
γλῶτταν, κακὸν μὲν οἰστὸν δὲ ὅμως ὁπωσοῦν
γίνεται· εἰ δὲ ἐν τοῖς μεγίστοις ἄλλα μὲν φρονοίη
τις, ἐπ̓ ἐναντίον δὲ ὧν φρονεῖ διδάσκοι, πῶς οὐ
τοῦτο ἐκεῖνο καπήλων ἐστίν, οὔτι χρηστῶν, ἀλλὰ
<milestone n="422c" unit="orgpage"/> παμπονήρων ἀνθρώπων, οἳ μάλιστα ἐπαινοῦσιν
ὅσα μάλιστα φαῦλα νομίζουσιν, ἐξαπατῶντες καὶ
δελεάζοντες τοῖς ἐπαίνοις εἰς οὓς μετατιθέναι τὰ
σφέτερα ἐθέλουσιν, οἶμαι, κακά. πάντας μὲν οὖν
χρὴ τοὺς καὶ ὁτιοῦν διδάσκειν ἐπαγγελλομένους
εἶναι τὸν τρόπον ἐπιεικεῖς καὶ μὴ μαχόμενα οἷς
<pb id="v.3.p.118"></pb>
δημοσίᾳ μεταχειρίζονται τὰ ἐν τῇ ψυχῇ φέρειν
δοξάσματα, πολὺ δὲ πλέον ἁπάντων οἶμαι δεῖν
εἶναι τοιούτους ὅσοι ἐπὶ λόγοις τοῖς νέοις συγγίγνονται,
τῶν παλαιῶν ἐξηγηταὶ γιγνόμενοι
<milestone n="422d" unit="orgpage"/> συγγραμμάτων, εἴτε ῥήτορες εἴτε γραμματικοί,
καὶ ἔτι πλέον οἱ σοφισταί. βούλονται γὰρ πρὸς
τοῖς ἄλλοις οὐ λέξεων μόνον, ἠθῶν δὲ εἶναι διδάσκαλοι,
καὶ κατὰ σφᾶς εἶναί φασι τὴν πολιτικὴν
φιλοσοφίαν. εἰ μὲν οὖν ἀληθὲς ἢ μή, τοῦτο
ἀφείσθω τὰ νῦν. ἐπαινῶν δὲ αὐτοὺς οὕτως
ἐπαγγελμάτων καλῶν ὀρεγομένους ἐπαινέσαιμ̓
ἂν ἔτι πλέον, εἰ μὴ ψεύδοιντο μηδ̓ ἐξελέγχοιεν
αὑτοὺς ἕτερα μὲν φρονοῦντας, διδάσκοντας δὲ
τοὺς πλησιάζοντας ἕτερα. τί οὖν; Ὁμήρῳ
<milestone n="423a" unit="orgpage"/> μέντοι καὶ Ἡσιόδῳ καὶ Δημοσθένει καὶ Ἡροδότῳ
καὶ Θουκυδίδῃ καὶ Ἰσοκράτει καὶ Λυσίᾳ θεοὶ
πάσης ἡγοῦνται παιδείας. οὐχ οἱ μὲν Ἑρμοῦ
σφᾶς ἱερούς, οἱ δὲ Μουσῶν ἐνόμιζον; ἄτοπον μὲν
οὖν οἶμαι τοὺς ἐξηγουμένους τὰ τούτων ἀτιμάζειν
τοὺς ὑπ̓ αὐτῶν τιμηθέντας θεούς. οὐ μὴν ἐπειδὴ
τοῦτο ἄτοπον οἶμαι, φημὶ δεῖν αὐτοὺς μεταθεμένους
τοῖς νέοις συνεῖναι· δίδωμι δὲ αἵρεσιν
μὴ διδάσκειν ἃ μὴ νομίζουσι σπουδαῖα, βουλομένους
<milestone n="423b" unit="orgpage"/> δὲ διδάσκειν ἔργῳ πρῶτον πείθειν τοὺς
μαθητὰς ὡς οὔτε Ὅμηρος οὔτε Ἡσίοδος οὔτε
τούτων τις, οὓς ἐξηγοῦνται καὶ ὧν κατεγνωκότες
<pb id="v.3.p.120"></pb>
εἰσὶν ἀσέβειαν ἄνοιάν τε καὶ πλάνην εἰς τοὺς
θεούς, τοιοῦτός ἐστιν. ἐπεὶ δ̓ ἐξ ὧν ἐκεῖνοι
γεγράφασι παρατρέφονται μισθαρνοῦντες, εἶναι
ὁμολογοῦσιν αἰσχροκερδέστατοι καὶ δραχμῶν
ὀλίγων ἕνεκα πάντα ὑπομένειν. ἕως μὲν οὖν
τούτου πολλὰ ἦν τὰ αἴτια τοῦ μὴ φοιτᾶν εἰς τὰ
<milestone n="423c" unit="orgpage"/> ἱερά, καὶ ὁ πανταχόθεν ἐπικρεμάμενος φόβος
ἐδίδου συγγνώμην ἀποκρύπτεσθαι τὰς ἀληθεστάτας
ὑπὲρ τῶν θεῶν δόξας· ἐπειδὴ δὲ ἡμῖν
οἱ θεοὶ τὴν ἐλευθερίαν ἔδοσαν, ἄτοπον εἶναί μοι
φαίνεται διδάσκειν ἐκεῖνα τοὺς ἀνθρώπους, ὅσα
μὴ νομίζουσιν εὖ ἔχειν. ἀλλ̓ εἰ μὲν οἴονται
σοφοὺς ὧν εἰσιν ἐξηγηταὶ καὶ ὧν ὥσπερ προφῆται
<milestone n="423d" unit="orgpage"/> κάθηνται, ζηλούντων αὐτῶν πρῶτοι τὴν εἰς
τοὺς θεοὺς εὐσέβειαν· εἰ δε εἰς τοὺς τιμιωτάτους
ὑπολαμβάνουσι πεπλανῆσθαι, βαδιζόντων εἰς
τὰς τῶν Γαλιλαίων ἐκκλησίας ἐξηγησόμενοι
Ματθαῖον καὶ Λουκᾶν, οἷς πεισθέντες ἱερείων
ὑμεῖς ἀπέχεσθαι νομοθετεῖτε. βούλομαι ὑμῶν
ἐγὼ καὶ τὰς ἀκοὰς ἐξαναγεννηθῆναι, ὡς ἂν ὑμεῖς
εἴποιτε, καὶ τὴν γλῶτταν τούτων, ὧν ἔμοιγε εἴη
μετέχειν ἀεὶ καὶ ὅστις ἐμοὶ φίλα νοεῖ τε καὶ
πράττει. τοῖς μὲν καθηγεμόσι καὶ διδασκάλοις
<milestone n="424a" unit="orgpage"/> οὑτωσὶ κοινὸς κεῖται νόμος· ὁ βουλόμενος δὲ
τῶν νέων φοιτᾶν οὐκ ἀποκέκλεισται. οὐδὲ γὰρ
οὐδὲ εὔλογον ἀγνοοῦντας ἔτι τοὺς παῖδας, ἐφ̓ ὅ
<pb id="v.3.p.122"></pb>
τι τρέπωνται, τῆς βελτίστης ἀποκλείειν ὁδοῦ,
φόβῳ δὲ καὶ ἄκοντας ἄγειν ἐπὶ τὰ πάτρια.
καίτοι δίκαιον ἦν, ὥσπερ τοὺς φρενιτίζοντας,
οὕτω καὶ τούτους ἄκοντας ἰᾶσθαι, πλὴν ἀλλὰ
συγγνώμην ὑπάρχειν ἅπασι τῆς τοιαύτης νόσου.
καὶ γὰρ, οἶμαι, διδάσκειν, ἀλλ̓ οὐχὶ κολάζειν χρὴ τοὺς ἀνοήτους.
</p></div1>

<div1 n="37" type="letter"><head>Ἀταρβίῳ</head><p>
<milestone n="376c" unit="orgpage"/> Ἐγὼ μὰ τοὺς θεοὺς οὔτε κτείνεσθαι τοὺς Γαλιλαίους
οὔτε τύπτεσθαι παρὰ τὸ δίκαιον οὔτε ἄλλο
τι πάσχειν κακὸν βούλομαι, προτιμᾶσθαι μέντοι
τοὺς θεοσεβεῖς καὶ πάνυ φημὶ δεῖν· διὰ μὲν γὰρ
τὴν Γαλιλαίων μωρίαν ὀλίγου δεῖν ἅπαντα ἀνετράπη,
<milestone n="424d" unit="orgpage"/> διὰ δὲ τὴν τῶν θεῶν εὐμένειαν σωζόμεθα
πάντες. ὅθεν χρὴ τιμᾶν τοὺς θεοὺς καὶ τοὺς
θεοσεβεῖς ἄνδρας τε καὶ πόλεις.
</p></div1>

<div1 n="38" type="letter"><head>Ἰουλιανοῦ τοῦ παραβάτου πρὸς Πορφύριον</head><p>
<milestone n="411c" unit="orgpage"/> Πολλή τις ἦν πάνυ καὶ μεγάλη βιβλιοθήκη
Γεωργίου παντοδαπῶν μὲν φιλοσόφων, πολλῶν
<pb id="v.3.p.124"></pb>
δὲ ὑπομνηματογράφων, οὐκ ἐλάχιστα δ̓ ἐν αὐτοῖς
<milestone n="424d" unit="orgpage"/> καὶ τὰ τῶν Γαλιλαίων πολλὰ καὶ παντοδαπὰ
βιβλία. πᾶσαν οὖν ἀθρόως ταύτην τὴν βιβλιοθήκην
ἀναζητήσας φρόντισον εἰς Ἀντιόχειαν
ἀποστεῖλαι, γινώσκων ὅτι μεγίστῃ δὴ καὶ αὐτὸς
περιβληθήσῃ ζημίᾳ, εἰ μὴ μετὰ πάσης ἐπιμελείας
ἀνιχνεύσειας, καὶ τοὺς ὁπωσοῦν ὑπονοίας ἔχοντας
ὑφῃρῆσθαι τῶν βιβλίων πᾶσι μὲν ἐλέγχοις,
παντοδαποῖς δὲ ὅρκοις, πλείονι δὲ τῶν οἰκετῶν
βασάνῳ, πείθειν εἰ μὴ δύναιο, καταναγκάσειας εἰς
μέσον πάντα προκομίσαι. ἔρρωσο.
</p></div1>

<div1 n="39" type="letter"><head>Βυζακίοις</head><p>
<milestone n="380d" unit="orgpage"/> Τοὺς βουλευτὰς πάντας ὑμῖν ἀποδεδώκαμεν καὶ
τοὺς πατροβούλους, εἴτε τῇ τῶν Γαλιλαίων ἑαυτοὺς
<milestone n="381a" unit="orgpage"/> ἔδοσαν δεισιδαιμονίᾳ, εἴτε πως ἄλλως πραγματεύσαιντο
διαδρᾶναι τὸ βουλευτήριον, ἔξω τῶν
ἐν τῇ μητροπόλει λελειτουργηκότων.
<pb id="v.3.p.126"></pb>
</p></div1>

<div1 n="40" type="letter"><head>Ἑκηβολίῳ</head><p>
<milestone n="424c" unit="orgpage"/> Ἐγὼ μὲν κέχρημαι τοῖς Γαλιλαίοις ἅπασιν οὕτω
πρᾴως καὶ φιλανθρώπως, ὥστε μηδένα μηδαμοῦ
βίαν ὑπομένειν μηδὲ εἰς ἱερὸν ἕλκεσθαι μηδ̓ εἰς
ἄλλο τι τοιοῦτον ἐπηρεάζεσθαι παρὰ τὴν οἰκείαν
πρόθεσιν. οἱ δὲ τῆς Ἀρειανικῆς ἐκκλησίας ὑπὸ
τοῦ πλούτου τρυφῶντες ἐπεχείρησαν τοῖς ἀπὸ
τοῦ Οὐαλεντίνου καὶ τετολμήκασι τοιαῦτα κατὰ
τὴν Ἔδεσσαν, οἷα οὐδέποτε ἐν εὐνομουμένῃ πόλει
γένοιτ̓ ἄν. οὐκοῦν ἐπειδὴ αὐτοῖς ὑπὸ τοῦ θαυμασιωτάτου
<milestone n="381d" unit="orgpage"/> νόμου προείρηται πωλῆσαι τὰ ὑπάρχοντα
καὶ δοῦναι πτωχοῖς ἵν̓ εἰς τὴν βασιλείαν
τῶν οὐρανῶν εὐκοπώτερον πορευθῶσι, πρὸς τοῦτο
συναγωνιζόμενοι τοῖς ἀνθρώποις αὐτῶν τὰ χρήματα
τῆς Ἐδεσσηνῶν ἐκκλησίας ἅπαντα ἐκελεύσαμεν
ἀναληφθῆναι δοθησόμενα τοῖς στρατιώταις,
καὶ τὰ κτήματα τοῖς ἡμετέροις προστεθῆναι πριβάτοις,
ἵνα πενόμενοι σωφρονῶσι καὶ μὴ στερηθῶσιν
<milestone n="425a" unit="orgpage"/> ἧς ἔτι ἐλπίζουσιν οὐρανίου βασιλείας. τοῖς
<pb id="v.3.p.128"></pb>
οἰκοῦσι δὲ τὴν Ἔδεσσαν προαγορεύομεν ἀπέχεσθαι
πάσης στάσεως καὶ φιλονεικίας, ἵνα μή, τὴν ἡμετέραν
φιλανθρωπίαν κινήσαντες, καθ̓ ὑμῶν αὐτῶν
ὑπὲρ τῆς τῶν κοινῶν ἀταξίας δίκην τίσητε, ξίφει
καὶ φυγῇ καὶ πυρὶ ζημιωθέντες.
</p></div1>

<div1 n="41" type="letter"><head>Βοστρηνοῖς</head><p>
Ὤιμην ἐγὼ τοὺς τῶν Γαλιλαίων προστάτας
<milestone n="436a" unit="orgpage"/> ἕξειν μοι μείζονα χάριν ἢ τῷ φθάσαντι πρὸ ἐμοῦ
τὴν ἀρχὴν ἐπιτροπεῦσαι. συνέβη γὰρ ἐπὶ μὲν
ἐκείνου τοὺς πολλοὺς αὐτῶν καὶ φυγαδευθῆναι
καὶ διωχθῆναι καὶ δεσμευθῆναι, πολλὰ δὲ ἤδη καὶ
σφαγῆναι πλήθη τῶν λεγομένων αἱρετικῶν, ὡς ἐν
Σαμοσάτοις καὶ Κυζίκῳ καὶ Παφλαγονίᾳ καὶ
Βιθυνίᾳ καὶ Γαλατίᾳ, καὶ ἐν πολλοῖς ἄλλοις
<milestone n="436b" unit="orgpage"/> ἔθνεσιν ἄρδην ἀνατραπῆναι πορθηθείσας κώμας,
ἐπ̓ ἐμοῦ δὲ τοὐναντίον. οἵ τε γὰρ ἐξορισθέντες
ἀφείθησαν, καὶ οἱ δημευθέντες ἀπολαμβάνειν
τὰ σφέτερα ἅπαντα νόμῳ παῤ ἡμῶν ἔλαβον. οἱ
δ̓ εἰς τοσοῦτον λυσσομανίας ἥκουσι καὶ ἀπονοίας,
ὥστε, ὅτι μὴ τυραννεῖν ἔξεστιν αὐτοῖς μηδὲ ἅ
ποτε ἔπραττον κατ̓ ἀλλήλων, ἔπειτα καὶ ἡμᾶς
τοὺς θεοσεβεῖς εἰργάζοντο, διατιθέναι, παροξυνόμενοι
<pb id="v.3.p.130"></pb>
πάντα κινοῦσι λίθον καὶ συνταράττειν τολμῶσι
τὰ πλήθη καὶ στασιάζειν, ἀσεβοῦντες μὲν
εἰς τοὺς θεούς, ἀπειθοῦντες δὲ τοῖς ἡμετέροις
<milestone n="436c" unit="orgpage"/> προστάγμασι, καίπερ οὕτως οὖσι φιλανθρώποις.
οὐδένα γοῦν αὐτῶν ἄκοντα πρὸς βωμοὺς ἐῶμεν
ἕλκεσθαι, διαρρήδην δὲ αὐτοῖς προαγορεύομεν, εἴ
τις ἑκὼν χερνίβων καὶ σπονδῶν ἡμῖν ἐθέλει κοινωνεῖν,
καθάρσια προσφέρεσθαι πρῶτον καὶ τοὺς
ἀποτροπαίους ἱκετεύειν θεούς. οὕτω πόρρω τυγχάνομεν
τοῦ τινα τῶν δυσσεβῶν ἐθελῆσαί ποτε
<milestone n="436d" unit="orgpage"/> ἢ διανοηθῆναι τῶν παῤ ἡμῖν εὐαγῶν μετασχεῖν
θυσιῶν, πρὶν τὴν μὲν ψυχὴν ταῖς λιτανείαις πρὸς
τοὺς θεούς, τὸ δὲ σῶμα τοῖς νομίμοις καθαρσίοις καθήρασθαι.
Τὰ γοῦν πλήθη τὰ παρὰ τῶν λεγομένων κληρικῶν
ἐξηπατημένα πρόδηλον ὅτι ταύτης ἀφαιρεθείσης
στασιάζει τῆς ἀδείας. οἱ γὰρ εἰς τοῦτο
<milestone n="437a" unit="orgpage"/> τετυραννηκότες οὐκ ἀγαπῶσιν ὅτι μὴ τίνουσι
δίκην ὑπὲρ ὧν ἔπραξαν κακῶν, ποθοῦντες δὲ τὴν
προτέραν δυναστείαν, ὅτι μὴ δικάζειν ἔξεστιν
αὐτοῖς καὶ γράφειν διαθήκας καὶ ἀλλοτρίους
σφετερίζεσθαι κλήρους καὶ τὰ πάντα ἑαυτοῖς
προσνέμειν, πάντα κινοῦσιν ἀκοσμίας κάλων καὶ,
τὸ λεγόμενον, πῦρ ἐπὶ πῦρ ὀχετεύουσι καὶ τοῖς
προτέροις κακοῖς μείζονα ἐπιθεῖναι τολμῶσιν, εἰς
διάστασιν ἄγοντες τὰ πλήθη. ἔδοξεν οὖν μοι
<pb id="v.3.p.132"></pb>
<milestone n="437b" unit="orgpage"/> πᾶσι τοῖς δήμοις προαγορεῦσαι διὰ τοῦδε τοῦ διατάγματος
καὶ φανερὸν καταστῆσαι, μῆ συστασιάζειν
τοῖς κληρικοῖς μηδὲ ἀναπείθεσθαι παῤ
αὐτῶν λίθους αἴρειν μηδὲ ἀπιστεῖν τοῖς ἄρχουσιν,
ἀλλὰ συνιέναι μὲν ἕως ἂν ἐθέλωσιν, εὔχεσθαι δὲ
ἃς νομίζουσιν εὐχὰς ὑπὲρ ἑαυτῶν· εἰ δὲ ἀναπείθοιεν
ὑπὲρ ἑαυτῶν στασιάζειν, μηκέτι συνᾴδειν,
ἵνα μὴ δίκην δῶσι.
<milestone n="437c" unit="orgpage"/> Ταῦτα δέ μοι παρέστη τῇ Βοστρηνῶν ἰδίᾳ προαγορεῦσαι
πόλει διὰ τὸ τὸν ἐπίσκοπον Τίτον καὶ
τοὺς κληρικοὺς ἐξ ὧν ἐπέδοσαν βιβλίων τοῦ μετὰ
σφῶν πλήθους κατηγορηκέναι, ὡς αὐτῶν μὲν
παραινούντων τῷ πλήθει μὴ στασιάζειν, ὁρμωμένου
δὲ τοῦ πλήθους πρὸς ἀταξίαν. ἐν γοῦν
τοῖς βιβλίοις καὶ αὐτὴν ἣν ἐτόλμησεν ἐγγράψαι
τὴν φωνὴν ὑπέταξά μου τῷδε τῷ διατάγματι.
<milestone n="437d" unit="orgpage"/> <q>Καίτοι Χριστιανῶν ὄντων ἐφαμίλλων τῷ πλήθει
τῶν Ἑλλήνων, κατεχομένων δὲ τῇ ἡμετέρᾳ παραινέσει
μηδένα μηδαμοῦ ἀτακτεῖν.</q> ταῦτα γάρ
ἐστιν ὑπὲρ ὑμῶν τοῦ ἐπισκόπου τὰ ῥήματα. ὁρᾶτε
ὅπως τὴν ὑμετέραν εὐταξίαν οὐκ ἀπὸ τῆς ὑμετέρας
εἶναί φησι γνώμης, οἵ γε ἄκοντες, ὥς γε
<milestone n="438a" unit="orgpage"/> εἶπε, κατέχεσθε διὰ τὰς αὐτοῦ παραινέσεις. ὡς
οὖν κατήγορον ὑμῶν ἑκόντες τῆς πόλεως διώξατε,
τὰ πλήθη δὲ ὁμονοεῖτε πρὸς ἀλλήλους, καὶ μηδεὶς
ἐναντιούσθω μηδὲ ἀδικείτω· μήθ̓ οἱ πεπλανημένοι
<pb id="v.3.p.134"></pb>
τοῖς ὀρθῶς καὶ δικαίως τοὺς θεοὺς θεραπεύουσι
κατὰ τὰ ἐξ αἰῶνος ἡμῖν παραδεδομένα, μήθ̓ οἱ
θεραπευταὶ τῶν θεῶν λυμαίνεσθε ταῖς οἰκίαις ἢ
<milestone n="438b" unit="orgpage"/> διαρπάζετε τῶν ἀγνοίᾳ μᾶλλον ἢ γνώμῃ πεπλανημένων.
λόγῳ δὲ πείθεσθαι χρὴ καὶ διδάσκεσθαι
τοὺς ἀνθρώπους, οὐ πληγαῖς οὐδὲ ὕβρεσιν οὐδὲ
αἰκισμῷ τοῦ σώματος. αὖθις δὲ καὶ πολλάκις
παραινῶ τοῖς ἐπὶ τὴν ἀληθῆ θεοσέβειαν ὁρμωμένοις
μηδὲν ἀδικεῖν τῶν Γαλιλαίων τὰ πλήθη,
μηδὲ ἐπιτίθεσθαι μηδὲ ὑβρίζειν εἰς αὐτούς. ἐλεεῖν
δὲ χρὴ μᾶλλον ἢ μισεῖν τοὺς ἐν τοῖς μεγίστοις
<milestone n="438c" unit="orgpage"/> πράττοντας κακῶς· μέγιστον γὰρ τῶν καλῶν ὡς
ἀληθῶς ἡ θεοσέβεια, καὶ τοὐναντίον τῶν κακῶν
ἡ δυσσέβεια. συμβαίνει δὲ τοὺς ἀπὸ θεῶν ἐπὶ
τοὺς νεκροὺς καὶ τὰ λείψανα μετατετραμμένους
ταύτην ἀποτῖσαι τὴν ζημίαν· ὡς τοῖς μὲν ἐνεχομένοις
νόσῳ τινὶ συναλγοῦμεν, τοῖς δὲ ἀπολυομένοις
καὶ ἀφιεμένοις ὑπὸ τῶν θεῶν συνηδόμεθα.
Ἐδόθη τῇ τῶν Καλανδῶν Αὐγούστων ἐν Ἀντιοχείᾳ.
</p></div1>

<div1 n="42" type="letter"><head>Καλλιξείνῃ</head><p>
<milestone n="388c" unit="orgpage"/> Χρόνος δίκαιον ἄνδρα δείκνυσιν μόνος,
ὡς παρὰ τῶν ἔμπροσθεν ἔγνωμεν· ἐγὼ δ̓ ἂν φαίην
<pb id="v.3.p.136"></pb>
ὅτι καὶ τὸν εὐσεβῆ καὶ τὸν φιλόθεον. ἀλλ̓
ἐμαρτυρήθη, φής, καὶ ἡ Πηνελόπη φίλανδρος.
εἶτα μετὰ τὸ φίλανδρον τὸ φιλόθεον τίς ἐν
γυναικὶ δεύτερον τίθησι, καὶ οὐ φαίνεται πολὺν
πάνυ τὸν μανδραγόραν ἐκπεπωκώς; εἰ δὲ καὶ τοὺς
<milestone n="438d" unit="orgpage"/> καιρούς τις ἐν νῷ λάβοι καὶ τὴν μὲν Πηνελόπην
ἐπαινουμένην σχεδὸν ὑπὸ πάντων ἐπὶ τῇ φιλανδρίᾳ,
κινδυνευούσας δὲ τὰς εὐσεβεῖς ὀλίγῳ πρότερον
γυναῖκας, καὶ προσθήκην δὲ τῶν κακῶν,
ὅτι καὶ διπλάσιος ὁ χρόνος, ἆῤ ἔστι σοὶ τὴν
Πηνελόπην ἀξίως παραβάλλειν; ἀλλὰ μὴ μικροὺς
ποιοῦ τοὺς ἐπαίνους· ἀνθ̓ ὧν ἀμείψονται μέν σε
<milestone n="389a" unit="orgpage"/> πάντες οἱ θεοί, τὸ παῤ ἡμῶν δὲ διπλῇ σε τιμήσομεν
τῇ ἱερωσύνῃ. πρὸς ᾗ γὰρ πρότερον εἶχες
τῆς ἁγιωτάτης θεοῦ Δήμητρος, καὶ τῆς μεγίστης
Μητρὸς θεῶν τῆς Φρυγίας ἐν τῇ θεοφιλεῖ Πεσσινοῦντι
τὴν ἱερωσύνην ἐπιτρέπομέν σοι.
</p></div1>

<div1 n="43" type="letter"><head>Εὐσταθίῳ φιλοσόφῳ</head><p>
Μὴ λίαν ᾖ κοινὸν τὸ προοίμιον Τὸν ἐσθλὸν
ἄνδρα. τὰ δὲ ἐφεξῆς οἶσθα δήπουθεν. ἀλλὰ καὶ
<pb id="v.3.p.138"></pb>
ἔχεις. οἶσθα μὲν γὰρ ἅτε λόγιος ὢν καὶ φιλόσοφος
τὸ ἑπόμενον αὐτῷ, ἐμὲ δὲ ἔχεις φίλον, εἴπερ
γοῦν ἄμφω ἐσθλοί ἐσμεν. ὑπὲρ γὰρ σοῦ τοῦτο
κἂν διατειναίμην, ὅτι τοιοῦτος εἶ, περὶ δὲ ἐμαυτοῦ
σιωπῶ· γένοιτο δὲ τοὺς ἄλλους αἰσθέσθαι καὶ
ἐμοῦ τοιούτου. τί οὖν ὥσπερ ἄτοπόν τι λέξων
κύκλῳ περίειμι δέον εἰπεῖν; ἧκε καὶ σπεῦδε
καί, τὸ λεγόμενον, ἵπτασο. πορεύσει δέ σε θεὸς
εὐμενὴς μετὰ τῆς Ἐνοδίας παρθένου, καὶ ὑπουργήσει
δρόμος δημόσιος ὀχήματι βουλομένῳ χρήσασθαι,
καὶ παρίπποις δυσίν.
</p></div1>

<div1 n="44" type="letter"><head>Εὐσταθίῳ φιλοσόφῳ</head><p>
Χρὴ ξεῖνον παρεόντα φιλεῖν, ἐθέλοντα δὲ πέμπειν
<milestone n="416a" unit="orgpage"/> Ὅμηρος ὁ σοφὸς ἐνομοθέτησεν· ἡμῖν δὲ ὑπάρχει
πρὸς ἀλλήλους ξενικῆς φιλίας ἀμείνων ἥ τε
διὰ τῆς ἐνδεχομένης παιδείας καὶ τῆς περὶ τοὺς
θεοὺς εὐσεβείας, ὥστ̓ οὐκ ἄν μέ τις ἐγράψατο
δικαίως ὡς τὸν Ὁμήρου παραβαίνοντα νόμον, εἰ
<pb id="v.3.p.140"></pb>
καὶ ἐπὶ πλεῖόν σε μένειν παῤ ἡμῖν ἠξίωσα. ἀλλὰ
σοι τὸ σωμάτιον ἰδὼν ἐπιμελείας πλείονος δεόμενον
<milestone n="416b" unit="orgpage"/> ἐπέτρεψα βαδίζειν εἰς τὴν πατρίδα, καὶ ῥᾳστώνης
ἐπεμελήθην τῆς πορείας. ὀχήματι γοῦν ἔξεστί
σοι δημοσίῳ χρήσασθαι, πορεύοιεν δέ σε σὺν
Ἀσκληπιῷ πάντες οἱ θεοί, καὶ πάλιν ἡμῖν συντυχεῖν δοῖεν.
</p></div1>

<div1 n="45" type="letter"><head>Ἐκδικίῳ ἐπάρχῳ Αἰγύπτου</head><p>
<milestone n="432b" unit="orgpage"/> Ἡ μὲν παροιμία φησίν <q>ἐμοὶ διηγοῦ σὺ τοὐμὸν
ὄναρ,</q> ἐγὼ δ̓ ἔοικα σοὶ τὸ σὸν ὕπαρ ἀφηγεῖσθαι.
πολύς, φασίν, ὁ Νεῖλος ἀρθεὶς μετέωρος
τοῖς πήχεσιν ἐπλήρωσε πᾶσαν τὴν Αἴγυπτον· εἰ
δὲ καὶ τὸν ἀριθμὸν ἀκοῦσαι ποθεῖς, εἰς τὴν εἰκάδα
τοῦ Σεπτεμβρίου τρὶς πέντε. μηνύει δὲ ταῦτα
Θεόφιλος ὁ στρατοπεδάρχης. εἰ τοίνυν ἠγνόησας
αὐτό, παῤ ἡμῶν ἀκούων εὐφραίνου.
</p></div1>

<div1 n="46" type="letter"><head>Ἐκδικίῳ ἐπάρχῳ Αἰγύπτου</head><p>
<milestone n="376a" unit="orgpage"/> Εἰ καὶ τῶν ἄλλων ἕνεκα μὴ γράφεις ἡμῖν, ἀλλ̓
ὑπέρ γε τοῦ θεοῖς ἐχθροῦ χρῆν σε γράφειν Ἀθανασίου,
<pb id="v.3.p.142"></pb>
καὶ ταῦτα πρὸ πλείονος ἤδη χρόνου τὰ καλῶς
ἡμῖν ἐγνωσμένα πεπυσμένον. ὄμνυμι δὲ τὸν μέγαν
Σάραπιν, ὡς εἰ μὴ πρὸ τῶν Δεκεμβρίων Καλανδῶν
ὁ θεοῖς ἐχθρὸς Ἀθανάσιος ἐξέλθοι ἐκείνης τῆς πόλεως,
<milestone n="376b" unit="orgpage"/> μᾶλλον δὲ καὶ πάσης τῆς Αἰγύπτου, τῇ
ὑπακουούσῃ σοι τάξει προστιμήσομαι χρυσοῦ
λίτρας ἑκατόν. οἶσθα δὲ ὅπως εἰμὶ βραδὺς μὲν
εἰς τὸ καταγνῶναι, πολλῷ δὲ ἔτι βραδύτερος εἰς
τὸ ἅπαξ καταγνοὺς ἀνεῖναι. καὶ τῇ αὑτοῦ χειρί·
πάνυ με λυπεῖ τὸ καταφρονεῖσθαι. μὰ τοὺς θεοὺς
πάντας οὐδὲν οὕτως ἂν ἴδοιμι, μᾶλλον δὲ ἀκούσαιμι
ἡδέως παρὰ σοῦ πραχθέν, ὡς Ἀθανάσιον ἐξεληλαμένον
<milestone n="376c" unit="orgpage"/> λαμένον τῶν τῆς Αἰγύπτου ὅρων, τὸν μιαρόν, ὃς
ἐτόλμησεν Ἑλληνίδας ἐπ̓ ἐμοῦ γυναῖκας τῶν ἐπισήμων
βαπτίσαι. διωκέσθω.
</p></div1>

<div1 n="47" type="letter"><head>Ἀλεξανδρεῦσιν</head><p>
<milestone n="432d" unit="orgpage"/> Εἰ μέν τις τῶν Γαλιλαίων ἦν ὑμῶν οἰκιστής,
οἳ τὸν ἑαυτῶν παραβάντες νόμον ἀπέτισαν ὁποίας
ἦν εἰκὸς δίκας, ἑλόμενοι μὲν ζῆν παρανόμως, εἰσαγαγόντες
δὲ κήρυγμα καινὸν καὶ διδασκαλίαν
<pb id="v.3.p.144"></pb>
νεαράν, λόγον ἂν εἶχεν οὐδ̓ ὣς Ἀθανάσιον ὑφ̓
ὑμῶν ἐπιζητεῖσθαι· νυνὶ δὲ κτίστου μὲν ὄντος
Ἀλεξάνδρου τῆς πόλεως, ὑπάρχοντος δὲ ὑμῖν
πολιούχου θεοῦ τοῦ βασιλέως Σαράπιδος ἅμα τῇ
<milestone n="433a" unit="orgpage"/> παρέδρῳ κόρῃ καὶ τῇ βασιλίδι τῆς Αἰγύπτου
πάσης Ἴσιδι... τὴν ὑγιαίνουσαν οὐ ζηλοῦντες
πόλιν· ἀλλὰ τὸ νοσοῦν μέρος ἐπιφημίζειν
ἑαυτῷ τολμᾷ τὸ τῆς πόλεως ὄνομα.
Λίαν αἰσχύνομαι νὴ τοὺς θεούς, ἄνδρες Ἀλεξανδρεῖς,
εἴ τις ὅλως Ἀλεξανδρέων ὁμολογεῖ Γαλιλαῖος
εἶναι. τῶν ὡς ἀληθῶς Ἑβραίων οἱ πατέρες
<milestone n="433b" unit="orgpage"/> Αἰγυπτίοις ἐδούλευον πάλαι, νυνὶ δὲ ὑμεῖς, ἄνδρες
Ἀλεξανδρεῖς, Αἰγυπτίων κρατήσαντες· ἐκράτησε
γὰρ ὁ κτίστης ὑμῶν τῆς Αἰγύπτου· τοῖς κατωλιγωρηκόσι
τῶν πατρίων δογμάτων δουλείαν ἐθελούσιον
ἄντικρυς τῶν παλαιῶν θεσμῶν ὑφίστασθε.
καὶ οὐκ εἰσέρχεται μνήμη τῆς παλαιᾶς ὑμᾶς ἐκείνης
εὐδαιμονίας, ἡνίκα ἦν κοινωνία μὲν πρὸς τοὺς
θεοὺς Αἰγύπτῳ τῇ πάσῃ, πολλῶν δὲ ἀπελαύομεν
ἀγαθῶν. ἀλλ̓ οἱ νῦν εἰσαγαγόντες ὑμῖν τὸ καινὸν
<milestone n="433c" unit="orgpage"/> τοῦτο κήρυγμα τίνος αἴτιοι γεγόνασιν ἀγαθοῦ τῇ
πόλει, φράσατέ μοι. κτίστης ὑμῖν ἦν ἀνὴρ θεοσεβὴς
Ἀλέξανδρος ὁ Μακεδών, οὔτι μὰ Δία κατά
τινα τούτων ὢν οὐδὲ κατὰ πάντας Ἑβραίους
μακρῷ γεγονότας αὐτῶν κρείττονας. ἐκείνων μὲν
οὖν καὶ ὁ τοῦ Λάγου Πτολεμαῖος ἦν ἀμείνων,
<pb id="v.3.p.146"></pb>
Ἀλέξανδρος δὲ κἂν Ῥωμαίοις εἰς ἅμιλλαν ἰὼν
ἀγῶνα παρεῖχε. τί οὖν μετὰ τὸν κτίστην οἱ
<milestone n="433d" unit="orgpage"/> Πτολεμαῖοι, τὴν πόλιν ὑμῶν ὥσπερ γνησίαν θυγατέρα
παιδοτροφήσαντες; οὔτι τοῖς Ἰησοῦ λόγοις
ηὔξησαν αὐτήν, οὐδὲ τῇ τῶν θεοῖς ἐχθίστων
Γαλιλαίων διδασκαλίᾳ τὴν οἰκονομίαν αὐτῇ ταύτην,
ὑφ̓ ἧς νῦν ἐστιν εὐδαίμων, ἐξειργάσαντο.
τρίτον, ἐπειδὴ Ῥωμαῖοι κύριοι γεγόναμεν αὐτῆς,
ἀφελόμενοι τοὺς Πτολεμαίους οὐ καλῶς ἄρχοντας,
ὁ Σεβαστὸς ἐπιδημήσας ὑμῶν τῇ πόλει καὶ πρὸς
τοὺς ὑμετέρους πολίτας διαλεχθεὶς, <q>Ἄνδρες,
<milestone n="434a" unit="orgpage"/> εἶπεν, Ἀλεξανδρεῖς, ἀφίημι τὴν πόλιν αἰτίας
πάσης αἰδοῖ τοῦ μεγάλου θεοῦ Σαράπιδος αὐτοῦ
τε ἕνεκα τοῦ δήμου καὶ τοῦ μεγέθους τῆς πόλεως·
αἰτία δέ μοι τρίτη τῆς εἰς ὑμᾶς εὐνοίας ἐστὶ καὶ ὁ
ἑταῖρος Ἄρειος.</q> ἦν δὲ ὁ Ἄρειος οὗτος πολίτης
μὲν ὑμέτερος, Καίσαρος δὲ τοῦ Σεβαστοῦ συμβιωτής,
ἀνὴρ φιλόσοφος.
<milestone n="434b" unit="orgpage"/> Τὰ μὲν οὖν ἰδίᾳ περὶ τὴν πόλιν ὑμῶν ὑπάρξαντα
παρὰ τῶν Ὀλυμπίων θεῶν, ὡς ἐν βραχεῖ φράσαι,
τοιαῦτα, σιωπῶ δὲ διὰ τὸ μῆκος τὰ πολλά· τὰ δὲ
κοινῇ καθ̓ ἡμέραν οὐκ ἀνθρώποις ὀλίγοις οὐδὲ ἑνὶ
γένει οὐδὲ μιᾷ πόλει, παντὶ δὲ ὁμοῦ τῷ κόσμῳ
παρὰ τῶν ἐμφανῶν θεῶν διδόμενα πῶς ὑμεῖς οὐκ
<pb id="v.3.p.148"></pb>
ἴστε; μόνοι τῆς ἐξ Ἡλίου κατιούσης αὐγῆς ἀναισθήτως
ἔχετε; μόνοι θέρος οὐκ ἴστε καὶ χειμῶνα
<milestone n="434c" unit="orgpage"/> παῤ αὐτοῦ γινόμενον; μόνοι ζῳογονούμενα καὶ
φυόμενα παῤ αὐτοῦ τὰ πάντα; τὴν δὲ ἐξ αὐτοῦ
καὶ παῤ αὐτοῦ δημιουργὸν τῶν ὅλων Σελήνην
οὖσαν οὐκ αἰσθάνεσθε πόσων ἀγαθῶν αἰτία τῇ
πόλει γίνεται; καὶ τούτων μὲν τῶν θεῶν οὐδένα
προσκυνεῖν τολμᾶτε· ὃν δὲ οὔτε ὑμεῖς οὔτε οἱ
πατέρες ὑμῶν ἑοράκασιν Ἰησοῦν οἴεσθε χρῆναι
θεὸν λόγον ὑπάρχειν. ὃν δὲ ἐξ αἰῶνος ἅπαν
ὁρᾷ τὸ τῶν ἀνθρώπων γένος καὶ βλέπει καὶ
<milestone n="434d" unit="orgpage"/> σέβεται καὶ σεβόμενον εὖ πράττει, τὸν μέγαν
Ἥλιον λέγω, τὸ ζῶν ἄγαλμα καὶ ἔμψυχον καὶ
ἔννουν καὶ ἀγαθοεργὸν τοῦ νοητοῦ πατρός,... εἴ
τι μοι πείθεσθε παραινοῦντι, καὶ μικρὰ ὑμᾶς
αὐτοὺς ἐπαναγάγετε πρὸς τήν ἀλήθειαν. οὐχ
ἁμαρτήσεσθε γὰρ τῆς ὀρθῆς ὁδοῦ πειθόμενοι τῷ
πορευθέντι κἀκείνην τὴν ὁδὸν ἄχρις ἐτῶν εἴκοσι
καὶ ταύτην ἤδη σὺν θεοῖς πορευομένῳ δωδέκατον ἔτος.
<milestone n="435a" unit="orgpage"/> Εἰ μὲν οὖν φίλον ὑμῖν πείθεσθαι, μειζόνως
<pb id="v.3.p.150"></pb>
εὐφρανεῖτε· τῇ δεισιδαιμονίᾳ δὲ καὶ κατηχήσει
τῶν πανούργων ἀνθρώπων ἐμμένειν εἴπερ ἐθέλοιτε,
τὰ πρὸς ἀλλήλους ὁμονοεῖτε καὶ τὸν Ἀθανάσιον
μὴ ποθεῖτε. πολλοὶ πάντως εἰσὶ τῶν αὐτοῦ μαθητῶν
δυνάμενοι τὰς ἀκοὰς ὑμῶν κνησιώσας καὶ
<milestone n="435b" unit="orgpage"/> δεομένας ἀσεβῶν ῥημάτων ἱκανῶς παραμυθήσασθαι.
ὤφελε γὰρ Ἀθανασίῳ ὁμοῦ ἡ τοῦ δυσσεβοῦς
αὐτοῦ διδασκαλείου κατακεκλεῖσθαι μοχθηρία.
νῦν δέ ἐστι πλῆθος ὑμῖν οὐκ ἀγεννές, καὶ
πρᾶγμά δὲ οὐδέν. ὃν γὰρ ἃν ἕλησθε τοῦ πλήθους,
ὅσα γε εἰς τὴν τῶν γραφῶν διδασκαλίαν
ἥκει, χείρων οὐδὲν ἔσται τοῦ παῤ ὑμῶν ποθουμένου.
εἰ δὲ τῆς ἄλλης ἐντρεχείας ἐρῶντες Ἀθανασίου·
<milestone n="435c" unit="orgpage"/> πανοῦργον γὰρ εἶναι τὸν ἄνδρα πυνθάνομαι·
ταύτας ἐποιήσασθε τὰς δεήσεις, ἴστε δἰ αὐτὸ
τοῦτο αὐτὸν ἀπεληλαμένον τῆς πόλεως· ἀνεπιτήδειος
γὰρ φύσει προστατεύειν δήμου πολυπράγμων
ἀνήρ. εἰ δὲ μηδὲ ἀνήρ, ἀλλ̓ ἀνθρωπίσκος
εὐτελής, καθάπερ οὗτος ὁ μέγας οἰόμενος περὶ τῆς
κεφαλῆς κινδυνεύειν, τοῦτο δὲ δίδωσιν ἀταξίας
ἀρχήν. ὅθεν, ἵνα μὴ γένηται τοιοῦτο περὶ ὑμᾶς
μηδέν, ἀπελθεῖν αὐτῷ προηγορεύσαμεν τῆς πόλεως
<milestone n="435d" unit="orgpage"/> πάλαι, νυνὶ δὲ καὶ Αἰγύπτου πάσης.
Προτεθήτω τοῖς ἡμετέροις πολίταις Ἀλεξανδρεῦσιν.
<pb id="v.3.p.152"></pb>
</p></div1>

<div1 n="48" type="letter"><head>Ἀλεξανδρεῦσιν</head><p>
<milestone n="443b" unit="orgpage"/> Ὀβελὸν εἶναι παῤ ὑμῖν ἀκούω λίθινον εἰς ὕψος
ἱκανὸν ἐπηρμένον, ἐπὶ τῆς ᾐόνος ὥσπερ ἄλλο τι
τῶν ἀτιμοτάτων ἐρριμμένον. ἐπὶ τοῦτον ἐναυπηγήσατο
σκάφος ὁ μακαρίτης Κωνστάντιος, ὡς μετάξων
αὐτὸν εἰς τὴν ἐμὴν πατρίδα Κωνσταντίνου
πόλιν. ἐπεὶ δε ἐκείνῳ συνέβη θεῶν ἐθελόντων
ἐνθένδε ἐκεῖσε πορευθῆναι τὴν εἱμαρμένην πορείαν,
ἡ πόλις ἀπαιτεῖ παῤ ἐμοῦ τὸ ἀνάθημα, πατρὶς
οὖσά μου καὶ προσήκουσα πλέον ἤπερ ἐκείνῳ.
ὁ μὲν γὰρ αὐτὴν ὡς ἀδελφήν, ἐγὼ δὲ ὡς μητέρα
φιλῶ· καὶ γὰρ ἐγενόμην παῤ αὐτῇ καὶ ἐτράφην
ἐκεῖσε, καὶ οὐ δύναμαι περὶ αὐτὴν ἀγνωμονῆσαι.
τί οὖν; ἐπειδὴ καὶ ὑμᾶς οὐδὲν ἔλαττον τῆς πατρίδος
φιλῶ, δίδωμι καὶ παῤ ὑμῖν ἀναστῆσαι τὴν
χαλκῆν εἰκόνα. πεποίηται δὲ ἔναγχος ἀνδριὰς
τῷ μεγέθει κολοσσικός, ὃν ἀναστήσαντες ἕξετε
ἀντὶ ἀναθήματος λιθίνου χαλκοῦν, ἀνδρός, οὗ
φατε ποθεῖν, εἰκόνα καὶ μορφὴν ἀντὶ τετραγώνου
λίθου χαράγματα ἔχοντος Αἰγύπτια. καὶ τὸ λεγόμενον
δέ, ὥς τινές εἰσιν οἱ θεραπεύοντες καὶ
<pb id="v.3.p.154"></pb>
προσκαθεύδοντες αὐτοῦ τῇ κορυφῇ, πάνυ με πείθει
χρῆναι τῆς δεισιδαιμονίας ἕνεκα ταύτης ἀπάγειν
αὐτόν. οἱ γὰρ θεώμενοι τοὺς καθεύδοντας ἐκεῖ,
πολλοῦ μὲν ῥύπου, πολλῆς δὲ ἀσελγείας περὶ τὸν
τόπον ὡς ἔτυχεν οὔσης, οὔτε πιστεύουσιν αὐτὸν
θεῖον εἶναι, καὶ διὰ τὴν τῶν προσεχόντων αὐτῷ
δεισιδαιμονίαν ἀπιστότεροι περὶ τοὺς θεοὺς καθίστανται.
δἰ αὐτὸ δὴ οὖν τοῦτο καὶ μᾶλλον ὑμῖν
προσήκει συνεπιλαβέσθαι καὶ πέμψαι τῇ ἐμῇ πατρίδι
τῇ ξενοδοκούσῃ καλῶς ὑμᾶς, ὅτε εἰς τὸν Πόντον
εἰσπλεῖτε, καὶ ὥσπερ εἰς τὰς τροφὰς καὶ εἰς
τὸν ἐκτὸς κόσμον συμβάλλεσθαι. πάντως οὐκ
ἄχαρι καὶ παῤ αὐτοῖς ἑστάναι τι τῶν ὑμετέρων,
εἰς ὃ προσπλέοντες τῇ πόλει μετ̓ εὐφροσύνης ἀποβλέψετε.
</p></div1>

<div1 n="49" type="letter"><head>Ἐκδικίῳ</head><p>
<milestone n="422a" unit="orgpage"/> Ἄξιόν ἐστιν, εἴπερ ἄλλου τινός, καὶ τῆς ἱερᾶς
ἐπιμεληθῆναι μουσικῆς. ἐπιλεξάμενος οὖν ἐκ τοῦ
δήμου τῶν Ἀλεξανδρέων εὖ γεγονότας μειρακίσκους
ἀρτάβας ἑκάστῳ σίτου κέλευσον δύο τοῦ
<pb id="v.3.p.156"></pb>
μηνὸς χορηγεῖσθαι, ἔλαιόν τε ἐπ αὐτῷ καὶ οἶνον·
<milestone n="422b" unit="orgpage"/> ἐσθῆτα δὲ παρέξουσιν οἱ τοῦ ταμιείου προεστῶτες.
οὗτοι δὲ τέως ἐκ φωνῆς καταλεγέσθωσαν. εἰ δέ
τινες δύναιντο καὶ τῆς ἐπιστήμης αὐτῆς εἰς ἄκρον
μετασχεῖν, ἴστωσαν ἀποκείμενα πάνυ μεγάλα
τοῦ πόνου τὰ ἔπαθλα καὶ παῤ ἡμῖν. ὅτι γὰρ πρὸ
ἡμῶν αὐτοὶ τὰς ψυχὰς ὑπὸ τῆς θείας μουσικῆς
καθαρθέντες ὀνήσονται, πιστευτέον τοῖς προαποφαινομένοις
ὀρθῶς ὑπὲρ τούτων. ὑπὲρ μὲν οὖν
<milestone n="422c" unit="orgpage"/> τῶν παίδων τοσαῦτα. τοὺς δὲ νῦν ἀκροωμένους
τοῦ μουσικοῦ Διοσκόρου ποίησον ἀντιλαβέσθαι
τῆς τέχνης προθυμότερον, ὡς ἡμῶν ἑτοίμων ἐπὶ
ὅπερ ἂν ἐθέλωσιν αὐτοῖς συνάρασθαι.
</p></div1>

<div1 n="50" type="letter"><head>Διονυσίῳ</head><p>
<milestone n="443a" unit="orgpage"/> Ἀμείνων ἦσθα σιωπῶν πρότερον ἢ νῦν ἀπολογούμενος·
οὐδὲ γὰρ ἐλοιδοροῦ τότε, καίτοι
διανοούμενος ἴσως αὐτό· νυνὶ δὲ ὥσπερ ὠδίνων
τὴν καθ̓ ἡμῶν λοιδορίαν ἀθρόαν ἐξέχεας. ἢ γὰρ
<milestone n="443d" unit="orgpage"/> οὐ χρή με καὶ λοιδορίαν αὐτὸ καὶ βλασφημίαν
νομίζειν, ὅτι με τοῖς σεαυτοῦ φίλοις ὑπελάμβανες
εἶναι προσόμοιον, ὧν ἑκατέρῳ δέδωκας σεαυτὸν
<pb id="v.3.p.158"></pb>
ἄκλητον, μᾶλλον δὲ τῷ μὲν ἄκλητον, τῷ προτέρῳ,
τῷ δευτέρῳ δὲ ἐνδειξαμένῳ μόνον, ὅτι σε συνεργὸν
ἐθέλει προσλαβεῖν, ὑπήκουσας. ἀλλ̓ εἰ μὲν ἐγὼ
προσόμοιός εἰμι Κώνσταντι καὶ Μαγνεντίῳ, τὸ
πρᾶγμα αὐτό, φασί, δείξει· σὺ δ̓ ὅτι κατὰ τὸν κωμικὸν
σαυτὴν ἐπαινεῖς ὥσπερ Ἀστυδάμας, γύναι,
<milestone n="444a" unit="orgpage"/> πρόδηλόν ἐστιν ἐξ ὧν ἐπέστειλας. ἡ γὰρ ἀφοβία
καὶ τὸ μέγα θάρσος καὶ τὸ εἴθε με γνοίης ὅσος καὶ
οἷός εἰμι, καὶ πάντα ἁπλῶς τὰ τοιαῦτα, βαβαί,
πηλίκου κτύπου καὶ κόμπου ῥημάτων ἐστίν.
ἀλλὰ καὶ πρὸς τῶν Χαρίτων καὶ τῆς Ἀφροδίτης,
εἰ τολμηρὸς οὕτως εἶ καὶ γενναῖος, τί καὶ τρίτον
ηὐλαβήθης, ἂν δέῃ, προσκρούειν; οἱ γὰρ τοῖς
κρατοῦσιν ἀπεχθανόμενοι, τὸ μὲν κουφότατον
καί, ὡς ἂν εἴποι τις, ἥδιστον τῷ γε νοῦν ἔχοντι,
τοῦ πράγματα ἔχειν ταχέως ἀπαλλάττονται,
μικρὰ δὲ εἰ χρὴ προσζημιωθῆναι, περὶ τὰ χρήματα
πταίουσι· τὸ δὲ κεφάλαιόν ἐστι τῆς ὀργῆς
καὶ τὸ παθεῖν, φασί, τὰ ἀνήκεστα, τὸ ζῆν
προέσθαι. τούτων δὴ πάντων ὑπερορῶν, ὅτι καὶ
τὸν ἰδίως ἄνδρα ἐπέγνωκας· καὶ τὸν κοινῶς καὶ
γενικῶς ἄνθρωπον ὑφ̓ ἡμῶν τῶν ὀψιμαθῶν
ἀγνοούμενον, ἀνθ̓ ὅτου, πρὸς τῶν θεῶν, εὐλαβεῖσθαι
<pb id="v.3.p.160"></pb>
ἔφης, μὴ τρίτον προσκρούσῃς; οὐ γὰρ
δὴ πονηρὸν ἐκ χρηστοῦ σε ποιήσω χαλεπήνας
ἐγώ· ζηλωτὸς γὰρ ἂν ἦν ἐν δίκῃ τοῦτο δυνάμενος·
ἦ γάρ, ὥς φησι Πλάτων, καὶ τοὐναντίον οἷός
τε ἦν ἄν. ἀδεσπότου δὲ τῆς ἀρετῆς οὔσης ἐχρῆν
ὑπολογίζεσθαι μηδὲν τῶν τοιούτων. ἀλλ̓ οἴει
μέγα τὸ πάντας μὲν βλασφημεῖν, πᾶσι δὲ ἁπλῶς
λοιδορεῖσθαι, καὶ τὸ τῆς εἰρήνης τέμενος ἀποφαίνειν
ἐργαστήριον πολέμου. ἢ τοῦτο νομίζεις
<milestone n="444b" unit="orgpage"/> ὑπὲρ τῶν παλαιῶν ἁμαρτημάτων ἀπολογεῖσθαι
πρὸς ἅπαντας, καὶ τῆς πάλαι ποτὲ μαλακίας
παραπέτασμα τὴν νῦν ἀνδρείαν εἶναί σοι; τὸν
μῦθον ἀκήκοας τὸν Βαβρίου <q>Γαλῆ ποτ̓ ἀνδρὸς
εὐπρεποῦς ἐρασθεῖσα</q>. τὰ δὲ ἄλλα ἐκ τοῦ
βιβλίου μάνθανε. πολλὰ εἰπὼν οὐδένα ἂν πείσειας
ἀνθρώπων, ὡς οὐ γέγονας ὅπερ οὖν γέγονας
καὶ οἷον πολλοὶ πάλαι σε ἠπίσταντο. τὴν νῦν
δὲ ἀμαθίαν καὶ τὸ θάρσος οὐχ ἡ φιλοσοφία μὰ
τοὺς θεοὺς ἐνεποίησέ σοι, τοὐναντίον δὲ ἡ διπλῆ
<milestone n="444c" unit="orgpage"/> κατὰ Πλάτωνα ἄγνοια. κινδυνεύων γὰρ εἰδέναι
μηδέν, ὡς οὐδὲ ἡμεῖς, οἴει δὴ πάντων εἶναι
σοφώτατος, οὐ τῶν νῦν ὄντων μόνον, ἀλλὰ καὶ
τῶν γεγονότων, ἴσως δὲ καὶ τῶν ἐσομένων. οὕτω
σοι πρὸς ὑπερβολὴν ἀμαθίας τὰ τῆς οἰήσεως ἐπιδέδωκεν.
<pb id="v.3.p.162"></pb>
Ἀλλὰ σοῦ μὲν ἕνεκα καὶ ταῦτα τῶν ἱκανῶν
εἴρηταί μοι πλείω, δεῖ δὲ ἴσως ἀπολογήσασθαι διὰ
σὲ καὶ τοῖς ἄλλοις, ὅτι προχείρως ἐπὶ κοινωνίαν
<milestone n="444d" unit="orgpage"/> σε παρεκάλεσα πραγμάτων. τοῦτ̓ οὐ πρῶτος
οὐδὲ μόνος ἔπαθον, ὦ Διονύσιε. ἐξηπάτησε καὶ
Πλάτωνα τὸν μέγαν ὁ σὸς ὁμώνυμος, ἀλλὰ καὶ
ὁ Ἀθηναῖος Κάλλιπος· εἰδέναι μὲν γὰρ αὐτόν
φησι πονηρὸν ὄντα, τηλικαύτην δὲ ἐν αὐτῷ τὸ
μέγεθος κακίαν οὐδ̓ ἂν ἐλπίσαι πώποτε. καὶ
τί χρὴ λέγειν ὑπὲρ τούτων, ὅπου καὶ τῶν
Ἀσκληπιαδῶν ὁ ἄριστος Ἱπποκράτης ἔφη·
Ἔσφηλαν δέ μου τὴν γνώμην αἱ ἐν τῇ κεφαλῇ
ῥαφαί; εἶτ̓ ἐκεῖνοι μὲν ὑπὲρ ὧν ᾔδεσαν ἐξηπατῶντο,
καὶ τὸ τεχνικὸν ἐλάνθανε τὸν ἰατρὸν
θεώρημα, θαυμαστὸν δέ, εἴπερ Ἰουλιανὸς ἀκούσας
ἐξαίφνης ἀνδρίζεσθαι τὸν Νεῖλον Διονύσιον
<milestone n="445a" unit="orgpage"/> ἐξηπατήθη; ἀκούεις ἐκεῖνον τὸν Ἠλεῖον Φαίδωνα,
καὶ τὴν ἱστορίαν ἐπίστασαι· εἰ δὲ ἀγνοεῖς, ἐπιμελέστερον
πολυπραγμόνησον, ἐγὼ δ̓ οὖν ἐρῶ
τοῦτο. ἐκεῖνος ἐνόμιζεν οὐδὲν ἀνίατον εἶναι τῇ
φιλοσοφίᾳ, πάντας δὲ ἐκ πάντων ὑπ̓ αὐτῆς
καθαίρεσθαι βίων, ἐπιτηδευμάτων, ἐπιθυμιῶν,
<pb id="v.3.p.164"></pb>
πάντων ἁπαξαπλῶς τῶν τοιούτων. εἰ γὰρ τοῖς
εὖ πεφυκόσι καὶ καλῶς τεθραμμένοις ἐπήρκει
μόνον, οὐδὲν ἂν ἦν θαυμαστὸν τὸ κατ̓ αὐτήν·
εἰ δὲ καὶ τοὺς οὕτω διακειμένους ἀνάγει πρὸς
τὸ φῶς, δοκεῖ μοι διαφερόντως εἶναι θαυμάσιον.
ἐκ τούτων ἡ περὶ σέ μοι κατ̓ ὀλίγον γνώμη, ὡς
ἴσασιν οἱ θεοὶ πάντες, ἔρρεπεν ἐπὶ τὸ βέλτιον.
οὔτοι γοῦν οὔτε ἐν πρώτοις οὔτε ἐν δευτέροις
τῶν κρατίστων ἐθέμην ἀνδρῶν τὸ κατὰ σέ.
ἐπίστασαι ἴσως αὐτός· εἰ δὲ ἀγνοεῖς, τοῦ καλοῦ
<milestone n="445b" unit="orgpage"/> Συμμάχου πυνθάνου. πέπεισμαι γάρ, ἐκεῖνος
ὅτι οὔποτ̓ ἂν ἑκὼν εἶναι ψεύσαιτο, τὰ πάντα
ἀληθίζεσθαι πεφυκώς. εἰ δὲ ἀγανακτεῖς, ὅτι μὴ
πάντων σε προυτιμήσαμεν, ἐγὼ μὲν ἐμαυτῷ, ὅτι
σε καὶ ἐν ἐσχάτοις ἔταξα, μέμφομαι, καὶ χάριν
οἶδα τοῖς θεοῖς πᾶσί τε καὶ πάσαις, οἳ κοινωνῆσαί
σε πραγμάτων καὶ φίλους ἡμᾶς γενέσθαι διεκώλυσαν
... καὶ γὰρ εἰ πολλὰ περὶ τῆς φήμης
οἱ ποιηταί φασιν ὡς ἔστι θεός, ἔστω δέ, εἰ βούλει,
δαιμόνιόν γε τὸ τῆς φήμης, οὐ πάνυ τι προσεκτέον
αὐτῇ, διότι πέφυκε τὸ δαιμόνιον οὐ
πάντα καθαρὸν οὐδὲ ἀγαθὸν τελείως ὡς τὸ τῶν
θεῶν εἶναι γένος, ἀλλ̓ ἐπικοινωνεῖ πως καὶ πρὸς
θάτερον. εἰ δὲ ὑπὲρ τῶν ἄλλων δαιμόνων οὐ
<pb id="v.3.p.166"></pb>
θέμις τοῦτο φάναι, περὶ τῆς φήμης οἶδ̓ ὅτι λέγων
ὡς πολλὰ μὲν ψευδῶς, πολλὰ δὲ ἀληθῶς ἀγγέλλει,
οὔποτ̓ ἂν αὐτὸς ἁλοίην ψευδομαρτυριῶν.
Ἀλλὰ τὴν παρρησίαν τὴν σὴν οἴει τεττάρων
εἶναι ὀβολῶν, τὸ λεγόμενον, ἀξίαν; οὐκ οἶσθ̓ ὅτι
καὶ Θερσίτης ἐν τοῖς Ἕλλησιν ἐπαρρησιάζετο,
καὶ Ὀδυσσεὺς μὲν αὐτὸν ὁ συνετώτατος ἔπαιε
τῷ σκήπτρῳ, τῷ δὲ Ἀγαμέμνονι τῆς Θερσίτου
παροινίας ἔλαττον ἔμελεν ἢ χελώνῃ μυιῶν,
τὸ τῆς παροιμίας; πλὴν οὐ μέγα ἔργον ἐστὶν
ἐπιτιμᾶν ἄλλοις, ἑαυτὸν δὲ ἀνεπιτίμητον παρασχεῖν.
εἰ δέ σοι ταύτης μέτεστι τῆς μερίδος,
ἐπίδειξον ἡμῖν. ἆῤ ὅτε νέος ἦσθα, καλὰς ἔδωκας
ὑπὲρ σαυτοῦ τοῖς πρεσβυτέροις ὁμιλίας; ἀλλ̓
ἐγὼ κατὰ τὴν Εὐριπίδειον Ἤλεκτραν τὰς τοιαύτας
σιγῶ τύχας. ἐπεὶ δὲ ἀνὴρ γέγονας καὶ στρατοπέδῳ
παρέβαλες, ἔπραξας πῶς πρὸς τοῦ Διός;
ὑπὲρ τῆς ἀληθείας φὴς προσκρούσας ἀπηλλάχθαι.
ἐκ τίνων τοῦτο ἔχων δεῖξαι, ὥσπερ οὐ πολλῶν
καὶ πονηροτάτων, ὑφ̓ ὧνπερ καὶ αὐτὸς ἀπηλάθης,
ἐκτοπισθέντων; οὐ τοῦτό ἐστιν, ὦ συνετώτατε
Διονύσιε, σπουδαίου καὶ σώφρονος ἀνδρός, ἀπεχθανόμενον
ἀπελθεῖν τοῖς κρατοῦσιν. ἦσθα δὲ
ἂν βελτίων, εἰ τοὺς ἀνθρώπους ἐκ τῆς πρὸς
<milestone n="445c" unit="orgpage"/> σεαυτὸν συνουσίας ἀπέφηνας ἡμῖν μετριωτέρους.
ἀλλὰ τοῦτο μὲν οὐ κατὰ σέ, μὰ τοὺς θεούς, οὐδὲ
κατὰ μυρίους ἄλλους, ὅσοι ζηλοῦσι τὸν σὸν τρόπον·
<pb id="v.3.p.168"></pb>
πέτραι γὰρ πέτραις καὶ λίθοι λίθοις προσαραττόμενοι
οὐκ ὠφελοῦσι μὲν ἀλλήλους, ὁ δ̓ ἰσχυρότερος
τὸν ἥττονα εὐχερῶς συντρίβει.
Ἆρα μὴ Λακωνικῶς ταῦτα καὶ συντόμως λέγω;
<milestone n="445d" unit="orgpage"/> ἀλλ̓ ἐγὼ μέν οἶμαι λαλίστερος διὰ σὲ καὶ τῶν
Ἀττικῶν ἀποπεφάνθαι τεττίγων. ὑπὲρ δὲ ὧν
εἰς ἐμὲ πεπαρῴνηκας, ἐπιθήσω σοι δίκην τὴν
πρέπουσαν, ἐθελόντων θεῶν καὶ τῆς δεσποίνης
Ἀδραστείας. τίς οὖν ἡ δίκη καὶ τί μάλιστα τὸ
δυνάμενόν σου τὴν γλῶτταν καὶ τὴν διάνοιαν
ὀδυνῆσαι; ὡς ἐλάχιστα πειράσομαι διά τε τῶν
λόγων καὶ διὰ τῶν ἔργων ἐξαμαρτὼν μὴ παρασχέσθαι
σου τῇ κακηγόρῳ γλώττῃ πολλὴν
φλυαρίαν. καίτοι με οὐ λέληθεν, ὅτι καὶ τῆς
Ἀφροδίτης φασὶν ὑπὸ τοῦ Μώμου ἐσκῶφθαι
<milestone n="446a" unit="orgpage"/> τὸ σάνδαλον. ἀλλ̓ ὁρᾷς ὅτι πολλὰ καὶ ὁ Μῶμος
ἐρρήγνυτο, καὶ μόλις ἐλαμβάνετο τοῦ σανδάλου.
εἴη δὲ καὶ σὲ περὶ ταῦτα τριβόμενον καταγηρᾶσαι
καὶ τοῦ Τιθωνοῦ βαθύτερον καὶ τοῦ Κινύρου
πλουσιώτερον καὶ τοῦ Σαρδαναπάλου τρυφηλότερον,
ὅπως τὸ τῆς παροιμίας ἐπὶ σοῦ
πληρωθῇ Δὶς παῖδες οἱ γέροντες.
Ἀλλ̓ ὁ θεσπέσιος Ἀλέξανδρος ἐκ τίνων ἐφάνη
σοι τηλικοῦτος; ἆῤ ὅτι μιμητὴς αὐτοῦ γενόμενος
ἐζήλωσας ὅσα ἐκείνῳ τὸ μειράκιον ὁ Ἑρμόλαος
ὠνείδισεν; ἢ τοῦτο μὲν οὐδεὶς οὕτως ἐστὶν
<pb id="v.3.p.170"></pb>
ἀνόητος ὡς ὑπονοῆσαι περὶ σοῦ· τοὐναντίον δὲ
καὶ ὅπερ ἀπωδύρετο παθὼν Ἑρμόλαος, καὶ διόπερ
διενοεῖτο τὸν Ἀλέξανδρον, ὥς φασιν, ἀποκτεῖναι,
τοῦτο δὲ οὐδεὶς ὅστις πεπεισμένος οὐκ ἔστι περὶ
σοῦ; πολλῶν δὲ ἐγὼ νὴ τοὺς θεοὺς καὶ σφόδρα
σε φαμένων φιλεῖν ἀκήκοα πολλὰ ὑπὲρ ταύτης
ἀπολογουμένων τῆς ἁμαρτίας, ἤδη δέ τινος καὶ
ἀπιστοῦντος. ἀλλ̓ οὗτός ἐστιν ἡ μία χελιδών,
οὐ ποιεῖ τὸ ἔαρ. ἀλλ̓ ἴσως ἐκεῖθεν Ἀλέξανδρος
ὤφθη σοι μέγας, ὅτι Καλλισθένη μὲν ἀπέκτεινε
πικρῶς, Κλεῖτος δὲ αὐτοῦ τῆς παροινίας ἔργον
ἐγένετο, Φιλώτας τε καὶ Παρμενίων καὶ τὸ
Παρμενίωνος παιδίον. ἐπεὶ τὰ περὶ τὸν Ἕκτορα
τὸν ἐν Αἰγύπτῳ τοῦ Νείλου ταῖς δίναις ἢ ταῖς
Εὐφράτου· λέγεται γὰρ ἑκάτερον· ἐναποπνιγέντα
καὶ τὰς ἄλλας αὐτοῦ παιδιὰς σιωπῶ, μὴ βλασφημεῖν
ἄνδρα δόξω τὸ κατωρθωμένον μὲν οὐδαμῶς
ἔχοντα, κράτιστον μέντοι τὰ πολεμικὰ στρατηγόν.
ὧν σὺ κατὰ τὴν προαίρεσιν καὶ κατὰ τὴν ἀνδρείαν
ἔλαττον μετέχεις ἢ τριχῶν ἰχθύες. ἄκουε δὴ τῆς
παραινέσεως μὴ λίαν ὀργίλως,
οὔ τοι, τέκνον ἐμόν, δέδοται πολεμήια ἔργα,
τὸ δὲ ἑξῆς οὐ παραγράφω σοι, αἰσχύνομαι γὰρ
<pb id="v.3.p.172"></pb>
νὴ τοὺς θεούς. ἀξιῶ μέντοι σε προσυπακούειν
αὐτό· καὶ γὰρ εὔλογον ἕπεσθαι τοῖς ἔργοις τοὺς
λόγους, ἀλλὰ μὴ φεύγειν τὰ ῥήματα τὸν μηδαμῶς
διαπεφευγότα τὰ ἔργα.
Ἀλλ̓ ὁ τὴν Μαγνεντίου καὶ Κώνσταντος ὁσίαν
αἰσχυνόμενος, ἀνθ̓ ὅτου τοῖς ζῶσι πολεμεῖς καὶ
τοῖς ὁπωσοῦν βελτίστοις λοιδορῇ; πότερον ὅτι
μᾶλλον ἐκεῖνοι δύνανται τῶν ζώντων ἀμύνεσθαι
τοὺς λυποῦντας; ἀλλὰ σοὶ τοῦτο οὐ προσήκει
λεγειν· εἶ γάρ, ὡς γράφεις, θαρραλεώτατος. ἀλλ̓
εἰ μὴ τοῦτο, τυχὸν ἕτερον· ὡς γὰρ οὐκ αἰσθανομένους
ἐπισκώπτειν ἴσως οὐ βούλει. τῶν ζώντων
δὲ ἆρά τις οὕτως εὐήθης ἐστὶν ἢ μικρόψυχος, ὃς
ἀξιώσειεν ἂν αὑτοῦ παρὰ σοὶ λόγον εἶναί τινα,
καὶ οὐ βουλήσεται μάλιστα μὲν ἀγνοεῖσθαι παρὰ
σοῦ παντάπασιν, εἰ δ̓ ἀδύνατον εἴη, λοιδορεῖσθαι
παρὰ σοῦ μᾶλλον, καθάπερ ἐγὼ νῦν, ἢ τιμᾶσθαι;
μήποτε οὕτω κακῶς φρονήσαιμι, μήποτε τῶν παρὰ
σοῦ μᾶλλον ἐπαίνων ἢ ψόγων ἀντιποιησαίμην.
Ἀλλ̓ αὐτὸ τοῦτο τὸ γράφειν πρὸς σε δακνομένου
τυχὸν ἴσως ἐστίν; οὐ μὰ τοὺς θεοὺς τοὺς σωτῆρας,
ἀλλ̓ ἐπικόπτοντος τὴν ἄγαν αὐθάδειαν καὶ τὴν
θρασύτητα καὶ τὴν ἀκολασίαν τὴν τῆς γλώττης
καὶ τὸ τῆς ψυχῆς ἄγριον καὶ τὸ μαινόμενον τῶν
φρενῶν καὶ τὸ παρακεκινηκὸς ἐν πᾶσιν. ἐξῆν
γοῦν, εἴπερ ἐδεδήγμην, ἔργοις ἀλλὰ μὴ λόγοις σε
σφόδρα νομίμως κολάσαι. πολίτης γὰρ ὢν καὶ
<pb id="v.3.p.174"></pb>
τῆς γερουσίας μετέχων αὐτοκράτορος ἐπίταγμα
παρῃτήσω· τοῦτο δὲ οὐκ ἐξῆν δήπουθεν τῷ μὴ
μεγάλην ἀνάγκην προϊσχομένῳ. οὔκουν ἐξήρκει
μοι ὑπὲρ τούτου ζημιῶσαί σε παντοίαν ζημίαν,
ἀλλ̓ ᾠήθην δεῖν γράψαι πρός σε πρῶτον, νομίζων
ἰάσιμον ἐπιστολίῳ βραχεῖ. ὡς δέ ς̓ ἐμμένοντα
τοῖς αὐτοῖς, μᾶλλον δὲ τὸ λεληθὸς τέως τῆς
μανίας ἐφώρασα,... μή τι καὶ νομισθείης
ἀνήρ, οὐκ ἀνὴρ ὤν, καὶ παρρησίας μεστός,
ἐμβροντησίας ὢν πλήρης, καὶ παιδείας μετεσχηκώς,
οὐδὲ γρὺ λόγων ἁψάμενος, ὅσα γε εἰκός
ἐστι ταῖς ἐπιστολαῖς σου τεκμήρασθαι. τὸ γὰρ
φροῦδον οὐδεὶς εἶπε τῶν ἀρχαίων ἐπὶ τοῦ προφανοῦς,
<milestone n="446b" unit="orgpage"/> ὥσπερ σὺ νῦν, ἐπεὶ τὰς ἄλλας σου τῆς
ἐπιστολῆς ἁμαρτίας οὐδεὶς ἂν ἐπεξελθεῖν ἐν
μακρῷ βιβλίῳ δυνηθείη καὶ τὸ μαστροπὸν ἐκεῖνο
καὶ βδελυρὸν ἦθος, ὑφ̓ οὗ σεαυτὸν προαγωγεύεις.
οὐ γὰρ τοὺς ἐξ ἑτοίμου φὴς ἥκοντας οὐδὲ τοὺς
ἐφεδρεύοντας ταῖς ἀρχαῖς, ἀλλὰ τοὺς βεβαίᾳ
κρίσει χρωμένους καὶ κατὰ τοῦτο τὸ δέον αἱρουμένους
τούτους δεῖν, ἀλλ̓ οὐ τοὺς ἑτοίμως
ὑπακούοντας, αἱρεῖσθαι. καλάς γε ἡμῖν ἐλπίδας
ὑποφαίνεις οὐδὲν δεομένοις ὡς ὑπείξων, ἢν αὖθίς
σε καλῶμεν ἐπὶ κοινωνίαν πραγμάτων. ἐμοὶ δὲ
τοσοῦτον μέρος τούτου περίεστιν, ὥστε σε, τῶν
<pb id="v.3.p.176"></pb>
ἄλλων εἰσιεμένων, οὐδὲ προσείρηκα πώποτε.
καίτοι γε πρὸς πολλοὺς ἔγωγε τοῦτο ἐποίησα
γνωρίμων τε καὶ ἀγνοουμένων ἐμοὶ κατὰ τὴν
θεοφιλῆ Ῥώμην διατρίβοντας. οὕτω σου τῆς
φιλίας ἀντεποιούμην, οὕτω σε σπουδῆς ἄξιον
ᾠόμην. εἰκὸς οὖν ὅτι καὶ τὰ μέλλοντα πρός
σε τοιαῦτα ἔσται. καὶ γὰρ νῦν ἔγραψα ταυτηνὶ
τὴν ἐπιστολήν, οὐ σοὶ μόνον ἀνάγνωσμα, ἐπεὶ
καὶ ἀναγκαίαν πολλοῖς αὐτὴν ᾔδειν, καὶ δώσω
γε πᾶσιν οὐκ ἄκουσιν, ὡς ἐμαυτὸν πείθω,
ληψομένοις· σεμνότερον γὰρ ὁρῶντές σε καὶ
ὀγκωδέστερον τῶν ἔμπροσθέν σοι βεβιωμένων ἄχθονται.
Τελείαν ἔχεις παῤ ἡμῶν τὴν ἀπόκρισιν, ὥστε
σε μηδὲν ἐπιποθεῖν. οὔκουν οὐδὲ ἡμεῖς παρὰ
σοῦ τι πλέον ἀπαιτοῦμεν· ἀλλ̓ ἐντυχών, εἰς ὅ
τι βούλει τοῖς γράμμασι χρῆσαι· τὰ γὰρ τῆς
ἡμετέρας φιλίας πεπέρανταί σοι. ἔρρωσο τρυφῶν
καὶ λοιδορούμενος ἐμοὶ παραπλησίως.
</p></div1>

<div1 n="51" type="letter"><head>Ἰουδαίων τῷ κοινῷ</head><p>
<milestone n="396d" unit="orgpage"/> Πάνυ ὑμῖν φορτικώτατον γεγένηται ἐπὶ τῶν
παρῳχηκότων καιρῶν τῶν ζυγῶν τῆς δουλείας
τὸ διαγραφαῖς ἀκηρύκτοις ὑποτάττεσθαι ὑμᾶς
<milestone n="397a" unit="orgpage"/> καὶ χρυσίου πλῆθος ἄφατον εἰσκομίζειν τοῖς
τοῦ ταμιείου λόγοις· ὧν πολλὰ μὲν αὐτοψεὶ
<pb id="v.3.p.178"></pb>
ἐθεώρουν, πλείονα δὲ τούτων ἔμαθον εὑρὼν τὰ
βρέβια τὰ καθ̓ ὑμῶν φυλαττόμενα· ἔτι δὲ καὶ
μέλλουσαν πάλιν εἰσφορὰν καθ̓ ὑμῶν προστάττεσθαι
εἶρξα, καὶ τὸ τῆς τοιαύτης δυσφημίας
ἀσέβημα ἐνταῦθα ἐβιασάμην στῆσαι, καὶ πυρὶ
παρέδωκα τὰ βρέβια τὰ καθ̓ ὑμῶν ἐν τοῖς ἐμοῖς
σκρινίοις ἀποκείμενα, ὡς μηκέτι δύνασθαι καθ̓
ὑμῶν τινὰ τοιαύτην ἀκοντίζειν ἀσεβείας φήμην.
<milestone n="397b" unit="orgpage"/> καὶ τούτων μὲν ὑμῖν οὐ τοσοῦτον αἴτιος κατέστη
ὁ τῆς μνήμης ἄξιος Κωνστάντιος ὁ ἀδελφός, ὅσον
οἱ τὴν γνώμην βάρβαροι καὶ τὴν ψυχὴν ἄθεοι, οἱ
τὴν τούτου τράπεζαν ἑστιώμενοι, οὓς ἐγὼ μὲν ἐν
χερσὶν ἐμαῖς λαβόμενος εἰς βόθρον ὤσας ὤλεσα,
ὡς μηδὲ μνήμην ἔτι φέρεσθαι παῤ ἡμῖν τῆς αὐτῶν
ἀπωλείας. ἐπὶ πλέον δὲ ὑμᾶς εὐωχεῖσθαι βουλόμενος,
<milestone n="397c" unit="orgpage"/> τὸν ἀδελφὸν Ἴουλον, τὸν αἰδεσιμώτατον
πατριάρχην, παρῄνεσα καὶ τὴν λεγομένην εἶναι
παῤ ὑμῖν ἀποστολὴν κωλυθῆναι, καὶ μηκέτι
δύνασθαι τὰ πλήθη ὑμῶν τινὰ ἀδικεῖν τοιαύταις
φόρων εἰσπράξεσιν, ὡς πανταχόθεν ὑμῖν τὸ ἀμέριμνον
ὑπάρχειν ἐπὶ τῆς ἐμῆς βασιλείας, ἵνα ἀπολαύοντες
εἰρήνης ἔτι μείζονας εὐχὰς ποιῆσθε
ὑπὲρ τῆς ἐμῆς βασιλείας τῷ πάντων κρείττονι
καὶ δημιουργῷ θεῷ, τῷ καταξιώσαντι στέψαι με
<milestone n="397d" unit="orgpage"/> τῇ ἀχράντῳ αὐτοῦ δεξιᾷ. πέφυκε γὰρ τοὺς ἔν
τινι μερίμνῃ ἐξεταζομένους περιδεῖσθαι τὴν διάνοιαν
<pb id="v.3.p.180"></pb>
καὶ μὴ τοσοῦτον εἰς τὴν προσευχὴν τὰς
χεῖρας ἀνατείνειν τολμᾶν, τοὺς δὲ πανταχόθεν
ἔχοντας τὸ ἀμέριμνον ὁλοκλήρῳ ψυχῇ χαίροντας
ὑπὲρ τοῦ βασιλείου ἱκετηρίους λατρείας ποιεῖσθαι
τῷ μείζονι, τῷ δυναμένῳ κατευθῦναι τὴν βασιλείαν
ἡμῶν ἐπὶ τὰ κάλλιστα, καθάπερ προαιρούμεθα.
ὅπερ χρὴ ποιεῖν ὑμᾶς, ἵνα κἀγὼ τὸν τῶν Περσῶν
<milestone n="398a" unit="orgpage"/> πόλεμον διορθωσάμενος τὴν ἐκ πολλῶν ἐτῶν ἐπιθυμουμένην
παῤ ὑμῶν ἰδεῖν οἰκουμένην πόλιν
ἁγίαν Ἱερουσαλὴμ ἐμοῖς καμάτοις ἀνοικοδομήσας
οἰκίσω καὶ ἐν αὐτῇ δόξαν δῶ μεθ̓ ὑμῶν τῷ κρείττονι.
</p></div1>

<div1 n="52" type="letter"><head>Λιβανίῳ</head><p>
<milestone n="374a" unit="orgpage"/> Ἐπειδὴ τῆς ὑποσχέσεως ἐπελάθου· τρίτη γοῦν
<milestone n="374c" unit="orgpage"/>ἐστὶ σήμερον, καὶ ὁ φιλόσοφος Πρίσκος αὐτὸς
μὲν οὐχ ἧκε, γράμματα δ̓ ἀπέστειλεν ὡς ἔτι
χρονίζων· ὑπομιμνήσκω σε τὸ χρέος ἀπαιτῶν.
ὄφλημα δέ ἐστιν, ὡς οἶσθα, σοὶ μὲν ἀποδοῦναι
ῥᾴδιον, ἐμοὶ δὲ ἥδιστον πάνυ κομίσασθαι. πέμπε
δὴ τὸν λόγον καὶ τὴν ἱερὰν συμβουλήν, ἀλλὰ
πρὸς Ἑρμοῦ καὶ Μουσῶν ταχέως, ἐπεὶ καὶ τούτων
με τῶν τριῶν ἡμερῶν ἴσθι συντρίψας, εἴπερ
ἀληθῆ φησιν ὁ Σικελιώτης ποιητής, ἐν ἤματι
<milestone n="374d" unit="orgpage"/> φάσκων τοὺς ποθοῦντας γηράσκειν. εἰ δὲ ταῦτα
<pb id="v.3.p.182"></pb>
ἔστιν, ὥσπερ οὖν ἔστι, τὸ γῆρας ἡμῖν ἐτριπλασίασας,
ὦ γενναῖε. ταῦτα μεταξὺ τοῦ πράττειν
ὑπηγόρευσά σοι· γράφειν γὰρ οὐχ οἷός τε ἦν,
ἀργοτέραν ἔχων τῆς γλώττης τὴν χεῖρα. καίτοι
μοι καὶ τὴν γλῶτταν εἶναι συμβέβηκεν ὑπὸ τῆς
ἀνασκησίας ἀργοτέραν καὶ ἀδιάρθρωτον. ἔρρωσό
μοι, ἀδελφὲ ποθεινότατε καὶ προσφιλέστατε.
</p></div1>

<div1 n="53" type="letter"><head>Λιβανίῳ</head><p>
Ἀποδέδωκας Ἀριστοφάνει τὰς ἀμοιβὰς τῆς
τε περὶ τοὺς θεοὺς εὐσεβείας καὶ τῆς περὶ σεαυτὸν
προθυμίας, ἀμείψας αὐτῷ καὶ μεταθεὶς τὰ πρόσθεν
ἐπονείδιστα πρὸς εὔκλειαν, οὐ τὴν νῦν μόνον,
ἀλλὰ καὶ εἰς τὸν ἔπειτα χρόνον, ὡς οὐχ ὅμοιόν γε
ἡ Παύλου συκοφαντία καὶ ἡ τοῦ δεῖνος κρίσις
τοῖς ὑπὸ σοῦ γραφομένοις λόγοις· ἐκεῖνα μὲν γὰρ
ἀνθοῦντά τε ἐμισεῖτο καὶ συναπέσβη τοῖς δράσασιν,
οἱ δὲ σοὶ λόγοι καὶ νῦν ὑπὸ τῶν ἀληθῶς
Ἑλλήνων ἀγαπῶνται, καὶ εἰς τὸν ἔπειτα χρόνον,
εἰ μή τι σφάλλομαι κρίσεως ὀρθῆς, ἀγαπήσονται.
πεύσῃ δὴ λοιπὸν εἰ πέπεικάς με, μᾶλλον δὲ
μεταπέπεικας ὑπὲρ Ἀριστοφάνους. μὴ νομίζειν
αὐτὸν ἡδονῶν ἥττονα καὶ χρημάτων ὁμολογῶ. τί
δὲ οὐ μέλλω τῷ φιλοσοφωτάτῳ καὶ φιλαληθεστάτῳ
<pb id="v.3.p.184"></pb>
τῶν ῥητόρων εἴκειν; ἕπεται καὶ τὸ ἐπὶ
τούτοις παρὰ σοῦ προσανερωτᾶσθαι· τί οὖν οὐ
μετατίθεμεν αὐτῷ τὰς συμφορὰς εἰς ἀμείνω τύχην
καὶ ἀφανίζομεν τὰ κατασχόντα διὰ τὰς δυσπραγίας
ὀνείδη; σύν τε δὔ ἐρχομένω, φασίν, ἐγὼ
καὶ σὺ βουλευσώμεθα. δίκαιος δὲ εἶ μὴ συμβουλεύειν
μόνον, ὅτι χρὴ βοηθεῖν ἀνδρὶ τοὺς θεοὺς
ἀδόλως τετιμηκότι, ἀλλὰ καὶ ὃν χρὴ τρόπον.
καίτοι καὶ τοῦτο ᾐνίξω τρόπον τινά. βέλτιον
δὲ ἴσως ὑπὲρ τῶν τοιούτων οὐ γράφειν, ἀλλὰ
διαλέγεσθαι πρὸς ἀλλήλους. ἔρρωσό μοι, ἀδελφὲ
ποθεινότατε καὶ προσφιλέστατε.
<milestone n="382d" unit="orgpage"/> Ἀνέγνων δὲ χθὲς τὸν λόγον πρὸ ἀρίστου
σχεδόν, ἀριστήσας δὲ, πρὶν ἀναπαύσασθαι, τὸ
λοιπὸν προσαπέδωκα τῆς ἀναγνώσεως. μακάριος
εἶ λέγειν οὕτω, μᾶλλον δὲ φρονεῖν οὕτω δυνάμενος.
ὢ λόγος, ὢ φρένες, ὢ σύνεσις, ὢ διαίρεσις, ὢ ἐπιχειρήματα,
ὢ τάξις, ὢ ἀφορμαί, ὢ λέξις, ὢ ἁρμονία, ὢ συνθήκη.
</p></div1>

<div1 n="54" type="letter"><head>Εὐστοχίῳ</head><p>
<milestone n="387d" unit="orgpage"/> Ἡσιόδῳ μὲν δοκεῖ τῷ σοφῷ καλεῖν ἐπὶ τὰς
<milestone n="388a" unit="orgpage"/> ἑορτὰς τοὺς γείτονας ὡς συνησθησομένους, ἐπειδὴ
<pb id="v.3.p.186"></pb>
καὶ συναλγοῦσι καὶ συναγωνιῶσιν, ὅταν τις
ἀπροσδόκητος ἐμπέσῃ ταραχή. ἐγὼ δέ φημι
τοὺς φίλους δεῖν καλεῖν, οὐχὶ τοὺς γείτονας· τὸ
αἴτιον δέ, ὅτι γείτονα μὲν ἔνεστιν ἐχθρὸν ἔχειν,
φίλον δὲ ἐχθρὸν οὐ μᾶλλον ἢ τὸ λευκὸν μέλαν
εἶναι καὶ τὸ θερμὸν ψυχρόν. ὅτι δὲ ἡμῖν οὐ νῦν
μόνον, ἀλλὰ καὶ πάλαι φίλος εἶ καὶ διετέλεσας
εὐνοικῶς ἔχων, εἰ καὶ μηδὲν ὑπῆρχεν ἄλλο τεκμήριον,
<milestone n="388b" unit="orgpage"/> ἀλλὰ τό γε ἡμᾶς οὕτω διατεθεῖσθαι καὶ
διακεῖσθαι περὶ σὲ μέγα ἂν εἴη τούτου σημεῖον.
ἧκε τοίνυν μεθέξων τῆς ὑπατείας αὐτός. ἄξει δέ
σε ὁ δημόσιος δρόμος ὀχήματι χρώμενον ἑνὶ καὶ
παρίππῳ. εἰ δὲ χρή τι καὶ ἐπεύξασθαι, τὴν
Ἐνοδίαν εὐμενῆ σοι καὶ τὸν Ἐνόδιον παρακεκλήκαμεν.
<pb id="v.3.p.190"></pb>
</p></div1>

<div1 n="56" type="letter"><head>Χρῆν μὲν οἴκοθεν διανοηθέντα ὃ δὴ νῦν ἔδοξε</head><p>
κρατῦναι τῷ νόμῳ, τὸ παλαιὸν ἔθος ἀναλαβεῖν, ὃ
διανοούμενοι μὲν οἱ πάλαι καλῶς θέμενοι τοὺς
νόμους, εἶναι πλεῖστον ὑπέλαβον ἐν μέσῳ ζωῆς τε
καὶ θανάτου, ἰδίᾳ δὲ ἑκατέρῳ πρέπειν ἐνόμισαν
τὰ ἐπιτηδεύματα τῶν ἔργων. εἶναι μὲν γὰρ τὸν
θάνατον ἡσυχίαν διηνεκῆ—καὶ τοῦτο ἄρα ἐστὶν ὁ
χαλκοῦς ὕπνος ὁ ὑπὸ τῶν ποιητῶν ὑμνούμενος—,
ἀπεναντίας δὲ τὴν ζωὴν ἔχειν πολλὰ μὲν ἀλγεινὰ
πολλὰ δὲ ἡδέα, καὶ τὸ πράττειν νῦν μὲν ἑτέρως,
αὖθις δὲ ἄμεινον. ὃ δὴ διανοηθέντες ἔταξαν ἰδίᾳ
<pb id="v.3.p.192"></pb>
μὲν ἀφοσιοῦσθαι τὰ πρὸς τοὺς κατοιχομένους,
ἰδίᾳ δὲ τὰ πρὸς τὸν καθ̓ ἡμέραν οἰκονομεῖσθαι
βίον. ἔτι δὲ πάντων ὑπελάμβανον ἀρχὴν εἶναι
καὶ τέλος τοὺς θεούς, ζῶντάς τε ἡμᾶς ἐνόμισαν
ὑπὸ θεοῖς εἶναι καὶ ἀπιόντας πάλιν πρὸς τοὺς
θεοὺς πορεύεσθαι. τὸ μὲν οὖν ὑπὲρ τούτων λέγειν,
εἴτε τοῖς αὐτοῖς ἀμφότερα προσήκει θεοῖς, εἴτε
ἕτεροι μὲν ἐπιτροπεύουσι τοὺς ζῶντας, ἕτεροι δὲ
τοὺς τεθνεῶτας, οὐδ̓ ἄξιον ἴσως δημοσιεύειν. εἴ
γε μὴν καθάπερ ἡμέρας καὶ νυκτὸς αἴτιος ἥλιος
καὶ χειμῶνος καὶ θέρους ἀπιὼν καὶ προσιών,
οὕτω δὲ καὶ αὐτῶν τῶν θεῶν ὁ πρεσβύτατος, εἰς
ὃν πάντα καὶ ἐξ οὗ πάντα, ζῶσί τε ἔταξεν ἄρχοντας
καὶ τελευτήσασιν ἀπεκλήρωσε κυρίους,
ἑκατέρῳ τὰ πρέποντα χρὴ νέμειν ἐν μέρει, καὶ
μιμεῖσθαι διὰ τοῦ καθ̓ ἡμέραν βίου τὴν ἐν τοῖς
οὖσι τῶν θεῶν διακόσμησιν.
Οὐκοῦν ἡσυχία μὲν ὁ θάνατός ἐστιν, ἡσυχίᾳ δὲ
ἡ νὺξ ἁρμόττει. διόπερ οἶμαι πρέπειν ἐν αὐτῇ τὰ
περὶ τὰς ταφὰς πραγματεύεσθαι τῶν τελευτησάντων,
ἐπεὶ τό γε ἐν ἡμέρᾳ πράττειν τι τοιοῦτο
πολλῶν ἕνεκα παραιτητέον. ἄλλος ἐπ̓ ἄλλῃ
πράξει στρέφεται κατὰ τὴν πόλιν, καὶ μεστὰ
πάντα ἐστὶ τῶν μὲν εἰς δικαστήρια πορευομένων
τῶν δὲ εἰς ἀγορὰν καὶ ἐξ ἀγορᾶς, τῶν δὲ ταῖς
τέχναις προσκαθημένων, τῶν δὲ ἐπὶ τὰ ἱερὰ
φοιτώντων, ὅπως τὰς ἀγαθὰς ἐλπίδας παρὰ τῶν
θεῶν βεβαιώσαιντο· εἶτα οὐκ οἶδα οἵτινες ἀναθέντες
ἐν κλίνῃ νεκρὸν διὰ μέσων ὠθοῦνται τῶν
ταῦτα σπουδαζόντων. καὶ τὸ πρᾶγμά ἐστι πάντα
τρόπον οὐκ ἀνεκτόν. ἀναπίμπλανται γὰρ οἱ
<pb id="v.3.p.194"></pb>
προστυχόντες πολλάκις ἀηδίας, οἱ μὲν οἰόμενοι
πονηρὸν τὸ οἰώνισμα, τοῖς δὲ εἰς ἱερὰ βαδίζουσιν
οὐ θέμις προσελθεῖν ἐστι πρὶν ἀπολούσασθαι.
τοῖς γὰρ αἰτίοις τοῦ ζῆν θεοῖς καὶ μάλιστα πάντων
ἀλλοτριώτατα πρὸς φθορὰν διακειμένοις οὐ θέμις
προσελθεῖν ἀπὸ τοιαύτης ὄψεως. καὶ οὔπω τὰ
μείζω κατηγόρηκα τοῦ γιγνομένου. τίνα δὲ ταῦτά
ἐστιν; ἱεροὶ περίβολοι καὶ θεῶν ναοὶ ἀνεῴγασι·
καὶ πολλάκις θύει τις ἔνδον καὶ σπένδει καὶ
εὔχεται, οἱ δὲ παρέρχονται παῤ αὐτὸ τὸ ἱερὸν
νεκρὸν κομίζοντες, καὶ ἡ τῶν ὀδυρμῶν φωνὴ καὶ
δυσφημία ἄχρι τῶν βωμῶν φέρεται.
Οὐκ ἴστε ὅτι πρὸ πάντων τῶν ἄλλων τὰ τῆς
ἡμέρας καὶ τὰ τῆς νυκτὸς ἔργα διῄρηται; οὕτως
οὖν εἰκότως τῆς μὲν ἀφῃρέθη, τῇ δὲ ἂν ἀνακέοιτο.
οὐ γὰρ δὴ τῆς ἐσθῆτος τὴν λευκὴν ἐπὶ τοῖς
πένθεσιν ὀρθῶς ἔχον ἐστὶ παραιτεῖσθαι, θάπτειν
δὲ τοὺς τελευτήσαντας ἐν ἡμέρᾳ καὶ φωτί. βέλτιον
ἦν ἐκεῖνο, εἴ γε εἰς οὐδένα τῶν θεῶν ἐπλημμελεῖτο,
τοῦτο δὲ οὐκ ἐκφεύγει τὸ μὴ εἰς ἅπαντας τοὺς
θεοὺς εἶναι δυσσέβειαν. τοῖς τε γὰρ Ὀλυμπίοις
οὐ δέον αὐτὸ προσνέμουσι, καὶ τῶν χθονίων, ἢ
ὁπωσοῦν ἄλλως οἱ τῶν ψυχῶν ἐπίτροποι καὶ
κύριοι χαίρουσιν ὀνομαζόμενοι, παρὰ τὸ δέον
ἀλλοτριοῦσιν. ἐγὼ δὲ οἶδα καὶ τοὺς περιττοὺς
καὶ ἀκριβεῖς τὰ θεῖα θεοῖς τοῖς κάτω νύκτωρ ἢ
πάντως μετὰ δεκάτην ἡμέρας ὥραν ἱερὰ δρᾶν
ἀξιοῦντας. εἰ δὲ τῆς ἐκείνων θεραπείας οὗτος
<pb id="v.3.p.196"></pb>
ἀμείνων ὁ καιρός, οὐδὲ τῇ θεραπείᾳ πάντως τῶν
τεθνεώτων ἕτερον ἀποδώσομεν.
Τοῖς μὲν οὖν ἑκοῦσι πειθομένοις ἐξαρκεῖ ταῦτα.
ἃ γὰρ ἡμάρτανον μαθόντες, μετατιθέσθων πρὸς
τὸ βέλτιον. εἰ δέ τις τοιοῦτός ἐστιν οἷος ἀπειλῆς
καὶ ζημίας δεῖσθαι, ἴστω τὴν μεγίστην ὑφέξων
δίκην, εἰ πρὸ δεκάτης ἡμερινῆς ὥρας τολμήσει τε
τῶν ἀπογινομένων τινὸς κηδεῦσαι σῶμα καὶ διὰ
τῆς πόλεως ἐνεγκεῖν· ἀλλὰ δύντος ἡλίου καὶ αὖ
πρὶν ἀνίσχειν ταῦτα γενέσθω, ἡ δὲ ἡμέρα καθαρὰ
καθαροῖς τοῖς τε ἔργοις καὶ τοῖς Ὀλυμπίοις ἀνακείσθω θεοῖς.
</p></div1>

<div1 n="57" type="letter"><head>Ἀρσάκῃ Ἀρμενίων σατράπῃ</head><p>
Ἐπείχθητι πρὸς τὴν τῶν πολεμίων παράταξιν,
Ἀρσάκιε, θᾶττον ἢ λόγος, τὴν δεξιὰν κατὰ τῆς
Περσικῆς μανίας ὁπλίσας. ἡ γὰρ ἡμετέρα παρασκευή
τε καὶ προθυμία δυοῖν θάτερον βεβούλευται,
ἢ τὸ χρεὼν ἀποδοῦναι ἐπὶ τῆς Παρθυαίων ἐνορίας
τὰ μέγιστα διαπραξαμένους καὶ τὰ δεινότατα
διαθεμένους τοὺς ἀντιπάλους, ἢ τούτους
χειρωσαμένους, πρυτανευόντων ἡμῖν τῶν θεῶν,
<pb id="v.3.p.198"></pb>
καλλινίκους ἐπανελθεῖν ἐπὶ τὴν ἐνεγκαμένην,
τρόπαια κατὰ τῶν πολεμίων ἐγείραντας. πᾶσαν
οὖν ῥᾳστώνην καὶ φενακισμὸν ἀποθέμενος, καὶ
τὸν μακαρίτην Κωνσταντῖνον καὶ τὰς τῶν
εὖ γεγονότων περιουσίας τὰς εἰς σέ τε καὶ
τοὺς ὁμοτρόπους σοι βαρβάρους ὑπὸ τοῦ ἁβροτάτου
καὶ πολυτελοῦς Κωνσταντίου κενωθείσας,
νῦν μοι τὸν Ἰουλιανόν, τὸν ἀρχιερέα, τὸν καίσαρα,
τὸν αὔγουστον, τὸν θεῶν τε καὶ Ἄρεως θεραπευτὴν
ἐννόησον, τὸν Φραγκῶν τε καὶ βαρβάρων
ὀλετῆρα, τὸν Γάλλων τε καὶ Ἰταλῶν ἐλευθερωτήν.
εἰ δὲ ἕτερόν τι βουλεύσαιο· πυνθάνομαι γὰρ εἶναί
σε πανοῦργον καὶ κακὸν στρατιώτην καὶ ἀλαζόνα,
ὡς τὰ παρόντα μοι πράγματα δείκνυσιν· ἐχθρὸν
γάρ τινα τῆς κοινῆς λυσιτελείας λανθάνοντα
ἀποκρύπτειν παρὰ σοὶ πειρᾶσθαι· τέως μὲν τοῦτο
ὑπερτίθεμαι διὰ τὴν τοῦ πολέμου τύχην· ἀρκεῖ
γὰρ ἡμῖν ἡ τῶν θεῶν συμμαχία πρὸς τὴν τῶν
πολεμίων καθαίρεσιν. εἰ δέ τι τὰ τῆς εἱμαρμένης
κρίνειε· θεῶν γὰρ βούλησις ἡ ταύτης ἐξουσία·
ἀδεῶς καὶ γενναίως οἴσω τοῦτο. ἴσθι δὲ ὡς σὺ
μὲν πάρεργον ἔσῃ τῆς Περσικῆς χειρός, συναφθείσης
σοι παγγενεὶ τῆς ἑστίας καὶ τῆς Ἀρμενίων
ἀρχῆς· κοινωνήσει δέ σοι τῆς δυστυχίας καὶ ἡ
<pb id="v.3.p.200"></pb>
Νισιβίων πόλις, τῶν οὐρανίων θεῶν τοῦτο πάλαι
ἡμῖν προαγορευσάντων.
</p></div1>

<div1 n="58" type="letter"><head>Λιβανίῳ σοφιστῇ καὶ κοιαίστωρι</head><p>
<milestone n="399b" unit="orgpage"/> Μέχρι τῶν Λιτάρβων ἦλθον· ἔστι δὲ κώμη
Χαλκίδος· καὶ ἐνέτυχον ὁδῷ λείψανα ἐχούσῃ
χειμαδίων Ἀντιοχικῶν. ἦν δὲ αὐτῆς, οἶμαι, τὸ
μὲν τέλμα τὸ δὲ ὄρος, τραχεῖα δὲ πᾶσα, καὶ ἐνέκειντο
τῷ τέλματι λίθοι ὥσπερ ἐπίτηδες ἐρριμμένοις
ἐοικότες, ὑπ̓ οὐδεμιᾶς τέχνης συγκείμενοι,
<milestone n="388c" unit="orgpage"/> ὃν τρόπον εἰώθασιν ἐν ταῖς ἄλλαις πόλεσι τὰς
λεωφόρους οἱ ἐξοικοδομοῦντες ποιεῖν, ἀντὶ μὲν τῆς
κονίας πολὺν τὸν χοῦν ἐποικοδομοῦντες, πυκνοὺς
δὲ ὥσπερ ἐν τοίχῳ τιθέντες τοὺς λίθους. ἐπεὶ δὲ
διαβὰς μόλις ἦλθον εἰς τὸν πρῶτον σταθμόν,
ἐννέα που σχεδὸν ἦσαν ὧραι, καὶ ἐδεξάμην εἴσω
τῆς αὐλῆς τὸ πλεῖστον τῆς παῤ ὑμῖν βουλῆς. ἃ
δὲ διελέχθημεν πρὸς ἀλλήλους, ἴσως ἐπύθου·
μάθοις δ̓ ἂν καὶ ἡμῶν ἀκούσας, εἰ θεοὶ θέλοιεν.
<milestone n="388d" unit="orgpage"/> Ἀπὸ τῶν Λιτάρβων εἰς τὴν Βέρροιαν ἐπορευόμην,
καὶ ὁ Ζεὺς αἴσια πάντα ἐσήμηνεν, ἐναργῆ
δείξας τὴν διοσημείαν. ἐπιμείνας δὲ ἡμέραν ἐκεῖ
<pb id="v.3.p.202"></pb>
τὴν ἀκρόπολιν εἶδον, καὶ ἔθυσα τῷ Διὶ βασιλικῶς
ταῦρον λευκόν, διελέχθην δὲ ὀλίγα τῇ βουλῇ περὶ
θεοσεβείας. ἀλλὰ τοὺς λόγους ἐπῄνουν μὲν
ἅπαντες, ἐπείσθησαν δὲ αὐτοῖς ὀλίγοι πάνυ, καὶ
οὗτοι οἳ καὶ πρὸ τῶν ἐμῶν λόγων ἐδόκουν ἔχειν
<milestone n="400a" unit="orgpage"/> ὑγιῶς. εὐλαβοῦντο δὲ ὥσπερ παρρησίας ἀποτρίψασθαι
τὴν αἰδῶ καὶ ἀποθέσθαι· περίεστι γάρ,
ὦ θεοί, τοῖς ἀνθρώποις ἐπὶ μὲν τοῖς καλοῖς ἐρυθριᾶν,
ἀνδρείᾳ ψυχῆς καὶ εὐσεβείᾳ, καλλωπίζεσθαι
δὲ ὥσπερ τοῖς χειρίστοις, ἱεροσυλίᾳ καὶ
μαλακίᾳ γνώμης καὶ σώματος.
Ἔνθεν ὑποδέχονταί με Βάτναι, χωρίον οἷον
παῤ ὑμῖν οὐκ εἶδον ἔξω τῆς Δάφνης, ἣ νῦν ἔοικε
<milestone n="400b" unit="orgpage"/> ταῖς Βάτναις· ὡς τά γε πρὸ μικροῦ, σωζομένου
τοῦ νεὼ καὶ τοῦ ἀγάλματος, Ὄσσῃ καὶ Πηλίῳ
καὶ ταῖς Ὀλύμπου κορυφαῖς καὶ τοῖς Θετταλικοῖς
Τέμπεσιν ἄγων ἐπίσης ἢ καὶ προτιμῶν ἁπάντων
ὁμοῦ τὴν Δάφνην οὐκ ἂν αἰσχυνοίμην. ἀλλ̓ ἐπὶ
μὲν τῇ Δάφνῃ γέγραπταί σοι λόγος, ὁποῖον ἄλλος
οὐδ̓ ἂν εἷς τῶν οἳ νῦν βροτοί εἰσι καὶ μάλα ἐπιχειρήσας
<milestone n="400c" unit="orgpage"/> καμεῖν ἐργάσαιτο, νομίζω δὲ καὶ τῶν
ἔμπροσθεν οὐ πολλοὺς πάνυ. τί οὖν ἐγὼ νῦν
ἐπιχειρῶ περὶ αὐτῆς γράφειν, οὕτω λαμπρᾶς
μονῳδίας ἐπ̓ αὐτῇ συγγεγραμμένης; ὡς μήποτε
<pb id="v.3.p.204"></pb>
ὤφελε τοιοῦτον. αἵ γε μὴν Βάτναι· βαρβαρικὸν
ὄνομα τοῦτο· χωρίον ἐστὶν Ἑλληνικόν, πρῶτον
μὲν ὅτι διὰ πάσης τῆς πέριξ χώρας ἀτμοὶ λιβανωτοῦ
πανταχόθεν ᾖσαν, ἱερεῖά τε ἐβλέπομεν εὐτρεπῆ
πανταχοῦ. τοῦτο μὲν οὖν εἰ καὶ λίαν ηὔφραινέ
με, θερμότερον ὅμως ἐδόκει καὶ τῆς εἰς τοὺς θεοὺς
<milestone n="400d" unit="orgpage"/> εὐσεβείας ἀλλότριον. ἐκτὸς πάτου γὰρ εἶναι χρὴ
καὶ δρᾶσθαι καθ̓ ἡσυχίαν, ἐπ̓ αὐτὸ τοῦτο πορευομένων,
οὐκ ἐπ̓ ἄλλο τι βαδιζόντων, τὰ πρὸς τοὺς
θεοὺς ἱερά τε καὶ ὅσια. τοῦτο μὲν οὖν ἴσως τεύξεται
τῆς ἁρμοζούσης ἐπιμελείας αὐτίκα.
Τὰς Βάτνας δὲ ἑώρων πεδίον λάσιον ἄλση κυπαρίττων
ἔχον νέων· καὶ ἦν ἐν ταύταις οὐδὲν γεράνδρυον
οὐδὲ σαπρόν, ἀλλὰ ἐξ ἴσης ἅπαντα θάλλοντα
<milestone n="401a" unit="orgpage"/> τῇ κόμῃ· καὶ τὰ βασίλεια πολυτελῆ μὲν ἥκιστα·
πηλοῦ γὰρ ἦν μόνον καὶ ξύλων οὐδὲν ποικίλον
ἔχοντα· κῆπον δὲ τοῦ μὲν Ἀλκίνου καταδεέστερον,
παραπλήσιον δὲ τῷ Λαέρτου, καὶ ἐν αὐτῷ μικρὸν
ἄλσος πάνυ, κυπαρίττων μεστόν, καὶ τῷ θριγκίῳ
δὲ πολλὰ τοιαῦτα παραπεφυτευμένα δένδρα στίχῳ
καὶ ἐφεξῆς. εἶτα τὸ μέσον πρασιαί, καὶ ἐν ταύταις
λάχανα καὶ δένδρα παντοίαν ὀπώραν φέροντα.
<milestone n="401b" unit="orgpage"/> τί οὖν ἐνταῦθα; ἔθυσα δείλης, εἶτ̓ ὄρθρου βαθέος,
ὅπερ εἴωθα ποιεῖν ἐπιεικῶς ἑκάστης ἡμέρας. ἐπεὶ
δὲ ἦν καλὰ τὰ ἱερά, τῆς Ἱερᾶς πόλεως εἰχόμεθα,
καὶ ὑπαντῶσιν ἡμῖν οἱ πολῖται, καὶ ὑποδέχεταί
<pb id="v.3.p.206"></pb>
με ξένος, ὀφθεὶς μὲν ἄρτι, φιλούμενος δὲ ὑπ̓ ἐμοῦ
πάλαι. τὴν δὲ αἰτίαν αὐτὸς μὲν εὖ οἶδα ὅτι
συνῄδεις, ἐμοὶ δὲ ἡδὺ καὶ ἄλλως φράσαι· τὸ γὰρ
ἀεὶ περὶ αὐτῶν ἀκούειν καὶ λέγειν ἐστί μοι νέκταρ.
Ἰαμβλίχου τοῦ θειοτάτου τὸ θρέμμα Σώπατρος
ἐγένετο ὁ τούτου κηδεστής· ἐξίσου ἐμοὶ γὰρ τὸ
<milestone n="401c" unit="orgpage"/> μὴ πάντα ἐκείνων τῶν ἀνδρῶν ἀγαπᾶν ἀδικημάτων
οὐδενὸς τῶν φαυλοτάτων ἔλαττον εἶναι δοκεῖ.
πρόσεστι ταύτης αἰτία μείζων. ὑποδεξάμενος
γὰρ πολλάκις τόν τε ἀνεψιὸν τὸν ἐμὸν καὶ τὸν
ὁμοπάτριον ἀδελφὸν καὶ προτραπεὶς ὑπ̓ αὐτῶν,
οἷα εἰκός, πολλάκις ἀποστῆναι τῆς εἰς τοὺς θεοὺς
εὐσεβείας, ὃ χαλεπόν ἐστιν, οὐκ ἐλήφθη τῇ νόσῳ.
Ταῦτα εἶχον ἀπὸ τῆς Ἱερᾶς πόλεώς σοι γράφειν
<milestone n="401d" unit="orgpage"/> ὑπὲρ τῶν ἐμαυτοῦ. τὰς δὲ στρατιωτικὰς ἢ πολιτικὰς
οἰκονομίας αὐτὸν ἐχρῆν οἶμαι παρόντα
ἐφορᾶν καὶ ἐπιμελεῖσθαι· μεῖζον γάρ ἐστιν ἢ κατ̓
ἐπιστολήν, εὖ ἴσθι, καὶ τοσοῦτον ὅσον οὐ ῥᾴδιον
οὐδὲ τριπλασίᾳ ταύτης περιλαβεῖν σκοποῦντι
τἀκριβές. ἐπὶ κεφαλαίου δέ σοι καὶ ταῦτα
φράσω δἰ ὀλίγων. πρὸς τοὺς Σαρακηνοὺς ἔπεμψα
<pb id="v.3.p.208"></pb>
πρέσβεις, ὑπομιμνήσκων αὐτοὺς ἥκειν, εἰ βούλοιντο.
<milestone n="402a" unit="orgpage"/> ἓν μὲν δὴ τοιοῦτον· ἕτερον δέ, λίαν
ἐγρηγορότας ὡς ἐνεδέχετο τοὺς παραφυλάξοντας
ἐξέπεμψα, μή τις ἐνθένδε πρὸς τοὺς πολεμίους
ἐξέλθῃ λαθών, ἐσόμενος αὐτοῖς ὡς κεκινήμεθα
μηνυτής. ἐκεῖθεν ἐδίκασα δίκην στρατιωτικήν,
ὡς ἐμαυτὸν πείθω, πρᾳότατα καὶ δικαιότατα.
ἵππους περιττοὺς καὶ ἡμιόνους παρεσκεύασα, τὸ
<milestone n="402b" unit="orgpage"/> στρατόπεδον εἰς ταὐτὸ συναγαγών. ναῦς πληροῦνται
ποτάμιαι πυροῦ, μᾶλλον δὲ ἄρτων ξηρῶν
καὶ ὄξους. καὶ τούτων ἕκαστον ὅπως ἐπράχθη
καὶ τίνες ἐφ̓ ἑκάστῳ γεγόνασι λόγοι, πόσου
μήκους ἐστὶ συγγράφειν ἐννοεῖς. ἐπιστολαῖς δὲ
ὅσαις ὑπέγραψα καὶ βίβλοις· ἑπόμενα γὰρ
ὡσπερεὶ σκιά μοι καὶ ταῦτα συμπερινοστεῖ
πανταχοῦ· τί δεῖ νῦν πράγματα ἔχειν ἀπαριθμούμενον;
</p></div1>

<div1 n="59" type="letter"><head>Μαξίμῳ φιλοσόφῳ</head><p>
<milestone n="383a" unit="orgpage"/> Ὁ μὲν μῦθος ποιεῖ τὸν ἀετόν, ἐπειδὰν τὰ γνήσια
<milestone n="383c" unit="orgpage"/> τῶν κυημάτων βασανίζῃ, φέρειν ἄπτιλα πρὸς τὸν
<pb id="v.3.p.210"></pb>
αἰθέρα καὶ ταῖς ἡλίου προσάγειν ἀκτῖσιν, ὥσπερ
ὑπὸ μάρτυρι τῷ θεῷ πατέρα τε ἀληθοῦς νεοττοῦ
γινόμενον καὶ νόθου γονῆς ἀλλοτριούμενον· ἡμεῖς
δέ σοι καθάπερ Ἑρμῇ λογίῳ τοὺς ἡμετέρους λόγους
<milestone n="383d" unit="orgpage"/> ἐγχειρίζομεν. κἂν μὲν ὑπομείνωσι τὴν ἀκοὴν
τὴν σήν, ἐπὶ σοὶ τὸ κρῖναι περὶ αὐτῶν, εἰ καὶ πρὸς
τοὺς ἄλλους εἰσὶ πτήσιμοι· εἰ δὲ μή, ῥῖψον εἰκῆ
καθάπερ Μουσῶν ἀλλοτρίους, ἢ ποταμῷ κλύσον
ὡς νόθους. πάντως οὐδὲ ὁ Ῥῆνος ἀδικεῖ τοὺς
Κελτούς, ὃς τὰ μὲν νόθα τῶν βρεφῶν ὑποβρύχια
ταῖς δίναις ποιεῖ, καθάπερ ἀκολάστου λέχους
τιμωρὸς πρέπων· ὅσα δ̓ ἂν ἐπιγνῷ καθαροῦ σπέρματος,
ὑπεράνω τοῦ ὕδατος αἰωρεῖ, καὶ τῇ μητρὶ
τρεμούσῃ πάλιν εἰς χεῖρας δίδωσιν, ὥσπερ ἀδέκαστόν
<milestone n="384a" unit="orgpage"/> τινα μαρτυρίαν αὐτῇ καθαρῶν καὶ ἀμέμπτων
γάμων τὴν τοῦ παιδὸς σωτηρίαν ἀντιδωρούμενος.
</p></div1>

<div1 n="60" type="letter"><head>Εὐγενίῳ φιλοσόφῳ</head><p>
<milestone n="386a" unit="orgpage"/> Δαίδαλον μὲν Ἰκάρῳ φασὶν ἐκ κηροῦ πτερὰ
<milestone n="386b" unit="orgpage"/> συμπλάσαντα τολμῆσαι τὴν φύσιν βιάσασθαι τῇ
τέχνῃ. ἐγὼ δὲ ἐκεῖνον μὲν εἰ καὶ τῆς τέχνης
<pb id="v.3.p.212"></pb>
ἐπαινῶ, τῆς γνώμης οὐκ ἄγαμαι· μόνος γὰρ κηρῷ
λυσίμῳ τοῦ παιδὸς ὑπέμεινε τὴν σωτηρίαν πιστεῦσαι.
εἰ δέ μοι θέμις ἦν κατὰ τὸν Τήιον ἐκεῖνον
μελοποιὸν τὴν τῶν ὀρνίθων ἀλλάξασθαι φύσιν,
οὐκ ἂν δήπου πρὸς Ὄλυμπον οὐδὲ ὑπὲρ μέμψεως
<milestone n="386c" unit="orgpage"/> ἐρωτικῆς, ἀλλ̓ εἰς αὐτοὺς ἂν τῶν ὑμετέρων ὀρῶν
τοὺς πρόποδας ἔπτην, ἵνα σὲ τὸ μέλημα τοὐμόν,
ὥς φησιν ἡ Σαπφώ, περιπτύξωμαι. ἐπεὶ δέ με
ἀνθρωπίνου σώματος δεσμῷ κατακλείσασα ἡ φύσις
οὐκ ἐθέλει πρὸς τὸ μετέωρον ἁπλῶσαι, τῶν
λόγων οἷς ἔχω σε πτεροῖς μετέρχομαι, καὶ γράφω,
καὶ σύνειμι τὸν δυνατὸν τρόπον. πάντως που καὶ
Ὅμηρος αὐτοὺς οὐκ ἄλλου του χάριν ἢ τούτου
πτερόεντας ὀνομάζει, διότι δύνανται πανταχοῦ
<milestone n="386d" unit="orgpage"/> φοιτᾶν, ὥσπερ οἱ ταχύτατοι τῶν ὀρνίθων ᾗ ἂν
ἐθέλωσιν ᾄττοντες. γράφε δὲ καὶ αὐτός, ὦ φίλος·
ἴση γὰρ δήπου σοι τῶν λόγων, εἰ μὴ καὶ μείζων,
ὑπάρχει πτέρωσις, ᾗ τοὺς ἑταίρους μεταβῆναι
δύνασαι καὶ πανταχόθεν ὡς παρὼν εὐφραίνειν.
</p></div1>

<div1 n="61" type="letter"><head>Σωπάτρῳ</head><p>
Ἔστι τις ἡδονῆς ἀφορμὴ πλείων, ὅταν ἐξῇ δἰ
ἀνδρὸς οἰκείου τοὺς φίλους προσφωνεῖν· οὐ γὰρ
<pb id="v.3.p.214"></pb>
μόνον οἷς γράφεις τὸ τῆς σεαυτοῦ ψυχῆς ἴνδαλμα
τοῖς ἐντυγχάνουσι ξυναρμόττῃ. ὃ δὴ καὶ αὐτὸς
ποιῶ. τὸν γὰρ τροφέα τῶν ἐμαυτοῦ παίδων Ἀντίοχον
ὡς ὑμᾶς ἐκπέμπων, ἀπρόσρητόν σε καταλιπεῖν
οὐκ ἠνεσχόμην· ὥστε, εἴ τι τῶν καθ̓ ἡμᾶς
ποθεῖς, ἔχοις ἂν οἰκειότερον παῤ αὐτοῦ γνῶναι.
εἰ δέ τι καὶ σοὶ μέλει τῶν σῶν ἐραστῶν, ὡς ἔγωγε
ὅτι μέλει πιστεύω, δείξεις ἕως ἂν ἐξῇ γράφειν
μηδαμῶς ἐλλείπων.
</p></div1>

<div1 n="62" type="letter"><head>Εὐκλείδῃ φιλοσόφῳ</head><p>
Πότε γὰρ ἡμῶν ἀπελείφθης, ἵνα καὶ γράφωμεν,
ἢ πότε οὐχὶ τοῖς τῆς ψυχῆς ὀφθαλμοῖς ὡς παρόντα
σε θεωροῦμεν; οἵ γε οὐ μόνον ἀεί σοι συνεῖναι
καὶ συνομιλεῖν δοκοῦμεν, ἀλλὰ καὶ τῶν γε νῦν
προσηκόντων ὡς ὑπὸ παρουσίᾳ τῇ σῇ τὰ εἰκότα
κηδόμεθα. εἴ δὲ καὶ γράφεσθαί σοι παῤ ἡμῶν ὡς
ἀπόντι θέλεις, ὅρα μὲν ὅπως μὴ αὐτὸς τὸ δοκεῖν
ἡμῶν ἀπεῖναι μᾶλλον αὐτῷ τῷ γράφειν ἐθέλειν
ἐκφήνῃς· πλὴν ἀλλ̓ εἴ γε σοι φίλον ἐστί, καὶ πρὸς
τοῦτο ἑκόντες ὑπακούομεν. πάντως γε, τὸ τοῦ
<pb id="v.3.p.216"></pb>
λόγου, θέοντα τῇ παρακελεύσει τὸν ἵππον εἰς
πεδίον ἄξεις. ἄγε οὖν ὅπως ἀντιδώσεις τὰ ἴσα, καὶ
πρὸς τὴν ἀντίκλησιν ἐν τῇ τῶν ἀμοιβαίων συνεχείᾳ
μὴ κατοκνήσεις. καίτοι ἔγωγε εἰς τὴν ὑπὲρ
τοῦ κοινοῦ σοι γινομένην σπουδὴν οὐκ ἐθέλω
διοχλεῖν, ἀλλ̓ ὅσῳ σε φυλάττω τῇ θήρᾳ τῶν
καλῶν, οὐ μόνον οὐκ ἀδικεῖν, ἀλλὰ καὶ ξύμπαν
ὁμοῦ τὸ Ἑλληνικὸν ὠφελεῖν ἂν δοκοίην, ὥσπερ
σκύλακα γενναῖον, ἀόχλητον ἀφιεὶς ἐσχολακέναι
σε τοῖς περὶ τοὺς λόγους ἴχνεσιν ὁλοκλήρῳ τῷ
λήματι· εἰ δέ σοι τοσοῦτον τάχος περίεστιν, ὡς
μήτε τῶν φίλων ἀμελεῖν μήτ̓ ἐκείνοις ἐνδεῖν, ἴθι
χρῆσαι παῤ ἄμφω τῷ δρόμῳ.
</p></div1>

<div1 n="63" type="letter"><head>Ἑκηβολίῳ</head><p>
Πινδάρῳ μὲν ἀργυρέας εἶναι δοκεῖ τὰς Μούσας,
<milestone n="387a" unit="orgpage"/> οἱονεὶ τὸ ἔκδηλον αὐτῶν καὶ περιφανὲς τῆς τέχνης
ἐς τὸ τῆς ὕλης λαμπρότερον ἀπεικάζοντι· Ὅμηρος
δὲ ὁ σοφὸς τόν τε ἄργυρον αἰγλήεντα λέγει καὶ τὸ
ὕδωρ ἀργύρεον ὀνομάζει, καθάπερ ἡλίου καθαραῖς
ἀκτῖσιν αὐτῷ τῷ τῆς εἰκόνος φαιδρῷ μαρμαρύσσον·
Σαπφὼ δ̓ ἡ καλὴ τὴν σελήνην ἀργυρέαν
φησὶ καὶ διὰ τοῦτο τῶν ἄλλων ἀστέρων ἀποκρύπτειν
τὴν ὄψιν. οὕτω καὶ θεοῖς τὸν ἄργυρον
<pb id="v.3.p.218"></pb>
μᾶλλον ἢ τὸν χρυσὸν εἰκάσειεν ἄν τις πρέπειν·
<milestone n="387b" unit="orgpage"/> ἀνθρώποις γε μὴν ὅτι πρὸς τὴν χρείαν ἐστὶν ὁ
ἄργυρος τοῦ χρυσοῦ τιμιώτερος καὶ σύνεστι μᾶλλον
αὐτοῖς, οὐχ ὥσπερ ὁ χρυσὸς ὑπὸ γῆς κρυπτόμενος
ἢ φεύγων αὐτῶν τὴν ὄψιν, ἀλλὰ καὶ ὀφθῆναι
καλὸς καὶ ἐν διαιτήματι κρείττων, οὐκ ἐμὸς
ἴδιος, ἀλλὰ παλαιῶν ἀνδρῶν ὁ λόγος ἐστίν. εἰ
<milestone n="387c" unit="orgpage"/> δέ σοι τοῦ πεμφθέντος ὑπὸ σοῦ χρυσοῦ νομίσματος
εἰς τὸ ἴσον τῆς τιμῆς ἕτερον ἀργύρεον ἀντιδίδομεν,
μὴ κρίνῃς ἥττω τὴν χάριν, μηδὲ ὥσπερ
τῷ Γλαύκῳ πρὸς τὸ ἔλαττον οἰηθῇς εἶναι τὴν ἀντίδοσιν,
ἐπεὶ μηδὲ ὁ Διομήδης ἴσως ἀργυρᾶ χρυσῶν
ἀντέδωκεν ἄν, ἅτε δὴ πολλῷ τῶν ἑτέρων ὄντα
χρησιμώτερα καὶ τὰς αἰχμὰς οἱονεὶ μολίβδου
δίκην ἐκτρέπειν εἰδότα. ταῦτά σοι προσπαίζομεν,
ἀφ̓ ὧν αὐτὸς γράφεις τὸ ἐνδόσιμον εἰς σὲ τῆς
<milestone n="387d" unit="orgpage"/> παρρησίας λαμβάνοντες. σὺ δὲ εἰ τῷ ὄντι χρυσοῦ
τιμιώτερα ἡμῖν δῶρα ἐθέλεις ἐκπέμπειν, γράφε,
καὶ μὴ λῆγε συνεχῶς τοῦτο πράττων· ἐμοὶ γὰρ
καὶ γράμμα παρὰ σοῦ μικρὸν ὅτου περ ἂν εἴπῃ τις
ἀγαθοῦ κάλλιον εἶναι κρίνεται.
</p></div1>

<div1 n="64" type="letter"><head>Λουκιανῷ σοφιστῇ</head><p>
<milestone n="404d" unit="orgpage"/> Καὶ γράφω καὶ ἀντιτυχεῖν ἀξιῶ τῶν ἴσων. εἰ
<pb id="v.3.p.220"></pb>
δὲ ἀδικῶ συνεχῶς ἐπιστέλλων, ἀνταδικηθῆναι δέομαι
τὰ ὅμοια παθών.
</p></div1>

<div1 n="65" type="letter"><head>Ἐλπιδίῳ φιλοσόφῳ</head><p>
<milestone n="442a" unit="orgpage"/> Ἔστι καὶ μικροῦ γράμματος ἡδονὴ μείζων, ὅταν
<milestone n="442d" unit="orgpage"/> ἡ τοῦ γράφοντος εὔνοια μὴ τῇ τῆς ἐπιστολῆς σμικρότητι
μᾶλλον ἢ τῷ τῆς ψυχῆς μεγέθει μετρῆται·
εἰ δὲ δὴ καὶ νῦν βραχέα τὰ τῆς προσρήσεως ὑφ̓
ἡμῶν γεγένηται, μηδ̓ οὕτω τὸν ἐπ̓ αὐτοῖς πόθον
τεκμηριώσῃ, ἀλλ̓ εἰδώς, ἐφ̓ ὅσον ὁ παῤ ἡμῶν
ἔρως ἐπὶ σοὶ τέταται, τῇ μὲν τοῦ γράμματος βραχύτητι
συγγνώμην νέμε, τοῖς ἴσοις δὲ ἡμᾶς ἀμείβεσθαι
μὴ κατόκνει. πᾶν γὰρ ὅ τι ἂν διδῷς, κἂν
<milestone n="443a" unit="orgpage"/> μικρὸν ᾖ, παντὸς ἀγαθοῦ γνώρισμα παῤ ἡμῖν σώζει.
</p></div1>

<div1 n="66" type="letter"><head>Γεωργίῳ Καθολικῷ</head><p>
<milestone n="440b" unit="orgpage"/> Ἡ μὲν ἠχὼ θεὸς ἔστω κατὰ σὲ καὶ λάλος, εἰ δὲ
βούλει, καὶ Πανὶ σύζυγος· οὐ γὰρ διοίσομαι. κἂν
γὰρ ἐθέλῃ με διδάσκειν ἡ φύσις ὅτι ἐστὶν ἠχὼ
φωνῆς ἐς ἀέρος πλῆξιν ἀντίτυπος ἠχὴ πρὸς τοὔμπαλιν
<pb id="v.3.p.222"></pb>
τῆς ἀκοῆς ἀντανακλωμένη, ὅμως, παλαιῶν
ἀνδρῶν ἔτι καὶ νέων οὐκ ἔλαττον ἢ τῷ σῷ πειθόμενος
<milestone n="443c" unit="orgpage"/> λόγῳ, θεὸν εἶναι τὴν ἠχὼ δυσωποῦμαι. τί
γοῦν ἂν εἴη τοῦτο πρὸς ἡμᾶς, εἰ πολλῷ τῷ μέτρῳ
τοῖς πρὸς σὲ φιλικοῖς τὴν ἠχὼ νικῶμεν; ἡ μὲν
γὰρ οὐ πρὸς ἅπαντα, ὅ τι ἂν ἀκούσῃ, μᾶλλον ἢ
πρὸς τὰ ἔσχατα τῆς φωνῆς ἀντιφθέγγεται, καθάπερ
ἐρωμένη φειδωλὸς ἄκροις ἀντιφιλοῦσα τὸν
ἐραστὴν τοῖς χείλεσιν· ἡμεῖς δὲ καὶ τῶν πρὸς σὲ
κατάρχομεν ἡδέως, καὶ αὖθις εἰς τὴν παρὰ σοῦ
<milestone n="443d" unit="orgpage"/> πρόκλησιν οἱονεὶ σφαίρας δίκην τὸ ἴσον ἀντιπέμπομεν.
ὥστε οὐκ ἂν φθάνοις αὐτὸς ἔνοχος ὢν οἷς
γράφεις, καὶ σαυτόν, ἀφ̓ ὧν πλέον λαμβάνων ἐλάχιστον
ἀντιδίδως, οὐχ ἡμᾶς, ἐν οἷς ἐπ̓ ἄμφω πλεονεκτεῖν
σπεύδομεν, ἐς τὸ ὅμοιον τῆς εἰκόνος ἐγκρίνων·
πλὴν ἄν τε ἴσῳ τῷ μέτρῳ διδῷς ᾧπερ ἂν
λάβῃς, ἄν τε μή, ἡμῖν ὅ τι ἂν ἐξῇ παρὰ σοῦ
<milestone n="441a" unit="orgpage"/> λαβεῖν ἡδὺ καὶ πρὸς τὸ ὅλον ἀρκεῖν πιστεύεται.
</p></div1>

<div1 n="67" type="letter"><head>Γεωργίῳ Καθολικῷ</head><p>
Ἦλθες, Τηλέμαχε, φησὶ τὸ ἔπος· ἐγὼ δέ σε καὶ
εἶδον ἤδη τοῖς γράμμασι, καὶ τῆς ἱερᾶς σοῦ ψυχῆς
<pb id="v.3.p.224"></pb>
<milestone n="377a" unit="orgpage"/> τὴν εἰκόνα καθάπερ ὀλίγῃ σφραγῖδι μεγάλου χαρακτῆρος
τύπον ἀνεμαξάμην. ἔστι γὰρ ἐν ὀλίγῳ
πολλὰ δειχθῆναι· ἐπεὶ καὶ Φειδίας ὁ σοφὸς οὐκ
ἐκ τῆς Ὀλυμπίασι μόνον ἢ Ἀθήνησιν εἰκόνος
ἐγνωρίζετο, ἀλλ̓ ᾔδει καὶ μικρῷ γλύμματι μεγάλης
τέχνης ἔργον ἐγκλεῖσαι, οἷον δὴ τὸν τέττιγά
<milestone n="377b" unit="orgpage"/> φασιν αὐτοῦ καὶ τὴν μέλιτταν, εἰ δὲ βούλει, καὶ
τὴν μυῖαν εἶναι· ὧν ἕκαστον, εἰ καὶ τῇ φύσει κεχάλκωται,
τῇ τέχνῃ γ̓ ἐψύχωται. ἀλλ̓ ἐν ἐκείνοις
μὲν ἴσως αὐτῷ καὶ ἡ σμικρότης τῶν ζῴων εἰς
τὴν κατὰ λόγον τέχνην τὸ εἰκὸς ἐχαρίζετο· σὺ δ̓
ἀλλὰ τὸν ἀφ̓ ἵππου θηρῶντα Ἀλέξανδρον, εἰ
δοκεῖ, σκόπει, οὗ τὸ μέτρον ἐστὶ πᾶν ὄνυχος οὐ
μεῖζον. οὕτω δ̓ ἐφ̓ ἑκάστου τὸ θαῦμα τῆς τέχνης
κέχυται, ὥστε ὁ μὲν Ἀλέξανδρος ἤδη τὸ θηρίον
<milestone n="377c" unit="orgpage"/> βάλλει καὶ τὸν θεατὴν φοβεῖ, δἰ ὅλου δυσωπῶν
τοῦ σχήματος, ὁ δὲ ἵππος, ἐν ἄκρᾳ τῶν ποδῶν τῇ
βάσει τὴν στάσιν φεύγων, ἐν τῇ τῆς ἐνεργείας
κλοπῇ τῇ τέχνῃ κινεῖται· ὃ δὴ καὶ αὐτὸς ἡμῖν, ὦ
γενναῖε, ποιεῖς. ὥσπερ γὰρ ἐν Ἑρμοῦ λογίου
σταδίοις δἰ ὅλου πολλάκις τοῦ δρόμου στεφανωθεὶς
ἤδη, δἰ ὧν ἐν ὀλίγοις γράφεις τῆς ἀρετῆς τὸ
ἄκρον ἐμφαίνεις, καὶ τῷ ὄντι τὸν Ὀδυσσέα τὸν
<milestone n="377d" unit="orgpage"/> Ὁμήρου ζηλοῖς, ὃς καὶ μόνον εἰπὼν ὅστις ἦν ἤρκει
<pb id="v.3.p.226"></pb>
τοὺς Φαίακας ἐκπλῆξαι. εἰ δέ τι καὶ παῤ ἡμῶν
τοῦ κατὰ σὲ φιλικοῦ καπνοῦ δέει, φθόνος οὐδείς.
πάντως που καὶ παρὰ τῶν ἡττόνων εἶναί τι χρηστὸν
ὁ μῦς τὸν λέοντα ἐν τῷ μύθῳ σώσας ἀρκούντως δείκνυσιν.
</p></div1>

<div1 n="68" type="letter"><head>Δοσιθέῳ</head><p>
Μικροῦ μοι ἐπῆλθε δακρῦσαι· καίτοι γε ἐχρῆν
<milestone n="405a" unit="orgpage"/> εὐφημεῖν τοὔνομα τὸ σὸν φθεγξάμενον· ἀνεμνήσθην
γὰρ τοῦ γενναίου καὶ πάντα θαυμασίου πατρὸς
ἡμῶν, ὃν εἰ μὲν ζηλώσεις, αὐτός τε εὐδαίμων ἔσῃ,
καὶ τῷ βίῳ δώσεις, ὥσπερ ἐκεῖνος, ἐφ̓ ὅτῳ φιλοτιμήσεται·
ῥᾳθυμήσας δὲ λυπήσεις ἐμέ, σαυτῷ δὲ
ὅτε μηδὲν ὄφελος μέμψῃ.
</p></div1>

<div1 n="69" type="letter"><head>Ἱμερίῳ</head><p>
<milestone n="412a" unit="orgpage"/> Οὐκ ἀδακρυτί σου τὴν ἐπιστολὴν ἀνέγνων, ἣν
ἐπὶ τῷ τῆς συνοικούσης θανάτῳ πεποίησαι, τοῦ
πάθους τὴν ὑπερβολὴν ἀγγείλας. πρὸς γὰρ τῷ
<pb id="v.3.p.228"></pb>
καὶ καθ̓ ἑαυτὸ λύπης τὸ ξυμβὰν ἄξιον εἶναι,
γυναῖκα νέαν καὶ σώφρονα καὶ θυμήρη τῷ γήμαντι,
πρὸς δὲ καὶ παίδων ἱερῶν μητέρα, πρὸ
<milestone n="412b" unit="orgpage"/> ὥρας ἀναρπασθῆναι καθάπερ δᾷδα λαμπρῶς ἡμμένην,
εἶτα ἐν ὀλίγῳ καταβαλοῦσαν τὴν φλόγα,
ἔτι καὶ τὸ τὰ τοῦ πάθους εἰς σὲ τείνειν οὐχ ἧττόν
μοι δοκεῖ λυπηρὸν εἶναι. ἥκιστα γὰρ δὴ πάντων
ἄξιος ἦν ὁ καλὸς ἡμῖν Ἱμέριος ἀλγεινοῦ τινὸς εἰς
πεῖραν ἐλθεῖν, ἀνὴρ καὶ λόγῳ χρηστὸς καὶ ἡμῖν
εἰς τὰ μάλιστα τῶν φίλων ὁ ποθεινότατος. οὐ
<milestone n="412c" unit="orgpage"/> μὴν ἀλλ̓ εἰ μὲν ἕτερος ἦν, ᾧ γράφειν περὶ τούτων
ἐχρῆν, πάντως ἂν ἔδει μοι πλειόνων εἰς τοῦτο
λόγων, τό τε συμβὰν ὡς ἀνθρώπινον καὶ τὸ φέρειν
ὡς ἀναγκαῖον καὶ τὸ μηδὲν ἐκ τοῦ μᾶλλον ἀλγεῖν
ἔχειν πλέον, καὶ πάντα ὅσα ἐδόκει πρὸς τὴν τοῦ
πάθους παραμυθίαν ἁρμόττειν ὡς ἀγνοοῦντα διδάσκοντι.
ἐπεὶ δὲ αἰσχρὸν ἡγοῦμαι πρὸς ἄνδρα καὶ
τοὺς ἄλλους νουθετεῖν εἰδότα ποιεῖσθαι λόγους,
οἷς χρὴ τοὺς μὴ εἰδότας σωφρονεῖν παιδεύειν, φέρε
<milestone n="412d" unit="orgpage"/> σοι τὰ ἄλλα παρεὶς ἀνδρὸς εἴτ̓ εἴπω σοφοῦ μῦθον
εἴτε δὴ λόγον ἀληθῆ, σοὶ μὲν ἴσως οὐ ξένον, τοῖς
πλείοσι δέ, ὡς εἰκός, ἄγνωστον, ᾧ δὴ καὶ μόνῳ χρησάμενος
ὥσπερ φαρμάκῳ νηπενθεῖ λύσιν ἂν εὕροις
τοῦ πάθους οὐκ ἐλάττω τῆς κύλικος, ἣν ἡ Λάκαινα
τῷ Τηλεμάχῳ πρὸς τὸ ἴσον τῆς χρείας ὀρέξαι πιστεύεται.
<pb id="v.3.p.230"></pb>
<milestone n="413a" unit="orgpage"/> φασὶ γὰρ Δημόκριτον τὸν Ἀβδηρίτην,
ἐπειδὴ Δαρείῳ γυναικὸς καλῆς ἀλγοῦντι θάνατον
οὐκ εἶχεν ὅ τι ἂν εἰπὼν εἰς παραμυθίαν ἀρκέσειεν,
ὑποσχέσθαι οἱ τὴν ἀπελθοῦσαν εἰς φῶς ἀνάξειν,
ἢν ἐθελήσῃ τῶν εἰς τὴν χρείαν ἡκόντων ὑποστῆναι
τὴν χορηγίαν. κελεύσαντος δ̓ ἐκείνου μηδενὸς
φείσασθαι, ὅ τι δ̓ ἂν ἐξῇ λαβόντα τὴν ὑπόσχεσιν
<milestone n="413b" unit="orgpage"/> ἐμπεδῶσαι, μικρὸν ἐπισχόντα χρόνον εἰπεῖν, ὅτι
τὰ μὲν ἄλλα αὐτῷ πρὸς τὴν τοῦ ἔργου πρᾶξιν
συμπορισθείη, μόνου δὲ ἑνὸς προσδέοιτο, ὃ δὴ
αὐτὸν μὲν οὐκ ἔχειν ὅπως ἂν λάβοι, Δαρεῖον δὲ
ὡς βασιλέα ὅλης τῆς Ἀσίας οὐ χαλεπῶς ἂν ἴσως
εὑρεῖν. ἐρομένου δ̓ ἐκείνου, τί ἂν εἴη τοσοῦτον ὃ
μόνῳ βασιλεῖ γνωσθῆναι συγχωρεῖται, ὑπολαβόντα
φασὶ τὸν Δημόκριτον εἰπεῖν, εἰ τριῶν ἀπενθήτων
ὀνόματα τῷ τάφῳ τῆς γυναικὸς ἐπιγράψειεν,
<milestone n="413c" unit="orgpage"/> εὐθὺς αὐτὴν ἀναβιώσεσθαι τῷ τῆς τελετῆς
νόμῳ δυσωπουμένην. ἀπορήσαντος δὲ τοῦ Δαρείου
καὶ μηδένα ἄρα δυνηθέντος εὑρεῖν ὅτῳ μὴ καὶ
παθεῖν λυπηρόν τι συνηνέχθη, γελάσαντα συνήθως
τὸν Δημόκριτον εἰπεῖν <q>Τί οὖν, ὦ πάντων
ἀτοπώτατε, θρηνεῖς ἀνέδην ὡς μόνος ἀλγεινῷ τοσούτῳ
συμπλακείς, ὁ μηδὲ ἕνα τῶν πώποτε γεγονότων
<milestone n="413d" unit="orgpage"/> ἄμοιρον οἰκείου πάθους ἔχων εὑρεῖν.</q> ἀλλὰ
ταῦτα μὲν ἀκούειν ἔδει Δαρεῖον, ἄνδρα βάρβαρον
<pb id="v.3.p.232"></pb>
καὶ ἀπαίδευτον, ἔκδοτον ἡδονῇ καὶ πάθει· σὲ δέ,
ἄνδρα Ἕλληνα καὶ παιδείαν ἀληθῆ πρεσβεύοντα,
καὶ παρὰ σαυτοῦ τὸ ἄκος ἐχρῆν ἔχειν, ἐπεὶ καὶ
ἄλλως αἰσχύνη τῷ λογισμῷ γένοιτ̓ ἄν, εἰ μὴ
ταὐτὸν σθένοι τῷ χρόνῳ.
</p></div1>

<div1 n="70" type="letter"><head>Διογένει</head><p>
Διογένης ὁ σὸς υἱὸς ὀφθείς μοι μετὰ τὴν ἔξοδον
τὴν σὴν καὶ φήσας ὠργίσθαι σέ τι πρὸς αὐτόν,
οἷον ἂν πατὴρ πρὸς παῖδα χαλεπήνειεν, ἐδεήθη
μέσον με τῶν πρὸς αὐτὸν καταλλαγῶν παρὰ σοὶ
γενέσθαι. εἰ μὲν οὖν μέτρια καὶ οἷα δύνασθαι
φέρειν ἥμαρτεν, εἶξον τῇ φύσει καὶ τὸ πατὴρ εἶναι
γνοὺς ἐπάνελθε πρὸς τὸν παῖδα τῇ γνώμῃ· εἰ
δέ τι μεῖζον ἔπταικεν ἢ οἷον πρὸς συγγνώμην
ἐλθεῖν, αὐτὸς ἂν εἴης δικαιότερος κριτής, εἴτε δεῖ
καὶ τοῦτο γενναίως ἐνεγκόντα νικῆσαι τοῦ παιδὸς
τὴν βουλὴν γνώμῃ κρείττονι, εἴτε καὶ πλείονος
χρόνου σωφρονισμῷ τὴν ἐπὶ τῷ πταισθέντι βάσανον πιστεῦσαι.
</p></div1>

<div1 n="71" type="letter"><head>Γρηγορίῳ ἡγεμόνι</head><p>
<milestone n="402c" unit="orgpage"/> Ἐμοὶ καὶ γράμμα παρὰ σοῦ μικρὸν ἀρκεῖ μεγάλης
ἡδονῆς πρόφασιν μνηστεῦσαι. καὶ τοίνυν,
<pb id="v.3.p.234"></pb>
οἷς ἔγραψας ἄγαν ἡσθεὶς, ἀντιδίδωμι καὶ αὐτὸς
τὴν ἴσην, οὐ τῷ τῶν ἐπιστολῶν μήκει μᾶλλον ἢ
τῷ τῆς εὐνοίας μεγέθει τὰς τῶν ἑταίρων φιλίας
ἐκτίνεσθαι δεῖν κρίνων.
</p></div1>

<div1 n="72" type="letter"><head>Πλουτάρχῳ</head><p>
<milestone n="429b" unit="orgpage"/> Πάντων μὲν ἕνεκά μοι τὸ σῶμα διάκειται μετρίως,
οὐ μὴν ἀλλὰ καὶ τὰ τῆς γνώμης ἔχει καλῶς.
οἶμαι δ̓ ἐγὼ τούτου προοίμιον εἶναι μηδὲν κρεῖττον
ἐπιστολῇ φίλῳ παρὰ φίλου πεμπομένῃ. τίνος
οὖν ἐστι τὸ προοίμιον; αἰτήσεως, οἶμαι. τίς δὲ
ἡ αἴτησις; ἐπιστολῶν ἀμοιβαίων, ἃς εἴη γε καὶ
κατὰ διάνοιαν ὁμολογῆσαι ταῖς ἐμαῖς, αἴσια παρὰ
σοῦ ταὐτὰ πρὸς ἡμᾶς ἐξαγγελλούσας.
</p></div1>

<div1 n="73" type="letter"><head>Μαξιμίνῳ</head><p>
Ναῦς ἐπέταξα γενέσθαι περὶ τὰς Κεγχρέας· τὸ
μὲν οὖν ὅσας ὁ τῶν Ἑλλήνων ἡγούμενος φράσει,
τὸ δὲ ὅπως χρὴ ποιεῖσθαι τὴν ἐπιμέλειαν ἄκουε
παῤ ἡμῶν· ἀδωροδοκήτως καὶ ταχέως. ὅπως δὲ
μὴ μεταμελήσει σοι τῆς τοιαύτης ὑπουργίας,
αὐτὸς σὺν θεοῖς ἐπιμελήσομαι.
<pb id="v.3.p.236"></pb>
</p></div1>

<div1 n="74" type="letter"><head>Ιαμβλίχῳ</head><p>
<milestone n="420b" unit="orgpage"/> Ἐχρῆν μὲν ἡμᾶς τῷ γράμματι πειθομένους τῷ
Δελφικῷ γιγνώσκειν ἑαυτοὺς καὶ μὴ τολμᾶν ἀνδρὸς
ἀκοῆς τοσούτου καταθαρρεῖν, ᾧ καὶ ὀφθέντι μόνον
ἀντιβλέψαι δυσχερές, ἤ που τὴν πάνσοφον ἁρμονίαν
κινοῦντι πρὸς τὸ ἴσον ἐλθεῖν, ἐπεὶ κἂν Πανὶ
<milestone n="413c" unit="orgpage"/> μέλος λιγυρὸν ἠχοῦντι πᾶς ὅστις ἐκσταίη, κἂν
Ἀρισταῖος ᾖ, καὶ Ἀπόλλωνι πρὸς κιθάραν ψάλλοντι
πᾶς ὅστις ἠρεμοίη, κἂν τὴν Ὀρφέως μουσικὴν
εἰδῇ. τὸ γὰρ ἧττον τῷ κρείττονι, καθ̓ ὅσον
ἐστιν, εἴκοι ἂν δικαίως, εἰ μέλλοι τό τε
οἰκεῖον καὶ τὸ μὴ τί ἐστι γιγνώσκειν. ὅστις δ̓
ἐνθέῳ μουσικῇ θνητὸν ἀνθαρμόσαι μέλος ἤλπισεν,
οὐκ ἔμαθέ που τὸ Μαρσύου τοῦ Φρυγὸς πάθος,
οὐδὲ τὸν ὁμώνυμον ἐκείνῳ ποταμόν, ὃς μανέντος
<milestone n="413d" unit="orgpage"/> αὐλητοῦ τιμωρίαν μαρτυρεῖ, ἀλλ̓ οὐδὲ τὴν Θαμύριδος
τοῦ Θρακὸς τελευτὴν ἤκουσεν, ὃς ταῖς
Μούσαις οὐκ εὐτυχῶς ἀντεφθέγξατο. τί γὰρ δεῖ
τὰς Σειρῆνας λέγειν, ὧν ἔτι τὸ πτερὸν ἐπὶ τοῦ
<pb id="v.3.p.238"></pb>
μετώπου φέρουσιν αἱ νικήσασαι; ἀλλ̓ ἐκείνων
μὲν ἕκαστος ἀμούσου τόλμης ἀρκοῦσαν ἔτι καὶ
νῦν ἐκτίνει τῇ μνήμῃ δίκην, ἡμᾶς δὲ ἔδει μέν, ὡς
ἔφην, εἴσω τῶν οἰκείων ὅρων ἑστάναι καὶ τῆς ὑπὸ
σοῦ μουσικῆς ἐμφορουμένους ἠρεμεῖν, ὥσπερ οἳ
<milestone n="421a" unit="orgpage"/> τὴν Ἀπόλλωνος μαντείαν ἐξ ἀδύτων ἱερῶν προϊοῦσαν
ἡσυχῇ δέχονται· ἐπεὶ δ̓ αὐτὸς ἡμῖν τοῦ
μέλους τὸ ἐνδόσιμον μνηστεύεις καὶ οἷον Ἑρμοῦ
ῥάβδῳ τῷ παρὰ σαυτοῦ λόγῳ κινεῖς καὶ διεγείρεις
καθεύδοντας, φέρε σοι, καθάπερ οἱ τῷ Διονύσῳ
τὸν θύρσον κρούσαντι πρὸς τὴν χορείαν ἄνετοι
φέρονται, οὕτω καὶ ἡμεῖς ὑπὸ τῷ σῷ πλήκτρῳ τὸ
<milestone n="421b" unit="orgpage"/> εἰκὸς ἀντηχήσωμεν, ὥσπερ οἱ τῷ χοροστάτῃ πρὸς
τὸ ἀνάκλημα τοῦ ῥυθμοῦ συνομαρτοῦντες. καὶ
πρῶτόν σοι τῶν λόγων, οὓς βασιλεῖ κελεύσαντι
πρὸς τὴν ἀοίδιμον τοῦ πορθμοῦ ζεῦξιν ἔναγχος
ἐξειργασάμεθα, ἐπειδὴ τοῦτό ἐστί σοι δοκοῦν,
ἀπαρξώμεθα, μικρὰ μὲν ἀντὶ μεγάλων καὶ τῷ ὄντι
χαλκᾶ χρυσῶν ἀντιδιδόντες, οἷς δὲ ἔχομεν ξενίοις
τὸν Ἑρμῆν τὸν ἡμέτερον ἑστιῶντες. πάντως οὐδὲ
τῆς Ἑκάλης ὁ Θησεὺς τοῦ δείπνου τὸ λιτὸν ἀπηξίωσεν,
<milestone n="421c" unit="orgpage"/> ἀλλ̓ ᾔδει καὶ μικροῖς ἐς τὸ ἀναγκαῖον
ἀρκεῖσθαι. ὁ Πὰν δὲ ὁ νόμιος τοῦ παιδὸς τοῦ
βουκόλου τὴν σύριγγα προσαρμόσαι τοῖς χείλεσιν
<pb id="v.3.p.240"></pb>
οὐκ ἠτίμασε. προσοῦ δὴ καὶ αὐτὸς τὸν λόγον
εὐμενεῖ νεύματι, καὶ μὴ ἀποκνήσῃς ὀλίγῳ μέλει
μεγάλην ἀκοὴν ἐνδοῦναι. ἀλλ̓ ἐὰν μὲν ἔχῃ τι
δεξιόν, αὐτός τε ὁ λόγος εὐτυχεῖ καὶ ὁ ποιητὴς
αὐτοῦ τῆς παρὰ τῆς Ἀθηνᾶς ψήφου τὴν μαρτυρίαν
<milestone n="421d" unit="orgpage"/> προσλαβών. εἰ δ̓ ἔτι χειρὸς ἐντελοῦς εἰς τὸ τοῦ
ὅλου πλήρωμα προσδεῖται, μὴ ἀπαξιώσῃς αὐτὸς
τὸ ἐνδέον προσθεῖναι. ἤδη που καὶ ἀνδρὶ τοξότῃ
κληθεὶς ὁ θεὸς παρέστη καὶ συνεφήψατο τοῦ
βέλους, καὶ κιθαρῳδῷ τὸν ὄρθιον ᾄδοντι πρὸς τὸ
ἐλλεῖπον τῆς χορδῆς ὑπὸ τῷ τέττιγι τὸ ἴσον ὁ
Πύθιος ἀντεφθέγξατο.</p></div1>

<div1 n="75" type="letter"><head>τῷ αὐτῷ</head><p>
<milestone n="438d" unit="orgpage"/> Ὦ Ζεῦ, πῶς ἔχει καλῶς ἡμᾶς μὲν ἐν Θρᾴκῃ διάγειν
μέσῃ καὶ τοῖς ἐνταῦθα σιροῖς ἐγχειμάζειν,
<milestone n="439a" unit="orgpage"/> παῤ Ἰαμβλίχου δὲ τοῦ καλοῦ καθάπερ ἑῴου τινὸς
ἔαρος ἡμῖν τὰς ἐπιστολὰς ἀντὶ χελιδόνων πέμπεσθαι,
καὶ μήτε ἡμῖν εἶναι μηδέπω παῤ αὐτὸν
ἐλθεῖν μήτ̓ αὐτῷ παῤ ἡμᾶς ἥκειν ἐξεῖναι; τίς ἂν
ἑκὼν εἶναι ταῦτα δέξαιτο, ἐὰν μὴ Θρᾴξ τις ᾖ καὶ
Τηρέως ἀντάξιος;
Ζεῦ ἄνα, ἀλλὰ σὺ ῥῦσαι ἀπὸ Θρῄκηθεν Ἀχαιούς·
ποίησον δ̓ αἴθρην, δὸς δ̓ ὀφθαλμοῖσιν ἰδέσθαι
<pb id="v.3.p.242"></pb>
<milestone n="439b" unit="orgpage"/> ποτὲ τὸν ἡμέτερον Ἑρμῆν καὶ τά τε ἀνάκτορα
αὐτοῦ προσειπεῖν καὶ τοῖς ἕδεσιν ἐμφῦναι, καθάπερ
τὸν Οδυσσέα φασίν, ὅτε ἐκ τῆς ἄλης τὴν Ἰθάκην
εἶδεν. ἀλλ̓ ἐκεῖνον μὲν οἱ Φαίακες ἔτι καθεύδοντα
ὥσπερ τι φορτίον ἐκθέμενοι τῆς νεὼς ᾤχοντο·
ἡμᾶς δὲ οὐδὲ ὕπνος αἱρεῖ, μέχρις ἂν σέ, τὸ μέγα
τῆς οἰκουμένης ὄφελος, ἰδεῖν ἐγγένηται. καίτοι
<milestone n="439c" unit="orgpage"/> σὺ μὲν τὴν ἑῴαν ὅλην ἐμέ τε καὶ τὸν ἑταῖρον
Σώπατρον εἰς τὴν Θρᾴκην μετενηνοχέναι προσπαίζεις·
ἡμῖν δέ, εἰ χρὴ τἀληθὲς εἰπεῖν, ἕως ἂν Ἰάμβλιχος
μὴ παρῇ, Κιμμερίων ἀχλὺς συνοικεῖ.
καὶ σὺ μὲν δυοῖν θάτερον αἰτεῖς, ἢ ἡμᾶς παρὰ
σὲ ἥκειν ἢ αὐτόν σε παῤ ἡμᾶς. ἡμῖν δὲ
<milestone n="439d" unit="orgpage"/> τὸ μὲν ἕτερον εὐκταῖόν τε ὁμοῦ καὶ σύμφορον,
αὐτοὺς ἐπανελθεῖν ὡς σὲ καὶ τῶν παρὰ σοὶ
καλῶν ἀπολαῦσαι· τὸ δὲ ἕτερον εὐχῆς μὲν ἁπάσης
κρεῖττον. ἐπεὶ δὲ ἀδύνατόν σοί γε καὶ ἀξύμφορόν
ἐστι, σὺ μὲν οἴκοι μένειν καὶ χαίρειν καὶ τὴν ἡσυχίαν
ἣν ἔχεις σώζειν, ἡμεῖς δὲ ὅ, τι ἂν θεὸς διδῷ
γενναίως οἴσομεν. ἀνδρῶν γὰρ ἀγαθῶν εἶναί φασι
<milestone n="440a" unit="orgpage"/> τὸ μὲν εὔελπι κεκτῆσθαι καὶ τὰ δέοντα πράττειν,
ἕπεσθαι δὲ τοῖς ἀναγκαίοις τοῦ δαίμονος.
</p></div1>

<div1 n="76" type="letter"><head>Τῷ αὐτῷ</head><p>
<milestone n="448d" unit="orgpage"/> Ἱκανὴν ὁμολογῶ τῆς σῆς ἀπολείψεως ἐκτετικέναι
δίκην οὐ μόνον οἷς παρὰ τὴν ἀποδημίαν
<pb id="v.3.p.244"></pb>
<milestone n="449a" unit="orgpage"/> συνηνέχθην ἀνιαροῖς, ἀλλὰ γὰρ καὶ αὐτῷ τούτῳ
πλέον, ὅτι σου τὸν τοσοῦτον ἀπελείφθην χρόνον,
καίτοι πολλαῖς καὶ ποικίλαις πανταχοῦ χρησάμενος
τύχαις, ὡς μηδὲν ἀπείρατον καταλιπεῖν.
ἀλλὰ καὶ πολέμων θορύβους καὶ πολιορκίας ἀνάγκην
καὶ φυγῆς πλάνην καὶ φόβους παντοίους, ἔτι
δὲ χειμώνων ὑπερβολὰς καὶ νόσων κινδύνους καὶ
τὰς ἐκ Παννονίας τῆς ἄνω μέχρι τοῦ κατὰ τὸν
Καλχηδόνιον πορθμὸν διάπλου μυρίας δὴ καὶ πολυτρόπους
<milestone n="449b" unit="orgpage"/> συμφορὰς ὑπομείνας οὐδὲν οὕτω λυπηρὸν
οὐδὲ δυσχερὲς ἐμαυτῷ συμβεβηκέναι φαίην ἂν ὡς
ὅτι σὲ τὸ κοινὸν τῶν Ἑλλήνων ἀγαθὸν ἐπὶ τοσοῦτον
χρόνον τὴν ἑῴαν ἀπολιπὼν οὐκ εἶδον· ὥστ̓ εἴπερ
ἀχλύν τινα τοῖς ἐμοῖς ὀφθαλμοῖς καὶ νέφος πολὺ
περικεῖσθαι λέγοιμι, μὴ θαυμάσῃς. τότε γὰρ δή
με καὶ ἀὴρ εὔδιος καὶ φέγγος ἡλίου λαμπρότατον
καὶ οἷον ἔαρ ἀληθῶς τοῦ βίου περιέξει κάλλιστον,
<milestone n="449c" unit="orgpage"/> ὅταν σὲ τὸ μέγα τῆς οἰκουμένης ἄγαλμα περιπτύξωμαι
καὶ, καθάπερ ἀγαθῷ πατρὶ παῖς γνήσιος ἐκ
πολέμου τινὸς ἢ διαποντίου κλύδωνος ἀνελπίστως
ὀφθεὶς, εἶτα ὅσα ἔπαθον καὶ δἰ ὅσων ἦλθον κινδύνων
εἰπὼν καὶ οἷον ἐπ̓ ἀγκύρας ἱερᾶς ὁρμιζόμενος
ἀρκοῦσαν ἤδη παραψυχὴν τῶν ἀλγεινῶν εὕρωμαι.
παραμυθεῖται γάρ, ὡς εἰκός, καὶ ἐπικουφίζει τὰς
συμφοράς, ὅταν τις ἃ πέπονθεν εἰς τοὺς ἄλλους
<milestone n="449d" unit="orgpage"/> ἔκφορα καθιστὰς διανείμῃ τοῦ πάθους τὴν γνῶσιν
ἐν τῇ κοινωνίᾳ τοῦ λόγου. τέως γε μὴν οἷς ἔχω
<pb id="v.3.p.246"></pb>
σε κατὰ δύναμιν τὴν ἐμὴν μέτειμι· καὶ γὰρ οὐ
παύσομαι τὸν ἐν μέσῳ τῆς ἀπολείψεως χρόνον ἐν
τῷ τῶν γραμμάτων θεραπεύων συνθήματι. εἰ δὲ δὴ
καὶ ἀντιτύχοιμι παρὰ σοῦ τῶν ἴσων, ὑφήσω τί καὶ
μικρόν, οἷον ἀντὶ σωτηρίου τινὸς συμβόλου τοῖς
σοῖς ὁμιλῶν γράμμασι. σὺ δὲ δέχοιο μὲν εὐμενῶς
τὰ παῤ ἡμῶν, παρέχοις δὲ καὶ σεαυτὸν εἰς ἀμοιβὴν
εὐμενέστερον, ὡς ὅ τι ἄν σημήνῃς καλὸν
ἢ γράψῇς, τοῦτο ἀντὶ τῆς Ἑρμοῦ λογίου φωνῆς
ἢ τῆς Ἀσκληπιοῦ χειρὸς παῤ ἡμῶν κρίνεται.
</p></div1>

<div1 n="77" type="letter"><head>Τῷ αὐτῷ</head><p>
<milestone n="446c" unit="orgpage"/> Ἦλθες κάλ̓ ἐπόησας· ἦλθες γὰρ δὴ καὶ ἀπὼν
οἷς γράφεις· <q>ἐγὼ δέ σε μαόμαν, ἂν δ̓ ἔφλεξας
ἐμὰν φρένα καιομέναν πόθῳ.</q> οὔκουν οὔτε
ἀρνοῦμαι τὸ φίλτρον οὔτε ἀπολείπω σε κατ̓ οὐδέν
ἀλλὰ καὶ ὡς παρόντα τῇ ψυχῇ θεωρῶ καὶ ἀπόντι
<milestone n="449d" unit="orgpage"/> σύνειμι, καὶ οὐδὲν ἱκανόν ἐστί μοι πρὸς κόρον
ἀρκέσαι. καίτοι σύ γε οὐκ ἀνίης καὶ παρόντας
εὖ ποιῶν ἀεὶ καὶ ἀπόντας οὐκ εὐφραίνων μόνον
οἷς γράφεις, ἀλλὰ καὶ σώζων. ὅτε γοῦν ἀπήγειλέ
<pb id="v.3.p.248"></pb>
μοί τις ἔναγχος, ὡς παρὰ σοῦ γράμματα
κομίσας ἑταῖρος ἥκοι, ἐτύγχανον μὲν ἐν ἀηδίᾳ
τοῦ στομάχου τριταῖος ἤδη καθεστὼς καί τι
καὶ περιαλγῶς ἔχων τοῦ σώματος, ὡς μηδὲ ἔξω
<milestone n="447a" unit="orgpage"/> πυρετοῦ μεῖναι· σημανθὲν δέ, ὡς ἔφην, ὅτι μοι
πρὸς ταῖς θύραις ὁ τὰ γράμματα ἔχων εἴη, ἐγὼ
μὲν ὥσπερ τις ἀκρατὴς ἑαυτοῦ καὶ κάτοχος
ἀναπηδήσας ᾖξα πρὶν ὅ τι δέοι παρεῖναι. ἐπεὶ
δὲ καὶ ἔλαβον εἰς χεῖρας τὴν ἐπιστολὴν μόνον,
ὀμνύω τοὺς θεοὺς αὐτοὺς καὶ τὸν ἐπὶ σοί με
ἀνάψαντα πόθον, ὡς ἅμα τε ἔφυγον οἱ πόνοι καί
με καὶ ὁ πυρετὸς ἀνῆκεν εὐθύς, ὥσπερ τινὶ τοῦ
<milestone n="447b" unit="orgpage"/> σωτῆρος ἐναργεῖ παρουσίᾳ δυσωπούμενος. ὡς δὲ
καὶ λύσας ἀνέγνων, τίνα με ἡγῇ ψυχὴν ἐσχηκέναι
τότε ἢ πόσης ἡδονῆς ἀνάπλεων γεγενῆσθαι,
τὸν φίλτατον, ὡς φής, ἀνέμων, τὸν ἐρωτικὸν
ἀληθῶς, τὸν διάκονον τῶν καλῶν ὑπερεπαινοῦντά
τε καὶ φιλοῦντα δικαίως, ὅτι μοι τῶν παρὰ σοῦ
γραμμάτων ὑπηρέτης γέγονεν, οἱονεὶ πτηνοῦ
δίκην ἡμῖν τὴν ἐπιστολὴν διευθύνας οὐρίῳ τε καὶ
πομπίμῳ πνεύματι, δἰ ἧς οὐ μόνον ὑπῆρξεν
<milestone n="447c" unit="orgpage"/> ἡσθῆναί μοι τὰ εἰκότα περὶ σοῦ γνόντι, ἀλλὰ
καὶ αὐτῷ κάμνοντι παρὰ σοῦ σωθῆναι; τά γε
μὴν ἄλλα πῶς ἃ πρῶτον πρὸς τὴν ἐπιστολὴν
ἔπαθον εἴποιμ̓ ἄν, ἢ πῶς ἂν ἀρκούντως ἐμαυτοῦ τὸν
ἔρωτα καταμηνύσαιμι; ποσάκις ἀνέδραμον εἰς
ἀρχὴν ἐκ μέσου; ποσάκις ἔδεισα μὴ πληρώσας
λάθω; ποσάκις ὥσπερ ἐν κύκλῳ τινὶ καὶ
<pb id="v.3.p.250"></pb>
στροφῆς περιόδῳ τοῦ συμπεράσματος τὸ πλήρωμα
<milestone n="447d" unit="orgpage"/> πρὸς τὴν ἀρχὴν ἀνεῖλκον, οἷον ἐν ᾄσματι
μουσικῷ ταὐτὸν τοῦ ῥυθμοῦ τῷ τέλει τὸ πρὸς τὴν
ἀρχὴν ἡγούμενον μέλος ἀντιδιδούς· ἢ καὶ νὴ Δία
τὰ ἑξῆς τούτων, ὁσάκις μὲν τῷ στόματι τὴν
ἐπιστολὴν προσήγαγον, ὥσπερ αἱ μητέρες τὰ
παιδία περιπλέκονται, ὁσάκις δὲ ἐνέφυν τῷ
στόματι καθάπερ ἐρωμένην ἐμαυτοῦ φιλτάτην
ἀσπαζόμενος, ὁσάκις δὲ τὴν ἐπιγραφὴν αὐτήν, ἣ
χειρὶ σῇ καθάπερ ἐναργεῖ σφραγῖδι ἐσεσήμαντο,
προσειπὼν καὶ φιλήσας, εἶτα ἐπέβαλον τοῖς
<milestone n="448a" unit="orgpage"/> ὀφθαλμοῖς, οἱονεὶ τοῖς τῆς ἱερᾶς ἐκείνης δεξιᾶς
δακτύλοις τῷ τῶν γραμμάτων ἴχνει προσπεφυκώς.
χαῖρε δὲ καὶ αὐτὸς ἡμῖν πολλά, καθάπερ ἡ καλὴ
Σαπφώ φησι, καὶ οὐκ ἰσάριθμα μόνον τῷ χρόνῳ,
ὃν ἀλλήλων ἀπελείφθημεν, ἀλλὰ γὰρ καὶ ἀεὶ
χαῖρε, καὶ γράφε καὶ μέμνησο ἡμῶν τὰ εἰκότα.
ὡς ἡμᾶς γε οὐκ ἐπιλείψει χρόνος, ἐν ᾧ σε μὴ
<milestone n="448b" unit="orgpage"/> πάντη καὶ ἐν παντὶ καιρῷ καὶ λόγῳ διὰ μνήμης
ἕξομεν. ἀλλ̓ ἡμῖν εἴ ποθι Ζεὺς δοίη ἱκέσθαι ἐς
πατρίδα γαῖαν, καί σου τὴν ἱερὰν ἐκείνην ἑστίαν
αὖθις ὑπέλθοιμεν, μὴ φείσῃ λοιπὸν ὡς φυγάδος,
ἀλλὰ δῆσον, εἰ δοκεῖ, πρὸς τοῖς σεαυτοῦ θώκοις
τοῖς φιλτάτοις, ὥσπερ τινὰ Μουσῶν λιποτάκτην
ἑλών, εἶτα τοῖς εἰς τιμωρίαν ἀρκοῦσι παιδεύων.
πάντως οὐδὲ ἄκων ὑποστήσομαι τὴν δίκην, ἀλλ̓
ἑκὼν δὴ καὶ χαίρων, ὥσπερ ἀγαθοῦ πατρὸς
<pb id="v.3.p.252"></pb>
ἐπανόρθωσιν προμηθῆ καὶ σωτήριον. εἰ δὲ δή
μοι καὶ κατ̓ ἐμαυτοῦ τὴν κρίσιν ἐθέλοις πιστεῦσαι
<milestone n="448c" unit="orgpage"/> καὶ διδοίης ἐνεγκεῖν ἣν βούλομαι, ἐμαυτόν,
ὦ γενναῖε, τῷ σῷ χιτωνίσκῳ προσάψαιμι ἂν
ἡδέως, ἵνα σου κατὰ μηδὲν ἀπολειποίμην, ἀλλὰ
συνείην ἀεὶ καὶ πανταχῆ προσφεροίμην, ὥσπερ
οὓς οἱ μῦθοι διφυεῖς ἀνθρώπους πλάττουσιν. εἰ
μὴ κἀκεῖνο οἱ μῦθοι λέγουσι μὲν ὡς παίζοντες,
αἰνίττονται δὲ εἰς τὸ τῆς φιλίας ἐξαίρετον, ἐν τῷ
τῆς κοινωνίας δεσμῷ τὸ δἰ ἑκατέρου τῆς ψυχῆς
ὁμογενὲς ἐμφαίνοντες.
</p></div1>

<div1 n="78" type="letter"><head>Τῷ αὐτῷ</head><p>
<milestone n="416a" unit="orgpage"/> Αἰσθάνομαί σου τῆς ἐν τῇ μέμψει γλυκύτητος,
<milestone n="416c" unit="orgpage"/> καὶ ὡς ἑκάτερον ἐξ ἴσου πράττεις, καὶ οἷς γράφεις
τιμῶν καὶ οἷς ἐγκαλεῖς παιδεύων. ἐγὼ δὲ εἰ μέν
τι συνῄδειν ἐμαυτῷ τοῦ πρὸς σὲ γιγνομένου καὶ
κατὰ μικρὸν ἐλλιπόντι, πάντως ἢ προφάσεις
εὐλόγους εἰπὼν ἐπειρώμην ἂν τὴν μέμψιν
ἐκκλίνειν, ἢ συγγνώμην ἁμαρτὼν αἰτεῖν οὐκ
ἠρνούμην, ἐπεὶ μηδὲ ἄλλως ἀσύγγνωστον οἶδά
σε πρὸς τοὺς σούς, εἴ τι τῶν πρὸς σὲ φιλικῶν
<milestone n="416d" unit="orgpage"/> ἐξήμαρτον ἄκοντες. νῦν δέ· οὐ γὰρ ἦν οὔτε σὲ
παροφθῆναι θέμις οὔτε ἡμᾶς ἀμελεῖν, ἵνα τύχοιμεν
<pb id="v.3.p.254"></pb>
ὧν ἀεὶ ζητοῦντες ποθοῦμεν· φέρε σοι
καθάπερ ἐν ὅρῳ γραφῆς ἀπολογήσωμαι, καὶ δείξω
μηδὲν ἐμαυτὸν ὧν ἐχρῆν εἰς σὲ παριδεῖν, ἀλλὰ
μηδὲ μελλῆσαι τολμήσαντα.
Ἦλθον ἐκ Παννονίας ἤδη τρίτον ἔτος τουτί,
<milestone n="417a" unit="orgpage"/> μόλις ἀφ̓ ὧν οἶσθα κινδύνων καὶ πόνων σωθείς.
ὑπερβὰς δὲ τὸν Καλχηδόνιον πορθμὸν καὶ ἐπιστὰς
τῇ Νικομήδους πόλει σοὶ πρώτῳ καθάπερ πατρίῳ
θεῷ τὰ πρωτόλεια τῶν ἐμαυτοῦ σώστρων ἀπέδωκα,
σύμβολον τῆς ἀφίξεως τῆς ἐμῆς οἷον ἀντ̓
ἀναθήματος ἱεροῦ τὴν εἰς σὲ πρόσρησιν ἐκπέμπων.
καὶ ἦν ὁ κομίζων τὰ γράμματα τῶν βασιλείων
ὑπασπιστῶν εἷς, Ἰουλιανὸς ὄνομα, Βακχύλου
<milestone n="417b" unit="orgpage"/> παῖς, Ἀπαμεὺς τὸ γένος, ᾧ διὰ τοῦτο μάλιστα
τὴν ἐπιστολὴν ἐνεχείριζον, ὅτι καὶ πρὸς ὑμᾶς
ἥξειν καί σε ἀκριβῶς εἰδέναι καθυπισχνεῖτο.
μετὰ ταῦτά μοι καθάπερ ἐξ Ἀπόλλωνος ἱερὸν
ἐφοίτα παρὰ σοῦ γράμμα, τὴν ἄφιξιν τὴν ἡμετέραν
ἀσμένως σε ἀκηκοέναι δηλοῦν· ἦν δὲ
τοῦτο ἐμοὶ δεξιὸν οἰώνισμα καὶ χρηστῶν ἐλπίδων
ἀρχή, Ἰάμβλιχος ὁ σοφὸς καὶ τὰ Ἰαμβλίχου
πρὸς ἡμᾶς γράμματα. τί με δεῖ λέγειν ὅπως
<milestone n="417c" unit="orgpage"/> ηὐφράνθην ἢ ἃ περὶ τὴν ἐπιστολὴν ἔπαθον
σημαίνειν; εἰ γὰρ ἐδέξω τὰ παῤ ἡμῶν ἕνεκα
τούτων γραφέντα· ἦν δὲ δἰ ἡμεροδρόμου τῶν
ἐκεῖθεν ἡκόντων ὡς σὲ πεμφθέντα· πάντως ἂν
ὁπόσην ἐπ̓ αὐτοῖς ἡδονὴν ἔσχον ἀφ̓ ὧν ἐδήλουν
ἐγίνωσκες. πάλιν ἐπανιόντος οἴκαδε τοῦ τροφέως
<pb id="v.3.p.256"></pb>
<milestone n="417d" unit="orgpage"/> τῶν ἐμαυτοῦ παιδίων, ἑτέρων ἦρχον πρὸς σὲ
γραμμάτων, ὁμοῦ καὶ τὴν ἐπὶ τοῖς φθάνουσι
χάριν ὁμολογῶν καὶ πρὸς τὸ ἑξῆς ἐν ἴσῳ παρὰ
σοῦ τὴν ἀντίδοσιν αἰτῶν. μετὰ ταῦτα ἐπρέσβευσεν
ὡς ἡμᾶς ὁ καλὸς Σώπατρος· ἐγὼ δὲ ὡς
ἔγνων, εὐθὺς ἀναπηδήσας ᾖξα καὶ περιπλακεὶς
ἐδάκρυον ὑφ̓ ἡδονῆς, οὐδὲν ἄλλο ἢ σὲ καὶ τὰ
παρὰ σοῦ πρὸς ἡμᾶς ὀνειροπολῶν γράμματα.
ὡς δὲ ἔλαβον, ἐφίλουν καὶ τοῖς ὀφθαλμοῖς προσῆγον,
<milestone n="418a" unit="orgpage"/> καὶ ἀπρὶξ εἰχόμην, ὥσπερ δεδιὼς μὴ λάθῃ
με ἀποπτὰν ἐν τῇ τῶν γραμμάτων ἀναγνώσει τὸ
τῆς σῆς εἰκόνος ἴνδαλμα. καὶ δὴ καὶ ἀντέγραφον
εὐθύς, οὐ πρὸς σὲ μόνον, ἀλλὰ καὶ πρὸς τὸν ἱερὸν
Σώπατρον, τὸν ἐκείνου παῖδα, καθάπερ θρυπτόμενος
ὅτι τὸν κοινὸν ἑταῖρον ἐκ τῆς Ἀπαμείας
οἷον ἐνέχυρον τῆς ὑμετέρας ἀπουσίας ἀντειληφότες
εἴημεν. ἐξ ἐκείνου τρίτην ἤδη πρὸς σὲ γεγραφώς,
αὐτὸς οὐδεμίαν ἄλλην ἢ τὴν ἐν ᾗ μέμφεσθαι δοκεῖς
ἐπιστολὴν ἐδεξάμην.
<milestone n="418b" unit="orgpage"/> Εἰ μὲν δὴ διὰ τοῦτο ἐγκαλεῖς, ἵνα τῷ τῆς αἰτίας
σχήματι πλείονας ἡμῖν ἀφορμὰς τοῦ γράφειν προξενῇς,
δέχομαι τὴν μέμψιν ἄσμενος πάνυ, καὶ ἐν
οἷς λαμβάνω τὸ πᾶν τῆς χάριτος εἰς ἐμαυτὸν
οἰκειοῦμαι· εἰ δὲ ὡς ἀληθῶς ἐλλιπόντα τι τοῦ
πρὸς σὲ καθήκοντος αἰτιᾷ, τίς ἂν ἐμοῦ γένοιτ̓ ἂν
ἀθλιώτερος διὰ γραμματοφόρων ἀδικίαν ἢ ῥᾳθυμίαν
<pb id="v.3.p.258"></pb>
<milestone n="418c" unit="orgpage"/> πάντων ἥκιστα ἀξίου τούτου τυγχάνειν
ὄντος; καίτοι ἐγὼ μέν, κἂν μὴ πλεονάκις γράφω,
δίκαιός εἰμι συγγνώμης παρὰ σοῦ τυγχάνειν· οὐ
τῆς ἀσχολίας ἣν ἐν χερσὶν ἔχω φαίην ἄν· μὴ
γὰρ οὕτω πράξαιμι κακῶς, ὡς μὴ καὶ ἀσχολίας
ἁπάσης, καθά φησι Πίνδαρος, τὸ κατὰ σὲ κρεῖττον
ἡγεῖσθαι· ἀλλ̓ ὅτι πρὸς ἄνδρα τηλικοῦτον,
οὗ καὶ μνησθῆναι φόβος, ὁ καὶ γράφειν κατοκνῶν
τοῦ πλέον ἢ προσήκει θαρροῦντός ἐστι σωφρονέστερος.
<milestone n="418d" unit="orgpage"/> ὥσπερ γὰρ οἱ ταῖς Ἡλίου μαρμαρυγαῖς
ἀντιβλέπειν συνεχῶς τολμῶντες, ἂν μὴ θεῖοί τινες
ὦσι καὶ τῶν ἀκτίνων αὐτοῦ καθάπερ οἱ τῶν
ἀετῶν γνήσιοι καταθαρρῶσιν, οὔτε ἃ μὴ θέμις
ὀφθῆναι θεωρεῖν ἔχουσι, καὶ ὅσῳπερ μᾶλλον
φιλονεικοῦσι, τοσούτῳ πλέον ὅτι μὴ δύνανται
τυχεῖν ἐμφαίνουσιν, οὕτω καὶ ὁ πρὸς σὲ γράφειν
τολμῶν, ὅσῳπερ ἂν ἐθέλῃ θαρρεῖν, τοσούτῳ
μᾶλλον ὅτι χρὴ δεδιέναι καθαρῶς δείκνυσι. σοί
<milestone n="419a" unit="orgpage"/> γε μήν, ὦ γενναῖε, παντὸς ὡς εἰπεῖν τοῦ Ἑλληνικοῦ
σωτῆρι καθεστῶτι, πρέπον ἦν ἀφθόνως
τε ἡμῖν γράφειν καὶ τὸν παῤ ἡμῖν ὄκνον ἐφ̓ ὅσον
ἐξῆν καταστέλλειν. ὥσπερ γὰρ ὁ Ἥλιος· ἵνα δὴ
πάλιν ἐκ τοῦ θεοῦ πρός σε τὴν εἰκόνα λάβῃ ὁ
λόγος· ὁ δ̓ οὖν Ἥλιος ὥσπερ, ὅταν ἀκτῖσι καθαραῖς
ὅλος λάμπῃ, οὐδὲν ἀποκρίνει τοῦ πρὸς
τὴν αἴγλην ἐλθόντος, ἀλλὰ τὸ οἰκεῖον ἐργάζεται,
<pb id="v.3.p.260"></pb>
<milestone n="419b" unit="orgpage"/> οὕτω δὲ καὶ σὲ χρῆν ἀφθόνως τῶν παρὰ σοῦ
καλῶν οἷον φωτὸς τὸ Ἑλληνικὸν ἐπαρδεύοντα μὴ
ἀποκνεῖν, εἴ τις ἢ αἰδοῦς ἢ δέους ἕνεκα τοῦ πρὸς
σὲ τὴν ἀντίδοσιν δυσωπεῖται. οὐδὲ γὰρ ὁ Ἀσκληπιὸς
ἐπ̓ ἀμοιβῆς ἐλπίδι τοὺς ἀνθρώπους
ἰᾶται, ἀλλὰ τὸ οἰκεῖον αὐτῷ φιλανθρώπευμα
πανταχοῦ πληροῖ. ὃ δὴ καὶ σὲ χρῆν ὡσπερεὶ
ψυχῶν ἐλλογίμων ἰατρὸν ὄντα ποιεῖν καὶ το τῆς
ἀρετῆς παράγγελμα διὰ πάντων σώζειν, οἷον
<milestone n="419c" unit="orgpage"/> ἀγαθὸν τοξότην, ὅς, κἂν μὴ τὸν ἀντίπαλον ἔχῃ,
πάντως ἐς τὸ καίριον ἀεὶ τὴν χεῖρα γυμνάζει.
ἐπεὶ μηδὲ ὁ σκοπὸς ἑκατέροις ὁ αὐτός, ἡμῖν
δὲ τῶν παρὰ σοῦ δεξιῶν τυχεῖν καὶ σοὶ τοῖς
παῤ ἡμῶν διδομένοις ἐντυχεῖν. ἀλλ̓ ἡμεῖς, κἂν
μυριάκις γράφωμεν, ἴσα τοῖς Ὁμηρικοῖς παισὶ
παίζομεν, οἳ παρὰ τὰς θῖνας ὅτι ἂν ἐκ πηλοῦ
<milestone n="419d" unit="orgpage"/> πλάσωσιν ἀφιᾶσιν κλύζεσθαι· παρὰ σοῦ δὲ καὶ
μικρὸν γράμμα παντός ἔστι γονίμου ῥεύματος
κρεῖττον, καὶ δεξαίμην ἂν ἔγωγε Ἰαμβλίχου
μᾶλλον ἐπιστολὴν μίαν ἢ τὸν ἐκ Λυδίας χρυσὸν
κεκτῆσθαι. εἰ δὲ μέλει τί σοι τῶν ἐραστῶν τῶν
σῶν· μέλει δέ, εἰ μὴ σφάλλομαι· μὴ περιίδῃς
ὥσπερ νεοττοὺς ἡμᾶς ἀεὶ τῶν παρὰ σοῦ τροφῶν
ἐν χρείᾳ τυγχάνοντας, ἀλλὰ καὶ γράφε συνεχῶς
καὶ τοῖς παρὰ σαυτοῦ καλοῖς ἑστιᾶν μὴ κατόκνει.
κἂν ἐλλίπωμεν, αὐτὸς ἑκατέρου τὴν χρείαν οἰκειοῦ,
<milestone n="420a" unit="orgpage"/> καὶ ὧν δίδως καὶ ὧν ἀνθ̓ ἡμῶν τὸ ἴσον πρεσβεύεις.
πρέπει δὲ Ἑρμοῦ λογίου μαθητήν, εἰ δὲ βούλει
<pb id="v.3.p.262"></pb>
καὶ τρόφιμον ὄντα σε, τὴν ἐκείνου ῥάβδον οὐκ
ἐν τῷ καθεύδειν ποιεῖν, ἀλλ̓ ἐν τῷ κινεῖν καὶ
διεγείρειν μᾶλλον ἐθέλειν μιμεῖσθαι.
</p></div1>

<div1 n="79" type="letter"><head>Τῷ αὐτῷ</head><p>
<milestone n="405a" unit="orgpage"/> Ὀδυσσεῖ μὲν ἐξήρκει τοῦ παιδὸς τὴν ἐφ̓ αὑτῷ
<milestone n="405b" unit="orgpage"/> φαντασίαν ἀναστέλλοντι λέγειν
οὔτις τοι θεός εἰμι· τί μ̓ ἀθανάτοισιν ἐίσκεις;
ἐγὼ δὲ οὐδ̓ ἐν ἀνθρώποις εἶναι φαίην ἂν ὅλως,
ἕως ἂν Ἰαμβλίχῳ μὴ συνῶ. ἀλλ̓ ἐραστὴς μὲν
εἶναι σὸς ὁμολογῶ, καθάπερ ἐκεῖνος τοῦ Τηλεμάχου
<milestone n="405c" unit="orgpage"/> πατήρ. κἂν γὰρ ἀνάξιόν με λέγῃ τις
εἶναι, οὐδὲ οὕτω τοῦ ποθεῖν ἀφαιρήσεται· ἐπεὶ
καὶ ἀγαλμάτων καλῶν ἀκούω πολλοὺς ἐραστὰς
γενέσθαι μὴ μόνον τοῦ δημιουργοῦ τὴν τέχνην
μὴ βλάπτοντας, ἀλλὰ καὶ τῷ περὶ αὐτὰ πάθει
τὴν ἔμψυχον ἡδονὴν τῷ ἔργῳ προστιθέντας. τῶν
γε μὴν παλαιῶν καὶ σοφῶν ἀνδρῶν, οἷς ἡμᾶς
ἐγκρίνειν ἐθέλεις παίζων, τοσοῦτον ἀπέχειν ἂν
<milestone n="405d" unit="orgpage"/> φαίην, ὁπόσον αὐτῷ σοι τῶν ἀνδρῶν μετεῖναι
πιστεύω. καίτοι σύ γε οὐ Πίνδαρον μόνον οὐδὲ
Δημόκριτον ἢ Ὀρφέα τὸν παλαιότατον, ἀλλὰ
καὶ ξύμπαν ὁμοῦ τὸ Ἑλληνικόν, ὁπόσον εἰς ἄκρον
φιλοσοφίας ἐλθεῖν μνημονεύεται, καθάπερ ἐν
λύρᾳ ποικίλων φθόγγων ἐναρμονίῳ συστάσει
πρὸς τὸ ἐντελὲς τῆς μουσικῆς κεράσας ἔχεις.
<milestone n="406a" unit="orgpage"/> καὶ ὥσπερ Ἄργον τὸν φύλακα τῆς Ἰοῦς οἱ μῦθοι
<pb id="v.3.p.264"></pb>
πρόνοιαν ἔχοντα τῶν Διὸς παιδικῶν ἀκοιμήτοις
πανταχόθεν ὀμμάτων βολαῖς περιφράττουσιν,
οὕτω καὶ σὲ γνήσιον ἀρετῆς φύλακα μυρίοις
παιδεύσεως ὀφθαλμοῖς ὁ λόγος φωτίζει. Πρωτέα
μὲν δὴ τὸν Αἰγύπτιόν φασι ποικίλαις μορφαῖς ἑαυτὸν
ἐξαλλάττειν, ὥσπερ δεδιότα μὴ λάθῃ τοῖς δεομένοις
<milestone n="406b" unit="orgpage"/> ὡς ἦν σοφὸς ἐκφήνας· ἐγὼ δὲ εἴπερ ἦν ὄντως
σοφὸς ὁ Πρωτεὺς καὶ οἷος πολλὰ τῶν ὄντων
γινώσκειν, ὡς Ὅμηρος λέγει, τῆς μὲν φύσεως
αὐτὸν ἐπαινῶ, τῆς γνώμης δ̓ οὐκ ἄγαμαι, διότι
μὴ φιλανθρώπου τινός, ἀλλ̓ ἀπατεῶνος ἔργον
ἐποίει κρύπτων ἑαυτόν, ἵνα μὴ χρήσιμος ἀνθρώποις
ᾖ. σὲ δέ, ὦ γενναῖς, τίς οὐκ ἂν ἀληθῶς
θαυμάσειεν, ὡς οὐδέν τι τοῦ Πρωτέως τοῦ σοφοῦ
<milestone n="406c" unit="orgpage"/> μείων εἶ, εἰ μὴ καὶ μᾶλλον εἰς ἀρετὴν ἄκραν
τελεσθεὶς ὧν ἔχεις καλῶν οὐ φθονεῖς ἀνθρώποις,
ἀλλ̓ ἡλίου καθαροῦ δίκην ἀκτῖνας σοφίας ἀκραιφνοῦς
ἐπὶ πάντας ἄγεις, οὐ μόνον παροῦσι
τὰ εἰκότα ξυνών, ἀλλὰ καὶ ἀπόντας ἐφ̓ ὅσον
ἔξεστι τοῖς παρὰ σαυτοῦ σεμνύνων. νικῴης δ̓
ἂν οὕτω καὶ τὸν Ὀρφέα τὸν καλὸν οἷς πράττεις,
εἴγε ὁ μὲν τὴν οἰκείαν μουσικὴν εἰς τὰς τῶν
θηρίων ἀκοὰς κατανάλισκε, σὺ δ̓ ὥσπερ ἐπὶ
<milestone n="406d" unit="orgpage"/> σωτηρίᾳ τοῦ κοινοῦ τῶν ἀνθρώπων γένους τεχθείς,
τὴν Ἀσκληπιοῦ χεῖρα πανταχοῦ ζηλῶν,
ἅπαντα ἐπέρχῃ λογίῳ τε καὶ σωτηρίῳ νεύματι.
<pb id="v.3.p.266"></pb>
ὥστ̓ ἔμοιγε δοκεῖ καὶ Ὅμηρος, εἰ ἀνεβίω, πολλῷ
δικαιότερον ἂν ἐπὶ σοὶ τὸ ἔπος αἰνίξασθαι τὸ
εἷς δ̓ ἔτι που ζωὸς κατερύκεται εὐρέι κόσμῳ.
τῷ γὰρ ὄντι τοῦ παλαιοῦ κόμματος ἡμῖν οἱονεὶ
σπινθήρ τις ἱερὸς ἀληθοῦς καὶ γονίμου παιδεύσεως
ὑπὸ σοὶ μόνῳ ζωπυρεῖται. καὶ εἴη γε, Ζεῦ σῶτερ
<milestone n="407a" unit="orgpage"/> καὶ Ἑρμῆ λόγιε, τὸ κοινὸν ἁπάσης τῆς οἰκουμένης
ὄφελος, Ἰάμβλιχον τὸν καλόν, ἐπὶ μήκιστον
χρόνου τηρεῖσθαι. πάντως που καὶ ἐφ̓ Ὁμήρῳ
καὶ Πλάτωνι καὶ Σωκράτει καὶ εἴ τις ἄλλος
ἄξιος τοῦ χοροῦ τούτου, δικαίας εὐχῆς ἐπίτευγμα
τοῖς πρότερον εὐτυχηθὲν οὕτω τοὺς ἐκείνων
καιροὺς ἐπὶ μεῖζον ηὔξησεν. οὐδὲν δὴ κωλύει
καὶ ἐφ̓ ἡμῶν ἄνδρα καὶ λόγῳ καὶ βίῳ τῶν
<milestone n="407b" unit="orgpage"/> ἀνδρῶν ἐκείνων ἀντάξιον ὑφ̓ ὁμοίαις εὐχαῖς ἐς
τὸ ἀκρότατον τοῦ γήρως ἐπ̓ εὐδαιμονίᾳ τῶν
ἀνθρώπων παραπεμφθῆναι.
</p></div1>

<div1 n="80" type="letter"><head>Σαραπίωνι τῷ λαμπροτάτῳ</head><p>
<milestone n="390b" unit="orgpage"/><milestone n="390a" unit="orgpage"/>  Ἄλλοι μὲν ἄλλως τὰς πανηγύρεις νομίζουσιν,
ἐγὼ δὲ ἡδύ σοι γλυκείας ἑορτῆς σύνθημα τῶν ἐπιχωρίων
<pb id="v.3.p.268"></pb>
<milestone n="390c" unit="orgpage"/> ἰσχάδων μακροκέντρους ἑκατὸν ἐκπέμπω,
τῷ μὲν τοῦ δώρου μεγέθει μικράν, τῷ κάλλει δὲ
ἴσως ἀρκοῦσαν ἡδονὴν μνηστεύων. Ἀριστοφάνει
μὲν οὖν δοκεῖ εἶναι πλὴν μέλιτος τῶν ἄλλων γλυκύτερον
τὰς ἰσχάδας, καὶ οὐδὲ τοῦτ̓ ἀνέχεται τῶν
ἰσχάδων εἶναι γλυκύτερον, ὡς αὐτὸς ἐπικρίνας
λέγει· Ἡροδότῳ δὲ ἄρα τῷ συγγραφεῖ πρὸς ἐπίδειξιν
ἐρημίας ἀληθοῦς ἤρκεσεν εἰπόντι <q>Παῤ
<milestone n="390d" unit="orgpage"/> οἷς οὔτε σῦκά ἐστιν οὔτε ἄλλο ἀγαθὸν οὐδέν,</q> ὡς
ἄῤ οὔτε ἄλλου τινὸς ἐν καρποῖς ἀγαθοῦ προτέρου
τῶν σύκων ὄντος, οὔτε ἔτι πάντως ἀγαθοῦ δέον
τοῖς παῤ οἷς ἂν ᾖ τὸ σῦκον. Ὅμηρος δὲ ὁ σοφὸς
τὰ μὲν ἄλλα τῶν καρπῶν εἰς μέγεθος ἢ χρόαν ἢ
κάλλος ἐπαινεῖ, μόνῳ δὲ τῷ σύκῳ τὴν τῆς γλυκύτητος
ἐπωνυμίαν συγχωρεῖ. καὶ τὸ μέλι χλωρὸν
<milestone n="391a" unit="orgpage"/> καλεῖ, δεδιὼς μὴ λάθῃ γλυκὺ προσειπών, ὃ καὶ
πικρὸν εἶναι πολλαχοῦ συμβαίνει· τῷ σύκῳ δὲ
ἄρα μόνῳ ἀποδίδωσι τὴν οἰκείαν εὐφημίαν, ὥσπερ
τῷ νέκταρι, διότι καὶ μόνον γλυκὺ τῶν ἄλλων ἐστί.
καὶ μέλι μὲν Ἱπποκράτης φησὶ γλυκὺ μὲν εἶναι
τὴν αἴσθησιν, πικρὸν δὲ πάντως τὴν ἀνάδοσιν, καὶ
οὐκ ἀπιστῶ τῷ λόγῳ· χολῆς γὰρ αὐτὸ ποιητικὸν
εἶναι ξύμπαντες ὁμολογοῦσι καὶ τρέπειν τοὺς
χυμοὺς εἰς τοὐναντίον τῆς γεύσεως. ὃ δὴ καὶ
<milestone n="391b" unit="orgpage"/> μᾶλλον τῆς ἐκ φύσεως αὐτοῦ πικρότητος κατηγορεῖ
τὴν γένεσιν· οὐ γὰρ ἂν εἰς τοῦτο μετέβαλλεν
ὃ πικρόν ἐστιν, εἰ μὴ καὶ πάντως αὐτῷ προσῆν
ἐξ ἀρχῆς τοῦτο, ἀφ̓ οὗ πρὸς τὸ ἕτερον μετέπιπτε.
<pb id="v.3.p.270"></pb>
σῦκον δὲ οὐκ αἰσθήσει μόνον ἡδύ, ἀλλὰ καὶ ἀναδόσει
κρεῖττόν ἐστιν. οὕτω δέ ἐστιν ἀνθρώποις
ὠφέλιμον, ὥστε καὶ ἀλεξιφάρμακον αὐτὸ παντὸς
ὀλεθρίου φαρμάκου φησὶν Ἀριστοτέλης εἶναι, κἀν
τοῖς δείπνοις οὐκ ἄλλου τινὸς ἢ τούτου χάριν τῶν
ἐδεσμάτων προπαρατίθεσθαί τε καὶ ἐπιτραγηματίζεσθαι,
<milestone n="391c" unit="orgpage"/> καθάπερ ἀντ̓ ἄλλης τινὸς ἀλεξήσεως
ἱερᾶς ταῖς τῶν βρωμάτων ἀδικίαις περιπτυσσόμενον.
καὶ μὴν ὅτι καὶ θεοῖς τὸ σῦκον ἀνάκειται,
καὶ θυσίας ἐστὶν ἁπάσης ἐμβώμιον, καὶ ὅτι παντὸς
λιβανωτοῦ κρεῖττον ἐς θυμιάματος σκευασίαν
ἐστίν, οὐκ ἐμὸς ἴδιος οὗτος ὁ λόγος, ἀλλ̓ ὅστις τὴν
χρείαν αὐτοῦ ἔμαθεν, οἶδεν ὡς ἀνδρὸς σοφοῦ καὶ
ἱεροφάντου λόγος ἐστί. Θεόφραστος δὲ ὁ καλὸς
ἐν γεωργίας παραγγέλμασι τὰς τῶν ἑτεροφύτων
<milestone n="391d" unit="orgpage"/> δένδρων γενέσεις ἐκτιθεὶς καὶ ὅσα ἀλληλούχοις
ἐγκεντρίσεσιν εἴκει, πάντων, οἶμαι, τῶν φυτῶν
μᾶλλον ἐπαινεῖ τῆς συκῆς τὸ δένδρον ὡς ἂν ποικίλης
καὶ διαφόρου γενέσεως δεκτικὸν καὶ μόνον
τῶν ἄλλων εὔκολον παντοίου γένους ἐνεγκεῖν βλάστην,
εἴ τις αὐτοῦ τῶν κλάδων ἐκτεμὼν ἕκαστον,
εἶτα ἐκρήξας ἄλλην ἐς ἄλλο τῶν πρέμνων ἐμφυῆ
<milestone n="392a" unit="orgpage"/> γονὴν ἐναρμόσειεν, ὡς ἀρκεῖν ἤδη πολλάκις αὐτοῦ
καὶ ἀνθ̓ ὁλοκλήρου κήπου τὴν ὄψιν, οἷον ἐν λειμῶνι
χαριεστάτῳ ποικίλην τινὰ καὶ πολυειδῆ τῶν
καρπῶν ἀφ̓ ἑαυτοῦ τὴν ἀγλαΐαν ἀντιπεπομφότος.
καὶ τὰ μὲν ἄλλα τῶν ἀκροδρύων ἐστὶν ὀλιγοχρόνια
καὶ τὴν μονὴν οὐκ ἀνέχεται, μόνῳ δὲ τῷ σύκῳ
καὶ ὑπερενιαυτίζειν ἔξεστι καὶ τῇ τοῦ μέλλοντος
<pb id="v.3.p.272"></pb>
καρποῦ γενέσει συνενεχθῆναι. ὥστε φησὶ καὶ
Ὅμηρος ἐν Ἀλκίνου κήπῳ τοὺς καρποὺς ἀλλήλοις
<milestone n="392b" unit="orgpage"/> ἐπιγηράσκειν. ἐπὶ μὲν οὖν τῶν ἄλλων ἴσως ἂν
μῦθος ποιητικὸς εἶναι δόξειε· μόνῳ δὲ τῷ σύκῳ
πρὸς τὸ τῆς ἀληθείας ἐναργὲς ἂν συμφέροιτο, διότι
καὶ μόνον τῶν ἄλλων καρπῶν ἐστὶ μονιμώτερον.
τοιαύτην δὲ ἔχον, οἶμαι, τὸ σῦκον τὴν φύσιν, πολλῷ
κρεῖττόν ἐστι παῤ ἡμῖν τὴν γένεσιν, ὡς εἶναι τῶν
μὲν ἄλλων φυτῶν αὐτὸ τιμιώτερον, αὐτοῦ δὲ τοῦ
σύκου τὸ παῤ ἡμῖν θαυμασιώτερον, καὶ νικᾶν μὲν
αὐτὸ τῶν ἄλλων τὴν γένεσιν, αὖθις δ̓ ὑπὸ τοῦ
<milestone n="392c" unit="orgpage"/> παῤ ἡμῖν ἡττᾶσθαι καὶ τῇ πρὸς ἑκάτερον ἐγκρίσει
πάλιν σώζεσθαι, κρατοῦντι μὲν ἐοικός, οἷς δ̓ αὖ
κρατεῖσθαι δοκεῖ, πάλιν ἐς τὸ καθόλου νικῶντι.
καὶ τοῦτο οὐκ ἀπεικότως παῤ ἡμῖν μόνοις συμβαίνει·
ἔδει γὰρ, οἶμαι, τὴν Διὸς πόλιν ἀληθῶς καὶ
τὸν τῆς ἑῴας ἁπάσης ὀφθαλμόν· τὴν ἱερὰν καὶ
μεγίστην Δαμασκὸν λέγω· τοῖς τε ἄλλοις σύμπασιν,
οἷον ἱερῶν κάλλει καὶ νεῶν μεγέθει καὶ ὡρῶν
εὐκρασίᾳ καὶ πηγῶν ἀγλαΐᾳ, καὶ ποταμῶν πλήθει
<milestone n="392d" unit="orgpage"/> καὶ γῆς εὐφορίᾳ νικῶσαν μόνην ἄρα καὶ τῷ
τοιούτῳ φυτῷ πρὸς τὴν τοῦ θαύματος ὑπεροχὴν
ἀρκέσαι. οὐδὲν οὖν ἀνέχεται μεταβολῆς τὸ δένδρον,
οὐδὲ ὑπερβαίνει τοὺς ἐπιχωρίους ὅρους τῆς
βλάστης, ἀλλ̓ αὐτόχθονος φυτοῦ νόμῳ τὴν ἐξ
ἀποικίας γένεσιν ἀρνεῖται. καὶ χρυσὸς μὲν, οἶμαι,
<pb id="v.3.p.274"></pb>
καὶ ἄργυρος ὁ αὐτὸς πολλαχοῦ φύεται, μόνη δὲ ἡ
παῤ ἡμῖν χώρα τίκτει φυτὸν ἀλλαχοῦ φῦναι μὴ
<milestone n="393a" unit="orgpage"/> δυνάμενον. ὥσπερ δὲ τὰ ἐξ Ἰνδῶν ἀγώγιμα καὶ
οἱ Περσικοὶ σῆρες ἢ ὅσα ἐν τῇ Αἰθιόπων γῇ τίκτεται
μὲν καὶ λέγεται, τῷ δὲ τῆς ἐμπορίας νόμῳ
πανταχοῦ διαβαίνει· οὕτω δὴ καὶ τὸ παῤ ἡμῖν
σῦκον, ἀλλαχοῦ τῆς γῆς οὐ γινόμενον, πανταχοῦ
παῤ ἡμῶν στέλλεται, καὶ οὔτε πόλις οὔτε νῆσός
ἐστιν, ἣν οὐκ ἐπέρχεται τῷ τῆς ἡδονῆς θαύματι.
ἀλλὰ καὶ τράπεζαν βασιλικὴν κοσμεῖ, καὶ παντὸς
<milestone n="393b" unit="orgpage"/> δείπνου σεμνόν ἐστιν ἐγκαλλώπισμα, καὶ οὔτ̓
ἔνθρυπτον οὔτε στρεπτὸν οὔτε νεήλατον οὔτε ἄλλο
καρυκείας γένος ἥδυσμα ἴσον ἧ ἂν ἀφίκηται· τοσοῦτον
αὐτῷ τῶν τε ἄλλων ἐδεσμάτων καὶ δὴ καὶ
τῶν ἑκασταχοῦ σύκων περίεστι τοῦ θαύματος.
καὶ τὰ μὲν ἄλλα τῶν σύκων ἢ ὀπωρινὴν ἔχει τὴν
βρῶσιν ἢ τερσαινόμενα ἐς τὸ ταμεῖον ἔρχεται, τὸ
δὲ παῤ ἡμῖν μόνον ἀμφοτερίζει τῇ χρείᾳ, καὶ καλὸν
μέν ἐστιν ἐπιδένδριον, πολλῷ δὲ κάλλιον, εἰ ἐς
<milestone n="393c" unit="orgpage"/> τὴν τερσιὰν ἔλθοι. εἰ δὲ καὶ τὴν ὥραν αὐτοῦ τὴν
ἐν τοῖς δένδροις ὀφθαλμῷ λάβοις, καὶ ὅπως ἑκάστου
τῶν πρέμνων ἐπιμήκεσι τοῖς κέντροις οἱονεὶ
καλύκων δίκην ἀπήρτηται, ἢ ὅπως ἐν κύκλῳ περιθεῖ
τῷ καρπῷ τὸ δένδρον, ἄλλας ἐπ̓ ἄλλαις ἐν
στόιχῳ περιφερεῖ πολυειδεῖς ἀγλαΐας μηχανᾶσθαι
φαίης ἂν αὐτὸ καθάπερ ἐν ὅρμῳ δέρης. αἱ
<pb id="v.3.p.276"></pb>
δὲ τῶν δένδρων ἐξαιρέσεις αὐτοῦ καὶ ἡ πρὸς
<milestone n="393d" unit="orgpage"/> χρονίαν μονὴν ἐπιτέχνησις οὐκ ἐλάττονα τῆς ἐς
τὴν χρείαν ἡδονῆς ἔχει τὴν φιλοτιμίαν· οὐ γὰρ
ὥσπερ τὰ ἄλλα τῶν σύκων ὁμοῦ καὶ κατὰ ταὐτὸν
ἔρριπται, οὐδὲ σωρηδὸν ἢ χύδην ἡλίῳ τερσαίνεται,
ἀλλὰ πρῶτον μὲν ἠρέμα τῶν δένδρων αὐτὰ ταῖς
χερσὶν ἀποδρέπουσιν, ἔπειτα ὅρπηξιν ἢ ῥάβδοις
ἀκανθώδεσι τῶν τοίχων ἀπαρτῶσιν, ἵνα λευκαίνηται
μὲν ἡλίῳ καθαρῷ προσομιλοῦντα, μένῃ δ̓
ἀνεπιβούλευτα τῶν ζῴων καὶ τῶν ὀρνιθίων, οἱονεὶ
<milestone n="394a" unit="orgpage"/> τῶν κέντρων τῇ ἀλεξήσει δορυφορούμενα. καὶ
περὶ μὲν γενέσεως αὐτῶν καὶ γλυκύτητος καὶ
ὥρας καὶ ποιήσεως καὶ χρείας ταῦτά σοι παῤ
ἡμῶν ἡ ἐπιστολὴ προσπαίζει.
Ὅ γε μὴν τῶν ἑκατὸν ἀριθμὸς ὡς ἔστι τῶν
ἄλλων τιμιώτερος καὶ τὸ τέλεον ἐν αὑτῷ τῶν ἀριθμῶν
περιγράφων, μάθοι ἄν τις θεωρῶν τῇδε. καὶ
οὐκ ἀγνοῶ μὲν ὡς παλαιῶν καὶ σοφῶν ἀνδρῶν ὁ
λόγος, τοῦ ἀρτίου τὸν περιττὸν προκεῖσθαι, οὐδὲ
ὡς ἀρχήν φασιν αὐξήσεως εἶναι τὸ μὴ συνδυάζον·
τὸ γὰρ ὅμοιον θατέρῳ μένειν ὁποῖον καὶ τὸ ἕτερον,
<milestone n="394b" unit="orgpage"/> δυοῖν δὲ γενομένοιν τὸν τρίτον εἶναι τὴν περιττότητα.
ἐγὼ δ̓ ἄν, εἰ καὶ τολμηρότερος ὁ λόγος
ἐστί, φαίην ὅμως· ἀρχῆς μὲν εἰσιν οἱ ἀριθμοὶ
πάντως ἐξηρτημένοι, καὶ τὸ προσεχὲς τῆς αὐξήσεως
διὰ παντὸς ἂν κομίζοιντο. πολλῷ γε μὴν
οἶμαι δικαιότερον τῷ ἀρτίῳ μᾶλλον ἢ τῷ περιττῷ
τὴν τῆς αὐξήσεως αἰτίαν προσκεῖσθαι. ὁ μὲν
<pb id="v.3.p.278"></pb>
<milestone n="394c" unit="orgpage"/> γὰρ εἷς ἀριθμὸς οὐκ ἂν εἴη περιττός, οὐκ ἔχων
ὅτου περιττὸς γένοιτο· ἡ δὲ τῆς δυάδος συζυγία
τίκτει διπλῆν τὴν περιττότητα, κἀκ τῶν δυοῖν
ἀριθμῶν ὁ τρίτος εἰκότως εἰς αὔξησιν ἔρχεται.
πάλιν τε ἐν τῇ τῆς ἑτέρας δυάδος μίξει τῆς τετράδος
τὴν ὑπεροχὴν λαμβάνει, καὶ ὅλως ἡ πρὸς
ἄλληλα κοινωνία τὴν ἐξ ἑκατέρου περιττότητα φαίνουσα
εἰς τὸν τῆς δυάδος ἀριθμὸν περικλείεται.
δεδομένου δὴ τούτου, φαίην ἂν, οἶμαι, τῆς πρώτης
δεκάδος τὴν εἰς αὑτὴν περιφέρειαν ἀνακυκλούσης
<milestone n="394d" unit="orgpage"/> εἰς τὸν τῆς ἑκατοντάδος ἀριθμὸν τὸ ὅλον διαβαίνειν,
ὡς τῷ μὲν ἑνὶ τὴν αὔξησιν ἂν εἰς δέκα
συντείνειν, πάλιν δ̓ αὖ τὴν δεκάδα δἰ αὑτῆς ἀνιοῦσαν
εἰς τὸν τῶν ἑκατὸν ἀριθμὸν συντελεῖσθαι.
κἀντεῦθεν αὖ πάλιν ἐξ ἑκατοντάδων τὸ ὅλον τῶν
ἀριθμῶν τὴν δύναμιν καρποῦσθαι, μήτε τοῦ ἑνὸς
ἠρεμοῦντος, εἰ μή τι τῆς δυάδος ἐν τῇ μίξει τὸ
περιττὸν ἀεὶ τικτούσης τε καὶ εἰς ἑαυτὴν αὖθις
ἀνακαλουμένης, ἄχρις ἂν ἑτέρᾳ πάλιν ἑκατοντάδι
τῶν ἀριθμῶν τὸ συναγόμενον κατακλείσῃ, καὶ τὸ
<milestone n="395a" unit="orgpage"/> τέλεον αὐτῷ προσάπτουσα πάλιν ἐξ αὐτοῦ πρὸς
τὸ ἕτερον ἑρπύσῃ, ταῖς τῶν ἑκατοντάδων ἐπηγορίαις
ἀεὶ τὸ ὅλον εἰς τὸ τῆς καταλήψεως ἄπειρον
ἀναφέρουσα. δοκεῖ δέ μοι καὶ Ὅμηρος οὐχ ἁπλῶς
οὐδὲ ἀργῶς ἐν τοῖς ἔπεσι τὴν ἑκατονταθύσανον
αἰγίδα τῷ Διὶ περιθεῖναι, ἀλλά τινι κρείττονι καὶ
ἀπορρήτῳ λόγῳ τοῦτο αἰνίττεσθαι λέγων, ὡς ἄρα
<pb id="v.3.p.280"></pb>
τῷ τελεωτάτῳ θεῷ τὸν τελεώτατον ἀριθμὸν περιάψειε
<milestone n="395b" unit="orgpage"/> καὶ ᾧ μόνῳ παρὰ τοὺς ἄλλους ἂν δικαιότερον
κοσμοῖτο, ἢ ὅτι τὸν ξύμπαντα κόσμον, ὃν εἰς αἰγίδος
σχῆμα τῷ τῆς εἰκόνος περιφερεῖ ξυνείληφεν,
οὐκ ἄλλος πως ἢ ὁ τῶν ἑκατὸν ἀριθμὸς περιγράφει,
τῇ κατὰ κύκλον ἑκατοντάδι τὴν ἐς τὸ ὅλον τοῦ
νοητοῦ κατανόησιν ἐφαρμόττων. ὁ δ̓ αὐτὸς λόγος
οὗτος καὶ τὸν ἑκατοντάχειρα, τὸν Βριάρεω, καθίζει
<milestone n="395c" unit="orgpage"/> πάρεδρον τῷ Διί, καὶ πρὸς τὴν τοῦ πατρὸς ἁμιλλᾶσθαι
συγχωρεῖ δύναμιν, οἷον ἐν τῷ τοῦ ἀριθμοῦ
τελέῳ τὸ τέλεον αὐτῷ τῆς ἰσχύος ἀποδιδούς. καὶ
μὴν καὶ Πίνδαρος ὁ Θηβαῖος τὴν ἀναίρεσιν τὴν
Τυφωέως ἐν ἐπινικίοις κηρύττων καὶ τὸ τοῦ μεγίστου
τούτου γίγαντος κράτος τῷ μεγίστῳ βασιλεῖ
τῶν θεῶν περιτιθεὶς οὐχ ἑτέρωθεν αὐτῷ τῆς εὐφημίας
κρατύνει τὴν ὑπερβολὴν ἢ ὅτι τὸν γίγαντα
τὸν ἑκατοντακέφαλον ἑνὶ βλήματι καθελεῖν ἤρκεσεν,
ὡς οὔτε τινὸς ἄλλου εἰς χεῖρα τοῦ Διὸς ἐλθεῖν
<milestone n="395d" unit="orgpage"/> ἀντιμάχου γίγαντος νομισθέντος ἢ ὃν ἡ μήτηρ
μόνον τῶν ἄλλων ἑκατὸν κεφαλαῖς ὥπλισεν, οὔτε
ἑτέρου τινὸς θεῶν ἢ μόνου Διὸς ἀξιονικοτέρου πρὸς
τὴν τοῦ τοσούτου γίγαντος καθαίρεσιν ὄντος.
Σιμωνίδῃ δὲ ἄρα τῷ μελικῷ πρὸς τὴν Ἀπόλλωνος
εὐφημίαν ἀρκεῖ τὸν θεὸν Ἕκατον προσειπόντι καὶ
καθάπερ ἀντ̓ ἄλλου τινὸς ἱεροῦ γνωρίσματος
αὐτοῦ τὴν ἐπωνυμίαν κοσμῆσαι, διότι τὸν Πύθωνα,
τὸν δράκοντα, βέλεσιν ἑκατόν, ὥς φησιν, ἐχειρώσατο,
<pb id="v.3.p.282"></pb>
<milestone n="396a" unit="orgpage"/> καὶ μᾶλλον αὐτὸν Ἕκατον ἢ Πύθιον χαίρειν
προσαγορευόμενον, οἷον ὁλοκλήρου τινὸς ἐπωνυμίας
συμβόλῳ προσφωνούμενον. ἥ γε μὴν τὸν
Δία θρεψαμένη νῆσος, ἡ Κρήτη, καθάπερ τροφεῖα
τῆς Διὸς ὑποδοχῆς ἀντιλαβοῦσα τῷ τῶν ἑκατὸν
πόλεων ἀριθμῷ τετίμηται. καὶ Θήβας δὲ ἄρα τὰς
ἑκατονταπύλους οὐκ ἄλλου τινὸς ἢ τούτου χάριν
ἐπαινεῖ Ὅμηρος, διότι ταῖς πύλαις ταῖς ἑκατὸν
κάλλος ἦν θαυμαστόν. καὶ σιωπῶ θεῶν ἑκατόμβας
<milestone n="396b" unit="orgpage"/> καὶ νεὼς ἑκατονταπέδους καὶ βωμοὺς ἑκατοντακρήπιδας
καὶ τοὺς ἑκατονταδόχους ἀνδρῶνας
καὶ τὰς ἀρούρας δὲ τὰς ἑκατονταπλέθρους καὶ ὅσα
ἄλλα θεῖά τε καὶ ἀνθρώπινα τῇ τοῦ ἀριθμοῦ τοῦδε
προσηγορίᾳ συνείληπται. ὅ γε μὲν ἀριθμὸς οὗτος
οἶδε καὶ στρατιωτικὴν ὁμοῦ καὶ εἰρηνικὴν τάξιν
κοσμῆσαι, καὶ φαιδρύνει μὲν τὴν ἑκατόντανδρον
λοχαγίαν, τιμᾷ δὲ ἥδε καὶ δικαστῶν ἐς τὸ ἴσον
ἥκουσαν ἐπωνυμίαν. καί με καὶ πλείω τούτων
<milestone n="396c" unit="orgpage"/> ἔχοντα λέγειν ὁ τῆς ἐπιστολῆς ἐπιστρέφει νόμος·
σὺ δὲ ἀλλὰ συγγνώμην ἔχειν τῷ λόγῳ, διότι καὶ
ταῦτα πλείω τῶν ἱκανῶν εἴρηται. καὶ εἰ μὲν ἔχει
μέτριον ἐπὶ σοὶ κριτῇ κάλλος τὸ ἐγχείρημα, πάντως
καὶ πρὸς τοὺς ἄλλους ἔκφορον ἔσται, τῆς
παρὰ σοῦ ψήφου τὴν μαρτυρίαν δεξάμενον· εἰ δὲ
χειρὸς ἑτέρας προσδεῖται πρὸς τὸ τοῦ σκοποῦ
συμπλήρωμα, τίς ἂν σοῦ κάλλιον εἰδείη τὴν γραφὴν
εἰς κάλλος ἀκριβώσας πρὸς τὴν τῆς θέας ἡδονὴν
<milestone n="396d" unit="orgpage"/> ἀπολεᾶναι;
<pb id="v.3.p.284"></pb>
</p></div1>

<div1 n="81" type="letter"><head>Βασιλείῳ</head><p>
Τὸ ἔμφυτόν μοι ἐκ παιδόθεν γαληνὸν καὶ φιλάνθρωπον
μέχρι γε τοῦ παρόντος ἐπιδεικνύμενος,
πάντας ὑπηκόους ἐκομισάμην τοὺς οἰκοῦντας τὴν
ὑφ̓ ἥλιον. ἰδοὺ γὰρ πᾶν γένος βαρβάρων μέχρις
ὁρίων ὠκεανοῦ ποταμοῦ δῶρά μοι κομίζον ἧκε
παρὰ ποσὶ τοῖς ἐμοῖς, ὁμοίως δὲ καὶ Σαγάδαρες οἱ
παρὰ τὸν Δάνουβιν ἐκτραφέντες καὶ Γόττοι ποικιλοκαρόμορφοι,
οἷς οὐκ ἔστι θέα ὁμοιοειδὴς ἀνθρώποις,
ἀλλὰ μορφὴ ἀγριαίνουσα. οὗτοι κατὰ τὴν
ἐνεστῶσαν προκαλινδοῦνται ἴχνεσι τοῖς ἐμοῖς,
ὑπισχνούμενοι ποιεῖν ἐκεῖνα, ἅπερ τῇ ἐμῇ ἁρμόζει
βασιλείᾳ. οὐχὶ δὲ ἐν τούτῳ μόνον ἕλκομαι, ἀλλὰ
δεῖ με σὺν πολλῷ τῷ τάχει καταλαβεῖν τὴν Περσῶν
καὶ τροπώσασθαι τὸν Σάπωριν ἐκεῖνον τὸν
ἀπόγονον Δαρείου γεγονότα, ἄχρις οὗ ὑπόφορος
καὶ ὑποτελής μοι γένηται· ἐντεῦθεν δὲ καὶ τὴν
Ἰνδῶν καὶ τὴν Σαρακηνῶν περιοικίδα ἐκπορθῆσαι,
ἄχρις οὗ καὶ αὐτοὶ πάντες ἐν δευτέρᾳ τάξει βασιλείας
γένωνται τῆς ἐμῆς ὑπόφοροι καὶ ὑποτελεῖς.
ἀλλ̓ αὐτὸς ἐπέκεινα τῆς τούτων δυνάμεως πεφρόνηκας,
εὐλάβειαν μὲν λέγων ἐνδεδύσθαι, ἀναίδειαν
δὲ προβαλλόμενος, καὶ πανταχοῦ διαφημίζων
<pb id="v.3.p.286"></pb>
ἀνάξιόν με τῆς τῶν Ῥωμαίων βασιλείας γεγονέναι.
ἢ οὐκ οἶσθα αὐτός, ὡς Κώνστα τοῦ κρατίστου
γέγονα ἀπόγονος ; καὶ τούτων οὕτω γνωσθέντων
ἡμῖν σου ἕνεκα οὐδὲ τῆς προτέρας ἐξέστημεν
διαθέσεως, ἧσπερ ἔτι νέοι ὄντες τῇ ἡλικίᾳ ἐγώ
τε καὶ σὺ μετεσχήκαμεν. ἀλλὰ γαληνῷ τῷ φρονήματι
θεσπίζω δέκα ἑκατοντάδας χρυσίου λιτρῶν
ἐξαποσταλῆναί μοι παρὰ σοῦ ἐν τῇ παρόδῳ μου
τῇ κατὰ τὴν Καίσαρος, ἔτι μου κατὰ τὴν λεωφόρον
ὑπάρχοντος, σὺν πολλῷ τῷ τάχει μέλλοντός
μου βαδίζειν ἐπὶ τὸν Περσικὸν πόλεμον, ἑτοίμου
ὄντος μου, εἰ μὴ τοῦτο ποιήσεις, πάντα τόπον
ἀνασκευάσαι τῆς Καίσαρος, καὶ τὰ πάλαι αὐτῆς
ἐγηγερμένα καλλιουργήματα κατασκάψαι κατὰ
τόπον, ναούς τε καὶ ἀγάλματα ἀναστῆσαι, ὥστε
με πεῖσαι πάντας εἴκειν βασιλεῖ Ῥωμαίων καὶ μὴ
ὑπεραίρεσθαι. τὸ οὖν ἐξονομασθὲν χρυσίον ἐξ
ἀριθμοῦ ζυγῷ Καμπανῷ πρυτανίσας καὶ διαμετρήσας
ἀσφαλῶς ἐξαπόστειλόν μοι δἰ οἰκείου πιστοῦ
σοι ὄντος, δακτυλίῳ τῷ σῷ σφραγισάμενος, ὥστε
με ἐπεγνωκότι, κἂν ὀψέ ποτε, τοῦ καιροῦ τὸ ἀπαραίτητον
γαληνόν σοι γενέσθαι περὶ τὰ ἐπταισμένα.
ἃ γὰρ ἀνέγνων, ἔγνων καὶ κατέγνων.
<pb id="v.3.p.288"></pb>
</p></div1>

<div1 n="82" type="letter"><head>Γάλλος καῖσαρ Ἰουλιανῷ ἀδελφῷ χαίρειν</head><p>
<milestone n="454a" unit="orgpage"/> Ἡ γειτνίασις τῆς χώρας, λέγω δὲ τὴς Ἰωνίας,
<milestone n="454c" unit="orgpage"/> πλεῖστον ὅσον κέρδος εἰς ἡμᾶς ἤνεγκεν. ἀνιωμένους
γὰρ ἡμᾶς καὶ δυσχεραίνοντας ἐπὶ ταῖς
πρώταις φήμαις παρεμυθήσατο. τί δὲ ἔστιν ὃ
λέγω, γνώσῃ. ἧκεν εἰς ἡμετέρας ἀκοὰς ἀποστῆναι
μέν σε τῆς προτέρας θρησκείας τῆς ἐκ προγόνων
παραδοθείσης, ἐπὶ δὲ τὴν μάταιον δεισιδαιμονίαν
ἐληλακέναι, οἴστρῳ τινὶ κακῷ συμβούλῳ
εἰς τοῦτο ἐλαθέντα. καὶ τί οὐκ ἔμελλον πάσχειν
δυσχεραίνων; ὡς γὰρ εἰ μέν τι τῶν ἐν σοὶ καλῶν
<milestone n="454d" unit="orgpage"/> διαβοώμενον γνοίην, κέρδος οἰκεῖον ἡγοῦμαι, οὕτω
δέ τι τῶν δυσχερῶν, ὅπερ οὐκ οἶμαι, ἐξίσης ζημίωμα
μᾶλλον ἐμὸν νομίζω. ἐπὶ τούτοις οὖν ἀνιώμενόν
με ἡ παρουσία τοῦ πατρὸς ἡμῶν Ἀετίου ηὔφραινεν,
ἀπαγγέλλοντος μὲν ἐναντία, ἡμῖν δὲ εὐκτά·
καὶ γὰρ σπουδάζειν σε ἔφη εἰς οἴκους εὐχῶν, καὶ
μὴ πόρρω τῆς μνείας τῶν ἀθλητῶν ἀνδρῶν ἀποσπᾶσθαι,
ὅλως δὲ ἔχεσθαι διεβεβαιοῦτο τῆς θεοσεβείας
<pb id="v.3.p.290"></pb>
<milestone n="455a" unit="orgpage"/> τῶν ἡμετέρων. ἐγὼ δέ σοι τοῦτ̓ ἂν εἴποιμι
κατὰ τὸ Ὁμηρικὸν Βάλλ̓ οὕτως, καὶ ἐπὶ τοιαύταις
μνείαις εὔφραινε τοὺς ἀγαπῶντας, μεμνημένος
ὡς οὐκ ἔστι τι θεοσεβείας ἀνώτερον. ἡ γὰρ
εἰς ἄκρον ἀρετὴ παιδεύει τὸ μὲν ψεῦδος ὡς ἀπατηλὸν
μισεῖν, τοῦ δὲ ἀληθοῦς ἔχεσθαι, ὅπερ μάλιστα
ἐν τῇ περὶ τὸ θεῖον φαίνεται θρησκείᾳ. ὄχλος γὰρ
πάντως φιλόνεικον καὶ ἄστατον· τὸ δὲ μόνον σὺν
<milestone n="455b" unit="orgpage"/> ἑνὶ ὑπουργὸν ὂν βασιλεύει τοῦ παντός, οὐκ ἐκ
δασμοῦ καὶ κλήρου, καθάπερ οἱ Κρόνου παῖδες,
ἀλλ̓ αὐτοαρχὴ ὄν, καὶ κρατοῦν τῶν ἁπάντων, οὐδὲ
δεξάμενον βίᾳ παῤ ἑτέρου, ἀλλὰ πρὸ πάντων ὄν.
τοῦτο ὄντως θεός, ὅνπερ σὺν τῷ ὀφειλομένῳ σεβάσματι
προσκυνεῖν χρή. ἔρρωσο.
</p></div1>

<div1 n="83" type="letter"><head>Ιουλιανῷ Εὐστάθιος φιλόσοφος</head><p>
Ὡς ὤνησέ γε τὸ σύνθημα ἡμῖν μελλῆσαν· ἀντὶ
γὰρ τοῦ τρέμειν καὶ δεδιέναι φερόμενον ἐπὶ τῆς
δημοσίας ἀπήνης καὶ περιπίπτοντα κραιπαλῶσιν
ὀρεωκόμοις καὶ ἡμιόνοις ἀκοστήσασι καθ̓ Ὅμηρον
δἰ ἀργίαν καὶ πλησμονὴν ἀνέχεσθαι κονιορτοῦ καὶ
<pb id="v.3.p.292"></pb>
φωνῆς ἀλλοκότου καὶ ψόφου μαστίγων, βαδίζειν
ἐπὶ σχολῆς περιέστη μοι δἰ ὁδοῦ συνηρεφοῦς καὶ
ἐπισκίου, πολλὰς μὲν κρήνας, πολλὰς δὲ ἐχούσης
καταγωγὰς ἐπιτηδείους τῇ ὥρᾳ μεταξὺ τὸν κόπον
διαναπαύοντι, ἵνα μοι φανείη κατάλυσις εὔπνους
τε καὶ ἀμφιλαφὴς ὑπὸ πλατάνοις τισὶν ἢ κυπαρίττοις,
τὸν Φαῖδρον ἔχοντι ἐν χερσὶ ἢ ἕτερόν τινα
τῶν Πλάτωνος λόγων. ταῦτά τοι, ὦ φίλη κεφαλή,
ἀπολαύων τῆς ἐλευθέρας ὁδοιπορίας, ἄτοπον ὑπέλαβον
τὸ μὴ καὶ τοῦτο κοινώσασθαί σοι καὶ ἀποσημῆναι.

</p></div1>
  
  </body></text></TEI.2>
