<?xml version="1.0" encoding="UTF-8"?><TEI.2>
<teiHeader>
<fileDesc>
<titleStmt>
<title>Lives of Eminent Philosophers</title>
<author>Diogenes Laertius</author>
<editor>R.D. Hicks</editor>
<funder>National Endowment for the Humanities Division of Preservation and Access</funder>
</titleStmt>
<publicationStmt>
<publisher>Cultural Heritage Langauge Technologies</publisher>
<pubPlace>Kansas City Missouri</pubPlace>
<date>November 1, 2005</date>
</publicationStmt>
<sourceDesc>
<biblStruct>
<monogr>
<title>Lives of Eminent Philosophers</title>
<author>Diogenes Laertius</author>
<editor role="trans">R.D. Hicks</editor>
<imprint>
<pubPlace>Cambridge</pubPlace>
<publisher>Harvard University Press</publisher>
<date>1972 (First published 1925).</date>
</imprint>
</monogr>
</biblStruct>
</sourceDesc>
</fileDesc>
<encodingDesc>
<editorialDecl>
<correction method="silent">
<p>Data Entry</p>
</correction>
</editorialDecl>
<!--<refsDecl>
<state unit='page' n='chunk'/>
</refsDecl>-->
<refsDecl doctype="TEI.2">
<state unit="book"/>
<state unit="chapter"/>
</refsDecl>
</encodingDesc>
<profileDesc>
<langUsage>
<language id="greek">Greek</language>
<language id="en">English</language>
</langUsage>
</profileDesc>
<revisionDesc>
    <change>
        <date>2016-10-03</date>
        <respStmt><name>Lisa Cerrato</name></respStmt>
        <item>removed superfluous note empty tags that actually represented sections; fixed Roman numerals in 10.139ff</item>
    </change>
      
    <change>
<date>6/22/09</date>
<respStmt>
<name>RS</name>
<resp>(n/a)</resp>
</respStmt>
<item>
$Log: dl_gk.xml,v $
Revision 1.2  2010-06-24 15:41:01  gcrane
edits to improve named entities

Revision 1.1  2009/12/09 18:06:43  rsingh04
moved more xml files around based on copyright status

Revision 1.1  2009/11/17 17:26:53  rsingh04
moved more texts around based on copyright status

Revision 1.8  2009/07/30 21:17:18  student
adding section numbers, putting foreign lang tags on footnotes - ad
Revision 1.7  2009/07/23 21:30:34  student
adding section numbers, putting foreign lang tags on footnotes - ad
Revision 1.6  2009/07/17 20:30:12  student
adding section numbers, putting foreign lang tags on footnotes - ad
Revision 1.5  2009/07/16 21:17:41  student
adding milestone numbers - ad
Revision 1.4  2009/07/02 22:04:55  student
adding section numbers, putting foreign lang tags on footnotes - ad
Revision 1.3  2009/06/26 18:34:00  student
adding section numbers, putting foreign lang tags on footnotes - ad
Revision 1.2  2009/06/24 21:29:53  student
adding section numbers, putting foreign lang tags on footnotes - ad
Revision 1.1  2009/06/22 20:56:42  rsingh04
beta code versions of diogenes, greek and english.  also combined the two volumes of each text (originally in incunabula/Diogenes[English|Greek][1|2].xml into one.  still need to add sections for citation support
</item>
</change>
</revisionDesc>
</teiHeader>
    
<text lang="greek">
<body>
<pb n="2"/>
<div1 n="1" type="book">
<head>ΒΙΩΝ ΚΑΙ ΓΝΩΜΩΝ ΤΩΝ ΕΝ ΦΙΛΟΣΟΦΙΑΙ ΕΥΔΟΚΙΜΗΣΑΝΤΩΝ ΤΩΝ ΕΙΣ ΔΕΚΑ ΤΟ ΠΡΩΤΟΝ</head>
<div2 n="prologue" type="chapter">
<head>ΠΡΟΟΙΜΙΟΝ</head>

<milestone unit="section" n="1"/>
<p>Τὸ τῆς φιλοσοφίας ἔργον ἔνιοί φασιν ἀπὸ βαρβάρων ἄρξαι. γεγενῆσθαι γὰρ παρὰ μὲν Πέρσαις
Μάγους, παρὰ δὲ Βαβυλωνίοις ἢ Ἀσσυρίοις Χαλδαίους, καὶ Γυμνοσοφιστὰς παρʼ Ἰνδοῖς, παρά τε
Κελτοῖς καὶ Γαλάταις τοὺς καλουμένους Δρυΐδας
καὶ Σεμνοθέους, καθά φησιν Ἀριστοτέλης ἐν τῷ
Μαγικῷ καὶ Σωτίων ἐν τῷ εἰκοστῷ τρίτῳ τῆς
Διαδοχῆς. Φοίνικά τε γενέσθαι Μῶχον, καὶ
Θρᾷκα Ζάμολξιν, καὶ Λίβυν Ἄτλαντα.</p>
<p>Αἰγύπτιοι μὲν γὰρ Νείλου γενέσθαι παῖδα
Ἥφαιστον, ὃν ἄρξαι φιλοσοφίας, ἧς τοὺς προεστῶτας ἱερέας εἶναι καὶ προφήτας.

<milestone unit="section" n="2"/>
ἀπὸ δὲ τούτου
εἰς Ἀλέξανδρον τὸν Μακεδόνα ἐτῶν εἶναι μυριάδας
τέσσαρας καὶ ὀκτακισχίλια ὀκτακόσια ἑξήκοντα
τρία· ἐν οἷς ἡλίου μὲν ἐκλείψεις γενέσθαι τριακοσίας ἑβδομήκοντα τρεῖς, σελήνης δὲ ὀκτακοσίας
τριάκοντα δύο.</p>
<pb n="4"/>
<p>Ἀπὸ δὲ τῶν Μάγων, ὧν ἄρξαι Ζωροάστρην τὸν
Πέρσην, Ἑρμόδωρος μὲν ὁ Πλατωνικὸς ἐν τῷ
Περὶ μαθημάτων φησὶν εἰς τὴν Τροίας ἅλωσιν ἔτη
γεγονέναι πεντακισχίλια· Ξάνθος δὲ ὁ Λυδὸς εἰς
τὴν Ξέρξου διάβασιν ἀπὸ τοῦ Ζωροάστρου ἑξακισχίλιά φησι, καὶ μετʼ αὐτὸν γεγονέναι πολλούς τινας
Μάγους κατὰ διαδοχήν, Ὀστάνας καὶ Ἀστραμψύχους καὶ Γωβρύας καὶ Παζάτας, μέχρι τῆς
τῶν Περσῶν ὑπʼ Ἀλεξάνδρου καταλύσεως.</p>

<milestone unit="section" n="3"/>
<p>Λανθάνουσι δʼ αὑτοὺς τὰ τῶν Ἑλλήνων κατορθώματα, ἀφʼ ὧν μὴ ὅτι γε φιλοσοφία, ἀλλὰ καὶ
γένος ἀνθρώπων ἦρξε, βαρβάροις προσάπτοντες.
ἰδοὺ γοῦν παρὰ μὲν Ἀθηναίοις γέγονε Μουσαῖος,
παρὰ δὲ Θηβαίοις Λίνος. καὶ τὸν μὲν Εὐμόλπου
παῖδά φασι, ποιῆσαι δὲ Θεογονίαν καὶ Σφαῖραν
πρῶτον· φάναι τε ἐξ ἑνὸς τὰ πάντα γίνεσθαι καὶ
εἰς ταὐτὸν ἀναλύεσθαι. τοῦτον τελευτῆσαι Φαληροῖ, καὶ αὐτῷ ἐπιγεγράφθαι τόδε τὸ ἐλεγεῖον·</p>
<p>Εὐμόλπου φίλον υἱὸν ἔχει τὸ Φαληρικὸν οὖδας,</p>
<p>Μουσαῖον, φθιμένου σῶμʼ, ὑπὸ τῷδε τάφῳ.</p>
<p>ἀπὸ δὲ τοῦ πατρὸς τοῦ Μουσαίου καὶ Εὐμολπίδαι
καλοῦνται παρʼ Ἀθηναίοις.</p>

<milestone unit="section" n="4"/>
<p>Τὸν δὲ Λίνον παῖδα εἶναι Ἑρμοῦ καὶ Μούσης
Οὐρανίας· ποιῆσαι δὲ κοσμογονίαν, ἡλίου καὶ
σελήνης πορείαν, καὶ ζῴων καὶ καρπῶν γενέσεις.
τούτῳ ἀρχὴ τῶν ποιημάτων ἥδε·</p>
<p>ἦν ποτέ τοι χρόνος οὗτος, ἐν ᾧ ἅμα πάντʼ ἐπεφύκει.</p>
<p>ὅθεν λαβὼν Ἀναξαγόρας πάντα ἔφη χρήματα</p>
<pb n="6"/>
<p>γεγονέναι ὁμοῦ, νοῦν δὲ ἐλθόντα αὐτὰ διακοσμῆσαι.
τὸν δὲ Λίνον τελευτῆσαι ἐν Εὐβοίᾳ τοξευθέντα ὑπʼ
Ἀπόλλωνος, καὶ αὐτῷ ἐπιγεγράφθαι·</p>
<p>ἥδε<note n="1" place="unspecified" anchored="yes">
<foreign lang="greek">ἥδε] ὧδε</foreign> αντη. παλ. ϝιι. 616.</note>
Λίνον Θηβαῖον ἐδέξατο γαῖα θανόντα,</p>
<p>Μούσης Οὐρανίης υἱὸν ἐϋστεφάνου.</p>
<p>καὶ ὧδε μὲν ἀφʼ Ἑλλήνων ἦρξε φιλοσοφία, ἧς καὶ
αὐτὸ τὸ ὄνομα τὴν βάρβαρον ἀπέστραπται προσηγορίαν.</p>

<milestone unit="section" n="5"/>
<p>Οἱ δὲ τὴν εὕρεσιν διδόντες ἐκείνοις παράγουσι
καὶ Ὀρφέα τὸν Θρᾷκα, λέγοντες φιλόσοφον γεγονέναι καὶ εἶναι ἀρχαιότατον. ἐγὼ δέ, εἰ τὸν περὶ
θεῶν ἐξαγορεύσαντα τοιαῦτα χρὴ φιλόσοφον καλεῖν
οὐκ οἶδα, &lt;οὐδὲ&gt;<note n="2" place="unspecified" anchored="yes">οὐδὲ αδδιδιτ απελτ.</note>
τίνα δεῖ προσαγορεύειν τὸν πᾶν
τὸ ἀνθρώπειον πάθος ἀφειδοῦντα τοῖς θεοῖς προστρῖψαι, καὶ τὰ σπανίως ὑπό τινων ἀνθρώπων
αἰσχρουργούμενα τῷ τῆς φωνῆς ὀργάνῳ. τοῦτον
δὲ ὁ μὲν μῦθος ὑπὸ γυναικῶν ἀπολέσθαι φησί· τὸ
δʼ ἐν Δίῳ τῆς Μακεδονίας ἐπίγραμμα, κεραυνωθῆναι αὐτόν, λέγον οὕτως·</p>
<p>Θρήϊκα χρυσολύρην τῇδʼ Ὀρφέα Μοῦσαι ἔθαψαν,</p>
<p>ὃν κτάνεν ὑψιμέδων Ζεὺς ψολόεντι βέλει.</p>

<milestone unit="section" n="6"/>
<p>Οἱ δὲ φάσκοντες ἀπὸ βαρβάρων ἄρξαι φιλοσοφίαν καὶ τὸν τρόπον παρʼ ἑκάστοις αὐτῆς ἐκτίθενται· καί φασι τοὺς μὲν Γυμνοσοφιστὰς καὶ
Δρυΐδας αἰνιγματωδῶς ἀποφθεγγομένους φιλοσοφῆσαι, σέβειν θεοὺς καὶ μηδὲν κακὸν δρᾶν καὶ
ἀνδρείαν ἀσκεῖν. τοὺς γοῦν Γυμνοσοφιστὰς καὶ</p>
<pb n="8"/>
<p>θανάτου καταφρονεῖν φησι Κλείταρχος ἐν τῇ
δωδεκάτῃ· τοὺς δὲ Χαλδαίους περὶ ἀστρονομίαν
καὶ πρόρρησιν ἀσχολεῖσθαι· τοὺς δὲ Μάγους περί
τε θεραπείας θεῶν διατρίβειν καὶ θυσίας καὶ εὐχάς,
ὡς αὐτοὺς μόνους ἀκουομένους. ἀποφαίνεσθαί τε
περί τε οὐσίας θεῶν καὶ γενέσεως, οὓς καὶ πῦρ
εἶναι καὶ γῆν καὶ ὕδωρ· τῶν δὲ ξοάνων καταγινώσκειν, καὶ μάλιστα τῶν λεγόντων ἄρρενας
εἶναι θεοὺς καὶ θηλείας.

<milestone unit="section" n="7"/>
περί τε δικαιοσύνης
λόγους ποιεῖσθαι, καὶ ἀνόσιον ἡγεῖσθαι πυρὶ
θάπτειν· καὶ ὅσιον νομίζειν μητρὶ ἢ θυγατρὶ μίγνυσθαι, ὡς ἐν τῷ εἰκοστῷ τρίτῳ φησὶν ὁ Σωτίων·
ἀσκεῖν τε μαντικὴν καὶ πρόρρησιν, καὶ θεοὺς
αὑτοῖς ἐμφανίζεσθαι λέγοντας. ἀλλὰ καὶ εἰδώλων
πλήρη εἶναι τὸν ἀέρα, κατʼ ἀπόρροιαν ὑπʼ ἀναθυμιάσεως εἰσκρινομένων ταῖς ὄψεσι τῶν ὀξυδερκῶν·
προκοσμήματά τε καὶ χρυσοφορίας ἀπαγορεύειν.
τούτων δὲ ἐσθὴς μὲν λευκή, στιβὰς δὲ εὐνή, καὶ
λάχανον τροφή, τυρός τε καὶ ἄρτος εὐτελής, καὶ
κάλαμος ἡ βακτηρία, ᾧ κεντοῦντες, φασί, τοῦ
τυροῦ ἀνῃροῦντο καὶ ἀπήσθιον.</p>

<milestone unit="section" n="8"/>
<p>Τὴν δὲ γοητικὴν μαγείαν οὐδʼ ἔγνωσαν, φησὶν
Ἀριστοτέλης ἐν τῷ Μαγικῷ καὶ Δείνων ἐν τῇ
πέμπτῃ τῶν Ἱστοριῶν· ὃς καὶ μεθερμηνευόμενόν
φησι τὸν Ζωροάστρην ἀστροθύτην εἶναι· φησὶ δὲ</p>
<pb n="10"/>
<p>τοῦτο καὶ ὁ Ἑρμόδωρος. Ἀριστοτέλης δʼ ἐν
πρώτῳ Περὶ φιλοσοφίας καὶ πρεσβυτέρους εἶναι
τῶν Αἰγυπτίων· καὶ δύο κατʼ αὐτοὺς εἶναι ἀρχάς,
ἀγαθὸν δαίμονα καὶ κακὸν δαίμονα· καὶ τῷ μὲν
ὄνομα εἶναι Ζεὺς καὶ Ὠρομάσδης, τῷ δὲ ᾍδης
καὶ Ἀρειμάνιος. φησὶ δὲ τοῦτο καὶ Ἕρμιππος ἐν
τῷ πρώτῳ περὶ Μάγων καὶ Εὔδοξος ἐν τῇ Περιόδῳ
καὶ Θεόπομπος ἐν τῇ ὀγδόῃ τῶν Φιλιππικῶν·

<milestone unit="section" n="9"/>
ὃς καὶ ἀναβιώσεσθαι κατὰ τοὺς Μάγους φησὶ τοὺς
ἀνθρώπους καὶ ἀθανάτους ἔσεσθαι, καὶ τὰ ὄντα
ταῖς αὐτῶν ἐπικλήσεσι διαμενεῖν. ταῦτα δὲ καὶ
Εὔδημος ὁ Ῥόδιος ἱστορεῖ. Ἑκαταῖος δὲ καὶ
γενητοὺς τοὺς θεοὺς εἶναι κατʼ αὐτούς. Κλέαρχος δὲ ὁ Σολεὺς ἐν τῷ Περὶ παιδείας καὶ τοὺς
Γυμνοσοφιστὰς ἀπογόνους εἶναι τῶν Μάγων φησίν·
ἔνιοι δὲ καὶ τοὺς Ἰουδαίους ἐκ τούτων εἶναι. πρὸς
τούτοις καταγινώσκουσιν Ἡροδότου οἱ τὰ περὶ
Μάγων γράψαντες· μὴ γὰρ ἂν εἰς τὸν ἥλιον βέλη
Ξέρξην ἀκοντίσαι, μηδʼ εἰς τὴν θάλασσαν πέδας
καθεῖναι, θεοὺς ὑπὸ τῶν Μάγων παραδεδομένους.
τὰ μέντοι ἀγάλματα εἰκότως καθαιρεῖν.</p>

<milestone unit="section" n="10"/>
<p>Τὴν δὲ τῶν Αἰγυπτίων φιλοσοφίαν εἶναι τοιαύτην
περί τε θεῶν καὶ ὑπὲρ δικαιοσύνης. φάσκειν τε
ἀρχὴν μὲν εἶναι τὴν ὕλην, εἶτα τὰ τέσσαρα στοιχεῖα
ἐξ αὐτῆς διακριθῆναι, καὶ ζῷα παντοῖα ἀπο-</p>
<pb n="12"/>
<p>τελεσθῆναι. θεοὺς δʼ εἶναι ἥλιον καὶ σελήνην, τὸν
μὲν Ὄσιριν, τὴν δʼ Ἶσιν καλουμένην· αἰνίττεσθαί
τε αὐτοὺς διά τε κανθάρου καὶ δράκοντος καὶ
ἱέρακος καὶ ἄλλων, ὥς φησι Μανέθως ἐν τῇ τῶν
Φυσικῶν ἐπιτομῇ καὶ Ἑκαταῖος ἐν τῇ πρώτῃ Περὶ
τῆς Αἰγυπτίων φιλοσοφίας. κατασκευάζειν δὲ
&lt;καὶ&gt; ἀγάλματα καὶ τεμένη τῷ μὴ εἰδέναι τὴν
τοῦ θεοῦ μορφήν.

<milestone unit="section" n="11"/>
τὸν κόσμον γενητὸν καὶ φθαρτὸν
καὶ σφαιροειδῆ· τοὺς ἀστέρας πῦρ εἶναι, καὶ τῇ
τούτων κράσει τὰ ἐπὶ γῆς γίνεσθαι· σελήνην ἐκλείπειν εἰς τὸ σκίασμα τῆς γῆς ἐμπίπτουσαν· τὴν
ψυχὴν καὶ ἐπιδιαμένειν καὶ μετεμβαίνειν· ὑετοὺς
κατὰ ἀέρος τροπὴν ἀποτελεῖσθαι· τά τε ἄλλα
φυσιολογεῖν, ὡς Ἑκαταῖός τε καὶ Ἀρισταγόρας
ἱστοροῦσιν. ἔθεσαν δὲ καὶ νόμους ὑπὲρ δικαιοσύνης, οὓς εἰς Ἑρμῆν ἀνήνεγκαν· καὶ τὰ εὔχρηστα
τῶν ζῴων θεοὺς ἐδόξασαν. λέγουσι δὲ καὶ ὡς
αὐτοὶ γεωμετρίαν τε καὶ ἀστρολογίαν καὶ ἀριθμητικὴν ἀνεῦρον. καὶ τὰ μὲν περὶ τῆς εὑρέσεως
ὧδε ἔχει.</p>

<milestone unit="section" n="12"/>
<p>Φιλοσοφίαν δὲ πρῶτος ὠνόμασε Πυθαγόρας καὶ
ἑαυτὸν φιλόσοφον, ἐν Σικυῶνι διαλεγόμενος Λέοντι
τῷ Σικυωνίων τυράννῳ ἢ Φλιασίων, καθά φησιν
Ἡρακλείδης ὁ Ποντικὸς ἐν τῇ Περὶ τῆς ἄπνου·
μηδένα γὰρ εἶναι σοφὸν [ἄνθρωπον] ἀλλʼ ἢ θεόν.
θᾶττον δὲ ἐκαλεῖτο σοφία, καὶ σοφὸς ὁ ταύτην
ἐπαγγελλόμενος, ὃς εἴη ἂν κατʼ ἀκρότητα ψυχῆς
ἀπηκριβωμένος, φιλόσοφος δὲ ὁ σοφίαν ἀσπαζόμενος. οἱ δὲ σοφοὶ καὶ σοφισταὶ ἐκαλοῦντο· καὶ</p>
<pb n="14"/>
<p>οὐ μόνον, ἀλλὰ καὶ οἱ ποιηταὶ σοφισταί, καθὰ καὶ
Κρατῖνος ἐν Ἀρχιλόχοις τοὺς περὶ Ὅμηρον καὶ
Ἡσίοδον ἐπαινῶν οὕτως καλεῖ.</p>

<milestone unit="section" n="13"/>
<p>Σοφοὶ δὲ ἐνομίζοντο οἵδε· Θαλῆς, Σόλων, Περίανδρος, Κλεόβουλος, Χείλων, Βίας, Πιττακός.
τούτοις προσαριθμοῦσιν Ἀνάχαρσιν τὸν Σκύθην,
Μύσωνα τὸν Χηνέα, Φερεκύδην τὸν Σύριον,
Ἐπιμενίδην τὸν Κρῆτα· ἔνιοι δὲ καὶ Πεισίστρατον
τὸν τύραννον. καὶ οἱ μὲν σοφοί.</p>
<p>Φιλοσοφίας δὲ δύο γεγόνασιν ἀρχαί, ἥ τε ἀπὸ
Ἀναξιμάνδρου καὶ ἡ ἀπὸ Πυθαγόρου· τοῦ μὲν
Θαλοῦ διακηκοότος, Πυθαγόρου δὲ Φερεκύδης καθηγήσατο. καὶ ἐκαλεῖτο ἡ μὲν Ἰωνική, ὅτι Θαλῆς
Ἴων ὤν, Μιλήσιος γάρ, καθηγήσατο Ἀναξιμάνδρου·
ἡ δὲ Ἰταλικὴ ἀπὸ Πυθαγόρου, ὅτι τὰ πλεῖστα
κατὰ τὴν Ἰταλίαν ἐφιλοσόφησεν.

<milestone unit="section" n="14"/>
καταλήγει δὲ
ἡ μὲν εἰς Κλειτόμαχον καὶ Χρύσιππον καὶ  Θεόφραστον [ἡ Ἰωνική]· ἡ δὲ Ἰταλικὴ εἰς Ἐπίκουρον.
Θαλοῦ μὲν γὰρ Ἀναξίμανδρος, οὗ Ἀναξιμένης,
οὗ Ἀναξαγόρας, οὗ Ἀρχέλαος, οὗ Σωκράτης ὁ
τὴν ἠθικὴν εἰσαγαγών· οὗ οἵ τε ἄλλοι Σωκρατικοὶ
καὶ Πλάτων ὁ τὴν ἀρχαίαν Ἀκαδημείαν συστησάμενος· οὗ Σπεύσιππος καὶ Ξενοκράτης, οὗ
Πολέμων, οὗ Κράντωρ καὶ Κράτης, οὗ Ἀρκεσίλαος
ὁ τὴν μέσην Ἀκαδημείαν εἰσηγησάμενος· οὗ Λακύδης</p>
<pb n="16"/>
<p>ὁ τὴν νέαν Ἀκαδημείαν φιλοσοφήσας· οὗ Καρνεάδης,
οὗ Κλειτόμαχος. καὶ ὧδε μὲν εἰς Κλειτόμαχον.</p>

<milestone unit="section" n="15"/>
<p>Εἰς δὲ Χρύσιππον οὕτω καταλήγει· Σωκράτους
Ἀντισθένης, οὗ Διογένης ὁ κύων, οὗ Κράτης ὁ
Θηβαῖος, οὗ Ζήνων ὁ Κιτιεύς, οὗ Κλεάνθης, οὗ
Χρύσιππος. εἰς δὲ Θεόφραστον οὕτως· Πλάτωνος
Ἀριστοτέλης, οὗ Θεόφραστος. καὶ ἡ μὲν Ἰωνικὴ
τοῦτον καταλήγει τὸν τρόπον.</p>
<p>Ἡ δὲ Ἰταλικὴ οὕτω· Φερεκύδους Πυθαγόρας, οὗ
Τηλαύγης ὁ υἱός, οὗ Ξενοφάνης, οὗ Παρμενίδης,
οὗ Ζήνων ὁ Ἐλεάτης, οὗ Λεύκιππος, οὗ Δημόκριτος, οὗ πολλοὶ μέν, ἐπʼ ὀνόματος δὲ Ναυσιφάνης
[καὶ Ναυκύδης], ὧν Ἐπίκουρος.</p>

<milestone unit="section" n="16"/>
<p>Τῶν δὲ φιλοσόφων οἱ μὲν γεγόνασι δογματικοί,
οἱ δʼ ἐφεκτικοί· δογματικοὶ μὲν ὅσοι περὶ τῶν
πραγμάτων ἀποφαίνονται ὡς καταληπτῶν· ἐφεκτικοὶ δὲ ὅσοι ἐπέχουσι περὶ αὐτῶν ὡς ἀκαταλήπτων. καὶ οἱ μὲν αὐτῶν κατέλιπον ὑπομνήματα,
οἱ δʼ ὅλως οὐ συνέγραψαν, ὥσπερ κατά τινας Σωκράτης, Στίλπων, Φίλιππος, Μενέδημος, Πύρρων,
Θεόδωρος, Καρνεάδης, Βρύσων· κατά τινας Πυθαγόρας, Ἀρίστων ὁ Χῖος, πλὴν ἐπιστολῶν ὀλίγων·
οἱ δὲ ἀνὰ ἓν σύγγραμμα· Μέλισσος, Παρμενίδης,
Ἀναξαγόρας· πολλὰ δὲ Ζήνων, πλείω Ξενοφάνης,
πλείω Δημόκριτος, πλείω Ἀριστοτέλης, πλείω
Ἐπίκουρος, πλείω Χρύσιππος.</p>
<pb n="18"/>

<milestone unit="section" n="17"/>
<p>Τῶν δὲ φιλοσόφων οἱ μὲν ἀπο πόλεων προσνγορεύθησαν, ὡς οἱ Ἠλιακοὶ καὶ Μεγαρικοὶ καὶ
Ἐρετρικοὶ καὶ Κυρηναϊκοί· οἱ δὲ ἀπὸ τόπων, ὡς οἱ
Ἀκαδημαϊκοὶ καὶ Στωϊκοί. καὶ ἀπὸ συμπτωμάτων
δέ, ὡς οἱ Περιπατητικοί, καὶ ἀπὸ σκωμμάτων, ὡς
οἱ Κυνικοί· οἱ δὲ ἀπὸ διαθέσεων, ὡς οἱ Εὐδαιμονικοί· τινὲς ἀπὸ οἰήσεως, ὡς οἱ Φιλαλήθεις καὶ
Ἐλεγκτικοὶ καὶ Ἀναλογητικοί· ἔνιοι δʼ ἀπὸ τῶν
διδασκάλων, ὡς οἱ Σωκρατικοὶ καὶ Ἐπικούρειοι,
καὶ τὰ ὅμοια. καὶ οἱ μὲν ἀπὸ τῆς περὶ φύσιν
πραγματείας φυσικοί· οἱ δʼ ἀπὸ τῆς περὶ τὰ ἤθη
σχολῆς ἠθικοί· διαλεκτικοὶ δὲ ὅσοι περὶ τὴν τῶν
λόγων τερθρείαν καταγίνονται.</p>

<milestone unit="section" n="18"/>
<p>Μέρη δὲ φιλοσοφίας τρία, φυσικόν, ἠθικόν, διαλεκτικόν· φυσικὸν μὲν τὸ περὶ κόσμου καὶ τῶν ἐν
αὐτῷ· ἠθικὸν δὲ τὸ περὶ βίου καὶ τῶν πρὸς ἡμᾶς·
διαλεκτικὸν δὲ τὸ ἀμφοτέρων τοὺς λόγους πρεσβεῦον. καὶ μέχρι μὲν Ἀρχελάου τὸ φυσικὸν ἦν
εἶδος· ἀπὸ δὲ Σωκράτους, ὡς προείρηται, τὸ
ἠθικόν· ἀπὸ δὲ Ζήνωνος τοῦ Ἐλεάτου τὸ διαλεκτικόν. τοῦ δὲ ἠθικοῦ γεγόνασιν αἱρέσεις δέκα,
Ἀκαδημαϊκή, Κυρηναϊκή, Ἠλιακή, Μεγαρική,
Κυνική, Ἐρετρική, Διαλεκτική, Περιπατητική,
Στωϊκή, Ἐπικούρειος.</p>

<milestone unit="section" n="19"/>
<p>Ἀκαδημαϊκῆς μὲν οὖν τῆς ἀρχαίας προέστη
Πλάτων, τῆς μέσης Ἀρκεσίλαος, τῆς νέας Λακύδης·
Κυρηναϊκῆς Ἀρίστιππος ὁ Κυρηναῖος, Ἠλιακῆς
Φαίδων ὁ Ἠλεῖος, Μεγαρικῆς Εὐκλείδης Μεγαρεύς, Κυνικῆς Ἀντισθένης Ἀθηναῖος, Ἐρετρικῆς</p>
<pb n="20"/>
<p>Μενέδημος Ἐρετριεύς, Διαλεκτικῆς Κλειτόμαχος
Καρχηδόνιος, Περιπατητικῆς Ἀριστοτέλης Σταγειρίτης, Στωϊκῆς Ζήνων Κιτιεύς· ἡ δὲ Ἐπικούρειος ἀπʼ αὐτοῦ κέκληται Ἐπικούρου.</p>
<p>Ἱππόβοτος δʼ ἐν τῷ Περὶ αἱρέσεων ἐννέα φησὶν
αἱρέσεις καὶ ἀγωγὰς εἶναι· πρώτην Μεγαρικήν,
δευτέραν Ἐρετρικήν, τρίτην Κυρηναϊκήν, τετάρτην
Ἐπικούρειον, πέμπτην Ἀννικέρειον, ἕκτην Θεοδώρειον, ἑβδόμην Ζηνώνειον τὴν καὶ Στωϊκήν,
ὀγδόην Ἀκαδημαϊκὴν τὴν ἀρχαίαν, ἐνάτην Περιπατητικήν·

<milestone unit="section" n="20"/>
οὔτε δὲ Κυνικήν, οὔτε Ἠλιακήν, οὔτε
Διαλεκτικήν. τὴν μὲν γὰρ Πυρρώνειον οὐδʼ οἱ
πλείους προσποιοῦνται διὰ τὴν ἀσάφειαν· ἔνιοι δὲ
κατά τι μὲν αἵρεσιν εἶναί φασιν αὐτήν, κατά τι
δὲ οὔ. δοκεῖ δὲ αἵρεσις εἶναι. αἵρεσιν μὲν γὰρ
λέγομεν τὴν λόγῳ τινὶ κατὰ τὸ φαινόμενον
ἀκολουθοῦσαν ἢ δοκοῦσαν ἀκολουθεῖν· καθʼ ὃ
εὐλόγως ἂν αἵρεσιν τὴν Σκεπτικὴν καλοῖμεν.
εἰ δὲ αἵρεσιν νοοῖμεν πρόσκλισιν δόγμασιν ἀκολουθίαν ἔχουσιν, οὐκέτʼ ἂν προσαγορεύοιτο αἵρεσις·
οὐ γὰρ ἔχει δόγματα. αἵδε μὲν ἀρχαὶ καὶ διαδοχαὶ
καὶ τοσαῦτα μέρη καὶ τόσαι φιλοσοφίας αἱρέσεις.</p>

<milestone unit="section" n="21"/>
<p>Ἔτι δὲ πρὸ ὀλίγου καὶ ἐκλεκτική τις αἵρεσις
εἰσήχθη ὑπὸ Ποτάμωνος τοῦ Ἀλεξανδρέως, ἐκλεξα-</p>
<pb n="22"/>
<p>μένου τὰ ἀρέσκοντα ἐξ ἑκάστης τῶν αἱρέσεων.
ἀρέσκει δʼ αὐτῷ, καθά φησιν ἐν τῇ Στοιχειώσει,
κριτήρια τῆς ἀληθείας εἶναι· τὸ μὲν ὡς ὑφʼ οὗ
γίνεται ἡ κρίσις, τουτέστι τὸ ἡγεμονικόν· τὸ δὲ
ὡς διʼ οὗ, οἷον τὴν ἀκριβεστάτην φαντασίαν.
ἀρχάς τε τῶν ὅλων τήν τε ὕλην καὶ τὸ ποιοῦν,
ποιότητά τε καὶ τόπον· ἐξ οὗ γὰρ καὶ ὑφʼ οὗ καὶ
ποίῳ καὶ ἐν ᾧ. τέλος δὲ εἶναι ἐφʼ ὃ πάντα ἀναφέρεται, ζωὴν κατὰ πᾶσαν ἀρετὴν τελείαν, οὐκ ἄνευ
τῶν τοῦ σώματος κατὰ φύσιν καὶ τῶν ἐκτός.</p>
<p>Λεκτέον δὲ περὶ αὐτῶν τῶν ἀνδρῶν, καὶ πρῶτόν
γε περὶ Θαλοῦ.</p>
</div2>
<div2 n="1" type="chapter">
<head>Κεφ. αʼ. ΘΑΛΗΣ</head>

<milestone unit="section" n="22"/>
<p>Ἦν τοίνυν ὁ Θαλῆς, ὡς μὲν Ἡρόδοτος καὶ
Δοῦρις καὶ Δημόκριτός φασι, πατρὸς μὲν Ἐξαμύου,
μητρὸς δὲ Κλεοβουλίνης, ἐκ τῶν Θηλιδῶν,<note n="1" place="unspecified" anchored="yes">Θηλιδῶν] Νηλιδῶν βψσατερ.</note> οἵ εἰσι
Φοίνικες, εὐγενέστατοι τῶν ἀπὸ Κάδμου καὶ
Ἀγήνορος. &lt;ἦν δὲ τῶν ἑπτὰ σοφῶν&gt;, καθὰ καὶ
Πλάτων φησί· καὶ πρῶτος σοφὸς ὠνομάσθη ἄρχοντος Ἀθήνησι Δαμασίου, καθʼ ὃν καὶ οἱ ἑπτὰ σοφοὶ
ἐκλήθησαν, ὥς φησι Δημήτριος ὁ Φαληρεὺς ἐν τῇ
τῶν ἀρχόντων Ἀναγραφῇ. ἐπολιτογραφήθη δὲ ἐν
Μιλήτῳ, ὅτε ἦλθε σὺν Νείλεῳ ἐκπεσόντι Φοινίκης·
ὡς δʼ οἱ πλείους φασίν, ἰθαγενὴς Μιλήσιος ἦν καὶ
γένους λαμπροῦ.</p>
<pb n="24"/>

<milestone unit="section" n="23"/>
<p>Μετὰ δὲ τὰ πολιτικὰ τῆς φυσικῆς ἐγένετο
θεωρίας. καὶ κατά τινας μὲν σύγγραμμα κατέλιπεν
οὐδέν· ἡ γὰρ εἰς αὐτὸν ἀναφερομένη Ναυτικὴ
ἀστρολογία Φώκου λέγεται εἶναι τοῦ Σαμίου.
Καλλίμαχος δʼ αὐτὸν οἶδεν εὑρετὴν τῆς ἄρκτου
τῆς μικρᾶς, λέγων ἐν τοῖς Ἰάμβοις οὕτως·</p>
<p>καὶ τῆς ἁμάξης ἐλέγετο σταθμήσασθαι</p>
<p>τοὺς ἀστερίσκους, ᾗ πλέουσι Φοίνικες.</p>
<p>κατά τινας δὲ μόνα δύο συνέγραψε, Περὶ τροπῆς
καὶ Ἰσημερίας, τὰ ἄλλʼ ἀκατάληπτα εἶναι δοκιμάσας. δοκεῖ δὲ κατά τινας πρῶτος ἀστρολογῆσαι
καὶ ἡλιακὰς ἐκλείψεις καὶ τροπὰς προειπεῖν, ὥς
φησιν Εὔδημος ἐν τῇ περὶ τῶν Ἀστρολογουμένων
ἱστορίᾳ· ὅθεν αὐτὸν καὶ Ξενοφάνης καὶ Ἡρόδοτος
θαυμάζει. μαρτυρεῖ δʼ αὐτῷ καὶ Ἡράκλειτος καὶ
Δημόκριτος.</p>

<milestone unit="section" n="24"/>
<p>Ἔνιοι δὲ καὶ αὐτὸν πρῶτον εἰπεῖν φασιν ἀθανάτους τὰς ψυχάς· ὧν ἐστι Χοιρίλος ὁ ποιητής.
πρῶτος δὲ καὶ τὴν ἀπὸ τροπῆς ἐπὶ τροπὴν πάροδον
εὗρε, καὶ πρῶτος τὸ τοῦ ἡλίου μέγεθος &lt;τοῦ
ἡλιακοῦ κύκλου ὥσπερ καὶ τὸ τῆς σελήνης μέγεθοσ&gt;
τοῦ σεληναίου ἑπτακοσιοστὸν καὶ εἰκοστὸν μέρος
ἀπεφήνατο κατά τινας. πρῶτος δὲ καὶ τὴν ὑστάτην
ἡμέραν τοῦ μηνὸς τριακάδα εἶπε. πρῶτος δὲ καὶ
περὶ φύσεως διελέχθη, ὥς τινες.</p>
<p>Ἀριστοτέλης δὲ καὶ Ἱππίας φασὶν αὐτὸν καὶ
τοῖς ἀψύχοις μεταδιδόναι ψυχῆς, τεκμαιρόμενον
ἐκ τῆς λίθου τῆς μαγνήτιδος καὶ τοῦ ἠλέκτρου.</p>
<pb n="26"/>
<p>παρά τε Αἰγυπτίων γεωμετρεῖν μαθόντα φησὶ
Παμφίλη πρῶτον καταγράψαι κύκλου τὸ τρίγωνον
ὀρθογώνιον, καὶ θῦσαι βοῦν.

<milestone unit="section" n="25"/>
οἱ δὲ Πυθαγόραν
φασίν, ὧν ἐστιν Ἀπολλόδωρος ὁ λογιστικός.
οὗτος προήγαγεν ἐπὶ πλεῖστον, ἅ φησι Καλλίμαχος
ἐν τοῖς Ἰάμβοις Εὔφορβον εὑρεῖν τὸν Φρύγα, οἷον
"σκαληνὰ καὶ τρίγωνα" καὶ ὅσα γραμμικῆς
ἔχεται θεωρίας.</p>
<p>Δοκεῖ δὲ καὶ ἐν τοῖς πολιτικοῖς ἄριστα βεβουλεῦσθαι. Κροίσου γοῦν πέμψαντος πρὸς Μιλησίους
ἐπὶ συμμαχίᾳ ἐκώλυσεν· ὅπερ Κύρου κρατήσαντος
ἔσωσε τὴν πόλιν. καὶ αὐτὸς δέ φησιν, ὡς Ἡρακλείδης ἱστορεῖ, μονήρη αὑτὸν γεγονέναι καὶ ἰδιαστήν.

<milestone unit="section" n="26"/>
ἔνιοι δὲ καὶ γῆμαι αὐτὸν καὶ Κύβισθον υἱὸν
σχεῖν· οἱ δὲ ἄγαμον μεῖναι, τῆς δὲ ἀδελφῆς τὸν
υἱὸν θέσθαι. ὅτε καὶ ἐρωτηθέντα διὰ τί οὐ τεκνοποιεῖ, "διὰ  φιλοτεκνίαν" εἰπεῖν. καὶ λέγουσιν
ὅτι τῆς μητρὸς ἀναγκαζούσης αὐτὸν γῆμαι, "[νὴ
Δία]," ἔλεγεν, "οὐδέπω καιρός." εἶτα, ἐπειδὴ
παρήβησεν ἐγκειμένης, εἰπεῖν, "οὐκέτι καιρός."
φησὶ δὲ καὶ Ἱερώνυμος ὁ Ῥόδιος ἐν τῷ δευτέρῳ
Τῶν σποράδην ὑπομνημάτων, ὅτι βουλόμενος
δεῖξαι ῥᾴδιον εἶναι πλουτεῖν, φορᾶς μελλούσης
ἐλαιῶν ἔσεσθαι, προνοήσας ἐμισθώσατο τὰ ἐλαιουργεῖα καὶ πάμπλειστα συνεῖλε χρήματα.</p>

<milestone unit="section" n="27"/>
<p>Ἀρχὴν δὲ τῶν πάντων ὕδωρ ὑπεστήσατο, καὶ
τὸν κόσμον ἔμψυχον καὶ δαιμόνων πλήρη. τάς τε</p>
<pb n="28"/>
<p>ὥρας τοῦ ἐνιαυτοῦ φασιν αὐτὸν εὑρεῖν καὶ εἰς
τριακοσίας ἑξήκοντα πέντε ἡμέρας διελεῖν.</p>
<p>Οὐδεὶς δὲ αὐτοῦ καθηγήσατο, πλὴν ὅτι εἰς
Αἴγυπτον ἐλθὼν τοῖς ἱερεῦσι συνδιέτριψεν. ὁ δὲ
Ἱερώνυμος καὶ ἐκμετρῆσαί φησιν αὐτὸν τὰς πυραμίδας ἐκ τῆς σκιᾶς, παρατηρήσαντα ὅτε ἡμῖν
ἰσομεγέθης ἐστίν. συνεβίω δὲ καὶ Θρασυβούλῳ
τῷ Μιλησίων τυράννῳ, καθά φησι Μινύης.</p>
<p>Τὰ δὲ περὶ τὸν τρίποδα φανερὰ τὸν εὑρεθέντα
ὑπὸ τῶν ἁλιέων καὶ διαπεμφθέντα τοῖς σοφοῖς ὑπὸ
τοῦ δήμου τῶν Μιλησίων.

<milestone unit="section" n="28"/>
φασὶ γὰρ Ἰωνικούς
τινας νεανίσκους βόλον ἀγοράσαι παρὰ Μιλησίων
ἁλιέων. ἀνασπασθέντος δὲ τοῦ τρίποδος ἀμφισβήτησις ἦν, ἕως οἱ Μιλήσιοι ἔπεμψαν εἰς Δελφούς·
καὶ ὁ θεὸς ἔχρησεν οὕτως·</p>
<p>ἔκγονε Μιλήτου, τρίποδος πέρι Φοῖβον ἐρωτᾷς;</p>
<p>τίς σοφίῃ πάντων πρῶτος, τούτου τρίποδʼ αὐδῶ.</p>
<p>διδοῦσιν οὖν Θαλῇ· ὁ δὲ ἄλλῳ καὶ ἄλλος ἄλλῳ ἕως
Σόλωνος. ὁ δὲ ἔφη σοφίᾳ πρῶτον εἶναι τὸν θεὸν
καὶ ἀπέστειλεν εἰς Δελφούς. ταῦτα δὴ ὁ Καλλίμαχος ἐν τοῖς Ἰάμβοις ἄλλως ἱστορεῖ, παρὰ
Μαιανδρίου λαβὼν τοῦ Μιλησίου. Βαθυκλέα γάρ
τινα Ἀρκάδα φιάλην καταλιπεῖν καὶ ἐπισκῆψαι
"δοῦναι τῶν σοφῶν ὀνηΐστῳ." ἐδόθη δὴ Θαλῇ
καὶ κατὰ περίοδον πάλιν Θαλῇ·

<milestone unit="section" n="29"/>
ὁ δὲ τῷΔ ιδυμεῖ</p>
<pb n="30"/>
<p>Ἀπόλλωνι ἀπέστειλεν, εἰπὼν οὕτω κατὰ τὸν
Καλλίμαχον·</p>
<p>Θαλῆς με τῷ μεδεῦντι Νείλεω δήμου</p>
<p>δίδωσι, τοῦτο δὶς λαβὼν ἀριστεῖον.</p>
<p>τὸ δὲ πεζὸν οὕτως ἔχει· "Θαλῆς Ἐξαμύου Μιλήσιος
Ἀπόλλωνι Δελφινίῳ Ἑλλήνων ἀριστεῖον δὶς λαβών." ὁ δὲ περιενεγκὼν τὴν φιάλην τοῦ Βαθυκλέους παῖς Θυρίων ἐκαλεῖτο, καθά φησιν Ἔλευσις
ἐν τῷ Περὶ Ἀχιλλέως καὶ Ἀλέξων ὁ Μύνδιος ἐν
ἐνάτῳ Μυθικῶν.</p>
<p>Εὔδοξος δʼ ὁ Κνίδιος καὶ Εὐάνθης ὁ Μιλήσιός
φασι τῶν Κροίσου τινὰ φίλων λαβεῖν παρὰ τοῦ
βασιλέως ποτήριον χρυσοῦν, ὅπως δῷ τῷ σοφωτάτῳ
τῶν Ἑλλήνων· τὸν δὲ δοῦναι Θαλῇ.</p>

<milestone unit="section" n="30"/>
<p>Καὶ περιελθεῖν εἰς Χίλωνα, ὃν πυνθάνεσθαι τοῦ
Πυθίου τίς αὑτοῦ σοφώτερος· καὶ τὸν ἀνελεῖν<note n="1" place="unspecified" anchored="yes">
<foreign lang="greek">ἀνειπεῖν</foreign> ϝυλγ.· ξορρ. η. ριξηαρδς.</note>
Μύσωνα, περὶ οὗ λέξομεν. &lt;τοῦτον οἱ περὶ τὸν
Εὔδοξον ἀντὶ Κλεοβούλου τιθέασι, Πλάτων δʼ ἀντὶ
Περιάνδρου.&gt; περὶ αὐτοῦ δὴ τάδε ἀνεῖλεν<note n="2" place="unspecified" anchored="yes">
<foreign lang="greek">ἀνεῖπεν</foreign> ϝυλγ.· ξορρ. η. ριξηαρδς.</note> ὁ
Πύθιος·</p>
<p>Οἰταῖόν τινα φημὶ Μύσωνʼ ἐνὶ Χηνὶ γενέσθαι</p>
<p>σοῦ μᾶλλον πραπίδεσσιν ἀρηρότα πευκαλίμῃσιν.</p>
<p>ὁ δʼ ἐρωτήσας ἦν Ἀνάχαρσις. Δαΐμαχος δʼ ὁ
Πλατωνικὸς καὶ Κλέαρχος φιάλην ἀποσταλῆναι
ὑπὸ Κροίσου Πιττακῷ καὶ οὕτω περιενεχθῆναι.</p>
<pb n="32"/>
<p>Ἄνδρων δʼ ἐν τῷ Τρίποδι Ἀργείους ἆθλον
ἀρετῆς τῷ σοφωτάτῳ τῶν Ἑλλήνων τρίποδα θεῖναι·
κριθῆναι δὲ Ἀριστόδημον Σπαρτιάτην, ὃν παραχωρῆσαι Χίλωνι.

<milestone unit="section" n="31"/>
μέμνηται τοῦ Ἀριστοδήμου καὶ
Ἀλκαῖος οὕτως·</p>
<p>ὣς γὰρ δή ποτʼ Ἀριστόδαμόν φασʼ οὐκ ἀπάλαμνον
ἐν Σπάρτᾳ λόγον</p>
<p>εἰπεῖν· χρήματʼ ἀνήρ, πενιχρὸς δʼ οὐδεὶς πέλετʼ
ἐσλός.</p>
<p>ἔνιοι δέ φασιν ὑπὸ Περιάνδρου Θρασυβούλῳ τῷ
Μιλησίων τυράννῳ πλοῖον ἔμφορτον ἀποσταλῆναι·
τοῦ δὲ περὶ τὴν Κῴαν θάλασσαν ναυαγήσαντος,
ὕστερον εὑρεθῆναι πρός τινων ἁλιέων τὸν τρίποδα.
Φανόδικος δὲ περὶ τὴν Ἀθηναίων θάλασσαν
εὑρεθῆναι καὶ ἀνενεχθέντα εἰς ἄστυ γενομένης
ἐκκλησίας Βίαντι πεμφθῆναι·

<milestone unit="section" n="32"/>
διὰ τί δέ, ἐν τῷ περὶ
Βίαντος λέξομεν.</p>
<p>Ἄλλοι φασὶν ἡφαιστότευκτον εἶναι αὐτὸν καὶ
δοθῆναι πρὸς τοῦ θεοῦ Πέλοπι γαμοῦντι· αὖθίς τε
εἰς Μενέλαον ἐλθεῖν καὶ σὺν τῇ Ἑλένῃ ἁρπασθέντα
ὑπʼ Ἀλεξάνδρου ῥιφῆναι εἰς τὴν Κῴαν θάλασσαν
πρὸς τῆς Λακαίνης, εἰπούσης ὅτι περιμάχητος
ἔσται. χρόνῳ δὲ Λεβεδίων τινῶν αὐτόθι γρῖφον
ὠνησαμένων καταληφθῆναι καὶ τὸν τρίποδα, μαχομένων δὲ πρὸς τοὺς ἁλιέας γενέσθαι τὴν ἄνοδον
ἕως τῆς Κῶ· καὶ ὡς οὐδὲν ἤνυτον, τοῖς Μιλησίοις
μητροπόλει οὔσῃ μηνύουσιν. οἱ δʼ ἐπειδὴ διαπρεσβευόμενοι ἠλογοῦντο, πρὸς τοὺς Κῴους πολεμοῦσι.
καὶ πολλῶν ἑκατέρωθεν πιπτόντων ἐκπίπτει χρη-</p>
<pb n="34"/>
<p>σμὸς δοῦναι τῷ σοφωτάτῳ· καὶ ἀμφότεροι συνῄνεσαν
Θαλῇ. ὁ δὲ μετὰ τὴν περίοδον τῷ Διδυμεῖ τίθησιν Ἀπόλλωνι.

<milestone unit="section" n="33"/>
Κῴοις μὲν οὖν τοῦτον ἐχρήσθη τὸν
τρόπον·</p>
<p>οὐ πρότερον λήξει νεῖκος Μερόπων καὶ Ἰώνων,</p>
<p>πρὶν τρίποδα χρύσειον, ὃν Ἥφαιστος βάλε πόντῳ,</p>
<p>ἐκ πόλιος πέμψητε καὶ ἐς δόμον ἀνδρὸς ἵκηται,</p>
<p>ὃς σοφὸς ᾖ τὰ ἐόντα τά τʼ ἐσσόμενα πρό τʼ ἐόντα.</p>
<p>Μιλησίοις δέ·</p>
<p>ἔκγονε Μιλήτου, τρίποδος πέρι Φοῖβον ἐρωτᾷς;</p>
<p>καὶ ὡς προείρηται. καὶ τόδε μὲν οὕτως.</p>
<p>Ἕρμιππος δʼ ἐν τοῖς Βίοις εἰς τοῦτον ἀναφέρει
τὸ λεγόμενον ὑπό τινων περὶ Σωκράτους. ἔφασκε
γάρ, φασί, τριῶν τούτων ἕνεκα χάριν ἔχειν τῇ
Τύχῃ· πρῶτον μὲν ὅτι ἄνθρωπος ἐγενόμην καὶ οὐ
θηρίον, εἶτα ὅτι ἀνὴρ καὶ οὐ γυνή, τρίτον ὅτι Ἕλλην
καὶ οὐ βάρβαρος.

<milestone unit="section" n="34"/>
λέγεται δʼ ἀγόμενος ὑπὸ γραὸς
ἐκ τῆς οἰκίας, ἵνα τὰ ἄστρα κατανοήσῃ, εἰς βόθρον
ἐμπεσεῖν καὶ αὐτῷ ἀνοιμώξαντι φάναι τὴν γραῦν·
"σὺ γάρ, ὦ Θαλῆ, τὰ ἐν ποσὶν οὐ δυνάμενος ἰδεῖν
τὰ ἐπὶ τοῦ οὐρανοῦ οἴει γνώσεσθαι;" οἶδε δʼ αὐτὸν
ἀστρονομούμενον καὶ Τίμων, καὶ ἐν τοῖς Σίλλοις
ἐπαινεῖ αὐτὸν λέγων·</p>
<p>οἷόν θʼ ἑπτὰ Θάλητα σοφῶν σοφὸν ἀστρονόμημα.</p>
<p>Τὰ δὲ γεγραμμένα ὑπʼ αὐτοῦ φησι Λόβων ὁ
Ἀργεῖος εἰς ἔπη τείνειν διακόσια. ἐπιγεγράφθαι δʼ
αὐτοῦ ἐπὶ τῆς εἰκόνος τόδε·</p>
<pb n="36"/>
<p>τόνδε Θαλῆν Μίλητος Ἰὰς θρέψασʼ ἀνέδειξεν
ἀστρολόγων πάντων πρεσβύτατον σοφίᾳ.</p>

<milestone unit="section" n="35"/>
<p>Τῶν τε ᾀδομένων αὐτοῦ τάδε εἶναι·</p>
<p>οὔ τι τὰ πολλὰ ἔπη φρονίμην ἀπεφήνατο δόξαν·</p>
<p>ἕν τι μάτευε σοφόν,</p>
<p>ἕν τι κεδνὸν αἱροῦ·</p>
<p>δήσεις γὰρ ἀνδρῶν κωτίλων γλώσσας ἀπεραντολόγους.</p>
<p>Φέρεται δὲ καὶ ἀποφθέγματα αὐτοῦ τάδε·</p>
<p>πρεσβύτατον τῶν ὄντων θεός· ἀγένητον γάρ.</p>
<p>κάλλιστον κόσμος· ποίημα γὰρ θεοῦ.</p>
<p>μέγιστον τόπος· ἅπαντα γὰρ χωρεῖ.</p>
<p>τάχιστον νοῦς· διὰ παντὸς γὰρ τρέχει.</p>
<p>ἰσχυρότατον ἀνάγκη· κρατεῖ γὰρ πάντων.</p>
<p>σοφώτατον χρόνος· ἀνευρίσκει γὰρ πάντα.</p>
<p>οὐδὲν ἔφη τὸν θάνατον διαφέρειν τοῦ ζῆν. "σὺ οὖν,"
ἔφη τις, "διὰ τί οὐκ ἀποθνήσκεις;" "ὅτι," ἔφη,
"οὐδὲν διαφέρει."

<milestone unit="section" n="36"/>
πρὸς τὸν πυθόμενον τί πρότερον
γεγόνοι, νὺξ ἢ ἡμέρα, "ἡ νύξ," ἔφη, "μιᾷ ἡμέρᾳ
πρότερον." ἠρώτησέ τις αὐτὸν εἰ λήθοι θεοὺς
ἄνθρωπος ἀδικῶν· "ἀλλʼ οὐδὲ διανοούμενος," ἔφη.
πρὸς τὸν μοιχὸν ἐρόμενον εἰ ὀμόσειε μὴ μεμοιχευκέναι, "οὐ χεῖρον," ἔφη, "μοιχείας ἐπιορκία."
ἐρωτηθεὶς τί δύσκολον, ἔφη, "τὸ ἑαυτὸν γνῶναι·"
τί δὲ εὔκολον, "τὸ ἄλλῳ ὑποθέσθαι·" τί ἥδιστον,
"τὸ ἐπιτυγχάνειν·" τί τὸ θεῖον, "τὸ μήτε ἀρχὴν
ἔχον μήτε τελευτήν." τί δὲ καινὸν εἴη τεθεαμένος</p>
<pb n="38"/>
<p>ἔφη· "γέροντα τύραννον." πῶς ἄν τις ἀτυχίαν
ῥᾷστα φέροι, "εἰ τοὺς ἐχθροὺς χεῖρον πράσσοντας
βλέποι·" πῶς ἂν ἄριστα καὶ δικαιότατα βιώσαιμεν,
"ἐὰν ἃ τοῖς ἄλλοις ἐπιτιμῶμεν, αὐτοὶ μὴ δρῶμεν·"

<milestone unit="section" n="37"/>
τίς εὐδαίμων, "ὁ τὸ μὲν σῶμα ὑγιής, τὴν δὲ ψυχὴν
εὔπορος, τὴν δὲ φύσιν εὐπαίδευτος." φίλων παρόντων καὶ ἀπόντων μεμνῆσθαί φησι· μὴ τὴν ὄψιν
καλλωπίζεσθαι, ἀλλὰ τοῖς ἐπιτηδεύμασιν εἶναι
καλόν. "μὴ πλούτει," φησί, "κακῶς, μηδὲ διαβαλλέτω σε λόγος πρὸς τοὺς πίστεως κεκοινωνηκότας." "οὓς ἂν ἐράνους εἰσενέγκῃς," φησί,
"τοῖς γονεῦσιν, τοὺς αὐτοὺς προσδέχου καὶ παρὰ
τῶν τέκνων." τὸν Νεῖλον εἶπε πληθύειν ἀνακοπτομένων τῶν ῥευμάτων ὑπὸ τῶν ἐτησίων ἐναντίων ὄντων.</p>
<p>Φησὶ δʼ Ἀπολλόδωρος ἐν τοῖς Χρονικοῖς γεγενῆσθαι αὐτὸν κατὰ τὸ πρῶτον ἔτος τῆς τριακοστῆς
πέμπτης [ἐνάτης ?] Ὀλυμπιάδος.

<milestone unit="section" n="38"/>
ἐτελεύτησε δʼ
ἐτῶν ἑβδομήκοντα ὀκτώ, &lt;ἤ, ὡς Σωσικράτης φησίν,
ἐνενήκοντα&gt;· τελευτῆσαι γὰρ ἐπὶ τῆς πεντηκοστῆς
ὀγδόης Ὀλυμπιάδος, γεγονότα κατὰ Κροῖσον, ᾧ
καὶ τὸν Ἅλυν ὑποσχέσθαι ἄνευ γεφύρας περᾶσαι,
τὸ ῥεῖθρον παρατρέψαντα.</p>
<p>Γεγόνασι δὲ καὶ ἄλλοι Θαλαῖ, καθά φησι Δημήτριος ὁ Μάγνης ἐν τοῖς Ὁμωνύμοις, πέντε·</p>
<p>ῥήτωρ Καλλατιανός, κακόζηλος·</p>
<p>ζωγράφος Σικυώνιος, μεγαλοφυής·</p>
<p>τρίτος ἀρχαῖος πάνυ, κατὰ Ἡσίοδον καὶ Ὅμηρον
καὶ Λυκοῦργον·</p>
<p>τέταρτος οὗ μέμνηται Δοῦρις ἐν τῷ Περὶ
ζωγραφίας·</p>
<pb n="40"/>
<p>πέμπτος νεώτερος, ἄδοξος, οὗ μνημονεύει Διονύσιος ἐν Κριτικοῖς.</p>

<milestone unit="section" n="39"/>
<p>Ὁ δʼ οὖν σοφὸς ἐτελεύτησεν ἀγῶνα θεώμενος
γυμνικὸν ὑπό τε καύματος καὶ δίψους καὶ ἀσθενείας,
ἤδη γηραιός. καὶ αὐτοῦ ἐπιγέγραπται τῷ μνήματι·</p>
<p>ἦ ὀλίγον τόδε σᾶμα -- τὸ δὲ κλέος οὐρανόμακες -τῶ πολυφροντίστω τοῦτο Θάλητος ὅρη.</p>
<p>ἔστι καὶ παρʼ ἡμῖν ἐς αὐτὸν ἐν τῷ πρώτῳ τῶν
Ἐπιγραμμάτων ἢ Παμμέτρῳ τόδε τὸ ἐπίγραμμα·</p>
<p>γυμνικὸν αὖ ποτʼ ἀγῶνα θεώμενον, ἠέλιε Ζεῦ,
τὸν σοφὸν ἄνδρα Θαλῆν ἥρπασας ἐκ σταδίου.</p>
<p>αἰνέω ὅττι μιν ἐγγὺς ἀπήγαγες· ἦ γὰρ ὁ πρέσβυς
οὐκέθʼ ὁρᾶν ἀπὸ γῆς ἀστέρας ἠδύνατο.</p>

<milestone unit="section" n="40"/>
<p>Τούτου ἐστὶν τὸ Γνῶθι σαυτόν, ὅπερ Ἀντισθένης ἐν ταῖς Διαδοχαῖς Φημονόης εἶναί φησιν,
ἐξιδιοποιήσασθαι δὲ αὐτὸ Χίλωνα.</p>
<p>Περὶ δὴ τῶν ἑπτά--ἄξιον γὰρ ἐνταῦθα καθολικῶς
κἀκείνων ἐπιμνησθῆναι--λόγοι φέρονται τοιοῦτοι.
Δάμων ὁ Κυρηναῖος, γεγραφὼς Περὶ τῶν φιλοσόφων, πᾶσιν ἐγκαλεῖ, μάλιστα δὲ τοῖς ἑπτά.
Ἀναξιμένης δέ φησι πάντας ἐπιθέσθαι ποιητικῇ·
ὁ δὲ Δικαίαρχος οὔτε σοφοὺς οὔτε φιλοσόφους
φησὶν αὐτοὺς γεγονέναι, συνετοὺς δέ τινας καὶ</p>
<pb n="42"/>
<p>νομοθετικούς. Ἀρχέτιμος δὲ ὁ Συρακούσιος ὁμιλίαν αὐτῶν ἀναγέγραφε παρὰ Κυψέλῳ, ᾗ καὶ αὐτός
φησι παρατυχεῖν· Ἔφορος δὲ παρὰ Κροίσῳ πλὴν
Θαλοῦ. φασὶ δέ τινες καὶ ἐν Πανιωνίῳ καὶ ἐν
Κορίνθῳ καὶ ἐν Δελφοῖς συνελθεῖν αὐτούς.

<milestone unit="section" n="41"/>
διαφωνοῦνται δὲ καὶ αἱ ἀποφάσεις αὐτῶν καὶ ἄλλου
ἄλλο φασίν, ὡς ἐκεῖνο·</p>
<p>ἦν Λακεδαιμόνιος Χίλων σοφός, ὃς τάδʼ ἔλεξε·</p>
<p>"μηδὲν ἄγαν· καιρῷ πάντα πρόσεστι καλά."</p>
<p>στασιάζεται δὲ καὶ περὶ τοῦ ἀριθμοῦ αὐτῶν.
Μαιάνδριος μὲν γὰρ ἀντὶ Κλεοβούλου καὶ Μύσωνος
Λεώφαντον Γοργιάδα, Λεβέδιον ἢ Ἐφέσιον, ἐγκρίνει καὶ Ἐπιμενίδην τὸν Κρῆτα· Πλάτων δὲ ἐν
Πρωταγόρᾳ Μύσωνα ἀντὶ Περιάνδρου· Ἔφορος
δὲ ἀντὶ Μύσωνος Ἀνάχαρσιν· οἱ δὲ καὶ Πυθαγόραν
προσγράφουσιν. Δικαίαρχος δὲ τέσσαρας ὡμολογημένους ἡμῖν παραδίδωσι, Θαλῆν, Βίαντα, Πιττακόν, Σόλωνα. ἄλλους δὲ ὀνομάζει ἕξ, ὧν ἐκλέξασθαι τρεῖς, Ἀριστόδημον, Πάμφυλον, Χίλωνα
Λακεδαιμόνιον, Κλεόβουλον, Ἀνάχαρσιν, Περίανδρον. ἔνιοι προστιθέασιν Ἀκουσίλαον Κάβα ἢ
Σκάβρα Ἀργεῖον.

<milestone unit="section" n="42"/>
Ἕρμιππος δʼ ἐν τῷ Περὶ
τῶν σοφῶν ἑπτακαίδεκά φησιν, ὧν τοὺς ἑπτὰ
ἄλλους ἄλλως αἱρεῖσθαι· εἶναι δὲ Σόλωνα, Θαλῆν,
Πιττακόν, Βίαντα, Χίλωνα, &lt;Μύσωνα&gt;, Κλεό-</p>
<pb n="44"/>
<p>βουλον, Περίανδρον, Ἀνάχαρσιν, Ἀκουσίλαον,
Ἐπιμενίδην, Λεώφαντον, Φερεκύδην, Ἀριστόδημον, Πυθαγόραν, Λᾶσον Χαρμαντίδου ἢ Σισυμβρίνου, ἢ ὡς Ἀριστόξενος Χαβρίνου, Ἑρμιονέα,
Ἀναξαγόραν. Ἱππόβοτος δὲ ἐν τῇ Τῶν φιλοσόφων
ἀναγραφῇ· Ὀρφέα, Λίνον, Σόλωνα, Περίανδρον,
Ἀνάχαρσιν, Κλεόβουλον, Μύσωνα, Θαλῆν Βίαντα,
Πιττακόν, Ἐπίχαρμον, Πυθαγόραν.</p>
<p>Φέρονται δὲ καὶ τοῦ Θαλοῦ ἐπιστολαὶ αἵδε·</p>
<p>
<hi rend="center">Θαλῆς Φερεκύδει</hi>
</p>

<milestone unit="section" n="43"/>
<p>"Πυνθάνομαί σε πρῶτον Ἰώνων μέλλειν λόγους
ἀμφὶ τῶν θείων χρημάτων ἐς τοὺς Ἕλληνας
φαίνειν. καὶ τάχα μὲν ἡ γνώμη τοι δικαίη ἐς τὸ
ξυνὸν καταθέσθαι γραφὴν ἢ ἐφʼ ὁποιοισοῦν ἐπιτρέπειν χρῆμα ἐς οὐδὲν ὄφελος. εἰ δή τοι ἥδιον,
ἐθέλω γενέσθαι λεσχηνευτὴς περὶ ὁτέων γράφεις·
καὶ ἢν κελεύῃς, παρὰ σὲ ἀφίξομαι ἐς Σῦρον. ἦ
γὰρ ἂν οὐ φρενήρεες εἴημεν ἐγώ τε καὶ Σόλων
ὁ Ἀθηναῖος, εἰ πλώσαντες μὲν ἐς Κρήτην κατὰ τὴν
τῶν κεῖθι ἱστορίην, πλώσαντες δὲ ἐς Αἴγυπτον
ὁμιλήσοντες τοῖς ἐκεῖ ὅσοι ἱερέες τε καὶ ἀστρολόγοι, παρὰ σὲ δὲ μὴ [πλώσαιμεν]. ἥξει γὰρ
καὶ ὁ Σόλων, ἢν ἐπιτρέπῃς.

<milestone unit="section" n="44"/>
σὺ μέντοι χωροφιλέων ὀλίγα φοιτέεις ἐς Ἰωνίην, οὐδέ σε ποθὴ
ἴσχει ἀνδρῶν ξείνων· ἀλλά, ὡς ἔλπομαι, ἑνὶ μούνῳ
χρήματι πρόσκεαι τῇ γραφῇ. ἡμέες δὲ οἱ μηδὲν
γράφοντες περιχωρέομεν τήν τε Ἑλλάδα καὶ
Ἀσίην."</p>
<pb n="46"/>
<p>
<hi rend="center">Θαλῆς Σόλωνι</hi>
</p>
<p>"Ὑπαποστὰς ἐξ Ἀθηνέων δοκέεις ἄν μοι ἁρμοδιώτατα ἐν Μιλήτῳ οἶκον ποιέεσθαι παρὰ τοῖς
ἀποίκοις ὑμέων· καὶ γὰρ ἐνθαῦτά τοι δεινὸν οὐδέν.
εἰ δὲ ἀσχαλήσεις ὅτι καὶ Μιλήσιοι τυραννεόμεθα-ἐχθαίρεις γὰρ πάντας αἰσυμνήτασ--ἀλλὰ τέρποιʼ
ἂν σὺν τοῖς ἑτάροις ἡμῖν καταβιούς. ἐπέστειλε
δέ τοι καὶ Βίης ἥκειν ἐς Πριήνην· σὺ δὲ εἰ προσηνέστερόν τοι τὸ Πριηνέων ἄστυ, κεῖθι οἰκέειν,
καὶ αὐτοὶ παρὰ σὲ οἰκήσομεν."</p>
</div2>
<div2 n="2" type="chapter">
<head>Κεφ. βʼ. ΣΟΛΩΝ</head>

<milestone unit="section" n="45"/>
<p>Σόλων Ἐξηκεστίδου Σαλαμίνιος πρῶτον μὲν
τὴν σεισάχθειαν εἰσηγήσατο Ἀθηναίοις· τὸ δὲ ἦν
λύτρωσις σωμάτων τε καὶ κτημάτων. καὶ γὰρ
ἐπὶ σώμασιν ἐδανείζοντο καὶ πολλοὶ διʼ ἀπορίαν
ἐθήτευον. ἑπτὰ δὴ ταλάντων ὀφειλομένων αὐτῷ
πατρῴων συνεχώρησε πρῶτος καὶ τοὺς λοιποὺς τὸ
ὅμοιον προὔτρεψε πρᾶξαι. καὶ οὗτος ὁ νόμος
ἐκλήθη σεισάχθεια· φανερὸν δὲ διὰ τί.</p>
<p>Ἔπειτα τοὺς λοιποὺς νόμους ἔθηκεν, οὓς μακρὸν
ἂν εἴη διεξιέναι, καὶ ἐς τοὺς ἄξονας κατέθετο.</p>

<milestone unit="section" n="46"/>
<p>Τὸ δὲ μέγιστον, τῆς πατρίδος αὐτοῦ [Σαλαμῖνος]
ἀμφισβητουμένης ὑπό τε Ἀθηναίων καὶ Μεγαρέων
καὶ πολλάκις τῶν Ἀθηναίων ἐπταικότων ἐν τοῖς
πολέμοις καὶ ψηφισαμένων εἴ τις ἔτι συμβουλεύσοι
περὶ Σαλαμῖνος μάχεσθαι, θανάτῳ ζημιοῦσθαι, οὗτος
μαίνεσθαι προσποιησάμενος καὶ στεφανωσάμενος
εἰσέπαισεν εἰς τὴν ἀγοράν· ἔνθα τοῖς Ἀθηναίοις
ἀνέγνω διὰ κήρυκος τὰ συντείνοντα περὶ Σαλα-</p>
<pb n="48"/>
<p>μῖνος ἐλεγεῖα καὶ παρώρμησεν αὐτούς. καὶ αὖθις
πρὸς τοὺς Μεγαρέας ἐπολέμησαν καὶ ἐνίκων διὰ
Σόλωνα.

<milestone unit="section" n="47"/>
ἦν δὲ τὰ ἐλεγεῖα τὰ μάλιστα καθαψάμενα τῶν Ἀθηναίων τάδε·</p>
<p>εἴην δὴ τότʼ ἐγὼ Φολεγάνδριος ἢ Σικινίτης</p>
<p>ἀντί γʼ Ἀθηναίου, πατρίδʼ ἀμειψάμενος.</p>
<p>αἶψα γὰρ ἂν φάτις ἥδε μετʼ ἀνθρώποισι γένοιτο·</p>
<p>Ἀττικὸς οὗτος ἀνὴρ τῶν Σαλαμιναφετῶν.</p>
<p>εἶτα·</p>
<p>ἴομεν εἰς Σαλαμῖνα μαχησόμενοι περὶ νήσου</p>
<p>ἱμερτῆς χαλεπόν τʼ αἶσχος ἀπωσόμενοι.</p>
<p>ἔπεισε δὲ αὐτοὺς καὶ τὴν ἐν Θρᾴκῃ Χερρόνησον</p>
<p>προσκτήσασθαι.


<milestone unit="section" n="48"/>
ἵνα δὲ μὴ δοκοίη βίᾳ μόνον,
ἀλλὰ καὶ δίκῃ τὴν Σαλαμῖνα κεκτῆσθαι, ἀνασκάψας
τινὰς τάφους ἔδειξε τοὺς νεκροὺς πρὸς ἀνατολὰς
ἐστραμμένους, ὡς ἦν ἔθος θάπτειν Ἀθηναίοις·
ἀλλὰ καὶ αὐτοὺς τοὺς τάφους πρὸς ἕω βλέποντας
καὶ ἀπὸ τῶν δήμων τοὺς χρηματισμοὺς ἐγκεχαραγμένους, ὅπερ ἦν ἴδιον Ἀθηναίων. ἔνιοι δέ
φασι καὶ ἐγγράψαι αὐτὸν εἰς τὸν κατάλογον τοῦ
Ὁμήρου μετὰ τὸν</p>
<p>Αἴας δʼ ἐκ Σαλαμῖνος ἄγεν δυοκαίδεκα νῆασ--</p>
<p>στῆσε δʼ ἄγων, ἵνʼ Ἀθηναίων ἵσταντο φάλαγγες.</p>

<milestone unit="section" n="49"/>
<p>Τοῦ δὴ λοιποῦ προσεῖχον αὐτῷ ὁ δῆμος καὶ ἡδέως</p>
<pb n="50"/>
<p>κἂν τυραννεῖσθαι ἤθελον πρὸς αὐτοῦ· ὁ δʼ οὐχ
εἵλετο, ἀλλὰ καὶ Πεισίστρατον τὸν συγγενῆ, καθά
φησι Σωσικράτης, προαισθόμενος τὸ ἐφʼ ἑαυτῷ
διεκώλυσεν. ᾅξας γὰρ εἰς τὴν ἐκκλησίαν μετὰ
δόρατος καὶ ἀσπίδος προεῖπεν αὐτοῖς τὴν ἐπίθεσιν
τοῦ Πεισιστράτου· καὶ οὐ μόνον, ἀλλὰ καὶ βοηθεῖν
ἕτοιμος εἶναι, λέγων ταῦτα· "ἄνδρες Ἀθηναῖοι,
τῶν μὲν σοφώτερος, τῶν δὲ ἀνδρειότερός εἰμι·
σοφώτερος μὲν τῶν τὴν ἀπάτην τοῦ Πεισιστράτου
μὴ συνιέντων, ἀνδρειότερος δὲ τῶν ἐπισταμένων
μέν, διὰ δέος δὲ σιωπώντων." καὶ ἡ βουλή,
Πεισιστρατίδαι ὄντες, μαίνεσθαι ἔλεγον αὐτόν·
ὅθεν εἶπε ταυτί·</p>
<p>δείξει δὴ μανίην μὲν ἐμὴν βαιὸς χρόνος ἀστοῖς,
δείξει, ἀληθείης ἐς μέσον ἐρχομένης.</p>

<milestone unit="section" n="50"/>
<p>τὰ δὲ περὶ τῆς τοῦ Πεισιστράτου τυραννίδος
ἐλεγεῖα προλέγοντος αὐτοῦ ταῦτα ἦν·</p>
<p>ἐκ νεφέλης φέρεται χιόνος μένος ἠδὲ χαλάζης·</p>
<p>βροντή τʼ ἐκ λαμπρῆς γίγνεται ἀστεροπῆς·</p>
<p>ἀνδρῶνδʼ ἐκ μεγάλωνπόλις ὄλλυται· ἐς δὲ μονάρχου</p>
<p>δῆμος ἀϊδρίῃ δουλοσύνην ἔπεσεν.</p>
<p>Ἤδη δὲ αὐτοῦ κρατοῦντος οὐ πείθων ἔθηκε τὰ
ὅπλα πρὸ τοῦ στρατηγείου καὶ εἰπών, "ὦ πατρίς,
βεβοήθηκά σοι καὶ λόγῳ καὶ ἔργῳ," ἀπέπλευσεν
εἰς Αἴγυπτον καὶ εἰς Κύπρον, καὶ πρὸς Κροῖσον
ἦλθεν. ὅτε καὶ ἐρωτηθεὶς ὑπʼ αὐτοῦ, "τίς σοι
δοκεῖ εὐδαίμων;" "Τέλλος," ἔφη, "Ἀθηναῖος
καὶ Κλέοβις καὶ Βίτων" καὶ τὰ θρυλούμενα.</p>
<pb n="52"/>

<milestone unit="section" n="51"/>
<p>Φασὶ δέ τινες ὅτι κοσμήσας ἑαυτὸν ὁ Κροῖσος
παντοδαπῶς καὶ καθίσας εἰς τὸν θρόνον ἤρετο αὐτὸν
εἴ τι θέαμα κάλλιον τεθέαται· ὁ δέ "ἀλεκτρυόνας,
εἶπε, καὶ φασιανοὺς καὶ ταώς· φυσικῷ γὰρ ἄνθει
κεκόσμηνται καὶ μυρίῳ καλλίονι." ἐκεῖθέν τε
ἀπαλλαγεὶς ἐγένετο ἐν Κιλικίᾳ, καὶ πόλιν συνῴκισεν ἣν ἀπʼ αὐτοῦ Σόλους ἐκάλεσεν· ὀλίγους τέ
τινας τῶν Ἀθηναίων ἐγκατῴκισεν, οἳ τῷ χρόνῳ
τὴν φωνὴν ἀποξενωθέντες σολοικίζειν ἐλέχθησαν.
καί εἰσιν οἱ μὲν ἔνθεν Σολεῖς, οἱ δʼ ἀπὸ Κύπρου
Σόλιοι. ὅτε δὲ τὸν Πεισίστρατον ἔμαθεν ἤδη
τυραννεῖν, τάδε ἔγραψε πρὸς τοὺς Ἀθηναίους·</p>

<milestone unit="section" n="52"/>
<p>εἰ δὲ πεπόνθατε δεινὰ διʼ ὑμετέρην κακότητα,
μή τι θεοῖς τούτων μοῖραν ἐπαμφέρετε.</p>
<p>αὐτοὶ γὰρ τούτους ηὐξήσατε, ῥύσια δόντες,
καὶ διὰ ταῦτα κακὴν ἴσχετε δουλοσύνην.</p>
<p>ὑμέων δʼ εἷς μὲν ἕκαστος ἀλώπεκος ἴχνεσι βαίνει,
σύμπασιν δʼ ὑμῖν κοῦφος ἔνεστι νόος.</p>
<p>εἰς γὰρ γλῶσσαν ὁρᾶτε καὶ εἰς ἔπη αἱμύλου ἀνδρός,
εἰς ἔργον δʼ οὐδὲν γιγνόμενον βλέπετε.</p>
<p>καὶ οὗτος μὲν τοῦτα. Πεισίστρατος δʼ αὐτῷ
φεύγοντι τοῦτον ἐπέστειλε τὸν τρόπον·</p>
<p>
<hi rend="center">Πεισίστρατος Σόλωνι</hi>
</p>

<milestone unit="section" n="53"/>
<p>"Οὔτε μόνος Ἑλλήνων τυραννίδι ἐπεθέμην, οὔτε
οὐ προσῆκόν μοι, γένους ὄντι τῶν Κοδριδῶν.
ἀνέλαβον γὰρ ἐγὼ ἃ ὀμόσαντες Ἀθηναῖοι παρέξειν
Κόδρῳ τε καὶ τῷ ἐκείνου γένει, ἀφείλοντο. τά
τε ἄλλα ἁμαρτάνω οὐδὲν ἢ περὶ θεοὺς ἢ περὶ ἀνθρώπους· ἀλλὰ καθότι σὺ διέθηκας τοὺς θεσμοὺς</p>
<pb n="54"/>
<p>Ἀθηναίοις, ἐπιτρέπω πολιτεύειν. καὶ ἄμεινόν γε
πολιτεύουσιν ἢ κατὰ δημοκρατίαν· οὐκ ἐῶ γὰρ
οὐδένα ὑβρίζειν· καὶ ὁ τύραννος ἐγὼ οὐ πλέον τι
φέρομαι τἀξιώματος καὶ τῆς τιμῆς· ὁποῖα δὲ καὶ
τοῖς πρόσθεν βασιλεῦσιν ἦν τὰ ῥητὰ γέρα. ἀπάγει
δὲ ἕκαστος Ἀθηναίων τοῦ αὑτοῦ κλήρου δεκάτην,
οὐκ ἐμοί, ἀλλʼ ὁπόθεν ἔσται ἀναλοῦν εἴς τε θυσίας
δημοτελεῖς καὶ εἴ τι ἄλλο τῶν κοινῶν καὶ ἢν [ὁ]
πόλεμος ἡμᾶς καταλάβῃ.</p>

<milestone unit="section" n="54"/>
<p>"Σοὶ δʼ ἐγὼ οὔτι μέμφομαι μηνύσαντι τὴν ἐμὴν
διάνοιαν. εὐνοίᾳ γὰρ τῆς πόλεως μᾶλλον ἢ κατὰ
τὸ ἐμὸν ἔχθος ἐμήνυες· ἔτι τε ἀμαθίᾳ τῆς ἀρχῆς,
ὁποίαν τινὰ ἐγὼ καταστήσομαι. ἐπεὶ μαθὼν τάχʼ
ἂν ἠνέσχου καθισταμένου, οὐδʼ ἔφυγες. ἐπάνιθι
τοίνυν οἴκαδε, πιστεύων μοι καὶ ἀνωμότῳ, ἄχαρι
μηδὲν πείσεσθαι Σόλωνα ἐκ Πεισιστράτου. ἴσθι
γὰρ μηδʼ ἄλλον τινὰ πεπονθέναι τῶν ἐμοὶ ἐχθρῶν.
εἰ δὲ ἀξιώσεις τῶν ἐμῶν φίλων εἷς εἶναι, ἔσῃ ἀνὰ
πρώτους· οὐ γάρ τι ἐν σοὶ ἐνορῶ δολερὸν ἢ ἄπιστον·
εἴτε ἄλλως Ἀθήνησιν οἰκεῖν, ἐπιτετράψεται. ἡμῶν
δὲ οὕνεκα μὴ ἐστέρησο τῆς πατρίδος."</p>

<milestone unit="section" n="55"/>
<p>Ταῦτα μὲν Πεισίστρατος. Σόλων δὲ ὅρον ἀνθρωπίνου βίου φησὶν ἔτη ἑβδομήκοντα.</p>
<p>Δοκεῖ δὲ καὶ κάλλιστα νομοθετῆσαι· ἐάν τις μὴ
τρέφῃ τοὺς γονέας, ἄτιμος ἔστω· ἀλλὰ καὶ ὁ τὰ
πατρῷα κατεδηδοκὼς ὁμοίως. καὶ ὁ ἀργὸς ὑπεύ-</p>
<pb n="56"/>
<p>θυνος ἔστω παντὶ τῷ βουλομένῳ γράφεσθαι. Λυσίας
δʼ ἐν τῷ κατὰ Νικίου Δράκοντά φησι γεγραφέναι
τὸν νόμον, Σόλωνα δὲ τὸν ἡταιρηκότα εἴργειν τοῦ
βήματος. συνέστειλε δὲ καὶ τὰς τιμὰς τῶν ἐν
ἀγῶσιν ἀθλητῶν, Ὀλυμπιονίκῃ μὲν τάξας πεντακοσίας δραχμάς, Ἰσθμιονίκῃ δὲ ἑκατόν, καὶ ἀνὰ
λόγον ἐπὶ τῶν ἄλλων. ἀπειρόκαλον γὰρ τὸ ἐξαίρειν τὰς τούτων τιμάς, ἀλλὰ μόνων ἐκείνων τῶν
ἐν πολέμοις τελευτησάντων, ὧν καὶ τοὺς υἱοὺς
δημοσίᾳ τρέφεσθαι καὶ παιδεύεσθαι.</p>

<milestone unit="section" n="56"/>
<p>Ὅθεν καὶ ἐζήλουν πολλοὶ καλοὶ κἀγαθοὶ γίνεσθαι
κατὰ πόλεμον· ὡς Πολύζηλος, ὡς Κυνέγειρος, ὡς
Καλλίμαχος, ὡς σύμπαντες οἱ Μαραθωνομάχοι·
ἔτι τε Ἁρμόδιος καὶ Ἀριστογείτων καὶ Μιλτιάδης
καὶ μυρίοι ὅσοι. ἀθληταὶ δὲ καὶ ἀσκούμενοι πολυδάπανοι, καὶ νικῶντες ἐπιζήμιοι καὶ στεφανοῦνται
κατὰ τῆς πατρίδος μᾶλλον ἢ κατὰ τῶν ἀνταγωνιστῶν· γέροντές τε γενόμενοι κατὰ τὸν Εὐριπίδην</p>
<p>
<hi rend="center">τρίβωνες ἐκλιπόντες οἴχονται κρόκας.</hi>
</p>
<p>ὅπερ συνιδὼν ὁ Σόλων μετρίως αὐτοὺς ἀπεδέξατο.
κάλλιστον δὲ κἀκεῖνο· τὸν ἐπίτροπον τῇ τῶν ὀρφανῶν μητρὶ μὴ συνοικεῖν, μηδʼ ἐπιτροπεύειν, εἰς
ὃν ἡ οὐσία ἔρχεται τῶν ὀρφανῶν τελευτησάντων.
κἀκεῖνο·

<milestone unit="section" n="57"/>
δακτυλιογλύφῳ μὴ ἐξεῖναι σφραγῖδα
φυλάττειν τοῦ πραθέντος δακτυλίου· καὶ ἐὰν ἕνα
ὀφθαλμὸν ἔχοντος ἐκκόψῃ τις, ἀντεκκόπτειν τοὺς
δύο. ἃ μὴ ἔθου, μὴ ἀνέλῃ· εἰ δὲ μή, θάνατος ἡ</p>
<pb n="58"/>
<p>ζημία. τῷ ἄρχοντι, ἐὰν μεθύων ληφθῇ, θάνατον
εἶναι τὴν ζημίαν.</p>
<p>Τά τε Ὁμήρου ἐξ ὑποβολῆς γέγραφε ῥαψῳδεῖσθαι, οἷον ὅπου ὁ πρῶτος ἔληξεν, ἐκεῖθεν
ἄρχεσθαι τὸν ἐχόμενον. μᾶλλον οὖν Σόλων Ὅμηρον
ἐφώτισεν ἢ Πεισίστρατος, ὥς φησι Διευχίδας ἐν
πέμπτῳ Μεγαρικῶν. ἦν δὲ μάλιστα τὰ ἔπη ταυτί·
"οἳ δʼ ἄρʼ Ἀθήνας εἶχον" καὶ τὰ ἑξῆς.</p>

<milestone unit="section" n="58"/>
<p>Πρῶτος δὲ Σόλων τὴν τριακάδα ἔνην καὶ νέαν
ὠνόμασε. καὶ πρῶτος τὴν συναγωγὴν τῶν ἐννέα
ἀρχόντων ἐποίησεν εἰς τὸ συνειπεῖν, ὡς Ἀπολλόδωρός φησιν ἐν δευτέρῳ Περὶ νομοθετῶν. ἀλλὰ
καὶ τῆς στάσεως γενομένης οὔτε μετὰ τῶν ἐξ
ἄστεος, οὔτε μετὰ τῶν πεδιέων, ἀλλʼ οὐδὲ μετὰ
τῶν παράλων ἐτάχθη.</p>
<p>Ἔλεγε δὲ τὸν μὲν λόγον εἴδωλον εἶναι τῶν
ἔργων· βασιλέα δὲ τὸν ἰσχυρότατον τῇ δυνάμει.
τοὺς δὲ νόμους τοῖς ἀραχνίοις ὁμοίους· καὶ γὰρ
ἐκεῖνα, ἐὰν μὲν ἐμπέσῃ τι κοῦφον καὶ ἀσθενές,
στέγειν· ἐὰν δὲ μεῖζον, διακόψαν οἴχεσθαι. ἔφασκέ
τε σφραγίζεσθαι τὸν μὲν λόγον σιγῇ, τὴν δὲ
σιγὴν καιρῷ.

<milestone unit="section" n="59"/>
ἔλεγε δὲ τοὺς παρὰ τοῖς τυράννοις δυναμένους παραπλησίους εἶναι ταῖς ψήφοις
ταῖς ἐπὶ τῶν λογισμῶν. καὶ γὰρ ἐκείνων ἑκάστην ποτὲ μὲν πλείω σημαίνειν, ποτὲ δὲ ἥττω·
καὶ τούτων τοὺς τυράννους ποτὲ μὲν ἕκαστον
μέγαν ἄγειν καὶ λαμπρόν, ποτὲ δὲ ἄτιμον. ἐρωτηθεὶς διὰ τί κατὰ πατροκτόνου νόμον οὐκ ἔθηκε,</p>
<pb n="60"/>
<p>"διὰ τὸ ἀπελπίσαι," ἔφη. πῶς τε ἥκιστʼ ἂν
ἀδικοῖεν οἱ ἄνθρωποι, "εἰ ὁμοίως," ἔφη, "ἄχθοιντο
τοῖς ἀδικουμένοις οἱ μὴ ἀδικούμενοι." καὶ "τὸν
μὲν κόρον ὑπὸ τοῦ πλούτου γεννᾶσθαι, τὴν δὲ
ὕβριν ὑπὸ τοῦ κόρου." ἠξίωσέ τε Ἀθηναίους
τὰς ἡμέρας κατὰ σελήνην ἄγειν. καὶ Θέσπιν
ἐκώλυσε τραγῳδίας διδάσκειν, ὡς ἀνωφελῆ τὴν
ψευδολογίαν. ὅτʼ οὖν

<milestone unit="section" n="60"/>
Πεισίστρατος ἑαυτὸν κατέτρωσεν, ἐκεῖθεν ἔφη ταῦτα φῦναι. τοῖς τε ἀνθρώποις συνεβούλευσεν, ὥς φησιν Ἀπολλόδωρος ἐν
τῷ Περὶ τῶν φιλοσόφων αἱρέσεων, τάδε· καλοκἀγαθίαν ὅρκου πιστοτέραν ἔχε. μὴ ψεύδου. τὰ
σπουδαῖα μελέτα. φίλους μὴ ταχὺ κτῶ· οὓς δʼ
ἂν κτήσῃ μὴ ἀποδοκίμαζε. ἄρχε πρῶτον μαθὼν
ἄρχεσθαι. συμβούλευε μὴ τὰ ἥδιστα, ἀλλὰ τὰ
ἄριστα. νοῦν ἡγεμόνα ποιοῦ. μὴ κακοῖς ὁμίλει.
θεοὺς τίμα, γονέας αἰδοῦ. φασὶ δʼ αὐτὸν καὶ
Μιμνέρμου γράψαντος,</p>
<p>αἲ γὰρ ἄτερ νούσων τε καὶ ἀργαλέω νμελεδωνέων</p>
<p>ἑξηκονταέτη μοῖρα κίχοι θανάτου,</p>

<milestone unit="section" n="61"/>
<p>ἐπιτιμῶντα αὐτῷ εἰπεῖν·</p>
<p>ἀλλʼ εἴ μοι κἂν νῦν ἔτι πείσεαι, ἔξελε τοῦτον·</p>
<p>μηδὲ μέγαιρʼ ὅτι σεῦ λῷον ἐπεφρασάμην·</p>
<p>καὶ μεταποίησον, Λιγυαστάδη, ὧδε δʼ ἄειδε·</p>
<p>ὀγδωκονταέτη μοῖρα κίχοι θανάτου.</p>
<p>Τῶν δὲ ᾀδομένων αὐτοῦ ἐστι τάδε·</p>
<p>πεφυλαγμένος ἄνδρα ἕκαστον, ὅρα</p>
<p>μὴ κρυπτὸν ἔχθος ἔχων κραδί ῃ,</p>
<pb n="62"/>
<p>φαιδρῷ προσενέπῃ προσώπῳ,</p>
<p>γλῶσσα δέ οἱ διχόμυθος</p>
<p>ἐκ μελανῆς φρενὸς γεγωνῇ.</p>
<p>Γέγραφε δὲ δῆλον μὲν ὅτι τοὺς νόμους, καὶ δημηγορίας καὶ εἰς ἑαυτὸν ὑποθήκας, ἐλεγεῖα, καὶ τὰ
περὶ Σαλαμῖνος καὶ τῆς Ἀθηναίων πολιτείας ἔπη
πεντακισχίλια, καὶ ἰάμβους καὶ ἐπῳδούς.</p>

<milestone unit="section" n="62"/>
<p>Ἐπὶ δὲ τῆς εἰκόνος αὐτοῦ ἐπιγέγραπται τάδε·</p>
<p>ἡ Μήδων ἄδικον παύσασʼ ὕβριν, ἥδε Σόλωνα</p>
<p>τόνδε τεκνοῖ Σαλαμὶς θεσμοθέτην ἱερόν.</p>
<p>Ἤκμαζε μὲν οὖν περὶ τὴν τεσσαρακοστὴν ἕκτην
Ὀλυμπιάδα, ἧς τῷ τρίτῳ ἔτει ἦρξεν Ἀθήνησι,
καθά φησι Σωσικράτης· ὅτε καὶ τίθησι τοὺς νόμους.
ἐτελεύτησε δʼ ἐν Κύπρῳ βιοὺς ἔτη ὀγδοήκοντα,
τοῦτον ἐπισκήψας τοῖς ἰδίοις τὸν τρόπον, ἀποκομίσαι αὐτοῦ τὰ ὀστᾶ εἰς Σαλαμῖνα καὶ τεφρώσαντας εἰς τὴν χώραν σπεῖραι. ὅθεν καὶ Κρατῖνος
ἐν τοῖς Χείρωσί φησιν, αὐτὸν ποιῶν λέγοντα·</p>
<p>οἰκῶ δὲ νῆσον, ὡς μὲν ἀνθρώπων λόγος,</p>
<p>ἐσπαρμένος κατὰ πᾶσαν Αἴαντος πόλιν.</p>

<milestone unit="section" n="63"/>
<p>Ἔστι δὲ καὶ ἡμέτερον ἐπίγραμμα ἐν τῇ προειρημένῃ Παμμέτρῳ, ἔνθα καὶ περὶ πάντων τῶν
τελευτησάντων ἐλλογίμων διείλεγμαι παντὶ μέτρῳ
καὶ ῥυθμῷ, ἐπιγράμμασι καὶ μέλεσιν, ἔχον οὕτως·</p>
<p>σῶμα μὲν ἦρε Σόλωνος ἐν ἀλλοδαπῇ Κύπριον πῦρ·</p>
<p>ὀστέʼ ἔχει Σαλαμίς, ὧν κόνις ἀστάχυες.</p>
<p>ψυχὴν δʼ ἄξονες εὐθὺς ἐς οὐρανὸν ἤγαγον· εὖ γὰρ</p>
<p>θῆκε νόμους ἀστοῖς ἄχθεα κουφότατα.</p>
<pb n="64"/>
<p>Ἀπεφθέγξατο δέ, φασί, Μηδὲν ἄγαν. καὶ αὐτόν
φησι Διοσκουρίδης ἐν τοῖς Ἀπομνημονεύμασιν,
ἐπειδὴ δακρύοι τὸν παῖδα τελευτήσαντα, ὃν ἡμεῖς
οὐ παρειλήφαμεν, πρὸς τὸν εἰπόντα, "ἀλλʼ οὐδὲν
ἀνύτεις," εἰπεῖν, "διʼ αὐτὸ δὲ τοῦτο δακρύω,
ὅτι οὐδὲν ἀνύτω."</p>
<p>Φέρονται δὲ αὐτοῦ καὶ ἐπιστολαὶ αἵδε·</p>

<p>
<hi rend="center">Σόλων Περιάνδρῳ</hi>
</p>
<milestone unit="section" n="64"/>
<p>"Ἀπαγγέλλεις μοι πολλούς τοι ἐπιβουλεύειν.
σὺ δὲ εἰ μὲν μέλλεις ἐκποδὼν ἅπαντας ποιήσεσθαι,
οὐκ ἂν φθάνοις. ἐπιβουλεύσειε δʼ ἄν τις καὶ
τῶν ἀνυπόπτων, ὁ μὲν δεδιὼς περὶ αὑτῷ, ὁ δὲ
σοῦ καταγνούς, οὐκ ἔσθʼ ὅ τι οὐκ ὀρρωδοῦντος·
κἂν τῇ πόλει χάριν κατάθοιτο ἐξευρών, ἢν μὴ
ὕποπτος εἴης. ἄριστον μὲν οὖν ἀπέχεσθαι, ἵνα
τῆς αἰτίας ἀπαλλαγῇς. εἰ δὲ πάντως τυραννητέον, φροντίζειν ὅπως τὴν ἀλλοδαπὴν δύναμιν
μείζονα ἕξεις τῶν ἐν τῇ πόλει, καὶ οὐδεὶς ἔτι τοι
δεινός, μηδὲ σὺ ἐκποδών τινα ποιοῦ."</p>
<p>
<hi rend="center">Σόλων Ἐπιμενίδῃ</hi>
</p>
<p>"Οὔτε οἱ ἐμοὶ θεσμοὶ ἄρα Ἀθηναίους ἐπιπολὺ
ὀνήσειν ἔμελλον, οὔτε σὺ καθήρας τὴν πόλιν
ὤνησας. τό τε γὰρ θεῖον καὶ οἱ νομοθέται οὐ
καθʼ ἑαυτὰ δύνανται ὀνῆσαι τὰς πόλεις, οἱ δὲ ἀεὶ
τὸ πλῆθος ἄγοντες ὅπως ἂν γνώμης ἔχωσιν. οὕτω
δὲ καὶ τὸ θεῖον καὶ οἱ νόμοι, εὖ μὲν ἀγόντων, εἰσὶν
ὠφέλιμοι· κακῶς δὲ [ἀγόντων], οὐδὲν ὠφελοῦσιν.</p>
<pb n="66"/>

<milestone unit="section" n="65"/>
<p>"Οὐδʼ οἱ ἐμοὶ ἀμείνους εἰσὶ καὶ ὅσα ἐγὼ ἐνομοθέτησα. οἱ δʼ ἐπιτρέποντες τὸ ξυνὸν ἔβλαπτον, οἳ οὐκ ἐγένοντο ἐμποδὼν Πεισιστράτῳ
ἐπιθέσθαι τυραννίδι. οὐδʼ ἐγὼ προλέγων πιστὸς
ἦν. ἐκεῖνος δὲ πιστότερος κολακεύων Ἀθηναίους
ἐμοῦ ἀληθεύοντος. ἐγὼ δὴ θέμενος πρὸ τοῦ
στρατηγείου τὰ ὅπλα εἶπον τῶν μὲν μὴ αἰσθανομένων Πεισίστρατον τυραννησείοντα εἶναι ξυνετώτερος, τῶν δὲ ὀκνούντων ἀμύνεσθαι ἀλκιμώτερος. οἱ δὲ μανίαν Σόλωνος κατεγίγνωσκον.
τελευτῶν δὲ ἐμαρτυράμην, "ὦ πατρίς, οὗτος
μὲν Σόλων ἕτοιμός τοι καὶ λόγῳ καὶ ἔργῳ ἀμύνειν·
τοῖς δʼ αὖ καὶ μαίνεσθαι δοκῶ. ὥστε ἄπειμί
τοι ἐκ μέσου ὁ μόνος ἐχθρὸς Πεισιστράτου· οἱ
δὲ καὶ δορυφορούντων αὐτόν εἴ τι βούλονται."
ἴσθι γὰρ τὸν ἄνδρα, ὦ ἑταῖρε, δεινότατα ἁψάμενον
τῆς τυραννίδος.

<milestone unit="section" n="66"/>
ἤρξατο μὲν δημαγωγεῖν· εἶτα δὲ
ἑαυτῷ τραύματα ποιήσας, παρελθὼν ἐπʼ Ἠλιαίαν
ἐβόα φάμενος πεπονθέναι ταῦτα ὑπὸ τῶν ἐχθρῶν·
καὶ φύλακας ἠξίου παρασχεῖν οἱ τετρακοσίους
τοὺς νεωτάτους. οἱ δὲ ἀνηκουστήσαντές μου
παρέσχον τοὺς ἄνδρας. οὗτοι δὲ ἦσαν κορυνηφόροι. καὶ μετὰ τοῦτο τὸν δῆμον κατέλυσεν.
ἦ μάτην ἔσπευδον ἀπαλλάξαι τοὺς πένητας αὐτῶν
τῆς θητείας, οἵ γε δὴ νῦν ξύμπαντες ἑνὶ δουλεύουσι
Πεισιστράτῳ."</p>
<p>
<hi rend="center">Σόλων Πεισιστράτῳ</hi>
</p>
<p>"Πιστεύω μηδὲν κακὸν ἐκ σοῦ πείσεσθαι. καὶ
γὰρ πρὸ τῆς τυραννίδος φίλος σοὶ ἦν, καὶ νῦν οὐ</p>
<pb n="68"/>
<p>μᾶλλον διάφορος ἢ τῶν ἄλλων τις Ἀθηναίων
ὅτῳ μὴ ἀρέσκει τυραννίς. εἴτε δὲ ὑφʼ ἑνὸς ἄρχεσθαι ἄμεινον αὐτοῖς, εἴτε δημοκρατεῖσθαι, πεπείσθω ᾗ ἑκάτερος γιγνώσκει.

<milestone unit="section" n="67"/>
καὶ σὲ φημὶ πάντων
τυράννων εἶναι βέλτιστον. ἐπανήκειν δέ μοι Ἀθήναζε οὐ καλῶς ἔχον ὁρῶ, μή μέ τις μέμψηται,
εἰ διαθεὶς Ἀθηναίοις ἰσοπολιτείαν, καὶ παρὸν
τυραννεῖν αὐτὸς οὐκ ἀξιώσας, νῦν ἐπανελθὼν
ἀρεσκοίμην οἷς σὺ πράσσεις."</p>
<p>
<hi rend="center">Σόλων Κροίσῳ</hi>
</p>
<p>"Ἄγαμαί σε τῆς περὶ ἡμᾶς φιλοφροσύνης· καὶ
νὴ τὴν Ἀθηνᾶν, εἰ μὴ περὶ παντός μοι ἦν οἰκεῖν
ἐν δημοκρατίᾳ, ἐδεξάμην ἂν μᾶλλον τὴν δίαιταν
ἔχειν ἐν τῇ παρὰ σοὶ βασιλείᾳ ἢ Ἀθήνησι, τυραννοῦντος βιαίως Πεισιστράτου. ἀλλὰ καὶ ἡδίων
ἡμῖν ἡ βιοτή, ἔνθα πᾶσι τὰ δίκαια καὶ ἴσα. ἀφίξομαι δʼ οὖν παρὰ σέ, σπεύδων τοι ξένος γενέσθαι."</p>
</div2>
<div2 n="3" type="chapter">
<head>Κεφ. γʼ. ΧΙΛΩΝ</head>

<milestone unit="section" n="68"/>
<p>Χίλων Δαμαγήτου Λακεδαιμόνοις. οὗτος ἐποίησεν ἐλεγεῖα εἰς ἔπη διακόσια, καὶ ἔφασκε πρόνοιαν περὶ τοῦ μέλλοντος λογισμῷ καταληπτὴν
εἶναι ἀνδρὸς ἀρετήν. πρός τε τὸν ἀδελφὸν δυσφοροῦντα ὅτι μὴ ἔφορος ἐγένετο, αὐτοῦ ὄντος,
"ἐγὼ μὲν γὰρ ἐπίσταμαι," εἶπεν, "ἀδικεῖσθαι,
σὺ δὲ οὔ." γέγονε δὲ ἔφορος κατὰ τὴν πεντηκοστὴν πέμπτην Ὀλυμπιάδα· Παμφίλη δέ φησι
κατὰ τὴν ἕκτην. καὶ πρῶτον ἔφορον γενέσθαι
ἐπὶ Εὐθυδήμου, ὥς φησι Σωσικράτης. καὶ πρῶ-</p>
<pb n="70"/>
<p>τος εἰσηγήσατο ἐφόρους τοῖς βασιλεῦσι παραζευγνύναι· Σάτυρος δὲ Λυκοῦργον.</p>
<p>Οὗτος, ὥς φησιν Ἡρόδοτος ἐν τῇ πρώτῃ, Ἱπποκράτει θυομένῳ ἐν Ὀλυμπίᾳ, τῶν λεβήτων αὐτομάτων ζεσάντων, συνεβούλευσεν ἢ μὴ γῆμαι, ἤ, εἰ
ἔχοι γυναῖκα, ἐκπέμψαι καὶ παῖδας ἀπείπασθαι.

<milestone unit="section" n="69"/>
φασὶ δʼ αὐτὸν καὶ Αἰσώπου
<note n="1" place="unspecified" anchored="yes">
<foreign lang="greek">αὐτοῦ . . . Αἴσωπον </foreign>ρεισκε.</note>πυθέσθαι, ὁ Ζεὺς τί
εἴη ποιῶν· τὸν δὲ φάναι, "τὰ μὲν ὑψηλὰ ταπεινῶν, τὰ δὲ ταπεινὰ ὑψῶν." ἐρωτηθεὶς τίνι διαφέρουσιν οἱ πεπαιδευμένοι τῶν ἀπαιδεύτων, ἔφη,
"ἐλπίσιν ἀγαθαῖς." τί δύσκολον, "τὸ τὰ ἀπόρρητα σιωπῆσαι, καὶ σχολὴν εὖ διαθέσθαι, καὶ
ἀδικούμενον [δύνασθαι] φέρειν." προσέταττε δὲ
καὶ ταῦτα· γλώττης κρατεῖν, καὶ μάλιστα ἐν
συμποσίῳ. μὴ κακολογεῖν τοὺς πλησίον· εἰ δὲ
μή, ἀκούσεσθαι ἐφʼ οἷς λυπήσεσθαι.

<milestone unit="section" n="70"/>
μὴ ἀπειλεῖν μηδενί· γυναικῶδες γάρ. ταχύτερον ἐπὶ τὰς
ἀτυχίας τῶν φίλων ἢ ἐπὶ τὰς εὐτυχίας πορεύεσθαι.
γάμον εὐτελῆ ποιεῖσθαι. τὸν τεθνηκότα μὴ κακολογεῖν. γῆρας τιμᾶν. φυλάττειν ἑαυτόν. ζημίαν
αἱρεῖσθαι μᾶλλον ἢ κέρδος αἰσχρόν· ἡ μὲν γὰρ
ἅπαξ ἐλύπησε, τὸ δὲ διὰ παντός. ἀτυχοῦντι μὴ
ἐπεγγελᾶν. ἰσχυρὸν ὄντα πρᾷον εἶναι, ὅπως οἱ
πλησίον αἰδῶνται μᾶλλον ἢ φοβῶνται. μανθάνειν
τῆς αὑτοῦ οἰκίας καλῶς προστατεῖν. τὴν γλῶτταν
μὴ προτρέχειν τοῦ νοῦ. θυμοῦ κρατεῖν. μαντικὴν</p>
<pb n="72"/>
<p>μὴ ἐχθαίρειν. μὴ ἐπιθυμεῖν ἀδυνάτων. ἐν ὁδῷ
μὴ σπεύδειν. λέγοντα μὴ κινεῖν τὴν χεῖρα· μανικὸν γάρ. νόμοις πείθεσθαι. ἠρεμίᾳ χρῆσθαι.</p>

<milestone unit="section" n="71"/>
<p>Τῶν δὲ ᾀδομένων αὐτοῦ μάλιστα εὐδοκίμησεν
ἐκεῖνο· "ἐν λιθίναις ἀκόναις ὁ χρυσὸς ἐξετάζεται,
διδοὺς βάσανον φανεράν· ἐν δὲ χρυσῷ ἀνδρῶν
ἀγαθῶν τε κακῶν τε νοῦς ἔδωκʼ ἔλεγχον." φασὶ
δʼ αὐτόν ποτε γηραιὸν ἤδη ὄντα εἰπεῖν, ὡς οὐδὲν
συνειδείη ἄνομον ἑαυτῷ ἐν τῷ βίῳ· διστάζειν
δὲ περὶ ἑνός. κρίνων γάρ ποτε φίλῳ δίκην αὐτὸς
μὲν κατὰ τὸν νόμον, τὸν δὲ φίλον πείσειεν ἀποδικάσαι αὐτοῦ, ἵνα ἀμφότερα καὶ τὸν νόμον καὶ
τὸν φίλον τηρήσαι.</p>
<p>Ἐνδοξότατος δὲ μάλιστα παρὰ τοῖς Ἕλλησιν
ἐγένετο προειπὼν περὶ Κυθήρων τῆς νήσου τῆς
Λακωνικῆς. καταμαθὼν γὰρ τὴν φύσιν αὐτῆς,
"εἴθε," ἔφη, "μὴ ἐγεγόνει, ἢ γενομένη κατεβυθίσθη."

<milestone unit="section" n="72"/>
καὶ εὖ προὐνοήσατο. Δημάρατος μὲν
γὰρ φυγὰς ὢν Λακεδαιμονίων Ξέρξῃ συνεβούλευσε
τὰς ναῦς συνέχειν ἐν τῇ νήσῳ· κἂν ἑαλώκει ἡ
Ἑλλάς, εἰ ἐπείσθη Ξέρξης. ὕστερόν τε Νικίας
ἐπὶ τῶν Πελοποννησιακῶν καταστρεψάμενος τὴν
νῆσον, φρουρὰν ἐγκατέστησεν Ἀθηναίων, καὶ πάμπολλα τοὺς Λακεδαιμονίους κακὰ διέθηκε.</p>
<p>Βραχυλόγος τε ἦν· ὅθεν καὶ Ἀρισταγόρας ὁ
Μιλήσιος τοῦτον τὸν τρόπον Χιλώνειον καλεῖ.
. . . Βράγχου δὲ εἶναι, ὃς τὸ ἱερὸν ἔκτισε τὸ ἐν
Βραγχίδαις. ἦν δὲ γέρων περὶ τὴν πεντηκοστὴν
δευτέραν Ὀλυμπιάδα, ὅτε Αἴσωπος ὁ λογοποιὸς</p>
<pb n="74"/>
<p>ἤκμαζεν. ἐτελεύτησε δʼ, ὥς φησιν Ἕρμιππος, ἐν
Πίσῃ, τὸν υἱὸν Ὀλυμπιονίκην ἀσπασάμενος πυγμῆς.
ἔπαθε δὲ τοῦτο ὑπερβολῇ τε χαρᾶς καὶ ἀσθενείᾳ
πολυετίας. καὶ αὐτὸν πάντες οἱ κατὰ τὴν πανήγυριν ἐντιμότατα παρέπεμψαν.</p>
<p>Ἔστι δὲ καὶ εἰς τοῦτον ἐπίγραμμα ἡμῶν·</p>

<milestone unit="section" n="73"/>
<p>Φωσφόρε, σοί, Πολύδευκες, ἔχω χάριν, οὕνεκεν υἱὸς</p>
<p>Χίλωνος πυγμῇ χλωρὸν ἕλεν κότινον.</p>
<p>εἰ δʼ ὁ πατὴρ στεφανοῦχον ἰδὼν τέκνον ἤμυσεν ἡσθείς,</p>
<p>οὐ νεμεσητόν· ἐμοὶ τοῖος ἴτω θάνατος.</p>
<p>ἐπὶ δὲ τῆς εἰκόνος αὐτοῦ ἐπιγέγραπται τόδε·</p>
<p>τόνδε δοριστέφανος Σπάρτα Χίλωνʼ ἐφύτευσεν,</p>
<p>ὃς τῶν ἑπτὰ σοφῶν πρῶτος ἔφυ σοφίᾳ.</p>
<p>ἀπεφθέγξατο, "ἐγγύα, πάρα δʼ ἄτα." ἔστιν
αὐτοῦ καὶ ἐπιστόλιον τόδε·</p>
<p>
<hi rend="center">Χίλων Περιάνδρῳ</hi>
</p>
<p>"Ἐπιστέλλεις ἐμὶν ἐκστρατείαν ἐπὶ ἐκδάμως,
ὡς αὐτός κα ἐξέρποις· ἐγὼν δὲ δοκέω καὶ τὰ
οἰκῇα σφαλερὰ ἦμεν ἀνδρὶ μονάρχῳ, καὶ τῆνον
τυράννων εὐδαιμονίζω ὅστις κα οἴκοι ἐξ αὐτὸς
αὑτῶ κατθάνῃ."</p>
</div2>
<div2 n="4" type="chapter">
<head>Κεφ. δʼ. ΠΙΤΤΑΚΟΣ</head>

<milestone unit="section" n="74"/>
<p>Πιττακὸς Ὑρραδίου Μυτιληναῖος. φησὶ δὲ Δοῦρις τὸν πατέρα αὐτοῦ Θρᾷκα εἶναι. οὗτος μετὰ
τῶν Ἀλκαίου γενόμενος ἀδελφῶν Μέλαγχρον</p>
<pb n="76"/>
<p>καθεῖλε τὸν τῆς Λέσβου τύραννον· καὶ περὶ τῆς
Ἀχιλείτιδος χώρας μαχομένων Ἀθηναίων καὶ
Μυτιληναίων ἐστρατήγει μὲν αὐτός, Ἀθηναίων
δὲ Φρύνων παγκρατιαστὴς Ὀλυμπιονίκης. συνέθετο δὴ μονομαχῆσαι πρὸς αὐτόν· καὶ δίκτυον
ἔχων ὑπὸ τὴν ἀσπίδα λαθραίως περιέβαλε τὸν
Φρύνωνα, καὶ κτείνας ἀνεσώσατο τὸ χωρίον.
ὕστερον μέντοι φησὶν Ἀπολλόδωρος ἐν τοῖς
Χρονικοῖς διαδικασθῆναι τοὺς Ἀθηναίους περὶ
τοῦ χωρίου πρὸς τοὺς Μυτιληναίους, ἀκουοντος
τῆς δίκης Περιάνδρου, ὃν καὶ τοῖς Ἀθηναίοις
προσκρῖναι.</p>

<milestone unit="section" n="75"/>
<p>Τότε δʼ οὖν τὸν Πιττακὸν ἰσχυρῶς ἐτίμησαν
οἱ Μυτιληναῖοι, καὶ τὴν ἀρχὴν ἐνεχείρισαν
αὐτῷ. ὁ δὲ δέκα ἔτη κατασχὼν καὶ εἰς τάξιν
ἀγαγὼν τὸ πολίτευμα, κατέθετο τὴν ἀρχήν, καὶ
δέκα ἐπεβίω ἄλλα. καὶ χώραν αὐτῷ ἀπένειμαν
οἱ Μυτιληναῖοι· ὁ δὲ ἱερὰν ἀνῆκεν, ἥτις νῦν
Πιττάκειος καλεῖται. Σωσικράτης δέ φησιν ὅτι
ὀλίγον ἀποτεμόμενος ἔφη τὸ ἥμισυ τοῦ παντὸς
πλεῖον εἶναι. ἀλλὰ καὶ Κροίσου διδόντος χρήματα οὐκ ἐδέξατο, εἰπὼν ἔχειν ὧν ἐβούλετο
διπλάσια· ἄπαιδος γὰρ τἀδελφοῦ τελευτήσαντος
κεκληρονομηκέναι.</p>

<milestone unit="section" n="76"/>
<p>Παμφίλη δέ φησιν ἐν τῷ δευτέρῳ τῶν Ὑπομνημάτων, ὡς τὸν υἱὸν αὐτοῦ Τυρραῖον καθήμενον
ἐπὶ κουρείου ἐν Κύμῃ χαλκεύς τις πέλεκυν ἐμβαλὼν
ἀνέλοι. τῶν δὲ Κυμαίων πεμψάντων τὸν φονέα
τῷ Πιττακῷ, μαθόντα καὶ ἀπολύσαντα εἰπεῖν,
"συγγνώμη μετανοίας κρείσσων." Ἡράκλειτος δέ</p>
<pb n="78"/>
<p>φησιν, Ἀλκαῖον ὑποχείριον λαβόντα καὶ ἀπολύσαντα φάναι, "συγγνώμη τιμωρίας κρείσσων."</p>
<p>Νόμους δὲ ἔθηκε· τῷ μεθύοντι, ἐὰν ἁμάρτῃ,
διπλῆν εἶναι τὴν ζημίαν· ἵνα μὴ μεθύωσι, πολλοῦ
κατὰ τὴν νῆσον οἴνου γινομένου. εἶπέ τε "χαλεπὸν
ἐσθλὸν ἔμμεναι·" οὗ καὶ Σιμωνίδης μέμνηται
λέγων· "ἄνδρʼ ἀγαθὸν ἀλαθέως γενέσθαι χαλεπόν,
τὸ Πιττάκειον."

<milestone unit="section" n="77"/>
μέμνηται αὐτοῦ καὶ Πλάτων ἐν
Πρωταγόρᾳ· "ἀνάγκᾳ δʼ οὐδὲ θεοὶ μάχονται." καὶ
"ἀρχὴ ἄνδρα δείκνυσιν." ἐρωτηθεὶς δέ ποτε τί
ἄριστον, "τὸ παρὸν εὖ ποιεῖν." καὶ ὑπὸ Κροίσου τίς
ἀρχὴ μεγίστη, "ἡ τοῦ ποικίλου," ἔφη, "ξύλου,"
σημαίνων τὸν νόμον. ἔλεγε δὲ καὶ τὰς νίκας ἄνευ
αἵματος ποιεῖσθαι. ἔφη δὲ καὶ πρὸς τὸν Φωκαϊκὸν
φάσκοντα δεῖν ζητεῖν ἄνθρωπον σπουδαῖον, "ἂν
λίαν," ἔφη, "ζητῇς, οὐχ εὑρήσεις." καὶ πρὸς
τοὺς πυνθανομένους τί εὐχάριστον, "χρόνος," ἔφη·
ἀφανές, "τὸ μέλλον"· πιστόν, "γῆ"· ἄπιστον,
"θάλασσα." ἔλεγέ τε συνετῶν ἀνδρῶν, πρὶν γενέ-

<milestone unit="section" n="78"/>
σθαι τὰ δυσχερῆ, προνοῆσαι ὅπως μὴ γένηται·
ἀνδρείων δέ, γενόμενα εὖ θέσθαι. ὃ μέλλεις
πράττειν, μὴ πρόλεγε· ἀποτυχὼν γὰρ γελασθήσῃ.
ἀτυχίαν μὴ ὀνειδίζειν, νέμεσιν αἰδούμενον. παρακαταθήκην λαβόντα ἀποδοῦναι. φίλον μὴ λέγειν
κακῶς, ἀλλὰ μηδὲ ἐχθρόν. εὐσέβειαν ἀσκεῖν.
σωφροσύνην φιλεῖν. ἀλήθειαν ἔχειν, πίστιν, ἐμπειρίαν, ἐπιδεξιότητα, ἑταιρίαν, ἐπιμέλειαν.</p>
<pb n="80"/>
<p>Τῶν δὲ ᾀδομένων αὐτοῦ μάλιστα εὐδοκίμησε
τάδε·</p>
<p>ἔχοντα χρὴ τόξα καὶ ἰοδόκον φαρέτρην</p>
<p>στείχειν ποτὶ φῶτα κακόν.</p>
<p>πιστὸν γὰρ οὐδὲν γλῶσσα διὰ στόματος</p>
<p>λαλεῖ διχόθυμον ἔχουσα</p>
<p>κραδίῃ νόημα.</p>

<milestone unit="section" n="79"/>
<p>ἐποίησε δὲ καὶ ἐλεγεῖα ἔπη ἑξακόσια, καὶ ὑπὲρ
νόμων καταλογάδην τοῖς πολίταις.</p>
<p>Ἤκμαζε μὲν οὖν περὶ τὴν τεσσαρακοστὴν δευτέραν Ὀλυμπιάδα· ἐτελεύτησε δʼ ἐπὶ Ἀριστομένους
τῷ τρίτῳ ἔτει τῆς πεντηκοστῆς δευτέρας Ὀλυμπιάδος, βιοὺς ὑπὲρ ἔτη ἑβδομήκοντα, [ἤδη γηραιός].
καὶ αὐτῷ ἐπὶ τοῦ μνήματος ἐπιγέγραπται τόδε·</p>
<p>οἰκείοις δακρύοις ἁ γειναμένα κατακλαίει</p>
<p>Πιττακὸν ἥδʼ ἱερὰ Λέσβος ἀποφθίμενον.</p>
<p>ἀπόφθεγμα αὐτοῦ· καιρὸν γνῶθι.</p>
<p>Γέγονε δὲ καὶ ἕτερος Πιττακὸς νομοθέτης, ὥς
φησι Φαβωρῖνος ἐν Ἀπομνημονευμάτων πρώτῳ καὶ
Δημήτριος ἐν Ὁμωνύμοις, ὃς καὶ μικρὸς προσηγορεύθη.</p>
<p>Τὸν δʼ οὖν σοφὸν λέγεταί ποτε νεανίσκῳ συμβουλευομένῳ περὶ γάμου ταῦτα εἰπεῖν, ἅ φησι
Καλλίμαχος ἐν τοῖς ἐπιγράμμασι·</p>

<milestone unit="section" n="80"/>
<p>ξεῖνος Ἀταρνείτης τις ἀνήρετο Πιττακὸν οὕτω
τὸν Μυτιληναῖον, παῖδα τὸν Ὑρραδίου·</p>
<p>ἄττα γέρον, δοιός με καλεῖ γάμος· ἡ μία μὲν δὴ
νύμφη καὶ πλούτῳ καὶ γενεῇ κατʼ ἐμέ·</p>
<p>ἡ δʼ ἑτέρη προβέβηκε. τί λώϊον; εἰ δʼ ἄγε σύν μοι
βούλευσον, ποτέρην εἰς ὑμέναιον ἄγω.</p>
<pb n="82"/>
<p>εἶπεν· ὁ δὲ σκίπωνα, γεροντικὸν ὅπλον, ἀείρας,
ἤνιδε, κεῖνοί σοι πᾶν ἐρέουσιν ἔπος.</p>
<p>οἱ δʼ ἄρʼ ὑπὸ πληγῇσι θοὰς βέμβικας ἔχοντες
ἔστρεφον εὐρείῃ παῖδες ἐνὶ τριόδῳ.</p>
<p>κείνων ἔρχεο, φησί, μετʼ ἴχνια. χὠ μὲν ἐπέστη
πλησίον· οἱ δʼ ἔλεγον· τὴν κατὰ σαυτὸν ἔλα.</p>
<p>ταῦτʼ ἀΐων ὁ ξεῖνος ἐφείσατο μείζονος οἴκου
δράξασθαι, παίδων κληδόνα<note n="1" place="unspecified" anchored="yes">κληδόνι ϝυλγ.</note> συνθέμενος.</p>
<p>τὴν δʼ ὀλίγην ὡς κεῖνος ἐς οἰκίον ἤγετο νύμφην.
οὕτω καὶ σύ, Δίων, τὴν κατὰ σαυτὸν ἔλα.</p>

<milestone unit="section" n="81"/>
<p>δοκεῖ δʼ ἐκ διαθέσεως αὐτὰ εἰρηκέναι. εὐγενεστέρα γὰρ αὐτῷ οὖσα ἡ γυνή, ἐπειδήπερ ἦν
Δράκοντος ἀδελφὴ τοῦ Πενθίλου, σφόδρα κατεσοβαρεύετο αὐτοῦ.</p>
<p>Τοῦτον Ἀλκαῖος σαράποδα μὲν καὶ σάραπον
ἀποκαλεῖ διὰ τὸ πλατύπουν εἶναι καὶ ἐπισύρειν
τὼ πόδε· χειροπόδην δὲ διὰ τὰς ἐν τοῖς ποσὶ
ῥαγάδας, ἃς χειράδας ἐκάλουν· γαύρηκα δὲ ὡς
εἰκῆ γαυριῶντα· φύσκωνα δὲ καὶ γάστρωνα ὅτι
παχὺς ἦν· ἀλλὰ μὴν καὶ ζοφοδορπίδαν ὡς ἄλυχνον·
ἀγάσυρτον δὲ ὡς ἐπισεσυρμένον καὶ ῥυπαρόν.
τούτῳ γυμνασία ἦν σῖτον ἀλεῖν, ὥς φησι Κλέαρχος
ὁ φιλόσοφος.</p>
<p>Καὶ αὐτοῦ ἐστιν ἐπιστόλιον τοιόνδε·</p>
<p>
<hi rend="center">Πιττακὸς Κροίσῳ</hi>
</p>
<p>"Κέλεαί με ἱκνέεσθαι ἐς Λυδίην, ὅπως σοι τὸν
ὄλβον ἴδοιμι· ἐγὼ δὲ καὶ μὴ ὁρεὶς πέπεισμαι τὸν
Ἀλυάττεω παῖδα τῶν βασιλήων πολυχρυσότατον
πέλειν. οὐδέν τε πλέον ἄμμιν ἱκομένοις ἐς Σάρδις·</p>
<pb n="84"/>
<p>χρυσοῦ γὰρ οὐ δεύμεθα, ἀλλὰ πέπαμαι ἄρκια καὶ
τοῖς ἐμοῖς ἑτάροις, ἔμπας δʼ ἵξομαι, ὡς ἀνδρὶ
ξείνῳ γενοίμην τοι συνόμιλος."</p>
</div2>
<div2 n="5" type="chapter">
<head>Κεφ. εʼ. ΒΙΑΣ</head>

<milestone unit="section" n="82"/>
<p>Βίας Τευτάμου Πριηνεύς, προκεκριμένος τῶν
ἑπτὰ ὑπὸ Σατύρου. τοῦτον οἱ μὲν πλούσιον,
Δοῦρις δὲ πάροικόν φησι γεγονέναι. Φανόδικος
δὲ κόρας αἰχμαλώτους λυτρωσάμενον Μεσσηνίας
θρέψαι τε ὡς θυγατέρας καὶ προῖκας ἐπιδοῦναι
καὶ εἰς τὴν Μεσσήνην ἀποστεῖλαι τοῖς πατράσιν
αὐτῶν. χρόνῳ δὲ ἐν ταῖς Ἀθήναις, ὡς προείρηται,
τοῦ τρίποδος εὑρεθέντος ὑπὸ τῶν ἁλιέων, τοῦ
χαλκοῦ, ἐπιγραφὴν ἔχοντος "τῷ σοφῷ," Σάτυρος
μέν φησι παρελθεῖν τὰς κόρασ--οἱ δὲ τὸν πατέρα
αὐτῶν, ὡς καὶ Φανόδικοσ--εἰς τὴν ἐκκλησίαν,
καὶ εἰπεῖν τὸν Βίαντα σοφόν, διηγησαμένας τὰ
καθʼ ἑαυτάς. καὶ ἀπεστάλη ὁ τρίπους· καὶ ὁ
Βίας ἰδὼν ἔφη τὸν Ἀπόλλωνα σοφὸν εἶναι, οὐδὲ
προσήκατο.

<milestone unit="section" n="83"/>
οἱ δὲ λέγουσιν ἐν Θήβαις τῷ Ἡρακλεῖ αὐτὸν ἀναθεῖναι, ἐπεὶ ἀπόγονος ἦν Θηβαίων
ἀποικίαν εἰς Πριήνην στειλάντων, ὥσπερ καὶ Φανόδικός φησι.</p>
<p>Λέγεται δὲ καὶ Ἀλυάττου πολιορκοῦντος
Πριήνην τὸν Βίαντα πιήναντα δύο ἡμιόνους
ἐξελάσαι εἰς τὸ στρατόπεδον· τὸν δὲ συνιδόντα
καταπλαγῆναι τὸ μέχρι καὶ ἀλόγων διατείνειν
αὐτῶν τὴν εὐθενίαν. καὶ ἐβουλήθη σπείσασθαι,</p>
<pb n="86"/>
<p>καὶ εἰσέπεμψεν ἄγγελον. Βίας δὲ σωροὺς ψάμμου χέας καὶ ἄνωθεν σῖτον περιχέας ἔδειξε
τῷ ἀνθρώπῳ· καὶ τέλος μαθὼν ὁ Ἀλυάττης
εἰρήνην ἐσπείσατο πρὸς τοὺς Πριηνέας. θᾶττον
δʼ αὐτῷ πέμψαντι πρὸς τὸν Βίαντα ἵνα ἥκοι παρʼ
αὐτόν, "ἐγὼ δέ," φησίν, "Ἀλυάττῃ κελεύω
κρόμμυα ἐσθίειν, [ἴσον τῷ κλαίειν]."

<milestone unit="section" n="84"/>
λέγεται
δὲ καὶ δίκας δεινότατος γεγονέναι εἰπεῖν. ἐπʼ
ἀγαθῷ μέντοι τῇ τῶν λόγων ἰσχύϊ προσεχρῆτο.
ὅθεν καὶ Δημόδικος ὁ Λέριος τοῦτο αἰνίττεται λέγων·</p>
<p>
<hi rend="center">ἢν τύχῃς κρίνων δικάζευ τὴν Πριηνίην δίκην·</hi>
</p>
<p>καὶ Ἱππῶναξ· "ἃ καὶ δικάζεσθαι Βίαντος τοῦ
Πριηνέως κρεῖσσον."</p>
<p>Τοῦτον οὖν καὶ ἐτελεύτα τὸν τρόπον. δίκην
γὰρ ὑπέρ τινος λέξας ἤδη ὑπέργηρως ὑπάρχων,
μετὰ τὸ καταπαῦσαι τὸν λόγον ἀπέκλινε τὴν
κεφαλὴν εἰς τοὺς τοῦ τῆς θυγατρὸς υἱοῦ κόλπους·
εἰπόντος δὲ καὶ τοῦ ἐξ ἐναντίας καὶ τῶν δικαστῶν τὴν ψῆφον ἐνεγκόντων τῷ ὑπὸ τοῦ Βίαντος
βοηθουμένῳ, λυθέντος τοῦ δικαστηρίου νεκρὸς ἐν
τοῖς κόλποις εὑρέθη.

<milestone unit="section" n="85"/>
καὶ αὐτὸν μεγαλοπρεπῶς
ἔθαψεν ἡ πόλις, καὶ ἐπέγραψαν·</p>
<p>κλεινοῖς ἐν δαπέδοισι Πριήνης φύντα καλύπτει</p>
<p>ἥδε Βίαντα πέτρη, κόσμον Ἴωσι μέγαν.</p>
<p>ἀλλὰ καὶ ἡμεῖς·</p>
<p>τῇδε Βίαντα κέκευθα, τὸν ἀτρέμας ἤγαγεν Ἑρμῆς</p>
<p>εἰς Ἀΐδην, πολιῷ γήραϊ νιφόμενον.</p>
<p>εἶπε γάρ, εἶπε δίκην ἑτάρου τινός· εἶτʼ ἀποκλινθεὶς</p>
<p>παιδὸς ἐς ἀγκαλίδας μακρὸν ἔτεινεν ὕπνον.</p>
<pb n="88"/>
<p>Ἐποίησε δὲ περὶ Ἰωνίας, τίνα μάλιστα ἂν τρόπον
εὐδαιμονοίη, εἰς ἔπη δισχίλια. τῶν δὲ ᾀδομένων
αὐτοῦ εὐδοκίμησε τάδε·</p>
<p>ἀστοῖσιν ἄρεσκε πᾶσιν. ἐν πόλει%2 αἴκε μένῃς·</p>
<p>πλείσταν γὰρ ἔχει χάριν· αὐθάδης δὲ τρόπος πολλάκι
βλαβερὰν ἐξέλαμψεν ἄταν.</p>

<milestone unit="section" n="86"/>
<p>καὶ τὸ μὲν ἰσχυρὸν γενέσθαι τῆς φύσεως
ἔργον· τὸ δὲ λέγειν δύνασθαι τὰ συμφέροντα τῇ
πατρίδι ψυχῆς ἴδιον καὶ φρονήσεως. εὐπορίαν
δὲ χρημάτων πολλοῖς καὶ διὰ τύχην περιγίνεσθαι.
ἔλεγε δὲ ἀτυχῆ εἶναι τὸν ἀτυχίαν μὴ φέροντα·
καὶ νόσον ψυχῆς τὸ τῶν ἀδυνάτων ἐρᾶν, ἀλλοτρίων
δὲ κακῶν ἀμνημόνευτον εἶναι. ἐρωτηθεὶς τί
δυσχερές, τὴν "ἐπὶ τὸ χεῖρον," ἔφη, "μεταβολὴν
εὐγενῶς ἐνεγκεῖν." συμπλέων ποτὲ ἀσεβέσι, χειμαζομένης τῆς νεὼς κἀκείνων τοὺς θεοὺς ἐπικαλουμένων, "σιγᾶτε," ἔφη, "μὴ αἴσθωνται ὑμᾶς
ἐνθάδε πλέοντας." ἐρωτηθεὶς ὑπὸ ἀσεβοῦς ἀνθρώπου τί ποτέ ἐστιν εὐσέβεια, ἐσίγα. τοῦ δὲ τὴν
αἰτίαν τῆς σιγῆς πυθομένου, "σιωπῶ," ἔφη, "ὅτι
περὶ τῶν οὐδέν σοι προσηκόντων πυνθάνῃ."</p>

<milestone unit="section" n="87"/>
<p>Ἐρωτηθεὶς τί γλυκὺ ἀνθρώποις, "ἐλπίς," ἔφη.
ἥδιον ἔλεγε δικάζειν μεταξὺ ἐχθρῶν ἢ φίλων· τῶν
μὲν γὰρ φίλων πάντως ἐχθρὸν ἔσεσθαι τὸν ἕτερον,
τῶν δὲ ἐχθρῶν τὸν ἕτερον φίλον. ἐρωτηθεὶς τί
ποιῶν ἄνθρωπος τέρπεται, ἔφη, "κερδαίνων."</p>
<pb n="90"/>
<p>ἔλεγέ τε τὸν βίον οὕτω μετρεῖν ὡς καὶ πολὺν καὶ
ὀλίγον χρόνον βιωσομένους, καὶ φιλεῖν ὡς μισήσοντας· τοὺς γὰρ πλείστους εἶναι κακούς. συνεβούλευέ τε ὧδε· βραδέως ἐγχείρει τοῖς πραττομένοις· ὃ δʼ ἂν ἕλῃ, βεβαίως τηρῶν διάμενε. μὴ

<milestone unit="section" n="88"/>
ταχὺ λάλει· μανίαν γὰρ ἐμφαίνει. φρόνησιν ἀγάπα.
περὶ θεῶν λέγε, ὡς εἰσίν. ἀνάξιον ἄνδρα μὴ
ἐπαίνει διὰ πλοῦτον. πείσας λαβέ, μὴ βιασάμενος. ὅ τι ἂν ἀγαθὸν πράττῃς, εἰς θεοὺς ἀνάπεμπε. ἐφόδιον ἀπὸ νεότητος εἰς γῆρας ἀναλάμβανε σοφίαν· βεβαιότερον γὰρ τοῦτο τῶν
ἄλλων κτημάτων.</p>
<p>Μέμνηται τοῦ Βίαντος καὶ Ἱππῶναξ, ὡς προείρηται, καὶ ὁ δυσάρεστος Ἡράκλειτος μάλιστα
αὐτὸν ἐπῄνεσε γράψας· "ἐν Πριήνῃ Βίας ἐγένετο
ὁ Τευτάμεω, οὗ πλέων λόγος ἢ τῶν ἄλλων." καὶ
οἱ Πριηνεῖς δὲ αὐτῷ τέμενος καθιέρωσαν τὸ
Τευτάμειον λεγόμενον. ἀπεφθέγξατο· οἱ πλεῖστοι κακοί.</p>
</div2>
<div2 n="6" type="chapter">
<head>Κεφ. σʼ. ΚΛΕΟΒΟΥΛΟΣ</head>

<milestone unit="section" n="89"/>
<p>Κλεόβουλος Εὐαγόρου Λίνδιος, ὡς δὲ Δοῦρις,
Κάρ· ἔνιοι δὲ εἰς Ἡρακλέα ἀναφέρειν τὸ γένος
αὐτόν· ῥώμῃ δὲ καὶ κάλλει διαφέρειν, μετασχεῖν τε
τῆς ἐν Αἰγύπτῳ φιλοσοφίας. γενέσθαι τε αὐτῷ
θυγατέρα Κλεοβουλίνην, αἰνιγμάτων ἑξαμέτρων
ποιήτριαν, ἧς μέμνηται καὶ Κρατῖνος ἐν τῷ ὁμωνύμῳ δράματι, πληθυντικῶς ἐπιγράψας. ἀλλὰ καὶ
τὸ ἱερὸν τῆς Ἀθηνᾶς ἀνανεώσασθαι αὐτὸν κτισθὲν</p>
<pb n="92"/>
<p>ὑπὸ Δαναοῦ. οὗτος ἐποίησεν ᾅσματα καὶ γρίφους
εἰς ἔπη τρισχίλια.</p>
<p>Καὶ τὸ ἐπίγραμμά τινες τὸ ἐπὶ Μίδᾳ τοῦτόν
φασι ποιῆσαι·</p>
<p>χαλκῆ παρθένος εἰμί, Μίδα δʼ ἐπὶ σήματι κεῖμαι.
ἔστʼ ἂν ὕδωρ τε νάῃ καὶ δένδρεα μακρὰ τεθήλῃ,

<milestone unit="section" n="90"/>
ἠέλιός τʼ ἀνιὼν λάμπῃ, λαμπρά τε σελήνη,
καὶ ποταμοί γε ῥέωσιν, ἀνακλύζῃ δὲ θάλασσα,
αὐτοῦ τῇδε μένουσα πολυκλαύτῳ ἐπὶ τύμβῳ,
ἀγγελέω παριοῦσι, Μίδας ὅτι τῇδε τέθαπται.</p>
<p>φέρουσι δὲ μαρτύριον Σιμωνίδου ᾆσμα, ὅπου φησί</p>
<p>τίς κεν αἰνήσειε νόῳ πίσυνος</p>
<p>Λίνδου ναέταν Κλεόβουλον</p>
<p>ἀενάοις ποταμοῖς</p>
<p>ἄνθεσί τʼ εἰαρινοῖς</p>
<p>ἀελίου τε φλογὶ χρυσέας τε σελάνας</p>
<p>καὶ θαλασσαίαισι δίνῃς</p>
<p>ἀντιθέντα μένος στάλας;</p>
<p>ἅπαντα γάρ ἐστι θεῶν ἥσσω· λίθον δὲ</p>
<p>καὶ βρότεοι παλάμαι θραύοντι· μωροῦ</p>
<p>φωτὸς ἅδε βουλά.</p>
<p>οὐ γὰρ εἶναι Ὁμήρου τὸ ἐπίγραμμα, πολλοῖς ἔτεσι
προέχοντος, φασί, τοῦ Μίδα.</p>
<p>Φέρεται δʼ αὐτοῦ ἐν τοῖς Παμφίλης Ὑπομνήμασι
καὶ αἴνιγμα τοῖον·</p>

<milestone unit="section" n="91"/>
<p>εἷς ὁ πατήρ, παῖδες δυοκαίδεκα. τῶν δὲ ἑκάστῳ
παῖδες δὶς τριάκοντα διάνδιχα εἶδος ἔχουσαι·
αἱ μὲν λευκαὶ ἔασιν ἰδεῖν, αἱ δʼ αὖτε μέλαιναι·
ἀθάνατοι δέ τʼ ἐοῦσαι, ἀποφθινύθουσιν ἅπασαι.</p>
<p>ἔστι δὲ ὁ ἐνιαυτός.</p>
<pb n="94"/>
<p>Τῶν δὲ ᾀδομένων αὐτοῦ εὐδοκίμησε τάδε·
Ἀμουσία τὸ πλέον μέρος ἐν βροτοῖσι, λόγων τε
πλῆθος· ἀλλʼ ὁ καιρὸς ἀρκέσει. φρόνει τι κεδνόν.
μὴ μάταιος ἄχαρις γινέσθω. ἔφη δὲ δεῖν συνοικίζειν τὰς θυγατέρας, παρθένους μὲν τὴν ἡλικίαν,
τὸ δὲ φρονεῖν γυναῖκας· ὑποδεικνὺς ὅτι δεῖ παιδεύεσθαι καὶ τὰς παρθένους. ἔλεγέ τε τὸν φίλον δεῖν
εὐεργετεῖν, ὅπως μᾶλλον ᾖ φίλος· τὸν δὲ ἐχθρὸν
φίλον ποιεῖν. φυλάσσεσθαι γὰρ τῶν μὲν φίλων

<milestone unit="section" n="92"/>
τὸν ψόγον, τῶν δὲ ἐχθρῶν τὴν ἐπιβουλήν. καὶ ὅταν
τις ἐξίῃ τῆς οἰκίας, ζητείτω πρότερον τί μέλλει
πράσσειν· καὶ ὅταν εἰσέλθῃ πάλιν, ζητείτω τί
ἔπραξε. συνεβούλευέ τε εὖ τὸ σῶμα ἀσκεῖν·
φιλήκοον εἶναι μᾶλλον ἢ φιλόλαλον· [φιλομαθῆ
μᾶλλον ἢ ἀμαθῆ·] γλῶσσαν εὔφημον ἴσχειν· ἀρετῆς
οἰκεῖον εἶναι, κακίας ἀλλότριον· ἀδικίαν φεύγειν·
πόλει τὰ βέλτιστα συμβουλεύειν· ἡδονῆς κρατεῖν·
βίᾳ μηδὲν πράττειν· τέκνα παιδεύειν· ἐχθρὰν
διαλύειν. γυναικὶ μὴ φιλοφρονεῖσθαι, μηδὲ μάχεσθαι, ἀλλοτρίων παρόντων· τὸ μὲν γὰρ ἄνοιαν, τὸ
δὲ μανίαν σημαίνειν. οἰκέτην παρʼ οἶνον μὴ
κολάζειν, δοκεῖν γὰρ ἂν παροινεῖν. γαμεῖν ἐκ τῶν
ὁμοίων· ἂν γὰρ ἐκ τῶν κρειττόνων λάβῃς, φησί,

<milestone unit="section" n="93"/>
δεσπότας κτήσῃ τοὺς συγγενέας. μὴ ἐπεγγελᾶν
τοῖς σκωπτομένοις· ἀπεχθήσεσθαι γὰρ τούτοις.
εὐτυχῶν μὴ ἴσθι ὑπερήφανος· ἀπορήσας μὴ ταπεινοῦ. τὰς μεταβολὰς τῆς τύχης γενναίως ἐπίστασο
φέρειν.</p>
<pb n="96"/>
<p>Ἐτελεύτησε δὲ γηραιός, ἔτη βιοὺς ἑβδομήκοντα·
καὶ αὐτῷ ἐπεγράφη·</p>
<p>ἄνδρα σοφὸν Κλεόβουλον ἀποφθίμενον καταπενθεῖ</p>
<p>ἥδε πάτρα Λίνδος πόντῳ ἀγαλλομένη.</p>
<p>Ἀπεφθέγξατο· μέτρον ἄριστον. καὶ Σόλωνι
ἐπέστειλεν οὕτω·</p>
<p>
<hi rend="center">Κλεόβουλος Σόλωνι</hi>
</p>
<p>"Πολλοὶ μέν τιν ἔασιν ἕταροι καὶ οἶκος πάντη·
φαμὶ δὲ ἐγὼν ποτανεστάταν ἐσεῖσθαι Σόλωνι τὰν
Λίνδον δαμοκρατεομέναν. καὶ ἁ νᾶσος πελαγία,
ἔνθα οἰκέοντι οὐδὲν δεινὸν ἐκ Πεισιστράτω. καὶ
τοὶ ἕταροι δὲ ἑκαστόθεν πὰρ τὺ βασοῦνται."</p>
</div2>
<div2 n="7" type="chapter">
<head>Κεφ. ζʼ. ΠΕΡΙΑΝΔΡΟΣ</head>

<milestone unit="section" n="94"/>
<p>Περίανδρος Κυψέλου Κορίνθιος ἀπὸ τοῦ τῶν
Ἡρακλειδῶν γένους. οὗτος γήμας Λυσίδην, ἣν
αὐτὸς Μέλισσαν ἐκάλει, τὴν Προκλέους τοῦ Ἐπιδαυρίων τυράννου καὶ Ἐρισθενείας τῆς Ἀριστοκράτους παιδός, ἀδελφῆς δὲ τοῦ Ἀριστοδήμου
θυγατέρα, οἳ σχεδὸν πάσης Ἀρκαδίας ἐπῆρξαν, ὥς
φησιν Ἡρακλείδης ὁ Ποντικὸς ἐν τῷ Περὶ ἀρχῆς,
παῖδας ἐξ αὐτῆς ἐποίησε δύο, Κύψελον καὶ Λυκόφρονα· τὸν μὲν νεώτερον συνετόν, τὸν δὲ πρεσβύτερον ἄφρονα. χρόνῳ δὴ ὑπʼ ὀργῆς βαλὼν ὑποβάθρῳ ἢ λακτίσας τὴν γυναῖκα ἔγκυον οὖσαν ἀπέκτεινε, πεισθεὶς διαβολαῖς παλλακίδων, ἃς ὕστερον
ἔκαυσε.</p>
<p>Τόν τε παῖδα ἀπεκήρυξεν εἰς Κέρκυραν, λυπού-</p>
<pb n="98"/>
<p>μενον ἐπὶ τῇ μητρί, ᾧ ὄνομα Λυκόφρων. ἤδη δὲ

<milestone unit="section" n="95"/>
ἐν γήρᾳ καθεστὼς μετεπέμπετο αὐτὸν ὅπως παραλάβοι τὴν τυραννίδα· ὃν φθάσαντες οἱ Κερκυραῖοι
διεχρήσαντο. ὅθεν ὀργισθεὶς ἔπεμψε τοὺς παῖδας
αὐτῶν πρὸς Ἀλυάττην ἐπʼ ἐκτομῇ· προσχούσης δὲ
τῆς νεὼς Σάμῳ, ἱκετεύσαντες τὴν Ἥραν ὑπὸ τῶν
Σαμίων διεσώθησαν.</p>
<p>Καὶ ὃς ἀθυμήσας ἐτελεύτησεν, ἤδη γεγονὼς
ἔτη ὀγδοήκοντα. Σωσικράτης δέ φησι πρότερον
Κροίσου τελευτῆσαι αὐτὸν ἔτεσι τεσσαράκοντα καὶ
ἑνί, πρὸ τῆς τεσσαρακοστῆς ἐνάτης Ὀλυμπιάδος.
τοῦτον Ἡρόδοτος ἐν τῇ πρώτῃ ξένον φησὶν εἶναι
Θρασυβούλῳ τῷ Μιλησίων τυράννῳ.</p>

<milestone unit="section" n="96"/>
<p>Φησὶ δὲ Ἀρίστιππος ἐν πρώτῳ Περὶ παλαιᾶς
τρυφῆς περὶ αὐτοῦ τάδε, ὡς ἄρα ἐρασθεῖσα ἡ
μήτηρ αὐτοῦ Κράτεια συνῆν αὐτῷ λάθρα· καὶ ὃς
ἥδετο. φανεροῦ δὲ γενομένου βαρὺς πᾶσιν ἐγένετο
διὰ τὸ ἀλγεῖν ἐπὶ τῇ φωρᾷ. ἀλλὰ καὶ Ἔφορος
ἱστορεῖ ὡς εὔξαιτο, εἰ νικήσειεν Ὀλύμπια τεθρίππῳ, χρυσοῦν ἀνδριάντα ἀναθεῖναι. νικήσας δὲ
καὶ ἀπορῶν χρυσίου, κατά τινα ἑορτὴν ἐπιχώριον
κεκοσμημένας ἰδὼν τὰς γυναῖκας πάντα ἀφείλετο
τὸν κόσμον, καὶ ἔπεμψε τὸ ἀνάθημα.</p>
<p>Λέγουσι δέ τινες ὡς θελήσας αὐτοῦ τὸν τάφον
μὴ γνωσθῆναι, τοιοῦτόν τι ἐμηχανήσατο. δυσὶν
ἐκέλευσε νεανίσκοις, δείξας τινὰ ὁδόν, ἐξελθεῖν
νύκτωρ, καὶ τὸν ἀπαντήσαντα ἀνελεῖν καὶ θάψαι·
ἔπειτα βαδίζειν ἄλλους τε κατὰ τούτων τέτταρας,</p>
<pb n="100"/>
<p>καὶ ἀνελόντας θάψαι· πάλιν τε κατὰ τούτων
πλείονας. καὶ οὕτως αὐτὸς τοῖς πρώτοις ἐντυχὼν
ἀνῃρέθη. Κορίνθιοι δὲ ἐπί τι κενοτάφιον ἐπέγραψαν αὐτῷ τόδε·</p>

<milestone unit="section" n="97"/>
<p>πλούτου καὶ σοφίης πρύτανιν πατρὶς ἥδε Κόρινθος</p>
<p>κόλποις ἀγχίαλος γῆ Περίανδρον ἔχει.</p>
<p>ἔστι καὶ ἡμῶν·</p>
<p>μή ποτε λυπήσῃ σε τὸ μή σε τυχεῖν τινος· ἀλλὰ</p>
<p>τέρπεο πᾶσιν ὁμῶς οἷσι δίδωσι θεός.</p>
<p>καὶ γὰρ ἀθυμήσας ὁ σοφὸς Περίανδρος ἀπέσβη,</p>
<p>οὕνεκεν οὐκ ἔτυχεν πρήξιος ἧς ἔθελεν.</p>
<p>Τούτου ἐστὶ καὶ τὸ Μηδὲν χρημάτων ἕνεκα πράττειν· δεῖν γὰρ τὰ κερδαντὰ κερδαίνειν. ἐποίησε
δὲ καὶ ὑποθήκας εἰς ἔπη δισχίλια. εἶπέ τε τοὺς
μέλλοντας ἀσφαλῶς τυραννήσειν τῇ εὐνοίᾳ δορυφορεῖσθαι, καὶ μὴ τοῖς ὅπλοις. καί ποτε ἐρωτηθεὶς
διὰ τί τυραννεῖ, ἔφη, "ὅτι καὶ τὸ ἑκουσίως ἀποστῆναι καὶ τὸ ἀφαιρεθῆναι κίνδυνον φέρει." ἔλεγε
δὲ καὶ τάδε· καλὸν ἡσυχία· ἐπισφαλὲς προπέτεια·
κέρδος αἰσχρόν· %2 δημοκρατία κρεῖττον τυραννίδος·
αἱ μὲν ἡδοναὶ φθαρταί, αἱ δὲ τιμαὶ ἀθάνατοι·

<milestone unit="section" n="98"/>
εὐτυχῶν μὲν μέτριος ἴσθι, δυστυχῶν δὲ φρόνιμος·
φίλοις εὐτυχοῦσι καὶ ἀτυχοῦσιν ὁ αὐτὸς ἴσθι· ὃ ἂν
ὁμολογήσῃς, διατήρει· λόγων ἀπορρήτων ἐκφορὰν
μὴ ποιοῦ· μὴ μόνον τοὺς ἁμαρτάνοντας, ἀλλὰ καὶ
τοὺς μέλλοντας κόλαζε.</p>
<p>Οὗτος πρῶτος δορυφόρους ἔσχε, καὶ τὴν ἀρχὴν
εἰς τυραννίδα μετέστησε· καὶ οὐκ εἴα ἐν ἄστει
ζῆν τοὺς βουλομένους, καθά φησιν Ἔφορος καὶ</p>
<pb n="102"/>
<p>Ἀριστοτέλης, ἤκμαζε δὲ περὶ τὴν τριακοστὴν
ὀγδόην Ὀλυμπιάδα, καὶ ἐτυράννησεν ἔτη τετταράκοντα.</p>
<p>Σωτίων δὲ καὶ Ἡρακλείδης καὶ Παμφίλη ἐν τῷ
πέμπτῳ τῶν Ὑπομνημάτων δύο φασὶ Περιάνδρους
γεγονέναι, τὸν μὲν τύραννον, τὸν δὲ σοφὸν καὶ
Ἀμβρακιώτην.

<milestone unit="section" n="99"/>
τοῦτο καὶ Νεάνθης φησὶν ὁ Κυζικηνός, ἀνεψιούς τε εἶιναι ἀλλήλοις. καὶ Ἀριστοτέλης μὲν τὸν Κορίνθιόν φησιν εἶναι τὸν σοφόν·
Πλάτων δὲ οὔ φησι.</p>
<p>Τούτου ἐστί· Μελέτη τὸ πᾶν. ἤθελε δὲ καὶ
τὸν Ἰσθμὸν διορύξαι.</p>
<p>Φέρεται δὲ αὐτοῦ καὶ ἐπιστολή·</p>
<p>
<hi rend="center">Περίανδρος τοῖς σοφοῖς</hi>
</p>
<p>"Πολλὰ χάρις τῷ Πυθοῖ Ἀπόλλωνι τοῦ εἰς ἓν
ἐλθόντας εὑρεῖν. ἀξοῦντί τε καὶ ἐς Κόρινθον ταὶ
ἐμαὶ ἐπιστολαί. ἐγὼν δὲ ὑμᾶς ἀποδέχομαι, ὡς
ἴστε αὐτοί, ὅτι δαμοτικώτατα. πεύθομαι ὡς πέρυτι
ἐγένετο ὑμῶν ἁλία παρὰ τὸν Λυδὸν ἐς Σάρδεις.
ἤδη ὦν μὴ ὀκνεῖτε καὶ παρʼ ἐμὲ φοιτῆν τὸν Κορίνθου
τύραννον. ὑμᾶς γὰρ καὶ ἄσμενοι ὄψονται Κορίνθιοι
φοιτεῦντας ἐς οἶκον τὸν Περιάνδρου."</p>
<p>
<hi rend="center">Περίανδρος Προκλεῖ</hi>
</p>

<milestone unit="section" n="100"/>
<p>"Ἐμὶν μὲν ἀκούσιον τᾶς δάμαρτος τὸ ἄγος· τὺ
δὲ ἑκὼν τῷ παιδί με ἄπο θυμοῦ ποιήσαις ἀδικεῖς.
ἢ ὦν παῦσον τὰν ἀπήνειαν τῶ παιδός, ἢ ἐγὼν τὺ</p>
<pb n="104"/>
<p>ἀμυνοῦμαι. καὶ γὰρ δὴν καὶ αὐτὸς ποινὰς ἔτισα
τὶν τᾷ θυγατρί, συγκατακαύσαις αὐτᾷ τὰ πασᾶν
Κορινθιᾶν εἵματα."</p>
<p>Ἔγραψε δὲ αὐτῷ καὶ Θρασύβουλος οὕτω·</p>
<p>
<hi rend="center">Θρασύβουλος Περιάνδρῳ</hi>
</p>
<p>"Τῷ μὲν κήρυκι σεῦ οὐδὲν ὑπεκρινάμην· ἀγαγὼν
δὲ αὐτὸν ἐς λήϊον, τοὺς ὑπερφυέας τῶν ἀσταχύων
ῥάβδῳ παίων ἀπεθέριζον, ὁμαρτέοντος ἐκείνου.
καί σοι ἀναγγελέει εἰ ἐπέροιο, ὅ τι μευ ἀκούσειεν
ἢ ἴδοι. σὺ δὲ ποίει οὕτως, ἤν γʼ ἐθέλῃς καρτύνασθαι
τὴν αἰσυμνητίην· τοὺς ἐξόχους τῶν πολιτέων ἐξαίρειν, ἤν τέ τις ἐχθρός τοι φαίνηται, ἤν τε μή.
ὕποπτος γὰρ ἀνδρὶ αἰσυμνήτῃ καὶ τῶν τις ἑτάρων."</p>
</div2>
<div2 n="8" type="chapter">
<head>Κεφ. ηʼ. ΑΝΑΧΑΡΣΙΣ Ο ΣΚΥΘΗΣ</head>

<milestone unit="section" n="101"/>
<p>Ἀνάχαρσις ὁ Σκύθης Γνούρου μὲν ἦν υἱός,
ἀδελφὸς δὲ Καδουΐδα τοῦ Σκυθῶν βασιλέως,
μητρὸς δὲ Ἑλληνίδος· διὸ καὶ δίγλωττος ἦν.
οὗτος ἐποίησε τῶν τε παρὰ τοῖς Σκύθαις νομίμων
καὶ τῶν παρὰ τοῖς Ἕλλησιν, εἰς εὐτέλειαν βίου καὶ
τὰ κατὰ τὸν πόλεμον ἔπη ὀκτακόσια. παρέσχε δὲ
καὶ ἀφορμὴν παροιμίας διὰ τὸ παρρησιαστὴς εἶναι,
τὴν ἀπὸ Σκυθῶν ῥῆσιν.</p>
<p>Λέγει δὲ αὐτὸν Σωσικράτης ἐλθεῖν εἰς Ἀθήνας
κατὰ τὴν τεσσαρακοστὴν ἑβδόμην Ὀλυμπιάδα
ἐπὶ ἄρχοντος Εὐκράτους. Ἕρμιππος δὲ πρὸς
τὴν Σόλωνος οἰκίαν ἀφικόμενον τῶν θεραπόντων
τινὶ κελεῦσαι μηνῦσαι ὅτι παρείη, πρὸς αὐτὸν
Ἀνάχαρσις, καὶ βούλοιτο αὐτὸν θεάσασθαι, ξένος
τε, εἰ οἷόν τε, γενέσθαι.

<milestone unit="section" n="102"/>
καὶ ὁ θεράπων εἰσ-</p>
<pb n="106"/>
<p>αγγείλας ἐκελεύσθη ὑπὸ τοῦ Σόλωνος εἰπεῖν αὐτῷ,
ὅτιπερ ἐν ταῖς ἰδίαις πατρίσι ξένους ποιοῦνται.
ἔνθεν ὁ Ἀνάχαρσις ἑλὼν ἔφη νῦν αὐτὸν ἐν τῇ
πατρίδι εἶναι καὶ προσήκειν αὐτῷ ξένους ποιεῖθαι.
ὁ δὲ καταπλαγεὶς τὴν ἑτοιμότητα εἰσέφρησεν αὐτὸν
καὶ μέγιστον φίλον ἐποιήσατο.</p>
<p>Μετὰ χρόνον δὲ παραγενόμενος εἰς τὴν Σκυθίαν
καὶ δοκῶν τὰ νόμιμα παραλύειν τῆς πατρίδος πολὺς
ὢν ἐν τῷ ἑλληνίζειν, τοξευθεὶς ἐν κυνηγεσίῳ πρὸς
τἀδελφοῦ τελευτᾷ, εἰπὼν διὰ μὲν τὸν λόγον ἐκ τῆς
Ἑλλάδος σωθῆναι, διὰ δὲ τὸν φθόνον ἐν τῇ οἰκείᾳ
ἀπολέσθαι. ἔνιοι δὲ τελετὰς Ἑλληνικὰς ἐπιτελοῦντα
διαχρησθῆναι.</p>
<p>Καὶ ἔστιν ἡμῶν εἰς αὐτόν·</p>

<milestone unit="section" n="103"/>
<p>ἐς Σκυθίην Ἀνάχαρσις ὅτʼ ἤλυθε, πολλὰ πλανηθεὶς</p>
<p>πάντας ἔπειθε βιοῦν ἤθεσιν Ἑλλαδικοῖς.</p>
<p>τὸν δʼ ἔτι μῦθον ἄκραντον ἐνὶ στομάτεσσιν ἔχοντα</p>
<p>πτηνὸς ἐς ἀθανάτους ἥρπασεν ὦκα δόναξ.</p>
<p>Οὗτος τὴν ἄμπελον εἶπε τρεῖς φέρειν βότρυς· τὸν
πρῶτον ἡδονῆς· τὸν δεύτερον μέθης· τὸν τρίτον
ἀνδίας. θαυμάζειν δὲ ἔφη πῶς παρὰ τοῖς Ἕλλησιν
ἀγωνίζονται μὲν οἱ τεχνῖται, κρίνουσι δὲ οἱ μὴ
τεχνῖται. ἐρωτηθεὶς πῶς οὐκ ἂν γένοιτό τις
φιλοπότης, "εἰ πρὸ ὀφθαλμῶν," εἶπεν, "ἔχοι τὰς
τῶν μεθυόντων ἀσχημοσύνας." θαυμάζειν τε ἔλεγε
πῶς οἱ Ἕλληνες νομοθετοῦντες κατὰ τῶν ὑβριζόντων, τοὺς ἀθλητὰς τιμῶσιν ἐπὶ τῷ τύπτειν</p>
<pb n="108"/>
<p>ἀλλήλους. μαθὼν τέτταρας δακτύλους εἶναι τὸ
πάχος τῆς νεώς, τοσοῦτον ἔφη τοῦ θανάτου τοὺς
πλέοντας ἀπέχειν.</p>

<milestone unit="section" n="104"/>
<p>Τὸ ἔλαιον μανίας φάρμακον ἔλεγε διὰ τὸ
ἀλειφομένους τοὺς ἀθλητὰς ἐπιμαίνεσθαι ἀλλήλοις. πῶς, ἔλεγεν, ἀπαγορεύοντες τὸ ψεύδεσθαι
ἐν ταῖς καπηλείαις φανερῶς ψεύδονται; καὶ
θαυμάζειν φησὶ τῶς Ἕλληνες ἀρχόμενοι μὲν
ἐν μικροῖς πίνουσι, πλησθέντες δὲ ἐν μεγάλοις.
ἐπιγράφεται δὲ αὐτοῦ ταῖς εἰκόσι· "γλώσσης,
γαστρός, αἰδοίων κρατεῖν." ἐρωτηθεὶς εἰ εἰσὶν ἐν
Σκύθαις αὐλοί, εἶπεν, "ἀλλʼ οὐδὲ ἄμπελοι." ἐρωτηθεὶς τίνα τῶν πλοίων εἰσὶν ἀσφαλέστερα, ἔφη,
"τὰ νενεωλκημένα." καὶ τοῦτο ἔφη θαυμασιώτατον ἑωρακέναι παρὰ τοῖς Ἕλλησιν, ὅτι τὸν μὲν
καπνὸν ἐν τοῖς ὄρεσι καταλείπουσι, τὰ δὲ ξύλα εἰς
τὴν πόλιν κομίζουσιν. ἐρωτηθεὶς πότεροι πλείους
εἰσίν, οἱ ζῶντες ἢ οἱ νεκροί, ἔφη, "τοὺς οὖν
πλέοντας ποῦ τίθης;" ὀνειδιζόμενος ὑπὸ Ἀττικοῦ
ὅτι Σκύθης ἐστίν, ἔφη, "ἀλλʼ ἐμοῦ μὲν ὄνειδος ἡ
πατρίς, σὺ δὲ τῆς πατρίδος."

<milestone unit="section" n="105"/>
ἐρωτηθεὶς τί ἐστιν ἐν
ἀνθρώποις ἀγαθόν τε καὶ φαῦλον, ἔφη, "γλῶσσα."
κρεῖττον ἔλεγεν ἕνα φίλον ἔχειν πολλοῦ ἄξιον ἢ
πολλοὺς μηδενὸς ἀξίους. τὴν ἀγορὰν ὡρισμένον
ἔφη τόπον εἰς τὸ ἀλλήλους ἀπατᾶν καὶ πλεονεκτεῖν.
ὑπὸ μειρακίου παρὰ πότον ὑβρισθεὶς ἔφη, "μειράκιον, ἐὰν νέος ὢν τὸν οἶνον οὐ φέρῃς, γέρων
γενόμενος ὕδωρ οἴσεις."</p>
<pb n="110"/>
<p>Εὗρε δʼ εἰς τὸν βίον ἄγκυράν τε καὶ κεραμικὸν
τροχόν, ὥς τινες.</p>
<p>Καὶ ἐπέστειλεν ὧδε·</p>
<p>
<hi rend="center">Ἀνάχαρσις Κροίσῳ</hi>
</p>
<p>"Ἐγώ, βασιλεῦ Λυδῶν, ἀφῖγμαι εἰς τὴν τῶν
Ἑλλήνων, διδαθησόμενος ἤθη τὰ τούτων καὶ
ἐπιτηδεύματα. χρυσοῦ δʼ οὐδὲ δέομαι, ἀλλʼ ἀπόχρη με ἐπανήκειν ἐς Σκύθας ἄνδρα ἀμείνονα.
ἥκω γοῦν ἐς Σάρδεις, πρὸ μεγάλου ποιούμενος ἐν
γνώμῃ τοι γενέσθαι."</p>
</div2>
<div2 n="9" type="chapter">
<head>Κεφ. θʼ. ΜΥΣΩΝ</head>

<milestone unit="section" n="106"/>
<p>Μύσων Στρύμωνος, ὥς φησι Σωσικράτης Ἕρμιππον παρατιθέμενος, τὸ γένος Χηνεύς, ἀπὸ κώμης
τινὸς Οἰταϊκῆς ἢ Λακωνικῆς, σὺν τοῖς ἑπτὰ καταριθμεῖται. φασὶ δὲ αὐτὸν καὶ τυράννου πατρὸς
εἶναι. λέγεται δὴ πρός τινος Ἀναχάρσιδος πυνθανομένου εἴ τις αὐτοῦ σοφώτερος εἴη, τὴν
Πυθίαν ἀνελεῖν<note n="1" place="unspecified" anchored="yes">ἀνειπεῖν ϝυλγ.· ξορρ. η. ριξηαρδς.</note> ἅπερ προείρηται ἐν τῷ Θαλοῦ βίῳ
ὑπὲρ Χίλωνος·</p>
<p>Οἰταῖόν τινά φημι Μύσωνʼ ἐνὶ Χηνὶ γενέσθαι</p>
<p>σοῦ μᾶλλον πραπίδεσσιν ἀρηρότα πευκαλίμῃσι.</p>
<p>πολυπραγμονήσαντα δὲ ἐλθεῖν εἰς τὴν κώμην καὶ
εὑρεῖν αὐτὸν θέρους ἐχέτλην ἀρότρῳ προσαρμόττοντα, καὶ εἰπεῖν, "ἀλλʼ, ὦ Μύσων, οὐχ ὥρα νῦν
ἀρότρου." "καὶ μάλα," εἶπεν, "ὥστε ἐπισκευάζειν."

<milestone unit="section" n="107"/>
ἄλλοι δὲ τὸν χρησμὸν οὕτως ἔχειν
φασί, "Ἠτεῖόν τινά φημι·" καὶ ζητοῦσι τί ἐστιν</p>
<pb n="112"/>
<p>ὁ Ἠτεῖος. Παρμενίδης μὲν οὖν δῆμον εἶναι
Λακωνικῆς, ὅθεν εἶναι τὸν Μύσωνα. Σωσικράτης
δʼ ἐν Διαδοχαῖς, ἀπὸ μὲν πατρὸς Ἠτεῖον εἶναι, ἀπὸ
δὲ μητρὸς Χηνέα. Εὐθύφρων δʼ ὁ Ἡρακλείδου
τοῦ Ποντικοῦ, Κρῆτά φησιν εἶναι· Ἠτείαν γὰρ
πόλιν εἶναι Κρήτης. Ἀναξίλαος δʼ Ἀρκάδα.</p>
<p>Μέμνηται δʼ αὐτοῦ καὶ Ἱππῶναξ εἰπών·</p>
<p>καὶ Μύσων ὃν Ὡπόλλων</p>
<p>ἀνεῖλεν ἀνδρῶν σωφρονέστατον πάντων.</p>
<p>Ἀριστόξενος δέ φησιν ἐν τοῖς σποράδην οὐ πόρρω
Τίμωνος αὐτὸν καὶ Ἀπημάντου γεγονέναι· μισανθρωπεῖν γάρ.

<milestone unit="section" n="108"/>
ὀφθῆναι γοῦν ἐν Λακεδαίμονι
μόνον ἐπʼ ἐρημίας γελῶντα· ἄφνω δέ τινος ἐπιστάντος καὶ πυθομένου διὰ τί μηδενὸς παρόντος
γελᾷ, φάναι, "διʼ αὐτὸ τοῦτο." φησὶ δʼ Ἀριστόξενος ὅτι ἔνθεν καὶ ἄδοξος ἦν, ὅτι μηδὲ πόλεως,
ἀλλὰ κώμης, καὶ ταῦτα ἀφανοῦς. ὅθεν διὰ τὴν
ἀδοξίαν αὐτοῦ καὶ τὰ αὐτοῦ τινας Πεισιστράτῳ
περιθεῖναι τῷ τυράννῳ, χωρὶς Πλάτωνος τοῦ
φιλοσόφου. μέμνηται γὰρ αὐτοῦ καὶ οὗτος ἐν τῷ
Πρωταγόρᾳ, ἀντὶ Περιάνδρου θεὶς αὐτόν.</p>
<p>Ἔφασκε δὲ μὴ ἐκ τῶν λόγων τὰ πράγματα,
ἀλλʼ ἐκ τῶν πραγμάτων τοὺς λόγους ζητεῖν· οὐ
γὰρ ἕνεκα τῶν λόγων τὰ πράγματα συντελεῖσθαι,
ἀλλʼ ἕνεκα τῶν πραγμάτων τοὺς λόγους.</p>
<p>Κατέστρεψε δὲ βιοὺς ἔτη ἑπτὰ καὶ ἐννενήκοντα.</p>
</div2>
<pb n="114"/>
<div2 n="10" type="chapter">
<head>Κεφ. ιʼ. ΕΠΙΜΕΝΙΔΗΣ</head>

<milestone unit="section" n="109"/>
<p>Ἐπιμενίδης, καθά φησι Θεόπομπος καὶ ἄλλοι
συχνοί, πατρὸς μὲν ἦν Φαιστίου, οἱ δὲ Δωσιάδα
οἱ δὲ Ἀγησάρχου· Κρὴς τὸ γένος ἀπὸ Κνωσοῦ,
καθέσει τῆς κόμης τὸ εἶδος παραλλάσσων. οὗτός
ποτε πεμφθεὶς παρὰ τοῦ πατρὸς εἰς ἀγρὸν ἐπὶ
πρόβατον, τῆς ὁδοῦ κατὰ μεσημβρίαν ἐκκλίνας
ὑπʼ ἄντρῳ τινὶ κατεκοιμήθη ἑπτὰ καὶ πεντήκοντα
ἔτη. διαναστὰς δὲ μετὰ ταῦτα ἐζήτει τὸ πρόβατον, νομίζων ἐπʼ ὀλίγον κεκοιμῆσθαι. ὡς δὲ
οὐχ εὕρισκε, παρεγένετο εἰς τὸν ἀγρόν, καὶ μετεσκευασμένα πάντα καταλαβὼν καὶ παρʼ ἑτέρῳ
τὴν κτῆσιν, πάλιν ἧκεν εἰς ἄστυ διαπορούμενος.
κἀκεῖ δὲ εἰς τὴν ἑαυτοῦ εἰσιὼν οἰκίαν περιέτυχε
τοῖς πυνθανομένοις τίς εἴη, ἕως τὸν νεώτερον
ἀδελφὸν εὑρὼν τότε ἤδη γέροντα ὄντα, πᾶσαν
ἔμαθε παρʼ ἐκείνου τὴν ἀλήθειαν.

<milestone unit="section" n="110"/>
γνωσθεὶς δὲ
παρὰ τοῖς Ἕλλησι θεοφιλέστατος εἶναι ὑπελήφθη.</p>
<p>Τότε καὶ Ἀθηναίοις [τότε] λοιμῷ κατεχομένοις
ἔχρησεν ἡ Πυθία καθῆραι τὴν πόλιν· οἱ δὲ πέμπουσι ναῦν τε καὶ Νικίαν τὸν Νικηράτου εἰς
Κρήτην, καλοῦντες τὸν Ἐπιμενίδην. καὶ ὃς ἐλθὼν
Ὀλυμπιάδι τεσσαρακοστῇ ἕκτῇ ἐκάθηρεν αὐτῶν
τὴν πόλιν καὶ ἔπαυσε τὸν λοιμὸν τοῦτον τὸν
τρόπον. λαβὼν πρόβατα μέλανά τε καὶ λευκὰ
ἤγαγε πρὸς τὸν Ἄρειον πάγον· κἀκεῖθεν εἴασεν
ἰέναι οἷ βούλοιντο, προστάξας τοῖς ἀκολούθοις
ἔνθα ἂν κατακλίνοι αὐτῶν ἕκαστον, θύειν τῷ
προσήκοντι θεῷ· καὶ οὕτω λῆξαι τὸ κακόν. ὅθεν
ἔτι καὶ νῦν ἔστιν εὑρεῖν κατὰ τοὺς δήμους τῶν</p>
<pb n="116"/>
<p>Ἀθηναίωι βωμοὺς ἀνωνύμους, ὑπόμνημα τῆς
τότε γενομένης ἐξιλάσεως. οἱ δὲ τὴν αἰτίαν
εἰπεῖν τοῦ λοιμοῦ τὸ Κυλώνειον ἄγος σημαίνειν
τε τὴν ἀπαλλαγήν· καὶ διὰ τοῦτο ἀποθανεῖν
δύο νεανίας, Κρατῖνον καὶ Κτησίβιον, καὶ λυθῆναι
τὴν συμφοράν.</p>

<milestone unit="section" n="111"/>
<p>Ἀθηναῖοι δὲ τάλαντον ἐψηφίσαντο δοῦναι αὐτῷ
καὶ ναῦν τὴν ἐς Κρήτην ἀπάξουσαν αὐτόν. ὁ δὲ
τὸ μὲν ἀργύριον οὐ προσήκατο· φιλίαν δὲ καὶ
συμμαχίαν ἐποιήσατο Κνωσίων καὶ Ἀθηναίων.</p>
<p>Καὶ ἐπανελθὼν ἐπʼ οἴκου μετʼ οὐ πολὺ μετήλλαξεν, ὥς φησι Φλέγων ἐν τῷ Περὶ μακροβίων,
βιοὺς ἔτη ἑπτὰ καὶ πεντήκοντα καὶ ἑκατόν· ὡς
δὲ Κρῆτες λέγουσιν, ἑνὸς δέοντα τριακόσια· ὡς
δὲ Ξενοφάνης ὁ Κολοφώνιος ἀκηκοέναι φησί,
τέτταρα πρὸς τοῖς πεντήκοντα καὶ ἑκατόν.</p>
<p>Ἐποίησε δὲ Κουρήτων καὶ Κορυβάντων γένεσιν
καὶ Θεογονίαν, ἔπη πεντακισχίλια, Ἀργοῦς ναυπηγίαν τε καὶ Ἰάσονος εἰς Κόλχους ἀπόπλουν

<milestone unit="section" n="112"/>
ἔπη ἑξακισχίλια πεντακόσια. συνέγραψε δὲ καὶ
καταλογάδην Περὶ θυσιῶν καὶ τῆς ἐν Κρήτῃ
πολιτείας καὶ Περὶ Μίνω καὶ Ῥαδαμάνθυος εἰς
ἔπη τετρακισχίλια. ἱδρύσατο δὲ καὶ παρʼ Ἀθηναίοις τὸ ἱερὸν τῶν Σεμνῶν, ὥς φησι Λόβων ὁ
Ἀργεῖος ἐν τῷ Περὶ ποιητῶν. λέγεται δὲ καὶ
πρῶτος οἰκίας καὶ ἀγροὺς καθῆραι καὶ ἱερὰ ἱδρύσασθαι. εἰσὶ δʼ οἳ μὴ κοιμηθῆναι αὐτὸν λέγουσιν,
ἀλλὰ χρόνον τινὰ ἐκπατῆσαι ἀσχολούμενον περὶ
ῥιζοτομίαν.</p>
<pb n="118"/>
<p>Φέρεται δʼ αὐτοῦ καὶ ἐπιστολὴ πρὸς Σόλωνα
τὸν νομοθέτην, περιέχουσα πολιτείαν ἣν διέταξε
Κρησὶ Μίνως. ἀλλὰ Δημήτριος ὁ Μάγνης ἐν
τοῖς περὶ ὁμωνύμων ποιητῶν τε καὶ συγγραφέων
διελέγχειν πειρᾶται τὴν ἐπιστολὴν ὡς νεαρὰν καὶ
μὴ τῇ Κρητικῇ φωνῇ γεγραμμένην, Ἀτθίδι δὲ
καὶ ταύτῃ νέᾳ. ἐγὼ δὲ καὶ ἄλλην εὗρον ἐπιστολὴν
ἔχουσαν οὕτως·</p>
<p>
<hi rend="center">Ἐπιμενίδης Σόλωνι</hi>
</p>

<milestone unit="section" n="113"/>
<p>"Θάρρει, ὦ ἑταῖρε. αἰ γὰρ ἔτι θητευόντεσσιν
Ἀθηναίοις καὶ μὴ εὐνομημένοις ἐπεθήκατο Πεισίστρατος, εἶχέ κα τὰν ἀρχὰν ἀεί, ἀνδραποδιξάμενος τὼς πολιήτας· νῦν δὲ οὐ κακὼς ἄνδρας
δουλῶται· τοὶ μεμναμένοι τᾶς Σόλωνος μανύσιος
ἀλγιόντι πεδʼ αἰσχύνας οὐδὲ ἀνεξοῦνται τυραννούμενοι. ἀλλʼ αἴ κα Πεισίστρατος &lt;αὐτὸσ&gt; κατασχέθῃ τὰν πόλιν, οὐ μὰν ἐς παῖδάς γε τήνω ἔλπομαι
τὸ κράτος ἵξεσθαι· δυσμάχανον γὰρ ἀνθρώπως
ἐλευθεριάξαντας ἐν τεθμοῖς ἀρίστοις δούλως ἦμεν.
τὺ δὲ μὴ ἀλᾶσθαι, ἀλλʼ ἕρπε ἐς Κρήτην ποθʼ ἁμέ.
τουτᾶ γὰρ οὐκ ἐσεῖταί τιν δεινὸς ὁ μόναρχος· αἰ
δέ πη ἐπʼ ἀλατείᾳ ἐγκύρσωντί τοι τοὶ τήνω φίλοι,
δειμαίνω μή τι δεινὸν πάθῃς."</p>

<milestone unit="section" n="114"/>
<p>Καὶ οὗτος μὲν ὧδε. φησὶ δὲ Δημήτριός τινας
ἱστορεῖν ὡς λάβοι παρὰ Νυμφῶν ἔδεσμά τι καὶ
φυλάττοι ἐν χηλῇ βοός· προσφερόμενός τε κατʼ
ὀλίγον μηδεμιᾷ κενοῦσθαι ἀποκρίσει μηδὲ ὀφθῆναί
ποτε ἐσθίων. μέμνηται αὐτοῦ καὶ Τίμαιος ἐν
τῇ δευτέρᾳ. λέγουσι δέ τινες ὅτι Κρῆτες αὐτῷ</p>
<pb n="120"/>
<p>θύουσιν ὡς θεῷ· φασὶ γὰρ καὶ &lt;προ&gt;γνωστικώτατον γεγονέναι. ἰδόντα γοῦν τὴν Μουνιχίαν
παρʼ Ἀθηναίοις ἀγνοεῖν φάναι αὐτοὺς ὅσων κακῶν
αἴτιον ἔσται τοῦτο τὸ χωρίον αὐτοῖς· ἐπεὶ κἂν
τοῖς ὀδοῦσιν αὐτὸ διαφορῆσαι· ταῦτα ἔλεγε τοσούτοις πρότερον χρόνοις. λέγεται δὲ ὡς καὶ πρῶτος
αὑτὸν Αἰακὸν λέγοι, καὶ Λακεδαιμονίοις προείποι
τὴν ὑπʼ Ἀρκάδων ἅλωσιν προσποιηθῆναί τε
πολλάκις ἀναβεβιωκέναι.</p>

<milestone unit="section" n="115"/>
<p>Θεόπομπος δʼ ἐν τοῖς Θαυμασίοις, κατασκευάζοντος αὐτοῦ τὸ τῶν Νυμφῶν ἱερὸν ῥαγῆναι
φωνὴν ἐξ οὐρανοῦ, "Ἐπιμενίδη, μὴ Νυμφῶν,
ἀλλὰ Διός·" Κρησί τε προειπεῖν τὴν Λακεδαιμονίων ἧτταν ὑπʼ Ἀρκάδων, καθάπερ προείρηται·
καὶ δὴ καὶ ἐλήφθησαν πρὸς Ὀρχομενῷ.</p>
<p>Γηρᾶσαί τʼ ἐν τοσαύταις ἡμέραις αὐτὸν ὅσαπερ
ἔτη κατεκοιμήθη· καὶ γὰρ τοῦτό φησι Θεόπομπος. Μυρωνιανὸς δὲ ἐν Ὁμοίοις φησὶν ὅτι
Κούρητα αὐτὸν ἐκάλουν Κρῆτες· καὶ τὸ σῶμα
αὐτοῦ φυλάττουσι Λακεδαιμόνιοι παρʼ ἑαυτοῖς
κατά τι λόγιον, ὥς φησι Σωσίβιος ὁ Λάκων.</p>
<p>Γεγόνασι δὲ καὶ Ἐπιμενίδαι ἄλλοι δύο, ὅ τε
γενεαλόγος καὶ τρίτος ὁ Δωρίδι γεγραφὼς περὶ
Ῥόδου.</p>
</div2>
<div2 n="11" type="chapter">
<head>Κεφ. ιαʼ. ΦΕΡΕΚΥΔΗΣ</head>

<milestone unit="section" n="116"/>
<p>Φερεκύδης Βάβυος Σύριος, καθά φησιν Ἀλέξανδρος ἐν Διαδοχαῖς, Πιττακοῦ διακήκοεν. τοῦτόν</p>
<pb n="122"/>
<p>φησι Θεόπομπος πρῶτον περὶ φύσεως καὶ θεῶν
γράψαι.</p>
<p>Πολλὰ δὲ καὶ θαυμάσια λέγεται περὶ αὐτοῦ.
καὶ γὰρ παρὰ τὸν αἰγιαλὸν τῆς Σάμου περιπατοῦντα καὶ ναῦν οὐριοδρομοῦσαν ἰδόντα εἰπεῖν
ὡς οὐ μετὰ πολὺ καταδύσεται· καὶ ἐν ὀφθαλμοῖς
αὐτοῦ καταδῦναι. καὶ ἀνιμηθέντος ἐκ φρέατος
ὕδατος πιόντα προειπεῖν, ὡς εἰς τρίτην ἡμέραν
ἔσοιτο σεισμός, καὶ γενέσθαι. ἀνιόντα τε ἐξ
Ὀλυμπίας εἰς Μεσσήνην τῷ ξένῳ Περιλάῳ συμβουλεῦσαι ἐξοικῆσαι μετὰ τῶν οἰκείων· καὶ τὸν
μὴ πεισθῆναι, Μεσσήνην δὲ ἑαλωκέναι.</p>

<milestone unit="section" n="117"/>
<p>Καὶ Λακεδαιμονίοις εἰπεῖν μήτε χρυσὸν τιμᾶν
μήτε ἄργυρον, ὥς φησι Θεόπομπος ἐν Θαυμασίοις·
προστάξαι δὲ αὐτῷ ὄναρ τοῦτο τὸν Ἡρακλέα, ὃν
καὶ τῆς αὐτῆς νυκτὸς τοῖς βασιλεῦσι κελεῦσαι
Φερεκύδῃ πείθεσθαι. ἔνιοι δὲ Πυθαγόρᾳ περιάπτουσι ταῦτα.</p>
<p>Φησὶ δʼ Ἕρμιππος πολέμου συνεστῶτος Ἐφεσίοις
καὶ Μάγνησι βουλόμενον τοὺς Ἐφεσίους νικῆσαι
πυθέσθαι τινὸς παριόντος πόθεν εἴη, τοῦ δʼ εἰπόντος
"ἐξ Ἐφέσου," "ἕλκυσόν με τοίνυν, ἔφη, τῶν
σκελῶν καὶ θὲς εἰς τὴν τῶν Μαγνήτων χώραν,
καὶ ἀπάγγειλόν σου τοῖς πολίταις μετὰ τὸ νικῆσαι
αὐτόθι με θάψαι· ἐπεσκηφέναι τε ταῦτα Φερεκύδην."

<milestone unit="section" n="118"/>
ὁ μὲν &lt;οὖν&gt; ἀπήγγειλεν· οἱ δὲ μετὰ
μίαν ἐπελθόντες κρατοῦσι τῶν Μαγνήτων, καὶ
τόν τε Φερεκύδην μεταλλάξαντα θάπτουσιν αὐτόθι
καὶ μεγαλοπρεπῶς τιμῶσιν. ἔνιοι δέ φασιν</p>
<pb n="124"/>
<p>ἐλθόντα εἰς Δελφοὺς ἀπὸ τοῦ Κωρυκίου ὄρους
αὑτὸν δισκῆσαι. Ἀριστόξενος δʼ ἐν τῷ Περὶ
Πυθαγόρου καὶ τῶν γνωρίμων αὐτοῦ φησι νοσήσαντα αὐτὸν ὑπὸ Πυθαγόρου ταφῆναι ἐν Δήλῳ.
οἱ δὲ φθειριάσαντα τὸν βίον τελευτῆσαι· ὅτε καὶ
Πυθαγόρου παραγενομένου καὶ πυνθανομένου, πῶς
διακέοιτο, διαβαλόντα τῆς θύρας τὸν δάκτυλον
εἰπεῖν, "χροῒ δῆλα"· καὶ τοὐντεῦθεν παρὰ τοῖς
φιλολόγοις ἡ λέξις ἐπὶ τῶν χειρόνων τάττεται,
οἱ δʼ ἐπὶ τῶν βελτίστων χρώμενοι διαμαρτάνουσιν.

<milestone unit="section" n="119"/>
ἔλεγέ τε ὅτι οἱ θεοὶ τὴν τράπεζαν θυωρὸν
καλοῦσιν.</p>
<p>Ἄνδρων δʼ ὁ Ἐφέσιός φησι δύο γεγονέναι
Φερεκύδας Συρίους, τὸν μὲν ἀστρολόγον, τὸν
δὲ θεολόγον υἱὸν Βάβυος, ᾧ καὶ Πυθαγόραν
σχολάσαι. Ἐρατοσθένης δʼ ἕνα μόνον, καὶ ἕτερον
Ἀθηναῖον, γενεαλόγον.</p>
<p>Σώζεται δὲ τοῦ Συρίου τό τε βιβλίον ὃ συνέγραψεν, οὗ ἡ ἀρχή· "Ζὰς μὲν καὶ Χρόνος ἦσαν
ἀεὶ καὶ Χθονίη· Χθονίῃ δὲ ὄνομα ἐγένετο Γῆ,
ἐπειδὴ αὐτῇ Ζὰς γῆν γέρας διδοῖ." σώζεται δὲ
καὶ ἡλιοτροπεῖον ἐν Σύρῳ τῇ νήσῳ.</p>
<p>Φησὶ δὲ Δοῦρις ἐν τῷ δευτέρῳ τῶν Ὡρῶν
ἐπιγεγράφθαι αὐτῷ τὸ ἐπίγραμμα τόδε·</p>

<milestone unit="section" n="120"/>
<p>τῆς σοφίης πάσης ἐν ἐμοὶ τέλος· ἢν δέ τι πλεῖον,</p>
<p>Πυθαγόρῃ τὠμῷ λέγε ταῦθʼ, ὅτι πρῶτος ἁπάντων</p>
<p>ἔστιν ἀνʼ Ἑλλάδα γῆν· οὐ ψεύδομαι ὧδʼ ἀγορεύων.</p>
<p>Ἴων δʼ ὁ Χῖός φησιν περὶ αὐτοῦ.</p>
<pb n="126"/>
<p>ὣς ὁ μὲν ἠνορέῃ τε κεκασμένος ἠδὲ καὶ αἰδοῖ</p>
<p>καὶ φθίμενος ψυχῇ τερπνὸν ἔχει βίοτον,</p>
<p>εἴπερ Πυθαγόρης ἐτύμως ὁ σοφὸς περὶ πάντων</p>
<p>ἀνθρώπων γνώμας ᾔδεε κἀξέμαθεν.</p>
<p>Ἐστι καὶ ἡμῶν οὕτως ἔχον τῷ μέτρῳ τῷ
Φερεκρατείῳ·</p>
<p>τὸν κλεινὸν Φερεκύδην,</p>
<p>ὃν τίκτει ποτὲ Σῦρος,</p>

<milestone unit="section" n="121"/>
<p>ἐς φθεῖρας λόγος ἐστὶν</p>
<p>ἀλλάξαι τὸ πρὶν εἶδος,</p>
<p>θεῖναί τʼ εὐθὺ κελεύειν</p>
<p>Μαγνήτων, ἵνα νίκην</p>
<p>δοίη τοῖς Ἐφέσοιο</p>
<p>γενναίοις πολιήταις.</p>
<p>ἦν γὰρ χρησμός, ὃν ᾔδει</p>
<p>μοῦνος, τοῦτο κελεύων·</p>
<p>καὶ θνήσκει παρʼ ἐκείνοις.</p>
<p>ἦν οὖν τοῦτʼ ἄρʼ ἀληθές·</p>
<p>ἢν ᾖ τις σοφὸς ὄντως,</p>
<p>καὶ ζῶν ἐστιν ὄνησις,</p>
<p>χὤταν μηδὲν ὑπάρχῃ.</p>
<p>Γέγονε δὲ κατὰ τὴν πεντηκοστὴν καὶ ἐνάτην
Ὀλυμπιάδα. καὶ ἐπέστειλεν ὧδε·</p>
<p>
<hi rend="center">Φερεκύδης Θαλῇ</hi>
</p>

<milestone unit="section" n="122"/>
<p>"Εὖ θνήσκοις ὅταν τοι τὸ χρεὼν ἥκῃ· νοῦσός με
καταλελάβηκε δεδεγμένον τὰ παρὰ σέο γράμματα.
φθειρῶν ἔβρυον πᾶς καί με εἶχεν ἠπίαλος. ἐπέσκηψα δʼ ὦν τοῖσιν οἰκιήτῃσιν, ἐπήν με κατθάψωσιν, ἐς σὲ τὴν γραφὴν ἐνεῖκαι. σὺ δὲ ἢν δοκι-</p>
<pb n="128"/>
<p>μώσῃς σὺν τοῖς ἄλλοις σοφοῖς, οὕτω μιν φῆνον·
ἢν δὲ οὐ δοκιμώσητε, μὴ φήνῃς. ἐμοὶ μὲν γὰρ
οὔκω ἥνδανεν. ἔστι δὲ οὐκ ἀτρεκηΐη πρηγμάτων
οὐδʼ ὑπίσχομαι τἀληθὲς εἰδέναι· ἅσσα δʼ ἂν ἐπιλέγῃ θεολογέων· τὰ ἄλλα χρὴ νοέειν· ἅπαντα
γὰρ αἰνίσσομαι. τῇ δὲ νούσῳ πιεζόμενος ἐπὶ
μᾶλλον οὔτε τῶν τινα ἰητρῶν οὔτε τοὺς ἑταίρους
ἐσιέμην· προεστεῶσι δὲ τῇ θύρῃ καὶ εἰρομένοις
ὁκοῖόν τι εἴη, διεὶς δάκτυλον ἐκ τῆς κληΐθρης
ἔδειξʼ ἂν ὡς ἔβρυον τοῦ κακοῦ. καὶ προεῖπα
αὐτοῖσι ἥκειν ἐς τὴν ὑστεραίην ἐπὶ τὰς Φερεκύδεω ταφάς."</p>
<p>Καὶ οὗτοι μὲν οἱ κληθέντες σοφοί, οἷς τινες
καὶ Πεισίστρατον τὸν τύραννον προσκαταλέγουσι.
λεκτέον δὲ περὶ τῶν φιλοσόφων· καὶ πρῶτόν γε
ἀρκτέον ἀπὸ τῆς Ἰωνικῆς φιλοσοφίας, ἧς καθηγήσατο Θαλῆς, οὗ διήκουσεν Ἀναξίμανδρος.</p>
</div2>
</div1>
<pb n="130"/>
<div1 n="2" type="book">
<head>Β</head>
<div2 n="1" type="chapter">
<head>Κεφ. αʼ. ΑΝΑΞΙΜΑΝΔΡΟΣ</head>

<milestone unit="section" n="1"/>
<p>Ἀναξίμανδρος Πραξιάδου Μιλήσιος. οὗτος ἔφασκεν ἀρχὴν καὶ στοιχεῖον τὸ ἄπειρον, οὐ διορίζων
ἀέρα ἢ ὕδωρ ἢ ἄλλο τι. καὶ τὰ μὲν μέρη μεταβάλλειν, τὸ δὲ πᾶν ἀμετάβλητον εἶναι. μέσην τε
τὴν γῆν κεῖσθαι, κέντρου τάξιν ἐπέχουσαν οὖσαν
σφαιροειδῆ· τήν τε σελήνην ψευδοφαῆ, καὶ ἀπὸ
ἡλίου φωτίζεσθαι, ἀλλὰ καὶ τὸν ἥλιον οὐκ ἐλάττονα τῆς γῆς, καὶ καθαρώτατον πῦρ.</p>
<p>Εὗρεν δὲ καὶ γνώμονα πρῶτος καὶ ἔστησεν
ἐπὶ τῶν σκιοθήρων ἐν Λακεδαίμονι, καθά φησι
Φαβωρῖνος ἐν Παντοδαπῇ ἱστορίᾳ, τροπάς τε
καὶ ἰσημερίας σημαίνοντα, καὶ ὡροσκοπεῖα κατεσκεύασε.

<milestone unit="section" n="2"/>
καὶ γῆς καὶ θαλάσσης περίμετρον πρῶτος ἔγραψεν, ἀλλὰ καὶ σφαῖραν κατεσκεύασε.</p>
<p>Τῶν δὲ ἀρεσκόντων αὐτῷ πεποίηται κεφαλαιώδη
τὴν ἔκθεσιν, ᾗ που περιέτυχεν καὶ Ἀπολλόδωρος
ὁ Ἀθηναῖος· ὃς καί φησιν αὐτὸν ἐν τοῖς Χρονικοῖς
τῷ δευτέρῳ ἔτει τῆς πεντηκοστῆς ὀγδόης Ὀλυμ-</p>
<pb n="132"/>
<p>πιάδος ἐτῶν εἶναι ἑξήκοντα τεττάρων καὶ μετʼ
ὀλίγον τελευτῆσαι, ἀκμάσαντά πη μάλιστα κατὰ
Πολυκράτην τὸν Σάμου τύραννον. τούτου φασὶν
ᾅδοντος καταγελάσαι τὰ παιδάρια, τὸν δὲ μαθόντα
φάναι, "βέλτιον οὖν ἡμῖν ᾀστέον διὰ τὰ παιδάρια."</p>
<p>Γέγονε δὲ καὶ ἄλλος Ἀναξίμανδρος ἱστορικός,
καὶ αὐτὸς Μιλήσιος τῇ Ἰάδι γεγραφώς.</p>
</div2>
<div2 n="2" type="chapter">
<head>Κεφ. βʼ. ΑΝΑΞΙΜΕΝΗΣ</head>

<milestone unit="section" n="3"/>
<p>Ἀναξιμένης Εὐρυστράτου Μιλήσιος ἤκουσεν
Ἀναξιμάνδρου. ἔνιοι δὲ καὶ Παρμενίδου φασὶν
ἀκοῦσαι αὐτόν. οὗτος ἀρχὴν ἀέρα εἶπε καὶ τὸ
ἄπειρον. κινεῖσθαι δὲ τὰ ἄστρα οὐχ ὑπὸ γῆν,
ἀλλὰ περὶ γῆν. κέχρηταί τε λέξει Ἰάδι ἁπλῇ
καὶ ἀπερίττῳ.</p>
<p>Καὶ γεγένηται μέν, καθά φησιν Ἀπολλόδωρος,
περὶ τὴν Σάρδεων ἅλωσιν, ἐτελεύτησε δὲ τῇ
ἑξηκοστῇ τρίτῃ Ὀλυμπιάδι.</p>
<p>Γεγόνασι δὲ καὶ ἄλλοι δύο Λαμψακηνοί, ῥήτωρ
καὶ ἱστορικός, ὃς ἀδελφῆς υἱὸς ἦν τοῦ ῥήτορος
τοῦ τὰς Ἀλεξάνδρου πράξεις γεγραφότος.</p>
<p>Οὗτος δὴ ὁ φιλόσοφος καὶ ἐπέστειλεν ὧδε</p>
<p>
<hi rend="center">Ἀναξιμένης Πυθαγόρῃ</hi>
</p>

<milestone unit="section" n="4"/>
<p>"Θαλῆς Ἐξαμύου ἐπὶ γήρως οὐκ εὐπότμως οἴχεται· εὐφρόνης, ὥσπερ ἐώθει, ἅμα τῇ ἀμφιπόλῳ</p>
<pb n="134"/>
<p>προϊὼν ἐκ τοῦ αὐλίου τὰ ἄστρα ἐθηεῖτο· καί--οὐ γὰρ
ἐς μνήμην ἔθετο--θηεύμενος ἐς τὸ κρημνῶδες ἐκβὰς
καταπίπτει. Μιλησίοισι μέν νυν ὁ αἰθερολόγος ἐν
τοιῷδε κεῖται τέλει. ἡμέες δὲ οἱ λεσχηνευταὶ αὐτοί
τε μεμνώμεθα τοῦ ἀνδρός, οἵ τε ἡμέων παῖδές τε καὶ
λεσχηνευταί, ἐπιδεξιοίμεθα δʼ ἔτι τοῖς ἐκείνου λόγοις.
ἀρχὴ μέντοι παντὸς τοῦ λόγου Θαλῇ ἀνακείσθω."</p>
<p>Καὶ πάλιν·</p>
<p>
<hi rend="center">Ἀναξιμένης Πυθαγόρῃ</hi>
</p>

<milestone unit="section" n="5"/>
<p>"Εὐβουλότατος ἦς ἡμέων, μεταναστὰς ἐκ Σάμου
ἐς Κρότωνα, ἐνθάδε εἰρηνέεις. οἱ δὲ Αἰακέος παῖδες
ἄλαστα κακὰ ἔρδουσι καὶ Μιλησίους οὐκ ἐπιλείπουσι
αἰσυμνῆται. δεινὸς δὲ ἡμῖν καὶ ὁ Μήδων βασιλεύς,
οὐκ ἤν γε ἐθέλωμεν δασμοφορέειν· ἀλλὰ μέλλουσι δὴ
ἀμφὶ τῆς ἐλευθερίης ἁπάντων Ἴωνες Μήδοις κατίστασθαι ἐς πόλεμον· καταστᾶσι δὲ οὐκέτι ἐλπὶς ἡμῖν
σωτηρίης. κῶς ἂν οὖν Ἀναξιμένης ἐν θυμῷ ἔτι
ἔχοι αἰθερολογέειν, ἐν δείματι ἐὼν ὀλέθρου ἢ δουλοσύνης; σὺ δὲ εἶ καταθύμιος μὲν Κροτωνιήτῃσι,
καταθύμιος δὲ καὶ τοῖσι ἄλλοισι Ἰταλιώτῃσι·
φοιτέουσι δέ τοι λεσχηνευταὶ καὶ ἐκ Σικελίης."</p>
</div2>
<div2 n="3" type="chapter">
<head>Κεφ. γʼ. ΑΝΑΞΑΓΟΡΑΣ</head>

<milestone unit="section" n="6"/>
<p>Ἀναξαγόρας Ἡγησιβούλου ἢ Εὐβούλου Κλαζομένιος. οὗτος ἤκουσεν Ἀναξιμένους, καὶ πρῶτος
τῇ ὕλῃ νοῦν ἐπέστησεν, ἀρξάμενος οὕτω τοῦ συγ-</p>
<pb n="136"/>
<p>γράμματος, ὅ ἐστιν ἡδέως καὶ μεγαλοφρόνως ἡρμηνευμένον· "πάντα χρήματα ἦν ὁμοῦ· εἶτα νοῦς ἐλθὼν
αὐτὰ διεκόσμησε." παρὸ καὶ Νοῦς ἐπεκλήθη, καί
φησι περὶ αὐτοῦ Τίμων ἐν τοῖς Σίλλοις οὕτω·</p>
<p>καί που Ἀναξαγόρην φάσʼ ἔμμεναι, ἄλκιμον ἥρω
Νοῦν, ὅτι δὴ νόος αὐτῷ, ὃς ἐξαπίνης ἐπεγείρας
πάντα συνεσφήκωσεν ὁμοῦ τεταραγμένα πρόσθεν.</p>
<p>Οὗτος εὐγενείᾳ καὶ πλούτῳ διαφέρων ἦν, ἀλλὰ
καὶ μεγαλοφροσύνῃ, ὅς γε τὰ πατρῷα παρεχώρησε
τοῖς οἰκείοις.
<milestone unit="section" n="7"/>
αἰτιαθεὶς γὰρ ὑπʼ αὐτῶν ὡς ἀμελῶν,
"τί οὖν," ἔφη, "οὐχ ὑμεῖς ἐπιμελεῖσθε;" καὶ
τέλος ἀπέστη καὶ περὶ τὴν τῶν φυσικῶν θεωρίαν ἦν
οὐ φροντίζων τῶν πολιτικῶν. ὅτε καὶ πρὸς τὸν
εἰπόντα, "οὐδέν σοι μέλει τῆς πατρίδος;" "εὐφήμει," ἔφη, "ἐμοὶ γὰρ καὶ σφόδρα μέλει τῆς
πατρίδος," δείξας τὸν οὐρανόν.</p>
<p>Λέγεται δὲ κατὰ τὴν Ξέρξου διάβασιν εἴκοσιν ἐτῶν
εἶναι, βεβιωκέναι δὲ ἑβδομήκοντα δύο. φησὶ δʼ
Ἀπολλόδωρος ἐν τοῖς Χρονικοῖς γεγενῆσθαι αὐτὸν
τῇ ἑβδομηκοστῇ Ὀλυμπιάδι, τεθνηκέναι δὲ τῷ
πρώτῳ ἔτει τῆς ὀγδοηκοστῆς ὀγδόης. ἤρξατο δὲ
φιλοσοφεῖν Ἀθήνησιν ἐπὶ Καλλίου, ἐτῶν εἴκοσιν ὤν,
ὥς φησι Δημήτριος ὁ Φαληρεὺς ἐν τῇ τῶν Ἀρχόντων
ἀναγραφῇ, ἔνθα καί φασιν αὐτὸν ἐτῶν διατρῖψαι
τριάκοντα.</p>

<milestone unit="section" n="8"/>
<p>Οὗτος ἔλεγε τὸν ἥλιον μύδρον εἶναι διάπυρον καὶ
μείζω τῆς Πελοποννήσου· οἱ δέ φασι Τάνταλον· τὴν
δὲ σελήνην οἰκήσεις ἔχειν, ἀλλὰ καὶ λόφους καὶ</p>
<pb n="138"/>
<p>φάραγγας. ἀρχὰς δὲ τὰς ὁμοιομερείας· καθάπερ
γὰρ ἐκ τῶν ψηγμάτων λεγομένων τὸν χρυσὸν συνεστάναι, οὕτως ἐκ τῶν ὁμοιομερῶν μικρῶν σωμάτων
τὸ πᾶν συγκεκρίσθαι. καὶ νοῦν μὲν ἀρχὴν κινήσεως·
τῶν δὲ σωμάτων τὰ μὲν βαρέα τὸν κάτω τόπον,
&lt;ὡς τὴν γῆν&gt;, τὰ δὲ κοῦφα τὸν ἄνω ἐπισχεῖν, ὡς τὸ
πῦρ· ὕδωρ δὲ καὶ ἀέρα τὸν μέσον. οὕτω γὰρ ἐπὶ τῆς
γῆς πλατείας οὔσης τὴν θάλασσαν ὑποστῆναι, διατμισθέντων ὑπὸ τοῦ ἡλίου τῶν ὑγρῶν.

<milestone unit="section" n="9"/>
τὰ δʼ ἄστρα
κατʼ ἀρχὰς μὲν θολοειδῶς ἐνεχθῆναι, ὥστε κατὰ
κορυφὴν τῆς γῆς τὸν ἀεὶ φαινόμενον εἶναι πόλον,
ὕστερον δὲ τὴν ἔγκλισιν λαβεῖν. καὶ τὸν γαλαξίαν
ἀνάκλασιν εἶναι φωτὸς &lt;τῶν ὑπὸ&gt; ἡλίου μὴ καταλαμπομένων &lt;τῶν&gt; ἄστρων. τοὺς δὲ κομήτας σύνοδον πλανητῶν φλόγας ἀφιέντων· τούς τε διᾴττοντας οἷον σπινθῆρας ἀπὸ τοῦ ἀέρος ἀποπάλλεσθαι.
ἀνέμους γίγνεσθαι λεπτυνομένου τοῦ ἀέρος ὑπὸ
τοῦ ἡλίου. βροντὰς σύγκρουσιν νεφῶν· ἀστραπὰς ἔκτριψιν νεφῶν· σεισμὸν ὑπονόστησιν ἀέρος
εἰς γῆν.</p>
<p>Ζῷα γίγνεσθαι ἐξ ὑγροῦ καὶ θερμοῦ καὶ γεώδους,
ὕστερον δὲ ἐξ ἀλλήλων· καὶ ἄρρενα μὲν ἀπὸ τῶν
δεξιῶν, θήλεα δὲ ἀπὸ τῶν ἀριστερῶν.</p>

<milestone unit="section" n="10"/>
<p>Φασὶ δʼ αὐτὸν προειπεῖν τὴν περὶ Αἰγὸς ποταμοὺς
γενομένην τοῦ λίθου πτῶσιν, ὃν εἶπεν ἐκ τοῦ ἡλίου
πεσεῖσθαι. ὅθεν καὶ Εὐριπίδην, μαθητὴν ὄντα
αὐτοῦ, χρυσέαν βῶλον εἰπεῖν τὸν ἥλιον ἐν τῷ Φαέθοντι. ἀλλὰ καὶ εἰς Ὀλυμπίαν ἐλθόντα ἐν δερμα-</p>
<pb n="140"/>
<p>τίνῳ καθίσαι, ὡς μέλλοντος ὕσειν· καὶ γενέσθαι.
πρός τε τὸν εἰπόντα, εἰ τὰ ἐν Λαμψάκῳ ὄρη ἔσται
ποτὲ θάλαττα, φασὶν εἰπεῖν, "ἐάν γε ὁ χρόνος μὴ
ἐπιλίπῃ." ἐρωτηθείς ποτε εἰς τί γεγέννηται, "εἰς
θεωρίαν," ἔφη, "ἡλίου καὶ σελήνης καὶ οὐρανοῦ."
πρὸς τὸν εἰπόντα, "ἐστερήθης Ἀθηναίων," "οὐ μὲν
οὖν," ἔφη, "ἀλλʼ ἐκεῖνοι ἐμοῦ." ἰδὼν τὸν Μαυσώλου τάφον ἔφη, "τάφος πολυτελὴς λελιθωμένης
ἐστὶν οὐσίας εἴδωλον."

<milestone unit="section" n="11"/>
πρὸς τὸν δυσφοροῦντα ὅτι
ἐπὶ ξένης τελευτᾷ, "πανταχόθεν," ἔφη, "ὁμοία ἐστὶν
ἡ εἰς ᾅδου κατάβασις."</p>
<p>Δοκεῖ δὲ πρῶτος, καθά φησι Φαβωρῖνος ἐν Παντοδαπῇ ἱστορίᾳ, τὴν Ὁμήρου ποίησιν ἀποφήνασθαι
εἶναι περὶ ἀρετῆς καὶ δικαιοσύνης· ἐπὶ πλεῖον δὲ
προστῆναι τοῦ λόγου Μητρόδωρον τὸν Λαμψακηνόν,
γνώριμον ὄντα αὐτοῦ, ὃν καὶ πρῶτον σπουδάσαι τοῦ
ποιητοῦ περὶ τὴν φυσικὴν πραγματείαν. πρῶτος
δὲ Ἀναξαγόρας καὶ βιβλίον ἐξέδωκε συγγραφῆς.
φησὶ δὲ Σιληνὸς ἐν τῇ πρώτῃ τῶν Ἱστοριῶν ἐπὶ
ἄρχοντος Δημύλου<note n="1" place="unspecified" anchored="yes">
<foreign lang="greek">Δη&lt;μοτίωνοσ&gt; μύλου</foreign> διελς.</note>
λίθον ἐξ οὐρανοῦ πεσεῖν·

<milestone unit="section" n="12"/>
τὸν δὲ
Ἀναξαγόραν εἰπεῖν ὡς ὅλος ὁ οὐρανὸς ἐκ λίθων</p>
<pb n="142"/>
<p>συγκέοιτο· τῇ σφοδρᾷ δὲ περιδινήσει συνεστάναι καὶ
ἀνεθέντα κατενεχθήσεσθαι.</p>
<p>Περὶ δὲ τῆς δίκης αὐτοῦ διάφορα λέγεται. Σωτίων μὲν γάρ φησιν ἐν τῇ Διαδοχῇ τῶν φιλοσόφων
ὑπὸ Κλέωνος αὐτὸν ἀσεβείας κριθῆναι, διότι τὸν
ἥλιον μύδρον ἔλεγε διάπυρον· ἀπολογησαμένου δὲ
ὑπὲρ αὐτοῦ Περικλέους τοῦ μαθητοῦ, πέντε ταλάντοις ζημιωθῆναι καὶ φυγαδευθῆναι. Σάτυρος δʼ ἐν
τοῖς Βίοις ὑπὸ Θουκυδίδου φησὶν εἰσαχθῆναι τὴν
δίκην, ἀντιπολιτευομένου τῷ Περικλεῖ· καὶ οὐ μόνον
ἀσεβείας, ἀλλὰ καὶ μηδισμοῦ· καὶ ἀπόντα καταδικασθῆναι θανάτῳ.

<milestone unit="section" n="13"/>
ὅτε καὶ ἀμφοτέρων αὐτῷ προσαγγελέντων, τῆς τε καταδίκης καὶ τῆς τῶν παίδων
τελευτῆς, εἰπεῖν περὶ μὲν τῆς καταδίκης, ὅτι ἄρα
"κἀκείνων κἀμοῦ πάλαι ἡ φύσις κατεψηφίσατο,"
περὶ δὲ τῶν παίδων, ὅτι "ᾔδειν αὐτοὺς θνητοὺς
γεννήσας." οἱ δʼ εἰς Σόλωνα τοῦτʼ ἀναφέρουσιν,
ἄλλοι εἰς Ξενοφῶντα. τοῦτον δὲ καὶ θάψαι ταῖς
ἰδίαις χερσὶν αὐτοὺς Δημήτριός φησιν ὁ Φαληρεὺς ἐν
τῷ Περὶ γήρως. Ἕρμιππος δʼ ἐν τοῖς Βίοις φησὶν
ὅτι καθείρχθη ἐν τῷ δεσμωτηρίῳ τεθνηξόμενος.
Περικλῆς δὲ παρελθὼν εἶπεν εἴ τι ἔχουσιν ἐγκαλεῖν
αὑτῷ κατὰ τὸν βίον· οὐδὲν δὲ εἰπόντων, "καὶ μὴν
ἐγώ," ἔφη, "τούτου μαθητής εἰμι· μὴ οὖν διαβολαῖς
ἐπαρθέντες ἀποκτείνητε τὸν ἄνθρωπον, ἀλλʼ ἐμοὶ
πεισθέντες ἄφετε." καὶ ἀφείθη· οὐκ ἐνεγκὼν δὲ
τὴν ὕβριν ἑαυτὸν ἐξήγαγεν.

<milestone unit="section" n="14"/>
Ἱερώνυμος δʼ ἐν τῷ
δευτέρῳ Τῶν σποράδην ὑπομνημάτων φησὶν ὅτι ὁ
Περικλῆς παρήγαγεν αὐτὸν ἐπὶ τὸ δικαστήριον, δι-</p>
<pb n="144"/>
<p>ερρυηκότα καὶ λεπτὸν ὑπὸ νόσου, ὥστε ἐλέῳ μᾶλλον
ἢ κρίσει ἀφεθῆναι. καὶ τὰ μὲν περὶ τῆς δίκης
αὐτοῦ τοσαῦτα.</p>
<p>Ἔδοξε δέ πως καὶ Δημοκρίτῳ ἀπεχθῶς ἐσχηκέναι
ἀποτυχὼν τῆς πρὸς αὐτὸν κοινολογίας. καὶ τέλος
ἀποχωρήσας εἰς Λάμψακον αὐτόθι κατέστρεψεν.
ὅτε καὶ τῶν ἀρχόντων τῆς πόλεως ἀξιούντων τί βούλεται αὐτῷ γενέσθαι, φάναι, "τοὺς παῖδας ἐν ᾧ ἂν
ἀποθάνῃ μηνὶ κατʼ ἔτος παίζειν συγχωρεῖν." καὶ
φυλάττεται τὸ ἔθος καὶ νῦν.

<milestone unit="section" n="15"/>
τελευτήσαντα δὴ αὐτὸν ἔθαψαν ἐντίμως οἱ Λαμψακηνοὶ καὶ ἐπέγραψαν·</p>
<p>ἐνθάδε, πλεῖστον ἀληθείας ἐπὶ τέρμα περήσας</p>
<p>οὐρανίου κόσμου, κεῖται Ἀναξαγόρας.</p>
<p>Ἔστι καὶ ἡμῶν εἰς αὐτόν·</p>
<p>ἠέλιον πυρόεντα μύδρον ποτὲ φάσκεν ὑπάρχειν,
καὶ διὰ τοῦτο θανεῖν μέλλεν Ἀναξαγόρας·</p>
<p>ἀλλʼ ὁ φίλος Περικλῆς μὲν ἐρύσατο τοῦτον, ὁ δʼ
αὑτὸν</p>
<p>ἐξάγαγεν βιότου μαλθακίῃ σοφίης.</p>
<p>Γεγόνασι δὲ καὶ ἄλλοι τρεῖς Ἀναξαγόραι, ὧν [ἐν
οὐδενὶ πάντα, ἀλλʼ] ὁ μὲν ἦν ῥήτωρ Ἰσοκράτειος·
ὁ δʼ ἀνδριαντοποιός, οὗ μέμνηται Ἀντίγονος·
ἄλλος γραμματικὸς Ζηνοδότειος.</p>
</div2>
<div2 n="4" type="chapter">
<head>Κεφ. δʼ. ΑΡΧΕΛΑΟΣ</head>

<milestone unit="section" n="16"/>
<p>Ἀρχέλαος Ἀθηναῖος ἢ Μιλήσιος, πατρὸς Ἀπολ-</p>
<pb n="146"/>
<p>λοδώρου, ὡς δέ τινες, Μίδωνος, μαθητὴς Ἀναξαγόρου, διδάσκαλος Σωκράτους. οὗτος πρῶτος ἐκ
τῆς Ἰωνίας τὴν φυσικὴν φιλοσοφίαν μετήγαγεν
Ἀθήναζε, καὶ ἐκλήθη φυσικός, παρὸ καὶ ἔληξεν
ἐν αὐτῷ ἡ φυσικὴ φιλοσοφία, Σωκράτους τὴν
ἠθικὴν εἰσαγαγόντος. ἔοικεν δὲ καὶ οὗτος ἅψασθαι
τῆς ἠθικῆς. καὶ γὰρ περὶ νόμων πεφιλοσόφηκε
καὶ καλῶν καὶ δικαίων· παρʼ οὗ λαβὼν Σωκράτης
τῷ αὐξῆσαι εἰς τὸ<note n="1" place="unspecified" anchored="yes">
<foreign lang="greek">εἰς τὸ&gt; αὐτὸς</foreign> εμπεριυς.</note>
&lt;ἄκρον&gt; εὑρεῖν ὑπελήφθη.
ἔλεγε δὲ δύο αἰτίας εἶναι γενέσεως, θερμὸν καὶ
ψυχρόν. καὶ τὰ ζῷα ἀπὸ τῆς ἰλύος γεννηθῆναι·
καὶ τὸ δίκαιον εἶναι καὶ τὸ αἰσχρὸν οὐ φύσει, ἀλλὰ
νόμῳ.</p>

<milestone unit="section" n="17"/>
<p>Ὁ δὲ λόγος αὐτῷ οὕτως ἔχει. τηκόμενόν φησι
τὸ ὕδωρ ὑπὸ τοῦ θερμοῦ, καθὸ μὲν εἰς τὸ &lt;κάτω
διὰ τὸ&gt; πυρῶδες συνίσταται, ποιεῖν γῆν· καθὸ δὲ
περιρρεῖ, ἀέρα γεννᾶν. ὅθεν ἡ μὲν ὑπὸ τοῦ ἀέρος,
ὁ δὲ ὑπὸ τῆς τοῦ πυρὸς περιφορᾶς κρατεῖται.
γεννᾶσθαι δέ φησι τὰ ζῷα ἐκ θερμῆς τῆς γῆς καὶ
ἰλὺν παραπλησίαν γάλακτι οἷον τροφὴν ἀνιείσης·
οὕτω δὴ καὶ τοὺς ἀνθρώπους ποιῆσαι. πρῶτος δὲ
εἶπε φωνῆς γένεσιν τὴν τοῦ ἀέρος πλῆξιν. τὴν δὲ
θάλατταν ἐν τοῖς κοίλοις διὰ τῆς γῆς ἠθουμένην
συνεστάναι. μέγιστον τῶν ἄστρων τὸν ἥλιον, καὶ
τὸ πᾶν ἄπειρον.</p>
<p>Γεγόνασι δὲ καὶ ἄλλοι τρεῖς Ἀρχέλαοι· ὁ
χωρογράφος τῆς ὑπὸ Ἀλεξάνδρου πατηθείσης</p>
<pb n="148"/>
<p>γῆς, ὁ τὰ Ἰδιοφυῆ ποιήσας, ἄλλος τεχνογράφος
ῥήτωρ.</p>
</div2>
<div2 n="5" type="chapter">
<head>Κεφ. εʼ. ΣΩΚΡΑΤΗΣ</head>

<milestone unit="section" n="18"/>
<p>Σωκράτης Σωφρονίσκου μὲν ἦν υἱὸς λιθουργοῦ
καὶ Φαιναρέτης μαίας, ὡς καὶ Πλάτων ἐν Θεαιτήτῳ
φησίν, Ἀθηναῖος, τῶν δήμων Ἀλωπεκῆθεν. ἐδόκει
δὲ συμποιεῖν Εὐριπίδῃ· ὅθεν Μνησίμαχος οὕτω φησί,</p>
<p>Φρύγες ἐστὶ καινὸν δρᾶμα τοῦτʼ Εὐριπίδου,
...ᾧ καὶ Σωκράτης</p>
<p>τὰ φρύγανʼ ὑποτίθησι.</p>
<p>καὶ πάλιν, "Εὐριπίδας σωκρατογόμφους." καὶ
Καλλίας Πεδήταις·</p>
<p>α. Τί δὴ σὺ σεμνὴ καὶ φρονεῖς οὕτω μέγα;</p>
<p>β. Ἔξεστι γάρ μοι· Σωκράτης γὰρ αἴτιος.</p>
<p>Ἀριστοφάνης Νεφέλαις·</p>
<p>Εὐριπίδῃ δʼ ὁ τὰς τραγῳδίας ποιῶν</p>
<p>τὰς περιλαλούσας οὗτός ἐστι, τὰς σοφάς.</p>

<milestone unit="section" n="19"/>
<p>Ἀκούσας δὲ Ἀναξαγόρου κατά τινας, ἀλλὰ καὶ
Δάμωνος, ὡς Ἀλέξανδρος ἐν Διαδοχαῖς, μετὰ τὴν
ἐκείνου καταδίκην διήκουσεν Ἀρχελάου τοῦ φυσικοῦ· οὗ καὶ παιδικὰ γενέσθαι φησὶν Ἀριστόξενος.
Δοῦρις δὲ καὶ δουλεῦσαι αὐτὸν καὶ ἐργάσασθαι
λίθους· εἶναί τε αὐτοῦ καὶ τὰς ἐν ἀκροπόλει Χάριτας
ἔνιοί φασιν, ἐνδεδυμένας οὔσας. ὅθεν καὶ Τίμωνα
ἐν τοῖς Σίλλοις εἰπεῖν·</p>
<pb n="150"/>
<p>ἐκ δʼ ἄρα τῶν ἀπέκλινεν ὁ λαξόος, ἐννομολέσχης,
Ἑλλήνων ἐπαοιδός, ἀκριβολόγους ἀποφήνας,
μυκτὴρ ῥητορόμυκτος, ὑπαττικὸς εἰρωνευτής.</p>
<p>ἦν γὰρ καὶ ἐν τοῖς ῥητορικοῖς δεινός, ὥς φησι
καὶ Ἰδομενεύς· ἀλλὰ καὶ οἱ τριάκοντα αὐτὸν ἐκώ-

<milestone unit="section" n="20"/>
λυσαν τέχνας διδάσκειν λόγων, ὥς φησι Ξενοφῶν.
καὶ Ἀριστοφάνης αὐτὸν κωμῳδεῖ ὡς τὸν ἥττω
λόγον κρείττω ποιοῦντα. καὶ γὰρ πρῶτος, ὥς
φησι Φαβωρῖνος ἐν Παντοδαπῇ ἱστορίᾳ, μετὰ τοῦ
μαθητοῦ Αἰσχίνου ῥητορεύειν ἐδίδαξε· λέγει δὲ
τοῦτο καὶ Ἰδομενεὺς ἐν τῷ περὶ τῶν Σωκρατικῶν.
καὶ πρῶτος περὶ βίου διελέχθη καὶ πρῶτος φιλοσόφων καταδικασθεὶς ἐτελεύτα. φησὶ δʼ αὐτὸν
Ἀριστόξενος ὁ Σπινθάρου καὶ χρηματίσασθαι·
τιθέντα γοῦν τὸ βαλλόμενον κέρμα ἀθροίζειν· εἶτʼ
ἀναλώσαντα πάλιν τιθέναι.</p>
<p>Κρίτωνα δʼ ἀναστῆσαι αὐτὸν ἀπὸ τοῦ ἐργαστηρίου καὶ παιδεῦσαι τῆς κατὰ ψυχὴν χάριτος
ἐρασθέντα Δημήτριός φησιν ὁ Βυζάντιος.

<milestone unit="section" n="21"/>
γνόντα
δὲ τὴν φυσικὴν θεωρίαν μηδὲν εἶναι πρὸς ἡμᾶς,
τὰ ἠθικὰ φιλοσοφεῖν ἐπί τε τῶν ἐργαστηρίων καὶ
ἐν τῇ ἀγορᾷ· κἀκεῖνα δὲ φάσκειν ζητεῖν,</p>
<p>ὅττι τοι ἐν μεγάροισι κακόν τʼ ἀγαθόν τε τέτυκται.</p>
<p>πολλάκις δὲ βιαιότερον ἐν ταῖς ζητήσεσι διαλεγόμενον κονδυλίζεσθαι καὶ παρατίλλεσθαι, τὸ πλέον
τε γελᾶσθαι καταφρονούμενον· καὶ πάντα ταῦτα
φέρειν ἀνεξικάκως. ὅθεν καὶ λακτισθέντα, ἐπειδὴ</p>
<pb n="152"/>
<p>ἠνέσχετο, τινὸς θαυμάσαντος, εἰπεῖν, "εἰ δέ με
ὄνος ἐλάκτισε, δίκην ἂν αὐτῷ ἐλάγχανον;" καὶ
ταῦτα μὲν ὁ Δημήτριος.</p>

<milestone unit="section" n="22"/>
<p>Ἀποδημίας δὲ οὐκ ἐδεήθη, καθάπερ οἱ πλείους,
πλὴν εἰ μὴ στρατεύεσθαι ἔδει. τὸ δὲ λοιπὸν
αὐτόθι μένων φιλονεικότερον συνεζήτει τοῖς προσδιαλεγομένοις, οὐχ ὥστε ἀφελέσθαι τὴν δόξαν
αὐτούς, ἀλλʼ ὥστε τὸ ἀληθὲς ἐκμαθεῖν πειρᾶσθαι. φασὶ δʼ Εὐριπίδην αὐτῷ δόντα τὸ
Ἡρακλείτου σύγγραμμα ἐρέσθαι, "τί δοκεῖ;"
τὸν δὲ φάναι, "ἃ μὲν συνῆκα, γενναῖα· οἶμαι
δὲ καὶ ἃ μὴ συνῆκα· πλὴν Δηλίου γέ τινος δεῖται
κολυμβητοῦ."</p>
<p>Ἐπεμελεῖτο δὲ καὶ σωμασκίας, καὶ ἦν εὐέκτης.
ἐστρατεύσατο γοῦν εἰς Ἀμφίπολιν καὶ Ξενοφῶντα
ἀφʼ ἵππου πεσόντα ἐν τῇ κατὰ Δήλιον μάχῃ
διέσωσεν ὑπολαβών·

<milestone unit="section" n="23"/>
ὅτε καὶ πάντων φευγόντων
Ἀθηναίων αὐτὸς ἠρέμα ἀνεχώρει, παρεπιστρεφόμενος ἡσυχῆ καὶ τηρῶν ἀμύνασθαι εἴ τίς οἱ
ἐπέλθοι. ἐστρατεύσατο δὲ καὶ εἰς Ποτίδαιαν διὰ
θαλάττης· πεζῇ γὰρ οὐκ ἐνῆν τοῦ πολέμου κωλύοντος. ὅτε καὶ μεῖναι διὰ νυκτὸς ὅλης ἐφʼ ἑνὸς
σχήματος αὐτόν φασι, καὶ ἀριστεύσαντα αὐτόθι
παραχωρῆσαι Ἀλκιβιάδῃ τοῦ ἀριστείου· οὗ καὶ
ἐρασθῆναί φησιν αὐτὸν Ἀρίστιππος ἐν τετάρτῳ
Περὶ παλαιᾶς τρυφῆς. Ἴων δὲ ὁ Χῖος καὶ νέον</p>
<pb n="154"/>
<p>ὄντα εἰς Σάμον σὺν Ἀρχελάῳ ἀποδημῆσαι· καὶ
Πυθώδε ἐλθεῖν Ἀριστοτέλης φησίν· ἀλλὰ καὶ εἰς
Ἰσθμόν, ὡς Φαβωρῖνος ἐν τῷ πρώτῳ τῶν Ἀπομνημονευμάτων.</p>

<milestone unit="section" n="24"/>
<p>Ἦν δὲ καὶ ἰσχυρογνώμων καὶ δημοκρατικός,
ὡς δῆλον ἔκ τε τοῦ μὴ εἶξαι τοῖς περὶ Κριτίαν,
κελεύουσι Λέοντα τὸν Σαλαμίνιον, ἄνδρα πλούσιον, ἀγαγεῖν πρὸς αὐτούς, ὥστε ἀπολέσθαι· ἀλλὰ
καὶ μόνος ἀποψηφίσασθαι τῶν δέκα στρατηγῶν.
καὶ ἐνὸν αὐτῷ ἀποδρᾶναι τῆς εἱρκτῆς μὴ ἐθελῆσαι·
τοῖς τε κλαίουσιν αὐτὸν ἐπιπλῆξαι καὶ τοὺς καλλίστους λόγους ἐκείνους δεδεμένον διαθέσθαι.</p>
<p>Αὐτάρκης τε ἦν καὶ σεμνός. καί ποτε Ἀλκιβιάδου, καθά φησι Παμφίλη ἐν τῷ ἑβδόμῳ τῶν
Ὑπομνημάτων, διδόντος αὐτῷ χώραν μεγάλην, ἵνα
ἐνοικοδομήσηται οἰκίαν, φάναι, "καὶ εἰ ὑποδημάτων ἔδει, καὶ βύρσαν μοι ἐδίδους, ἵνʼ ἐμαυτῷ
ὑποδήματα ποιησαίμην, καταγέλαστος ἂν ἦν
λαβών."

<milestone unit="section" n="25"/>
πολλάκις δʼ ἀφορῶν εἰς τὰ πλήθη τῶν
πιπρασκομένων ἔλεγε πρὸς αὑτόν, "πόσων ἐγὼ
χρείαν οὐκ ἔχω." καὶ συνεχὲς ἐκεῖνα ἀνεφθέγγετο
τὰ ἰαμβεῖα·</p>
<p>τὰ δʼ ἀργυρώματʼ ἐστὶν ἥ τε πορφύρα</p>
<p>εἰς τοὺς τραγῳδοὺς χρήσιμʼ, οὐκ εἰς τὸν βίον.</p>
<p>ὑπερεφρόνησε δὲ καὶ Ἀρχελάου τοῦ Μακεδόνος
καὶ Σκόπα τοῦ Κρανωνίου καὶ Εὐρυλόχου τοῦ
Λαρισσαίου, μήτε χρήματα προσέμενος παρʼ αὐτῶν,
μήτε παρʼ αὐτοὺς ἀπελθών. εὔτακτός τε ἦν τὴν</p>
<pb n="156"/>
<p>δίαιταν οὕτως, ὥστε πολλάκις Ἀθήνησι λοιμῶν
γενομένων μόνος οὐκ ἐνόσησε.</p>

<milestone unit="section" n="26"/>
<p>Φησὶ δʼ Ἀριστοτέλης δύο γυναῖκας αὐτὸν ἀγαγέσθαι· προτέραν μὲν Ξανθίππην, ἐξ ἧς αὐτῷ
γενέσθαι Λαμπροκλέα· δευτέραν δὲ Μυρτώ, τὴν
Ἀριστείδου τοῦ δικαίου θυγατέρα, ἣν καὶ ἄπροικον
λαβεῖν, ἐξ ἧς γενέσθαι Σωφρονίσκον καὶ Μενέξενον. οἱ δὲ προτέραν γῆμαι τὴν Μυρτώ φασιν·
ἔνιοι δὲ καὶ ἀμφοτέρας σχεῖν ὁμοῦ, ὧν ἐστι
Σάτυρός τε καὶ Ἱερώνυμος ὁ Ῥόδιος. φασὶ γὰρ
βουληθέντας Ἀθηναίους διὰ τὸ λειπανδρεῖν συναυξῆσαι τὸ πλῆθος, ψηφίσασθαι γαμεῖν μὲν ἀστὴν
μίαν, παιδοποιεῖσθαι δὲ καὶ ἐξ ἑτέρας· ὅθεν τοῦτο
ποιῆσαι καὶ Σωκράτην.</p>

<milestone unit="section" n="27"/>
<p>Ἦν δʼ ἱκανὸς καὶ τῶν σκωπτόντων [αὐτὸν]
ὑπερορᾶν. καὶ ἐσεμνύνετο ἐπὶ τῇ εὐτελείᾳ, μισθόν
τε οὐδένα εἰσεπράξατο. καὶ ἔλεγεν ἥδιστα ἐσθίων
ἥκιστα ὄψου προσδεῖσθαι· καὶ ἥδιστα πίνων ἥκιστα
τὸ μὴ παρὸν ποτὸν ἀναμένειν· καὶ ἐλαχίστων δεόμενος ἔγγιστα εἶναι θεῶν. τοῦτο δʼ ἐνέσται καὶ
παρὰ τῶν κωμῳδοποιῶν λαβεῖν, οἳ λανθάνουσιν
ἑαυτοὺς διʼ ὧν σκώπτουσιν ἐπαινοῦντες αὐτόν.
Ἀριστοφάνης μὲν οὕτως·</p>
<p>ὦ τῆς μεγάλης ἐπιθυμήσας σοφίας ἄνθρωπε
δικαίως,</p>
<p>ὡς εὐδαίμων παρʼ Ἀθηναίοις καὶ τοῖς Ἕλλησι
διάξεις.</p>
<p>εἶ γὰρ μνήμων καὶ φροντιστής, καὶ τὸ ταλαίπωρον
ἔνεστιν</p>
<p>ἐν τῇ γνώμῃ, κοὔτε τι κάμνεις οὔθʼ ἑστὼς οὔτε
βαδίζων,</p>
<pb n="158"/>
<p>οὔτε ῥιγῶν ἄχθει λίαν, οὔτʼ ἀρίστων ἐπιθυμεῖς,
οἴνου τʼ ἀπέχει κἀδηφαγίας καὶ τῶν ἄλλων
ἀνοήτων.</p>

<milestone unit="section" n="28"/>
<p>Ἀμειψίας δʼ ἐν τρίβωνι παράγων αὐτὸν φησὶν
οὕτως·</p>
<p>Σώκρατες ἀνδρῶν βέλτιστʼ ὀλίγων, πολλῷ δὲ
ματαιόταθʼ, ἥκεις</p>
<p>καὶ σὺ πρὸς ἡμᾶς. καρτερικός γʼ εἶ. πόθεν ἄν σοι
χλαῖνα γένοιτο;</p>
<p>β. τουτὶ τὸ κακὸν κατʼ ἐπήρειαν τῶν σκυτοτόμων
γεγένηται.</p>
<p>α. οὗτος μέντοι πεινῶν οὕτως οὐπώποτʼ ἔτλη
κολακεῦσαι.</p>
<p>τοῦτο δʼ αὐτοῦ τὸ ὑπεροπτικὸν καὶ μεγαλόφρον
ἐμφαίνει καὶ Ἀριστοφάνης λέγων οὕτως,</p>
<p>ὅτι βρενθύει τʼ ἐν ταῖσιν ὁδοῖς, καὶ τὠφθαλμὼ
παραβάλλεις,</p>
<p>κἀνυπόδητος κακὰ πόλλʼ ἀνέχει, κἀν ἡμῖν σεμνοπροσωπεῖς.</p>
<p>καίτοι ἐνίοτε πρὸς τοὺς καιροὺς ἁρμοττόμενος καὶ
λαμπρὰ ἠμπίσχετο· καθάπερ ἐν τῷ Πλάτωνος
συμποσίῳ παρʼ Ἀγάθωνα βαδίζων.</p>

<milestone unit="section" n="29"/>
<p>Ἱκανὸς δʼ ἀμφότερα ἦν, καὶ προτρέψαι καὶ
ἀποτρέψαι. ὥσπερ τὸν Θεαίτητον περὶ ἐπιστήμης διαλεχθεὶς ἔνθεον ἀπέπεμψε, καθὰ καὶ
Πλάτων φησίν. Εὐθύφρονα δὲ τῷ πατρὶ γραψάμενον ξενοκτονίας δίκην περὶ ὁσίου τινὰ διαλεχθεὶς
ἀπήγαγε. καὶ τὸν Λύσιν δὲ ἠθικώτατον ἐποίησε
προτρέψας. ἦν γὰρ ἱκανὸς ἀπὸ τῶν πραγμάτων
τοὺς λόγους εὑρίσκειν. ἐνέτρεψε δὲ καὶ Λαμπρο-</p>
<pb n="160"/>
<p>κλέα τὸν υἱὸν τῇ μητρὶ ἀγριαινόμενον, ὥς που καὶ
Ξενοφῶν εἴρηκε. καὶ Γλαύκωνα μὲν τὸν Πλάτωνος
ἀδελφὸν θέλοντα πολιτεύεσθαι ἀπέστησε διὰ τὸ
ἀπείρως ἔχειν, ὥς φησι Ξενοφῶν· Χαρμίδην δὲ
τοὐναντίον ἔχοντα οἰκείως ἐπέστησεν.</p>

<milestone unit="section" n="30"/>
<p>Ἐπῆρε δὲ καὶ εἰς φρόνημα Ἰφικράτην τὸν
στρατηγόν, δείξας αὐτῷ τοῦ κουρέως Μειδίου
ἀλεκτρυόνας ἀντίον τῶν Καλλίου πτερυξαμένους.
καὶ αὐτὸν Γλαυκωνίδης ἠξίου τῇ πόλει περιποιεῖν
καθάπερ φασιανὸν ὄρνιν ἢ ταώ.</p>
<p>Ἔλεγε δὲ ὡς θαυμαστὸν πρόβατα μὲν ἕκαστον
εἰπεῖν ἂν ῥᾳδίως ὅσα ἔχει, φίλους δʼ οὐκ ἂν ὀνομάσαι ὁπόσους κέκτηται· οὕτως ὀλιγώρως ἔχειν
περὶ αὐτούς. ὁρῶν δʼ Εὐκλείδην ἐσπουδακότα
περὶ τοὺς ἐριστικοὺς λόγους, "ὦ Εὐκλείδη," ἔφη,
"σοφισταῖς μὲν δυνήσῃ χρῆσθαι, ἀνθρώποις δὲ
οὐδαμῶς." ἄχρηστον γὰρ ᾤετο εἶναι τὴν περὶ
ταῦτα γλισχρολογίαν, ὡς καὶ Πλάτων ἐν Εὐθυδήμῳ
φησί.</p>

<milestone unit="section" n="31"/>
<p>Χαρμίδου τε οἰκέτας αὐτῷ διδόντος, ἵνʼ ἀπʼ
αὐτῶν προσοδεύοιτο, οὐχ εἵλετο· καὶ τὸ κάλλος
ὑπερεῖδεν Ἀλκιβιάδου κατά τινας. καὶ ἐπῄνει
σχολὴν ὡς κάλλιστον κτημάτων, καθὰ καὶ Ξενοφῶν
ἐν Συμποσίῳ φησίν. ἔλεγε δὲ καὶ ἓν μόνον
ἀγαθὸν εἶναι, τὴν ἐπιστήμην, καὶ ἓν μόνον κακόν,
τὴν ἀμαθίαν· πλοῦτον δὲ καὶ εὐγένειαν οὐδὲν
σεμνὸν ἔχειν· πᾶν δὲ τοὐναντίον κακόν. εἰπόντος
γοῦν τινος αὐτῷ ὡς εἴη Ἀντισθένης μητρὸς</p>
<pb n="162"/>
<p>Θρᾴττης, "σὺ δʼ ᾤου," ἔφη, "οὕτως ἂν γενναῖον
ἐκ δυοῖν Ἀθηναίων γενέσθαι;" Φαίδωνα δὲ διʼ
αἰχμαλωσίαν ἐπʼ οἰκήματος καθήμενον προσέταξε
Κρίτωνι λυτρώσασθαι, καὶ φιλόσοφον ἀπειργάσατο.</p>

<milestone unit="section" n="32"/>
<p>Ἀλλὰ καὶ λυρίζειν ἐμάνθανεν ἤδη γηραιός,<note n="1" place="unspecified" anchored="yes">
<foreign lang="greek">ἤδη γηραιός</foreign>] ξορρ. ξοβετ· <foreign lang="greek">ὁτὲ καιρός</foreign> ϝυλγ.· <foreign lang="greek">ὁτὲ &lt;οὐκέτι&gt;
καιρός</foreign> ρεισκε.</note> μηδὲν
λέγων ἄτοπον εἶναι ἅ τις μὴ οἶδεν ἐκμανθάνειν.
ἔτι τε ὠρχεῖτο συνεχές, τῇ τοῦ σώματος εὐεξίᾳ
λυσιτελεῖν ἡγούμενος τὴν τοιαύτην γυμνασίαν, ὡς
καὶ Ξενοφῶν ἐν Συμποσίῳ φησίν. ἔλεγε δὲ καὶ
προσημαίνειν τὸ δαιμόνιον τὰ μέλλοντα αὐτῷ· τό
τε εὖ [ἄρχεσθαι] μικρὸν μὲν μὴ εἶναι, παρὰ μικρὸν
δέ· καὶ εἰδέναι μὲν μηδὲν πλὴν αὐτὸ τοῦτο [εἰδέναι].
τούς τε τὰ πρώϊμα πολλοῦ ἐωνημένους ἀπογινώσκειν
ἔλεγεν εἰς τὰς ὥρας ἐλθεῖν. καί ποτε ἐρωτηθείς,
τίς ἀρετὴ νέου, "τὸ μηδὲν ἄγαν," εἶπεν. ἔφασκέ
τε δεῖν γεωμετρεῖν μέχρι ἄν τις μέτρῳ δύνηται γῆν
παραλαβεῖν καὶ παραδοῦναι.</p>

<milestone unit="section" n="33"/>
<p>Εὐριπίδου δʼ ἐν τῇ Αὔγῃ εἰπόντος περὶ ἀρετῆς,</p>
<p>
<hi rend="center">κράτιστον εἰκῆ ταῦτʼ ἐᾶν ἀφειμένα,</hi>
</p>
<p>ἀναστὰς ἐξῆλθε, φήσας γελοῖον εἶναι ἀνδράποδον
μὲν μὴ εὑρισκόμενον ἀξιοῦν ζητεῖν, ἀρετὴν δʼ
οὕτως ἐᾶν ἀπολωλέναι. ἐρωτηθεὶς πότερον γῆμαι
ἢ μή, ἔφη, "ὃ ἂν αὐτῶν ποιήσῃς, μεταγνώσῃ."
ἐλεγέ τε θαυμάζειν τῶν τὰς λιθίνας εἰκόνας κατα-</p>
<pb n="164"/>
<p>σκευαζομένων τοῦ μὲν λίθου προνοεῖν ὅπως ὁμοιότατος ἔσται, αὑτῶν δʼ ἀμελεῖν, ὡς μὴ ὁμοίους τῷ
λίθῳ φαίνεσθαι. ἠξίου δὲ καὶ τοὺς νέους συνεχὲς
κατοπτρίζεσθαι, ἵνʼ εἰ μὲν καλοὶ εἶεν, ἄξιοι γίγνοιντο· εἰ δʼ αἰσχροί, παιδείᾳ τὴν δυσείδειαν
ἐπικαλύπτοιεν.</p>

<milestone unit="section" n="34"/>
<p>Καλέσας ἐπὶ δεῖπνον πλουσίους, καὶ τῆς Ξανθίππης αἰδουμένης ἔφη, "θάρρει· εἰ μὲν γὰρ
εἶεν μέτριοι, συμπεριενεχθεῖεν ἄν· εἰ δὲ φαῦλοι,
ἡμῖν αὐτῶν οὐδὲν μελήσει." ἔλεγέ τε τοὺς μὲν
ἄλλους ἀνθρώπους ζῆν ἵνʼ ἐσθίοιεν· αὐτὸς δὲ
ἐσθίειν ἵνα ζῴη. πρὸς τὸ οὐκ ἀξιόλογον πλῆθος
ἔφασκεν ὅμοιον εἴ τις τετράδραχμον ἓν ἀποδοκιμάζων τὸν ἐκ τῶν τοιούτων σωρὸν ὡς δόκιμον
ἀποδέχοιτο. Αἰσχίνου δὲ εἰπόντος, "πένης εἰμὶ
καὶ ἄλλο μὲν οὐδὲν ἔχω, δίδωμι δέ σοι ἐμαυτόν,"
"ἆρʼ οὖν," εἶπεν, "οὐκ αἰσθάνῃ τὰ μέγιστά μοι
διδούς;" τὸν ἀποδυσπετοῦντα ἐπὶ τῷ παρορᾶσθαι,
ὁπότε ἐπανέστησαν οἱ τριάκοντα, "ἆρα," ἔφη,
"μήτι σοι μεταμέλει;"

<milestone unit="section" n="35"/>
πρὸς τὸν εἰπόντα, "θάνατόν
σου κατέγνωσαν Ἀθηναῖοι," "κἀκείνων," εἶπεν,
"ἡ φύσις." οἱ δὲ τοῦτʼ Ἀναξαγόρου φασί. τῆς
γυναικὸς εἰπούσης, "ἀδίκως ἀποθνήσκεις," "σὺ
δέ," ἔφη, "δικαίως ἐβούλου;" ὄναρ δόξας τινὰ αὐτῷ
λέγειν,</p>
<p>ἤματί κεν τριτάτῳ Φθίην ἐρίβωλον ἵκοιο,
πρὸς Αἰσχίνην ἔφη, "εἰς τρίτην ἀποθανοῦμαι."
μέλλοντί τε αὐτῷ τὸ κώνειον πίεσθαι Ἀπολλόδωρος</p>
<pb n="166"/>
<p>ἱμάτιον ἐδίδου καλόν, ἵνʼ ἐκείνῳ ἐναποθάνοι· καὶ
ὅς, "τί δέ," ἔφη, "τὸ ἐμὸν ἱμάτιον ἐμβιῶναι μὲν
ἐπιτήδειον, ἐναποθανεῖν δὲ οὐχί;" πρὸς τὸν
εἰπόντα, "κακῶς ὁ δεῖνά σε λέγει," "καλῶς γάρ,"
ἔφη, "λέγειν οὐκ ἔμαθε."

<milestone unit="section" n="36"/>
στρέψαντος δὲ Ἀντισθένους τὸ διερρωγὸς τοῦ τρίβωνος εἰς τοὐμφανές,
"ὁρῶ σου," ἔφη, "διὰ τοῦ τρίβωνος τὴν κενοδοξίαν."
πρὸς τὸν εἰπόντα, "οὐ σοὶ λοιδορεῖται ὁ δεῖνα;"
"οὐχί," ἔφη· "ἐμοὶ γὰρ οὐ πρόσεστι ταῦτα." ἔλεγε
δὲ τοῖς κωμικοῖς δεῖν ἐπίτηδες ἑαυτὸν διδόναι· εἰ
μὲν γάρ τι τῶν προσόντων λέξειαν, διορθώσονται·
εἰ δʼ οὔ, οὐδὲν πρὸς ἡμᾶς. πρὸς Ξανθίππην
πρότερον μὲν λοιδοροῦσαν, ὕστερον δὲ καὶ περιχέασαν αὐτῷ, "οὐκ ἔλεγον," εἶπεν, "ὅτι Ξανθίππη
βροντῶσα καὶ ὕδωρ ποιήσει;" πρὸς Ἀλκιβιάδην
εἰπόντα ὡς οὐκ ἀνεκτὴ ἡ Ξανθίππη λοιδοροῦσα,
"ἀλλʼ ἔγωγʼ," ἔφη, "συνείθισμαι, καθαπερεὶ καὶ
τροχιλίας ἀκούων συνεχές.

<milestone unit="section" n="37"/>
καὶ σὺ μέν," εἶπε,
"χηνῶν βοώντων ἀνέχῃ." τοῦ δὲ εἰπόντος, "ἀλλά
μοι ᾠὰ καὶ νεοττοὺς τίκτουσι," "κἀμοί," φησί,
"Ξανθίππη παιδία γεννᾷ." ποτὲ αὐτῆς ἐν ἀγορᾷ
καὶ θοἰμάτιον περιελομένης συνεβούλευον οἱ γνώριμοι χερσὶν ἀμύνασθαι, "νὴ Δίʼ," εἶπεν, "ἵνʼ ἡμῶν
πυκτευόντων ἕκαστος ὑμῶν λέγῃ, εὖ Σώκρατες,
εὖ Ξανθίππη." ἔλεγε συνεῖναι τραχείᾳ γυναικὶ
καθάπερ οἱ ἱππικοὶ θυμοειδέσιν ἵπποις. "ἀλλʼ ὡς
ἐκεῖνοι," φησί, "τούτων κρατήσαντες ῥᾳδίως τῶν
ἄλλων περιγίνονται, οὕτω κἀγὼ Ξανθίππῃ χρώμενος τοῖς ἄλλοις ἀνθρώποις συμπεριενεχθήσομαι."</p>
<p>Ταῦτα δὴ καὶ τοιαῦτα λέγων καὶ πράττων πρὸς</p>
<pb n="168"/>
<p>τῆς Πυθίας ἐμαρτυρήθη, Χαιρεφῶντι ἀνελούσης
ἐκεῖνο δὴ τὸ περιφερόμενον,</p>
<p>
<hi rend="center">ἀνδρῶν ἁπάντων Σωκράτης σοφώτατος.</hi>
</p>

<milestone unit="section" n="38"/>
<p>ἀφʼ οὗ δὴ καὶ ἐφθονήθη μάλιστα· καὶ δὴ καὶ ὅτι
διήλεγχε τοὺς μέγα φρονοῦντας ἐφʼ ἑαυτοῖς ὡς
ἀνοήτους, καθάπερ ἀμέλει καὶ τὸν Ἄνυτον, ὡς
καὶ ἐν τῷ Πλάτωνός ἐστι Μένωνι. οὗτος γὰρ
οὐ φέρων τὸν ὑπὸ Σωκράτους χλευασμὸν πρῶτον
μὲν ἐπήλειψεν αὐτῷ τοὺς περὶ Ἀριστοφάνην,
ἔπειτα καὶ Μέλητον συνέπεισεν ἀπενέγκασθαι κατʼ
αὐτοῦ γραφὴν ἀσεβείας καὶ τῶν νέων διαφθορᾶς.</p>
<p>Ἀπηνέγκατο μὲν οὖν τὴν γραφὴν ὁ Μέλητος,
εἶπε δὲ τὴν δίκην Πολύευκτος, ὥς φησι Φαβωρῖνος
ἐν Παντοδαπῇ ἱστορίᾳ· συνέγραψε δὲ τὸν λόγον
Πολυκράτης ὁ σοφιστής, ὥς φησιν Ἕρμιππος, ἢ
Ἄνυτος, ὥς τινες· προητοίμασε δὲ πάντα Λύκων
ὁ δημαγωγός.</p>

<milestone unit="section" n="39"/>
<p>Ἀντισθένης δʼ ἐν ταῖς τῶν φιλοσόφων Διαδοχαῖς
καὶ Πλάτων ἐν Ἀπολογίᾳ τρεῖς αὐτοῦ κατηγορῆσαί φασιν, Ἄνυτον καὶ Λύκωνα καὶ Μέλητον·
τὸν μὲν Ἄνυτον ὡς ὑπὲρ τῶν δημιουργῶν καὶ τῶν
πολιτικῶν ὀργιζόμενον· τὸν δὲ Λύκωνα ὑπὲρ τῶν
ῥητόρων· καὶ τὸν Μέλητον ὑπὲρ τῶν ποιητῶν, οὓς
ἅπαντας ὁ Σωκράτης διέσυρε. Φαβωρῖνος δέ
φησιν ἐν τῷ πρώτῳ τῶν Ἀπομνημονευμάτων μὴ
εἶναι ἀληθῆ τὸν λόγον τὸν Πολυκράτους κατὰ
Σωκράτους· ἐν αὐτῷ γάρ, φησί, μνημονεύει τῶν
ὑπὸ Κόνωνος τειχῶν ἀνασταθέντων, ἃ γέγονεν</p>
<pb n="170"/>
<p>ἔτεσιν ἓξ τῆς τοῦ Σωκράτους τελευτῆς ὕστερον.
καὶ ἔστιν οὕτως ἔχον.</p>

<milestone unit="section" n="40"/>
<p>Ἡ δʼ ἀντωμοσία τῆς δίκης τοῦτον εἶχε τὸν
τρόπον· ἀνάκειται γὰρ ἔτι καὶ νῦν, φησὶ Φαβωρῖνος,
ἐν τῷ Μητρῴῳ· "τάδε ἐγράψατο καὶ ἀντωμόσατο
Μέλητος Μελήτου Πιτθεὺς Σωκράτει Σωφρονίσκου
Ἀλωπεκῆθεν· ἀδικεῖ Σωκράτης, οὓς μὲν ἡ πόλις
νομίζει θεοὺς οὐ νομίζων, ἕτερα δὲ καινὰ δαιμόνια
εἰσηγούμενος· ἀδικεῖ δὲ καὶ τοὺς νέους διαφθείρων.
τίμημα θάνατος." ὁ δʼ οὖν φιλόσοφος, Λυσίου
γράψαντος ἀπολογίαν αὐτῷ, διαναγνοὺς ἔφη, "καλὸς
μὲν ὁ λόγος, ὦ Λυσία, οὐ μὴν ἁρμόττων γʼ ἐμοί."
δηλαδὴ γὰρ ἦν τὸ πλέον δικανικὸς ἢ ἐμφιλόσοφος.

<milestone unit="section" n="41"/>
εἰπόντος δὲ τοῦ Λυσίου, "πῶς, εἰ καλός ἐστιν ὁ
λόγος, οὐκ ἄν σοι ἁρμόττοι;" ἔφη, "οὐ γὰρ καὶ
ἱμάτια καλὰ καὶ ὑποδήματα εἴη ἂν ἐμοὶ ἀνάρμοστα;"</p>
<p>Κρινομένου δʼ αὐτοῦ φησιν Ἰοῦστος ὁ Τιβεριεὺς
ἐν τῷ Στέμματι Πλάτωνα ἀναβῆναι ἐπὶ τὸ βῆμα
καὶ εἰπεῖν, "νεώτατος ὤν, ὦ ἄνδρες Ἀθηναῖοι,
τῶν ἐπὶ τὸ βῆμα ἀναβάντων·" τοὺς δὲ δικαστὰς
ἐκβοῆσαι, Κατάβα, κατάβα [τουτέστι κατάβηθι].
ὅτʼ οὖν<note n="1" place="unspecified" anchored="yes">
<foreign lang="greek">ὄτʼ οὖν] ὁ δʼ οὖν</foreign> ριξηαρδς.</note>
καὶ κατεδικάοθη διακοσίαις ὀγδοήκοντα
μιᾷ πλείοσι ψήφοις τῶν ἀπολυουσῶν· καὶ τιμωμένων τῶν δικαστῶν τί χρὴ παθεῖν αὐτὸν ἢ
ἀποτῖσαι, πέντε καὶ εἴκοσιν ἔφη δραχμὰς ἀποτίσειν.
Εὐβουλίδης μὲν γάρ φησιν ἑκατὸν ὁμολογῆσαι·

<milestone unit="section" n="42"/>
θορυβησάντων δὲ τῶν δικαστῶν, "ἕνεκα μέν,"
εἶπε, "τῶν ἐμοὶ διαπεπραγμένων τιμῶμαι τὴν
δίκην τῆς ἐν πρυτανείῳ σιτήσεως."</p>
<p>Καὶ οἳ θάνατον αὐτοῦ κατέγνωσαν, προσθέντες
ἄλλας ψήφους ὀγδοήκοντα. καὶ δεθεὶς μετʼ οὐ</p>
<pb n="172"/>
<p>πολλὰς ἡμέρας ἔπιε τὸ κώνειον, πολλὰ καλὰ
κἀγαθὰ διαλεχθείς, ἃ Πλάτων ἐν τῷ Φαίδωνί
φησιν. ἀλλὰ καὶ παιᾶνα κατά τινας ἐποίησεν,
οὗ ἡ ἀρχή·</p>
<p>Δήλιʼ Ἄπολλον χαῖρε, καὶ Ἄρτεμι, παῖδε κλεεινώ.</p>
<p>Διονυσόδωρος δέ φησι μὴ εἶναι αὐτοῦ τὸν παιᾶνα.
ἐποίησε δὲ καὶ μῦθον Αἰσώπειον οὐ πάνυ ἐπιτετευγμένως, οὗ ἡ ἀρχή·</p>
<p>Αἴσωπός ποτʼ ἔλεξε Κορίνθιον ἄστυ νέμουσι,</p>
<p>μὴ κρίνειν ἀρετὴν λαοδίκῳ σοφίῃ.</p>

<milestone unit="section" n="43"/>
<p>Ὁ μὲν οὖν ἐξ ἀνθρώπων ἦν· Ἀθηναῖοι δʼ εὐθὺς
μετέγνωσαν, ὥστε κλεῖσαι καὶ παλαίστρας καὶ
γυμνάσια. καὶ τοὺς μὲν &lt;ἄλλουσ&gt;
<note n="1" place="unspecified" anchored="yes">
<foreign lang="greek">&lt;ἄλλουσ&gt;</foreign>
ριξηαρδς.</note> ἐφυγάδευσαν,
Μελήτου δὲ θάνατον κατέγνωσαν· Σωκράτην δὲ
χαλκῇ εἰκόνι ἐτίμησαν, ἣν ἔθεσαν ἐν τῷ πομπείῳ,
Λυσίππου ταύτην ἐργασαμένου. Ἄνυτόν τε ἐπιδημήσαντα αὐθημερὸν ἐξεκήρυξαν Ἡρακλεῶται.
οὐ μόνον δʼ ἐπὶ Σωκράτους Ἀθηναῖοι πεπόνθασι
τοῦτο, ἀλλὰ καὶ ἐπὶ πλείστων ὅσων. καὶ γὰρ
Ὅμηρον, καθά φησιν Ἡρακλείδης, πεντήκοντα
δραχμαῖς ὡς μαινόμενον ἐζημίωσαν, καὶ Τυρταῖον
παρακόπτειν ἔλεγον, καὶ Ἀστυδάμαντα πρότερον
τῶν περὶ Αἰσχύλον ἐτίμησαν εἰκόνι χαλκῇ.

<milestone unit="section" n="44"/>
Εὐριπίδης δὲ καὶ ὀνειδίζει αὐτοῖς ἐν τῷ Παλαμήδει
λέγων· "ἐκάνετʼ ἐκάνετε τὰν πάνσοφον τὰν οὐδὲν
ἀλγύνουσαν ἀηδόνα μουσᾶν." καὶ τάδε μὲν ὧδε.
Φιλόχορος δέ φησι προτελευτῆσαι τὸν Εὐριπίδην
τοῦ Σωκράτους.</p>
<pb n="174"/>
<p>Ἐγεννήθη δέ, καθά φησιν Ἀπολλόδωρος ἐν τοῖς
Χρονικοῖς, ἐπὶ Ἀψεφίωνος ἐν τῷ τετάρτῳ ἔτει
τῆς ἑβδομηκοστῆς ἑβδόμης Ὀλυμπιάδος, Θαργηλιῶνος ἕκτῃ, ὅτε καθαίρουσιν Ἀθηναῖοι τὴν
πόλιν καὶ τὴν Ἄρτεμιν Δήλιοι γενέσθαι φασίν.
ἐτελεύτησε δὲ τῷ πρώτῳ ἔτει τῆς ἐνενηκοστῆς
πέμπτης Ὀλυμπιάδος, γεγονὼς ἐτῶν ἑβδομήκοντα.
ταὐτά φησι καὶ Δημήτριος ὁ Φαληρεύς. ἔνιοι δὲ
ἑξήκοντα ἐτῶν τελευτῆσαι αὐτόν φασιν.</p>

<milestone unit="section" n="45"/>
<p>Ἀμφότεροι δʼ ἤκουσαν Ἀναξαγόρου, καὶ οὗτος
καὶ Εὐριπίδης, ὃς καὶ τῷ πρώτῳ ἔτει τῆς ἑβδομηκοστῆς πέμπτης Ὀλυμπιάδος ἐγεννήθη ἐπὶ
Καλλιάδου.</p>
<p>Δοκεῖ δέ μοι καὶ περὶ τῶν φυσικῶν ὁ Σωκράτης
διειλέχθαι· ὅπου γε καὶ περὶ προνοίας τινὰ διαλέγεται, καθά φησι καὶ Ξενοφῶν, καίτοι περὶ μόνων
τῶν ἠθικῶν ποιεῖσθαι τοὺς λόγους αὐτὸν εἰπών.
ἀλλὰ καὶ Πλάτων ἐν τῇ Ἀπολογίᾳ μνησθεὶς
Ἀναξαγόρου καὶ ἄλλων τινῶν φυσικῶν, ἃ Σωκράτης ἀρνεῖται, περὶ τούτων αὐτὸς λέγει, καίπερ
ἀνατιθεὶς πάντα Σωκράτει.</p>
<p>Φησὶ δʼ Ἀριστοτέλης μάγον τινὰ ἐλθόντα ἐκ
Συρίας εἰς Ἀθήνας τά τε ἄλλα καταγνῶναι τοῦ
Σωκράτους, καὶ δὴ καὶ βίαιον ἔσεσθαι τὴν τελευτὴν
αὐτῷ.</p>

<milestone unit="section" n="46"/>
<p>Ἔστι δὲ καὶ ἡμῶν εἰς αὐτὸν οὕτω·</p>
<p>πῖνέ νυν ἐν Διὸς ὤν, ὦ Σώκρατες· ἦ σε γὰρ ὄντως
καὶ σοφὸν εἶπε θεός, καὶ θεὸς ἡ σοφίη.</p>
<p>πρὸς γὰρ Ἀθηναίων κώνειον ἁπλῶς σὺ ἐδέξω·
αὐτοὶ δʼ ἐξέπιον τοῦτο τεῷ στόματι.</p>
<p>Τούτῳ τις, καθά φησιν Ἀριστοτέλης ἐν τρίτῳ</p>
<pb n="176"/>
<p>Περὶ ποιητικῆς, ἐφιλονείκει Ἀντίλοχος Λήμνιος
καὶ Ἀντιφῶν ὁ τερατοσκόπος, ὡς Πυθαγόρᾳ
Κύλων Κροτωνιάτης· καὶ Σύαγρος Ὁμήρῳ ζῶντι,
ἀποθανόντι δὲ Ξενοφάνης ὁ Κολοφώνιος· καὶ
Κέρκωψ Ἡσιόδῳ ζῶντι, τελευτήσαντι δὲ ὁ προειρημένος Ξενοφάνης· καὶ Πινδάρῳ Ἀμφιμένης ὁ
Κῷος· Θάλητι δὲ Φερεκύδης καὶ Βίαντι Σάλαρος
Πριηνεύς· Πιττακῷ Ἀντιμενίδας καὶ Ἀλκαῖος,
Ἀναξαγόρᾳ Σωσίβιος, καὶ Σιμωνίδῃ Τιμοκρέων.</p>

<milestone unit="section" n="47"/>
<p>Τῶν δὲ διαδεξαμένων αὐτὸν τῶν λεγομένων
Σωκρατικῶν οἱ κορυφαιότατοι μὲν Πλάτων, Ξενοφῶν, Ἀντισθένης· τῶν δὲ φερομένων δέκα οἱ
διασημότατοι τέσσαρες, Αἰσχίνης, Φαίδων, Εὐκλείδης, Ἀρίστιππος. λεκτέον δὲ πρῶτον περὶ
Ξενοφῶντος, εἶτα περὶ Ἀντισθένους ἐν τοῖς
κυνικοῖς, ἔπειτα περὶ τῶν Σωκρατικῶν, εἶθʼ οὕτω
περὶ Πλάτωνος, ἐπεὶ κατάρχει τῶν δέκα αἱρέσεων
καὶ τὴν πρώτην Ἀκαδημείαν αὐτὸς συνεστήσατο.
ἡ μὲν οὖν ἀκολουθία τοῦτον ἐχέτω τὸν τρόπον.</p>
<p>Γέγονε δὲ καὶ ἕτερος Σωκράτης, ἱστορικός,
περιήγησιν Ἄργους γεγραφώς· καὶ ἄλλος περιπατητικός, Βιθυνός· καὶ ἕτερος ἐπιγραμμάτων
ποιητής· καὶ ὁ Κῷος, ἐπικλήσεις θεῶν γεγραφώς.</p>
</div2>
<div2 n="6" type="chapter">
<head>Κεφ. σʼ. ΞΕΝΟΦΩΝ</head>

<milestone unit="section" n="48"/>
<p>Ξενοφῶν Γρύλλου μὲν ἦν υἱός, Ἀθηναῖος, τῶν
δήμων Ἐρχιεύς· αἰδήμων δὲ καὶ εὐειδέστατος εἰς</p>
<pb n="178"/>
<p>ὑπερβολήν. τούτῳ δὲ ἐν στενωπῷ φασιν ἀπαντήσαντα Σωκράτην διατεῖναι τὴν βακτηρίαν καὶ κωλύειν παριέναι, πυνθανόμενον ποῦ πιπράσκοιτο τῶν
προσφερομένων ἕκαστον· ἀποκριναμένου δὲ πάλιν
πυθέσθαι, ποῦ δὲ καλοὶ κἀγαθοὶ γίνονται ἄνθρωποι·
ἀπορήσαντος δέ, "ἕπου τοίνυν," φάναι, "καὶ
μάνθανε." καὶ τοὐντεῦθεν ἀκροατὴς Σωκράτους
ἦν. καὶ πρῶτος ὑποσημειωσάμενος τὰ λεγόμενα
εἰς ἀνθρώπους ἤγαγεν, Ἀπομνημονεύματα ἐπιγράψας. ἀλλὰ καὶ ἱστορίαν φιλοσόφων πρῶτος
ἔγραψε.</p>
<p>Καὶ αὐτόν φησιν Ἀρίστιππος ἐν τετάρτῳ Περὶ
παλαιᾶς τρυφῆς ἐρασθῆναι Κλεινίου·

<milestone unit="section" n="49"/>
πρὸς ὃν καὶ
ταῦτα εἰπεῖν· "νῦν γὰρ ἐγὼ Κλεινίαν ἥδιον μὲν
θεῶμαι ἢ τἄλλα πάντα τὰ ἐν ἀνθρώποις καλά· τυφλὸς
δὲ τῶν ἄλλων πάντων δεξαίμην ἂν ἢ Κλεινίου ἑνὸς
ὄντος γενέσθαι· ἄχθομαι δὲ καὶ νυκτὶ καὶ ὕπνῳ,
ὅτι ἐκεῖνον οὐχ ὁρῶ· ἡμέρᾳ δὲ καὶ ἡλίῳ τὴν
μεγίστην χάριν οἶδα, ὅτι μοι Κλεινίαν ἀναφαίνουσι."</p>
<p>Κύρῳ δὲ φίλος ἐγένετο τοῦτον τὸν τρόπον. ἦν
αὐτῷ συνήθης Πρόξενος ὄνομα, γένος Βοιώτιος,
μαθητὴς μὲν Γοργίου τοῦ Λεοντίνου, φίλος δὲ Κύρῳ.
οὗτος ἐν Σάρδεσι διατρίβων παρὰ τῷ Κύρῳ ἔπεμψεν
εἰς Ἀθήνας ἐπιστολὴν Ξενοφῶντι, καλῶν αὐτὸν ἵνα
γένηται Κύρῳ φίλος. ὁ δὲ τὴν ἐπιστολὴν δεικνύει
Σωκράτει καὶ σύμβουλον ᾑρεῖτο.

<milestone unit="section" n="50"/>
καὶ ὃς ἀπέστειλεν
αὐτὸν εἰς Δελφοὺς χρησόμενον τῷ θεῷ. πείθεται
Ξενοφῶν· ἥκει παρὰ τὸν θεόν· πυνθάνεται οὐχὶ εἰ
χρὴ ἀπιέναι πρὸς Κῦρον, ἀλλʼ ὅπως· ἐφʼ ᾧ καὶ</p>
<pb n="180"/>
<p>Σωκράτης αὐτὸν ᾐτιάσατο, συνεβούλευσε δὲ ἐξελθεῖν.
καὶ ὃς γίνεται παρὰ Κύρῳ, καὶ τοῦ Προξένου φίλος
οὐχ ἧττον ἦν αὐτῷ. τὰ μὲν οὖν ἄλλα τὰ κατὰ τὴν
ἀνάβασιν γενόμενα καὶ τὴν κάθοδον ἱκανῶς αὐτὸς
ἡμῖν διηγεῖται. ἐχθρῶς δὲ διέκειτο πρὸς Μένωνα
τὸν Φαρσάλιον παρὰ τὸν χρόνον τῆς ἀναβάσεως τὸν
ξεναγόν· ὅτε καὶ λοιδορῶν αὐτόν φησιν αὑτοῦ μείζοσι
κεχρῆσθαι παιδικοῖς. ἀλλὰ καὶ Ἀπολλωνίδῃ τινὶ
ὀνειδίζει τετρῆσθαι τὰ ὦτα.</p>

<milestone unit="section" n="51"/>
<p>Μετὰ δὲ τήν τʼ ἀνάβασιν καὶ τὰς ἐν τῷ
Πόντῳ συμφορὰς καὶ τὰς παρασπονδήσεις τὰς
Σεύθου τοῦ τῶν Ὀδρυσῶν βασιλέως ἧκεν εἰς
Ἀσίαν πρὸς Ἀγησίλαον τὸν τῶν Λακεδαιμονίων
βασιλέα, μισθοῦ τοὺς Κύρου στρατιώτας αὐτῷ
παρασχών· φίλος τʼ ἦν εἰς ὑπερβολήν. παρʼ ὃν
καιρὸν ἐπὶ Λακωνισμῷ φυγὴν ὑπʼ Ἀθηναίων
κατεγνώσθη. γενόμενος δʼ ἐν Ἐφέσῳ καὶ χρυσίον
ἔχων τὸ μὲν ἥμισυ Μεγαβύζῳ δίδωσι τῷ τῆς
Ἀρτέμιδος ἱερεῖ φυλάττειν, ἕως ἂν ἐπανέλθοι· εἰ δὲ
μή, ἄγαλμα ποιησάμενον ἀναθεῖναι τῇ θεῷ· τοῦ δὲ
ἡμίσεος ἔπεμψεν εἰς Δελφοὺς ἀναθήματα. ἐντεῦθεν
ἦλθεν εἰς τὴν Ἑλλάδα μετʼ Ἀγησιλάου, κεκλημένου
εἰς τὸν πρὸς Θηβαίους πόλεμον· καὶ αὐτῷ προξενίαν
ἔδοσαν οἱ Λακεδαιμόνιοι.</p>

<milestone unit="section" n="52"/>
<p>Ἐντεῦθεν ἐάσας τὸν Ἀγησίλαον ἧκεν εἰς Σκιλλοῦντα, χωρίον τῆς Ἠλείας ὀλίγον τῆς πόλεως
ἀπέχον. εἵπετο δὲ αὐτῷ καὶ γύναιον ὄνομα Φιλησία,
καθά φησι Δημήτριος ὁ Μάγνης, καὶ δύο υἱεῖς, Γρύλλος καὶ Διόδωρος, ὥς φησι Δείναρχος ἐν τῷ πρὸς</p>
<pb n="182"/>
<p>Ξενοφῶντα ἀποστασίου, οἳ καὶ Διόσκουροι ἐπεκαλοῦντο. ἀφικομένου δὲ τοῦ Μεγαβύζου κατὰ
πρόφασιν τῆς πανηγύρεως, κομισάμενος τὰ χρήματα χωρίον ἐπρίατο καὶ καθιέρωσε τῇ θεῷ, διʼ
οὗ ποταμὸς ἔρρει Σελινοῦς, ὁμώνυμος τῷ ἐν Ἐφέσῳ.
τοὐντεῦθεν διετέλει κυνηγετῶν καὶ τοὺς φίλους
ἑστιῶν καὶ τὰς ἱστορίας συγγράφων. φησὶ δʼ ὁ
Δείναρχος ὅτι καὶ οἰκίαν καὶ ἀγρὸν αὐτῷ ἔδοσαν
Λακεδαιμόνιοι.</p>

<milestone unit="section" n="53"/>
<p>Ἀλλὰ καὶ Φυλοπίδαν τὸν Σπαρτιάτην φασὶν αὐτῷ
πέμψαι αὐτόθι δωρεὰν ἀνδράποδα αἰχμάλωτα ἐκ
Δαρδάνου· καὶ τὸν διαθέσθαι αὐτὰ ὡς ἠβούλετο·
Ἠλείους τε στρατευσαμένους εἰς τὸν Σκιλλοῦντα
[καὶ] βραδυνόντων τῶν Λακεδαιμονίων ἐξελεῖν τὸ
χωρίον. ὅτε καὶ τοὺς υἱέας αὐτοῦ εἰς Λέπρεον
ὑπεξελθεῖν μετʼ ὀλίγων οἰκετῶν, καὶ αὐτὸν Ξενοφῶντα εἰς τὴν Ἦλιν πρότερον, εἶτα [καὶ] εἰς
Λέπρεον πρὸς τοὺς παῖδας, κἀκεῖθεν σὺν αὐτοῖς εἰς
Κόρινθον διασωθῆναι καὶ αὐτόθι κατοικῆσαι. ἐν
τούτῳ δὲ ψηφισαμένων τῶν Ἀθηναίων βοηθεῖν
Λακεδαιμονίοις ἔπεμψε τοὺς παῖδας εἰς τὰς Ἀθήνας
στρατευσομένους ὑπὲρ τῶν Λακεδαιμονίων.

<milestone unit="section" n="54"/>
καὶ
γὰρ ἐπεπαίδευντο αὐτόθι ἐν τῇ Σπάρτῃ, καθά φησι
Διοκλῆς ἐν τοῖς Βίοις τῶν φιλοσόφων. ὁ μὲν οὖν
Διόδωρος οὐδὲν ἐπιφανὲς πράξας ἐκ τῆς μάχης
ἀνασώζεται, καὶ αὐτῷ υἱὸς ὁμώνυμος γίνεται
τἀδελφῷ. ὁ δὲ Γρύλλος τεταγμένος κατὰ τοὺς ἱππέασ--ἦν δὲ ἡ μάχη ἡ περὶ τὴν Μαντίνειαν--ἰσχυρῶς ἀγωνισάμενος ἐτελεύτησεν, ὥς φησιν Ἔφορος
ἐν τῇ πέμπτῃ καὶ εἰκοστῇ· Κηφισοδώρου μὲν ἱππ-</p>
<pb n="184"/>
<p>αρχοῦντος, Ἡγησίλεω δὲ στρατηγοῦντος. ἐν ταύτῃ
τῇ μάχῃ καὶ Ἐπαμεινώνδας ἔπεσε. τηνικαῦτα δὴ
καὶ τὸν Ξενοφῶντά φασι θύειν ἐστεμμένον· ἀπαγγελθέντος δʼ αὐτῷ τοῦ θανάτου ἀποστεφανώσασθαι·
ἔπειτα μαθόντα ὅτι γενναίως, πάλιν ἐπιθέσθαι τὸν
στέφανον.

<milestone unit="section" n="55"/>
ἔνιοι δὲ οὐδὲ δακρῦσαί φασιν αὐτὸν
ἀλλὰ %2 γὰρ εἰπεῖν, "ᾔδειν θνητὸν γεγεννηκώς."
φησὶ δʼ Ἀριστοτέλης ὅτι ἐγκώμια καὶ ἐπιτάφιον
Γρύλλου μυρίοι ὅσοι συνέγραψαν, τὸ μέρος καὶ τῷ
πατρὶ χαριζόμενοι. ἀλλὰ καὶ Ἕρμιππος ἐν τῷ
περὶ Θεοφράστου καὶ Ἰσοκράτην φησὶ Γρύλλου
ἐγκώμιον γεγραφέναι. Τίμων δʼ ἐπισκώπτει αὐτὸν
ἐν τούτοις·</p>
<p>ἀσθενική τε λόγων δυὰς ἢ τριὰς ἢ ἔτι πρόσσω,
οἷος Ξεινοφόων ἤτʼ Αἰσχίνου οὐκ ἀπιθὴς &lt;ἲσ&gt;
γράψαι. . . .</p>
<p>Καὶ ὁ μὲν βίος αὐτῷ τοιόσδε. ἤκμαζε δὲ κατὰ
τὸ τέταρτον ἔτος τῆς τετάρτης καὶ ἐνενηκοστῆς
Ὀλυμπιάδος, καὶ ἀναβέβηκε σὺν Κύρῳ ἐπὶ ἄρχοντος Ξεναινέτου ἑνὶ πρότερον ἔτει τῆς Σωκράτους
τελευτῆς.</p>

<milestone unit="section" n="56"/>
<p>Κατέστρεψε δέ, καθα ´ φησι Κτησικλείδης<note n="1" place="unspecified" anchored="yes">
<foreign lang="greek">Στησικλείδης</foreign>
ϝυλγ.· ξορρ. ωιλαμοσιτζ.</note> ὁ
Ἀθηναῖος ἐν τῇ τῶν ἀρχόντων καὶ Ὀλυμπιονικῶν
ἀναγραφῇ, ἔτει πρώτῳ τῆς πέμπτης καὶ ἑκατοστῆς
Ὀλυμπιάδος, ἐπὶ ἄρχοντος Καλλιδημίδου, ἐφʼ οὗ
καὶ Φίλιππος ὁ Ἀμύντου Μακεδόνων ἦρξε. τέθνηκε δʼ ἐν Κορίνθῳ, ὥς φησι Δημήτριος ὁ Μάγνης,
ἤδη δηλαδὴ γηραιὸς ἱκανῶς· ἀνὴρ τά τʼ ἄλλα
γεγονὼς ἀγαθὸς καὶ δὴ καὶ φίλιππος καὶ φιλοκύνηγος καὶ τακτικός, ὡς ἐκ τῶν συγγραμμάτων</p>
<pb n="186"/>
<p>δῆλον· εὐσεβής τε καὶ φιλοθύτης καὶ ἱερεῖα διαγνῶναι ἱκανὸς καὶ Σωκράτην ζηλώσας ἀκριβῶς.</p>
<p>Συνέγραψε δὲ βιβλία πρὸς τὰ τετταράκοντα,
ἄλλων ἄλλως διαιρούντων·</p>

<milestone unit="section" n="57"/>
<p>Τήν τʼ Ἀνάβασιν, ἧς κατὰ βιβλίον μὲν ἐποίησε
προοίμιον, ὅλης δὲ οὔ· καὶ</p>
<p>Κύρου Παιδείαν καὶ</p>
<p>Ἑλληνικὰ καὶ</p>
<p>Ἀπομνημονεύματα·</p>
<p>Συμπόσιόν τε καὶ</p>
<p>Οἰκονομικὸν καὶ</p>
<p>Περὶ ἱππικῆς καὶ</p>
<p>Κυνηγετικὸν καὶ</p>
<p>Ἱππαρχικόν,</p>
<p>Ἀπολογίαν τε Σωκράτους καὶ</p>
<p>Περὶ πόρων καὶ</p>
<p>Ἱέρωνα ἢ Τυραννικόν,</p>
<p>Ἀγησίλαόν τε καὶ</p>
<p>Ἀθηναίων καὶ Λακεδαιμονίων Πολιτείαν,</p>
<p>ἥν φησιν οὐκ εἶναι Ξενοφῶντος ὁ Μάγνης Δημήτριος. λέγεται δʼ ὅτι καὶ τὰ Θουκυδίδου βιβλία
λανθάνοντα ὑφελέσθαι δυνάμενος αὐτὸς εἰς δόξαν
ἤγαγεν. ἐκαλεῖτο δὲ καὶ Ἀττικὴ Μοῦσα γλυκύτητι τῆς ἑρμηνείας· ὅθεν καὶ πρὸς ἀλλήλους ζηλοτύπως εἶχον αὐτός τε καὶ Πλάτων, ὡς ἐν τῷ περὶ
Πλάτωνος λέξομεν.</p>

<milestone unit="section" n="58"/>
<p>Ἔστι δὲ καὶ εἰς τοῦτον ἡμῶν ἐπιγράμματα
τοῦτον ἔχοντα τὸν τρόπον·</p>
<p>οὐ μόνον εἰς Πέρσας ἀνέβη Ξενοφῶν διὰ Κῦρον,
ἀλλʼ ἄνοδον ζητῶν ἐς Διὸς ἥτις ἄγοι.</p>
<pb n="188"/>
<p>παιδείης γὰρ ἑῆς Ἑλληνικὰ πράγματα δείξας,
ὡς καλὸν ἡ σοφίη μνήσατο Σωκράτεος.</p>
<p>ἄλλο, ὡς ἐτελεύτα·</p>
<p>εἰ καὶ σέ, Ξενοφῶν, Κραναοῦ Κέκροπός τε
πολῖται
φεύγειν κατέγνων, τοῦ φίλου χάριν Κύρου·</p>
<p>ἀλλὰ Κόρινθος ἔδεκτο φιλόξενος, ᾗ σὺ φιληδῶν
οὕτως ἀρέσκῃ· κεῖθι καὶ μένειν ἔγνως.</p>

<milestone unit="section" n="59"/>
<p>Εὗρον δʼ ἀλλαχόθι ἀκμάσαι αὐτὸν περὶ τὴν ἐνάτην καὶ ὀγδοηκοστὴν Ὀλυμπιάδα σὺν τοῖς ἄλλοις
Σωκρατικοῖς, καὶ Ἴστρος φησὶν αὐτὸν φυγεῖν κατὰ
ψήφισμα Εὐβούλου, καὶ κατελθεῖν κατὰ ψήφισμα
τοῦ αὐτοῦ.</p>
<p>Γεγόνασι δὲ Ξενοφῶντες ἑπτά· πρῶτος αὐτὸς
οὗτος· δεύτερος Ἀθηναῖος, ἀδελφὸς Πυθοστράτου
τοῦ τὴν Θησηΐδα πεποιηκότος, γεγραφὼς ἄλλα τε
καὶ βίον Ἐπαμεινώνδου καὶ Πελοπίδου· τρίτος
ἰατρὸς Κῷος· τέταρτος ἱστορίαν Ἀννιβαϊκὴν γεγραφώς· πέμπτος μυθώδη τερατείαν πεπραγματευμένος· ἕκτος Πάριος, ἀγαλματοποιός· ἕβδομος
κωμῳδίας ἀρχαίας ποιητής.</p>
</div2>
<div2 n="7" type="chapter">
<head>Κεφ. ζʼ. ΑΙΣΧΙΝΗΣ</head>

<milestone unit="section" n="60"/>
<p>Αἰσχίνης Χαρίνου τοῦ ἀλλαντοποιοῦ, οἱ δὲ Λυσανίου, Ἀθηναῖος, ἐκ νέου φιλόπονος· διὸ καὶ
Σωκράτους οὐκ ἀπέστη. ὅθεν ἔλεγε, "μόνος ἡμᾶς
οἶδε τιμᾶν ὁ τοῦ ἀλλαντοποιοῦ." τοῦτον ἔφη</p>
<pb n="190"/>
<p>Ἰδομενεὺς ἐν τῷ δεσμωτηρίῳ συμβουλεῦσαι περὶ
τῆς φυγῆς Σωκράτει, καὶ οὐ Κρίτωνα· Πλάτωνα δέ,
ὅτι ἦν Ἀριστίππῳ μᾶλλον φίλος, Κρίτωνι περιθεῖναι τοὺς λόγους. διεβάλλετο δʼ ὁ Αἰσχίνης καὶ
μάλισθʼ ὑπὸ Μενεδήμου τοῦ Ἐρετριέως ὡς τοὺς
πλείστους διαλόγους ὄντας Σωκράτους ὑποβάλλοιτο, λαμβάνων παρὰ Ξανθίππης· ὧν οἱ μὲν
καλούμενοι ἀκέφαλοι σφόδρʼ εἰσὶν ἐκλελυμένοι καὶ
οὐκ ἐπιφαίνοντες τὴν Σωκρατικὴν εὐτονίαν· οὓς καὶ
Πεισίστρατος ὁ Ἐφέσιος ἔλεγε μὴ εἶναι Αἰσχίνου.

<milestone unit="section" n="61"/>
καὶ τῶν ἑπτὰ δὲ τοὺς πλείστους Περσαῖός φησι
Πασιφῶντος εἶναι τοῦ Ἐρετρικοῦ, εἰς τοὺς Αἰσχίνου δὲ κατατάξαι. ἀλλὰ καὶ τῶν Ἀντισθένους
τόν τε μικρὸν Κῦρον καὶ τὸν Ἡρακλέα τὸν ἐλάσσω
καὶ Ἀλκιβιάδην καὶ τοὺς τῶν ἄλλων δὲ ἐσκευώρηται. οἱ δʼ οὖν τῶν Αἰσχίνου τὸ Σωκρατικὸν
ἦθος ἀπομεμαγμένοι εἰσὶν ἑπτά· πρῶτος Μιλτιάδης,
διὸ καὶ ἀσθενέστερόν πως ἔχει· Καλλίας, Ἀξίοχος,
Ἀσπασία, Ἀλκιβιάδης, Τηλαύγης, Ῥίνων.</p>
<p>Φασὶ δʼ αὐτὸν διʼ ἀπορίαν ἐλθεῖν εἰς Σικελίαν
πρὸς Διονύσιον, καὶ ὑπὸ μὲν Πλάτωνος παροφθῆναι,
ὑπὸ δʼ Ἀριστίππου συστῆναι· δόντα τέ τινας τῶν
διαλόγων δῶρα λαβεῖν.

<milestone unit="section" n="62"/>
ἔπειτʼ ἀφικόμενον Ἀθήναζε μὴ τολμᾶν σοφιστεύειν, εὐδοκιμούντων τότε
τῶν περὶ Πλάτωνα καὶ Ἀρίστιππον. ἐμμίσθους
δʼ ἀκροάσεις ποιεῖσθαι· εἶτα συγγράφειν λόγους
δικανικοὺς τοῖς ἀδικουμένοις· διὸ καὶ τὸν Τίμωνα
εἰπεῖν ἐπʼ αὐτοῦ "ἤτʼ Αἰσχίνου οὐκ ἀπιθὴς &lt;ἴσ&gt;
γράψαι." φασὶ δʼ αὐτῷ λέγειν Σωκράτην, ἐπειδή-</p>
<pb n="192"/>
<p>περ ἐπιέζετο ὑπὸ πενίας, παρʼ ἑαυτοῦ δανείζεσθαι
τῶν σιτίων ὑφαιροῦντα. τούτου τοὺς διαλόγους
καὶ Ἀρίστιππος ὑπώπτευεν. ἐν γοῦν Μεγάροις
ἀναγινώσκοντος αὐτοῦ φασι σκῶψαι εἰπόντα,
"πόθεν σοι, λῃστά, ταῦτα;"</p>

<milestone unit="section" n="63"/>
<p>Φησὶ δὲ Πολύκριτος ὁ Μενδαῖος ἐν τῷ πρώτῳ
τῶν περὶ Διονύσιον ἄχρι τῆς ἐκπτώσεως συμβιῶναι
αὐτὸν τῷ τυράννῳ καὶ ἕως τῆς Δίωνος εἰς Συρακούσας καθόδου, λέγων εἶναι σὺν αὐτῷ καὶ Καρκίνον
τὸν τραγῳδιοποιόν. φέρεται δὲ καὶ ἐπιστολὴ πρὸς
Διονύσιον Αἰσχίνου. ἦν δὲ καὶ ἐν τοῖς ῥητορικοῖς
ἱκανῶς γεγυμνασμένος· ὡς δῆλον ἔκ τε τῆς ἀπολογίας τοῦ πατρὸς Φαίακος τοῦ στρατηγοῦ καὶ
Δίωνος. μάλιστα δὲ μιμεῖται Γοργίαν τὸν Λεοντῖνον. καὶ Λυσίας δὲ κατʼ αὐτοῦ γέγραφε λόγον,
[περὶ] συκοφαντίας ἐπιγράψας· ἐξ ὧν δῆλον ὅτι καὶ
ῥητορικός τις ἦν. γνώριμος δʼ αὐτοῦ φέρεται εἷς,
Ἀριστοτέλης ὁ Μῦθος ἐπικληθείς.</p>

<milestone unit="section" n="64"/>
<p>Πάντων μέντοι τῶν Σωκρατικῶν διαλόγων
Παναίτιος ἀληθεῖς εἶναι δοκεῖ τοὺς Πλάτωνος,
Ξενοφῶντος, Ἀντισθένους, Αἰσχίνου· διστάζει δὲ
περὶ τῶν Φαίδωνος καὶ Εὐκλείδου, τοὺς δὲ ἄλλους
ἀναιρεῖ πάντας.</p>
<p>Γεγόνασι δʼ Αἰσχίναι ὀκτώ· πρῶτος αὐτὸς οὗτος·
δεύτερος δʼ ὁ τὰς τέχνας γεγραφὼς τὰς ῥητορικάς·
τρίτος ὁ ῥήτωρ ὁ κατὰ Δημοσθένην· τέταρτος
Ἀρκάς, μαθητὴς Ἰσοκράτους· πέμπτος ὁ Μυτιληναῖος, ὃν καὶ ῥητορομάστιγα ἐκάλουν· ἕκτος Νεαπολίτης, φιλόσοφος Ἀκαδημαϊκός, Μελανθίου τοῦ
Ῥοδίου μαθητὴς καὶ παιδικά· ἕβδομος Μιλήσιος,
πολιτικὸς συγγραφεύς· ὄγδοος ἀνδριαντοποιός.</p>
</div2>
<pb n="194"/>
<div2 n="8" type="chapter">
<head>Κεφ. ηʼ. ΑΡΙΣΤΙΠΠΟΣ</head>

<milestone unit="section" n="65"/>
<p>Ἀρίστιππος τὸ μὲν γένος ἦν Κυρηναῖος, ἀφιγμένος δʼ Ἀθήναζε, καθά φησιν Αἰσχίνης, κατὰ
κλέος Σωκράτους. οὗτος σοφιστεύσας, ὥς φησι
φανίας ὁ περιπατητικὸς ὁ Ἐρέσιος, πρῶτος τῶν
Σωκρατικῶν μισθοὺς εἰσεπράξατο καὶ ἀπέστειλε
χρήματα τῷ διδασκάλῳ. καί ποτε πέμψας αὐτῷ
μνᾶς εἴκοσι παλινδρόμους ἀπέλαβεν, εἰπόντος
Σωκράτους τὸ δαιμόνιον αὐτῷ μὴ ἐπιτρέπειν·
ἐδυσχέραινε γὰρ ἐπὶ τούτῳ. Ξενοφῶν τʼ εἶχε πρὸς
αὐτὸν δυσμενῶς· διὸ καὶ τὸν κατὰ τῆς ἡδονῆς λόγον
Σωκράτει κατʼ Ἀριστίππου περιτέθεικεν. οὐ μὴν
ἀλλὰ καὶ Θεόδωρος ἐν τῷ Περὶ αἱρέσεων ἐκάκισεν
αὐτὸν καὶ Πλάτων ἐν τῷ Περὶ ψυχῆς, ὡς ἐν ἄλλοις
εἰρήκαμεν.</p>

<milestone unit="section" n="66"/>
<p>Ἦν δὲ ἱκανὸς ἁρμόσασθαι καὶ τόπῳ καὶ χρόνῳ
καὶ προσώπῳ, καὶ πᾶσαν περίστασιν ἁπμοδίως
ὑποκρίνασθαι· διὸ καὶ παρὰ Διονυσίῳ τῶν ἄλλων
εὐδοκίμει μᾶλλον, ἀεὶ τὸ προσπεσὸν εὖ διατιθέμενος. ἀπέλαυε μὲν γὰρ ἡδονῆς τῶν παρόντων,
οὐκ ἐθήρα δὲ πόνῳ τὴν ἀπόλαυσιν τῶν οὐ παρόντων·
ὅθεν καὶ Διογένης βασιλικὸν κύνα ἔλεγεν αὐτόν.
ὁ δὲ Τίμων παρέφαγεν ὡς θρυπτόμενον, οὑτωσί
πως εἰπών·</p>
<pb n="196"/>
<p>οἷά τʼ Ἀριστίππου τρυφερὴ φύσις ἀμφαφόωντος
ψεύδη.</p>
<p>τοῦτόν φασί ποτε κελεῦσαι πέρδικα πεντήκοντα
δραχμῶν ὠνηθῆναι· αἰτιασαμένου δέ τινος, "σὺ δʼ
οὐκ ἄν," εἶπεν, "ὀβολοῦ τοῦτον ἐπρίω;" ἐπινεύσαντος δέ, "τοσοῦτον," ἔφη, "ἐμοὶ δύνανται αἱ
πεντήκοντα δραχμαί."

<milestone unit="section" n="67"/>
Διονυσίου δέ ποτε τριῶν
ἑταιρῶν οὐσῶν μίαν ἐκλέξασθαι κελεύσαντος, τὰς
τρεῖς ἀπήγαγεν εἰπών, "οὐδὲ τῷ Πάριδι συνήνεγκε
μίαν προκρῖναι·" ἀπαγαγὼν μέντοι, φασίν, αὐτὰς
ἄχρι τοῦ θυρῶνος ἀπέλυσεν. οὕτως ἦν καὶ ἑλέσθαι
καὶ καταφρονῆσαι πολύς. διό ποτε Στράτωνα, οἱ
δὲ Πλάτωνα, πρὸς αὐτὸν εἰπεῖν, "σοὶ μόνῳ δέδοται
καὶ χλανίδα φορεῖν καὶ ῥάκος." Διονυσίου δὲ προσπτύσαντος αὐτῷ ἠνέσχετο. μεμψαμένου δέ τινος,
"εἶτα οἱ μὲν ἁλιεῖς," εἶπεν, "ὑπομένουσι ῥαίνεσθαι τῇ θαλάττῃ, ἵνα κωβιὸν θηράσωσιν· ἐγὼ
δὲ μὴ ἀνάσχωμαι κράματι ῥανθῆναι, ἵνα βλέννοι
λάβω;"</p>

<milestone unit="section" n="68"/>
<p>Παριόντα ποτὲ αὐτὸν λάχανα πλύνων Διογένης
ἔσκωψε, καί φησιν,<note n="1" place="unspecified" anchored="yes">
<foreign lang="greek">φησιν] "σύ" φησιν</foreign> ριξηαρδς· <foreign lang="greek">ἔφη "σύ</foreign> ποστγατε.</note> "εἰ ταῦτα ἔμαθες προσφέρεσθαι, οὐκ ἂν τυράννων αὐλὰς ἐθεράπευες." ὁ δέ,
"καὶ σύ," εἶπεν, "εἴπερ ᾔδεις ἀνθρώποις ὁμιλεῖν,
οὐκ ἂν λάχανα ἔπλυνες." ἐρωτηθεὶς τί αὐτῷ περιγέγονεν ἐκ φιλοσοφίας, ἔφη, "τὸ δύνασθαι πᾶσι
θαρρούντως ὁμιλεῖν." ὀνειδιζόμενός ποτʼ ἐπὶ τῷ
πολυτελῶς ζῆν, "εἰ τοῦτʼ," ἔφη, "φαῦλον ἦν, οὐκ
ἂν ἐν ταῖς τῶν θεῶν ἑορταῖς ἐγίνετο." ἐρωτηθείς</p>
<pb n="198"/>
<p>ποτε τί πλέον ἔχουσιν οἱ φιλόσοφοι, ἔφη, "ἐὰν
πάντες οἱ νόμοι ἀναιρεθῶσιν, ὁμοίως βιωσόμεθα."

<milestone unit="section" n="69"/>
ἐρωτηθεὶς ὑπὸ Διονυσίου διὰ τί οἱ μὲν φιλόσοφοι
ἐπὶ τὰς τῶν πλουσίων θύρας ἔρχονται, οἱ δὲ
πλούσιοι ἐπὶ τὰς τῶν φιλοσόφων οὐκέτι, ἔφη, "ὅτι
οἱ μὲν ἴσασιν ὧν δέονται, οἱ δʼ οὐκ ἴσασιν." ὀνειδιζόμενός ποτʼ ἐπὶ τῷ πολυτελῶς ζῆν ὑπὸ Πλάτωνος,
ἔφη, "ἆρα φαίνεταί σοι Διονύσιος ἀγαθός;" τοῦ
δʼ ὁμολογήσαντος, "καὶ μήν," ἔφη, "ζῇ ἐμοῦ πολυτελέστερον· ὥστʼ οὐδὲν κωλύει καὶ πολυτελῶς καὶ
καλῶς ζῆν." ἐρωτηθεὶς τίνι διαφέρουσιν οἱ πεπαιδευμένοι τῶν ἀπαιδεύτων, ἔφη, "ᾧπερ οἱ δεδαμασμένοι ἵπποι τῶν ἀδαμάστων." εἰσιών ποτε εἰς
ἑταίρας οἰκίαν, καὶ τῶν σὺν αὐτῷ μειρακίων τινὸς
ἐρυθριάσαντος, "οὐ τὸ εἰσελθεῖν," ἔφη, "χαλεπόν,
ἀλλὰ τὸ μὴ δύνασθαι ἐξελθεῖν."</p>

<milestone unit="section" n="70"/>
<p>Αἴνιγμά τινος αὐτῷ προτείναντος καὶ εἰπόντος,
"λῦσον," "τί, ὦ μάταιε," ἔφη, "λῦσαι θέλεις, ὃ
καὶ δεδεμένον ἡμῖν πράγματα παρέχει;" ἄμεινον
ἔφη ἐπαίτην ἢ ἀπαίδευτον εἶναι· οἱ μὲν γὰρ χρημάτων, οἱ δʼ ἀνθρωπισμοῦ δέονται. λοιδορούμενός
ποτε ἀνεχώρει· τοῦ δʼ ἐπιδιώκοντος εἰπόντος, "τί
φεύγεις;" "ὅτι," φησί, "τοῦ μὲν κακῶς λέγειν
σὺ τὴν ἐξουσίαν ἔχεις, τοῦ δὲ μὴ ἀκούειν ἐγώ."
εἰπόντος τινὸς ὡς ἀεὶ τοὺς φιλοσόφους βλέποι παρὰ
ταῖς τῶν πλουσίων θύραις, "καὶ γὰρ καὶ οἱ ἰατροί."
φησί, "παρὰ ταῖς τῶν νοσούντων· ἀλλʼ οὐ παρὰ
τοῦτό τις ἂν ἕλοιτο νοσεῖν ἢ ἰατρεύειν."</p>
<pb n="200"/>

<milestone unit="section" n="71"/>
<p>Εἰς Κόρινθον αὐτῷ πλέοντί ποτε καὶ χειμαζομένῳ συνέβη ταραχθῆναι. πρὸς οὖν τὸν εἰπόντα,
"ἡμεῖς μὲν οἱ ἰδιῶται οὐ δεδοίκαμεν, ὑμεῖς δʼ οἱ
φιλόσοφοι δειλιᾶτε," "οὐ γὰρ περὶ ὁμοίας," ἔφη,
"ψυχῆς ἀγωνιῶμεν ἑκάτεροι." σεμνυνομένου τινὸς
ἐπὶ πολυμαθείᾳ ἔφη, "ὥσπερ οὐχ οἱ τὰ πλεῖστα
ἐσθίοντες [καὶ γυμναζόμενοι] ὑγιαίνουσι μᾶλλον
τῶν τὰ δέοντα προσφερομένων, οὕτως οὐδὲ οἱ
πολλὰ ἀλλʼ οἱ χρήσιμα ἀναγινώσκοντές εἰσι σπουδαῖοι." πρὸς τὸν ὑπὲρ αὐτοῦ λογογράφον δίκην
εἰπόντα καὶ νικήσαντα, ἔπειτα φάσκοντα πρὸς
αὐτόν, "τί σε ὤνησε Σωκράτης;" ἔφη, "τοῦτο,
τοὺς λόγους, οὓς εἶπας ὑπὲρ ἐμοῦ, ἀληθεῖς εἶναι."</p>

<milestone unit="section" n="72"/>
<p>Τὰ ἄριστα ὑπετίθετο τῇ θυγατρὶ Ἀρήτῃ, συνασκῶν
αὐτὴν ὑπεροπτικὴν τοῦ πλέονος εἶναι. ἐρωτηθεὶς
ὑπό τινος τί αὐτοῦ ὁ υἱὸς ἀμείνων ἔσται παιδευθείς,
"καὶ εἰ μηδὲν ἄλλο," εἶπεν, "ἐν γοῦν τῷ θεάτρῳ
οὐ καθεδεῖται λίθος ἐπὶ λίθῳ" συνιστάντος τινὸς
αὐτῷ υἱὸν ᾔτησε πεντακοσίας δραχμάς· τοῦ δʼ
εἰπόντος, "τοσούτου δύναμαι ἀνδράποδον ὠνήσασθαι," "πρίω," ἔφη, "καὶ ἕξεις δύο." ἀργύριον
εἶπε παρὰ τῶν γνωρίμων λαμβάνειν, οὐχ ἵνʼ αὐτὸς
χρῷτο, ἀλλʼ ἵνʼ ἐκεῖνοι εἰδεῖεν εἰς τίνα δεῖ χρῆσθαι
τοῖς ἀργυρίοις. ὀνειδιζόμενός ποτε ὅτι δίκην ἔχων
ἐμισθώσατο ῥήτορα, "καὶ γάρ," ἔφη, "ὅταν δεῖπνον
ἔχω, μάγειρον μισθοῦμαι."</p>

<milestone unit="section" n="73"/>
<p>Ἀναγκαζόμενός ποτε ὑπὸ Διονυσίου εἰπεῖν τι
τῶν ἐκ φιλοσοφίας, "γελοῖον," ἔφη, "εἰ τὸ λέγειν
μὲν παρʼ ἐμοῦ μανθάνεις, τὸ δὲ πότε δεῖ λέγειν</p>
<pb n="202"/>
<p>σύ με διδάσκεις." ἐπὶ τούτῳ δὴ ἀγανακτήσαντα
τὸν Διονύσιον ἔσχατον αὐτὸν κατακλῖναι· καὶ τόν,
"ἐνδοξότερον," φάναι, "τὸν τόπον ἠθέλησας
ποιῆσαι." αὐχοῦντός τινος ἐπὶ τῷ κολυμβᾶν, "οὐκ
αἰσχύνῃ," εἶπεν, "ἐπὶ δελφῖνος ἔργοις ἀλαζονευόμενος;" ἐρωτηθείς ποτε τίνι διαφέρει ὁ σοφὸς τοῦ
μὴ σοφοῦ, ἔφη, "εἰς ἀγνῶτας τοὺς δύο γυμνοὺς
ἀπόστειλον, καὶ εἴσῃ." αὐχοῦντός τινος ἐπὶ τῷ
πολλὰ πίνειν καὶ μὴ μεθύσκεσθαι, "τοῦτο καὶ
ἡμίονος," φησί.</p>

<milestone unit="section" n="74"/>
<p>Πρὸς τὸν αἰτιώμενον ὅτι ἑταίρᾳ συνοικεῖ, "ἆρά
γε," εἶπε, "μή τι διενέγκαι &lt;ἂν&gt; οἰκίαν λαβεῖν ἐν
ᾗ πολλοί ποτε ᾤκησαν ἢ μηδείς," εἰπόντος δὲ οὔ,
"τί δὲ πλεῦσαι ἐν νηῒ ᾗ μυρίοι ποτὲ ἐνέπλευσαν ἢ
μηδείς;" "οὐδαμῶς." "οὐδʼ ἄρα γυναικί," ἔφη,
"συνεῖναι ᾗ πολλοὶ κέχρηνται ἢ μηδείς." πρὸς τὸν
αἰτιώμενον ὅτι Σωκράτους μαθητὴς ὢν ἀργύριον
λαμβάνει, "καὶ μάλα," εἶπε· "καὶ γὰρ Σωκράτης,
πεμπόντων αὐτῷ τινων καὶ σῖτον καὶ οἶνον, ὀλίγα
λαμβάνων τὰ λοιπὰ ἀπέπεμπεν· εἶχε γὰρ ταμίας
τοὺς πρώτους Ἀθηναίων, ἐγὼ δʼ Εὐτυχίδην
ἀργυρώνητον." ἐχρῆτο καὶ Λαΐδι τῇ ἑταίρᾳ, καθά
φησι Σωτίων ἐν τῷ δευτέρῳ τῶν Διαδοχῶν.

<milestone unit="section" n="75"/>
πρὸς
οὖν τοὺς μεμφομένους αὐτῷ ἔφη, "ἔχω [Λαΐδα],
ἀλλʼ οὐκ ἔχομαι· ἐπεὶ τὸ κρατεῖν καὶ μὴ ἡττᾶσθαι</p>
<pb n="204"/>
<p>ἡδονῶν ἄριστον, οὐ τὸ μὴ χρῆσθαι." πρὸς τὸν
ὀνειδίσαντα αὐτῷ πολυτελῆ ὀψωνίαν ἔφη, "σὺ δʼ
οὐκ ἂν τριωβόλου ταῦτʼ ἐπρίω;" ὁμολογήσαντος
δέ, "οὐκέτι τοίνυν," ἔφη, "φιλήδονος ἐγώ, ἀλλὰ σὺ
φιλάργυρος." Σίμου ποτὲ τοῦ Διονυσίου ταμίου
πολυτελεῖς οἴκους αὐτῷ καὶ λιθοστρώτους δεικνύντοσ--ἦν δὲ Φρὺξ καὶ ὄλεθροσ--ἀναχρεμψάμενος
προσέπτυσε τῇ ὄψει· τοῦ δʼ ἀγανακτήσαντος, "οὐκ
εἶχον," εἶπε, "τόπον ἐπιτηδειότερον."</p>

<milestone unit="section" n="76"/>
<p>Πρὸς Χαρώνδαν εἰπόντα, οἱ δὲ πρὸς Φαίδωνα, τίς
ὁ μεμυρισμένος; "ἐγώ," φησίν, "ὁ κακοδαίμων,
κἀμοῦ κακοδαιμονέστερος ὁ Περσῶν βασιλεύς.
ἀλλʼ ὅρα μὴ ὡς οὐδὲν τῶν ἄλλων ζῴων παρὰ τοῦτό
τι ἐλαττοῦται, οὕτως οὐδʼ ἂν ὁ ἄνθρωπος. κακοὶ
κακῶς δʼ ἀπόλοιντο οἱ κίναιδοι, οἵτινες καλὸν ἡμῖν
ἄλειμμα διαβάλλουσιν." ἐρωτώμενος πῶς ἀπέθανε
Σωκράτης, ἔφη, "ὡς ἂν ἐγὼ εὐξαίμην." Πολυξένου ποτὲ τοῦ σοφιστοῦ εἰσελθόντος πρὸς αὐτὸν καὶ
θεασαμένου γυναῖκάς τε καὶ πολυτελῆ ὀψωνίαν,
ἔπειτα αἰτιασαμένου, μικρὸν διαλιπών, "δύνασαι,"
ἔφη, "καὶ σὺ σήμερον μεθʼ ἡμῶν γενέσθαι;"

<milestone unit="section" n="77"/>
τοῦ
δʼ ἐπινεύσαντος, "τί οὖν," ἔφη, "ἐμέμφου; ἔοικας
γὰρ οὐ τὴν ὀψωνίαν ἀλλὰ τὸ ἀνάλωμα αἰτιᾶσθαι."
τοῦ δὲ θεράποντος ἐν ὁδῷ βαστάζοντος ἀργύριον
καὶ βαρυνομένου, ὥς φασιν οἱ περὶ τὸν Βίωνα ἐν
ταῖς Διατριβαῖς, "ἀπόχεε," ἔφη, "τὸ πλέον καὶ ὅσον
δύνασαι βάσταζε." πλέων ποτὲ ἐπεὶ τὸ σκάφος</p>
<pb n="206"/>
<p>ἔγνω πειρατικόν, λαβὼν τὸ χρυσίον ἠρίθμει· ἔπειτα
εἰς θάλατταν ὡς μὴ θέλων παρακατέβαλε καὶ δῆθεν
ἀνῴμωξεν. οἱ δὲ καὶ ἐπειπεῖν φασιν αὐτὸν ὡς
ἄμεινον ταῦτα διʼ Ἀρίστιππον ἢ διὰ ταῦτα Ἀρίστιππον ἀπολέσθαι. Διονυσίου ποτʼ ἐρομένου ἐπὶ
τί ἥκοι, ἔφη ἐπὶ τῷ μεταδώσειν ὧν ἔχοι, καὶ
μεταλήψεσθαι ὧν μὴ ἔχοι.

<milestone unit="section" n="78"/>
ἔνιοι δʼ οὕτως ἀποκρίνασθαι, "ὁπότε μὲν σοφίας ἐδεόμην, ἧκον παρὰ
τὸν Σωκράτην· νῦν δὲ χρημάτων δεόμενος παρὰ σὲ
ἥκω." κατεγίνωσκε τῶν ἀνθρώπων ὡς τὰ σκεύη
μὲν ἐν ταῖς ἀγορασίαις κομπούντων, τοὺς δὲ βίους
εἰκῆ δοκιμαζόντων· οἱ δὲ τοῦτο Διογένους φασί.
καί ποτε παρὰ πότον κελεύσαντος Διονυσίου
ἕκαστον ἐν πορφυρᾷ ἐσθῆτι ὀρχήσασθαι, τὸν μὲν
Πλάτωνα μὴ προσέσθαι, εἰπόντα·</p>
<p>
<hi rend="center">οὐκ ἂν δυναίμην θῆλυν ἐνδῦναι στολήν·</hi>
</p>
<p>τὸν δʼ Ἀρίστιππον λαβόντα καὶ μέλλοντα ὀρχήσασθαι εὐστόχως εἰπεῖν·</p>
<p>καὶ γὰρ ἐν βακχεύμασιν</p>
<p>οὖσʼ ἥ γε σώφρων οὐ διαφθαρήσεται.</p>

<milestone unit="section" n="79"/>
<p>Δεόμενός ποτε ὑπὲρ φίλου Διονυσίου καὶ μὴ ἐπιτυγχάνων εἰς τοὺς πόδας αὐτοῦ ἔπεσε· πρὸς οὖν
τὸν ἐπισκώψαντα, "οὐκ ἐγώ," φησίν, "αἴτιος, ἀλλὰ
Διονύσιος ὁ ἐν τοῖς ποσὶ τὰς ἀκοὰς ἔχων." διατρίβων ἐν Ἀσίᾳ καὶ ληφθεὶς ὑπὸ Ἀρταφέρνου τοῦ
σατράπου πρὸς τὸν εἰπόντα, "καὶ ὧδε θαρρεῖς,"</p>
<pb n="208"/>
<p>"πότε γάρ," εἶπεν, "ὦ μάταιε, θαρρήσαιμι ἀν
μᾶλλον ἢ νῦν, ὅτε μέλλω Ἀρταφέρνῃ διαλέξεσθαι;"
τοὺς τῶν ἐγκυκλίων παιδευμάτων μετασχόντας,
φιλοσοφίας δὲ ἀπολειφθέντας ὁμοίους ἔλεγεν εἶναι
τοῖς τῆς Πηνελόπης μνηστῆρσι· καὶ γὰρ ἐκείνους
Μελανθὼ μὲν καὶ Πολυδώραν καὶ τὰς ἄλλας
θεραπαίνας ἔχειν, πάντα δὲ μᾶλλον ἢ αὐτὴν τὴν
δέσποιναν δύνασθαι γῆμαι.

<milestone unit="section" n="80"/>
τὸ δʼ ὅμοιον καὶ
Ἀρίστων· τὸν γὰρ Ὀδυσσέα καταβάντα εἰς ᾅδου
τοὺς μὲν νεκροὺς πάντας σχεδὸν ἑωρακέναι καὶ
συντετυχηκέναι, τὴν δὲ βασίλισσαν αὐτὴν μὴ
τεθεᾶσθαι.</p>
<p>Ὁ δʼ οὖν Ἀρίστιππος ἐρωτηθεὶς τίνα ἐστὶν ἃ
δεῖ τοὺς καλοὺς παῖδας μανθάνειν, ἔφη, "οἷς
ἄνδρες γενόμενοι χρήσονται." πρὸς τὸν εἰπόντα
ἐν αἰτίᾳ ὡς ἀπὸ Σωκράτους πρὸς Διονύσιον ἔλθοι,
"ἀλλὰ πρὸς Σωκράτην μέν," εἶπεν, "ἦλθον παιδείας
ἕνεκεν, πρὸς δὲ Διονύσιον παιδιᾶς." ἐξ ὁμιλίας
αὐτῷ χρηματισαμένῳ φησὶ Σωκράτης, "πόθεν
σοι τοσαῦτα;" καὶ ὅς, "ὅθεν σοι τὰ ὀλίγα."</p>

<milestone unit="section" n="81"/>
<p>Ἑταίρας εἰπούσης πρὸς αὐτόν, "ἐκ σοῦ κυῶ,"
"οὐ μᾶλλον," ἔφη, "γινώσκεις ἢ εἰ διʼ ὁλοσχοίνων
ἰοῦσα ἔφασκες ὑπὸ τοῦδε κεκεντῆσθαι." ᾐτιάσατό
τις αὐτὸν τὸν υἱὸν ἀπορριπτοῦντα ὥσπερ οὐκ ἐξ
ἑαυτοῦ γεγονότα· καὶ ὅς, "καὶ τὸ φλέγμα," φησί,
"καὶ τοὺς φθεῖρας ἐξ ἡμῶν ἴσμεν γεννωμένους,
ἀλλʼ ἀχρεῖα ὄντα ὡς πορρωτάτω ῥιπτοῦμεν."
ἐκδεξάμενος τὸ ἀργύριον παρὰ Διονυσίου, Πλάτωνος ἄραντος βιβλίον, πρὸς τὸν αἰτιασάμενον,</p>
<pb n="210"/>
<p>"ἐγω μὲν γάρ," εἶπεν, "ἀργυρίων, Πλάτων δὲ
βιβλίων ἐστὶν ἐνδεής." πρὸς τὸν εἰπόντα τίνος
ἕνεκα ἐλέγχεται παρὰ Διονυσίου, "οὗ ἕνεκα,"
φησίν, "οἱ ἄλλοι ἐλέγχουσιν."</p>

<milestone unit="section" n="82"/>
<p>Ἤιτει Διονύσιον ἀργύριον, καὶ ὅς, "ἀλλὰ μὴν
ἔφης οὐκ ἀπορήσειν τὸν σοφόν·" ὁ δʼ ὑπολαβών,
"δός," εἶπε, "καὶ περὶ τούτου ζητῶμεν." δόντος
δέ, "ὁρᾷς," ἔφη, "ὅτι οὐκ ἠπόρηκα;" εἰπόντος
πρὸς αὐτὸν Διονυσίου·</p>
<p>ὅστις γὰρ ὡς τύραννον ἐμπορεύεται,</p>
<p>κείνου &gt;στὶ δοῦλος, κἂν ἐλεύθερος μόλῃ·</p>
<p>ὑπολαβών,</p>
<p>
<hi rend="center">οὐκ ἔστι δοῦλος, ἂν ἐλεύθερος μόλῃ.</hi>
</p>
<p>τοῦτο Διοκλῆς φησιν ἐν τῷ Περὶ βίων φιλοσόφων·
ἄλλοι γὰρ εἰς Πλάτωνα ἀναφέρουσιν. ὀργισθεὶς
πρὸς Αἰσχίνην μετʼ οὐ πολύ, "οὐ διαλλαχθησόμεθα,
οὐ παυσόμεθα," εἶπε, "ληροῦντες, ἀλλʼ ἀναμενεῖς
ἕως ἂν ἐπὶ τῆς κύλικος ἡμᾶς διαλλάξῃ τις;" καὶ
ὅς, "ἄσμενος," ἔφη·

<milestone unit="section" n="83"/>
"μνημόνευε τοίνυν," εἶπεν
ὁ Ἀρίστιππος, "ὅτι σοι πρότερος πρεσβύτερος
ὢν προσῆλθον." καὶ ὁ Αἰσχίνης, "εὖγε, νὴ τὴν
Ἥραν, εὐλόγως εἶπας, ἐπεὶ πολλῷ μου βελτίων
ὑπάρχεις· ἐγὼ μὲν γὰρ ἔχθρας, σὺ δὲ φιλίας
ἄρχεις." καὶ ταῦτα μὲν εἰς αὐτὸν ἀναφέρεται.</p>
<p>Γεγόνασι δʼ Ἀρίστιπποι τέσσαρες· περὶ οὗ τε
ὁ λόγος καὶ δεύτερος ὁ τὰ περὶ Ἀρκαδίας γεγραφώς·</p>
<pb n="212"/>
<p>τρίτος ὁ μητροδίδακτος, θυγατριδοῦς τοῦ πρώτου·
τέταρτος ὁ ἐκ τῆς νεωτέρας Ἀκαδημείας.</p>
<p>Τοῦ δὲ Κυρηναϊκοῦ φιλοσόφου φέρεται βιβλία
τρία μὲν ἱστορίας τῶν κατὰ Λιβύην, ἀπεσταλμένα
Διονυσίῳ· ἓν δὲ ἐν ᾧ διάλογοι πέντε καὶ εἴκοσιν,
οἱ μὲν Ἀτθίδι, οἱ δὲ Δωρίδι διαλέκτῳ γεγραμμένοι
οἵδε·</p>

<milestone unit="section" n="84"/>
<p>Ἀρτάβαζος.</p>
<p>Πρὸς τοὺς ναυαγούς.</p>
<p>Πρὸς τοὺς φυγάδας.</p>
<p>Πρὸς πτωχόν.</p>
<p>Πρὸς Λαΐδα.</p>
<p>Πρὸς Πῶρον.</p>
<p>Πρὸς Λαΐδα περὶ τοῦ κατόπτρου.</p>
<p>Ἑρμείας.</p>
<p>Ἐνύπνιον.</p>
<p>Πρὸς τὸν ἐπὶ τῆς κύλικος.</p>
<p>Φιλόμηλος.</p>
<p>Πρὸς τοὺς οἰκείους.</p>
<p>Πρὸς τοὺς ἐπιτιμῶντας ὅτι κέκτηται οἶνον παλαιὸν
καὶ ἑταίρας.</p>
<p>Πρὸς τοὺς ἐπιτιμῶντας ὅτι πολυτελῶς ὀψωνεῖ.</p>
<p>Ἐπιστολὴ πρὸς Ἀρήτην τὴν θυγατέρα.</p>
<p>Πρὸς τὸν εἰς Ὀλυμπίαν γυμνάζοντα ἑαυτόν.</p>
<p>Ἐρώτησις.</p>
<p>Ἄλλη Ἐρώτησις.</p>
<p>Χρεία πρὸς Διονύσιον.</p>
<p>Ἄλλη ἐπὶ τῆς εἰκόνος.</p>
<p>Ἄλλη ἐπὶ τῆς Διονυσίου θυγατρός.</p>
<p>Πρὸς τὸν οἰόμενον ἀτιμάζεσθαι.</p>
<p>Πρὸς τὸν συμβουλεύειν ἐπιχειροῦντα.</p>
<p>Ἔνιοι δὲ καὶ διατριβῶν αὐτόν φασιν ἓξ γεγρα-</p>
<pb n="214"/>
<p>φέναι, οἱ δʼ οὐδʼ ὅλως γράψαι· ὧν ἐστι καὶ Σωσικράτης ὁ Ῥόδιος.</p>

<milestone unit="section" n="85"/>
<p>Κατὰ δὲ Σωτίωνα ἐν δευτέρῳ καὶ Παναίτιον
ἔστιν αὐτῷ συγγράμματα τάδε·</p>
<p>Περὶ παιδείας.</p>
<p>Περὶ ἀρετῆς.</p>
<p>Προτρεπτικός.</p>
<p>Ἀρτάβαζος.</p>
<p>Ναυαγοί.</p>
<p>Φυγάδες.</p>
<p>Διατριβῶν ἕξ.</p>
<p>Χρειῶν τρία.</p>
<p>Πρὸς Λαΐδα.</p>
<p>Πρὸς Πῶρον.</p>
<p>Πρὸς Σωκράτην.</p>
<p>Περὶ τύχης.</p>
<p>Τέλος δʼ ἀπέφαινε τὴν λείαν κίνησιν εἰς αἴσθησιν
ἀναδιδομένην.</p>
<p>Ἡμεῖς δʼ ἐπειδὴ τὸν βίον ἀνεγράψαμεν αὐτοῦ,
φέρε νῦν διέλθωμεν τοὺς ἀπʼ αὐτοῦ Κυρηναϊκούς,
οἵ τινες ἑαυτοὺς οἱ μὲν Ἡγησιακούς, οἱ δὲ Ἀννικερείους, οἱ δὲ Θεοδωρείους προσωνόμαζον. οὐ
μὴν ἀλλὰ καὶ τοὺς ἀπὸ Φαίδωνος, ὧν τοὺς κορυφαιοτάτους Ἐρετρικούς.

<milestone unit="section" n="86"/>
ἔχει δὲ οὕτως· Ἀριστίππου διήκουσεν ἡ θυγάτηρ Ἀρήτη καὶ Αἰθίοψ</p>
<pb n="216"/>
<p>Πτολεμαεὺς καὶ Ἀντίπατρος Κυρηναῖος· Ἀρήτης
δὲ Ἀρίστιππος ὁ μητροδίδακτος ἐπικληθείς, οὗ
Θεόδωρος ὁ ἄθεος, εἶτα θεός· Ἀντιπάτρου δʼ Ἐπιτιμίδης Κυρηναῖος, οὗ Παραιβάτης, οὗ Ἡγησίας
ὁ πεισιθάνατος καὶ Ἀννίκερις [ὁ Πλάτωνα λυτρωσάμενος].</p>
<p>Οἱ μὲν οὖν ἐπὶ τῆς ἀγωγῆς τῆς Ἀριστίππου
μείναντες καὶ Κυρηναϊκοὶ προσαγορευθέντες δόξαις ἐχρῶντο τοιαύταις· δύο πάθη ὑφίσταντο,
πόνον καὶ ἡδονήν, τὴν μὲν λείαν κίνησιν, τὴν
ἡδονήν, τὸν δὲ πόνον τραχεῖαν κίνησιν.

<milestone unit="section" n="87"/>
μὴ διαφέρειν τε ἡδονὴν ἡδονῆς, μηδὲ ἥδιόν τι εἶναι· καὶ
τὴν μὲν εὐδοκητὴν πᾶσι ζῴοις, τὸν δʼ ἀποκρουστικόν. ἡδονὴν μέντοι τὴν τοῦ σώματος, ἣν καὶ
τέλος εἶναι, καθά φησι καὶ Παναίτιος ἐν τῷ Περὶ
τῶν αἱρέσεων, οὐ τὴν καταστηματικὴν ἡδονὴν
τὴν ἐπʼ ἀναιρέσει ἀλγηδόνων καὶ οἷον ἀνοχλησίαν,
ἣν ὁ Ἐπίκουρος ἀποδέχεται καὶ τέλος εἶναί φησι.
δοκεῖ δʼ αὐτοῖς καὶ τέλος εὐδαιμονίας διαφέρειν.
τέλος μὲν γὰρ εἶναι τὴν κατὰ μέρος ἡδονήν,
εὐδαιμονίαν δὲ τὸ ἐκ τῶν μερικῶν ἡδονῶν σύστημα,
αἷς συναριθμοῦνται καὶ αἱ παρῳχηκυῖαι καὶ αἱ
μέλλουσαι.</p>

<milestone unit="section" n="88"/>
<p>Εἶναί τε τὴν μερικὴν ἡδονὴν διʼ αὑτὴν αἱρετήν·
τὴν δʼ εὐδαιμονίαν οὐ διʼ αὑτήν, ἀλλὰ διὰ τὰς κατὰ
μέρος ἡδονάς. πίστιν δʼ εἶναι τοῦ τέλος εἶναι τὴν
ἡδονὴν τὸ ἀπροαιρέτως ἡμᾶς ἐκ παίδων ᾠκειῶσθαι
πρὸς αὐτήν, καὶ τυχόντας αὐτῆς μηθὲν ἐπιζητεῖν
μηθέν τε οὕτω φεύγειν ὡς τὴν ἐναντίαν αὐτῇ
ἀλγηδόνα. εἶναι δὲ τὴν ἡδονὴν ἀγαθὸν κἂν ἀπὸ
τῶν ἀσχημοτάτων γένηται, καθά φησιν Ἱππόβοτος
ἐν τῷ Περὶ αἱρέσεων. εἰ γὰρ καὶ ἡ πρᾶξις ἄτοπος</p>
<pb n="218"/>
<p>εἴη, ἀλλʼ οὖν ἡ ἡδονὴ διʼ αὑτὴν αἱρετὴ καὶ ἀγαθόν.

<milestone unit="section" n="89"/>
ἡ δὲ τοῦ ἀλγοῦντος ὑπεξαίρεσις, ὡς εἴρηται παρʼ
Ἐπικούρῳ, δοκεῖ αὐτοῖς μὴ εἶναι ἡδονή· οὐδὲ ἡ
ἀηδονία ἀλγηδών. ἐν κινήσει γὰρ εἶναι ἀμφότερα,
μὴ οὔσης τῆς ἀπονίας ἢ τῆς ἀηδονίας κινήσεως,
ἐπεὶ ἡ ἀπονία οἱονεὶ καθεύδοντός ἐστι κατάστασις.
δύνασθαι δέ φασι καὶ τὴν ἡδονήν τινας μὴ αἱρεῖσθαι
κατὰ διαστροφήν· οὐ πάσας μέντοι τὰς ψυχικὰς
ἡδονὰς καὶ ἀλγηδόνας ἐπὶ σωματικαῖς ἡδοναῖς
καὶ ἀλγηδόσι γίνεσθαι. καὶ γὰρ ἐπὶ ψιλῇ τῇ τῆς
πατρίδος εὐημερίᾳ ὥσπερ τῇ ἰδίᾳ χαρὰν ἐγγίνεσθαι.
ἀλλὰ μὴν οὐδὲ κατὰ μνήμην τῶν ἀγαθῶν ἢ προσδοκίαν ἡδονήν φασιν ἀποτελεῖσθαι· ὅπερ ἤρεσκεν
Ἐπικούρῳ.

<milestone unit="section" n="90"/>
ἐκλύεσθαι γὰρ τῷ χρόνῳ τὸ τῆς
ψυχῆς κίνημα. λέγουσι δὲ μηδὲ κατὰ ψιλὴν τὴν
ὅρασιν ἢ τὴν ἀκοὴν γίνεσθαι ἡδονάς. τῶν γοῦν
μιμουμένων θρήνους ἡδέως ἀκούομεν, τῶν δὲ κατʼ
ἀλήθειαν ἀηδῶς. μέσας τε καταστάσεις ὠνόμαζον
ἀηδονίαν καὶ ἀπονίαν. πολὺ μέντοι τῶν ψυχικῶν
τὰς σωματικὰς ἀμείνους εἶναι, καὶ τὰς ὀχλήσεις
χείρους τὰς σωματικάς. ὅθεν καὶ ταύταις κολάζεσθαι μᾶλλον τοὺς ἁμαρτάνοντας. χαλεπώτερον
γὰρ τὸ πονεῖν, οἰκειότερον δὲ τὸ ἥδεσθαι ὑπελάμβανον. ὅθεν καὶ πλείονα οἰκονομίαν περὶ θάτερον
ἐποιοῦντο. διὸ καὶ καθʼ αὑτὴν αἱρετῆς οὔσης
τῆς ἡδονῆς τὰ ποιητικὰ ἐνίων ἡδονῶν ὀχληρὰ</p>
<pb n="220"/>
<p>πολλάκις ἐναντιοῦσθαι· ὡς δυσκολώτατον αὐτοῖς
φαίνεσθαι τὸν ἀθροισμὸν τῶν ἡδονῶν εὐδαιμονίαν
ποιούντων.</p>

<milestone unit="section" n="91"/>
<p>Ἀρέσκει δʼ αὐτοῖς μήτε τὸν σοφὸν πάντα ἡδέως
ζῆν, μήτε πάντα φαῦλον ἐπιπόνως, ἀλλὰ κατὰ τὸ
πλεῖστον. ἀρκεῖ δὲ κἂν κατὰ μίαν τις προσπίπτουσαν ἡδέως ἐπανάγῃ. τὴν φρόνησιν ἀγαθὸν
μὲν εἶναι λέγουσιν, οὐ διʼ ἑαυτὴν δὲ αἱρετήν, ἀλλὰ
διὰ τὰ ἐξ αὐτῆς περιγινόμενα· τὸν φίλον τῆς χρείας
ἕνεκα· καὶ γὰρ μέρος σώματος, μέχρις ἂν παρῇ,
ἀσπάζεσθαι. τῶν ἀρετῶν ἐνίας καὶ περὶ τοὺς
ἄφρονας συνίστασθαι. τὴν σωματικὴν ἄσκησιν
συμβάλλεσθαι πρὸς ἀρετῆς ἀνάληψιν. τὸν σοφὸν
μήτε φθονήσειν μήτε ἐρασθήσεσθαι ἢ δεισιδαιμονήσειν· γίνεσθαι γὰρ ταῦτα παρὰ κενὴν δόξαν.
λυπήσεσθαι μέντοι καὶ φοβήσεσθαι· φυσικῶς γὰρ
γίνεσθαι.

<milestone unit="section" n="92"/>
καὶ τὸν πλοῦτον δὲ ποιητικὸν ἡδονῆς
εἶναι, οὐ διʼ αὑτὸν αἱρετὸν ὄντα.</p>
<p>Τά τε πάθη καταληπτά. ἔλεγον οὖν αὐτά, οὐκ
ἀφʼ ὧν γίνεται. ἀφίσταντο δὲ καὶ τῶν φυσικῶν
διὰ τὴν ἐμφαινομένην ἀκαταληψίαν· τῶν δὲ λογικῶν
διὰ τὴν εὐχρηστίαν ἥπτοντο. Μελέαγρος δʼ ἐν
τῷ δευτέρῳ Περὶ δοξῶν καὶ Κλειτόμαχος ἐν τῷ
πρώτῳ Περὶ αἱρέσεων φασὶν αὐτοὺς ἄχρηστα ἡγεῖσθαι τό τε φυσικὸν μέρος καὶ τὸ διαλεκτικόν.
δύνασθαι γὰρ καὶ εὖ λέγειν καὶ δεισιδαιμονίας
ἐκτὸς εἶναι καὶ τὸν περὶ θανάτου φόβον ἐκφεύγειν
τὸν &lt;τὸν&gt; περὶ ἀγαθῶν καὶ κακῶν λόγον ἐκμεμαθηκότα.

<milestone unit="section" n="93"/>
μηδέν τε εἶναι φύσει δίκαιον ἢ καλὸν ἢ
αἰσχρόν, ἀλλὰ νόμῳ καὶ ἔθει. ὁ μέντοι σπουδαῖος</p>
<pb n="222"/>
<p>οὐδὲν ἄτοπον πράξει διὰ τὰς ἐπικειμένας ζημίας
καὶ δόξας· εἶναι δὲ τὸν σοφόν. προκοπήν τε
ἀπολείπουσι καὶ ἐν φιλοσοφίᾳ καὶ ἐν τοῖς ἄλλοις.
φασὶ δὲ καὶ λυπεῖσθαι ἄλλον ἄλλου μᾶλλον, καὶ
τὰς αἰσθήσεις μὴ πάντοτε ἀληθεύειν.</p>
<p>Οἱ δὲ Ἡγησιακοὶ λεγόμενοι σκοποὺς μὲν εἶχον
τοὺς αὐτούς, ἡδονὴν καὶ πόνον. μήτε δὲ χάριν τι
εἶναι μήτε φιλίαν μήτε εὐεργεσίαν, διὰ τὸ μὴ διʼ
αὐτὰ ταῦτα αἱρεῖσθαι ἡμᾶς αὐτά, ἀλλὰ διὰ τὰς
χρείας αὐτάς, ὧν ἀπόντων μηδʼ ἐκεῖνα ὑμάρχειν.

<milestone unit="section" n="94"/>
τὴν εὐδαιμονίαν ὅλως ἀδύνατον εἶναι· τὸ μὲν γὰρ
σῶμα πολλῶν ἀναπεπλῆσθαι παθημάτων, τὴν δὲ
ψυχὴν συμπαθεῖν τῷ σώματι καὶ ταράττεσθαι,
τὴν δὲ τύχην πολλὰ τῶν κατʼ ἐλπίδα κωλύειν,
ὥστε διὰ ταῦτα ἀνύπαρκτον τὴν εὐδαιμονίαν εἶναι.
τήν τε ζωὴν καὶ τὸν θάνατον αἱρετόν. φύσει τʼ
οὐδὲν ἡδὺ ἢ ἀηδὲς ὑπελάμβανον· διὰ δὲ σπάνιν ἢ
ξενισμὸν ἢ κόρον τοὺς μὲν ἥδεσθαι, τοὺς δʼ ἀηδῶς
ἔχειν. πενίαν καὶ πλοῦτον πρὸς ἡδονῆς λόγον
εἶναι οὐδέν· μὴ γὰρ διαφερόντως ἥδεσθαι τοὺς
πλουσίους ἢ τοὺς πένητας. δουλείαν ἐπίσης ἐλευθερίᾳ ἀδιάφορον πρὸς ἡδονῆς μέτρον, καὶ εὐγένειαν
δυσγενείᾳ, καὶ δόξαν ἀδοξίᾳ.

<milestone unit="section" n="95"/>
καὶ τῷ μὲν ἄφρονι
τὸ ζῆν λυσιτελὲς εἶναι· τῷ δὲ φρονίμῳ ἀδιάφορον.
τόν τε σοφὸν ἑαυτοῦ ἕνεκα πάντα πράξειν· οὐδένα
γὰρ ἡγεῖσθαι τῶν ἄλλων ἐπίσης ἄξιον αὐτῷ. κἂν
γὰρ τὰ μέγιστα δοκῇ παρά του καρποῦσθαι, μὴ</p>
<pb n="224"/>
<p>εἶναι ἀντάξια ὧν αὐτὸς παράσχῃ. ἀνῄρουν δὲ καὶ
τὰς αἰσθήσεις &lt;ὡσ&gt; οὐκ ἀκριβούσας τὴν ἐπίγνωσιν,
τῶν τʼ εὐλόγως φαινομένων πάντα πράττειν.
ἔλεγον τὰ ἁμαρτήματα συγγνώμης τυγχάνειν·
οὐ γὰρ ἑκόντα ἁμαρτάνειν, ἀλλά τινι πάθει κατηναγκασμένον. καὶ μὴ μισήσειν, μᾶλλον δὲ μεταδιδάξειν. τόν τε σοφὸν οὐχ οὕτω πλεονάσειν ἐν
τῇ τῶν ἀγαθῶν αἱρέσει, ὡς ἐν τῇ τῶν κακῶν φυγῇ,
τέλος τιθέμενον τὸ μὴ ἐπιπόνως ζῆν μηδὲ λυπηρῶς·

<milestone unit="section" n="96"/>
ὃ δὴ περιγίνεσθαι τοῖς ἀδιαφορήσασι περὶ τὰ ποιητικὰ τῆς ἡδονῆς.</p>
<p>Οἱ δʼ Ἀννικέρειοι τὰ μὲν ἄλλα κατὰ ταὐτὰ
τούτοις· ἀπέλιπον δὲ καὶ φιλίαν ἐν βίῳ καὶ χάριν
καὶ πρὸς γονέας τιμὴν καὶ ὑπὲρ πατρίδος τι
πράξειν. ὅθεν διὰ ταῦτα, κἂν ὀχλήσεις ἀναδέξηται
ὁ σοφός, οὐδὲν ἧττον εὐδαιμονήσειν, κἂν ὀλίγα
ἡδέα περιγένηται αὐτῷ. τήν τε τοῦ φίλου εὐδαιμονίαν διʼ αὑτὴν μὴ εἶναι αἱρετήν· μηδὲ γὰρ
αἰσθητὴν τῷ πέλας ὑπάρχειν· μὴ εἶναί τε αὐτάρκη
τὸν λόγον πρὸς τὸ θαρρῆσαι καὶ τῆς τῶν πολλῶν
δόξης ὑπεράνω γενέσθαι· δεῖν δʼ ἀνεθίζεσθαι διὰ
τὴν ἐκ πολλοῦ συντραφεῖσαν ἡμῖν φαύλην διάθεσιν.

<milestone unit="section" n="97"/>
τόν τε φίλον μὴ διὰ τὰς χρείας μόνον ἀποδέχεσθαι,
ὧν ὑπολειπουσῶν μὴ ἐπιστρέφεσθαι ἀλλὰ καὶ
παρὰ τὴν γεγονυῖαν εὔνοιαν, ἧς ἔνεκα καὶ πόνους
ὑπομενεῖν. καίτοι τιθέμενον ἡδονὴν τέλος καὶ
ἀχθόμενον ἐπὶ τῷ στέρεσθαι αὐτῆς ὅμως ἑκουσίως
ὑπομενεῖν διὰ τὴν πρὸς τὸν φίλον στοργήν.</p>
<p>Οἱ δὲ Θεοδώρειοι κληθέντες τὴν μὲν ὀνομασίαν</p>
<pb n="226"/>
<p>ἔσπασαν ἀπὸ Θεοδώρου τοῦ προγεγραμμένου,
καὶ δόγμασιν ἐχρήσαντο τοῖς αὐτοῦ. ἦν δʼ ὁ
Θεόδωρος παντάπασιν ἀναιρῶν τὰς περὶ θεῶν
δόξας· καὶ αὐτοῦ περιετύχομεν βιβλίῳ ἐπιγεγραμμένῳ Περὶ θεῶν, οὐκ εὐκαταφρονήτῳ· ἐξ οὗ φασιν
Ἐπίκουρον λαβόντα τὰ πλεῖστα εἰπεῖν.</p>

<milestone unit="section" n="98"/>
<p>Ἤκουσε δὲ καὶ Ἀννικέριδος ὁ Θεόδωρος καὶ
Διονυσίου τοῦ διαλεκτικοῦ, καθά φησιν Ἀντισθένης ἐν Φιλοσόφων διαδοχαῖς. τέλος δʼ ὑπελάμβανε χαρὰν καὶ λύπην· τὴν μὲν ἐπὶ φρονήσει,
τὴν δʼ ἐπὶ ἀφροσύνῃ· ἀγαθὰ δὲ φρόνησιν καὶ δικαιοσύνην, κακὰ δὲ τὰς ἐναντίας ἕξεις, μέσα δὲ ἡδονὴν
καὶ πόνον. ἀνῄρει δὲ καὶ φιλίαν, διὰ τὸ μήτʼ ἐν
ἄφροσιν αὐτὴν εἶναι, μήτʼ ἐν σοφοῖς. τοῖς μὲν
γὰρ τῆς χρείας ἀναιρεθείσης καὶ τὴν φιλίαν ἐκποδὼν εἶναι· τοὺς δὲ σοφοὺς αὐτάρκεις ὑπάρχοντας
μὴ δεῖσθαι φίλων. ἔλεγε δὲ καὶ εὔλογον εἶναι τὸν
σπουδαῖον ὑπὲρ τῆς πατρίδος μὴ ἐξαγαγεῖν αὑτόν·
οὐ γὰρ ἀποβαλεῖν τὴν φρόνησιν ἕνεκα τῆς τῶν
ἀφρόνων ὠφελείας.</p>

<milestone unit="section" n="99"/>
<p>Εἶναί τε πατρίδα τὸν κόσμον. κλέψειν τε καὶ
μοιχεύσειν καὶ ἱεροσυλήσειν ἐν καιρῷ· μηδὲν γὰρ
τούτων φύσει αἰσχρὸν εἶναι, τῆς ἐπʼ αὐτοῖς δόξης
αἰρομένης, ἣ σύγκειται ἕνεκα τῆς τῶν ἀφρόνων
συνοχῆς. φανερῶς δὲ τοῖς ἐρωμένοις ἄνευ πάσης
ὑφοράσεως χρήσεσθαι τὸν σοφόν. διὸ καὶ τοιούτους λόγους ἠρώτα· "ἆρά γε γυνὴ γραμματικὴ
χρήσιμος ἂν εἴη παρʼ ὅσον γραμματική ἐστι;"
"ναί." "καὶ παῖς καὶ νεανίσκος γραμματικὸς
χρήσιμος ἂν εἴη παρʼ ὅσον γραμματικός ἐστι;"</p>
<pb n="228"/>
<p>"ναί." "οὐκοῦν καὶ γυνὴ καλὴ χρησίμη ἂν εἴη
παρʼ ὅσον καλή ἐστι, καὶ παῖς καὶ νεανίσκος καλὸς
χρήσιμος ἂν εἴη παρʼ ὅσον καλός ἐστι;" "ναί."
"καὶ παῖς ἄρα καὶ νεανίσκος καλὸς πρὸς τοῦτʼ ἂν
εἴη χρήσιμος πρὸς ὃ καλός ἐστι;" "ναί."

<milestone unit="section" n="100"/>
"ἔστι
δὲ χρήσιμος πρὸς τὸ πλησιάζειν." ὧν δεδομένων
ἐπῆγεν· "οὐκοῦν εἴ τις πλησιασμῷ χρώμενος παρʼ
ὅσον χρήσιμός ἐστιν, οὐ διαμαρτάνει· οὐδʼ ἄρα εἰ
κάλλει χρήσαιτο παρʼ ὅσον χρήσιμόν ἐστι, διαμαρτήσεται." τοιαῦτα ἄττα διερωτῶν ἴσχυε τῷ λόγῳ.</p>
<p>Δοκεῖ δὲ θεὸς κληθῆναι, Στίλπωνος αὐτὸν
ἐρωτήσαντος οὕτως, "ἆρά γε, Θεόδωρε, ὃ φῂς
εἶναι, τοῦτο καὶ εἶ;" ἐπινεύσαντος δέ, "φῂς δʼ
εἶναι θεόν;" τοῦ δʼ ὁμολογήσαντος, "θεὸς εἶ
ἄρα," ἔφη. δεξαμένου δʼ ἀσμένως, γελάσας φησίν,
"ἀλλʼ, ὦ μόχθηρε, τῷ λόγῳ τούτῳ καὶ κολοιὸς
ἂν ὁμολογήσειας εἶναι καὶ ἄλλα μυρία."</p>

<milestone unit="section" n="101"/>
<p>Ὁ δʼ οὖν Θεόδωρος προσκαθίσας ποτὲ Εὐρυκλείδῃ τῷ ἱεροφάντῃ, "λέγε μοι," ἔφη, "Εὐρυκλείδη, τίνες εἰσὶν οἱ ἀσεβοῦντες περὶ τὰ μυστήρια."
εἰπόντος δʼ ἐκείνου, "οἱ τοῖς ἀμυήτοις αὐτὰ
ἐκφέροντες," "ἀσεβεῖς ἄρα," ἔφη, "καὶ σύ, τοῖς
ἀμυήτοις διηγούμενος." καὶ μέντοι παρʼ ὀλίγον
ἐκινδύνευσεν εἰς Ἄρειον ἀναχθῆναι πάγον, εἰ μὴ
Δημήτριος ὁ Φαληρεὺς αὐτὸν ἐρρύσατο. Ἀμφικράτης δʼ ἐν τῷ Περὶ ἐνδόξων ἀνδρῶν φησι κώνειον
αὐτὸν πιεῖν καταδικασθέντα.</p>

<milestone unit="section" n="102"/>
<p>Διατρίβων δὲ παρὰ Πτολεμαίῳ τῷ Λάγου
ἀπεστάλη ποθʼ ὑπʼ αὐτοῦ πρὸς Λυσίμαχον πρεσβευτής. ὅτε καὶ παρρησιαζομένῳ φησὶν ὁ Λυσίμαχος, "λέγε μοι, Θεόδωρε, οὐ σὺ εἶ ὁ ἐκπεσὼν
Ἀθήνηθεν;" καὶ ὅς, "ὀρθῶς ἀκήκοας· ἡ γὰρ τῶν</p>
<pb n="230"/>
<p>Ἀθηναίων πόλις οὐ δυναμένη με φέρειν, ὥσπερ ἡ
Σεμέλη τὸν Διόνυσον, ἐξέβαλε." πάλιν δʼ εἰπόντος
τοῦ Λυσιμάχου, "[βλέπε] ὅπως μὴ παρέσῃ πρὸς
ἡμᾶς ἔτι," "οὐκ ἄν," ἔφη, "ἂν μὴ Πτολεμαῖος
ἀποστείλῃ." Μίθρου δὲ τοῦ διοικητοῦ τοῦ Λυσιμάχου παρεστῶτος καὶ εἰπόντος, "ἔοικας σὺ μὴ
μόνον θεοὺς ἀγνοεῖν ἀλλὰ καὶ βασιλέας," "πῶς,"
εἶπεν, "ἀγνοῶ, ὅπου γε καὶ θεοῖς σε ἐχθρὸν εἶναι
νομίζω;" φασὶ δέ ποτε ἐν Κορίνθῳ παρέρχεσθαι
αὐτὸν συχνοὺς ἐπαγόμενον μαθητάς, Μητροκλέα
δὲ τὸν κυνικὸν σκάνδικας πλύνοντα εἰπεῖν, "σὺ
ὁ σοφιστὴς οὐκ ἂν τοσούτων ἔχρῃζες μαθητῶν, εἰ
λάχανα ἔπλυνες·" τὸν δʼ ὑπολαβόντʼ εἰπεῖν, "καὶ
σὺ εἴπερ ἀνθρώποις ᾔδεις ὁμιλεῖν, οὐκ ἂν τούτοις
τοῖς λαχάνοις ἐχρῶ."

<milestone unit="section" n="103"/>
τὸ ὅμοιον ἀναφέρεται, καθὰ
προείρηται, καὶ εἰς Διογένην καὶ Ἀρίστιππον.</p>
<p>Τοιοῦτος μὲν ὁ Θεόδωρος κἀν τούτοις. τελευταῖον δʼ εἰς Κυρήνην ἀπελθὼν καὶ Μάγᾳ συμβιοὺς
ἐν πάσῃ τιμῇ διετέλει τυγχάνων. ἔνθεν τὸ πρῶτον
ἐκβαλλόμενος λέγεται χάριέν τι εἰπεῖν· ἔφη γάρ,
"καλῶς ποιεῖτε, ἄνδρες Κυρηναῖοι, ἐκ τῆς Λιβύης
εἰς τὴν Ἑλλάδα με ἐξορίζοντες."</p>
<p>Θεόδωροι δὲ γεγόνασιν εἴκοσι· πρῶτος Σάμιος,
υἱὸς Ῥοίκου. οὗτός ἐστιν ὁ συμβουλεύσας ἄνθρακας ὑποτιθέναι τοῖς θεμελίοις τοῦ ἐν Ἐφέσῳ
νεώ· καθύγρου γὰρ ὄντος τοῦ τόπου τοὺς ἄνθρακας
ἔφη τὸ ξυλῶδες ἀποβαλόντας αὐτὸ τὸ στερεὸν
ἀπαθὲς ἕξειν<note n="1" place="unspecified" anchored="yes">ἕξειν] ξορρ. ριξηαρδς· ἔχειν ϝυλγ.</note> ὕδατι. δεύτερος Κυρηναῖος, γεω-</p>
<pb n="232"/>
<p>μέτρης οὗ διήκουσε Πλάτων· τρίτος ὁ προγεγραμμένος φιλόσοφος· τέταρτος οὗ τὸ φωνασκικὸν
φέρεται βιβλίον πάγκαλον·

<milestone unit="section" n="104"/>
πέμπτος ὁ περὶ τῶν
νομοποιῶν πεπραγματευμένος, ἀρξάμενος ἀπὸ
Τερπάνδρου· ἕκτος στωικός· ἕβδομος ὁ τὰ περὶ
Ῥωμαίων πεπραγματευμένος· ὄγδοος Συρακόσιος,
περὶ τακτικῶν γεγραφώς· ἔνατος Βυζάντιος, ἀπὸ
λόγων πολιτικῶν· δέκατος ὁμοίως, οὗ Ἀριστοτέλης μνημονεύει διὰ τῆς ἐπιτομῆς τῶν ῥητόρων·
ἑνδέκατος Θηβαῖος, ἀνδριαντοποιός· δωδέκατος
ζωγράφος, οὗ μέμνηται Πολέμων· τρισκαιδέκατος
ζωγράφος, Ἀθηναῖος, ὑπὲρ οὗ γράφει Μηνόδοτος·
τεσσαρεσκαιδέκατος Ἐφέσιος, ζωγράφος, οὗ μέμνηται Θεοφάνης ἐν τῷ περὶ γραφικῆς· πεντεκαιδέκατος ποιητὴς ἐπιγραμμάτων· ἑκκαιδέκατος
γεγραφὼς περὶ ποιητῶν· ἑπτακαιδέκατος ἰατρός,
Ἀθηναίου μαθητής· ὀκτωκαιδέκατος Χῖος, φιλόσοφος στωικός· ἐννεακαιδέκατος Μιλήσιος, καὶ
αὐτὸς στωικὸς φιλόσοφος· εἰκοστὸς ποιητὴς τραγῳδίας.</p>
</div2>
<div2 n="9" type="chapter">
<head>Κεφ. θʼ. ΦΑΙΔΩΝ</head>

<milestone unit="section" n="105"/>
<p>Φαίδων Ἠλεῖος, τῶν εὐπατριδῶν, συνεάλω τῇ
πατρίδι καὶ ἠναγκάσθη στῆναι ἐπʼ οἰκήματος·
ἀλλὰ τὸ θύριον προστιθεὶς μετεῖχε Σωκράτους,
ἕως αὐτὸν λυτρώσασθαι τοὺς περὶ Ἀλκιβιάδην ἢ
Κρίτωνα προὔτρεψε· καὶ τοὐντεῦθεν ἐλευθερίως
ἐφιλοσόφει. Ἱερώνυμος δʼ ἐν τῷ Περὶ ἐποχῆς
καθαπτόμενος δοῦλον αὐτὸν εἴρηκε. διαλόγους
δὲ συνέγραψε γνησίους μὲν Ζώπυρον, Σίμωνα,
καὶ δισταζόμενον Νικίαν, Μήδιον, ὅν φασί τινες</p>
<pb n="234"/>
<p>Αἰσχίνου, οἱ δὲ Πολυαίνου· Ἀντίμαχον ἢ Πρεσβύτας· καὶ οὗτος διστάζεται· σκυτικοὺς λόγους·
καὶ τούτους τινὲς Αἰσχίνου φασί.</p>
<p>Διάδοχος δʼ αὐτοῦ Πλείστανος Ἠλεῖος, καὶ
τρίτοι ἀπʼ αὐτοῦ οἱ περὶ Μενέδημον τὸν Ἐρετριέα
καὶ Ἀσκληπιάδην τὸν Φλιάσιον, μετάγοντες ἀπὸ
Στίλπωνος. καὶ ἕως μὲν τούτων Ἠλιακοὶ προσηγορεύοντο, ἀπὸ δὲ Μενεδήμου Ἐρετρικοί· περὶ οὗ
λέξομεν ὕστερον διὰ τὸ καὶ αὐτὸν κατάρχειν
αἱρέσεως.</p>
</div2>
<div2 n="10" type="chapter">
<head>Κεφ. ιʼ. ΕΥΚΛΕΙΔΗΣ</head>

<milestone unit="section" n="106"/>
<p>Εὐκλείδης ἀπὸ Μεγάρων τῶν πρὸς Ἰσθμῷ, ἢ
Γελῶος κατʼ ἐνίους, ὥς φησιν Ἀλέξανδρος ἐν
Διαδοχαῖς. οὗτος καὶ τὰ Παρμενίδεια μετεχειρίζετο, καὶ οἱ ἀπʼ αὐτοῦ Μεγαρικοὶ προσηγορεύοντο,
εἶτʼ ἐριστικοί, ὕστερον δὲ διαλεκτικοί, οὓς οὕτως
ὠνόμασε πρῶτος Διονύσιος ὁ Χαλκηδόνιος, διὰ
τὸ πρὸς ἐρώτησιν καὶ ἀπόκρισιν τοὺς λόγους
διατίθεσθαι. πρὸς τοῦτόν φησιν ὁ Ἑρμόδωρος
ἀφικέσθαι Πλάτωνα καὶ τοὺς λοιποὺς φιλοσόφους
μετὰ τὴν τοῦ Σωκράτους τελευτήν, δείσαντας τὴν
ὠμότητα τῶν τυράννων. οὗτος ἓν τὸ ἀγαθὸν
ἀπεφαίνετο πολλοῖς ὀνόμασι καλούμενον· ὁτὲ μὲν
γὰρ φρόνησιν, ὁτὲ δὲ θεόν, καὶ ἄλλοτε νοῦν καὶ τὰ
λοιπά. τὰ δʼ ἀντικείμενα τῷ ἀγαθῷ ἀνῄρει, μὴ
εἶναι φάσκων.</p>

<milestone unit="section" n="107"/>
<p>Ταῖς τε ἀποδείξεσιν ἐνίστατο οὐ κατὰ λήμματα,
ἀλλὰ κατʼ ἐπιφοράν. καὶ τὸν διὰ παραβολῆς
λόγον ἀνῄρει, λέγων ἤτοι ἐξ ὁμοίων αὐτὸν ἢ ἐξ</p>
<pb n="236"/>
<p>ἀνομοίων συνίστασθαι· καὶ εἰ μὲν ἐξ ὁμοίων, περὶ
αὐτὰ δεῖν μᾶλλον ἢ οἷς ὅμοιά ἐστιν ἀναστρέφεσθαι,
εἰ δʼ ἐξ ἀνομοίων, παρέλκειν τὴν παράθεσιν. διὰ
ταῦτα δὲ καὶ περὶ αὐτοῦ ταῦτά φησι Τίμων,
προσπαρατρώγων καὶ τοὺς λοιποὺς Σωκρατικούς·</p>
<p>ἀλλʼ οὔ μοι τούτων φλεδόνων μέλει, οὐδὲ γὰρ ἄλλου
οὐδενός, οὐ Φαίδωνος, ὅτις γένετʼ, οὐδʼ ἐριδάντεω
Εὐκλείδεω, Μεγαρεῦσιν ὃς ἔμβαλε λύσσαν ἐρισμοῦ.</p>

<milestone unit="section" n="108"/>
<p>Διαλόγους δὲ συνέγραψεν ἕξ, Λαμπρίαν, Αἰσχίνην,
Φοίνικα, Κρίτωνα, Ἀλκιβιάδην, Ἐρωτικόν. τῆς
δʼ Εὐκλείδου διαδοχῆς ἐστι καὶ Εὐβουλίδης ὁ
Μιλήσιος, ὃς καὶ πολλοὺς ἐν διαλεκτικῇ λόγους
ἠρώτησε, τόν τε ψευδόμενον καὶ τὸν διαλανθάνοντα
καὶ Ἠλέκτραν καὶ ἐγκεκαλυμμένον καὶ σωρίτην
καὶ κερατίνην καὶ φαλακρόν. περὶ τούτου φησί
τις τῶν κωμικῶν·</p>
<p>οὑριστικὸς δʼ Εὐβουλίδης κερατίνας ἐρωτῶν
καὶ ψευδαλαζόσιν λόγοις τοὺς ῥήτορας κυλίων
ἀπῆλθʼ ἔχων Δημοσθένους τὴν ῥωποπερπερήθραν.</p>
<p>ἐῴκει γὰρ αὐτοῦ καὶ Δημοσθένης ἀκηκοέναι καὶ
ῥωβικώτερος ὢν παύσασθαι.

<milestone unit="section" n="109"/>
ὁ δʼ Εὐβουλίδης καὶ
πρὸς Ἀριστοτέλην διεφέρετο, καὶ πολλὰ αὐτὸν διαβέβληκε.</p>
<p>Μεταξὺ δὲ ἄλλων ὄντων τῆς Εὐβουλίδου διαδοχῆς Ἀλεξῖνος ἐγένετο Ἠλεῖος, ἀνὴρ φιλονεικότατος· διὸ καὶ Ἐλεγξῖνος ἐπεκλήθη. διεφέρετο
δὲ μάλιστα πρὸς Ζήνωνα. φησὶ δʼ Ἕρμιππος
περὶ αὐτοῦ ὡς ἄρα ἀπελθὼν ἐκ τῆς Ἤλιδος εἰς
Ὀλυμπίαν αὐτόθι φιλοσοφοίη. τῶν δὲ μαθητῶν
αὐτοῦ πυνθανομένων διὰ τί τῇδε κατοικεῖ, φάναι</p>
<pb n="238"/>
<p>βούλεσθαι αἵρεσιν συστήσασθαι ἣν Ὀλυμπικὴν
κληθήσεσθαι. τοὺς δὲ καὶ τοῖς ἐφοδίοις θλιβομένους καὶ τὸ χωρίον νοσερὸν καταγνόντας ἀπελθεῖν,
καὶ τοῦ λοιποῦ διατρίβειν ἔρημον τὸν Ἀλεξῖνον
σὺν οἰκέτῃ μόνῳ· ἔπειτα μέντοι νηχόμενον ἐν τῷ
Ἀλφειῷ νυχθῆναι καλάμῳ καὶ οὕτω τελευτῆσαι.</p>

<milestone unit="section" n="110"/>
<p>Καὶ ἔστιν εἰς αὐτὸν ἡμῶν οὕτως ἔχον·</p>
<p>οὐκ ἆρα μῦθος ἦν ἐκεῖνος εἰκαῖος,
ὡς ἀτυχής τις ἐὼν</p>
<p>τὸν πόδα κολυμβῶν περιέπειρέ πως ἥλῳ.
καὶ γὰρ ὁ σεμνὸς ἀνήρ,</p>
<p>πρὶν Ἀλφεόν ποτʼ ἐκπερᾶν, Ἀλεξῖνος
θνῆσκε νυγεὶς καλάμῳ.</p>
<p>γέγραφε δʼ οὐ μόνον πρὸς Ζήνωνα, ἀλλὰ καὶ ἄλλα
βιβλία καὶ πρὸς Ἔφορον τὸν ἱστοριογράφον.</p>
<p>Εὐβουλίδου δὲ καὶ Εὔφαντος γέγονε &lt;γνώριμοσ&gt;
ὁ Ὀλύνθιος, ἱστορίας γεγραφὼς τὰς κατὰ τοὺς
χρόνους τοὺς ἑαυτοῦ. ἐποίησε δὲ καὶ τραγῳδίας
πλείους, ἐν αἷς εὐδοκίμει κατὰ τοὺς ἀγῶνας.
γέγονε δὲ καὶ Ἀντιγόνου τοῦ βασιλέως διδάσκαλος,
πρὸς ὃν καὶ λόγον γέγραφε Περὶ βασιλείας σφόδρα
εὐδοκιμοῦντα. τὸν βίον δὲ γήρᾳ κατέστρεψεν.</p>

<milestone unit="section" n="111"/>
<p>Εἰσὶ δὲ καὶ ἄλλοι διακηκοότες Εὐβουλίδου, ἐν οἷς
καὶ Ἀπολλώνιος ὁ Κρόνος, οὗ Διόδωρος Ἀμεινίου
Ἰασεύς, καὶ αὐτὸς Κρόνος ἐπίκλην, περὶ οὗ φησι
Καλλίμαχος ἐν ἐπιγράμμασιν·</p>
<p>αὐτὸς ὁ Μῶμος</p>
<p>ἔγραφεν ἐν τοίχοις, "ὁ Κρόνος ἐστὶ σοφός."</p>
<p>ἦν δὲ καὶ οὗτος διαλεκτικός, πρῶτος δόξας εὑρη-</p>
<pb n="240"/>
<p>κέναι τὸν ἐγκεκαλυμμένον καὶ κερατίνην λόγον
κατά τινας. οὗτος παρὰ Πτολεμαίῳ τῷ Σωτῆρι
διατρίβων λόγους τινὰς διαλεκτικοὺς ἠρωτήθη
πρὸς Στίλπωνος· καὶ μὴ δυνάμενος παραχρῆμα
διαλύσασθαι, ὑπὸ τοῦ βασιλέως τά τε ἄλλα ἐπετιμήθη καὶ δὴ καὶ Κρόνος ἤκουσεν ἐν σκώμματος
μέρει.

<milestone unit="section" n="112"/>
ἐξελθὼν δὴ τοῦ συμποσίου καὶ λόγον
γράψας περὶ τοῦ προβλήματος ἀθυμίᾳ τὸν βίον
κατέστρεψε. καὶ ἔστιν ἡμῶν εἰς αὐτόν·</p>
<p>Κρόνε Διόδωρε, τίς σε δαιμόνων κακῇ
ἀθυμίῃ ξυνείρυσεν,</p>
<p>ἵνʼ αὐτὸς αὑτὸν ἐμβάλῃς εἰς Τάρταρον
Στίλπωνος οὐ λύσας ἔπη</p>
<p>αἰνιγματώδη; τοιγὰρ εὑρέθης Κρόνος
ἔξωθε τοῦ ῥῶ κάππα τε.</p>
<p>Τῶν δʼ ἀπʼ Εὐκλείδου ἐστὶ καὶ Ἰχθύας Μετάλλου,
ἀνὴρ γενναῖος, πρὸς ὃν καὶ Διογένης ὁ κυνικὸς
διάλογον πεποίηται· Κλεινόμαχός θʼ ὁ Θούριος,
ὃς πρῶτος περὶ ἀξιωμάτων καὶ κατηγορημάτων
καὶ τῶν τοιούτων συνέγραψε· καὶ Στίλπων ὁ
Μεγαρεύς, διασημότατος φιλόσοφος, περὶ οὗ
λεκτέον.</p>
</div2>
<div2 n="11" type="chapter">
<head>Κεφ. ιαʼ. ΣΤΙΛΠΩΝ</head>

<milestone unit="section" n="113"/>
<p>Στίλπων Μεγαρεὺς τῆς Ἑλλάδος διήκουσε μὲν
τῶν ἀπʼ Εὐκλείδου τινῶν· οἱ δὲ καὶ αὐτοῦ Εὐκλείδου ἀκοῦσαί φασιν αὐτόν, ἀλλὰ καὶ Θρασυμάχου
τοῦ Κορινθίου, ὃς ἦν Ἰχθύα γνώριμος, καθά φησιν
Ἡρακλείδης. τοσοῦτον δʼ εὑρεσιλογίᾳ καὶ σοφιστείᾳ προῆγε τοὺς ἄλλους, ὥστε μικροῦ δεῆσαι</p>
<pb n="242"/>
<p>πᾶσαν τὴν Ἑλλάδα ἀφορῶσαν εἰς αὐτὸν μεγαρίσαι.
περὶ τούτου φησὶ Φίλιππος ὁ Μεγαρικὸς κατὰ
λέξιν οὕτω· "παρὰ μὲν γὰρ Θεοφράστου Μητρόδωρον τὸν θεωρητικὸν καὶ Τιμαγόραν τὸν Γελῶον
ἀπέσπασε, παρʼ Ἀριστοτέλους δὲ τοῦ Κυρηναϊκοῦ
Κλείταρχον καὶ Σιμμίαν· ἀπὸ δὲ τῶν διαλεκτικῶν
Παιώνειον μὲν ἀπʼ Ἀριστείδου, Δίφιλον δὲ τὸν
Βοσποριανὸν Εὐφάντου καὶ Μύρμηκα τὸν Ἐξαινέτου παραγενομένους ὡς ἐλέγξοντας ἀμφοτέρους
ζηλωτὰς ἔσχε."

<milestone unit="section" n="114"/>
χωρὶς τοίνυν τούτων Φρασίδημον
μὲν τὸν περιπατητικὸν καὶ φυσικῶν ἔμπειρον ὄντα
προσηγάγετο, καὶ τὸν ῥητορικὸν Ἄλκιμον, ἁπάντων
πρωτεύοντα τῶν ἐν τῇ Ἑλλάδι ῥητόρων, Κράτητά
τε καὶ ἄλλους πλείστους ὅσους ἐθήρασε· καὶ δὴ καὶ
Ζήνωνα τὸν Φοίνικα μετὰ τούτων ἀφείλετο.</p>
<p>Ἦν δὲ καὶ πολιτικώτατος.</p>
<p>Καὶ γυναῖκα ἠγάγετο· καὶ ἑταίρᾳ συνῆν Νικαρέτῃ,
ὥς φησί που καὶ Ὀνήτωρ. καὶ θυγατέρα ἀκόλαστον ἐγέννησεν, ἣν ἔγημε γνώριμός τις αὐτοῦ Σιμμίας
Συρακόσιος. ταύτης οὐ κατὰ τρόπον βιούσης εἶπέ
τις πρὸς τὸν Ζτίλπωνα, ὡς καταισχύνοι αὐτόν· ὁ
δέ, "οὐ μᾶλλον," εἶπεν, "ἢ ἐγὼ ταύτην κοσμῶ."</p>

<milestone unit="section" n="115"/>
<p>Ἀπεδέχετο δʼ αὐτόν, φασί, καὶ Πτολεμαῖος ὁ
Ζωτήρ. καὶ ἐγκρατὴς Μεγάρων γενόμενος ἐδίδου
τε ἀργύριον αὐτῷ καὶ παρεκάλει εἰς Αἴγυπτον
συμπλεῖν· ὁ δὲ μέτριον μέν τι τἀργυριδίου προσήκατο, ἀρνησάμενος δὲ τὴν ὁδὸν μετῆλθεν εἰς Αἴγιναν, ἕως ἐκεῖνος ἀπέπλευσεν. ἀλλὰ καὶ Δημήτριος
ὁ Ἀντιγόνου καταλαβὼν τὰ Μέγαρα τήν τε οἰκίαν
αὐτῷ φυλαχθῆναι καὶ πάντα τὰ ἁρπασθέντα
προὐνόησεν ἀποδοθῆναι. ὅτε καὶ βουλομένῳ παρʼ
αὐτοῦ τῶν ἀπολωλότων ἀναγραφὴν λαβεῖν ἔφη</p>
<pb n="244"/>
<p>μηδὲν τῶν οἰκείων ἀπολωλεκέναι· παιδείαν γὰρ
μηδένα ἐξενηνοχέναι, τόν τε λόγον ἔχειν καὶ τὴν
ἐπιστήμην.</p>

<milestone unit="section" n="116"/>
<p>Καὶ αὐτῷ διαλεχθεὶς περὶ ἀνθρώπων εὐεργεσίας
οὕτως εἷλεν ὥστε προσέχειν αὐτῷ. τοῦτόν φασιν
περὶ τῆς Ἀθηνᾶς τῆς τοῦ Φειδίου τοιοῦτόν τινα
λόγον ἐρωτῆσαι· "ἆρά γε ἡ τοῦ Διὸς Ἀθηνᾶ θεός
ἐστι;" φήσαντος δέ, "ναί," "αὕτη δέ γε," εἶπεν,
"οὐκ ἔστι Διός, ἀλλὰ Φειδίου·" συγχωρουμένου δέ,
"οὐκ ἄρα," εἶπε, "θεός ἐστιν." ἐφʼ ᾧ καὶ εἰς
Ἄρειον πάγον προσκληθέντα μὴ ἀρνήσασθαι, φάσκειν δʼ ὀρθῶς διειλέχθαι· μὴ γὰρ εἶναι αὐτὴν θεόν,
ἀλλὰ θεάν· θεοὺς δὲ εἶναι τοὺς ἄρρενας. καὶ μέντοι
τοὺς Ἀρεοπαγίτας εὐθέως αὐτὸν κελεῦσαι τῆς
πόλεως ἐξελθεῖν. ὅτε καὶ Θεόδωρον τὸν ἐπίκλην
θεὸν ἐπισκώπτοντα εἰπεῖν, "πόθεν δὲ τοῦτʼ ᾔδει
Στίλπων; ἢ ἀνασύρας αὐτῆς τὸν κῆπον ἐθεάσατο;"
ἦν δʼ ἀληθῶς οὗτος μὲν θρασύτατος· Στίλπων δὲ
κομψότατος.</p>

<milestone unit="section" n="117"/>
<p>Κράτητος τοίνυν αὐτὸν ἐρωτήσαντος εἰ οἱ θεοὶ
χαίρουσι ταῖς προσκυνήσεσι καὶ εὐχαῖς, φασὶν
εἰπεῖν, "περὶ τούτων μὴ ἐρώτα, ἀνόητε, ἐν ὁδῷ,
ἀλλὰ μόνον." τὸ δʼ αὐτὸ καὶ Βίωνα ἐρωτηθέντα
εἰ θεοί εἰσιν εἰπεῖν·</p>
<p>οὐκ ἀπʼ ἐμοῦ σκεδάσεις ὄχλον, ταλαπείριε πρέσβυ;</p>
<p>Ἦν δʼ ὁ Στίλπων καὶ ἀφελὴς καὶ ἀνεπίπλαστος
πρός τε τὸν ἰδιώτην εὔθετος. Κράτητος γοῦν ποτε
τοῦ κυνικοῦ πρὸς μὲν τὸ ἐρωτηθὲν οὐκ ἀποκρινα-</p>
<pb n="246"/>
<p>μένου, ἀποπαρδόντος δέ, "ᾔδειν," ἔφη, "ὡς πάντα
μᾶλλον φθέγξῃ ἢ ἃ δεῖ."

<milestone unit="section" n="118"/>
ἀλλὰ καὶ ἰσχάδα προτείναντος αὐτῷ ποτε καὶ ἐρώτημα, δεξάμενον
καταφαγεῖν· τοῦ δέ, "ὦ Ἡράκλεις," εἰπόντος,
"ἀπολώλεκα τὴν ἰσχάδα·" "οὐ μόνον," ἔφη,
"ἀλλὰ καὶ τὸ ἐρώτημα, οὗ ἦν ἀρραβὼν ἡ ἰσχάς."
πάλιν δὲ ἰδὼν τὸν Κράτητα χειμῶνος συγκεκαυμένον, "ὦ Κράτης," εἶπε, "δοκεῖς μοι χρείαν ἔχειν
ἱματίου καινοῦ." [ὅπερ ἦν νοῦ καὶ ἱματίου.]
καὶ τὸν ἀχθεσθέντα παρῳδῆσαι εἰς αὐτὸν οὕτω·</p>
<p>καὶ μὴν Στίλπωνʼ εἰσεῖδον χαλέπʼ ἄλγεʼ ἔχοντα
ἐν Μεγάροις, ὅθι φασὶ Τυφωέος ἔμμεναι εὐνάς.
ἔνθα τʼ ἐρίζεσκεν, πολλοὶ δʼ ἀμφʼ αὐτὸν ἑταῖροι·
τὴν δʼ ἀρετὴν παρὰ γράμμα διώκοντες κατέτριβον.</p>

<milestone unit="section" n="119"/>
<p>Λέγεται δʼ οὕτως Ἀθήνησιν ἐπιστρέψαι τοὺς ἀνθρώπους, ὥστʼ ἀπὸ τῶν ἐργαστηρίων συνθεῖν ἵνα
αὐτὸν θεάσαιντο. καί τινος εἰπόντος, "Στίλπων,
θαυμάζουσί σε ὡς θηρίον," "οὐ μὲν οὖν," εἰπεῖν,
"ἀλλʼ ὡς ἄνθρωπον ἀληθινόν." δεινὸς δʼ ἄγαν ὢν
ἐν τοῖς ἐριστικοῖς ἀνῄρει καὶ τὰ εἴδη· καὶ ἔλεγε τὸν
λέγοντα ἄνθρωπον εἶναι μηδένα· οὔτε γὰρ τόνδε
εἶναι οὔτε τόνδε· τί γὰρ μᾶλλον τόνδε ἢ τόνδε; οὐδʼ
ἄρα τόνδε. καὶ πάλιν· τὸ λάχανον οὐκ ἔστι τὸ
δεικνύμενον· λάχανον μὲν γὰρ ἦν πρὸ μυρίων ἐτῶν·
οὐκ ἄρα ἐστὶ τοῦτο λάχανον. φασὶ δʼ αὐτὸν ὁμιλοῦντα Κράτητι μετάξὺ σπεῦσαι ἰχθῦς πρίασθαι·
τοῦ δʼ ἐπισπωμένου καὶ φάσκοντος, "καταλείπεις
τὸν λόγον;" "οὐκ ἔγωγε," ἔφη, "ἀλλὰ τὸν μὲν</p>
<pb n="248"/>
<p>λόγον ἔχω, σὲ δὲ καταλείπω· ὁ μὲν γὰρ λόγος
περιμενεῖ, τὸ δʼ ὄψον πεπράσεται."</p>

<milestone unit="section" n="120"/>
<p>Φέρονται δʼ αὐτοῦ διάλογοι ἐννέα ψυχροί· Μόσχος,
Ἀρίστιππος ἢ Καλλίας, Πτολεμαῖος, Χαιρεκράτης, Μητροκλῆς, Ἀναξιμένης, Ἐπιγένης, Πρὸς
τὴν ἑαυτοῦ θυγατέρα, Ἀριστοτέλης. τούτου φησὶν
Ἡρακλείδης καὶ τὸν Ζήνωνα ἀκοῦσαι τὸν τῆς
στοᾶς κτίστην. γηραιὸν δὲ τελευτῆσαί φησιν
Ἕρμιππος, οἶνον προσενεγκάμενον ὅπως θᾶττον
ἀποθάνοι.</p>
<p>Ἔστι δὲ καὶ εἰς τοῦτον ἡμῶν·</p>
<p>τὸν Μεγαρέα Στίλπωνα, γιγνώσκεις δʼ ἴσως,
γῆρας, ἔπειτα νόσος καθεῖλε, δύσμαχον ζυγόν·
ἀλλʼ οἶνον εὗρε τῆς κακῆς συνωρίδος
φέρτερον ἡνίοχν· &lt;χανδὸν&gt; πιὼν γὰρ ἤλασεν.</p>
<p>προσεσκώφθη δὲ ὑπὸ Σωφίλου τοῦ κωμικοῦ ἐν
δράματι Γάμῳ·</p>
<p>Στίλπωνός ἐστι βύσμαθʼ ὁ Χαρίνου λόγος.</p>
</div2>
<div2 n="12" type="chapter">
<head>Κεφ. ιβʼ. ΚΡΙΤΩΝ</head>

<milestone unit="section" n="121"/>
<p>Κρίτων Ἀθηναῖος· οὗτος μάλιστα φιλοστοργότατα διετέθη πρὸς Σωκράτην, καὶ οὕτως ἐπεμελεῖτο
αὐτοῦ, ὥστε μηδέποτʼ ἐλλείπειν τι τῶν πρὸς τὴν
χρείαν. καὶ οἱ παῖδες δὲ αὐτοῦ διήκουσαν Σωκράτους, Κριτόβουλος, Ἑρμογένης, Ἐπιγένης, Κτήσιππος. ὁ δʼ οὖν Κρίτων διαλόγους γέγραφεν ἐν
ἑνὶ φερομένους βιβλίῳ ἑπτακαίδεκα, τοὺς ὑπογεγραμμένους,</p>
<p>Ὅτι οὐκ ἐκ τοῦ μαθεῖν οἱ ἀγαθοί.
Περὶ τοῦ πλέον ἔχειν.</p>
<pb n="250"/>
<p>Τί τὸ ἐπιτήδειον ἢ Πολιτικός.</p>
<p>Περὶ τοῦ καλοῦ.</p>
<p>Περὶ τοῦ κακουργεῖν.</p>
<p>Περὶ εὐθημοσύνης.</p>
<p>Περὶ τοῦ νόμου.</p>
<p>Περὶ τοῦ θείου.</p>
<p>Περὶ τεχνῶν.</p>
<p>Περὶ συνουσίας.</p>
<p>Περὶ σοφίας.</p>
<p>Πρωταγόρας ἢ Πολιτικός.</p>
<p>Περὶ γραμμάτων.</p>
<p>Περὶ ποιητικῆς, [περὶ τοῦ καλοῦ].</p>
<p>Περὶ τοῦ μαθεῖν.</p>
<p>Περὶ τοῦ γνῶναι ἢ Περὶ ἐπιστήμης.</p>
<p>Τί τὸ ἐπίστασθαι.</p>
</div2>
<div2 n="13" type="chapter">
<head>Κεφ. ιγʼ. ΣΙΜΩΝ</head>

<milestone unit="section" n="122"/>
<p>Σίμων Ἀθηναῖος, σκυτοτόμος. οὗτος ἐρχομένου
Σωκράτους ἐπὶ τὸ ἐργαστήριον καὶ διαλεγομένου
τινά, ὧν ἐμνημόνευεν ὑποσημειώσεις ἐποιεῖτο· ὅθεν
σκυτικοὺς αὐτοῦ τοὺς διαλόγους καλοῦσιν. εἰσὶ
δὲ τρεῖς καὶ τριάκοντα ἐν ἑνὶ φερόμενοι βιβλίῳ·</p>
<p>Περὶ θεῶν.</p>
<p>Περὶ τοῦ ἀγαθοῦ.</p>
<p>Περὶ τοῦ καλοῦ.</p>
<p>Τί τὸ καλόν.</p>
<p>Περὶ δικαίου πρῶτον, δεύτερον.</p>
<p>Περὶ ἀρετῆς ὅτι οὐ διδακτόν.</p>
<p>Περὶ ἀνδρείας πρῶτον, δεύτερον, τρίτον.</p>
<p>Περὶ νόμου.</p>
<p>Περὶ δημαγωγίας.</p>
<p>Περὶ τιμῆς.</p>
<pb n="252"/>
<p>Περὶ ποιήσεως.</p>
<p>Περὶ εὐπαθείας.</p>
<p>Περὶ ἔρωτος.</p>
<p>Περὶ φιλοσοφίας</p>
<p>Περὶ ἐπιστήμης.</p>
<p>Περὶ μουσικῆς.</p>
<p>Περὶ ποιήσεως.</p>

<milestone unit="section" n="123"/>
<p>Τί τὸ καλόν.</p>
<p>Περὶ διδασκαλίας.</p>
<p>Περὶ τοῦ διαλέγεσθαι.</p>
<p>Περὶ κρίσεως.</p>
<p>Περὶ τοῦ ὄντος.</p>
<p>Περὶ ἀριθμοῦ.</p>
<p>Περὶ ἐπιμελείας.</p>
<p>Περὶ τοῦ ἐργάζεσθαι.</p>
<p>Περὶ φιλοκερδοῦς.</p>
<p>Περὶ ἀλαζονείας.</p>
<p>Περὶ τοῦ καλοῦ.</p>
<p>οἱ δέ,</p>
<p>Περὶ τοῦ βουλεύεσθαι.</p>
<p>Περὶ λόγου ἢ περὶ ἐπιτηδειότητος.</p>
<p>Περὶ κακουργίας.</p>
<p>Οὗτος, φασί, πρῶτος διελέχθη τοὺς λόγους τοὺς
Σωκρατικούς. ἐπαγγειλαμένου δὲ Περικλέους
θρέψειν αὐτὸν καὶ κελεύοντος ἀπιέναι πρὸς αὐτόν,
οὐκ ἂν ἔφη τὴν παρρησίαν ἀποδόσθαι.</p>

<milestone unit="section" n="124"/>
<p>Γέγονε δὲ καὶ ἄλλος Σίμων ῥητορικὰς τέχνας
γεγραφώς· καὶ ἕτερος ἰατρὸς κατὰ Σέλευκον τὸν
Νικάνορα· καί τις ἀνδριαντοποιός.</p>
<pb n="254"/>
</div2>
<div2 n="14" type="chapter">
<head>Κεφ. ιδʼ. ΓΛΑΥΚΩΝ</head>
<p>Γλαύκων Ἀθηναῖος· καὶ τούτου φέρονται ἐν ἑνὶ
βιβλίῳ διάλογοι ἐννέα·</p>
<p>Φειδύλος.</p>
<p>Εὐριπίδης.</p>
<p>Ἀμύντιχος.</p>
<p>Εὐθίας.</p>
<p>Λυσιθείδης.</p>
<p>Ἀριστοφάνης.</p>
<p>Κέφαλος.</p>
<p>Ἀναξίφημος.</p>
<p>Μενέξενος.</p>
<p>φέρονται καὶ ἄλλοι δύο καὶ τριάκοντα, οἳ νοθεύονται.</p>
</div2>
<div2 n="15" type="chapter">
<head>Κεφ. ιεʼ. ΣΙΜΜΙΑΣ</head>
<p>Σιμμίας Θηβαῖος· καὶ τούτου φέρονται ἐν ἑνὶ
βιβλίῳ διάλογοι τρεῖς καὶ εἴκοσι·</p>
<p>Περὶ σοφίας.</p>
<p>Περὶ λογισμοῦ.</p>
<p>Περὶ μουσικῆς.</p>
<p>Περὶ ἐπῶν.</p>
<p>Περὶ ἀνδρείας.</p>
<p>Περὶ φιλοσοφίας.</p>
<p>Περὶ ἀληθείας.</p>
<p>Περὶ γραμμάτων.</p>
<p>Περὶ διδασκαλίας.</p>
<p>Περὶ τέχνης.</p>
<p>Περὶ τοῦ ἐπιστατεῖν.</p>
<p>Περὶ πρέποντος.</p>
<p>Περὶ αἱρετου καὶ φευκτοῦ.</p>
<p>Περὶ φίλου.</p>
<pb n="256"/>
<p>Περὶ τοῦ εἰδέναι.</p>
<p>Περὶ ψυχῆς.</p>
<p>Περὶ τοῦ εὖ ζῆν.</p>
<p>Περὶ δυνατοῦ.</p>
<p>Περὶ χρημάτων.</p>
<p>Περὶ ζωῆς.</p>
<p>Τί τὸ καλόν.</p>
<p>Περὶ ἐπιμελείας.</p>
<p>Περὶ ἔρωτος.</p>
</div2>
<div2 n="16" type="chapter">
<head>Κεφ. ισʼ. ΚΕΒΗΣ</head>

<milestone unit="section" n="125"/>
<p>Κέβης ὁ Θηβαῖος· καὶ τούτου φέρονται διάλογοι
τρεῖς·</p>
<p>Πίναξ.</p>
<p>Ἑβδόμη.</p>
<p>Φρύνιχος.</p>
</div2>
<div2 n="17" type="chapter">
<head>Κεφ. ιζʼ. ΜΕΝΕΔΗΜΟΣ</head>
<p>[Μενέδημος] Οὗτος τῶν ἀπὸ Φαίδωνος, Κλεισθένους τοῦ τῶν Θεοπροπιδῶν καλουμένων υἱός,
ἀνδρὸς εὐγενοῦς μέν, ἀρχιτέκτονος δὲ καὶ πένητος·
οἱ δὲ καὶ σκηνογράφον αὐτὸν εἶναί φασι καὶ μαθεῖν
ἑκάτερα τὸν Μενέδημον· ὅθεν γράψαντος αὐτοῦ
ψήφισμά τι καθήψατό τις Ἀλεξίνειος, εἰπὼν ὡς
οὔτε σκηνὴν οὔτε ψήφισμα προσήκει τῷ σοφῷ
γράφειν. πεμφθεὶς δὲ φρουρὸς ὁ Μενέδημος ὑπὸ
τῶν Ἐρετριέων εἰς Μέγαρα ἀνῆλθεν εἰς Ἀκαδημείαν
πρὸς Πλάτωνα, καὶ θηραθεὶς κατέλιπε τὴν στρατείαν.

<milestone unit="section" n="126"/>
Ἀσκληπιάδου δὲ τοῦ Φλιασίου περισπάσαντος αὐτὸν ἐγένετο ἐν Μεγάροις παρὰ Στίλπωνι,</p>
<pb n="258"/>
<p>οὗπερ ἀμφότεροι διήκουσαν· κἀντεῦθεν πλεύσαντες
εἰς Ἦλιν Ἀγχιπύλῳ καὶ Μόσχῳ τοῖς ἀπὸ Φαίδωνος
παρέβαλον. καὶ μέχρι μὲν τούτων, ὡς προείρηται
ἐν τῷ περὶ Φαίδωνος, Ἠλιακοὶ προσηγορεύοντο·
Ἐρετρικοὶ δʼ ἐκλήθησαν ἀπὸ τῆς πατρίδος τοῦ περὶ
οὗ ὁ λόγος.</p>
<p>Φαίνεται δὴ ὁ Μενέδημος σεμνὸς ἱκανῶς γενέσθαι·
ὅθεν αὐτὸν Κράτης παρῳδῶν φησι·</p>
<p>Φλιάσιόν τʼ Ἀσκληπιάδην καὶ ταῦρον Ἐρέτρην.</p>
<p>ὁ δὲ Τίμων οὕτως·</p>
<p>ὄγκον ἀναστήσας ὠφρυωμένος ἀφροσιβόμβαξ.</p>

<milestone unit="section" n="127"/>
<p>οὕτω δʼ ἦν σεμνὸς ὡς Εὐρύλοχον τὸν Κασανδρέα
μετὰ Κλεϊππίδου Κυζικηνοῦ μειρακίου κληθέντα
ὑπʼ Ἀντιγόνου ἀντειπεῖν· φοβεῖσθαι γὰρ μὴ Μενέδημος αἴσθοιτο. ἦν γὰρ καὶ ἐπικόπτης καὶ παρρησιαστής. μειρακίου γοῦν καταθρασυνομένου εἶπε
μὲν οὐδέν· λαβὼν δὲ κάρφος διέγραφεν εἰς τοὔδαφος
περαινομένου σχῆμα· ἕως ὁρώντων πάντων συνὲν
τὸ μειράκιον τὴν ὕβριν ἀπηλλάγη. Ἱεροκλέους
δὲ τοῦ ἐπὶ τοῦ Πειραιῶς συνανακάμπτοντος αὐτῷ
ἐν Ἀμφιαράου καὶ πολλὰ λέγοντος περὶ τῆς
ἁλώσεως τῆς Ἐρετρίας, ἄλλο μὲν οὐδὲν εἶπεν,
ἠρώτησε δὲ εἰς τί αὐτὸν Ἀντίγονος περαίνει.</p>

<milestone unit="section" n="128"/>
<p>Πρὸς δὲ τὸν θρασυνόμενον μοιχόν, "ἀγνοεῖς,"
ἔφη, "ὅτι οὐ μόνον κράμβη χυλὸν ἔχει χρηστόν, ἀλλὰ
καὶ ῥαφανίς;" πρὸς δὲ τὸν νεώτερον κεκραγότα,
" σκέψαι," ἔφη, " μή τι ὄπισθεν ἔχων λέληθας."
Ἀντιγόνου δὲ συμβουλευομένου εἰ ἐπὶ κῶμον</p>
<pb n="260"/>
<p>ἀφίκοιτο, σιωπήσας τἄλλα μόνον ἐκέλευσεν ἀπαγγεῖλαι ὅτι βασιλέως υἱός ἐστι. πρὸς δὲ τὸν
ἀναίσθητον ἀναφέροντά τι αὐτῷ εἰκαίως, ἠρώτησεν
εἰ ἀγρὸν ἔχοι· φήσαντος δὲ καὶ πάμπλειστα κτήματα, "πορεύου τοίνυν," ἔφη, "κἀκείνων ἐπιμελοῦ, μὴ συμβῇ σοι καὶ ταῦτα καταφθεῖραι καὶ
κομψὸν ἰδιώτην ἀποβαλεῖν." πρὸς δὲ τὸν πυθόμενον
εἰ γήμαι ὁ σπουδαῖος, ἔφη, "πότερον ἐγώ σοι
σπουδαῖος δοκῶ ἢ οὔ;" φήσαντος δʼ εἶναι, "ἐγὼ
τοίνυν," εἶπε, "γεγάμηκα."

<milestone unit="section" n="129"/>
πρὸς δὲ τὸν εἰπόντα
πολλὰ τὰ ἀγαθὰ ἐπύθετο πόσα τὸν ἀριθμὸν καὶ
εἰ νομίζοι πλείω τῶν ἑκατόν. μὴ δυνάμενος δὲ
τῶν καλούντων ἐπὶ δεῖπνόν τινος περιελεῖν τὴν
πολυτέλειαν, κληθείς ποτε οὐδὲν μὲν εἶπε· σιωπῶν
δʼ αὐτὸν ἐνουθέτησε μόνας ἐλαίας προσενεγκάμενος. διὰ δὴ οὖν τὸ παρρησιαστικὸν τοῦτο
μικροῦ καὶ ἐκινδύνευσεν ἐν Κύπρῳ παρὰ Νικοκρέοντι σὺν Ἀσκληπιάδῃ τῷ φίλῳ. τοῦ γάρ τοι
βασιλέως ἐπιμήνιον ἑορτὴν τελοῦντος καὶ καλέσαντος καὶ τούτους ὥσπερ τοὺς ἄλλους φιλοσόφους,
τὸν Μενέδημον εἰπεῖν ὡς εἰ καλὸν ἦν ἡ τῶν τοιούτων ἀνδρῶν συναγωγή, καθʼ ἑκάστην ἡμέραν ἔδει
γίνεσθαι τὴν ἑορτήν· εἰ δʼ οὔ, περιττῶς καὶ νῦν.

<milestone unit="section" n="130"/>
πρὸς δὲ τοῦτο ἀπαντήσαντος τοῦ τυράννου καὶ
εἰπόντος ὡς ταύτην τὴν ἡμέραν ἔχοι σχολάζουσαν
πρὸς τὸ διακούειν φιλοσόφων, ἔτι καὶ μᾶλλον
αὐστηρότερον ἐνέκειτο, δεικνὺς ἐπὶ τῆς θυσίας ὡς
χρὴ πάντα καιρὸν φιλοσόφων ἀκούειν· ὥστʼ εἰ
μή τις αὐλητὴς αὐτοὺς διεπέμψατο, κἂν ἀπώλοντο.
ὅθεν χειμαζομένων ἐν τῷ πλοίῳ τὸν Ἀσκληπιάδην</p>
<pb n="262"/>
<p>φασὶν εἰπεῖν ὡς ἡ μὲν τοῦ αὐλητοῦ εὐμουσία
σέσωκεν αὐτούς, ἡ δὲ τοῦ Μενεδήμου παρρησία
ἀπολώλεκεν.</p>
<p>Ἦν δέ, φασί, καὶ ἐκκλίτης καὶ τὰ τῆς σχολῆς
ἀδιάφορος, οὔτε τάξιν γοῦν τινὰ ἦν παρʼ αὐτῷ
βλέπειν οὔτε βάθρα κύκλῳ διέκειτο, ἀλλʼ οὗ ἂν
ἕκαστος ἔτυχε περιπατῶν ἢ καθήμενος ἤκουε, καὶ
αὐτοῦ τοῦτον τὸν τρόπον διακειμένου.

<milestone unit="section" n="131"/>
ἀγωνιάτης μέντοι, φασίν, ἦν ἄλλως καὶ φιλόδοξος
ὥστε τὸ πρότερον τέκτονι συνοικοδομοῦντες αὐτός
τε καὶ ὁ Ἀσκληπιάδης, ὁ μὲν Ἀσκληπιάδης
ἐφαίνετο γυμνὸς ἐπὶ τοῦ τέγους τὸν πηλὸν παραφέρων, ὁ δὲ εἴ τινʼ ἴδοι ἐρχόμενον, παρεκρύπτετο.
ἐπεὶ δʼ ἥψατο τῆς πολιτείας, οὕτως ἦν ἀγωνιάτης
ὥστε καὶ τὸν λιβανωτὸν τιθεὶς διήμαρτε τοῦ
θυμιατηρίου. καί ποτε Κράτητος περιισταμένου
αὐτὸν καὶ καθαπτομένου εἰς τὸ ὅτι πολιτεύεται,
ἐκέλευσέ τισιν εἰς τὸ δεσμωτήριον αὐτὸν ἐμβαλεῖν·
τὸν δὲ μηδὲν ἧττον τηρεῖν παριόντα καὶ ὑπερκύπτοντα Ἀγαμεμνόνειόν τε καὶ Ἡγησίπολιν
ἀποκαλεῖν.</p>

<milestone unit="section" n="132"/>
<p>Ἦν δέ πως ἠρέμα καὶ δεισιδαιμονέστερος
σὺν γοῦν Ἀσκληπιάδῃ κατʼ ἄγνοιαν ἐν πανδοκείῳ
ποτὲ κρεάτων ῥιπτουμένων φαγών, ἐπειδὴ μάθοι,
ἐναυτία τε καὶ ὠχρία· ἕως Ἀσκληπιάδης ἐπετίμησεν αὐτῷ ὡς οὐδὲν [εἰπὼν] ἠνώχλησεν αὐτὸν
τὰ κρέα, ἀλλʼ ἡ περὶ τούτων ὑπόνοια. τὰ δʼ ἄλλα
μεγαλόψυχος ἀνὴρ ἦν καὶ ἐλευθέριος. κατά τε
τὴν ἕξιν τὴν σωματικὴν ἤδη καὶ πρεσβύτης ὑπάρχων οὐδὲν ἧττον ἀθλητοῦ στερεός τε καὶ ἐπι-</p>
<pb n="264"/>
<p>κεκαυμένος τὸ εἶδος, πίων τε καὶ τετριμμένος
τὸ δὲ μέγεθος σύμμετρος, ὡς δῆλον ἐκ τοῦ εἰκονίου
τοῦ ἐν Ἐρετρίᾳ ἐν τῷ ἀρχαίῳ σταδίῳ. ἔστι γάρ,
ὡς ἐπίτηδες, παράγυμνον, τὰ πλεῖστα μέρη φαῖνον
τοῦ σώματος.</p>

<milestone unit="section" n="133"/>
<p>Ἦν δὲ καὶ φιλυπόδοχος καὶ διὰ τὸ νοσῶδες τῆς
Ἐρετρίας πλείω συνάγων συμπόσια· ἐν οἷς καὶ
ποιητῶν καὶ μουσικῶν. ἠσπάζετο δὲ καὶ Ἄρατον
καὶ Λυκόφρονα τὸν τῆς τραγῳδίας ποιητὴν καὶ
τὸν Ῥόδιον Ἀνταγόραν· μάλιστα δὲ πάντων
Ὁμήρῳ προσεῖχεν· εἶτα καὶ τοῖς μελικοῖς· ἔπειτα
Σοφοκλεῖ, καὶ δὴ καὶ Ἀχαιῷ, ᾧπερ καὶ τὸ δευτερεῖον ἐν τοῖς Σατύροις, Αἰσχύλῳ δὲ τὸ πρωτεῖον
ἀπεδίδου. ὅθεν καὶ πρὸς τοὺς ἀντιπολιτευομένους
ταῦτα, φασί, προεφέρετο·</p>
<p>ἡλίσκετʼ ἆρα καὶ πρὸς ἀσθενῶν ταχύς,</p>
<p>καὶ πρὸς χελώνης ἀετὸς βραχεῖ χρόνῳ.</p>

<milestone unit="section" n="134"/>
<p>ταῦτα δʼ ἐστὶν Ἀχαιοῦ ἐκ τῆς σατυρικῆς Ὀμφάλης·
ὥστε πταίουσιν οἱ λέγοντες μηδὲν αὐτὸν ἀνεγνωκέναι πλὴν τῆς Μηδείας τῆς Εὐριπίδου, ἣν ἔνιοι
Νεόφρονος εἶναι τοῦ Σικυωνίου φασί.</p>
<p>Τῶν δὲ διδασκάλων τοὺς<note n="1" place="unspecified" anchored="yes">
<foreign lang="greek">τοὺς] τῶν</foreign>ϝυλγ.· ξορρ. ρεισκε.</note> περὶ Πλάτωνα καὶ
Ξενοκράτην, ἔτι τε Παραιβάτην τὸν Κυρηναῖον
κατεφρόνει, Στίλπωνα δʼ ἐτεθαυμάκει· καί ποτε
ἐρωτηθεὶς περὶ αὐτοῦ ἄλλο μὲν οὐδὲν εἶπε πλὴν
ὅτι ἐλευθέριος. ἦν δὲ καὶ δυσκατανόητος ὁ Μενέδημος καὶ ἐν τῷ συνθέσθαι δυσανταγώνιστος·
ἐστρέφετό τε πρὸς πάντα καὶ εὑρεσιλόγει· ἐριστικώτατός τε, καθά φησιν Ἀντισθένης ἐν Δια-</p>
<pb n="266"/>
<p>δοχαῖς, ἦν. καὶ δὴ καὶ τόδε ἐρωτᾶν εἰώθει· "τὸ
ἕτερον τοῦ ἑτέρου ἕτερόν ἐστι;" "ναί." "ἕτερον
δέ ἐστι τὸ ὠφελεῖν τοῦ ἀγαθοῦ;" "ναί." "οὐκ
ἄρα τὸ ὠφελεῖν ἀγαθόν ἐστιν."</p>

<milestone unit="section" n="135"/>
<p>Ἀνῄρει δέ, φασί, καὶ τὰ ἀποφατικὰ τῶν ἀξιωμάτων, καταφατικὰ τιθείς· καὶ τούτων τὰ ἁπλᾶ
προσδεχόμενος τὰ οὐχ ἁπλᾶ ἀνῄρει, λέγω δὲ
συνημμένα καὶ συμπεπλεγμένα. φησὶ δʼ Ἡρακλείδης ἐν μὲν τοῖς δόγμασι Πλατωνικὸν εἶναι
αὐτόν, διαπαίζειν δὲ τὰ διαλεκτικά· ὥστε Ἀλεξίνου
ποτὲ ἐρωτήσαντος εἰ πέπαυται τὸν πατέρα τύπτων,
"ἀλλʼ οὔτʼ ἔτυπτον," φάναι, "οὔτε πέπαυμαι."
πάλιν τʼ ἐκείνου λέγοντος ὡς ἐχρῆν εἰπόντα ναί ἢ
οὔ λῦσαι τὴν ἀμφιβολίαν, "γελοῖον," εἶπε, "τοῖς
ὑμετέροις νόμοις ἀκολουθεῖν, ἐξὸν ἐν πύλαις
ἀντιβῆναι." Βίωνός τε ἐπιμελῶς κατατρέχοντος
τῶν μάντεων, νεκροὺς αὐτὸν ἐπισφάττειν ἔλεγε.</p>

<milestone unit="section" n="136"/>
<p>Καί ποτέ τινος ἀκούσας ὡς μέγιστον ἀγαθὸν εἴη
τὸ πάντων ἐπιτυγχάνειν ὧν τις ἐπιθυμεῖ, εἶπε,
"πολὺ δὲ μεῖζον τὸ ἐπιθυμεῖν ὧν δεῖ." φησὶ δʼ
Ἀντίγονος ὁ Καρύστιος γράψαι αὐτὸν μηδὲν
μηδὲ συντάξαι, ὥστε μηδʼ ἐπὶ δόγματός τινος
στηρίζειν. ἐν δὲ ταῖς ζητήσεσι, φησίν, ὧδε
μάχιμος ἦν ὥστʼ ὑπώπια φέρων ὑπῄει. ὅμως δʼ
οὖν τοιοῦτος ἐν τοῖς λόγοις ὑπάρχων ἐν τοῖς ἔργοις
πρᾳότατος ἦν. Ἀλεξῖνον γοῦν πολλὰ καταπαίζων
καὶ σκληρῶς ἐπισκώπτων, ὅμως αὐτὸν εὖ ἐποίησε
τὴν γυναῖκα παραπέμψας ἐκ Δελφῶν ἕως Χαλκίδος,</p>
<pb n="268"/>
<p>εὐλαβουμένην τὰς κλωπείας τε καὶ τὰς καθʼ ὁδὸν
λῃστείας.</p>

<milestone unit="section" n="137"/>
<p>Φίλος τε ἦν μάλιστα, ὡς δῆλον ἐκ τῆς πρὸς
Ἀσκληπιάδην συμπνοίας, οὐδέν τι διαφερούσης
τῆς Πυλάδου φιλοστοργίας. ἀλλὰ πρεσβύτερος
Ἀσκληπιάδης, ὡς λέγεσθαι ποιητὴν μὲν αὐτὸν
εἶναι, ὑποκριτὴν δὲ Μενέδημον. καί ποτέ φασιν
Ἀρχιπόλιδος τρισχιλίας αὐτοῖς διαγράψαντος στηριζομένους περὶ τοῦ τίς δεύτερος ἀρεῖ, μηδέτερον
λαβεῖν. λέγεται δὲ καὶ γυναῖκας ἀγαγέσθαι αὐτούς· ὧν τὴν μὲν θυγατέρα Ἀσκληπιάδην, τὴν δὲ
μητέρα Μενέδημον. κἀπειδὴ τελευτῆσαι τῷ Ἀσκληπιάδῃ τὸ γύναιον, λαβεῖν τὸ τοῦ Μενεδήμου·
ἐκεῖνόν τε, ἐπειδὴ προὔστη τῆς πολιτείας, πλουσίαν
γῆμαι· οὐδὲν μέντοι ἧττον μιᾶς οὔσης οἰκίας
ἐπιτρέψαι τὸν Μενέδημον τὴν διοίκησιν τῇ προτέρᾳ
γυναικί.

<milestone unit="section" n="138"/>
ὁ μέντοι Ἀσκληπιάδης προκατέστρεψεν
ἐν Ἐρετρίᾳ γηραιὸς ἤδη, συζήσας τῷ Μενεδήμῳ
σφόδρα εὐτελῶς ἀπὸ μεγάλων· ὅτε καὶ μετὰ
χρόνον ἐλθόντος ἐπὶ κῶμον ἐρωμένου τοῦ Ἀσκληπιάδου καὶ τῶν νεανίσκων ἀποκλειόντων αὐτόν,
ὁ Μενέδημος ἐκέλευσεν εἰσδέξασθαι, εἰπὼν ὅτι
Ἀσκληπιάδης αὐτῷ καὶ κατὰ γῆς ὢν τὰς θύρας
ἀνοίγει. ἦσαν δʼ οἱ σωματοποιήσαντες αὐτοὺς
Ἱππόνικός τε ὁ Μακεδὼν καὶ Ἀγήτωρ ὁ Λαμιεύς·
ὁ μὲν ἑκατέρῳ δοὺς τριάκοντα μνᾶς, ὁ δʼ Ἱππόνικος Μενεδήμῳ εἰς ἔκδοσιν τῶν θυγατέρων
δισχιλίας δραχμάς. ἦσαν δὲ τρεῖς, καθά φησιν
Ἡρακλείδης, ἐξ Ὠρωπίας αὐτῷ γυναικὸς γεγεννημέναι.</p>
<pb n="270"/>

<milestone unit="section" n="139"/>
<p>Τὰ δὲ συμπόσια τοῦτον ἐποιεῖτο τὸν τρόπον·
προηρίστα μετὰ δυοῖν ἢ τριῶν ἕως βραδέως ἦν τῆς
ἡμέρας· ἔπειτά τις ἐκάλει τοὺς παραγενομένους
καὶ αὐτοὺς ἤδη δεδειπνηκότας· ὥστʼ εἴ τις ἔλθοι
θᾶττον, ἀνακάμπτων ἐπυνθάνετο τῶν ἐξιόντων τί
εἴη παρακείμενον καὶ πῶς ἔχοι τὸ τοῦ χρόνου·
εἰ μὲν οὖν λαχάνιον ἢ ταρίχιον, ἀνεχώρουν· εἰ δὲ
κρεᾴδιον, εἰσῄεσαν. ἦν δὲ τοῦ μὲν θέρους ψίαθος
ἐπὶ τῶν κλινῶν, τοῦ δὲ χειμῶνος κώδιον· προσκεφάλαιον αὑτῷ φέρειν ἔδει. τό τε περιαγόμενον
ποτήριον οὐ μεῖζον ἦν κοτυλιαίου· τράγημα θέρμος
ἢ κύαμος, ἔστι δʼ ὅτε καὶ τῶν ὡρίων ἄπιος ἢ ῥοιὰ
ἢ ὦχροι ἢ νὴ Δίʼ ἰσχάδες.

<milestone unit="section" n="140"/>
ἃ πάντα φησὶν ὁ
Λυκόφρων ἐν τοῖς πεποιημένοις σατύροις αὐτῷ,
οὓς Μενέδημος ἐπέγραψεν, ἐγκώμιον τοῦ φιλοσόφου
ποιήσας τὸ δρᾶμα· ὧν καί τινά ἐστι τοιαυτί·</p>
<p>ὡς ἐκ βραχείας δαιτὸς ἡ βαιὰ κύλιξ
αὐτοῖς κυκλεῖται πρὸς μέτρον, τράγημα δὲ
ὁ σωφρονιστὴς τοῖς φιληκόοις λόγος.</p>
<p>Τὰ μὲν οὖν πρῶτα κατεφρονεῖτο, κύων καὶ
λῆρος ὑπὸ τῶν Ἐρετριέων ἀκούων· ὕστερον δʼ
ἐθαυμάσθη, ὥστε καὶ τὴν πόλιν ἐγχειρίσασθαι.
ἐπρέσβευσε δὲ καὶ πρὸς Πτολεμαῖον καὶ Λυσίμαχον, τιμώμενος πανταχοῦ· οὐ μὴν ἀλλὰ καὶ πρὸς
Δημήτριον. καὶ τῆς πόλεως διακόσια τάλαντα
τελούσης πρὸς ἔτος αὐτῷ, τὰ πεντήκοντα ἀφεῖλε·
πρὸς ὃν διαβληθεὶς ὡς τὴν πόλιν ἐγχειρίζων</p>
<pb n="272"/>
<p>Πτολεμαίῳ, ἀπολογεῖται διʼ ἐπιστολῆς ἧς ἡ ἀρχή·

<milestone unit="section" n="141"/>
"Μενέδημος βασιλεῖ Δημητρίῳ χαίρειν. ἀκούω
πρὸς σὲ ἀνατεθῆναι περὶ ἡμῶν." λόγος δὲ διαβεβληκέναι αὐτὸν τῶν ἀντιπολιτευομένων τινὰ
Αἰσχύλον. δοκεῖ δʼ ἐμβριθέστατα πρεσβεῦσαι πρὸς
Δημήτριον ὑπὲρ τοῦ Ὠρωποῦ, ὡς καὶ Εὔφαντος
ἐν Ἱστορίαις μνημονεύει. ἠγάπα δὲ αὐτὸν καὶ
Ἀντίγονος καὶ μαθητὴν ἀνεκήρυττεν αὑτόν. καὶ
ἡνίκα ἐνίκα τοὺς βαρβάρους περὶ Λυσιμαχίαν,
γράφει ψήφισμα αὐτῷ Μενέδημος ἁπλοῦν τε καὶ
ἀκόλακον, οὗ ἡ ἀρχή·

<milestone unit="section" n="142"/>
"οἱ στρατηγοὶ καὶ οἱ
πρόβουλοι εἶπον. ἐπειδὴ βασιλεὺς Ἀντίγονος
μάχῃ νικήσας τοὺς βαρβάρους παραγίνεται εἰς τὴν
ἰδίαν, καὶ τὰ ἄλλα πάντα πράσσει κατὰ γνώμην·
ἔδοξε τῇ βουλῇ καὶ τῷ δήμῳ."</p>
<p>Διὰ ταῦτα δὴ καὶ τὴν ἄλλην φιλίαν ὑποπτευθεὶς
προδιδόναι τὴν πόλιν αὐτῷ, διαβάλλοντος Ἀριστοδήμου ὑπεξῆλθε· καὶ διέτριβεν ἐν Ὠρωπῷ ἐν
τῷ τοῦ Ἀμφιάρεω ἱερῷ· ἔνθα χρυσῶν ποτηρίων
ἀπολομένων, καθά φησιν Ἕρμιππος, δόγματι
κοινῷ τῶν Βοιωτῶν ἐκελεύσθη μετελθεῖν. ἐντεῦθεν ἀθυμήσας λαθραίως παρεισδὺς εἰς τὴν πατρίδα
καὶ τήν τε γυναῖκα καὶ τὰς θυγατέρας παραλαβὼν πρὸς Ἀντίγονον ἐλθὼν ἀθυμίᾳ τὸν βίον
κατέστρεψε.</p>

<milestone unit="section" n="143"/>
<p>Φησὶ δʼ Ἡρακλείδης αὐτὸν πᾶν τοὐναντίον,
πρόβουλον γενόμενον τῶν Ἐρετριέων πολλάκις
ἐλευθερῶσαι τὴν πόλιν ἀπὸ τῶν τυράννων ἐπαγόμενον Δημήτριον· οὐκ ἂν δὴ οὖν προδοῦναι</p>
<pb n="274"/>
<p>αὐτὸν Ἀντιγόνῳ τὴν πόλιν, ἀλλὰ διαβολὴν ἀναλαβεῖν ψευδῆ· φοιτᾶν τε πρὸς τὸν Ἀντίγονον καὶ
βούλεσθαι ἐλευθερῶσαι τὴν πατρίδα· τοῦ δὲ μὴ
εἴκοντος ὑπʼ ἀθυμίας ἀσιτήσαντα ἑπτὰ ἡμέρας
τὸν βίον μεταλλάξαι. τὰ ὅμοια τούτῳ καὶ Ἀντίγονος ὁ Καρύστιος ἱστορεῖ. μόνῳ δὲ Περσαίῳ
διαπρύσιον εἶχε πόλεμον· ἐδόκει γὰρ Ἀντιγόνου
βουλομένου τὴν δημοκρατίαν ἀποκαταστῆσαι τοῖς
Ἐρετριεῦσι χάριν Μενεδήμου κωλῦσαι.

<milestone unit="section" n="144"/>
διὸ καί
ποτε παρὰ πότον ὁ Μενέδημος ἐλέγξας αὐτὸν τοῖς
λόγοις τά τε ἄλλα ἔφη καὶ δὴ καὶ "φιλόσοφος
μὲν [τοι] τοιοῦτος, ἀνὴρ δὲ καὶ τῶν ὄντων καὶ
τῶν γενησομένων κάκιστος."</p>
<p>Ἐτελεύτα δὲ κατὰ τὸν Ἡρακλείδην τέταρτον
καὶ ἑβδομηκοστὸν ἔτος βιούς. καὶ εἰς αὐτὸν
ἡμῶν ἐστιν οὕτως ἔχον·</p>
<p>ἔκλυον, Μενέδημε, τεὸν μόρον, ὡς ἑκὼν ἀπέσβης
ἐν ἡμέρῃσιν ἑπτὰ μηδὲν ἐσθίων.</p>
<p>κᾆτʼ ἔργον ἔρεξας Ἐρετρικόν, ἀλλʼ ὅμως ἄνανδρον·
ἀψυχίη γὰρ ἡγεμὼν ἔπειγέ σε.</p>
<p>Καὶ οὗτοι μὲν οἱ Σωκρατικοὶ καὶ οἱ ἀπʼ αὐτῶν.
μετιτέον δὲ ἐπὶ Πλάτωνα τὸν τῆς Ἀκαδημείας
κατάρξαντα, καὶ τοὺς ἀπʼ αὐτοῦ, ὁπόσοι γεγόνασιν
ἐλλόγιμοι.</p>
</div2>
</div1>
<pb n="276"/>
<div1 n="3" type="book">
<head>Γ</head>
<div2 n="1" type="chapter">
<head>ΠΛΑΤΩΝ</head>

<milestone unit="section" n="1"/>
<p>Πλάτων, Ἀρίστωνος καὶ Περικτιόνης -- ἢ
Πωτώνης,-- Ἀθηναῖος, ἥτις τὸ γένος ἀνέφερεν
εἰς Σόλωνα. τούτου γὰρ ἦν ἀδελφὸς Δρωπίδης,
οὗ Κριτίας, οὗ Κάλλαισχρος, οὗ Κριτίας ὁ τῶν
τριάκοντα καὶ Γλαύκων, οὗ Χαρμίδης καὶ Περικτιόνη, ἧς καὶ Ἀρίστωνος Πλάτων, ἕκτος ἀπὸ
Σόλωνος. ὁ δὲ Σόλων εἰς Νηλέα καὶ Ποσειδῶνα
ἀνέφερε τὸ γένος. φασὶ δὲ καὶ τὸν πατέρα αὐτοῦ
ἀνάγειν εἰς Κόδρον τὸν Μελάνθου, οἵτινες ἀπὸ
Ποσειδῶνος ἱστοροῦνται κατὰ Θρασύλον.</p>

<milestone unit="section" n="2"/>
<p>Σπεύσιππος δʼ ἐν τῷ ἐπιγραφομένῳ Πλάτωνος
περιδείπνῳ καὶ Κλέαρχος ἐν τῷ Πλάτωνος ἐγκωμίῳ καὶ Ἀναξιλαΐδης ἐν τῷ δευτέρῳ Περὶ φιλοσόφων φασίν, ὡς Ἀθήνησιν ἦν λόγος, ὡραίαν
οὖσαν τὴν Περικτιόνην βιάζεσθαι τὸν Ἀρίστωνα
καὶ μὴ τυγχάνειν· παυόμενόν τε τῆς βίας ἰδεῖν τὴν
τοῦ Ἀπόλλωνος ὄψιν· ὅθεν καθαρὰν γάμου φυλάξαι
ἕως τῆς ἀποκυήσεως.</p>
<p>Καὶ γίνεται Πλάτων, ὥς φησιν Ἀπολλόδωρος
ἐν Χρονικοῖς, ὀγδόῃ καὶ ὀγδοηκοστῇ Ὀλυμπιάδι,
Θαργηλιῶνος ἑβδόμῃ, καθʼ ἣν Δήλιοι τὸν Ἀπόλλωνα</p>
<pb n="278"/>
<p>γενέσθαι φασί. τελευτᾷ δὲ--ὥς φησιν Ἕρμιππος,
ἔν γάμοις δειπνῶν--τῷ πρώτῳ ἔτει τῆς ὀγδόης καὶ
ἑκατοστῆς Ὀλυμπιάδος, βιοὺς ἔτος ἓν πρὸς τοῖς
ὀγδοήκοντα.

<milestone unit="section" n="3"/>
Νεάνθης δέ φησιν αὐτὸν τεττάρων
καὶ ὀγδοήκοντα τελευτῆσαι ἐτῶν. ἔστιν οὖν Ἰσοκράτους νεώτερος ἔτεσιν ἕξ· ὁ μὲν γὰρ ἐπὶ Λυσιμάχου, Πλάτων δὲ ἐπὶ Ἀμεινίου γέγονεν, ἐφʼ οὗ
Περικλῆς ἐτελεύτησεν. ἦν δὲ τῶν δήμων Κολλυτεύς, ὥς φησιν Ἀντιλέων ἐν δευτέρῳ Περὶ
χρόνων. καὶ ἐγεννήθη κατά τινας ἐν Αἰγίνῃ--ἐν
τῇ Φειδιάδου οἰκίᾳ τοῦ Θάλητος, ὥς φησι Φαβωρῖνος ἐν Παντοδαπῇ ἱστορίᾳ--τοῦ πατρὸς αὐτοῦ
μετὰ καὶ ἄλλων πεμφθέντος κληρούχου καὶ ἐπανελθόντος εἰς Ἀθήνας, ὁπόθʼ ὑπὸ Λακεδαιμονίων
ἐξεβλήθησαν βοηθούντων Αἰγινήταις. ἀλλὰ καὶ
ἐχορήγησεν Ἀθήνησι Δίωνος ἀναλίσκοντος, ὥς
φησιν Ἀθηνόδωρος ἐν ηʼ Περιπάτων.

<milestone unit="section" n="4"/>
ἔσχε δʼ
ἀδελφοὺς Ἀδείμαντον καὶ Γλαύκωνα καὶ ἀδελφὴν Πωτώνην, ἐξ ἧς ἦν Σπεύσιππος.</p>
<p>Καὶ ἐπαιδεύθη μὲν γράμματα παρὰ Διονυσίῳ,
οὗ καὶ μνημονεύει ἐν τοῖς Ἀντερασταῖς. ἐγυμνάσατο δὲ παρὰ Ἀρίστωνι τῷ Ἀργείῳ παλαιστῇ·
ἀφʼ οὗ καὶ Πλάτων διὰ τὴν εὐεξίαν μετωνομάσθη,
πρότερον Ἀριστοκλῆς ἀπὸ τοῦ πάππου καλούμενος
[ὄνομα], καθά φησιν Ἀλέξανδρος ἐν Διαδοχαῖς.
ἔνιοι δὲ διὰ τὴν πλατύτητα τῆς ἑρμηνείας οὕτως
ὀνομασθῆναι· ἢ ὅτι πλατὺς ἦν τὸ μέτωπον, ὥς φησι
Νεάνθης. εἰσὶ δʼ οἳ καὶ παλαῖσαί φασιν αὐτὸν
Ἰσθμοῖ, καθὰ καὶ Δικαίαρχος ἐν πρώτῳ Περὶ</p>
<pb n="280"/>

<milestone unit="section" n="5"/>
<p>βίων, καὶ γραφικῆς ἐπιμεληθῆναι καὶ ποιήματα
γράψαι, πρῶτον μὲν διθυράμβους, ἔπειτα καὶ μέλη
καὶ τραγῳδίας. ἰσχνόφωνός τε, φασίν, ἦν, ὡς καὶ
Τιμόθεός φησιν ὁ Ἀθηναῖος ἐν τῷ Περὶ βίων.
λέγεται δʼ ὅτι Σωκράτης ὄναρ εἶδε κύκνου νεοττὸν
ἐν τοῖς γόνασιν ἔχειν, ὃν καὶ παραχρῆμα πτεροφυήσαντα ἀναπτῆναι ἡδὺ κλάγξαντα· καὶ μεθʼ
ἡμέραν Πλάτωνα αὐτῷ συστῆναι, τὸν δὲ τοῦτον
εἰπεῖν εἶναι τὸν ὄρνιν.</p>
<p>Ἐφιλοσόφει δὲ τὴν ἀρχὴν ἐν Ἀκαδημείᾳ, εἶτα
ἐν τῷ κήπῳ τῷ παρὰ τὸν Κολωνόν, ὥς φησιν
Ἀλέξανδρος ἐν Διαδοχαῖς, καθʼ Ἡράκλειτον.
ἔπειτα μέντοι μέλλων ἀγωνιεῖσθαι τραγῳδίᾳ πρὸ
τοῦ Διονυσιακοῦ θεάτρου Σωκράτους ἀκούσας
κατέφλεξε τὰ ποιήματα εἰπών·</p>
<p>Ἥφαιστε, πρόμολʼ ὧδε· Πλάτων νύ τι σεῖο χατίζει.</p>

<milestone unit="section" n="6"/>
<p>τοὐντεῦθεν δὴ γεγονώς, φασίν, εἴκοσιν ἔτη διήκουσε
Σωκράτους· ἐκείνου δʼ ἀπελθόντος προσεῖχε Κρατύλῳ τε τῷ Ἡρακλειτείῳ καὶ Ἑρμογένει τῷ τὰ
Παρμενίδου φιλοσοφοῦντι. εἶτα γενόμενος ὀκτὼ
καὶ εἴκοσιν ἔτη, καθά φησιν Ἑρμόδωρος, εἰς
Μέγαρα πρὸς Εὐκλείδην σὺν καὶ ἄλλοις τισὶ
Σωκρατικοῖς ὑπεχώρησεν. ἔπειτα εἰς Κυρήνην
ἀπῆλθε πρὸς Θεόδωρον τὸν μαθηματικόν· κἀκεῖθεν
εἰς Ἰταλίαν πρὸς τοὺς Πυθαγορικοὺς Φιλόλαον
καὶ Εὔρυτον. ἔνθεν τε εἰς Αἴγυπτον παρὰ τοὺς</p>
<pb n="282"/>
<p>προφήτας· οὗ φασι καὶ Εὐριπίδην αὐτῷ συνακολουθῆσαι καὶ αὐτόθι νοσήσαντα πρὸς τῶν
ἱερέων ἀπολυθῆναι τῇ διὰ θαλάττης θεραπείᾳ·
ὅθεν που καὶ εἰπεῖν·</p>
<p>
<hi rend="center">θάλασσα κλύζει πάντα τἀνθρώπων κακά.
</hi>
</p>

<milestone unit="section" n="7"/>
<p>ἀλλὰ καθʼ Ὅμηρον φάναι &lt;περὶ&gt; πάντων ἀνθρώπων
<note n="1" place="unspecified" anchored="yes">
<foreign lang="greek">πάντας ἀνθρώπους</foreign> ξοδδ.</note>
Αἰγυπτίους ἰατροὺς εἶναι. διέγνω δὴ ὁ Πλάτων
καὶ τοῖς Μάγοις συμμῖξαι· διὰ δὲ τοὺς τῆς Ἀσίας
πολέμους ἀπέστη. ἐπανελθὼν δὲ εἰς Ἀθήνας
διέτριβεν ἐν Ἀκαδημείᾳ. τὸ δʼ ἐστὶ γυμνάσιον
προάστειον ἀλσῶδες ἀπό τινος ἥρωος ὀνομασθὲν
Ἑκαδήμου, καθὰ καὶ Εὔπολις ἐν Ἀστρατεύτοις
φησίν·</p>
<p>
<hi rend="center">ἐν εὐσκίοις δρόμοισιν Ἑκαδήμου θεοῦ.</hi>
</p>
<p>ἀλλὰ καὶ ὁ Τίμων εἰς τὸν Πλάτωνα λέγων φησί·</p>
<p>τῶν πάντων δʼ ἡγεῖτο πλατίστακος, ἀλλʼ ἀγορητὴς
ἡδυεπής, τέττιξιν ἰσογράφος, οἵ θʼ Ἑκαδήμου
δένδρῳ ἐφεζόμενοι ὄπα λειριόεσσαν ἱᾶσιν.</p>

<milestone unit="section" n="8"/>
<p>πρότερον γὰρ διὰ τοῦ ε Ἑκαδήμεια ἐκαλεῖτο.
ὁ δʼ οὖν φιλόσοφος καὶ Ἰσοκράτει φίλος ἦν. καὶ
αὐτῶν Πραξιφάνης ἀνέγραψε διατριβήν τινα περὶ
ποιητῶν γενομένην ἐν ἀγρῷ παρὰ Πλάτωνι ἐπιξενωθέντος τοῦ Ἰσοκράτους. καὶ αὐτόν φησιν
Ἀριστόξενος τρὶς ἐστρατεῦσθαι, ἅπαξ μὲν εἰς
Τάναγραν, δεύτερον δὲ εἰς Κόρινθον, τρίτον ἐπὶ
Δηλίῳ· ἔνθα καὶ ἀριστεῦσαι. μίξιν τε ἐποιήσατο
τῶν τε Ἡρακλειτείων λόγων καὶ Πυθαγορικῶν</p>
<pb n="284"/>
<p>καὶ Σωκρατικῶν· τὰ μὲν γὰρ αἰσθητὰ καθʼ Ἡράκλειτον, τὰ δὲ νοητὰ κατὰ Πυθαγόραν, τὰ δὲ
πολιτικὰ κατὰ Σωκράτην ἐφιλοσόφει.</p>

<milestone unit="section" n="9"/>
<p>Λέγουσι δέ τινες, ὧν ἐστι καὶ Σάτυρος, ὅτι
Δίωνι ἐπέστειλεν εἰς Σικελίαν ὠνήσασθαι τρία
βιβλία Πυθαγορικὰ παρὰ Φιλολάου μνῶν ἑκατόν.
καὶ γὰρ ἐν εὐπορίᾳ, φασίν, ἦν παρὰ Διονυσίου
λαβὼν ὑπὲρ τὰ ὀγδοήκοντα τάλαντα, ὡς καὶ
Ὀνήτωρ φησὶν ἐν τῷ ἐπιγραφομένῳ "εἰ χρηματιεῖται ὁ σοφός." πολλὰ δὲ καὶ παρʼ Ἐπιχάρμου
τοῦ κωμῳδιοποιοῦ προσωφέληται τὰ πλεῖστα
μεταγράψας, καθά φησιν Ἄλκιμος ἐν τοῖς πρὸς
Ἀμύνταν, ἅ ἐστι τέτταρα. ἔνθα καὶ ἐν τῷ πρώτῳ
φησὶ ταῦτα·</p>
<p>"Φαίνεται δὲ καὶ Πλάτων πολλὰ τῶν Ἐπιχάρμου
λέγων. σκεπτέον δέ· ὁ Πλάτων φησὶν αἰσθητὸν
μὲν εἶναι τὸ μηδέποτε ἐν τῷ ποιῷ μηδὲ ποσῷ

<milestone unit="section" n="10"/>
διαμένον ἀλλʼ ἀεὶ ῥέον καὶ μεταβάλλον, ὡς ἐξ ὧν
ἄν τις ἀνέλῃ τὸν ἀριθμόν, τούτων οὔτε ἴσων οὔτε
τινῶν οὔτε ποσῶν οὔτε ποιῶν ὄντων. ταῦτα δʼ
ἐστὶν ὧν ἀεὶ γένεσις, οὐσία δὲ μηδέποτε πέφυκε.
νοητὸν δὲ ἐξ οὗ μηθὲν ἀπογίνεται μηδὲ προσγίνεται.
τοῦτο δʼ ἐστὶν ἡ τῶν ἀιδίων φύσις, ἣν ὁμοίαν τε
καὶ τὴν αὐτὴν ἀεὶ συμβέβηκεν εἶναι. καὶ μὴν ὅ γε
Ἐπίχαρμος περὶ τῶν αἰσθητῶν καὶ νοητῶν ἐναργῶς
εἴρηκεν·</p>
<p>-- ἀλλʼ ἀεί τοι θεοὶ παρῆσαν χὐπέλιπον οὐ πώποκα,
τάδε δʼ ἀεὶ πάρεσθʼ ὁμοῖα διά τε τῶν αὐτῶν ἀεί.</p>
<pb n="286"/>
<p>-- ἀλλὰ λέγεται μὰν χάος πρᾶτον γενέσθαι τῶν
θεῶν.</p>
<p>-- πῶς δέ κα; μὴ ἔχον γʼ ἀπὸ τίνος μηδʼ ἐς ὅ τι
πρᾶτον μόλοι.</p>
<p>-- οὐκ ἄρʼ ἔμολε πρᾶτον οὐθέν; -- οὐδὲ μὰ Δία
δεύτερον,</p>

<milestone unit="section" n="11"/>
<p>τῶνδέ γε ὧν ἁμὲς νῦν ὧδε λέγομες ἀλλʼ ἀεὶ
τάδʼ ἦν<note n="1" place="unspecified" anchored="yes">
<foreign lang="greek"> λέγω μέλλει τάδʼ εἶναι</foreign> ξοδδ.· ξορρ. βεργκ.</note> . . .</p>
<p>αἰ πὸτ ἀριθμόν τις περισσόν, αἰ δὲ λῇς, πὸτ
ἄρτιον,</p>
<p>ποτθέμειν λῇ ψᾶφον ἢ καὶ τᾶν ὑπαρχουσᾶν
λαβεῖν,</p>
<p>ἦ δοκεῖ κά τοί γʼ ἔθʼ ωὑτὸς εἶμεν;--οὐκ ἐμίν
γα κά.</p>
<p>-- οὐδὲ μὰν οὐδʼ αἰ ποτὶ μέτρον παχυαῖον
ποτθέμειν</p>
<p>λῇ τις ἕτερον μᾶκος ἢ τοῦ πρόσθʼ ἐόντος
ἀποταμεῖν,</p>
<p>ἔτι χʼ ὑπάρχοι κῆνο τὸ μέτρον; -- οὐ γάρ.
-- ὧδε νῦν ὅρη</p>
<p>καὶ τὸς ἀνθρώπως· ὁ μὲν γὰρ αὔξεθʼ, ὁ δέ γα
μὰν φθίνει,</p>
<p>ἐν μεταλλαγᾷ δὲ πάντες ἐντὶ πάντα τὸν
χρόνον.</p>
<p>ὃ δὲ μεταλλάσσει κατὰ φύσιν κοὔποκʼ ἐν ταὐτῷ
μένει,</p>
<p>ἕτερον εἴη κα τόδʼ &lt;ἀ&gt;εὶ τῶ παρεξεστακότος.</p>
<p>καὶ τὺ δὴ κἀγὼ χθὲς ἄλλοι καί νυν ἄλλοι
τελέθομες</p>
<p>καὖθις ἄλλοι κοὔποχʼ ωὑτοὶ κατά &lt;γα τοῦτον&gt;
τὸν λόγον."</p>
<pb n="288"/>

<milestone unit="section" n="12"/>
<p>Ἔτι φησὶν ὁ Ἄλκιμος καὶ ταυτί· "φασὶν οἱ σοφοὶ
τὴν ψυχὴν τὰ μὲν διὰ τοῦ σώματος αἰσθάνεσθαι
οἷον ἀκούουσαν, βλέπουσαν, τὰ δʼ αὐτὴν καθʼ
αὑτὴν ἐνθυμεῖσθαι μηδὲν τῷ σώματι χρωμένην· διὸ
καὶ τῶν ὄντων τὰ μὲν αἰσθητὰ εἶναι, τὰ δὲ νοητά.
ὧν ἕνεκα καὶ Πλάτων ἔλεγεν, ὅτι δεῖ τοὺς συνιδεῖν
τὰς τοῦ παντὸς ἀρχὰς ἐπιθυμοῦντας πρῶτον μὲν
αὐτὰς καθʼ αὑτὰς διελέσθαι τὰς ἰδέας, οἷον ὁμοιότητα καὶ μονάδα καὶ πλῆθος καὶ μέγεθος καὶ
στάσιν καὶ κίνησιν· δεύτερον αὐτὸ καθʼ αὑτὸ τὸ

<milestone unit="section" n="13"/>
καλὸν καὶ ἀγαθὸν καὶ δίκαιον καὶ τὰ τοιαῦτα
ὑποθέσθαι· τρίτον τῶν ἰδεῶν συνιδεῖν ὅσαι πρὸς
ἀλλήλας εἰσίν, οἷον ἐπιστήμην ἢ μέγεθος ἢ δεσποτείαν &lt;ἐνθυμουμένους ὅτι τὰ παρʼ ἡμῖν διὰ τὸ
μετέχειν ἐκείνων ὁμώνυμα ἐκείνοις ὑπάρχει· λέγω
δὲ οἷον δίκαια μὲν ὅσα τοῦ δικαίου, καλὰ δὲ ὅσα
τοῦ καλοῦ&gt;. ἔστι δὲ τῶν εἰδῶν ἓν ἕκαστον ἀίδιόν
τε καὶ νόημα καὶ πρὸς τούτοις ἀπαθές. [διὸ καί
φησιν ἐν τῇ φύσει τὰς ἰδέας ἑστάναι καθάπερ
παραδείγματα, τὰ δʼ ἄλλα ταύταις ἐοικέναι τούτων
ὁμοιώματα καθεστῶτα.] ὁ τοίνυν Ἐπίχαρμος περί
τε τοῦ ἀγαθοῦ καὶ περὶ τῶν ἰδεῶν οὕτω λέγει·</p>

<milestone unit="section" n="14"/>
<p>ἆρʼ ἔστιν αὔλησίς τι πρᾶγμα; -- πάνυ μὲν οὖν.</p>
<p>-- ἄνθρωπος οὖν αὔλησίς ἐστιν; -- οὐθαμῶς.</p>
<p>-- φέρʼ ἴδω, τί δʼ αὐλητάς; τίς εἶμέν τοι δοκεῖ;</p>
<p>ἄνθρωπος; ἢ οὐ γάρ; -- πάνυ μὲν οὖν. -- οὐκ
οὖν δοκεῖς</p>
<p>οὕτως ἔχειν &lt;κα&gt; καὶ περὶ τἀγαθοῦ; τὸ μὲν</p>
<pb n="290"/>
<p>ἀγαθόν τι πρᾶγμʼ εἶμεν καθʼ αὕθʼ, ὅστις δέ κα
εἰδῇ μαθὼν τῆνʼ, ἀγαθὸς ἤδη γίγνεται.
ὥσπερ γάρ ἐστʼ αὔλησιν αὐλητὰς μαθὼν
ἢ ὄρχησιν ὀρχηστάς τις ἢ πλοκεὺς πλοκάν,
ἢ πᾶν γʼ ὁμοίως τῶν τοιούτων ὅ τι τὺ λῇς,
οὔ χʼ αὑτὸς εἴη χἀ τέχνα, τεχνικός γα μάν.</p>

<milestone unit="section" n="15"/>
<p>Πλάτων ἐν τῇ περὶ τῶν ἰδεῶν ὑπολήψει φησίν,
εἴπερ ἐστὶ μνήμη, τὰς ἰδέας ἐν τοῖς οὖσιν ὑπάρχειν
διὰ τὸ τὴν μνήμην ἠρεμοῦντός τινος καὶ μένοντος
εἶναι· μένειν δὲ οὐδὲν ἕτερον ἢ τὰς ἰδέας. ιτίνα
γὰρ ἂν τρόπον,ʼ φησί, ιδιεσῴζετο τὰ ζῷα μὴ τῆς
ἰδίας ἐφαπτόμενα καὶ πρὸς τοῦτο τὸν νοῦν φυσικὸν
εἰληφότα; νῦν δὲ μνημονεύει τῆς ὁμοιότητός τε
καὶ τροφῆς, ὁποία τις ἐστὶν αὐτοῖς, ἐνδεικνύμενα
διότι πᾶσι τοῖς ζῴοις ἔμφυτός ἐστιν ἡ τῆς ὁμοιότητος θεωρία· διὸ καὶ τῶν ὁμοφύλων αἰσθάνεται.ʼ
πῶς οὖν ὁ Ἐπίχαρμος;</p>

<milestone unit="section" n="16"/>
<p>Εὔμαιε, τὸ σοφόν ἐστιν οὐ καθʼ ἓν μόνον,
ἀλλʼ ὅσσα περ ζῇ, πάντα καὶ γνώμαν ἔχει.
καὶ γὰρ τὸ θῆλυ τᾶν ἀλεκτορίδων γένος,
αἰ λῇς καταμαθεῖν ἀτενές, οὐ τίκτει τέκνα
ζῶντʼ, ἀλλʼ ἐπῴζει καὶ ποιεῖ ψυχὰν ἔχειν.
τὸ δὲ σοφὸν ἁ φύσις τόδʼ οἶδεν ὡς ἔχει
μόνα· πεπαίδευται γὰρ αὐταύτας ὕπο.</p>
<p>καὶ πάλιν·</p>
<p>θαυμαστὸν οὐδὲν ἁμὲ ταῦθʼ οὕτω λέγειν
καὶ ἁνδάνειν αὐτοῖσιν αὐτοὺς καὶ δοκεῖν
καλὼς πεφύκειν· καὶ γὰρ ἁ κύων κυνὶ
κάλλιστον εἶμεν φαίνεται καὶ βοῦς βοΐ,
ὄνος δʼ ὄνῳ κάλλιστον, ὗς δέ θην ὑί."</p>
<pb n="292"/>

<milestone unit="section" n="17"/>
<p>Καὶ ταῦτα μὲν καὶ τὰ τοιαῦτα διὰ τῶν τεττάρων
βιβλίων παραπήγνυσιν ὁ Ἄλκιμος παρασημαίνων
τὴν ἐξ Ἐπιχάρμου Πλάτωνι περιγινομένην ὠφέλειαν. ὅτι δʼ οὐδʼ αὐτὸς Ἐπίχαρμος ἠγνόει τὴν
αὑτοῦ σοφίαν, μαθεῖν ἐστι κἀκ τούτων ἐν οἷς τὸν
ζηλώσοντα προμαντεύεται·</p>
<p>ὡς δʼ ἐγὼ δοκέω, --δοκέων γὰρ σάφα ἴσαμι
τοῦθʼ ὅτι</p>
<p>τῶν ἐμῶν μνάμα ποκʼ ἐσσεῖται λόγων τούτων ἔτι.</p>
<p>καὶ λαβών τις αὐτὰ περιδύσας τὸ μέτρον ὃ νῦν
ἔχει,</p>
<p>εἷμα δοὺς καὶ πορφυροῦν λόγοισι ποικίλας καλοῖς</p>
<p>δυσπάλαιστος ὢν τὸς ἄλλως εὐπαλαίστους ἀποφανεῖ.</p>

<milestone unit="section" n="18"/>
<p>Δοκεῖ δὲ Πλάτων καὶ τὰ Σώφρονος τοῦ μιμογράφου βιβλία ἠμελημένα πρῶτος εἰς Ἀθήνας
διακομίσαι καὶ ἠθοποιῆσαι πρὸς αὐτόν· ἃ καὶ
εὑρεθῆναι ὑπὸ τῇ κεφαλῇ αὐτοῦ. τρὶς δὲ πέπλευκεν εἰς Σικελίαν· πρῶτον μὲν κατὰ θέαν τῆς
νήσου καὶ τῶν κρατήρων, ὅτε καὶ Διονύσιος ὁ
Ἑρμοκράτους τύραννος ὢν ἠνάγκασεν ὥστε συμμῖξαι αὐτῷ. ὁ δὲ διαλεγόμενος περὶ τυραννίδος
καὶ φάσκων ὡς οὐκ ἔστι τὸ τοῦ κρείττονος συμφέρον
αὐτὸ † μόνον, εἰ μὴ καὶ ἀρετῇ διαφέροι, προσέκρουσεν
αὐτῷ. ὀργισθεὶς γὰρ "οἱ λόγοι σου," φησί, "γεροντιῶσι," καὶ ὅς· "σοῦ<note n="1" place="unspecified" anchored="yes">
<foreign lang="greek">σοῦ] οἱ σοί</foreign> ριξηαρδς.</note> δέ γε τυραννιῶσιν."

<milestone unit="section" n="19"/>
ἐντεῦθεν
ἀγανακτήσας ὁ τύραννος πρῶτον μὲν ἀνελεῖν
ὥρμησεν αὐτόν· εἶτα παρακληθεὶς ὑπὸ Δίωνος καὶ
Ἀριστομένους τοῦτο μὲν οὐκ ἐποίησε, παρέδωκε
δὲ αὐτὸν Πόλλιδι τῷ Λακεδαιμονίῳ κατὰ καιρὸν
διὰ πρεσβείαν ἀφιγμένῳ ὥστε ἀποδόσθαι. κἀ-</p>
<pb n="294"/>
<p>κεῖνος ἀγαγὼν αὐτὸν εἰς Αἴγιναν ἐπίπρασκεν· ὅτε
καὶ Χάρμανδρος Χαρμανδρίδου ἐγράψατο αὐτῷ
δίκην θανάτου κατὰ τὸν παρʼ αὐτοῖς τεθέντα νόμον,
τὸν πρῶτον ἐπιβάντα Ἀθηναίων τῇ νήσῳ ἄκριτον
ἀποθνῄσκειν. ἦν δʼ αὐτὸς ὁ θεὶς τὸν νόμον, καθά
φησι Φαβωρῖνος ἐν Παντοδαπῇ ἱστορίᾳ. εἰπόντος
δέ τινος, ἀλλὰ κατὰ παιδιάν, φιλόσοφον εἶναι τὸν
ἐπιβάντα, ἀπέλυσαν. ἔνιοι δέ φασι παραχθῆναι
αὐτὸν εἰς τὴν ἐκκλησίαν καὶ τηρούμενον μηδʼ
ὁτιοῦν φθέγξασθαι, ἑτοίμως δὲ ἐκδέξασθαι τὸ
συμβαῖνον· οἱ δὲ ἀποκτεῖναι μὲν αὐτὸν οὐ διέγνωσαν,
πωλεῖν δὲ ἔκριναν τῷ τρόπῳ τῶν αἰχμαλώτων.</p>

<milestone unit="section" n="20"/>
<p>Λυτροῦται δὴ αὐτὸν κατὰ τύχην παρὼν Ἀννίκερις ὁ Κυρηναῖος εἴκοσι μνῶν--οἱ δὲ τριάκοντα
--καὶ ἀναπέμπει Ἀθήναζε πρὸς τοὺς ἑταίρους.
οἱ δʼ εὐθὺς τἀργύριον ἐξέπεμψαν· ὅπερ οὐ προσήκατο εἰπὼν μὴ μόνους ἐκείνους ἀξίους εἶναι
Πλάτωνος κήδεσθαι. ἔνιοι δὲ καὶ Δίωνα ἀποστεῖλαί φασι τὸ ἀργύριον καὶ τὸν μὴ προσέσθαι,
ἀλλὰ καὶ κηπίδιον αὐτῷ τὸ ἐν Ἀκαδημείᾳ πρίασθαι. τὸν μέντοι Πόλλιν λόγος ὑπό τε Χαβρίου
ἡττηθῆναι καὶ μετὰ ταῦτα ἐν Ἑλίκῃ καταποντωθῆναι τοῦ δαιμονίου μηνίσαντος διὰ τὸν φιλόσοφον,
ὡς καὶ Φαβωρῖνός φησιν ἐν πρώτῳ τῶν Ἀπομνημονευμάτων.

<milestone unit="section" n="21"/>
οὐ μὴν ἡσύχαζεν ὁ Διονύσιος· μαθὼν
δὲ ἐπέστειλε Πλάτωνι μὴ κακῶς ἀγορεύειν αὐτόν.
καὶ ὃς ἀντεπέστειλε μὴ τοσαύτην αὐτῷ σχολὴν
εἶναι ὥστε Διονυσίου μεμνῆσθαι.</p>
<pb n="296"/>
<p>Δεύτερον πρὸς τὸν νεώτερον ἧκε Διονύσιον αἰτῶι
γῆν καὶ ἀνθρώπους τοὺς κατὰ τὴν πολιτείαν αὐτοῦ
ζησομένους· ὁ δὲ καίπερ ὑποσχόμενος οὐκ ἐποίησεν.
ἔνιοι δέ φασι καὶ κινδυνεῦσαι αὐτὸν ὡς ἀναπείθοντα
Δίωνα καὶ Θεοδόταν ἐπὶ τῇ τῆς νήσου ἐλευθερίᾳ·
ὅτε καὶ Ἀρχύτας αὐτὸν ὁ Πυθαγορικὸς γράψας
ἐπιστολὴν πρὸς Διονύσιον παρῃτήσατο καὶ διέσωσεν
εἰς Ἀθήνας. ἔστι δὲ ἡ ἐπιστολὴ ἥδε·</p>
<p>"Ἀρχύτας Διονυσίῳ ὑγιαίνειν.</p>

<milestone unit="section" n="22"/>
<p>"Ἀπεστάλκαμέν τοι πάντες οἱ Πλάτωνος φίλοι
τὼς περὶ Λαμίσκον τε καὶ Φωτίδαν ἀπολαμψούμεθα<note n="1" place="unspecified" anchored="yes">
? <foreign lang="greek">ἀπολαμψούμενοι.</foreign>
</note>
τὸν ἄνδρα κὰτ τὰν πὰρ τὶν γενομέναν ὁμολογίαν.
ὀρθῶς δέ κα ποιοῖς ἀμμιμνᾳσκόμενος τήνας τᾶς
σπουδᾶς, ἡνίκα πάντας ἁμὲ παρεκάλεις πὸτ τὰν
Πλάτωνος ἄφιξιν ἀξιῶν προτρέπεσθαί τε αὐτὸν καὶ
ἀναδέχεσθαι τά τε ἄλλα καὶ περὶ τὰν ἀσφάλειαν
μένοντί τε καὶ ἀφορμίοντι. μέμνασο δὲ καὶ τῆνο
ὅτι περὶ πολλῶ ἐποιήσω τὰν ἄφιξιν αὐτῶ καὶ
ἀγάπης ἐκ τήνω τῶ χρόνω ὡς οὐδένα τῶν πὰρ τίν.
αἰ δέ τις γέγονε τραχύτας, ἀνθρωπίζειν χρὴ κἀποδιδόμεν ἁμὶν ἀβλαβῆ τὸν ἄνδρα. ταῦτα γὰρ ποιῶν
δίκαια πραξεῖς καὶ ἁμὶν χαριξῇ."</p>

<milestone unit="section" n="23"/>
<p>Τρίτον ἦλθε διαλλαξων Δίωνα Διονυσίῳ· οὐ
τυχὼν δὲ ἄπρακτος ἐπανῆλθεν εἰς τὴν πατρίδα.
ἔνθα πολιτείας μὲν οὐχ ἥψατο, καίτοι πολιτικὸς ὢν
ἐξ ὧν γέγραφεν. αἴτιον δὲ τὸ ἤδη τὸν δῆμον
ἄλλοις πολιτεύμασιν ἐνειθίσθαι. φησὶ δὲ Παμφίλη
ἐν τῷ πέμπτῳ καὶ εἰκοστῷ τῶν Ὑπομνημάτων</p>
<pb n="298"/>
<p>ὡς Ἀρκάδες καὶ Θηβαῖοι Μεγάλην πόλιν οἰκίζοντες
παρεκάλουν αὐτὸν νομοθέτην· ὁ δὲ μαθὼν ἴσον ἔχειν
οὐ θέλοντας οὐκ ἐπορεύθη. λόγος ὅτι καὶ Χαβρίᾳ
συνεῖπε τῷ στρατηγῷ φεύγοντι θανάτου μηδενὸς
τῶν πολιτῶν τοῦτο πρᾶξαι βουληθέντος.

<milestone unit="section" n="24"/>
ὅτε καὶ
ἀνιόντι αὐτῷ εἰς τὴν ἀκρόπολιν σὺν τῷ Χαβρίᾳ
Κρωβύλος ὁ συκοφάντης ἀπαντήσας φησίν· "ἄλλῳ
συναγορεύσων ἥκεις, ἀγνοῶν ὅτι καὶ σὲ τὸ Σωκράτους κώνειον ἀναμένει;" τὸν δὲ φάναι· "καὶ ὅτε
ὑπὲρ τῆς πατρίδος ἐστρατευόμην, ὑπέμενον τοὺς
κινδύνους, καὶ νῦν ὑπὲρ τοῦ καθήκοντος διὰ φίλον
ὑπομενῶ."</p>
<p>Οὗτος πρῶτος ἐν ἐρωτήσει λόγον παρήνεγκεν,
ὥς φησι Φαβωρῖνος ἐν ὀγδόῃ Παντοδαπῆς ἱστορίας.
καὶ πρῶτος τὸν κατὰ τὴν ἀνάλυσιν τῆς ζητήσεως
τρόπον εἰσηγήσατο Λεωδάμαντι τῷ Θασίῳ. καὶ
πρῶτος ἐν φιλοσοφίᾳ ἀντίποδας ὠνόμασε καὶ
στοιχεῖον καὶ διαλεκτικὴν καὶ ποιότητα<note n="1" place="unspecified" anchored="yes">
<foreign lang="greek">ποιήματα</foreign> ξοδδ.· ξορρ. μεναγιυς.</note> καὶ τοῦ
ἀριθμοῦ τὸν προμήκη καὶ τῶν περάτων τὴν ἐπίπεδον
ἐπιφάνειαν καὶ θεοῦ πρόνοιαν.</p>

<milestone unit="section" n="25"/>
<p>Καὶ πρῶτος τῶν φιλοσόφων ἀντεῖπε πρὸς τὸν
λόγον τὸν Λυσίου τοῦ Κεφάλου ἐκθέμενος αὐτὸν
κατὰ λέξιν ἐν τῷ Φαίδρῳ. καὶ πρῶτος ἐθεώρησε
τῆς γραμματικῆς τὴν δύναμιν. πρῶτός τε ἀντειρηκὼς σχεδὸν ἅπασι τοῖς πρὸ αὐτοῦ, ζητεῖται διὰ
τί μὴ ἐμνημόνευσε Δημοκρίτου. τούτου φησὶ
Νεάνθης ὁ Κυζικηνὸς εἰς Ὀλύμπια ἀνιόντος τοὺς</p>
<pb n="300"/>
<p>Ἕλληνας ἅπαντας ἐπιστραφῆναι εἰς αὐτόν· ὅτε καὶ
Δίωνι συνέμιξε μέλλοντι στρατεύειν ἐπὶ Διονύσιον.
ἐν δὲ τῷ πρώτῳ τῶν Ἀπομνημονευμάτων Φαβωρίνου φέρεται ὅτι Μιθραδάτης ὁ Πέρσης ἀνδριάντα
Πλάτωνος ἀνέθετο εἰς τὴν Ἀκαδήμειαν καὶ
ἐπέγραψε· "Μιθραδάτης Ὀροντοβάτου Πέρσης
Μούσαις εἰκόνα ἀνέθηκε Πλάτωνος, ἣν Σιλανίων
ἐποίησε."</p>

<milestone unit="section" n="26"/>
<p>Φησὶ δʼ Ἡρακλείδης ὅτι νέος ὢν οὕτως ἦν
αἰδήμων καὶ κόσμιος ὥστε μηδέποτε ὀφθῆναι
γελῶν ὑπεράγαν· τοιοῦτος δʼ ὢν ὅμως ἐσκώφθη καὶ
αὐτὸς ὑπὸ τῶν κωμικῶν. Θεόπομπος γοῦν ἐν
Ἡδυχάρει φησὶν οὕτως·</p>
<p>ἓν γάρ ἐστιν οὐδὲ ἕν,
τὼ δὲ δύο μόλις ἕν ἐστιν, ὥς φησι Πλάτων.</p>
<p>ἀλλὰ καὶ Ἀναξανδρίδης ἐν Θησεῖ·</p>
<p>ὅτε τὰς μορίας ἔτρωγεν ὡσπερ&lt;εὶ&gt; Πλάτων.</p>
<p>ἀλλὰ καὶ Τίμων οὑτωσὶ παραγραμματίζων αὐτόν·</p>
<p>ὡς ἀνέπλασσε Πλάτων &lt;ὁ&gt; πεπλασμένα θαύματα εἰδώς.</p>

<milestone unit="section" n="27"/>
<p>Ἄλεξις Μεροπίδι·</p>
<p>εἰς καιρὸν ἥκεις· ὡς ἔγωγʼ ἀπορουμένη
ἄνω κάτω τε περιπατοῦσʼ ὥσπερ Πλάτων
σοφὸν οὐδὲν εὕρηκʼ, ἀλλὰ κοπιῶ τὰ σκέλη.</p>
<p>καὶ ἐν Ἀγκυλίωνι·</p>
<p>λέγεις περὶ ὧν οὐκ οἶσθα· συγγενοῦ τρέχων
Πλάτωνι καὶ γνώσῃ λίτρον καὶ κρόμμυον.</p>
<p>Ἄμφις Ἀμφικράτει·</p>
<pb n="302"/>
<p>τὸ δʼ ἀγαθὸν ὅ τι ποτʼ ἐστίν, οὗ σὺ τυγχάνειν
μέλλεις διὰ ταύτην, ἧττον οἶδα τοῦτʼ ἐγώ,
ὦ δέσποτʼ, ἢ τὸ Πλάτωνος ἀγαθόν.--πρόσεχε δή.</p>

<milestone unit="section" n="28"/>
<p>ἐν Δεξιδημίδῃ·</p>
<p>ὦ Πλάτων,
ὡς οὐδὲν οἶσθα<note n="1" place="unspecified" anchored="yes">
<foreign lang="greek">ἦσθα</foreign> ξοδδ.· <foreign lang="greek">ᾖσθα</foreign> εδδ. βασιλ.</note>
πλὴν σκυθρωπάζειν μόνον,
ὥσπερ κοχλίας σεμνῶς ἐπηρκὼς τὰς ὀφρῦς.</p>
<p>Κρατῖνος Ψευδυποβολιμαίῳ·</p>
<p>ἄνθρωπος εἶ δηλονότι καὶ ψυχὴν ἔχεις.</p>
<p>--κατὰ τὸν Πλάτωνʼ οὐκ οἶδα &lt;δʼ&gt;, ὑπονοῶ
δʼ ἔχειν.</p>
<p>Ἄλεξις Ὀλυμπιοδώρῳ·</p>
<p>σῶμα μὲν ὁμοῦ τὸ θνητὸν αὖον ἐγένετο,
τὸ δʼ ἀθάνατον ἐξῇξε<note n="2" place="unspecified" anchored="yes">
<foreign lang="greek">ἐξῇξε] ἐξῇρε</foreign> ξοδδ.· ξορρ. γ. ηερμανν.</note> πρὸς τὸν ἀέρα.</p>
<p>--ταῦτʼ οὐ σχολὴ Πλάτωνος;</p>
<p>καὶ ἐν Παρασίτῳ·</p>
<p>ἢ μετὰ Πλάτωνος ἀδολεσχεῖν κατὰ μόνας.</p>
<p>χλευάζει δʼ αὐτὸν καὶ Ἀναξίλας Βοτρυλίωνι καὶ
Κίρκῃ καὶ Πλουσίαις.</p>

<milestone unit="section" n="29"/>
<p>Ἀρίστιππος δʼ ἐν τῷ τετάρτῳ Περὶ παλαιᾶς
τρυφῆς φησιν αὐτὸν Ἀστέρος μειρακίου τινὸς
ἀστρολογεῖν συνασκουμένου ἐρασθῆναι, ἀλλὰ καὶ
Δίωνος τοῦ προειρημένου--ἔνιοι καὶ Φαίδρου
φασί--· δηλοῦν δὲ τὸν ἔρωτα αὐτοῦ τάδε τὰ
ἐπιγράμματα, ἃ καὶ πρὸς αὐτοῦ γενέσθαι εἰς
αὐτούς·</p>
<p>ἀστέρας εἰσαθρεῖς Ἀστὴρ ἐμός· εἴθε γενοίμην</p>
<p>οὐρανός, ὡς πολλοῖς ὄμμασιν εἰς σὲ βλέπω.</p>
<pb n="304"/>
<p>καὶ ἄλλο·</p>
<p>ἀστὴρ πρὶν μὲν ἔλαμπες ἐνὶ ζῳοῖσιν Ἑῷος,</p>
<p>νῦν δὲ θανὼν λάμπεις Ἕσπερος ἐν φθιμένοις.</p>

<milestone unit="section" n="30"/>
<p>εἰς δὲ τὸν Δίωνα ὧδε·</p>
<p>δάκρυα μὲν Ἑκάβῃ τε καὶ Ἰλιάδεσσι γυναιξὶ</p>
<p>Μοῖραι ἐπέκλωσαν δὴ τότε γεινομέναις,</p>
<p>σοὶ δέ, Δίων, ῥέξαντι καλῶν ἐπινίκιον ἔργων</p>
<p>δαίμονες εὐροίας ἐλπίδας ἐξέχεαν.</p>
<p>κεῖσαι δʼ εὐρυχόρῳ ἐν πατρίδι τίμιος ἀστοῖς,</p>
<p>ὦ ἐμὸν ἐκμήνας θυμὸν ἔρωτι Δίων.</p>

<milestone unit="section" n="31"/>
<p>τοῦτο καὶ ἐπιγεγράφθαι φησὶν ἐν Συρακούσαις ἐπὶ
τῷ τάφῳ.</p>
<p>Ἀλλὰ καὶ Ἀλέξιδος, φασίν, ἐρασθεὶς καὶ
Φαίδρου, καθὰ προείρηται, τοῦτον ἐποίησε τὸν
τρόπον·</p>
<p>νῦν, ὅτε μηδὲν Ἄλεξις ὅσον μόνον εἶφʼ ὅτι καλός,
ὦπται καὶ πάντῃ πᾶς τις ἐπιστρέφεται.</p>
<p>θυμέ, τί μηνύεις κυσὶν ὀστέον; εἶτʼ ἀνιήσῃ<note n="1" place="unspecified" anchored="yes">
<foreign lang="greek">ἀνιήσῃ] ἀνιήσεις</foreign> ξοδδ.</note>
ὕστερον; οὐχ οὕτω Φαῖδρον ἀπωλέσαμεν;</p>
<p>ἔχειν τε Ἀρχεάνασσαν, εἰς ἣν καὶ αὐτὴν οὕτω
ποιῆσαι·</p>
<p>Ἀρχεάνασσαν ἔχω τὴν ἐκ Κολοφῶνος ἑταίραν,
ἧς καὶ ἐπὶ ῥυτίδων ἕζετο δριμὺς ἔρως.</p>
<p>ἆ δειλοὶ νεότητος ἀπαντήσαντες ἐκείνης
πρωτοπλόου, διʼ ὅσης ἤλθετε πυρκαϊῆς.</p>

<milestone unit="section" n="32"/>
<p>ἀλλὰ καὶ εἰς Ἀγάθωνα·</p>
<p>τὴν ψυχὴν Ἀγάθωνα φιλῶν ἐπὶ χείλεσιν εἶχον·
ἦλθε γὰρ ἡ τλήμων ὡς διαβησομένη.</p>
<pb n="306"/>
<p>καὶ ἄλλο·</p>
<p>τῷ μήλῳ βάλλω σε· σὺ δʼ εἰ μὲν ἑκοῦσα φιλεῖς με,
δεξαμένη τῆς σῆς παρθενίης μετάδος,</p>
<p>εἰ δʼ ἄρʼ ὃ μὴ γίγνοιτο νοεῖς, τοῦτʼ αὐτὸ λαβοῦσα
σκέψαι τὴν ὥρην ὡς ὀλιγοχρόνιος.</p>
<p>&lt;καὶ ἄλλο&gt;·</p>
<p>μῆλον ἐγώ. βάλλει με φιλῶν σέ τις· ἀλλʼ
ἐπίνευσον
Ξανθίππη· κἀγὼ καὶ σὺ μαραινόμεθα.</p>

<milestone unit="section" n="33"/>
<p>Φασὶ δὲ καὶ τὸ εἰς τοὺς Ἐρετριέας τοὺς σαγηνευθέντας αὐτοῦ εἶναι·</p>
<p>Εὐβοίης γένος εἰμὲν Ἐρετρικόν, ἄγχι δὲ Σούσων
κείμεθα· φεῦ, γαίης ὅσσον ἀφʼ ἡμετέρης.</p>
<p>κἀκεῖνο·</p>
<p>ἁ Κύπρις Μούσαισι· "κοράσια, τὰν Ἀφροδίταν
τιμᾶτʼ ἢ τὸν Ἔρωτʼ ὔμμιν ἐφοπλίσομαι."</p>
<p>αἱ Μοῦσαι ποτὶ Κύπριν· "Ἄρει τὰ στωμύλα
ταῦτα·</p>
<p>ἡμῖν οὐ πέτεται τοῦτο τὸ παιδάριον."</p>
<p>καὶ ἄλλο·</p>
<p>χρυσὸν ἀνὴρ εὑρὼν ἔλιπεν βρόχον· αὐτὰρ ὁ
χρυσὸν</p>
<p>ὃν λίπεν οὐχ εὑρὼν ἧψεν ὃν εὗρε βρόχον.</p>

<milestone unit="section" n="34"/>
<p>Ἀλλά τοι Μόλων ἀπεχθῶς ἔχων πρὸς αὐτόν, "οὐ
τοῦτο," φησί, "θαυμαστὸν εἰ Διονύσιος ἐν Κορίνθῳ,
ἀλλʼ εἰ Πλάτων ἐν Σικελίᾳ." ἔοικε δὲ καὶ Ξενοφῶν
πρὸς αὐτὸν ἔχειν οὐκ εὐμενῶς. ὥσπερ γοῦν
διαφιλονεικοῦντες τὰ ὅμοια γεγράφασι, Συμπόσιον,</p>
<pb n="308"/>
<p>Σωκράτους ἀπολογίαν, τὰ ἠθικὰ ἀπομνημονεύματα -- εἶθʼ ὁ μὲν Πολιτείαν, ὁ δὲ Κύρου παιδείαν.
καὶ ἐν τοῖς Νόμοις ὁ Πλάτων πλάσμα φησὶν εἶναι
τὴν παιδείαν αὐτοῦ· μὴ γὰρ εἶναι Κῦρον τοιοῦτον
-- ἀμφότεροί τε Σωκράτους μνημονεύοντες, ἀλλήλων οὐδαμοῦ, πλὴν Ξενοφῶν Πλάτωνος ἐν τρίτῳ
Ἀπομνημονευμάτων.

<milestone unit="section" n="35"/>
λέγεται δʼ ὅτι καὶ Ἀντισθένης μέλλων ἀναγινώσκειν τι τῶν γεγραμμένων
αὐτῷ παρεκάλεσεν αὐτὸν παρατυχεῖν. καὶ πυθομένου, τί μέλλει ἀναγινώσκειν, εἶπεν ὅτι περὶ τοῦ
μὴ εἶναι ἀντιλέγειν· τοῦ δʼ εἰπόντος· "πῶς οὖν σὺ
περὶ αὐτοῦ τούτου γράφεις;" καὶ διδάσκοντος ὅτι
περιτρέπεται, ἔγραψε διάλογον κατὰ Πλάτωνος
Σάθωνα ἐπιγράψας· ἐξ οὗ διετέλουν ἀλλοτρίως
ἔχοντες πρὸς ἀλλήλους. φασὶ δὲ καὶ Σωκράτην
ἀκούσαντα τὸν Λύσιν ἀναγινώσκοντος Πλάτωνος
"Ἡράκλεις," εἰπεῖν, "ὡς πολλά μου καταψεύδεθʼ
ὁ νεανίσκος." οὐκ ὀλίγα γὰρ ὧν οὐκ εἴρηκε
Σωκράτης γέγραφεν ἁνήρ.</p>

<milestone unit="section" n="36"/>
<p>Εἶχε δὲ φιλέχθρως ὁ Πλάτων καὶ πρὸς Ἀρίστιππον. ἐν γοῦν τῷ Περὶ ψυχῆς διαβάλλων αὐτόν
φησιν ὅτι οὐ παρεγένετο Σωκράτει τελευτῶντι,
ἀλλʼ ἐν Αἰγίνῃ ἦν καὶ σύνεγγυς. καὶ πρὸς Αἰσχίνην
δέ τινα φιλοτιμίαν εἶχε, φασίν, ὅτι δή περ καὶ
αὐτὸς εὐδοκίμει παρὰ Διονυσίῳ. ὃν ἐλθόντα διʼ
ἀπορίαν ὑπὸ μὲν Πλάτωνος παροφθῆναι, ὑπὸ δʼ
Ἀριστίππου συσταθῆναι. τούς τε λόγους οὓς
Κρίτωνι περιτέθεικεν ἐν τῷ δεσμωτηρίῳ περὶ τῆς
φυγῆς συμβουλεύοντι, φησὶν Ἰδομενεὺς εἶναι Αἰ-</p>
<pb n="310"/>
<p>σχίνου· τὸν δʼ ἐκείνῳ περιθεῖναι διὰ τὴν πρὸς τοῦτον
δυσμένειαν.</p>

<milestone unit="section" n="37"/>
<p>Ἑαυτοῦ τε Πλάτων οὐδαμόθι τῶν ἑαυτοῦ
συγγραμμάτων μνήμην πεποίηται ὅτι μὴ ἐν τῷ
Περὶ ψυχῆς καὶ Ἀπολογίᾳ. φησὶ δʼ Ἀριστοτέλης
τὴν τῶν λόγων ἰδέαν αὐτοῦ μεταξὺ ποιήματος
εἶναι καὶ πεζοῦ λόγου. τοῦτον μόνον παραμεῖναι
Πλάτωνι Φαβωρῖνός πού φησιν ἀναγινώσκοντι
τὸν Περὶ ψυχῆς, τοὺς δʼ ἄλλους ἀναστῆναι πάντας.
ἔνιοί τε φασὶν ὅτι Φίλιππος ὁ Ὀπούντιος τοὺς
Νόμους αὐτοῦ μετέγραψεν ὄντας ἐν κηρῷ. τούτου
δὲ καὶ τὴν Ἐπινομίδα φασὶν εἶναι. Εὐφορίων δὲ
καὶ Παναίτιος εἰρήκασι πολλάκις ἐστραμμένην
εὑρῆσθαι τὴν ἀρχὴν τῆς Πολιτείας. ἣν Πολιτείαν
Ἀριστόξενός φησι πᾶσαν σχεδὸν ἐν τοῖς Πρωταγόρου γεγράφθαι Ἀντιλογικοῖς.

<milestone unit="section" n="38"/>
λόγος δὲ πρῶτον γράψαι αὐτὸν τὸν Φαῖδρον· καὶ γὰρ ἔχειν
μειρακιῶδές τι τὸ πρόβλημα. Δικαίαρχος δὲ καὶ
τὸν τρόπον τῆς γραφῆς ὅλον ἐπιμέμφεται ὡς
φορτικόν.</p>
<p>Ὁ γοῦν Πλάτων λέγεται θεασάμενός τινα
κυβεύοντα αἰτιάσασθαι· τοῦ δὲ εἰπόντος ὡς ἐπὶ
μικροῖς, "ἀλλὰ τό γʼ ἔθος," εἰπεῖν, "οὐ μικρόν."
ἐρωτηθεὶς εἰ ἀπομνημονεύματα αὐτοῦ ἔσται ὥσπερ
τῶν πρότερον ἀπεκρίνατο· "ὀνόματος δεῖ τυχεῖν
πρῶτον, εἶτα πολλὰ ἔσται." εἰσελθόντος ποτὲ
Ξενοκράτους εἶπε μαστιγῶσαι τὸν παῖδα· αὐτὸν
γὰρ μὴ δύνασθαι διὰ τὸ ὠργίσθαι.

<milestone unit="section" n="39"/>
ἀλλὰ καὶ πρός
τινα τῶν παίδων, "μεμαστίγωσο ἄν," εἶπεν, "εἰ
μὴ ὠργιζόμην." ἐφʼ ἵππου καθίσας εὐθέως κατέβη</p>
<pb n="312"/>
<p>φήσας εὐλαβεῖσθαι μὴ ἱπποτυφίᾳ ληφθῇ. τοῖς
μεθύουσι συνεβούλευε κατοπτρίζεσθαι· ἀποστήσεσθαι γὰρ τῆς τοιαύτης ἀσχημοσύνης. πίνειν
δʼ εἰς μέθην οὐδαμοῦ πρέπον ἔλεγε πλὴν ἐν ταῖς
ἑορταῖς τοῦ καὶ τὸν οἶνον δόντος θεοῦ. καὶ τὸ
πολλὰ δὲ καθεύδειν ἀπήρεσκεν αὐτῷ. ἐν γοῦν
τοῖς Νόμοις φησί· "κοιμώμενος οὐδεὶς οὐδενὸς
ἄξιος·" εἶναί τε ἥδιον τῶν ἀκουσμάτων τὴν
ἀλήθειαν· οἱ δὲ τὸ λέγειν τἀληθῆ. καὶ περὶ ἀληθεία
δʼ ἐν τοῖς Νόμοις φησὶν οὕτως·

<milestone unit="section" n="40"/>
"καλὸν μὲν ἡ
ἀλήθεια, ὦ ξένε, καὶ μόνιμον· ἔοικε μὴν οὐ ῥᾴδιον
&lt;εἶναι&gt; πείθειν." ἀλλὰ καὶ ἠξίου μνημόσυνον
αὑτοῦ λείπεσθαι ἢ ἐν φίλοις ἢ ἐν βιβλίοις· ἐξετόπιζε
καὶ αὐτὸς τὰ πλεῖστα, καθά τινες φασί.</p>
<p>Καὶ ἐτελεύτα μὲν ὃν εἴπομεν τρόπον Φιλίππου
βασιλεύοντος ἔτος τρισκαιδέκατον, καθὰ καὶ Φαβωρῖνός φησιν Ἀπομνημονευμάτων τρίτῳ. ὑφʼ
οὗ καὶ ἐπιτιμηθῆναί φησιν αὐτὸν Θεόπομπος.
Μυρωνιανὸς δʼ ἐν Ὁμοίοις φησὶ Φίλωνα παροιμίας
μνημονεύειν περὶ τῶν Πλάτωνος φθειρῶν, ὡς
οὕτως αὐτοῦ τελευτήσαντος.

<milestone unit="section" n="41"/>
καὶ ἐτάφη ἐν τῇ
Ἀκαδημείᾳ, ἔνθα τὸν πλεῖστον χρόνον διετέλεσε
φιλοσοφῶν. ὅθεν καὶ Ἀκαδημαϊκὴ προσηγορεύθη
ἡ ἀπʼ αὐτοῦ αἵρεσις. καὶ παρεπέμφθη πανδημεὶ
πρὸς τῶν αὐτόθι διαθέμενος τοῦτον τὸν τρόπον·</p>
<p>"Τάδε κατέλιπε Πλάτων καὶ διέθετο· τὸ ἐν</p>
<pb n="314"/>
<p>Ἰφιστιαδῶν χωρίον, ᾧ γείτων βορρᾶθεν ἡ ὁδὸς ἡ
ἐκ τοῦ Κηφισιᾶσιν ἱεροῦ, νοτόθεν τὸ Ἡράκλειον
τὸ ἐν Ἰφιστιαδῶν, πρὸς ἡλίου δὲ ἀνιόντος Ἀρχέστρατος Φρεάρριος, πρὸς ἡλίου δὲ δυομένου
Φίλιππος Χολλείδης· καὶ μὴ ἐξέστω τοῦτο μηδενὶ
μήτε ἀποδόσθαι μήτε ἀλλάξασθαι, ἀλλʼ ἔστω Ἀδειμάντου τοῦ παιδίου εἰς τὸ δυνατόν·

<milestone unit="section" n="42"/>
καὶ τὸ ἐν
Εἰρεσιδῶν χωρίον, ὃ παρὰ Καλλιμάχου ἐπριάμην,
ᾧ γείτων βορρᾶθεν Εὐρυμέδων Μυρρινούσιος,
νοτόθεν δὲ Δημόστρατος Ξυπεταιών, πρὸς ἡλίου
ἀνιόντος Εὐρυμέδων Μυρρινούσιος, πρὸς ἡλίου
δυομένου Κηφισός. ἀργυρίου μνᾶς τρεῖς. φιάλην
ἀργυρᾶν ἕλκουσαν ρξεʼ, κυμβίον ἄγον μεʼ, δακτύλιον
χρυσοῦν καὶ ἐνώτιον χρυσοῦν ἄγοντα συνάμφω δʼ
δραχμάς, ὀβολοὺς γʼ. Εὐκλείδης ὁ λιθοτόμος
ὀφείλει μοι τρεῖς μνᾶς. Ἄρτεμιν ἀφίημι ἐλευθέραν.
οἰκέτας καταλείπω Τύχωνα Βίκταν Ἀπολλωνίδην
Διονύσιον.

<milestone unit="section" n="43"/>
σκεύη &lt;. . . . .&gt; τὰ γεγραμμένα, ὧν
ἔχει ἀντίγραφα Δημήτριος. ὀφείλω δʼ οὐδενὶ
οὐθέν. ἐπίτροποι Λεωσθένης Σπεύσιππος Δημήτριος Ἡγίας Εὐρυμέδων Καλλίμαχος Θράσιππος."</p>
<p>Καὶ διέθετο μὲν οὕτως. ἐπεγράφη δʼ αὐτοῦ τῷ
τάφῳ ἐπιγράμματα τάδε· πρῶτον·</p>
<p>σωφροσύνῃ προφέρων θνητῶν ἤθει τε δικαίῳ
ἐνθάδε δὴ κεῖται θεῖος Ἀριστοκλέης·</p>
<p>εἰ δέ τις ἐκ πάντων σοφίης μέγαν ἔσχεν ἔπαινον
τοῦτον ἔχει πλεῖστον καὶ φθόνος οὐχ ἕπεται.</p>

<milestone unit="section" n="44"/>
<p>ἕτερον δέ·</p>
<p>γαῖα μὲν ἐν κόλπῳ κρύπτει τόδε σῶμα Πλάτωνος,
ψυχὴ δʼ ἀθάνατον τάξιν ἔχει μακάρων</p>
<pb n="316"/>
<p>υἱοῦ Ἀρίστωνος, τόν τις καὶ τηλόθι ναίων
τιμᾷ ἀνὴρ ἀγαθὸς θεῖον ἰδόντα βίον.</p>
<p>καὶ ἄλλο νεώτερον·</p>
<p>αἰετέ, τίπτε βέβηκας ὑπὲρ τάφον; ἦ τινος, εἰπέ,
ἀστερόεντα θεῶν οἶκον ἀποσκοπέεις;</p>
<p>--ψυχῆς εἰμι Πλάτωνος ἀποπταμένης ἐς Ὄλυμπον
εἰκών, σῶμα δὲ &lt;γῆ&gt; γηγενὲς Ἀτθὶς ἔχει.</p>

<milestone unit="section" n="45"/>
<p>ἔστι καὶ ἡμέτερον οὕτως ἔχον·</p>
<p>καὶ πῶς εἰ μὴ Φοῖβος ἀνʼ Ἑλλάδα φῦσε Πλάτωνα,
ψυχὰς ἀνθρώπων γράμμασιν ἠκέσατο;</p>
<p>καὶ γὰρ ὁ τοῦδε γεγὼς Ἀσκληπιός ἐστιν ἰητὴρ
σώματος, ὡς ψυχῆς ἀθανάτοιο Πλάτων.</p>
<p>καὶ ἄλλο, ὡς ἐτελεύτα·</p>
<p>Φοῖβος ἔφυσε βροτοῖς Ἀσκληπιὸν ἠδὲ Πλάτωνα,
τὸν μὲν ἵνα ψυχήν, τὸν δʼ ἵνα σῶμα σάοι.</p>
<p>δαισάμενος δὲ γάμον πόλιν ἤλυθεν, ἣν ποθʼ ἑαυτῷ
ἔκτισε καὶ δαπέδῳ Ζηνὸς ἐνιδρύσατο.</p>
<p>καὶ τὰ μὲν ἐπιγράμματα ταῦτα.</p>

<milestone unit="section" n="46"/>
<p>Μαθηταὶ δʼ αὐτοῦ Σπεύσιππος Ἀθηναῖος, Ξενοκράτης Καλχηδόνιος, Ἀριστοτέλης Σταγειρίτης,
Φίλιππος Ὀπούντιος, Ἑστιαῖος Περίνθιος, Δίων
Συρακόσιος, Ἄμυκλος Ἡρακλεώτης, Ἔραστος
καὶ Κορίσκος Σκήψιοι, Τιμόλαος Κυζικηνός,
Εὐαίων Λαμψακηνός, Πύθων καὶ Ἡρακλείδης
Αἴνιοι, Ἱπποθάλης καὶ Κάλλιππος Ἀθηναῖοι,
Δημήτριος Ἀμφιπολίτης, Ἡρακλείδης Ποντικὸς
καὶ ἄλλοι πλείους, σὺν οἷς καὶ γυναῖκες δύο Λασθένεια Μαντινικὴ καὶ Ἀξιοθέα Φλειασία ἣ καὶ
ἀνδρεῖα ἠμπίσχετο, ὥς φησι Δικαίαρχος. ἔνιοι
δὲ καὶ Θεόφραστον ἀκοῦσαί φασιν αὐτοῦ· καὶ</p>
<pb n="318"/>
<p>Ὑπερίδην τὸν ῥήτορα Χαμαιλέων φησὶ καὶ Λυκοῦργον.

<milestone unit="section" n="47"/>
ὁμοίως Πολέμων ἱστορεῖ. καὶ Δημοσθένην Σαβῖνος λέγει Μνησίστρατον Θάσιον παρατιθέμενος ἐν δʼ Μελετητικῆς ὕλης· καὶ εἰκός ἐστι.</p>
<p>Φιλοπλάτωνι δέ σοι δικαίως ὑπαρχούσῃ καὶ
παρʼ ὁντινοῦν τὰ τοῦ φιλοσόφου δόγματα φιλοτίμως ζητούσῃ ἀναγκαῖον ἡγησάμην ὑπογράψαι
καὶ τὴν φύσιν τῶν λόγων καὶ τὴν τάξιν τῶν διαλόγων καὶ τὴν ἔφοδον τῆς ἐπαγωγῆς, ὡς οἷόν τε
στοιχειωδῶς καὶ ἐπὶ κεφαλαίων, πρὸς τὸ μὴ
ἀμοιρεῖν αὐτοῦ τῶν δογμάτων τὴν περὶ τοῦ βίου
συναγωγήν· γλαῦκα γὰρ εἰς Ἀθήνας, φασίν, εἰ
δέῃ σοι τὰ κατʼ εἶδος διηγεῖσθαι.</p>

<milestone unit="section" n="48"/>
<p>Διαλόγους τοίνυν φασὶ πρῶτον γράψαι Ζήνωνα
τὸν Ἐλεάτην· Ἀριστοτέλης δὲ ἐν πρώτῳ Περὶ
ποιητῶν Ἀλεξαμενὸν Στυρέα ἢ Τήιον, ὡς καὶ
Φαβωρῖνος ἐν Ἀπομνημονεύμασι. δοκεῖ δέ μοι
Πλάτων ἀκριβώσας τὸ εἶδος καὶ τὰ πρωτεῖα
δικαίως ἂν ὥσπερ τοῦ κάλλους οὕτω καὶ τῆς
εὑρέσεως ἀποφέρεσθαι. ἔστι δὲ διάλογος &lt;λόγοσ&gt;
ἐξ ἐρωτήσεως καὶ ἀποκρίσεως συγκείμενος περί
τινος τῶν φιλοσοφουμένων καὶ πολιτικῶν μετὰ
τῆς πρεπούσης ἠθοποιίας τῶν παραλαμβανομένων
προσώπων καὶ τῆς κατὰ τὴν λέξιν κατασκευῆς.
διαλεκτικὴ δʼ ἐστὶ τέχνη λόγων, διʼ ἧς ἀνασκευάζομέν τι ἢ κατασκευάζομεν ἐξ ἐρωτήσεως καὶ
ἀποκρίσεως τῶν προσδιαλεγομένων.</p>
<pb n="320"/>

<milestone unit="section" n="49"/>
<p>Τοῦ δὴ &lt;δια&gt;λόγου τοῦ Πλατωνικοῦ δύʼ εἰσὶν
ἀνωτάτω χαρακτῆρες, ὅ τε ὑφηγητικὸς καὶ ὁ
ζητητικός. διαιρεῖται δὲ ὁ ὑφηγητικὸς εἰς ἄλλους
δύο χαρακτῆρας, θεωρηματικόν τε καὶ πρακτικόν.
καὶ τῶν ὁ μὲν θεωρηματικὸς εἰς τὸν φυσικὸν καὶ
λογικόν, ὁ δὲ πρακτικὸς εἰς τὸν ἠθικὸν καὶ πολιτικόν.
τοῦ δὲ ζητητικοῦ καὶ αὐτοῦ δύο εἰσὶν οἱ πρῶτοι
χαρακτῆρες, ὅ τε γυμναστικὸς καὶ ἀγωνιστικός.
καὶ τοῦ μὲν γυμναστικοῦ μαιευτικός τε καὶ πειραστικός, τοῦ δὲ ἀγωνιστικοῦ ἐνδεικτικὸς καὶ ἀνατρεπτικός.</p>

<milestone unit="section" n="50"/>
<p>Οὐ λανθάνει δʼ ἡμᾶς ὅτι τινὲς ἄλλως διαφέρειν
τοὺς διαλόγους φασί--λέγουσι γὰρ αὐτῶν τοὺς
μὲν δραματικούς, τοὺς δὲ διηγηματικούς, τοὺς δὲ
μεικτούσ--ἀλλʼ ἐκεῖνοι μὲν τραγικῶς μᾶλλον ἢ
φιλοσόφως τὴν διαφορὰν τῶν διαλόγων προσωνόμασαν. εἰσὶ δὲ τοῦ μὲν φυσικοῦ οἷον ὁ Τίμαιος·
τοῦ δὲ λογικοῦ ὅ τε Πολιτικὸς καὶ ὁ Κρατύλος
καὶ Παρμενίδης καὶ Σοφιστής· τοῦ δʼ ἠθικοῦ ἥ
τε Ἀπολογία καὶ ὁ Κρίτων καὶ Φαίδων καὶ
Φαῖδρος καὶ τὸ Συμπόσιον Μενέξενός τε καὶ
Κλειτοφῶν καὶ Ἐπιστολαὶ καὶ Φίληβος Ἵππαρχος
Ἀντερασταί· τοῦ δὲ πολιτικοῦ ἥ τε Πολιτεία

<milestone unit="section" n="51"/>
καὶ οἱ Νόμοι καὶ ὁ Μίνως καὶ Ἐπινομὶς καὶ
ὁ Ἀτλαντικός· τοῦ δὲ μαιευτικοῦ Ἀλκιβιάδαι
Θεάγης Λύσις Λάχης· τοῦ δὲ πειραστικοῦ Εὐθύφρων Μένων Ἴων Χαρμίδης Θεαίτητος· τοῦ δὲ ἐνδεικτικοῦ ὡς ὁ Πρωταγόρας· καὶ τοῦ ἀνατρεπτικοῦ</p>
<pb n="322"/>
<p>Εὐθύδημος Γοργίας Ἱππίαι δύο. καὶ περὶ μὲν
διαλόγου τί ποτέ ἐστι καὶ τίνες αὐτοῦ διαφοραί,
&lt;τοσαῦτα&gt; ἀπόχρη λέγειν.</p>
<p>Ἐπεὶ δὲ πολλὴ στάσις ἐστὶ καὶ οἱ μέν φασιν
αὐτὸν δογματίζειν, οἱ δʼ οὔ, φέρε καὶ περὶ τούτου
διαλάβωμεν. αὐτὸ τοίνυν τὸ δογματίζειν ἐστὶ
δόγματα τιθέναι ὡς τὸ νομοθετεῖν νόμους τιθέναι.
δόγματα δὲ ἑκατέρως καλεῖται, τό τε δοξαζόμενον
καὶ ἡ δόξα αὐτή.</p>

<milestone unit="section" n="52"/>
<p>Τούτων δὲ τὸ μὲν δοξαζόμενον πρότασίς ἐστιν,
ἡ δὲ δόξα ὑπόληψις. ὁ τοίνυν Πλάτων περὶ μὲν
ὧν κατείληφεν ἀποφαίνεται, τὰ δὲ ψευδῆ διελέγχει,
περὶ δὲ τῶν ἀδήλων ἐπέχει. καὶ περὶ μὲν τῶν
αὐτῷ δοκούντων ἀποφαίνεται διὰ τεττάρων προσώπων, Σωκράτους, Τιμαίου, τοῦ Ἀθηναίου ξένου,
τοῦ Ἐλεάτου ξένου· εἰσὶ δʼ οἱ ξένοι οὐχ, ὥς τινες
ὑπέλαβον, Πλάτων καὶ Παρμενίδης, ἀλλὰ πλάσματά ἐστιν ἀνώνυμα· ἐπεὶ καὶ τὰ Σωκράτους καὶ
τὰ Τιμαίου λέγων Πλάτων δογματίζει. περὶ δὲ
τῶν ψευδῶν ἐλεγχομένους εἰσάγει οἷον Θρασύμαχον καὶ Καλλικλέα καὶ Πῶλον Γοργίαν τε καὶ
Πρωταγόραν, ἔτι Ἱππίαν καὶ Εὐθύδημον καὶ δὴ
καὶ τοὺς ὁμοίους.</p>

<milestone unit="section" n="53"/>
<p>Ποιούμενος δὲ τὰς ἀποδείξεις πλείστῳ χρῆται
τῷ τῆς ἐπαγωγῆς τρόπῳ, οὐ μὴν μονοτρόπῳ, ἀλλὰ
διχῇ. ἔστι μὲν γὰρ ἐπαγωγὴ λόγος διά τινων
ἀληθῶν τὸ ὅμοιον ἑαυτῷ ἀληθὲς οἰκείως ἐπιφέρων.
δύο δὲ τῆς ἐπαγωγῆς εἰσι τρόποι, ὅ τε κατʼ ἐναντίωσιν καὶ ὁ ἐκ τῆς ἀκολουθίας. ὁ μὲν οὖν κατʼ
ἐναντίωσίν ἐστιν ἐξ οὗ τῷ ἐρωτωμένῳ περὶ<note n="1" place="unspecified" anchored="yes">
<foreign lang="greek">παρὰ</foreign>
ρεισκε.</note> πᾶσαν</p>
<pb n="324"/>
<p>ἀπόκρισιν ἀκολουθήσει τὸ ἐναντίον, οἷον· ὁ ἐμὸς
πατὴρ τῷ σῷ πατρὶ ἤτοι ἕτερός ἐστιν ἢ ὁ αὐτός.
εἰ μὲν οὖν ἕτερός ἐστι τοῦ ἐμοῦ πατρὸς ὁ σὸς
πατήρ, πατρὸς ἕτερος ὢν οὐκ ἂν εἴη πατήρ· εἰ δὲ
ὁ αὐτός ἐστι τῷ ἐμῷ πατρί, ὁ αὐτὸς ὢν τῷ ἐμῷ
πατρὶ ὁ ἐμὸς ἂν εἴη πατήρ.

<milestone unit="section" n="54"/>
καὶ πάλιν· εἰ μή ἐστι
ζῷον ὁ ἄνθρωπος, λίθος ἂν εἴη ἢ ξύλον. οὐκ ἔστι
δὲ λίθος ἢ ξύλον· ἔμψυχον γάρ ἐστι καὶ ἐξ αὑτοῦ
κινεῖται· ζῷον ἄρα ἐστίν. εἰ δὲ ζῷόν ἐστι, ζῷον
δὲ καὶ ὁ κύων καὶ ὁ βοῦς, εἴη ἂν καὶ ὁ ἄνθρωπος
ζῷον &lt;ὢν&gt; καὶ κύων καὶ βοῦς. οὗτος μὲν ὁ τῆς
ἐπαγωγῆς κατʼ ἐναντίωσιν καὶ μάχην τρόπος, ᾧ
ἐχρῆτο οὐ πρὸς τὸ δογματίζειν, ἀλλὰ πρὸς τὸ
διελέγχειν. ὁ δὲ τῆς ἀκολουθίας ἐστὶ διπλοῦς· ὁ
μὲν τὸ ἐπὶ μέρους ζητούμενον διὰ τοῦ ἐπὶ μέρους
ἀποδεικνύς, ὁ δὲ &lt;διὰ&gt; τοῦ καθόλου [διὰ τοῦ ἐπὶ
μέρους]. καὶ ἔστιν ὁ μὲν πρότερος ῥητορικός,
ὁ δὲ δεύτερος διαλεκτικός. οἷον ἐν τῷ προτέρῳ
ζητεῖται, εἰ ὅδε ἀπέκτεινεν. ἀπόδειξις τὸ εὑρῆσθαι αὐτὸν κατʼ ἐκεῖνον τὸν χρόνον ᾑμαγμένον.

<milestone unit="section" n="55"/>
ῥητορικὸς δʼ ἐστὶν ὁ τρόπος τῆς ἐπαγωγῆς οὗτος,
ἐπειδὴ καὶ ἡ ῥητορικὴ περὶ τὰ ἐπὶ μέρους, οὐ τὰ
καθόλου τὴν πραγματείαν ἔχει. ζητεῖ γὰρ οὐ
περὶ αὐτοῦ τοῦ δικαίου, ἀλλὰ τῶν ἐπὶ μέρους
δικαίων. ὁ δὲ ἕτερός ἐστι διαλεκτικός, προαποδειχθέντος τοῦ καθόλου διὰ τῶν ἐπὶ μέρους. οἷον
ζητεῖται, εἰ ἡ ψυχὴ ἀθάνατος καὶ εἰ ἐκ τῶν τεθνεώτων οἱ ζῶντες· ὅπερ ἀποδείκνυται ἐν τῷ Περὶ
ψυχῆς διά τινος καθολικοῦ, ὅτι ἐκ τῶν ἐναντίων</p>
<pb n="326"/>
<p>τὰ ἐναντία. καὶ αὐτὸ δὲ τὸ καθόλου κατασκευάζεται ἔκ τινων ὄντων ἐπὶ μέρους· οἷον ὅτι τὸ
καθεύδειν ἐκ τοῦ ἐγρηγορέναι καὶ ἀνάπαλιν καὶ
τὸ μεῖζον ἐκ τοῦ μικροτέρου καὶ ἀνάπαλιν. τούτῳ
δὲ ἐχρῆτο εἰς τὴν τῶν ἑαυτῷ δοκούντων κατασκευήν.</p>

<milestone unit="section" n="56"/>
<p>Ὥσπερ δὲ τὸ παλαιὸν ἐν τῇ τραγῳδίᾳ πρότερον
μὲν μόνος ὁ χορὸς διεδραμάτιζεν, ὕστερον δὲ
Θέσπις ἕνα ὑποκριτὴν ἐξεῦρεν ὑπὲρ τοῦ διαναπαύεσθαι τὸν χορὸν καὶ δεύτερον Αἰσχύλος, τὸν δὲ
τρίτον Σοφοκλῆς καὶ συνεπλήρωσεν τὴν τραγῳδίαν,
οὕτως καὶ τῆς φιλοσοφίας ὁ λόγος πρότερον μὲν ἦν
μονοειδὴς ὡς ὁ φυσικός, δεύτερον δὲ Σωκράτης
προσέθηκε τὸν ἠθικόν, τρίτον δὲ Πλάτων τὸν
διαλεκτικὸν καὶ ἐτελεσιούργησε τὴν φιλοσοφίαν.
Θράσυλος δέ φησι καὶ κατὰ τὴν τραγικὴν τετραλογίαν ἐκδοῦναι αὐτὸν τοὺς διαλόγους, οἷον ἐκεῖνοι
τέτρασι δράμασιν ἠγωνίζοντο -- Διονυσίοις, Ληναίοις, Παναθηναίοις, Χύτροις -- ὧν τὸ τέταρτον
ἦν Σατυρικόν· τὰ δὲ τέτταρα δράματα ἐκαλεῖτο
τετραλογία.</p>

<milestone unit="section" n="57"/>
<p>Εἰσὶ τοίνυν, φησίν, οἱ πάντες αὐτῷ γνήσιοι διάλογοι ἓξ καὶ πεντήκοντα, τῆς μὲν Πολιτείας εἰς
δέκα διαιρουμένης -- ἣν καὶ εὑρίσκεσθαι σχεδὸν
ὅλην παρὰ Πρωταγόρᾳ ἐν τοῖς Ἀντιλογικοῖς φησι
Φαβωρῖνος ἐν Παντοδαπῆς ἱστορίας δευτέρῳ -τῶν δὲ Νόμων εἰς δυοκαίδεκα. τετραλογίαι δὲ
ἐννέα, ἑνὸς βιβλίου χώραν ἐπεχούσης τῆς Πολιτείας καὶ ἑνὸς τῶν Νόμων. πρώτην μὲν οὖν
τετραλογίαν τίθησι τὴν κοινὴν ὑπόθεσιν ἔχουσαν·
παραδεῖξαι γὰρ βούλεται ὁποῖος ἂν εἴη ὁ τοῦ φιλο-</p>
<pb n="328"/>
<p>σόφου βίος. διπλαῖς τε χρῆται ταῖς ἐπιγραφαῖς
καθʼ ἑκάστου τῶν βιβλίων, τῇ μὲν ἀπὸ τοῦ ὀνόματος, τῇ δὲ ἀπὸ τοῦ πράγματος.

<milestone unit="section" n="58"/>
ταύτης τῆς
τετραλογίας, ἥτις ἐστὶ πρώτη, ἡγεῖται Εὐθύφρων
ἢ περὶ ὁσίου· ὁ διάλογος δʼ ἐστὶ πειραστικός·
δεύτερος Ἀπολογία Σωκράτους, ἠθικός· τρίτος
Κρίτων ἢ περὶ πρακτέου, ἠθικός· τέταρτος Φαίδων
ἢ περὶ ψυχῆς, ἠθικός. δευτέρα τετραλογία, ἧς
ἡγεῖται Κρατύλος ἢ περὶ ὀρθότητος ὀνομάτων,
λογικός· Θεαίτητος ἢ περὶ ἐπιστήμης, πειραστικός·
Σοφιστὴς ἢ περὶ τοῦ ὄντος, λογικός· Πολιτικὸς ἢ
περὶ βασιλείας, λογικός. τῆς τρίτης ἡγεῖται Παρμενίδης ἢ περὶ ἰδεῶν, λογικός· Φίληβος ἢ περὶ
ἡδονῆς, ἠθικός· Συμπόσιον ἢ περὶ ἀγαθοῦ, ἠθικός·
Φαῖδρος ἢ περὶ ἔρωτος, ἠθικός.</p>

<milestone unit="section" n="59"/>
<p>Τῆς τετάρτης ἡγεῖται Ἀλκιβιάδης ἢ περὶ ἀνθρώπου φύσεως, μαιευτικός· Ἀλκιβιάδης δεύτερος
ἢ περὶ εὐχῆς, μαιευτικός· Ἵππαρχος ἢ φιλοκερδής,
ἠθικός· Ἀντερασταὶ ἢ περὶ φιλοσοφίας, ἠθικός.
τῆς πέμπτης ἡγεῖται Θεάγης ἢ περὶ φιλοσοφίας,
μαιευτικός· Χαρμίδης ἢ περὶ σωφροσύνης, πειραστικός· Λάχης ἢ περὶ ἀνδρείας, μαιευτικός· Λύσις
ἢ περὶ φιλίας, μαιευτικός. τῆς ἕκτης ἡγεῖται
Εὐθύδημος ἢ ἐριστικός, ἀνατρεπτικός· Πρωταγόρας ἢ σοφισταί, ἐνδεικτικός· Γοργίας ἢ περὶ
ῥητορικῆς, ἀνατρεπτικός· Μένων ἢ περὶ ἀρετῆς,
πειραστικός.

<milestone unit="section" n="60"/>
τῆς ἑβδόμης ἡγοῦνται Ἱππίαι δύο
-- αʼ ἢ περὶ τοῦ καλοῦ, βʼ ἢ περὶ τοῦ ψεύδους -ἀνατρεπτικοί· Ἴων ἢ περὶ Ἰλιάδος, πειραστικός·</p>
<pb n="330"/>
<p>Μενέξενος ἢ ἐπιτάφιος, ἠθικός. τῆς ὀγδόης ἡγεῖται
Κλειτοφῶν ἢ προτρεπτικός, ἠθικός· Πολιτεία ἢ
περὶ δικαίου, πολιτικός· Τίμαιος ἢ περὶ φύσεως,
φυσικός· Κριτίας ἢ Ἀτλαντικός, ἠθικός. τῆς
ἐνάτης ἡγεῖται Μίνως ἢ περὶ νόμου, πολιτικός·
Νόμοι ἢ περὶ νομοθεσίας, πολιτικός· Ἐπινομὶς
ἢ νυκτερινὸς σύλλογος ἢ φιλόσοφος, πολιτικός·

<milestone unit="section" n="61"/>
Ἐπιστολαὶ τρεισκαίδεκα, ἠθικαί -- ἐν αἷς ἔγραφεν
εὖ πράττειν, Ἐπίκουρος δὲ εὖ διάγειν, Κλέων
χαίρειν -- πρὸς Ἀριστόδημον μία, πρὸς Ἀρχύταν
δύο, πρὸς Διονύσιον τέτταρες, πρὸς Ἑρμίαν καὶ
Ἔραστον καὶ Κορίσκον μία, πρὸς Λεωδάμαντα
μία, πρὸς Δίωνα μία, πρὸς Περδίκκαν μία, πρὸς
τοὺς Δίωνος οἰκείους δύο. καὶ οὗτος μὲν οὕτω
διαιρεῖ καί τινες.</p>
<p>Ἔνιοι δέ, ὧν ἐστι καὶ Ἀριστοφάνης ὁ γραμματικός, εἰς τριλογίας ἕλκουσι τοὺς διαλόγους, καὶ

<milestone unit="section" n="62"/>
πρώτην μὲν τιθέασιν ἧς ἡγεῖται Πολιτεία Τίμαιος
Κριτίας· δευτέραν Σοφιστὴς Πολιτικὸς Κρατύλος·
τρίτην Νόμοι Μίνως Ἐπινομίς· τετάρτην Θεαίτητος Εὐθύφρων Ἀπολογία· πέμπτην Κρίτων
Φαίδων Ἐπιστολαί. τὰ δʼ ἄλλα καθʼ ἓν καὶ
ἀτάκτως. ἄρχονται δὲ οἱ μέν, ὡς προείρηται, ἀπὸ
τῆς Πολιτείας· οἱ δʼ ἀπὸ Ἀλκιβιάδου τοῦ μείζονος·
οἱ δʼ ἀπὸ Θεάγους· ἔνιοι δὲ Εὐθύφρονος· ἄλλοι
Κλειτοφῶντος· τινὲς Τιμαίου· οἱ δʼ ἀπὸ Φαίδρου·
ἕτεροι Θεαιτήτου· πολλοὶ δὲ &lt;ἀπʼ&gt; Ἀπολογίας
τὴν ἀρχὴν ποιοῦνται. νοθεύονται δὲ τῶν διαλόγων
ὁμολογουμένως Μίδων ἢ Ἱπποτρόφος, Ἐρυξίας ἢ</p>
<pb n="332"/>
<p>Ἐρασίστρατος, Ἀλκύων, Ἀκέφαλοι ἢ Σίσυφος,
Ἀξίοχος, Φαίακες, Δημόδοκος, Χελιδών, Ἑβδόμη,
Ἐπιμενίδης· ὧν ἡ Ἀλκυὼν Λέοντός τινος εἶναι
δοκεῖ, καθά φησι Φαβωρῖνος ἐν τῷ πέμπτῳ τῶν
Ἀπομνημονευμάτων.</p>

<milestone unit="section" n="63"/>
<p>Ὀνόμασι δὲ κέχρηται ποικίλοις πρὸς τὸ μὴ
εὐσύνοπτον εἶναι τοῖς ἀμαθέσι τὴν πραγματείαν·
ἰδιαίτατα μὲν σοφίαν ἡγεῖται εἶναι τὴν τῶν νοητῶν
καὶ ὄντως ὄντων ἐπιστήμην, ἥν φησι περὶ θεὸν καὶ
ψυχὴν σώματος κεχωρισμένην. ἰδίᾳ δὲ σοφίαν καὶ
τὴν φιλοσοφίαν καλεῖ, ὄρεξιν οὖσαν τῆς θείας
σοφίας. κοινῶς δὲ λέγεται παρʼ αὐτῷ σοφία καὶ
ἡ πᾶσα ἐμπειρία, οἷον ὅταν σοφὸν λέγῃ τὸν δημιουργόν. χρῆται δὲ καὶ ἐπὶ διαφερόντως σημαινομένων τοῖς αὐτοῖς ὀνόμασιν. ὁ γοῦν φαῦλος
λέγεται παρʼ αὐτῷ καὶ ἐπὶ τοῦ ἁπλοῦ, ὡς καὶ
παρὰ Εὐριπίδῃ ἐν Λικυμνίῳ φέρεται ἐπὶ τοῦ
Ἡρακλέους οὑτωσί·</p>
<p>φαῦλον, ἄκομψον, τὰ μέγιστʼ ἀγαθόν,
πᾶσαν ἐν ἔργῳ περιταμνόμενον
σοφίαν, λέσχης ἀτρίβωνα.</p>

<milestone unit="section" n="64"/>
<p>χρῆται δὲ ὁ Πλάτων ἐνίοτε αὐτῷ καὶ ἐπὶ τοῦ
κακοῦ· ἔστι δʼ ὅτε καὶ ἐπὶ τοῦ μικροῦ. πολλάκις
δὲ καὶ διαφέρουσιν ὀνόμασιν ἐπὶ τοῦ αὐτοῦ σημαινομένου χρῆται. τὴν γοῦν ἰδέαν καὶ εἶδος ὀνομάζει
καὶ γένος καὶ παράδειγμα καὶ ἀρχὴν καὶ αἴτιον.
χρῆται δὲ καὶ ταῖς ἐναντίαις φωναῖς ἐπὶ τοῦ αὐτοῦ.
τὸ γοῦν αἰσθητὸν καὶ ὂν καλεῖ καὶ μὴ ὄν· ὂν μὲν</p>
<pb n="334"/>
<p>διὰ τὸ γένεσιν αὐτοῦ εἶναι, μὴ ὂν δὲ διὰ τὴν
συνεχῆ μεταβολήν. καὶ τὴν ἰδέαν οὔτε κινούμενον
οὔτε μένον· καὶ ταὐτὸ καὶ ἓν καὶ πολλά. τὸ δʼ
αὐτὸ καὶ ἐπὶ πλειόνων εἴθισται ποιεῖν.</p>

<milestone unit="section" n="65"/>
<p>Ἔστι δὲ ἡ ἐξήγησις αὐτοῦ τῶν λόγων τριπλῆ·
πρῶτον μὲν γὰρ ἐκδιδάξαι χρὴ ὅ τι ἐστὶν ἕκαστον
τῶν λεγομένων· ἔπειτα, τίνος εἵνεκα λέλεκται,
πότερα κατὰ προηγούμενον ἢ ἐν εἰκόνος μέρει, καὶ
&lt;εἰ&gt; εἰς δογμάτων κατασκευὴν ἢ εἰς ἔλεγχον τοῦ
προσδιαλεγομένου· τὸ δὲ τρίτον, εἰ ὀρθῶς λέλεκται.</p>
<p>Ἐπεὶ δὲ καὶ σημεῖά τινα τοῖς βιβλίοις αὐτοῦ
παρατίθενται, φέρε καὶ περὶ τούτων τι εἴπωμεν.
Χῖ λαμβάνεται πρὸς τὰς λέξεις καὶ τὰ σχήματα
καὶ ὅλως τὴν Πλατωνικὴν συνήθειαν· διπλῆ πρὸς
τὰ δόγματα καὶ τὰ ἀρέσκοντα Πλάτωνι·

<milestone unit="section" n="66"/>
Χῖ
περιεστιγμένον πρὸς τὰς ἐκλογὰς καὶ καλλιγραφίας· διπλῆ περιεστιγμένη πρὸς τὰς ἐνίων
διορθώσεις· ὀβελὸς περιεστιγμένος πρὸς τὰς εἰκαίους ἀθετήσεις· ἀντίσιγμα περιεστιγμένον πρὸς
τὰς διττὰς χρήσεις καὶ μεταθέσεις τῶν γραφῶν·
κεραύνιον πρὸς τὴν ἀγωγὴν τῆς φιλοσοφίας· ἀστερίσκος πρὸς τὴν συμφωνίαν τῶν δογμάτων· ὀβελὸς
πρὸς τὴν ἀθέτησιν. τὰ μὲν σημεῖα ταῦτα καὶ τὰ
βιβλία τοσαῦτα· ἅπερ Ἀντίγονός φησιν ὁ Καρύστιος ἐν τῷ Περὶ Ζήνωνος νεωστὶ ἐκδοθέντα εἴ τις
ἤθελε διαναγνῶναι, μισθὸν ἐτέλει τοῖς κεκτημένοις.</p>

<milestone unit="section" n="67"/>
<p>Τὰ δὲ ἀρέσκοντα αὐτῷ ταῦτα ἦν. ἀθάνατον</p>
<pb n="336"/>
<p>ἔλεγε τὴν ψυχὴν καὶ πολλὰ μεταμφιεννυμένην
σώματα, ἀρχήν τε ἔχειν ἀριθμητικήν, τὸ δὲ σῶμα
γεωμετρικήν· ὡρίζετο δὲ αὐτὴν ἰδέαν τοῦ πάντῃ
διεστῶτος πνεύματος. αὐτοκίνητόν τε εἶναι καὶ
τριμερῆ· τὸ μὲν γὰρ αὐτῆς λογιστικὸν μέρος περὶ
τῇ κεφαλῇ καθιδρῦσθαι, τὸ δὲ θυμοειδὲς περὶ τῇ
καρδίᾳ, τὸ δὲ ἐπιθυμητικὸν περὶ τὸν ὀμφαλὸν καὶ
τὸ ἧπαρ συνίστασθαι.</p>

<milestone unit="section" n="68"/>
<p>Περιέχειν δὲ ἐκ τοῦ μέσου διὰ παντὸς κύκλῳ τὸ
σῶμα καὶ συνεστάναι ἐκ τῶν στοιχείων. διαιρεθεῖσάν τε κατὰ ἁρμονικὰ διαστήματα δύο κύκλους
ποιεῖν συνημμένους, ὧν τὸν ἐντὸς κύκλον ἑξαχῆ
τμηθέντα τοὺς ἅπαντας ἑπτὰ κύκλους ποιεῖν. καὶ
τοῦτον μὲν κατὰ διάμετρον κ&lt;ιν&gt;εῖσθαι ἐπʼ ἀριστερὰ
ἔσωθεν, τὸν δὲ κατὰ πλευρὰν ἐπὶ τὰ δεξιά. διὸ
καὶ κρατεῖν αὐτὸν ἕνα ὄντα· τὸν γὰρ ἕτερον ἔσωθεν
διῃρῆσθαι. καὶ τὸν μὲν εἶναι ταὐτοῦ, τοὺς δὲ
θατέρου, λέγων τὴν τῆς ψυχῆς κίνησιν εἶναι τὴν
[δὲ] τοῦ ὅλου καὶ τὰς τῶν πλανωμένων φοράς.</p>

<milestone unit="section" n="69"/>
<p>Οὕτω δʼ ἐχούσης τῆς ἐκ μέσου τομῆς αὐτῇ
προσαρμοζομένης πρὸς τὰ ἔσχατα γινώσκειν τε τὰ
ὄντα καὶ ἐναρμόζειν διὰ τὸ ἔχειν ἐν αὑτῇ τὰ
στοιχεῖα κατὰ ἁρμονίαν. καὶ γίνεσθαι δόξαν μὲν
κατὰ τὸν θατέρου κύκλον ὀρθούμενον, ἐπιστήμην
δὲ κατὰ τὸν ταὐτοῦ. δύο δὲ τῶν πάντων ἀπέφηνεν
ἀρχάς, θεὸν καὶ ὕλην, ὃν καὶ νοῦν προσαγορεύει
καὶ αἴτιον. εἶναι δὲ τὴν ὕλην ἀσχημάτιστον καὶ
ἄπειρον, ἐξ ἧς γίνεσθαι τὰ συγκρίματα. ἀτάκτως</p>
<pb n="338"/>
<p>δέ ποτε αὐτὴν κινουμένην ὑπὸ τοῦ θεοῦ φησιν εἰς
ἕνα συναχθῆναι τόπον τάξιν ἀταξίας κρείττονα
ἡγησαμένου.

<milestone unit="section" n="70"/>
τραπέσθαι δὲ τὴν οὐσίαν ταύτην εἰς
τὰ τέτταρα στοιχεῖα, πῦρ, ὕδωρ, ἀέρα, γῆν· ἐξ ὧν
αὐτόν τε τὸν κόσμον καὶ τὰ ἐν αὐτῷ γεννᾶσθαι.
μόνην δὲ τὴν γῆν ἀμετάβολον εἶναί φησι, νομίζων
αἰτίαν τὴν τῶν σχημάτων διαφορὰν ἐξ ὧν σύγκειται.
τῶν μὲν γὰρ ἄλλων ὁμογενῆ φησιν εἶναι τὰ σχήματα -- ἅπαντα γὰρ ἐξ ἑνὸς συγκεῖσθαι τοῦ
προμήκους τριγώνου -- τῆς δὲ γῆς ἴδιον εἶναι τὸ
σχῆμα· πυρὸς μὲν γὰρ εἶναι στοιχεῖον πυραμίδα,
ἀέρος τὸ ὀκτάεδρον, ὕδατος τὸ εἰκοσάεδρον, γῆς
δὲ κύβον. ὅθεν μήτε γῆν εἰς ταῦτα μεταβάλλειν,
μήτε ταῦτα εἰς γῆν.</p>

<milestone unit="section" n="71"/>
<p>Οὐ διακεκρίσθαι δʼ εἰς τοὺς οἰκείους τόπους
ἕκαστον, ὅτι ἡ περιφορὰ σφίγγουσα καὶ πρὸς τὸν
μέσον συνάγουσα συγκρίνει τὰ μικρά, τὰ δὲ
διακρίνει, τὰ μεγάλα. διόπερ τὰ εἴδη μεταβάλλοντα
καὶ τοὺς τόπους μεταβάλλειν.</p>
<p>Κόσμον τε εἶναι ἕνα γεννητόν, ἐπειδὴ καὶ αἰσθητός ἐστιν ὑπὸ θεοῦ κατεσκευασμένος· ἔμψυχόν τε
εἶναι διὰ τὸ κρεῖττον εἶναι τοῦ ἀψύχου τὸ ἔμψυχον,
τοῦτο δὲ δημιούργημα ὑποκεῖσθαι τοῦ βελτίστου
αἰτίου. ἕνα τε αὐτὸν καὶ οὐκ ἄπειρον κατεσκευάσθαι, ὅτι καὶ τὸ ὑπόδειγμα ἓν ἦν ἀφʼ οὗ αὐτὸν
ἐδημιούργησε· σφαιροειδῆ δὲ διὰ τὸ καὶ τὸν
γεννήσαντα τοιοῦτον ἔχειν σχῆμα.

<milestone unit="section" n="72"/>
ἐκεῖνον μὲν
γὰρ περιέχειν τὰ ἄλλα ζῷα, τοῦτον δὲ τὰ σχήματα</p>
<pb n="340"/>
<p>πάντων. λεῖον δὲ καὶ οὐδὲν ὄργανον ἔχοντα κύκλῳ
διὰ τὸ μηδεμίαν εἶναι χρῆσιν αὐτῶν. ἀλλὰ μὴν καὶ
ἄφθαρτον διαμένειν τὸν κόσμον διὰ τὸ μὴ διαλύεσθαι εἰς<note n="1" place="unspecified" anchored="yes">
<foreign lang="greek">εἰς] ὡς</foreign> ρεισκε· φορτ. <foreign lang="greek">ἐᾶν</foreign> βασιλιενσες.
</note> τὸν θεόν. καὶ τῆς μὲν ὅλης γενέσεως
αἴτιον εἶναι τὸν θεόν, ὅτι πέφυκεν ἀγαθοποιὸν εἶναι
τὸ ἀγαθόν. τοῦ δὲ οὐρανοῦ τῆς γενέσεως τὸ
† αἴτιον· τοῦ γὰρ καλλίστου τῶν γεννητῶν τὸ
ἄριστον εἶναι τῶν νοητῶν αἴτιον. ὥστε ἐπεὶ
τοιοῦτος ὁ θεός, ὅμοιος δὲ τῷ ἀρίστῳ ὁ οὐρανὸς
κάλλιστός γε ὤν, οὐθενὶ ἂν ὅμοιος εἴη τῶν γεννητῶν
ἀλλʼ ἢ τῷ θεῷ.</p>

<milestone unit="section" n="73"/>
<p>Συνεστάναι δὲ τὸν κόσμον ἐκ πυρός, ὕδατος,
ἀέρος, γῆς. ἐκ πυρὸς μέν, ὅπως ὁρατὸς ᾖ· ἐκ γῆς
δέ, ὅπως στερεός· ἐξ ὕδατος δὲ καὶ ἀέρος, ὅπως
ἀνάλογος -- αἱ γὰρ τῶν στερεῶν δυνάμεις δύο
μεσότησιν ἀναλογοῦσιν ὡς ἓν γενέσθαι τὸ πᾶν -- ἐξ
ἁπάντων δέ, ἵνα τέλειος καὶ ἄφθαρτος ᾖ.</p>
<p>Χρόνον τε γενέσθαι εἰκόνα τοῦ ἀϊδίου. κἀκεῖνον
μὲν ἀεὶ μένειν, τὴν δὲ τοῦ οὐρανοῦ φορὰν χρόνον
εἶναι· καὶ γὰρ νύκτα καὶ ἡμέραν καὶ μῆνα καὶ τὰ
τοιαῦτα πάντα χρόνου μέρη εἶναι. διόπερ ἄνευ
τῆς τοῦ κόσμου φύσεως οὐκ εἶναι χρόνον· ἅμα γὰρ
ὑπάρχειν αὐτῷ καὶ χρόνον εἶναι.</p>

<milestone unit="section" n="74"/>
<p>Πρὸς δὲ χρόνου γένεσιν ἥλιον καὶ σελήνην καὶ τὰ</p>
<pb n="342"/>
<p>πλανώμενα γενέσθαι. ὅπως δὲ διάδηλος τῶν ὡρῶν
ᾖ ἀριθμὸς καὶ μετάσχοι τὰ ζῷα ἀριθμοῦ, τὸ τοῦ
ἡλίου φῶς ἀνάψαι τὸν θεόν. εἶναι δὲ ἐν μὲν τῷ
ὑπὲρ γῆς κύκλῳ σελήνην, ἐν δὲ τῷ ἐχομένῳ ἥλιον,
ἐν δὲ τοῖς ἐπάνω τοὺς πλανήτας. ἔμψυχον δὲ
πάντως διὰ τὸ ἐμψύχῳ φορᾷ δεδέσθαι. ἵνα δὲ ὁ
κόσμος τελειωθῇ γενόμενος ὁμοίως τῷ νοητῷ ζῴῳ,
τὴν τῶν ἄλλων ζῴων γενέσθαι φύσιν. ἐπεὶ οὖν
ἐκεῖνο εἶχε, καὶ τὸν οὐρανὸν δεῖν ἔχειν. θεοὺς μὲν
οὖν ἔχειν τὸ πολὺ πυρίνους· εἶναι δὲ τρία γένη
τἆλλα, πτηνόν, ἔνυδρον, πεζόν.

<milestone unit="section" n="75"/>
γῆν δὲ πρεσβυτάτην μὲν εἶναι τῶν ἐν τῷ οὐρανῷ θεῶν· γενέσθαι
δὲ ὡς δημιούργημα νύκτα καὶ ἡμέραν ποιεῖν· οὖσαν
δʼ ἐπὶ τοῦ μέσου κινεῖσθαι περὶ τὸ μέσον. ἐπεὶ δʼ
αἰτίαι εἰσὶ δύο, τὰ μὲν διὰ νοῦ εἶναι, τὰ δʼ ἐξ
ἀναγκαίας αἰτίας, φησί, λεκτέον. ταῦτα δʼ ἐστὶν
ἀήρ, πῦρ, γῆ, ὕδωρ -- καὶ οὐκ ὄντα μὲν στοιχεῖα
κατὰ ἀκρίβειαν, ἀλλὰ δεκτικά. ταῦτα δʼ ἐκ τῶν
τριγώνων εἶναι συντιθεμένων καὶ διαλύεσθαι εἰς
ταῦτα· στοιχεῖα δʼ αὐτῶν εἶναι τό τε πρόμηκες
τρίγωνον καὶ τὸ ἰσοσκελές.</p>

<milestone unit="section" n="76"/>
<p>Ἀρχὰς μὲν οὖν εἶναι καὶ αἴτια τὰ λεχθέντα δύο
ὧν μὲν παράδειγμα τὸν θεὸν καὶ τὴν ὕλην· ὅπερ
ἀνάγκη ἄμορφον εἶναι ὥσπερ καὶ ἐπὶ τῶν ἄλλων
δεκτικῶν. αἴτιον δὲ τούτων ἐξ ἀνάγκης εἶναι·
δεχόμενον γάρ πως τὰς ἰδέας γεννᾶν τὰς οὐσίας,
καὶ διʼ ἀνομοιότητα δυνάμεως κινεῖσθαι καὶ κινού-</p>
<pb n="344"/>
<p>μενον τὰ γινόμενα ἐξ αὐτῆς ἀντικινεῖν. ταῦτα δὲ
πρὶν μὲν ἀλόγως κινεῖσθαι καὶ ἀτάκτως, ἐπεὶ δὲ
ἤρξαντο συνιστάναι τὸν κόσμον, ἐκ τῶν ἐνδεχομένων ὑπὸ τοῦ θεοῦ συμμέτρως καὶ τεταγμένως
γενέσθαι.

<milestone unit="section" n="77"/>
τὰς μὲν γὰρ αἰτίας καὶ πρὸ τῆς οὐρανοποιίας δύο εἶναι καὶ τρίτην γένεσιν, ἀλλʼ οὐ σαφεῖς,
ἴχνη δὲ μόνον καὶ ἀτάκτους· ἐπειδὴ δὲ ὁ κόσμος
ἐγένετο, λαβεῖν καὶ ταύτας τάξιν. ἐξ ἁπάντων δὲ
τῶν ὑπαρχόντων σωμάτων γενέσθαι τὸν οὐρανόν.
δοκεῖ δʼ αὐτῷ τὸν θεὸν ὡς καὶ τὴν ψυχὴν ἀσώματον
εἶναι· οὕτω γὰρ μάλιστα φθορᾶς καὶ πάθους
ἀνεπίδεκτον ὑπάρχειν. τὰς δὲ ἰδέας ὑφίσταται,
καθὰ καὶ προείρηται, αἰτίας τινὰς καὶ ἀρχὰς τοῦ
τοιαῦτʼ εἶναι τὰ φύσει συνεστῶτα, οἷάπερ ἐστὶν
αὐτά.</p>

<milestone unit="section" n="78"/>
<p>Περὶ δὲ ἀγαθῶν ἢ κακῶν τοιαῦτα ἔλεγε. τέλος
μὲν εἶναι τὴν ἐξομοίωσιν τῷ θεῷ. τὴν δʼ ἀρετὴν
αὐτάρκη μὲν εἶναι πρὸς εὐδαιμονίαν. ὀργάνων δὲ
προσδεῖσθαι τῶν περὶ σῶμα πλεονεκτημάτων,
ἰσχύος, ὑγιείας, εὐαισθησίας, τῶν ὁμοίων· καὶ τῶν
ἐκτός, οἷον πλούτου καὶ εὐγενείας καὶ δόξης.
οὐδὲν δὲ ἧττον εὐδαίμονα ἔσεσθαι τὸν σοφόν, κἂν
ταῦτα μὴ παρῇ. πολιτεύσεσθαι αὖ καὶ γαμήσειν
καὶ τοὺς κειμένους νόμους οὐ παραβήσεσθαι· ἐκ
δὲ τῶν ἐνδεχομένων καὶ νομοθετήσειν τῇ ἑαυτοῦ
πατρίδι, ἐὰν μὴ τέλεον εὐπαραίτητα<note n="1" place="unspecified" anchored="yes">
<foreign lang="greek">ἀπαραίτητα</foreign> ξασαυβον.</note> ὁρᾷ τὰ πράγματα ἐν ὑπερβαλλούσῃ διαφθορᾷ δήμου.

<milestone unit="section" n="79"/>
οἴεται
δὲ καὶ θεοὺς ἐφορᾶν τὰ ἀνθρώπινα καὶ δαίμονας
εἶναι. ἔννοιάν τε καλοῦ πρῶτος ἀπεφήνατο τὴν</p>
<pb n="346"/>
<p>ἐχομένην τοῦ ἐπαινετοῦ καὶ λογικοῦ καὶ χρησίμου
καὶ πρέποντος καὶ ἁρμόττοντος· ἅπερ πάντα ἔχεσθαι
τοῦ ἀκολούθου τῇ φύσει καὶ ὁμολογουμένου.</p>
<p>Διελέξατο δὲ καὶ περὶ ὀνομάτων ὀρθότητος·
ὥστε καὶ τὴν ἐπιστήμην τοῦ ὀρθῶς ἀποκρίνεσθαι
καὶ ἐρωτᾶν πρῶτον αὐτὸν διασυστῆσαι κατακόρως
χρησάμενον. ἐν δὲ τοῖς διαλόγοις καὶ τὴν δικαιοσύνην θεοῦ νόμον ὑπελάμβανεν ὡς ἰσχυροτέραν
προτρέψαι τὰ δίκαια πράττειν, ἵνα μὴ καὶ μετὰ
θάνατον δίκας ὑπόσχοιεν ὡς κακοῦργοι.

<milestone unit="section" n="80"/>
ὅθεν καὶ
μυθικώτερος ἐνίοις ὑπελήφθη τοῖς συγγράμμασιν
ἐγκαταμίξας τὰς τοιαύτας διηγήσεις, ὅπως διὰ
† τοῦ ἀδήλου τρόπου τοῦ ἔχειν τὰ μετὰ τὸν θάνατον
οὕτως ἀπέχωνται τῶν ἀδικημάτων. καὶ ταῦτα
μὲν ἦν αὐτῷ τὰ ἀρέσκοντα.</p>
<p>Διῄρει δέ, φησὶν Ἀριστοτέλης, καὶ τὰ πράγματα
τοῦτον τὸν τρόπον. τῶν ἀγαθῶν ἐστι τὰ μὲν ἐν
ψυχῇ, τὰ δὲ ἐν σώματι, τὰ δὲ ἐκτός· οἷον ἡ μὲν
δικαιοσύνη καὶ ἡ φρόνησις καὶ ἡ ἀνδρεία καὶ ἡ
σωφροσύνη καὶ τὰ τοιαῦτα ἐν ψυχῇ· τὸ δὲ κάλλος
καὶ ἡ εὐεξία καὶ ἡ ὑγίεια καὶ ἡ ἰσχὺς ἐν σώματι·
οἱ δὲ φίλοι καὶ ἡ τῆς πατρίδος εὐδαιμονία καὶ ὁ
πλοῦτος ἐν τοῖς ἐκτός.</p>

<milestone unit="section" n="81"/>
<p>Τῶν ἀγαθῶν ἄρα τρία εἴδη ἐστί· τὰ μὲν ἐν ψυχῇ,
τὰ δὲ ἐν σώματι, τὰ δὲ ἐκτός. τῆς φιλίας τρία
εἴδη· ἡ μὲν γὰρ αὐτῆς ἐστι φυσική, ἡ δὲ ἑταιρική,
ἡ δὲ ξενική· φυσικὴν μὲν οὖν ταύτην λέγομεν, ἣν
οἱ γονεῖς πρὸς τὰ ἔκγονα ἔχουσι καὶ οἱ συγγενεῖς
πρὸς ἀλλήλους· ταύτης δὲ κεκλήρωται καὶ τἆλλα</p>
<pb n="348"/>
<p>ζῷα. ἑταιρικὴν δὲ καλοῦμεν τὴν ἀπὸ συνηθείας
γινομένην καὶ μηδὲν προσήκουσαν γένει, ἀλλʼ οἷον
ἡ Πυλάδου πρὸς Ὀρέστην. ἡ δὲ ξενικὴ φιλία ἡ
ἀπὸ συστάσεως καὶ διὰ γραμμάτων γινομένη πρὸς
τοὺς ξένους. τῆς ἄρα φιλίας ἡ μέν ἐστι φυσική,
ἡ δὲ ἑταιρική, ἡ δὲ ξενική· προστιθέασι δέ τινες
τετάρτην ἐρωτικήν.</p>

<milestone unit="section" n="82"/>
<p>Τῆς πολιτείας ἐστὶν εἴδη πέντε· τὸ μὲν γὰρ αὐτῆς
ἐστι δημοκρατικόν, ἄλλο δὲ ἀριστοκρατικόν, τρίτον
δὲ ὀλιγαρχικόν, τέταρτον βασιλικόν, πέμπτον
τυραννικόν. δημοκρατικὸν μὲν οὖν ἐστιν, ἐν αἷς
πόλεσι κρατεῖ τὸ πλῆθος καὶ τὰς ἀρχὰς καὶ τοὺς
νόμους διʼ ἑαυτοῦ αἱρεῖται. ἀριστοκρατία δέ ἐστιν,
ἐν ᾗ μήθʼ οἱ πλούσιοι μήθʼ οἱ πένητες μήθʼ οἱ
ἔνδοξοι ἄρχουσιν, ἀλλʼ οἱ ἄριστοι τῆς πόλεως
προστατοῦσιν. ὀλιγαρχία δέ ἐστιν, ὅταν ἀπὸ
τιμημάτων αἱ ἀρχαὶ αἱρῶνται· ἐλάττους γάρ εἰσιν
οἱ πλούσιοι τῶν πενήτων. τῆς δὲ βασιλείας ἡ
μὲν κατὰ νόμον, ἡ δὲ κατὰ γένος ἐστίν. ἡ μὲν
οὖν ἐν Καρχηδόνι κατὰ νόμον· πωλητὴ γάρ ἐστιν.

<milestone unit="section" n="83"/>
ἡ δὲ ἐν Λακεδαίμονι καὶ Μακεδονίᾳ κατὰ γένος·
ἀπὸ γάρ τινος γένους ποιοῦνται τὴν βασιλείαν.
τυραννὶς δέ ἐστιν, ἐν ᾗ παρακρουσθέντες ἢ βιασθέντες ὑπό τινος ἄρχονται. τῆς ἄρα πολιτείας ἡ
μέν ἐστι δημοκρατία, ἡ δὲ ἀριστοκρατία, ἡ δὲ
ὀλιγαρχία, ἡ δὲ βασιλεία, ἡ δὲ τυραννίς.</p>
<p>Τῆς δὲ δικαιοσύνης ἐστὶν εἴδη τρία· ἡ μὲν γὰρ</p>
<pb n="350"/>
<p>αὐτῆς ἐστι περὶ θεούς, ἡ δὲ περὶ ἀνθρώπους, ἡ δὲ
περὶ τοὺς ἀποιχομένους. οἱ μὲν γὰρ θύοντες κατὰ
νόμους καὶ τῶν ἱερῶν ἐπιμελούμενοι δῆλον ὅτι
περὶ θεοὺς εὐσεβοῦσιν· οἱ δὲ δάνεια ἀποδιδόντες
καὶ παραθήκας δικαιοπραγοῦσι περὶ ἀνθρώπους·
οἱ δὲ τῶν μνημείων ἐπιμελούμενοι δῆλον ὅτι περὶ
τοὺς ἀποιχομένους. τῆς ἄρα δικαιοσύνης ἡ μὲν
πρὸς θεούς ἐστιν, ἡ δὲ πρὸς ἀνθρώπους, ἡ δὲ περὶ
τοὺς ἀποιχομένους.</p>

<milestone unit="section" n="84"/>
<p>Τῆς ἐπιστήμης εἴδη ἐστὶ τρία· τὸ μὲν γάρ ἐστι
πρακτικόν, τὸ δὲ ποιητικόν, τὸ δὲ θεωρητικόν.
ἡ μὲν οἰκοδομικὴ καὶ ναυπηγικὴ ποιητικαί εἰσιν·
ἔστι γὰρ αὐτῶν ἰδεῖν ἔργον πεποιημένον. πολιτικὴ
δὲ καὶ αὐλητικὴ καὶ κιθαριστικὴ καὶ αἱ τοιαῦται
πρακτικαί· οὐ γάρ ἐστιν οὐδὲν ἰδεῖν †θετον αὐτῶν
πεποιημένον, ἀλλὰ πράττουσί τι· ὁ μὲν γὰρ αὐλεῖ
καὶ κιθαρίζει, ὁ δὲ πολιτεύεται. ἡ δὲ γεωμετρικὴ
καὶ ἁρμονικὴ καὶ ἀστρολογικὴ θεωρητικαί· οὔτε
γὰρ πράττουσιν οὔτε ποιοῦσιν οὐθέν· ἀλλʼ ὁ μὲν
γεωμέτρης θεωρεῖ πῶς πρὸς ἀλλήλας ἔχουσιν αἱ
γραμμαί, ὁ δʼ ἁρμονικὸς τοὺς φθόγγους, ὁ δʼ
ἀστρολογικὸς τὰ ἄστρα καὶ τὸν κόσμον. τῶν
ἄρα ἐπιστημῶν αἱ μέν εἰσι θεωρητικαί, αἱ δὲ
πρακτικαί, αἱ δὲ ποιητικαί.</p>

<milestone unit="section" n="85"/>
<p>Τῆς ἰατρικῆς ἐστιν εἴδη πέντε· ἡ μὲν φαρμακευτική, ἡ δὲ χειρουργική, ἡ δὲ διαιτητική, ἡ δὲ
νοσογνωμονική, ἡ δὲ βοηθητική. ἡ μὲν φαρμακευτικὴ διὰ φαρμάκων ἰᾶται τὰς ἀρρωστίας, ἡ
δὲ χειρουργικὴ διὰ τοῦ τέμνειν καὶ καίειν ὑγιάζει,
ἡ δὲ διαιτητικὴ διὰ τοῦ διαιτᾶν ἀπαλλάττει τὰς
ἀρρωστίας, ἡ δὲ νοσογνωμονικὴ διὰ τοῦ γνῶναι</p>
<pb n="352"/>
<p>τὸ ἀρρώστημα, ἡ δὲ βοηθητικὴ διὰ τοῦ βοηθῆσαι
εἰς τὸ παραχρῆμα ἀπαλλάττει τῆς ἀλγηδόνος.
τῆς ἄρα ἰατρικῆς ἡ μέν ἐστι φαρμακευτική, ἡ δὲ
χειρουργική, ἡ δὲ διαιτητική, ἡ δὲ βονθητική, ἡ
δὲ νοσογνωμονική.</p>

<milestone unit="section" n="86"/>
<p>Νόμου διαιρέσεις δύο· ὁ μὲν γὰρ αὐτοῦ γεγραμμένος, ὁ δὲ ἄγραφος. ᾧ μὲν ἐν ταῖς πόλεσι πολιτευόμεθα, γεγραμμένος ἐστίν. ὁ δὲ κατὰ ἔθη
γινόμενος οὗτος ἄγραφος καλεῖται· οἷον τὸ μὴ
γυμνὸν πορεύεσθαι εἰς τὴν ἀγορὰν μηδὲ γυναικεῖον
ἱμάτιον περιβάλλεσθαι. ταῦτα γὰρ οὐθεὶς νόμος
κωλύει, ἀλλʼ ὅμως οὐ πράττομεν διὰ τὸ ἀγράφῳ
νόμῳ κωλύεσθαι. τοῦ ἄρα νόμου ἐστὶν ὁ μὲν
γεγραμμένος, ὁ δὲ ἄγραφος.</p>
<p>Ὁ λόγος διαιρεῖται εἰς πέντε, ὧν εἷς μέν ἐστιν,
ὃν οἱ πολιτευόμενοι λέγουσιν ἐν ταῖς ἐκκλησίαις,
ὃς καλεῖται πολιτικός.

<milestone unit="section" n="87"/>
ἑτέρα δὲ διαίρεσις λόγου,
ὃν οἱ ῥήτορες γράφουσιν † εἰς ἐπίδειξιν προφέρουσιν
εἰς ἐγκώμια καὶ ψόγους καὶ κατηγορίας· τὸ δὴ
τοιοῦτον εἶδός ἐστι ῥητορικόν. τρίτη δὲ διαίρεσις
λόγου, ὃν οἱ ἰδιῶται διαλέγονται πρὸς ἀλλήλους·
οὗτος δὴ ὁ τρόπος προσαγορεύεται ἰδιωτικός.
ἑτέρα δὲ διαίρεσις λόγου, ὃν οἱ κατὰ βραχὺ ἐρωτῶντες καὶ ἀποκρινόμενοι τοῖς ἐρωτῶσιν διαλέγονται· οὗτος δὲ καλεῖται ὁ λόγος διαλεκτικός.
πέμπτη δὲ διαίρεσις λόγου, ὃν οἱ τεχνῖται περὶ
τῆς ἑαυτῶν διαλέγονται τέχνης· ὃς δὴ καλεῖται
τεχνικός. τοῦ λόγου ἄρα τὸ μέν ἐστι πολιτικόν, τὸ
δὲ ῥητορικόν, τὸ δὲ ἰδιωτικόν, τὸ δὲ διαλεκτικόν, τὸ
δὲ τεχνικόν.</p>

<milestone unit="section" n="88"/>
<p>Ἡ μουσικὴ εἰς τρία διαιρεῖται· ἔστι γὰρ ἡ μὲν
διὰ τοῦ στόματος μόνον, οἷον ἡ ᾠδή· δεύτερον δὲ</p>
<pb n="354"/>
<p>διὰ τοῦ στόματος καὶ τῶν χειρῶν, οἷον ἡ κιθαρῳδία·
τρίτον ἀπὸ τῶν χειρῶν μόνον, οἷον κιθαριστική.
τῆς ἄρα μουσικῆς ἐστι τὸ μὲν ἀπὸ τοῦ στόματος
μόνον, τὸ δʼ ἀπὸ τοῦ στόματος καὶ τῶν χειρῶν,
τὸ δʼ ἀπὸ τῶν χειρῶν.</p>
<p>Διαιρεῖται δὲ ἡ εὐγένεια εἰς εἴδη τέτταρα. ἓν
μέν, ἐὰν ὦσιν οἱ πρόγονοι καλοὶ κἀγαθοὶ καὶ δίκαιοι,
τοὺς ἐκ τούτων γεγεννημένους εὐγενεῖς φασιν
εἶναι. ἄλλο δέ, ἂν ὦσιν οἱ πρόγονοι δεδυναστευκότες καὶ ἄρχοντες γεγενημένοι, τοὺς ἐκ τούτων
εὐγενεῖς φασιν εἶναι. ἄλλο δέ, ἂν ὦσιν οἱ πρόγονοι
ὀνομαστοί, οἷον ἀπὸ στρατηγίας, ἀπὸ στεφανιτῶν
ἀγώνων· καὶ γὰρ τοὺς ἐκ τούτων γεγεννημένους
εὐγενεῖς προσαγορεύομεν.

<milestone unit="section" n="89"/>
ἄλλο εἶδος, ἐὰν αὐτός
τις ᾖ γεννάδας τὴν ψυχὴν καὶ μεγαλόψυχος· καὶ
τοῦτον εὐγενῆ φασι· καὶ τῆς γε εὐγενείας αὕτη
κρατίστη. τῆς ἄρα εὐγενείας τὸ μὲν ἀπὸ προγόνων ἐπιεικῶν, τὸ δὲ δυναστῶν, τὸ δὲ ἐνδόξων,
τὸ δʼ ἀπὸ τῆς αὐτοῦ καλοκαγαθίας.</p>
<p>Τὸ κάλλος διαιρεῖται εἰς τρία· ἓν μὲν γὰρ αὐτοῦ
ἐστιν ἐπαινετόν, οἷον ἡ διὰ τῆς ὄψεως εὐμορφία·
ἄλλο δὲ χρηστικόν, οἷον ὄργανον καὶ οἰκία καὶ
τὰ τοιαῦτα πρὸς χρῆσίν ἐστι καλά· τὸ δὲ πρὸς
νόμους καὶ ἐπιτηδεύματα καὶ τὰ τοιαῦτα, &lt;ἃ&gt;
πρὸς ὠφέλειάν ἐστι καλά. τοῦ ἄρα κάλλους τὸ μέν
ἐστι πρὸς ἔπαινον, τὸ δὲ πρὸς χρῆσιν, τὸ δὲ
πρὸς ὠφέλειαν.</p>

<milestone unit="section" n="90"/>
<p>Ἡ ψυχὴ διαιρεῖται εἰς τρία· τὸ μὲν γὰρ αὐτῆς
ἐστι λογιστικόν, τὸ δὲ ἐπιθυμητικόν, τὸ δὲ θυμικόν.
τούτων δὲ τὸ μὲν λογιστικόν ἐστιν αἴτιον τοῦ
βουλεύεσθαί τε καὶ λογίζεσθαι καὶ διανοεῖσθαι καὶ
πάντων τῶν τοιούτων· τὸ δʼ ἐπιθυμητικὸν μέρος</p>
<pb n="356"/>
<p>ἐστὶ τῆς ψυχῆς αἴτιον τοῦ ἐπιθυμεῖν φαγεῖν καὶ
τοῦ πλησιάσαι καὶ τῶν τοιούτων πάντων. τὸ δὲ
θυμικὸν μέρος αἴτιόν ἐστι τοῦ θαρρεῖν καὶ ἥδεσθαι
καὶ λυπεῖσθαι καὶ ὀργίζεσθαι. τῆς ἄρα ψυχῆς
ἐστι τὸ μὲν λογιστικόν, τὸ δὲ ἐπιθυμητικόν, τὸ δὲ
θυμικόν.</p>
<p>Τῆς τελείας ἀρετῆς εἴδη τέτταρα· ἓν μὲν φρόνησις, ἓν δὲ δικαιοσύνη, ἄλλο δʼ ἀνδρεία, τέταρτον
σωφροσύνη.

<milestone unit="section" n="91"/>
τούτων ἡ μὲν φρόνησις αἰτία τοῦ
πράττειν ὀρθῶς τὰ πράγματα· ἡ δὲ δικαιοσύνη τοῦ
ἐν ταῖς κοινωνίαις καὶ τοῖς συναλλάγμασι δικαιοπραγεῖν· ἡ δὲ ἀνδρεία τοῦ ἐν τοῖς κινδύνοις καὶ
φοβεροῖς μὴ ἐξίστασθαι ποιεῖν, ἀλλὰ μένειν· ἡ δὲ
σωφροσύνη τοῦ κρατεῖν τῶν ἐπιθυμιῶν καὶ ὑπὸ
μηδεμιᾶς ἡδονῆς δουλοῦσθαι, ἀλλὰ κοσμίως ζῆν.
τῆς ἀρετῆς ἄρα τὸ μέν ἐστι φρόνησις, ἄλλο δικαιοσύνη, τρίτον ἀνδρεία, τέταρτον σωφροσύνη.</p>
<p>Ἡ ἀρχὴ διαιρεῖται εἰς μέρη πέντε· ἓν μὲν εἰς τὸ
κατὰ νόμον, ἓν δὲ εἰς τὸ κατὰ φύσιν, ἓν δὲ εἰς τὸ
κατὰ ἔθος, τέταρτον εἰς τὸ κατὰ γένος, πέμπτον
δὲ κατὰ βίαν.

<milestone unit="section" n="92"/>
οἱ μὲν οὖν ἐν ταῖς πόλεσιν ἄρχοντες
ὑπὸ τῶν πολιτῶν ἐπὰν αἱρεθῶσι, κατὰ νόμον
ἄρχουσιν· οἱ δὲ κατὰ φύσιν, οἱ ἄρρενες, οὐ μόνον
ἐν τοῖς ἀνθρώποις, ἀλλὰ καὶ ἐν τοῖς ἄλλοις ζῴοις·
ἐπὶ πολὺ γὰρ πανταχοῦ τὰ ἄρρενα τῶν θηλειῶν
ἄρχει. ἡ δὲ τοῦ κατὰ ἔθος ἀρχὴ τοιαύτη ἐστίν,
οἵαν οἱ παιδαγωγοὶ τῶν παίδων ἄρχουσι καὶ οἱ
διδάσκαλοι τῶν φοιτώντων. κατὰ γένος δὲ ἀρχὴ
τοιαύτη τις λέγεται, οἵαν οἱ Λακεδαιμόνιοι βασιλεῖς
ἄρχουσιν· ἀπὸ γὰρ γένους τινὸς ἡ βασιλεία. καὶ
ἐν Μακεδονίᾳ δὲ τὸν αὐτὸν τρόπον ἄρχουσι· καὶ
γὰρ ἐκεῖ ἀπὸ γένους ἡ βασιλεία καθίσταται. οἱ</p>
<pb n="358"/>
<p>δὲ βιασάμενοι ἢ παρακρουσάμενοι ἄρχουσιν ἀκόντων τῶν πολιτῶν· ἡ τοιαύτη ἀρχὴ κατὰ βίαν
λέγεται εἶναι. τῆς ἀρχῆς ἄρα ἐστὶ τὸ μὲν κατὰ
νόμον, τὸ δὲ κατὰ φύσιν, τὸ δὲ κατὰ ἔθος, τὸ δὲ
κατὰ γένος, τὸ δὲ κατὰ βίαν.</p>

<milestone unit="section" n="93"/>
<p>Τῆς ῥητορείας εἴδη ἐστὶν ἕξ. ὅταν μὲν γὰρ
κελεύωσι πολεμεῖν ἢ συμμαχεῖν πρός τινα, καλεῖται
τὸ τοιοῦτον εἶδος προτροπή. ὅταν δʼ ἀξιῶσι μὴ
πολεμεῖν &lt;ἢ&gt; μὴ συμμαχεῖν, ἀλλʼ ἡσυχίαν ἄγειν,
τὸ τοιοῦτον εἶδός ἐστιν ἀποτροπή. τρίτον εἶδος
τῆς ῥητορείας, ὅταν τις φάσκῃ ἀδικεῖσθαι ὑπό
τινος καὶ πολλῶν κακῶν αἴτιον ἀποφαίνῃ· τὸ δὴ
τοιοῦτον εἶδος κατηγορία ὀνομάζεται. τέταρτον
εἶδος τῆς ῥητορείας [ἀπολογία καλεῖται], ὅταν
ἀποφαίνῃ αὑτὸν μηθὲν ἀδικοῦντα μήτε ἄλλο ἄτοπον
μηθὲν πράττοντα· τὸ δὲ τοιοῦτον ἀπολογίαν καλοῦσι.

<milestone unit="section" n="94"/>
πέμπτον εἶδος ῥητορείας, ὅταν τις εὖ λέγῃ καὶ
ἀποφαίνῃ καλὸν κἀγαθόν· τὸ δὴ τοιοῦτον εἶδος
καλεῖται ἐγκώμιον. ἕκτον εἶδος, ὅταν τις ἀποφαίνῃ φαῦλον· τὸ δὲ τοιοῦτον εἶδος καλεῖται ψόγος.
τῆς ἄρα ῥητορείας ἐστὶ τὸ μὲν ἐγκώμιον, τὸ δὲ
ψόγος, τὸ δὲ προτροπή, τὸ δὲ ἀποτροπή, τὸ δὲ
κατηγορία, τὸ δὲ ἀπολογία.</p>
<p>Τὸ ὀρθῶς λέγειν διαιρεῖται εἰς τέτταρα· ἓν μὲν ἃ
δεῖ λέγειν, ἓν δὲ ὅσα δεῖ λέγειν, τρίτον πρὸς οὓς
δεῖ λέγειν, τέταρτον δὲ πηνίκα λέγειν δεῖ. ἃ μὲν
οὖν δεῖ λέγειν, ἃ μέλλει συμφέρειν τῷ λέγοντι καὶ
τῷ ἀκούοντι· τὸ δὲ ὅσα δεῖ λέγειν, μὴ πλείω μηδὲ
ἐλάττω τῶν ἱκανῶν.

<milestone unit="section" n="95"/>
τὸ δὲ πρὸς οὓς δεῖ λέγειν,
ἄν τε πρὸς πρεσβυτέρους [ἁμαρτάνοντας] διαλέγῃ,</p>
<pb n="360"/>
<p>ἁρμόττοντας δεῖ τοὺς λόγους διαλέγεσθαι ὡς
πρεσβυτέροις· ἄν τε πρὸς νεωτέρους, ἁρμόττοντας
δεῖ λέγεσθαι ὡς νεωτέροις. πηνίκα δὲ λέγειν ἐστί,
μήτε προτέρω μήτε ὑστέρω· εἰ δὲ μή, διαμαρτήσεσθαι καὶ οὐκ ὀρθῶς ἐρεῖν.</p>
<p>Ἡ εὐεργεσία διαιρεῖται εἰς τέτταρα· ἢ γὰρ
χρήμασιν ἢ σώμασιν ἢ ταῖς ἐπιστήμαις ἢ τοῖς
λόγοις. τοῖς μὲν οὖν χρήμασιν, ὅταν δεομένῳ
παραβοηθήσῃ τις εἰς χρημάτων λόγον εὐπορῆσαι·
τοῖς δὲ σώμασιν εὖ ποιοῦσιν ἀλλήλους, ὅταν παραγενόμενοι τυπτομένοις παραβοηθῶσιν·

<milestone unit="section" n="96"/>
οἱ δὲ παιδεύοντες καὶ ἰατρεύοντες καὶ διδάσκοντες ἀγαθόν
τι, οὗτοι δὲ ταῖς ἐπιστήμαις εὐεργετοῦσιν· ὅταν
δʼ εἰσέλθωσιν εἰς δικαστήριον ἄλλος ὑπὲρ ἄλλου
βοηθὸς καὶ λόγον τινὰ ἐπιεικῆ ὑπὲρ αὐτοῦ εἴπῃ,
οὗτος δὴ λόγῳ εὐεργετεῖ. τῆς ἄρα εὐεργεσίας ἡ
μέν ἐστι διὰ χρημάτων, ἡ δὲ διὰ σωμάτων, ἡ δὲ
διὰ ἐπιστημῶν, τετάρτη διὰ λόγων.</p>
<p>Διαιρεῖται τὸ τέλος τῶν πραγμάτων εἰς τέτταρα
εἴδη· ἓν μὲν κατὰ νόμον τέλος τὰ πράγματα λαμβάνει, ὅταν ψήφισμα γένηται καὶ τοῦθʼ ὁ νόμος
τελέσῃ· κατὰ φύσιν δὲ τέλος τὰ πράγματα λαμβάνει, ἥ τε ἡμέρα καὶ ὁ ἐνιαυτὸς καὶ αἱ ὧραι.
κατὰ τέχνην δὲ τέλος τὰ πράγματα λαμβάνει,
οἷον ἡ οἰκοδομική· οἰκίαν γάρ τις ἐπιτελεῖ· καὶ ἡ
ναυπηγική· πλοῖα γάρ.

<milestone unit="section" n="97"/>
κατὰ τύχην δὲ γίνεται τοῖς
πράγμασι τέλος, ὅταν ἄλλως καὶ μὴ ὡς ὑπολαμβάνει τις ἀποβαίνῃ. τοῦ τέλους ἄρα τῶν πραγμάτων τὸ μὲν κατὰ νόμον, τὸ δὲ κατὰ φύσιν, τὸ
δὲ κατὰ τέχνην, τὸ δὲ κατὰ τύχην ἐστίν.</p>
<p>Ἡ δύναμις διαιρεῖται εἰς τέτταρα εἴδη· ἓν μὲν
ὃ δυνάμεθα τῇ διανοίᾳ, λογίζεσθαι καὶ ὑπονοεῖν·</p>
<pb n="362"/>
<p>ἕτερον δὲ τῷ σώματι, οἷον πορεύεσθαι καὶ διδόναι
καὶ λαμβάνειν καὶ τὰ τοιαῦτα· τρίτον ὃ δυνάμεθα
πλήθει στρατιωτῶν καὶ χρημάτων, ὅθεν καλεῖται
πολλὴν δύναμιν ἔχων βασιλεύς· τετάρτη δὲ διαίρεσις
δυνάμεως πάσχειν καὶ εὖ ποιεῖν καὶ κακῶς· οἷον
ἀρρωστεῖν καὶ παιδεύεσθαι δυνάμεθα καὶ ὑγιεῖς
γίνεσθαι καὶ πάντα τὰ τοιαῦτα. τῆς ἄρα δυνάμεως
ἡ μέν ἐστιν ἐν διανοίᾳ, ἡ δʼ ἐν τῷ σώματι, ἡ δʼ
ἐν στρατοπέδῳ καὶ χρήμασιν, ἡ δʼ ἐν τῷ ποιεῖν
καὶ πάσχειν.</p>

<milestone unit="section" n="98"/>
<p>Τῆς φιλανθρωπίας ἐστὶν εἴδη τρία· ἓν μὲν διὰ
τῆς προσηγορίας γινόμενον, οἷον ἐν οἷς τινες τὸν
ἐντυχόντα πάντα προσαγορεύουσι καὶ τὴν δεξιὰν
ἐμβάλλοντες χαιρετίζουσιν. ἄλλο εἶδος, ὅταν τις
βοηθητικὸς ᾖ παντὶ τῷ ἀτυχοῦντι. ἕτερον εἶδός
ἐστι τῆς φιλανθρωπίας, ἐν ᾧ τινες φιλοδειπνισταί
εἰσι. τῆς ἄρα φιλανθρωπίας τὸ μέν ἐστι διὰ τοῦ
προσαγορεύειν, τὸ δὲ διὰ τοῦ εὐεργετεῖν, τὸ δὲ διὰ
τοῦ ἑστιᾶν καὶ φιλοσυνουσιάζειν.</p>
<p>Ἡ εὐδαιμονία διαιρεῖται εἰς πέντε μέρη· ἡ μὲν
γὰρ αὐτῆς ἐστιν εὐβουλία, ἕτερον δὲ εὐαισθησία
καὶ ὑγίεια τοῦ σώματος, τρίτον εὐτυχία ἐν ταῖς
πράξεσι, τέταρτον εὐδοξία παρὰ τοῖς ἀνθρώποις,
πέμπτον εὐπορία χρημάτων καὶ τῶν εἰς τὸν βίον
χρησίμων.

<milestone unit="section" n="99"/>
ἡ μὲν εὐβουλία γίνεται ἐκ παιδείας
καὶ ἐκ τοῦ πολλῶν ἔμπειρον γενέσθαι· ἡ δὲ εὐαισθησία ἐκ τῶν τοῦ σώματος μερῶν, οἷον ἐάν τις
ὀφθαλμοῖς ὁρᾷ καὶ τοῖς ὠσὶν ἀκούῃ καὶ τῇ ῥινὶ καὶ
τῷ στόματι αἰσθάνηται ὧν δεῖ αἰσθάνεσθαι· τὸ δὴ
τοιοῦτον εὐαισθησία. ἡ δὲ εὐτυχία, ὅταν ἐφʼ ἃ
σκοπεῖ πράξῃ κατʼ ὀρθὸν ἃ δεῖ πράττειν τὸν σπου-</p>
<pb n="364"/>
<p>δαῖον. εὐδοξία δʼ ἐστὶν ὅταν τις εὖ ἀκούῃ· εὐπορία
δʼ ἐστὶν ὅταν τις πρὸς τὰς ἐν τῷ βίῳ χρήσεις
οὕτως ἔχῃ ὥστε καὶ φίλους εὖ ποιῆσαι καὶ φιλοτίμως καὶ εὐπόρως ἀπολειτουργῆσαι. ᾧ δὲ ὑπάρχει ταῦτα πάντα, οὗτός ἐστιν εὐδαίμων τελέως.
τῆς ἄρα εὐδαιμονίας ἐστὶ τὸ μὲν εὐβουλία, τὸ δὲ
εὐαισθησία καὶ ὑγίεια τοῦ σώματος, τὸ δὲ εὐτυχία,
τὸ δὲ εὐδοξία, τὸ δὲ εὐπορία.</p>

<milestone unit="section" n="100"/>
<p>Αἱ τέχναι εἰς τρία διαιροῦνται· ἡ μὲν πρώτη, ἡ
δὲ δευτέρα, ἡ δὲ τρίτη. πρώτη μὲν οὖν ἡ μεταλλευτικὴ καὶ ὑλοτομική· παρασκευαστικαὶ γάρ εἰσιν.
ἡ δὲ χαλκευτικὴ καὶ ἡ τεκτονικὴ μετασχηματιστικαί εἰσιν· ἐκ μὲν γὰρ τοῦ σιδήρου ἡ χαλκευτικὴ
ὅπλα ποιεῖ, ἡ δὲ τεκτονικὴ ἐκ τῶν ξύλων αὐλοὺς
καὶ λύρας. ἡ δὲ χρηστική, οἷον ἱππικὴ τοῖς
χαλινοῖς χρῆται, ἡ πολεμικὴ τοῖς ὅπλοις, ἡ μουσικὴ
τοῖς αὐλοῖς καὶ τῇ λύρᾳ. τῆς τέχνης ἄρα τρία
εἴδη ἐστί· τὸ μέν τι πρῶτον, τὸ δέ τι δεύτερον,
τὸ δέ τι τρίτον.</p>

<milestone unit="section" n="101"/>
<p>Τὸ ἀγαθὸν εἰς τέτταρα γένη διαιρεῖται· ὧν ἓν
μὲν λέγομεν εἶναι τὸν τὴν ἀρετὴν ἔχοντα ἰδίᾳ
ἀγαθόν· ἄλλο δὲ αὐτὴν τὴν ἀρετὴν καὶ τὴν δικαιοσύνην λέγομεν ἀγαθὸν εἶναι· τρίτον δέ, οἷον σιτία
καὶ γυμνάσια τὰ πρόσφορα καὶ φάρμακα· τέταρτον
δέ φαμεν εἶναι ἀγαθόν, οἷον αὐλητικὴν καὶ ὑποκριτικὴν καὶ τὰ τοιαῦτα. ἀγαθοῦ ἄρα τέτταρα
εἴδη ἐστί· τὸ μὲν τὸ τὴν ἀρετὴν ἔχειν, ἕτερον δὲ
αὐτὴ ἡ ἀρετή, τρίτον δὲ σιτία καὶ γυμνάσια τὰ
ὠφέλιμα· τέταρτον δὲ αὐλητικὴν καὶ ὑποκριτικὴν
καὶ ποιητικὴν ἀγαθὸν λέγομεν εἶναι.

<milestone unit="section" n="102"/>
τῶν ὄντων
τὰ μέν ἐστι κακά, τὰ δὲ ἀγαθά, τὰ δὲ οὐδέτερα.
τούτων κακὰ μὲν ταῦτα λέγομεν, τὰ δυνάμενα</p>
<pb n="366"/>
<p>βλάπτειν ἀεί, οἷον ἀκρισίαν καὶ ἀφροσύνην καὶ
ἀδικίαν καὶ τὰ τοιαῦτα· τὰ δὲ τούτοις ἐναντία
ἀγαθά ἐστι. τὰ δὲ ἐνίοτε μὲν ὠφελεῖν, ἐνίοτε δὲ
βλάπτειν--οἷον τὸ περιπατεῖν καὶ τὸ καθῆσθαι
καὶ ἐσθίειν--&lt;ἢ&gt; ὅλως μήτε ὠφελῆσαι μήτε βλάψαι
δυνάμενα, ταῦτα γοῦν οὔτε ἀγαθὰ οὔτε κακά ἐστι.
τῶν ἄρα ὄντων τὰ μὲν ἀγαθά, τὰ δὲ κακά, τὰ δʼ
οὐδέτερα τούτων.</p>

<milestone unit="section" n="103"/>
<p>Εὐνομία διαιρεῖται εἰς τρία· ἓν μέν, ἐὰν ὦσιν οἱ
νόμοι σπουδαῖοι, εὐνομίαν φαμὲν εἶναι· ἕτερον δέ,
ἐὰν τοῖς κειμένοις νόμοις ἐμμένωσιν οἱ πολῖται,
καὶ τοῦτό φαμεν εὐνομίαν εἶναι· τρίτον δέ, ἐὰν
μὴ ὄντων τῶν νόμων κατὰ ἔθη καὶ ἐπιτηδεύματα
χρηστῶς πολιτεύωνται, καὶ τοῦτο εὐνομίαν προσαγορεύομεν· τῆς εὐνομίας ἄρα ἓν μέν ἐστι νόμους
σπουδαίους εἶναι· ἄλλο δέ, ἐὰν τοῖς οὖσι νόμοις
ἐμμένωσι· τρίτον δέ, ἐὰν ἔθεσι καὶ ἐπιτηδεύμασι
χρηστοῖς πολιτεύωνται.</p>
<p>Διαιρεῖται ἡ ἀνομία εἰς τρία· ὧν ἓν μέν ἐστιν,
ἐὰν ὦσιν οἱ νόμοι μοχθηροὶ καὶ πρὸς ξένους καὶ
πρὸς πολίτας·

<milestone unit="section" n="104"/>
ἕτερον δέ, ἐὰν τοῖς ὑπάρχουσι μὴ
πείθωνται· ἄλλο δέ, ἐὰν ὅλως μηδεὶς ᾖ νόμος.
τῆς ἄρα ἀνομίας ἓν μέν ἐστι τὸ μοχθηροὺς εἶναι
τοὺς νόμους· ἄλλο δέ, ἐὰν τοῖς οὖσι μὴ πείθωνται·
τρίτον δέ, ἐὰν μηδεὶς ᾖ νόμος.</p>
<p>Τὰ ἐναντία διαιρεῖται εἰς τρία· οἷον ἀγαθὰ κακοῖς
ἐναντία φαμὲν εἶναι, ὡς τὴν δικαιοσύνην τῇ ἀδικίᾳ
καὶ τὴν φρόνησιν τῇ ἀφροσύνῃ καὶ τὰ τοιαῦτα.
κακὰ δὲ κακοῖς ἐναντία ἐστίν, οἷον ἡ ἀσωτία τῇ
ἀνελευθερίᾳ καὶ τὸ ἀδίκως στρεβλοῦσθαι τῷ
δικαίως στρεβλοῦσθαι· καὶ τὰ τοιαῦτα κακὰ κακοῖς
ἐναντία ἐστί. τὸ δὲ βαρὺ τῷ κούφῳ καὶ τὸ ταχὺ</p>
<pb n="368"/>
<p>τῷ βραδεῖ καὶ τὸ μέλαν τῷ λευκῷ ὡς οὐδέτερα
οὐδετέροις ἐναντία ἐστίν.

<milestone unit="section" n="105"/>
τῶν ἐναντίων ἄρα τὰ
μὲν ὡς ἀγαθὰ κακοῖς ἐναντία ἐστί· τὰ δὲ ὡς κακὰ
κακοῖς· τὰ δὲ ὡς οὐδετέροις οὐδέτερα.</p>
<p>Τῶν ἀγαθῶν γένη ἐστὶ τρία· τὰ μὲν γάρ ἐστιν
ἑκτά, τὰ δὲ μεθεκτά, τὰ δὲ ὑπαρκτά. τὰ μὲν
οὖν ἑκτά ἐστιν, ὅσα ἐνδέχεται ἔχειν, οἷον ἡ δικαιοσύνη καὶ ἡ ὑγίεια· μεθεκτὰ δέ, ὅσα ἔχειν μὲν
μὴ ἐνδέχεται, μετασχεῖν δὲ αὐτῶν ἐνδέχεται·
οἷον αὐτὸ τὸ ἀγαθὸν ἔχειν μὲν οὐκ ἐνδέχεται,
μετασχεῖν δὲ αὐτοῦ ἐνδέχεται. ὑπαρκτὰ δέ, ὅσα
μήτε μετασχεῖν μήτε σχεῖν ἐνδέχεται, ὑπάρχειν
δὲ δεῖ· οἷον τὸ σπουδαῖον εἶναι &lt;καὶ&gt; τὸ δίκαιον
εἶναι ἀγαθόν ἐστι· καὶ ταῦτα οὔτε σχεῖν οὔτε
μετασχεῖν ἐστιν, ἀλλʼ ὑπάρχειν δεῖ [σπουδαῖον
εἶναι καὶ δίκαιον εἶναι]. τῶν ἀγαθῶν ἄρα τὰ μέν
ἐστιν ἑκτά, τὰ δὲ μεθεκτά, τὰ δὲ ὑπαρκτά.</p>

<milestone unit="section" n="106"/>
<p>Ἡ συμβουλία διαιρεῖται εἰς τρία· ἔστι γὰρ
αὐτῆς ἓν μὲν ἐκ τῶν παροιχομένων χρόνων λαμβανόμενον, ἓν δὲ ἐκ τῶν μελλόντων, ἓν δὲ ἐκ τῶν
ἐνεστώτων. τὰ μὲν οὖν ἐκ τῶν παροιχομένων
παραδείγματα, οἷον τί ἔπαθον Λακεδαιμόνιοι πιστεύσαντες· τὰ δʼ ἐκ τῶν παρόντων, οἷον ἀποφαίνειν
τείχη ἀσθενῆ, δειλοὺς ἀνθρώπους, σῖτον ὀλίγον·
τὰ δʼ ἐκ τῶν μελλόντων, οἷον ταῖς ὑπονοίαις μὴ
ἀδικεῖν τὰς πρεσβείας, ὅπως μὴ ἄδοξος ἡ Ἑλλὰς
γένηται. τῆς ἄρα συμβουλίας τὰ μέν ἐστιν ἐκ
τῶν παροιχομένων, τὰ δʼ ἐκ τῶν παρόντων, τὰ
δʼ ἐκ τῶν μελλόντων.</p>
<pb n="370"/>

<milestone unit="section" n="107"/>
<p>Ἡ φωνὴ διαιρεῖται εἰς δύο· ἓν μὲν αὐτῆς ἐστιν
ἔμψυχον, ἓν δὲ ἄψυχον. ἔμψυχον μὲν ἡ τῶν ζῴων
φωνή, ἄψυχον δὲ φθόγγοι καὶ ἦχοι. τῆς τοῦ
ἐμψύχου φωνῆς ἡ μέν ἐστιν ἐγγράμματος, ἡ δὲ
ἀγράμματος. ἐγγράμματος μὲν ἡ τῶν ἀνθρώπων,
ἀγράμματος δὲ ἡ τῶν ζῴων. τῆς ἄρα φωνῆς ἡ
μὲν ἔμψυχος, ἡ δὲ ἄψυχος.</p>
<p>Τῶν ὄντων ἐστὶ τὰ μὲν μεριστά, τὰ δὲ ἀμέριστα.
τούτων δὲ τῶν μεριστῶν τὰ μὲν ὁμοιομερῆ, τὰ
δὲ ἀνομοιομερῆ. ἀμερῆ μὲν οὖν ἐστιν ὅσα μὴ ἔχει
διαίρεσιν μηδὲ ἔκ τινος σύγκειται, οἷον ἥ τε μονὰς
καὶ ἡ στιγμὴ καὶ ὁ φθόγγος· μεριστὰ δὲ ὅσα ἔκ
τινος σύγκειται, οἷον αἵ τε συλλαβαὶ καὶ συμφωνίαι καὶ ζῷα καὶ ὕδωρ καὶ χρυσός.

<milestone unit="section" n="108"/>
ὁμοιομερῆ
ὅσα ἐξ ὁμοίων σύγκειται καὶ μηδὲν διαφέρει τὸ
ὅλον τοῦ μέρους εἰ μὴ τῷ πλήθει, οἷον τὸ ὕδωρ
καὶ τὸ χρυσίον καὶ πᾶν τὸ χυτὸν καὶ τὸ τοιοῦτον.
ἀνομοιομερῆ δὲ ὅσα ἐξ ἀνομοίων μερῶν σύγκειται,
οἷον οἰκία καὶ τὰ τοιαῦτα. τῶν ὄντων ἄρα τὰ μέν
ἐστι μεριστά, τὰ δὲ ἀμερῆ· τῶν δὲ μεριστῶν τὰ
μὲν ὁμοιομερῆ, τὰ δὲ ἀνομοιομερῆ.</p>
<p>Τῶν ὄντων τὰ μέν ἐστι καθʼ ἑαυτά, τὰ δὲ πρός
τι λέγεται. τὰ μὲν οὖν καθʼ ἑαυτὰ λεγόμενά ἐστιν
ὅσα ἐν τῇ ἑρμηνείᾳ μηδενὸς προσδεῖται· ταῦτα δʼ
ἂν εἴη οἷον ἄνθρωπος, ἵππος καὶ τἆλλα ζῷα.

<milestone unit="section" n="109"/>
τούτων γὰρ οὐδὲν διʼ ἑρμηνείας χωρεῖ. τῶν δὲ
πρός τι λεγομένων ὅσα προσδεῖταί τινος ἑρμηνείας,
οἷον τὸ μεῖζόν τινος καὶ τὸ θᾶττόν τινος καὶ τὸ
κάλλιον καὶ τὰ τοιαῦτα· τό τε γὰρ μεῖζον ἐλάττονός ἐστι μεῖζον καὶ τὸ θᾶττόν τινός ἐστι &lt;θᾶττον&gt;.</p>
<pb n="372"/>
<p>τῶν ὄντων ἄρα τὰ μὲν αὐτὰ καθʼ αὑτὰ λέγεται,
τὰ δὲ πρός τι. ὧδε καὶ τὰ πρῶτα διῄρει κατὰ τὸν
Ἀριστοτέλην.</p>
<p>Γέγονε δὲ καὶ ἄλλος Πλάτων φιλόσοφος Ῥόδιος,
μαθητὴς Παναιτίου, καθά φησι Σέλευκος ὁ
γραμματικὸς ἐν πρώτῳ Περὶ φιλοσοφίας· καὶ
ἄλλος, περιπατητικός, μαθητὴς Ἀριστοτέλους·
καὶ ἕτερος Πραξιφάνους· καὶ ὁ τῆς ἀρχαίας
κωμῳδίας ποιητής.</p>
</div2>
</div1>
<pb n="374"/>
<div1 n="4" type="book">
<head>Δ</head>
<div2 n="1" type="chapter">
<head>Κεφ. αʼ. ΣΠΕΥΣΙΠΠΟΣ</head>

<milestone unit="section" n="1"/>
<p>τὰ μὲν περὶ Πλάτωνος τοσαῦτα ἦν ἐς τὸ δυνατὸν
ἡμῖν συναγαγεῖν, φιλοπόνως διειλήσασι τὰ λεγόμενα περὶ τἀνδρός. διεδέξατο δʼ αὐτὸν Σπεύσιππος Εὐρυμέδοντος Ἀθηναῖος, τῶν μὲν δήμων
Μυρρινούσιος, υἱὸς δὲ τῆς ἀδελφῆς αὐτοῦ Πωτώνης.
καὶ ἐσχολάρχησεν ἔτη ὀκτώ, ἀρξάμενος ἀπὸ τῆς
ὀγδόης καὶ ἑκατοστῆς Ὀλυμπιάδος· Χαρίτων τʼ
ἀγάλματʼ ἀνέθηκεν ἐν τῷ μουσείῳ τῷ ὑπὸ Πλάτωνος ἐν Ἀκαδημείᾳ ἱδρυθέντι. καὶ ἔμεινε μὲν ἐπὶ
τῶν αὐτῶν Πλάτωνι δογμάτων· οὐ μὴν τό γʼ ἦθος
διέμεινε τοιοῦτος. καὶ γὰρ ὀργίλος καὶ ἡδονῶν
ἥττων ἦν. φασὶ γοῦν αὐτὸν ὑπὸ θυμοῦ τὸ κυνίδιον
εἰς τὸ φρέαρ ῥῖψαι καὶ ὑφʼ ἡδονῆς ἐλθεῖν εἰς
Μακεδονίαν ἐπὶ τὸν Κασάνδρου γάμον.</p>

<milestone unit="section" n="2"/>
<p>Ἐλέγοντο δὲ αὐτοῦ καὶ αἱ Πλάτωνος ἀκούειν
μαθήτριαι, Λασθένειά τε ἡ Μαντινικὴ καὶ Ἀξιοθέα
ἡ Φλιασία. ὅτε καὶ Διονύσιος πρὸς αὐτὸν γράφων
τωθαστικῶς φησι· "καὶ ἐκ τῆς Ἀρκαδικῆς σου
μαθητρίας ἔστι καταμαθεῖν τὴν σοφίαν. καὶ Πλάτων μὲν ἀτελεῖς φόρων τοὺς παρʼ αὐτὸν φοιτῶντας</p>
<pb n="376"/>
<p>ἐποίει· σὺ δὲ δασμολογεῖς καὶ παρʼ ἑκόντων καὶ
ἀκόντων λαμβάνεις." οὗτος πρῶτος, καθά φησι
Διόδωρος ἐν Ἀπομνημονευμάτων πρώτῳ, ἐν τοῖς
μαθήμασιν ἐθεάσατο τὸ κοινὸν καὶ συνῳκείωσε
καθόσον ἦν δυνατὸν ἀλλήλοις· καὶ πρῶτος παρὰ
Ἰσοκράτους τὰ καλούμενα ἀπόρρητα ἐξήνεγκεν,

<milestone unit="section" n="3"/>
ὥς φησι Καινεύς. καὶ πρῶτος εὗρεν ᾧ τὰ φορμία
τῶν φρυγάνων εὔογκα ποιοῦσιν.</p>
<p>Ἤδη δὲ ὑπὸ παραλύσεως καὶ τὸ σῶμα διέφθαρτο,
καὶ πρὸς Ξενοκράτην διεπέμπετο παρακαλῶν αὐτὸν
ἐλθεῖν καὶ τὴν σχολὴν διαδέξασθαι. φασὶ δὲ
αὐτὸν ἐπʼ ἀμαξίου φερόμενον εἰς τὴν Ἀκαδημείαν
συναντῆσαι Διογένει καὶ Χαῖρε εἰπεῖν· τὸν δὲ φάναι, "ἀλλὰ μὴ σύ γε, ὅστις ὑπομένεις ζῆν τοιοῦτος
ὤν." καὶ τέλος ὑπὸ ἀθυμίας ἑκὼν τὸν βίον
μετήλλαξε γηραιὸς ὤν. καὶ ἔστιν ἡμῶν εἰς αὐτόν·</p>
<p>ἀλλʼ εἰ μὴ Σπεύσιππον ἐμάνθανον ὧδε θανεῖσθαι,
οὐκ ἂν ἔπεισέ μέ τις τόδε λέξαι·</p>
<p>ὡς ἦν οὐχὶ Πλάτωνι πρὸς αἵματος· οὐ γὰρ ἀθυμῶν
κάτθανεν ἂν διά τι σφόδρα μικρόν.</p>

<milestone unit="section" n="4"/>
<p>Πλούταρχος δέ φησιν ἐν τῷ Λυσάνδρου βίῳ καὶ
Σύλλα φθειρσὶν ἐκζέσαι αὐτόν. ἦν δὲ καὶ τὸ σῶμα
διακεχυμένος, ὥς φησι Τιμόθεος ἐν τῷ Περὶ βίων.
οὗτος, φησί, πρὸς τὸν ἐρῶντα πλούσιον ἀμόρφου
ἔφη, "τί δέ σοι δεῖ τούτου; ἐγὼ γάρ σοι δέκα
ταλάντων εὐμορφοτέραν<note n="1" place="unspecified" anchored="yes">
<foreign lang="greek">εὐμορφοτέραν</foreign>] φορτ. <foreign lang="greek">ἀμορφότερον</foreign> η. ριξηαρδς.</note> εὑρήσω."</p>
<pb n="378"/>
<p>Καταλέλοιπε δὲ πάμπλειστα ὑπομνήματα καὶ
διαλόγους πλείονας, ἐν οἷς καὶ</p>
<p>Ἀρίστιππον τὸν Κυρηναῖον.</p>
<p>Περὶ πλούτου αʼ.</p>
<p>Περὶ ἡδονῆς αʼ.</p>
<p>Περὶ δικαιοσύνης αʼ.</p>
<p>Περὶ φιλοσοφίας αʼ.</p>
<p>Περὶ φιλίας αʼ.</p>
<p>Περὶ θεῶν αʼ.</p>
<p>Φιλόσοφος αʼ.</p>
<p>Πρὸς Κέφαλον αʼ.</p>
<p>Κέφαλος αʼ.</p>
<p>Κλεινόμαχος ἢ Λυσίας αʼ.</p>
<p>Πολίτης αʼ.</p>
<p>Περὶ ψυχῆς αʼ.</p>
<p>Πρὸς Γρύλλον αʼ.</p>

<milestone unit="section" n="5"/>
<p>Ἀρίστιππος αʼ.</p>
<p>Τεχνῶν ἔλεγχος αʼ.</p>
<p>Ὑπομνηματικοὶ διάλογοι.</p>
<p>Τεχνικὸν αʼ.</p>
<p>Διάλογοι τῶν περὶ τὴν πραγματείαν ὁμοίων αʼ βʼ γʼ
δʼ εʼ σʼ ζʼ η θʼ ιʼ.</p>
<p>Διαιρέσεις καὶ πρὸς τὰ ὅμοια ὑποθέσεις.</p>
<p>Περὶ γενῶν καὶ εἰδῶν παραδειγμάτων.</p>
<p>Πρὸς τὸν Ἀμάρτυρον.</p>
<p>Πλάτωνος ἐγκώμιον.</p>
<p>Ἐπιστολαὶ πρὸς Δίωνα, Διονύσιον, Φίλιππον.</p>
<p>Περὶ νομοθεσίας.</p>
<p>Μαθηματικός.</p>
<p>Μανδρόβολος.</p>
<p>Λυσίας.</p>
<p>Ὅροι.</p>
<p>Τάξεις ὑπομνημάτων.</p>
<pb n="380"/>
<p>Στίχοι τρεῖς καὶ τετρακισμύριοι τεσσαρακόσιοι
ἑβδομήκοντα πέντε. πρὸς τοῦτον γράφει καὶ
Τιμωνίδης<note n="1" place="unspecified" anchored="yes">
<foreign lang="greek">Τιμωνίδης] Σιμωνίδης</foreign> ϝυλγ.· σεδ ξφ. πλυτ.
<hi rend="ital">Ωιτ. διον.</hi>
35 ετ 31.</note> τὰς ἱστορίας, ἐν αἷς κατέταξε τὰς
πράξεις Δίωνός τε καὶ Βίωνος.<note n="2" place="unspecified" anchored="yes">
<foreign lang="greek">τε καὶ Βίωνος</foreign> σεξλ. μυελλερ, <hi rend="ital">φ.η.γ.</hi> ιι. 83. <foreign lang="greek">Βίωνος</foreign>] φορτ.
<foreign lang="greek">Διονυσίου</foreign>.</note> φησὶ δὲ καὶ Φαβωρῖνος ἐν δευτέρῳ Ἀπομνημονευμάτων ὡς Ἀριστοτέλης αὐτοῦ τὰ βιβλία τριῶν ταλάντων ὠνήσατο.</p>
<p>Γέγονε Σπεύσιππος καὶ ἕτερος, ἰατρὸς Ἡροφίλειος Ἀλεξανδρεύς.</p>
</div2>
<div2 n="2" type="chapter">
<head>Κεφ. βʼ. ΞΕΝΟΚΡΑΤΗΣ</head>

<milestone unit="section" n="6"/>
<p>Ξενοκράτης Ἀγαθήνορος Χαλκηδόνιος· οὗτος ἐκ
νέου Πλάτωνος ἤκουσεν, ἀλλὰ καὶ εἰς Σικελίαν
αὐτῷ συναπεδήμησεν. ἦν δὲ τὴν φύσιν νωθρός,
ὥστε λέγειν τὸν Πλάτωνα συγκρίνοντα αὐτὸν
Ἀριστοτέλει, "τῷ μὲν μύωπος δεῖ, τῷ δὲ χαλινοῦ."
καὶ "ἐφʼ οἷον ἵππον οἷον ὄνον ἀλείφω." σεμνὸς
δὲ τά τʼ ἄλλα Ξενοκράτης καὶ σκυθρωπὸς ἀεί,
ὥστε αὐτῷ λέγειν συνεχὲς τὸν Πλάτωνα, "Ξενόκρατες, θῦε ταῖς Χάρισι." διῆγέ τʼ ἐν Ἀκαδημείᾳ
τὰ πλεῖστα· καὶ εἴ ποτε μέλλοι εἰς ἄστυ ἀνιέναι,
φασὶ τοὺς θορυβώδεις πάντας καὶ προυνίκους
ὑποστέλλειν αὐτοῦ τῇ παρόδῳ.

<milestone unit="section" n="7"/>
καί ποτε καὶ
Φρύνην τὴν ἑταίραν ἐθελῆσαι πειρᾶσαι αὐτόν, καὶ
δῆθεν διωκομένην ὑπό τινων καταφυγεῖν εἰς τὸ
οἰκίδιον. τὸν δὲ ἕνεκα τοῦ ἀνθρωπίνου εἰσδέξασθαι, καὶ ἑνὸς ὄντος κλινιδίου δεομένῃ μεταδοῦναι τῆς κατακλίσεως· καὶ τέλος πολλὰ ἐκλιπα-</p>
<pb n="382"/>
<p>ροῦσαν ἄπρακτον ἀναστῆναι. λέγειν τε πρὸς τοὺς
πυνθανομένους ὡς οὐκ ἀπʼ ἀνδρός, ἀλλʼ ἀπʼ
ἀνδριάντος ἀνασταίη. ἔνιοι δὲ Λαΐδα φασὶ παρακατακλῖναι αὐτῷ τοὺς μαθητάς· τὸν δὲ οὕτως εἶναι
ἐγκρατῆ, ὥστε καὶ τομὰς καὶ καύσεις πολλάκις
ὑπομεῖναι περὶ τὸ αἰδοῖον. ἦν δὲ καὶ ἀξιόπιστος
σφόδρα, ὥστε μὴ ἐξὸν ἀνώμοτον μαρτυρεῖν, τούτῳ
μόνῳ συνεχώρουν Ἀθηναῖοι.

<milestone unit="section" n="8"/>
καὶ δὴ καὶ αὐταρκέστατος ἦν. Ἀλεξάνδρου γοῦν ποτὲ συχνὸν ἀργύριον
ἀποστείλαντος αὐτῷ, τρισχιλίας Ἀττικὰς ἀφελὼν
τὸ λοιπὸν ἀπέπεμψεν, εἰπὼν ἐκείνῳ πλειόνων δεῖν
πλείονας τρέφοντι. ἀλλὰ καὶ &lt;τὸ&gt; ὑπʼ Ἀντιπάτρου
πεμφθὲν μὴ προσέσθαι, ὥς φησι Μυρωνιανὸς ἐν
Ὁμοίοις. καὶ χρυσῷ στεφάνῳ τιμηθέντα ἐπάθλῳ
πολυποσίας τοῖς Χουσὶ παρὰ Διονυσίῳ ἐξιόντα
θεῖναι πρὸς τὸν ἱδρυμένον Ἑρμῆν, ἔνθαπερ τιθέναι
καὶ τοὺς ἀνθινοὺς εἰώθει. λόγος δὲ αὐτὸν μετὰ καὶ
ἄλλων πεμφθῆναι πρεσβευτὴν πρὸς Φίλιππον· καὶ
τοὺς μὲν δώροις μαλθασσομένους καὶ εἰς τὰς
κλήσεις συνιέναι καὶ τῷ Φιλίππῳ λαλεῖν· τὸν δὲ
μηδέτερον τούτων ποιεῖν. οὔτε γὰρ ὁ Φίλιππος
αὐτὸν προσίετο διὰ τοῦτο.

<milestone unit="section" n="9"/>
ὅθεν ἐλθόντας τοὺς
πρέσβεις εἰς τὰς Ἀθήνας φάσκειν ὡς μάτην αὐτοῖς
Ξενοκράτης συνεληλύθοι· καὶ τοὺς ἑτοίμους εἶναι
ζημιοῦν αὐτόν. μαθόντας δὲ παρʼ αὐτοῦ ὡς νῦν
καὶ μᾶλλον φροντιστέον εἴη τῆς πόλεως αὐτοῖς
&lt;τοὺς μὲν γὰρ ᾔδει δωροδοκήσαντας ὁ Φίλιππος,</p>
<pb n="384"/>
<p>ἐμὲ δὲ μηδενὶ λόγῳ ὑπαξόμενοσ&gt; φασὶ διπλασίως
αὐτὸν τιμῆσαι. καὶ τὸν Φίλιππον δὲ λέγειν
ὕστερον ὡς μόνος εἴη Ξενοκράτης τῶν πρὸς αὐτὸν
ἀφιγμένων ἀδωροδόκητος. ἀλλὰ καὶ πρεσβεύων
πρὸς Ἀντίπατρον περὶ αἰχμαλώτων Ἀθηναίων
κατὰ τὸν Λαμιακὸν πόλεμον, καὶ κληθεὶς ἐπὶ
δεῖπνον πρὸς αὐτὸν προηνέγκατο ταυτί·</p>
<p>ὦ Κίρκη, τίς γάρ κεν ἀνήρ, ὃς ἐναίσιμος εἴη,
πρὶν τλαίη πάσσασθαι ἐδητύος ἠδὲ ποτῆτος,
πρὶν λύσασθʼ ἑτάρους καὶ ἐν ὀφθαλμοῖσιν ἰδέσθαι;</p>
<p>καὶ τὸν ἀποδεξάμενον τὴν εὐστοχίαν εὐθὺς ἀφεῖναι.</p>

<milestone unit="section" n="10"/>
<p>Στρουθίου δέ ποτε διωκομένου ὑπὸ ἱέρακος καὶ
εἰσπηδήσαντος εἰς τοὺς κόλπους αὐτοῦ, καταψήσας
μεθῆκεν, εἰπὼν τὸν ἱκέτην δεῖν μὴ ἐκδιδόναι.
σκωπτόμενος ὑπὸ Βίωνος οὐκ ἔφη αὐτῷ ἀποκρινεῖσθαι· μηδὲ γὰρ τὴν τραγῳδίαν ὑπὸ τῆς
κωμῳδίας σκωπτομένην ἀποκρίσεως ἀξιοῦν. πρὸς
δὲ τὸν μήτε μουσικὴν μήτε γεωμετρίαν μήτε
ἀστρονομίαν μεμαθηκότα, βουλόμενον δὲ παρʼ
αὐτὸν φοιτᾶν, "πορεύου," ἔφη· "λαβὰς γὰρ οὐκ
ἔχεις φιλοσοφίας." οἱ δὲ τοῦτό φασιν εἰπεῖν,
"παρʼ ἐμοὶ γὰρ πόκος οὐ κνάπτεται."</p>

<milestone unit="section" n="11"/>
<p>Εἰπόντος δὲ Διονυσίου πρὸς Πλάτωνα ὡς
ἀφαιρήσεται αὐτοῦ τὸν τράχηλον, παρὼν οὗτος καὶ
δείξας τὸν ἴδιον, "οὐκ ἄν γε," ἔφη, "τὶς πρότερον
τούτου." φασὶ καὶ Ἀντιπάτρου ποτὲ ἐλθόντος
εἰς Ἀθήνας καὶ ἀσπασαμένου αὐτόν, μὴ πρότερον
ἀντιπροσαγορεῦσαι πρὶν ἢ τὸν λόγον ὃν ἔλεγε
διαπεράνασθαι. ἀτυφότατος δὲ ὢν πολλάκις τῆς</p>
<pb n="386"/>
<p>ἡμέρας ἑαυτῷ ἐμελέτα, καὶ ὥραν μίαν, φασὶν,
ἀπένεμε σιωπῇ.</p>
<p>Καὶ πλεῖστα ὅσα καταλέλοιπε συγγράμματα καὶ
ἔπη καὶ παραινέσεις, ἅ ἐστι ταῦτα·</p>
<p>Περὶ φύσεως αʼ βʼ γʼ δʼ εʼ σʼ.</p>
<p>Περὶ σοφίας σʼ.</p>
<p>Περὶ πλούτου αʼ.</p>
<p>Ἀρκὰς αʼ.</p>
<p>Περὶ τοῦ ἀορίστου αʼ.</p>

<milestone unit="section" n="12"/>
<p>Περὶ τοῦ παιδίου αʼ.</p>
<p>Περὶ ἐγκρατείας αʼ.</p>
<p>Περὶ τοῦ ὠφελίμου αʼ.</p>
<p>Περὶ τοῦ ἐλευθέρου αʼ.</p>
<p>Περὶ θανάτου αʼ.</p>
<p>Περὶ ἑκουσίου αʼ.</p>
<p>Περὶ φιλίας αʼ βʼ.</p>
<p>Περὶ ἐπιεικείας αʼ.</p>
<p>Περὶ τοῦ ἐναντίου αʼ βʼ.</p>
<p>Περὶ εὐδαιμονίας αʼ βʼ.</p>
<p>Περὶ τοῦ γράφειν αʼ.</p>
<p>Περὶ μνήμης αʼ.</p>
<p>Περὶ τοῦ ψεύδους αʼ.</p>
<p>Καλλικλῆς αʼ.</p>
<p>Περὶ φρονήσεως αʼ βʼ.</p>
<p>Οἰκονομικὸς αʼ.</p>
<p>Περὶ σωφροσύνης αʼ.</p>
<p>Περὶ δυνάμεως νόμου αʼ.</p>
<p>Περὶ πολιτείας αʼ.</p>
<p>Περὶ ὁσιότητος αʼ.</p>
<p>Ὅτι παραδοτὴ ἡ ἀρετὴ αʼ.</p>
<p>Περὶ τοῦ ὄντος αʼ.</p>
<p>Περὶ εἱμαρμένης αʼ.</p>
<pb n="388"/>
<p>Περὶ παθῶν α.</p>
<p>Περὶ βίων αʼ.</p>
<p>Περὶ ὁμονοίας αʼ</p>
<p>Περὶ μαθητῶν αʼ βʼ.</p>
<p>Περὶ δικαιοσύνης αʼ.</p>
<p>Περὶ ἀρετῆς αʼ βʼ.</p>
<p>Περὶ εἰδῶν αʼ.</p>
<p>Περὶ ἡδονῆς αʼ βʼ.</p>
<p>Περὶ βίου αʼ.</p>
<p>Περὶ ἀνδρείας αʼ.</p>
<p>Περὶ τοῦ ἑνὸς αʼ.</p>
<p>Περὶ ἰδεῶν αʼ.</p>

<milestone unit="section" n="13"/>
<p>Περὶ τέχνης αʼ.</p>
<p>Περὶ θεῶν αʼ βʼ.</p>
<p>Περὶ ψυχῆς αʼ βʼ.</p>
<p>Περὶ ἐπιστήμης αʼ.</p>
<p>Πολιτικὸς αʼ.</p>
<p>Περὶ ἐπιστημοσύνης αʼ.</p>
<p>Περὶ φιλοσοφίας αʼ.</p>
<p>Περὶ τῶν Παρμενίδου αʼ.</p>
<p>Ἀρχέδημος ἢ περὶ δικαιοσύνης αʼ.</p>
<p>Περὶ τἀγαθοῦ αʼ.</p>
<p>Τῶν περὶ τὴν διάνοιαν αʼ βʼ γʼ δʼ εʼ σʼ ζʼ ηʼ.</p>
<p>Λύσις τῶν περὶ τοὺς λόγους ιʼ.</p>
<p>Φυσικῆς ἀκροάσεως αʼ βʼ γʼ δʼ εʼ σʼ.</p>
<p>Κεφάλαιον αʼ.</p>
<p>Περὶ γενῶν καὶ εἰδῶν αʼ.</p>
<p>Πυθαγόρεια αʼ.</p>
<p>Λύσεις αʼ βʼ.</p>
<p>Διαιρέσεις ηʼ.</p>
<p>Θέσεων βιβλία κμγʼ.</p>
<p>Τῆς περὶ τὸ διαλέγεσθαι πραγματείας βιβλία
ιδμαβψμʼ.</p>
<pb n="390"/>
<p>Μετὰ τοῦτο βιβλία ιεʼ καὶ ἄλλα βιβλία ισʼ περὶ
μαθημάτων τῶν περὶ τὴν λέξιν.</p>
<p>Λογιστικῶν βιβλία θʼ.</p>
<p>Τῶν περὶ τὰ μαθήματα βιβλία σʼ.</p>
<p>Τῶν περὶ τὴν διάνοιαν ἄλλα βιβλία δύο.</p>
<p>Περὶ γεωμετρῶν βιβλία εʼ.</p>
<p>Ὑπομνημάτων αʼ.</p>
<p>Ἐναντίων αʼ.</p>
<p>Περὶ ἀριθμῶν αʼ.</p>
<p>Ἀριθμῶν θεωρία αʼ.</p>
<p>Περὶ διαστημάτων αʼ.</p>
<p>Τῶν περὶ ἀστρολογίαν σʼ.</p>

<milestone unit="section" n="14"/>
<p>Στοιχεῖα πρὸς Ἀλέξανδρον περὶ βασιλείας δ.</p>
<p>Πρὸς Ἀρύβαν.</p>
<p>Πρὸς Ἡφαιστίωνα.</p>
<p>Περὶ γεωμετρίας αʼ βʼ.</p>
<p>Στίχοι μκβδσλθʼ.</p>
<p>Ἀθηναῖοι δʼ ὅμως αὐτὸν ὄντα τοιοῦτον ἐπίπρασκόν ποτε, τὸ μετοίκιον ἀτονοῦντα θεῖναι. καὶ
αὐτὸν ὠνεῖται Δημήτριος ὁ Φαληρεὺς καὶ ἑκάτερον
ἀποκατέστησε· Ξενοκράτει μὲν τὴν ἐλευθερίαν,
Ἀθηναίοις δὲ τὸ μετοίκιον. τοῦτό φησι Μυρωνιανὸς ὁ Ἀμαστριανὸς ἐν τῷ πρώτῳ τῶν Ἱστορικῶν
Ὁμοίων κεφαλαίων. διεδέξατο δὲ Σπεύσιππον
καὶ ἀφηγήσατο τῆς σχολῆς πέντε καὶ εἴκοσιν ἔτη
ἐπὶ Λυσιμαχίδου ἀρξάμενος κατὰ τὸ δεύτερον
ἔτος τῆς δεκάτης καὶ ἑκατοστῆς Ὀλυμπιάδος.
ἐτελεύτα δὲ νυκτὸς λεκάνῃ προσπταίσας, ἔτος
ἤδη γεγονὼς δεύτερον καὶ ὀγδοηκοστόν.</p>

<milestone unit="section" n="15"/>
<p>Φαμὲν δὲ καὶ εἰς αὐτὸν οὑτωσί·</p>
<pb n="392"/>
<p>χαλκῇ προσκόψας λεκάνῃ ποτὲ καὶ τὸ μέτωπον
πλήξας ἴαχεν ὦ σύντονον, εἶτʼ ἔθανεν,
ὁ πάντα πάντη Ξενοκράτης ἀνὴρ γεγώς.</p>
<p>Γεγόνασι δὲ καὶ ἄλλοι Ξενοκράτεις ἕξ· ὅ τε
τακτικὸς ἀρχαῖος σφόδρα %2 %2 καὶ ὁ συγγενὴς ἅμα
καὶ πολίτης τῷ προειρημένῳ φιλοσόφῳ· φέρεται
δὲ αὐτοῦ λόγος Ἀρσινοητικός, γεγραμμένος περὶ
Ἀρσινόης ἀποθανούσης. τέταρτος φιλόσοφος, ἐλεγείαν γεγραφὼς οὐκ ἐπιτυχῶς. ἴδιον δέ· ποιηταὶ
μὲν γὰρ ἐπιβαλλόμενοι πεζογραφεῖν ἐπιτυγχάνουσι·
πεζογράφοι δὲ ἐπιτιθέμενοι ποιητικῇ πταίουσι· τῷ
δῆλον τὸ μὲν φύσεως εἶναι, τὸ δὲ τέχνης ἔργον.
πέμπτος ἀνδριαντοποιός· ἕκτος ᾅσματα γεγραφώς,
ὥς φησιν Ἀριστόξενος.</p>
</div2>
<div2 n="3" type="chapter">
<head>Κεφ. γʼ. ΠΟΛΕΜΩΝ</head>

<milestone unit="section" n="16"/>
<p>Πολέμων Φιλοστράτου μὲν ἦν υἱός, Ἀθηναῖος
τῶν δήμων Οἴηθεν. νέος δʼ ὢν ἀκόλαστός τε καὶ
διακεχυμένος ἦν οὕτως, ὥστε καὶ περιφέρειν
ἀργύριον πρὸς τὰς ἑτοίμους λύσεις τῶν ἐπιθυμιῶν·
ἀλλὰ καὶ ἐν τοῖς στενωποῖς διέκρυπτεν. καὶ ἐν
Ἀκαδημείᾳ πρὸς κίονί τινι τριώβολον εὑρέθη
προσπεπλασμένον αὐτοῦ διὰ [τὴν] ὁμοίαν τῇ
προειρημένῃ πρόφασιν. καί ποτε συνθέμενος τοῖς
νέοις μεθύων καὶ ἐστεφανωμένος εἰς τὴν Ξενοκράτους ᾖξε σχολήν· ὁ δὲ οὐδὲν διατραπεὶς εἶρε
τὸν λόγον ὁμοίως· ἦν δὲ περὶ σωφροσύνης. ἀκοῦον
δὴ τὸ μειράκιον κατʼ ὀλίγον ἐθηράθη καὶ οὕτως</p>
<pb n="394"/>
<p>ἐγένετο φιλόπονος ὡς ὑπερβάλλεσθαι τοὺς ἅλλους
καὶ αὐτὸς διαδέξασθαι τὴν σχολήν, ἀρξάμενος ἀπὸ
τῆς ἕκτης καὶ δεκάτης καὶ ἑκατοστῆς Ὀλυμπιάδος.</p>

<milestone unit="section" n="17"/>
<p>Φησὶ δὲ Ἀντίγονος ὁ Καρύστιος ἐν τοῖς Βίοις τὸν
πατέρα αὐτοῦ πρῶτόν τε εἶναι τῶν πολιτῶν καὶ
ἁρματοτροφῆσαι. φυγεῖν δὲ τὸν Πολέμωνα καὶ
δίκην κακώσεως ὑπὸ τῆς γυναικός, ὡς μειρακίοις
συνόντα. τοσοῦτον δὲ ἐπιτεῖναι τὸ ἦθος ἀρξάμενον φιλοσοφεῖν, ὥστʼ ἐπὶ ταὐτοῦ σχήματος τῆς
μορφῆς πάντοτε μένειν. ἀλλὰ καὶ τὴν φωνὴν
ἀναλλοίωτος ἦν· διὸ καὶ θηραθῆναι Κράντορα ὑπʼ
αὐτοῦ. κυνὸς γοῦν λυττῶντος [καὶ] τὴν ἰγνύαν
διασπάσαντος μόνον μὴ ὠχριᾶσαι· καὶ ταραχῆς
γενομένης ἐπὶ τῆς πόλεως πυθομένων τὸ γεγονὸς
ἄτρεπτον μεῖναι. ἔν τε τοῖς θεάτροις ἀσυμπαθέστατος ἦν.

<milestone unit="section" n="18"/>
Νικοστράτου γοῦν ποτε τοῦ ἐπικαλουμένου Κλυταιμνήστρα ἀναγινώσκοντός τι τοῦ
ποιητοῦ αὐτῷ τε καὶ Κράτητι, τὸν μὲν συνδιατίθεσθαι, τὸν δʼ ἴσα καὶ μὴ ἀκοῦσαι. καὶ ὅλως ἦν
τοιοῦτος οἷόν φησι Μελάνθιος ὁ ζωγράφος ἐν τοῖς
Περὶ ζωγραφικῆς· φησὶ γὰρ δεῖν αὐθάδειάν τινα
καὶ σκληρότητα τοῖς ἔργοις ἐπιτρέχειν, ὁμοίως δὲ
κἀν τοῖς ἤθεσιν. ἔφασκε δὲ ὁ Πολέμων δεῖν ἐν
τοῖς πράγμασι γυμνάζεσθαι καὶ μὴ ἐν τοῖς διαλεκτικοῖς θεωρήμασι, καθάπερ ἁρμονικόν τι τέχνιον
καταπιόντα καὶ μὴ μελετήσαντα, ὡς κατὰ μὲν τὴν
ἐρώτησιν θαυμάζεσθαι, κατὰ δὲ τὴν διάθεσιν
ἑαυτοῖς μάχεσθαι.</p>
<pb n="396"/>
<p>Ἦν οὖν ἀσόλοικός τις καὶ γενναῖος, παρῃτημένος ἅ φησιν Ἀριστοφάνης περὶ Εὐριπίδου, "ὀξωτὰ

<milestone unit="section" n="19"/>
καὶ σιλφιωτά," ἅπερ, ὡς ὁ αὐτός φησι,</p>
<p>
<hi rend="center">καταπυγοσύνη ταῦτʼ ἐστὶ πρὸς κρέας μέγα.</hi>
</p>
<p>ἀλλὰ μὴν οὐδὲ καθίζων ἔλεγε πρὸς τὰς θέσεις,
φασί, περιπατῶν δὲ ἐπεχείρει. διὰ δὴ οὖν τὸ
φιλογενναῖον ἐτιμᾶτο ἐν τῇ πόλει. οὐ μὴν ἀλλὰ
καὶ ἐκπεπατηκὼς ἦν διατρίβων ἐν τῷ κήπῳ, παρʼ
ὃν οἱ μαθηταὶ μικρὰ καλύβια ποιησάμενοι κατῴκουν
πλησίον τοῦ μουσείου καὶ τῆς ἐξέδρας. ἐῴκει δὴ ὁ
Πολέμων κατὰ πάντα ἐζηλωκέναι τὸν Ξενοκράτην·
καὶ ἐρασθῆναι αὐτοῦ φησιν Ἀρίστιππος ἐν τῷ
τετάρτῳ Περὶ παλαιᾶς τρυφῆς. ἀεὶ γοῦν ἐμέμνητο
αὐτοῦ, τήν τʼ ἀκακίαν καὶ τὸν αὐχμὸν ἐνεδέδυτο
τἀνδρὸς καὶ τὸ βάρος οἱονεὶ τῆς Δωριστὶ ἁρμονίας.

<milestone unit="section" n="20"/>
ἦν δὲ καὶ φιλοσοφοκλῆς, καὶ μάλιστα ἐν ἐκείνοις
ὅπου κατὰ τὸν κωμικὸν τὰ ποιήματα αὐτῷ</p>
<p>κύων τις ἐδόκει συμποιεῖν Μολοττικός,</p>
<p>καὶ ἔνθα ἦν κατὰ τὸν Φρύνιχον</p>
<p>οὐ γλύξις οὐδʼ ὑπόχυτος, ἀλλὰ Πράμνιος.</p>
<p>ἔλεγεν οὖν τὸν μὲν Ὅμηρον ἐπικὸν εἶναι Σοφοκλέα,
τὸν δὲ Σοφοκλέα Ὅμηρον τραγικόν.</p>
<p>Ἐτελεύτησε δὲ γηραιὸς ἤδη ὑπὸ φθίσεως, ἱκανὰ
συγγράμματα καταλιπών. καὶ ἔστιν ἡμῶν εἰς
αὐτόν·</p>
<p>οὐκ ἀΐεις; Πολέμωνα κεκεύθαμεν, ὃν θέτο τῇδε
ἀρρωστίη, τὸ δεινὸν ἀνθρώποις πάθος.</p>
<pb n="398"/>
<p>οὐ μᾶλλον Πολέμωνα, τὸ σῶμα δέ· τοῦτο γὰρ
αὐτὸς</p>
<p>βαίνων ἐς ἄστρα διάβορον θῆκεν χαμαί.</p>
</div2>
<div2 n="4" type="chapter">
<head>Κεφ. δʼ. ΚΡΑΤΗΣ</head>

<milestone unit="section" n="21"/>
<p>Κράτης πατρὸς μὲν ἦν Ἀντιγένους &lt;Ἀθηναῖοσ&gt;,
Θριάσιος δὲ τῶν δήμων, ἀκροατὴς ἅμα καὶ ἐρώμενος Πολέμωνος· ἀλλὰ καὶ διεδέξατο τὴν σχολὴν
αὐτοῦ. καὶ οὕτως ἀλλήλω ἐφιλείτην ὥστε καὶ
ζῶντε οὐ μόνον τῶν αὐτῶν ἤστην ἐπιτηδευμάτων,
ἀλλὰ καὶ μέχρι σχεδὸν ἀναπνοῆς ἐξωμοιώσθην
ἀλλήλοιν καὶ θανόντε τῆς αὐτῆς ταφῆς ἐκοινωνείτην.
ὅθεν Ἀνταγόρας εἰς ἄμφω τοῦτον ἐποίησε τὸν
τρόπον·</p>
<p>μνήματι τῷδε Κράτητα θεουδέα καὶ Πολέμωνα
ἔννεπε κρύπτεσθαι, ξεῖνε, παρερχόμενος,</p>
<p>ἄνδρας ὁμοφροσύνῃ μεγαλήτορας, ὧν ἄπο μῦθος
ἱερὸς ἤϊσσεν δαιμονίου στόματος,</p>
<p>καὶ βίοτος καθαρὸς σοφίας ἐπὶ θεῖον ἐκόσμει
αἰῶνʼ ἀστρέπτοις δόγμασι πειθόμενος.</p>

<milestone unit="section" n="22"/>
<p>ἔνθεν καὶ Ἀρκεσίλαον μετελθόντα παρὰ Θεοφράστου πρὸς αὐτοὺς λέγειν ὡς εἶεν θεοί τινες ἢ λείψανα
τῶν ἐκ τοῦ χρυσοῦ γένους. καὶ γὰρ ἤστην οὐ
φιλοδημώδεε· ἀλλʼ οἷον Διονυσόδωρόν ποτέ φασι
τὸν αὐλητὴν εἰπεῖν, σεμνυνόμενον ἐπὶ τῷ μηδένα
τῶν κρουμάτων αὐτοῦ μήτʼ ἐπὶ τριήρους μήτʼ ἐπὶ
κρήνης ἀκηκοέναι, καθάπερ Ἰσμηνίου. συσσίτιον
δέ φησιν αὐτῷ ὁ Ἀντίγονος εἶναι παρὰ Κράντορι,
ὁμονόως συμβιούντων τούτων τε καὶ Ἀρκεσιλάου.
τὴν δὲ οἴκησιν Ἀρκεσίλαον μὲν ἔχειν μετὰ Κράντορος, Πολέμωνα δὲ σὺν Κράτητι μετὰ Λυσι-</p>
<pb n="400"/>
<p>κλέους τινὸς τῶν πολιτῶν. ἦν δέ, φησίν, ἐρώμενος,
Κράτης μέν, ὡς προείρηται, Πολέμωνος· Ἀρκεσίλαος δὲ Κράντορος.</p>

<milestone unit="section" n="23"/>
<p>Τελευτῶν δὲ ὁ Κράτης, καθά φησιν Ἀπολλόδωρος ἐν τρίτῳ τῶν Χρονικῶν, ἀπέλιπε βιβλία τὰ
μὲν φιλοσοφούμενα, τὰ δὲ περὶ κωμῳδίας, τὰ δὲ
λόγους δημηγορικοὺς καὶ πρεσβευτικούς. ἀλλὰ
καὶ μαθητὰς ἐλλογίμους· ὧν Ἀρκεσίλαον περὶ οὗ
λέξομεν--διήκουσε γὰρ καὶ τούτου--καὶ Βίωνα τὸν
Βορυσθενίτην, ὕστερον δὲ Θεοδώρειον ἀπὸ τῆς
αἱρέσεως ἐπικαλούμενον, περὶ οὗ καὶ αὐτοῦ λέξομεν
ἐχομένως Ἀρκεσιλάου.</p>
<p>Γεγόνασι δὲ Κράτητες δέκα· πρῶτος ὁ τῆς
ἀρχαίας κωμῳδίας ποιητής, δεύτερος ῥήτωρ Τραλλιανὸς Ἰσοκράτειος, τρίτος ταφρωρύχος Ἀλεξάνδρῳ συνών, τέταρτος ὁ κύων περὶ οὗ λέξομεν,
πέμπτος φιλόσοφος περιπατητικός, ἕκτος Ἀκαδημαϊκὸς ὁ προειρημένος, ἕβδομος Μαλώτης γραμματικός, ὄγδοος γεωμετρικὰ γεγραφώς, ἔνατος
ἐπιγραμμάτων ποιητής, δέκατος Ταρσεὺς φιλόσοφος
Ἀκαδημαϊκός.</p>
</div2>
<div2 n="5" type="chapter">
<head>Κεφ. εʼ. ΚΡΑΝΤΩΡ</head>

<milestone unit="section" n="24"/>
<p>Κράντωρ Σολεὺς θαυμαζόμενος ἐν τῇ ἑαυτοῦ
πατρίδι ἀπῆρεν εἰς Ἀθήνας καὶ Ξενοκράτους διήκουσε Πολέμωνι συσχολάζων. καὶ κατέλιπεν ὑπομνήματα εἰς μυριάδας στίχων τρεῖς, ὧν τινά
τινες Ἀρκεσιλάῳ προσάπτουσι. φασὶ δὲ αὐτὸν
ἐρωτηθέντα τίνι θηραθείη ὑπὸ Πολέμωνος, εἰπεῖν</p>
<pb n="402"/>
<p>τῷ μήτʼ ὀξύτερον μήτε βαρύτερον ἀκοῦσαι φθεγγομένου. οὗτος νοσήσας εἰς τὸ Ἀσκληπιεῖον
ἀνεχώρησε κἀκεῖ περιεπάτει· οἱ δὲ πανταχόθεν
προσῄεσαν αὐτῷ, νομίζοντες οὐ διὰ νόσον, ἀλλὰ
βούλεσθαι αὐτόθι σχολὴν συστήσασθαι. ὧν ἦν
καὶ Ἀρκεσίλαος θέλων ὑπʼ αὐτοῦ συστῆναι Πολέμωνι, καίπερ ἐρῶντος, ὡς ἐν τῷ περὶ Ἀρκεσιλάου
λέξομεν.

<milestone unit="section" n="25"/>
ἀλλὰ καὶ αὐτὸν ὑγιάναντα διακούειν
Πολέμωνος, ἐφʼ ᾧ καὶ μάλιστα θαυμασθῆναι.
λέγεται δὲ καὶ τὴν οὐσίαν καταλιπεῖν Ἀρκεσιλάω,
ταλάντων οὖσαν δυοκαίδεκα. καὶ ἐρωτηθέντα πρὸς
αὐτοῦ ποῦ βούλεται ταφῆναι, εἰπεῖν·</p>
<p>
<hi rend="center">ἐν γῆς φίλης μυχοῖσι κρυφθῆναι καλόν.</hi>
</p>
<p>λέγεται δὲ καὶ ποιήματα γράψαι καὶ ἐν τῇ πατρίδι
ἐν τῷ τῆς Ἀθηνᾶς ἱερῷ σφραγισάμενος αὐτὰ
θεῖναι. καί φησι Θεαίτητος ὁ ποιητὴς περὶ αὐτοῦ
οὑτωσί·</p>
<p>ἥνδανεν ἀνθρώποις, ὁ δʼ ἐπὶ πλέον ἥνδανε
Μούσαις</p>
<p>Κράντωρ, καὶ γήρως ἤλυθεν οὔτι πρόσω.</p>
<p>γῆ, σὺ δὲ τεθνηῶτα τὸν ἱερὸν ἄνδρʼ ὑπόδεξαι·
ἠρέμα καὶ κεῖθι ζῴη ἐν εὐθενίῃ.</p>

<milestone unit="section" n="26"/>
<p>Ἐθαύμαζε δὲ ὁ Κράντωρ πάντων δὴ μᾶλλον
Ὅμηρον καὶ Εὐριπίδην, λέγων ἐργῶδες εἶναι ἐν τῷ
κυρίῳ τραγικῶς ἅμα καὶ συμπαθῶς γράψαι. καὶ
προεφέρετο τὸν στίχον τὸν ἐκ τοῦ Βελλεροφόντου·</p>
<p>
<hi rend="center">οἴμοι· τί δʼ οἴμοι; θνητά τοι πεπόνθαμεν.</hi>
</p>
<p>λέγεται δὲ καὶ Ἀνταγόρα τοῦ ποιητοῦ ὡς Κράντορος εἰς Ἔρωτα πεποιημένα φέρεσθαι ταυτί·</p>
<pb n="404"/>
<p>ἐν δοιῇ μοι θυμός, ἐπεὶ γένος ἀμφίσβητον,
ἤ σε θεῶν τὸν πρῶτον ἀειγενέων, Ἔρος, εἴπω,
τῶν ὅσσους Ἔρεβός τε πάλαι βασίλειά τε παῖδας
γείνατο Νὺξ πελάγεσσιν ὑπʼ εὐρέος Ὠκεανοῖο·

<milestone unit="section" n="27"/>
ἤ σέ γε Κύπριδος υἷα περίφρονος, ἠέ σε Γαίης,
ἢ Ἀνέμων· τοῖος σὺ κακὰ φρονέων ἀλάλησαι
ἀνθρώποις ἠδʼ ἐσθλά· τὸ καὶ σέο σῶμα δίφυιον.</p>
<p>Ἦν δὲ καὶ δεινὸς ὀνοματοποιῆσαι. τραγῳδὸν
γοῦν ἀπελέκητον εἶπεν ἔχειν φωνὴν καὶ φλοιοῦ
μεστήν· καί τινος ποιητοῦ σκίφης μεστοὺς εἶναι
τοὺς στίχους· καὶ τὰς Θεοφράστου θέσεις ὀστρέῳ
γεγράφθαι. θαυμάζεται δὲ αὐτοῦ βιβλίον μάλιστα
τὸ Περὶ πένθους. καὶ κατέστρεψε πρὸ Πολέμωνος καὶ Κράτητος, ὑδρωπικῇ διαθέσει νοσήσας.
καὶ ἔστιν εἰς αὐτὸν ἡμῶν·</p>
<p>ἐπέκλυσε καὶ σέ, Κράντορ, ἡ νόσων κακίστη,
χοὔτω μέλαν κατῆλθες Πλουτέως ἄβυσσον.
καὶ σὺ μὲν ἐκεῖθι χαίρεις, σῶν λόγων δὲ χήρη
ἕστηκεν Ἀκαδήμεια καὶ Σόλοι, πατρίς σευ.</p>
</div2>
<div2 n="6" type="chapter">
<head>Κεφ. σʼ. ΑΡΚΕΣΙΛΑΟΣ</head>

<milestone unit="section" n="28"/>
<p>Ἀρκεσίλαος Σεύθου &lt;[ἢ Σκύθου], ὡς Ἀπολλόδωρος ἐν τρίτῳ Χρονικῶν&gt;, Πιτάνης τῆς Αἰολίδος.
οὗτός ἐστιν ὁ τῆς μέσης Ἀκαδημείας κατάρξας,
πρῶτος ἐπισχὼν τὰς ἀποφάσεις διὰ τὰς ἐναντιότητας τῶν λόγων. πρῶτος δὲ καὶ εἰς ἑκάτερον
ἐπεχείρησε, καὶ πρῶτος τὸν λόγον ἐκίνησε τὸν ὑπὸ
Πλάτωνος παραδεδομένον καὶ ἐποίησε διʼ ἐρωτήσεως καὶ ἀποκρίσεως ἐριστικώτερον. παρέβαλε δὲ</p>
<pb n="406"/>
<p>Κράντορι τοῦτον τὸν τρόπον. τέταρτος ἀδελφὸς ἦν
ὧν εἶχε δύο μὲν ὁμοπατρίους, δύο δὲ ὁμομητρίους·
καὶ τῶν μὲν ὁμομητρίων πρεσβύτερον Πυλάδην,
τῶν δὲ ὁμοπατρίων Μοιρέαν, ὃς ἦν αὐτῷ ἐπίτροπος.

<milestone unit="section" n="29"/>
ἤκουσε δὲ κατʼ ἀρχὰς μὲν Αὐτολύκου τοῦ μαθηματικοῦ πολίτου τυγχάνοντος, πρὶν ἀπαίρειν εἰς
Ἀθήνας, μεθʼ οὗ καὶ εἰς Σάρδεις ἀπεδήμησεν·
ἔπειτα Ξάνθου τοῦ Ἀθηναίου μουσικοῦ· μεθʼ ὃν
Θεοφράστου διήκουσεν. ἔπειτα μετῆλθεν εἰς Ἀκαδημείαν πρὸς Κράντορα· Μοιρέας μὲν γὰρ ὁ προειρημένος ἀδελφὸς ἦγεν αὐτὸν ἐπὶ ῥητορικήν· ὁ
δὲ φιλοσοφίας ἤρα, καὶ αὐτοῦ Κράντωρ ἐρωτικῶς
διατεθεὶς ἐπύθετο τὰ ἐξ Ἀνδρομέδας Εὐριπίδου
προενεγκάμενος·</p>
<p>ὦ παρθένʼ, εἰ σώσαιμί σʼ, εἴσει μοι χάριν;</p>
<p>καὶ ὃς τὰ ἐχόμενα·</p>
<p>ἄγου μʼ, ὦ ξένʼ, εἴτε δμωΐδʼ ἐθέλεις εἴτʼ ἄλοχον.</p>

<milestone unit="section" n="30"/>
<p>ἐκ τούτου συνήστην ἀλλήλοιν· ἵνα καὶ τὸν Θεόφραστον κνιζόμενόν φασιν εἰπεῖν ὡς εὐφυὴς καὶ
εὐεπιχείρητος ἀπεληλυθὼς τῆς διατριβῆς εἴη νεανίσκος. καὶ γὰρ ἐν τοῖς λόγοις ἐμβριθέστατος καὶ
φιλογράμματος ἱκανῶς γενόμενος ἥπτετο καὶ ποιητικῆς. καὶ αὐτοῦ φέρεται ἐπίγραμμα εἰς Ἄτταλον
ἔχον οὕτω·</p>
<p>Πέργαμος οὐχ ὅπλοις κλεινὴ μόνον, ἀλλὰ καὶ
ἵπποις</p>
<p>πολλάκις αὐδᾶται Πῖσαν ἀνὰ ζαθέην.</p>
<p>εἰ δὲ τὸν ἐκ Διόθεν θεμιτὸν θνατῷ νόον εἰπεῖν,
ἔσσεται εἰσαῦτις πολλὸν ἀοιδοτέρη.</p>
<pb n="408"/>
<p>ἀλλὰ καὶ εἰς Μηνόδωρον τὸν Εὐγάμου ἑνὸς τῶν
συσχολαστῶν ἐρώμενον·</p>

<milestone unit="section" n="31"/>
<p>τηλοῦ μὲν Φρυγίη, τηλοῦ δʼ ἱερὴ Θυάτειρα·
ὦ Μηνόδωρε, σὴ πατρίς, Καδανάδη.</p>
<p>ἀλλὰ γὰρ εἰς Ἀχέροντα τὸν οὐ φατὸν ἶσα κέλευθα,
ὡς αἶνος ἀνδρῶν, πάντοθεν μετρεύμενα.</p>
<p>σῆμα δέ τοι τόδʼ ἔρεξεν ἀριφραδὲς Εὔγαμος, ᾧ σὺ
πολλῶν πενεστέων ἦσθα προσφιλέστατος.</p>
<p>Ἀπεδέχετο δὲ πάντων μᾶλλον Ὅμηρον, οὗ καὶ
εἰς ὕπνον ἰὼν πάντως τι ἀνεγίνωσκεν, ἀλλὰ καὶ
ὄρθρου λέγων ἐπὶ τὸν ἐρώμενον ἀπιέναι ὁπότε
βούλοιτο ἀναγνῶναι. τόν τε Πίνδαρον ἔφασκε
δεινὸν εἶναι φωνῆς ἐμπλῆσαι καὶ ὀνομάτων καὶ
ῥημάτων εὐπορίαν παρασχεῖν. Ἴωνα δὲ καὶ ἐχαρακτήριζε νέος ὤν.</p>

<milestone unit="section" n="32"/>
<p>Διήκουσε δὲ καὶ Ἱππονίκου τοῦ γεωμέτρου· ὃν
καὶ ἔσκωψε τὰ μὲν ἄλλα νωθρὸν ὄντα καὶ χασμώδη,
ἐν δὲ τῇ τέχνῃ τεθεωρημένον, εἰπὼν τὴν γεωμετρίαν
αὐτοῦ χάσκοντος εἰς τὸ στόμα ἐμπτῆναι. τοῦτον
καὶ παρακόψαντα ἀναλαβὼν οἴκοι ἐς τοσοῦτον
ἐθεράπευσεν, ἐς ὅσον ἀποκαταστῆσαι. Κράτητος
δὲ ἐκλιπόντος κατέσχε τὴν σχολήν, ἐκχωρήσαντος
αὐτῷ Σωκρατίδου τινός. διὰ δὲ τὸ περὶ πάντων
ἐπέχειν οὐδὲ βιβλίον, φασί τινες, συνέγραψεν· οἱ
δέ, ὅτι ἐφωράθη &lt;Κράντοροσ&gt; τινὰ διορθῶν, ἅ φασιν
οἱ μὲν ἐκδοῦναι, οἱ δὲ κατακαῦσαι. ἐῴκει δὴ
θαυμάζειν καὶ τὸν Πλάτωνα καὶ τὰ βιβλία ἐκέκτητο αὐτοῦ.

<milestone unit="section" n="33"/>
ἀλλὰ καὶ τὸν Πύρρωνα κατά τινας
ἐζηλώκει καὶ τῆς διαλεκτικῆς εἴχετο καὶ τῶν</p>
<pb n="410"/>
<p>Ερετρικῶν ἥπτετο λόγων, ὅθεν καὶ ἐλέγετο ἐπʼ
αὐτοῦ ὑπʼ Ἀρίστωνος·</p>
<p>πρόσθε Πλάτων, ὄπιθεν Πύρρων, μέσσος Διόδωρος.
καὶ ὁ Τίμων ἐπʼ αὐτοῦ φησιν οὕτως·</p>
<p>τῇ γὰρ ἔχων Μενεδήμου ὑπὸ στέρνοισι μόλιβδον
θεύσεται ἢ Πύρρωνα τὸ πᾶν κρέας ἢ Διόδωρον.</p>
<p>καὶ διαλιπὼν αὐτὸν ποιεῖ λέγοντα·</p>
<p>
<hi rend="center">νήξομαι εἰς Πύρρωνα καὶ εἰς σκολιὸν Διόδωρον.</hi>
</p>
<p>Ἦν δὲ καὶ ἀξιωματικώτατος καὶ συνηγμένος
καὶ ἐν τῇ λαλιᾷ διαστατικὸς τῶν ὀνομάτων, ἐπικόπτης θʼ ἱκανῶς καὶ παρρησιαστής·

<milestone unit="section" n="34"/>
διὸ καὶ πάλιν
ὁ Τίμων οὑτωσὶ περὶ αὐτοῦ·</p>
<p>
<hi rend="center">καὶ %2 νόον αἱμυλίοις<note n="1" place="unspecified" anchored="yes">
<foreign lang="greek">καὶ νέον μη λησης</foreign> ϝυλγ.· <foreign lang="greek">νόον</foreign> ξασαυβον· <foreign lang="greek">αἱμυλίοις</foreign> ωιλαμ.·
<foreign lang="greek">παίγνιον αἱμυλίως</foreign> &lt;<hi rend="ital">ιντερ αλια</hi>&gt; ωαξης.</note> ἐπιπλήξεσιν ἐγκαταμιγνύς.</hi>
</p>
<p>ὅθεν καὶ πρὸς τὸν θρασύτερον διαλεγόμενον νεανίσκον, "οὐ λήψεταί τις," ἔφη, "τοῦτον ἀστραγάλῳ;"
πρὸς δὲ τὸν αἰτίαν ἔχοντα περαίνεσθαι, ὡς ἀνήνεγκεν αὐτῷ ὅτι οὐ δοκεῖ ἕτερον ἕτερου μεῖζον
εἶναι, ἠρώτησεν εἰ οὐδὲ τὸ δεκαδάκτυλον τοῦ ἑξαδακτύλου. Ἥμονος δέ τινος Χίου ἀειδοῦς ὄντος
καὶ ὑπολαμβάνοντος εἶναι καλοῦ καὶ ἐν χλανίσιν
ἀεὶ ἀναστρεφομένου εἰπόντος ὅτι οὐ δοκεῖ αὐτῷ
&lt;ὁ&gt; σοφὸς ἐρασθήσεσθαι, ἔφη, πότερον οὐδʼ ἐὰν
οὕτω καλὸς ᾖ τις ὥσπερ σὺ οὐδʼ ἐὰν οὕτω καλὰ
ἱμάτια ἔχῃ; ἐπεὶ δὲ καὶ παρακίναιδος ὢν ὡς εἰς
βαρὺν τὸν Ἀρκεσίλαον ἔφη·</p>
<pb n="412"/>

<milestone unit="section" n="35"/>
<p>ἔξεστʼ ἐρωτᾶν πότνιά σʼ ἢ σιγὴν ἔχω;</p>
<p>ὑπολαβὼν ἔφη·</p>
<p>γύναι, τί μοι τραχεῖα κοὐκ εἰθισμένως
λαλεῖς;</p>
<p>στωμύλου δὲ ἀγεννοῦς πράγματα αὐτῷ παρέχοντος
ἔφη·</p>
<p>ἀκόλασθʼ ὁμιλεῖν γίγνεται δούλων τέκνα.</p>
<p>ἄλλου δὲ πολλὰ φλυαροῦντος οὐδὲ τίτθης αὐτὸν
χαλεπῆς τετυχηκέναι ἔφη· τισὶ δὲ οὐδὲ ἀπεκρίνετο.
πρὸς δὲ τὸν δανειστικὸν καὶ φιλόλογον εἰπόντα τι
ἀγνοεῖν, ἔφη·</p>
<p>λήθουσι γάρ τοι κἀνέμων διέξοδοι
θήλειαν ὄρνιν, πλὴν ὅταν τόκος παρῇ.</p>
<p>ἔστι δὲ ταῦτα ἐκ τοῦ Οἰνομάου τοῦ Σοφοκλέους.</p>

<milestone unit="section" n="36"/>
<p>Πρὸς Ἀλεξίνειόν τινα διαλεκτικὸν μὴ δυνάμενον
κατʼ ἀξίαν τῶν Ἀλεξίνου τι διηγήσασθαι τὸ
Φιλοξένῳ πρὸς τοὺς πλινθιακοὺς πραχθὲν εἶπεν·
ἐκεῖνος γὰρ τὰ αὑτοῦ κακῶς ᾅδοντας τούτους
καταλαβὼν αὐτὸς τὰς πλίνθους αὐτῶν συνεπάτησεν,
εἰπών, "ὡς ὑμεῖς τὰ ἐμὰ διαφθείρετε, οὕτω κἀγὼ
τὰ ὑμέτερα." ἤχθετο οὖν δὴ τοῖς μὴ καθʼ ὥραν
τὰ μαθήματα ἀνειληφόσι. φυσικῶς δέ πως ἐν τῷ
διαλέγεσθαι ἐχρῆτο τῷ Φημʼ ἐγώ, καί, Οὐ συγκαταθήσεται τούτοις ὁ δεῖνα, εἰπὼν τοὔνομα· ὃ</p>
<pb n="414"/>
<p>καὶ πολλοὶ τῶν μαθητῶν ἐζήλουν &lt;ὡσ&gt; καὶ τὴν
ῥητορείαν καὶ πᾶν τὸ σχῆμα.</p>

<milestone unit="section" n="37"/>
<p>Ἦν δὲ καὶ εὑρεσιλογώτατος ἀπαντῆσαι εὐστόχως
καὶ ἐπὶ τὸ προκείμενον ἀνενεγκεῖν τὴν περίοδον
τῶν λόγων καὶ ἅπαντι συναρμόσασθαι καιρῷ.
πειστικός τε ὑπὲρ πάνθʼ ὁντινοῦν· παρὸ καὶ πλείους
πρὸς αὐτὸν ἀπήντων εἰς τὴν σχολὴν καίπερ
ὑπʼ ὀξύτητος αὐτοῦ ἐπιπληττόμενοι. ἀλλʼ ἔφερον
ἡδέως· καὶ γὰρ ἦν ἀγαθὸς σφόδρα καὶ ἐλπίδων
ὑποπιμπλὰς τοὺς ἀκούοντας. ἔν τε τῷ βίῳ
κοινωνικώτατος ἐγένετο καὶ εὐεργετῆσαι πρόχειρος
ἦν καὶ λαθεῖν τὴν χάριν ἀτυφότατος. εἰσελθὼν
γοῦν ποτὲ πρὸς Κτησίβιον νοσοῦντα καὶ ἰδὼν
ἀπορίᾳ θλιβόμενον, κρύφα βαλάντιον ὑπέθηκε τῷ
προσκεφαλαίῳ· καὶ ὃς εὑρών, "Ἀρκεσιλάου," φησί,
"τὸ παίγνιον." ἀλλὰ καὶ ἄλλοτε χιλίας ἀπέστειλεν.</p>

<milestone unit="section" n="38"/>
<p>Ἀρχίαν τε τὸν Ἀρκάδα Εὐμένει συστήσας
πολλῆς ἐποίησε τυχεῖν τῆς ἀξίας. ἐλευθέριός τε
ὢν καὶ ἀφιλαργυρώτατος εἰς τὰς ἀργυρικὰς δείξεις
ἀπήντα πρῶτος, καὶ ἐπὶ τὴν Ἀρχεκράτους καὶ
Καλλικράτους τὰς χρυσιαίας παντὸς ἔσπευδε
μᾶλλον. συχνοῖς τε ἐπήρκει καὶ συνηράνιζε· καί
ποτέ τινος ἀργυρώματα λαβόντος εἰς ὑποδοχὴν
φίλων καὶ ἀποστεροῦντος οὐκ ἀπῄτησεν οὐδὲ
προσεποιήθη. οἱ δέ φασιν ἐπίτηδες χρῆσαι καὶ
ἀποδιδόντος, ἐπεὶ πένης ἦν, χαρίσασθαι. ἦν μὲν
οὖν αὐτῷ καὶ ἐν Πιτάνῃ περιουσία, ἀφʼ ἧς ἀπέστειλεν αὐτῷ Πυλάδης ὁ ἀδελφός. ἀλλὰ καὶ</p>
<pb n="416"/>
<p>ἐχορήγει αὐτῷ πολλὰ Εὐμένης ὁ τοῦ Φιλεταίρου·
διὸ καὶ τούτῳ μόνῳ τῶν ἄλλων βασιλέων προσεφώνει.</p>

<milestone unit="section" n="39"/>
<p>Πολλῶν δὲ καὶ τὸν Ἀντίγονον θεραπευόντων
καὶ ὁπότε ἥκοι ἀπαντώντων αὐτὸς ἡσύχαζε, μὴ
βουλόμενος προεμπίπτειν εἰς γνῶσιν. φίλος τε
ἦν μάλιστα Ἱεροκλεῖ τῷ τὴν Μουνιχίαν ἔχοντι
καὶ τὸν Πειραιᾶ· ἔν τε ταῖς ἑορταῖς κατῄει πρὸς
αὐτὸν ἑκάστοτε. καὶ δὴ καὶ πολλὰ ἐκείνου συμπείθοντος ὥστʼ ἀσπάσασθαι τὸν Ἀντίγονον, οὐκ
ἐπείσθη, ἀλλʼ ἕως πυλῶν ἐλθὼν ἀνέστρεψε. μετά
τε τὴν Ἀντιγόνου ναυμαχίαν πολλῶν προσιόντων
καὶ ἐπιστόλια παρακλητικὰ γραφόντων αὐτὸς
ἐσιώπησεν. ἀλλʼ οὖν ὅμως ὑπὲρ τῆς πατρίδος
ἐπρέσβευσεν εἰς Δημητριάδα πρὸς Ἀντίγονον καὶ
οὐκ ἐπέτυχε. τὸ πᾶν δὴ διέτριβεν ἐν τῇ Ἀκαδημείᾳ
τὸν πολιτισμὸν ἐκτοπίζων.</p>

<milestone unit="section" n="40"/>
<p>Καί ποτε δὴ καὶ Ἀθήνησιν ἐν τῷ Πειραιεῖ πρὸς
τὰς θέσεις λέγων ἐχρόνισεν, οἰκείως ἔχων πρὸς
Ἱεροκλέα· ἐφʼ ᾧ καὶ πρός τινων διεβάλλετο.
πολυτελὴς δὲ ἄγαν ὤν--καὶ τί γὰρ ἄλλο ἢ ἕτερος
Ἀρίστιππος;--ἐπὶ τὰ δεῖπνα πρὸς τοὺς ὁμοιοτρόπους μέν, πλὴν ἀλλʼ ἀπήντα. καὶ Θεοδότῃ τε
καὶ Φίλᾳ ταῖς Ἠλείαις ἑταίραις συνῴκει φανερῶς
καὶ πρὸς τοὺς διασύροντας προεφέρετο τὰς Ἀριστίππου χρείας. φιλομειράκιός τε ἦν καὶ καταφερής· ὅθεν οἱ περὶ Ἀρίστωνα τὸν Χῖον στωικοὶ</p>
<pb n="418"/>
<p>ἐπεκάλουν αὐτῷ, φθορέα τῶν νέων καὶ κιναιδολόγον καὶ θρασὺν ἀποκαλοῦντες.

<milestone unit="section" n="41"/>
καὶ γὰρ δὴ καὶ
Δημητρίου τοῦ πλεύσαντος εἰς Κυρήνην ἐπὶ πλέον
ἐρασθῆναι λέγεται, καὶ Κλεοχάρους τοῦ Μυρλεανοῦ·
ἐφʼ ᾧ καὶ πρὸς τοὺς κωμάσαντας εἰπεῖν αὐτὸς μὲν
θέλειν ἀνοῖξαι, ἐκεῖνον δὲ διακωλύειν. τούτου δὲ
ἤρων καὶ Δημοχάρης ὁ Λάχητος καὶ Πυθοκλῆς ὁ
τοῦ Βουγέλου· οὓς καταλαβὼν ὑπʼ ἀνεξικακίας
παραχωρεῖν ἔφη. διὰ ταῦτα δὴ οὖν ἔδακνόν τε
αὐτὸν οἱ προειρημένοι καὶ ἐπέσκωπτον ὡς φίλοχλον
καὶ φιλόδοξον· μάλιστα δὲ ἐπετίθεντο αὐτῷ οἱ
περὶ Ἱερώνυμον τὸν Περιπατητικόν, ὁπότε συνάγοι
τοὺς φίλους εἰς τὴν Ἁλκυονέως τοῦ Ἀντιγόνου
υἱοῦ ἡμέραν, εἰς ἣν ἱκανὰ χρήματα ἀπέστελλεν
Ἀντίγονος πρὸς ἀπόλαυσιν.

<milestone unit="section" n="42"/>
ἔνθα καὶ παραιτούμενος ἑκάστοτε τὰς ἐπικυλικείους ἐξηγήσεις πρὸς
Ἀριδείκην προτείνοντά τι θεώρημα καὶ ἀξιοῦντα
εἰς αὐτὸ λέγειν εἶπεν, "ἀλλʼ αὐτὸ τοῦτο μάλιστα
φιλοσοφίας ἴδιον, τὸ τὸν καιρὸν ἑκάστων ἐπίστασθαι." εἰς δὲ τὸ διαβαλλόμενον αὐτοῦ φίλοχλον καὶ Τίμων τά τʼ ἄλλα φησίν, ἀτὰρ δὴ καὶ
τοῦτον τὸν τρόπον·</p>
<p>ὣς εἰπὼν ὄχλοιο περίστασιν εἰσκατέδυνεν.
οἱ δέ μιν ἠΰτε γλαῦκα πέρι σπίζαι τερατοῦντο
ἠλέματον δεικνύντες, ὁθούνεκεν ὀχλοάρεσκος.
οὐ μέγα πρῆγμα, τάλας· τί πλατύνεαι ἠλίθιος ὥς;</p>
<p>Οὐ μὴν ἀλλʼ οὕτως ἄτυφος ἦν ὥστε τοῖς μα-</p>
<pb n="420"/>
<p>θηταῖς παρῄνει καὶ ἄλλων ἀκούειν. καί τινος Χίου
νεανίσκου μὴ εὐαρεστουμένου τῇ διατριβῇ αὐτοῦ,
ἀλλʼ Ἱερωνύμου τοῦ προειρημένου, αὐτὸς ἀπαγαγὼν συνέστησε τῷ φιλοσόφῳ, παραινέσας εὐτακτεῖν.</p>

<milestone unit="section" n="43"/>
<p>Χάριεν δʼ αὐτοῦ φέρεται κἀκεῖνο· πρὸς τὸν πυθόμενον διὰ τί ἐκ μὲν τῶν ἄλλων μεταβαίνουσιν
εἰς τὴν Ἐπικούρειον, ἐκ δὲ τῶν Ἐπικουρείων
οὐδέποτε, ἔφη, "ἐκ μὲν γὰρ ἀνδρῶν γάλλοι γίνονται,
ἐκ δὲ γάλλων ἄνδρες οὐ γίνονται."</p>
<p>Λοιπὸν δὲ πρὸς τῷ τέλει γενόμενος ἅπαντα
καταλέλοιπε Πυλάδῃ τἀδελφῷ τὰ αὑτοῦ, ἀνθʼ ὧν
ἐς Χῖον αὐτὸν προήγαγε τὸν Μοιρέαν λανθάνων,
κἀκεῖθεν εἰς Ἀθήνας ἀπήγαγε. περιιὼν δὲ οὔτε
γύναιον ἐπηγάγετο οὔτʼ ἐπαιδοποιήσατο. τρεῖς
τε διαθήκας ποιησάμενος ἔθετο τὴν μὲν ἐν Ἐρετρίᾳ
πρὸς Ἀμφίκριτον, τὴν δʼ Ἀθήνησι παρά τινας τῶν
φίλων, τὴν δὲ τρίτην ἀπέστειλεν εἰς οἶκον πρὸς
Θαυμασίαν ἕνα τινὰ τῶν ἀναγκαίων, ἀξιώσας
διατηρῆσαι· πρὸς ὃν καὶ γράφει ταυτί·</p>
<p>"Ἀρκεσίλαος Θαυμασίᾳ χαίρειν.</p>

<milestone unit="section" n="44"/>
<p>"Δέδωκα Διογένει διαθήκας ἐμαυτοῦ κομίσαι
πρὸς σέ διὰ γὰρ τὸ πολλάκις ἀρρωστεῖν καὶ τὸ
σῶμα ἀσθενῶς ἔχειν ἔδοξέ μοι διαθέσθαι, ἵνʼ εἴ τι
γένοιτο ἀλλοῖον, μήτι σὲ ἠδικηκὼς ἀπίω τὸν εἰς
ἔμʼ ἐκτενῶς οὕτω πεφιλοτιμημένον. καὶ ἀξιοπιστότατος δʼ εἶ τῶν ἐνθάδε σύ μοι τηρῶν αὐτὰς
διά τε τὴν ἡλικίαν καὶ τὴν πρὸς ἡμᾶς οἰκειότητα.
πειρῶ οὖν, μεμνημένος διότι σοι πίστιν τὴν ἀναγκαιοτάτην παρακατατίθεμαι, δίκαιος ἡμῖν εἶναι,</p>
<pb n="422"/>
<p>ὅπως ὅσον ἐπὶ σοὶ τὰ κατʼ ἐμὲ εὐσχημόνως ᾖ μοι
διῳκημένα. κεῖνται δὲ Ἀθήνησιν αὗται παρά
τισι τῶν γνωρίμων καὶ ἐν Ἐρετρίᾳ παρʼ Ἀμφικρίτῳ."</p>
<p>Ἐτελεύτησε δέ, ὥς φησιν Ἕρμιππος, ἄκρατον
ἐμφορηθεὶς πολὺν καὶ παρακόφας, ἤδη γεγονὼς
ἔτος πέμπτον καὶ ἑβδομηκοστόν, ἀποδεχθεὶς πρὸς
Ἀθηναίων ὡς οὐδείς.</p>

<milestone unit="section" n="45"/>
<p>Ἔστι καὶ εἰς τοῦτον ἡμῶν·</p>
<p>Ἀρκεσίλαε, τί μοι τόσον οἶνον ἄκρητον ἀφειδῶς
ἔσπασας, ὥστε φρενῶν ἐκτὸς ὄλισθες ἑῶν;</p>
<p>οἰκτείρω σʼ οὐ τόσσον ἐπεὶ θάνες, ἀλλʼ ὅτι Μούσας
ὕβρισας οὐ μετρίῃ χρησάμενος κύλικι.</p>
<p>Γεγόνασι δὲ καὶ ἄλλοι τρεῖς Ἀρκεσίλαοι· ποιητὴς
ἀρχαίας κωμῳδίας, ἄλλος ἐλεγείας, ἕτερος ἀγαλματοποιός· εἰς ὃν καὶ Σιμωνίδης ἐποίησεν ἐπίγραμμα τουτί·</p>
<p>Ἀρτέμιδος τόδʼ ἄγαλμα, διηκόσιαι δʼ ἄρʼ ὁ μισθὸς
δραχμαὶ ταὶ Πάριαι, τῶν ἐπίσημα τράγος.</p>
<p>ἀσκητὸς δʼ ἐποίησεν Ἀθηναίης παλάμῃσιν
ἄξιος Ἀρκεσίλας υἱὸς Ἀριστοδίκου.</p>
<p>Ὁ δὲ προειρημένος φιλόσοφος, καθά φησιν
Ἀπολλόδωρος ἐν Χρονικοῖς, ἤκμαζε περὶ τὴν
εἰκοστὴν καὶ ἑκατοστὴν Ὀλυμπιάδα.</p>
</div2>
<div2 n="7" type="chapter">
<head>Κεφ. ζʼ. ΒΙΩΝ</head>

<milestone unit="section" n="46"/>
<p>Βίων τὸ μὲν γένος ἦν Βορυσθενίτης, ὧντινων δὲ
γονέων καὶ ἀφʼ οἵων πραγμάτων ἧξεν ἐπὶ φιλο-</p>
<pb n="424"/>
<p>σοφίαν, αὐτὸς Ἀντιγόνῳ διασαφεῖ. ἐρομένου γὰρ
αὐτὸν</p>
<p>τίς πόθεν εἶς ἀνδρῶν; πόθι τοι πόλις ἠδὲ τοκῆες;
αἰσθόμενος ὅτι προδιαβέβληται, φησὶ πρὸς αὐτόν·
"ἐμοὶ ὁ πατὴρ μὲν ἦν ἀπελεύθερος, τῷ ἀγκῶνι
ἀπομυσσόμενοσ--διεδήλου δὲ τὸν ταριχέμπορον-γένος Βορυσθενίτης, ἔχων οὐ πρόσωπον, ἀλλὰ
συγγραφὴν ἐπὶ τοῦ προσώπου, τῆς τοῦ δεσπότου
πικρίας σύμβολον· μήτηρ δὲ οἵαν ὁ τοιοῦτος ἂν
γήμαι, ἀπʼ οἰκήματος. ἔπειτα ὁ πατὴρ παρατελωνησάμενός τι πανοίκιος ἐπράθη μεθʼ ἡμῶν.
καί με ἀγοράζει τις ῥήτωρ νεώτερον ὄντα καὶ
εὔχαριν· ὃς καὶ ἀποθνήσκων κατέλιπέ μοι πάντα.

<milestone unit="section" n="47"/>
κἀγὼ κατακαύσας αὐτοῦ τὰ συγγράμματα καὶ
πάντα συγξύσας Ἀθήναζε ἦλθον καὶ ἐφιλοσόφησα.</p>
<p>ταύτης τοι γενεῆς τε καὶ αἵματος εὔχομαι εἶναι.</p>
<p>ταῦτά ἐστι τὰ κατʼ ἐμέ. ὥστε παυσάσθωσαν
Περσαῖός τε καὶ Φιλωνίδης ἱστοροῦντες αὐτά·
σκόπει δέ με ἐξ ἐμαυτοῦ."</p>
<p>Καὶ ἦν ὡς ἀληθῶς ὁ Βίων τὰ μὲν ἄλλα πολύτροπος καὶ σοφιστὴς ποικίλος καὶ πλείστας ἀφορμὰς δεδωκὼς τοῖς βουλομένοις καθιππάζεσθαι
φιλοσοφίας· ἔν τισι δὲ καὶ πομπικὸς καὶ ἀπολαῦσαι
τύφου δυνάμενος. πλεῖστά τε καταλέλοιπεν ὑπομνήματα, ἀλλὰ καὶ ἀποφθέγματα χρειώδη πραγματείαν περιέχοντα. οἷον ὀνειδιζόμενος ἐπὶ τῷ
μὴ θηρᾶσαι μειράκιον, "οὐχ οἷόντε," εἶπεν, "ἁπαλὸν
τυρὸν ἀγκίστρῳ ἐπισπᾶσθαι."

<milestone unit="section" n="48"/>
ἐρωτηθείς ποτε</p>
<pb n="426"/>
<p>τίς μᾶλλον ἀγωνιᾷ, ἔφη, "ὁ τὰ μέγιστα βουλόμενος εὐημερεῖν." ἐρωτηθεὶς εἰ γήμαι--ἀναφέρεται γὰρ καὶ εἰς τοῦτον--ἔφη, "ἐὰν μὲν γήμῃς
αἰσχράν, ἕξεις ποινήν· ἂν δὲ καλήν, ἕξεις κοινήν."
τὸ γῆρας ἔλεγεν ὅρμον εἶναι τῶν κακῶν· εἰς αὐτὸ
γοῦν πάντα καταφεύγειν. τὴν δόξαν &lt;ἀρ&gt;ετῶν
<note n="1" place="unspecified" anchored="yes">
<foreign lang="greek">&lt;ἀρ&gt;ετῶν</foreign> ξορρ. η. ριξηαρδς, <foreign lang="greek">ἐτῶν</foreign> ϝυλγ.</note>
μητέρα εἶναι· τὸ κάλλος ἀλλότριον ἀγαθόν· τὸν
πλοῦτον νεῦρα πραγμάτων. πρὸς τὸν τὰ χωρία
κατεδηδοκότα, "τὸν μὲν Ἀμφιάραον," ἔφη, "ἡ
γῆ κατέπιε, σὺ δὲ τὴν γῆν." μέγα κακὸν τὸ μὴ
δύνασθαι φέρειν κακόν. κατεγίνωσκε δὲ καὶ τῶν
τοὺς ἀνθρώπους κατακαόντων μὲν ὡς ἀναισθήτους,
παρακαόντων δὲ ὡς αἰσθανομένους.

<milestone unit="section" n="49"/>
ἔλεγε δὲ
συνεχὲς ὅτι αἱρετώτερόν ἐστι τὴν ὥραν ἄλλῳ
χαρίζεσθαι ἢ ἀλλοτρίας ἀποδρέπεσθαι· καὶ γὰρ
εἰς σῶμα βλάπτεσθαι καὶ εἰς ψυχήν. διέβαλε δὲ
καὶ τὸν Σωκράτην, λέγων ὡς εἰ μὲν εἶχεν Ἀλκιβιάδου χρείαν καὶ ἀπείχετο, μάταιος ἦν· εἰ δὲ μὴ
εἶχεν, οὐδὲν ἐποίει παράδοξον. εὔκολον ἔφασκε
τὴν εἰς ᾅδου ὁδόν· καταμύοντας γοῦν ἀπιέναι. τὸν
Ἀλκιβιάδην μεμφόμενος ἔλεγεν ὡς νέος μὲν ὢν
τοὺς ἄνδρας ἀπαγάγοι τῶν γυναικῶν, νεανίσκος
δὲ γενόμενος τὰς γυναῖκας τῶν ἀνδρῶν. ἐν
Ῥόδῳ τὰ ῥητορικὰ διασκούντων τῶν Ἀθηναίων
τὰ φιλοσοφούμενα ἐδίδασκε· πρὸς οὖν τὸν αἰτιασάμενον ἔφη, "πυροὺς ἐκόμισα καὶ κριθὰς πιπράσκω;"</p>

<milestone unit="section" n="50"/>
<p>Ἔλεγε δὲ τοὺς ἐν ᾅδου μᾶλλον ἂν κολάζεσθαι
εἰ ὁλοκλήροις καὶ μὴ τετρημένοις ἀγγείοις ὑδρο-</p>
<pb n="428"/>
<p>φόρουν. πρὸς τὸν ἀδολέσχην λιπαροῦντα αὐτῷ
συλλαβέσθαι, "τὸ ἱκανόν σοι ποιήσω," φησίν, "ἐὰν
παρακλήτους πέμψῃς καὶ αὐτὸς μὴ ἔλθῃς." πλέων
μετὰ πονηρῶν λῃσταῖς περιέπεσε· τῶν δέ, "ἀπολώλαμεν," εἰπόντων, "ἐὰν γνωσθῶμεν," "ἐγὼ δέ
γε," φησίν, "ἐὰν μὴ γνωσθῶ." τὴν οἴησιν ἔλεγε
προκοπῆς ἐγκοπήν. πρὸς τὸν μικρολόγον πλούσιον,
"οὐχ οὗτος," ἔφη, "τὴν οὐσίαν κέκτηται, ἀλλʼ ἡ
οὐσία τοῦτον." ἔλεγε τοὺς μικρολόγους τῶν μὲν
ὑπαρχόντων ὡς ἰδίων ἐπιμελεῖσθαι, ὡς δʼ ἐξ
ἀλλοτρίων μηδὲν ὠφελεῖσθαι. τῇ μὲν ἀνδρείᾳ
νέους ὄντας ἔφη χρῆσθαι, τῇ δὲ φρονήσει γηράσκοντας ἀκμάζειν.

<milestone unit="section" n="51"/>
τοσοῦτον διαφέρειν τὴν φρόνησιν
τῶν ἄλλων ἀρετῶν, ὅσον τὴν ὅρασιν τῶν ἄλλων
αἰσθήσεων. μὴ δεῖν ἔφασκεν ὀνειδίζειν τὸ γῆρας,
εἰς ὅ, ἔφη, πάντες εὐχόμεθα ἐλθεῖν. πρὸς τὸν
βάσκανον ἐσκυθρωπακότα, "οὐκ οἶδα," ἔφη,
"πότερον σοὶ κακὸν γέγονεν ἢ ἄλλῳ ἀγαθόν." τὴν
δυσγένειαν πονηρὸν ἔλεγεν εἶναι σύνοικον τῇ
παρρησίᾳ·</p>
<p>
<hi rend="center">δουλοῖ γὰρ ἄνδρα, κἂν θρασύσπλαγχνός τις ᾖ.</hi>
</p>
<p>τοὺς φίλους ὁποῖοι ἂν ὦσι συντηρεῖν, ἵνα μὴ
δοκοίημεν πονηροῖς κεχρῆσθαι ἢ χρηστοὺς παρῃτῆσθαι.</p>
<p>Οὗτος τὴν ἀρχὴν μὲν παρῃτεῖτο τὰ Ἀκαδημαϊκά,
καθʼ ὃν χρόνον ἤκουε Κράτητος· εἶτʼ ἐπανείλετο
τὴν κυνικὴν ἀγωγήν, λαβὼν τρίβωνα καὶ πήραν.

<milestone unit="section" n="52"/>
καὶ τί γὰρ ἄλλο μετεσκεύασεν αὐτὸν πρὸς</p>
<pb n="430"/>
<p>ἀπάθειαν; ἔπειτα ἐπὶ τὰ Θεοδώρεια μετῆλθε
διακούσας Θεοδώρου τοῦ ἀθέου κατὰ πᾶν εἶδος
λόγου σοφιστεύοντος· μεθʼ ὃν Θεοφράστου διήκουσε
τοῦ περιπατητικοῦ. ἦν δὲ καὶ θεατρικὸς καὶ
πολὺς ἐν τῷ γελοίως διαφορῆσαι, φορτικοῖς ὀνόμασι κατὰ τῶν πραγμάτων χρώμενος. διὰ δὴ
οὖν τὸ παντὶ εἴδει λόγου κεκρᾶσθαί φασι λέγειν
ἐπʼ αὐτοῦ τὸν Ἐρατοσθένην, ὡς πρῶτος Βίων τὴν
φιλοσοφίαν ἀνθινὰ ἐνέδυσεν. εὐφυὴς γὰρ ἦν καὶ
παρῳδῆσαι· οἷά ἐστιν αὐτοῦ καὶ ταῦτα·</p>
<p>ὦ πέπον Ἀρχύτα, ψαλληγενές, ὀλβιότυφε,
τῆς ὑπάτης ἔριδος πάντων ἐμπειρότατʼ ἀνδρῶν.</p>

<milestone unit="section" n="53"/>
<p>καὶ ὅλως καὶ μουσικὴν καὶ γεωμετρίαν διέπαιζεν.
ἦν δὲ πολυτελής· καὶ διὰ τοῦτο πόλιν ἐκ πόλεως
ἤμειβεν, ἐνίοτε καὶ φαντασίαν ἐπιτεχνώμενος. ἐν
γοῦν Ῥόδῳ τοὺς ναύτας ἔπεισε σχολαστικὰς
ἐσθῆτας ἀναλαβεῖν καὶ ἀκολουθῆσαι αὐτῷ· σὺν
οἷς εἰσβάλλων εἰς τὸ γυμνάσιον περίβλεπτος ἦν.
εἰώθει τε νεανίσκων τινῶν υἱοθεσίας ποιεῖσθαι εἰς
τὸ ἀποχρῆσθαι αὐτοῖς ἔς τε τὰς ἡδονὰς καὶ ὥστε
φυλάττεσθαι ὑπʼ εὐνοίας αὐτῶν· ἀλλὰ καὶ φίλαυτος
ἦν ἰσχυρῶς καὶ πολὺς ἐγκείμενος τῷ Κοινὰ τὰ
φίλων. παρʼ ὃ καὶ οὐδεὶς μαθητὴς αὐτοῦ ἐπιγράφεται, τοσούτων αὐτῷ σχολασάντων· καίτοι
τινὰς εἰς ἀναισχυντίαν προῆγεν.

<milestone unit="section" n="54"/>
ὁ γοῦν Βητίων
εἷς τῶν συνήθων αὐτῷ πρὸς Μενέδημόν ποτε
λέγεται εἰπεῖν, "ἐγώ τοι, ὦ Μενέδημε, νύκτωρ
συνδέομαι Βίωνι καὶ οὐδὲν ἄτοπον δοκῶ μοι</p>
<pb n="432"/>
<p>πεπονθέναι." πολλὰ δὲ καὶ ἀθεώτερον προεφέρετο
τοῖς ὁμιλοῦσι, τοῦτο Θεοδώρειον ἀπολαύσας. καὶ
ὕστερόν ποτε ἐμπεσὼν εἰς νόσον, ὡς ἔφασκον οἱ
ἐν Χαλκίδι--αὐτόθι γὰρ καὶ κατέστρεψε--περίαπτα
λαβεῖν ἐπείσθη καὶ μεταγινώσκειν ἐφʼ οἷς ἐπλημμέλησεν εἰς τὸ θεῖον. ἀπορίᾳ δὲ καὶ τῶν νοσοκομούντων δεινῶς διετίθετο, ἕως Ἀντίγονος αὐτῷ
δύο θεράποντας ἀπέστειλε. καὶ ἠκολούθει γε
αὐτὸς<note n="1" place="unspecified" anchored="yes">
<foreign lang="greek">αὐτῷ</foreign> ξοδδ.· ξορρ. ρεισκε.</note> ἐν φορείῳ, καθά φησι Φαβωρῖνος ἐν Παντοδαπῇ ἱστορίᾳ.</p>
<p>Ἀλλὰ καὶ ὣς κατέστρεψε καὶ ἡμεῖς αὐτὸν οὕτως
ᾐτιασάμεθα·</p>

<milestone unit="section" n="55"/>
<p>Βίωνα, τὸν Βορυσθένης ἔφυσε γῆ Σκύθισσα,
λέγειν ἀκούομεν θεοὺς ὡς οὐδέν εἰσιν ὄντως.
κεἰ μὲν τὸ δόγμα τοῦτʼ ἔχων ἔμιμνεν, ἦν ἂν εἰκὸς
λέγειν, φρονεῖν ὅπως δοκεῖ· κακῶς μέν, ἀλλʼ ἔδοξε.
νῦν δʼ ἐς νόσον πεσὼν μακρὴν καὶ μὴ θάνῃ δεδοικὼς
ὁ μὴ θεοὺς εἶναι λέγων, ὁ νηὸν οὐδὲ βλέψας,

<milestone unit="section" n="56"/>
ὁ πολλὰ χλευάσας βροτούς, ὅσοι θεοῖς ἔθυον,
οὐ μοῦνον ἐσχάρης ὕπερ βωμῶν τε καὶ τραπέζης
κνίσῃ, λίπει, θυλήμασιν θεῶν ἔδαισε ῥῖνας·
οὐδʼ εἶπε μοῦνον, Ἤλιτον, σύγγνωτε τοῖς πρίν· ἀλλὰ
καὶ γραῒ δῶκεν εὐμαρῶς τράχηλον εἰς ἐπῳδὴν
καὶ σκυτίσιν βραχίονας πεπεισμένως ἔδησε·

<milestone unit="section" n="57"/>
ῥάμνον τε καὶ κλάδον δάφνης ὑπὲρ θύρην ἔθηκεν,
ἅπαντα μᾶλλον ἢ θανεῖν ἕτοιμος ὢν ὑπουργεῖν.
μωρὸς δʼ ὃς ἤθελέν τινος μισθοῦ τὸ θεῖον εἶναι,
ὡς τῶν θεῶν ὄντων ὅταν Βίων θέλῃ νομίζειν.
τοιγὰρ μάτην φρονῶν, ὅτʼ ἦν ἅπας ὁ λέμφος ἄνθραξ,
τὴν χεῖρα τείνας ὧδέ πως, Χαῖρʼ, εἶπε, χαῖρε,
Πλουτεῦ.</p>
<pb n="434"/>

<milestone unit="section" n="58"/>
<p>Γεγόνασι δὲ Βίωνες δέκα· πρῶτος ὁ Φερεκύδῃ
τῷ Συρίῳ συνακμάσας, οὗ φέρεται βιβλία δύο
Ἰάδι· ἔστι δὲ Προκοννήσιος. δεύτερος Συρακόσιος,
τέχνας ῥητορικὰς γεγραφώς· τρίτος αὐτὸς οὗτος·
τέταρτος Δημοκρίτειος καὶ μαθηματικός, Ἀβδη·
ρίτης, Ἀτθίδι γεγραφὼς καὶ Ἰάδι· οὗτος πρῶτος
εἶπεν εἶναί τινας οἰκήσεις ἔνθα γίνεσθαι ἓξ μηνῶν
τὴν νύκτα καὶ ἓξ τὴν ἡμέραν. πέμπτος Σολεύς,
Αἰθιοπικὰ γεγραφώς· ἕκτος ῥητορικός, οὗ φέρεται
ἐννέα βιβλία Μουσῶν ἐπιγραφόμενα· ἕβδομος
μελικὸς ποιητής· ὄγδοος Μιλήσιος ἀνδριαντοποιός, οὗ μέμνηται καὶ Πολέμων· ἔνατος ποιητὴς
τραγῳδίας τῶν Ταρσικῶν λεγομένων· δέκατος
ἀγαλματοποιὸς Κλαζομένιος ἢ Χῖος, οὗ μέμνηται καὶ Ἱππῶναξ.</p>
</div2>
<div2 n="8" type="chapter">
<head>Κεφ. ηʼ. ΛΑΚΥΔΗΣ</head>

<milestone unit="section" n="59"/>
<p>Λακύδης Ἀλεξάνδρου Κυρηναῖος. οὗτός ἐστιν
ὁ τῆς νέας Ἀκαδημείας κατάρξας καὶ Ἀρκεσίλαον
διαδεξάμενος, ἀνὴρ σεμνότατος καὶ οὐκ ὀλίγους
ἐσχηκὼς ζηλωτάς· φιλόπονός τε ἐκ νέου καὶ πένης
μέν, εὔχαρις δʼ ἄλλως καὶ εὐόμιλος. τοῦτόν φασι
καὶ περὶ οἰκονομίαν γλυκύτατα ἐσχηκέναι· ἐπειδὴ
γάρ τι προέλοι τοῦ ταμιείου, σφραγισάμενος πάλιν
εἴσω τὸν δακτύλιον διὰ τῆς ὀπῆς ἐρρίπτει, ὡς
μηδέποτʼ αὐτοῦ περιαιρεθείη τι καὶ βασταχθείη
τῶν ἀποκειμένων. μαθόντα δὴ τοῦτο τὰ θεραπόντια ἀπεσφράγιζε καὶ ὅσα ἐβούλετο ἐβάσταζεν·
ἔπειτα τὸν δακτύλιον τὸν αὐτὸν τρόπον διὰ τῆς</p>
<pb n="436"/>
<p>ὀπῆς ἐνίει εἰς τὴν στοάν· καὶ τοῦτο ποιοῦντα οὐδέ
ποτʼ ἐφωράθη.</p>

<milestone unit="section" n="60"/>
<p>Ὁ γοῦν Λακύδης ἐσχόλαζεν ἐν Ἀκαδημείᾳ ἐν
τῷ κατασκευασθέντι κήπῳ ὑπὸ Ἀττάλου τοῦ
βασιλέως, καὶ Λακύδειον ἀπʼ αὐτοῦ προσηγορεύετο.
καὶ μόνος τῶν ἀπʼ αἰῶνος ζῶν παρέδωκε τὴν
σχολὴν Τηλεκλεῖ καὶ Εὐάνδρῳ τοῖς Φωκαεῦσι.
παρὰ δʼ Εὐάνδρου διεδέξατο Ἡγησίνους Περγαμηνός, ἀφʼ οὗ Καρνεάδης. χάριεν δʼ εἰς τὸν
Λακύδην ἀναφέρεται· Ἀττάλου γὰρ αὐτὸν μεταπεμπομένου φασὶν εἰπεῖν τὰς εἰκόνας πόρρωθεν
δεῖν θεωρεῖσθαι. ὀψὲ δὲ αὐτῷ γεωμετροῦντι
λέγει τις, "εἶτα νῦν καιρός;" &lt;καὶ ὅς·&gt; "εἶτα
μηδὲ νῦν;"</p>

<milestone unit="section" n="61"/>
<p>Ἐτελεύτησε δὲ σχολαρχεῖν ἀρξάμενος τῷ τετάρτῳ ἔτει τῆς τετάρτης καὶ τριακοστῆς καὶ
ἑκατοστῆς Ὀλυμπιάδος, τῆς σχολῆς ἀφηγησάμενος ἓξ πρὸς τοῖς εἴικοσιν ἔτη· ἡ τελευτὴ δὲ
αὐτῷ παράλυσις ἐκ πολυποσίας. καὶ αὐτῷ προσεπαίξαμεν ἡμεῖς οὑτωσί·</p>
<p>καὶ σέο, Λακύδη, φάτιν ἔκλυον ὡς ἄρα καὶ σὲ
Βάκχος ἑλὼν Ἀΐδῃ ποσσὶν ἔσυρεν<note n="1" place="unspecified" anchored="yes">σὲ . . . Βάκχος . . . ἔσυρεν ξοβετ· σὺ . . . βάκχον . . .
ἔσυρες ξοδδ. νισι #3υοδ αντη. παλ. ϝιι. 105 βάκχου σξριπτυμ σιτ.</note> ἄκροις.</p>
<p>ἦ σαφὲς ἦν, Διόνυσος ὅταν πολὺς ἐς δέμας ἔλθῃ,
λῦσε μέλη· διὸ δὴ μήτι Λυαῖος ἔφυ;</p>
</div2>
<div2 n="9" type="chapter">
<head>Κεφ θʼ. ΚΑΡΝΕΑΔΗΣ</head>

<milestone unit="section" n="62"/>
<p>Καρνεάδης Ἐπικώμου ἢ Φιλοκώμου, ὡς Ἀλέξανδρος ἐν Διαδοχαῖς, Κυρηναῖος. οὗτος τὰ τῶν</p>
<pb n="438"/>
<p>Στωικῶν βιβλία ἀναγνοὺς ἐπιμελῶς &lt;καὶ μάλιστα&gt;
τὰ Χρυσίππου, ἐπιεικῶς αὐτοῖς ἀντέλεγε καὶ
εὐημέρει τοσοῦτον, ὥστε ἐκεῖνο ἐπιλέγειν·</p>
<p>
<hi rend="center">εἰ μὴ γὰρ ἦν Χρύσιππος, οὐκ ἂν ἦν ἐγώ.</hi>
</p>
<p>φιλόπονος δʼ ἄνθρωπος γέγονεν εἰ καί τις ἄλλος,
ἐν μὲν τοῖς φυσικοῖς ἧττον φερόμενος, ἐν δὲ τοῖς
ἠθικοῖς μᾶλλον. ὅθεν καὶ ἐκόμα καὶ ἔτρεφεν
ὄνυχας ἀσχολίᾳ τῇ περὶ τοὺς λόγους. τοσοῦτον
δʼ ἴσχυσεν ἐν φιλοσοφίᾳ, ὥστε καὶ τοὺς ῥήτορας
ἀπολύσαντας ἐκ τῶν σχολῶν παρʼ αὐτὸν ἰέναι
καὶ αὐτοῦ ἀκούειν.</p>

<milestone unit="section" n="63"/>
<p>Ἦν δὲ καὶ μεγαλοφωνότατος, ὥστε τὸν γυμνασίαρχον προσπέμψαι αὐτῷ μὴ οὕτω βοᾶν· τὸν
δὲ εἰπεῖν, "καὶ δὸς μέτρον φωνῆς." ἔνθεν εὐστόχως ἑλόντα ἀμείψασθαι· φάναι γάρ, "μέτρον
ἔχεις τοὺς ἀκούοντας." δεινῶς τʼ ἦν ἐπιπληκτικὸς
καὶ ἐν ταῖς ζητήσεσι δύσμαχος· τά τε δεῖπνα λοιπὸν
παρῃτεῖτο διὰ τὰς προειρημένας αἰτίας. οὗτός
ποτε Μέντορος τοῦ Βιθυνοῦ μαθητοῦ ὄντος καὶ
παρʼ αὐτὸν ἐλθόντος εἰς τὴν διατριβήν, ὡς ἐπείρα
αὐτοῦ τὴν παλλακὴν ὁ Μέντωρ, καθά φησι Φαβωρῖνος ἐν Παντοδαπῇ ἱστορίᾳ, μεταξὺ λέγων
παρῴδησεν εἰς αὐτόν·</p>

<milestone unit="section" n="64"/>
<p>πωλεῖταί τις δεῦρο γέρων ἅλιος νημερτής,
Μέντορι εἰδόμενος ἠμὲν δέμας ἠδὲ καὶ αὐδήν·
τοῦτον σχολῆς τῆσδʼ ἐκκεκηρῦχθαι λέγω·</p>
<p>καὶ ὃς ἀναστὰς ἔφη·</p>
<pb n="440"/>
<p>οἱ μὲν ἐκήρυσσον, τοὶ δʼ ἠγείροντο μάλʼ ὦκα.</p>
<p>Δειλότερον δέ πως δοκεῖ περὶ τὴν τελευτὴν
ἀνεστράφθαι, ὅτε συνεχὲς ἔλεγεν, "ἡ συστήσασα
φύσις καὶ διαλύσει." μαθών τε Ἀντίπατρον φάρμακον πιόντα ἀποθανεῖν, παρωρμήθη πρὸς τὸ
εὐθαρσὲς τῆς ἀπαλλαγῆς καί φησι, "δότε οὖν
κἀμοί·" τῶν δὲ εἰπόντων, "τί;" "οἰνόμελι"
εἶπεν. τελευτῶντος δʼ αὐτοῦ φασιν ἔκλειψιν
γενέσθαι σελήνης, συμπάθειαν, ὡς ἂν εἴποι τις,
αἰνιττομένου τοῦ μεθʼ ἥλιον καλλίστου τῶν ἄστρων.</p>

<milestone unit="section" n="65"/>
<p>Φησὶ δὲ Ἀπολλόδωρος ἐν Χρονικοῖς ἀπελθεῖν
αὐτὸν ἐξ ἀνθρώπων ἔτει τετάρτῳ τῆς δευτέρας
καὶ ἑξηκοστῆς καὶ ἑκατοστῆς Ὀλυμπιάδος, βιώσαντα ἔτη πέντε πρὸς τοῖς ὀγδοήκοντα. φέρονται
δʼ αὐτοῦ ἐπιστολαὶ πρὸς Ἀριαράθην τὸν Καππαδοκίας βασιλέα. τὰ δὲ λοιπὰ αὐτοῦ οἱ μαθηταὶ
συνέγραψαν· αὐτὸς δὲ κατέλιπεν οὐδέν. ἔστι καὶ
εἰς τοῦτον ἡμῶν τῷ λογαοιδικῷ μέτρῳ [καὶ Ἀρχεβουλείῳ]·</p>
<p>τί με Καρνεάδην, τί με, Μοῦσα, θέλεις ἐλέγχειν;
ἀμαθὴς γὰρ ὃς οὔτι κάτοιδεν ὅπως δεδοίκει
τὸ θανεῖν· ὅτε καὶ φθισικήν ποτʼ ἔχων κακίστην
νόσον, οὐκ ἔθελεν λύσιν ἰσχέμεν· ἀλλʼ ἀκούσας
ὅτι φάρμακον Ἀντίπατρός τι πιὼν ἀπέσβη,

<milestone unit="section" n="66"/>
"δότε τόινυν," ἔφησε, "τὶ κἀμὲ πιεῖν." "τί μέντοι;
τί;" "δότʼ οἰνόμελι." σφόδρα τʼ εἶχε πρόχειρα
ταυτί·</p>
<p>"φύσις ἡ συνέχουσά με καὶ διαλύσεται δή."
ὁ μὲν οὐδὲν ἔλασσον ἔβη κατὰ γῆς, ἐνῆν δὲ
τὰ πλέω κακὰ κέρδεʼ ἔχοντα μολεῖν ἐς ᾅδου.</p>
<p>Λέγεται καὶ τὰς ὄψεις νυκτὸς ὑποχυθῆναι καὶ</p>
<pb n="442"/>
<p>ἀγνοεῖν· κελεῦσαί τε τὸν παῖδα λύχνον ἅψαι· εἰσκομίσαντος δὲ καὶ εἰπόντος, "κεκόμικα," "οὐκοῦν,"
εἰπεῖν, "σὺ ἀναγίνωσκε."</p>
<p>Τούτου πολλοὶ μὲν καὶ ἄλλοι γεγόνασι μαθηταί,
ἐλλογιμώτατος δὲ Κλειτόμαχος· περὶ οὗ καὶ
λεκτέον.</p>
<p>Γέγονε μέντοι καὶ ἄλλος Καρνεάδης, ἐλεγείας
ποιητὴς ψυχρός.</p>
</div2>
<div2 n="10" type="chapter">
<head>Κεφ. ιʼ. ΚΛΕΙΤΟΜΑΧΟΣ</head>

<milestone unit="section" n="67"/>
<p>Κλειτόμαχος Καρχηδόνιος. οὗτος ἐκαλεῖτο μὲν
Ἀσδρούβας καὶ τῇ ἰδίᾳ φωνῇ κατὰ τὴν πατρίδα
ἐφιλοσόφει. ἐλθὼν δʼ εἰς Ἀθήνας ἤδη τετταράκοντʼ
ἔτη γεγονὼς ἤκουσε Καρνεάδου· κἀκεῖνος ἀποδεξάμενος αὐτοῦ τὸ φιλόπονον γράμματά τʼ ἐποίησε
μαθεῖν καὶ συνήσκει τὸν ἄνδρα. ὁ δὲ εἰς τοσοῦτον
ἤλασεν ἐπιμελείας, ὥστε ὑπὲρ τὰ τετρακόσια
βιβλία συνέγραψε. καὶ διεδέξατο τὸν Καρνεάδην
καὶ τὰ αὐτοῦ μάλιστα διὰ τῶν συγγραμμάτων
ἐφώτισεν. ἀνὴρ ἐν ταῖς τρισὶν αἱρέσεσι διαπρέψας,
ἔν τε τῇ Ἀκαδημαϊκῇ καὶ περιπατητικῇ καὶ στωικῇ.</p>
<p>Καθόλου δὲ τοὺς Ἀκαδημαϊκοὺς ὁ Τίμων οὕτω
διασύρει·</p>
<p>οὐδʼ Ἀκαδημιακῶν πλατυρημοσύνης ἀναλίστου.</p>
<p>Ἡμεῖς δὲ τοὺς Ἀκαδημαϊκοὺς τοὺς ἀπὸ Πλάτωνος διεληλυθότες ἔλθωμεν ἐπὶ τοὺς ἀπὸ Πλάτωνος περιπατητικούς, ὧν ἦρξεν Ἀριστοτέλης.</p>
</div2>
</div1>
<pb n="444"/>
<div1 n="5" type="book">
<head>Ε</head>
<div2 n="1" type="chapter">
<head>Κεφ. αʼ. ΑΡΙΣΤΟΤΕΛΗΣ</head>

<milestone unit="section" n="1"/>
<p>Ἀριστοτέλης Νικομάχου καὶ Φαιστίδος Σταγειρίτης. ὁ δὲ Νικόμαχος ἦν ἀπὸ Νικομάχου τοῦ
Μαχάονος τοῦ Ἀσκληπιοῦ, καθά φησιν Ἕρμιππος
ἐν τῷ Περὶ Ἀριστοτέλους· καὶ συνεβίω Ἀμύντᾳ τῷ
Μακεδόνων βασιλεῖ ἰατροῦ καὶ φίλου χρείᾳ. οὗτος
γνησιώτατος τῶν Πλάτωνος μαθητῶν, τραυλὸς
τὴν φωνήν, ὥς φησι Τιμόθεος ὁ Ἀθηναῖος ἐν τῷ
Περὶ βίων· ἀλλὰ καὶ ἰσχνοσκελής, φασίν, ἦν καὶ
μικρόμματος ἐσθῆτί τʼ ἐπισήμῳ χρώμενος καὶ
δακτυλίοις καὶ κουρᾷ. ἔσχε δὲ καὶ υἱὸν Νικόμαχον
ἐξ Ἑρπυλλίδος τῆς παλλακῆς, ὥς φησι Τίμαιος.<note n="1" place="unspecified" anchored="yes">ξοδδ. <foreign lang="greek">Τιμόθεος</foreign> ρεπεατεδ φρομ αβοϝε.</note>
</p>

<milestone unit="section" n="2"/>
<p>Ἀπέστη δὲ Πλάτωνος ἔτι περιόντος· ὥστε φασὶν
ἐκεῖνον εἰπεῖν, "Ἀριστοτέλης ἡμᾶς ἀπελάκτισε,
καθαπερεὶ τὰ πωλάρια γεννηθέντα τὴν μητέρα."
φησὶ δʼ Ἕρμιππος ἐν τοῖς Βίοις ὅτι πρεσβεύοντος
αὐτοῦ πρὸς Φίλιππον ὑπὲρ Ἀθηναίων σχολάρχης
ἐγένετο τῆς ἐν Ἀκαδημείᾳ σχολῆς Ξενοκράτης·
ἐλθόντα δὴ αὐτὸν καὶ θεασάμενον ὑπʼ ἄλλῳ τὴν
σχολήν, ἑλέσθαι περίπατον τὸν ἐν Λυκείῳ καὶ</p>
<pb n="446"/>
<p>μέχρι μὲν ἀλείμματος<note n="1" place="unspecified" anchored="yes">
<foreign lang="greek">ἀλείμματος.</foreign> βψωατερ πυτς τηις βετσεεν δαγγερς.</note> ἀνακάμπτοντα τοῖς μαθηταῖς
συμφιλοσοφεῖν· ὅθεν περιπατητικὸν προσαγορευθῆναι. οἱ δʼ, ὅτι ἐκ νόσου περιπατοῦντι Ἀλεξάνδρῳ
συμπαρὼν διελέγετο ἄττα.</p>

<milestone unit="section" n="3"/>
<p>Ἐπειδὴ δὲ πλείους ἐγένοντο ἤδη, καὶ ἐκάθισεν
εἰπών·</p>
<p>
<hi rend="center">αἰσχρὸν σιωπᾶν, Ξενοκράτην δʼ ἐᾶν λέγειν.</hi>
</p>
<p>καὶ πρὸς θέσιν συνεγύμναζε τοὺς μαθητάς, ἅμα καὶ
ῥητορικῶς ἐπασκῶν. ἔπειτα μέντοι ἀπῆρε πρὸς
Ἑρμίαν τὸν εὐνοῦχον, Ἀταρνέως ὄντα τύραννον·
ὃν οἱ μέν φασι παιδικὰ γενέσθαι αὐτοῦ, οἱ δὲ καὶ
κηδεῦσαι αὐτῷ δόντα τὴν θυγατέρα ἢ ἀδελφιδῆν, ὥς
φησι Δημήτριος ὁ Μάγνης ἐν τοῖς Περὶ ὁμωνύμων
ποιητῶν τε καὶ συγγραφέων· ὃς καὶ δοῦλον Εὐβούλου φησὶ γενέσθαι τὸν Ἑρμίαν, γένει Βιθυνὸν ὄντα
καὶ τὸν δεσπότην ἀνελόντα. Ἀρίστιππος δʼ ἐν τῷ
πρώτῳ<note n="2" place="unspecified" anchored="yes">
<foreign lang="greek">πρώτῳ] τετάρτῳ</foreign> ωιλαμοσιτζ.</note> Περὶ παλαιᾶς τρυφῆς φησιν ἐρασθῆναι τὸν
Ἀριστοτέλην παλλακίδος τοῦ Ἑρμίου.

<milestone unit="section" n="4"/>
τοῦ δὲ
συγχωρήσαντος ἔγημέ τʼ αὐτὴν καὶ ἔθυεν ὑπερχαίρων τῷ γυναίῳ, ὡς Ἀθηναῖοι τῇ Ἐλευσινίᾳ
Δήμητρι· τῷ τε Ἑρμίᾳ παιᾶνα ἔγραψεν, ὃς ἔνδον
γέγραπται. ἐντεῦθέν τε γενέσθαι ἐν Μακεδονίᾳ
παρὰ Φιλίππῳ καὶ λαβεῖν μαθητὴν παρʼ αὐτοῦ τὸν
υἱὸν Ἀλέξανδρον, καὶ αἰτῆσαι ἀναστῆσαι αὐτοῦ τὴν
πατρίδα κατασκαφεῖσαν ὑπὸ Φιλίππου καὶ τυχεῖν·</p>
<pb n="448"/>
<p>οἷς καὶ νόμους θεῖναι. ἀλλὰ καὶ ἐν τῇ σχολῇ
νομοθετεῖν μιμούμενον Ξενοκράτην, ὥστε κατὰ
δέκα ἡμέρας ἄρχοντα ποιεῖν. ἐπειδὴ δʼ ἐδόκει
ἐπιεικῶς αὐτῷ συγγεγενῆσθαι Ἀλεξάνδρῳ, ἀπῆρεν
εἰς Ἀθήνας, συστήσας αὐτῷ τὸν συγγενῆ Καλλισθένην τὸν Ὀλύνθιον·

<milestone unit="section" n="5"/>
ὃν καὶ παρρησιαστικώτερον
λαλοῦντα τῷ βασιλεῖ καὶ μὴ πειθόμενον αὐτῷ φασιν
ἐπιπλήξαντα εἰπεῖν·</p>
<p>
<hi rend="center">ὠκύμορος δή μοι, τέκος, ἔσσεαι, οἷʼ ἀγορεύεις.</hi>
</p>
<p>καὶ δὴ καὶ ἐγένετο. δόξας γὰρ Ἑρμολάῳ συμμετεσχηκέναι τῆς εἰς Ἀλέξανδρον ἐπιβουλῆς ἐν
σιδηρᾷ περιήγετο γαλεάγρᾳ, φθειριῶν καὶ ἀκόμιστος· καὶ τέλος λέοντι παραβληθείς, οὕτω κατέστρεψεν.</p>
<p>Ὁ δʼ οὖν Ἀριστοτέλης ἐλθὼν εἰς τὰς Ἀθήνας
καὶ τρία πρὸς τοῖς δέκα τῆς σχολῆς ἀφηγησάμενος
ἔτη ὑπεξῆλθεν εἰς Χαλκίδα, Εὐρυμέδοντος αὐτὸν
τοῦ ἱεροφάντου δίκην ἀσεβείας γραψαμένου, ἢ
Δημοφίλου, ὥς φησι Φαβωρῖνος ἐν Παντοδαπῇ
ἱστορίᾳ, ἐπειδήπερ τὸν ὕμνον ἐποίησεν εἰς τὸν

<milestone unit="section" n="6"/>
προειρημένον Ἑρμίαν, ἀλλὰ καὶ ἐπίγραμμα ἐπὶ
τοῦ ἐν Δελφοῖς ἀνδριάντος τοιοῦτον·</p>
<p>τόνδε ποτʼ οὐχ ὁσίως παραβὰς μακάρων θέμιν
ἁγνὴν</p>
<p>ἔκτεινεν Περσῶν τοξοφόρων βασιλεύς,</p>
<p>οὐ φανερῶς λόγχῃ φονίοις ἐν ἀγῶσι κρατήσας,
ἀλλʼ ἀνδρὸς πίστει χρησάμενος δολίου.</p>
<p>Ἐνταῦθα δὴ πιὼν ἀκόνιτον ἐτελεύτησεν, ὥς</p>
<pb n="450"/>
<p>φησιν Εὔμηλος ἐν τῇ πέμπτῃ τῶν Ἱστοριῶν, βιοὺς
ἔτη ἑβδομήκοντα. ὁ δʼ αὐτός φησιν αὐτὸν καὶ
Πλάτωνι τριακοντούτην συστῆναι, διαπίπτων· βεβίωκε γὰρ τρία μὲν πρὸς τοῖς ἑξήκοντα, Πλάτωνι
δὲ ἑπτακαιδεκέτης συνέστη.</p>
<p>Ὁ δὲ ὕμνος ἔχει τοῦτον τὸν τρόπον·</p>

<milestone unit="section" n="7"/>
<p>ἀρετά, πολύμοχθε γένει βροτείῳ,</p>
<p>θήραμα κάλλιστον βίῳ,</p>
<p>σᾶς πέρι, παρθένε, μορφᾶς</p>
<p>καὶ θανεῖν ζαλωτὸς ἐν Ἑλλάδι πότμος</p>
<p>καὶ πόνους τλῆναι μαλεροὺς ἀκάμαντας·</p>
<p>τοῖον ἐπὶ φρένα βάλλεις</p>
<p>κάρτος ἀθάνατον χρυσοῦ τε κρεῖσσον</p>
<p>καὶ γονέων μαλακαυγήτοιό θʼ ὕπνου.</p>
<p>σεῦ δʼ ἕνεχʼ οὑκ Διὸς Ἡρακλέης Λήδας τε κοῦροι</p>
<p>πόλλʼ ἀνέτλασαν ἔργοις</p>
<p>σὰν ἀγρεύοντες δύναμιν.</p>

<milestone unit="section" n="8"/>
<p>σοῖς δὲ πόθοις Ἀχιλεὺς</p>
<p>Αἴας τʼ Ἀΐδαο δόμους ἦλθον·</p>
<p>σᾶς δʼ ἕνεκεν φιλίου μορφᾶς καὶ Ἀταρνέος
ἔντροφος ἀελίου χήρωσεν αὐγάς.</p>
<p>τοιγὰρ ἀοίδιμος ἔργοις, ἀθάνατόν τε μιν αὐξήσουσι Μοῦσαι</p>
<p>Μναμοσύνας θύγατρες, Διὸς ξενίου σέβας αὔξουσαι φιλίας τε γέρας βεβαίου.</p>
<p>Ἔστι δʼ οὖν καὶ εἰς τοῦτον ἡμῶν οὕτως ἔχον·</p>
<p>Εὐρυμέδων ποτʼ ἔμελλεν Ἀριστοτέλην ἀσεβείας
γράψασθαι Δηοῦς μύστιδος ὢν πρόπολος,</p>
<p>ἀλλὰ πιὼν ἀκόνιτον ὑπέκφυγε· τοῦτʼ ἀκονιτὶ
ἦν ἄρα νικῆσαι συκοφάσεις ἀδίκους.</p>
<pb n="452"/>

<milestone unit="section" n="9"/>
<p>Τοῦτον πρῶτον Φαβωρῖνος ἐν Παντοδαπῇ ἱστορίᾳ
λόγον δικανικὸν ὑπὲρ ἑαυτοῦ συγγράψαι φησὶν ἐπʼ
αὐτῇ ταύτῃ τῇ δίκῃ καὶ λέγειν ὡς Ἀθήνησιν</p>
<p>ὄγχνη ἐπʼ ὄγχνῃ γηράσκει, σῦκον δʼ ἐπὶ σύκῳ.</p>
<p>Φησὶ δʼ Ἀπολλόδωρος ἐν Χρονικοῖς γεννηθῆναι
μὲν αὐτὸν τῷ πρώτῳ ἔτει τῆς ἐνάτης καὶ ἐνενηκοστῆς Ὀλυμπιάδος, παραβαλεῖν δὲ Πλάτωνι καὶ
διατρῖψαι παρʼ αὐτῷ εἴκοσιν ἔτη, ἑπτακαιδεκέτην
συστάντα· καὶ εἴς τε Μυτιλήνην ἐλθεῖν ἐπʼ ἄρχοντος
Εὐβούλου τῷ τετάρτῳ ἔτει τῆς ὀγδόης καὶ ἑκατοστῆς Ὀλυμπιάδος. Πλάτωνος δὲ τελευτήσαντος
τῷ πρώτῳ ἔτει ἐπὶ Θεοφίλου, πρὸς Ἑρμίαν ἀπᾶραι
καὶ μεῖναι ἔτη τρία·

<milestone unit="section" n="10"/>
ἐπὶ Πυθοδότου δʼ ἐλθεῖν πρὸς
Φίλιππον τῷ δευτέρῳ ἔτει τῆς ἐνάτης καὶ ἑκατοστῆς
Ὀλυμπιάδος, Ἀλεξάνδρου πεντεκαίδεκα ἔτη ἤδη
γεγονότος. εἰς δʼ Ἀθήνας ἀφικέσθαι τῷ δευτέρῳ
ἔτει τῆς ἑνδεκάτης καὶ ἑκατοστῆς Ὀλυμπιάδος
καὶ ἐν Λυκείῳ σχολάσαι ἔτη τρία πρὸς τοῖς δέκα,
εἶτʼ ἀπᾶραι εἰς Χαλκίδα τῷ τρίτῳ ἔτει τῆς τετάρτης καὶ δεκάτης καὶ ἑκατοστῆς Ὀλυμπιάδος, καὶ
τελευτῆσαι ἐτῶν τριῶν που καὶ ἑξήκοντα νόσῳ,
ὅτε καὶ Δημοσθένην καταστρέψαι ἐν Καλαυρείᾳ,
ἐπὶ Φιλοκλέους. λέγεται δὲ διὰ τὴν Καλλισθένους
πρὸς Ἀλέξανδρον σύστασιν προσκροῦσαι τῷ βασιλεῖ·
κἀκεῖνον ἐπὶ τῷ τοῦτον λυπῆσαι Ἀναξιμένην μὲν
αὐξῆσαι, πέμψαι δὲ καὶ Ξενοκράτει δῶρα.</p>

<milestone unit="section" n="11"/>
<p>Ἀπέσκωψε δʼ εἰς αὐτὸν ἐπίγραμμα καὶ Θεό-</p>
<pb n="454"/>
<p>κριτος ὁ Χῖος, οὑτωσὶ ποιήσας, ὥς φησιν Ἀμβρύων
ἐν τῷ Περὶ Θεοκρίτου·</p>
<p>Ἑρμίου εὐνούχου ἠδʼ Εὐβούλου ἅμα δούλου
σῆμα κενὸν κενόφρων τεῦξεν Ἀριστοτέλης,</p>
<p>&lt;ὃς διὰ τὴν ἀκρατῆ γαστρὸς φύσιν εἵλετο ναίειν,
ἀντʼ Ἀκαδημείας, Βορβόρου ἐν προχοαῖσ&gt;
<note n="1" place="unspecified" anchored="yes">αδδυντ εδιτορες εχ πλυταρξηο ετ ευσεβιο.</note>.</p>
<p>ἀλλὰ καὶ Τίμων αὐτοῦ καθήψατο εἰπών·</p>
<p>οὐδʼ ἄρʼ Ἀριστοτέλους εἰκαιοσύνης ἀλεγεινῆς.</p>
<p>Καὶ οὗτος μὲν ὁ βίος τοῦ φιλοσόφου. ἡμεῖς δὲ
καὶ διαθήκαις αὐτοῦ περιετύχομεν, οὕτω πως
ἐχούσαις·</p>
<p>"Ἔσται μὲν εὖ· ἐὰν δέ τι συμβαίνῃ, τάδε διέθετο
Ἀριστοτέλης· ἐπίτροπον μὲν εἶναι πάντων καὶ διὰ
παντὸς Ἀντίπατρον·

<milestone unit="section" n="12"/>
ἕως δʼ ἂν Νικάνωρ καταλάβῃ,
ἐπιμελεῖσθαι Ἀριστομένην, Τίμαρχον, Ἵππαρχον,
Διοτέλην, Θεόφραστον, ἐὰν βούληται καὶ ἐνδέχηται αὐτῷ, τῶν τε παιδίων καὶ Ἑρπυλλίδος καὶ
τῶν καταλελειμμένων. καὶ ὅταν ὥρα ᾖ τῇ παιδί,
ἐκδίδοσθαι αὐτὴν Νικάνορι· ἐὰν δὲ τῇ παιδὶ συμβῇ
τι--ὃ μὴ γένοιτο οὐδὲ ἔσται--πρὸ τοῦ γήμασθαι ἢ
ἐπειδὰν γήμηται, μήπω παιδίων ὄντων, Νικάνωρ
κύριος ἔστω καὶ περὶ τοῦ παιδίου καὶ περὶ τῶν
ἄλλων διοικεῖν ἀξίως καὶ αὑτοῦ καὶ ἡμῶν. ἐπιμελείσθω δὲ Νικάνωρ καὶ τῆς παιδὸς καὶ τοῦ παιδὸς
Νικομάχου, ὅπως ἂν ἀξιοῖ τὰ περὶ αὐτῶν<note n="2" place="unspecified" anchored="yes">
<foreign lang="greek">αὐτῶν
</foreign>ξοδδ.· <foreign lang="greek">αὐτὼ</foreign> ρεισκε.</note>, ὡς καὶ
πατὴρ ὢν καὶ ἀδελφός. ἐὰν δέ τι πρότερον συμβῇ
Νικάνορι--ὃ μὴ γένοιτο--ἢ πρὸ τοῦ λαβεῖν τὴν</p>
<pb n="456"/>
<p>παῖδα ἢ ἐπειδὰν λάβῃ, μήπω παιδίων ὄντων, ἐὰν
μέν τι ἐκεῖνος τάξῃ, ταῦτα κύρια ἔστω·
<milestone unit="section" n="13"/>
ἐὰν δὲ
βούληται Θεόφραστος εἶναι μετὰ τῆς παιδός,
καθάπερ πρὸς Νικάνορα· εἰ δὲ μή, τοὺς ἐπιτρόπους
βουλευομένους μετʼ Ἀντιπάτρου καὶ περὶ τῆς
παιδὸς καὶ περὶ τοῦ παιδίου διοικεῖν ὅπως ἂν
αὐτοῖς δοκῇ ἄριστα εἶναι. ἐπιμελεῖσθαι δὲ τοὺς
ἐπιτρόπους καὶ Νικάνορα μνησθέντας ἐμοῦ καὶ
Ἑρπυλλίδος, ὅτι σπουδαία περὶ ἐμὲ ἐγένετο, τῶν
τε ἄλλων καὶ ἐὰν βούληται ἄνδρα λαμβάνειν, ὅπως
μὴ ἀναξίῳ ἡμῶν δοθῇ. δοῦναι δʼ αὐτῇ πρὸς τοῖς
πρότερον δεδομένοις καὶ ἀργυρίου τάλαντον ἐκ τῶν
καταλελειμμένων καὶ θεραπαίνας τρεῖς, &lt;ἃσ&gt; ἂν
βούληται, καὶ τὴν παιδίσκην ἣν ἔχει καὶ παῖδα τὸν
Πυρραῖον·

<milestone unit="section" n="14"/>
καὶ ἐὰν μὲν ἐν Χαλκίδι βούληται οἰκεῖν,
τὸν ξενῶνα τὸν πρὸς τῷ κήπῳ· ἐὰν δὲ ἐν Σταγείροις,
τὴν πατρῴαν οἰκίαν. ὁποτέραν δʼ ἂν τούτων
βούληται, κατασκευάσαι τοὺς ἐπιτρόπους σκεύεσιν
οἷς ἂν δοκῇ κἀκείνοις καλῶς ἔχειν καὶ Ἑρπυλλίδι
ἱκανῶς. ἐπιμελείσθω δὲ Νικάνωρ καὶ Μύρμηκος
τοῦ παιδίου, ὅπως ἂν ἀξίως ἡμῶν τοῖς ἰδίοις
ἐπικομισθῇ σὺν τοῖς ὑπάρχουσιν ἃ εἰλήφαμεν αὐτοῦ.
εἶναι δὲ καὶ Ἀμβρακίδα ἐλευθέραν καὶ δοῦναι
αὐτῇ, ὅταν ἡ παῖς ἐκδοθῇ, πεντακοσίας δραχμὰς
καὶ τὴν παιδίσκην ἣν ἔχει. δοῦναι δὲ καὶ Θαλῇ
πρὸς τῇ παιδίσκῃ ἣν ἔχει, τῇ ὠνηθείσῃ, χιλίας
δραχμὰς καὶ παιδίσκην·

<milestone unit="section" n="15"/>
καὶ Σίμωνι χωρὶς τοῦ
πρότερον ἀργυρίου αὐτῷ &lt;δοθέντοσ&gt; εἰς παῖδʼ
ἄλλον, ἢ παῖδα πρίασθαι ἢ ἀργύριον ἐπιδοῦναι.
Τύχωνα δʼ ἐλεύθερον εἶναι, ὅταν ἡ παῖς ἐκδοθῇ,
καὶ Φίλωνα καὶ Ὀλύμπιον καὶ τὸ παιδίον αὐτοῦ.</p>
<pb n="458"/>
<p>μὴ πωλεῖν δὲ τῶν παίδων μηδένα τῶν ἐμὲ θεραπευόντων, ἀλλὰ χρῆσθαι αὐτοῖς· ὅταν δʼ ἐν ἡλικίᾳ
γένωνται, ἐλευθέρους ἀφεῖναι κατʼ ἀξίαν. ἐπιμελεῖσθαι δὲ καὶ τῶν ἐκδεδομένων εἰκόνων παρὰ
Γρυλλίωνα, ὅπως ἐπιτελεσθεῖσαι ἀνατεθῶσιν, ἥ τε
Νικάνορος καὶ ἡ Προξένου, ἣν διενοούμην ἐκδοῦναι,
καὶ ἡ τῆς μητρὸς τῆς Νικάνορος· καὶ τὴν Ἀριμνήστου τὴν πεποιημένην ἀναθεῖναι, ὅπως μνημεῖον
αὐτοῦ ᾖ, ἐπειδὴ ἄπαις ἐτελεύτησε·

<milestone unit="section" n="16"/>
καὶ &lt;τὴν&gt; τῆς
μητρὸς τῆς ἡμετέρας τῇ Δήμητρι ἀναθεῖναι εἰς
Νεμέαν ἢ ὅπου ἂν δοκῇ. ὅπου δʼ ἂν ποιῶνται τὴν
ταφήν, ἐνταῦθα καὶ τὰ Πυθιάδος ὀστᾶ ἀνελόντας
θεῖναι, ὥσπερ αὐτὴ προσέταξεν· ἀναθεῖναι δὲ καὶ
Νικάνορα σωθέντα, ἣν εὐχὴν ὑπὲρ αὐτοῦ ηὐξάμην,
ζῷα λίθινα τετραπήχη Διὶ σωτῆρι καὶ Ἀθηνᾷ σωτείρᾳ ἐν Σταγείροις."</p>
<p>Τοῦτον ἴσχουσιν αὐτῷ αἱ διαθῆκαι τὸν τρόπον.
λέγεται δὲ καὶ λοπάδας αὐτοῦ πλείστας εὑρῆσθαι·
καὶ Λύκωνα λέγειν ὡς ἐν πυέλῳ θερμοῦ ἐλαίου
λούοιτο καὶ τοὔλαιον διαπωλοῖτο. ἔνιοι δὲ καὶ
ἀσκίον θερμοῦ ἐλαίου ἐπιτιθέναι αὐτὸν τῷ στομάχῳ φασί· καὶ ὁπότε κοιμῷτο, σφαῖραν χαλκῆν
βάλλεσθαι αὐτῷ εἰς τὴν χεῖρα λεκάνης ὑποκειμένης,
ἵνʼ ἐκπεσούσης τῆς σφαίρας εἰς τὴν λεκάνην ὑπὸ
τοῦ ψόφου ἐξέγροιτο.</p>
<pb n="460"/>

<milestone unit="section" n="17"/>
<p>Ἀναφέρεται δʼ εἰς αὐτὸν καὶ ἀποφθέγματα
κάλλιστα ταυτί. ἐρωτηθεὶς τί περιγίνεται κέρδος
τοῖς ψευδομένοις, "ὅταν," ἔφη, "λέγωσιν ἀληθῆ,
μὴ πιστεύεσθαι." ὀνειδιζόμενός ποτε ὅτι πονηρῷ
ἀνθρώπῳ ἐλεημοσύνην ἔδωκεν, "οὐ τὸν τρόπον,"
εἶπεν, "ἀλλὰ τὸν ἄνθρωπον ἠλέησα." συνεχὲς
εἰώθει λέγειν πρός τε τοὺς φίλους καὶ τοὺς φοιτῶντας αὐτῷ, ἔνθα ἂν καὶ ὅπου διατρίβων ἔτυχεν, ὡς
ἡ μὲν ὅρασις ἀπὸ τοῦ περιέχοντος [ἀέρος] λαμβάνει
τὸ φῶς, ἡ δὲ ψυχὴ ἀπὸ τῶν μαθημάτων. πολλάκις
δὲ καὶ ἀποτεινόμενος τοὺς Ἀθηναίους ἔφασκεν
εὑρηκέναι πυροὺς καὶ νόμους· ἀλλὰ πυροῖς μὲν
χρῆσθαι, νόμοις δὲ μή.</p>

<milestone unit="section" n="18"/>
<p>Τῆς παιδείας ἔφη τὰς μὲν ῥίζας εἶναι πικράς,
τὸν δὲ καρπὸν γλυκύν. ἐρωτηθεὶς τί γηράσκει
ταχύ, "χάρις," ἔφη. ἐρωτηθεὶς τί ἐστιν ἐλπίς,
"ἐγρηγορότος," εἶπεν, "ἐνύπνιον." Διογένους
ἰσχάδʼ αὐτῷ διδόντος νοήσας ὅτι, εἰ μὴ λάβοι,
χρείαν εἴη μεμελετηκώς, λαβὼν ἔφη Διογένην μετὰ
τῆς χρείας καὶ τὴν ἰσχάδα ἀπολωλεκέναι· πάλιν
τε διδόντος λαβὼν καὶ μετεωρίσας ὡς τὰ παιδία
εἰπών τε "μέγας Διογένης," ἀπέδωκεν αὐτῷ.
τριῶν ἔφη δεῖν παιδείᾳ, φύσεως, μαθήσεως,
ἀσκήσεως. ἀκούσας ὑπό τινος λοιδορεῖσθαι,
"ἀπόντα με," ἔφη, "καὶ μαστιγούτω." τὸ κάλλος παντὸς ἔλεγεν ἐπιστολίου συστατικώτερον.

<milestone unit="section" n="19"/>
οἱ δὲ οὕτω<note n="1" place="unspecified" anchored="yes">
<foreign lang="greek">οὕτω</foreign> βψω.· <foreign lang="greek">τοῦτο</foreign> ξοδδ.</note> μὲν Διογένην φασὶν ὁρίσασθαι,
αὐτὸν δὲ θεοῦ<note n="2" place="unspecified" anchored="yes">
<foreign lang="greek">θεοῦ</foreign> ξοβετ· <foreign lang="greek">τοῦτο</foreign> λ· ομ. ξεττ. ξοδδ.</note> δῶρον εἰπεῖν εὐμορφίαν<note n="3" place="unspecified" anchored="yes">
<foreign lang="greek">εὐμορφίαν</foreign> ξασαυβ.· <foreign lang="greek">εὐμορφίας</foreign> ξοδδ.</note>· Σωκράτην</p>
<pb n="462"/>
<p>δὲ ὀλιγοχρόνιον τυραννίδα· Πλάτωνα προτέρημα
φύσεως· Θεόφραστον σιωπῶσαν ἀπάτην· Θεόκριτον ἐλεφαντίνην ζημίαν· Καρνεάδην ἀδορυφόρητον βασιλείαν. ἐρωτηθεὶς τίνι διαφέρουσιν οἱ
πεπαιδευμένοι τῶν ἀπαιδεύτων, "ὅσῳ," εἶπεν, "οἱ
ζῶντες τῶν τεθνεώτων." τὴν παιδείαν ἔλεγεν
ἐν μὲν ταῖς εὐτυχίαις εἶναι κόσμον, ἐν δὲ ταῖς
ἀτυχίαις καταφυγήν. τῶν γονέων τοὺς παιδεύσαντας ἐντιμοτέρους εἶναι τῶν μόνον γεννησάντων·
τοὺς μὲν γὰρ τὸ ζῆν, τοὺς δὲ τὸ καλῶς ζῆν παρασχέσθαι. πρὸς τὸν καυχώμενον ὡς ἀπὸ μεγάλης
πόλεως εἴη, "οὐ τοῦτο," ἔφη, "δεῖ σκοπεῖν, ἀλλʼ
ὅστις μεγάλης πατρίδος ἄξιός ἐστιν."

<milestone unit="section" n="20"/>
ἐρωτηθεὶς
τί ἐστι φίλος, ἔφη, "μία ψυχὴ δύο σώμασιν ἐνοικοῦσα." τῶν ἀνθρώπων ἔλεγε τοὺς μὲν οὕτω
φείδεσθαι ὡς ἀεὶ ζησομένους, τοὺς δὲ οὕτως
ἀναλίσκειν ὡς αὐτίκα τεθνηξομένους. πρὸς τὸν
πυθόμενον διὰ τί τοῖς καλοῖς πολὺν χρόνον ὁμιλοῦμεν, "τυφλοῦ," ἔφη, "τὸ ἐρώτημα." ἐρωτηθεὶς τί ποτʼ αὐτῷ περιγέγονεν ἐκ φιλοσοφίας,
ἔφη, "τὸ ἀνεπιτάκτως ποιεῖν ἅ τινες διὰ τὸν ἀπὸ
τῶν νόμων φόβον ποιοῦσιν." ἐρωτηθεὶς πῶς ἂν
προκόπτοιεν οἱ μαθηταί, ἔφη, "ἐὰν τοὺς προέχοντας διώκοντες τοὺς ὑστεροῦντας μὴ ἀναμένωσι."
πρὸς τὸν εἰπόντα ἀδολέσχην, ἐπειδὴ αὐτοῦ πολλὰ
κατήντλησε, "μήτι σου κατεφλυάρησα;" "μὰ
Δίʼ," εἶπεν· "οὐ γάρ σοι προσεῖχον."

<milestone unit="section" n="21"/>
πρὸς τὸν
αἰτιασάμενον ὡς εἴη μὴ ἀγαθῷ ἔρανον δεδωκώσ--</p>
<pb n="464"/>
<p>φέρεται γὰρ καὶ οὕτωσ--"οὐ τῷ ἀνθρώπῳ,"
φησίν, "ἔδωκα, ἀλλὰ τῷ ἀνθρωπίνῳ." ἐρωτηθεὶς
πῶς ἂν τοῖς φίλοις προσφεροίμεθα, ἔφη, "ὡς ἂν
εὐξαίμεθα αὐτοὺς ἡμῖν προσφέρεσθαι." τὴν δικαιοσύνην ἔφη ἀρετὴν ψυχῆς διανεμητικὴν τοῦ
κατʼ ἀξίαν. κάλλιστον ἐφόδιον τῷ γήρᾳ τὴν
παιδείαν ἔλεγε. φησὶ δὲ Φαβωρῖνος ἐν τῷ δευτέρῳ
τῶν Ἀπομνημονευμάτων ὡς ἑκάστοτε λέγοι, "ᾧ
φίλοι, οὐδεὶς φίλοσ"· ἀλλὰ καὶ ἐν τῷ ἑβδόμῳ τῶν
Ἠθικῶν ἐστι. καὶ ταῦτα μὲν εἰς αὐτὸν ἀναφέρεται.</p>
<p>Συνέγραψε δὲ πάμπλειστα βιβλία, ἅπερ ἀκόλουθον ἡγησάμην ὑπογράψαι διὰ τὴν περὶ πάντας
λόγους τἀνδρὸς ἀρετήν·</p>

<milestone unit="section" n="22"/>
<p>Περὶ δικαιοσύνης αʼ βʼ γʼ δʼ.</p>
<p>Περὶ ποιητῶν αʼ βʼ γʼ.</p>
<p>Περὶ φιλοσοφίας αʼ βʼ γʼ.</p>
<p>Περὶ πολιτικοῦ αʼ βʼ.</p>
<p>Περὶ ῥητορικῆς ἢ Γρῦλος αʼ.</p>
<p>Νήρινθος αʼ.</p>
<p>Σοφιστὴς αʼ.</p>
<p>Μενέξενος αʼ.</p>
<p>Ἐρωτικὸς αʼ.</p>
<p>Συμπόσιον αʼ.</p>
<p>Περὶ πλούτου αʼ.</p>
<p>Προτρεπτικὸς αʼ.</p>
<p>Περὶ ψυχῆς αʼ.</p>
<p>Περὶ εὐχῆς αʼ.</p>
<p>Περὶ εὐγενείας αʼ.</p>
<pb n="466"/>
<p>Περὶ ἡδονῆς αʼ.</p>
<p>Ἀλέξανδρος ἢ ὑπὲρ ἀποίκων αʼ.</p>
<p>Περὶ βασιλείας αʼ.</p>
<p>Περὶ παιδείας αʼ.</p>
<p>Περὶ τἀγαθοῦ αʼ βʼ γʼ.</p>
<p>Τὰ ἐκ τῶν νόμων Πλάτωνος αʼ βʼ γʼ.</p>
<p>Τὰ ἐκ τῆς πολιτείας αʼ βʼ.</p>
<p>Περὶ οἰκονομίας αʼ.</p>
<p>Περὶ φιλίας αʼ.</p>
<p>Περὶ τοῦ πάσχειν ἢ πεπονθέναι αʼ.</p>
<p>Περὶ ἐπιστημῶν αʼ.</p>
<p>Περὶ ἐριστικῶν αʼ βʼ.</p>
<p>Λύσεις ἐριστικαὶ δʼ.</p>
<p>Διαιρέσεις σοφιστικαὶ δʼ.</p>
<p>Περὶ ἐναντίων αʼ.</p>
<p>Περὶ εἰδῶν καὶ γενῶν αʼ.</p>
<p>Περὶ ἰδίων αʼ.</p>

<milestone unit="section" n="23"/>
<p>Ύπομνήματα ἐπιχειρηματικὰ γʼ.</p>
<p>Προτάσεις περὶ ἀρετῆς αʼ βʼ.</p>
<p>Ἐνστάσεις αʼ.</p>
<p>Περὶ τῶν ποσαχῶς λεγομένων ἢ κατὰ πρόσθεσιν αʼ.</p>
<p>Περὶ παθῶν &lt;ἢ περὶ&gt; ὀργῆς αʼ.</p>
<p>Ἠθικῶν αʼ βʼ γʼ δʼ εʼ.</p>
<p>Περὶ στοιχείων αʼ βʼ γʼ.</p>
<p>Περὶ ἐπιστήμης αʼ.</p>
<p>Περὶ ἀρχῆς αʼ.</p>
<p>Διαιρέσεις ιζʼ.</p>
<p>Διαιρετικὸν<note n="1" place="unspecified" anchored="yes">
<foreign lang="greek">διαιρετικὸν</foreign> ροσε· <foreign lang="greek">-ῶν</foreign> ξοδδ.</note> αʼ.</p>
<p>&lt;Περὶ&gt; ἐρωτήσεως καὶ ἀποκρίσεως αʼ βʼ.</p>
<p>Περὶ κινήσεως αʼ.</p>
<p>Προτάσεις αʼ.</p>
<p>Προτάσεις ἐριστικαὶ αʼ.</p>
<pb n="468"/>
<p>Συλλογισμοὶ αʼ.</p>
<p>Προτέρων ἀναλυτικῶν αʼ βʼ γʼ δʼ εʼ σʼ ζʼ ηʼ.</p>
<p>Ἀναλυτικῶν ὑστέρων μεγάλων αʼ βʼ</p>
<p>Περὶ προβλημάτων αʼ.</p>
<p>Μεθοδικὰ αʼ βʼ γʼ δʼ εʼ σʼ ζʼ ηʼ.</p>
<p>Περὶ τοῦ βελτίονος αʼ.</p>
<p>Περὶ τῆς ἰδέας αʼ.</p>
<p>Ὅροι πρὸ τῶν τοπικῶν αʼ βʼ γʼ δʼ εʼ σʼ ζʼ.</p>
<p>Συλλογισμῶν αʼ βʼ.</p>

<milestone unit="section" n="24"/>
<p>Συλλογιστικὸν καὶ ὅροι αʼ.</p>
<p>Περὶ τοῦ αἱρετοῦ καὶ τοῦ συμβεβηκότος αʼ.</p>
<p>Τὰ πρὸ τῶν τόπων αʼ.</p>
<p>Τοπικῶν πρὸς τοὺς ὅρους αʼ βʼ.</p>
<p>Πάθη αʼ.</p>
<p>Διαιρετικὸν αʼ.</p>
<p>Μαθηματικὸν αʼ.</p>
<p>Ὁρισμοὶ ιγʼ.</p>
<p>Ἐπιχειρημάτων αʼ βʼ.</p>
<p>Περὶ ἡδονῆς αʼ.</p>
<p>Προτάσεις αʼ.</p>
<p>Περὶ ἑκουσίου αʼ.</p>
<p>Περὶ καλοῦ αʼ.</p>
<p>Θέσεις ἐπιχειρηματικαὶ κεʼ.</p>
<p>Θέσεις ἐρωτικαὶ δʼ.</p>
<p>Θέσεις φιλικαὶ βʼ.</p>
<p>Θέσεις περὶ ψυχῆς αʼ.</p>
<p>Πολιτικὰ<note n="1" place="unspecified" anchored="yes">
<foreign lang="greek">&lt;Θέσεισ&gt; πολιτικα&lt;ὶ&gt;</foreign> ροσε· <foreign lang="greek">Πολιτικὰ</foreign>
ξοδδ.</note> βʼ.</p>
<p>Πολιτικῆς ἀκροάσεως ὡς ἡ Θεοφράστου αʼ βʼ γʼ δʼ εʼ
σʼ ζʼ ηʼ.</p>
<p>Περὶ δικαίων αʼ βʼ.</p>
<p>Τεχνῶν συναγωγὴ αʼ βʼ.</p>
<p>Τέχνης ῥητορικῆς αʼ βʼ.</p>
<p>Τέχνη αʼ.</p>
<pb n="470"/>
<p>Αλλης τεχνῶν συναγωγῆς αʼ βʼ.</p>
<p>Μεθοδικὸν αʼ.</p>
<p>Τέχνης τῆς Θεοδέκτου συναγωγὴ αʼ.</p>
<p>Πραγματεία τέχνης ποιητικῆς αʼ βʼ.</p>
<p>Ἐνθυμήματα ῥητορικὰ αʼ.</p>
<p>Περὶ μεγέθους αʼ.</p>
<p>Ἐνθυμημάτων διαιρέσεις αʼ.</p>
<p>Περὶ λέξεως αʼ βʼ.</p>
<p>Περὶ συμβουλίας αʼ.</p>

<milestone unit="section" n="25"/>
<p>Συναγωγῆς αʼ βʼ.</p>
<p>Περὶ φύσεως αʼ βʼ γʼ.</p>
<p>Φυσικὸν αʼ.</p>
<p>Περὶ τῆς Ἀρχυτείου φιλοσοφίας αʼ βʼ γʼ.</p>
<p>Περὶ τῆς Σπευσίππου καὶ Ξενοκράτους αʼ.</p>
<p>Τὰ ἐκ τοῦ Τιμαίου καὶ τῶν Ἀρχυτείων αʼ.</p>
<p>Πρὸς τὰ Μελίσσου αʼ.</p>
<p>Πρὸς τὰ Ἀλκμαίωνος αʼ.</p>
<p>Πρὸς τοὺς Πυθαγορείους αʼ.</p>
<p>Πρὸς τὰ Γοργίου αʼ.</p>
<p>Πρὸς τὰ Ξενοφάνους αʼ.</p>
<p>Πρὸς τὰ Ζήνωνος αʼ.</p>
<p>Περὶ τῶν Πυθαγορείων αʼ.</p>
<p>Περὶ ζῴων αʼ βʼ γʼ δʼ εʼ σʼ ζʼ ηʼ θʼ.</p>
<p>Ἀνατομῶν αʼ βʼ γʼ δʼ εʼ σʼ ζʼ ηʼ.</p>
<p>Ἐκλογὴ ἀνατομῶν αʼ.</p>
<p>Ὑπὲρ τῶν συνθέτων ζῴων αʼ.</p>
<p>Ὑπὲρ τῶν μυθολογουμένων ζῴων αʼ.</p>
<p>Ὑπὲρ τοῦ μὴ γεννᾶν αʼ.</p>
<p>Περὶ φυτῶν αʼ βʼ.</p>
<p>Φυσιογνωμονικὸν αʼ.</p>
<pb n="472"/>
<p>Ἰατρικὰ βʼ.</p>
<p>Περὶ μονάδος αʼ.</p>

<milestone unit="section" n="26"/>
<p>Σημεῖα χειμώνων αʼ.</p>
<p>Ἀστρονομικὸν αʼ.</p>
<p>Ὀπτικὸν αʼ.</p>
<p>Περὶ κινήσεως αʼ.</p>
<p>Περὶ μουσικῆς αʼ.</p>
<p>Μνημονικὸν αʼ.</p>
<p>Ἀπορημάτων Ὁμηρικῶν αʼ βʼ γʼ δʼ εʼ σʼ.</p>
<p>Ποιητικὰ αʼ.</p>
<p>Φυσικῶν κατὰ στοιχεῖον ληʼ.</p>
<p>Ἐπιτεθεαμένων προβλημάτων αʼ βʼ.</p>
<p>Ἐγκυκλίων αʼ βʼ.</p>
<p>Μηχανικὸν αʼ.</p>
<p>Προβλήματα ἐκ τῶν Δημοκρίτου βʼ.</p>
<p>Περὶ τῆς λίθου αʼ.</p>
<p>Παραβολαὶ αʼ.</p>
<p>Ἄτακτα ιβʼ.</p>
<p>Ἐξηγημένα κατὰ γένος ιδʼ.</p>
<p>Δικαιώματα αʼ.</p>
<p>Ὀλυμπιονῖκαι αʼ.</p>
<p>Πυθιονῖκαι &lt;αʼ.</p>
<p>Περὶ&gt; μουσικῆς αʼ.</p>
<p>Πυθικὸς αʼ.</p>
<p>Πυθιονικῶν ἔλεγχος αʼ.</p>
<p>Νῖκαι Διονυσιακαὶ αʼ.</p>
<p>Περὶ τραγῳδιῶν αʼ.</p>
<p>Διδασκαλίαι αʼ.</p>
<p>Παροιμίαι αʼ.</p>
<p>Νόμοι συσσιτικοὶ<note n="1" place="unspecified" anchored="yes">
<foreign lang="greek">νομὸς συστατικὸς</foreign> ξοδδ.· ξορρ.
ροσε.</note> αʼ.</p>
<p>Νόμων αʼ βʼ γʼ δʼ.</p>
<p>Κατηγοριῶν αʼ.</p>
<pb n="474"/>
<p>Περὶ ἑρμηνείας αʼ.</p>

<milestone unit="section" n="27"/>
<p>Πολιτεῖαι πόλεων δυοῖν δεούσαιν ρξʼ &lt;κοιναὶ&gt; καὶ
ἴδιαι, δημοκρατικαί, ὀλιγαρχικαί, ἀριστοκρατικαὶ
καὶ τυραννικαί.</p>
<p>Ἐπιστολαὶ πρὸς Φίλιππον.</p>
<p>Σηλυμβρίων ἐπιστολαί.</p>
<p>Πρὸς Ἀλέξανδρον ἐπιστολαὶ δʼ.</p>
<p>Πρὸς Ἀντίπατρον θʼ.</p>
<p>Πρὸς Μέντορα αʼ.</p>
<p>Πρὸς Ἀρίστωνα αʼ.</p>
<p>Πρὸς Ὀλυμπιάδα αʼ.</p>
<p>Πρὸς Ἡφαιστίωνα αʼ.</p>
<p>Πρὸς Θεμισταγόραν αʼ.</p>
<p>Πρὸς Φιλόξενον αʼ.</p>
<p>Πρὸς Δημόκριτον αʼ.</p>
<p>Ἔπη ὧν ἀρχή, Ἁγνὲ θεῶν πρέσβισθʼ ἑκατηβόλε.</p>
<p>Ἐλεγεῖα ὧν ἀρχή, Καλλιτέκνου μητρὸς θύγατερ.</p>
<p>Γίνονται αἱ πᾶσαι μυριάδες στίχων τέτταρες
καὶ τετταράκοντα πρὸς τοῖς πεντακισχιλίοις καὶ
διακοσίοις ἑβδομήκοντα.</p>

<milestone unit="section" n="28"/>
<p>Καὶ τοσαῦτα μὲν αὐτῷ πεπραγμάτευται βιβλία.
βούλεται δὲ ἐν αὐτοῖς τάδε· διττὸν εἶναι τὸν κατὰ
φιλοσοφίαν λόγον, τὸν μὲν πρακτικόν, τὸν δὲ
θεωρητικόν· καὶ τοῦ πρακτικοῦ τόν τε ἠθικὸν καὶ
πολιτικόν, οὗ τά τε περὶ πόλιν καὶ τὰ περὶ οἶκον
ὑπογεγράφθαι· τοῦ δὲ θεωρητικοῦ τόν τε φυσικὸν
καὶ λογικόν, οὗ τὸ λογικὸν οὐχ ὁλομερῶς, ἀλλʼ
ὡς ὄργανον προσηκριβωμένον. καὶ τούτου διττοὺς
ὑποθέμενος σκοποὺς τό τε πιθανὸν καὶ τὸ ἀληθὲς
διεσάφησε. δύο δὲ πρὸς ἑκάτερον δυνάμεσιν ἐχρήσατο, διαλεκτικῇ μὲν καὶ ῥητορικῇ πρὸς τὸ πιθα-</p>
<pb n="476"/>
<p>νόν, ἀναλυτικῇ δὲ καὶ φιλοσοφίᾳ πρὸς τὸ ἀληθές·
οὐδὲν ὑπολειπόμενος οὔτε τῶν πρὸς εὕρεσιν, οὔτε
τῶν πρὸς κρίσιν, οὔτε μὴν τῶν πρὸς χρῆσιν.

<milestone unit="section" n="29"/>
πρὸς
μὲν οὖν τὴν εὕρεσιν τά τε Τοπικὰ καὶ Μεθοδικὰ
παρέδωκε προτάσεων πλῆθος, ἐξ ὧν πρὸς τὰ
προβλήματα πιθανῶν ἐπιχειρημάτων οἷόν τε εὐπορεῖν· πρὸς δὲ τὴν κρίσιν τὰ Ἀναλυτικὰ πρότερα
καὶ ὕστερα. διὰ μὲν οὖν τῶν προτέρων τὰ λήμματα κρίνεται, διὰ δὲ τῶν ὑστέρων ἡ συναγωγὴ
ἐξετάζεται. πρὸς δὲ τὴν χρῆσιν τά τε ἀγωνιστικὰ
καὶ τὰ περὶ ἐρωτήσεως [ἐριστικά τε] καὶ σοφιστικῶν ἐλέγχων τε καὶ συλλογισμῶν καὶ τῶν ὁμοίων
τούτοις. κριτήριον δὲ τῆς ἀληθείας τῶν μὲν κατὰ
φαντασίαν ἐνεργημάτων τὴν αἴσθησιν ἀπεφήνατο·
τῶν δὲ ἠθικῶν, τῶν περὶ πόλιν καὶ περὶ οἶκον καὶ
περὶ νόμους τὸν νοῦν.</p>

<milestone unit="section" n="30"/>
<p>Τέλος δὲ ἓν ἐξέθετο χρῆσιν ἀρετῆς ἐν βίῳ τελείῳ.
ἔφη δὲ καὶ τὴν εὐδαιμονίαν συμπλήρωμα ἐκ τριῶν
ἀγαθῶν εἶναι· τῶν περὶ ψυχήν, ἃ δὴ καὶ πρῶτα τῇ
δυνάμει καλεῖ· ἐκ δευτέρων δὲ τῶν περὶ σῶμα,
ὑγιείας καὶ ἰσχύος καὶ κάλλους καὶ τῶν παραπλησίων· ἐκ τρίτων δὲ τῶν ἐκτός, πλούτου καὶ
εὐγενείας καὶ δόξης καὶ τῶν ὁμοίων. τήν τε
ἀρετὴν μὴ εἶναι αὐτάρκη πρὸς εὐδαιμονίαν· προσδεῖσθαι γὰρ τῶν τε περὶ σῶμα καὶ τῶν ἐκτὸς
ἀγαθῶν, ὡς κακοδαιμονήσοντος τοῦ σοφοῦ, κἂν
ἐν πόνοις ᾖ κἂν ἐν πενίᾳ καὶ τοῖς ὁμοίοις. τὴν
μέντοι κακίαν αὐτάρκη πρὸς κακοδαιμονίαν, κἂν
ὅτι μάλιστα παρῇ αὐτῇ τὰ ἐκτὸς ἀγαθὰ καὶ τὰ
περὶ σῶμα.

<milestone unit="section" n="31"/>
τάς τʼ ἀρετὰς ἔφη μὴ ἀντακολουθεῖν·
ἐνδέχεσθαι γὰρ φρόνιμόν τινα καὶ ὁμοίως δίκαιον</p>
<pb n="478"/>
<p>ὄντα ἀκόλαστον καὶ ἀκρατῆ εἶναι. ἔφη δὲ τὸν
σοφὸν ἀπαθῆ μὲν μὴ εἶναι, μετριοπαθῆ δέ.</p>
<p>Τήν τε φιλίαν ὡρίζετο ἰσότητα εὐνοίας ἀντιστρόφου· ταύτης δὲ τὴν μὲν εἶναι συγγενικήν, τὴν
δὲ ἐρωτικήν, τὴν δὲ ξενικήν. εἶναι δὲ καὶ τὸν
ἔρωτα μὴ μόνον συνουσίας, ἀλλὰ καὶ φιλοσοφίας.
καὶ ἐρασθήσεσθαι δὲ τὸν σοφὸν καὶ πολιτεύσεσθαι,
γαμήσειν τε μὴν καὶ βασιλεῖ συμβιώσεσθαι. βίων
τε τριῶν ὄντων, θεωρητικοῦ, πρακτικοῦ, ἡδονικοῦ,
τὸν θεωρητικὸν προέκρινεν. εὔχρηστα δὲ καὶ τὰ
ἐγκύκλια μαθήματα πρὸς ἀρετῆς ἀνάληψιν.</p>

<milestone unit="section" n="32"/>
<p>Ἔν τε τοῖς φυσικοῖς αἰτιολογικώτατος πάντων
ἐγένετο μάλιστα, ὥστε καὶ περὶ τῶν ἐλαχίστων
τὰς αἰτίας ἀποδιδόναι· διόπερ καὶ οὐκ ὀλίγα βιβλία
συνέγραψε φυσικῶν ὑπομνημάτων. τὸν δὲ θεὸν
ἀσώματον ἀπέφαινε, καθὰ καὶ ὁ Πλάτων. διατείνειν δὲ αὐτοῦ τὴν πρόνοιαν μέχρι τῶν οὐρανίων
καὶ εἶναι ἀκίνητον αὐτόν· τὰ δʼ ἐπίγεια κατὰ τὴν
πρὸς ταῦτα συμπάθειαν οἰκονομεῖσθαι. εἶναι δὲ
παρὰ τὰ τέτταρα στοιχεῖα καὶ ἄλλο πέμπτον, ἐξ
οὗ τὰ αἰθέρια συνεστάναι. ἀλλοίαν δʼ αὐτοῦ τὴν
κίνησιν εἶναι· κυκλοφορητικὴν γάρ. καὶ τὴν ψυχὴν
δὲ ἀσώματον, ἐντελέχειαν οὖσαν τὴν πρώτην
σώματος [γὰρ] φυσικοῦ καὶ ὀργανικοῦ δυνάμει
ζωὴν ἔχοντος.

<milestone unit="section" n="33"/>
λέγει δʼ ἐντελέχειαν, ἧς ἐστιν
εἶδός τι ἀσώματον· διττὴ δʼ ἐστὶν αὕτη κατʼ αὐτόν.
<note n="1" place="unspecified" anchored="yes">
<foreign lang="greek">διττὴ . . . αὐτὸν</foreign> αντε <foreign lang="greek">λέγει δʼ</foreign> ϝυλγ.</note>
</p>
<pb n="480"/>
<p>ἡ μὲν κατὰ δύναμιν, ὡς ἐν τῷ κηρῷ ὁ Ἑρμῆς
ἐπιτηδειότητα ἔχοντι ἐπιδέξασθαι τοὺς χαρακτῆρας, καὶ ὁ ἐν τῷ χαλκῷ ἀνδριάς· καθʼ ἕξιν δὲ
λέγεται ἐντελέχεια ἡ τοῦ συντετελεσμένου Ἑρμοῦ
ἢ ἀνδριάντος. σώματος δὲ φυσικοῦ, ἐπεὶ τῶν
σωμάτων τὰ μέν ἐστι χειρόκμητα, ὡς τὰ ὑπὸ
τεχνιτῶν γινόμενα, οἷον πύργος, πλοῖον· τὰ δὲ ὑπὸ
φύσεως, ὡς φυτὰ καὶ τὰ τῶν ζῴων. ὀργανικοῦ
δὲ εἶπε, τουτέστι πρός τι κατεσκευασμένου, ὡς ἡ
ὅρασις πρὸς τὸ ὁρᾶν καὶ ἡ ἀκοὴ πρὸς τὸ ἀκούειν·
δυνάμει δὲ ζωὴν ἔχοντος, οἷον ἐν ἑαυτῷ.</p>

<milestone unit="section" n="34"/>
<p>Τὸ δυνάμει δὲ διττόν, ἢ καθʼ ἕξιν ἢ κατʼ ἐνέργειαν· κατʼ ἐνέργειαν μέν, ὡς ὁ ἐγρηγορὼς λέγεται
ψυχὴν ἔχειν· καθʼ ἕξιν δʼ, ὡς ὁ καθεύδων. ἵνʼ οὖν
καὶ οὗτος ὑποπίπτῃ, τὸ δυνάμει προσέθηκε.</p>
<p>Πολλὰ δὲ καὶ ἄλλα περὶ πολλῶν ἀπεφήνατο,
ἅπερ μακρὸν ἂν εἴη καταριθμεῖσθαι. τοῖς γὰρ
ὅλοις φιλοπονώτατος ἐγένετο καὶ εὑρετικώτατος,
ὡς δῆλον ἐκ τῶν προγεγραμμένων συγγραμμάτων,
ἃ τὸν ἀριθμὸν ἐγγὺς ἥκει τῶν τετρακοσίων, τὰ ὅσα
γε ἀναμφίλεκτα· πολλὰ γὰρ καὶ ἄλλα εἰς αὐτὸν
ἀναφέρεται συγγράμματʼ αὐτοῦ καὶ ἀποφθέγματα,
ἀγράφου φωνῆς εὐστοχήματα.</p>

<milestone unit="section" n="35"/>
<p>Γεγόνασι δὲ Ἀριστοτέλεις ὀκτώ· πρώτος αὐτὸς
οὗτος· δεύτερος ὁ πολιτευσάμενος Ἀθήνησιν· οὗ
καὶ δικανικοὶ φέρονται λόγοι χαρίεντες· τρίτος
περὶ Ἰλιάδος πεπραγματευμένος· τέταρτος Σικελιώτης ῥήτωρ, πρὸς τὸν Ἰσοκράτους Πανηγυρικὸν ἀντιγεγραφώς· πέμπτος ὁ ἐπικληθεὶς
Μῦθος, Αἰσχίνου τοῦ Σωκρατικοῦ γνώριμος· ἕκτος</p>
<pb n="482"/>
<p>Κυρηναῖος, γεγραφὼς περὶ ποιητικῆς· ἕβδομος
παιδοτρίβης, οὖ μέμνηται Ἀριστόξενος ἐν τῷ
Πλάτωνος βίῳ· ὄγδοος, γραμματικὸς ἄσημος, οὗ
φέρεται τέχνη περὶ πλεονασμοῦ.</p>
<p>Τοῦ δὴ Σταγειρίτου γεγόνασι μὲν πολλοὶ γνώριμοι, διαφέρων δὲ μάλιστα Θεόφραστος, περὶ οὗ
λεκτέον.</p>
</div2>
<div2 n="2" type="chapter">
<head>Κεφ. βʼ. ΘΕΟΦΡΑΣΤΟΣ</head>

<milestone unit="section" n="36"/>
<p>Θεόφραστος Μελάντα Ἐρέσιος κναφέως υἱός,
ὥς φησιν Ἀθηνόδωρος ἐν ὀγδόῃ Περιπάτων.
οὗτος πρῶτον μὲν ἤκουσεν Ἀλκίππου τοῦ πολίτου
ἐν τῇ πατρίδι, εἶτʼ ἀκούσας Πλάτωνος μετέστη
πρὸς Ἀριστοτέλην· κἀκείνου εἰς Χαλκίδα ὑποχωρήσαντος αὐτὸς διεδέξατο τὴν σχολὴν Ὀλυμπιάδι τετάρτῃ καὶ δεκάτῃ καὶ ἑκατοστῇ. φέρεται
δʼ αὐτοῦ καὶ δοῦλος φιλόσοφος ὄνομα Πομπύλος,
καθά φησι Μυρωνιανὸς Ἀμαστριανὸς ἐν τῷ
πρώτῳ τῶν Ὁμοίων ἱστορικῶν κεφαλαίων. ὁ δὲ
Θεόφραστος γέγονεν ἀνὴρ συνετώτατος καὶ φιλοπονώτατος καί, καθά φησι Παμφίλη ἐν τῷ τριακοστῷ δευτέρῳ τῶν Ὑπομνημάτων, διδάσκαλος
Μενάνδρου τοῦ κωμικοῦ·

<milestone unit="section" n="37"/>
ἄλλως τε καὶ εὐεργετικὸς
<note n="1" place="unspecified" anchored="yes">
<foreign lang="greek">ἐνεργητικὸς</foreign> ρ.</note>
καὶ φιλόλογος. Κάσανδρος γοῦν αὐτὸν ἀπεδέχετο
καὶ Πτολεμαῖος ἔπεμψεν ἐπʼ αὐτόν· τοσοῦτον δʼ
ἀποδοχῆς ἠξιοῦτο παρʼ Ἀθηναίοις, ὥστʼ Ἀγνωνίδης τολμήσας ἀσεβείας αὐτὸν γράψασθαι, μικροῦ
καὶ προσῶφλεν. ἀπήντων τʼ εἰς τὴν διατριβὴν
αὐτοῦ μαθηταὶ πρὸς δισχιλίους. οὗτος τά τʼ</p>
<pb n="484"/>
<p>ἄλλα καὶ περὶ δικαστηρίου<note n="1" place="unspecified" anchored="yes">
<foreign lang="greek">δικαστηρίου]
διδασκαλίου</foreign> ωψσε; <hi rend="ital">ξφ.</hi> πλυτ. <hi rend="ital">μορ.</hi> 1108 ε·
<foreign lang="greek">διδακτηρίου</foreign> απελτ.</note> τοιαῦτα διείλεκται ἐν
τῇ πρὸς Φανίαν τὸν περιπατητικὸν ἐπιστολῇ· "οὐ
γὰρ ὅτι πανήγυριν, ἀλλʼ οὐδὲ συνέδριον ῥᾴδιον,
οἷόν τις βούλεται, λαβεῖν· αἱ δʼ ἀναγνώσεις ποιοῦσιν
ἐπανορθώσεις· τὸ δʼ ἀναβάλλεσθαι πάντα καὶ
ἀμελεῖν οὐκέτι φέρουσιν αἱ ἡλικίαι." ἐν ταύτῃ τῇ
ἐπιστολῇ σχολαστικὸν ὠνόμακε.</p>

<milestone unit="section" n="38"/>
<p>Τοιοῦτος δʼ ὤν, ὅμως ἀπεδήμησε πρὸς ὀλίγον
καὶ οὗτος καὶ πάντες οἱ λοιποὶ φιλόσοφοι, Σοφοκλέους τοῦ Ἀμφικλείδου νόμον εἰσενεγκόντος,
μηδένα τῶν φιλοσόφων σχολῆς ἀφηγεῖσθαι, ἂν
μὴ τῇ βουλῇ καὶ τῷ δήμῳ δόξῃ· εἰ δὲ μή, θάνατον
εἶναι τὴν ζημίαν. ἀλλʼ αὖθις ἐπανῆλθον εἰς νέωτα,
Φίλωνος τὸν Σοφοκλέα γραψαμένου παρανόμων.
ὅτε καὶ τὸν νόμον μὲν ἄκυρον ἐποίησαν Ἀθηναῖοι,
τὸν δὲ Σοφοκλέα πέντε ταλάντοις ἐζημίωσαν
κάθοδόν τε τοῖς φιλοσόφοις ἐψηφίσαντο, ἵνα καὶ
Θεόφραστος κατέλθοι καὶ ἐν τοῖς ὁμοίοις εἴη.
τοῦτον Τύρταμον λεγόμενον Θεόφραστον διὰ τὸ
τῆς φράσεως θεσπέσιον Ἀριστοτέλης μετωνόμασεν·

<milestone unit="section" n="39"/>
οὗ καὶ τοῦ υἱέος Νικομάχου φησὶν ἐρωτικῶς
διατεθῆναι, καίπερ ὄντα διδάσκαλον, Ἀρίστιππος
ἐν τετάρτῳ Περὶ παλαιᾶς τρυφῆς. λέγεται δʼ ἐπʼ
αὐτοῦ τε καὶ Καλλισθένους τὸ ὅμοιον εἰπεῖν
Ἀριστοτέλην, ὅπερ Πλάτωνα, καθὰ προείρηται,
φασὶν εἰπεῖν ἐπί τε Ξενοκράτους καὶ αὐτοῦ τούτου·
φάναι γάρ, τοῦ μὲν Θεοφράστου καθʼ ὑπερβολὴν</p>
<pb n="486"/>
<p>ὀξύτητος πᾶν τὸ νοηθὲν ἐξερμηνεύοντος, τοῦ δὲ
νωθροῦ τὴν φύσιν ὑπάρχοντος, ὡς τῷ μὲν χαλινοῦ
δέοι, τῷ δὲ κέντρου. λέγεται δʼ αὐτὸν καὶ ἴδιον
κῆπον σχεῖν μετὰ τὴν Ἀριστοτέλους τελευτήν,
Δημητρίου τοῦ Φαληρέως, ὃς ἦν καὶ γνώριμος
αὐτῷ, τοῦτο συμπράξαντος. φέρεται δʼ αὐτοῦ
ἀποφθέγματα ταυτὶ χρειώδη· θᾶττον ἔφη πιστεύειν
δεῖν ἵππῳ ἀχαλίνῳ ἢ λόγῳ ἀσυντάκτῳ.

<milestone unit="section" n="40"/>
πρὸς δὲ
τὸν ἐν τῷ συμποσίῳ σιωπῶντα τὸ ὅλον ἔφη, "εἰ
μὲν ἀμαθὴς εἶ, φρονίμως ποιεῖς, εἰ δὲ πεπαίδευσαι,
ἀφρόνως." συνεχές τε ἔλεγε πολυτελὲς ἀνάλωμα
εἶναι τὸν χρόνον.</p>
<p>Ἐτελεύτα δὴ γηραιός, βιοὺς ἔτη πέντε καὶ
ὀγδοήκοντα, ἐπειδήπερ ὀλίγον ἀνῆκε τῶν πόνων.
καὶ ἔστιν ἡμῶν εἰς αὐτόν·</p>
<p>οὐκ ἄρα τοῦτο μάταιον ἔπος μερόπων τινὶ λέχθη,
ῥήγνυσθαι σοφίης τόξον ἀνιέμενον·</p>
<p>δὴ γὰρ καὶ Θεόφραστος ἕως ἐπόνει μὲν ἄπηρος
ἦν δέμας, εἶτʼ ἀνεθεὶς κάτθανε πηρομελής.</p>
<p>Φασὶ δʼ αὐτὸν ἐρωτηθέντα ὑπὸ τῶν μαθητῶν εἴ
τι ἐπισκήπτει, εἰπεῖν, "ἐπισκήπτειν μὲν ἔχειν
οὐδέν, πλὴν ὅτι πολλὰ τῶν ἡδέων ὁ βίος διὰ τὴν
δόξαν καταλαζονεύεται.

<milestone unit="section" n="41"/>
ἡμεῖς γὰρ ὁπότʼ ἀρχόμεθα ζῆν, τότʼ ἀποθνήσκομεν. οὐδὲν οὖν ἀλυσιτελέστερόν ἐστι φιλοδοξίας. ἀλλʼ εὐτυχεῖτε καὶ
ἤτοι τὸν λόγον ἄφετε--πολὺς γὰρ ὁ πόνοσ--ἢ
καλῶς αὐτοῦ πρόστητε· μεγάλη γὰρ ἡ δόξα. τὸ
δὲ κενὸν τοῦ βίου πλέον τοῦ συμφέροντος. ἀλλʼ
ἐμοὶ μὲν οὐκέτʼ ἐκποιεῖ βουλεύεσθαι τί πρακτέον,
ὑμεῖς δʼ ἐπισκέψασθε τί ποιητέον." ταῦτα, φασίν,</p>
<pb n="488"/>
<p>εἰπὼν ἀπέπνευσε· καὶ αὐτόν, ὡς ὁ λόγος, Ἀθηναῖοι
πανδημεὶ παρέπεμψαν ποσί, τὸν ἄνδρα τιμήσαντες.
Φαβωρῖνος δέ φησι γηράσαντα αὐτὸν ἐν φορείῳ
περιφέρεσθαι· καὶ τοῦτο λέγειν Ἕρμιππον, παρατιθέμενον ἱστορεῖν Ἀρκεσίλαον τὸν Πιταναῖον
ἐν οἷς ἔφασκε πρὸς Λακύδην τὸν Κυρηναῖον.</p>

<milestone unit="section" n="42"/>
<p>Καταλέλοιπε δὲ βιβλία καὶ αὐτὸς ὅτι μάλιστα
πάμπλειστα, ἃ καὶ αὐτὰ ἄξιον ἡγησάμην ὑπογράψαι
διὰ τὸ πάσης ἀρετῆς πεπληρῶσθαι. ἔστι δὲ τάδε·</p>
<p>Ἀναλυτικῶν προτέρων αʼ βʼ γʼ.</p>
<p>Ἀναλυτικῶν ὑστέρων αʼ βʼ γʼ δʼ εʼ σʼ ζʼ.</p>
<p>Περὶ ἀναλύσεως συλλογισμῶν αʼ.</p>
<p>Ἀναλυτικῶν ἐπιτομὴ αʼ.</p>
<p>Ἀνηγμένων τόπων αʼ βʼ.</p>
<p>Ἀγωνιστικὸν τῆς περὶ τοὺς ἐρωτικοὺς λόγους θεωρίας</p>
<p>Περὶ αἰσθήσεων αʼ.</p>
<p>Πρὸς Ἀναξαγόραν αʼ.</p>
<p>Περὶ τῶν Ἀναξαγόρου αʼ.</p>
<p>Περὶ τῶν Ἀναξιμένους αʼ.</p>
<p>Περὶ τῶν Ἀρχελάου αʼ.</p>
<p>Περὶ ἁλῶν, νίτρου, στυπτηρίας αʼ.</p>
<p>Περὶ τῶν λιθουμένων αʼ βʼ.</p>
<p>Περὶ τῶν ἀτόμων γραμμῶν αʼ.</p>
<p>Ἀκροάσεως αʼ βʼ.</p>
<p>Περὶ ἀνέμων αʼ.</p>
<p>Ἀρετῶν διαφοραὶ αʼ.</p>
<p>Περὶ βασιλείας αʼ.</p>
<p>Περὶ παιδείας βασιλέως αʼ.</p>
<p>Περὶ βίων αʼ βʼ γʼ.</p>

<milestone unit="section" n="43"/>
<p>Περὶ γήρως αʼ.</p>
<p>Περὶ τῆς Δημοκρίτου ἀστρολογίας αʼ.</p>
<pb n="490"/>
<p>Τῆς μεταρσιολεσχίας αʼ.</p>
<p>Περὶ τῶν εἰδώλων αʼ.</p>
<p>Περὶ χυμῶν, χροῶν, σαρκῶν αʼ.</p>
<p>Περὶ τοῦ διακόσμου αʼ.</p>
<p>Περὶ τῶν ἀνθρώπων αʼ.</p>
<p>Τῶν Διογένους συναγωγὴ αʼ.</p>
<p>Διορισμῶν αʼ βʼ γʼ.</p>
<p>Ἐρωτικὸς αʼ.</p>
<p>Άλλο περὶ ἔρωτος αʼ.</p>
<p>Περὶ εὐδαιμονίας αʼ.</p>
<p>Περὶ εἰδῶν αʼ βʼ.</p>
<p>Περὶ ἐπιλήψεως αʼ.</p>
<p>Περὶ ἐνθουσιασμοῦ αʼ.</p>
<p>Περὶ Ἐμπεδοκλέους αʼ.</p>
<p>Ἐπιχειρημάτων αʼ βʼ γʼ δʼ εʼ σʼ ζʼ ηʼ θʼ ιʼ ιαʼ ιβʼ
ιγʼ ιδʼ ιεʼ ισʼ ιζʼ ιηʼ.</p>
<p>Ἐνστάσεων αʼ βʼ γʼ.</p>
<p>Περὶ ἑκουσίου αʼ.</p>
<p>Ἐπιτομὴ τῆς Πλάτωνος Πολιτείας αʼ βʼ.</p>
<p>Περὶ ἑτεροφωνίας ζῴων τῶν ὁμογενῶν αʼ.</p>
<p>Περὶ τῶν ἀθρόων φαινομένων αʼ.</p>
<p>Περὶ δακέτων καὶ βλητικῶν αʼ.</p>
<p>Περὶ τῶν ζῴων ὅσα λέγεται φθονεῖν αʼ.</p>
<p>Περὶ τῶν ἐν ξηρῷ διαμενόντων αʼ.</p>

<milestone unit="section" n="44"/>
<p>Περὶ τῶν τὰς χρόας μεταβαλλόντων αʼ.</p>
<p>Περὶ τῶν φωλευόντων αʼ.</p>
<p>Περὶ ζῴων αʼ βʼ γʼ δʼ εʼ σʼ ζʼ.</p>
<p>Περὶ ἡδονῆς ὡς Ἀριστοτέλης αʼ.</p>
<p>Περὶ ἡδονῆς ἄλλο αʼ.</p>
<p>Θέσεις κδʼ.</p>
<p>Περὶ θερμοῦ καὶ ψυχροῦ αʼ.</p>
<p>Περὶ ἰλίγγων καὶ σκοτωσεων αʼ.</p>
<p>Περὶ ἱδρώτων αʼ.</p>
<pb n="492"/>
<p>Περὶ καταφάσεως καὶ ἀποφάσεως αʼ.</p>
<p>Καλλισθένης ἢ περὶ πένθους αʼ.</p>
<p>Περὶ κόπων α.</p>
<p>Περὶ κινήσεως αʼ βʼ γʼ.</p>
<p>Περὶ λίθων αʼ.</p>
<p>Περὶ λοιμῶν αʼ.</p>
<p>Περὶ λιποψυχίας αʼ.</p>
<p>Μεγαρικὸς αʼ.</p>
<p>Περὶ μελαγχολίας αʼ.</p>
<p>Περὶ μετάλλων αʼ βʼ.</p>
<p>Περὶ μέλιτος αʼ.</p>
<p>Περὶ τῶν Μητροδώρου συναγωγῆς αʼ.</p>
<p>Μεταρσιολογικῶν αʼ βʼ.</p>
<p>Περὶ μέθης αʼ.</p>
<p>Νόμων κατὰ στοιχεῖον κδʼ.</p>
<p>Νόμων ἐπιτομῆς αʼ βʼ γʼ δʼ εʼ σʼ ζʼ ηʼ θʼ ιʼ.</p>

<milestone unit="section" n="45"/>
<p>Πρὸς τοὺς ὁρισμοὺς αʼ.</p>
<p>Περὶ ὀδμῶν αʼ.</p>
<p>Περὶ οἴνου καὶ ἐλαίου.</p>
<p>Πρώτων προτάσεων αʼ βʼ γʼ δʼ εʼ σʼ ζʼ ηʼ θʼ ιʼ ιαʼ
ιβʼ ιγʼ ιδʼ ιεʼ ισʼ ιζʼ ιηʼ.</p>
<p>Νομοθετῶν αʼ βʼ γʼ.</p>
<p>Πολιτικῶν αʼ βʼ γʼ δʼ εʼ σʼ.</p>
<p>Πολιτικὸν πρὸς τοὺς καιροὺς αʼ βʼ γʼ δʼ.</p>
<p>Πολιτικῶν ἐθῶν αʼ βʼ γʼ δʼ.</p>
<p>Περὶ τῆς ἀρίστης πολιτείας αʼ.</p>
<p>Προβλημάτων συναγωγῆς αʼ βʼ γʼ δʼ εʼ.</p>
<p>Περὶ παροιμιῶν αʼ.</p>
<p>Περὶ πήξεων καὶ τήξεων αʼ.</p>
<p>Περὶ πυρὸς αʼ βʼ.</p>
<p>Περὶ πνευμάτων αʼ.</p>
<p>Περὶ παραλύσεως αʼ.</p>
<pb n="494"/>
<p>Περὶ πνιγμοῦ αʼ</p>
<p>Περὶ παραφροσυνης αʼ.</p>
<p>Περὶ παθῶν αʼ.</p>
<p>Περὶ σημείων αʼ.</p>
<p>Σοφισμάτων αʼ βʼ.</p>
<p>Περὶ συλλογισμῶν λύσεως αʼ.</p>
<p>Τοπικῶν αʼ βʼ.</p>
<p>Περὶ τιμωρίας αʼ βʼ.</p>
<p>Περὶ τριχῶν αʼ.</p>
<p>Περὶ τυραννίδος αʼ.</p>
<p>Περὶ ὕδατος αʼ βʼ γʼ.</p>
<p>Περὶ ὕπνου καὶ ἐνυπνίων αʼ.</p>
<p>Περὶ φιλίας αʼ βʼ γʼ.</p>
<p>Περὶ φιλοτιμίας αʼ βʼ.</p>

<milestone unit="section" n="46"/>
<p>Περὶ φύσεως αʼ βʼ γʼ.</p>
<p>Περὶ φυσικῶν αʼ βʼ γʼ δʼ εʼ σʼ ζʼ ηʼ θʼ ιʼ ιαʼ ιβʼ ιγʼ
ιδʼ ιεʼ ισʼ ιζʼ ιηʼ.</p>
<p>Περὶ φυσικῶν ἐπιτομῆς αʼ βʼ.</p>
<p>Φυσικῶν αʼ βʼ γʼ δʼ εʼ σʼ ζʼ ηʼ.</p>
<p>Πρὸς τοὺς φυσικοὺς αʼ.</p>
<p>Περὶ φυτικῶν ἱστοριῶν αʼ βʼ γʼ δʼ εʼ σʼ ζʼ ηʼ θʼ ιʼ.</p>
<p>Φυτικῶν αἰτιῶν αʼ βʼ γʼ δʼ εʼ σʼ ζʼ ηʼ</p>
<p>Περὶ χυλῶν αʼ βʼ γʼ δʼ εʼ.</p>
<p>Περὶ ψεύδους ἡδονῆς αʼ.</p>
<p>Περὶ ψυχῆς θέσις μία.</p>
<p>Περὶ τῶν ἀτέχνων πίστεων αʼ.</p>
<p>Περὶ τῶν ἁπλῶν διαπορημάτων αʼ.</p>
<p>Ἁρμονικῶν αʼ.</p>
<p>Περὶ ἀρετῆς αʼ.</p>
<p>Ἀφορμαὶ ἢ ἐναντιώσεις αʼ.</p>
<p>Περὶ ἀποφάσεως αʼ.</p>
<p>Περι γνώμης αʼ.</p>
<p>Περὶ γελοίου αʼ.</p>
<p>Δειλινῶν αʼ βʼ.</p>
<pb n="496"/>
<p>Διαιρέσεις αʼ βʼ.</p>
<p>Περὶ τῶν διαφορῶν αʼ.</p>
<p>Περὶ τῶν ἀδικημάτων αʼ.</p>
<p>Περὶ διαβολῆς αʼ.</p>
<p>Περὶ ἐπαίνου αʼ.</p>
<p>Περὶ ἐμπειρίας αʼ.</p>
<p>Ἐπιστολῶν αʼ βʼ γʼ.</p>
<p>Περὶ τῶν αὐτομάτων ζῴων αʼ.</p>
<p>Περὶ ἐκκρίσεως αʼ.</p>

<milestone unit="section" n="47"/>
<p>Ἐγκώμια θεῶν αʼ.</p>
<p>Περὶ ἑορτῶν αʼ.</p>
<p>Περὶ εὐτυχίας αʼ.</p>
<p>Περὶ ἐνθυμημάτων αʼ.</p>
<p>Περὶ εὑρημάτων αʼ βʼ.</p>
<p>Ἠθικῶν σχολῶν αʼ.</p>
<p>Ἠθικοὶ χαρακτῆρες αʼ.</p>
<p>Περὶ θορύβου αʼ.</p>
<p>Περὶ ἱστορίας αʼ.</p>
<p>Περὶ κρίσεως συλλογισμῶν αʼ.</p>
<p>Περὶ κολακείας αʼ.</p>
<p>Περὶ θαλάττης αʼ.</p>
<p>Πρὸς Κάσανδρον περὶ βασιλείας αʼ.</p>
<p>Περὶ κωμῳδίας αʼ.</p>
<p>[Περὶ μέτρων αʼ].</p>
<p>Περὶ λέξεως αʼ.</p>
<p>Λόγων συναγωγὴ αʼ.</p>
<p>Λύσεις αʼ.</p>
<p>Περὶ μουσικῆς αʼ βʼ γʼ.</p>
<p>Περὶ μέτρων αʼ.</p>
<p>Μεγακλῆς αʼ.</p>
<p>Περὶ νόμων αʼ.</p>
<p>Περὶ παρανόμων αʼ.</p>
<p>Τῶν Ξενοκράτους συναγωγῆς αʼ.</p>
<pb n="498"/>
<p>Ὁμιλητικὸς αʼ.</p>
<p>Περὶ ὅρκου αʼ.</p>
<p>Παραγγέλματα ῥητορικῆς αʼ.</p>
<p>Περὶ πλούτου αʼ.</p>
<p>Περὶ ποιητικῆς αʼ.</p>
<p>Προβλήματα πολιτικά, ἠθικά, φυσικά, ἐρωτικὰ αʼ.</p>

<milestone unit="section" n="48"/>
<p>Προοιμίων αʼ.</p>
<p>Προβλημάτων συναγωγῆς αʼ.</p>
<p>Περὶ τῶν προβλημάτων φυσικῶν αʼ.</p>
<p>Περὶ παραδείγματος αʼ.</p>
<p>Περὶ προθέσεως καὶ διηγήματος αʼ.</p>
<p>Περὶ ποιητικῆς ἄλλο αʼ.</p>
<p>Περὶ τῶν σοφῶν αʼ.</p>
<p>Περὶ συμβουλῆς αʼ.</p>
<p>Περὶ σολοικισμῶν αʼ.</p>
<p>Περὶ τέχνης ῥητορικῆς αʼ.</p>
<p>Περὶ τεχνῶν ῥητορικῶν εἴδη ιζʼ.</p>
<p>Περὶ ὑποκρίσεως αʼ.</p>
<p>Ὑπομνημάτων Ἀριστοτελικῶν ἢ Θεοφραστείων αʼ βʼ
γʼ δʼ εʼ σʼ.</p>
<p>Φυσικῶν δοξῶν αʼ βʼ γʼ δʼ εʼ σʼ ζʼ ηʼ θʼ ιʼ ιαʼ ιβʼ
ιγʼ ιδʼ ιεʼ ισʼ.</p>
<p>Φυσικῶν [δοξῶν] ἐπιτομῆς αʼ.</p>
<p>Περὶ χάριτος αʼ.</p>
<p>[Χαρακτῆρες ἠθικοί.]</p>
<p>Περὶ ψεύδους καὶ ἀληθοῦς αʼ.</p>
<p>Τῶν περὶ τὸ θεῖον ἱστορίας αʼ βʼ γʼ δʼ εʼ σʼ.</p>
<p>Περὶ θεῶν αʼ βʼ γʼ.</p>
<p>Ἱστορικῶν γεωμετρικῶν αʼ βʼ γʼ δʼ.</p>

<milestone unit="section" n="49"/>
<p>Επιτομῶν Ἀριστοτέλους περὶ ζῴων αʼ βʼ γʼ δʼ εʼ σʼ.</p>
<p>Ἐπιχειρημάτων αʼ βʼ.</p>
<p>Θέσεις γʼ.</p>
<p>Περὶ βασιλείας αʼ βʼ.</p>
<p>Περὶ αἰτιῶν αʼ.</p>
<pb n="500"/>
<p>Περὶ Δημοκρίτου αʼ.</p>
<p>[Περὶ διαβολῆς αʼ.]</p>
<p>Περὶ γενέσεως αʼ.</p>
<p>Περὶ ζῴων φρονήσεως καὶ ἤθους αʼ.</p>
<p>Περὶ κινήσεως αʼ βʼ.</p>
<p>Περὶ ὄψεως αʼ βʼ γʼ δʼ.</p>
<p>Πρὸς ὅρους αʼ βʼ.</p>
<p>Περὶ τοῦ δεδόσθαι αʼ.</p>
<p>Περὶ μείζονος καὶ ἐλάττονος αʼ.</p>
<p>Περὶ τῶν μουσικῶν αʼ.</p>
<p>Περὶ τῆς θείας εὐδαιμονίας αʼ.</p>
<p>Πρὸς τοὺς ἐξ Ἀκαδημείας αʼ.</p>
<p>Προτρεπτικὸς αʼ.</p>
<p>Πῶς ἂν ἄριστα πόλεις οἰκοῖντο αʼ.</p>
<p>Τὰ ὑπομνήματα αʼ.</p>
<p>Περὶ ῥύακος τοῦ ἐν Σικελίᾳ αʼ.</p>
<p>Περὶ τῶν ὁμολογουμένων αʼ.</p>
<p>[Περὶ τῶν προβλημάτων φυσικῶν αʼ.</p>
<p>Τίνες οἱ τρόποι τοῦ ἐπίστασθαι αʼ.</p>
<p>Περὶ τοῦ ψευδομένου αʼ βʼ γʼ.</p>

<milestone unit="section" n="50"/>
<p>Τὰ πρὸ τῶν τόπων αʼ.</p>
<p>Πρὸς Αἰσχύλον αʼ.</p>
<p>Ἀστρολογικῆς ἱστορίας αʼ βʼ γʼ δʼ εʼ σʼ.</p>
<p>Ἀριθμητικῶν ἱστοριῶν περὶ αὐξήσεως αʼ.</p>
<p>Ἀκίχαρος αʼ.</p>
<p>Περὶ δικανικῶν λόγων αʼ.</p>
<p>[Περὶ διαβολῆς αʼ.]</p>
<p>Ἐπιστολαὶ αἱ ἐπὶ τῷ Ἀστυκρέοντι, Φανίᾳ, Νικάνορι.</p>
<p>Περὶ εὐσεβείας αʼ.</p>
<p>Εὐϊάδος αʼ.</p>
<p>Περὶ καιρῶν αʼ βʼ.</p>
<p>Περὶ οἰκείων λόγων αʼ.</p>
<pb n="502"/>
<p>Περὶ παίδων ἀγωγῆς αʼ.</p>
<p>Ἄλλο διάφορον αʼ.</p>
<p>Περὶ παιδείας ἢ περὶ ἀρετῶν ἢ περὶ σωφροσύνης αʼ.</p>
<p>[Προτρεπτικὸς αʼ.]</p>
<p>Περὶ ἀριθμῶν αʼ.</p>
<p>Ὁριστικὰ περὶ λέξεως συλλογισμῶν αʼ.</p>
<p>Περὶ οὐρανοῦ αʼ.</p>
<p>Πολιτικοῦ αʼ βʼ.</p>
<p>Περὶ φύσεως.</p>
<p>Περὶ καρπῶν.</p>
<p>Περὶ ζῴων.</p>
<p>Ἃ γίνονται στίχων Μʼ κʼ γʼ Β ωʼ ηʼ· τοσαῦτα
μὲν οὖν καὶ τῷδε τὰ βιβλία.</p>

<milestone unit="section" n="51"/>
<p>Εὗρον δʼ αὐτοῦ καὶ διαθήκας τοῦτον ἐχούσας τὸν
τρόπον·</p>
<p>"Ἔσται μὲν εὖ· ἐὰν δέ τι συμβῇ, τάδε διατίθεμαι· τὰ μὲν οἴκοι ὑπάρχοντα πάντα δίδωμι
Μελάντῃ καὶ Παγκρέοντι τοῖς υἱοῖς Λέοντος.
ἀπὸ δὲ τῶν παρʼ Ἱππάρχου συμβεβλημένων τάδε
μοι βούλομαι γενέσθαι· πρῶτον μὲν τὰ περὶ τὸ
μουσεῖον καὶ τὰς θεὰς συντελεσθῆναι κἄν τι ἄλλο
ἰσχύῃ περὶ αὐτὰς ἐπικοσμηθῆναι πρὸς τὸ κάλλιον·
ἔπειτα τὴν Ἀριστοτέλους εἰκόνα τεθῆναι εἰς τὸ
ἱερὸν καὶ τὰ λοιπὰ ἀναθήματα ὅσα πρότερον
ὑπῆρχεν ἐν τῷ ἱερῷ· εἶτα τὸ στωίδιον οἰκοδομηθῆναι τὸ πρὸς τῷ μουσείῳ μὴ χεῖρον ἢ πρότερον·</p>
<pb n="504"/>
<p>ἀναθεῖναι δὲ καὶ τοὺς πίνακας, ἐν οἷς αἱ τῆς γῆς
περίοδοί εἰσιν, εἰς τὴν κάτω στοάν·

<milestone unit="section" n="52"/>
ἐπισκευασθῆναι
δὲ καὶ τὸν βωμόν, ὅπως ἔχῃ τὸ τέλειον καὶ τὸ
εὔσχημον. βούλομαι δὲ καὶ τὴν Νικομάχου εἰκόνα
συντελεσθῆναι ἴσην. τὸ μὲν τῆς πλάσεως ἔχει
Πραξιτέλης, τὸ δʼ ἄλλο ἀνάλωμα ἀπὸ τούτου
γενέσθω. σταθῆναι δὲ ὅπου ἂν δοκῇ τοῖς καὶ τῶν
ἄλλων ἐπιμελουμένοις τῶν ἐν τῇ διαθήκῃ γεγραμμένων. καὶ τὰ μὲν περὶ τὸ ἱερὸν καὶ τὰ ἀναθήματα
τοῦτον ἐχέτω τὸν τρόπον. τὸ δὲ χωρίον τὸ ἐν
Σταγείροις ἡμῖν ὑπάρχον δίδωμι Καλλίνῳ· τὰ δὲ
βιβλία πάντα Νηλεῖ. τὸν δὲ κῆπον καὶ τὸν περίπατον καὶ τὰς οἰκίας τὰς πρὸς τῷ κήπῳ πάσας
δίδωμι τῶν γεγραμμένων φίλων ἀεὶ τοῖς βουλομένοις συσχολάζειν καὶ συμφιλοσοφεῖν ἐν αὐταῖς,

<milestone unit="section" n="53"/>
ἐπειδήπερ οὐ δυνατὸν πᾶσιν ἀνθρώποις ἀεὶ ἐπιδημεῖν, μήτʼ ἐξαλλοτριοῦσι μήτʼ ἐξιδιαζομένου μηδενός, ἀλλʼ ὡς ἂν ἱερὸν κοινῇ κεκτημένοις, καὶ τὰ
πρὸς ἀλλήλους οἰκείως καὶ φιλικῶς χρωμένοις,
ὥσπερ προσῆκον καὶ δίκαιον. ἔστωσαν δὲ οἱ
κοινωνοῦντες Ἵππαρχος, Νηλεύς, Στράτων, Καλλῖνος, Δημότιμος, Δημάρατος, Καλλισθένης, Μελάντης, Παγκρέων, Νίκιππος. ἐξεῖναι δὲ βουλομένῳ
φιλοσοφεῖν καὶ Ἀριστοτέλει τῷ Μητροδώρου καὶ
Πυθιάδος υἱῷ καὶ μετέχειν τούτων· καὶ αὐτοῦ
πᾶσαν ἐπιμέλειαν ποιεῖσθαι τοὺς πρεσβυτάτους,
ὅπως ὅτι μάλιστα προαχθῇ κατὰ φιλοσοφίαν.
θάψαι δὲ καὶ ἡμᾶς ὅπου ἂν δοκῇ μάλιστα ἁρμόττον</p>
<pb n="506"/>
<p>εἶναι τοῦ κήπου, μηδὲν περίεργον μήτε περὶ τὴν
ταφὴν μήτε περὶ τὸ μνημεῖον ποιοῦντας.

<milestone unit="section" n="54"/>
ὅπως
δὲ συνείρηται, μετὰ τὰ περὶ ἡμᾶς συμβάντα, τὰ
περὶ τὸ ἱερὸν καὶ τὸ μνημεῖον καὶ τὸν κῆπον καὶ
τὸν περίπατον θεραπευόμενα συνεπιμελεῖσθαι καὶ
Πομπύλον τούτων ἐποικοῦντα αὐτὸν καὶ τὴν τῶν
ἄλλων ἐπιμέλειαν ποιούμενον ἣν καὶ πρότερον·
τῆς δὲ λυσιτελείας ἐπιμελεῖσθαι αὐτοὺς τοὺς
ἔχοντας ταῦτα. Πομπύλῳ δὲ καὶ Θρέπτῃ πάλαι
ἐλευθέροις οὖσι καὶ ἡμῖν πολλὴν χρείαν παρεσχημένοις, εἴ τι πρότερον ἔχουσι παρʼ ἡμῶν καὶ εἴ τι
αὐτοὶ ἐκτήσαντο καὶ ἃ νῦν παρʼ Ἱππάρχου αὐτοῖς
συντέταχα, δισχιλίας δραχμάς, ἀσφαλῶς οἶμαι δεῖν
αὐτοῖς ὑπάρχειν ταῦτα, καθάπερ καὶ αὐτὸς<note n="1" place="unspecified" anchored="yes">
<foreign lang="greek">αὐτοῖς</foreign> ξοδδ.· ξορρ. ρεισκε.</note> διελέχθην Μελάντῃ καὶ Παγκρέοντι πλεονάκις καὶ
πάντα μοι συγκατετίθεντο. δίδωμι δʼ αὐτοῖς καὶ
Σωματάλην τὴν παιδίσκην.

<milestone unit="section" n="55"/>
τῶν δὲ παίδων Μόλωνα μὲν καὶ Τίμωνα καὶ Παρμένοντα ἤδη ἐλευθέρους ἀφίημι· Μανῆν δὲ καὶ Καλλίαν παραμείναντας
ἔτη τέτταρα ἐν τῷ κήπῳ καὶ συνεργασαμένους καὶ
ἀναμαρτήτους γενομένους ἀφίημι ἐλευθέρους. τῶν
δὲ οἰκηματικῶν σκευῶν ἀποδιδόντας Πομπύλῳ ὅσʼ
ἂν δοκῇ τοῖς ἐπιμεληταῖς καλῶς ἔχειν, τὰ λοιπὰ
ἐξαργυρίσαι. δίδωμι δὲ καὶ Καρίωνα Δημοτίμῳ, Δόνακα δὲ Νηλεῖ· Εὔβοιον δʼ ἀποδόσθαι.
δότω δʼ Ἵππαρχος Καλλίνῳ τρισχιλίας δραχμάς·
Μελάντῃ δὲ καὶ Παγκρέοντι εἰ μὲν μὴ ἑωρῶμεν
Ἵππαρχον καὶ ἡμῖν πρότερον χρείαν παρεσχημένον
καὶ νῦν ἐν τοῖς ἰδίοις μάλα νεναυαγηκότα, προσετάξαμεν ἂν μετὰ Μελάντου καὶ Παγκρέοντος ἐξάγειν
αὐτά.

<milestone unit="section" n="56"/>
ἐπειδὴ δὲ οὔτʼ ἐκείνοις ἑώρων ῥᾴδιον ὄντα</p>
<pb n="508"/>
<p>συνοικονομεῖν λυσιτελέστερόν τʼ αὐτοῖς ὑπελάμβανον εἶναι τεταγμένον τι λαβεῖν παρὰ Ἱππάρχου,
δότω Ἵππαρχος Μελάντῃ καὶ Παγκρέοντι, ἑκατέρῳ
τάλαντον· διδόναι δʼ Ἵππαρχον καὶ τοῖς ἐπιμεληταῖς
εἰς τὰ ἀναλώματα τὰ ἐν τῇ διαθήκῃ γεγραμμένα
κατὰ τοὺς ἑκάστου καιροὺς τῶν δαπανημάτων.
οἰκονομήσαντα δὲ ταῦτα Ἵππαρχον ἀπηλλάχθαι τῶν
συμβολαίων τῶν πρὸς ἐμὲ πάντων· καὶ εἴ τι ἐπὶ
τοῦ ἐμοῦ ὀνόματος συμβέβληκεν Ἵππαρχος ἐν
Χαλκίδι, Ἱππάρχου τοῦτό ἐστιν. ἐπιμεληταὶ δὲ
ἔστωσαν τῶν ἐν τῇ διαθήκῃ γεγραμμένων Ἵππαρχος,
Νηλεύς, Στράτων, Καλλῖνος, Δημότιμος, Καλλισθένης, Κτήσαρχος.

<milestone unit="section" n="57"/>
αἱ διαθῆκαι κεῖνται ἀντίγραφα
τῷ Θεοφράστου δακτυλίῳ σεσημασμέναι, μία μὲν
παρὰ Ἡγησίᾳ Ἱππάρχου· μάρτυρες Κάλλιππος
Παλληνεύς, Φιλόμηλος Εὐωνυμεύς, Λύσανδρος
Ὑβάδης, Φίλων Ἀλωπεκῆθεν. τὴν δʼ ἑτέραν ἔχει
Ὀλυμπιόδωρος· μάρτυρες δʼ οἱ αὐτοί. τὴν δʼ
ἑτέραν<note n="1" place="unspecified" anchored="yes">τρίτην ρ.</note> ἔλαβεν Ἀδείμαντος, ἀπήνεγκε δὲ Ἀνδροσθένης ὁ υἱός· μάρτυρες Ἀρίμνηστος Κλεοβούλου,
Λυσίστρατος Φείδωνος Θάσιος, Στράτων Ἀρκεσιλάου Λαμψακηνός, Θήσιππος Θησίππου ἐκ Κεραμέων, Διοσκουρίδης Διονυσίου Ἐπικηφίσιος."</p>
<p>Ὧδʼ ἔχουσιν αὐτῷ καὶ αἱ διαθῆκαι.</p>
<p>Ἀκοῦσαι δʼ αὐτοῦ καὶ Ἐρασίστρατον τὸν ἰατρόν
εἰσιν οἳ λέγουσι· καὶ εἰκός.</p>
</div2>
<div2 n="3" type="chapter">
<head>Κεφ. γʼ. ΣΤΡΑΤΩΝ</head>

<milestone unit="section" n="58"/>
<p>Διεδέξατο δʼ αὐτοῦ τὴν σχολὴν Στράτων Ἀρκεσι-</p>
<pb n="510"/>
<p>λάου Λαμψακηνός, οὗ καὶ ἐν ταῖς διαθήκαις ἐμνημόνευσεν· ἀνὴρ ἐλλογιμώτατος καὶ φυσικὸς ἐπικληθεὶς ἀπὸ τοῦ περὶ τὴν θεωρίαν ταύτην παρʼ ὁντινοῦν
ἐπιμελέστατα διατετριφέναι. ἀλλὰ καὶ καθηγήσατο Πτολεμαίου τοῦ Φιλαδέλφου καὶ ἔλαβε, φασί,
παρʼ αὐτοῦ τάλαντα ὀγδοήκοντα· σχολαρχεῖν δέ,
καθά φησιν Ἀπολλόδωρος ἐν Χρονικοῖς, ἤρξατο
τῇ τρίτῃ καὶ εἰκοστῇ καὶ ἑκατοστῇ Ὀλυμπιάδι,
τῆς σχολῆς ἀφηγησάμενος ἔτη ὀκτωκαίδεκα.</p>

<milestone unit="section" n="59"/>
<p>Φέρεται δʼ αὐτοῦ βιβλία</p>
<p>Περὶ βασιλείας τρία.</p>
<p>Περὶ δικαιοσύνης τρία.</p>
<p>Περὶ τἀγαθοῦ γʼ.</p>
<p>Περὶ θεῶν γʼ.</p>
<p>Περὶ ἀρχῶν γʼ.</p>
<p>Περὶ βίων.</p>
<p>Περὶ εὐδαιμονίας.</p>
<p>Περὶ βασιλέως φιλοσόφου.</p>
<p>Περὶ ἀνδρείας.</p>
<p>Περὶ τοῦ κενοῦ.</p>
<p>Περὶ τοῦ οὐρανοῦ.</p>
<p>Περὶ τοῦ πνεύματος.</p>
<p>Περὶ φύσεως ἀνθρωπίνης.</p>
<p>Περὶ ζωογονίας.</p>
<p>Περὶ μίξεως.</p>
<p>Περὶ ὕπνου.</p>
<p>Περὶ ἐνυπνίων.</p>
<p>Περὶ ὄψεως.</p>
<p>Περὶ αἰσθήσεως.</p>
<p>Περὶ ἡδονῆς.</p>
<p>Περὶ χρωμάτων.</p>
<p>Περὶ νόσων.</p>
<pb n="512"/>
<p>Περὶ κρίσεων.</p>
<p>Περὶ δυνάμεων.</p>
<p>Περὶ τῶν μεταλλικῶν μηχανημάτων.</p>
<p>Περὶ λιμοῦ<note n="1" place="unspecified" anchored="yes">
<foreign lang="greek">λιμοῦ] ἰλίγγου</foreign> ρεισκε.</note> καὶ σκοτώσεων.</p>
<p>Περὶ κούφου καὶ βαρέος.</p>
<p>Περὶ ἐνθουσιασμοῦ.</p>
<p>Περὶ χρόνου.</p>
<p>Περὶ τροφῆς καὶ αὐξήσεως.</p>
<p>Περὶ τῶν ἀπορουμένων ζῳων.</p>
<p>Περὶ τῶν μυθολογουμένων ζῴων.</p>
<p>Περὶ αἰτιῶν.</p>
<p>Λύσεις ἀπορουμένων.</p>
<p>Τόπων προοίμια.</p>
<p>Περὶ τοῦ συμβεβηκότος.</p>

<milestone unit="section" n="60"/>
<p>Περὶ τοῦ ὅρου.</p>
<p>Περὶ τοῦ μᾶλλον καὶ ἧττον.</p>
<p>Περὶ ἀδίκου.</p>
<p>Περὶ τοῦ προτέρου καὶ ὑστέρον</p>
<p>Περὶ τοῦ προτέρου γένους.</p>
<p>Περὶ τοῦ ἰδίου.</p>
<p>Περὶ τοῦ μέλλοντος.</p>
<p>Εὑρημάτων ἔλεγχοι δύο.</p>
<p>Ὑπομνήματα, ἃ διστάζεται.</p>
<p>Ἐπιστολαὶ ὧν ἡ ἀρχή· "Στράτων Ἀρσινόῃ εὖ
πράττειν."</p>
<p>Τοῦτόν φασιν οὕτω γενέσθαι λεπτὸν ὡς ἀναισθήτως τελευτῆσαι. καὶ ἔστιν ἡμῶν εἰς αὐτὸν
οὕτως ἔχον·</p>
<p>λεπτὸς ἀνὴρ δέμας ἦν, εἴ μοι προσέχεις, ἀπὸ
χρισμῶν·<note n="2" place="unspecified" anchored="yes">
<foreign lang="greek">προσέχῃς ἀπόχρη μοι</foreign> σταδτμλλερ.</note>
Στράτωνα τοῦτόν φημί σοι</p>
<pb n="514"/>
<p>Λάμψακος ὅν ποτʼ ἔφυσεν· ἀεὶ δὲ νόσοισι παλαίων
θνήσκει λαθών, οὐδʼ ᾔσθετο.</p>

<milestone unit="section" n="61"/>
<p>Γεγόνασι δὲ Στράτωνες ὀκτώ· πρῶτος Ἰσοκράτους ἀκροατής· δεύτερος αὐτὸς οὗτος· τρίτος ἰατρός,
μαθητὴς Ἐρασιστράτου, ὡς δέ τινες, τρόφιμος·
τέταρτος ἱστορικός, Φιλίππου καὶ Περσέως τῶν
Ῥωμαίοις πολεμησάντων γεγραφὼς πράξεις· %2 %2
ἕκτος ποιητὴς ἐπιγραμμάτων· ἕβδομος ἰατρὸς
ἀρχαῖος, ὡς Ἀριστοτέλης φησίν· ὄγδοος περιπατητικός, βεβιωκὼς ἐν Ἀλεξανδρείᾳ.</p>
<p>Τοῦ δʼ οὖν φυσικοῦ φέρονται καὶ διαθῆκαι τοῦτον
ἔχουσαι τὸν τρόπον·</p>
<p>"Τάδε διατίθεμαι, ἐάν τι πάσχω· τὰ μὲν οἴκοι
καταλείπω πάντα Λαμπυρίωνι καὶ Ἀρκεσιλάῳ.
ἀπὸ δὲ τοῦ Ἀθήνησιν ὑπάρχοντός μοι ἀργυρίου
πρῶτον μὲν οἱ ἐπιμεληταὶ τὰ περὶ τὴν ἐκφορὰν
ἐπιμεληθήτωσαν καὶ ὅσα νομίζεται μετὰ τὴν
ἐκφοράν, μηδὲν μήτε περίεργον ποιοῦντες μήτʼ
ἀνελεύθερον.

<milestone unit="section" n="62"/>
ἐπιμεληταὶ δὲ ἔστωσαν τῶν κατὰ
τὴν διαθήκην οἵδε· Ὀλύμπιχος, Ἀριστείδης, Μνησιγένης, Ἱπποκράτης, Ἐπικράτης, Γοργύλος, Διοκλῆς, Λύκων, Ἀθάνης. καταλείπω δὲ τὴν μὲν
διατριβὴν Λύκωνι, ἐπειδὴ τῶν ἄλλων οἱ μέν εἰσι
πρεσβύτεροι, οἱ δὲ ἄσχολοι. καλῶς δʼ ἂν ποιοῖεν
καὶ οἱ λοιποὶ συγκατασκευάζοντες τούτῳ. καταλείπω δʼ αὐτῷ καὶ τὰ βιβλία πάντα, πλὴν ὧν αὐτοὶ
γεγράφαμεν, καὶ τὰ σκεύη πάντα κατὰ τὸ συσσίτιον
καὶ τὰ στρώματα καὶ τὰ ποτήρια. δότωσαν δὲ οἱ
ἐπιμεληταὶ Ἐπικράτει πεντακοσίας δραχμὰς καὶ
τῶν παίδων ἕνα ὃν ἂν δοκῇ Ἀρκεσιλάῳ.

<milestone unit="section" n="63"/>
καὶ
πρῶτον μὲν Λαμπυρίων καὶ Ἀρκεσίλαος ἀράσθω-</p>
<pb n="516"/>
<p>σαν τὰς συνθήκας ἃς ἔθετο Δάϊππος ὑπὲρ Ἰραίου·
καὶ μηδὲν ὀφειλέτω μήτε Λαμπυρίωνι μήτε τοῖς
Λαμπυρίωνος κληρονόμοις, ἀλλʼ ἀπηλλάχθω παντὸς
τοῦ συμβολαίου. δότωσαν δʼ αὐτῷ καὶ οἱ ἐπιμεληταὶ ἀργυρίου δραχμὰς πεντακοσίας καὶ τῶν
παίδων ἕνα ὃν ἂν δοκιμάζῃ Ἀρκεσίλαος, ὅπως
ἂν πολλὰ συμπεπονηκὼς ἡμῖν καὶ παρεσχημένος
χρείας ἔχῃ βίον ἱκανὸν καὶ εὐσχήμονα. ἀφίημι δὲ
καὶ Διόφαντον ἐλεύθερον καὶ Διοκλέα καὶ Ἄβουν·
Σιμίαν δὲ ἀποδίδωμι Ἀρκεσιλάῳ. ἀφίημι δὲ καὶ
Δρόμωνα ἐλεύθερον. ἐπειδὰν δὲ παραγένηται
Ἀρκεσίλαος, λογισάσθω Ἴραιος μετʼ Ὀλυμπίχου
καὶ Ἐπικράτους καὶ τῶν ἄλλων ἐπιμελητῶν τὸ
γεγονὸς ἀνάλωμα εἰς τὴν ἐκφορὰν καὶ τἄλλα τὰ
νομιζόμενα.

<milestone unit="section" n="64"/>
τὸ δὲ περιὸν ἀργύριον κομισάσθω
Ἀρκεσίλαος παρʼ Ὀλυμπίχου, μηδὲν ἐνοχλῶν
αὐτὸν κατὰ τοὺς καιροὺς καὶ τοὺς χρόνους· ἀράσθω
δὲ καὶ τὰς συνθήκας Ἀρκεσίλαος ἃς ἔθετο Στράτων
πρὸς Ὀλύμπιχον καὶ Ἀμεινίαν, τὰς κειμένας
παρὰ Φιλοκράτει Τισαμενοῦ. τὰ δὲ περὶ τὸ
μνημεῖον ποιείτωσαν ὡς ἂν δοκῇ Ἀρκεσιλάῳ καὶ
Ὀλυμπίχῳ καὶ Λύκωνι."</p>
<p>Καὶ αἵδε μέν εἰσιν αἱ φερόμεναι αὐτοῦ διαθῆκαι,
καθά που συνήγαγε καὶ Ἀρίστων ὁ Κεῖος.<note n="1" place="unspecified" anchored="yes">
<foreign lang="greek">οἰκεῖος</foreign> ϝυλγ.· ξορρ. ζελλερ.</note> αὐτὸς
δὲ ὁ Στράτων ἀνὴρ γέγονε, καθὰ καὶ ἄνω δεδήλωται, πολλῆς τῆς ἀποδοχῆς ἄξιος, διαπρέψας ἐν
παντὶ λόγων εἴδει καὶ μάλιστά γε ἐν τῷ καλουμένῳ</p>
<pb n="518"/>
<p>φυσικῷ, ὅπερ εἶδος ἀρχαιότερόν τε καὶ σπουδαιότερον.</p>
</div2>
<div2 n="4" type="chapter">
<head>Κεφ. δʼ. ΛΥΚΩΝ</head>

<milestone unit="section" n="65"/>
<p>Τοῦτον διεδέξατο Λύκων Ἀστυάνακτος Τρωαδεύς, φραστικὸς ἀνὴρ καὶ περὶ παίδων ἀγωγὴν
ἄκρως συντεταγμένος.<note n="1" place="unspecified" anchored="yes">
<foreign lang="greek">συντεταμένος</foreign> ρ.</note> ἔφασκε γὰρ δεῖν παρεζεῦχθαι τοῖς παισὶ τὴν αἰδῶ καὶ φιλοτιμίαν ὡς τοῖς
ἵπποις μύωπα καὶ χαλινόν. τὸ δʼ ἐκφραστικὸν αὐτοῦ
καὶ περιγεγωνὸς ἐν τῇ ἑρμηνείᾳ φαίνεται κἀνθένδε·
φησὶ γὰρ τοῦτον τὸν τρόπον ἐπὶ παρθένου πενιχρᾶς·
"βαρὺ γὰρ φορτίον πατρὶ κόρη διὰ σπάνιν προικὸς
ἐκτρέχουσα τὸν ἀκμαῖον τῆς ἡλικίας καιρόν."
διὸ δὴ καί φασιν Ἀντίγονον ἐπʼ αὐτοῦ τοῦτο
εἰπεῖν, ὡς οὐκ ἦν ὥσπερ μήλου τὴν εὐωδίαν καὶ
χάριν ἄλλοθί που μετενεγκεῖν, ἀλλʼ ἐπʼ αὐτοῦ τοῦ
ἀνθρώπου καθάπερ ἐπὶ τοῦ δένδρου τῶν λεγομένων
ἕκαστον ἔδει θεωρεῖσθαι.

<milestone unit="section" n="66"/>
τοῦτο δὲ ὅτι ἐν μὲν τῷ
λέγειν γλυκύτατος ἦν· παρὸ καί τινες τὸ γάμμα
αὐτοῦ τῷ ὀνόματι προσετίθεσαν. ἐν δὲ τῷ γράφειν
ἀνόμοιος αὑτῷ. ἀμέλει γοῦν καὶ ἐπὶ τῶν μεταγινωσκόντων ἐπειδὴ μὴ ἔμαθον ὅτε καιρὸς καὶ
εὐχομένων τοῦτον ἐκαλλιλέκτει τὸν τρόπον· ἔλεγεν
"αὑτῶν κατηγορεῖν, ἀδυνάτῳ μηνύοντας εὐχῇ
μετάνοιαν ἀργίας ἀδιορθώτου." τούς τε βουλευομένους οὐκ ὀρθῶς διαπίπτειν ἔφασκε τῷ λογισμῷ,
οἱονεὶ στρεβλῷ κανόνι βασανίζοντας εὐθεῖαν φύσιν
ἢ πρόσωπον ὕδατι κλυδαττομένῳ ἢ κατόπτρῳ
διεστραμμένῳ. καὶ ἐπὶ μὲν τὸν ἐν τῇ ἀγορᾷ
στέφανον πολλοὺς ἀπιέναι, ἐπὶ δὲ τὸν Ὀλυμπίασιν</p>
<pb n="520"/>
<p>ἢ ὀλίγους ἢ οὐδένα. πολλάκις τε πολλὰ συμβουλεύσας Ἀθηναίοις, τὰ μέγιστα αὐτοὺς ὠφέλησεν.</p>

<milestone unit="section" n="67"/>
<p>Ἦν δὲ καὶ καθαρώτατος τὴν στολήν, ὡς ἀνυπερβλήτῳ χρῆσθαι μαλακότητι ἱματίων, καθά φησιν
Ἕρμιππος. ἀλλὰ καὶ γυμναστικώτατος ἐγένετο
καὶ εὐέκτης τὸ σῶμα τήν τε πᾶσαν σχέσιν ἀθλητικὴν ἐπιφαίνων, ὠτοθλαδίας καὶ ἐμπινὴς ὤν,
καθά φησιν Ἀντίγονος ὁ Καρύστιος· διὰ τοῦτο
δὲ καὶ παλαῖσαι λέγεται τά τʼ ἐν τῇ πατρίδι Ἰλίεια
καὶ σφαιρίσαι. ὡς οὐκ ἄλλος τʼ ἦν φίλος τοῖς
περὶ Εὐμένην καὶ Ἄτταλον, οἳ καὶ πλεῖστα
ἐπεχορήγουν αὐτῷ. ἐπειράθη δʼ αὐτὸν σχεῖν καὶ
Ἀντίοχος, ἀλλʼ οὐκ ἔτυχεν.

<milestone unit="section" n="68"/>
οὕτω δʼ ἦν ἐχθρὸς
Ἱερωνύμῳ τῷ περιπατητικῷ, ὡς μόνος μὴ ἀπαντᾶν
πρὸς αὐτὸν εἰς τὴν ἐτήσιον ἡμέραν, περὶ ἧς ἐν τῷ
Ἀρκεσιλάου βίῳ διειλέγμεθα.</p>
<p>Ἀφηγήσατο δὲ τῆς σχολῆς ἔτη τέτταρα πρὸς
τοῖς τετταράκοντα, Στράτωνος αὐτὸν ἐν ταῖς
διαθήκαις καταλιπόντος κατὰ τὴν ἑβδόμην καὶ
εἰκοστὴν καὶ ἑκατοστὴν Ὀλυμπιάδα. οὐ μὴν
ἀλλὰ καὶ Πανθοίδου διήκουσε τοῦ διαλεκτικοῦ.
ἐτελεύτησε δὲ γεγονὼς ἔτος τέταρτον καὶ ἑβδομηκοστόν, νόσῳ ποδαγρικῇ καταπονηθείς. καὶ ἔστιν
ἡμῶν εἰς αὐτόν·</p>
<p>οὐ μὰ τόν, οὐδὲ Λύκωνα παρήσομεν, ὅττι ποδαλγὴς
κάτθανε· θαυμάζω τοῦτο μάλιστα δʼ ἐγώ,</p>
<p>τὴν οὕτως ἀΐδαο μακρὴν ὁδὸν εἰ πρὶν ὁ ποσσὶν
ἀλλοτρίοις βαδίσας ἔδραμε νυκτὶ μιῇ.</p>

<milestone unit="section" n="69"/>
<p>Γεγόνασι δὲ καὶ ἄλλοι Λύκωνες· πρῶτος
Πυθαγορικός, δεύτερος αὐτὸς οὗτος, τρίτος ἐπῶν
ποιητής, τέταρτος ἐπιγραμμάτων ποιητής.</p>
<pb n="522"/>
<p>Τοῦ δὲ φιλοσόφου καὶ διαθήκαις περιετύχομεν
ταῖσδε·</p>
<p>"Τάδε διατίθεμαι περὶ τῶν κατʼ ἐμαυτόν, ἐὰν
μὴ δυνηθῶ τὴν ἀρρωστίαν ταύτην ὑπενεγκεῖν· τὰ
μὲν ἐν οἴκῳ πάντα δίδωμι τοῖς ἀδελφοῖς Ἀστυἀνακτι καὶ Λύκωνι. καὶ οἶμαι δεῖν ἀποδοθῆναι
ἀπὸ τούτων ὅσα κατακέχρημαι Ἀθήνησι παρά τινος
ἔχων ἢ ἐκπεπραχώς· καὶ ἃ ἂν εἰς τὴν ἐκφορὰν
ἀναλωθῇ καὶ εἰς τἄλλα τὰ νομιζόμενα.

<milestone unit="section" n="70"/>
τὰ δʼ ἐν
ἄστει καὶ ἐν Αἰγίνῃ δίδωμι Λύκωνι διὰ τὸ καὶ
τοὔνομα φέρειν ἡμῶν καὶ συνδιατετριφέναι πλείω
χρόνον ἀρεστῶς πάνυ, καθάπερ δίκαιον ἦν τὸν
υἱοῦ τάξιν ἐσχηκότα. τὸν δὲ περίπατον καταλείπω
τῶν γνωρίμων τοῖς βουλομένοις, Βούλωνι, Καλλίνῳ,
Ἀρίστωνι, Ἀμφίωνι, Λύκωνι, Πύθωνι, Ἀριστομάχῳ, Ἡρακλείῳ, Λυκομήδει, Λύκωνι τῷ ἀδελφιδῷ. προστησάσθωσαν δʼ αὐτοὶ ὃν ἂν ὑπολαμβάνωσι διαμενεῖν ἐπὶ τοῦ πράγματος καὶ συναύξειν
μάλιστα δυνήσεσθαι. συγκατασκευαζέτωσαν δὲ καὶ
οἱ λοιποὶ γνώριμοι κἀμοῦ καὶ τοῦ τόπου χάριν.
περὶ δὲ τῆς ἐκφορᾶς καὶ καύσεως ἐπιμεληθήτωσαν
Βούλων καὶ Καλλῖνος μετὰ τῶν συνήθων, ὅπως
μήτʼ ἀνελεύθερος γένηται μήτε περίεργος.

<milestone unit="section" n="71"/>
τῶν
δʼ ἐν Αἰγίνῃ μοι γενομένων μοριῶν μετὰ τὴν ἐμὴν
ἀπόλυσιν καταχωρισάτω Λύκων τοῖς νεανίσκοις
εἰς ἐλαιοχρηστίαν, ὅπως κἀμοῦ καὶ τοῦ τιμήσαντος
ἐμὲ μνήμη γένηται διὰ τῆς χρείας αὕτη ἡ προσήκουσα. καὶ ἀνδριάντα ἡμῶν ἀναθέτω· τὸν δὲ
τόπον, ὅπως ἁρμόττων ᾖ τῆς καταστάσεως,
ἐπιβλεψάτω καὶ συμπραγματευθήτω Διόφαντος
καὶ Ἡρακλείδης Δημητρίου. ἀπὸ δὲ τῶν ἐν
ἄστει Λύκων ἀποδότω πᾶσι παρʼ ὧν τι προείληφα</p>
<pb n="524"/>
<p>μετὰ τὴν ἀποδημίαν τὴν ἐκείνου. παρεχέσθωσαν
δὲ Βούλων καὶ Καλλῖνος καὶ ἃ ἂν εἰς τὴν ἐκφορὰν
ἀναλωθῇ καὶ τἄλλα τὰ νομιζόμενα. κομισάσθωσαν
δὲ ταῦτʼ ἀπὸ τῶν ἐν οἴκῳ κοινῇ καταλειπομένων
ἀμφοτέροις ὑπʼ ἐμοῦ.

<milestone unit="section" n="72"/>
τιμησάτωσαν δὲ καὶ τοὺς
ἰατροὺς Πασίθεμιν καὶ Μηδίαν, ἀξίους ὄντας καὶ
διὰ τὴν ἐπιμέλειαν τὴν περὶ ἐμὲ καὶ τὴν τέχνην
καὶ μείζονος ἔτι τιμῆς. δίδωμι δὲ τῷ Καλλίνου
παιδίῳ Θηρικλείων ζεῦγος, καὶ τῇ γυναικὶ αὐτοῦ
Ῥοδιακῶν ζεῦγος, ψιλοτάπιδα, ἀμφίταπιν, περίστρωμα, προσκεφάλαια δύο τὰ βέλτιστα τῶν
καταλειπομένων· ὡς ἂν ἐφʼ ὅσον ἀνήκει πρὸς
τιμήν, καὶ τούτων φανῶμεν μὴ ἀμνήμονες ὄντες.
περὶ δὲ τῶν θεραπευόντων ἐμαυτὸν οὕτως ἐξάγω·
Δημητρίῳ μὲν ἐλευθέρῳ πάλαι ὄντι ἀφίημι τὰ
λύτρα καὶ διδωμι πέντε μνᾶς καὶ ἱμάτιον καὶ
χιτῶνα, ἵνα πολλὰ πεπονηκὼς μετʼ ἐμοῦ βίον
εὐσχήμονα ἔχῃ. Κρίτωνι δὲ Χαλκηδονίῳ, καὶ
τούτῳ τὰ λύτρα ἀφίημι καὶ δίδωμι τέτταρας
μνᾶς. καὶ τὸν Μίκρον ἀφίημι ἐλεύθερον· καὶ
θρεψάτω Λύκων αὐτὸν καὶ παιδευσάτω ἀπὸ τοῦ
νῦν χρόνου ἓξ ἔτη.

<milestone unit="section" n="73"/>
καὶ Χάρητα ἀφίημι ἐλεύθερον·
καὶ θρεψάτω Λύκων αὐτόν. καὶ δύο μνᾶς αὐτῷ
δίδωμι καὶ τἀμὰ βιβλία τὰ ἀνεγνωσμένα· τὰ δʼ
ἀνέκδοτα Καλλίνῳ ὅπως ἐπιμελῶς αὐτὰ ἐκδῷ.
δίδωμι δὲ καὶ Σύρῳ ἐλευθέρῳ ὄντι τέτταρας μνᾶς
καὶ τὴν Μηνοδώραν δίδωμι· καὶ εἴ τί μοι ὀφείλει,
ἀφίημι αὐτῷ. καὶ Ἱλαρᾷ πέντε μνᾶς καὶ ἀμφίταπιν
καὶ δύο προσκεφάλαια καὶ περίστρωμα καὶ κλίνην
ἣν ἂν βούληται. ἀφίημι δʼ ἐλευθέραν καὶ τὴν
τοῦ Μίκρου μητέρα καὶ Νοήμονα καὶ Δίωνα καὶ
Θέωνα καὶ Εὐφράνορα καὶ Ἑρμείαν. καὶ Ἀγά-</p>
<pb n="526"/>
<p>θωνα δύο ἔτη παραμείναντα ἀφεῖσθαι ἐλεύθερον·
καὶ τοὺς φορεαφόρους Ὠφελίωνα καὶ Ποσειδώνιον τέτταρα ἔτη παραμείναντας.

<milestone unit="section" n="74"/>
δίδωμι δὲ
καὶ Δημητρίῳ καὶ Κρίτωνι καὶ Σύρῳ κλίνην
ἑκάστῳ καὶ στρώματα τῶν καταλειπομένων ἃ
ἂν φαίνηται Λύκωνι καλῶς ἔχειν. ταῦτʼ ἔστω
αὐτοῖς ἀποδείξασιν ὀρθῶς ἐφʼ ὧν ἕκαστοι τεταγμένοι εἰσί. περὶ δὲ τῆς ταφῆς ἐάν τʼ αὐτοῦ
βούληται Λύκων θάπτειν, ἐάν τʼ ἐν οἴκῳ, οὕτω
ποιείτω. πέπεισμαι γὰρ αὐτὸν οὐδὲν ἧττον ἐμοῦ
συνορᾶν τὸ εὔσχημον. ταῦτα δὲ πάντα οἰκονομήσαντι κυρία ἔστω ἡ δόσις τῶν ἐνταῦθα. μάρτυρες Καλλῖνος Ἑρμιονεύς, Ἀρίστων Κεῖος, Εὐφρόνιος Παιανιεύς."</p>
<p>Οὕτω μέντοι αὐτῷ συνετῶς τὰ πάντα πράττοντι
τά τε περὶ παιδείαν καὶ πάντας λόγους, οὐδὲν
ἧττον καὶ τὰ τῶν διαθηκῶν τρόπον τινὰ καὶ σφόδρα
ἐπιμελῶς τε καὶ οἰκονομικῶς ἴσχει· ὥστε κἀνταῦθα
ζηλωτέος.</p>
</div2>
<div2 n="5" type="chapter">
<head>Κεφ. εʼ. ΔΗΜΗΤΡΙΟΣ</head>

<milestone unit="section" n="75"/>
<p>Δημήτριος Φανοστράτου Φαληρεύς. οὗτος ἤκουσε μὲν Θεοφράστου· δημηγορῶν δὲ παρʼ Ἀθηναίοις
τῆς πόλεως ἐξηγήσατο ἔτη δέκα, καὶ εἰκόνων
ἠξιώθη χαλκῶν ἑξήκοντα πρὸς ταῖς τριακοσίαις,
ὧν αἱ πλείους ἐφʼ ἵππων ἦσαν καὶ ἁρμάτων καὶ
συνωρίδων, συντελεσθεῖσαι ἐν οὐδὲ τριακοσίαις
ἡμέραις· τοσοῦτον ἐσπουδάσθη. ἄρξασθαι δʼ αὐτὸν
τῆς πολιτείας φησὶ Δημήτριος ὁ Μάγνης ἐν τοῖς</p>
<pb n="528"/>
<p>Ὁμωνύμοις, ὁπότε φυγὼν Ἀλέξανδρον εἰς Ἀθήνας
ἧκεν Ἅρπαλος. πολλὰ δὲ καὶ κάλλιστα τῇ πατρίδι
ἐπολιτεύσατο. καὶ γὰρ προσόδοις καὶ κατασκευαῖς ηὔξησε τὴν πόλιν, καίπερ οὐκ εὐγενὴς ὤν.

<milestone unit="section" n="76"/>
ἦν γὰρ ἐκ τῆς Κόνωνος οἰκίας, ὡς Φαβωρῖνος
ἐν πρώτῳ τῶν Ἀπομνημονευμάτων φησίν, ἀλλʼ
ἀστῇ καὶ εὐγενεῖ συνῴκει Λαμίᾳ τῇ ἐρωμένῃ,
καθάπερ ὁ αὐτὸς ἐν τῷ πρώτῳ φησίν· ἀλλὰ καὶ
ὑπὸ Κλέωνος πεπονθέναι ἐν τῷ δευτέρῳ ἱστορεῖ.
Δίδυμος δʼ ἐν Συμποσιακοῖς καὶ Χαριτοβλέφαρον
καὶ Λαμπιτὼ καλεῖσθαι αὐτόν φησιν ἀπό τινος
<note n="1" place="unspecified" anchored="yes">
<foreign lang="greek">&lt;ἀντὶ&gt;</foreign> σξησαρτζ.</note>
ἑταίρας. λέγεται δʼ ἀποβαλόντα αὐτὸν τὰς ὄψεις
ἐν Ἀλεξανδρείᾳ, κομίσασθαι αὖθις παρὰ τοῦ
Σαράπιδος· ὅθεν καὶ τοὺς παιᾶνας ποιῆσαι τοὺς
μέχρι νῦν ᾀδομένους.</p>
<p>Σφόδρα δὲ λαμπρὸς ὢν παρὰ τοῖς Ἀθηναίοις,
ὅμως ἐπεσκοτήθη καὶ αὐτὸς ὑπὸ τοῦ τὰ πάντα
διεσθίοντος φθόνου.

<milestone unit="section" n="77"/>
ἐπιβουλευθεὶς γὰρ ὑπό τινων
δίκην θανάτου οὐ παρὼν ὦφλεν. οὐ μὴν ἐκυρίευσαν
τοῦ σώματος αὐτοῦ, ἀλλὰ τὸν ἰὸν ἀπήρυγον εἰς
τὸν χαλκόν, κατασπάσαντες αὐτοῦ τὰς εἰκόνας
καὶ τὰς μὲν ἀποδόμενοι, τὰς δὲ βυθίσαντες, τὰς
δὲ κατακόψαντες εἰς ἀμίδας· λέγεται γὰρ καὶ
τοῦτο. μία δὲ μόνη σώζεται ἐν ἀκροπόλει. Φαβωρῖνος δέ φησιν ἐν Παντοδαπῇ ἱστορίᾳ τοῦτο ποιῆσαι
τοὺς Ἀθηναίους Δημητρίου κελεύσαντος τοῦ</p>
<pb n="530"/>
<p>βασιλέως. ἀλλὰ καὶ τῷ ἔτει τῆς ἀρχῆς αὐτοῦ
ἐπέγραψαν ἀνομίας, ὡς Φαβωρῖνος.</p>

<milestone unit="section" n="78"/>
<p>Φησὶ δʼ αὐτὸν Ἕρμιππος μετὰ τὸν Κασάνδρου
θάνατον φοβηθέντα Ἀντίγονον παρὰ Πτολεμαῖον
ἐλθεῖν τὸν Σωτῆρα· κἀκεῖ χρόνον ἱκανὸν διατρίβοντα
συμβουλεύειν τῷ Πτολεμαίῳ πρὸς τοῖς ἄλλοις καὶ
τὴν βασιλείαν τοῖς ἐξ Εὐρυδίκης περιθεῖναι παισί.
τοῦ δὲ οὐ πεισθέντος, ἀλλὰ παραδόντος τὸ διάδημα
τῷ ἐκ Βερενίκης, μετὰ τὴν ἐκείνου τελευτὴν
ἀξιωθῆναι πρὸς τούτου παραφυλάττεσθαι ἐν τῇ
χώρᾳ μέχρι τι δόξει περὶ αὐτοῦ. ἐνταῦθα ἀθυμότερον διῆγε· καί πως ὑπνώττων ὑπʼ ἀσπίδος
τὴν χεῖρα δηχθεὶς τὸν βίον μεθῆκε. καὶ τέθαπται
ἐν τῷ Βουσιρίτῃ νομῷ πλησίον Διοσπόλεως.</p>

<milestone unit="section" n="79"/>
<p>Καὶ αὐτῷ ἐπεγράψαμεν ἡμεῖς·</p>
<p>ἀνεῖλεν ἀσπὶς τὸν σοφὸν Δημήτριον
ἰὸν ἔχουσα πολὺν</p>
<p>ἄσμηκτον, οὐ στίλβουσα φῶς ἀπʼ ὀμμάτων,
ἀλλʼ ἀΐδην μέλανα.</p>
<p>Ἡρακλείδης δʼ ἐν τῇ ἐπιτομῇ τῶν Σωτίωνος
Διαδοχῶν τῷ Φιλαδέλφῳ τὴν βασιλείαν θέλειν
ἐκχωρῆσαι τὸν Πτολεμαῖον· τὸν δʼ ἀποτρέπειν
φάσκοντα, "ἂν ἄλλῳ δῷς, σὺ οὐχ ἕξεις." ὁπηνίκα
δʼ ἐσυκοφαντεῖτο ἐν ταῖς Ἀθήναισ--μανθάνω γὰρ
καὶ τοῦτο--Μένανδρος ὁ κωμικὸς παρʼ ὀλίγον
ἦλθε κριθῆναι διʼ οὐδὲν ἄλλο ἢ ὅτι φίλος ἦν αὐτῷ·
ἀλλʼ αὐτὸν παρῃτήσατο Τελεσφόρος ὁ ἀνεψιὸς τοῦ
Δημητρίου.</p>

<milestone unit="section" n="80"/>
<p>Πλήθει δὲ βιβλίων καὶ ἀριθμῷ στίχων σχεδὸν
ἅπαντας παρελήλακε τοὺς κατʼ αὐτὸν περιπατητικούς, εὐπαίδευτος ὢν καὶ πολύπειρος παρʼ</p>
<pb n="532"/>
<p>ὁντινοῦν· ὧν ἐστι τὰ μὲν ἱστορικά, τὰ δὲ πολιτικά,
τὰ δὲ περὶ ποιητῶν, τὰ δὲ ῥητορικά, δημηγοριῶν
τε καὶ πρεσβειῶν, ἀλλὰ μὴν καὶ λόγων Αἰσωπείων
συναγωγαὶ καὶ ἄλλα πλείω. ἔστι δὲ τὰ</p>
<p>Περὶ τῆς Ἀθήνησι νομοθεσίας αʼ βʼ γʼ δʼ εʼ.</p>
<p>Περὶ τῶν Ἀθήνησι πολιτειῶν αʼ βʼ.</p>
<p>Περὶ δημαγωγίας αʼ βʼ.</p>
<p>Περὶ πολιτικῶν αʼ βʼ.</p>
<p>Περὶ νόμων αʼ.</p>
<p>Περὶ ῥητορικῆς αʼ βʼ.</p>
<p>Στρατηγικῶν αʼ βʼ.</p>

<milestone unit="section" n="81"/>
<p>Περὶ Ἰλιάδος αʼ βʼ.</p>
<p>Περὶ Ὀδυσσείας αʼ βʼ γʼ δʼ.</p>
<p>Πτολεμαῖος αʼ.</p>
<p>Ερωτικὸς αʼ.</p>
<p>Φαιδώνδας αʼ.</p>
<p>Μαίδων αʼ.</p>
<p>Κλέων αʼ.</p>
<p>Σωκράτης αʼ.</p>
<p>Ἀρταξέρξης αʼ.</p>
<p>Ὁμηρικὸς αʼ.</p>
<p>Ἀριστείδης αʼ.</p>
<p>Ἀριστόμαχος αʼ.</p>
<p>Προτρεπτικὸς αʼ.</p>
<p>Ὑπὲρ τῆς πολιτείας αʼ.</p>
<p>Περὶ τῆς δεκαετίας αʼ.</p>
<p>Περὶ τῶν Ἰώνων αʼ.</p>
<p>Πρεσβευτικὸς αʼ.</p>
<p>Περὶ πίστεως αʼ.</p>
<p>Περὶ χάριτος αʼ.</p>
<p>Περὶ τύχης αʼ.</p>
<pb n="534"/>
<p>Περὶ μεγαλοψυχίας αʼ.</p>
<p>Περὶ γάμου αʼ.</p>
<p>Περὶ τοῦ δοκοῦ αʼ.</p>
<p>Περὶ εἰρήνης αʼ.</p>
<p>Περὶ νόμων αʼ.</p>
<p>Περὶ ἐπιτηδευμάτων αʼ.</p>
<p>Περὶ καιροῦ αʼ.</p>
<p>Διονύσιος αʼ.</p>
<p>Χαλκιδικὸς αʼ.</p>
<p>Ἀθηναίων καταδρομὴ αʼ.</p>
<p>Περὶ Ἀντιφάνους αʼ.</p>
<p>Προοίμιον ἱστορικὸν αʼ.</p>
<p>Ἐπιστολαὶ αʼ.</p>
<p>Ἐκκλησία ἔνορκος αʼ.</p>
<p>Περὶ γήρως αʼ.</p>
<p>Δίκαια αʼ.</p>
<p>Αἰσωπείων αʼ.</p>
<p>Χρειῶν αʼ.</p>

<milestone unit="section" n="82"/>
<p>Χαρακτὴρ δὲ φιλόσοφος, εὐτονίᾳ ῥητορικῇ καὶ
δυνάμει κεκραμένος. οὗτος ἀκούσας ὅτι τὰς εἰκόνας αὐτοῦ κατέστρεψαν Ἀθηναῖοι, "ἀλλʼ οὐ τὴν
ἀρετήν," ἔφη, "διʼ ἣν ἐκείνας ἀνέστησαν." ἔλεγε
μικρὸν μὲν εἶναι μέρος τὰς ὀφρῦς, ὅλῳ δʼ ἐπισκοτῆσαι τῷ βίῳ δύνασθαι. οὐ μόνον τὸν πλοῦτον
ἔφη τυφλόν, ἀλλὰ καὶ τὴν ὁδηγοῦσαν αὐτὸν τύχην.
ὅσον ἐν πολέμῳ δύνασθαι σίδηρον, τοσοῦτον ἐν
πολιτείᾳ ἰσχύειν λόγον. ἰδών ποτε νεανίσκον
ἄσωτον, "ἰδού," ἔφη, "τετράγωνος Ἑρμῆς ἔχων
σύρμα,<note n="1" place="unspecified" anchored="yes">
<foreign lang="greek">σύρμα] στόμα</foreign> ρεισκε· <foreign lang="greek">στῦμα δελετο αἰδοῖον</foreign> δ. ς. ροβερτσον.</note> κοιλίαν, αἰδοῖον, πώγωνα." τῶν τετυ-</p>
<pb n="536"/>
<p>φωμένων ἀνδρῶν ἔφη τὸ μὲν ὕψος δεῖν περιαιρεῖν,
τὸ δὲ φρόνημα καταλείπειν. τοὺς νέους ἔφη δεῖν
ἐπὶ μὲν τῆς οἰκίας τοὺς γονέας αἰδεῖσθαι, ἐν δὲ
ταῖς ὁδοῖς τοὺς ἀπαντῶντας, ἐν δὲ ταῖς ἐρημίαις
ἑαυτούς.

<milestone unit="section" n="83"/>
τοὺς φίλους ἐπὶ μὲν τὰ ἀγαθὰ παρακαλουμένους ἀπιέναι, ἐπὶ δὲ τὰς συμφορὰς αὐτομάτους.
τοσαῦτα καὶ εἰς τοῦτον ἀναφέρεσθαι δοκεῖ.</p>
<p>Γεγόνασι δὲ Δημήτριοι ἀξιόλογοι εἴκοσι· πρῶτος
Χαλκηδόνιος, ῥήτωρ καὶ Θρασυμάχου πρεσβύτερος· δεύτερος αὐτὸς οὗτος· τρίτος Βυζάντιος,
περιπατητικός· τέταρτος καλούμενος Γραφικὸς
καὶ σαφὴς διηγήσασθαι· ἦν δὲ ὁ αὐτὸς καὶ ζωγράφος· πέμπτος Ἀσπένδιος, μαθητὴς Ἀπολλωνίου τοῦ Σολέως· ἕκτος Καλλατιανός, ὁ γεγραφὼς περὶ Ἀσίας καὶ Εὐρώπης εἴκοσι βίβλους·
ἕβδομος Βυζάντιος, ἐν τρισκαίδεκα βιβλίοις γεγραφὼς τὴν Γαλατῶν διάβασιν ἐξ Εὐρώπης εἰς
Ἀσίαν καὶ ἐν ἄλλοις ὀκτὼ τὰ περὶ Ἀντίοχον καὶ
Πτολεμαῖον καὶ τὴν τῆς Λιβύης ὑπʼ αὐτῶν διοίκησιν·

<milestone unit="section" n="84"/>
ὄγδοος ὁ διατρίψας ἐν Ἀλεξανδρείᾳ σοφιστής, τέχνας γεγραφὼς ῥητορικάς· ἔνατος Ἀδραμυττηνὸς γραμματικός, ἐπικληθεὶς Ἰξίων διὰ τὸ
ἀδικῆσαί τι δοκεῖν περὶ τὴν Ἥραν· δέκατος
Κυρηναῖος, γραμματικός, ὁ ἐπικληθεὶς Στάμνος,
ἀνὴρ ἀξιόλογος· ἑνδέκατος Σκήψιος, πλούσιος
καὶ εὐγενὴς ἄνθρωπος καὶ φιλόλογος ἄκρως·
οὗτος καὶ Μητρόδωρον προεβίβασε τὸν πολίτην.
δωδέκατος γραμματικὸς Ἐρυθραῖος, πολιτογρα-</p>
<pb n="538"/>
<p>φηθεὶς ἐν τῇ Μνῷ· τρισκαιδέκατος Βιθυνὸς Διφίλου
τοῦ στωϊκοῦ υἱός, μαθητὴς δὲ Παναιτίου τοῦ
Ῥοδίου·

<milestone unit="section" n="85"/>
τεσσαρεσκαιδέκατος ῥήτωρ Σμυρναῖος.
καὶ οὗτοι μὲν λογικοί. ποιηταὶ δὲ πρῶτος ἀρχαίαν
κωμῳδίαν πεποιηκώς· δεύτερος ἐπῶν ποιητής,
οὗ μόνα σώζεται πρὸς τοὺς φθονεροὺς εἰρημένα
τάδε·</p>
<p>ζωὸν ἀτιμήσαντες ἀποφθίμενον ποθέουσι·
καί ποθʼ ὑπὲρ τύμβοιο καὶ ἀπνόου εἰδώλοιο
ἄστεα νεῖκος ἐπῆλθεν, ἔριν δʼ ἐστήσατο λαός.</p>
<p>τρίτος Ταρσικὸς σατυρογράφος· τέταρτος ἰάμβους
γεγραφώς, πικρὸς ἀνήρ· πέμπτος ἀνδριαντοποιός,
οὗ μέμνηται Πολέμων· ἕκτος Ἐρυθραῖος, ποικιλογράφος ἄνθρωπος, ὃς καὶ ἱστορικὰ καὶ ῥητορικὰ
πεποίηκε βιβλία.</p>
</div2>
<div2 n="6" type="chapter">
<head>Κεφ. σʼ. ΗΡΑΚΛΕΙΔΗΣ</head>

<milestone unit="section" n="86"/>
<p>Ἡρακλείδης Εὐθύφρονος Ἡρακλεώτης τοῦ Πόντου, ἀνὴρ πλούσιος. Ἀθήνησι δὲ παρέβαλε πρῶτον
μὲν Σπευσίππῳ· ἀλλὰ καὶ τῶν Πυθαγορείων
διήκουσε καὶ τὰ Πλάτωνος ἐζηλώκει· καὶ ὕστερον
ἤκουσεν Ἀριστοτέλους, ὥς φησι Σωτίων ἐν Διαδοχαῖς. οὗτος ἐσθῆτί τε μαλακῇ ἐχρῆτο καὶ ὑπέρογκος ἦν τὸ σῶμα, ὥστʼ αὐτὸν ὑπὸ τῶν Ἀττικῶν
μὴ Ποντικὸν ἀλλὰ Πομπικὸν καλεῖσθαι. πρᾷός
τʼ ἦν τὸ βλέμμα καὶ σεμνός. φέρεται δʼ αὐτοῦ
συγγράμματα κάλλιστά τε καὶ ἄριστα· διάλογοι,
ὧν ἠθικὰ μὲν</p>
<pb n="540"/>
<p>Περὶ δικαιοσύνης γʼ.</p>
<p>Ἓν δὲ περὶ σωφροσύνης</p>
<p>Περί τʼ εὐσεβείας εʼ καὶ</p>
<p>Περὶ ἀνδρείας αʼ.</p>
<p>Κοινῶς τε περὶ ἀρετῆς αʼ καὶ ἄλλο.</p>
<p>Περὶ εὐδαιμονίας αʼ.</p>

<milestone unit="section" n="87"/>
<p>Περὶ τῆς ἀρχῆς αʼ καὶ</p>
<p>Νόμων αʼ καὶ τῶν συγγενῶν τούτοις.</p>
<p>Περὶ ὀνομάτων αʼ.</p>
<p>Συνθῆκαι αʼ.</p>
<p>Ἀκούσιος αʼ.</p>
<p>Ἐρωτικὸς καὶ Κλεινίας αʼ.</p>
<p>Φυσικὰ δὲ</p>
<p>Περὶ νοῦ.</p>
<p>Περὶ ψυχῆς καὶ κατʼ ἰδίαν περὶ ψυχῆς καὶ</p>
<p>Περὶ φύσεως καὶ</p>
<p>Περὶ εἰδώλων.</p>
<p>Πρὸς Δημόκριτον.</p>
<p>Περὶ τῶν ἐν οὐρανῷ αʼ.</p>
<p>Περὶ τῶν ἐν ᾅδου.</p>
<p>Περὶ βίων αʼ βʼ.</p>
<p>Αἰτίαι περὶ νόσων αʼ.</p>
<p>Περὶ τἀγαθοῦ αʼ.</p>
<p>Πρὸς τὰ Ζήνωνος αʼ.</p>
<p>Πρὸς τὰ Μήτρωνος αʼ.</p>
<p>Γραμματικὰ δὲ</p>
<p>Περὶ τῆς Ὁμήρου καὶ Ἡσιόδου ἡλικίας αʼ βʼ.</p>
<p>Περὶ Ἀρχιλόχου καὶ Ὁμήρου αʼ βʼ.</p>
<p>Καὶ μουσικὰ δὲ</p>
<p>Περὶ τῶν παρʼ Εὐριπίδῃ καὶ Σοφοκλεῖ αʼ βʼ γʼ.</p>
<pb n="542"/>
<p>Περὶ μουσικῆς αʼ βʼ.</p>

<milestone unit="section" n="88"/>
<p>Λύσεων Ὁμηρικῶν αʼ βʼ.</p>
<p>Θεωρηματικὸν αʼ.</p>
<p>Περὶ τῶν τριῶν τραγῳδοποιῶν αʼ.</p>
<p>Χαρακτῆρες αʼ.</p>
<p>Περὶ ποιητικῆς καὶ τῶν ποιητῶν αʼ.</p>
<p>Περὶ στοχασμοῦ αʼ.</p>
<p>Προοπτικὸν αʼ.</p>
<p>Ἡρακλείτου ἐξηγήσεις δʼ.</p>
<p>Πρὸς τὸν Δημόκριτον ἐξηγήσεις αʼ.</p>
<p>Λύσεων ἐριστικῶν αʼ βʼ.</p>
<p>Ἀξίωμα αʼ.</p>
<p>Περὶ εἰδῶν αʼ.</p>
<p>Λύσεις αʼ.</p>
<p>Ὑποθῆκαι αʼ.</p>
<p>Πρὸς Διονύσιον αʼ.</p>
<p>Ῥητορικὰ δὲ</p>
<p>Περὶ τοῦ ῥητορεύειν ἢ Πρωταγόρας.</p>
<p>Ἱστορικά·</p>
<p>Περὶ τῶν Πυθαγορείων καὶ</p>
<p>Περὶ εὑρημάτων.</p>
<p>Τούτων τὰ μὲν κωμικῶς πέπλακεν, ὡς τὸ Περὶ
ἡδονῆς καὶ Περὶ σωφροσύνης· τὰ δὲ τραγικῶς, ὡς
τὸ Περὶ τῶν καθʼ ᾅδην καὶ τὸ Περὶ εὐσεβείας καὶ
τὸ Περὶ ἐξουσίας.</p>

<milestone unit="section" n="89"/>
<p>Ἔστι δʼ αὐτῷ καὶ μεσότης τις ὁμιλητικὴ φιλοσόφων τε καὶ στρατηγικῶν καὶ πολιτικῶν ἀνδρῶν
πρὸς ἀλλήλους διαλεγομένων. ἀλλὰ καὶ γεωμετρικά ἐστιν αὐτοῦ καὶ διαλεκτικά. ἄλλως τʼ ἐν
ἅπασι ποικίλος τε καὶ διηρμένος τὴν λέξιν ἐστὶ καὶ
ψυχαγωγεῖν ἱκανῶς δυνάμενος.</p>
<pb n="544"/>
<p>Δοκεῖ δὲ καὶ τὴν πατρίδα τυραννουμένην ἐλευθερῶσαι, τὸν μόναρχον κτείνας, ὥς φησι Δημήτριος
ὁ Μάγνης ἐν Ὁμωνύμοις. ὃς καὶ τοιόνδε ἱστορεῖ
περὶ αὐτοῦ· "θρέψαι αὐτὸν δράκοντα ἐκ νέου καὶ
αὐξηθέντα, ἐπειδὴ τελευτᾶν ἔμελλε, κελεῦσαί τινι
τῶν πιστῶν αὑτοῦ τὸ σῶμα κατακρύψαι, τὸν
δὲ δράκοντα ἐπὶ τῆς κλίνης θεῖναι, ἵνα δόξειεν
εἰς θεοὺς μεταβεβηκέναι.

<milestone unit="section" n="90"/>
ἐγένετο δὲ πάντα.
καὶ μεταξὺ παραπεμπόντων Ἡρακλείδην τῶν
πολιτῶν καὶ εὐφημούντων, ὁ δράκων ἀκούσας
τῆς ἐπιβοῆς ἐξέδυ τῶν ἱματίων καὶ διετάραξε
τοὺς πλείστους. ὕστερον μέντοι ἐξεκαλύφθη πάντα
καὶ ὤφθη Ἡρακλείδης οὐχ οἷος ἐδόκει, ἀλλʼ
οἷος ἦν."</p>
<p>Καὶ ἔστιν ἡμῶν εἰς αὐτὸν οὕτως ἔχον·</p>
<p>ἤθελες ἀνθρώποισι λιπεῖν φάτιν, Ἡρακλείδη,
ὥς ῥα θανὼν ἐγένου ζωὸς ἅπασι<note n="1" place="unspecified" anchored="yes">
<foreign lang="greek">ἅπασι] ἄπαρτι</foreign> ρεισκε.</note> δράκων.</p>
<p>ἀλλὰ διεψεύσθης, σεσοφισμένε· δὴ γὰρ ὁ μὲν θὴρ
ἦε δράκων, σὺ δὲ θήρ, οὐ σοφὸς ὤν, ἑάλως.</p>
<p>ταῦτα δέ φησι καὶ Ἱππόβοτος.</p>

<milestone unit="section" n="91"/>
<p>Ἕρμιππος δὲ λιμοῦ κατασχόντος τὴν χώραν
φησὶν αἰτεῖν τοὺς Ἡρακλεώτας τὴν Πυθίαν λύσιν.
τὸν δὲ Ἡρακλείδην διαφθεῖραι χρήμασι τούς τε
θεωροὺς καὶ τὴν προειρημένην, ὥστʼ ἀνειπεῖν ἀπαλλαγήσεσθαι τοῦ κακοῦ, εἰ ζῶν μὲν Ἡρακλείδης
ὁ Εὐθύφρονος χρυσῷ στεφάνῳ στεφανωθείη πρὸς
αὐτῶν, ἀποθανὼν δὲ ὡς ἥρως τιμῷτο. ἐκομίσθη
ὁ δῆθεν χρησμὸς καὶ οὐδὲν ὤναντο οἱ πλάσαντες
αὐτόν. αὐτίκα γὰρ ἐν τῷ θεάτρῳ στεφανούμενος</p>
<pb n="546"/>
<p>ὁ Ἡρακλείδης ἀπόπληκτος ἐγένετο, οἵ τε θεωροὶ
καταλευσθέντες διεφθάρησαν. ἀλλὰ καὶ ἡ Πυθία
τὴν αὐτὴν ὥραν κατιοῦσα ἐς τὸ ἄδυτον καὶ ἐπιστᾶσα ἑνὶ τῶν δρακόντων δηχθεῖσα παραχρῆμα
ἀπέπνευσε. καὶ τὰ μὲν περὶ τὸν θάνατον αὐτοῦ
τοσαῦτα.</p>

<milestone unit="section" n="92"/>
<p>Φησὶ δʼ Ἀριστόξενος ὁ μουσικὸς καὶ τραγῳδίας
αὐτὸν ποιεῖν καὶ Θέσπιδος αὐτὰς ἐπιγράφειν.
Χαμαιλέων τε τὰ παρʼ ἑαυτοῦ φησι κλέψαντα αὐτὸν
τὰ περὶ Ἡσιόδου καὶ Ὁμήρου γράψαι· ἀλλὰ καὶ
Αὐτόδωρος ὁ Ἐπικούρειος ἐπιτιμᾷ αὐτῷ, τοῖς περὶ
δικαιοσύνης ἀντιλέγων. ἔτι καὶ Διονύσιος ὁ Μεταθέμενος &lt;ἢ Σπίνθαρος, ὡς ἔνιοι&gt; γράψας τὸν Παρθενοπαῖον ἐπέγραψε Σοφοκλέους. ὁ δὲ πιστεύσας
εἴς τι τῶν ἰδίων συγγραμμάτων ἐχρῆτο μαρτυρίοις
ὡς Σοφοκλέους.

<milestone unit="section" n="93"/>
αἰσθόμενος δʼ ὁ Διονύσιος ἐμήνυσεν αὐτῷ τὸ γεγονός· τοῦ δʼ ἀρνουμένου καὶ
ἀπιστοῦντος ἐπέστειλεν ἰδεῖν τὴν παραστιχίδα· καὶ
εἶχε Πάγκαλος. οὗτος δʼ ἦν ἐρώμενος Διονυσίου·
ὡς δʼ ἔτι ἀπιστῶν ἔλεγε κατὰ τὴν τύχην ἐνδέχεσθαι
οὕτως ἔχειν, πάλιν ἀντεπέστειλεν ὁ Διονύσιος ὅτι
"καὶ ταῦτα εὑρήσεις·</p>
<p>α. γέρων πίθηκος οὐχ ἁλίσκεται πάγῃ·</p>
<p>β. ἁλίσκεται μέν, μετὰ χρόνον δʼ ἁλίσκεται."</p>
<p>καὶ πρὸς τούτοις· "Ἡρακλείδης γράμματα οὐκ ἐπίσταται οὐδʼ ᾐσχύνθη."</p>
<p>Γεγόνασι δʼ Ἡρακλεῖδαι τεσσαρεσκαίδεκα· πρῶτος αὐτὸς οὗτος· δεύτερος πολίτης αὐτοῦ, πυρρίχας

<milestone unit="section" n="94"/>
καὶ φλυαρίας συντεταγμένος· τρίτος Κυμαῖος,</p>
<pb n="548"/>
<p>γεγραφὼς Περσικὰ ἐν πέντε βιβλίοις· τέταρτος
Κυμαῖος, ῥήτωρ τέχνας γεγραφώς· πέμπτος Καλλατιανὸς ἢ Ἀλεξανδρεύς, γεγραφὼς τὴν Διαδοχὴν
ἐν ἓξ βιβλίοις καὶ Λεμβευτικὸν λόγον, ὅθεν καὶ
Λέμβος ἐκαλεῖτο· ἕκτος Ἀλεξανδρεύς, γεγραφὼς
τὰ Περσικὰ ἰδιώματα· ἕβδομος διαλεκτικὸς Βαργυληΐτης, κατʼ Ἐπικούρου γεγραφώς· ὄγδοος ἰατρὸς
τῶν ἀπὸ Ἱκεσίου· ἔνατος ἰατρὸς Ταραντῖνος, ἐμπειρικός· δέκατος ποιητικός, παραινέσεις γεγραφώς·
ἑνδέκατος ἀνδριαντοποιὸς Φωκαεύς· δωδέκατος
ἐπιγραμμάτων ποιητὴς λιγυρός· τρισκαιδέκατος
Μάγνης, Μιθραδατικὰ γεγραφώς· τεσσαρεσκαι
δέκατος ἀστρολογούμενα συγγεγραφώς.</p>
</div2>
</div1>
<div1 n="6" type="book">
<head>ΒΙΩΝ ΚΑΙ ΓΝΩΜΩΝ ΤΩΝ ΕΝ ΦΙΛΟΣΟΦΙΑΙ
ΕΥΔΟΚΙΜΗΣΑΝΤΩΝ ΤΩΝ ΕΙΣ ΔΕΚΑ ΤΟ ΕΚΤΟΝ</head>
<p/>
<div2 n="1" type="chapter">
<head>Κεφ. αʼ. ΑΝΤΙΣΘΕΝΗΣ</head>
<p>

<milestone unit="section" n="1"/>
Ἀντισθένης Ἀντισθένους Ἀθηναῖος. ἐλέγετο δʼ
οὐκ εἶναι ἰθαγενής· ὅθεν καὶ πρὸς τὸν ὀνειδίζοντα
εἰπεῖν, "καὶ ἡ μήτηρ τῶν θεῶν Φρυγία ἐστίν."
ἐδόκει γὰρ εἶναι Θρᾴττης μητρός· ὅθεν καὶ ἐν
Τανάγρᾳ κατὰ τὴν μάχην εὐδοκιμήσας ἔδωκε
λέγειν Σωκράτει ὡς οὐκ ἂν ἐκ δυοῖν Ἀθηναίων
οὕτω γεγόνοι γενναῖος. καὶ αὐτὸς δὲ τοὺς Ἀθηναίους ἐπὶ τῷ γηγενεῖς εἶναι σεμνυνομένους ἐκφαυλίζων ἔλεγε μηδὲν εἶναι κοχλιῶν καὶ ἀττελέβων
εὐγενεστέρους.</p>
<p>Οὗτος κατʼ ἀρχὰς μὲν ἤκουσε Γοργίου τοῦ
ῥήτορος· ὅθεν τὸ ῥητορικὸν εἶδος ἐν τοῖς διαλόγοις
ἐπιφέρει καὶ μάλιστα ἐν τῇ Ἀληθείᾳ καὶ τοῖς
Προτρεπτικοῖς.


<milestone unit="section" n="2"/>

φησὶ δʼ Ἕρμιππος ὅτι προείλετο
ἐν τῇ τῶν Ἰσθμίων πανηγύρει ψέξαι τε καὶ ἐπαινέσαι Ἀθηναίους, Θηβαίους, Λακεδαιμονίους· εἶτα</p>
<pb n="4"/>
<p>μέντοι παραιτήσασθαι ἰδόντα πλείους ἐκ τῶν πόλεων
ἀφιγμένους.</p>
<p>Ὕστερον δὲ παρέβαλε Σωκράτει, καὶ τοσοῦτον
ὤνατο αὐτοῦ, ὥστε παρῄνει τοῖς μαθηταῖς γενέσθαι
αὐτῷ πρὸς Σωκράτην συμμαθητάς. οἰκῶν τʼ ἐν
Πειραιεῖ καθʼ ἑκάστην ἡμέραν τοὺς τετταράκοντα
σταδίους ἀνιὼν ἤκουε Σωκράτους, παρʼ οὗ καὶ τὸ
καρτερικὸν λαβὼν καὶ τὸ ἀπαθὲς ζηλώσας κατῆρξε
πρῶτος τοῦ κυνισμοῦ. καὶ ὅτι ὁ πόνος ἀγαθὸν
συνέστησε διὰ τοῦ μεγάλου Ἡρακλέους καὶ τοῦ
Κύρου, τὸ μὲν ἀπὸ τῶν Ἑλλήνων, τὸ δὲ ἀπὸ τῶν
βαρβάρων ἑλκύσας.</p>

<milestone unit="section" n="3"/>
<p>Πρῶτός τε ὡρίσατο λόγον εἰπών, "λόγος ἐστὶν
ὁ τὸ τί ἦν ἢ ἔστι δηλῶν." ἔλεγέ τε συνεχές,
"μανείην μᾶλλον ἢ ἡσθείην"· καὶ "χρὴ τοιαύταις
πλησιάζειν γυναιξὶν αἳ χάριν εἴσονται." πρός
τε τὸ Ποντικὸν μειράκιον μέλλον φοιτᾶν αὐτῷ καὶ
πυθόμενον τίνων αὐτῷ δεῖ, φησί, "βιβλιαρίου
καινοῦ καὶ γραφείου καινοῦ καὶ πινακιδίου καινοῦ,"
τὸν νοῦν παρεμφαίνων. πρὸς δὲ τὸν ἐρόμενον
ποδαπὴν γήμαι, ἔφη, "ἂν μὲν καλήν, ἕξεις κοινήν,
ἂν δὲ αἰσχράν, ἕξεις ποινήν." ἀκούσας ποτὲ ὅτι
Πλάτων αὐτὸν κακῶς λέγει, "βασιλικόν," ἔφη,
"καλῶς ποιοῦντα κακῶς ἀκούειν."</p>

<milestone unit="section" n="4"/>
<p>Μυούμενός ποτε τὰ Ὀρφικά, τοῦ ἱερέως εἰπόντος
ὅτι οἱ ταῦτα μυούμενοι πολλῶν ἐν ᾅδου ἀγαθῶν
μετίσχουσι, "τί οὖν," ἔφη, "οὐκ ἀποθνήσκεις;"</p>
<pb n="6"/>
<p>ὀνειδιζόμενός ποτε ὡς οὐκ εἴη ἐκ δύο ἐλευθέρων,
"οὐδὲ γὰρ ἐκ δύο," ἔφη, "παλαιστικῶν, ἀλλὰ
παλαιστικός εἰμι." ἐρωτώμενος διὰ τί ὀλίγους
ἔχει μαθητάς, ἔφη, "ὅτι ἀργυρέᾳ αὐτοὺς ἐκβάλλω
ῥάβδῳ." ἐρωτηθεὶς διὰ τί πικρῶς τοῖς μαθηταῖς
ἐπιπλήττει, "καὶ οἱ ἰατροί," φησί, "τοῖς κάμνουσιν." ἰδών ποτε μοιχὸν φεύγοντα, "ὦ δυστυχής," εἶπε, "πηλίκον κίνδυνον ὀβολοῦ διαφυγεῖν
ἴσχυες." κρεῖττον ἔλεγε, καθά φησιν Ἑκάτων ἐν
ταῖς Χρείαις, εἰς κόρακας ἢ εἰς κόλακας ἐμπεσεῖν·
οἱ μὲν γὰρ νεκρούς, οἱ δὲ ζῶντας ἐσθίουσιν.</p>

<milestone unit="section" n="5"/>
<p>Ἐρωτηθεὶς τί μακαριώτατον ἐν ἀνθρώποις, ἔφη,
"τὸ εὐτυχοῦντα ἀποθανεῖν." γνωρίμου ποτὲ πρὸς
αὐτὸν ἀποδυρομένου ὡς εἴη τὰ ὑπομνήματα ἀπολωλεκώς, "ἔδει γάρ," ἔφη, "ἐν τῇ ψυχῇ αὐτὰ καὶ μὴ
ἐν τοῖς χαρτίοις καταγράφειν." ὥσπερ ὑπὸ τοῦ
ἰοῦ τὸν σίδηρον, οὕτως ἔλεγε τοὺς φθονεροὺς ὑπὸ
τοῦ ἰδίου ἤθους κατεσθίεσθαι. τοὺς βουλομένους
ἀθανάτους εἶναι ἔφη δεῖν εὐσεβῶς καὶ δικαίως ζῆν.
τότʼ ἔφη τὰς πόλεις ἀπόλλυσθαι, ὅταν μὴ δύνωνται τοὺς φαύλους ἀπὸ τῶν σπουδαίων διακρίνειν.
ἐπαινούμενός ποτε ὑπὸ πονηρῶν, ἔφη, "ἀγωνιῶ
μή τι κακὸν εἴργασμαι."</p>

<milestone unit="section" n="6"/>
<p>Ὁμονοούντων ἀδελφῶν συμβίωσιν παντὸς ἔφη
τείχους ἰσχυροτέραν εἶναι. τοιαῦτʼ ἔφη δεῖν ποιεῖσθαι ἐφόδια ἃ καὶ ναυαγήσαντι συγκολυμβήσει.
ὀνειδιζόμενός ποτʼ ἐπὶ τῷ πονηροῖς συγγενέσθαι,
"καὶ οἱ ἰατροί," φησί, "μετὰ τῶν νοσούντων εἰσίν,</p>
<pb n="8"/>
<p>ἀλλʼ οὐ πυρέττουσιν." ἄτοπον ἔφη τοῦ μὲν σίτου
τὰς αἴρας ἐκλέγειν καὶ ἐν τῷ πολέμῳ τοὺς ἀχρείους,
ἐν δὲ πολιτείᾳ τοὺς πονηροὺς μὴ παραιτεῖσθαι.
ἐρωτηθεὶς τί αὐτῷ περιγέγονεν ἐκ φιλοσοφίας, ἔφη,
"τὸ δύνασθαι ἑαυτῷ ὁμιλεῖν." εἰπόντος αὐτῷ
τινος παρὰ πότον, "ᾆσον," "σὺ δέ μοι," φησίν,
"αὔλησον." Διογένει χιτῶνα αἰτοῦντι πτύξαι προσέταξε θοιμάτιον.


<milestone unit="section" n="7"/>

ἐρωτηθεὶς τί τῶν μαθημάτων
ἀναγκαιότατον, "τὸ περιαιρεῖν," ἔφη, "τὸ ἀπομανθάνειν." παρεκελεύετό τε κακῶς ἀκούοντας καρτερεῖν μᾶλλον ἢ εἰ λίθοις τις βάλλοιτο.</p>
<p>Ἔσκωπτέ τε Πλάτωνα ὡς τετυφωμένον. πομπῆς γοῦν γενομένης ἵππον θεασάμενος φρυακτήν
φησι πρὸς τὸν Πλάτωνα, "ἐδόκεις μοι καὶ σὺ
ἵππος ἂν εἶναι λαμπρυντής·" τοῦτο δὲ ἐπεὶ καὶ
συνεχὲς ὁ Πλάτων ἵππον ἐπῄνει. καί ποτʼ ἐλθὼν
πρὸς αὐτὸν νοσοῦντα καὶ θεασάμενος λεκάνην ἔνθα
ὁ Πλάτων ἐμημέκει ἔφη, "χολὴν μὲν ὁρῶ ἐνταῦθα,
τῦφον δὲ οὐχ ὁρῶ."


<milestone unit="section" n="8"/>

συνεβούλευεν Ἀθηναίοις τοὺς
ὄνους ἵππους ψηφίσασθαι· ἄλογον δὲ ἡγουμένων,
"ἀλλὰ μὴν καὶ στρατηγοί," φησί, "φαίνονται παρʼ
ὑμῖν μηδὲν μαθόντες, μόνον δὲ χειροτονηθέντες."
πρὸς τὸν εἰπόντα, "πολλοί σε ἐπαινοῦσι," "τί
γάρ," ἔφη, "κακὸν πεποίηκα;" στρέψαντος αὐτοῦ
τὸ διερρωγὸς τοῦ τρίβωνος εἰς τὸ προφανές,
Σωκράτης ἰδών φησιν, "ὁρῶ σου διὰ τοῦ τρίβωνος
τὴν φιλοδοξίαν." ἐρωτηθεὶς ὑπό του, καθά φησι
Φανίας ἐν τῷ Περὶ τῶν Σωκρατικῶν, τί ποιῶν</p>
<pb n="10"/>
<p>καλὸς κἀγαθὸς ἔσοιτο, ἔφη, "εἰ τὰ κακὰ ἃ ἔχεις
ὅτι φευκτά ἐστι μάθοις παρὰ τὼν εἰδότων." πρὸς
τὸν ἐπαινοῦντα τρυφήν, "ἐχθρῶν παῖδες," ἔφη,
"τρυφήσειαν."</p>

<milestone unit="section" n="9"/>
<p>Πρὸς τὸ παρασχηματίζον αὑτὸ τῷ πλάστῃ
μειράκιον, "εἰπέ μοι," φησίν, "εἰ φωνὴν λάβοι ὁ
χαλκός, ἐπὶ τίνι ἂν οἴει σεμνυνθῆναι;" τοῦ δʼ
εἰπόντος, "ἐπὶ κάλλει," "οὐκ αἰσχύνῃ οὖν," ἔφη,
"τὰ ὅμοια γεγηθὼς ἀψύχῳ;" Ποντικοῦ νε ανίσκου
πολυωρήσειν αὐτοῦ ἐπαγγελλομένου, εἰ τὸ πλοῖον
ἀφίκοιτο τῶν ταρίχων, λαβὼν αὐτὸν καὶ θύλακον
κενὸν πρὸς ἀλφιτόπωλιν ἧκε καὶ σαξάμενος ἀπῄει·
τῆς δὲ αἰτούσης τὸ διάφορον, "ὁ νεανίσκος," ἔφη,
"δώσει ἐὰν τὸ πλοῖον αὐτοῦ τῶν ταρίχων ἀφίκηται."</p>
<p>Αὐτὸς δὲ καὶ Ἀνύτῳ τῆς φυγῆς αἴτιος
γενέσθαι δοκεῖ καὶ Μελήτῳ τοῦ θανάτου.



<milestone unit="section" n="10"/>

Ποντικοῖς γὰρ νεανίσκοις κατὰ κλέος τοῦ Σωκράτους ἀφιγμένοις περιτυχὼν ἀπήγαγεν αὐτοὺς πρὸς
τὸν Ἄνυτον, εἰπὼν ἐν ἤθει σοφώτερον εἶναι τοῦ
Σωκράτους· ἐφʼ ᾧ διαγανακτήσαντας τοὺς περιεστῶτας ἐκδιῶξαι αὐτόν. εἰ δέ ποθι θεάσαιτο
γύναιον κεκοσμημένον, ἀπῄει ἐπὶ τὴν οἰκίαν αὐτῆς
καὶ ἐκέλευε τὸν ἄνδρα ἐξαγαγεῖν ἵππον καὶ ὅπλα,
ὥστʼ εἰ μὲν ἔχοι ταῦτα, ἐᾶν τρυφᾶν· ἀμυνεῖσθαι<note n="1" place="unspecified" anchored="yes">
<foreign lang="greek">ἀμύνεσθαι</foreign> ϝυλγ.</note>
γὰρ τούτοις· εἰ δὲ μή, περιαιρεῖν τὸν κόσμον.</p>
<p>Ἤρεσκεν αὐτῷ καὶ τάδε. διδακτὴν ἀπεδείκνυε</p>
<pb n="12"/>
<p>τὴν ἀρετήν. τοὺς αὐτοὺς εὐγενεῖς [τ]οὺς<note n="1" place="unspecified" anchored="yes">
<foreign lang="greek">τοὺς</foreign>
ϝυλγ.· <foreign lang="greek">οὓς</foreign> ριξηαρδς.</note> καὶ
ἐναρέτους·


<milestone unit="section" n="11"/>

αὐτάρκη δὲ τὴν ἀρετὴν πρὸς εὐδαιμονίαν, μηδενὸς προσδεομένην ὅτι μὴ Σωκρατικῆς
ἰσχύος. τήν τʼ ἀρετὴν τῶν ἔργων εἶναι, μήτε
λόγων πλείστων δεομένην μήτε μαθημάτων.
αὐτάρκη τʼ εἶναι τὸν σοφόν· πάντα γὰρ αὐτοῦ
εἶναι τὰ τῶν ἄλλων. τήν τʼ ἀδοξίαν ἀγαθὸν καὶ
ἴσον τῷ πόνῳ. καὶ τὸν σοφὸν οὐ κατὰ τοὺς
κειμένους νόμους πολιτεύσεσθαι, ἀλλὰ κατὰ τὸν
τῆς ἀρετῆς. γαμήσειν τε τεκνοποιίας χάριν, ταῖς
εὐφυεστάταις συνιόντα γυναιξί. καὶ ἐρασθήσεσθαι
δέ· μόνον γὰρ εἰδέναι τὸν σοφὸν τίνων χρὴ ἐρᾶν.</p>

<milestone unit="section" n="12"/>
<p>Ἀναγράφει δʼ αὐτοῦ καὶ Διοκλῆς ταυτί. τῷ
σοφῷ ξένον οὐδὲν οὐδʼ ἄπορον.<note n="2" place="unspecified" anchored="yes">
<foreign lang="greek">ἄπορον</foreign>
ξονι. ηενρ. στεπη. φορ <foreign lang="greek">ἄπο</foreign> ξοδδ.</note> ἀξιέραστος ὁ
ἀγαθός· οἱ σπουδαῖοι φίλοι· συμμάχους ποιεῖσθαι
τοὺς εὐψύχους ἅμα καὶ δικαίους· ἀναφαίρετον
ὅπλον ἡ ἀρετή· κρεῖττόν ἐστι μετʼ ὀλίγων ἀγαθῶν
πρὸς ἅπαντας τοὺς κακοὺς ἢ μετὰ πολλῶν κακῶν
πρὸς ὀλίγους ἀγαθοὺς μάχεσθαι. προσέχειν τοῖς
ἐχθροῖς· πρῶτοι γὰρ τῶν ἁμαρτημάτων αἰσθάνονται.
τὸν δίκαιον περὶ πλείονος ποιεῖσθαι τοῦ συγγενοῦς·
ἀνδρὸς καὶ γυναικὸς ἡ αὐτὴ ἀρετή· τἀγαθὰ καλά,
τὰ κακὰ αἰσχρά· τὰ πονηρὰ νόμιζε πάντα ξενικά.</p>

<milestone unit="section" n="13"/>
<p>Τεῖχος ἀσφαλέστατον φρόνησιν· μήτε γὰρ καταρρεῖν μήτε προδίδοσθαι. τείχη κατασκευαστέον ἐν
τοῖς αὑτῶν ἀναλώτοις λογισμοῖς. διελέγετο δʼ
ἐν τῷ Κυνοσάργει γυμνασίῳ μικρὸν ἄποθεν τῶν
πυλῶν· ὅθεν τινὲς καὶ τὴν κυνικὴν ἐντεῦθεν ὀνο-</p>
<pb n="14"/>
<p>μασθῆναι. αὐτός τʼ ἐπεκαλεῖτο Ἁπλοκύων.<note n="1" place="unspecified" anchored="yes">
<foreign lang="greek">Αὐτοκύων</foreign>· ρεισκε.</note> καὶ
πρῶτος ἐδίπλωσε τὸν τρίβωνα, καθά φησι Διοκλῆς,
καὶ μόνῳ αὐτῷ ἐχρῆτο· βάκτρον τʼ ἀνέλαβε καὶ
πήραν. πρῶτον δὲ καὶ Νεάνθης φησὶ διπλῶσαι
θοιμάτιον. Σωσικράτης δʼ ἐν τρίτῃ Διαδοχῶν
Διόδωρον τὸν Ἀσπένδιον, καὶ πώγωνα καθεῖναι
καὶ πήρᾳ καὶ βάκτρῳ χρῆσθαι.</p>

<milestone unit="section" n="14"/>
<p>Τοῦτον μόνον ἐκ πάντων<note n="2" place="unspecified" anchored="yes">
<foreign lang="greek">πάντων &lt;τῶν&gt;</foreign>
ριξηαρδς.</note> Σωκρατικῶν Θεόπομπος ἐπαινεῖ καί φησι δεινόν τʼ εἶναι καὶ διʼ ὁμιλίας ἐμμελοῦς ὑπαγαγέσθαι πάνθʼ ὁντινοῦν. δῆλον
δʼ ἐκ τῶν συγγραμμάτων κἀκ τοῦ Ξενοφῶντος
Συμποσίου. δοκεῖ δὲ καὶ τῆς ἀνδρωδεστάτης
Στωικῆς κατάρξαι· ὅθεν καὶ Ἀθήναιος ὁ ἐπιγραμματοποιὸς περὶ αὐτῶν φησὶν οὕτως·</p>
<p>ὦ στωικῶν μύθων εἰδήμονες, ὦ πανάριστα
δόγματα ταῖς ἱεραῖς ἐνθέμενοι σελίσιν,</p>
<p>τὰν ἀρετὰν ψυχᾶς ἀγαθὸν μόνον· ἅδε γὰρ ἀνδρῶν
μούνα καὶ βιοτὰν ῥύσατο καὶ πόλιας.</p>
<p>σαρκὸς δʼ ἡδυπάθημα, φίλον τέλος ἀνδράσιν ἄλλοις,
ἡ μία τῶν Μνήμης ἤνυσε θυγατέρων.</p>

<milestone unit="section" n="15"/>
<p>Οὗτος ἡγήσατο καὶ τῆς Διογένους ἀπαθείας καὶ
τῆς Κράτητος ἐγκρατείας καὶ τῆς Ζήνωνος καρτερίας, αὐτὸς ὑποθέμενος τῇ πολιτείᾳ τὰ θεμέλια.
ὁ δὲ Ξενοφῶν ἥδιστον μὲν εἶναι περὶ τὰς ὁμιλίας
φησὶν αὐτόν, ἐγκρατέστατον δὲ περὶ τἄλλα.</p>
<p>Φέρονται δʼ αὐτοῦ συγγράμματα τόμοι δέκα·
πρῶτος ἐν ᾧ</p>
<pb n="16"/>
<p>Περὶ λέξεως ἢ περὶ χαρακτήρων.</p>
<p>Αἴας ἢ Αἴαντος λόγος.</p>
<p>Ὀδυσσεὺς ἢ περὶ Ὀδυσσέως.</p>
<p>Ορέστου ἀπολογία ἢ περὶ τῶν δικογράφων.</p>
<p>Ἰσογραφὴ ἢ Λυσίας καὶ Ἰσοκράτης.</p>
<p>Πρὸς τὸν Ἰσοκράτους Ἀμάρτυρον.</p>
<p>Τόμος δεύτερος ἐν ᾧ</p>

<milestone unit="section" n="16"/>
<p>Περὶ ζῴων φύσεως.</p>
<p>Περὶ παιδοποιίας ἢ περὶ γάμου ἐρωτικός.</p>
<p>Περὶ τῶν σοφιστῶν φυσιογνωμονικός.</p>
<p>Περὶ δικαιοσύνης καὶ ἀνδρείας προτρεπτικὸς πρῶτος,
δεύτερος, τρίτος.</p>
<p>Περὶ Θεόγνιδος δʼ εʼ.</p>
<p>Τόμος τρίτος ἐν ᾧ</p>
<p>Περὶ ἀγαθοῦ.</p>
<p>Περὶ ἀνδρείας.</p>
<p>Περὶ νόμου ἢ περὶ πολιτείας.</p>
<p>Περὶ νόμου ἢ περὶ καλοῦ καὶ δικαίου.</p>
<p>Περὶ ἐλευθερίας καὶ δουλείας.</p>
<p>Περὶ πίστεως.</p>
<p>Περὶ ἐπιτρόπου ἢ περὶ τοῦ πείθεσθαι.</p>
<p>Περὶ νίκης οἰκονομικός.</p>
<p>Τόμος τέταρτος ἐν ᾧ</p>
<p>Κῦρος.</p>
<p>Ἡρακλῆς ὁ μείζων ἢ περὶ ἰσχύος.</p>
<p>Τόμος πέμπτος ἐν ᾧ</p>
<p>Κῦρος ἢ περὶ βασιλείας.</p>
<p>Ἀσπασία.</p>
<pb n="18"/>
<p>Τόμος ἕκτος ἐν ᾧ</p>
<p>Ἀλήθεια.</p>
<p>Περὶ τοῦ διαλέγεσθαι ἀντιλογικός.</p>
<p>Σάθων ἢ περὶ τοῦ ἀντιλέγειν αʼ βʼ γʼ.</p>
<p>Περὶ διαλέκτου.</p>

<milestone unit="section" n="17"/>
<p>Τόμος ἕβδομος ἐν ᾧ</p>
<p>Περὶ παιδείας ἢ ὀνομάτων αʼ βʼ γʼ δʼ εʼ.</p>
<p>Περὶ ὀνομάτων χρήσεως ἐριστικός.</p>
<p>Περὶ ἐρωτήσεως καὶ ἀποκρίσεως.</p>
<p>Περὶ δόξης καὶ ἐπιστήμης αʼ βʼ γʼ δʼ.</p>
<p>Περὶ τοῦ ἀποθανεῖν.</p>
<p>Περὶ ζωῆς καὶ θανάτου.</p>
<p>Περὶ τῶν ἐν ᾅδου.</p>
<p>Περὶ φύσεως αʼ βʼ.</p>
<p>Ἐρώτημα περὶ φύσεως βʼ.</p>
<p>Δόξαι ἢ ἐριστικός.</p>
<p>Περὶ τοῦ μανθάνειν προβλήματα.</p>
<p>Τόμος ὄγδοος ἐν ᾧ</p>
<p>Περὶ μουσικῆς.</p>
<p>Περὶ ἐξηγητῶν.</p>
<p>Περὶ Ὁμήρου.</p>
<p>Περὶ ἀδικίας καὶ ἀσεβείας.</p>
<p>Περὶ Κάλχαντος.</p>
<p>Περὶ κατασκόπου.</p>
<p>Περὶ ἡδονῆς.</p>
<p>Τόμος ἔνατος ἐν ᾧ</p>
<p>Περὶ Ὀδυσσείας.</p>
<p>Περὶ τῆς ῥάβδου.</p>
<p>Αθηνᾶ ἢ περὶ Τηλεμάχου.</p>
<p>Περὶ Ἑλένης καὶ Πηνελόπης.</p>
<p>Περὶ Πρωτέως.</p>
<p>Κύκλωψ ἢ περὶ Ὀδυσσέως.</p>
<pb n="20"/>

<milestone unit="section" n="18"/>
<p>Περὶ οἴνου χρήσεως ἢ περὶ μέθης ἢ περὶ τοῦ Κύκλωπος.</p>
<p>Περὶ Κίρκης.</p>
<p>Περὶ Ἀμφιαράου.</p>
<p>Περὶ τοῦ Ὀδυσσέως καὶ Πηνελόπης καὶ περὶ τοῦ κυνός.</p>
<p>Τόμος δέκατος ἐν ᾧ</p>
<p>Ἡρακλῆς ἢ Μίδας.</p>
<p>Ἡρακλῆς ἢ περὶ φρονήσεως ἢ ἰσχύος.</p>
<p>Κῦρος ἢ ἐρώμενος.</p>
<p>Κῦρος ἢ κατάσκοποι.</p>
<p>Μενέξενος ἢ περὶ τοῦ ἄρχειν.</p>
<p>Ἀλκιβιάδης.</p>
<p>Ἀρχέλαος ἢ περὶ βασιλείας.</p>
<p>Καὶ ταῦτα μέν ἐστιν ἃ συνέγραψεν.</p>
<p>Ὧι Τίμων διὰ τὸ πλῆθος ἐπιτιμῶν "παντοφυῆ
φλέδονά" φησιν αὐτόν. ἐτελεύτησε δὲ ἀρρωστίᾳ· ὅτε καὶ Διογένης εἰσιὼν πρὸς αὐτὸν ἔφη,
"μήτι χρεία φίλου;" καί ποτε παρʼ αὐτὸν
ξιφίδιον ἔχων εἰσῄει. τοῦ δʼ εἰπόντος, "τίς ἂν
ἀπολύσειέ με τῶν πόνων;" δείξας τὸ ξιφίδιον,
ἔφη, "τοῦτο"· καὶ ὅς, "τῶν πόνων," εἶπον, "οὐ
τοῦ ζῆν."


<milestone unit="section" n="19"/>

ἐδόκει γάρ πως μαλακώτερον φέρειν
τὴν νόσον ὑπὸ φιλοζωίας. καὶ ἔστιν ἡμῶν εἰς
αὐτὸν οὕτως ἔχον·</p>
<p>τὸν βίον ἦσθα κύων, Ἀντίσθενες, ὧδε πεφυκὼς
ὥστε δακεῖν κραδίην ῥήμασιν, οὐ στόμασιν·</p>
<p>ἀλλʼ ἔθανες φθισικός, τάχʼ ἐρεῖ τις ἴσως· τί δὲ
τοῦτο;</p>
<p>πάντως εἰς Ἀΐδην δεῖ τινʼ ὁδηγὸν ἔχειν.</p>
<p>Γεγόνασι δὲ καὶ ἄλλοι Ἀντισθένεις τρεῖς· Ἡρα-</p>
<pb n="22"/>
<p>κλείτειος εἷς, καὶ ἕτερος Ἐφέσιος, καὶ Ῥόδιός τις
ἱστορικός.</p>
<p>Ἐπειδὴ δὲ τοὺς ἀπʼ Ἀριστίππου διεληλύθαμεν
καὶ Φαίδωνος, νῦν ἑλκύσωμεν τοὺς ἀπʼ Ἀντισθένους κυνικούς τε καὶ στωικούς. καὶ ἐχέτω
ὧδε.</p>
</div2>
<div2 n="2" type="chapter">
<head>Κεφ. βʼ. ΔΙΟΓΕΝΗΣ</head>

<milestone unit="section" n="20"/>
<p>Διογένης Ἱκεσίου τραπεζίτου Σινωπεύς. φησὶ
δὲ Διοκλῆς, δημοσίαν αὐτοῦ τὴν τράπεζαν ἔχοντος
τοῦ πατρὸς καὶ παραχαράξαντος τὸ νόμισμα, φυγεῖν.
Εὐβουλίδης δʼ ἐν τῷ Περὶ Διογένους αὐτόν φησι
Διογένην τοῦτο πρᾶξαι καὶ συναλᾶσθαι τῷ πατρί.
οὐ μὴν ἀλλὰ καὶ αὐτὸς περὶ αὑτοῦ φησιν ἐν τῷ
Πορδάλῳ ὡς παραχαράξαι τὸ νόμισμα. ἔνιοι δʼ
ἐπιμελητὴν γενόμενον ἀναπεισθῆναι ὑπὸ τῶν τεχνιτῶν καὶ ἐλθόντα εἰς Δελφοὺς ἢ εἰς τὸ Δήλιον ἐν
τῇ πατρίδι Ἀπόλλωνος πυνθάνεσθαι εἰ ταῦτα
πράξει ἅπερ ἀναπείθεται· τοῦ δὲ συγχωρήσαντος
τὸ πολιτικὸν νόμισμα, οὐ συνείς, τὸ κέρμα ἐκιβδήλευσε καὶ φωραθείς, ὡς μέν τινες, ἐφυγαδεύθη,
ὡς δέ τινες, ἑκὼν ὑπεξῆλθε φοβηθείς.


<milestone unit="section" n="21"/>

ἔνιοι δέ
φασι παρὰ τοῦ πατρὸς αὐτὸν λαβόντα τὸ νόμισμα
διαφθεῖραι· καὶ τὸν μὲν δεθέντα ἀποθανεῖν, τὸν δὲ
φυγεῖν ἐλθεῖν τʼ εἰς Δελφοὺς καὶ πυνθανόμενον οὐκ
εἰ παραχαράξει, ἀλλὰ τί ποιήσας ἐνδοξότατος
ἔσται, οὕτω λαβεῖν τὸν χρησμὸν τοῦτον.</p>
<pb n="24"/>
<p>Γενόμενος δὲ Ἀθήνησιν Ἀντισθένει παρέβαλε.
τοῦ δὲ διωθουμένου διὰ τὸ μηδένα προσίεσθαι,
ἐξεβιάζετο τῇ προσεδρίᾳ. καί ποτε τὴν βακτηρίαν
ἐπανατειναμένου αὐτῷ τὴν κεφαλὴν ὑποσχών,
"παῖε," εἶπεν· "οὐ γὰρ εὑρήσεις οὕτω σκληρὸν
ξύλον ᾧ με ἀπείρξεις ἕως ἄν τι φαίνῃ λέγων."
τοὐντεῦθεν διήκουσεν αὐτοῦ καὶ ἅτε φυγὰς ὢν
ὥρμησεν ἐπὶ τὸν εὐτελῆ βίον.</p>

<milestone unit="section" n="22"/>
<p>Μῦν θεασάμενος διατρέχοντα, καθά φησι Θεόφραστος ἐν τῷ Μεγαρικῷ, καὶ μήτε κοίτην ἐπιζητοῦντα μήτε σκότος εὐλαβούμενον ἢ ποθοῦντά τι τῶν
δοκούντων ἀπολαυστῶν, πόρον ἐξεῦρε τῆς περιστάσεως. τρίβωνα διπλώσας πρῶτος κατά τινας
διὰ τὸ ἀνάγκην ἔχειν καὶ ἐνεύδειν αὐτῷ, πήραν
τʼ ἐκομίσατο, ἔνθα αὐτῷ τὰ σιτία ἦν, καὶ παντὶ
τόπῳ ἐχρῆτο εἰς πάντα, ἀριστῶν τε καὶ καθεύδων
καὶ διαλεγόμενος. ὅτε καὶ τοὺς Ἀθηναίους ἔφασκε,
δεικνὺς τὴν τοῦ Διὸς στοὰν καὶ τὸ Πομπεῖον,
αὐτῷ κατεσκευακέναι ἐνδιαιτᾶσθαι.


<milestone unit="section" n="23"/>

βακτηρίᾳ δʼ
ἐπεστηρίζετο ἀσθενήσας· ἔπειτα μέντοι καὶ διὰ
παντὸς ἐφόρει, οὐ μὴν ἐν ἄστει, ἀλλὰ καθʼ ὁδὸν
αὐτῇ τε καὶ τῇ πήρᾳ, καθά φησιν Ἀθηνόδωρος ὁ
Ἀθηναίων προστατήσας καὶ Πολύευκτος ὁ ῥήτωρ
καὶ Λυσανίας ὁ Αἰσχρίωνος. ἐπιστείλας δέ τινι
οἰκίδιον αὐτῷ προνοήσασθαι, βραδύνοντος, τὸν ἐν
τῷ Μητρῴῳ πίθον ἔσχεν οἰκίαν, ὡς καὶ αὐτὸς ἐν
ταῖς ἐπιστολαῖς διασαφεῖ. καὶ θέρους μὲν ἐπὶ</p>
<pb n="26"/>
<p>ψάμμου ζεστῆς ἐκυλινδεῖτο, χειμῶνος δʼ ἀνδριάντας κεχιονισμένους περιελάμβανε, πανταχόθεν
ἑαυτὸν συνασκῶν.</p>

<milestone unit="section" n="24"/>
<p>Δεινός τʼ ἦν κατασοβαρεύσασθαι τῶν ἄλλων.
καὶ τὴν μὲν Εὐκλείδου σχολὴν ἔλεγε χολήν, τὴν δὲ
Πλάτωνος διατριβὴν κατατριβήν, τοὺς δὲ Διονυσιακοὺς ἀγῶνας μεγάλα θαύματα μωροῖς ἔλεγε καὶ
τοὺς δημαγωγοὺς ὄχλου διακόνους. ἔλεγε δὲ καὶ
ὡς ὅτε μὲν ἴδοι κυβερνήτας ἐν τῷ βίῳ καὶ ἰατροὺς
καὶ φιλοσόφους, συνετώτατον εἶναι τῶν ζῴων
νομίζειν τὸν ἄνθρωπον· ὅτε δὲ πάλιν ὀνειροκρίτας
καὶ μάντεις καὶ τοὺς προσέχοντας τούτοις ἢ τοὺς
ἐπὶ δόξῃ καὶ πλούτῳ πεφυσημένους, οὐδὲν ματαιότερον νομίζειν ἀνθρώπου. συνεχές τε ἔλεγεν εἰς
τὸν βίον παρεσκευάσθαι δεῖν λόγον ἢ βρόχον.</p>

<milestone unit="section" n="25"/>
<p>Καί ποτε Πλάτωνα ἐν δείπνῳ πολυτελεῖ καταοήσας ἐλάας ἁψάμενον, "τί," φησίν, "ὁ σοφὸς
εἰς Σικελίαν πλεύσας τῶν τραπεζῶν τούτων χάριν,
νῦν παρακειμένων οὐκ ἀπολαύεις;" καὶ ὅς,
"ἀλλὰ νὴ τοὺς θεούς," φησί, "Διόγενες, κἀκεῖ
τὰ πολλὰ πρὸς ἐλάας καὶ τὰ τοιαῦτα ἐγινόμην." ὁ
δέ, "τί οὖν ἔδει πλεῖν εἰς Συρακούσας; ἢ τότε
ἡ Ἀττικὴ οὐκ ἔφερεν ἐλάας;" Φαβωρῖνος δέ
φησιν ἐν Παντοδαπῇ ἱστορίᾳ Ἀρίστιππον εἰπεῖν
τοῦτο. καὶ ἄλλοτε ἰσχάδας ἐσθίων ἀπήντετʼ αὐτῷ
φησί τε, "ἔξεστί σοι μετασχεῖν"· τοῦ δὲ λαβόντος
καὶ φαγόντος, ἔφη, "μετασχεῖν εἶπον, οὐ καταφαγεῖν."</p>

<milestone unit="section" n="26"/>
<p>Πατῶν αὐτοῦ ποτε τὰ στρώματα κεκληκότος</p>
<pb n="28"/>
<p>φίλους παρὰ Διονυσίου, ἔφη, "πατῶ τὴν Πλάτωνος κενοσπουδίαν"· πρὸς ὃν ὁ Πλάτων, "ὅσον,
ὦ Διόγενες, τοῦ τύφου διαφαίνεις, δοκῶν μὴ
τετυφῶσθαι." οἱ δέ φασι τὸν Διογένην εἰπεῖν,
"πατῶ τὸν Πλάτωνος τῦφον"· τὸν δὲ φάναι,
"ἑτέρῳ γε τύφῳ, Διόγενεσ"· Σωτίων δʼ ἐν τῷ
τετάρτῳ φησὶ τοῦτο πρὸς αὐτὸν εἰπεῖν τὸν Πλάτωνα τὸν κύνα. Διογένης οἶνόν ποτʼ ᾔτησεν αὐτόν,
τότε δὲ καὶ ἰσχάδας. ὁ δὲ κεράμιον ὅλον ἔπεμψεν
αὐτῷ· καὶ ὅς, "σύ," φησίν, "ἐὰν ἐρωτηθῇς δύο καὶ
δύο πόσα ἐστίν, Εἴκοσιν ἀποκρινῇ; οὕτως οὔτε
πρὸς τὰ αἰτούμενα δίδως οὔτε πρὸς τὰ ἐρωτώμενʼ
ἀποκρίνῃ." ἔσκωψε δὴ ὡς ἀπεραντολόγον.</p>

<milestone unit="section" n="27"/>
<p>Ἐρωτηθεὶς ποῦ τῆς Ἑλλάδος ἴδοι ἀγαθοὺς
ἄνδρας, "ἄνδρας μέν," εἶπεν, "οὐδαμοῦ, παῖδας
δʼ ἐν Λακεδαίμονι." σπουδαιολογουμένῳ ποτὲ
ὡς οὐδεὶς προσῄει, ἐπέβαλε τερετίζειν· ἀθροισθέντων δέ, ὠνείδισεν ὡς ἐπὶ μὲν τοὺς φληνάφους
ἀφικνουμένων σπουδαίως, ἐπὶ δὲ τὰ σπουδαῖα
βραδυνόντων [ὀλιγώρως]. ἔλεγέ τε περὶ μὲν τοῦ
παρορύττειν καὶ λακτίζειν ἀγωνίζεσθαι τοὺς ἀνθρώπους, περὶ δὲ καλοκἀγαθίας μηδένα. τούς τε
γραμματικοὺς ἐθαύμαζε τὰ μὲν τοῦ Ὀδυσσέως
κακὰ ἀναζητοῦντας, τὰ δʼ ἴδια ἀγνοοῦντας. καὶ
μὴν καὶ τοὺς μουσικοὺς τὰς μὲν ἐν τῇ λύρᾳ χορδὰς
ἁρμόττεσθαι, ἀνάρμοστα δʼ ἔχειν τῆς ψυχῆς τὰ
ἤθη·


<milestone unit="section" n="28"/>

τοὺς μαθηματικοὺς ἀποβλέπειν μὲν πρὸς τὸν</p>
<pb n="30"/>
<p>ἥλιον καὶ τὴν σελήνην, τὰ δʼ ἐν ποσὶ πράγματα
παρορᾶν· τοὺς ῥήτορας λέγειν μὲν ἐσπουδακέναι
τὰ δίκαια, πράττειν δὲ μηδαμῶς· ἀλλὰ μὴν καὶ
τοὺς φιλαργύρους ψέγειν μὲν τὸ ἀργύριον, ὑπεραγαπᾶν δέ. κατεγίνωσκε δὲ καὶ τῶν ἐπαινούντων
μὲν τοὺς δικαίους, ὅτι χρημάτων ἐπάνω εἶεν, ζηλούντων δὲ τοὺς πολυχρημάτους. ἐκίνει δʼ αὐτὸν
καὶ τὸ θύειν μὲν τοῖς θεοῖς ὑπὲρ ὑγιείας, ἐν αὐτῇ
δὲ τῇ θυσίᾳ κατὰ τῆς ὑγιείας δειπνεῖν. ἄγασθαι
δὲ καὶ τῶν δούλων οἳ λαβροφαγοῦντας ὁρῶντες
τοὺς δεσπότας μηδὲν ἁρπάζοιεν τῶν ἐσθιομένων.

<milestone unit="section" n="29"/>
ἐπῄνει τοὺς μέλλοντας γαμεῖν καὶ μὴ γαμεῖν, καὶ
τοὺς μέλλοντας καταπλεῖν καὶ μὴ καταπλεῖν, καὶ
τοὺς μέλλοντας πολιτεύεσθαι καὶ μὴ πολιτεύεσθαι,
καὶ τοὺς παιδοτροφεῖν καὶ μὴ παιδοτροφεῖν, καὶ
τοὺς παρασκευαζομένους συμβιοῦν τοῖς δυνάσταις
καὶ μὴ προσιόντας. ἔλεγε δὲ καὶ δεῖν τὰς χεῖρας
ἐπὶ τοὺς φίλους ἐκτείνειν μὴ συγκεκαμμένοις τοῖς
δακτύλοις. φησὶ δὲ Μένιππος ἐν τῇ Διογένους
Πράσει ὡς ἁλοὺς καὶ πωλούμενος ἠρωτήθη τί οἶδε
ποιεῖν. ἀπεκρίνατο, "ἀνδρῶν ἄρχειν"· καὶ πρὸς τὸν
κήρυκα, "κήρυσσε," ἔφη, "εἴ τις ἐθέλει δεσπότην
αὑτῷ πρίασθαι." κωλυθεὶς καθίζεσθαι, "οὐδέν,"
ἔφη, "διαφέρει· καὶ γὰρ τοὺς ἰχθῦς ὅπως ἂν κέοιντο
πιπράσκεσθαι."


<milestone unit="section" n="30"/>

θαυμάζειν τʼ ἔφη εἰ χύτραν μὲν
καὶ λοπάδα ὠνούμενοι κομποῦμεν· ἄνθρωπον δὲ</p>
<pb n="32"/>
<p>μόνῃ τῇ ὄψει ἀρκούμεθα. ἔλεγε τῷ Ξενιάδῃ τῷ
πριαμένῳ αὐτόν, δεῖν πείθεσθαι αὐτῷ, εἰ καὶ
δοῦλος εἴη· καὶ γὰρ εἰ ἰατρὸς ἢ κυβερνήτης ἦν
δοῦλος, πεισθῆναι ἂν αὐτῷ. Εὔβουλος δέ φησιν
ἐν τῷ ἐπιγραφομένῳ Διογένους Πρᾶσις οὕτως
ἄγειν τοὺς παῖδας τοῦ Ξενιάδου, μετὰ τὰ λοιπὰ
μαθήματα ἱππεύειν, τοξεύειν, σφενδονᾶν, ἀκοντίζειν·
ἔπειτʼ ἐν τῇ παλαίστρᾳ οὐκ ἐπέτρεπε τῷ παιδοτρίβῃ ἀθλητικῶς ἄγειν, ἀλλʼ αὐτὸ μόνον ἐρυθήματος
χάριν καὶ εὐεξίας.</p>

<milestone unit="section" n="31"/>
<p>Κατεῖχον δὲ οἱ παῖδες πολλὰ ποιητῶν καὶ συγγραφέων καὶ τῶν αὐτοῦ Διογένους, πᾶσάν τʼ ἔφοδον
σύντομον πρὸς τὸ εὐμνημόνευτον ἐπήσκει. ἐν
οἴκῳ τʼ ἐδίδασκε διακονεῖσθαι λιτῇ τροφῇ χρωμένους καὶ ὕδωρ πίνοντας, ἐν χρῷ κουρίας τε καὶ
ἀκαλλωπίστους εἰργάζετο καὶ ἀχίτωνας καὶ ἀνυποδήτους καὶ σιωπηλοὺς καὶ καθʼ αὑτοὺς βλέποντας
ἐν ταῖς ὁδοῖς. ἐξῆγε δʼ αὐτοὺς καὶ ἐπὶ κυνηγέσια.
οἱ δὲ καὶ αὐτοῦ Διογένους ἐπιμέλειαν ἐποιοῦντο
καὶ πρὸς τοὺς γονέας αἰτητικῶς εἶχον. ὁ δʼ αὐτός
φησι παρὰ τῷ Ξενιάδῃ καὶ γηρᾶσαι αὐτὸν καὶ
θανόντα ταφῆναι πρὸς τῶν υἱῶν αὐτοῦ. ἔνθα καὶ
πυνθανομένου τοῦ Ξενιάδου πῶς αὐτὸν θάψειεν,
ἔφη, "ἐπὶ πρόσωπον"·


<milestone unit="section" n="32"/>

τοῦ δʼ ἐρομένου "διὰ τί;"
"ὅτι μετʼ ὀλίγον," εἶπε, "μέλλει τὰ κάτω ἄνω
στρέφεσθαι." τοῦτο δὲ διὰ τὸ ἐπικρατεῖν ἤδη
τοὺς Μακεδόνας ἢ ἐκ ταπεινῶν ὑψηλοὺς γίνεσθαι.
εἰσαγαγόντος τινὸς αὐτὸν εἰς οἶκον πολυτελῆ καὶ
κωλύοντος πτύσαι, ἐπειδὴ ἐχρέμψατο, εἰς τὴν ὄψιν</p>
<pb n="34"/>
<p>αὐτοῦ ἔπτυσεν, εἰπὼν χείρονα τόπον μὴ εὑρηκέναι.
οἱ δὲ τοῦτο Ἀριστίππου φασί. φωνήσας ποτέ,
"ἰὼ ἄνθρωποι," [καὶ] συνελθόντων, καθίκετο τῇ
βακτηρίᾳ, εἰπών, "ἀνθρώπους ἐκάλεσα, οὐ καθάρματα," ὥς φησιν Ἑκάτων ἐν τῷ πρώτῳ τῶν
Χρειῶν. φασὶ δὲ καὶ Ἀλέξανδρον εἰπεῖν ὡς εἴπερ
Ἀλέξανδρος μὴ ἐγεγόνειν, ἠθέλησα ἂν Διογένης
γενέσθαι.</p>

<milestone unit="section" n="33"/>
<p>Ἀναπήρους ἔλεγεν οὐ τοὺς κωφοὺς καὶ τυφλούς,
ἀλλὰ τοὺς μὴ ἔχοντας πήραν. εἰσελθών ποτε
ἡμιξύρητος εἰς νέων συμπόσιον, καθά φησι Μητροκλῆς ἐν ταῖς Χρείαις, πληγὰς ἔλαβε· μετὰ δὲ
ἐγγράψας τὰ ὀνόματα εἰς λεύκωμα τῶν πληξάντων
περιῄει ἐξημμένος, ἕως αὐτοὺς ὕβρει περιέθηκε
καταγινωσκομένους καὶ ἐπιπληττομένους. ἔλεγεν
ἑαυτὸν κύνα εἶναι τῶν ἐπαινουμένων, ἀλλὰ μηδένα
τολμᾶν τῶν ἐπαινούντων συνεξιέναι ἐπὶ τὴν θήραν.
πρὸς τὸν εἰπόντα, "Πύθια νικῶ ἄνδρας," "ἐγὼ
μὲν οὖν," εἶπεν, "ἄνδρας, σὺ δʼ ἀνδράποδα."</p>

<milestone unit="section" n="34"/>
<p>Πρὸς τοὺς εἰπόντας, "γέρων εἶ καὶ λοιπὸν
ἄνες," "τί δέ," ἔφη, "εἰ δόλιχον ἔτρεχον, πρὸς τῷ
τέλει ἔδει με ἀνεῖναι καὶ μὴ μᾶλλον ἐπιτεῖναι;"
κληθεὶς ἐπὶ δεῖπνον οὐκ ἔφη παρέσεσθαι· μηδὲ
γὰρ πρῴην αὐτῷ χάριν ἐγνωκέναι. γυμνοῖς ποσὶ
χιόνα ἐπάτει καὶ τἄλλα ὅσα ἄνω προείρηται· καὶ</p>
<pb n="36"/>
<p>ὠμὰ δὲ κρέα ἐπεχείρησε φαγεῖν, ἀλλʼ οὐ διῴκησε.
κατέλαβέ ποτε Δημοσθένην τὸν ῥήτορα ἐν πανδοκείῳ ἀριστῶντα. τοῦ δʼ ὑποχωροῦντος, "τοσούτῳ
μᾶλλον," ἔφη, "ἔσῃ ἐν τῷ πανδοκείῳ." ξένων δέ
ποτε θεάσασθαι θελόντων Δημοσθένην, τὸν μέσον
δάκτυλον ἐκτείνας, "οὗτος ὑμῖν," ἔφη, "ἐστὶν ὁ
Ἀθηναίων δημαγωγός."


<milestone unit="section" n="35"/>

ἐκβαλόντος δʼ ἄρτον
τινὸς καὶ αἰσχυνομένου ἀνελέσθαι, βουλόμενος
αὐτὸν νουθετῆσαι, κεράμου τράχηλον δήσας ἔσυρε
διὰ τοῦ Κεραμεικοῦ.</p>
<p>Μιμεῖσθαι ἔλεγε τοὺς χοροδιδασκάλους· καὶ
γὰρ ἐκείνους ὑπὲρ τόνον ἐνδιδόναι ἕνεκα τοῦ τοὺς
λοιποὺς ἅψασθαι τοῦ προσήκοντος τόνου. τοὺς
πλείστους ἔλεγε παρὰ δάκτυλον μαίνεσθαι· ἐὰν
οὖν τις τὸν μέσον προτείνας πορεύηται, δόξει τῳ
μαίνεσθαι, ἐὰν δὲ τὸν λιχανόν, οὐκέτι. τὰ πολλοῦ
ἄξια τοῦ μηδενὸς ἔλεγε πιπράσκεσθαι καὶ ἔμπαλιν·
ἀνδριάντα γοῦν τρισχιλίων πιπράσκεσθαι, χοίνικα
δʼ ἀλφίτων δύο χαλκῶν.</p>

<milestone unit="section" n="36"/>
<p>Τῷ πριαμένῳ αὐτὸν Ξενιάδῃ φησί, "ἄγε ὅπως
τὸ προσταττόμενον ποιήσεις." τοῦ δʼ εἰπόντος,</p>
<p>
<hi rend="center">ἄνω ποταμῶν χωροῦσι παγαί,</hi>
</p>
<p>"εἰ δὲ ἰατρὸν ἐπρίω νοσῶν, οὐκ ἄν," ἔφη, "αὐτῷ
ἐπείθου, ἀλλʼ εἶπες ἂν ὡς ἄνω ποταμῶν χωροῦσι
παγαί;" ἤθελέ τις παρʼ αὐτῷ φιλοσοφεῖν· ὁ δέ οἱ
σαπέρδην δοὺς ἐκέλευσεν ἀκολουθεῖν. ὡς δʼ ὑπʼ
αἰδοῦς ῥίψας ἀπῆλθε, μετὰ χρόνον ὑπαντήσας</p>
<pb n="38"/>
<p>αὐτῷ καὶ γελάσας λέγει, "τὴν σὴν καὶ ἐμὴν φιλίαν
σαπέρδης διέλυσε." Διοκλῆς δʼ οὕτως ἀναγράφει.
εἰπόντος τινὸς αὐτῷ, "ἐπίταττε ἡμῖν, Διόγενες,"
ἀπαγαγὼν αὐτὸν ἡμιωβολίου τυρὸν ἐδίδου φέρειν·
ἀρνησαμένου δέ, "τὴν σήν," ἔφη, "καὶ ἐμὴν φιλίαν
ἡμιωβολίου τυρίδιον διαλέλυκε."</p>

<milestone unit="section" n="37"/>
<p>Θεασάμενός ποτε παιδίον ταῖς χερσὶ πῖνον
ἐξέρριψε τῆς πήρας τὴν κοτύλην, εἰπών, "παιδίον
με νενίκηκεν εὐτελείᾳ." ἐξέβαλε δὲ καὶ τὸ τρυβλίον, ὁμοίως παιδίον θεασάμενος, ἐπειδὴ κατέαξε
τὸ σκεῦος, τῷ κοίλῳ τοῦ ψωμίου τὴν φακῆν
ὑποδεχόμενον. συνελογίζετο δὲ καὶ οὕτως· τῶν
θεῶν ἐστι πάντα· φίλοι δὲ οἱ σοφοὶ τοῖς θεοῖς·
κοινὰ δὲ τὰ τῶν φίλων. πάντʼ ἄρα ἐστὶ τῶν
σοφῶν. θεασάμενός ποτε γυναῖκα ἀσχημονέστερον τοῖς θεοῖς προσπίπτουσαν, βουλόμενος αὐτῆς
περιελεῖν τὴν δεισιδαιμονίαν, καθά φησι Ζωίλος
ὁ Περγαῖος, προσελθὼν εἶπεν, "οὐκ εὐλαβῇ, ὦ
γύναι, μή ποτε θεοῦ ὄπισθεν ἑστῶτοσ--πάντα γάρ
ἐστιν αὐτοῦ πλήρη--ἀσχημονήσῃς;"


<milestone unit="section" n="38"/>

τῷ Ἀσκληπιῷ ἀνέθηκε πλήκτην, ὃς τοὺς ἐπὶ στόμα
πίπτοντας ἐπιτρέχων συνέτριβεν.</p>
<p>Εἰώθει δὲ λέγειν τὰς τραγικὰς ἀρὰς αὐτῷ
συνηντηκέναι· εἶναι γοῦν</p>
<p>ἄπολις, ἄοικος, πατρίδος ἐστερημένος,
πτωχός, πλανήτης, βίον ἔχων τοὐφʼ ἡμέραν.</p>
<p>ἔφασκε δʼ ἀντιτιθέναι τύχῃ μὲν θάρσος, νόμῳ δὲ
<note n="1" place="unspecified" anchored="yes">
<foreign lang="greek">δὲ &lt;δεῖν&gt;</foreign> ριξηαρδς.</note>
</p>
<pb n="40"/>
<p>φύσιν, πάθει δὲ λόγον. ἐν τῷ Κρανείῳ ἡλιουμένῳ
αὐτῷ Ἀλέξανδρος ἐπιστάς φησιν, "αἴτησόν με
ὃ θέλεις." καὶ ὅς, "ἀποσκότησόν μου," φησί.
μακρά τινος ἀναγινώσκοντος καὶ πρὸς τῷ τέλει
τοῦ βιβλίου ἄγραφόν τι παραδείξαντος "θαρρεῖτε,"
ἔφη, "ἄνδρες· γῆν ὁρῶ." πρὸς τὸν συλλογισάμενον
ὅτι κέρατα ἔχει, ἁψάμενος τοῦ μετώπου, "ἐγὼ
μέν," ἔφη, "οὐχ ὁρῶ."


<milestone unit="section" n="39"/>

ὁμοίως καὶ πρὸς τὸν
εἰπόντα ὅτι κίνησις οὐκ ἔστιν, ἀναστὰς περιεπάτει.
πρὸς τὸν λέγοντα περὶ τῶν μετεώρων, "ποσταῖος,"
ἔφη, "πάρει ἀπὸ τοῦ οὐρανοῦ;" εὐνούχου μοχθηροῦ ἐπιγράψαντος ἐπὶ τὴν οἰκίαν, "μηδὲν εἰσίτω
κακόν," "ὁ οὖν κύριος," ἔφη, "τῆς οἰκίας ποῦ
εἰσέλθῃ;" τῷ μύρῳ τοὺς πόδας ἀλειψάμενος ἔφη
ἀπὸ μὲν τῆς κεφαλῆς εἰς τὸν ἀέρα ἀπιέναι τὸ
μύρον, ἀπὸ δὲ τῶν ποδῶν εἰς τὴν ὄσφρησιν. ἀξιούντων Ἀθηναίων μυηθῆναι αὐτὸν καὶ λεγόντων ὡς
ἐν ᾅδου προεδρίας οἱ μεμυημένοι τυγχάνουσι,
"γελοῖον," ἔφη, "εἰ Ἀγησίλαος μὲν καὶ Ἐπαμεινώνδας ἐν τῷ βορβόρῳ διάξουσιν, εὐτελεῖς δέ τινες
μεμυημένοι ἐν ταῖς μακάρων νήσοις ἔσονται."</p>

<milestone unit="section" n="40"/>
<p>Πρὸς τοὺς ἑρπύσαντας ἐπὶ τὴν τράπεζαν μῦς,
"ἰδού," φησί, "καὶ Διογένης παρασίτους τρέφει."
Πλάτωνος εἰπόντος αὐτὸν κύνα, "ναί," ἔφη· "ἐγὼ
γὰρ ἐπανῆλθον ἐπὶ τοὺς πεπρακότας." ἐκ τοῦ</p>
<pb n="42"/>
<p>βαλανείου ἐξιὼν τῷ μὲν πυθομένῳ εἰ πολλοὶ
ἄνθρωποι λοῦνται, ἠρνήσατο· τῷ δʼ, εἰ πολὺς
ὄχλος, ὡμολόγησε. Πλάτωνος ὁρισαμένου, Ἄνθρωπός ἐστι ζῷον δίπουν ἄπτερον, καὶ εὐδοκιμοῦντος, τίλας ἀλεκτρυόνα εἰσήνεγκεν αὐτὸν εἰς
τὴν σχολὴν καί φησιν, "οὗτός ἐστιν ὁ Πλάτωνος
ἄνθρωπος." ὅθεν τῷ ὅρῳ προσετέθη τὸ πλατυώνυχον. πρὸς τὸν πυθόμενον ποίᾳ ὥρᾳ δεῖ ἀριστᾶν,
"εἰ μὲν πλούσιος," ἔφη, "ὅταν θέλῃ· εἰ δὲ πένης,
ὅταν ἔχῃ."</p>

<milestone unit="section" n="41"/>
<p>Ἐν Μεγάροις ἰδὼν τὰ μὲν πρόβατα τοῖς δέρμασιν ἐσκεπασμένα, τοὺς δὲ παῖδας αὐτῶν γυμνούς,
ἔφη, "λυσιτελέστερόν ἐστι Μεγαρέως κριὸν εἶναι
ἢ υἱόν." πρὸς τὸν ἐντινάξαντα αὐτῷ δοκόν, εἶτα
εἰπόντα, "φύλαξαι," "πάλιν γάρ με," ἔφη, "παίειν
μέλλεις;" ἔλεγε τοὺς μὲν δημαγωγοὺς ὄχλου
διακόνους, τοὺς δὲ στεφάνους δόξης ἐξανθήματα.
λύχνον μεθʼ ἡμέραν ἅψας περιῄει λέγων "ἄνθρωπον ζητῶ." εἱστήκει ποτε κατακρουνιζόμενος·
τῶν δὲ περιεστώτων ἐλεούντων, παρὼν Πλάτων
ἔφη, "εἰ βούλεσθʼ αὐτὸν ἐλεῆσαι, ἀπόστητε,"
ἐνδεικνύμενος φιλοδοξίαν αὐτοῦ. ἐντρίψαντος αὐτῷ
κόνδυλόν τινος, "Ἡράκλεις," ἔφη, "οἷόν με χρῆμʼ
ἐλάνθανε τὸ μετὰ περικεφαλαίας περιπατεῖν."

<milestone unit="section" n="42"/>
ἀλλὰ καὶ Μειδίου κονδυλίσαντος αὐτὸν καὶ εἰπόντος,
"τρισχίλιαί σοι κεῖνται ἐπὶ τῇ τραπέζῃ," τῇ ἑξῆς
πυκτικοὺς λαβὼν ἱμάντας καὶ καταλοήσας αὐτὸν
ἔφη, "τρισχίλιαί σοι κεῖνται ἐπὶ τῇ τραπέζῃ."</p>
<pb n="44"/>
<p>Λυσίου τοῦ φαρμακοπώλου πυθομένου εἰ θεοὺς
νομίζει, "πῶς δέ," εἶπεν, "οὐ νομίζω, ὅπου καὶ σὲ
θεοῖς ἐχθρὸν ὑπολαμβάνω;" οἱ δὲ Θεόδωρον
εἰπεῖν τοῦτο. ἰδών τινα περιρραινόμενον ἐπεῖπεν,
"ὦ κακόδαιμον, οὐκ ἐπίστασαι ὅτι ὥσπερ τῶν
ἐν γραμματικῇ ἁμαρτημάτων περιρραινόμενος οὐκ
ἂν ἀπαλλαγείης, οὕτως οὐδὲ τῶν ἐν τῷ βίῳ;"
ἐνεκάλει τοῖς ἀνθρώποις περὶ τῆς εὐχῆς, αἰτεῖσθαι
λέγων αὐτοὺς ἀγαθὰ τὰ αὐτοῖς δοκοῦντα καὶ οὐ

τὰ κατʼ ἀλήθειαν.


<milestone unit="section" n="43"/>

πρὸς δὲ τοὺς περὶ τὰ ὀνείρατα
ἐπτοημένους ἔλεγεν ὡς ὑπὲρ ὧν μὲν πράττουσιν
ὕπαρ, οὐκ ἐπιστρέφονται, ὑπὲρ ὧν δὲ καθεύδοντες
φαντασιοῦνται, πολυπραγμονοῦσιν. Ὀλυμπίασι τοῦ
κήρυκος ἀνειπόντος, "νικᾷ Διώξιππος ἄνδρας,"
"οὗτος μὲν δὴ ἀνδράποδα, ἄνδρας δʼ ἐγώ."</p>
<p>Ἠγαπᾶτο δὲ καὶ πρὸς Ἀθηναίων· μειρακίου
γοῦν τὸν πίθον αὐτοῦ συντρίψαντος, τῷ μὲν πληγὰς
ἔδοσαν, ἐκείνῳ δὲ ἄλλον παρέσχον. φησὶ δὲ
Διονύσιος ὁ στωικὸς ὡς μετὰ Χαιρώνειαν συλληφθεὶς ἀπήχθη πρὸς Φίλιππον· καὶ ἐρωτηθεὶς
ὅστις εἴη, ἀπεκρίνατο, "κατάσκοπος τῆς σῆς
ἀπληστίας·" ὅθεν θαυμασθεὶς ἀφείθη.</p>

<milestone unit="section" n="44"/>
<p>Ἀλεξάνδρου ποτὲ πέμψαντος ἐπιστολὴν πρὸς
Ἀντίπατρον εἰς Ἀθήνας διά τινος Ἀθλίου, παρὼν
ἔφη·</p>
<p>
<hi rend="center">ἄθλιος παρʼ ἀθλίου διʼ ἀθλίου πρὸς
ἄθλιον.</hi>
</p>
<p>Περδίκκου ἀπειλήσαντος, εἰ μὴ ἔλθοι πρὸς
αὐτόν, ἀποκτενεῖν, ἔφη, "οὐδὲν μέγα· καὶ γὰρ
κάνθαρος καὶ φαλάγγιον τοῦτʼ ἂν πράξειεν·"</p>
<pb n="46"/>
<p>ἐκεῖνο δὲ μᾶλλον ἀπειλεῖν ἠξίου ὡς "εἰ καὶ χωρὶς
ἐμοῦ ζήσαι, εὐδαιμόνως ζήσοιτο." ἐβόα πολλάκις
λέγων τὸν τῶν ἀνθρώπων βίον ῥᾴδιον ὑπὸ τῶν
θεῶν δεδόσθαι, ἀποκεκρύφθαι δʼ αὐτῶν ζητούντων
μελίπηκτα καὶ μύρα καὶ τὰ παραπλήσια. ὅθεν
πρὸς τὸν ὑπὸ τοῦ οἰκέτου ὑποδούμενον, "οὔπω,"
εἶπε, "μακάριος εἶ, ἂν μή σε καὶ ἀπομύξῃ· τοῦτο
δʼ ἔσται πηρωθέντι σοι τὰς χεῖρας."</p>

<milestone unit="section" n="45"/>
<p>Θεασάμενός ποτε τοὺς ἱερομνήμονας τῶν ταμιῶν
τινα φιάλην ὑφῃρημένον ἀπάγοντας ἔφη, "οἱ
μεγάλοι κλέπται τὸν μικρὸν ἀπάγουσι." θεασάμενός ποτε μειράκιον λίθους βάλλον ἐπὶ σταυρόν,
"εὖγε," εἶπε, "τεύξῃ γὰρ τοῦ σκοποῦ." πρὸς τὰ
περιστάντα μειράκια καὶ εἰπόντα, "βλέπωμεν μὴ
δάκῃ ἡμᾶς," "θαρρεῖτε," ἔφη, "παιδία· κύων
τευτλία οὐκ ἐσθίει." πρὸς τὸν ἐπὶ τῇ λεοντῇ
θρυπτόμενον, "παῦσαι," ἔφη, "τὰ τῆς ἀρετῆς
στρώματα καταισχύνων." πρὸς τὸν μακαρίζοντα
Καλλισθένην καὶ λέγοντα ὡς πολυτελῶν παρʼ
Ἀλεξάνδρῳ μετέχει, "κακοδαίμων μὲν οὖν ἐστιν,"
εἶπεν, "ὃς καὶ ἀριστᾷ καὶ δειπνεῖ ὅταν Ἀλεξάνδρῳ
δόξῃ."</p>

<milestone unit="section" n="46"/>
<p>Χρημάτων δεόμενος ἀπαιτεῖν ἔλεγε τοὺς φίλους,
οὐκ αἰτεῖν. ἐπʼ ἀγορᾶς ποτε χειρουργῶν, "εἴθε,"
ἔφη, "καὶ τὴν κοιλίαν ἦν παρατρίψαντα μὴ πεινῆν."
μειράκιον θεασάμενος μετὰ σατραπῶν ἐπὶ δεῖπνον
ἀπιόν, ἀποσπάσας πρὸς τοὺς οἰκείους ἀπήγαγε</p>
<pb n="48"/>
<p>καὶ ἐκέλευσε τηρεῖν. πρὸς τὸ κεκοσμημένον μειράκιον πυθόμενόν τι ἔφη οὐ πρότερον λέξειν αὐτῷ,
εἰ μὴ ἀνασυράμενος δείξειε πότερον γυνή ἐστιν ἢ
ἀνήρ. πρὸς τὸ κοτταβίζον ἐν τῷ βαλανείῳ μειράκιόν φησιν, "ὅσῳ βέλτιον, τοσούτῳ χεῖρον." ἐν
δείπνῳ προσερρίπτουν αὐτῷ τινες ὀστάρια ὡς κυνί·
καὶ ὃς ἀπαλλαττόμενος προσεούρησεν αὐτοῖς ὡς
κύων.</p>

<milestone unit="section" n="47"/>
<p>Τοὺς ῥήτορας καὶ πάντας τοὺς ἐνδοξολογοῦντας
τρισανθρώπους ἀπεκάλει ἀντὶ τοῦ τρισαθλίους.
τὸν ἀμαθῆ πλούσιον πρόβατον εἶπε χρυσόμαλλον.
θεασάμενος ἐπὶ ἀσώτου οἰκίᾳ ἐπιγεγραμμένον,
"πράσιμος," "ᾔδειν," εἶπεν, "ὅτι οὕτω κραιπαλῶσα ῥᾳδίως ἐξεμέσοις τὸν κεκτημένον." πρὸς
τὸ καταιτιώμενον μειράκιον τὸ πλῆθος τῶν ἐνοχλούντων, "παῦσαι γάρ," ἔφη, "καὶ σὺ τὰ δείγματα
τοῦ πασχητιῶντος περιφέρων." πρὸς τὸ ῥυπαρὸν
βαλανεῖον, "οἱ ἐνθάδε," ἔφη, "λουσάμενοι ποῦ
λοῦνται;" παχέος κιθαρῳδοῦ πρὸς πάντων μεμφομένου αὐτὸς μόνος ἐπῄνει· ἐρωτηθεὶς δὲ διὰ τί,
ἔφη, "ὅτι τηλικοῦτος ὢν κιθαρῳδεῖ καὶ οὐ
λῃστεύει."</p>

<milestone unit="section" n="48"/>
<p>Τὸν κιθαρῳδὸν ἀεὶ καταλειπόμενον ὑπὸ τῶν
ἀκροατῶν ἠσπάσατο, "χαῖρε ἀλέκτορ"· τοῦ δὲ
εἰπόντος, "διὰ τί;" "ὅτι," ἔφη, "ᾅδων πάντας
ἐγείρεις." μειρακίου ἐπιδεικνυμένου πληρώσας τὸ
προκόλπιον θέρμων ἀντικρὺ ἔκαπτε· τοῦ δὲ πλήθους εἰς αὐτὸν ἀφορῶντος θαυμάζειν ἔφη πῶς</p>
<pb n="50"/>
<p>ἐκεῖνον ἀφέντες εἰς αὐτὸν ὁρῶσι. λέγοντος δʼ
αὐτῷ τινος ἰσχυρῶς δεισιδαίμονος, "μιᾷ πληγῇ
τὴν κεφαλήν σου διαρρήξω," "ἐγὼ δέ γε," εἶπε,
"πταρὼν ἐξ ἀριστερῶν τρέμειν σε ποιήσω."
Ἡγησίου παρακαλοῦντος χρῆσαί τι αὐτῷ τῶν
συγγραμμάτων, "μάταιος," ἔφη, "τυγχάνεις, ὦ
Ἡγησία, ὃς ἰσχάδας μὲν γραπτὰς οὐχ αἱρῇ, ἀλλὰ
τὰς ἀληθινάς· ἄσκησιν δὲ παριδὼν τὴν ἀληθινὴν
ἐπὶ τὴν γεγραμμένην ὁρμᾷς."</p>

<milestone unit="section" n="49"/>
<p>Πρός τε τὸν ὀνειδίσαντα αὐτῷ τὴν φυγήν, "ἀλλὰ
τούτου γʼ ἕνεκεν," εἶπεν, "ὦ κακόδαιμον, ἐφιλοσόφησα." καὶ πάλιν εἰπόντος τινός, "Σινωπεῖς
σου φυγὴν κατέγνωσαν," "ἐγὼ δέ γε," εἶπεν,
"ἐκείνων μονήν." ἰδών ποτʼ Ὀλυμπιονίκην πρόβατα νέμοντα, "ταχέως," εἶπεν, "ὦ βέλτιστε,
μετέβης ἀπὸ τῶν Ὀλυμπίων ἐπὶ τὰ Νέμεα."
ἐρωτηθεὶς διὰ τί οἱ ἀθληταὶ ἀναίσθητοί εἰσιν, ἔφη,
"ὅτι κρέασιν ὑείοις καὶ βοείοις ἀνῳκοδόμηνται."
ᾔτει ποτὲ ἀνδριάντα· ἐρωτηθεὶς δὲ διὰ τί τοῦτο
ποιεῖ, "μελετῶ," εἶπεν, "ἀποτυγχάνειν." αἰτῶν
τινα--καὶ γὰρ τοῦτο πρῶτον ἐποίει διὰ τὴν ἀπορίαν
--ἔφη, "εἰ μὲν καὶ ἄλλῳ δέδωκας, δὸς κἀμοί· εἰ
δὲ μή, ἀπʼ ἐμοῦ ἄρξαι."</p>

<milestone unit="section" n="50"/>
<p>Ἐρωτηθείς ποτε ὑπὸ τυράννου ποῖος εἴη ἀμείνων
χαλκὸς εἰς ἀνδριάντα, ἔφη, "ἀφʼ οὗ Ἁρμόδιος
καὶ Ἀριστογείτων ἐχαλκεύθησαν." ἐρωτηθεὶς πῶς
χρῆται Διονύσιος τοῖς φίλοις, ἔφη, "ὡς θυλάκοις,
τοὺς μὲν πλήρεις κρημνῶν, τοὺς δὲ κενοὺς ῥίπτων."
νεογάμου ἐπιγράψαντος ἐπὶ τὴν οἰκίαν,</p>
<pb n="52"/>
<p>ὁ τοῦ Διὸς παῖς καλλίνικος Ἡρακλῆς
ἐνθάδε κατοικεῖ. μηδὲν εἰσίτω κακόν·</p>
<p>ἐπέγραψε· "μετὰ τὸν πόλεμον ἡ συμμαχία." τὴν
φιλαργυρίαν εἶπε μητρόπολιν πάντων τῶν κακῶν.
ἄσωτον θεασάμενος ἐν πανδοκείῳ ἐλάας ἐσθίοντʼ
ἔφη, "εἰ οὕτως ἠρίστας, οὐκ ἂν οὕτως ἐδείπνεις."</p>

<milestone unit="section" n="51"/>
<p>Τοὺς ἀγαθοὺς ἄνδρας θεῶν εἰκόνας εἶναι· τὸν
ἔρωτα σχολαζόντων ἀσχολίαν. ἐρωτηθεὶς τί ἄθλιον
ἐν βίῳ, ἔφη, "γέρων ἄπορος." ἐρωτηθεὶς τί τῶν
θηρίων κάκιστα δάκνει, ἔφη, "τῶν μὲν ἀγρίων
συκοφάντης, τῶν δὲ ἡμέρων κόλαξ." ἰδών ποτε
δύο κενταύρους κάκιστα ἐζωγραφημένους ἔφη·
"πότερος τούτων Χείρων ἐστί;" τὸν πρὸς χάριν
λόγον ἔφη μελιτίνην ἀγχόνην εἶναι. τὴν γαστέρα
Χάρυβδιν ἔλεγε τοῦ βίου. ἀκούσας ποτὲ ὅτι
Διδύμων ὁ αὐλητὴς μοιχὸς ἑάλω, "ἄξιος," ἔφη,
"ἐκ τοῦ ὀνόματος κρέμασθαι." ἐρωτηθεὶς διὰ τί
τὸ χρυσίον χλωρόν ἐστιν, ἔφη, "ὅτι πολλοὺς ἔχει
τοὺς ἐπιβουλεύοντας." ἰδὼν γυναῖκα ἐν φορείῳ,
"οὐ κατὰ τὸ θηρίον," ἔφη, "ἡ γαλεάγρα."</p>

<milestone unit="section" n="52"/>
<p>Ἰδών ποτε δραπέτην ἐπὶ φρέατι καθήμενον ἔφη,
"μειράκιον, βλέπε μὴ ἐμπέσῃς." ἰδὼν [μειρακύλλιον] ἱματιοκλέπτην ἐν τῷ βαλανείῳ ἔφη,
"ἐπʼ ἀλειμμάτιον ἢ ἐπʼ ἄλλʼ ἱμάτιον;" ἰδών
ποτε γυναῖκας ἀπʼ ἐλαίας ἀπηγχονισμένας, "εἴθε
γάρ," ἔφη, "πάντα τὰ δένδρα τοιοῦτον καρπὸν
ἤνεγκεν." ἰδὼν λωποδύτην ἔφη,</p>
<pb n="54"/>
<p>τἰπτε σὺ ὧδε, φέριστε;
ἦ τινα συλήσων νεκύων κατατεθνηώτων;</p>
<p>ἐρωτηθεὶς εἰ παιδισκάριον ἢ παιδάριον ἔχοι, ἔφη,
"οὔ·" τοῦ δὲ εἰπόντος, "ἐὰν οὖν ἀποθάνῃς, τίς
σε ἐξοίσει;" ἔφη, "ὁ χρῄζων τῆς οἰκίας."</p>

<milestone unit="section" n="53"/>
<p>Μειράκιον εὔμορφον ἀφυλάκτως ἰδὼν κοιμώμενον, νύξας, "ἐπέγειραι," ἔφη,</p>
<p>μή τίς τοι εὕδοντι μεταφρένῳ ἐν δόρυ πήξῃ.</p>
<p>πρὸς τὸν πολυτελῶς ὀψωνοῦντα,</p>
<p>ὠκύμορος δή μοι, τέκος, ἔσσεαι, οἷʼ ἀγοράζεις;</p>
<p>Πλάτωνος περὶ ἰδεῶν διαλεγομένου καὶ ὀνομάζοντος
τραπεζότητα καὶ κυαθότητα, "ἐγώ," εἶπεν, "ὦ
Πλάτων, τράπεζαν μὲν καὶ κύαθον ὁρῶ· τραπεζότητα δὲ καὶ κυαθότητα οὐδαμῶς·" καὶ ὅς, "κατὰ
λόγον," ἔφη· "οἷς μὲν γὰρ κύαθος καὶ τράπεζα
θεωρεῖται, ὀφθαλμοὺς ἔχεις· ᾧ δὲ τραπεζότης καὶ
κυαθότης βλέπεται, νοῦν οὐκ ἔχεις."</p>

<milestone unit="section" n="54"/>
<p>Ἐρωτηθεὶς ὑπό τινος, "ποῖός τίς σοι Διογένης
δοκεῖ ;" "Σωκράτης," εἶπε, "μαινόμενος."
<note n="1" place="unspecified" anchored="yes">
<foreign lang="greek">ἐρωτηθεὶς ... μαινόμενος</foreign> ξανξελλις ινξλυσιτ
ξοβετ.</note>
ἐρωτηθεὶς ποίῳ καιρῷ δεῖ γαμεῖν, ἔφη, "τοὺς μὲν
νέους μηδέπω, τοὺς δὲ πρεσβυτέρους μηδεπώποτε."
ἐρωτηθεὶς τί θέλοι κονδύλου λαβεῖν, "περικεφαλαίαν," ἔφη. μειράκιον ἰδὼν καλλωπιζόμενον
ἔφη, "εἰ μὲν πρὸς ἄνδρας, ἀτυχεῖς· εἰ δὲ πρὸς
γυναῖκας, ἀδικεῖς." ἰδών ποτε μειράκιον ἐρυθριῶν, "θάρρει," ἔφη· "τοιοῦτόν ἐστι τῆς ἀρετῆς</p>
<pb n="56"/>
<p>τὸ χρῶμα." δυοῖν ποτε νομικοῖν ἀκούσας τοὺς δύο
κατέκρινεν, εἰπὼν τὸν μὲν κεκλοφέναι, τὸν δὲ μὴ
ἀπολωλεκέναι. ἐρωτηθεὶς ποῖον οἶνον ἡδέως πίνει,
ἔφη, "τὸν ἀλλότριον." πρὸς τὸν εἰπόντα, "πολλοί σου καταγελῶσιν," "ἀλλʼ ἐγώ," ἔφη, "οὐ
καταγελῶμαι."</p>

<milestone unit="section" n="55"/>
<p>Πρὸς τὸν εἰπόντα κακὸν εἶναι τὸ ζῆν, "οὐ τὸ
ζῆν," εἶπεν, "ἀλλὰ τὸ κακῶς ζῆν." πρὸς τοὺς
συμβουλεύοντας τὸν ἀποδράντα αὐτοῦ δοῦλον ζητεῖν,
"γελοῖον," ἔφη, "εἰ Μάνης μὲν χωρὶς Διογένους
ζῇ, Διογένης δὲ χωρὶς Μάνου οὐ δυνήσεται."
ἀριστῶν ἐλάας, πλακοῦντος ἐπεισενεχθέντος, ῥίψας
φησίν,</p>
<p>ὦ ξένε, τυράννοις ἐκποδὼν μεθίστασο·</p>
<p>καὶ ἄλλοτε,</p>
<p>
<hi rend="center">μάστιξεν δʼ ἐλάαν.</hi>
</p>
<p>ἐρωτηθεὶς ποταπὸς εἴη κύων; ἔφη "πεινῶν μὲν
Μελιταῖος, χορτασθεὶς δὲ Μολοττικός, τούτων οὓς
ἐπαινοῦντες οἱ πολλοὶ οὐ τολμῶσι διὰ τὸν πόνον
συνεξιέναι αὐτοῖς ἐπὶ τὴν θήραν· οὕτως οὐδʼ ἐμοὶ
δύνασθε συμβιοῦν διὰ τὸν φόβον τῶν ἀλγηδόνων."</p>

<milestone unit="section" n="56"/>
<p>Ἐρωτηθεὶς εἰ οἱ σοφοὶ πλακοῦντα ἐσθίουσι,
"πάντα," εἶπεν, "ὡς καὶ οἱ λοιποὶ ἄνθρωποι."
ἐρωτηθεὶς διὰ τί προσαίταις μὲν ἐπιδιδόασι, φιλοσόφοις δὲ οὔ, ἔφη, "ὅτι χωλοὶ μὲν καὶ τυφλοὶ
γενέσθαι ἐλπίζουσι, φιλοσοφῆσαι δʼ οὐδέποτε."
φιλάργυρον ᾔτει· τοῦ δὲ βραδύνοντος, "ἄνθρωπε,"</p>
<pb n="58"/>
<p>εἶπεν, "εἰς τροφήν σε αἰτῶ, οὐκ εἰς ταφήν."
ὀνειδιζόμενός ποτε ἐπὶ τῷ παραχαράξαι τὸ νόμισμα
ἔφη, "ἦν ποτε χρόνος ἐκεῖνος ὅτʼ ἤμην ἐγὼ τοιοῦτος
ὁποῖος σὺ νῦν· ὁποῖος δʼ ἐγὼ νῦν, σὺ οὐδέποτε."
καὶ πρὸς ἄλλον ἐπὶ τῷ αὐτῷ ὀνειδίσαντα, "καὶ
γὰρ ἐνεούρουν θᾶττον, ἀλλὰ νῦν οὔ."</p>

<milestone unit="section" n="57"/>
<p>Εἰς Μύνδον ἐλθὼν καὶ θεασάμενος μεγάλας τὰς
πύλας, μικρὰν δὲ τὴν πόλιν, "ἄνδρες Μύνδιοι,"
ἔφη, "κλείσατε τὰς πύλας, μὴ ἡ πόλις ὑμῶν ἐξέλθῃ."
θεασάμενός ποτε πορφυροκλέπτην πεφωραμένον
ἔφη,</p>
<p>
<hi rend="center">ἔλλαβε πορφύρεος θάνατος καὶ Μοῖρα κραταιή.</hi>
</p>
<p>Κρατέρου ἀξιοῦντος πρὸς αὐτὸν ἀπιέναι, "ἀλλὰ
βούλομαι," ἔφη, "ἐν Ἀθήναις ἅλα λείχειν ἢ παρὰ
Κρατέρῳ τῆς πολυτελοῦς τραπέζης ἀπολαύειν."
Ἀναξιμένει τῷ ῥήτορι παχεῖ ὄντι προσελθών,
"ἐπίδος καὶ ἡμῖν," ἔφη, "τοῖς πτωχοῖς τῆς γαστρός·
καὶ γὰρ αὐτὸς κουφισθήσῃ καὶ ἡμᾶς ὠφελήσεις."
διαλεγομένου ποτὲ τοῦ αὐτοῦ τάριχος προτείνας
περιέσπασε τοὺς ἀκροατάς· ἀγανακτοῦντος δέ,
"τὴν Ἀναξιμένους," ἔφη, "διάλεξιν ὀβολοῦ τάριχος
διαλέλυκεν."</p>

<milestone unit="section" n="58"/>
<p>Ὀνειδιζόμενός ποτε ὅτι ἐν ἀγορᾷ ἔφαγεν, "ἐν
ἀγορᾷ γάρ," ἔφη, "καὶ ἐπείνησα." ἔνιοι δὲ τούτου
φασὶν εἶναι κἀκεῖνο, ὅτι Πλάτων θεασάμενος αὐτὸν
λάχανα πλύνοντα, προσελθὼν ἡσυχῆ εἴποι αὐτῷ·
"εἰ Διονύσιον ἐθεράπευες, οὐκ ἂν λάχανα ἔπλυνες·"
τὸν δʼ ἀποκρίνασθαι ὁμοίως ἡσυχῆ, "καὶ σὺ εἰ</p>
<pb n="60"/>
<p>λάχανα ἔπλυνες, οὐκ ἂν Διονύσιον ἐθεράπευες."
πρὸς τὸν εἰπόντα, "οἱ πλείους σου καταγελῶσι,"
"κἀκείνων τυχόν," εἶπεν, "οἱ ὄνοι· ἀλλʼ οὔτʼ ἐκεῖνοι
τῶν ὄνων ἐπιστρέφονται, οὔτʼ ἐγὼ ἐκείνων."
θεασάμενός ποτε μειράκιον φιλοσοφοῦν, "εὖγε,"
εἶπεν, "ὅτι τοὺς τοῦ σώματος ἐραστὰς ἐπὶ τὸ τῆς
ψυχῆς κάλλος μετάγεις."</p>

<milestone unit="section" n="59"/>
<p>Θαυμάζοντός τινος τὰ ἐν Σαμοθράκῃ ἀναθήματα,
ἔφη, "πολλῷ ἂν ἦν πλείω εἰ καὶ οἱ μὴ σωθέντες
ἀνετίθεσαν·" οἱ δὲ τοῦτο Διαγόρου φασὶ τοῦ Μηλίου.
εὐμόρφῳ μειρακίῳ ἀπιόντι εἰς συμπόσιον ἔφη,
"χείρων ἐπανήξεις·" τοῦ δʼ ἐπανελθόντος καὶ τῇ
ἑξῆς εἰπόντος, "καὶ ἀπῆλθον καὶ χείρων οὐκ
ἐγενόμην," ἔφη, "Χείρων μὲν οὔ, Εὐρυτίων δέ."
δύσκολον ᾔτει· τοῦ δʼ εἰπόντος, "ἐάν με πείσῃς·"
ἔφη, "εἴ σε ἐδυνάμην πεῖσαι, ἔπεισα ἄν σε ἀπάγξασθαι." ἐπανήρχετο ἐκ Λακεδαίμονος εἰς Ἀθήνας·
πρὸς οὖν τὸν πυθόμενον, "ποῖ καὶ πόθεν;" "ἐκ
τῆς ἀνδρωνίτιδος," εἶπεν, "εἰς τὴν γυναικωνῖτιν."</p>

<milestone unit="section" n="60"/>
<p>Ἐπανῄει ἀπʼ Ὀλυμπίων· πρὸς οὖν τὸν πυθόμενον εἰ ὄχλος εἴη πολύς, "πολὺς μέν," εἶπεν, "ὁ
ὄχλος, ὀλίγοι δʼ οἱ ἄνθρωποι." τοὺς ἀσώτους
εἶπε παραπλησίους εἶναι συκαῖς ἐπὶ κρημνῷ
πεφυκυίαις, ὧν τοῦ καρποῦ ἄνθρωπος μὲν οὐκ
ἀπογεύεται, κόρακες δὲ καὶ γῦπες ἐσθίουσι.
Φρύνης Ἀφροδίτην χρυσῆν ἀναθείσης ἐν Δελφοῖς
φασὶ τοῦτον ἐπιγράψαι, "ἀπὸ τῆς τῶν Ἑλ-</p>
<pb n="62"/>
<p>λήνων ἀκρασίας." Ἀλεξάνδρου ποτὲ ἐπιστάντος
αὐτῷ καὶ εἰπόντος, "ἐγώ εἰμι Ἀλέξανδρος ὁ
μέγας βασιλεύς," "κἀγώ," φησί, "Διογένης ὁ
κύων." ἐρωτηθεὶς τί ποιῶν κύων καλεῖται, ἔφη,
"τοὺς μὲν διδόντας σαίνων, τοὺς δὲ μὴ διδόντας
ὑλακτῶν, τοὺς δὲ πονηροὺς δάκνων."</p>

<milestone unit="section" n="61"/>
<p>Ἀπὸ συκῆς ὠπώριζε· τοῦ δὲ φυλάττοντος εἰπόντος,
"αὐτόθεν πρῴην ἄνθρωπος ἀπήγξατο," "ἐγὼ οὖν,"
φησίν, "αὐτὴν καθαρῶ." ἰδὼν Ὀλυμπιονίκην εἰς
ἑταίραν πυκνότερον ἀτενίζοντα, "ἴδε," ἔφη, "κριὸν
Ἀρειμάνιον ὡς ὑπὸ τοῦ τυχόντος κορασίου τραχηλίζεται." τὰς εὐπρεπεῖς ἑταίρας ἔλεγε θανασίμῳ
μελικράτῳ παραπλησίας εἶναι. ἀριστῶντι αὐτῷ
ἐν ἀγορᾷ οἱ περιεστῶτες συνεχὲς ἔλεγον, "κύον·"
ὁ δέ, "ὑμεῖς," εἶπεν, "ἐστὲ κύνες, οἵ με ἀριστῶντα
περιεστήκατε." δύο μαλακῶν περικρυπτομένων
αὐτὸν ἔφη, "μὴ εὐλαβεῖσθε· κύων τευτλία οὐ
τρώγει." περὶ παιδὸς πεπορνευκότος ἐρωτηθεὶς
πόθεν εἴη, "Τεγεάτης," ἔφη.


<milestone unit="section" n="62"/>

ἀφυῆ παλαιστὴν
θεασάμενος ἰατρεύοντα ἔφη, "τί τοῦτο; ἢ ἵνα
τούς ποτέ σε νικήσαντας νῦν καταβάλῃς;" θεασάμενος υἱὸν ἑταίρας λίθον εἰς ὄχλον βάλλοντα,
"πρόσεχε," ἔφη, "μὴ τὸν πατέρα πλήξῃς."</p>
<p>Δείξαντος αὐτῷ παιδαρίου μάχαιραν ἣν εἰλήφει
παρʼ ἐραστοῦ, "ἡ μὲν μάχαιρα," ἔφη, "καλή, ἡ
δὲ λαβὴ αἰσχρά·" ἐπαινούντων τινῶν τὸν ἐπιδόντα
αὐτῷ ἔφη, "ἐμὲ δʼ οὐκ ἐπαινεῖτε τὸν ἄξιον λαβεῖν."
ἀπαιτούμενος ὑπό τινος τρίβωνα ἔφη, "εἰ μὲν</p>
<pb n="64"/>
<p>ἐχαρίσω, ἔχω· εἰ δʼ ἔχρησας, χρῶμαι." ὑποβολιμαίου τινὸς εἰπόντος αὐτῷ ὅτι χρυσὸν ἔχοι ἐν τῷ
ἱματίῳ, "ναί," ἔφη, "διὰ τοῦτο αὐτὸ ὑποβεβλημένος κοιμᾷ."


<milestone unit="section" n="63"/>

ἐρωτηθεὶς τί αὐτῷ περιγέγονεν ἐκ
φιλοσοφίας, ἔφη, "εἰ καὶ μηδὲν ἄλλο, τὸ γοῦν πρὸς
πᾶσαν τύχην παρεσκευάσθαι." ἐρωτηθεὶς πόθεν
εἴη, "κοσμοπολίτης," ἔφη. θυόντων τινῶν τοῖς
θεοῖς ἐπὶ τῷ υἱὸν γενέσθαι, ἔφη, "περὶ δὲ τοῦ
ποδαπὸς ἐκβῇ οὐ θύετε;" ἔρανόν ποτʼ ἀπαιτούμενος πρὸς τὸν ἐρανάρχην ἔφη,</p>
<p>τοὺς ἄλλους ἐράνιζʼ, ἀπὸ δʼ Ἕκτορος ἴσχεο χεῖρας.</p>
<p>Τὰς ἑταίρας ἔφη βασιλέων εἶναι βασιλίσσας·
πράττειν γὰρ ὅ τι ἂν δόξῃ αὐταῖς. ψηφισαμένων
Ἀθηναίων Ἀλέξανδρον Διόνυσον, "κἀμέ," ἔφη,
"Σάραπιν ποιήσατε." πρὸς τὸν ὀνειδίζοντα ὅτι εἰς
τόπους ἀκαθάρτους εἰσίοι, "καὶ γὰρ ὁ ἥλιος," ἔφη,
"εἰς τοὺς ἀποπάτους, ἀλλʼ οὐ μιαίνεται."</p>

<milestone unit="section" n="64"/>
<p>Ἐν ἱερῷ δειπνῶν, μεταξὺ ῥυπαρῶν ἄρτων παρατεθέντων, ἄρας αὐτοὺς ἔρριψεν, εἰπὼν εἰς ἱερὸν
μηδὲν δεῖν ῥυπαρὸν εἰσιέναι. πρὸς τὸν εἰπόντα,
"οὐδὲν εἰδὼς φιλοσοφεῖς," ἔφη, "εἰ καὶ προσ-</p>
<pb n="66"/>
<p>ποιοῦμαι σοφίαν, καὶ τοῦτο φιλοσοφεῖν ἐστι."
πρὸς τὸν συνιστάντα τὸν παῖδα καὶ λέγοντα ὡς
εὐφυέστατός ἐστι καὶ τὰ ἤθη κράτιστος, "τί οὖν,"
εἶπεν, "ἐμοῦ χρῄζει;" τοὺς λέγοντας μὲν τὰ
σπουδαῖα, μὴ ποιοῦντας δέ, ἔλεγε μηδὲν διαφέρειν
κιθάρας· καὶ γὰρ ταύτην μήτʼ ἀκούειν μήτʼ
αἰσθάνεσθαι. εἰς θέατρον εἰσῄει ἐναντίος τοῖς
ἐξιοῦσιν· ἐρωτηθεὶς δὲ διὰ τί, "τοῦτο," ἔφη, "ἐν
παντὶ τῷ βίῳ ἐπιτηδεύω ποιεῖν."</p>

<milestone unit="section" n="65"/>
<p>Ἰδών ποτε νεανίσκον θηλυνόμενον, "οὐκ αἰσχύνῃ,"
ἔφη, "χείρονα τῆς φύσεως περὶ σεαυτοῦ βουλευόμενος; ἡ μὲν γάρ σε ἄνδρα ἐποίησε, σὺ δὲ σεαυτὸν
βιάζῃ γυναῖκα εἶναι." ἰδὼν ἄφρονα ψαλτήριον
ἁρμοζόμενον "οὐκ αἰσχύνῃ," ἔφη, "τοὺς μὲν φθόγγους τῷ ξύλῳ προσαρμόττων, τὴν δὲ ψυχὴν εἰς τὸν
βίον μὴ ἁρμόττων;" πρὸς τὸν εἰπόντα, "ἀνεπιτήδειός εἰμι πρὸς φιλοσοφίαν," "τί οὖν," ἔφη, "ζῇς, εἰ
τοῦ καλῶς ζῆν μὴ μέλει σοι;" πρὸς τὸν καταφρονοῦντα τοῦ πατρός, "οὐκ αἰσχύνῃ," ἔφη, "καταφρονῶν τούτου διʼ ὃν μέγα φρονεῖς;" ἰδὼν εὐπρεπῆ
νεανίσκον ἀπρεπῶς λαλοῦντα, "οὐκ αἰσχύνῃ,"
ἔφη, "ἐξ ἐλεφαντίνου κολεοῦ μολυβδίνην ἕλκων
μάχαιραν;"</p>

<milestone unit="section" n="66"/>
<p>Ὀνειδιζόμενος ὅτι ἐν καπηλείῳ πίνει, "καὶ γὰρ
ἐν κουρείῳ," φησί, "κείρομαι." ὀνειδιζόμενος ὅτι
παρʼ Ἀντιπάτρου τριβώνιον ἔλαβεν, ἔφη,</p>
<p>
<hi rend="center">οὔτοι ἀπόβλητʼ ἐστὶ θεῶν ἐρικυδέα δῶρα.</hi>
</p>
<p>Πρὸς τὸν ἐνσείσαντα αὐτῷ δοκόν, εἶτα εἰπόντα,
"φύλαξαι," πλήξας αὐτὸν τῇ βακτηρίᾳ εἶπε,</p>
<pb n="68"/>
<p>"φύλαξαι." πρὸς τὸν λιπαροῦντα τὴν ἑταίραν,<note n="1" place="unspecified" anchored="yes">
<foreign lang="greek">τῇ ἑταίρᾳ</foreign> ϝυλγ.· ξορρ. ριξηαρδς.</note>
"τί θέλεις," ἔφη, "τυχεῖν, ὦ ταλαίπωρε, οὗ τὸ
ἀποτυχεῖν ἄμεινόν ἐστι;" πρὸς τὸν μυριζόμενον,
"βλέπε," εἶπε, "μὴ ἡ τῆς κεφαλῆς σου εὐωδία
δυσωδίαν σου τῷ βίῳ παράσχῃ." τοὺς μὲν οἰκέτας ἔφη τοῖς δεσπόταις, τοὺς δὲ φαύλους ταῖς
ἐπιθυμίαις δουλεύειν.</p>

<milestone unit="section" n="67"/>
<p>Ἐρωτηθεὶς διὰ τί ἀνδράποδα ἐκλήθη, "ὅτι,"
φησί, "τοὺς πόδας ἀνδρῶν εἶχον, τὴν δὲ ψυχὴν
ὁποίαν σὺ νῦν ὁ ἐξετάζων." ἄσωτον ᾔτει μνᾶν·
πυθομένου δὲ διὰ τί τοὺς μὲν ἄλλους ὀβολὸν αἰτεῖ,
αὐτὸν δὲ μνᾶν, "ὅτι," εἶπε, "παρὰ μὲν τῶν ἄλλων
πάλιν ἐλπίζω λαβεῖν, παρὰ δὲ σοῦ θεῶν ἐν γούνασι
κεῖται εἰ πάλιν λήψομαι." ὀνειδιζόμενος ὅτι αὐτὸς
αἰτεῖ, Πλάτωνος μὴ αἰτοῦντος, "κἀκεῖνος," εἶπεν,
"αἰτεῖ, ἀλλʼ</p>
<p>ἄγχι σχὼν κεφαλήν, ἵνα μὴ πευθοίαθʼ οἱ ἄλλοι."
ἰδὼν τοξότην ἀφυῆ παρὰ τὸν σκοπὸν ἐκάθισεν,
εἰπών, "ἵνα μὴ πληγῶ" τοὺς ἐρῶντας ἔφη
πρὸς ἡδονὴν ἀτυχεῖν.</p>

<milestone unit="section" n="68"/>
<p>Ἐρωτηθεὶς εἰ κακὸν<note n="2" place="unspecified" anchored="yes">
<foreign lang="greek">κακὸς</foreign> ϝυλγ.· ξορρ.
ριξηαρδς.</note> ὁ θάνατος, "πῶς," εἶπε,
"κακός, οὗ παρόντος οὐκ αἰσθανόμεθα;" πρὸς
Ἀλέξανδρον ἐπιστάντα καὶ εἰπόντα, "οὐ φοβῇ
με;" "τί γάρ," εἶπεν, "εἶ; ἀγαθὸν ἢ κακόν;" τοῦ
δὲ εἰπόντος, "ἀγαθόν," "τίς οὖν," εἶπε, "τὸ ἀγαθὸν φοβεῖται;" τὴν παιδείαν εἶπε τοῖς μὲν νέοις
σωφροσύνην, τοῖς δὲ πρεσβυτέροις παραμυθίαν,</p>
<pb n="70"/>
<p>τοῖς δὲ πένησι πλοῦτον, τοῖς δὲ πλουσίοις κόσμον
εἶναι. πρὸς Διδύμωνα τὸν μοιχὸν ἰατρεύοντά ποτε
κόρης ὀφθαλμόν, "ὅρα," φησί, "μὴ τὸν ὀφθαλμὸν
τῆς παρθένου θεραπεύων τὴν κόρην φθείρῃς."
εἰπόντος τινὸς ὅτι ὑπὸ τῶν φίλων ἐπιβουλεύεται,
"καὶ τί δεῖ πράττειν," ἔφη, "εἰ δεήσει τοῖς φίλοις
καὶ τοῖς ἐχθροῖς ὁμοίως χρῆσθαι;"</p>

<milestone unit="section" n="69"/>
<p>Ἐρωτηθεὶς τί κάλλιστον ἐν ἀνθρώποις, ἔφη,
"παρρησία." εἰσελθὼν εἰς διδασκάλου καὶ Μούσας μὲν ἰδὼν πολλάς, μαθητὰς δὲ ὀλίγους, "σὺν
θεοῖς," ἔφη, "διδάσκαλε, πολλοὺς μαθητὰς ἔχεις."
εἰώθει δὲ πάντα ποιεῖν ἐν τῷ μέσῳ, καὶ τὰ Δήμητρος καὶ τὰ Ἀφροδίτης. καὶ τοιούτους τινὰς
ἠρώτα λόγους· εἰ τὸ ἀριστᾶν μηδέν ἐστιν ἄτοπον,
οὐδʼ ἐν ἀγορᾷ ἐστιν ἄτοπον· οὐκ ἔστι δʼ ἄτοπον
τὸ ἀριστᾶν· οὐδʼ ἐν ἀγορᾷ ἄρα ἐστὶν ἄτοπον.
χειρουργῶν τʼ ἐν τῷ μέσῳ συνεχές, "εἴθε ἦν,"
ἔλεγε, "καὶ τὴν κοιλίαν παρατριψάμενον τοῦ λιμοῦ
παύσασθαι·" ἀναφέρεται δὲ καὶ ἄλλα εἰς αὐτόν,
ἃ μακρὸν ἂν εἴη καταλέγειν πολλὰ ὄντα.</p>

<milestone unit="section" n="70"/>
<p>Διττὴν δʼ ἔλεγεν εἶναι τὴν ἄσκησιν, τὴν μὲν
ψυχικήν, τὴν δὲ σωματικήν· ταύτην καθʼ ἣν ἐν
γυμνασίᾳ συνεχεῖ<note n="1" place="unspecified" anchored="yes">
<foreign lang="greek">συνεχεῖς</foreign> ϝυλγ.· ξορρ. ρεισκε.
</note> γινόμεναι φαντασίαι εὐλυσίαν
πρὸς τὰ τῆς ἀρετῆς ἔργα παρέχονται. εἶναι δʼ
ἀτελῆ τὴν ἑτέραν χωρὶς τῆς ἑτέρας, οὐδὲν ἧττον
εὐεξίας καὶ ἰσχύος ἐν τοῖς προσήκουσι γενομένης,
ὡς περὶ τὴν ψυχὴν καὶ περὶ τὸ σῶμα. παρετίθετο
δὲ τεκμήρια τοῦ ῥᾳδίως ἀπὸ τῆς γυμνασίας ἐν</p>
<pb n="72"/>
<p>τῇ ἀρετῇ καταγίνεσθαι· ὁρᾶν τε γὰρ ἔν τε ταῖς
τέχναις ταῖς βαναύσοις καὶ ταῖς ἄλλαις οὐ τὴν
τυχοῦσαν ὀξυχειρίαν τοὺς τεχνίτας ἀπὸ τῆς
μελέτης περιπεποιημένους τούς τʼ αὐλητὰς καὶ
τοὺς ἀθλητὰς ὅσον ὑπερφέρουσιν ἑκάτεροι τῇ ἰδίᾳ
πονήσει τῇ συνεχεῖ, καὶ ὡς οὗτοι εἰ μετήνεγκαν
τὴν ἄσκησιν καὶ ἐπὶ τὴν ψυχήν, οὐκ ἂν ἀνωφελῶς
καὶ ἀτελῶς ἐμόχθουν.</p>

<milestone unit="section" n="71"/>
<p>Οὐδέν γε μὴν ἔλεγε τὸ παράπαν ἐν τῷ βίῳ
χωρὶς ἀσκήσεως κατορθοῦσθαι, δυνατὴν δὲ ταύτην
πᾶν ἐκνικῆσαι. δέον οὖν ἀντὶ τῶν ἀχρήστων
πόνων τοὺς κατὰ φύσιν ἑλομένους ζῆν εὐδαιμόνως,
παρὰ τὴν ἄνοιαν κακοδαιμονοῦσι. καὶ γὰρ αὐτὴ
τῆς ἡδονῆς ἡ καταφρόνησις ἡδυτάτη προμελετηθεῖσα, καὶ ὥσπερ οἱ συνεθισθέντες ἡδέως ζῆν,
ἀηδῶς ἐπὶ τοὐναντίον μετίασιν, οὕτως οἱ τοὐναντίον ἀσκηθέντες ἥδιον αὐτῶν τῶν ἡδονῶν καταφρονοῦσι. τοιαῦτα διελέγετο καὶ ποιῶν ἐφαίνετο,
ὄντως νόμισμα παραχαράττων, μηδὲν οὕτω τοῖς
κατὰ νόμον ὡς τοῖς κατὰ φύσιν διδούς· τὸν αὐτὸν
χαρακτῆρα τοῦ βίου λέγων διεξάγειν ὅνπερ καὶ
Ἡρακλῆς, μηδὲν ἐλευθερίας προκρίνων.</p>

<milestone unit="section" n="72"/>
<p>Πάντα τῶν σοφῶν εἶναι λέγων καὶ τοιούτους
λόγους ἐρωτῶν οἵους ἄνω προειρήκαμεν· πάντα
τῶν θεῶν ἐστι· φίλοι δὲ τοῖς σοφοῖς οἱ θεοί· κοινὰ
δὲ τὰ τῶν φίλων. πάντα ἄρα τῶν σοφῶν. περί</p>
<pb n="74"/>
<p>τε τοῦ νόμου ὅτι χωρὶς αὐτοῦ οὐχ οἷόν τε πολιτεύεσθαι· οὐ γάρ φησιν ἄνευ πόλεως ὄφελός τι εἶναι
ἀστείου· ἀστεῖον δὲ ἡ πόλις· νόμου δὲ ἄνευ πόλεως
οὐδὲν ὄφελος· ἀστεῖον ἄρα ὁ νόμος. εὐγενείας δὲ
καὶ δόξας καὶ τὰ τοιαῦτα πάντα διέπαιζε, προκοσμήματα κακίας εἶναι λέγων· μόνην τε ὀρθὴν
πολιτείαν εἶναι τὴν ἐν κόσμῳ. ἔλεγε δὲ καὶ
κοινὰς εἶναι δεῖν τὰς γυναῖκας, γάμον μηδένα
νομίζων, ἀλλὰ τὸν πείσαντα τῇ πεισθείσῃ συνεῖναι·
κοινοὺς δὲ διὰ τοῦτο καὶ τοὺς υἱέας.</p>

<milestone unit="section" n="73"/>
<p>Μηδέν τε ἄτοπον εἶναι ἐξ ἱεροῦ τι λαβεῖν ἢ τῶν
ζῴων τινὸς γεύσασθαι· μηδʼ ἀνόσιον εἶναι τὸ καὶ
τῶν ἀνθρωπείων κρεῶν ἅψασθαι, ὡς δῆλον ἐκ
τῶν ἀλλοτρίων ἐθῶν· καὶ τῷ ὀρθῷ λόγῳ πάντʼ
ἐν πᾶσι καὶ διὰ πάντων εἶναι λέγων. καὶ γὰρ ἐν
τῷ ἄρτῳ κρέας εἶναι καὶ ἐν τῷ λαχάνῳ ἄρτον,
καὶ τῶν σωμάτων τῶν λοιπῶν ἐν πᾶσι διά τινων
ἀδήλων πόρων [καὶ]<note n="1" place="unspecified" anchored="yes">
<foreign lang="greek">καὶ</foreign> σεξλυσιτ μεριξ.
ξασαυβον.</note> ὄγκων εἰσκρινομένων καὶ
συνατμιζομένων, ὡς δῆλον ἐν τῷ Πυέστῃ ποιεῖ, εἴ γʼ
αὐτοῦ αἱ τραγῳδίαι καὶ μὴ Φιλίσκου τοῦ Αἰγινήτου
ἐκείνου γνωρίμου ἢ Πασιφῶντος τοῦ Λουκιανοῦ,
ὅν φησι Φαβωρῖνος ἐν Παντοδαπῇ ἱστορίᾳ μετὰ
τὴν τελευτὴν αὐτοῦ συγγράψαι. μουσικῆς τε καὶ
γεωμετρικῆς καὶ ἀστρολογίας καὶ τῶν τοιούτων
ἀμελεῖν, ὡς ἀχρήστων καὶ οὐκ ἀναγκαίων.</p>
<pb n="76"/>

<milestone unit="section" n="74"/>
<p>Εὐστοχώτατος δʼ ἐγένετο ἐν ταῖς ἀπαντήσεσι
τῶν λόγων, ὡς δῆλον ἐξ ὧν προειρήκαμεν.</p>
<p>Καὶ πρᾶσιν ἤνεγκε γενναιότατα· πλέων γὰρ εἰς
Αἴγιναν καὶ πειραταῖς ἁλοὺς ὧν ἦρχε Σκίρπαλος,
εἰς Κρήτην ἀπαχθεὶς ἐπιπράσκετο· καὶ τοῦ κήρυκος ἐρωτῶντος τί οἶδε ποιεῖν, ἔφη, "ἀνθρώπων
ἄρχειν." ὅτε καὶ δείξας τινὰ Κορίνθιον εὐπάρυφον, τὸν προειρημένον Ξενιάδην, ἔφη, "τούτῳ
με πώλει· οὗτος δεσπότου χρῄζει." ὠνεῖται δὴ
αὐτὸν ὁ Ξενιάδης καὶ ἀπαγαγὼν εἰς τὴν Κόρινθον
ἐπέστησε τοῖς ἑαυτοῦ παιδίοις καὶ πᾶσαν ἐνεχείρισε τὴν οἰκίαν. ὁ δὲ οὕτως αὐτὴν ἐν πᾶσι
διετίθει, ὥστε ἐκεῖνος περιιὼν ἔλεγεν· "ἀγαθὸς
δαίμων εἰς τὴν οἰκίαν μου εἰσελήλυθε."</p>

<milestone unit="section" n="75"/>
<p>Φησὶ δὲ Κλεομένης ἐν τῷ ἐπιγραφομένῳ Παιδαγωγικῷ τοὺς γνωρίμους λυτρώσασθαι αὐτὸν θελῆσαι, τὸν δʼ εὐήθεις αὐτοὺς εἰπεῖν· οὐδὲ γὰρ
τοὺς λέοντας δούλους εἶναι τῶν τρεφόντων, ἀλλὰ
τοὺς τρέφοντας τῶν λεόντων. δούλου γὰρ τὸ
φοβεῖσθαι, τὰ δὲ θηρία φοβερὰ τοῖς ἀνθρώποις
εἶναι. θαυμαστὴ δέ τις ἦν περὶ τὸν ἄνδρα πειθώ,
ὥστε πάνθʼ ὁντινοῦν ῥᾳδίως αἱρεῖν τοῖς λόγοις.
λέγεται γοῦν Ὀνησίκριτον́ τινα Αἰγινήτην πέμψαι
εἰς τὰς Ἀθήνας δυοῖν ὄντοιν υἱοῖν τὸν ἕτερον
Ἀνδροσθένην, ὃν ἀκούσαντα τοῦ Διογένους αὐτόθι
προσμεῖναι· τὸν δʼ ἐπʼ αὐτὸν καὶ τὸν ἕτερον
ἀποστεῖλαι τὸν πρεσβύτερον Φιλίσκον τὸν προειρημένον, ὁμοίως δὲ καὶ τὸν Φιλίσκον κατασχεθῆναι·


<milestone unit="section" n="76"/>

τὸ τρίτον αὐτὸν ἀφιγμένον μηδὲν ἧττον</p>
<pb n="78"/>
<p>συνεῖναι τοῖς παισὶ συμφιλοσοφοῦντα. τοιαύτη
τις προσῆν ἴυγξ τοῖς Διογένους λόγοις. ἤκουσε
δʼ αὐτοῦ καὶ Φωκίων ὁ ἐπίκλην χρηστὸς καὶ
Στίλπων ὁ Μεγαρεὺς καὶ ἄλλοι πλείους ἄνδρες
πολιτικοί.</p>
<p>Λέγεται δὲ πρὸς τὰ ἐνενήκοντα ἔτη βιοὺς
τελευτῆσαι. περὶ δὲ τοῦ θανάτου διάφοροι λέγονται λόγοι· οἱ μὲν γὰρ πολύποδα φαγόντα
ὠμὸν χολερικῇ ληφθῆναι καὶ ὧδε τελευτῆσαι· οἱ
δὲ τὸ πνεῦμα συγκρατήσαντα, ὧν ἐστι καὶ Κερκιδᾶς ὁ Μεγαλοπολίτης [ἢ Κρής], λέγων ἐν τοῖς
μελιάμβοις οὕτως·</p>
<p>οὐ μὰν ὁ πάρος γε Σινωπεὺς
τῆνος ὁ βακτροφόρας, διπλοείματος, αἰθεριβόσκας,

<milestone unit="section" n="77"/>
ἀλλʼ ἀνέβα χεῖλος ποτʼ ὀδόντας ἐρείσας
[καὶ τὸ πνεῦμα συνδακών]. ἦς γὰρ ἀλαθέως
Διογένης Ζανὸς γόνος οὐράνιός τε κύων.</p>
<p>Ἄλλοι φασὶ πολύπουν κυσὶ συμμερίσασθαι βουλόμενον οὕτω δηχθῆναι τοῦ ποδὸς τὸν τένοντα καὶ
καταστρέψαι. οἱ μέντοι γνώριμοι αὐτοῦ, καθά
φησιν Ἀντισθένης ἐν Διαδοχαῖς, εἴκαζον τὴν τοῦ
πνεύματος συγκράτησιν. ἐτύγχανε μὲν γὰρ διάγων ἐν τῷ Κρανείῳ τῷ πρὸ τῆς Κορίνθου γυμνασίῳ· κατὰ δὲ τὸ ἔθος ἧκον οἱ γνώριμοι καὶ αὐτὸν
καταλαμβάνουσιν ἐγκεκαλυμμένον καὶ εἴκασαν
αὐτὸν κοιμᾶσθαι· οὐδὲ γὰρ ἦν τις νυσταλέος καὶ
ὑπνηλός. ὅθεν, ἀποπετάσαντες τὸν τρίβωνα ἔκ-</p>
<pb n="80"/>
<p>πνουν αὐτὸν καταλαμβάνουσι καὶ ὑπέλαβον τοῦτο
πρᾶξαι βουλόμενον λοιπὸν ὑπεξελθεῖν τοῦ βίου.</p>

<milestone unit="section" n="78"/>
<p>Ἔνθα καὶ στάσις, ὥς φασιν, ἐγένετο τῶν
γνωρίμων, τίνες αὐτὸν θάψουσιν· ἀλλὰ καὶ μέχρι
χειρῶν ἦλθον. ἀφικομένων δὲ τῶν πατέρων καὶ
τῶν ὑπερεχόντων, ὑπὸ τούτοις ταφῆναι τὸν ἄνδρα
παρὰ τῇ πύλῃ τῇ φερούσῃ εἰς τὸν Ἰσθμόν. ἐπέστησάν τʼ αὐτῷ κίονα καὶ ἐπʼ αὐτῷ λίθου Παρίου
κύνα. ὕστερον δὲ καὶ οἱ πολῖται αὐτοῦ χαλκαῖς
εἰκόσιν ἐτίμησαν αὐτὸν καὶ ἐπέγραψαν οὕτω·</p>
<p>γηράσκει καὶ χαλκὸς ὑπὸ χρόνου, ἀλλὰ σὸν οὔτι
κῦδος ὁ πᾶς αἰών, Διόγενες, καθελεῖ·</p>
<p>μοῦνος ἐπεὶ βιοτᾶς αὐτάρκεα δόξαν ἔδειξας
θνατοῖς καὶ ζωᾶς οἶμον ἐλαφροτάταν.</p>

<milestone unit="section" n="79"/>
<p>Ἔστι καὶ ἡμῶν ἐν τῷ προκελευσματικῷ μέτρῳ·</p>
<p>α. Διόγενες, ἄγε λέγε τίς ἔλαβέ σε μόρος
ἐς Ἄϊδος. Δ. ἔλαβέ με κυνὸς ἄγριον ὀδάξ.</p>
<p>Ἔνιοι δέ φασι τελευτῶντα αὐτὸν [καὶ] ἐντείλασθαι ἄταφον ῥῖψαι ὡς πᾶν θηρίον αὐτοῦ μετάσχοι, ἢ εἴς γε βόθρον συνῶσαι καὶ ὀλίγην κόνιν
ἐπαμῆσαι· οἱ δέ, εἰς τὸν Ἰλισσὸν ἐμβαλεῖν, ἵνα
τοῖς ἀδελφοῖς χρήσιμος γένηται.</p>
<p>Δημήτριος δʼ ἐν τοῖς Ὁμωνύμοις φησὶ τῆς
αὐτῆς ἡμέρας Ἀλέξανδρον μὲν ἐν Βαβυλῶνι,
Διογένην δʼ ἐν Κορίνθῳ τελευτῆσαι. ἦν δὲ γέρων
κατὰ τὴν τρίτην καὶ δεκάτην καὶ ἑκατοστὴν
Ὀλυμπιάδα.</p>

<milestone unit="section" n="80"/>
<p>Φέρεται δʼ αὐτοῦ βιβλία τάδε· διάλογοι·</p>
<pb n="82"/>
<p>Κεφαλίων.</p>
<p>Ἰχθύας.</p>
<p>Κολοιός.</p>
<p>Πόρδαλος.</p>
<p>Δῆμος Ἀθηναίων.</p>
<p>Πολιτεία.</p>
<p>Τέχνη ἠθική.</p>
<p>Περὶ πλούτου.</p>
<p>Ἐρωτικός.</p>
<p>Θεόδωρος.</p>
<p>Ὑψίας.</p>
<p>Ἀρίσταρχος.</p>
<p>Περὶ θανάτου.</p>
<p>Ἐπιστολαί.</p>
<p>Τραγῳδίαι ἑπτά·</p>
<p>Ἑλένη.</p>
<p>Θυέστης.</p>
<p>Ἡρακλῆς.</p>
<p>Ἀχιλλεύς.</p>
<p>Μήδεια.</p>
<p>Χρύσιππος.</p>
<p>Οἰδίπους.</p>
<p>Σωσικράτης δʼ ἐν τῷ πρώτῳ τῆς Διαδοχῆς καὶ
Σάτυρος ἐν τῷ τετάρτῳ τῶν Βίων οὐδὲν εἶναι
Διογένους φασί· τά τε τραγῳδάριά φησιν ὁ Σάτυρος Φιλίσκου εἶναι τοῦ Αἰγινήτου, γνωρίμου τοῦ
Διογένους. Σωτίων δʼ ἐν τῷ ἑβδόμῳ ταῦτα μόνα
φησὶ Διογένους εἶναι, Περὶ ἀρετῆς, Περὶ ἀγαθοῦ,
Ἐρωτικόν, Πτωχόν, Τολμαῖον, Πόρδαλον, Κάσανδρον, Κεφαλίωνα, Φιλίσκον, Ἀρίσταρχον, Σίσυφον, Γανυμήδην, Χρείας, Ἐπιστολάς.</p>

<milestone unit="section" n="81"/>
<p>Γεγόνασι δὲ Διογένεις πέντε· πρῶτος Ἀπολ-</p>
<pb n="84"/>
<p>λωνιάτης, φυσικός· ἀρχὴ δʼ αὐτῷ τοῦ συγγράμματος ἥδε· "Λόγου παντὸς ἀρχόμενον δοκέει
μοι χρεὼν εἶναι τὴν ἀρχὴν ἀναμφισβήτητον παρέχεσθαι." δεύτερος Σικυώνιος, ὁ γράψας τὰ περὶ
Πελοπόννησον· τρίτος αὐτὸς οὗτος· τέταρτος στωικός, γένος Σελευκεύς, ὁ καὶ Βαβυλώνιος καλούμενος διὰ τὴν γειτονίαν· πέμπτος Ταρσεύς, γεγραφὼς περὶ ποιητικῶν ζητημάτων ἃ λύειν
ἐπιχειρεῖ.</p>
<p>Τὸν δὴ φιλόσοφον Ἀθηνόδωρός φησιν ἐν ὀγδόῃ
Περιπάτων ἀεὶ στιλπνὸν φαίνεσθαι διὰ τὸ ἀλείφεσθαι.</p>
</div2>
<div2 n="3" type="chapter">
<head>Κεφ. γʼ. ΜΟΝΙΜΟΣ</head>

<milestone unit="section" n="82"/>
<p>Μόνιμος Συρακόσιος μαθητὴς μὲν Διογένους,
οἰκέτης δέ τινος τραπεζίτου Κορινθίου, καθά φησι
Σωσικράτης. πρὸς τοῦτον συνεχὲς ἀφικνούμενος
ὁ Ξενιάδης ὁ τὸν Διογένην ἐωνημένος τὴν ἀρετὴν
αὐτοῦ καὶ τῶν ἔργων καὶ τῶν λόγων διηγούμενος
εἰς ἔρωτα τἀνδρὸς ἐνέβαλε τὸν Μόνιμον. αὐτίκα
γὰρ ἐκεῖνος μανίαν προσποιηθεὶς τό τε κέρμα
διερρίπτει καὶ πᾶν τὸ ἐπὶ τῆς τραπέζης ἀργύριον,
ἕως αὐτὸν ὁ δεσπότης παρῃτήσατο· καὶ ὃς εὐθέως
Διογένους ἦν. παρηκολούθησε δὲ καὶ Κράτητι
τῷ κυνικῷ συχνὰ καὶ τῶν ὁμοίων εἴχετο, ὅτε καὶ
μᾶλλον ὁρῶν αὐτὸν ὁ δεσπότης ἐδόκει μαίνεσθαι.</p>

<milestone unit="section" n="83"/>
<p>Ἐγένετο δʼ ἀνὴρ ἐλλόγιμος, ὡς καὶ Μένανδρον
αὐτοῦ τὸν κωμικὸν μεμνῆσθαι. ἔν τινι γοῦν τῶν
δραμάτων ἐν τῷ Ἱπποκόμῳ εἶπεν οὕτως·</p>
<pb n="86"/>
<p>Μόνιμός τις ἦν ἄνθρωπος, ὦ Φίλων, σοφός,
ἀδοξότερος μικρῷ δʼ. α. ὁ τὴν πήραν ἔχων;
β. πήρας μὲν οὖν τρεῖς· ἀλλʼ ἐκεῖνος ῥῆμά τι
ἐφθέγξατʼ οὐδὲν ἐμφερές, μὰ τὸν Δία,
τῷ γνῶθι σαυτόν, οὐδὲ τοῖς βοωμένοις
τούτοις, ὑπὲρ δὲ ταῦθʼ ὁ προσαιτῶν καὶ ῥυπῶν·
τὸ γὰρ ὑποληφθὲν τῦφον εἶναι πᾶν ἔφη.</p>
<p>οὗτος μὲν ἐμβριθέστατος ἐγένετο, ὥστε δόξης μὲν
καταφρονεῖν, πρὸς δʼ ἀλήθειαν παρορμᾶν.</p>
<p>Γέγραφε δὲ παίγνια σπουδῇ λεληθυίᾳ μεμιγμένα
καὶ Περὶ ὁρμῶν δύο καὶ Προτρεπτικόν.</p>
</div2>
<div2 n="4" type="chapter">
<head>Κεφ. δʼ. ΟΝΗΣΙΚΡΙΤΟΣ</head>

<milestone unit="section" n="84"/>
<p>Ὀνησίκριτος· τοῦτον οἱ μὲν Αἰγινήτην, Δημήτριος δʼ ὁ Μάγνης Ἀστυπαλαιᾶ φησιν εἶναι. καὶ
οὗτος τῶν ἐλλογίμων Διογένους μαθητῶν. ἔοικε
δέ τι ὅμοιον πεπονθέναι πρὸς Ξενοφῶντα. ἐκεῖνος
μὲν γὰρ Κύρῳ συνεστράτευσεν, οὗτος δὲ Ἀλεξάνδρῳ· κἀκεῖνος μὲν Παιδείαν Κύρου, ὁ δὲ πῶς
Ἀλέξανδρος ἤχθη γέγραφε· καὶ ὁ μὲν ἐγκώμιον
Κύρου, ὁ δὲ Ἀλεξάνδρου πεποίηκε. καὶ τῇ
ἑρμηνείᾳ δὲ παραπλήσιος, πλὴν ὅτι ὡς ἀπόγραφος
ἐξ ἀρχετύπου δευτερεύει.</p>
<p>Γέγονε καὶ Μένανδρος Διογένους μαθητής, ὁ
ἐπικαλούμενος Δρυμός, θαυμαστὴς Ὁμήρου, καὶ</p>
<pb n="88"/>
<p>Ἡγησίας Σινωπεὺς ὁ Κλοιὸς ἐπίκλην, καὶ Φιλίσκος
ὁ Αἰγινήτης, ὡς προειρήκαμεν.</p>
</div2>
<div2 n="5" type="chapter">
<head>Κεφ. εʼ. ΚΡΑΤΗΣ</head>

<milestone unit="section" n="85"/>
<p>Κράτης Ἀσκώνδου Θηβαῖος. καὶ οὗτος τῶν
ἐλλογίμων τοῦ κυνὸς μαθητῶν. Ἱππόβοτος δέ
φησιν οὐ Διογένους αὐτὸν μαθητὴν γεγονέναι, ἀλλὰ
Βρύσωνος τοῦ Ἀχαιοῦ. τούτου Παίγνια φέρεται
τάδε·</p>
<p>Πήρη τις πόλις ἐστὶ μέσῳ ἐνὶ οἴνοπι τύφῳ,
καλὴ καὶ πίειρα, περίρρυπος, οὐδὲν ἔχουσα,
εἰς ἣν οὔτε τις εἰσπλεῖ ἀνὴρ μωρὸς παράσιτος,
οὔτε λίχνος πόρνης ἐπαγαλλόμενος πυγῇσιν·
ἀλλὰ θύμον καὶ σκόρδα φέρει καὶ σῦκα καὶ ἄρτους,
ἐξ ὧν οὐ πολεμοῦσι πρὸς ἀλλήλους περὶ τούτων,
οὐχ ὅπλα κέκτηνται περὶ κέρματος, οὐ περὶ δόξης.</p>

<milestone unit="section" n="86"/>
<p>Ἔστι καὶ ἐφημερὶς ἡ θρυλουμένη οὕτως ἔχουσα·</p>
<p>τίθει μαγείρῳ μνᾶς δέκʼ, ἰατρῷ δραχμήν,
κόλακι τάλαντα πέντε, συμβούλῳ καπνόν,
πόρνῃ τάλαντον, φιλοσόφῳ τριώβολον.</p>
<p>Ἐκαλεῖτο δὲ καὶ Θυρεπανοίκτης διὰ τὸ εἰς
πᾶσαν εἰσιέναι οἰκίαν καὶ νουθετεῖν· ἔστιν αὐτοῦ
καὶ τόδε·</p>
<p>ταῦτʼ ἔχω ὅσσʼ ἔμαθον καὶ ἐφρόντισα καὶ μετὰ
Μουσῶν</p>
<p>σέμνʼ ἐδάην· τὰ δὲ πολλὰ καὶ ὄλβια τῦφος ἔμαρψεν.</p>
<pb n="90"/>
<p>καὶ ὅτι ἐκ φιλοσοφίας αὐτῷ περιγένοιτο</p>
<p>θέρμων τε χοῖνιξ καὶ τὸ μηδενὸς μέλειν.</p>
<p>φέρεται δʼ αὐτοῦ κἀκεῖνο·</p>
<p>ἔρωτα παύει λιμός, εἰ δὲ μή, χρόνος·
ἐὰν δὲ τούτοις μὴ δύνῃ χρῆσθαι, βρόχος.</p>

<milestone unit="section" n="87"/>
<p>Ἤκμαζε δὲ κατὰ τὴν τρίτην καὶ δεκάτην καὶ
ἑκατοστὴν Ὀλυμπιάδα.</p>
<p>Τοῦτόν φησιν Ἀντισθένης ἐν ταῖς Διαδοχαῖς θεασάμενον ἔν τινι τραγῳδίᾳ Τήλεφον σπυρίδιον ἔχοντα
καὶ τἄλλα λυπρὸν ᾆξαι ἐπὶ τὴν κυνικὴν φιλοσοφίαν·
ἐξαργυρισάμενόν τε τὴν οὐσίαν--καὶ γὰρ ἦν τῶν
ἐπιφανῶν--ἀθροίσαντα πρὸς τὰ [ἑκατὸν] διακόσια
τάλαντα, τοῖς πολίταις διανεῖμαι ταῦτα. αὐτὸν δὲ
καρτερῶς οὕτω φιλοσοφεῖν ὡς καὶ Φιλήμονα τὸν
κωμικὸν αὐτοῦ μεμνῆσθαι. φησὶ γοῦν·</p>
<p>καὶ τοῦ θέρους μὲν εἶχεν ἱμάτιον δασύ,
ἵνʼ ὡς Κράτης ᾖ, τοῦ δὲ χειμῶνος ῥάκος.</p>
<p>φησὶ δὲ Διοκλῆς πεῖσαι αὐτὸν Διογένην τὴν
οὐσίαν μηλόβοτον ἀνεῖναι καὶ εἴ τι ἀργύριον εἴη,
εἰς θάλατταν βαλεῖν.</p>

<milestone unit="section" n="88"/>
<p>Καὶ Κράτητος μέν, φησίν, ὁ οἶκος ὑπʼ Ἀλεξάνδρου · · Ἱππαρχίας δὲ ὑπὸ Φιλίππου. πολλάκις τε τῇ βακτηρίᾳ τῶν συγγενῶν τινας προσιόντας καὶ ἀποτρέποντας ἐδίωκε καὶ ἦν γενναῖος.
φησὶ δὲ Δημήτριος ὁ Μάγνης τραπεζίτῃ τινὶ
παρακαταθέσθαι τἀργύριον, συνθέμενον, εἰ μὲν οἱ
παῖδες ἰδιῶται γένοιντο, αὐτοῖς ἀποδοῦναι· εἰ δὲ</p>
<pb n="92"/>
<p>φιλόσοφοι, τῷ δήμῳ διανεῖμαι· μηδενὸς γὰρ
ἐκείνους δεήσεσθαι φιλοσοφοῦντας. Ἐρατοσθένης
δέ φησιν, ἐξ Ἱππαρχίας, περὶ ἧς λέξομεν, γενομένου παιδὸς αὐτῷ ὄνομα Πασικλέους, ὅτʼ ἐξ
ἐφήβων ἐγένετο, ἀγαγεῖν αὐτὸν ἐπʼ οἴκημα παιδίσκης καὶ φάναι τοῦτον αὐτῷ πατρῷον εἶναι τὸν
γάμον·


<milestone unit="section" n="89"/>

τοὺς δὲ τῶν μοιχευόντων τραγικούς, φυγὰς
&lt;γὰρ&gt; καὶ φόνους ἔχειν ἔπαθλον· τοὺς δὲ τῶν
ἑταίραις προσιόντων κωμικούς· ἐξ ἀσωτίας γὰρ καὶ
μέθης μανίαν ἀπεργάζεσθαι.</p>
<p>Τούτου γέγονε Πασικλῆς ἀδελφός, μαθητὴς
Εὐκλείδου.</p>
<p>Χάριεν δʼ αὐτοῦ Φαβωρῖνος ἐν δευτέρῳ τῶν
Ἀπομνημονευμάτων φέρει. φησὶ γάρ· παρακαλῶν
περί του τὸν γυμνασίαρχον, τῶν ἰσχίων αὐτοῦ
ἥπτετο· ἀγανακτοῦντος δέ, ἔφη, "τί γάρ; οὐχὶ
καὶ ταῦτα σά ἐστι καθάπερ καὶ τὰ γόνατα;"
ἔλεγέ τʼ ἀδύνατον εἶναι ἀδιάπτωτον εὑρεῖν, ἀλλʼ
ὥσπερ ἐν ῥοιᾷ καὶ σαπρόν τινα κόκκον εἶναι.
Νικόδρομον ἐξερεθίσας τὸν κιθαρῳδὸν ὑπωπιάσθη·
προσθεὶς οὖν πιττάκιον τῷ μετώπῳ ἐπέγραψε,
"Νικόδρομος ἐποίει."


<milestone unit="section" n="90"/>

τὰς πόρνας ἐπίτηδες
ἐλοιδόρει, συγγυμνάζων ἑαυτὸν πρὸς τὰς βλασφημίας.</p>
<p>Δημήτριον τὸν Φαληρέα πέμψαντα αὐτῷ ἄρτους
καὶ οἶνον ὠνείδισεν εἰπών, "εἴθε γὰρ αἱ κρῆναι
καὶ ἄρτους ἔφερον." δῆλον οὖν ὡς ὕδωρ ἔπινεν.</p>
<pb n="94"/>
<p>ὑπὸ τῶν Ἀθήνησιν ἀστυνόμων ἐπιτιμηθεὶς ὅτι
σινδόνα ἠμφίεστο, ἔφη, "καὶ Θεόφραστον ὑμῖν
δείξω σινδόνα περιβεβλημένον·" ἀπιστούντων δέ,
ἀπήγαγεν ἐπὶ κουρεῖον καὶ ἔδειξε κειρόμενον. ἐν
Θήβαις ὑπὸ τοῦ γυμνασιάρχου μαστιγωθείσ--οἱ
δέ, ἐν Κορίνθῳ ὑπʼ Εὐθυκράτουσ--καὶ ἑλκόμενος
τοῦ ποδὸς ἐπέλεγεν ἀφροντιστῶν,</p>
<p>
<hi rend="center">ἕλκε ποδὸς τεταγὼν διὰ βηλοῦ
θεσπεσίοιο.</hi>
</p>

<milestone unit="section" n="91"/>
<p>Διοκλῆς δέ φησιν ἑλχθῆναι αὐτὸν ὑπὸ Μενεδήμου
τοῦ Ἐρετρικοῦ. ἐπειδὴ γὰρ εὐπρεπὴς ἦν καὶ
ἐδόκει χρησιμεύειν Ἀσκληπιάδῃ τῷ Φλιασίῳ,
ἁψάμενος αὐτοῦ τῶν μηρῶν ὁ Κράτης ἔφη, "ἔνδον
Ἀσκληπιάδης." ἐφʼ ᾧ δυσχεράναντα τὸν Μενέδημον ἕλκειν αὐτόν, τὸν δὲ τοῦτο ἐπιλέγειν.</p>
<p>Ζήνων δʼ αὖ ὁ Κιτιεὺς ἐν ταῖς Χρείαις καὶ κώδιον
αὐτόν φησί ποτε προσράψαι τῷ τρίβωνι ἀνεπιστρεπτοῦντα. ἦν δὲ καὶ τὴν ὄψιν αἰσχρὸς καὶ γυμναζόμενος ἐγελᾶτο. εἰώθει δὲ λέγειν ἐπαίρων τὰς
χεῖρας, "θάρρει, Κράτης, ὑπὲρ ὀφθαλμῶν καὶ
τοῦ λοιποῦ σώματος·


<milestone unit="section" n="92"/>

τούτους δʼ ὄψει τοὺς καταγελῶντας, ἤδη καὶ συνεσπασμένους ὑπὸ νόσου καί
σε μακαρίζοντας, αὑτοὺς δὲ καταμεμφομένους ἐπὶ
τῇ ἀργίᾳ." ἔλεγε δὲ μέχρι τούτου δεῖν φιλοσοφεῖν, μέχρι ἂν δόξωσιν οἱ στρατηγοὶ εἶναι
ὀνηλάται. ἐρήμους ἔλεγε τοὺς μετὰ κολάκων
ὄντας ὥσπερ τοὺς μόσχους ἐπειδὰν μετὰ λύκων
ὦσιν· οὔτε γὰρ ἐκείνοις τοὺς προσήκοντας οὔτε
τούτοις συνεῖναι, ἀλλὰ τοὺς ἐπιβουλεύοντας. συν-</p>
<pb n="96"/>
<p>αισθανόμενος ὅτι ἀποθνήσκει, ἐπῇδε πρὸς ἑαυτὸν
λέγων,</p>
<p>στείχεις δή, φίλε κυρτών,
βαίνεις τʼ εἰς Ἀΐδαο δόμους κυφὸς διὰ γῆρας.</p>
<p>ἦν γὰρ κυφὸς ὑπὸ χρόνου.</p>

<milestone unit="section" n="93"/>
<p>Πρὸς Ἀλέξανδρον πυθόμενον εἰ βούλεται αὐτοῦ
τὴν πατρίδα ἀνορθωθῆναι, ἔφη, "καὶ τί δεῖ; πάλιν
γὰρ ἴσως Ἀλέξανδρος ἄλλος αὐτὴν κατασκάψει."
ἔχειν δὲ πατρίδα ἀδοξίαν καὶ πενίαν ἀνάλωτα τῇ
τύχῃ καὶ Διογένους εἶναι πολίτης ἀνεπιβουλεύτου
φθόνῳ. μέμνηται δὲ αὐτοῦ καὶ Μένανδρος ἐν
Διδύμαις οὕτως·</p>
<p>συμπεριπατήσεις γὰρ τρίβωνʼ ἔχουσʼ ἐμοί,
ὥσπερ Κράτητι τῷ κυνικῷ ποθʼ ἡ γυνή,
καὶ θυγατέρʼ ἐξέδωκʼ ἐκεῖνος, ὡς ἔφη
αὐτός, ἐπὶ πείρᾳ δοὺς τριάκονθʼ ἡμέρας.</p>
<p>Μαθηταὶ δʼ αὐτοῦ.</p>
</div2>
<div2 n="6" type="chapter">
<head>Κεφ. σʼ. ΜΗΤΡΟΚΛΗΣ</head>

<milestone unit="section" n="94"/>
<p>Μητροκλῆς ὁ Μαρωνείτης, ἀδελφὸς Ἱππαρχίας, ὃς
πρότερον ἀκούων Θεοφράστου τοῦ περιπατητικοῦ
τοσοῦτον διέφθαρτο, ὥστε ποτὲ μελετῶν καὶ μεταξύ
πως ἀποπαρδὼν ὑπʼ ἀθυμίας οἴκοι κατάκλειστος
ἦν, ἀποκαρτερεῖν βουλόμενος. μαθὼν δὴ ὁ Κράτης
εἰσῆλθε πρὸς αὐτὸν παρακληθεὶς καὶ θέρμους
ἐπίτηδες βεβρωκὼς ἔπειθε μὲν αὐτὸν καὶ διὰ τῶν
λόγων μηδὲν φαῦλον πεποιηκέναι· τέρας γὰρ ἂν
γεγονέναι εἰ μὴ καὶ τὰ πνεύματα κατὰ φύσιν</p>
<pb n="98"/>
<p>ἀπεκρίνετο· τέλος δὲ καὶ ἀποπαρδὼν αὐτὸν ἀνέρρωσεν, ἀφʼ ὁμοιότητος τῶν ἔργων παραμυθησάμενος. τοὐντεῦθεν ἤκουεν αὐτοῦ καὶ ἐγένετο
ἀνὴρ ἱκανὸς ἐν φιλοσοφίᾳ.</p>

<milestone unit="section" n="95"/>
<p>Οὗτος τὰ ἑαυτοῦ συγγράμματα κατακαίων, ὥς
φησιν Ἑκάτων ἐν πρώτῳ Χρειῶν, ἐπέλεγε·</p>
<p>
<hi rend="center">τάδʼ ἔστʼ ὀνείρων νερτέρων
φαντάσματα,</hi>
</p>
<p>[οἷον λῆρος]· οἱ δʼ, ὅτι τὰς Θεοφράστου ἀκροάσεις
καταφλέγων ἐπέλεγε,</p>
<p>
<hi rend="center">Ἥφαιστε, πρόμολʼ ὧδε, Θέτις νύ τι σεῖο χατίζει.</hi>
</p>
<p>οὗτος ἔλεγε τῶν πραγμάτων τὰ μὲν ἀργυρίου
ὠνητὰ εἶναι, οἷον οἰκίαν· τὰ δὲ χρόνου καὶ ἐπιμελείας, ὡς παιδείαν. τὸν πλοῦτον βλαβερόν, εἰ
μή τις ἀξίως αὐτῷ χρῷτο.</p>
<p>Ἐτελεύτα δὲ ὑπὸ γήρως ἑαυτὸν πνίξας.</p>
<p>Μαθηταὶ δʼ αὐτοῦ Θεόμβροτος καὶ Κλεομένης,
Θεομβρότου Δημήτριος ὁ Ἀλεξανδρεύς, Κλεομένους Τίμαρχος Ἀλεξανδρεὺς καὶ Ἐχεκλῆς Ἐφέσιος· οὐ μὴν ἀλλὰ καὶ Ἐχεκλῆς Θεομβρότου διήκουσεν, οὗ Μενέδημος, περὶ οὗ λέξομεν. ἐγένετο
καὶ Μένιππος Σινωπεὺς ἐν αὐτοῖς ἐπιφανής.</p>
</div2>
<div2 n="7" type="chapter">
<head>Κεφ. ζʼ. ΙΠΠΑΡΧΙΑ</head>

<milestone unit="section" n="96"/>
<p>Ἐθηράθη δὲ τοῖς λόγοις καὶ ἡ ἀδελφὴ τοῦ
Μητροκλέους Ἱππαρχία. Μαρωνεῖται δʼ ἦσαν ἀμφότεροι.</p>
<p>Καὶ ἤρα τοῦ Κράτητος καὶ τῶν λόγων καὶ τοῦ
βίου, οὐδενὸς τῶν μνηστευομένων ἐπιστρεφομένη,</p>
<pb n="100"/>
<p>οὐ πλούτου, οὐκ εὐγενείας, οὐ κάλλους· ἀλλὰ
πάντʼ ἦν Κράτης αὐτῇ. καὶ δὴ καὶ ἠπείλει τοῖς
γονεῦσιν ἀναιρήσειν αὑτήν, εἰ μὴ τούτῳ δοθείη.
Κράτης μὲν οὖν παρακαλούμενος ὑπὸ τῶν γονέων
αὐτῆς ἀποτρέψαι τὴν παῖδα, πάντʼ ἐποίει, καὶ
τέλος μὴ πείθων, ἀναστὰς καὶ ἀποθέμενος τὴν
ἑαυτοῦ σκευὴν ἀντικρὺ αὐτῆς ἔφη, "ὁ μὲν νυμφίος
οὗτος, ἡ δὲ κτῆσις αὕτη, πρὸς ταῦτα βουλεύου"·
οὐδὲ γὰρ ἔσεσθαι κοινωνόν, εἰ μὴ καὶ τῶν αὐτῶν
ἐπιτηδευμάτων γενηθείη.</p>

<milestone unit="section" n="97"/>
<p>Εἵλετο ἡ παῖς καὶ ταὐτὸν ἀναλαβοῦσα σχῆμα
συμπεριῄει τἀνδρὶ καὶ ἐν τῷ φανερῷ συνεγίνετο
καὶ ἐπὶ τὰ δεῖπνα ἀπῄει. ὅτε καὶ πρὸς Λυσίμαχον
εἰς τὸ συμπόσιον ἦλθεν, ἔνθα Θεόδωρον τὸν
ἐπίκλην Ἄθεον ἐπήλεγξε, σόφισμα προτείνασα
τοιοῦτον· ὃ ποιῶν Θεόδωρος οὐκ ἂν ἀδικεῖν λέγοιτο,
οὐδʼ Ἱππαρχία ποιοῦσα τοῦτο ἀδικεῖν λέγοιτʼ ἄν·
Θεόδωρος δὲ τύπτων ἑαυτὸν οὐκ ἀδικεῖ, οὐδʼ ἄρα
Ἱππαρχία Θεόδωρον τύπτουσα ἀδικεῖ. ὁ δὲ πρὸς
μὲν τὸ λεχθὲν οὐδὲν ἀπήντησεν, ἀνέσυρε δʼ αὐτῆς
θοιμάτιον· ἀλλʼ οὔτε κατεπλάγη Ἱππαρχία οὔτε
διεταράχθη ὡς γυνή.


<milestone unit="section" n="98"/>

ἀλλὰ καὶ εἰπόντος αὐτῇ,</p>
<p>αὕτη ʼστὶν ἡ τὰς παρʼ ἱστοῖς ἐκλιποῦσα κερκίδας;</p>
<p>"ἐγώ," φησίν, "εἰμί, Θεόδωρε· ἀλλὰ μὴ κακῶς σοι
δοκῶ βεβουλεῦσθαι περὶ αὑτῆς, εἰ, τὸν χρόνον ὃν
ἔμελλον ἱστοῖς προσαναλώσειν, τοῦτον εἰς παιδείαν
κατεχρησάμην;" καὶ ταῦτα μὲν καὶ ἄλλα μυρία
τῆς φιλοσόφου.</p>
<p>Φέρεται δὲ τοῦ Κράτητος βιβλίον Ἐπιστολαί,</p>
<pb n="102"/>
<p>ἐν αἷς ἄριστα φιλοσοφεῖ, τὴν λέξιν ἔστιν ὅτε
παραπλήσιος Πλάτωνι. γέγραφε καὶ τραγῳδίας
ὑψηλότατον ἐχούσας φιλοσοφίας χαρακτῆρα, οἷόν
ἐστι κἀκεῖνο·</p>
<p>οὐχ εἷς πάτρας μοι πύργος, οὐ μία στέγη,
πάσης δὲ χέρσου καὶ πόλισμα καὶ δόμος
ἕτοιμος ἡμῖν ἐνδιαιτᾶσθαι πάρα.</p>
<p>Ἐτελεύτησε δὲ γηραιὸς καὶ ἐτάφη ἐν Βοιωτίᾳ.</p>
</div2>
<div2 n="8" type="chapter">
<head>Κεφ. ηʼ. ΜΕΝΙΠΠΟΣ</head>

<milestone unit="section" n="99"/>
<p>Μένιππος, καὶ οὗτος κυνικός, τὸ ἀνέκαθεν ἦν
Φοῖνιξ, δοῦλος, ὥς φησιν Ἀχαϊκὸς ἐν Ἠθικοῖς.
Διοκλῆς δὲ καὶ τὸν δεσπότην αὐτοῦ Ποντικὸν
εἶναι καὶ Βάτωνα καλεῖσθαι. ἀτηρότερον δʼ αἰτῶν
ὑπὸ φιλαργυρίας ἴσχυσε Θηβαῖος γενέσθαι.</p>
<p>Φέρει μὲν οὖν σπουδαῖον οὐδέν· τὰ δὲ βιβλία
αὐτοῦ πολλοῦ καταγέλωτος γέμει καί τι ἴσον τοῖς
Μελεάγρου τοῦ κατʼ αὐτὸν γενομένου.</p>
<p>Φησὶ δʼ Ἕρμιππος ἡμεροδανειστὴν αὐτὸν γεγονέναι καὶ καλεῖσθαι· καὶ γὰρ ναυτικῷ τόκῳ δανείζειν καὶ ἐξενεχυριάζειν, ὥστε πάμπλειστα χρήματα ἀθροίζειν·


<milestone unit="section" n="100"/>

τέλος δʼ ἐπιβουλευθέντα πάντων
στερηθῆναι καὶ ὑπʼ ἀθυμίας βρόχῳ τὸν βίον
μεταλλάξαι. καὶ ἡμεῖς ἐπαίξαμεν εἰς αὐτόν·</p>
<pb n="104"/>
<p>Φοίνικα τὸ γένος, ἀλλὰ Κρητικὸν κύνα,</p>
<p>ἡμεροδανειστήν--τοῦτο γὰρ ἐπεκλῄζετο-οἶσθα Μένιππον ἴσως.</p>
<p>Θήβησιν οὗτος ὡς διωρύγη ποτὲ</p>
<p>καὶ πάντʼ ἀπέβαλεν οὐδʼ ἐνόει φύσιν κυνός,
αὑτὸν ἀνεκρέμασεν.</p>
<p>Ἔνιοι δὲ τὰ βιβλίʼ αὐτοῦ οὐκ αὐτοῦ εἶναι, ἀλλὰ
Διονυσίου καὶ Ζωπύρου τῶν Κολοφωνίων, οἳ τοῦ
παίζειν ἕνεκα συγγράφοντες ἐδίδοσαν αὐτῷ ὡς
εὖ δυναμένῳ διαθέσθαι.</p>

<milestone unit="section" n="101"/>
<p>Γεγόνασι δὲ Μένιπποι ἕξ· πρῶτος ὁ γράψας τὰ
περὶ Λυδῶν καὶ Ξάνθον ἐπιτεμόμενος, δεύτερος
αὐτὸς οὗτος, τρίτος Στρατονικεὺς σοφιστής, Κὰρ
τὸ ἀνέκαθεν· τέταρτος ἀνδριαντοποιός, πέμπτος
καὶ ἕκτος ζωγράφοι· μέμνηται δʼ ἀμφοτέρων
Ἀπολλόδωρος.</p>
<p>Τὰ δʼ οὖν τοῦ κυνικοῦ βιβλία ἐστὶ δεκατρία,</p>
<p>Νέκυια.</p>
<p>Διαθῆκαι.</p>
<p>Ἐπιστολαὶ κεκομψευμέναι ἀπὸ τοῦ τῶν θεῶν προσώπου.</p>
<p>Πρὸς τοὺς φυσικοὺς καὶ μαθηματικοὺς καὶ γραμματικοὺς καὶ</p>
<p>Γονὰς Ἐπικούρου καὶ</p>
<p>Τὰς θρησκευομένας ὑπʼ αὐτῶν εἰκάδας.</p>
<p>καὶ ἄλλα.</p>
</div2>
<div2 n="9" type="chapter">
<head>Κεφ. θʼ. ΜΕΝΕΔΗΜΟΣ</head>

<milestone unit="section" n="102"/>
<p>Μενέδημος Κωλώτου τοῦ Λαμψακηνοῦ μαθητής. οὗτος, καθά φησιν Ἱππόβοτος, εἰς τοσοῦτον</p>
<pb n="106"/>
<p>τερατείας ἤλασεν ὥστε Ἐρινύος ἀναλαβὼν σχῆμα
περιῄει, λέγων ἐπίσκοπος ἀφῖχθαι ἐξ ᾅδου τῶν
ἁμαρτανομένων, ὅπως πάλιν κατιὼν ταῦτα ἀπαγγέλλοι τοῖς ἐκεῖ δαίμοσιν. ἦν δὲ αὐτῷ ἡ ἐσθὴς
αὕτη· χιτὼν φαιὸς ποδήρης, περὶ αὐτῷ ζώνη
φοινικῆ, πῖλος Ἀρκαδικὸς ἐπὶ τῆς κεφαλῆς ἔχων
ἐνυφασμένα τὰ δώδεκα στοιχεῖα, ἐμβάται τραγικοί,
πώγων ὑπερμεγέθης, ῥάβδος ἐν τῇ χειρὶ μειλίνη.</p>

<milestone unit="section" n="103"/>
<p>Καὶ οὗτοι μὲν οἱ βίοι τῶν κυνικῶν ἑκάστου.
προσυπογράψομεν δὲ καὶ τὰ κοινῇ ἀρέσκοντα
αὐτοῖς, αἵρεσιν καὶ ταύτην εἶναι ἐγκρίνοντες τὴν
φιλοσοφίαν, οὐ, καθά φασί τινες, ἔνστασιν βίου.
ἀρέσκει οὖν αὐτοῖς τὸν λογικὸν καὶ τὸν φυσικὸν
τόπον περιαιρεῖν, ἐμφερῶς Ἀρίστωνι τῷ Χίῳ,
μόνῳ δὲ προσέχειν τῷ ἠθικῷ. καὶ ὅπερ τινὲς ἐπὶ
Σωκράτους, τοῦτο Διοκλῆς ἐπὶ Διογένους ἀναγράφει, τοῦτον φάσκων λέγειν, Δεῖ ζητεῖν</p>
<p>ὅττι τοι ἐν μεγάροισι κακόν τʼ ἀγαθόν τε τέτυκται.</p>
<p>παραιτοῦνται δὲ καὶ τὰ ἐγκύκλια μαθήματα.
γράμματα γοῦν μὴ μανθάνειν ἔφασκεν ὁ Ἀντισθένης τοὺς σώφρονας γενομένους, ἵνα μὴ διαστρέφοιντο τοῖς ἀλλοτρίοις.


<milestone unit="section" n="104"/>

περιαιροῦσι δὲ καὶ
γεωμετρίαν καὶ μουσικὴν καὶ πάντα τὰ τοιαῦτα.
ὁ γοῦν Διογένης πρὸς τὸν ἐπιδεικνύντα αὐτῷ ὡροσκοπεῖον, "χρήσιμον," ἔφη, "τὸ ἔργον πρὸς τὸ μὴ
ὑστερῆσαι δείπνου." πρὸς τὸν ἐπιδεικνύμενον αὐτῷ
μουσικὸν ἔφη·</p>
<p>γνώμαις γὰρ ἀνδρῶν εὖ μὲν οἰκοῦνται πόλεις,
εὖ δʼ οἶκος, οὐ ψαλμοῖσι καὶ τερετίσμασιν.</p>
<pb n="108"/>
<p>Ἀρέσκει δʼ αὐτοῖς καὶ τέλος εἶναι τὸ κατʼ
ἀρετὴν ζῆν, ὡς Ἀντισθένης φησὶν ἐν τῷ Ἡρακλεῖ,
ὁμοίως τοῖς στωικοῖς· ἐπεὶ καὶ κοινωνία τις ταῖς
δύο ταύταις αἱρέσεσίν ἐστιν. ὅθεν καὶ τὸν κυνισμὸν εἰρήκασι σύντομον ἐπʼ ἀρετὴν ὁδόν. καὶ
οὕτως ἐβίω καὶ Ζήνων ὁ Κιτιεύς.</p>
<p>Ἀρέσκει δʼ αὐτοῖς καὶ λιτῶς βιοῦν, αὐτάρκεσι
χρωμένοις σιτίοις καὶ τρίβωσι μόνοις, πλούτου καὶ
δόξης καὶ εὐγενείας καταφρονοῦσιν. ἔνιοι<note n="1" place="unspecified" anchored="yes">
<foreign lang="greek">ἔνιοί τε</foreign> ξοδδ. · <foreign lang="greek">ἐνιότε</foreign> ρεισκε.</note> γοῦν
καὶ βοτάναις καὶ παντάπασιν ὕδατι χρῶνται
ψυχρῷ σκέπαις τε ταῖς τυχούσαις καὶ πίθοις,
καθάπερ Διογένης, ὃς ἔφασκε θεῶν μὲν ἴδιον εἶναι
μηδενὸς δεῖσθαι, τῶν δὲ θεοῖς ὁμοίων τὸ ὀλίγων
χρῄζειν.</p>

<milestone unit="section" n="105"/>
<p>Ἀρέσκει δʼ αὐτοῖς καὶ τὴν ἀρετὴν διδακτὴν
εἶναι, καθά φησιν Ἀντισθένης ἐν τῷ Ἡρακλεῖ,
καὶ ἀναπόβλητον ὑπάρχειν· ἀξιέραστόν τε τὸν
σοφὸν καὶ ἀναμάρτητον καὶ φίλον τῷ ὁμοίῳ,
τύχῃ τε μηδὲν ἐπιτρέπειν. τὰ δὲ μεταξὺ ἀρετῆς
καὶ κακίας ἀδιάφορα λέγουσιν ὁμοίως Ἀρίστωνι
τῷ Χίῳ.</p>
<p>Καὶ οὗτοι μὲν οἱ κυνικοί· μετιτέον δʼ ἐπὶ τοὺς
στωικούς, ὧν ἦρξε Ζήνων, μαθητὴς γενόμενος
Κράτητος.</p>
</div2>
</div1>
<pb n="110"/>
<div1 n="7" type="book">
<head>ΙΣΤΟΡΙΩΝ Ζ</head>
<div2 n="1" type="chapter">
<head>Κεφ. αʼ. ΖΗΝΩΝ</head>

<milestone unit="section" n="1"/>
<p>Ζήνων Μνασέου ἢ Δημέου Κιτιεὺς ἀπὸ Κύπρου,
πολίσματος Ἑλληνικοῦ, Φοίνικας ἐποίκους ἐσχηκότος.</p>
<p>Τὸν τράχηλον ἐπὶ θάτερα νενευκὼς ἦν, ὥς φησι
Τιμόθεος ὁ Ἀθηναῖος ἐν τῷ Περὶ βίων· καὶ Ἀπολλώνιος δέ φησιν ὁ Τύριος ὅτι ἰσχνὸς ἦν, ὑπομήκης,
μελάγχρουσ--ὅθεν τις αὐτὸν εἶπεν Αἰγυπτίαν κληματίδα, καθά φησι Χρύσιππος ἐν πρώτῳ Παροιμιῶν--παχύκνημός τε καὶ ἀπαγὴς καὶ ἀσθενής· διὸ
καί φησι Περσαῖος ἐν Ὑπομνήμασι συμποτικοῖς
τὰ πλεῖστα αὐτὸν δεῖπνα παραιτεῖσθαι. ἔχαιρε δέ,
φασί, σύκοις χλωροῖς καὶ ἡλιοκαΐαις.</p>

<milestone unit="section" n="2"/>
<p>Διήκουσε δέ, καθὰ προείρηται, Κράτητος· εἶτα
καὶ Στίλπωνος ἀκοῦσαί φασιν αὐτὸν καὶ Ξενοκράτους ἔτη δέκα, ὡς Τιμοκράτης ἐν τῷ Δίωνι·
ἀλλὰ καὶ Πολέμωνος. Ἑκάτων δέ φησι καὶ
Ἀπολλώνιος ὁ Τύριος ἐν πρώτῳ περὶ Ζήνωνος,
χρηστηριασαμένου<note n="1" place="unspecified" anchored="yes">
<foreign lang="greek">χρηστηριαζομένου</foreign> πφδ ξοβετ.</note>
αὐτοῦ τί πράττων ἄριστα βιώσεται, ἀποκρίνασθαι τὸν θεόν, εἰ συγχρωτίζοιτο
τοῖς νεκροῖς· ὅθεν ξυνέντα τὰ τῶν ἀρχαίων
ἀναγινώσκειν. τῷ οὖν Κράτητι παρέβαλε τοῦτον</p>
<pb n="112"/>
<p>τὸν τρόπον. πορφύραν ἐμπεπορευμένος ἀπὸ τῆς
Φοινίκης πρὸς τῷ Πειραιεῖ ἐναυάγησεν. ἀνελθὼν
δʼ εἰς τὰς Ἀθήνας ἤδη τριακοντούτης ἐκάθισε
παρά τινα βιβλιοπώλην. ἀναγινώσκοντος δʼ ἐκείνου
τὸ δεύτερον τῶν Ξενοφῶντος Ἀπομνημονευμάτων,
ἡσθεὶς ἐπύθετο ποῦ διατρίβοιεν οἱ τοιοῦτοι ἄνδρες.

<milestone unit="section" n="3"/>
εὐκαίρως δὲ παριόντος Κράτητος, ὁ βιβλιοπώλης
δείξας αὐτόν φησι, "τούτῳ παρακολούθησον."
ἐντεῦθεν ἤκουσε τοῦ Κράτητος, ἄλλως μὲν εὔτονος
&lt;ὢν&gt;<note n="1" place="unspecified" anchored="yes">
<foreign lang="greek">ὢν</foreign> αδδ. ριξηαρδς.</note>
πρὸς φιλοσοφίαν, αἰδήμων δὲ ὡς πρὸς τὴν
Κυνικὴν ἀναισχυντίαν. ὅθεν ὁ Κράτης βουλόμενος
αὐτὸν<note n="2" place="unspecified" anchored="yes">
<foreign lang="greek">αὐτοῦ</foreign> φ ξοβετ.</note> καὶ τοῦτο θεραπεῦσαι
δίδωσι χύτραν φακῆς
διὰ τοῦ Κεραμεικοῦ φέρειν. ἐπεὶ δʼ εἶδεν αὐτὸν
αἰδούμενον καὶ παρακαλύπτοντα, παίσας τῇ βακτηρίᾳ κατάγνυσι τὴν χύτραν· φεύγοντος δʼ αὐτοῦ
καὶ τῆς φακῆς κατὰ τῶν σκελῶν ῥεούσης, φησὶν ὁ
Κράτης, "τί φεύγεις, Φοινικίδιον; οὐδὲν δεινὸν
πέπονθας."</p>

<milestone unit="section" n="4"/>
<p>Ἕως μὲν οὖν τινὸς ἤκουσε τοῦ Κράτητος· ὅτε
καὶ τὴν Πολιτείαν αὐτοῦ γράψαντος, τινὲς ἔλεγον
παίζοντες ἐπὶ τῆς τοῦ κυνὸς οὐρᾶς αὐτὴν γεγραφέναι. γέγραφε δὲ πρὸς τῇ Πολιτείᾳ καὶ τάδε·</p>
<p>Περὶ τοῦ κατὰ φύσιν βίου.</p>
<p>Περὶ ὁρμῆς ἢ περὶ ἀνθρώπου φύσεως.</p>
<p>Περὶ παθῶν.</p>
<p>Περὶ τοῦ καθήκοντος.</p>
<pb n="114"/>
<p>Περὶ νόμου.</p>
<p>Περὶ τῆς Ἑλληνικῆς παιδείας.</p>
<p>Περὶ ὄψεως.</p>
<p>Περὶ τοῦ ὅλου.</p>
<p>Περὶ σημείων.</p>
<p>Πυθαγορικά.</p>
<p>Καθολικά.</p>
<p>Περὶ λέξεων.</p>
<p>Προβλημάτων Ὁμηρικῶν πέντε.</p>
<p>Περὶ ποιητικῆς ἀκροάσεως.</p>
<p>Ἔστι δʼ αὐτοῦ καὶ</p>
<p>Τέχνη καὶ</p>
<p>Λύσεις καὶ</p>
<p>Ἔλεγχοι δύο.</p>
<p>Απομνημονεύματα Κράτητος.</p>
<p>Ἠθικά.</p>
<p>Καὶ τάδε μὲν τὰ βιβλία. τελευταῖον δὲ ἀπέστη
καὶ τῶν προειρημένων ἤκουσεν ἕως ἐτῶν εἴκοσιν·
ἵνα καί φασιν αὐτὸν εἰπεῖν, "νῦν εὐπλόηκα, ὅτε
νεναυάγηκα." οἱ δʼ ἐπὶ τοῦ Κράτητος τοῦτʼ αὐτὸν
εἰπεῖν·


<milestone unit="section" n="5"/>

ἄλλοι δὲ διατρίβοντα ἐν ταῖς Ἀθήναις
ἀκοῦσαι τὴν ναυαγίαν καὶ εἰπεῖν, "εὖ γε ποιεῖ ἡ
τύχη προσελαύνουσα ἡμᾶς φιλοσοφίᾳ." ἔνιοι δέ,
διαθέμενον Ἀθήνησι τὰ φορτία, οὕτω τραπῆναι
πρὸς φιλοσοφίαν.</p>
<p>Ἀνακάμπτων δὴ ἐν τῇ ποικίλῃ στοᾷ τῇ καὶ
Πεισιανακτίῳ καλουμένῃ, ἀπὸ δὲ τῆς γραφῆς τῆς</p>
<pb n="116"/>
<p>Πολυγνώτου ποικίλῃ, διετίθετο τοὺς λόγους, βουλόμενος καὶ τὸ χωρίον ἀπερίστατον ποιῆσαι. ἐπὶ
γὰρ τῶν τριάκοντα τῶν πολιτῶν πρὸς τοῖς χιλίοις
τετρακόσιοι<note n="1" place="unspecified" anchored="yes">σο ξοβετ · μσς. ρεαδ <foreign lang="greek">πρὸς τοὺς
χιλίους τετρακοσίους</foreign>, σηιξη
μαψ βε ριγητ τηουγη τηε εχπρεσσιον ις υνυσυαλ. ξφ. "ξιϝιυμ
αδ μιλλε #3υαδρινγεντος οξξισι."</note> ἀνῄρηντʼ ἐν αὐτῷ.
προσῄεσαν δὴ
λοιπὸν ἀκούοντες αὐτοῦ καὶ διὰ τοῦτο Στωικοὶ
ἐκλήθησαν καὶ οἱ ἀπʼ αὐτοῦ ὁμοίως, πρότερον
Ζηνώνειοι καλούμενοι, καθά φησι καὶ Ἐπίκουρος
ἐν ἐπιστολαῖς. καὶ πρότερόν γε Στωικοὶ ἐκαλοῦντο
οἱ διατρίβοντες ἐν αὐτῇ ποιηταί, καθά φησιν
Ἐρατοσθένης ἐν ὀγδόῃ Περὶ τῆς ἀρχαίας κωμῳδίας,
οἳ καὶ τὸν λόγον ἐπὶ πλεῖον ηὔξησαν.</p>

<milestone unit="section" n="6"/>
<p>Ἐτίμων δὴ οὖν Ἀθηναῖοι σφόδρα τὸν Ζήνωνα,
οὕτως ὡς καὶ τῶν τειχῶν αὐτῷ τὰς κλεῖς παρακαταθέσθαι καὶ χρυσῷ στεφάνῳ τιμῆσαι καὶ
χαλκῇ εἰκόνι. τοῦτο δὲ καὶ τοὺς πολίτας αὐτοῦ
ποιῆσαι, κόσμον ἡγουμένους τὴν τἀνδρὸς εἰκόνα.
ἀντεποιοῦντο δʼ αὐτοῦ καὶ οἱ ἐν Σιδῶνι Κιτιεῖς.
ἀπεδέχετο δʼ αὐτὸν καὶ Ἀντίγονος καὶ εἴ ποτʼ
Ἀθήναζε ἥκοι, ἤκουεν αὐτοῦ πολλά τε παρεκάλει
ἀφικέσθαι ὡς αὐτόν. ὁ δὲ τοῦτο μὲν παρῃτήσατο,
Περσαῖον δʼ ἕνα τῶν γνωρίμων ἀπέστειλεν, ὃς
ἦν Δημητρίου μὲν υἱός, Κιτιεὺς δὲ τὸ γένος,
καὶ ἤκμαζε κατὰ τὴν τριακοστὴν καὶ ἑκατοστὴν
Ὀλυμπιάδα, ἤδη γέροντος ὄντος Ζήνωνος. ἡ δʼ
ἐπιστολὴ τοῦ Ἀντιγόνου τοῦτον εἶχε τὸν τρόπον,
καθὰ καὶ Ἀπολλώνιος ὁ Τύριος ἐν τοῖς Περὶ
Ζήνωνός φησι·</p>
<pb n="118"/>

<milestone unit="section" n="7"/>
<p>"Βασιλεὺς Ἀντίγονος Ζήνωνι φιλοσόφῳ χαίρειν.</p>
<p>"Ἐγὼ τύχῃ μὲν καὶ δόξῃ νομίζω προτερεῖν τοῦ
σοῦ βίου, λόγου δὲ καὶ παιδείας καθυστερεῖν καὶ
τῆς τελείας εὐδαιμονίας ἣν σὺ κέκτησαι. διόπερ
κέκρικα προσφωνῆσαί σοι παραγενέσθαι πρὸς ἐμέ,
πεπεισμένος σε μὴ ἀντερεῖν πρὸς τὸ ἀξιούμενον.
σὺ οὖν πειράθητι ἐκ παντὸς τρόπου συμμίξαι μοι,
διειληφὼς τοῦτο διότι οὐχ ἑνὸς ἐμοῦ παιδευτὴς
ἔσῃ, πάντων δὲ Μακεδόνων συλλήβδην. ὁ γὰρ
τὸν τῆς Μακεδονίας ἄρχοντα καὶ παιδεύων καὶ
ἄγων ἐπὶ τὰ κατʼ ἀρετὴν φανερὸς ἔσται<note n="1" place="unspecified" anchored="yes">
<foreign lang="greek">ἐστι</foreign>
ϝυλγ.· ξορρ. ριξηαρδς.</note> καὶ τοὺς
ὑποτεταγμένους παρασκευάζων πρὸς εὐανδρίαν.
οἷος γὰρ ἂν ὁ ἡγούμενος ᾖ, τοιούτους εἰκὸς ὡς ἐπὶ τὸ
πολὺ γίγνεσθαι καὶ τοὺς ὑποτεταγμένους."</p>
<p>Καὶ ὁ Ζήνων ἀντιγράφει ὧδε·</p>

<milestone unit="section" n="8"/>
<p>"Βασιλεῖ Ἀντιγόνῳ Ζήνων χαίρειν.</p>
<p>"Ἀποδέχομαί σου τὴν φιλομάθειαν καθόσον τῆς
ἀληθινῆς καὶ εἰς ὄνησιν τεινούσης, ἀλλʼ οὐχὶ τῆς
δημώδους καὶ εἰς διαστροφὴν ἠθῶν ἀντέχῃ παιδείας.
ὁ δὲ φιλοσοφίας ὠρεγμένος, ἐκκλίνων δὲ τὴν
πολυθρύλητον ἡδονήν, ἣ τινῶν θηλύνει νέων ψυχάς,
φανερός ἐστιν οὐ μόνον φύσει πρὸς εὐγένειαν
κλίνων, ἀλλὰ καὶ προαιρέσει. φύσις δὲ εὐγενὴς
μετρίαν ἄσκησιν προσλαβοῦσα, ἔτι δὲ τὸν ἀφθόνως
διδάξοντα, ῥᾳδίως ἔρχεται πρὸς τὴν τελείαν ἀνάληψιν τῆς ἀρετῆς.


<milestone unit="section" n="9"/>

ἐγὼ δὲ συνέχομαι σώματι
ἀσθενεῖ διὰ γῆρας· ἐτῶν γάρ εἰμι ὀγδοήκοντα·
διόπερ οὐ δύναμαί σοι συμμίξαι. ἀποστέλλω δέ
σοί τινας τῶν ἐμαυτοῦ συσχολαστῶν, οἳ τοῖς μὲν
κατὰ ψυχὴν οὐκ ἀπολείπονται ἐμοῦ, τοῖς δὲ</p>
<pb n="120"/>
<p>κατὰσῶμα προτεροῦσιν· οἷς συνὼν οὐδενὸς καθυστερήσεις τῶν πρὸς τὴν τελείαν εὐδαιμονίαν ἀνηκόντων."</p>
<p>Ἀπέστειλε δὲ Περσαῖον καὶ Φιλωνίδην τὸν
Θηβαῖον, ὧν ἀμφοτέρων Ἐπίκουρος μνημονεύει
ὡς συνόντων Ἀντιγόνῳ ἐν τῇ πρὸς Ἀριστόβουλον
τὸν ἀδελφὸν ἐπιστολῇ. ἔδοξε δέ μοι καὶ τὸ ψήφισμα
τὸ περὶ αὐτοῦ τῶν Ἀθηναίων ὑπογράψαι.


<milestone unit="section" n="10"/>

καὶ
ἔχει ὧδε·</p>
<p>"Ἐπʼ Ἀρρενίδου ἄρχοντος, ἐπὶ τῆς Ἀκαμαντίδος πέμπτης πρυτανείας, Μαιμακτηριῶνος δεκάτῃ ὑστέρᾳ, τρίτῃ καὶ εἰκοστῇ τῆς πρυτανείας,
ἐκκλησία κυρία, τῶν προέδρων ἐπεψήφισεν Ἵππων
Κρατιστοτέλους Ξυπεταιὼν καὶ οἱ συμπρόεδροι,
Θράσων Θράσωνος Ἀνακαιεὺς εἶπεν·</p>
<p>"Ἐπειδὴ Ζήνων Μνασέου Κιτιεὺς ἔτη πολλὰ
κατὰ φιλοσοφίαν ἐν τῇ πόλει γενόμενος ἔν τε τοῖς
λοιποῖς ἀνὴρ ἀγαθὸς ὢν διετέλεσε καὶ τοὺς εἰς
σύστασιν αὐτῷ τῶν νέων πορευομένους παρακαλῶν
ἐπʼ ἀρετὴν καὶ σωφροσύνην παρώρμα πρὸς τὰ
βέλτιστα, παράδειγμα τὸν ἴδιον βίον ἐκθεὶς ἅπασιν
ἀκόλουθον ὄντα τοῖς λόγοις οἷς διελέγετο,


<milestone unit="section" n="11"/>

τύχῃ
ἀγαθῇ δεδόχθαι τῷ δήμῳ, ἐπαινέσαι μὲν Ζήνωνα
Μνασέου Κιτιέα καὶ στεφανῶσαι χρυσῷ στεφάνῳ
κατὰ τὸν νόμον ἀρετῆς ἕνεκεν καὶ σωφροσύνης,
οἰκοδομῆσαι δὲ αὐτῷ καὶ τάφον ἐπὶ τοῦ Κεραμεικοῦ δημοσίᾳ· τῆς δὲ ποιήσεως τοῦ στεφάνου καὶ
τῆς οἰκοδομῆς τοῦ τάφου χειροτονῆσαι τὸν δῆμον
ἤδη τοὺς ἐπιμελησομένους πέντε ἄνδρας ἐξ Ἀ-</p>
<pb n="122"/>
<p>θηναίων. ἐγγράψαι δὲ &lt;τόδε&gt; τὸ ψήφισμα τὸν
γραμματέα τοῦ δήμου ἐν στήλαις &lt;λιθίναισ&gt; δύο
καὶ ἐξεῖναι αὐτῶν θεῖναι τὴν μὲν ἐν Ἀκαδημείᾳ,
τὴν δὲ ἐν Λυκείῳ. τὸ δὲ ἀνάλωμα τὸ εἰς τὰς
στήλας γινόμενον μερίσαι τὸν ἐπὶ τῇ διοικήσει,
ὅπως &lt;ἂν&gt; ἅπαντες εἴδωσιν ὅτι ὁ δῆμος ὁ [τῶν]
Ἀθηναίων τοὺς ἀγαθοὺς καὶ ζῶντας τιμᾷ καὶ
τελευτήσαντας.


<milestone unit="section" n="12"/>

ἐπὶ &lt;δὲ&gt; τὴν &lt;ποίησιν τοῦ στεφάνου καὶ τὴν&gt; οἰκοδομὴν κεχειροτόνηνται Θράσων
Ἀνακαιεύς, Φιλοκλῆς Πειραιεύς, Φαῖδρος Ἀναφλύστιος, Μέδων Ἀχαρνεύς, Μίκυθος Συπαληττεύς,
Δίων Παιανιεύς."</p>
<p>Καὶ τὸ ψήφισμα μὲν ὧδε ἔχει.</p>
<p>Φησὶ δʼ Ἀντίγονος ὁ Καρύστιος οὐκ ἀρνεῖσθαι
αὐτὸν εἶναι Κιτιέα. τῶν γὰρ εἰς τὴν ἐπισκευὴν
τοῦ λουτρῶνος συμβαλλομένων εἷς ὢν καὶ ἀναγραφόμενος ἐν τῇ στήλῃ, "Ζήνωνος τοῦ φιλοσόφου," ἠξίωσε καὶ τὸ Κιτιεύς προστεθῆναι.
ποιήσας δέ ποτε κοῖλον ἐπίθημα τῇ ληκύθῳ
περιέφερε νόμισμα, λύσιν ἕτοιμον<note n="1" place="unspecified" anchored="yes">
<foreign lang="greek">ἕτοιμον</foreign> βπ·
<foreign lang="greek">ἑτοίμην</foreign> ξετερι.</note> τῶν ἀναγκαίων
ἵνʼ ἔχοι Κράτης ὁ διδάσκαλος.


<milestone unit="section" n="13"/>

φασὶ δʼ αὐτὸν
ὑπὲρ χίλια τάλαντα ἔχοντα ἐλθεῖν εἰς τὴν Ἑλλάδα
καὶ ταῦτα δανείζειν ναυτικῶς. ἤσθιε δʼ ἀρτίδια
καὶ μέλι καὶ ὀλίγον εὐώδους οἰναρίου ἔπινε.
παιδαρίοις τε ἐχρῆτο σπανίως, ἅπαξ ἢ δίς
που παιδισκαρίῳ τινί, ἵνα μὴ δοκοίη μισογύνης
εἶναι, σύν τε Περσαίῳ τὴν αὐτὴν οἰκίαν ᾤκει·
καὶ αὐτοῦ αὐλητρίδιον εἰσαγαγόντος πρὸς αὐτόν,
σπάσας πρὸς τὸν Περσαῖον αὐτὸ ἀπήγαγεν. ἦν
τε, φασίν, εὐσυμπερίφορος, ὡς πολλάκις Ἀντί-</p>
<pb n="124"/>
<p>γονον τὸν βασιλέα ἐπικωμάσαι αὐτῷ καὶ πρὸς
Ἀριστοκλέα τὸν κιθαρῳδὸν ἅμʼ αὐτῷ ἐλθεῖν ἐπὶ
κῶμον, εἶτα μέντοι ὑποδῦναι.


<milestone unit="section" n="14"/>

ἐξέκλινε δέ, φησί,
καὶ τὸ πολυδημῶδες, ὡς ἐπʼ ἄκρου καθίζεσθαι τοῦ
βάθρου, κερδαίνοντα τὸ γοῦν ἕτερον μέρος τῆς
ἐνοχλήσεως. οὐ μὴν οὐδὲ μετὰ πλειόνων δύο ἢ
τριῶν περιεπάτει. ἐνίοτε<note n="1" place="unspecified" anchored="yes">
<foreign lang="greek">ἐνίους</foreign> λιβρι.</note>
δὲ καὶ χαλκὸν εἰσέπραττε τοὺς περιισταμένους, &lt;ὥστε δεδιότασ&gt; τὸ
διδόναι μὴ ἐνοχλεῖν, καθά φησι Κλεάνθης ἐν τῷ
Περὶ χαλκοῦ· πλειόνων τε περιστάντων αὐτόν,
δείξας ἐν τῇ στοᾷ κατʼ ἄκρου τὸ ξύλινον περιφερὲς
τοῦ βωμοῦ ἔφη, "τοῦτό ποτʼ ἐν μέσῳ ἔκειτο, διὰ
δὲ τὸ ἐμποδίζειν ἰδίᾳ ἐτέθη· καὶ ὑμεῖς οὖν ἐκ τοῦ
3μέσου βαστάσαντες αὑτοὺς ἧττον ἡμῖν ἐνοχλήσετε."</p>
<p>Δημοχάρους δὲ τοῦ Λάχητος ἀσπαζομένου αὐτὸν
καὶ φάσκοντος λέγειν καὶ γράφειν ὧν ἂν χρείαν
ἔχῃ πρὸς Ἀντίγονον, ὡς ἐκείνου πάντα παρέξοντος,
ἀκούσας οὐκέτʼ αὐτῷ συνδιέτριψε.


<milestone unit="section" n="15"/>

λέγεται δὲ
καὶ μετὰ τὴν τελευτὴν τοῦ Ζήνωνος εἰπεῖν τὸν
Ἀντίγονον, οἷον εἴη θέατρον ἀπολωλεκώς· ὅθεν καὶ
διὰ Θράσωνος πρεσβευτοῦ παρὰ τῶν Ἀθηναίων
ᾔτησεν αὐτῷ τὴν ἐν Κεραμεικῷ ταφήν. ἐρωτηθεὶς δὲ διὰ τί θαυμάζει αὐτόν, "ὅτι," ἔφη, "πολλῶν</p>
<pb n="126"/>
<p>καὶ μεγάλων αὐτῷ διδομένων ὑπʼ ἐμοῦ οὐδέποτʼ
ἐχαυνώθη οὐδὲ ταπεινὸς ὤφθη."</p>
<p>Ἦν δὲ καὶ ζητητικὸς καὶ περὶ πάντων ἀκριβολογούμενος· ὅθεν καὶ ὁ Τίμων ἐν τοῖς Σίλλοις φησὶν
οὕτω·</p>
<p>καὶ Φοίνισσαν ἴδον λιχνόγραυν σκιερῷ ἐνὶ τύφῳ
πάντων ἱμείρουσαν· ὁ δʼ ἔρρει γυργαθὸς αὐτῆς
σμικρὸς ἐών· νοῦν δʼ εἶχεν ἐλάσσονα κινδαψοῖο.</p>

<milestone unit="section" n="16"/>
<p>Ἐπιμελῶς δὲ καὶ πρὸς Φίλωνα τὸν διαλεκτικὸν
διεκρίνετο καὶ συνεσχόλαζεν αὐτῷ· ὅθεν καὶ
θαυμασθῆναι ὑπὸ Ζήνωνος τοῦ νεωτέρου οὐχ
ἧττον Διοδώρου τοῦ διδασκάλου αὐτοῦ. ἦσαν δὲ
περὶ αὐτὸν καὶ γυμνορρύπαροί τινες, ὥς φησι καὶ ὁ
Τίμων·</p>
<p>ὄφρα πενεστάων<note n="1" place="unspecified" anchored="yes">
<foreign lang="greek">μεταναστῶν</foreign> ξολλ. ιλ. ιχ.
648 διελς.</note> σύναγεν νέφος, οἳ περὶ πάντων
πτωχότατοί τʼ ἦσαν καὶ κουφότατοι βροτοὶ ἀστῶν.</p>
<p>Αὐτὸν δὲ στυγνόν τʼ εἶναι καὶ πικρόν, καὶ τὸ
πρόσωπον συνεσπασμένον. ἦν εὐτελής τε σφόδρα
καὶ βαρβαρικῆς ἐχόμενος σμικρολογίας, προσχήματι οἰκονομίας. εἰ δέ τινα ἐπικόπτοι, περιεσταλμένως καὶ οὐ χάδην, ἀλλὰ πόρρωθεν· λέγω δὲ οἷον
ἐπὶ τοῦ καλλωπιζομένου ποτὲ ἔφη.


<milestone unit="section" n="17"/>

ὀχέτιον γάρ
τι ὀκνηρῶς αὐτοῦ ὑπερβαίνοντος, "δικαίως," εἶπεν,
"ὑφορᾷ τὸν πηλόν· οὐ γὰρ ἔστιν ἐν αὐτῷ κατοπτρίσασθαι." ὡς δὲ Κυνικός τις οὐ φήσας ἔλαιον
ἔχειν ἐν τῇ ληκύθῳ, προσῄτησεν αὐτόν, οὐκ ἔφη
δώσειν· ἀπελθόντα<note n="2" place="unspecified" anchored="yes">
<foreign lang="greek">ἀπελθόντα</foreign> ϝυλγ.· <foreign lang="greek">ἀπελθόντος</foreign>
ριξηαρδς.</note> μέντοι ἐκέλευσε σκέψασθαι</p>
<pb n="128"/>
<p>ὁπότερος εἰη ἀναιδέστερος. ἐρωτικῶς δὲ διακείμενος Χρεμωνίδου, παρακαθιζόντων αὐτοῦ τε καὶ
Κλεάνθους, ἀνέστη· θαυμάζοντος δὲ τοῦ Κλεάνθους
ἔφη "καὶ τῶν ἰατρῶν ἀκούω τῶν ἀγαθῶν, κράτιστον εἶναι φάρμακον πρὸς τὰ φλεγμαίνοντα
ἡσυχίαν." δυοῖν δʼ ὑπανακειμένοιν<note n="1" place="unspecified" anchored="yes">
<foreign lang="greek">ὑπερανακειμένοιν</foreign> ξοδδ. ξορρ.
μεναγιυς· <foreign lang="greek">ὑπερανακειμένου</foreign>
ξασαυβον.</note> ἐν πότῳ καὶ
τοῦ ὑπʼ αὐτὸν τὸν ὑφʼ ἑαυτὸν σκιμαλίζοντος τῷ
ποδί, αὐτὸς ἐκεῖνον τῷ γόνατι. ἐπιστραφέντος
δέ, "τί οὖν" &lt;ἔφη&gt; "οἴει τὸν ὑποκάτω σου πάσχειν
ὑπὸ σοῦ;"


<milestone unit="section" n="18"/>

πρὸς δὲ τὸν φιλόπαιδα οὔτε τοὺς
διδασκάλους ἔφη φρένας ἔχειν, ἀεὶ διατρίβοντας ἐν
παιδαρίοις, οὔτʼ ἐκείνους. ἔφασκε δὲ τοὺς μὲν
τῶν ἀσολοίκων λόγους καὶ ἀπηρτισμένους ὁμοίους
εἶναι τῷ ἀργυρίῳ τῷ Ἀλεξανδρίνῳ· εὐοφθάλμους
μὲν καὶ περιγεγραμμένους καθὰ καὶ τὸ νόμισμα,
οὐδὲν δὲ διὰ ταῦτα βελτίονας. τοὺς δὲ τοὐναντίον ἀφωμοίου τοῖς Ἀττικοῖς τετραδράχμοις εἰκῆ
μὲν κεκομμένοις καὶ σολοίκως, καθέλκειν μέντοι
πολλάκις τὰς κεκαλλιγραφημένας [λέξεις]. Ἀρίστωνος δὲ τοῦ μαθητοῦ πολλὰ διαλεγομένου οὐκ
εὐφυῶς, ἔνια δὲ καὶ προπετῶς καὶ θρασέως,
"ἀδύνατον," εἰπεῖν, "εἰ μή σε ὁ πατὴρ μεθύων
ἐγέννησεν·" ὅθεν αὐτὸν καὶ λάλον ἀπεκάλει,
βραχυλόγος ὤν.</p>

<milestone unit="section" n="19"/>
<p>Πρὸς δὲ τὸν ὀψοφάγον μηδὲν τοῖς συμβιωταῖς
καταλιπόντα, παρατεθέντος ποτὲ μεγάλου ἰχθύος,
ἄρας οἷος ἦν κατεσθίειν· ἐμβλέψαντος δέ, "τί οὖν,"
ἔφη, "τοὺς συμβιωτὰς οἴει πάσχειν καθʼ ἡμέραν,
εἰ σὺ μίαν μὴ δύνασαι ἐνεγκεῖν τὴν ἐμὴν ὀψο-</p>
<pb n="130"/>
<p>φαγίαν;" μειρακίου δὲ περιεργότερον παρὰ τὴν
ἡλικίαν ἐρωτῶντος ζήτημά τι, προσήγαγε πρὸς
κάτοπτρον καὶ ἐκέλευσεν ἐμβλέψαι· ἔπειτʼ ἠρώτησεν εἰ δοκεῖ αὐτῷ ἁρμόττοντα εἶναι &lt;τῇ&gt; ὄψει
τοιαύτῃ<note n="1" place="unspecified" anchored="yes">
<foreign lang="greek">τοιαύτῃ</foreign> ϝυλγ.· <foreign lang="greek">τοιαῦτα</foreign> ριξηαρδς· τὰ τοιαῦτα ξοβετ.</note> ζητήματα. πρὸς δὲ τὸν φάσκοντα ὡς
τὰ πολλὰ αὐτῷ Ἀντισθένης οὐκ ἀρέσκοι, χρείαν
Σοφοκλέους προενεγκάμενος ἠρώτησεν εἴ τινα καὶ
καλὰ ἔχειν αὐτῷ δοκεῖ· τοῦ δʼ οὐκ εἰδέναι φήσαντος, "εἶτʼ οὐκ αἰσχύνῃ," ἔφη, "εἰ μέν τι κακὸν
ἦν εἰρημένον [ὑπʼ Ἀντισθένους], τοῦτʼ ἐκλεγόμενος
καὶ μνημονεύων, εἰ δέ τι καλόν, οὐδʼ ἐπιβαλλόμενος κατέχειν;"</p>

<milestone unit="section" n="20"/>
<p>Εἰπόντος δέ τινος ὅτι μικρὰ αὐτῷ δοκεῖ τὰ
λογάρια τῶν φιλοσόφων, "λέγεις," εἶπε, "τἀληθῆ·
δεῖ μέντοι καὶ τὰς συλλαβὰς αὐτῶν βραχείας εἶναι,
εἰ δυνατόν." λέγοντος δέ τινος αὐτῷ περὶ Πολέμωνος ὡς ἄλλα προθέμενος ἄλλα λέγει, σκυθρωπάσας ἔφη "πόσου γὰρ &lt;ἂν&gt; ἠγάπας<note n="2" place="unspecified" anchored="yes">
<foreign lang="greek">πόσου γὰρ ἠγάπας</foreign> ϝυλγ.· φορτ.

<foreign lang="greek">πῶς γὰρ οὐκ ἠγ.</foreign> ριξηαρδς.</note> τὰ διδόμενα;" δεῖν δʼ ἔφη τόνῳ διαλεγόμενον ὥσπερ
τοὺς ὑποκριτὰς τὴν μὲν φωνὴν καὶ τὴν δύναμιν
μεγάλην ἔχειν, τὸ μέντοι στόμα μὴ διέλκειν·
ὃ ποιεῖν τοὺς πολλὰ μὲν λαλοῦντας, ἀδύνατα δέ.
τοῖς εὖ λεγομένοις οὐκ ἔφη δεῖν καταλείπεσθαι
τόπον ὥσπερ τοῖς ἀγαθοῖς τεχνίταις εἰς τὸ θεάσασθαι, τοὐναντίον δὲ τὸν ἀκούοντα οὕτω πρὸς
τοῖς λεγομένοις γίνεσθαι ὥστε μὴ λαμβάνειν
χρόνον εἰς τὴν ἐπισημείωσιν.</p>

<milestone unit="section" n="21"/>
<p>Νεανίσκου πολλὰ λαλοῦντος ἔφη "τὰ ὦτά σου
εἰς τὴν γλῶτταν συνερρύηκεν." πρὸς τὸν καλὸν
εἰπόντα ὅτι οὐ δοκεῖ αὐτῷ ἐρασθήσεσθαι ὁ σοφός</p>
<pb n="132"/>
<p>"οὐδέν," ἔφη, "ὑμῶν ἀθλιώτερον ἔσεσθαι τῶν
καλῶν." ἔλεγε δὲ καὶ τῶν φιλοσόφων τοὺς
πλείστους τὰ μὲν πολλὰ ἀσόφους εἶναι, τὰ δὲ
μικρὰ καὶ τυχηρὰ ἀμαθεῖς. καὶ προεφέρετο τὸ
τοῦ Καφισίου, ὃς ἐπιβαλομένου τινὸς τῶν μαθητῶν
μεγάλα φυσᾶν, πατάξας εἶπεν ὡς οὐκ ἐν τῷ
μεγάλῳ τὸ εὖ κείμενον εἴη, ἀλλʼ ἐν τῷ εὖ τὸ μέγα.
νεανίσκου δέ τινος θρασύτερον διαλεγομένου, "οὐκ
ἂν εἴποιμι," ἔφη, "μειράκιον, ἃ ἐπέρχεταί μοι."</p>

<milestone unit="section" n="22"/>
<p>Ῥοδίου δέ τινος καλοῦ καὶ πλουσίου, ἄλλως
δὲ μηδέν, προσκειμένου αὐτῷ, μὴ βουλόμενος ἀνέχεσθαι, πρῶτον μὲν ἐπὶ τὰ κεκονιμένα τῶν βάθρων
ἐκάθιζεν αὐτόν, ἵνα μολύνῃ τὴν χλανίδα· ἔπειτα
εἰς τὸν τῶν πτωχῶν τόπον, ὥστε συνανατρίβεσθαι
τοῖς ῥάκεσιν αὐτῶν· καὶ τέλος ἀπῆλθεν ὁ νεανίσκος.
πάντων ἔλεγεν ἀπρεπέστερον<note n="1" place="unspecified" anchored="yes">
<foreign lang="greek">ἀπρεπέστατον</foreign> ριξηαρδς.</note>
εἶναι τὸν τῦφον, καὶ
μάλιστα ἐπὶ τῶν νέων. μὴ τὰς φωνὰς καὶ τὰς
λέξεις ἀπομνημονεύειν, ἀλλὰ περὶ τὴν διάθεσιν τῆς
χρείας τὸν νοῦν ἀσχολεῖσθαι, μὴ ὥσπερ ἕψησίν τινα
ἢ σκευασίαν ἀναλαμβάνοντας. δεῖν τʼ ἔλεγε τοὺς
νέους πάσῃ κοσμιότητι χρῆσθαι ἐν πορείᾳ καὶ
σχήματι καὶ περιβολῇ· συνεχές τε προεφέρετο τοὺς
ἐπὶ τοῦ Καπανέως Εὐριπίδου στίχους, ὅτι βίος
μὲν ἦν αὐτῷ</p>
<p>ἥκιστα δʼ ὄλβῳ γαῦρος ἦν, φρόνημα δὲ
οὐδέν τι μεῖζον εἶχεν ἢ πένης ἀνήρ.</p>

<milestone unit="section" n="23"/>
<p>Ἔλεγε δὲ μηδὲν εἶναι τῆς οἰήσεως ἀλλοτριώτερον
πρὸς κατάληψιν τῶν ἐπιστημῶν, μηδενός θʼ ἡμᾶς</p>
<pb n="134"/>
<p>οὕτως εἶναι ἐνδεεῖς ὡς χρόνου. ἐρωτηθεὶς τίς
ἐστι φίλος, "ἄλλος," ἔφη, "ἐγώ." δοῦλον ἐπὶ
κλοπῇ, φασίν, ἐμαστίγου· τοῦ δʼ εἰπόντος, "εἵμαρτό
μοι κλέψαι," ἔφη, "καὶ δαρῆναι." τὸ κάλλος
εἶπε τῆς σωφροσύνης ἄνθος εἶναι· οἱ δὲ τοῦ κάλλους τὴν σωφροσύνην. τῶν γνωρίμων τινὸς παιδάριον μεμωλωπισμένον θεασάμενος πρὸς αὐτόν,
"ὁρῶ σου," ἔφη, "τοῦ θυμοῦ τὰ ἴχνη·" πρὸς τὸν
κεχρισμένον τῷ μύρῳ, "τίς ἐστιν," ἔφη, "ὁ γυναικὸς ὄζων;" Διονυσίου δὲ τοῦ Μεταθεμένου εἰπόντος
αὐτῷ διὰ τί αὐτὸν μόνον οὐ διορθοῖ, ἔφη, "οὐ
γάρ σοι πιστεύω." πρὸς τὸ φλυαροῦν μειράκιον,
"διὰ τοῦτο," εἶπε, "δύο ὦτα ἔχομεν, στόμα δὲ ἕν,
ἵνα πλείονα μὲν ἀκούωμεν, ἥττονα δὲ λέγωμεν."

<milestone unit="section" n="24"/>
ἐν συμποσίῳ κατακείμενος σιγῇ τὴν αἰτίαν ἠρωτήθη· ἔφη οὖν τῷ ἐγκαλέσαντι ἀπαγγεῖλαι πρὸς
τὸν βασιλέα ὅτι παρῆν τις σιωπᾶν ἐπιστάμενος·
ἦσαν δὲ οἱ ἐρωτήσαντες παρὰ Πτολεμαίου πρέσβεις ἀφικόμενοι καὶ βουλόμενοι μαθεῖν τί εἴποιεν
παρʼ αὐτοῦ πρὸς τὸν βασιλέα. ἐρωτηθεὶς πῶς ἔχει
πρὸς λοιδορίαν, "καθάπερ," εἶπεν, "εἰ πρεσβευτὴς ἀναπόκριτος ἀποστέλλοιτο." φησὶ δʼ Ἀπολλώνιος ὁ Τύριος, ἕλκοντος αὐτὸν Κράτητος τοῦ
ἱματίου ἀπὸ Στίλπωνος, εἰπεῖν, "ὦ Κράτης, λαβὴ
φιλοσόφων ἐστὶν ἐπιδέξιος ἡ διὰ τῶν ὤτων· πείσας</p>
<pb n="136"/>
<p>οὖν ἕλκε τούτων· εἰ δέ με βιάζῃ, τὸ μὲν σῶμα
παρὰ σοὶ ἔσται, ἡ δὲ ψυχὴ παρὰ Στίλπωνι."</p>

<milestone unit="section" n="25"/>
<p>Συνδιέτριψε δὲ καὶ Διοδώρῳ, καθά φησιν Ἱππόβοτος· παρʼ ᾧ καὶ τὰ διαλεκτικὰ ἐξεπόνησεν.
ἤδη δὲ προκόπτων εἰσῄει καὶ πρὸς Πολέμωνα ὑπʼ
ἀτυφίας, ὥστε φασὶ λέγειν ἐκεῖνον, "οὐ λανθάνεις,
ὦ Ζήνων, ταῖς κηπαίαις παρεισρέων θύραις καὶ
τὰ δόγματα κλέπτων Φοινικικῶς μεταμφιεννύς."
καὶ πρὸς τὸν δείξαντα δʼ αὐτῷ διαλεκτικὸν ἐν τῷ
θερίζοντι λόγῳ ἑπτὰ διαλεκτικὰς ἰδέας πυθέσθαι,
πόσας εἰσπράττεται μισθοῦ· ἀκούσαντα δὲ ἑκατόν,
διακοσίας αὐτῷ δοῦναι. τοσοῦτον ἤσκει φιλομάθειαν. φασὶ δὲ καὶ πρῶτον καθῆκον ὠνομακέναι καὶ λόγον περὶ αὐτοῦ πεποιηκέναι. τούς θʼ
Ἡσιόδου στίχους μεταγράφειν οὕτω·</p>
<p>κεῖνος μὲν πανάριστος ὃς εὖ εἰπόντι πίθηται,
ἐσθλὸς δʼ αὖ κἀκεῖνος ὃς αὐτὸς πάντα νοήσῃ.</p>

<milestone unit="section" n="26"/>
<p>κρείττονα γὰρ εἶναι τὸν ἀκοῦσαι καλῶς δυνάμενον
τὸ λεγόμενον καὶ χρῆσθαι αὐτῷ τοῦ διʼ αὑτοῦ τὸ
πᾶν συννοήσαντος· τῷ μὲν γὰρ εἶναι μόνον τὸ
συνεῖναι, τῷ δʼ εὖ πεισθέντι προσεῖναι καὶ τὴν
πρᾶξιν.</p>
<p>Ἐρωτηθεὶς δέ, φησί, διὰ τί αὐστηρὸς ὢν ἐν τῷ
πότῳ διαχεῖται ἔφη, "καὶ οἱ θέρμοι πικροὶ ὄντες
βρεχόμενοι γλυκαίνονται." φησὶ δὲ καὶ Ἑκάτων
ἐν τῷ δευτέρῳ τῶν Χρειῶν ἀνίεσθαι αὐτὸν ἐν ταῖς
τοιαύταις κοινωνίαις. ἔλεγέ τε κρεῖττον εἶναι τοῖς</p>
<pb n="138"/>
<p>ποσὶν ὀλισθεῖν ἢ τῇ γλώττῃ. τὸ εὖ γίνεσθαι μὲν
παρὰ μικρόν, οὐ μὴν μικρὸν εἶναι. [οἱ δὲ Σωκράτους.]</p>

<milestone unit="section" n="27"/>
<p>Ἦν δὲ καρτερικώτατος καὶ λιτότατος, ἀπύρῳ
τροφῇ χρώμενος καὶ τρίβωνι λεπτῷ, ὥστε λέγεσθαι
ἐπʼ αὐτοῦ·</p>
<p>τὸν δʼ οὔτʼ ἂρ χειμὼν κρυόεις, οὐκ ὄμβρος ἀπείρων,
οὐ φλὸξ ἠελίοιο δαμάζεται, οὐ νόσος αἰνή,
οὐκ ἔροτις δήμου ἐναρεῖ μένος,<note n="1" place="unspecified" anchored="yes">
<foreign lang="greek">ἐναρίθμιος</foreign> λιβρι.</note>
ἀλλʼ ὅ γʼ ἀτειρὴς
ἀμφὶ διδασκαλίῃ τέτατι νύκτας τε καὶ ἦμαρ.</p>
<p>οἵ γε μὴν κωμικοὶ ἐλάνθανον ἐπαινοῦντες αὐτὸν
διὰ τῶν σκωμμάτων. ἵνα καὶ Φιλήμων φησὶν
οὕτως ἐν δράματι Φιλοσόφοις·</p>
<p>εἷς ἄρτος, ὄψον ἰσχάς, ἐπιπιεῖν ὕδωρ.
φιλοσοφίαν καινὴν γὰρ οὗτος φιλοσοφεῖ,
πεινῆν διδάσκει καὶ μαθητὰς λαμβάνει·</p>
<p>οἱ δὲ Ποσειδίππου.</p>
<p>Ἤδη δὲ καὶ εἰς παροιμίαν σχεδὸν ἐχώρησεν.
ἐλέγετο γοῦν ἐπʼ αὐτοῦ·</p>
<p>τοῦ φιλοσόφου Ζήνωνος ἐγκρατέστερος.</p>
<p>ἀλλὰ καὶ Ποσείδιππος Μεταφερομένοις·</p>
<p>ὥστʼ ἐν ἡμέραις δέκα
εἶναι δοκεῖν Ζήνωνος ἐγκρατέστερον.</p>

<milestone unit="section" n="28"/>
<p>Τῷ γὰρ ὄντι πάντας ὑπερεβάλλετο τῷ τʼ εἴδει
τούτῳ καὶ τῇ σεμνότητι καὶ δὴ νὴ Δία τῇ μακαριότητι· ὀκτὼ γὰρ πρὸς τοῖς ἐνενήκοντα βιοὺς
ἔτη κατέστρεψεν, ἄνοσος καὶ ὑγιὴς διατελέσας.</p>
<pb n="140"/>
<p>Περσαῖος δέ φησιν ἐν ταῖς Ἠθικαῖς σχολαῖς δύο
καὶ ἑβδομήκοντα ἐτῶν τελευτῆσαι αὐτόν, ἐλθεῖν
δʼ Ἀθήναζε δύο καὶ εἴκοσιν ἐτῶν· ὁ δʼ Ἀπολλώνιός
φησιν ἀφηγήσασθαι τῆς σχολῆς αὐτὸν ἔτη δυοῖν
δέοντα ἑξήκοντα. ἐτελεύτα δὴ οὕτως· ἐκ τῆς
σχολῆς ἀπιὼν προσέπταισε καὶ τὸν δάκτυλον
περιέρρηξε· παίσας δὲ τὴν γῆν τῇ χειρί, φησὶ τὸ
ἐκ τῆς Νιόβης,</p>
<p>
<hi rend="center">ἔρχομαι· τί μʼ αὔεις;</hi>
</p>
<p>καὶ παραχρῆμα ἐτελεύτησεν, ἀποπνίξας ἑαυτόν.</p>

<milestone unit="section" n="29"/>
<p>Ἀθηναῖοι δʼ ἔθαψαν αὐτὸν ἐν τῷ Κεραμεικῷ
καὶ ψηφίσμασι τοῖς προειρημένοις ἐτίμησαν, τὴν
ἀρετὴν αὐτῷ προσμαρτυροῦντες. καὶ Ἀντίπατρος
ὁ Σιδώνιος ἐποίησεν οὕτως εἰς αὐτόν·</p>
<p>τῆνος ὅδε Ζήνων Κιτίῳ φίλος, ὅς ποτʼ Ὄλυμπον
ἔδραμεν, οὐκ Ὄσσῃ Πήλιον ἀνθέμενος,</p>
<p>οὐδὲ τά γʼ Ἡρακλῆος ἀέθλεε· τὰν δέ ποτʼ ἄστρα
ἀτραπιτὸν μούνας εὗρε σαοφροσύνας.</p>

<milestone unit="section" n="30"/>
<p>καὶ ἄλλο Ζηνόδοτος ὁ στωικός, Διογένους μαθητής·</p>
<p>ἔκτισας αὐτάρκειαν, ἀφεὶς κενεαυχέα πλοῦτον,
Ζήνων, σὺν πολιῷ σεμνὸς ἐπισκυνίῳ·</p>
<p>ἄρσενα γὰρ λόγον εὗρες, ἐνηθλήσω δὲ προνοίᾳ
αἵρεσιν, ἀτρέστου ματέρʼ ἐλευθερίας·</p>
<p>εἰ δὲ πάτρα Φοίνισσα, τίς ὁ φθόνος; οὐ καὶ ὁ
Κάδμος</p>
<p>κεῖνος, ἀφʼ οὗ γραπτὰν Ἑλλὰς ἔχει σελίδα;</p>
<p>καὶ κοινῇ δὲ καὶ περὶ πάντων τῶν στωικῶν Ἀθήναιος ὁ ἐπιγραμματοποιός φησιν οὕτως·</p>
<pb n="142"/>
<p>ὦ στωικῶν μύθων εἰδήμονες, ὦ πανάριστα
δόγματα ταῖς ἱεραῖς ἐνθέμενοι σελίσιν,</p>
<p>τὰν ἀρετὰν ψυχᾶς ἀγαθὸν μόνον· ἅδε γὰρ ἀνδρῶν
μούνα καὶ βιοτὰν ῥύσατο καὶ πόλιας.</p>
<p>σαρκὸς δʼ ἡδυπάθημα, φίλον τέλος ἀνδράσιν ἄλλοις,
ἡ μία τῶν Μνήμης ἤνυσε θυγατέρων.</p>

<milestone unit="section" n="31"/>
<p>Εἴπομεν ὡς ἐτελεύτα ὁ Ζήνων καὶ ἡμεῖς ἐν τῇ
Παμμέτρῳ τοῦτον τὸν τρόπον·</p>
<p>τὸν Κιτιᾶ Ζήνωνα θανεῖν λόγος ὡς ὑπὸ γήρως
πολλὰ καμὼν ἐλύθη μένων ἄσιτος·</p>
<p>οἱ δʼ, ὅτι προσκόψας ποτʼ ἔφη χερὶ γαῖαν ἀλοίσας
ἔρχομαι αὐτόματος· τί δὴ καλεῖς με;</p>
<p>ἔνιοι γὰρ καὶ τοῦτον τὸν τρόπον τελευτῆσαί φασιν
αὐτόν.</p>
<p>Καὶ περὶ μὲν τῆς τελευτῆς ταῦτα.</p>
<p>Φησὶ δὲ Δημήτριος ὁ Μάγνης ἐν τοῖς Ὁμωνύμοις
τὸν πατέρα αὐτοῦ Μνασέαν πολλάκις ἅτʼ ἔμπορον
Ἀθήναζε παραγίνεσθαι καὶ πολλὰ τῶν Σωκρατικῶν βιβλίων ἀποφέρειν ἔτι παιδὶ ὄντι τῷ Ζήνωνι·

<milestone unit="section" n="32"/>
ὅθεν καὶ ἐν τῇ πατρίδι συγκεκροτῆσθαι. καὶ
οὕτως ἐλθόντα εἰς Ἀθήνας Κράτητι παραβαλεῖν.
δοκεῖ δέ, φησί, καὶ τὸ τέλος αὐτὸς ὁρίσαι τῶν
&lt;ἄλλων&gt; πλανωμένων περὶ τὰς ἀποφάσεις. ὤμνυε
δέ, φασί, καὶ κάππαριν, καθάπερ Σωκράτης τὸν
κύνα. ἔνιοι μέντοι, ἐξ ὧν εἰσιν οἱ περὶ Κάσσιον
τὸν σκεπτικόν, ἐν πολλοῖς κατηγοροῦντες τοῦ
Ζήνωνος, πρῶτον μὲν τὴν ἐγκύκλιον παιδείαν
ἄχρηστον ἀποφαίνειν λέγουσιν<note n="1" place="unspecified" anchored="yes">λέγοντα ξοδδ.· ξορρ.
ρεισκε.</note> ἐν ἀρχῇ τῆς Πολι-</p>
<pb n="144"/>
<p>τείας, δεύτερον ἐχθροὺς καὶ πολεμίους καὶ δούλους
καὶ ἀλλοτρίους λέγειν αὐτὸν ἀλλήλων εἶναι πάντας
τοὺς μὴ σπουδαίους, καὶ γονεῖς τέκνων καὶ ἀδελφοὺς
ἀδελφῶν, &lt;καὶ&gt; οἰκείους οἰκείων.</p>

<milestone unit="section" n="33"/>
<p>Πάλιν ἐν τῇ Πολιτείᾳ παριστάντα πολίτας καὶ
φίλους καὶ οἰκείους καὶ ἐλευθέρους τοὺς σπουδαίους μόνον, ὥστε τοῖς στωικοῖς οἱ γονεῖς καὶ τὰ
τέκνα ἐχθροί· οὐ γάρ εἰσι σοφοί. κοινάς τε τὰς
γυναῖκας δογματίζειν ὁμοίως ἐν τῇ Πολιτείᾳ καὶ
κατὰ τοὺς διακοσίους &lt;στίχουσ&gt; μήθʼ ἱερὰ μήτε
δικαστήρια μήτε γυμνάσια ἐν ταῖς πόλεσιν οἰκοδομεῖσθαι. περί τε νομίσματος οὕτως γράφειν,
"νόμισμα δʼ οὔτʼ ἀλλαγῆς ἕνεκεν οἴεσθαι δεῖν
κατασκευάζειν οὔτʼ ἀποδημίας ἕνεκεν." καὶ ἐσθῆτι
δὲ τῇ αὐτῇ κελεύει χρῆσθαι καὶ ἄνδρας καὶ γυναῖκας
καὶ μηδὲν μόριον ἀποκεκρύφθαι.


<milestone unit="section" n="34"/>

ὅτι δʼ αὐτοῦ
ἐστιν ἡ Πολιτεία καὶ Χρύσιππος ἐν τῷ Περὶ
πολιτείας φησί. περί τʼ ἐρωτικῶν διείλεκται κατὰ
τὴν ἀρχὴν τῆς ἐπιγραφομένης Ἐρωτικῆς τέχνης·
ἀλλὰ καὶ ἐν ταῖς Διατριβαῖς τὰ παραπλήσια γράφει.
τοιουτότροπά τινά ἐστι παρὰ τῷ Κασσίῳ, ἀλλὰ
καὶ Ἰσιδώρῳ τῷ Περγαμηνῷ ῥήτορι· ὃς καὶ
ἐκτμηθῆναί φησιν ἐκ τῶν βιβλίων τὰ κακῶς
λεγόμενα παρὰ τοῖς στωικοῖς ὑπʼ Ἀθηνοδώρου
τοῦ στωικοῦ πιστευθέντος τὴν ἐν Περγάμῳ βιβλιοθήκην· εἶτʼ ἀντιτεθῆναι αὐτά, φωραθέντος τοῦ
Ἀθηνοδώρου καὶ κινδυνεύσαντος. καὶ τοσαῦτα
μὲν περὶ τῶν ἀθετουμένων αὐτοῦ.</p>

<milestone unit="section" n="35"/>
<p>Γεγόνασι δὲ Ζήνωνες ὀκτώ· πρῶτος ὁ Ἐλεάτης,
περὶ οὗ λέξομεν· δεύτερος αὐτὸς οὗτος· τρίτος</p>
<pb n="146"/>
<p>Ῥόδιος, τὴν ἐντόπιον γεγραφὼς ἱστορίαν ἑνιαίαν·
τέταρτος ἱστορικός, τὴν Πύρρου γεγραφὼς στρατείαν εἰς Ἰταλίαν καὶ Σικελίαν, ἀλλὰ καὶ ἐπιτομὴν τῶν πεπραγμένων Ῥωμαίοις τε καὶ Καρχηδονίοις· πέμπτος Χρυσίππου μαθητής, βιβλία
μὲν ὀλίγα γεγραφώς, μαθητὰς δὲ πλείστους καταλελοιπώς· ἕκτος ἰατρὸς Ἡροφίλειος, νοῆσαι μὲν
ἱκανός, γράψαι δʼ ἄτονος· ἕβδομος γραμματικός, οὗ
πρὸς τοῖς ἄλλοις καὶ ἐπιγράμματα φέρεται· ὄγδοος
Σιδώνιος τὸ γένος, φιλόσοφος Ἐπικούρειος καὶ
νοῆσαι καὶ ἑρμηνεῦσαι σαφής.</p>

<milestone unit="section" n="36"/>
<p>Μαθηταὶ δὲ Ζήνωνος πολλοὶ μέν, ἔνδοξοι δὲ
Περσαῖος Δημητρίου Κιτιεύς, ὃν οἱ μὲν γνώριμον
αὐτοῦ, οἱ δὲ οἰκέτην ἕνα τῶν εἰς βιβλιογραφίαν
πεμπομένων αὐτῷ παρʼ Ἀντιγόνου, οὗ καὶ τροφεὺς
ἦν τοῦ παιδὸς Ἁλκυονέως. διάπειραν δέ ποτε
βουληθεὶς λαβεῖν αὐτοῦ ὁ Ἀντίγονος ἐποίησεν αὐτῷ
πλαστῶς ἀγγελθῆναι ὡς εἴη τὰ χωρία αὐτοῦ πρὸς
τῶν πολεμίων ἀφῃρημένα· καὶ σκυθρωπάσαντος,
"ὁρᾷς," ἔφη, "ὅτι οὐκ ἔστιν ὁ πλοῦτος ἀδιάφορον;"</p>
<p>Βιβλία δὲ αὐτοῦ φέρεται τάδε·</p>
<p>Περὶ βασιλείας.</p>
<p>Πολιτεία Λακωνική.</p>
<p>Περὶ γάμου.</p>
<p>Περὶ ἀσεβείας.</p>
<p>Θυέστης.</p>
<p>Περὶ ἐρώτων.</p>
<p>Προτρεπτικοί.</p>
<p>Διατριβῶν.</p>
<p>Χρειῶν δʼ</p>
<p>Ἀπομνημονεύματα.</p>
<p>Πρὸς τοὺς Πλάτωνος νόμους ζʼ.</p>
<pb n="148"/>

<milestone unit="section" n="37"/>
<p>Ἀρίστων Μιλτιάδου Χῖος, ὁ τὴν ἀδιαφορίαν
εἰσηγησάμενος. Ἥριλλος Καρχηδόνιος, ὁ τὴν ἐπιστήμην τέλος εἰπών. Διονύσιος ὁ μεταθέμενος εἰς
τὴν ἡδονήν· διὰ γὰρ σφοδρὰν ὀφθαλμίαν ὤκνησεν
ἔτι λέγειν τὸν πόνον ἀδιάφορον· οὗτος ἦν Ἡρακλεώτης. Σφαῖρος Βοσποριανός· Κλεάνθης Φανίου
Ἄσσιος, ὁ διαδεξάμενος τὴν σχολήν· ὃν καὶ ἀφωμοίου ταῖς σκληροκήροις δέλτοις, αἳ μόλις μὲν
γράφονται, διατηροῦσι δὲ τὰ γραφέντα. διήκουσε
δʼ ὁ Σφαῖρος καὶ Κλεάνθους μετὰ τὴν Ζήνωνος
τελευτήν· καὶ λέξομεν περὶ αὐτοῦ ἐν τῷ Περὶ
Κλεάνθους.


<milestone unit="section" n="38"/>

ἦσαν δὲ Ζήνωνος μαθηταὶ καὶ οἵδε,
καθά φησιν Ἱππόβοτος· Φιλωνίδης Θηβαῖος, Κάλλιππος Κορίνθιος, Ποσειδώνιος Ἀλεξανδρεύς, Ἀθηνόδωρος Σολεύς, Ζήνων Σιδώνιος.</p>
<p>Κοινῇ δὲ περὶ πάντων τῶν στωικῶν δογμάτων
ἔδοξέ μοι ἐν τῷ Ζήνωνος εἰπεῖν βίῳ, διὰ τὸ τοῦτον
κτίστην γενέσθαι τῆς αἱρέσεως. ἔστι μὲν οὖν
αὐτοῦ καὶ τὰ προγεγραμμένα βιβλία πολλά, ἐν οἷς
ἐλάλησεν ὡς οὐδεὶς τῶν στωικῶν. τὰ δὲ δόγματα
κοινῶς ἐστι τάδε· λελέχθω δʼ ἐπὶ κεφαλαίων,
ὥσπερ καὶ ἐπὶ τῶν ἄλλων ποιεῖν εἰώθαμεν.</p>

<milestone unit="section" n="39"/>
<p>Τριμερῆ φασὶν εἶναι τὸν κατὰ φιλοσοφίαν λόγον·
εἶναι γὰρ αὐτοῦ τὸ μέν τι φυσικόν, τὸ δὲ ἠθικόν,
τὸ δὲ λογικόν. οὕτω δὲ πρῶτος διεῖλε Ζήνων ὁ
Κιτιεὺς ἐν τῷ Περὶ λόγου καὶ Χρύσιππος ἐν τῷ αʼ
Περὶ λόγου καὶ ἐν τῇ αʼ τῶν Φυσικῶν καὶ Ἀπολ-</p>
<pb n="150"/>
<p>λόδωρος καὶ Σύλλος ἐν τῷ πρώτῳ τῶν Εἰς τὰ
δόγματα εἰσαγωγῶν καὶ Εὔδρομος ἐν τῇ Ἠθικῇ
στοιχειώσει καὶ Διογένης ὁ Βαβυλώνιος καὶ
Ποσειδώνιος.</p>
<p>Ταῦτα δὲ τὰ μέρη ὁ μὲν Ἀπολλόδωρος τόπους
καλεῖ, ὁ δὲ Χρύσιππος καὶ Εὔδρομος εἴδη, ἄλλοι
γένη.


<milestone unit="section" n="40"/>

εἰκάζουσι δὲ ζῴῳ τὴν φιλοσοφίαν, ὀστοῖς
μὲν καὶ νεύροις τὸ λογικὸν προσομοιοῦντες, τοῖς
δὲ σαρκωδεστέροις τὸ ἠθικόν, τῇ δὲ ψυχῇ τὸ
φυσικόν. ἢ πάλιν ᾠῷ· τὰ μὲν γὰρ ἐκτὸς εἶναι τὸ
λογικόν, τὰ δὲ μετὰ ταῦτα τὸ ἠθικόν, τὰ δʼ ἐσωτάτω τὸ φυσικόν. ἢ ἀγρῷ παμφόρῳ· οὗ τὸν μὲν περιβεβλημένον φραγμὸν τὸ λογικόν, τὸν δὲ καρπὸν τὸ
ἠθικόν, τὴν δὲ γῆν ἢ τὰ δένδρα τὸ φυσικόν. ἢ πόλει
καλῶς τετειχισμένῃ καὶ κατὰ λόγον διοικουμένῃ.</p>
<p>Καὶ οὐθὲν μέρος τοῦ ἑτέρου ἀποκεκρίσθαι, καθά
τινες αὐτῶν φασιν, ἀλλὰ μεμίχθαι αὐτά. καὶ τὴν
παράδοσιν μικτὴν ἐποίουν. ἄλλοι δὲ πρῶτον μὲν
τὸ λογικὸν τάττουσι, δεύτερον δὲ τὸ φυσικόν, καὶ
τρίτον τὸ ἠθικόν· ὧν ἐστι Ζήνων ἐν τῷ Περὶ λόγου
καὶ Χρύσιππος καὶ Ἀρχέδημος καὶ Εὔδρομος.</p>

<milestone unit="section" n="41"/>
<p>Ὁ μὲν γὰρ Πτολεμαεὺς Διογένης ἀπὸ τῶν
ἠθικῶν ἄρχεται, ὁ δʼ Ἀπολλόδωρος δεύτερα τὰ
ἠθικά, Παναίτιος δὲ καὶ Ποσειδώνιος ἀπὸ τῶν
φυσικῶν ἄρχονται, καθά φησι Φανίας ὁ Ποσειδωνίου γνώριμος ἐν τῷ πρώτῳ τῶν Ποσειδωνείων
σχολῶν. ὁ δὲ Κλεάνθης ἓξ μέρη φησί, διαλεκτικόν,
ῥητορικόν, ἠθικόν, πολιτικόν, φυσικόν, θεολογικόν.
ἄλλοι δʼ οὐ τοῦ λόγου ταῦτα μέρη φασίν, ἀλλʼ
αὐτῆς τῆς φιλοσοφίας, ὡς Ζήνων ὁ Ταρσεύς. τὸ
δὲ λογικὸν μέρος φασὶν ἔνιοι εἰς δύο διαιρεῖσθαι
ἐπιστήμας, εἰς ῥητορικὴν καὶ εἰς διαλεκτικήν.</p>
<pb n="152"/>
<p>τινὲς δὲ καὶ εἰς τὸ ὁρικὸν εἶδος, τὸ περὶ κανόνων
καὶ κριτηρίων· ἔνιοι δὲ τὸ ὁρικὸν περιαιροῦσι.</p>

<milestone unit="section" n="42"/>
<p>Τὸ μὲν οὖν περὶ κανόνων καὶ κριτηρίων παραλαμβάνουσι πρὸς τὸ τὴν ἀλήθειαν εὑρεῖν· ἐν αὐτῷ
γὰρ τὰς τῶν φαντασιῶν διαφορὰς ἀπευθύνουσι.
καὶ τὸ ὁρικὸν δὲ ὁμοίως πρὸς ἐπίγνωσιν τῆς
ἀληθείας· διὰ γὰρ τῶν ἐννοιῶν τὰ πράγματα
λαμβάνεται. τήν τε ῥητορικὴν ἐπιστήμην οὖσαν
τοῦ εὖ λέγειν περὶ τῶν ἐν διεξόδῳ λόγων καὶ τὴν
διαλεκτικὴν τοῦ ὀρθῶς διαλέγεσθαι περὶ τῶν ἐν
ἐρωτήσει καὶ ἀποκρίσει λόγων· ὅθεν καὶ οὕτως
αὐτὴν ὁρίζονται, ἐπιστήμην ἀληθῶν καὶ ψευδῶν
καὶ οὐδετέρων.</p>
<p>Καὶ τὴν μὲν ῥητορικὴν αὐτὴν εἶναι λέγουσι
τριμερῆ· τὸ μὲν γὰρ αὐτῆς εἶναι συμβουλευτικόν,
τὸ δὲ δικανικόν, τὸ δὲ ἐγκωμιαστικόν.</p>

<milestone unit="section" n="43"/>
<p>Εἶναι δʼ αὐτῆς τὴν διαίρεσιν εἴς τε τὴν εὕρεσιν
καὶ εἰς τὴν φράσιν καὶ εἰς τὴν τάξιν καὶ εἰς τὴν
ὑπόκρισιν. τὸν δὲ ῥητορικὸν λόγον εἴς τε τὸ
προοίμιον καὶ εἰς τὴν διήγησιν καὶ τὰ πρὸς τοὺς
ἀντιδίκους καὶ τὸν ἐπίλογον.</p>
<p>Τὴν διαλεκτικὴν διαιρεῖσθαι εἴς τε τὸν περὶ τῶν
σημαινομένων καὶ τῆς φωνῆς τόπον· καὶ τὸν μὲν
τῶν σημαινομένων εἴς τε τὸν περὶ τῶν φαντασιῶν
τόπον καὶ τῶν ἐκ τούτων ὑφισταμένων λεκτῶν
ἀξιωμάτων καὶ αὐτοτελῶν καὶ κατηγορημάτων καὶ</p>
<pb n="154"/>
<p>τῶν ὁμοίων ὀρθῶν καὶ ὑπτίων καὶ γενῶν καὶ
εἰδῶν, ὁμοίως δὲ καὶ λόγων καὶ τρόπων καὶ συλλογισμῶν καὶ τῶν παρὰ τὴν φωνὴν καὶ τὰ πράγματα σοφισμάτων·


<milestone unit="section" n="44"/>

ὧν εἶναι ψευδομένους λόγους
καὶ ἀληθεύοντας καὶ ἀποφάσκοντας σωρίτας τε
καὶ τοὺς ὁμοίους τούτοις, ἐλλιπεῖς καὶ ἀπόρους
καὶ περαίνοντας καὶ ἐγκεκαλυμμένους κερατίνας
τε καὶ οὔτιδας καὶ θερίζοντας.</p>
<p>Εἶναι δὲ τῆς διαλεκτικῆς ἴδιον τόπον καὶ τὸν
προειρημένον περὶ αὐτῆς τῆς φωνῆς, ἐν ᾧ δείκνυται ἡ ἐγγράμματος φωνὴ καὶ τίνα τὰ τοῦ λόγου
μέρη, καὶ περὶ σολοικισμοῦ καὶ βαρβαρισμοῦ καὶ
ποιημάτων καὶ ἀμφιβολιῶν καὶ περὶ ἐμμελοῦς
φωνῆς καὶ περὶ μουσικῆς καὶ περὶ ὅρων κατά
τινας καὶ διαιρέσεων καὶ λέξεων.</p>

<milestone unit="section" n="45"/>
<p>Εὐχρηστοτάτην δέ φασιν εἶναι τὴν περὶ τῶν
συλλογισμῶν θεωρίαν· τὸ γὰρ ἀποδεικτικὸν ἐμφαίνειν, ὅπερ συμβάλλεσθαι πολὺ πρὸς διόρθωσιν τῶν
δογμάτων, καὶ τάξιν καὶ μνήμην τὸ ἐπιστατικὸν
κατάλημμα ἐμφαίνειν.</p>
<p>Εἶναι δὲ τὸν λόγον αὐτὸν σύστημα ἐκ λημμάτων
καὶ ἐπιφορᾶς· τὸν δὲ συλλογισμὸν λόγον συλλογιστικὸν ἐκ τούτων· τὴν δʼ ἀπόδειξιν λόγον διὰ
τῶν μᾶλλον καταλαμβανομένων τὸ ἧττον καταλαμβανόμενον περαίνοντα.</p>
<p>Τὴν δὲ φαντασίαν εἶναι τύπωσιν ἐν ψυχῇ, τοῦ
ὀνόματος οἰκείως μετενηνεγμένου ἀπὸ τῶν τύπων
&lt;τῶν&gt; ἐν τῷ κηρῷ ὑπὸ τοῦ δακτυλίου γινομένων.

<milestone unit="section" n="46"/>
τῆς δὲ φαντασίας τὴν μὲν καταληπτικήν, τὴν
δὲ ἀκατάληπτον· καταληπτικὴν μέν, ἣν κριτήριον
εἶναι τῶν πραγμάτων φασί, τὴν γινομένην ἀπὸ
ὑπάρχοντος κατʼ αὐτὸ τὸ ὑπάρχον ἐναπεσφραγι-</p>
<pb n="156"/>
<p>σμένην καὶ ἐναπομεμαγμένην· ἀκατάληπτον δὲ τὴν
μὴ ἀπὸ ὑπάρχοντος, ἢ ἀπὸ ὑπάρχοντος μέν, μὴ
κατʼ αὐτὸ δὲ τὸ ὑπάρχον· τὴν μὴ τρανῆ μηδὲ
ἔκτυπον.</p>
<p>Αὐτὴν δὲ τὴν διαλεκτικὴν ἀναγκαίαν εἶναι καὶ
ἀρετὴν ἐν εἴδει περιέχουσαν ἀρετάς· τήν τʼ ἀπροπτωσίαν ἐπιστήμην τοῦ πότε δεῖ συγκατατίθεσθαι
καὶ μή· τὴν δʼ ἀνεικαιότητα ἰσχυρὸν λόγον πρὸς
τὸ εἰκός, ὥστε μὴ ἐνδιδόναι αὐτῷ·


<milestone unit="section" n="47"/>

τὴν δʼ ἀνελεγξίαν
ἰσχὺν ἐν λόγῳ, ὥστε μὴ ἀπάγεσθαι ὑπʼ αὐτοῦ εἰς
τὸ ἀντικείμενον· τὴν δʼ ἀματαιότητα ἕξιν ἀναφέρουσαν τὰς φαντασίας ἐπὶ τὸν ὀρθὸν λόγον.
αὐτήν τε τὴν ἐπιστήμην φασὶν ἢ κατάληψιν ἀσφαλῆ
ἢ ἕξιν ἐν φαντασιῶν προσδέξει ἀμετάπτωτον ὑπὸ
λόγου. οὐκ ἄνευ δὲ τῆς διαλεκτικῆς θεωρίας τὸν
σοφὸν ἄπτωτον ἔσεσθαι ἐν λόγῳ· τό τε γὰρ ἀληθὲς
καὶ τὸ ψεῦδος διαγινώσκεσθαι ὑπʼ αὐτῆς καὶ τὸ
πιθανὸν τό τʼ ἀμφιβόλως λεγόμενον διευκρινεῖσθαι·
χωρίς τʼ αὐτῆς οὐκ εἶναι ὁδῷ ἐρωτᾶν καὶ ἀποκρίνεσθαι.</p>

<milestone unit="section" n="48"/>
<p>Διατείνειν δὲ τὴν ἐν ταῖς ἀποφάσεσι προπέτειαν
καὶ ἐπὶ τὰ γινόμενα, ὥστʼ εἰς ἀκοσμίαν καὶ εἰκαιότητα τρέπεσθαι τοὺς ἀγυμνάστους ἔχοντας τὰς
φαντασίας. οὐκ ἄλλως τʼ ὀξὺν καὶ ἀγχίνουν καὶ
τὸ ὅλον δεινὸν ἐν λόγοις φανήσεσθαι τὸν σοφόν·
τοῦ γὰρ αὐτοῦ εἶναι ὀρθῶς διαλέγεσθαι καὶ διαλογίζεσθαι καὶ τοῦ αὐτοῦ πρός τε τὰ προκείμενα
διαλεχθῆναι καὶ πρὸς τὸ ἐρωτώμενον ἀποκρίνασθαι,
ἅπερ ἐμπείρου διαλεκτικῆς ἀνδρὸς εἶναι.</p>
<pb n="158"/>
<p>Ἐν οὖν τοῖς λογικοῖς ταῦτʼ αὐτοῖς δοκεῖ κεφαλαιωδῶς. καὶ ἵνα καὶ κατὰ μέρος εἴπωμεν καὶ
τὰ ἅπερ αὐτῶν εἰς τὴν εἰσαγωγικὴν τείνει
τέχνην, καὶ αὐτὰ ἐπὶ λέξεως τίθησι Διοκλῆς ὁ
Μάγνης ἐν τῇ Ἐπιδρομῇ τῶν φιλοσόφων, λέγων
οὕτως·</p>

<milestone unit="section" n="49"/>
<p>"Ἀρέσκει τοῖς Στωικοῖς τὸν περὶ φαντασίας
καὶ αἰσθήσεως προτάττειν λόγον, καθότι τὸ
κριτήριον, ᾧ ἡ ἀλήθεια τῶν πραγμάτων γινώσκεται, κατὰ γένος φαντασία ἐστί, καὶ καθότι ὁ
περὶ συγκαταθέσεως καὶ ὁ περὶ καταλήψεως καὶ
νοήσεως λόγος, προάγων τῶν ἄλλων, οὐκ ἄνευ
φαντασίας συνίσταται. προηγεῖται γὰρ ἡ φαντασία,
εἶθʼ ἡ διάνοια ἐκλαλητικὴ ὑπάρχουσα, ὃ πάσχει
ὑπὸ τῆς φαντασίας, τοῦτο ἐκφέρει λόγῳ."</p>

<milestone unit="section" n="50"/>
<p>Διαφέρει δὲ φαντασία καὶ φάντασμα· φάντασμα
μὲν γάρ ἐστι δόκησις διανοίας οἵα γίνεται κατὰ
τοὺς ὕπνους, φαντασία δέ ἐστι τύπωσις ἐν ψυχῇ,
τουτέστιν ἀλλοίωσις, ὡς ὁ Χρύσιππος ἐν τῇ δευτέρᾳ
Περὶ ψυχῆς ὑφίσταται. οὐ γὰρ δεκτέον τὴν
τύπωσιν οἱονεὶ τύπον σφραγιστῆρος, ἐπεὶ ἀνένδεκτόν ἐστι πολλοὺς τύπους κατὰ τὸ αὐτὸ περὶ
τὸ αὐτὸ γίνεσθαι. νοεῖται δὲ [ἡ] φαντασία ἡ ἀπὸ
ὑπάρχοντος κατὰ τὸ ὑπάρχον ἐναπομεμαγμένη
καὶ ἐναποτετυπωμένη καὶ ἐναπεσφραγισμένη, οἵα
οὐκ ἂν γένοιτο ἀπὸ μὴ ὑπάρχοντος.</p>

<milestone unit="section" n="51"/>
<p>Τῶν δὲ φαντασιῶν κατʼ αὐτοὺς αἱ μέν εἰσιν</p>
<pb n="160"/>
<p>αἰσθητικαί, αἱ δʼ οὔ· αἰσθητικαὶ μὲν αἱ διʼ αἰσθητηρίου ἢ αἰσθητηρίων λαμβανόμεναι, οὐκ αἰσθητικαὶ δʼ αἱ διὰ τῆς διανοίας καθάπερ τῶν ἀσωμάτων καὶ τῶν ἄλλων τῶν λόγῳ λαμβανομένων.
τῶν δὲ αἰσθητικῶν &lt;αἱ μὲν&gt; ἀπὸ ὑπαρχόντων μετʼ
εἴξεως καὶ συγκαταθέσεως γίνονται. εἰσὶ δὲ τῶν
φαντασιῶν καὶ ἐμφάσεις αἱ ὡσανεὶ ἀπὸ ὑπαρχόντων γινόμεναι.</p>
<p>Ἔτι τῶν φαντασιῶν αἱ μέν εἰσι λογικαί, αἱ δὲ
ἄλογοι· λογικαὶ μὲν αἱ τῶν λογικῶν ζῴων, ἄλογοι
δὲ αἱ τῶν ἀλόγων. αἱ μὲν οὖν λογικαὶ νοήσεις
εἰσίν, αἱ δʼ ἄλογοι οὐ τετυχήκασιν ὀνόματος. καὶ
αἱ μέν εἰσι τεχνικαί, αἱ δὲ ἄτεχνοι· ἄλλως γοῦν
θεωρεῖται ὑπὸ τεχνίτου εἰκὼν καὶ ἄλλως ὑπὸ
ἀτέχνου.</p>

<milestone unit="section" n="52"/>
<p>Αἴσθησις δὲ λέγεται κατὰ τοὺς Στωικοὺς τό τʼ
ἀφʼ ἡγεμονικοῦ πνεῦμα ἐπὶ τὰς αἰσθήσεις διῆκον
καὶ ἡ διʼ αὐτῶν κατάληψις καὶ ἡ περὶ τὰ αἰσθητήρια κατασκευή, καθʼ ἥν τινες πηροὶ γίνονται.
καὶ ἡ ἐνέργεια δὲ αἴσθησις καλεῖται. ἡ δὲ κατάληψις γίνεται κατʼ αὐτοὺς αἰσθήσει μὲν λευκῶν
καὶ μελάνων καὶ τραχέων καὶ λείων, λόγῳ δὲ τῶν
διʼ ἀποδείξεως συναγομένων, ὥσπερ τοῦ θεοὺς
εἶναι, καὶ προνοεῖν τούτους. τῶν γὰρ νοουμένων
τὰ μὲν κατὰ περίπτωσιν ἐνοήθη, τὰ δὲ καθʼ
ὁμοιότητα, τὰ δὲ κατʼ ἀναλογίαν, τὰ δὲ κατὰ
μετάθεσιν, τὰ δὲ κατὰ σύνθεσιν, τὰ δὲ κατʼ
ἐναντίωσιν.</p>
<pb n="162"/>

<milestone unit="section" n="53"/>
<p>Κατὰ περίπτωσιν μὲν οὖν ἐνοήθη τὰ αἰσθητά·
καθʼ ὁμοιότητα δὲ τὰ ἀπό τινος παρακειμένου,
ὡς Σωκράτης ἀπὸ τῆς εἰκόνος· κατʼ ἀναλογίαν
δὲ αὐξητικῶς μέν, ὡς ὁ Τιτυὸς καὶ Κύκλωψ·
μειωτικῶς δέ, ὡς ὁ Πυγμαῖος. καὶ τὸ κέντρον
δὲ τῆς γῆς κατʼ ἀναλογίαν ἐνοήθη ἀπὸ τῶν μικροτέρων σφαιρῶν. κατὰ μετάθεσιν δέ, οἷον ὀφθαλμοὶ
ἐπὶ τοῦ στήθους· κατὰ σύνθεσιν δὲ ἐνοήθη Ἱπποκένταυρος· καὶ κατʼ ἐναντίωσιν θάνατος. νοεῖται
δὲ καὶ κατὰ μετάβασίν τινα, ὡς τὰ λεκτὰ καὶ ὁ
τόπος. φυσικῶς δὲ νοεῖται δίκαιόν τι καὶ ἀγαθόν·
καὶ κατὰ στέρησιν, οἷον ἄχειρ. τοιάδε τινὰ καὶ
περὶ φαντασίας καὶ αἰσθήσεως καὶ νοήσεως δογματίζουσι.</p>

<milestone unit="section" n="54"/>
<p>Κριτήριον δὲ τῆς ἀληθείας φασὶ τυγχάνειν τὴν
καταληπτικὴν φαντασίαν, τουτέστι τὴν ἀπὸ ὑπάρχοντος, καθά φησι Χρύσιππος ἐν τῇ δυωδεκάτῃ
τῶν Φυσικῶν καὶ Ἀντίπατρος καὶ Ἀπολλόδωρος. ὁ μὲν γὰρ Βόηθος κριτήρια πλείονα
ἀπολείπει, νοῦν καὶ αἴσθησιν καὶ ὄρεξιν καὶ ἐπιστήμην· ὁ δὲ Χρύσιππος διαφερόμενος πρὸς αὑτὸν
ἐν τῷ πρώτῳ Περὶ λόγου κριτήριά φησιν εἶναι
αἴσθησιν καὶ πρόληψιν· ἔστι δʼ ἡ πρόληψις ἔννοια
φυσικὴ τῶν καθόλου. ἄλλοι δέ τινες τῶν ἀρχαιοτέρων Στωικῶν τὸν ὀρθὸν λόγον κριτήριον ἀπο-</p>
<pb n="164"/>
<p>λείπουσιν, ὡς ὁ Ποσειδώνιος ἐν τῷ Περὶ κριτηρίου
φησί.</p>

<milestone unit="section" n="55"/>
<p>Τῆς δὲ διαλεκτικῆς θεωρίας συμφώνως δοκεῖ
τοῖς πλείστοις ἀπὸ τοῦ περὶ φωνῆς ἐνάρχεσθαι
τόπου. ἔστι δὲ φωνὴ ἀὴρ πεπληγμένος ἢ τὸ ἴδιον
αἰσθητὸν ἀκοῆς, ὥς φησι Διογένης ὁ Βαβυλώνιος
ἐν τῇ Περὶ φωνῆς τέχνῃ. ζῴου μέν ἐστι φωνὴ
ἀὴρ ὑπὸ ὁρμῆς πεπληγμένος, ἀνθρώπου δʼ ἔστιν
ἔναρθρος καὶ ἀπὸ διανοίας ἐκπεμπομένη, ὡς ὁ
Διογένης φησίν, ἥτις ἀπὸ δεκατεσσάρων ἐτῶν
τελειοῦται. καὶ σῶμα δʼ ἐστὶν ἡ φωνὴ κατὰ τοὺς
Στωικούς, ὥς φησιν Ἀρχέδημός τʼ ἐν τῇ Περὶ
φωνῆς καὶ Διογένης καὶ Ἀντίπατρος καὶ Χρύσιππος ἐν τῇ δευτέρᾳ τῶν Φυσικῶν.


<milestone unit="section" n="56"/>

πᾶν γὰρ τὸ
ποιοῦν σῶμά ἐστι· ποιεῖ δὲ ἡ φωνὴ προσιοῦσα τοῖς
ἀκούουσιν ἀπὸ τῶν φωνούντων. λέξις δέ ἐστιν,
ὥς φησι Διογένης, φωνὴ ἐγγράμματος, οἷον
Ἡμέρα. λόγος δέ ἐστι φωνὴ σημαντικὴ ἀπὸ
διανοίας ἐκπεμπομένη, οἷον Ἡμέρα ἐστί. διάλεκτος δέ ἐστι λέξις κεχαραγμένη ἐθνικῶς τε καὶ
Ἑλληνικῶς, ἢ λέξις ποταπή, τουτέστι ποιὰ κατὰ
διάλεκτον, οἷον κατὰ μὲν τὴν Ἀτθίδα Θάλαττα,
κατὰ δὲ τὴν Ἰάδα Ἡμέρη.</p>
<p>Τῆς δὲ λέξεως στοιχεῖά ἐστι τὰ εἰκοσιτέσσαρα
γράμματα. τριχῶς δὲ λέγεται τὸ γράμμα, τό τε
στοιχεῖον ὅ τε χαρακτὴρ τοῦ στοιχείου καὶ τὸ</p>
<pb n="166"/>
<p>ὄνομα, οἷον Ἄλφα·


<milestone unit="section" n="57"/>

φωνήεντα δέ ἐστι τῶν στοιχείων ἑπτά, α, ε, η, ι, ο, υ, ω· ἄφωνα δὲ ἕξ, β,
γ, δ, κ, π, τ. διαφέρει δὲ φωνὴ καὶ λέξις, ὅτι
φωνὴ μὲν καὶ ὁ ἦχός ἐστι, λέξις δὲ τὸ ἔναρθρον
μόνον. λέξις δὲ λόγου διαφέρει, ὅτι λόγος ἀεὶ
σημαντικός ἐστι, λέξις δὲ καὶ ἄσημος, ὡς ἡ βλίτυρι,
λόγος δὲ οὐδαμῶς. διαφέρει δὲ καὶ τὸ λέγειν
τοῦ προφέρεσθαι· προφέρονται μὲν γὰρ αἱ φωναί,
λέγεται δὲ τὰ πράγματα, ἃ δὴ καὶ λεκτὰ τυγχάνει.</p>
<p>Τοῦ δὲ λόγου ἐστὶ μέρη πέντε, ὥς φησι Διογένης
τʼ ἐν τῷ Περὶ φωνῆς καὶ Χρύσιππος, ὄνομα,
προσηγορία, ῥῆμα, σύνδεσμος, ἄρθρον· ὁ δʼ Ἀντίπατρος καὶ τὴν μεσότητα τίθησιν ἐν τοῖς Περὶ
λέξεως καὶ τῶν λεγομένων.</p>

<milestone unit="section" n="58"/>
<p>Ἔστι δὲ προσηγορία μὲν κατὰ τὸν Διογένην
μέρος λόγου σημαῖνον κοινὴν ποιότητα, οἷον
Ἄνθρωπος, Ἵππος· ὄνομα δέ ἐστι μέρος λόγου
δηλοῦν ἰδίαν ποιότητα, οἷον Διογένης, Σωκράτης·
ῥῆμα δέ ἐστι μέρος λόγου σημαῖνον ἀσύνθετον
κατηγόρημα, ὡς ὁ Διογένης, ἤ, ὥς τινες, στοιχεῖον
λόγου ἄπτωτον, σημαῖνόν τι συντακτὸν περί τινος
ἢ τινῶν, οἷον Γράφω, Λέγω· σύνδεσμος δέ ἐστι
μέρος λόγου ἄπτωτον, συνδοῦν τὰ μέρη τοῦ λόγου·
ἄρθρον δέ ἐστι στοιχεῖον λόγου πτωτικόν, διορίζον
τὰ γένη τῶν ὀνομάτων καὶ τοὺς ἀριθμούς, οἷον
Ὁ, Ἡ, Τό, Οἱ, Αἱ, Τά.</p>

<milestone unit="section" n="59"/>
<p>Ἀρεταὶ δὲ λόγου εἰσὶ πέντε, Ἑλληνισμός,
σαφήνεια, συντομία, πρέπον, κατασκευή. Ἑλληνισμὸς μὲν οὖν ἐστι φράσις ἀδιάπτωτος ἐν τῇ</p>
<pb n="168"/>
<p>τεχνικῇ καὶ μὴ εἰκαίᾳ συνηθείᾳ· σαφήνεια δέ ἐστι
λέξις γνωρίμως παριστῶσα τὸ νοούμενον· συντομία δέ ἐστι λέξις αὐτὰ τὰ ἀναγκαῖα περιέχουσα
πρὸς δήλωσιν τοῦ πράγματος· πρέπον δέ ἐστι
λέξις οἰκεία τῷ πράγματι· κατασκευὴ δέ ἐστι
λέξις ἐκπεφευγυῖα τὸν ἰδιωτισμόν. ὁ δὲ βαρβαρισμὸς ἐκ τῶν κακιῶν λέξις ἐστὶ παρὰ τὸ ἔθος
τῶν εὐδοκιμούντων Ἑλλήνων, σολοικισμὸς δέ ἐστι
λόγος ἀκαταλλήλως συντεταγμένος.</p>

<milestone unit="section" n="60"/>
<p>Ποίημα δέ ἐστιν, ὡς ὁ Ποσειδώνιός φησιν ἐν
τῇ Περὶ λέξεως εἰσαγωγῇ, λέξις ἔμμετρος ἢ ἔνρυθμος μετὰ σκευῆς τὸ λογοειδὲς ἐκβεβηκυῖα·
τὸ ἔνρυθμον δʼ εἶναι τό</p>
<p>
<hi rend="center">γαῖα μεγίστη καὶ Διὸς αἰθήρ.</hi>
</p>
<p>ποίησις δέ ἐστι σημαντικὸν ποίημα, μίμησιν
περιέχον θείων καὶ ἀνθρωπείων.</p>
<p>Ὅρος δέ ἐστιν, ὥς φησιν Ἀντίπατρος ἐν τῷ
πρώτῳ Περὶ ὅρων, λόγος κατʼ ἀνάλυσιν ἀπαρτιζόντως ἐκφερόμενος, ἤ, ὡς Χρύσιππος ἐν τῷ
Περὶ ὅρων, ἰδίου ἀπόδοσις. ὑπογραφὴ δέ ἐστι
λόγος τυπωδῶς εἰσάγων εἰς τὰ πράγματα, ἢ ὅρος
ἁπλούστερον τὴν τοῦ ὅρου δύναμιν προσενηνεγμένος. γένος δέ ἐστὶ πλειόνων καὶ ἀναφαιρέτων
ἐννοημάτων σύλληψις, οἷον Ζῷον· τοῦτο γὰρ περιείληφε τὰ κατὰ μέρος ζῷα.</p>

<milestone unit="section" n="61"/>
<p>Ἐννόημα δέ ἐστι φάντασμα διανοίας, οὔτε τὶ</p>
<pb n="170"/>
<p>ὂν οὔτε ποιόν, ὡσανεὶ δέ τι ὂν καὶ ὡσανεὶ ποιόν,
οἷον γίνεται ἀνατύπωμα ἵππου καὶ μὴ παρόντος.</p>
<p>Εἶδος δέ ἐστι τὸ ὑπὸ τοῦ γένους περιεχόμενον,
ὡς ὑπὸ τοῦ ζῴου ὁ ἄνθρωπος περιέχεται. γενικώτατον δέ ἐστιν ὃ γένος ὂν γένος οὐκ ἔχει, οἷον
τὸ ὄν· εἰδικώτατον δέ ἐστιν ὃ εἶδος ὂν εἶδος οὐκ
ἔχει, ὥσπερ ὁ Σωκράτης.</p>
<p>Διαίρεσις δέ ἐστι γένους ἡ εἰς τὰ προσεχῆ εἴδη
τομή, οἷον Τῶν ζῴων τὰ μέν ἐστι λογικά, τὰ δὲ
ἄλογα. ἀντιδιαίρεσις δέ ἐστι γένους εἰς εἶδος
τομὴ κατὰ τοὐναντίον, ὡς ἂν κατʼ ἀπόφασιν, οἷον
Τῶν ὄντων τὰ μέν ἐστιν ἀγαθά, τὰ δʼ οὐκ ἀγαθά.
ὑποδιαίρεσις δέ ἐστι διαίρεσις ἐπὶ διαιρέσει, οἷον
Τῶν ὄντων τὰ μέν ἐστιν ἀγαθά, τὰ δʼ οὐκ ἀγαθά,
καὶ Τῶν οὐκ ἀγαθῶν τὰ μέν ἐστι κακά, τὰ δὲ
ἀδιάφορα.</p>

<milestone unit="section" n="62"/>
<p>Μερισμὸς δέ ἐστι γένους εἰς τόπους κατάταξις,
ὡς ὁ Κρῖνις· οἷον Τῶν ἀγαθῶν τὰ μέν ἐστι περὶ
ψυχήν, τὰ δὲ περὶ σῶμα.</p>
<p>Ἀμφιβολία δέ ἐστι λέξις δύο ἢ καὶ πλείονα
πράγματα σημαίνουσα λεκτικῶς καὶ κυρίως καὶ
κατὰ τὸ αὐτὸ ἔθος, ὥσθʼ ἅμα τὰ πλείονα ἐκδέξασθαι
κατὰ ταύτην τὴν λέξιν· οἷον Αὐλητρὶς πέπτωκε·
δηλοῦνται γὰρ διʼ αὐτῆς τὸ μὲν τοιοῦτον, Οἰκία
τρὶς πέπτωκε, τὸ δὲ τοιοῦτον, Αὐλήτρια πέπτωκε.</p>
<p>Διαλεκτικὴ δέ ἐστιν, ὥς φησι Ποσειδώνιος,
ἐπιστήμη ἀληθῶν καὶ ψευδῶν καὶ οὐδετέρων·</p>
<pb n="172"/>
<p>τυγχάνει δʼ αὕτη, ὡς ὁ Χρύσιππός φησι, περὶ
σημαίνοντα καὶ σημαινόμενα. ἐν μὲν οὖν τῇ περὶ
φωνῆς θεωρίᾳ τοιαῦτα λέγεται τοῖς Στωικοῖς.</p>

<milestone unit="section" n="63"/>
<p>Ἐν δὲ τῷ περὶ τῶν πραγμάτων καὶ τῶν σημαινομένων τόπῳ τέτακται ὁ περὶ λεκτῶν καὶ αὐτοτελῶν καὶ ἀξιωμάτων καὶ συλλογισμῶν λόγος
καὶ ὁ περὶ ἐλλιπῶν τε καὶ κατηγορημάτων καὶ
ὀρθῶν καὶ ὑπτίων.</p>
<p>Φασὶ δὲ [τὸ] λεκτὸν εἶναι τὸ κατὰ φαντασίαν
λογικὴν ὑφιστάμενον. τῶν δὲ λεκτῶν τὰ μὲν
λέγουσιν εἶναι αὐτοτελῆ οἱ Στωικοί, τὰ δʼ ἐλλιπῆ.
ἐλλιπῆ μὲν οὖν ἐστι τὰ ἀναπάρτιστον ἔχοντα τὴν
ἐκφοράν, οἷον Γράφει· ἐπιζητοῦμεν γάρ, Τίς;
αὐτοτελῆ δʼ ἐστὶ τὰ ἀπηρτισμένην ἔχοντα τὴν
ἐκφοράν, οἷον Γράφει Σωκράτης. ἐν μὲν οὖν τοῖς
ἐλλιπέσι λεκτοῖς τέτακται τὰ κατηγορήματα, ἐν δὲ
τοῖς αὐτοτελέσι τὰ ἀξιώματα καὶ οἱ συλλογισμοὶ
καὶ τὰ ἐρωτήματα καὶ τὰ πύσματα.</p>

<milestone unit="section" n="64"/>
<p>Ἔστι δὲ τὸ κατηγόρημα τὸ κατά τινος ἀγορευόμενον ἢ πρᾶγμα συντακτὸν περί τινος ἢ τινῶν,
ὡς οἱ περὶ Ἀπολλόδωρόν φασιν, ἢ λεκτὸν ἐλλιπὲς
συντακτὸν ὀρθῇ πτώσει πρὸς ἀξιώματος γένεσιν.
τῶν δὲ κατηγορημάτων τὰ μέν ἐστι συμβάματα,
οἷον τὸ "διὰ πέτρας πλεῖν." · καὶ τὰ μέν ἐστι
τῶν κατηγορημάτων ὀρθά, ἃ δʼ ὕπτια, ἃ δʼ
οὐδέτερα. ὀρθὰ μὲν οὖν ἐστι τὰ συντασσόμενα
μιᾷ τῶν πλαγίων πτώσεων πρὸς κατηγορήματος
γένεσιν, οἷον Ἀκούει, Ὁρᾷ, Διαλέγεται· ὕπτια δʼ</p>
<pb n="174"/>
<p>ἐστὶ τὰ συντασσόμενα τῷ παθητικῷ μορίῳ, οἷον
Ἀκούομαι, Ὁρῶμαι· οὐδέτερα δʼ ἐστὶ τὰ μηδετέρως
ἔχοντα, οἷον Φρονεῖ, Περιπατεῖ. ἀντιπεπονθότα δέ
ἐστιν ἐν τοῖς ὑπτίοις, ἃ ὕπτια ὄντα ἐνεργήματα
[δέ] ἐστιν, οἷον Κείρεται·


<milestone unit="section" n="65"/>

ἐμπεριέχει γὰρ ἑαυτὸν
ὁ κειρόμενος. πλάγιαι δὲ πτώσεις εἰσὶ γενικὴ καὶ
δοτικὴ καὶ αἰτιατική.</p>
<p>Ἀξίωμα δέ ἐστιν ὅ ἐστιν ἀληθὲς ἢ ψεῦδος·
ἢ πρᾶγμα αὐτοτελὲς ἀποφαντὸν ὅσον ἐφʼ ἑαυτῷ,
ὡς ὁ Χρύσιππός φησιν ἐν τοῖς Διαλεκτικοῖς ὅροις
"ἀξίωμά ἐστι τὸ ἀποφαντὸν ἢ καταφαντὸν ὅσον
ἐφʼ ἑαυτῷ, οἷον Ἡμέρα ἐστί, Δίων περιπατεῖ."
ὠνόμασται δὲ τὸ ἀξίωμα ἀπὸ τοῦ ἀξιοῦσθαι ἢ
ἀθετεῖσθαι· ὁ γὰρ λέγων Ἡμέρα ἐστίν, ἀξιοῦν
δοκεῖ τὸ ἡμέραν εἶναι. οὔσης μὲν οὖν ἡμέρας,
ἀληθὲς γίνεται τὸ προκείμενον ἀξίωμα· μὴ οὔσης
δέ, ψεῦδος.


<milestone unit="section" n="66"/>

διαφέρει δʼ ἀξίωμα καὶ ἐρώτημα καὶ
πύσμα &lt;καὶ&gt; προστακτικὸν καὶ ὁρκικὸν καὶ
ἀρατικὸν καὶ ὑποθετικὸν καὶ προσαγορευτικὸν
καὶ πρᾶγμα ὅμοιον ἀξιώματι. ἀξίωμα μὲν γάρ
ἐστιν ὃ λέγοντες ἀποφαινόμεθα, ὅπερ ἢ ἀληθές
ἐστιν ἢ ψεῦδος. ἐρώτημα δέ ἐστι πρᾶγμα αὐτοτελὲς μέν, ὡς καὶ τὸ ἀξίωμα, αἰτητικὸν δὲ
ἀποκρίσεως, οἷον "ἆρά γʼ ἡμέρα ἐστί ;" τοῦτο
δʼ οὔτε ἀληθές ἐστιν οὔτε ψεῦδος, ὥστε τὸ μὲν
"ἡμέρα ἐστίν" ἀξίωμά ἐστι, τὸ δὲ "ἆρά γʼ
ἡμέρα ἐστίν ;" ἐρώτημα. πύσμα δέ ἐστι πρᾶγμα
πρὸς ὃ συμβολικῶς οὐκ ἔστιν ἀποκρίνεσθαι, ὡς</p>
<pb n="176"/>
<p>ἐπὶ τοῦ ἐρωτήματος, Ναί, ἀλλὰ δεῖ εἰπεῖν "οἰκεῖ
ἐν τῷδε τῷ τόπῳ."</p>

<milestone unit="section" n="67"/>
<p>Προστακτικὸν δέ ἐστι πρᾶγμα ὃ λέγοντες
προστάσσομεν, οἷον,</p>
<p>
<hi rend="center">σὺ μὲν βάδιζε τὰς ἐπʼ Ἰνάχου ῥοάς.</hi>
</p>
<p>ὁρκικὸν δέ ἐστι πρᾶγμα · · &lt;προσαγορευτικὸν&gt;
δέ ἐστι πρᾶγμα ὃ εἰ λέγοι τις, προσαγορεύοι ἄν,
οἷον,</p>
<p>
<hi rend="center">Ἀτρείδη κύδιστε, ἄναξ ἀνδρῶν Ἀγάμεμνον.</hi>
</p>
<p>ὅμοιον δʼ ἐστὶν ἀξιώματι ὃ τὴν ἐκφορὰν ἔχον
ἀξιωματικὴν παρά τινος μορίου πλεονασμὸν ἢ
πάθος ἔξω πίπτει τοῦ γένους τῶν ἀξιωμάτων,
οἷον,</p>
<p>καλός γʼ ὁ παρθενών.
ὡς Πριαμίδῃσιν ἐμφερὴς ὁ βουκόλος.</p>

<milestone unit="section" n="68"/>
<p>Ἔστι δὲ καὶ ἐπαπορητικόν τι πρᾶγμα διενηνοχὸς
ἀξιώματος, ὃ εἰ λέγοι τις, ἀποροίη ἄν·</p>
<p>
<hi rend="center">ἆρʼ ἔστι συγγενές τι λύπη καὶ βίος;</hi>
</p>
<p>οὔτε δʼ ἀληθῆ ἐστιν οὔτε ψευδῆ τὰ ἐρωτήματα
καὶ τὰ πύσματα καὶ τὰ τούτοις παραπλήσια, τῶν
ἀξιωμάτων ἢ ἀληθῶν ἢ ψευδῶν ὄντων.</p>
<p>Τῶν ἀξιωμάτων τὰ μέν ἐστιν ἁπλᾶ, τὰ δʼ οὐχ
ἁπλᾶ, ὥς φασιν οἱ περὶ Χρύσιππον καὶ Ἀρχέδημον
καὶ Ἀθηνόδωρον καὶ Ἀντίπατρον καὶ Κρῖνιν.
ἁπλᾶ μὲν οὖν ἐστι τὰ συνεστῶτα ἐξ ἀξιώματος
μὴ διαφορουμένου [ἢ ἐξ ἀξιωμάτων], οἷον τὸ
"ἡμέρα ἐστίν"· οὐχ ἁπλᾶ δʼ ἐστὶ τὰ συνεστῶτʼ
ἐξ ἀξιώματος διαφορουμένου ἢ ἐξ ἀξιωμάτων</p>
<pb n="178"/>

<milestone unit="section" n="69"/>
<p>ἐξ ἀξιώματος μὲν διαφορουμένου, οἷον "εἰ ἡμέρα
ἐστίν, &lt;ἡμέρα ἐστίν&gt;"· ἐξ ἀξιωμάτων δέ, οἷον
"εἰ ἡμέρα ἐστί, φῶς ἐστι."</p>
<p>Ἐν δὲ τοῖς ἁπλοῖς ἀξιώμασίν ἐστι τὸ ἀποφατικὸν
καὶ τὸ ἀρνητικὸν καὶ τὸ στερητικὸν καὶ τὸ κατηγορικὸν καὶ τὸ καταγορευτικὸν καὶ τὸ ἀόριστον,
ἐν δὲ τοῖς οὐχ ἁπλοῖς &lt;ἀξιώμασι&gt; τὸ συνημμένον
καὶ τὸ παρασυνημμένον καὶ τὸ συμπεπλεγμένον
καὶ τὸ διεζευγμένον καὶ τὸ αἰτιῶδες καὶ τὸ διασαφοῦν τὸ μᾶλλον καὶ τὸ ἧττον. · · καὶ ἀποφατικὸν μὲν οἷον "οὐχὶ ἡμέρα ἐστίν." εἶδος δὲ τούτου
τὸ ὑπεραποφατικόν. ὑπεραποφατικὸν δʼ ἐστὶν
ἀποφατικὸν ἀποφατικοῦ, οἷον "οὐχὶ ἡμέρα οὐκ
ἔστι"· τίθησι δὲ τὸ "ἡμέρα ἐστίν."</p>

<milestone unit="section" n="70"/>
<p>Ἀρνητικὸν δέ ἐστι τὸ συνεστὸς ἐξ ἀρνητικοῦ
μορίου καὶ κατηγορήματος, οἷον "οὐδεὶς περιπατεῖ"· στερητικὸν δέ ἐστι τὸ συνεστὸς ἐκ στερητικοῦ μορίου καὶ ἀξιώματος κατὰ δύναμιν,
οἷον "ἀφιλάνθρωπός ἐστιν οὗτοσ"· κατηγορικὸν
δέ ἐστι τὸ συνεστὸς ἐκ πτώσεως ὀρθῆς καὶ
κατηγορήματος, οἷον "Δίων περιπατει"· καταγορευτικὸν δέ ἐστι τὸ συνεστὸς ἐκ πτώσεως ὀρθῆς
δεικτικῆς καὶ κατηγορήματος, οἷον "οὗτος περιπατεῖ"· ἀόριστον δέ ἐστι τὸ συνεστὸς ἐξ ἀορίστου
μορίου ἢ ἀορίστων μορίων καὶ κατηγορήματος,
οἷον "τὶς περιπατεῖ," "ἐκεῖνος κινεῖται."</p>

<milestone unit="section" n="71"/>
<p>Τῶν δʼ οὐχ ἁπλῶν ἀξιωμάτων συνημμένον μέν
ἐστιν, ὡς ὁ Χρύσιππος ἐν ταῖς Διαλεκτικαῖς φησι
καὶ Διογένης ἐν τῇ Διαλεκτικῇ τέχνῃ, τὸ συνεστὸς διὰ τοῦ "εἰ" συναπτικοῦ συνδέσμου. ἐπαγγέλλεται δʼ ὁ σύνδεσμος οὗτος ἀκολουθεῖν τὸ
δεύτερον τῷ πρώτῳ, οἷον "εἰ ἡμέρα ἐστί, φῶς</p>
<pb n="180"/>
<p>ἐστι." παρασυνημμένον δέ ἐστιν, ὡς ὁ Κρῖνίς
φησιν ἐν τῇ Διαλεκτικῇ τέχνῃ, ἀξίωμα ὃ ὑπὸ τοῦ
"ἐπεί" συνδέσμου παρασυνῆπται ἀρχόμενον ἀπʼ
ἀξιώματος καὶ λῆγον εἰς ἀξίωμα, οἷον "ἐπεὶ
ἡμέρα ἐστί, φῶς ἐστιν." ἐπαγγέλλεται δʼ ὁ
σύνδεσμος ἀκολουθεῖν τε τὸ δεύτερον τῷ πρώτῳ
καὶ τὸ πρῶτον ὑφεστάναι.


<milestone unit="section" n="72"/>

συμπεπλεγμένον δέ
ἐστιν ἀξίωμα ὃ ὑπό τινων συμπλεκτικῶν συνδέσμων συμπέπλεκται, οἷον "καὶ ἡμέρα ἐστὶ καὶ
φῶς ἐστι." διεζευγμένον δέ ἐστιν ὃ ὑπὸ τοῦ
"ἤτοι" διαζευκτικοῦ συνδέσμου διέζευκται, οἷον
"ἤτοι ἡμέρα ἐστὶν ἢ νύξ ἐστιν." ἐπαγγέλλεται
δʼ ὁ σύνδεσμος οὗτος τὸ ἕτερον τῶν ἀξιωμάτων
ψεῦδος εἶναι. αἰτιῶδες δέ ἐστιν ἀξίωμα τὸ συντασσόμενον διὰ τοῦ "διότι," οἷον "διότι ἡμέρα
ἐστί, φῶς ἐστιν"· οἱονεὶ γὰρ αἴτιόν ἐστι τὸ πρῶτον
τοῦ δευτέρου. διασαφοῦν δὲ τὸ μᾶλλον ἀξίωμά
ἐστι τὸ συνταττόμενον ὑπὸ τοῦ διασαφοῦντος τὸ
μᾶλλον συνδέσμου καὶ τοῦ &lt;"ἢ"&gt; μέσου τῶν
ἀξιωμάτων τασσομένου, οἷον "μᾶλλον ἡμέρα
ἐστὶν ἢ νύξ ἐστι."


<milestone unit="section" n="73"/>

διασαφοῦν δὲ τὸ ἧττον ἀξίωμά
ἐστι τὸ ἐναντίον τῷ προκειμένῳ, οἷον "ἧττον
νύξ ἐστιν ἢ ἡμέρα ἐστίν." ἔτι τῶν ἀξιωμάτων
κατά τʼ ἀλήθειαν καὶ ψεῦδος ἀντικείμενα ἀλλήλοις
ἐστίν, ὧν τὸ ἕτερον τοῦ ἑτέρου ἐστὶν ἀποφατικόν,
οἷον τὸ "ἡμέρα ἐστί" καὶ τὸ "οὐχ ἡμέρα ἐστί."
συνημμένον οὖν ἀληθές ἐστιν οὗ τὸ ἀντικείμενον
τοῦ λήγοντος μάχεται τῷ ἡγουμένῳ, οἷον "εἰ
ἡμέρα ἐστί, φῶς ἐστι." τοῦτʼ ἀληθές ἐστι· τὸ
γὰρ "οὐχὶ φῶς," ἀντικείμενον τῷ λήγοντι, μάχεται τῷ "ἡμέρα ἐστί." συνημμένον δὲ ψεῦδός</p>
<pb n="182"/>
<p>ἐστιν οὗ τὸ ἀντικείμενον τοῦ λήγοντος οὐ μάχεται
τῷ ἡγουμένῳ, οἷον "εἰ ἡμέρα ἐστί, Δίων περιπατεῖ"· τὸ γὰρ "οὐχὶ Δίων περιπατεῖ" οὐ
μάχεται τῷ "ἡμέρα ἐστί."</p>

<milestone unit="section" n="74"/>
<p>Παρασυνημμένον δʼ ἀληθὲς μέν ἐστιν ὃ ἀρχόμενον ἀπʼ ἀληθοῦς εἰς ἀκόλουθον λήγει, οἷον
"ἐπεὶ ἡμέρα ἐστίν, ἥλιός ἐστιν ὑπὲρ γῆς." ψεῦδος
δʼ &lt;ὃ&gt; ἢ ἀπὸ ψεύδους ἄρχεται ἢ μὴ εἰς ἀκόλουθον
λήγει, οἷον "ἐπεὶ νύξ ἐστι, Δίων περιπατεῖ," ἂν
ἡμέρας οὔσης λέγηται. αἰτιῶδες δʼ ἀληθὲς μέν
ἐστιν ὃ ἀρχόμενον ἀπʼ ἀληθοῦς εἰς ἀκόλουθον
λήγει, οὐ μὴν ἔχει τῷ λήγοντι τὸ ἀρχόμενον
ἀκόλουθον, οἷον "διότι ἡμέρα ἐστί, φῶς ἐστι"·
τῷ μὲν γὰρ "ἡμέρα ἐστίν" ἀκολουθεῖ τὸ "φῶς
ἐστι," τῷ δὲ "φῶς ἐστιν" οὐχ ἕπεται τὸ "ἡμέρα
ἐστίν." αἰτιῶδες δὲ ψεῦδός ἐστιν ὃ ἤτοι ἀπὸ
ψεύδους ἄρχεται ἢ μὴ εἰς ἀκόλουθον λήγει ἢ ἔχει
τῷ λήγοντι τὸ ἀρχόμενον ἀνακόλουθον, οἷον "διότι
νύξ ἐστι, Δίων περιπατεῖ."


<milestone unit="section" n="75"/>

πιθανὸν δέ ἐστιν
ἀξίωμα τὸ ἄγον εἰς συγκατάθεσιν, οἷον "εἴ τίς
τι ἔτεκεν, ἐκείνη ἐκείνου μήτηρ ἐστί." ψεῦδος
δὲ τοῦτο· οὐ γὰρ ἡ ὄρνις ᾠοῦ ἐστι μήτηρ.</p>
<p>Ἔτι τε τὰ μέν ἐστι δυνατά, τὰ δʼ ἀδύνατα· καὶ
τὰ μὲν ἀναγκαῖα, τὰ δʼ οὐκ ἀναγκαῖα. δυνατὸν
μὲν τὸ ἐπιδεκτικὸν τοῦ ἀληθὲς εἶναι, τῶν ἐκτὸς
μὴ ἐναντιουμένων πρὸς τὸ ἀληθὲς εἶναι, οἷον
"ζῇ Διοκλῆσ"· ἀδύνατον δὲ ὃ μή ἐστιν ἐπιδεκτικὸν τοῦ ἀληθὲς εἶναι, οἷον "ἡ γῆ ἵπταται."
ἀναγκαῖον δέ ἐστιν ὅπερ ἀληθὲς ὂν οὐκ ἔστιν</p>
<pb n="184"/>
<p>ἐπιδεκτικὸν τοῦ ψεῦδος εἶναι, ἢ ἐπιδεκτικὸν μέν
ἐστι, τὰ δʼ ἐκτὸς αὐτῷ ἐναντιοῦται πρὸς τὸ ψεῦδος
εἶναι, οἷον "ἡ ἀρετὴ ὠφελεῖ." οὐκ ἀναγκαῖον
δέ ἐστιν ὃ καὶ ἀληθές ἐστιν καὶ ψεῦδος οἷόν τε
εἶναι, τῶν ἐκτὸς μηδὲν ἐναντιουμένων, οἷον τὸ
"περιπατεῖ Δίων."


<milestone unit="section" n="76"/>

εὔλογον δέ ἐστιν ἀξίωμα
τὸ πλείονας ἀφορμὰς ἔχον εἰς τὸ ἀληθὲς εἶναι, οἷον
"βιώσομαι αὔριον."</p>
<p>Καὶ ἄλλαι δέ εἰσι διαφοραὶ ἀξιωμάτων καὶ μεταπτώσεις αὐτῶν ἐξ ἀληθῶν εἰς ψεύδη καὶ ἀντιστροφαί, περὶ ὧν ἐν τῷ πλάτει λέγομεν.</p>
<p>Λόγος δέ ἐστιν, ὡς οἱ περὶ τὸν Κρῖνίν φασι, τὸ
συνεστηκὸς ἐκ λήμματος καὶ προσλήψεως καὶ
ἐπιφορᾶς, οἷον ὁ τοιοῦτος, "εἰ ἡμέρα ἐστί, φῶς
ἐστι· ἡμέρα δέ ἐστι· φῶς ἄρα ἐστί." λῆμμα μὲν
γάρ ἐστι τὸ "εἰ ἡμέρα ἐστι, φῶς ἐστι"· πρόσληψις τὸ "ἡμέρα δέ ἐστιν"· ἐπιφορὰ δὲ τὸ "φῶς
ἄρα ἐστί." τρόπος δέ ἐστιν οἱονεὶ σχῆμα λόγου,
οἷον ὁ τοιοῦτος, "εἰ τὸ πρῶτον, τὸ δεύτερον· ἀλλὰ
μὴν τὸ πρῶτον· τὸ ἄρα δεύτερον."</p>

<milestone unit="section" n="77"/>
<p>Λογότροπος δέ ἐστι τὸ ἐξ ἀμφοτέρων σύνθετον,
οἷον "εἰ ζῇ Πλάτων, ἀναπνεῖ Πλάτων· ἀλλὰ μὴν
τὸ πρῶτον· τὸ ἄρα δεύτερον." παρεισήχθη δὲ
ὁ λογότροπος ὑπὲρ τοῦ ἐν ταῖς μακροτέραις συντάξεσι τῶν λόγων μηκέτι τὴν πρόσληψιν μακρὰν
οὖσαν καὶ τὴν ἐπιφορὰν λέγειν, ἀλλὰ συντόμως
ἐπενεγκεῖν, "τὸ δὲ πρῶτον· τὸ ἄρα δεύτερον."</p>
<p>Τῶν δὲ λόγων οἱ μέν εἰσιν ἀπέραντοι, οἱ δὲ
περαντικοί. ἀπέραντοι μὲν ὧν τὸ ἀντικείμενον
τῆς ἐπιφορᾶς οὐ μάχεται τῇ διὰ τῶν λημμάτων</p>
<pb n="186"/>
<p>συμπλοκῇ, οἷον οἱ τοιοῦτοι, "εἰ ἡμέρα ἐστί, φῶς
ἐστι· ἡμέρα δέ ἐστι· περιπατεῖ ἄρα Δίων."</p>

<milestone unit="section" n="78"/>
<p>Τῶν δὲ περαντικῶν λόγων οἱ μὲν ὁμωνύμως τῷ
γένει λέγονται περαντικοί· οἱ δὲ συλλογιστικοί.
συλλογιστικοὶ μὲν οὖν εἰσιν οἱ ἤτοι ἀναπόδεικτοι
ὄντες ἢ ἀναγόμενοι ἐπὶ τοὺς ἀναποδείκτους κατά
τι τῶν θεμάτων ἤ τινα, οἷον οἱ τοιοῦτοι "εἰ
περιπατεῖ Δίων, &lt;κινεῖται Δίων· ἀλλὰ μὴν περιπατεῖ Δίων&gt;· κινεῖται ἄρα Δίων." περαντικοὶ
δέ εἰσιν εἰδικῶς οἱ συνάγοντες μὴ συλλογιστικῶς,
οἷον οἱ τοιοῦτοι, "ψεῦδός ἐστι τὸ ἡμέρα ἐστὶ καὶ
νύξ ἐστι· ἡμέρα δέ ἐστιν· οὐκ ἄρα νύξ ἐστιν."
ἀσυλλόγιστοι δʼ εἰσὶν οἱ παρακείμενοι μὲν πιθανῶς
τοῖς συλλογιστικοῖς, οὐ συνάγοντες δέ, οἷον "εἰ
ἵππος ἐστὶ Δίων, ζῷόν ἐστι Δίων· &lt;ἀλλὰ μὴν ἵππος
οὐκ ἔστι Δίων&gt;· οὐκ ἄρα ζῷόν ἐστι Δίων."</p>

<milestone unit="section" n="79"/>
<p>Ἔτι τῶν λόγων οἱ μὲν ἀληθεῖς εἰσιν, οἱ δὲ
ψευδεῖς. ἀληθεῖς μὲν οὖν εἰσι λόγοι οἱ διʼ ἀληθῶν
συνάγοντες, οἷον "εἰ ἡ ἀρετὴ ὠφελεῖ, ἡ κακία
βλάπτει· &lt;ἀλλὰ μὴν ὠφελεῖ ἡ ἀρετή· ἡ κακία ἄρα
βλάπτει&gt;." ψευδεῖς δέ εἰσιν οἱ τῶν λημμάτων
ἔχοντές τι ψεῦδος ἢ ἀπέραντοι ὄντες, οἷον "εἰ
ἡμέρα ἐστί, φῶς ἐστιν· ἡμέρα δέ ἐστι· ζῇ ἄρα
Δίων." καὶ δυνατοὶ δʼ εἰσὶ λόγοι καὶ ἀδύνατοι
καὶ ἀναγκαῖοι καὶ οὐκ ἀναγκαῖοι· εἰσὶ δὲ καὶ
ἀναπόδεικτοί τινες, τῷ μὴ χρῄζειν ἀποδείξεως,
ἄλλοι μὲν παρʼ ἄλλοις, παρὰ δὲ τῷ Χρυσίππῳ
πέντε, διʼ ὧν πᾶς λόγος πλέκεται· οἵτινες λαμ-</p>
<pb n="188"/>
<p>βάνονται ἐπὶ τῶν περαντικῶν καὶ ἐπὶ τῶν συλλογισμῶν καὶ ἐπὶ τῶν τροπικῶν.


<milestone unit="section" n="80"/>

πρῶτος δέ ἐστιν
ἀναπόδεικτος ἐν ᾧ πᾶς λόγος συντάσσεται ἐκ
συνημμένου καὶ τοῦ ἡγουμένου, ἀφʼ οὗ ἄρχεται
τὸ συνημμένον καὶ τὸ λῆγον ἐπιφέρει, οἷον "εἰ
τὸ πρῶτον, τὸ δεύτερον· ἀλλὰ μὴν τὸ πρῶτον· τὸ
ἄρα δεύτερον." δεύτερος δʼ ἐστὶν ἀναπόδεικτος ὁ
διὰ συνημμένου καὶ τοῦ ἀντικειμένου τοῦ λήγοντος τὸ ἀντικείμενον τοῦ ἡγουμένου ἔχων συμπέρασμα, οἷον "εἰ ἡμέρα ἐστί, φῶς ἐστιν· ἀλλὰ
μὴν νύξ ἐστιν· οὐκ ἄρα ἡμέρα ἐστίν." ἡ γὰρ
πρόσληψις γίνεται ἐκ τοῦ ἀντικειμένου τῷ λήγοντι
καὶ ἡ ἐπιφορὰ ἐκ τοῦ ἀντικειμένου τῷ ἡγουμένῳ.
τρίτος δέ ἐστιν ἀναπόδεικτος ὁ διʼ ἀποφατικῆς
συμπλοκῆς καὶ ἑνὸς τῶν ἐν τῇ συμπλοκῇ ἐπιφέρων
τὸ ἀντικείμενον τοῦ λοιποῦ, οἷον "οὐχὶ τέθνηκε
Πλάτων καὶ ζῇ Πλάτων· ἀλλὰ μὴν τέθνηκε
Πλάτων· οὐκ ἄρα ζῇ Πλάτων."


<milestone unit="section" n="81"/>

τέταρτος δέ
ἐστιν ἀναπόδεικτος ὁ διὰ διεζευγμένου καὶ ἑνὸς
τῶν ἐν τῷ διεζευγμένῳ τὸ ἀντικείμενον τοῦ λοιποῦ
ἔχων συμπέρασμα, οἷον "ἤτοι τὸ πρῶτον ἢ τὸ
δεύτερον· ἀλλὰ μὴν τὸ πρῶτον· οὐκ ἄρα τὸ δεύτερον." πέμπτος δέ ἐστιν ἀναπόδεικτος ἐν ᾧ πᾶς
λόγος συντάσσεται ἐκ διεζευγμένου καὶ ἑνὸς τῶν
ἐν τῷ διεζευγμένῳ ἀντικειμένων καὶ ἐπιφέρει τὸ
λοιπόν, οἷον "ἤτοι ἡμέρα ἐστὶν ἢ νύξ ἐστιν· οὐχὶ
δὲ νύξ ἐστιν· ἡμέρα ἄρα ἐστίν."</p>
<p>Ἐπʼ ἀληθεῖδʼ ἀληθὲς ἕπεται κατὰ τοὺς Στωικούς,
ὡς τῷ "ἡμέρα ἐστὶ" τὸ "φῶς ἐστι"· καὶ ψεύδει</p>
<pb n="190"/>
<p>ψεῦδος, ὡς τῷ "νύξ ἐστι" ψεύδει τὸ "σκότος
ἐστί"· καὶ ψεύδει ἀληθές, ὡς τῷ "ἵπτασθαι τὴν
γῆν" τὸ "εἶναι τὴν γῆν." ἀληθεῖ μέντοι ψεῦδος
οὐκ ἀκολουθεῖ· τῷ γὰρ "εἶναι τὴν γῆν" τὸ
"πέτεσθαι τὴν γῆν" οὐκ ἀκολουθεῖ.</p>

<milestone unit="section" n="82"/>
<p>Καὶ ἄποροι δέ τινές εἰσι λόγοι ἐγκεκαλυμμένοι
καὶ διαλεληθότες καὶ σωρῖται καὶ κερατίναι καὶ
οὔτιδες. ἔστι δὲ ἐγκεκαλυμμένος, οἷον ὁ τοιοῦτος
· · "οὐχὶ τὰ μὲν δύο ὀλίγα ἐστίν, οὐχὶ δὲ καὶ
τὰ τρία, οὐχὶ δὲ καὶ ταῦτα μέν, οὐχὶ δὲ καὶ τὰ
τέσσαρα καὶ οὕτω μέχρι τῶν δέκα· τὰ δὲ δύο
ὀλίγα ἐστί· καὶ τὰ δέκα ἄρα." · · οὔτις δέ ἐστι
λόγος συνακτικὸς ἐξ ἀορίστου καὶ ὡρισμένου
συνεστώς, πρόσληψιν δὲ καὶ ἐπιφορὰν ἔχων, οἷον
"εἴ τίς ἐστιν ἐνταῦθα, οὐκ ἔστιν ἐκεῖνος ἐν Ῥόδῳ
&lt;ἀλλὰ μήν ἐστί τις ἐνταῦθα· οὐκ ἄρα τίς ἐστιν ἐν
Ῥόδῳ&gt;." · ·</p>

<milestone unit="section" n="83"/>
<p>Καὶ τοιοῦτοι μὲν ἐν τοῖς λογικοῖς οἱ Στωικοί,
ἵνα μάλιστα κρατύνωσι διαλεκτικὸν μόνον εἶναι
τὸν σοφόν· πάντα γὰρ τὰ πράγματα διὰ τῆς
ἐν λόγοις θεωρίας ὁρᾶσθαι, ὅσα τε τοῦ φυσικοῦ
τόπου τυγχάνει καὶ αὖ πάλιν ὅσα τοῦ ἠθικοῦ. εἰς
μὲν γὰρ τὸ λογικὸν τί δεῖ λέγειν περί τʼ ὀνομάτων ὀρθότητος, ὅπως διέταξαν οἱ νόμοι ἐπὶ
τοῖς ἔργοις, οὐκ ἂν ἔχειν εἰπεῖν. δυοῖν δʼ οὔσαιν
συνηθείαιν ταῖν ὑποπιπτούσαιν τῇ ἀρετῇ, ἡ μὲν</p>
<pb n="192"/>
<p>τί ἕκαστόν ἐστι τῶν ὄντων σκοπεῖ, ἡ δὲ τί καλεῖται.
καὶ ὧδε μὲν αὐτοῖς ἔχει τὸ λογικόν.</p>

<milestone unit="section" n="84"/>
<p>Τὸ δʼ ἠθικὸν μέρος τῆς φιλοσοφίας διαιροῦσιν
εἴς τε τὸν περὶ ὁρμῆς καὶ εἰς τὸν περὶ ἀγαθῶν καὶ
κακῶν τόπον καὶ εἰς τὸν περὶ παθῶν καὶ περὶ
ἀρετῆς καὶ περὶ τέλους περί τε τῆς πρώτης ἀξίας
καὶ τῶν πράξεων καὶ περὶ τῶν καθηκόντων
προτροπῶν τε καὶ ἀποτροπῶν. [καὶ] οὕτω δʼ
ὑποδιαιροῦσιν οἱ περὶ Χρύσιππον καὶ Ἀρχέδημον
καὶ Ζήνωνα τὸν Ταρσέα καὶ Ἀπολλόδωρον καὶ
Διογένην καὶ Ἀντίπατρον καὶ Ποσειδώνιον· ὁ
μὲν γὰρ Κιτιεὺς Ζήνων καὶ ὁ Κλεάνθης, ὡς ἂν
ἀρχαιότεροι, ἀφελέστερον περὶ τῶν πραγμάτων
διέλαβον. οὗτοι δὲ διεῖλον καὶ τὸν λογικὸν καὶ
τὸν φυσικόν.</p>

<milestone unit="section" n="85"/>
<p>Τὴν δὲ πρώτην ὁρμήν φασι τὸ ζῷον ἴσχειν ἐπὶ
τὸ τηρεῖν ἑαυτό, οἰκειούσης αὑτῷ τῆς φύσεως ἀπʼ
ἀρχῆς, καθά φησιν ὁ Χρύσιππος ἐν τῷ πρώτῳ
Περὶ τελῶν, πρῶτον οἰκεῖον λέγων εἶναι παντὶ
ζῴῳ τὴν αὑτοῦ σύστασιν καὶ τὴν ταύτης συνείδησιν· οὔτε γὰρ ἀλλοτριῶσαι εἰκὸς ἦν αὐτὸ &lt;αὑτῷ&gt;
τὸ ζῷον, οὔτε ποιήσασαν αὐτό, μήτʼ ἀλλοτριῶσαι
μήτʼ οἰκειῶσαι. ἀπολείπεται τοίνυν λέγειν συστησαμένην αὐτὸ οἰκειῶσαι πρὸς ἑαυτό· οὕτω γὰρ
τά τε βλάπτοντα διωθεῖται καὶ τὰ οἰκεῖα προσίεται.</p>
<p>Ὃ δὲ λέγουσί τινες, πρὸς ἡδονὴν γίγνεσθαι τὴν
πρώτην ὁρμὴν τοῖς ζῴοις, ψεῦδος ἀποφαίνουσιν.

<milestone unit="section" n="86"/>
ἐπιγέννημα γάρ φασιν, εἰ ἄρα ἔστιν, ἡδονὴν εἶναι</p>
<pb n="194"/>
<p>ὅταν αὐτὴ καθʼ αὑτὴν ἡ φύσις ἐπιζητήσασα τὰ
ἐναρμόζοντα τῇ συστάσει ἀπολάβῃ· ὃν τρόπον ἀφιλαρύνεται τὰ ζῷα καὶ θάλλει τὰ φυτά. οὐδέν τε,
φασί, διήλλαξεν ἡ φύσις ἐπὶ τῶν φυτῶν καὶ ἐπὶ
τῶν ζῴων, ὅτι χωρὶς ὁρμῆς καὶ αἰσθήσεως κἀκεῖνα
οἰκονομεῖ καὶ ἐφʼ ἡμῶν τινα φυτοειδῶς γίνεται.
ἐκ περιττοῦ δὲ τῆς ὁρμῆς τοῖς ζῴοις ἐπιγενομένης,
ᾗ συγχρώμενα πορεύεται πρὸς τὰ οἰκεῖα, τούτοις
μὲν τὸ κατὰ φύσιν τῷ κατὰ<note n="1" place="unspecified" anchored="yes">
<foreign lang="greek">τὸ κατὰ,</foreign> ξοδδ. · ξορρ.
αρνιμ.</note> τὴν ὁρμὴν διοικεῖσθαι·
τοῦ δὲ λόγου τοῖς λογικοῖς κατὰ τελειοτέραν
προστασίαν δεδοαένου, τὸ κατὰ λόγον ζῆν ὀρθῶς
γίνεσθαι &lt;τού&gt; τοις κατὰ φύσιν· τεχνίτης γὰρ οὗτος
ἐπιγίνεται τῆς ὁρμῆς.</p>

<milestone unit="section" n="87"/>
<p>Διόπερ πρῶτος ὁ Ζήνων ἐν τῷ Περὶ ἀνθρώπου
φύσεως τέλος εἶπε τὸ ὁμολογουμένως τῇ φύσει
ζῆν, ὅπερ ἐστὶ κατʼ ἀρετὴν ζῆν· ἄγει γὰρ πρὸς
ταύτην ἡμᾶς ἡ φύσις. ὁμοίως δὲ καὶ Κλεάνθης ἐν
τῷ Περὶ ἡδονῆς καὶ Ποσειδώνιος καὶ Ἑκάτων ἐν
τοῖς Περὶ τελῶν. πάλιν δʼ ἴσον ἐστὶ τὸ κατʼ
ἀρετὴν ζῆν τῷ κατʼ ἐμπειρίαν τῶν φύσει συμβαινόντων ζῆν, ὥς φησι Χρύσιππος ἐν τῷ πρώτῳ
Περὶ τελῶν· μέρη γάρ εἰσιν αἱ ἡμέτεραι φύσεις τῆς
τοῦ ὅλου.


<milestone unit="section" n="88"/>

διόπερ τέλος γίνεται τὸ ἀκολούθως τῇ
φύσει ζῆν, ὅπερ ἐστὶ κατά τε τὴν αὑτοῦ καὶ κατὰ
τὴν τῶν ὅλων, οὐδὲν ἐνεργοῦντας ὧν ἀπαγορεύειν</p>
<pb n="196"/>
<p>εἴωθεν ὁ νόμος ὁ κοινός, ὅσπερ ἐστὶν ὁ ὀρθὸς
λόγος, διὰ πάντων ἐρχόμενος, ὁ αὐτὸς ὢν τῷ Διὶ,
καθηγεμόνι τούτῳ τῆς τῶν ὄντων διοικήσεως ὄντι·
εἶναι δʼ αὐτὸ τοῦτο τὴν τοῦ εὐδαίμονος ἀρετὴν καὶ
εὔροιαν βίου, ὅταν πάντα πράττηται κατὰ τὴν
συμφωνίαν τοῦ παρʼ ἑκάστῳ δαίμονος πρὸς τὴν
τοῦ τῶν ὅλων διοικητοῦ βούλησιν. ὁ μὲν οὖν
Διογένης τέλος φησὶ ῥητῶς τὸ εὐλογιστεῖν ἐν τῇ
τῶν κατὰ φύσιν ἐκλογῇ. Ἀρχέδημος δὲ τὸ
πάντα τὰ καθήκοντα ἐπιτελοῦντα ζῆν.</p>

<milestone unit="section" n="89"/>
<p>Φύσιν δὲ Χρύσιππος μὲν ἐξακούει, ᾗ ἀκολούθως
δεῖ ζῆν, τήν τε κοινὴν καὶ ἰδίως τὴν ἀνθρωπίνην·
ὁ δὲ Κλεάνθης τὴν κοινὴν μόνην ἐκδέχεται φύσιν,
ᾗ ἀκολουθεῖν δεῖ, οὐκέτι δὲ καὶ τὴν ἐπὶ μέρους.</p>
<p>Τήν τʼ ἀρετὴν διάθεσιν εἶναι ὁμολογουμένην· καὶ
αὐτὴν διʼ αὑτὴν εἶναι αἱρετήν, οὐ διά τινα φόβον
ἢ ἐλπίδα ἤ τι τῶν ἔξωθεν· ἐν αὐτῇ τʼ εἶναι τὴν
εὐδαιμονίαν, ἅτʼ οὔσῃ ψυχῇ πεποιημένῃ πρὸς τὴν
ὁμολογίαν παντὸς τοῦ βίου. διαστρέφεσθαι δὲ τὸ
λογικὸν ζῷον, ποτὲ μὲν διὰ τὰς τῶν ἔξωθεν πραγματειῶν πιθανότητας, ποτὲ δὲ διὰ τὴν κατήχησιν
τῶν συνόντων· ἐπεὶ ἡ φύσις ἀφορμὰς δίδωσιν
ἀδιαστρόφους.</p>

<milestone unit="section" n="90"/>
<p>Ἀρετὴ δʼ ἡ μέν τις κοινῶς παντὶ τελείωσις,
ὥσπερ ἀνδριάντος· καὶ ἡ ἀθεώρητος, ὥσπερ
ὑγίεια· καὶ ἡ θεωρηματική, ὡς φρόνησις. φησὶ
γὰρ ὁ Ἑκάτων ἐν τῷ πρώτῳ Περὶ ἀρετῶν ἐπιστημονικὰς μὲν εἶναι καὶ θεωρηματικὰς τὰς ἐχούσας
τὴν σύστασιν ἐκ θεωρημάτων, ὡς φρόνησιν καὶ</p>
<pb n="198"/>
<p>δικαιοσύνην· ἀθεωρήτους δὲ τὰς κατὰ παρέκτασιν
θεωρουμένας ταῖς ἐκ τῶν θεωρημάτων συνεστηκυίαις, καθάπερ ὑγίειαν καὶ ἰσχύν. τῇ γὰρ
σωφροσύνῃ τεθεωρημένῃ ὑπαρχούσῃ συμβαίνει
ἀκολουθεῖν καὶ παρεκτείνεσθαι τὴν ὑγίειαν, καθάπερ τῇ ψαλίδος οἰκοδομίᾳ τὴν ἰσχὺν ἐπιγίνεσθαι.

<milestone unit="section" n="91"/>
καλοῦνται δʼ ἀθεώρητοι ὅτι μὴ ἔχουσι συγκαταθέσεις, ἀλλʼ ἐπιγίνονται καὶ περὶ φαύλους [γίγνονται], ὡς ὑγίεια, ἀνδρεία. τεκμήριον δὲ τοῦ
ὑπαρκτὴν εἶναι τὴν ἀρετήν φησιν ὁ Ποσειδώνιος
ἐν τῷ πρώτῳ τοῦ Ἠθικοῦ λόγου τὸ γενέσθαι ἐν
προκοπῇ τοὺς περὶ Σωκράτην καὶ Διογένην καὶ
Ἀντισθένην. εἶναι δὲ καὶ τὴν κακίαν ὑπαρκτὴν
διὰ τὸ ἀντικεῖσθαι τῇ ἀρετῇ. διδακτήν τʼ εἶναι
αὐτήν, λέγω δὲ τὴν ἀρετήν, καὶ Χρύσιππος ἐν τῷ
πρώτῳ Περὶ τέλους φησὶ καὶ Κλεάνθης καὶ Ποσειδώνιος ἐν τοῖς Προτρεπτικοῖς καὶ Ἑκάτων· ὅτι
δὲ διδακτή ἐστι, δῆλον ἐκ τοῦ γίνεσθαι ἀγαθοὺς
ἐκ φαύλων.</p>

<milestone unit="section" n="92"/>
<p>Παναίτιος μὲν οὖν δύο φησὶν ἀρετάς, θεωρητικὴν
καὶ πρακτικήν· ἄλλοι δὲ λογικὴν καὶ φυσικὴν καὶ
ἠθικήν· τέτταρας δὲ οἱ περὶ Ποσειδώνιον καὶ
πλείονας οἱ περὶ Κλεάνθην καὶ Χρύσιππον καὶ
Ἀντίπατρον. ὁ μὲν γὰρ Ἀπολλοφάνης μίαν
λέγει, τὴν φρόνησιν.</p>
<p>Τῶν δʼ ἀρετῶν τὰς μὲν πρώτας, τὰς δὲ ταύταις
ὑποτεταγμένας. πρώτας μὲν τάσδε, φρόνησιν,
ἀνδρείαν, δικαιοσύνην, σωφροσύνην· ἐν εἴδει δὲ
τούτων μεγαλοψυχίαν, ἐγκράτειαν, καρτερίαν, ἀγχίνοιαν, εὐβουλίαν· καὶ τὴν μὲν φρόνησιν εἶναι
ἐπιστήμην κακῶν καὶ ἀγαθῶν καὶ οὐδετέρων, τὴν</p>
<pb n="200"/>
<p>δʼ ἀνδρείαν ἐπιστήμην ὧν αἱρετέον καὶ ὧν εὐλαβητέον καὶ οὐδετέρων·


<milestone unit="section" n="93"/>

τὴν δὲ δικαιοσύνην . . τὴν
δὲ μεγαλοψυχίαν ἐπιστήμην ἢ ἕξιν ὑπεράνω
ποιοῦσαν τῶν συμβαινόντων κοινῇ φαύλων τε καὶ
σπουδαίων· τὴν δʼ ἐγκράτειαν διάθεσιν ἀνυπέρβατον
τῶν κατʼ ὀρθὸν λόγον ἢ ἕξιν ἀήττητον ἡδονῶν.
τὴν δὲ καρτερίαν ἐπιστήμην ἢ ἕξιν ὧν ἐμμενετέον
καὶ μὴ καὶ οὐδετέρων. τὴν δʼ ἀγχίνοιαν ἕξιν
εὑρετικὴν τοῦ καθήκοντος ἐκ τοῦ παραχρῆμα· τὴν
δʼ εὐβουλίαν ἐπιστήμην τοῦ σκοπεῖσθαι ποῖα καὶ
πῶς πράττοντες πράξομεν συμφερόντως.</p>
<p>Ἀνὰ λόγον δὲ καὶ τῶν κακιῶν τὰς μὲν εἶναι
πρώτας, τὰς δʼ ὑπὸ ταύτας· οἷον ἀφροσύνην μὲν
καὶ δειλίαν καὶ ἀδικίαν καὶ ἀκολασίαν ἐν ταῖς
πρώταις, ἀκρασίαν δὲ καὶ βραδύνοιαν καὶ κακοβουλίαν ἐν ταῖς ὑπὸ ταύτας. εἶναι δʼ ἀγνοίας τὰς
κακίας, ὧν αἱ ἀρεταὶ ἐπιστῆμαι.</p>

<milestone unit="section" n="94"/>
<p>Ἀγαθὸν δὲ κοινῶς μὲν τὸ &lt;οὗ&gt; τι ὄφελος, ἰδίως
δʼ ἤτοι ταὐτὸν ἢ οὐχ ἕτερον ὠφελείας. ὅθεν αὐτήν
τε τὴν ἀρετὴν καὶ τὸ μετέχον αὐτῆς ἀγαθὸν τριχῶς
οὕτω λέγεσθαι· οἷον τὸ &lt;μὲν&gt; ἀγαθὸν ἀφʼ οὗ
συμβαίνει &lt;ὠφελεῖσθαι, τὸ δὲ καθʼ ὃ συμβαίνει&gt;,
ὡς τὴν<note n="1" place="unspecified" anchored="yes">
<foreign lang="greek">ὤστε</foreign> αρν. · <foreign lang="greek">ἧς τὰ</foreign> ξονι. ρεισκε.</note>
πρᾶξιν τὴν κατʼ ἀρετήν· ὑφʼ οὗ δέ, ὡς τὸν
σπουδαῖον τὸν μετέχοντα τῆς ἀρετῆς.</p>
<p>Ἄλλως δʼ οὕτως ἰδίως ὁρίζονται τὸ ἀγαθόν,
"τὸ τέλειον κατὰ φύσιν λογικοῦ ὡς λογικοῦ."
τοιοῦτον δʼ εἶναι τὴν ἀρετήν, ὥς τε μετέχοντα τάς</p>
<pb n="202"/>
<p>τε πράξεις τὰς κατʼ ἀρετὴν καὶ τοὺς σπουδαίους
εἶναι· ἐπιγεννήματα δὲ τήν τε χαρὰν καὶ τὴν
εὐφροσύνην καὶ τὰ παραπλήσια.

<milestone unit="section" n="95"/>

ὡσαύτως δὲ καὶ
τῶν κακιῶν τὸ μὲν εἶναι ἀφροσύνην, δειλίαν, ἀδικίαν
καὶ τὰ παραπλήσια· μετέχοντα δὲ κακίας τάς τε
πράξεις τὰς κατὰ κακίαν καὶ τοὺς φαύλους· ἐπιγεννήματα δὲ τήν τε δυσθυμίαν καὶ τὴν δυσφροσύνην καὶ τὰ ὅμοια.</p>
<p>Ἔτι τῶν ἀγαθῶν τὰ μὲν εἶναι περὶ ψυχήν, τὰ δʼ
ἐκτός, τὰ δʼ οὔτε περὶ ψυχὴν οὔτʼ ἐκτός. τὰ μὲν
περὶ ψυχὴν ἀρετὰς καὶ τὰς κατὰ ταύτας πράξεις·
τὰ δʼ ἐκτὸς τό τε σπουδαίαν ἔχειν πατρίδα καὶ
σπουδαῖον φίλον καὶ τὴν τούτων εὐδαιμονίαν· τὰ
δʼ οὔτʼ ἐκτὸς οὔτε περὶ ψυχὴν τὸ αὐτὸν ἑαυτῷ
εἶναι σπουδαῖον καὶ εὐδαίμονα.


<milestone unit="section" n="96"/>

ἀνάπαλιν δὲ καὶ
τῶν κακῶν τὰ μὲν περὶ ψυχὴν εἶναι, τὰς κακίας
καὶ τὰς κατʼ αὐτὰς πράξεις· τὰ δʼ ἐκτὸς τὸ ἄφρονα
πατρίδα ἔχειν καὶ ἄφρονα φίλον καὶ τὴν τούτων
κακοδαιμονίαν· τὰ δʼ οὔτʼ ἐκτὸς οὔτε περὶ ψυχὴν
τὸ αὐτὸν ἑαυτῷ εἶναι φαῦλον καὶ κακοδαίμονα.</p>
<p>Ἔτι τῶν ἀγαθῶν τὰ μὲν εἶναι τελικά, τὰ δὲ
ποιητικά, τὰ δὲ τελικὰ καὶ ποιητικά. τὸν μὲν
οὖν φίλον καὶ τὰς ἀπʼ αὐτοῦ γινομένας ὠφελείας
ποιητικὰ εἶναι ἀγαθά· θάρσος δὲ καὶ φρόνημα καὶ
ἐλευθερίαν καὶ τέρψιν καὶ εὐφροσύνην καὶ ἀλυπίαν
καὶ πᾶσαν τὴν κατʼ ἀρετὴν πρᾶξιν τελικά.</p>

<milestone unit="section" n="97"/>
<p>Ποιητικὰ δὲ καὶ τελικὰ εἶναι ἀγαθὰ &lt;τὰς
ἀρετάσ&gt;. καθὸ μὲν γὰρ ἀποτελοῦσι τὴν εὐδαιμονίαν, ποιητικά ἐστιν ἀγαθά· καθὸ δὲ συμπληροῦσιν αὐτήν, ὥστε μέρη αὐτῆς γίνεσθαι, τελικά.
ὁμοίως δὲ καὶ τῶν κακῶν τὰ μὲν εἶναι τελικά, τὰ
δὲ ποιητικά, τὰ δʼ ἀμφοτέρως ἔχοντα. τὸν μὲν</p>
<pb n="204"/>
<p>ἐχθρὸν καὶ τὰς ἀπʼ αὐτοῦ γινομένας βλάβας
ποιητικὰ εἶναι· κατάπληξιν δὲ καὶ ταπεινότητα καὶ
δουλείαν καὶ ἀτερπίαν καὶ δυσθυμίαν καὶ περιλυπίαν καὶ πᾶσαν τὴν κατὰ κακίαν πρᾶξιν τελικά·
ἀμφοτέρως δʼ ἔχοντα &lt;τὰς κακίασ&gt;, ἐπεὶ καθὸ μὲν
ἀποτελοῦσι τὴν κακοδαιμονίαν, ποιητικά ἐστι·
καθὸ δὲ συμπληροῦσιν αὐτήν, ὥστε μέρη αὐτῆς
γίνεσθαι, τελικά.</p>

<milestone unit="section" n="98"/>
<p>Ἔτι τῶν περὶ ψυχὴν ἀγαθῶν τὰ μέν εἰσιν ἕξεις,
τὰ δὲ διαθέσεις, τὰ δʼ οὔθʼ ἕξεις οὔτε διαθέσεις.
διαθέσεις μὲν αἱ ἀρεταί, ἕξεις δὲ τὰ ἐπιτηδεύματα,
οὔτε δʼ ἕξεις οὔτε διαθέσεις αἱ ἐνέργειαι. κοινῶς
δὲ τῶν ἀγαθῶν μικτὰ μέν ἐστιν εὐτεκνία καὶ
εὐγηρία, ἁπλοῦν δʼ ἐστὶν ἀγαθὸν ἐπιστήμη. καὶ
ἀεὶ μὲν παρόντα αἱ ἀρεταί, οὐκ ἀεὶ δέ, οἷον χαρά,
περιπάτησις.</p>
<p>Πᾶν δʼ ἀγαθὸν συμφέρον εἶναι καὶ δέον καὶ
λυσιτελὲς καὶ χρήσιμον καὶ εὔχρηστον καὶ καλὸν
καὶ ὠφέλιμον καὶ αἱρετὸν καὶ δίκαιον.


<milestone unit="section" n="99"/>

συμφέρον
μὲν ὅτι φέρει τοιαῦτα ὧν συμβαινόντων ὠφελούμεθα· δέον δʼ ὅτι συνέχει ἐν οἷς χρή· λυσιτελὲς δʼ
ὅτι λύει τὰ τελούμενα εἰς αὐτό, ὥστε τὴν ἀντικατάλλαξιν τὴν ἐκ τῆς πραγματείας ὑπεραίρειν τῇ
ὠφελείᾳ· χρήσιμον δʼ ὅτι χρείαν ὠφελείας παρέχεται· εὔχρηστον δʼ ὅτι τὴν χρείαν ἐπαινετὴν ἀπεργάζεται· καλὸν δʼ ὅτι συμμέτρως ἔχει πρὸς τὴν
ἑαυτοῦ χρείαν· ὠφέλιμον δʼ ὅτι τοιοῦτόν ἐστιν
ὥστε ὠφελεῖν· αἱρετὸν δʼ ὅτι τοιοῦτόν ἐστιν ὥστε
εὐλόγως αὐτὸ αἱρεῖσθαι· δίκαιον δʼ ὅτι νόμῳ ἐστὶ
σύμφωνον καὶ κοινωνίας ποιητικόν.</p>
<pb n="206"/>

<milestone unit="section" n="100"/>
<p>Καλὸν δὲ λέγουσι τὸ τέλειον ἀγαθὸν παρὰ τὸ
πάντας ἀπέχειν τοὺς ἐπιζητουμένους ἀριθμοὺς ὑπὸ
τῆς φύσεως ἢ τὸ τελέως σύμμετρον. εἴδη δʼ εἶναι
τοῦ καλοῦ τέτταρα, δίκαιον, ἀνδρεῖον, κόσμιον,
ἐπιστημονικόν· ἐν γὰρ τοῖσδε τὰς καλὰς πράξεις
συντελεῖσθαι. ἀνὰ λόγον δὲ καὶ τοῦ αἰσχροῦ εἶναι
εἴδη τέτταρα, τό τʼ ἄδικον καὶ τὸ δειλὸν καὶ
ἄκοσμον καὶ ἄφρον. λέγεσθαι δὲ τὸ καλὸν μοναχῶς μὲν τὸ ἐπαινετοὺς παρεχόμενον τοὺς ἔχοντας
&lt;ἢ&gt; ἀγαθὸν ἐπαίνου ἄξιον· ἑτέρως δὲ τὸ εὖ πεφυκέναι πρὸς τὸ ἴδιον ἔργον· ἄλλως δὲ τὸ ἐπικοσμοῦν,
ὅταν λέγωμεν μόνον τὸν σοφὸν ἀγαθὸν καὶ καλὸν
εἶναι.</p>

<milestone unit="section" n="101"/>
<p>Λέγουσι δὲ μόνον τὸ καλὸν ἀγαθὸν εἶναι, καθά
φησιν Ἑκάτων ἐν τῷ τρίτῳ Περὶ ἀγαθῶν καὶ
Χρύσιππος ἐν τοῖς Περὶ τοῦ καλοῦ· εἶναι δὲ τοῦτο
ἀρετὴν καὶ τὸ μετέχον ἀρετῆς, ᾧ ἐστιν ἴσον τὸ
πᾶν ἀγαθὸν καλὸν εἶναι καὶ τὸ ἰσοδυναμεῖν τῷ
καλῷ τὸ ἀγαθόν, ὅπερ ἴσον ἐστὶ τούτῳ. ἐπεὶ γάρ
ἐστιν ἀγαθόν, καλόν ἐστιν· ἔστι δὲ καλόν· ἀγαθὸν
ἄρα ἐστί. δοκεῖ δὲ πάντα τὰ ἀγαθὰ ἴσα εἶναι καὶ
πᾶν ἀγαθὸν ἐπʼ ἄκρον εἶναι αἱρετὸν καὶ μήτʼ
ἄνεσιν μήτʼ ἐπίτασιν ἐπιδέχεσθαι. τῶν δʼ ὄντων
φασὶ τὰ μὲν ἀγαθὰ εἶναι, τὰ δὲ κακά, τὰ δʼ οὐδέτερα.</p>

<milestone unit="section" n="102"/>
<p>Ἀγαθὰ μὲν οὖν τάς τʼ ἀρετάς, φρόνησιν, δικαιοσύνην, ἀνδρείαν, σωφροσύνην καὶ τὰ λοιπά· κακὰ
δὲ τὰ ἐναντία, ἀφροσύνην, ἀδικίαν καὶ τὰ λοιπά.</p>
<pb n="208"/>
<p>οὐδέτερα δὲ ὅσα μήτʼ ὠφελεῖ μήτε βλάπτει, οἷον
ζωή, ὑγίεια, ἡδονή, κάλλος, ἰσχύς, πλοῦτος,
εὐδοξία, εὐγένεια· καὶ τὰ τούτοις ἐναντία, θάνατος,
νόσος, πόνος, αἶσχος, ἀσθένεια, πενία, ἀδοξία,
δυσγένεια καὶ τὰ τούτοις παραπλήσια, καθά φησιν
Ἑκάτων ἐν ἑβδόμῳ Περὶ τέλους καὶ Ἀπολλόδωρος
ἐν τῇ Ἠθικῇ καὶ Χρύσιππος. μὴ γὰρ εἶναι ταῦτʼ
ἀγαθά, ἀλλʼ ἀδιάφορα κατʼ εἶδος προηγμένα.

<milestone unit="section" n="103"/>
ὡς γὰρ ἴδιον θερμοῦ τὸ θερμαίνειν, οὐ τὸ ψύχειν,
οὕτω καὶ ἀγαθοῦ τὸ ὠφελεῖν, οὐ τὸ βλάπτειν·
οὐ μᾶλλον δʼ ὠφελεῖ ἢ βλάπτει ὁ πλοῦτος καὶ ἡ
ὑγίεια· οὐκ ἄρʼ ἀγαθὸν οὔτε πλοῦτος οὔθʼ ὑγίεια.
ἔτι τέ φασιν, ᾧ ἔστιν εὖ καὶ κακῶς χρῆσθαι, τοῦτʼ
οὐκ ἔστιν ἀγαθόν· πλούτῳ δὲ καὶ ὑγιείᾳ ἔστιν εὖ
καὶ κακῶς χρῆσθαι· οὐκ ἄρʼ ἀγαθὸν πλοῦτος καὶ
ὑγίεια. Ποσειδώνιος μέντοι καὶ ταῦτά φησι τῶν
ἀγαθῶν εἶναι. ἀλλʼ οὐδὲ τὴν ἡδονὴν ἀγαθόν
φασιν Ἑκάτων τʼ ἐν τῷ ἐνάτῳ Περὶ ἀγαθῶν καὶ
Χρύσιππος ἐν τοῖς Περὶ ἡδονῆς· εἶναι γὰρ καὶ
αἰσχρὰς ἡδονάς, μηδὲν δʼ αἰσχρὸν εἶναι ἀγαθόν.

<milestone unit="section" n="104"/>
ὠφελεῖν δέ ἐστι κινεῖν ἢ ἴσχειν κατʼ ἀρετήν,
βλάπτειν δὲ κινεῖν ἢ ἴσχειν κατὰ κακίαν.</p>
<p>Διχῶς δὲ λέγεσθαι ἀδιάφορα· ἅπαξ μὲν τὰ μήτε
πρὸς εὐδαιμονίαν μήτε πρὸς κακοδαιμονίαν συνεργοῦντα, ὡς ἔχει πλοῦτος, δόξα, ὑγίεια, ἰσχὺς
καὶ τὰ ὅμοια· ἐνδέχεται γὰρ καὶ χωρὶς τούτων εὐδαιμονεῖν, τῆς ποιᾶς αὐτῶν χρήσεως εὐδαιμονικῆς</p>
<pb n="210"/>
<p>οὔσης ἢ κακοδαιμονικῆς. ἄλλως δὲ λέγεται
ἀδιάφορα τὰ μήθʼ ὁρμῆς μήτʼ ἀφορμῆς κινητικά,
ὡς ἔχει τὸ ἀρτίας ἔχειν ἐπὶ τῆς κεφαλῆς τρίχας
ἢ περιττάς, ἢ ἐκτεῖναι τὸν δάκτυλον ἢ συστεῖλαι,
τῶν προτέρων ἀδιαφόρων οὐκέθʼ οὕτω λεγομένων·
ὁρμῆς γάρ ἐστιν ἐκεῖνα καὶ ἀφορμῆς κινητικά.

<milestone unit="section" n="105"/>
διὸ τὰ μὲν αὐτῶν ἐκλέγεται, &lt;τὰ δὲ ἀπεκλέγεται&gt;
τῶν ἑτέρων ἐπίσης ἐχόντων πρὸς αἵρεσιν καὶ
φυγήν.</p>
<p>Τῶν ἀδιαφόρων τὰ μὲν λέγουσι προηγμένα, τὰ
δὲ ἀποπροηγμένα· προηγμένα μὲν τὰ ἔχοντα ἀξίαν,
ἀποπροηγμένα δὲ τὰ ἀπαξίαν ἔχοντα. ἀξίαν δὲ
τὴν μέν τινα λέγουσι σύμβλησιν πρὸς τὸν ὁμολογούμενον βίον, ἥτις ἐστὶ περὶ πᾶν ἀγαθόν· τὴν δὲ
εἶναι μέσην τινὰ δύναμιν ἢ χρείαν συμβαλλομένην
πρὸς τὸν κατὰ φύσιν βίον, ὅμοιον εἰπεῖν ἥντινα
προσφέρεται πρὸς τὸν κατὰ φύσιν βίον πλοῦτος
ἢ ὑγίεια· τὴν δʼ εἶναι ἀξίαν ἀμοιβὴν δοκιμαστοῦ,
ἣν ἂν ὁ ἔμπειρος τῶν πραγμάτων τάξῃ, ὅμοιον
εἰπεῖν ἀμείβεσθαι πυροὺς πρὸς τὰς σὺν ἡμιόνῳ<note n="1" place="unspecified" anchored="yes">
<foreign lang="greek">τὰς ἡμιολίους</foreign> αρνιμ.</note>
κριθάς.</p>

<milestone unit="section" n="106"/>
<p>Προηγμένα μὲν οὖν εἶναι ἃ καὶ ἀξίαν ἔχει, οἷον
ἐπὶ μὲν τῶν ψυχικῶν εὐφυΐαν, τέχνην, προκοπὴν
καὶ τὰ ὅμοια· ἐπὶ δὲ τῶν σωματικῶν ζωήν, ὑγίειαν,
ῥώμην, εὐεξίαν, ἀρτιότητα, κάλλος &lt;καὶ τὰ παραπλήσια&gt;· ἐπὶ δὲ τῶν ἐκτὸς πλοῦτον, δόξαν, εὐ-</p>
<pb n="212"/>
<p>γένειαν καὶ τὰ ὅμοια. ἀποπροηγμένα δʼ ἐπὶ μὲν
τῶν ψυχικῶν ἀφυΐαν, ἀτεχνίαν καὶ τὰ ὅμοια· ἐπὶ
δὲ τῶν σωματικῶν θάνατον, νόσον, ἀσθένειαν,
καχεξίαν, πήρωσιν, αἶσχος καὶ τὰ ὅμοια· ἐπὶ δὲ
τῶν ἐκτὸς πενίαν, ἀδοξίαν, δυσγένειαν καὶ τὰ
παραπλήσια· οὔτε δὲ προήχθη οὔτʼ ἀποπροήχθη
τὰ οὐδετέρως ἔχοντα.</p>

<milestone unit="section" n="107"/>
<p>Ἔτι τῶν προηγμένων τὰ μὲν διʼ αὑτὰ προῆκται,
τὰ δὲ διʼ ἕτερα, τὰ δὲ καὶ διʼ αὑτὰ καὶ διʼ ἕτερα.
διʼ αὑτὰ μὲν εὐφυΐα, προκοπὴ καὶ τὰ ὅμοια· διʼ
ἕτερα δὲ πλοῦτος, εὐγένεια καὶ τὰ ὅμοια· διʼ αὑτὰ
δὲ καὶ διʼ ἕτερα ἰσχύς, εὐαισθησία, ἀρτιότης. διʼ
αὑτὰ μέν, ὅτι κατὰ φύσιν ἐστί· διʼ ἕτερα δέ, ὅτι
περιποιεῖ χρείας οὐκ ὀλίγας. ὁμοίως δʼ ἔχει καὶ
τὸ ἀποπροηγμένον κατὰ τὸν ἐναντίον λόγον.</p>
<p>Ἔτι δὲ καθῆκόν φασιν εἶναι ὃ πραχθὲν εὔλογόν
[τε] ἴσχει ἀπολογισμόν, οἷον τὸ ἀκόλουθον ἐν τῇ
ζωῇ, ὅπερ καὶ ἐπὶ τὰ φυτὰ καὶ ζῷα διατείνει·
ὁρᾶσθαι γὰρ κἀπὶ τούτων καθήκοντα.</p>

<milestone unit="section" n="108"/>
<p>Κατωνομάσθαι δʼ οὕτως ὑπὸ πρώτου Ζήνωνος
τὸ καθῆκον, ἀπὸ τοῦ κατά τινας ἥκειν τῆς προσονομασίας εἰλημμένης. ἐνέργημα δʼ αὐτὸ εἶναι</p>
<pb n="214"/>
<p>ταῖς κατὰ φύσιν κατασκευαῖς οἰκεῖον. τῶν γὰρ
καθʼ ὁρμὴν ἐνεργουμένων τὰ μὲν καθήκοντα εἶναι,
τὰ δὲ παρὰ τὸ καθῆκον, τὰ δʼ οὔτε καθήκοντα οὔτε
παρὰ τὸ καθῆκον.</p>
<p>Καθήκοντα μὲν οὖν εἶναι ὅσα λόγος αἱρεῖ ποιεῖν,
ὡς ἔχει τὸ γονεῖς τιμᾶν, ἀδελφούς, πατρίδα,
συμπεριφέρεσθαι φίλοις· παρὰ τὸ καθῆκον δέ, ὅσα
μὴ αἱρεῖ λόγος, ὡς ἔχει τὰ τοιαῦτα, γονέων ἀμελεῖν,
ἀδελφῶν ἀφροντιστεῖν, φίλοις μὴ συνδιατίθεσθαι,
πατρίδα ὑπερορᾶν καὶ τὰ παραπλήσια·


<milestone unit="section" n="109"/>

οὔτε δὲ
καθήκοντα οὔτε παρὰ τὸ καθῆκον, ὅσα οὔθʼ αἱρεῖ
λόγος πράττειν οὔτʼ ἀπαγορεύει, οἷον κάρφος ἀνελέσθαι, γραφεῖον κρατεῖν ἢ στλεγγίδα καὶ τὰ ὅμοια
τούτοις.</p>
<p>Καὶ τὰ μὲν εἶναι καθήκοντα ἄνευ περιστάσεως,
τὰ δὲ περιστατικά. καὶ ἄνευ μὲν περιστάσεως
τάδε, ὑγιείας ἐπιμελεῖσθαι καὶ αἰσθητηρίων καὶ τὰ
ὅμοια· κατὰ περίστασιν δὲ τὸ πηροῦν ἑαυτὸν καὶ
τὴν κτῆσιν διαρριπτεῖν. ἀνὰ λόγον δὲ καὶ τῶν
παρὰ τὸ καθῆκον. ἔτι τῶν καθηκόντων τὰ μὲν
ἀεὶ καθήκει, τὰ δὲ οὐκ ἀεί. καὶ ἀεὶ μὲν καθήκει
τὸ κατʼ ἀρετὴν ζῆν, οὐκ ἀεὶ δὲ τὸ ἐρωτᾶν καὶ
ἀποκρίνεσθαι καὶ περιπατεῖν καὶ τὰ ὅμοια. ὁ δʼ
αὐτὸς λόγος καὶ ἐπὶ τῶν παρὰ τὸ καθῆκον.


<milestone unit="section" n="110"/>

ἔστι
δὲ καὶ ἐν τοῖς μέσοις τι καθῆκον, ὡς τὸ πείθεσθαι
τοὺς παῖδας τοῖς παιδαγωγοῖς.</p>
<p>Φασὶ δὲ τὴν ψυχὴν εἶναι ὀκταμερῆ· μέρη γὰρ</p>
<pb n="216"/>
<p>αὐτῆς τά τε πέντε αἰσθητήρια καὶ τὸ φωνητικὸν
μόριον καὶ τὸ διανοητικόν, ὅπερ ἐστὶν αὐτὴ ἡ
διάνοια, καὶ τὸ γεννητικόν. ἐκ δὲ τῶν ψευδῶν
ἐπιγίνεσθαι τὴν διαστροφὴν ἐπὶ τὴν διάνοιαν, ἀφʼ
ἧς πολλὰ πάθη βλαστάνειν καὶ ἀκαταστασίας αἴτια.
ἔστι δὲ αὐτὸ τὸ πάθος κατὰ Ζήνωνα ἡ ἄλογος καὶ
παρὰ φύσιν ψυχῆς κίνησις ἢ ὁρμὴ πλεονάζουσα.</p>
<p>Τῶν δὲ παθῶν τὰ ἀνωτάτω, καθά φησιν Ἑκάτων ἐν τῷ δευτέρῳ Περὶ παθῶν καὶ Ζήνων ἐν τῷ
Περὶ παθῶν, εἶναι γένη τέτταρα, λύπην, φόβον,
ἐπιθυμίαν, ἡδονήν.


<milestone unit="section" n="111"/>

δοκεῖ δʼ αὐτοῖς τὰ πάθη
κρίσεις εἶναι, καθά φησι Χρύσιππος ἐν τῷ Περὶ
παθῶν· ἥ τε γὰρ φιλαργυρία ὑπόληψίς ἐστι τοῦ
τὸ ἀργύριον καλὸν εἶναι, καὶ ἡ μέθη δὲ καὶ ἡ
ἀκολασία ὁμοίως καὶ τἄλλα.</p>
<p>Καὶ τὴν μὲν λύπην εἶναι συστολὴν ἄλογον· εἴδη
δʼ αὐτῆς ἔλεον, φθόνον, ζῆλον, ζηλοτυπίαν, ἄχθος,
ἐνόχλησιν, ἀνίαν, ὀδύνην, σύγχυσιν. ἔλεον μὲν
οὖν εἶναι λύπην ὡς ἐπʼ ἀναξίως κακοπαθοῦντι,
φθόνον δὲ λύπην ἐπʼ ἀλλοτρίοις ἀγαθοῖς, ζῆλον δὲ
λύπην ἐπὶ τῷ ἄλλῳ παρεῖναι ὧν αὐτὸς ἐπιθυμεῖ,
ζηλοτυπίαν δὲ λύπην ἐπὶ τῷ καὶ ἄλλῳ παρεῖναι ἃ
καὶ αὐτὸς ἔχει,


<milestone unit="section" n="112"/>

ἄχθος δὲ λύπην βαρύνουσαν,
ἐνόχλησιν λύπην στενοχωροῦσαν καὶ δυσχωρίαν
παρασκευάζουσαν, ἀνίαν λύπην ἐκ διαλογισμῶν
μένουσαν ἢ ἐπιτεινομένην, ὀδύνην λύπην ἐπίπονον,
σύγχυσιν λύπην ἄλογον, ἀποκναίουσαν καὶ κωλύουσαν τὰ παρόντα συνορᾶν.</p>
<pb n="218"/>
<p>Ὁ δὲ φόβος ἐστὶ προσδοκία κακοῦ. εἰς δὲ τὸν
φόβον ἀνάγεται καὶ ταῦτα, δεῖμα, ὄκνος, αἰσχύνη,
ἔκπληξις, θόρυβος, ἀγωνία. δεῖμα μὲν οὖν ἐστι
φόβος δέος ἐμποιῶν, αἰσχύνη δὲ φόβος ἀδοξίας,
ὄκνος δὲ φόβος μελλούσης ἐνεργείας, ἔκπληξις δὲ
φόβος ἐκ φαντασίας ἀσυνήθους πράγματος,


<milestone unit="section" n="113"/>

θόρυβος
δὲ φόβος μετὰ κατεπείξεως φωνῆς, ἀγωνία δὲ
φόβος ἀδήλου πράγματος.</p>
<p>Ἡ δʼ ἐπιθυμία ἐστὶν ἄλογος ὄρεξις, ὑφʼ ἣν
τάττεται καὶ ταῦτα, σπάνις, μῖσος, φιλονεικία,
ὀργή, ἔρως, μῆνις, θυμός. ἔστι δʼ ἡ μὲν σπάνις
ἐπιθυμία τις ἐν ἀποτεύξει καὶ οἷον κεχωρισμένη
ἐκ τοῦ πράγματος, τεταμένη δὲ διακενῆς ἐπʼ αὐτὸ
καὶ σπωμένη· μῖσος δʼ ἐστὶν ἐπιθυμία τις τοῦ
κακῶς εἶναί τινι μετὰ προκοπῆς τινος καὶ παρατάσεως· φιλονεικία δʼ ἐπιθυμία τις περὶ αἱρέσεως·
ὀργὴ δʼ ἐπιθυμία τιμωρίας τοῦ δοκοῦντος ἠδικηκέναι οὐ προσηκόντως· ἔρως δέ ἐστιν ἐπιθυμία τις
οὐχὶ περὶ σπουδαίους· ἔστι γὰρ ἐπιβολὴ φιλοποιίας
διὰ κάλλος ἐμφαινόμενον.


<milestone unit="section" n="114"/>

μῆνις δέ ἐστιν ὀργή τις
πεπαλαιωμένη καὶ ἐπίκοτος, ἐπιτηρητικὴ δέ, ὅπερ
ἐμφαίνεται διὰ τῶνδε·</p>
<p>εἴ περ γάρ τε χόλον γε καὶ αὐτῆμαρ καταπέψῃ,
ἀλλά τε καὶ μετόπισθεν ἔχει κότον, ὄφρα τελέσσῃ.</p>
<p>ὁ δὲ θυμός ἐστιν ὀργὴ ἀρχομένη.</p>
<p>Ἡδονὴ δέ ἐστιν ἄλογος ἔπαρσις ἐφʼ αἱρετῷ
δοκοῦντι ὑπάρχειν, ὑφʼ ἣν τάττεται κήλησις,
ἐπιχαιρεκακία, τέρψις, διάχυσις. κήλησις μὲν οὖν
ἐστιν ἡδονὴ διʼ ὤτων κατακηλοῦσα· ἐπιχαιρεκακία
δὲ ἡδονὴ ἐπʼ ἀλλοτρίοις κακοῖς· τέρψις δέ, οἷον</p>
<pb n="220"/>
<p>τρέψις, προτροπή τις ψυχῆς ἐπὶ τὸ ἀνειμένον· διά·
χυσις δʼ ἀνάλυσις ἀρετῆς.</p>

<milestone unit="section" n="115"/>
<p>Ὡς δὲ λέγεταί τινα ἐπὶ τοῦ σώματος ἀρρωστήματα, οἷον ποδάγρα καὶ ἀρθρίτιδες, οὕτω κἀπὶ τῆς
ψυχῆς φιλοδοξία καὶ φιληδονία καὶ τὰ παραπλήσια.
τὸ γὰρ ἀρρώστημά ἐστι νόσημα μετʼ ἀσθενείας,
τὸ δὲ νόσημα οἴησις σφόδρα δοκοῦντος αἱρετοῦ.
καὶ ὡς ἐπὶ τοῦ σώματος εὐεμπτωσίαι τινὲς λέγονται,
οἷον κατάρρους καὶ διάρροια, οὕτω κἀπὶ τῆς ψυχῆς
εἰσιν εὐκαταφορίαι, οἷον φθονερία, ἐλεημοσύνη,
ἔριδες καὶ τὰ παραπλήσια.</p>

<milestone unit="section" n="116"/>
<p>Εἶναι δὲ καὶ εὐπαθείας φασὶ τρεῖς, χαράν,
εὐλάβειαν, βούλησιν. καὶ τὴν μὲν χαρὰν ἐναντίαν
[φασὶν] εἶναι τῇ ἡδονῇ, οὖσαν εὔλογον ἔπαρσιν·
τὴν δʼ εὐλάβειαν τῷ φόβῳ, οὖσαν εὔλογον ἔκκλισιν.
φοβηθήσεσθαι μὲν γὰρ τὸν σοφὸν οὐδαμῶς, εὐλαβηθήσεσθαι δέ. τῇ δʼ ἐπιθυμίᾳ ἐναντίαν φασὶν εἶναι τὴν βούλησιν, οὖσαν εὔλογον ὄρεξιν. καθάπερ
οὖν ὑπὸ τὰ πρῶτα πάθη πίπτει τινά, τὸν αὐτὸν
τρόπον καὶ ὑπὸ τὰς πρώτας εὐπαθείας· καὶ ὑπὸ
μὲν τὴν βούλησιν εὔνοιαν, εὐμένειαν, ἀσπασμόν,
ἀγάπησιν· ὑπὸ δὲ τὴν εὐλάβειαν αἰδῶ, ἁγνείαν·
ὑπὸ δὲ τὴν χαρὰν τέρψιν, εὐφροσύνην, εὐθυμίαν.</p>

<milestone unit="section" n="117"/>
<p>Φασὶ δὲ καὶ ἀπαθῆ εἶναι τὸν σοφόν, διὰ τὸ
ἀνέμπτωτον εἶναι· εἶναι δὲ καὶ ἄλλον ἀπαθῆ τὸν
φαῦλον, ἐν ἴσῳ λεγόμενον τῷ σκληρῷ καὶ ἀτέγκτῳ.</p>
<pb n="222"/>
<p>ἄτυφόν τʼ εἶναι τὸν σοφόν· ἴσως γὰρ ἔχειν πρός
τε τὸ ἔνδοξον καὶ τὸ ἄδοξον. εἶναι δὲ καὶ ἄλλον
ἄτυφον, κατὰ τὸν εἰκαῖον τεταγμένον, ὅς ἐστι
φαῦλος. καὶ αὐστηροὺς δέ φασιν εἶναι πάντας
τοὺς σπουδαίους, τῷ μήτʼ αὐτοὺς πρὸς ἡδονὴν
ὁμιλεῖν μήτε παρʼ ἄλλων τὰ πρὸς ἡδονὴν προσδέχεσθαι. καὶ ἄλλον δὲ εἶναι αὐστηρόν, παραπλησίως λεγόμενον τῷ αὐστηρῷ οἴνῳ, ᾧ πρὸς μὲν
φαρμακοποιίαν χρῶνται, πρὸς δὲ πρόποσιν οὐ
πάνυ.</p>

<milestone unit="section" n="118"/>
<p>Ἀκιβδήλους τοὺς σπουδαίους φυλακτικούς τʼ
εἶναι τοῦ ἐπὶ τὸ βέλτιον αὑτοὺς παριστάναι, διὰ
παρασκευῆς τῆς τὰ φαῦλα μὲν ἀποκρυπτούσης,
τὰ δʼ ὑπάρχοντα ἀγαθὰ φαίνεσθαι ποιούσης.
ἀπλάστους τε· περιῃρηκέναι γὰρ ἐν τῇ φωνῇ τὸ
πλάσμα καὶ τῷ εἴδει. ἀπράγμονάς τʼ εἶναι·
ἐκκλίνειν γὰρ τὸ πράττειν τι παρὰ τὸ καθῆκον.
καὶ οἰνωθήσεσθαι μέν, οὐ μεθυσθήσεσθαι δέ. ἔτι
δʼ οὐδὲ μανήσεσθαι· προσπεσεῖσθαι μέντοι ποτὲ
αὐτῷ φαντασίας ἀλλοκότους διὰ μελαγχολίαν ἢ
λήρησιν, οὐ κατὰ τὸν τῶν αἱρετῶν λόγον, ἀλλὰ
παρὰ φύσιν. οὐδὲ μὴν λυπηθήσεσθαι τὸν σοφόν,
διὰ τὸ τὴν λύπην ἄλογον εἶναι συστολὴν τῆς
ψυχῆς, ὡς Ἀπολλόδωρός φησιν ἐν τῇ Ἠθικῇ.</p>

<milestone unit="section" n="119"/>
<p>Θείους τʼ εἶναι· ἔχειν γὰρ ἐν ἑαυτοῖς οἱονεὶ θεόν.
τὸν δʼ φαῦλον ἄθεον. διττὸν δὲ εἶναι τὸν ἄθεον,
τόν τʼ ἐναντίως τῷ θείῳ λεγόμενον καὶ τὸν ἐξουθενητικὸν τοῦ θείου· ὅπερ οὐκ εἶναι περὶ πάντα</p>
<pb n="224"/>
<p>φαῦλον. θεοσεβεῖς τε τοὺς σπουδαίους· ἐμπείρους
γὰρ εἶναι τῶν περὶ θεοὺς νομίμων· εἶναί τε τὴν
εὐσέβειαν ἐπιστήμην θεῶν θεραπείας. ἀλλὰ μὴν
καὶ θύσειν αὐτοὺς θεοῖς ἁγνούς θʼ ὑπάρχειν· ἐκνεύειν γὰρ τὰ περὶ θεοὺς ἁμαρτήματα. καὶ τοὺς
θεοὺς ἄγασθαι αὐτούς· ὁσίους τε γὰρ εἶναι καὶ
δικαίους πρὸς τὸ θεῖον. μόνους θʼ ἱερέας τοὺς
σοφούς· ἐπεσκέφθαι γὰρ περὶ θυσιῶν, ἱδρύσεων, καθαρμῶν, καὶ τῶν ἄλλων τῶν πρὸς θεοὺς οἰκείων.</p>

<milestone unit="section" n="120"/>
<p>Δοκεῖ δʼ αὐτοῖς καὶ γονέας σέβεσθαι καὶ ἀδελφοὺς ἐν δευτέρᾳ μοίρᾳ μετὰ θεούς. φασὶ δὲ καὶ
τὴν πρὸς τὰ τέκνα φιλοστοργίαν φυσικὴν εἶναι
αὐτοῖς καὶ ἐν φαύλοις μὴ εἶναι. ἀρέσκει τʼ αὐτοῖς
ἴσα ἡγεῖσθαι τὰ ἁμαρτήματα, καθά φησι Χρύσιππος
ἐν τῷ τετάρτῳ τῶν Ἠθικῶν ζητημάτων καὶ Περσαῖος καὶ Ζήνων. εἰ γὰρ ἀληθὲς ἀληθοῦς μᾶλλον
οὐκ ἔστιν, οὐδὲ ψεῦδος ψεύδους· οὕτως οὐδʼ ἀπάτη
ἀπάτης, οὐδʼ ἁμάρτημα ἁμαρτήματος. καὶ γὰρ
ὁ ἑκατὸν σταδίους ἀπέχων Κανώβου καὶ ὁ ἕνα
ἐπίσης οὐκ εἰσὶν ἐν Κανώβῳ· οὕτω καὶ ὁ πλέον καὶ
ὁ ἔλαττον ἁμαρτάνων ἐπίσης οὐκ εἰσὶν ἐν τῷ
κατορθοῦν.


<milestone unit="section" n="121"/>

Ἡρακλείδης μέντοι ὁ Ταρσεύς, Ἀντιπάτρου τοῦ Ταρσέως γνώριμος, καὶ Ἀθηνόδωρος
ἄνισά φασι τὰ ἁμαρτήματα.</p>
<p>Πολιτεύσεσθαί φασι τὸν σοφὸν ἂν μή τι κωλύῃ,
ὥς φησι Χρύσιππος ἐν πρώτῳ Περὶ βίων· καὶ
γὰρ κακίαν ἐφέξειν καὶ ἐπʼ ἀρετὴν παρορμήσειν.</p>
<pb n="226"/>
<p>καὶ γαμήσειν, ὡς ὁ Ζήνων φησὶν ἐν Πολιτείᾳ,
καὶ παιδοποιήσεσθαι. ἔτι τε μὴ δοξάσειν τὸν
σοφόν, τουτέστι ψεύδει μὴ συγκαταθήσεσθαι
μηδενί. κυνιεῖν τʼ αὐτόν· εἶναι γὰρ τὸν κυνισμὸν σύντομον ἐπʼ ἀρετὴν ὁδόν, ὡς Ἀπολλόδωρος ἐν τῇ Ἠθικῇ. γεύσεσθαί τε καὶ ἀνθρωπίνων σαρκῶν κατὰ περίστασιν. μόνον τʼ ἐλεύθερον,
τοὺς δὲ φαύλους δούλους· εἶναι γὰρ τὴν ἐλευθερίαν
ἐξουσίαν αὐτοπραγίας, τὴν δὲ δουλείαν στέρησιν
αὐτοπραγίας.


<milestone unit="section" n="122"/>

εἶναι δὲ καὶ ἄλλην δουλείαν τὴν
ἐν ὑποτάξει καὶ τρίτην τὴν ἐν κτήσει τε καὶ ὑποτάξει, ᾗ ἀντιτίθεται ἡ δεσποτεία, φαύλη οὖσα
καὶ αὕτη. οὐ μόνον δʼ ἐλευθερους εἶναι τοὺς
σοφούς, ἀλλὰ καὶ βασιλέας, τῆς βασιλείας οὔσης
ἀρχῆς ἀνυπευθύνου, ἥτις περὶ μόνους ἂν τοὺς
σοφοὺς συσταίη, καθά φησι Χρύσιππος ἐν τῷ
Περὶ τοῦ κυρίως κεχρῆσθαι Ζήνωνα τοῖς ὀνόμασιν·
ἐγνωκέναι γάρ φησι δεῖν τὸν ἄρχοντα περὶ ἀγαθῶν
καὶ κακῶν, μηδένα δὲ τῶν φαύλων ἐπίστασθαι
ταῦτα. ὁμοίως δὲ καὶ ἀρχικοὺς δικαστικούς τε
καὶ ῥητορικοὺς μόνους εἶναι, τῶν δὲ φαύλων
οὐδένα. ἔτι καὶ ἀναμαρτήτους, τῷ ἀπεριπτώτους
εἶναι ἁμαρτήματι.


<milestone unit="section" n="123"/>

ἀβλαβεῖς τʼ εἶναι· οὐ γὰρ
ἄλλους βλάπτειν οὔθʼ αὑτούς. ἐλεήμονάς τε μὴ
εἶναι συγγνώμην τʼ ἔχειν μηδενί· μὴ γὰρ παριέναι
τὰς ἐκ τοῦ νόμου ἐπιβαλλούσας κολάσεις, ἐπεὶ
τό γʼ εἴκειν καὶ ὁ ἔλεος αὐτή θʼ ἡ ἐπιείκεια οὐδένειά ἐστι ψυχῆς πρὸς κολάσεις προσποιουμένης
χρηστότητα· μηδʼ οἴεσθαι σκληροτέρας αὐτὰς
εἶναι. ἔτι τε τὸν σοφὸν οὐδὲν θαυμάζειν τῶν</p>
<pb n="228"/>
<p>δοκούντων παραδόξων, οἷον Χαρώνεια καὶ ἀμπώτιδας καὶ πηγὰς θερμῶν ὑδάτων καὶ πυρὸς ἀναφυσήματα. ἀλλὰ μὴν οὐδʼ ἐν ἐρημίᾳ, φασί,
βιώσεται ὁ σπουδαῖος· κοινωνικὸς γὰρ φύσει καὶ
πρακτικός. τὴν μέντοι ἄσκησιν ἀποδέξεται ὑπὲρ
τῆς τοῦ σώματος ὑπομονῆς.</p>

<milestone unit="section" n="124"/>
<p>Εὔξεταί τε, φασίν, ὁ σοφός, αἰτούμενος τὰ
ἀγαθὰ παρὰ τῶν θεῶν, καθά φησι Ποσειδώνιος
ἐν τῷ πρώτῳ Περὶ καθηκόντων καὶ Ἑκάτων ἐν
τρίτῳ Περὶ παραδόξων. λέγουσι δὲ καὶ τὴν
φιλίαν ἐν μονοις τοῖς σπουδαίοις εἶναι, διὰ τὴν
ὁμοιότητα· φασὶ δʼ αὐτὴν κοινωνίαν τινὰ εἶναι
τῶν κατὰ τὸν βίον, χρωμένων ἡμῶν τοῖς φίλοις
ὡς ἑαυτοῖς. διʼ αὑτόν θʼ αἱρετὸν τὸν φίλον ἀποφαίνονται καὶ τὴν πολυφιλίαν ἀγαθόν. ἔν τε τοῖς
φαύλοις μὴ εἶναι φιλίαν μηδενί τε τῶν φαύλων
φίλον εἶναι. πάντας τε τοὺς ἄφρονας μαίνεσθαι·
οὐ γὰρ φρονίμους εἶναι, ἀλλὰ κατὰ τὴν ἴσην τῇ
ἀφροσύνῃ μανίαν πάντα πράττειν.</p>

<milestone unit="section" n="125"/>
<p>Πάντα τʼ εὖ ποιεῖν τὸν σοφόν, ὡς καὶ πάντα
φαμὲν τὰ αὐλήματα εὖ αὐλεῖν τὸν Ἰσμηνίαν. καὶ
τῶν σοφῶν δὲ πάντα εἶναι· δεδωκέναι γὰρ αὐτοῖς
παντελῆ ἐξουσίαν τὸν νόμον. τῶν δὲ φαύλων
εἶναί τινα λέγεται, ὃν τρόπον καὶ τῶν ἀδίκων,
ἄλλως μὲν τῆς πόλεως, ἄλλως δὲ τῶν χρωμένων
φαμέν.</p>
<p>Τὰς δʼ ἀρετὰς λέγουσιν ἀντακολουθεῖν ἀλλήλαις
καὶ τὸν μίαν ἔχοντα πάσας ἔχειν· εἶναι γὰρ αὐτῶν</p>
<pb n="230"/>
<p>τὰ θεωρήματα κοινά, καθάπερ Χρύσιππος ἐν τῷ
πρώτῳ Περὶ ἀρετῶν φησιν, Ἀπολλόδωρος δὲ ἐν
τῇ Φυσικῇ κατὰ τὴν ἀρχαίαν, Ἑκάτων δὲ ἐν τῷ
τρίτῳ Περὶ ἀρετῶν.


<milestone unit="section" n="126"/>

τὸν γὰρ ἐνάρετον θεωρητικόν
τʼ εἶναι καὶ πρακτικὸν τῶν ποιητέων. τὰ δὲ
ποιητέα καὶ αἱρετέα ἐστὶ καὶ ὑπομενητέα καὶ
ἐμμενητέα καὶ ἀπονεμητέα, ὥστʼ εἰ τὰ μὲν αἱρετικῶς ποιεῖ, τὰ δʼ ὑπομενητικῶς, τὰ δʼ ἀπονεμητικῶς, τὰ δʼ ἐμμενητικῶς, φρόνιμός τʼ ἐστὶ καὶ
ἀνδρεῖος καὶ δίκαιος καὶ σώφρων. κεφαλαιοῦσθαί
θʼ ἑκάστην τῶν ἀρετῶν περί τι ἴδιον κεφάλαιον,
οἷον τὴν ἀνδρείαν περὶ τὰ ὑπομενητέα, τὴν φρόνησιν
περὶ τὰ ποιητέα καὶ μὴ καὶ οὐδέτερα· ὁμοίως τε
καὶ τὰς ἄλλας περὶ τὰ οἰκεῖα τρέπεσθαι. ἕπονται
δὲ τῇ μὲν φρονήσει εὐβουλία καὶ σύνεσις, τῇ δὲ
σωφροσύνῃ εὐταξία καὶ κοσμιότης, τῇ δὲ δικαιοσύνῃ ἰσότης καὶ εὐγνωμοσύνη, τῇ δὲ ἀνδρείᾳ
ἀπαραλλαξία καὶ εὐτονία.</p>

<milestone unit="section" n="127"/>
<p>Ἀρέσκει δʼ αὐτοῖς μηδὲν μεταξὺ εἶναι ἀρετῆς
καὶ κακίας, τῶν Περιπατητικῶν μεταξὺ ἀρετῆς
καὶ κακίας εἶναι λεγόντων τὴν προκοπήν· ὡς
γὰρ δεῖν φασιν ἢ ὀρθὸν εἶναι ξύλον ἢ στρεβλόν,
οὕτως ἢ δίκαιον ἢ ἄδικον, οὔτε δὲ δικαιότερον οὔτʼ
ἀδικώτερον, καὶ ἐπὶ τῶν ἄλλων ὁμοίως. καὶ μὴν
τὴν ἀρετὴν Χρύσιππος μὲν ἀποβλητήν, Κλεάνθης
δὲ ἀναπόβλητον· ὁ μὲν ἀποβλητὴν διὰ μέθην καὶ</p>
<pb n="232"/>
<p>μελαγχολίαν, ὁ δʼ ἀναπόβλητον διὰ βεβαίους
καταλήψεις· καὶ αὐτὴν διʼ &lt;αὑτὴν&gt; αἱρετὴν εἶναι.
αἰσχυνόμεθα γοῦν ἐφʼ οἷς κακῶς πράττομεν, ὡς
ἂν μόνον τὸ καλὸν εἰδότες ἀγαθόν. αὐτάρκη τʼ
εἶναι αὐτὴν πρὸς εὐδαιμονίαν, καθά φησι Ζήνων
καὶ Χρύσιππος ἐν τῷ πρώτῳ Περὶ ἀρετῶν καὶ
Ἑκάτων ἐν τῷ δευτέρῳ Περὶ ἀγαθῶν.


<milestone unit="section" n="128"/>

"εἰ γάρ,"
φησίν, "αὐτάρκης ἐστὶν ἡ μεγαλοψυχία πρὸς τὸ
πάντων ὑπεράνω ποιεῖν, ἔστι δὲ μέρος τῆς ἀρετῆς,
αὐτάρκης ἔσται καὶ ἡ ἀρετὴ πρὸς εὐδαιμονίαν
καταφρονοῦσα καὶ τῶν δοκούντων ὀχληρῶν." ὁ
μέντοι Παναίτιος καὶ Ποσειδώνιος οὐκ αὐτάρκη
λέγουσι τὴν ἀρετήν, ἀλλὰ χρείαν εἶναί φασι καὶ
ὑγιείας καὶ χορηγίας καὶ ἰσχύος.</p>
<p>Ἀρέσκει δʼ αὐτοῖς καὶ διὰ παντὸς χρῆσθαι τῇ
ἀρετῇ, ὡς οἱ περὶ Κλεάνθην φασίν· ἀναπόβλητος
γάρ ἐστι καὶ πάντοτε τῇ ψυχῇ χρῆται οὔσῃ τελείᾳ
ὁ σπουδαῖος. φύσει τε τὸ δίκαιον εἶναι καὶ μὴ
θέσει, ὡς καὶ τὸν νόμον καὶ τὸν ὀρθὸν λόγον,
καθά φησι Χρύσιππος ἐν τῷ Περὶ τοῦ καλοῦ.

<milestone unit="section" n="129"/>
δοκεῖ δʼ αὐτοῖς μηδὲ διὰ τὴν διαφωνίαν ἀφίστασθαι φιλοσοφίας, ἐπεὶ τῷ λόγῳ τούτῳ προλείψειν
ὅλον τὸν βίον, ὡς καὶ Ποσειδώνιός φησιν ἐν τοῖς
Προτρεπτικοῖς. εὐχρηστεῖν δὲ καὶ τὰ ἐγκύκλια
μαθήματά φησιν ὁ Χρύσιππος.</p>
<p>Ἔτι ἀρέσκει αὐτοῖς μηδὲν εἶναι ἡμῖν δίκαιον
πρὸς τὰ ἄλλα ζῷα, διὰ τὴν ἀνομοιότητα, καθά
φησι Χρύσιππος ἐν τῷ πρώτῳ Περὶ δικαιοσύνης</p>
<pb n="234"/>
<p>καὶ Ποσειδώνιος ἐν πρώτῳ Περὶ καθήκοντος.
καὶ ἐρασθήσεσθαι δὲ τὸν σοφὸν τῶν νέων τῶν
ἐμφαινόντων διὰ τοῦ εἴδους τὴν πρὸς ἀρετὴν
εὐφυΐαν, ὥς φησι Ζήνων ἐν τῇ Πολιτείᾳ καὶ
Χρύσιππος ἐν τῷ πρώτῳ Περὶ βίων καὶ Ἀπολλόδωρος ἐν τῇ Ἠθικῇ.</p>

<milestone unit="section" n="130"/>
<p>Εἶναι δὲ τὸν ἔρωτα ἐπιβολὴν φιλοποιίας διὰ
κάλλος ἐμφαινόμενον· καὶ μὴ εἶναι συνουσίας,
ἀλλὰ φιλίας. τὸν γοῦν Θρασωνίδην καίπερ ἐν
ἐξουσίᾳ ἔχοντα τὴν ἐρωμένην, διὰ τὸ μισεῖσθαι
ἀπέχεσθαι αὐτῆς. εἶναι οὖν τὸν ἔρωτα φιλίας,
ὡς καὶ Χρύσιππος ἐν τῷ Περὶ ἔρωτός φησι· καὶ
μὴ εἶναι θεόπεμπτον αὐτόν. εἶναι δὲ καὶ τὴν
ὥραν ἄνθος ἀρετῆς.</p>
<p>Βίων δὲ τριῶν ὄντων, θεωρητικοῦ καὶ πρακτικοῦ
καὶ λογικοῦ, τὸν τρίτον φασὶν αἱρετέον· γεγονέναι
γὰρ ὑπὸ τῆς φύσεως ἐπίτηδες τὸ λογικὸν ζῷον
πρὸς θεωρίαν καὶ πρᾶξιν. εὐλόγως τέ φασιν
ἐξάξειν ἑαυτὸν τοῦ βίου τὸν σοφόν, καὶ ὑπὲρ
πατρίδος καὶ ὑπὲρ φίλων, κἂν ἐν σκληροτέρᾳ
γένηται ἀλγηδόνι ἢ πηρώσεσιν ἢ νόσοις ἀνιάτοις.</p>

<milestone unit="section" n="131"/>
<p>Ἀρέσκει δʼ αὐτοῖς καὶ κοινὰς εἶναι τὰς γυναῖκας
δεῖν παρὰ τοῖς σοφοῖς, ὥστε τὸν ἐντυχόντα τῇ
ἐντυχούσῃ χρῆσθαι, καθά φησι Ζήνων ἐν τῇ
Πολιτείᾳ καὶ Χρύσιππος ἐν τῷ Περὶ πολιτείας,
[ἀλλʼ ἔτι Διογένης ὁ κυνικὸς καὶ Πλάτων].
πάντας τε παῖδας ἐπίσης στέρξομεν πατέρων
τρόπον καὶ ἡ ἐπὶ μοιχείᾳ ζηλοτυπία περιαιρεθήσεται. πολιτείαν δʼ ἀρίστην τὴν μικτὴν</p>
<pb n="236"/>
<p>ἔκ τε δημοκρατίας καὶ βασιλείας καὶ ἀριστοκρατίας.</p>
<p>Καὶ ἐν μὲν τοῖς ἠθικοῖς δόγμασι τοιαῦτα λέγουσι
καὶ τούτων πλείω μετὰ τῶν οἰκείων ἀποδείξεων·
ταῦτα δʼ ὡς ἐν κεφαλαίοις ἡμῖν λελέχθω καὶ
στοιχειωδῶς.</p>

<milestone unit="section" n="132"/>
<p>Τὸν δὲ φυσικὸν λόγον διαιροῦσιν εἴς τε τὸν περὶ
σωμάτων τόπον καὶ περὶ ἀρχῶν καὶ στοιχείων
καὶ θεῶν καὶ περάτων καὶ τόπου καὶ κενοῦ. καὶ
οὕτω μὲν εἰδικῶς, γενικῶς δʼ εἰς τρεῖς τόπους,
τόν τε περὶ κόσμου καὶ τὸν περὶ τῶν στοιχείων
καὶ τρίτον τὸν αἰτιολογικόν.</p>
<p>Τὸν δὲ περὶ τοῦ κόσμου διαιρεῖσθαί φασιν εἰς
δύο μέρη. μιᾷ γὰρ σκέψει ἐπικοινωνεῖν αὐτοῦ
καὶ τοὺς ἀπὸ τῶν μαθημάτων, καθʼ ἣν ζητοῦσι
περί τε τῶν ἀπλανῶν καὶ τῶν πλανωμένων, οἷον
εἰ ὁ ἥλιός ἐστι τηλικοῦτος ἡλίκος φαίνεται, καὶ
ὁμοίως εἰ ἡ σελήνη, καὶ περὶ δινήσεως καὶ τῶν
ὁμοίων τούτοις ζητημάτων.


<milestone unit="section" n="133"/>

ἑτέραν δʼ αὐτοῦ
σκέψιν εἶναι ἥτις μόνοις τοῖς φυσικοῖς ἐπιβάλλει,
καθʼ ἣν ζητεῖται ἥ τʼ οὐσία αὐτοῦ [καὶ εἰ ὁ ἥλιος
καὶ οἱ ἀστέρες ἐξ ὕλης καὶ εἴδους] καὶ εἰ γενητὸς
ἢ ἀγένητος καὶ εἰ ἔμψυχος ἢ ἄψυχος καὶ εἰ φθαρτὸς
ἢ ἄφθαρτος καὶ εἰ προνοίᾳ διοικεῖται καὶ περὶ
τῶν λοιπῶν. τόν τʼ αἰτιολογικὸν εἶναι καὶ αὐτὸν
διμερῆ. μιᾷ δʼ αὐτοῦ ἐπισκέψει ἐπικοινωνεῖν τὴν
τῶν ἰατρῶν ζήτησιν, καθʼ ἣν ζητοῦσι περί τε τοῦ
ἡγεμονικοῦ τῆς ψυχῆς καὶ τῶν ἐν ψυχῇ γινομένων</p>
<pb n="238"/>
<p>καὶ περὶ σπερμάτων καὶ τῶν τούτοις ὁμοίων· τοῦ
δʼ ἑτέρου καὶ τοὺς ἀπὸ τῶν μαθημάτων ἀντιποιεῖσθαι, οἷον πῶς ὁρῶμεν, τίς ἡ αἰτία τῆς
κατοπτρικῆς φαντασίας, ὅπως νέφη συνίσταται,
βρονταὶ καὶ ἴριδες καὶ ἅλως καὶ κομῆται καὶ τὰ
παραπλήσια.</p>

<milestone unit="section" n="134"/>
<p>Δοκεῖ δʼ αὐτοῖς ἀρχὰς εἶναι τῶν ὅλων δύο, τὸ
ποιοῦν καὶ τὸ πάσχον. τὸ μὲν οὖν πάσχον εἶναι
τὴν ἄποιον οὐσίαν τὴν ὕλην, τὸ δὲ ποιοῦν τὸν ἐν
αὐτῇ λόγον τὸν θεόν· τοῦτον γὰρ ἀΐδιον ὄντα διὰ
πάσης αὐτῆς δημιουργεῖν ἕκαστα. τίθησι δὲ τὸ
δόγμα τοῦτο Ζήνων μὲν ὁ Κιτιεὺς ἐν τῷ Περὶ
οὐσίας, Κλεάνθης δʼ ἐν τῷ Περὶ τῶν ἀτόμων,
Χρύσιππος δʼ ἐν τῇ πρώτῃ τῶν Φυσικῶν πρὸς
τῷ τέλει, Ἀρχέδημος δʼ ἐν τῷ Περὶ στοιχείων καὶ
Ποσειδώνιος ἐν τῷ δευτέρῳ τοῦ Φυσικοῦ λόγου.
διαφέρειν δέ φασιν ἀρχὰς καὶ στοιχεῖα· τὰς μὲν
γὰρ εἶναι ἀγενήτους &lt;καὶ&gt; ἀφθάρτους, τὰ δὲ
στοιχεῖα κατὰ τὴν ἐκπύρωσιν φθείρεσθαι. ἀλλὰ
καὶ ἀσωμάτους<note n="1" place="unspecified" anchored="yes">
<foreign lang="greek">ἀσωμάτους</foreign> συιδ. ʽ<hi rend="ital">ς.ϝ.</hi>
<foreign lang="greek">ἀρχή</foreign>ʼ·̓ <foreign lang="greek">σώματα</foreign> ϝυλγ.</note> εἶναι τὰς ἀρχὰς καὶ ἀμόρφους, τὰ
δὲ μεμορφῶσθαι.</p>

<milestone unit="section" n="135"/>
<p>Σῶμα δʼ ἐστίν, ὥς φησιν Ἀπολλόδωρος ἐν τῇ
Φυσικῇ, τὸ τριχῆ διαστατόν, εἰς μῆκος, εἰς πλάτος,
εἰς βάθος· τοῦτο δὲ καὶ στερεὸν σῶμα καλεῖται.
ἐπιφάνεια δʼ ἐστὶ σώματος πέρας ἢ τὸ μῆκος καὶ
πλάτος μόνον ἔχον, βάθος δʼ οὔ· ταύτην δὲ Ποσειδώνιος ἐν τρίτῳ Περὶ μετεώρων καὶ κατʼ ἐπίνοιαν
καὶ καθʼ ὑπόστασιν ἀπολείπει. γραμμὴ δʼ ἐστὶν
ἐπιφανείας πέρας ἢ μῆκος ἀπλατὲς ἢ τὸ μῆκος
μόνον ἔχον. στιγμὴ δʼ ἐστὶ γραμμῆς πέρας, ἥτις
ἐστὶ σημεῖον ἐλάχιστον.</p>
<pb n="240"/>
<p>Ἕν τʼ εἶναι θεὸν καὶ νοῦν καὶ εἱμαρμένην καὶ
Δία· πολλάς τʼ ἑτέρας ὀνομασίας προσονομάζεσθαι.<note n="1" place="unspecified" anchored="yes">τεχτ β· <foreign lang="greek">πολλαῖς τε ἑτέραις ὀνομασίαις</foreign> ϝυλγ.</note>

<milestone unit="section" n="136"/>
κατʼ ἀρχὰς μὲν οὖν καθʼ αὑτὸν ὄντα τρέπειν τὴν
πᾶσαν οὐσίαν διʼ ἀέρος εἰς ὕδωρ· καὶ ὥσπερ ἐν τῇ
γονῇ τὸ σπέρμα περιέχεται, οὕτω καὶ τοῦτον
σπερματικὸν λόγον ὄντα τοῦ κόσμου, τοιόνδʼ
ὑπολείπεσθαι ἐν τῷ ὑγρῷ, εὐεργὸν αὑτῷ ποιοῦντα
τὴν ὕλην πρὸς τὴν τῶν ἑξῆς γένεσιν· εἶτʼ ἀπογεννᾶν
πρῶτον τὰ τέσσαρα στοιχεῖα, πῦρ, ὕδωρ, ἀέρα,
γῆν. λέγει δὲ περὶ αὐτῶν Ζήνων τʼ ἐν τῷ Περὶ
τοῦ ὅλου καὶ Χρύσιππος ἐν τῇ πρώτῃ τῶν Φυσικῶν
καὶ Ἀρχέδημος ἔν τινι Περὶ στοιχείων. ἔστι δὲ
στοιχεῖον ἐξ οὗ πρώτου γίνεται τὰ γινόμενα καὶ
εἰς ὃ ἔσχατον ἀναλύεται.


<milestone unit="section" n="137"/>

τὰ δὴ τέτταρα στοιχεῖα
εἶναι ὁμοῦ τὴν ἄποιον οὐσίαν τὴν ὕλην· εἶναι δὲ
τὸ μὲν πῦρ τὸ θερμόν, τὸ δʼ ὕδωρ τὸ ὑγρόν, τόν τʼ
ἀέρα τὸ ψυχρὸν καὶ τὴν γῆν τὸ ξηρόν. οὐ μὴν
ἀλλὰ καὶ ἔτι ἐν τῷ ἀέρι εἶναι τὸ αὐτὸ μέρος. ἀνωτάτω μὲν οὖν εἶναι τὸ πῦρ, ὃ δὴ αἰθέρα καλεῖσθαι,
ἐν ᾧ πρώτην τὴν τῶν ἀπλανῶν σφαῖραν γεννᾶσθαι,
εἶτα τὴν τῶν πλανωμένων· μεθʼ ἣν τὸν ἀέρα,
εἶτα τὸ ὕδωρ, ὑποστάθμην δὲ πάντων τὴν γῆν,
μέσην ἁπάντων οὖσαν.</p>
<p>Λέγουσι δὲ κόσμον τριχῶς· αὐτόν τε τὸν θεὸν
τὸν ἐκ τῆς ἁπάσης οὐσίας ἰδίως ποιόν, ὃς δὴ
ἄφθαρτός ἐστι καὶ ἀγένητος, δημιουργὸς ὢν τῆς
διακοσμήσεως, κατὰ χρόνων ποιὰς περιόδους ἀναλίσκων εἰς ἑαυτὸν τὴν ἅπασαν οὐσίαν καὶ πάλιν
ἐξ ἑαυτοῦ γεννῶν.


<milestone unit="section" n="138"/>

καὶ αὐτὴν δὲ τὴν διακόσμησιν</p>
<pb n="242"/>
<p>τῶν ἀστέρων κόσμον εἶναι λέγουσι· καὶ τρίτον τὸ
συνεστηκὸς ἐξ ἀμφοῖν. καὶ ἔστι κόσμος ὁ ἰδίως
ποιὸς τῆς τῶν ὅλων οὐσίας ἤ, ὥς φησι Ποσειδώνιος
ἐν τῇ Μετεωρολογικῇ στοιχειώσει, σύστημα ἐξ
οὐρανοῦ καὶ γῆς καὶ τῶν ἐν τούτοις φύσεων ἢ
σύστημα ἐκ θεῶν καὶ ἀνθρώπων καὶ τῶν ἕνεκα
τούτων γεγονότων. οὐρανὸς δέ ἐστιν ἡ ἐσχάτη
περιφέρεια ἐν ᾗ πᾶν ἵδρυται τὸ θεῖον.</p>
<p>Τὸν δὴ κόσμον διοικεῖσθαι κατὰ νοῦν καὶ πρόνοιαν,
καθά φησι Χρύσιππός τʼ ἐν τῷ πέμπτῳ Περὶ
προνοίας καὶ Ποσειδώνιος ἐν τῷ τρίτῳ Περὶ θεῶν,
εἰς ἅπαν αὐτοῦ μέρος διήκοντος τοῦ νοῦ, καθάπερ
ἐφʼ ἡμῶν τῆς ψυχῆς· ἀλλʼ ἤδη διʼ ὧν μὲν μᾶλλον,
διʼ ὧν δὲ ἧττον.


<milestone unit="section" n="139"/>

διʼ ὧν μὲν γὰρ ὡς ἕξις κεχώρηκεν,
ὡς διὰ τῶν ὀστῶν καὶ τῶν νεύρων· διʼ ὧν δὲ ὡς
νοῦς, ὡς διὰ τοῦ ἡγεμονικοῦ. οὕτω δὴ καὶ τὸν
ὅλον κόσμον ζῷον ὄντα καὶ ἔμψυχον καὶ λογικόν,
ἔχειν ἡγεμονικὸν μὲν τὸν αἰθέρα, καθά φησιν
Ἀντίπατρος ὁ Τύριος ἐν τῷ ὀγδόῳ Περὶ κόσμου.
Χρύσιππος δʼ ἐν τῷ πρώτῳ Περὶ προνοίας καὶ
Ποσειδώνιος ἐν τῷ Περὶ θεῶν τὸν οὐρανόν φασι
τὸ ἡγεμονικὸν τοῦ κόσμου, Κλεάνθης δὲ τὸν
ἥλιον. ὁ μέντοι Χρύσιππος διαφορώτερον πάλιν τὸ
καθαρώτερον τοῦ αἰθέρος ἐν ταὐτῷ, ὃ καὶ πρῶτον
θεὸν λέγουσιν αἰσθητικῶς ὥσπερ κεχωρηκέναι</p>
<pb n="244"/>
<p>διὰ τῶν ἐν ἀέρι καὶ διὰ τῶν ζῴων ἁπάντων καὶ
φυτῶν· διὰ δὲ τῆς γῆς αὐτῆς καθʼ ἕξιν.</p>

<milestone unit="section" n="140"/>
<p>Ἕνα τὸν κόσμον εἶναι καὶ τοῦτον πεπερασμένον,
σχῆμʼ ἔχοντα σφαιροειδές· πρὸς γὰρ τὴν κίνησιν
ἁρμοδιώτατον τὸ τοιοῦτον, καθά φησι Ποσειδώνιος ἐν τῷ πέμπτῳ τοῦ Φυσικοῦ λόγου καὶ οἱ περὶ
Ἀντίπατρον ἐν τοῖς περὶ κόσμου. ἔξωθεν δʼ
αὐτοῦ περικεχυμένον εἶναι τὸ κενὸν ἄπειρον, ὅπερ
ἀσώματον εἶναι· ἀσώματον δὲ τὸ οἷόν τε κατέχεσθαι
ὑπὸ σωμάτων οὐ κατεχόμενον· ἐν δὲ τῷ κόσμῳ
μηδὲν εἶναι κενόν, ἀλλʼ ἡνῶσθαι αὐτόν· τοῦτο γὰρ
ἀναγκάζειν τὴν τῶν οὐρανίων πρὸς τὰ ἐπίγεια
σύμπνοιαν καὶ συντονίαν. φησὶ δὲ περὶ τοῦ κενοῦ
Χρύσιππος μὲν ἐν τῷ Περὶ κενοῦ καὶ ἐν τῷ πρώτῳ
τῶν Φυσικῶν τεχνῶν καὶ Ἀπολλοφάνης ἐν τῇ
Φυσικῇ καὶ Ἀπολλόδωρος καὶ Ποσειδώνιος ἐν
δευτέρῳ τοῦ Φυσικοῦ λόγου. εἶναι δὲ καὶ ταῦτα
[ἀ]σώματα ὁμοίως.</p>

<milestone unit="section" n="141"/>
<p>Ἔτι δὲ καὶ τὸν χρόνον ἀσώματον, διάστημα ὄντα
τῆς τοῦ κόσμου κινήσεως. τούτου δὲ τὸν μὲν
παρῳχηκότα καὶ τὸν μέλλοντα ἀπείρους, τὸν δʼ
ἐνεστῶτα πεπερασμένον. ἀρέσκει δʼ αὐτοῖς καὶ
φθαρτὸν εἶναι τὸν κόσμον, ἅτε γενητὸν τῷ λόγῳ
τῶν διʼ αἰσθήσεως νοουμένων, οὗ τε τὰ μέρη
φθαρτά ἐστι, καὶ τὸ ὅλον· τὰ δὲ μέρη τοῦ κόσμου
φθαρτά· εἰς ἄλληλα γὰρ μεταβάλλει· φθαρτὸς ἄρα
ὁ κόσμος. καὶ εἴ τι ἐπιδεκτικόν ἐστι τῆς ἐπὶ τὸ
χεῖρον μεταβολῆς, φθαρτόν ἐστι· καὶ ὁ κόσμος ἄρα·
ἐξαυχμοῦται γὰρ καὶ ἐξυδατοῦται.</p>
<pb n="246"/>

<milestone unit="section" n="142"/>
<p>Γίνεσθαι δὲ τὸν κόσμον ὅταν ἐκ πυρὸς ἡ οὐσία
τραπῇ διʼ ἀέρος εἰς ὑγρότητα, εἶτα τὸ παχυμερὲς
αὐτοῦ συστὰν ἀποτελεσθῇ γῆ, τὸ δὲ λεπτομερὲς
ἐξαερωθῇ, καὶ τοῦτʼ ἐπὶ πλέον λεπτυνθὲν πῦρ
ἀπογεννήσῃ. εἶτα κατὰ μίξιν ἐκ τούτων φυτά τε
καὶ ζῷα καὶ τὰ ἄλλα γένη. περὶ δὴ οὖν τῆς
γενέσεως καὶ τῆς φθορᾶς τοῦ κόσμου φησὶ Ζήνων
μὲν ἐν τῷ Περὶ ὅλου, Χρύσιππος δʼ ἐν τῷ πρώτῳ
τῶν Φυσικῶν καὶ Ποσειδώνιος ἐν πρώτῳ Περὶ
κόσμου καὶ Κλεάνθης καὶ Ἀντίπατρος ἐν τῷ
δεκάτῳ Περὶ κόσμου. Παναίτιος δʼ ἄφθαρτον
ἀπεφήνατο τὸν κόσμον.</p>
<p>Ὅτι δὲ καὶ ζῷον ὁ κόσμος καὶ λογικὸν καὶ
ἔμψυχον καὶ νοερὸν καὶ Χρύσιππός φησιν ἐν
πρώτῳ Περὶ προνοίας καὶ Ἀπολλόδωρος [φησὶν]
ἐν τῇ Φυσικῇ καὶ Ποσειδώνιος·


<milestone unit="section" n="143"/>

ζῷον μὲν οὕτως
ὄντα, οὐσίαν ἔμψυχον αἰσθητικήν. τὸ γὰρ ζῷον
τοῦ μὴ ζῴου κρεῖττον· οὐδὲν δὲ τοῦ κόσμου κρεῖττον· ζῷον ἄρʼ ὁ κόσμος. ἔμψυχον δέ, ὡς δῆλον ἐκ
τῆς ἡμετέρας ψυχῆς ἐκεῖθεν οὔσης ἀποσπάσματος.
Βόηθος δέ φησιν οὐκ εἶναι ζῷον τὸν κόσμον. ὅτι
θʼ εἷς ἐστι Ζήνων φησὶν ἐν τῷ Περὶ τοῦ ὅλου καὶ
Χρύσιππος καὶ Ἀπολλόδωρος ἐν τῇ Φυσικῇ καὶ
Ποσειδώνιος ἐν πρώτῳ τοῦ Φυσικοῦ λόγου. τὸ δὲ
πᾶν λέγεται, ὥς φησιν Ἀπολλόδωρος, ὅ τε κόσμος
καὶ καθʼ ἕτερον τρόπον τὸ ἐκ τοῦ κόσμου καὶ τοῦ
ἔξωθεν κενοῦ σύστημα. ὁ μὲν οὖν κόσμος πεπερασμένος ἐστί, τὸ δὲ κενὸν ἄπειρον.</p>
<pb n="248"/>

<milestone unit="section" n="144"/>
<p>Τῶν δʼ ἄστρων τὰ μὲν ἀπλανῆ συμπεριφέρεσθαι
τῷ ὅλῳ οὐρανῷ, τὰ δὲ πλανώμενα κατʼ ἰδίας
κινεῖσθαι κινήσεις. τὸν δʼ ἥλιον λοξὴν τὴν πορείαν
ποιεῖσθαι διὰ τοῦ ζωδιακοῦ κύκλου· ὁμοίως καὶ
τὴν σελήνην ἑλικοειδῆ. εἶναι δὲ τὸν μὲν ἥλιον
εἰλικρινὲς πῦρ, καθά φησι Ποσειδώνιος ἐν τῷ
ἑβδόμῳ Περὶ μετεώρων· καὶ μείζονα τῆς γῆς, ὡς
ὁ αὐτὸς ἐν τῷ ἕκτῳ τοῦ Φυσικοῦ λόγου· ἀλλὰ καὶ
σφαιροειδῆ, ὡς οἱ περὶ αὐτὸν τοῦτόν φασιν,
ἀναλόγως τῷ κόσμῳ. πῦρ μὲν οὖν εἶναι, ὅτι τὰ
πυρὸς πάντα ποιεῖ· μείζω δὲ τῆς γῆς τῷ πᾶσαν
ὑπʼ αὐτοῦ φωτίζεσθαι, ἀλλὰ καὶ τὸν οὐρανόν. καὶ
τὸ τὴν γῆν δὲ κωνοειδῆ σκιὰν ἀποτελεῖν τὸ μείζονα
εἶναι σημαίνει· πάντοθεν δὲ βλέπεσθαι διὰ τὸ
μέγεθος.</p>

<milestone unit="section" n="145"/>
<p>Γεωδεστέραν δὲ τὴν σελήνην, ἅτε καὶ προσγειοτέραν οὖσαν. τρέφεσθαι δὲ τὰ ἔμπυρα ταῦτα
καὶ τὰ ἄλλα ἄστρα, τὸν μὲν ἥλιον ἐκ τῆς μεγάλης
θαλάττης νοερὸν ὄντα ἄναμμα· τὴν δὲ σελήνην ἐκ
ποτίμων ὑδάτων, ἀερομιγῆ τυγχάνουσαν καὶ πρόσγειον οὖσαν, ὡς ὁ Ποσειδώνιος ἐν τῷ ἕκτῳ τοῦ
Φυσικοῦ λόγου· τὰ δʼ ἄλλα ἀπὸ τῆς γῆς. δοκεῖ δʼ
αὐτοῖς σφαιροειδῆ εἶναι καὶ τὰ ἄστρα καὶ τὴν γῆν
ἀκίνητον οὖσαν. τὴν δὲ σελήνην οὐκ ἴδιον ἔχειν
φῶς, ἀλλὰ παρʼ ἡλίου λαμβάνειν ἐπιλαμπομένην.</p>
<p>Ἐκλείπειν δὲ τὸν μὲν ἥλιον ἐπιπροσθούσης αὐτῷ
σελήνης κατὰ τὸ πρὸς ἡμᾶς μέρος, ὡς Ζήνων
ἀναγράφει ἐν τῷ Περὶ τοῦ ὅλου.


<milestone unit="section" n="146"/>

φαίνεται γὰρ
ὑπερχομένη ἐν ταῖς συνόδοις καὶ ἀποκρύπτουσα</p>
<pb n="250"/>
<p>αὐτὸν καὶ πάλιν παραλλάττουσα· γνωρίζεται δὲ
τοῦτο διὰ λεκάνης ὕδωρ ἐχούσης. τὴν δὲ σελήνην
ἐμπίπτουσαν εἰς τὸ τῆς γῆς σκίασμα· ὅθεν καὶ
ταῖς πανσελήνοις ἐκλείπειν μόναις, καίπερ κατὰ
διάμετρον ἱσταμένην κατὰ μῆνα τῷ ἡλίῳ, ὅτι
κατὰ λοξοῦ ὡς πρὸς τὸν ἥλιον κινουμένη παραλλάττει τῷ πλάτει, ἢ βορειοτέρα ἢ νοτιωτέρα
γινομένη. ὅταν μέντοι τὸ πλάτος αὐτῆς κατὰ τὸν
ἡλιακὸν καὶ τὸν διὰ μέσων γένηται, εἶτα διαμετρήσῃ τὸν ἥλιον, τότʼ ἐκλείπει· γίνεται δὲ τὸ
πλάτος αὐτῆς κατὰ τὸν διὰ μέσων ἐν χηλαῖς καὶ
σκορπίῳ καὶ κριῷ καὶ ταύρῳ, ὡς οἱ περὶ τὸν Ποσειδώνιον.</p>

<milestone unit="section" n="147"/>
<p>Θεὸν δʼ εἶναι ζῷον ἀθάνατον, λογικόν, τέλειον ἢ
νοερὸν ἐν εὐδαιμονίᾳ, κακοῦ παντὸς ἀνεπίδεκτον,
προνοητικὸν κόσμου τε καὶ τῶν ἐν κόσμῳ· μὴ
εἶναι μέντοι ἀνθρωπόμορφον. εἶναι δὲ τὸν μὲν
δημιουργὸν τῶν ὅλων καὶ ὥσπερ πατέρα πάντων
κοινῶς τε καὶ τὸ μέρος αὐτοῦ τὸ διῆκον διὰ πάντων,
ὃ πολλαῖς προσηγορίαις προσονομάζεσθαι κατὰ τὰς
δυνάμεις. Δία μὲν γάρ φασι διʼ ὃν τὰ πάντα,
Ζῆνα δὲ καλοῦσι παρʼ ὅσον τοῦ ζῆν αἴτιός ἐστιν ἢ
διὰ τοῦ ζῆν κεχώρηκεν, Ἀθηνᾶν δὲ κατὰ τὴν εἰς
αἰθέρα διάτασιν τοῦ ἡγεμονικοῦ αὐτοῦ, Ἥραν δὲ
κατὰ τὴν εἰς ἀέρα, καὶ Ἥφαιστον κατὰ τὴν εἰς τὸ
τεχνικὸν πῦρ, καὶ Ποσειδῶνα κατὰ τὴν εἰς τὸ
ὑγρόν, καὶ Δήμητραν κατὰ τὴν εἰς γῆν· ὁμοίως δὲ</p>
<pb n="252"/>
<p>καὶ τὰς ἄλλας προσηγορίας ἐχόμενοί τινος οἰκειότητος ἀπέδοσαν.</p>

<milestone unit="section" n="148"/>
<p>Οὐσίαν δὲ θεοῦ Ζήνων μέν φησι τὸν ὅλον κόσμον
καὶ τὸν οὐρανόν, ὁμοίως δὲ καὶ Χρύσιππος ἐν τῷ
πρώτῳ Περὶ θεῶν καὶ Ποσειδώνιος ἐν πρώτῳ Περὶ
θεῶν. καὶ Ἀντίπατρος ἐν ἑβδόμῳ Περὶ κόσμου
ἀεροειδῆ φησιν αὐτοῦ τὴν οὐσίαν· Βόηθος δὲ ἐν
τῇ Περὶ φύσεως οὐσίαν θεοῦ τὴν τῶν ἀπλανῶν
σφαῖραν. φύσιν δὲ ποτὲ μὲν ἀποφαίνονται τὴν
συνέχουσαν τὸν κόσμον, ποτὲ δὲ τὴν φύουσαν τὰ
ἐπὶ γῆς. ἔστι δὲ φύσις ἕξις ἐξ αὑτῆς κινουμένη
κατὰ σπερματικοὺς λόγους ἀποτελοῦσά τε καὶ
συνέχουσα τὰ ἐξ αὑτῆς ἐν ὡρισμένοις χρόνοις καὶ
τοιαῦτα δρῶσα ἀφʼ οἵων ἀπεκρίθη.


<milestone unit="section" n="149"/>

ταύτην δὲ καὶ
τοῦ συμφέροντος στοχάζεσθαι καὶ ἡδονῆς, ὡς
δῆλον ἐκ τῆς τοῦ ἀνθρώπου δημιουργίας. καθʼ
εἱμαρμένην δέ φασι τὰ πάντα γίγνεσθαι Χρύσιππος
ἐν τοῖς Περὶ εἱμαρμένης καὶ Ποσειδώνιος ἐν δευτέρῳ
Περὶ εἱμαρμένης καὶ Ζήνων, Βόηθος δʼ ἐν τῷ
πρώτῳ Περὶ εἱμαρμένης. ἔστι δʼ εἱμαρμένη αἰτία
τῶν ὄντων εἰρομένη ἢ λόγος καθʼ ὃν ὁ κόσμος
διεξάγεται. καὶ μὴν καὶ μαντικὴν ὑφεστάναι πᾶσάν
φασιν, εἰ καὶ πρόνοιαν εἶναι· καὶ αὐτὴν καὶ τέχνην
ἀποφαίνουσι διά τινας ἐκβάσεις, ὥς φησι Ζήνων τε
καὶ Χρύσιππος ἐν τῷ δευτέρῳ Περὶ μαντικῆς καὶ
Ἀθηνόδωρος καὶ Ποσειδώνιος ἐν τῷ δευτέρῳ τοῦ
Φυσικοῦ λόγου καὶ ἐν τῷ πέμπτῳ Περὶ μαντικῆς.
ὁ μὲν γὰρ Παναίτιος ἀνυπόστατον αὐτήν φησιν.</p>
<pb n="254"/>

<milestone unit="section" n="150"/>
<p>Οὐσίαν δέ φασι τῶν ὄντων ἁπάντων τὴν πρώτην
ὕλην, ὡς καὶ Χρύσιππος ἐν τῇ πρώτῃ τῶν Φυσικῶν
καὶ Ζήνων. ὕλη δέ ἐστιν ἐξ ἧς ὁτιδηποτοῦν γίνεται. καλεῖται δὲ διχῶς, οὐσία τε καὶ ὕλη, ἥ τε
τῶν πάντων καὶ ἡ τῶν ἐπὶ μέρους. ἡ μὲν οὖν τῶν
ὅλων οὔτε πλείων οὔτʼ ἐλάττων γίνεται, ἡ δὲ τῶν
ἐπὶ μέρους καὶ πλείων καὶ ἐλάττων. σῶμα δέ
ἐστι κατʼ αὐτοὺς ἡ οὐσία καὶ πεπερασμένη, καθά
φησιν Ἀντίπατρος ἐν δευτέρῳ Περὶ οὐσίας καὶ
Ἀπολλόδωρος ἐν τῇ Φυσικῇ. καὶ παθητὴ δέ ἐστιν,
ὡς ὁ αὐτός φησιν· εἰ γὰρ ἦν ἄτρεπτος, οὐκ ἂν τὰ
γινόμενα ἐξ αὐτῆς ἐγίνετο· ἔνθεν κἀκεῖνʼ ὡς ἥ τε
τομὴ εἰς ἄπειρόν ἐστιν. ʽἣν ἄπειρον &lt;οὐκ εἰς
ἄπειρόν&gt; φησιν ὁ Χρύσιππος· οὐ γάρ ἐστί τι ἄπειρον,
εἰς ὃ γίνεται ἡ τομή. ἀλλʼ ἀκατάληκτός ἐστι.ʼ</p>

<milestone unit="section" n="151"/>
<p>Καὶ τὰς κράσεις δὲ διόλου γίνεσθαι, καθά φησιν
ὁ Χρύσιππος ἐν τῇ τρίτῃ τῶν Φυσικῶν, καὶ μὴ
κατὰ περιγραφὴν καὶ παράθεσιν· καὶ γὰρ εἰς
πέλαγος ὀλίγος οἶνος βληθεὶς ἐπὶ ποσὸν ἀντιπαρεκταθήσεται, εἶτα συμφθαρήσεται.</p>
<p>Φασὶ δʼ εἶναι καί τινας δαίμονας ἀνθρώπων
συμπάθειαν ἔχοντας, ἐπόπτας τῶν ἀνθρωπείων
πραγμάτων· καὶ ἥρωας τὰς ὑπολελειμμένας τῶν
σπουδαίων ψυχάς.</p>
<pb n="256"/>
<p>Τῶν δʼ ἐν ἀέρι γινομένων χειμῶνα μὲν εἶναί
φασι τὸν ὑπὲρ γῆς ἀέρα κατεψυγμένον διὰ τὴν τοῦ
ἡλίου πρόσω ἄφοδον, ἔαρ δὲ τὴν εὐκρασίαν τοῦ

<milestone unit="section" n="152"/>
ἀέρος κατὰ τὴν πρὸς ἡμᾶς πορείαν, θέρος δὲ τὸν
ὑπὲρ γῆς ἀέρα καταθαλπόμενον τῇ τοῦ ἡλίου πρὸς
ἄρκτον πορείᾳ, μετόπωρον δὲ τῇ παλινδρομίᾳ
τοῦ ἡλίου ἀφʼ ἡμῶν γίνεσθαι. &lt;τοὺς δʼ ἀνέμους
ἀέρος εἶναι ῥύσεις· παραλλαττούσας δὲ τὰς ἐπωνυμίας γίνεσθαι&gt; παρὰ τοὺς τόπους ἀφʼ ὧν ῥέουσι.
τῆς δὲ γενέσεως αὐτῶν αἴτιον γίνεσθαι τὸν ἥλιον
ἐξατμίζοντα τὰ νέφη. ἶριν δʼ εἶναι αὐγὰς ἀφʼ
ὑγρῶν νεφῶν ἀνακεκλασμένας ἤ, ὡς Ποσειδώνιός
φησιν ἐν τῇ Μετεωρολογικῇ, ἔμφασιν ἡλίου τμήματος ἢ σελήνης ἐν νέφει δεδροσισμένῳ, κοίλῳ καὶ
συνεχεῖ πρὸς φαντασίαν, ὡς ἐν κατόπτρῳ φανταζομένην κατὰ κύκλου περιφέρειαν. κομήτας τε
καὶ πωγωνίας καὶ λαμπαδίας πυρὰ εἶναι ὑφεστῶτα
πάχους ἀέρος εἰς τὸν αἰθερώδη τόπον ἀνενεχθέντος.

<milestone unit="section" n="153"/>
σέλας δὲ πυρὸς ἀθρόου ἔξαψιν ἐν ἀέρι φερομένου
ταχέως καὶ φαντασίαν μήκους ἐμφαίνοντος. ὑετὸν
δʼ ἐκ νέφους μεταβολὴν εἰς ὕδωρ, ἐπειδὰν ἢ ἐκ
γῆς ἢ ἐκ θαλάττης ἀνενεχθεῖσα ὑγρασία ὑφʼ ἡλίου
μὴ τυγχάνῃ κατεργασίας· καταψυχθὲν δὲ τοῦτο
πάχνην καλεῖσθαι. χάλαζαν δὲ νέφος πεπηγός,
ὑπὸ πνεύματος διαθρυφθέν· χιόνα δʼ ὑγρὸν ἐκ
νέφους πεπηγότος, ὡς Ποσειδώνιος ἐν τῷ ὀγδόῳ
τοῦ Φυσικοῦ λόγου· ἀστραπὴν δʼ ἔξαψιν νεφῶν
παρατριβομένων ἢ ῥηγνυμένων ὑπὸ πνεύματος,
ὡς Ζήνων ἐν τῷ Περὶ τοῦ ὅλου· βροντὴν δὲ τὸν
τούτων ψόφον ἐκ παρατρίψεως ἢ ῥήξεως·


<milestone unit="section" n="154"/>

κεραυνὸν</p>
<pb n="258"/>
<p>δʼ ἔξαψιν σφοδρὰν μετὰ πολλῆς βίας πίπτουσαν
ἐπὶ γῆς, νεφῶν παρατριβομένων ἢ ῥηγνυμένων
ὑπὸ πνεύματος. οἱ δὲ συστροφὴν πυρώδους ἀέρος
βιαίως καταφερομένην. τυφῶνα δὲ κεραυνὸν
πολύν, βίαιον καὶ πνευματώδη ἢ πνεῦμα καπνῶδες
ἐρρωγότος νέφους· πρηστῆρα &lt;δὲ&lt; νέφος περισχισθὲν πυρὶ μετὰ πνεύματος. &lt;σεισμοὺς δὲ γίνεσθαι ῥυέντος πνεύματοσ&lt; εἰς τὰ κοιλώματα τῆς
γῆς ἢ καθειρχθέντος [πνεύματος] ἐν τῇ γῇ, καθά
φησι Ποσειδώνιος ἐν τῇ ὀγδόῃ· εἶναι δʼ αὐτῶν
τοὺς μὲν σεισματίας, τοὺς δὲ χασματίας, τοὺς δὲ
κλιματίας, τοὺς δὲ βρασματίας.</p>

<milestone unit="section" n="155"/>
<p>Ἀρέσκει δʼ αὐτοῖς καὶ τὴν διακόσμησιν ὧδε
ἔχειν· μέσην τὴν γῆν κέντρου λόγον ἐπέχουσαν,
μεθʼ ἣν τὸ ὕδωρ σφαιροειδές, ἔχον τὸ αὐτὸ κέντρον
τῇ γῇ, ὥστε τὴν γῆν ἐν ὕδατι εἶναι· μετὰ τὸ ὕδωρ
δʼ ἀέρα ἐσφαιρωμένον. κύκλους δʼ εἶναι ἐν τῷ
οὐρανῷ πέντε, ὧν πρῶτον ἀρκτικὸν ἀεὶ φαινόμενον, δεύτερον τροπικὸν θερινόν, τρίτον ἰσημερινόν, τέταρτον χειμερινὸν τροπικόν, πέμπτον
ἀνταρκτικὸν ἀφανῆ. λέγονται δὲ παράλληλοι καθότι
οὐ συννεύουσιν εἰς ἀλλήλους· γράφονται μέντοι
περὶ τὸ αὐτὸ κέντρον. ὁ δὲ ζωδιακὸς λοξός ἐστιν,
ὡς ἐπιὼν τοὺς παραλλήλους.


<milestone unit="section" n="156"/>

ζῶναί τʼ ἐπὶ τῆς
γῆς εἰσι πέντε· πρώτη βόρειος [καὶ] ὑπὲρ τὸν
ἀρκτικὸν κύκλον, ἀοίκητος διὰ ψῦχος· δευτέρα
εὔκρατος· τρίτη ἀοίκητος ὑπὸ καυμάτων, ἡ διακεκαυμένη καλουμένη· τετάρτη ἡ ἀντεύκρατος·
πέμπτη νότιος, ἀοίκητος διὰ ψῦχος.</p>
<pb n="260"/>
<p>Δοκεῖ δʼ αὐτοῖς τὴν μὲν φύσιν εἶναι πῦρ τεχνικόν,
ὁδῷ βαδίζον εἰς γένεσιν, ὅπερ ἐστὶ πνεῦμα πυροειδὲς καὶ τεχνοειδές· τὴν δὲ ψυχὴν αἰσθητικὴν
&lt;φύσιν&gt;. ταύτην δʼ εἶναι τὸ συμφυὲς ἡμῖν πνεῦμα·
διὸ καὶ σῶμα εἶναι καὶ μετὰ τὸν θάνατον ἐπιμένειν·
φθαρτὴν δʼ ὑπάρχειν, τὴν δὲ τῶν ὅλων ἄφθαρτον,
ἧς μέρη εἶναι τὰς ἐν τοῖς ζῴοις.


<milestone unit="section" n="157"/>

Ζήνων δʼ ὁ
Κιτιεὺς καὶ Ἀντίπατρος ἐν τοῖς Περὶ ψυχῆς καὶ
Ποσειδώνιος πνεῦμα ἔνθερμον εἶναι τὴν ψυχήν·
τούτῳ γὰρ ἡμᾶς εἶναι ἔμπνους καὶ ὑπὸ τούτου
κινεῖσθαι. Κλεάνθης μὲν οὖν πάσας ἐπιδιαμένειν
μέχρι τῆς ἐκπυρώσεως, Χρύσιππος δὲ τὰς τῶν
σοφῶν μόνον.</p>
<p>Μέρη δὲ ψυχῆς λέγουσιν ὀκτώ, τὰς πέντʼ αἰσθήσεις καὶ τοὺς ἐν ἡμῖν σπερματικοὺς λόγους καὶ
τὸ φωνητικὸν καὶ τὸ λογιστικόν. ὁρᾶν δὲ τοῦ
μεταξὺ τῆς ὁράσεως καὶ τοῦ ὑποκειμένου φωτὸς
ἐντεινομένου κωνοειδῶς, καθά φησι Χρύσιππος
ἐν δευτέρῳ τῶν Φυσικῶν καὶ Ἀπολλόδωρος.
γίνεσθαι μέντοι τὸ κωνοειδὲς τοῦ ἀέρος πρὸς τῇ
ὄψει, τὴν δὲ βάσιν πρὸς τῷ ὁρωμένῳ· ὡς διὰ
βακτηρίας οὖν τοῦ ταθέντος ἀέρος τὸ βλεπόμενον
ἀναγγέλλεσθαι.</p>

<milestone unit="section" n="158"/>
<p>Ἀκούειν δὲ τοῦ μεταξὺ τοῦ τε φωνοῦντος καὶ
τοῦ ἀκούοντος ἀέρος πληττομένου σφαιροειδῶς,
εἶτα κυματουμένου καὶ ταῖς ἀκοαῖς προσπίπτοντος,
ὡς κυματοῦται τὸ ἐν τῇ δεξαμενῇ ὕδωρ κατὰ
κύκλους ὑπὸ τοῦ ἐμβληθέντος λίθου. τὸν δὲ
ὕπνον γίνεσθαι ἐκλυομένου τοῦ αἰσθητικοῦ τόνου</p>
<pb n="262"/>
<p>περὶ τὸ ἡγεμονικόν. αἰτίας δὲ τῶν παθῶν ἀπολείπουσι τὰς περὶ τὸ πνεῦμα τροπάς.</p>
<p>Σπέρμα δὲ λέγουσιν εἶναι τὸ οἷόν τε γεννᾶν
τοιαῦτʼ ἀφʼ οἵου καὶ αὐτὸ ἀπεκρίθη· ἀνθρώπου
δὲ σπέρμα, ὃ μεθίησιν ὁ ἄνθρωπος μεθʼ ὑγροῦ,
συγκιρνᾶσθαι τοῖς τῆς ψυχῆς μέρεσι κατὰ μιγμὸν
τοῦ τῶν προγόνων λόγου.


<milestone unit="section" n="159"/>

εἶναι δʼ αὐτὸ Χρύσιππός φησιν ἐν τῇ δευτέρᾳ τῶν Φυσικῶν πνεῦμα
κατὰ τὴν οὐσίαν, ὡς δῆλον ἐκ τῶν εἰς τὴν
γῆν καταβαλλομένων σπερμάτων, ἃ παλαιωθέντα
οὐκέτι φύεται, ὡς δῆλον διαπεπνευκυίας αὐτοῖς
τῆς δυνάμεως. καὶ ἀφʼ ὅλων δὲ τῶν σωμάτων
αὐτό φασι καταφέρεσθαι οἱ περὶ τὸν Σφαῖρον·
πάντων γοῦν γεννητικὸν εἶναι τῶν τοῦ σώματος
μερῶν. τὸ δὲ τῆς θηλείας ἄγονον ἀποφαίνονται·
ἄτονόν τε γὰρ εἶναι καὶ ὀλίγον καὶ ὑδατῶδες, ὡς
ὁ Σφαῖρός φησιν. ἡγεμονικὸν δʼ εἶναι τὸ κυριώτατον τῆς ψυχῆς, ἐν ᾧ αἱ φαντασίαι καὶ αἱ ὁρμαὶ
γίνονται καὶ ὅθεν ὁ λόγος ἀναπέμπεται· ὅπερ
εἶναι ἐν καρδίᾳ.</p>

<milestone unit="section" n="160"/>
<p>Ταῦτα μὲν καὶ τὰ φυσικὰ τὸ ὅσον ἡμῖν ἀποχρώντως ἔχειν δοκεῖ, στοχαζομένοις τῆς συμμετρίας τοῦ συγγράμματος. ἃ δέ τινες ἐξ αὐτῶν
διηνέχθησαν, ἔστι τάδε.</p>
</div2>
<div2 n="2" type="chapter">
<head>Κεφ. βʼ. ΑΡΙΣΤΩΝ</head>
<p>Ἀρίστων ὁ Χῖος ὁ Φάλανθος, ἐπικαλούμενος
Σειρήν, τέλος ἔφησεν εἶναι τὸ ἀδιαφόρως ἔχοντα
ζῆν πρὸς τὰ μεταξὺ ἀρετῆς καὶ κακίας μηδʼ
ἡντινοῦν ἐν αὐτοῖς παραλλαγὴν ἀπολείποντα, ἀλλʼ</p>
<pb n="264"/>
<p>ἐπίσης ἐπὶ πάντων ἔχοντα· εἶναι γὰρ ὅμοιον τὸν
σοφὸν τῷ ἀγαθῷ ὑποκριτῇ, ὃς ἄν τε Θερσίτου
ἄν τε Ἀγαμέμνονος πρόσωπον ἀναλάβῃ, ἑκάτερον
ὑποκρινεῖται προσηκόντως. τόν τε φυσικὸν τόπον
καὶ τὸν λογικὸν ἀνῄρει, λέγων τὸν μὲν εἶναι ὑπὲρ
ἡμᾶς, τὸν δʼ οὐδὲν πρὸς ἡμᾶς, μόνον δὲ τὸν ἠθικὸν
εἶναι πρὸς ἡμᾶς.</p>

<milestone unit="section" n="161"/>
<p>Ἐοικέναι δὲ τοὺς διαλεκτικοὺς λόγους τοῖς
ἀραχνίοις, ἃ καίτοι δοκοῦντα τεχνικόν τι ἐμφαίνειν,
ἄχρηστά ἐστιν. ἀρετάς τʼ οὔτε πολλὰς εἰσῆγεν,
ὡς ὁ Ζήνων, οὔτε μίαν πολλοῖς ὀνόμασι καλουμένην, ὡς οἱ Μεγαρικοί, ἀλλὰ κατὰ τὸ πρός τί
πως ἔχειν. οὕτω δὲ φιλοσοφῶν καὶ ἐν Κυνοσάργει
διαλεγόμενος ἴσχυσεν αἱρετιστὴς ἀκοῦσαι. Μιλτιάδης οὖν καὶ Δίφιλος Ἀριστώνειοι προσηγορεύοντο. ἦν δέ τις πειστικὸς καὶ ὄχλῳ πεποιημένος· ὅθεν ὁ Τίμων φησὶ περὶ αὐτοῦ,</p>
<p>καί τις Ἀρίστωνος γενεὴν ἀπὸ<note n="1" place="unspecified" anchored="yes">
<foreign lang="greek">γέννης ἄπο</foreign> ϝυλγ.· ξορρ. μεινεκε.</note> αἱμύλου<note n="2" place="unspecified" anchored="yes">
<foreign lang="greek">τι . . . αἱμύλον</foreign> διελς.</note> ἕλκων.</p>

<milestone unit="section" n="162"/>
<p>Παραβαλὼν δὲ Πολέμωνι, φησὶ Διοκλῆς ὁ
Μάγνης, μετέθετο, Ζήνωνος ἀρρωστίᾳ μακρᾷ
περιπεσόντος. μάλιστα δὲ προσεῖχε Στωικῷ δόγματι τῷ τὸν σοφὸν ἀδόξαστον εἶναι. πρὸς ὃ
Περσαῖος ἐναντιούμενος διδύμων ἀδελφῶν τὸν
ἕτερον ἐποίησεν αὐτῷ παρακαταθήκην δοῦναι,
ἔπειτα τὸν ἕτερον ἀπολαβεῖν· καὶ οὕτως ἀπορούμενον διήλεγξεν. ἀπετείνετο δὲ πρὸς Ἀρκεσίλαον·
ὅτε θεασάμενος ταῦρον τερατώδη μήτραν ἔχοντα,</p>
<pb n="266"/>
<p>"οἴμοι," ἔφη, "δέδοται Ἀρκεσιλάῳ ἐπιχείρημα
κατὰ τῆς ἐναργείας."</p>

<milestone unit="section" n="163"/>
<p>Πρὸς δὲ τὸν φάμενον Ἀκαδημαϊκὸν οὐδὲν
καταλαμβάνειν, "ἆρʼ οὐδὲ τὸν πλησίον σου καθήμενον ὁρᾷς;" εἶπεν· ἀρνησαμένου δέ,</p>
<p>τίς δέ σʼ ἐτύφλωσεν ʽἔφἠ, τίς ἀφείλετο λαμπάδος
αὐγάς;</p>
<p>Βιβλία δʼ αὐτοῦ φέρεται τάδε·</p>
<p>Προτρεπτικῶν βʼ.</p>
<p>Περὶ τῶν Ζήνωνος δογμάτων.</p>
<p>Διάλογοι.</p>
<p>Σχολῶν σ#.</p>
<p>Περὶ σοφίας διατριβῶν ζʼ.</p>
<p>Ἐρωτικαὶ διατριβαί.</p>
<p>Ὑπομνήματα ὑπὲρ κενοδοξίας.</p>
<p>Ὑπομνημάτων κεʼ.</p>
<p>Ἀπομνημονευμάτων γʼ.</p>
<p>Χρειῶν ιαʼ.</p>
<p>Πρὸς τοὺς ῥήτορας.</p>
<p>Πρὸς τὰς Ἀλεξίνου ἀντιγραφάς.</p>
<p>Πρὸς τοὺς διαλεκτικοὺς γʼ.</p>
<p>Πρὸς Κλεάνθην, Ἐπιστολῶν δʼ.</p>
<p>Παναίτιος δὲ καὶ Σωσικράτης μόνας αὐτοῦ τὰς
ἐπιστολάς φασι, τὰ δʼ ἄλλα τοῦ περιπατητικοῦ
Ἀρίστωνος.</p>

<milestone unit="section" n="164"/>
<p>Τοῦτον λόγος φαλακρὸν ὄντα ἐγκαυθῆναι ὑπὸ
ἡλίου καὶ ὧδε τελευτῆσαι. προσεπαίξαμεν δʼ
αὐτῷ τόνδε τὸν τρόπον τῷ ἰάμβῳ τῷ χωλῷ·</p>
<pb n="268"/>
<p>τί δὴ γέρων ὢν καὶ φάλανθος, ὦ ʼρίστων,
τὸ βρέγμʼ ἔδωκας ἡλίῳ κατοπτῆσαι;
τοιγὰρ τὸ θερμὸν πλεῖον ἢ δέοι ζητῶν
τὸν ψυχρὸν ὄντως εὗρες οὐ θέλων ᾍδην.</p>
<p>Γέγονε δὲ καὶ ἄλλος Ἀρίστων Ἰουλιήτης περιπατητικός, ὁ δέ τις μουσικὸς Ἀθηναῖος, τέταρτος
ποιητὴς τραγῳδίας, πέμπτος Ἁλαιεὺς τέχνας
γεγραφὼς ῥητορικάς, ἕκτος Ἀλεξανδρεὺς περιπατητικός.</p>
</div2>
<div2 n="3" type="chapter">
<head>Κεφ. γʼ. ΗΡΙΛΛΟΣ</head>

<milestone unit="section" n="165"/>
<p>Ἥριλλος δʼ ὁ Καρχηδόνιος τέλος εἶπε τὴν ἐπιστήμην, ὅπερ ἐστὶ ζῆν ἀεὶ πάντʼ ἀναφέροντα πρὸς
τὸ μετʼ ἐπιστήμης ζῆν καὶ μὴ τῇ ἀγνοίᾳ διαβεβλημένον. εἶναι δὲ τὴν ἐπιστήμην ἕξιν ἐν
φαντασιῶν προσδέξει ἀνυπόπτωτον ὑπὸ λόγου.
ποτὲ δʼ ἔλεγε μηδὲν εἶναι τέλος, ἀλλὰ κατὰ τὰς
περιστάσεις καὶ τὰ πράγματʼ ἀλλάττεσθαι αὐτό,
ὡς καὶ τὸν αὐτὸν χαλκὸν ἢ Ἀλεξάνδρου γινόμενον
ἀνδριάντα ἢ Σωκράτους. διαφέρειν δὲ τέλος καὶ
ὑποτελίδα· τῆς μὲν γὰρ καὶ τοὺς μὴ σοφοὺς στοχάζεσθαι, τοῦ δὲ μόνον τὸν σοφόν. τὰ δὲ μεταξὺ
ἀρετῆς καὶ κακίας ἀδιάφορα εἶναι. ἔστι δʼ αὐτοῦ
τὰ βιβλία ὀλιγόστιχα μέν, δυνάμεως δὲ μεστὰ
καὶ περιέχοντα ἀντιρρήσεις πρὸς Ζήνωνα.</p>

<milestone unit="section" n="166"/>
<p>Λέγεται δʼ ὅτι παιδὸς ὄντος αὐτοῦ ἠράσθησαν
ἱκανοί, οὓς ἀποτρέψαι βουλόμενος ὁ Ζήνων ἠνάγκασε ξυρᾶσθαι Ἥριλλον, οἱ δʼ ἀπετράποντο.</p>
<p>Τὰ δὲ βιβλία ἐστὶ τάδε·</p>
<pb n="270"/>
<p>Περὶ ἀσκήσεως.</p>
<p>Περὶ παθῶν.</p>
<p>Περὶ ὑπολήψεως.</p>
<p>Νομοθέτης.</p>
<p>Μαιευτικός.</p>
<p>Ἀντιφέρων.</p>
<p>Διδάσκαλος.</p>
<p>Διασκευάζων.</p>
<p>Εὐθύνων.</p>
<p>Ἑρμῆς.</p>
<p>Μήδεια.</p>
<p>Διάλογοι.</p>
<p>Θέσεων ἠθικῶν.</p>
</div2>
<div2 n="4" type="chapter">
<head>Κεφ. δʼ. ΔΙΟΝΥΣΙΟΣ</head>
<p>Διονύσιος δʼ ὁ Μεταθέμενος τέλος εἶπε τὴν
ἡδονὴν διὰ περίστασιν ὀφθαλμίας· ἀλγήσας γὰρ
ἐπιπόνως ὤκνησεν εἰπεῖν τὸν πόνον ἀδιάφορον.</p>
<p>Ἦν δὲ παῖς μὲν Θεοφάντου, πόλεως δʼ Ἡρακλείας. ἤκουσε δέ, καθά φησι Διοκλῆς, πρῶτον
μὲν Ἡρακλείδου τοῦ πολίτου, ἔπειτʼ Ἀλεξίνου
καὶ Μενεδήμου, τελευταῖον δὲ Ζήνωνος.</p>

<milestone unit="section" n="167"/>
<p>Καὶ κατʼ ἀρχὰς μὲν φιλογράμματος ὢν παντοδαποῖς ἐπεχείρει ποιήμασιν, ἔπειτα δὲ καὶ Ἄρατον
ἀπεδέχετο, ζηλῶν αὐτόν. ἀποστὰς δὲ τοῦ Ζήνωνος
πρὸς τοὺς Κυρηναϊκοὺς ἀπετράπη καὶ εἴς τε τὰ
χαμαιτυπεῖα εἰσῄει καὶ τἄλλʼ ἀπαρακαλύπτως
ἡδυπάθει. βιοὺς δὲ πρὸς τὰ ὀγδοήκοντʼ ἀσιτίᾳ
κατέστρεψε.</p>
<pb n="272"/>
<p>Βιβλία δʼ αὐτοῦ φέρεται τάδε·</p>
<p>Περὶ ἀπαθείας βʼ.</p>
<p>Περὶ ἀσκήσεως βʼ.</p>
<p>Περὶ ἡδονῆς δʼ.</p>
<p>Περὶ πλούτου καὶ χάριτος καὶ τιμωρίας.</p>
<p>Περὶ ἀνθρώπων χρήσεως.</p>
<p>Περὶ εὐτυχίας.</p>
<p>Περὶ ἀρχαίων βασιλέων.</p>
<p>Περὶ τῶν ἐπαινουμένων.</p>
<p>Περὶ βαρβαρικῶν ἐθῶν.</p>
<p>Καὶ οὗτοι μὲν οἱ διενεχθέντες. διεδέξατο δὲ τὸν
Ζήνωνα Κλεάνθης, περὶ οὗ λεκτέον.</p>
</div2>
    

<div2 n="5" type="chapter">
<milestone unit="section" n="168"/>
<head>Κεφ. εʼ. ΚΛΕΑΝΘΗΣ</head>
<p>Κλεάνθης Φανίου Ἄσσιος. οὗτος πρῶτον ἦν
πύκτης, ὥς φησιν Ἀντισθένης ἐν Διαδοχαῖς.
ἀφικόμενος δʼ εἰς Ἀθήνας τέσσαρας ἔχων δραχμάς,
καθά φασί τινες, καὶ Ζήνωνι παραβαλὼν ἐφιλοσόφησε γενναιότατα καὶ ἐπὶ τῶν αὐτῶν ἔμεινε
δογμάτων. διεβοήθη δʼ ἐπὶ φιλοπονίᾳ, ὅς γε
πένης ὢν ἄγαν ὥρμησε μισθοφορεῖν· καὶ νύκτωρ
μὲν ἐν τοῖς κήποις ἤντλει, μεθʼ ἡμέραν δʼ ἐν τοῖς
λόγοις ἐγυμνάζετο· ὅθεν καὶ Φρεάντλης ἐκλήθη.
φασὶ δʼ αὐτὸν καὶ εἰς δικαστήριον ἀχθῆναι, λόγους
δώσοντα πόθεν ἐς τοσοῦτον εὐέκτης ὢν διαζῇ·
ἔπειτʼ ἀποφυγεῖν, τόν τε κηπουρὸν μάρτυρα
παρασχόντα παρʼ ὃν ἤντλει,


<milestone unit="section" n="169"/>

καὶ τὴν ἀλφιτόπωλιν
παρʼ ᾗ τἄλφιτα ἔπεττεν. ἀποδεξαμένους δʼ αὐτὸν
τοὺς Ἀρεοπαγίτας ψηφίσασθαι δέκα μνᾶς δοθῆναι,</p>
<pb n="274"/>
<p>Ζήνωνα δὲ κωλῦσαι λαβεῖν. φασὶ δὲ καὶ Ἀντίγονον αὐτῷ τρισχιλίας δοῦναι. ἡγούμενόν τε τῶν
ἐφήβων ἐπί τινα θέαν ὑπʼ ἀνέμου παραγυμνωθῆναι
καὶ ὀφθῆναι ἀχίτωνα· ἐφʼ ᾧ κρότῳ τιμηθῆναι
ὑπʼ Ἀθηναίων, καθά φησι Δημήτριος ὁ Μάγνης
ἐν τοῖς Ὁμωνύμοις. ἐθαυμάσθη δὴ οὖν καὶ διὰ
τόδε. φασὶ δὲ καὶ Ἀντίγονον αὐτοῦ πυθέσθαι
ὄντα ἀκροατήν, διὰ τί ἀντλεῖ· τὸν δʼ εἰπεῖν, "ἀντλῶ
γὰρ μόνον; τίδʼ ; οὐχὶ σκάπτω ; τίδʼ ; οὐκ ἄρδω
καὶ πάντα ποιῶ φιλοσοφίας ἕνεκα;" καὶ γὰρ ὁ
Ζήνων αὐτὸν συνεγύμναζεν εἰς τοῦτο καὶ ἐκέλευεν
ὀβολὸν φέρειν ἀποφορᾶς.<note n="1" place="unspecified" anchored="yes">
<foreign lang="greek">ἀποφοράν</foreign> ριξηαρδς ξολλ.
25.</note>

<milestone unit="section" n="170"/>

καί ποτʼ ἀθροισθὲν τὸ
κέρμα ἐκόμισεν εἰς μέσον τῶν γνωρίμων καί
φησι, "Κλεάνθης μὲν καὶ ἄλλον Κλεάνθην δύναιτʼ
ἂν τρέφειν, εἰ βούλοιτο· οἱ δʼ ἔχοντες ὅθεν τραφήσονται παρʼ ἑτέρων ἐπιζητοῦσι τἀπιτήδεια,
καίπερ ἀνειμένως φιλοσοφοῦντες." ὅθεν δὴ καὶ
δεύτερος Ἡρακλῆς ὁ Κλεάνθης ἐκαλεῖτο. ἦν
δὲ πονικὸς μέν, ἀφύσικος δὲ καὶ βραδὺς ὑπερβαλλόντως· διὸ καὶ Τίμων περὶ αὐτοῦ φησιν
οὕτως·</p>
<p>τίς δʼ οὗτος κτίλος ὣς ἐπιπωλεῖται στίχας ἀνδρῶν,<note n="2" place="unspecified" anchored="yes">
<foreign lang="greek">ἀνδρῶν</foreign>; διελς.</note>
μωλύτης ἐπέων φίλος<note n="3" place="unspecified" anchored="yes">
<foreign lang="greek">λίθος</foreign> διελς.</note> Ἄσσιος, ὅλμος ἄτολμος;</p>
<p>Καὶ σκωπτόμενος δʼ ὑπὸ τῶν συμμαθητῶν
ἠνείχετο καὶ ὄνος ἀκούων προσεδέχετο, λέγων</p>
<pb n="276"/>
<p>αὐτὸς μόνος δύνασθαι βαστάζειν τὸ Ζήνωνος

φορτίον.


<milestone unit="section" n="171"/>

καί ποτʼ ὀνειδιζόμενος ὡς δειλός, "διὰ
τοῦτο," εἶπεν, "ὀλίγα ἁμαρτάνω." προκρίνων
δὲ τὸν ἑαυτοῦ βίον τοῦ τῶν πλουσίων ἔλεγεν, ἐν
ᾧ σφαιρίζουσιν ἐκεῖνοι γῆν σκληρὰν καὶ ἄκαρπον
αὐτὸς ἐργάζεσθαι σκάπτων. πολλάκις δὲ καὶ ἑαυτῷ
ἐπέπληττεν· ὧν ἀκούσας Ἀρίστων, "τίνι," ἔφη,
"ἐπιπλήττεις;" καὶ ὃς γελάσας, "πρεσβύτῃ,
φησί, "πολιὰς μὲν ἔχοντι, νοῦν δὲ μή." εἰπόντος
δέ τινος Ἀρκεσίλαον μὴ ποιεῖν τὰ δέοντα, "παῦσαι," ἔφη, "καὶ μὴ ψέγε· εἰ γὰρ καὶ λόγῳ τὸ
καθῆκον ἀναιρεῖ, τοῖς γοῦν ἔργοις αὐτὸ τιθεῖ."
καὶ ὁ Ἀρκεσίλαος, "οὐ κολακεύομαι," φησί·
πρὸς ὃν ὁ Κλεάνθης, "ναί," ἔφη, "σὲ κολακεύω
φάμενος ἄλλα μὲν λέγειν, ἕτερα δὲ ποιεῖν."</p>

<milestone unit="section" n="172"/>
<p>Ἐρομένου τινὸς τί ὑποτίθεσθαι δεῖ τῷ υἱῷ, "τὸ
τῆς Ἠλέκτρας," ἔφη,</p>
<p>
<hi rend="center">σῖγα, σῖγα, λεπτὸν ἴχνος.</hi>
</p>
<p>Λάκωνός τινος εἰπόντος ὅτι ὁ πόνος ἀγαθόν,
διαχυθείς φησιν,</p>
<p>
<hi rend="center">αἵματός εἰς ἀγαθοῖο, φίλον τέκος.</hi>
</p>
<p>φησὶ δʼ ὁ Ἑκάτων ἐν ταῖς Χρείαις, εὐμόρφου
μειρακίου εἰπόντος, "εἰ ὁ εἰς τὴν γαστέρα τύπτων
γαστρίζει, καὶ ὁ εἰς τοὺς μηροὺς τύπτων μηρίζει,"
ἔφη, "σὺ μέντοι τοὺς διαμηρισμοὺς ἔχε, μειράκιον·
αἱ δʼ ἀνάλογοι φωναὶ τὰ ἀνάλογα οὐ πάντως
σημαίνουσι πράγματα." μειρακίῳ ποτὲ διαλεγόμενος ἐπύθετο εἰ αἰσθάνεται· τοῦ δʼ ἐπινεύσαντος,</p>
<pb n="278"/>
<p>"διὰ τί οὖν," εἶπεν, "ἐγὼ οὐκ αἰσθάνομαι ὅτι
αἰσθάνῃ;"</p>

<milestone unit="section" n="173"/>
<p>Σωσιθέου τοῦ ποιητοῦ ἐν θεάτρῳ εἰπόντος πρὸς
αὐτὸν παρόντα,</p>
<p>
<hi rend="center">οὓς ἡ Κλεάνθους μωρία βοηλατεῖ,</hi>
</p>
<p>ἔμεινεν ἐπὶ ταὐτοῦ σχήματος· ἐφʼ ᾧ ἀγασθέντες οἱ
ἀκροαταὶ τὸν μὲν ἐκρότησαν, τὸν δὲ Σωσίθεον
ἐξέβαλον. μεταγινώσκοντα δʼ αὐτὸν ἐπὶ τῇ λοιδορίᾳ προσήκατο, εἰπὼν ἄτοπον εἶναι τὸν μὲν
Διόνυσον καὶ τὸν Ἡρακλέα φλυαρουμένους ὑπὸ
τῶν ποιητῶν μὴ ὀργίζεσθαι, αὐτὸν δʼ ἐπὶ τῇ
τυχούσῃ βλασφημίᾳ δυσχεραίνειν. ἔλεγε δὲ καὶ
τοὺς ἐκ τοῦ περιπάτου ὅμοιόν τι πάσχειν ταῖς
λύραις, αἳ καλῶς φθεγξάμεναι αὑτῶν οὐκ ἀκούουσι.
λέγεται δέ, φάσκοντος αὐτοῦ κατὰ Ζήνωνα καταληπτὸν εἶναι τὸ ἦθος ἐξ εἴδους, νεανίσκους τινὰς
εὐτραπέλους ἀγαγεῖν πρὸς αὐτὸν κίναιδον ἐσκληραγωγημένον ἐν ἀγρῷ καὶ ἀξιοῦν ἀποφαίνεσθαι περὶ
τοῦ ἤθους· τὸν δὲ διαπορούμενον κελεῦσαι ἀπιέναι
τὸν ἄνθρωπον. ὡς δʼ ἀπιὼν ἐκεῖνος ἔπταρεν,
"ἔχω," εἶπεν, "αὐτόν," ὁ Κλεάνθης, "μαλακός
ἐστι."


<milestone unit="section" n="174"/>

πρὸς δὲ τὸν μονήρη καὶ ἑαυτῷ λαλοῦντα,
"οὐ φαύλῳ," ἔφη, "ἀνθρώπῳ λαλεῖς." ὀνειδίσαντος αὐτῷ τινος εἰς τὸ γῆρας, "Κἀγώ," ἔφη,
"ἀπιέναι βούλομαι· ὅταν δὲ πανταχόθεν ἐμαυτὸν
ὑγιαίνοντα περινοῶ καὶ γράφοντα καὶ ἀναγινώσκοντα, πάλιν μένω." τοῦτόν φασιν εἰς ὄστρακα
καὶ βοῶν ὠμοπλάτας γράφειν ἅπερ ἤκουε παρὰ
τοῦ Ζήνωνος, ἀπορίᾳ κερμάτων ὥστε ὠνήσασθαι
χαρτία. τοιοῦτος δʼ ὢν ἐξίσχυσε, πολλῶν καὶ</p>
<pb n="280"/>
<p>ἄλλων ὄντων ἀξιολόγων Ζήνωνος μαθητῶν, αὐτὸς
διαδέξασθαι τὴν σχολήν.</p>
<p>Βιβλία δὲ κάλλιστα καταλέλοιπεν, ἅ ἐστι τάδε·</p>
<p>Περὶ χρόνου.</p>
<p>Περὶ τῆς [τοῦ] Ζήνωνος φυσιολογίας δύο.</p>
<p>Τῶν Ἡρακλείτου ἐξηγήσεις, τέσσαρα.</p>
<p>Περὶ αἰσθήσεως.</p>
<p>Περὶ τέχνης.</p>
<p>Πρὸς Δημόκριτον.</p>
<p>Πρὸς Ἀρίσταρχον.</p>
<p>Πρὸς Ἥριλλον.</p>
<p>Περὶ ὁρμῆς δύο.</p>

<milestone unit="section" n="175"/>
<p>Ἀρχαιολογία.</p>
<p>Περὶ θεῶν.</p>
<p>Περὶ γιγάντων.</p>
<p>Περὶ ὑμεναίου.</p>
<p>Περὶ τοῦ ποιητοῦ.</p>
<p>Περὶ τοῦ καθήκοντος τρία.</p>
<p>Περὶ εὐβουλίας.</p>
<p>Περὶ χάριτος.</p>
<p>Προτρεπτικός.</p>
<p>Περὶ ἀρετῶν.</p>
<p>Περὶ εὐφυΐας.</p>
<p>Περὶ Γοργίππου.</p>
<p>Περὶ φθονερίας.</p>
<p>Περὶ ἔρωτος.</p>
<p>Περὶ ἐλευθερίας.</p>
<p>Ἐρωτικὴ τέχνη.</p>
<p>Περὶ τιμῆς.</p>
<p>Περὶ δόξης.</p>
<p>Πολιτικός.</p>
<p>Περὶ βουλῆς</p>
<p>Περὶ νόμων.</p>
<pb n="282"/>
<p>Περὶ τοῦ δικάζειν.</p>
<p>Περὶ ἀγωγῆς.</p>
<p>Περὶ τοῦ λόγου τρία.</p>
<p>Περὶ τέλους.</p>
<p>Περὶ καλῶν.</p>
<p>Περὶ πράξεων.</p>
<p>Περὶ ἐπιστήμης.</p>
<p>Περὶ βασιλείας.</p>
<p>Περὶ φιλίας.</p>
<p>Περὶ συμποσίου.</p>
<p>Περὶ τοῦ ὅτι ἡ αὐτὴ ἀρετὴ [καὶ] ἀνδρὸς καὶ γυναικός.</p>
<p>Περὶ τοῦ τὸν σοφὸν σοφιστεύειν.</p>
<p>Περὶ χρειῶν.</p>
<p>Διατριβῶν δύο.</p>
<p>Περὶ ἡδονῆς.</p>
<p>Περὶ ἰδίων.</p>
<p>Περὶ τῶν ἀπόρων.</p>
<p>Περὶ διαλεκτικῆς.</p>
<p>Περὶ τρόπων.</p>
<p>Περὶ κατηγορημάτων.</p>
<p>Ταῦτα αὐτῷ τὰ βιβλία.</p>

<milestone unit="section" n="176"/>
<p>Καὶ τελευτᾷ τόνδε τὸν τρόπον· διῴδησεν αὐτῷ
τὸ οὖλον· ἀπαγορευσάντων δὲ τῶν ἰατρῶν, δύο
ἡμέρας ἀπέσχετο τροφῆς. καί πως ἔσχε καλῶς
ὥστε τοὺς ἰατροὺς αὐτῷ πάντα τὰ συνήθη συγχωρεῖν· τὸν δὲ μὴ ἀνασχέσθαι, ἀλλʼ εἰπόντα ἤδη
αὐτῷ προωδοιπορῆσθαι καὶ τὰς λοιπὰς ἀποσχόμενον τελευτῆσαι ταὐτὰ Ζήνωνι, καθά φασί
τινες, [ὀγδοήκοντα]<note n="1" place="unspecified" anchored="yes">
<foreign lang="greek">ὀγδοήκοντα</foreign> ομ. βπ.</note> ἔτη βιώσαντα καὶ ἀκούσαντα
Ζήνωνος ἔτη ἐννεακαίδεκα.</p>
<p>Ἐπαίξαμεν δὴ καὶ ἡμεῖς πρὸς αὐτὸν οὕτως·</p>
<pb n="284"/>
<p>Αἰνῶ Κλεάνθην, ἀλλὰ μᾶλλον Ἀΐδην·
ἰδὼν γὰρ αὐτὸν πρέσβυν οὐκ ἠνέσχετο
τὸ μὴ οὐ τὸ λοιπὸν ἄνεσιν ἐν φθιτοῖς ἔχειν
τοσοῦτον ἀντλήσαντα τοῦ βίου χρόνον.</p>
</div2>
<div2 n="6" type="chapter">
<head>Κεφ. σʼ. ΣΦΑΙΡΟΣ</head>

<milestone unit="section" n="177"/>
<p>Τούτου, καθάπερ προειρήκαμεν, ἤκουσε μετὰ
Ζήνωνα καὶ Σφαῖρος ὁ Βοσποριανός, ὃς προκοπὴν
ἱκανὴν περιποιησάμενος λόγων εἰς Ἀλεξάνδρειαν
ἀπῄει πρὸς Πτολεμαῖον τὸν Φιλοπάτορα. λόγου
δέ ποτε γενομένου περὶ τοῦ δοξάσειν τὸν σοφὸν
καὶ τοῦ Σφαίρου εἰπόντος ὡς οὐ δοξάσει, βουλόμενος ὁ βασιλεὺς ἐλέγξαι αὐτόν, κηρίνας ῥόας
ἐκέλευσε παρατεθῆναι· τοῦ δὲ Σφαίρου ἀπατηθέντος ἀνεβόησεν ὁ βασιλεὺς ψευδεῖ συγκατατεθεῖσθαι αὐτὸν φαντασίᾳ. πρὸς ὃν ὁ Σφαῖρος
εὐστόχως ἀπεκρίνατο, εἰπὼν οὕτως συγκατατεθεῖσθαι, οὐχ ὅτι ῥόαι εἰσίν, ἀλλʼ ὅτι εὔλογόν ἐστι
ῥόας αὐτὰς εἶναι· διαφέρειν δὲ τὴν καταληπτικὴν
φαντασίαν τοῦ εὐλόγου. πρὸς δὲ Μνησίστρατον
κατηγοροῦντα αὐτοῦ ὅτι Πτολεμαῖον οὔ φησι
βασιλέα εἶναι, "τοιοῦτον δʼ ὄντα τὸν Πτολεμαῖον
καὶ βασιλέα εἶναι."</p>

<milestone unit="section" n="178"/>
<p>Βιβλία δὲ γέγραφε τάδε·</p>
<p>Περὶ κόσμου δύο.</p>
<p>Περὶ στοιχείων.</p>
<p>Περὶ σπέρματος.</p>
<p>Περὶ τύχης.</p>
<pb n="286"/>
<p>Περὶ ἐλαχίστων.</p>
<p>Πρὸς τὰς ἀτόμους καὶ τὰ εἴδωλα.</p>
<p>Περὶ αἰσθητηρίων.</p>
<p>Περὶ Ἡρακλείτου πέντε διατριβῶν.</p>
<p>Περὶ τῆς ἠθικῆς διατάξεως.</p>
<p>Περὶ καθήκοντος.</p>
<p>Περὶ ὁρμῆς.</p>
<p>Περὶ παθῶν δύο.</p>
<p>Περὶ βασιλείας.</p>
<p>Περὶ Λακωνικῆς πολιτείας.</p>
<p>Περὶ Λυκούργου καὶ Σωκράτους τρίς.</p>
<p>Περὶ νόμου.</p>
<p>Περὶ μαντικῆς.</p>
<p>Διαλόγους ἐρωτικούς.</p>
<p>Περὶ τῶν Ἐρετριακῶν φιλοσόφων.</p>
<p>Περὶ ὁμοίων.</p>
<p>Περὶ ὅρων.</p>
<p>Περὶ ἕξεως.</p>
<p>Περὶ τῶν ἀντιλεγομένων τρία.</p>
<p>Περὶ λόγου.</p>
<p>Περὶ πλούτου.</p>
<p>Περὶ δόξης.</p>
<p>Περὶ θανάτου.</p>
<p>Τέχνης διαλεκτικῆς δύο.</p>
<p>Περὶ κατηγορημάτων.</p>
<p>Περὶ ἀμφιβολιῶν.</p>
<p>Ἐπιστολάς.</p>
</div2>
<div2 n="7" type="chapter">
<head>Κεφ. ζʼ. ΧΡΓΣΙΠΠΟΣ</head>

<milestone unit="section" n="179"/>
<p>Χρύσιππος Ἀπολλωνίου Σολεὺς ἢ Ταρσεύς, ὡς
Ἀλέξανδρος ἐν Διαδοχαῖς, μαθητὴς Κλεάνθους.
οὗτος πρότερον μὲν δόλιχον ἤσκει, ἔπειτʼ ἀκούσας</p>
<pb n="288"/>
<p>Ζήνωνος ἢ Κλεάνθους, ὡς Διοκλῆς καὶ οἱ πλείους,
ἔτι τε ζῶντος ἀπέστη αὐτοῦ καὶ οὐχ ὁ τυχὼν
ἐγένετο κατὰ φιλοσοφίαν· ἀνὴρ εὐφυὴς καὶ ὀξύτατος
ἐν παντὶ μέρει οὕτως ὥστε καὶ ἐν τοῖς πλείστοις
διηνέχθη πρὸς Ζήνωνα, ἀλλὰ καὶ πρὸς Κλεάνθην,
ᾧ καὶ πολλάκις ἔλεγε μόνης τῆς τῶν δογμάτων
διδασκαλίας χρῄζειν, τὰς δὲ ἀποδείξεις αὐτὸς
εὑρήσειν. μετενόει μέντοι ὁπότε πρὸς αὐτὸν ἀποτείνοιτο, ὥστε συνεχὲς προφέρεσθαι ταῦτα·</p>
<p>ἐγὼ δὲ τἄλλα μακάριος πέφυκʼ ἀνὴρ
πλὴν εἰς Κλεάνθην· τοῦτο δʼ οὐκ εὐδαιμονῶ.</p>

<milestone unit="section" n="180"/>
<p>Οὕτω δʼ ἐπίδοξος ἐν τοῖς διαλεκτικοῖς ἐγένετο,
ὥστε δοκεῖν τοὺς πλείους ὅτι εἰ παρὰ θεοῖς ἦν
[ἡ] διαλεκτική, οὐκ ἂν ἄλλη ἦν ἢ ἡ Χρυσίππειος.
πλεονάσας δὲ τοῖς πράγμασι τὴν λέξιν οὐ κατώρθωσε. πονικώτατός τε παρʼ ὁντινοῦν γέγονεν,
ὡς δῆλον ἐκ τῶν συγγραμμάτων αὐτοῦ· τὸν
ἀριθμὸν γὰρ ὑπὲρ πέντε καὶ ἑπτακόσιά ἐστιν.
ἐπλήθυνε δʼ αὐτὰ πολλάκις ὑπὲρ τοῦ αὐτοῦ δόγματος ἐπιχειρῶν καὶ πᾶν τὸ ὑποπεσὸν γράφων καὶ
διορθούμενος πλεονάκις πλείστῃ τε τῶν μαρτυριῶν
παραθέσει χρώμενος· ὥστε καὶ ἐπειδή ποτʼ ἔν τινι
τῶν συγγραμμάτων παρʼ ὀλίγον τὴν Εὐριπίδου
Μήδειαν ὅλην παρετίθετο καί τις μετὰ χεῖρας εἶχε
τὸ βιβλίον, πρὸς τὸν πυθόμενον τί ἄρα ἔχοι, ἔφη,
"Χρυσίππου Μήδειαν."</p>

<milestone unit="section" n="181"/>
<p>Καὶ Ἀπολλόδωρος δʼ ὁ Ἀθηναῖος ἐν τῇ Συναγωγῇ τῶν δογμάτων, βουλόμενος παριστάνειν ὅτι
τὰ Ἐπικούρου οἰκείᾳ δυνάμει γεγραμμένα καὶ
ἀπαράθετα ὄντα μυρίῳ πλείω ἐστὶ τῶν Χρυσίππου</p>
<pb n="290"/>
<p>βιβλίων, φησὶν οὕτως αὐτῇ τῇ λέξει· "εἰ γάρ τις
ἀφέλοι τῶν Χρυσίππου βιβλίων ὅσʼ ἀλλότρια
παρατέθειται, κενὸς αὐτῷ ὁ χάρτης καταλελείψεται." καὶ ταῦτα μὲν Ἀπολλόδωρος. ἡ δὲ
παρεδρεύουσα πρεσβῦτις αὐτῷ, ὥς φησι Διοκλῆς,
ἔλεγεν ὡς πεντακοσίους γράφοι στίχους ἡμερησίους.
Ἑκάτων δέ φησιν ἐλθεῖν αὐτὸν ἐπὶ φιλοσοφίαν,
τῆς οὐσίας αὐτοῦ τῆς πατρῴας εἰς τὸ βασιλικὸν
ἀναληφθείσης.</p>

<milestone unit="section" n="182"/>
<p>Ἦν δὲ καὶ τὸ σωμάτιον εὐτελής, ὡς δῆλον ἐκ
τοῦ ἀνδριάντος τοῦ ἐν Κεραμεικῷ, ὃς σχεδόν τι
ὑποκέκρυπται τῷ πλησίον ἱππεῖ· ὅθεν αὐτὸν ὁ
Καρνεάδης Κρύψιππον ἔλεγεν. οὗτος ὀνειδισθεὶς
ὑπό τινος ὅτι οὐχὶ παρʼ Ἀρίστωνι μετὰ πολλῶν
σχολάζοι, "εἰ τοῖς πολλοῖς," εἶπε "προσεῖχον,
οὐκ ἂν ἐφιλοσόφησα." πρὸς δὲ τὸν κατεξανιστάμενον Κλεάνθους διαλεκτικὸν καὶ προτείνοντα
αὐτῷ σοφίσματα, "πέπαυσο," εἶπε, "περιέλκων
τὸν πρεσβύτην ἀπὸ τῶν πραγματικωτέρων, ἡμῖν
δὲ τὰ τοιαῦτα πρότεινε τοῖς νέοις." πάλιν δʼ ἐπεί
τις ζητῶν καταμόνας αὐτῷ διελέγετο εὐσταθῶς,
ἔπειτα δὲ θεωρῶν προσιόντα ὄχλον ἤρχετο φιλονεικεῖν, ἔφη,</p>
<p>οἴμοι, κασίγνητʼ, ὄμμα σὸν ταράσσεται·
ταχὺς δὲ μετέθου λύσσαν ἀρτίως φρονῶν.</p>

<milestone unit="section" n="183"/>
<p>Ἐν μέντοι ταῖς οἰνώσεσιν ἡσύχαζε παραφε·
ρόμενος τοῖς σκέλεσιν, ὥστʼ εἰπεῖν τὴν δούλην,
"Χρυσίππου μόνα τὰ σκέλη μεθύει." οὕτω δʼ
ἦν φρονηματίας ὥστʼ ἐρομένου τινὸς "τίνι συστήσω
τὸν υἱόν;" εἰπεῖν, "ἐμοί· καὶ γὰρ εἰ ὑπελάμβανον</p>
<pb n="292"/>
<p>εἶναί τινʼ ἐμοῦ βελτίονα, παρʼ αὐτῷ ἂν ἐγὼ ἐφιλοσόφουν." ὅθεν φασὶν ἐπʼ αὐτοῦ λεχθῆναι,</p>
<p>οἶος πέπνυται, τοὶ δὲ σκιαὶ ἀΐσσουσι·</p>
<p>καί,</p>
<p>
<hi rend="center">εἰ μὴ γὰρ ἦν Χρύσιππος, οὐκ ἂν ἦν στοά.</hi>
</p>
<p>Τέλος δʼ Ἀρκεσιλάῳ καὶ Λακύδῃ, καθά φησι
Σωτίων ἐν τῷ ὀγδόῳ, παραγενόμενος ἐν Ἀκαδημείᾳ συνεφιλοσόφησε·


<milestone unit="section" n="184"/>

διʼ ἣν αἰτίαν καὶ κατὰ
τῆς συνηθείας καὶ ὑπὲρ αὐτῆς ἐπεχείρησε, καὶ περὶ
μεγεθῶν καὶ πληθῶν τῇ τῶν Ἀκαδημαϊκῶν
συστάσει χρησάμενος.</p>
<p>Τοῦτον ἐν τῷ ᾨδείῳ σχολάζοντά φησιν Ἕρμιππος ἐπὶ θυσίαν ὑπὸ τῶν μαθητῶν κληθῆναι· ἔνθα
προσενεγκάμενον γλυκὺν ἄκρατον καὶ ἰλιγγιάσαντα
πεμπταῖον ἀπελθεῖν ἐξ ἀνθρώπων, τρία καὶ ἑβδομήκοντα βιώσαντʼ ἔτη, κατὰ τὴν τρίτην καὶ
τετταρακοστὴν καὶ ἑκατοστὴν Ὀλυμπιάδα, καθά
φησιν Ἀπολλόδωρος ἐν Χρονικοῖς. καὶ ἔστιν ἡμῶν
παίγνιον εἰς αὐτόν·</p>
<p>ἰλιγγίασε Βάκχον ἐκπιὼν χανδὸν
Χρύσιππος, οὐδʼ ἐφείσατο</p>
<p>οὐ τῆς στοᾶς οὐδʼ ἧς πάτρης, οὐ τῆς ψυχῆς,
ἀλλʼ ἦλθε δῶμʼ ἐς Ἀΐδεω.</p>

<milestone unit="section" n="185"/>
<p>Ἔνιοι δέ φασι γέλωτι συσχεθέντα αὐτὸν τελευτῆσαι· ὄνου γὰρ τὰ σῦκα αὐτῷ φαγόντος, εἰπόντα τῇ
γραῒ διδόναι ἄκρατον ἐπιρροφῆσαι τῷ ὄνῳ, ὑπερκαγχάσαντα τελευτῆσαι.</p>
<pb n="294"/>
<p>Δοκεῖ δʼ ὑπερόπτης τις γεγονέναι. τοσαῦτα
γοῦν συγγράψας οὐδενὶ τῶν βασιλέων προσπεφώνηκεν. ἠρκεῖτό τε γραϊδίῳ μόνῳ, καθὰ καὶ
Δημήτριος ἐν Ὁμωνύμοις φησί. Πτολεμαίου τε
πρὸς Κλεάνθην ἐπιστείλαντος ἢ αὐτὸν ἐλθεῖν ἢ
πέμψαι τινά, Σφαῖρος μὲν ἀπῆλθε, Χρύσιππος δὲ
περιεῖδε. μεταπεμψάμενος δὲ τοὺς τῆς ἀδελφῆς
υἱεῖς, Ἀριστοκρέοντα καὶ Φιλοκράτην, συνεκρότησε. καὶ πρῶτος ἐθάρρησε σχολὴν ἔχειν ὕπαιθρον ἐν Λυκείῳ, καθάπερ καὶ ὁ προειρημένος
Δημήτριος ἱστορεῖ.</p>

<milestone unit="section" n="186"/>
<p>Γέγονε δὲ καὶ ἄλλος Χρύσιππος Κνίδιος ἰατρός,
παρʼ οὗ φησιν Ἐρασίστρατος εἰς τὰ μάλιστα
ὠφελῆσθαι. καὶ ἕτερος υἱὸς<note n="1" place="unspecified" anchored="yes">
<foreign lang="greek">υἱὸς] υἱωνὸς</foreign> ξονι. ωιλαμ.</note> τούτου, ἰατρὸς Πτολεμαίου, ὃς διαβληθεὶς περιήχθη καὶ μαστιγούμενος ἐκολάσθη· ἄλλος μαθητὴς Ἐρασιστράτου,
καί τις Γεωργικὰ γεγραφώς.</p>
<p>Ὁ δὴ φιλόσοφος καὶ τοιούτους τινὰς ἠρώτα
λόγους· "ὁ λέγων τοῖς ἀμυήτοις τὰ μυστήρια
ἀσεβεῖ· ὁ δέ γʼ ἱεροφάντης τοῖς ἀμυήτοις λέγει &lt;τὰ
μυστήρια&gt;· ἀσεβεῖ ἄρα ὁ ἱεροφάντης." ἄλλο·
"ὃ οὐκ ἔστιν ἐν τῇ πόλει, τοῦτʼ οὐδʼ ἐν τῇ οἰκίᾳ·
οὐκ ἔστι δὲ φρέαρ ἐν τῇ πόλει, οὐδʼ ἄρʼ ἐν τῇ
οἰκίᾳ." ἄλλο· "ἔστι τις κεφαλή· ἐκείνην δʼ οὐκ
ἔχεις· ἔστι δέ γέ τις κεφαλὴ &lt;ἣν οὐκ ἔχεισ&gt;· οὐκ
ἄρα ἔχεις κεφαλήν."


<milestone unit="section" n="187"/>

ἄλλο· "εἴ τίς ἐστιν ἐν Μεγάροις, οὐκ ἔστιν ἐν Ἀθήναις· ἄνθρωπος δʼ ἐστὶν ἐν</p>
<pb n="296"/>
<p>Μεγάροις· οὐκ ἄρʼ ἐστὶν ἄνθρωπος ἐν Ἀθήναις."
καὶ πάλιν· "εἴ τι λαλεῖς, τοῦτο διὰ τοῦ στόματός
σου διέρχεται· ἅμαξαν δὲ λαλεῖς· ἅμαξα ἄρα διὰ
τοῦ στόματός σου διέρχεται." καί· "εἴ τι οὐκ
ἀπέβαλες, τοῦτʼ ἔχεις· κέρατα δʼ οὐκ ἀπέβαλες·
κέρατʼ ἄρʼ ἔχεις." οἱ δʼ Εὐβουλίδου τοῦτό φασιν.</p>
<p>Εἰσὶ δὲ οἳ κατατρέχουσι τοῦ Χρυσίππου ὡς
πολλὰ αἰσχρῶς καὶ ἀρρήτως ἀναγεγραφότος. ἐν
μὲν γὰρ τῷ Περὶ τῶν ἀρχαίων φυσιολόγων συγγράμματι αἰσχρῶς τὰ περὶ τὴν Ἥραν καὶ τὸν Δία
ἀναπλάττει, λέγων κατὰ τοὺς ἑξακοσίους στίχους
ἃ μηδεὶς ἠτυχηκὼς μολύνειν τὸ στόμα εἴποι ἄν.

<milestone unit="section" n="188"/>
αἰσχροτάτην γάρ, φασί, ταύτην ἀναπλάττει ἱστορίαν, εἰ καὶ ἐπαινεῖ ὡς φυσικήν, χαμαιτύπαις
μᾶλλον πρέπουσαν ἢ θεοῖς, ἔτι τʼ οὐδὲ παρὰ τοῖς
περὶ πινάκων γράψασι κατακεχωρισμένην· μήτε
γὰρ παρὰ Πολέμωνι μήτε παρʼ Ὑψικράτει, ἀλλὰ
μηδὲ παρʼ Ἀντιγόνῳ εἶναι, ὑπʼ αὐτοῦ δὲ πεπλάσθαι. ἐν δὲ τῷ Περὶ πολιτείας καὶ μητράσι λέγει
συνέρχεσθαι καὶ θυγατράσι καὶ υἱοῖς· τὰ δʼ αὐτά
φησι καὶ ἐν τῷ Περὶ τῶν μὴ διʼ ἑαυτὰ αἱρετῶν
εὐθὺς ἐν ἀρχῇ. ἐν δὲ τῷ τρίτῳ Περὶ δικαίου κατὰ
τοὺς χιλίους στίχους καὶ τοὺς ἀποθανόντας κατεσθίειν κελεύων. ἐν δὲ τῷ δευτέρῳ Περὶ βίου καὶ
πορισμοῦ προνοεῖν λέγων ὅπως ποριστέον τῷ
σοφῷ·


<milestone unit="section" n="189"/>

"καίτοι τίνος χάριν ποριστέον αὐτῷ; εἰ
μὲν γὰρ τοῦ ζῆν ἕνεκεν, ἀδιάφορον τὸ ζῆν· εἰ δὲ
ἡδονῆς, καὶ αὕτη ἀδιάφορος· εἰ δὲ τῆς ἀρετῆς,</p>
<pb n="298"/>
<p>αὐτάρκης αὕτη πρὸς εὐδαιμονίαν. καταγέλαστοι
δὲ καὶ οἱ τρόποι τοῦ πορισμοῦ, οἷον οἱ ἀπὸ βασιλέως· εἴκειν γὰρ αὐτῷ δεήσει. καὶ οἱ ἀπὸ φιλίας·
λήμματος γὰρ ὤνιος ἡ φιλία ἔσται. καὶ οἱ ἀπὸ
σοφίας· μισθαρνήσει γὰρ ἡ σοφία." καὶ ταῦτα
μὲν ἐγκαλεῖται.</p>
<p>Ἐπεὶ δʼ ἐνδοξότατα τὰ βιβλίʼ ἐστὶν αὐτῷ, ἔδοξέ
μοι καὶ τὴν πρὸς εἶδος ἀναγραφὴν αὐτῶν ἐνταῦθα
καταχωρίσαι. καὶ ἔστι τάδε·</p>
<p>Λογικοῦ τόπου.</p>
<p>Θέσεις λογικαί.</p>
<p>Τῶν τοῦ φιλοσόφου σκεμμάτων.</p>
<p>Ὅρων διαλεκτικῶν πρὸς Μητρόδωρον σʼ.</p>
<p>Περὶ τῶν κατὰ τὴν διαλεκτικὴν ὀνομάτων πρὸς Ζήνωνα αʼ.</p>

<milestone unit="section" n="190"/>
<p>Τέχνη διαλεκτικὴ πρὸς Ἀρισταγόραν αʼ.</p>
<p>Συνημμένων πιθανῶν πρὸς Διοσκουρίδην δʼ.</p>
<p>Λογικοῦ τόπου τοῦ περὶ τὰ πράγματα.</p>
<p>Σύνταξις πρώτη·</p>
<p>Περὶ ἀξιωμάτων αʼ.</p>
<p>Περὶ τῶν οὐχ ἁπλῶν ἀξιωμάτων αʼ.</p>
<p>Περὶ τοῦ συμπεπλεγμένου πρὸς Ἀθηνάδην αʼ βʼ.</p>
<p>Περὶ ἀποφατικῶν πρὸς Ἀρισταγόραν γʼ.</p>
<p>Περὶ τῶν καταγορευτικῶν πρὸς Ἀθηνόδωρον αʼ.</p>
<pb n="300"/>
<p>Περὶ τῶν κατὰ στέρησιν λεγομένων πρὸς Θέαρον αʼ.</p>
<p>Περὶ τῶν ἀορίστων ἀξιωμάτων πρὸς Δίωνα αʼ βʼ γʼ.</p>
<p>Περὶ τῆς διαφορᾶς τῶν ἀορίστων αʼ βʼ γʼ δʼ.</p>
<p>Περὶ τῶν κατὰ χρόνους λεγομένων αʼ βʼ.</p>
<p>Περὶ συντελικῶν ἀξιωμάτων βʼ.</p>
<p>Σύνταξις δευτέρα·</p>
<p>Περὶ ἀληθοῦς διεζευγμένου πρὸς Γοργιππίδην αʼ.</p>
<p>Περὶ ἀληθοῦς συνημμένου πρὸς Γοργιππίδην αʼ βʼ γʼ δʼ.</p>

<milestone unit="section" n="191"/>
<p>Αἵρεσις πρὸς Γοργιππίδην αʼ.</p>
<p>Πρὸς τὸ περὶ ἀκολούθων αʼ.</p>
<p>Περὶ τοῦ διὰ τριῶν πάλιν πρὸς Γοργιππίδην αʼ.</p>
<p>Περὶ δυνατῶν πρὸς Κλεῖτον δʼ.</p>
<p>Πρὸς τὸ περὶ σημασιῶν Φίλωνος αʼ.</p>
<p>Περὶ τοῦ τίνα ἐστὶ τὰ ψευδῆ αʼ.</p>
<p>Σύνταξις τρίτη·</p>
<p>Περὶ προσταγμάτων βʼ.</p>
<p>Περὶ ἐρωτήσεως βʼ.</p>
<p>Περὶ πεύσεως δʼ.</p>
<p>Ἐπιτομὴ περὶ ἐρωτήσεως καὶ πεύσεως αʼ.</p>
<p>Ἐπιτομὴ περὶ ἀποκρίσεως αʼ.</p>
<p>Περὶ ζητήσεως βʼ.</p>
<p>Περὶ ἀποκρίσεως δʼ.</p>

<milestone unit="section" n="192"/>
<p>Σύνταξις τετάρτη·</p>
<p>Περὶ τῶν κατηγορημάτων πρὸς Μητρόδωρον ιʼ.</p>
<pb n="302"/>
<p>Περὶ ὀρθῶν καὶ ὑπτίων πρὸς Φύλαρχον αʼ.</p>
<p>Περὶ τῶν συναμμάτων πρὸς Ἀπολλωνίδην αʼ.</p>
<p>Πρὸς Πασύλον περὶ κατηγορημάτων δʼ.</p>
<p>Σύνταξις πέμπτη·</p>
<p>Περὶ τῶν πέντε πτώσεων αʼ.</p>
<p>Περὶ τῶν κατὰ τὸ ὑποκείμενον ὡρισμένων ἐκφορῶν αʼ.</p>
<p>Περὶ παρεμφάσεως πρὸς Στησαγόραν βʼ.</p>
<p>Περὶ τῶν προσηγορικῶν βʼ.</p>
<p>Λογικοῦ τόπου περὶ τὰς λέξεις καὶ τὸν κατʼ
αὐτὰς λόγον.</p>
<p>Σύνταξις πρώτη·</p>
<p>Περὶ τῶν ἑνικῶν καὶ πληθυντικῶν ἐκφορῶν σʼ.</p>
<p>Περὶ λέξεων πρὸς Σωσιγένην καὶ Ἀλέξανδρον εʼ.</p>
<p>Περὶ τῆς κατὰ τὰς λέξεις ἀνωμαλίας πρὸς Δίωνα δʼ.</p>
<p>Περὶ τῶν πρὸς τὰς φωνὰς σωριτῶν λόγων γʼ.</p>
<p>Περὶ σολοικισμῶν.</p>
<p>Περὶ σολοικιζόντων λόγων πρὸς Διονύσιον αʼ.</p>
<p>Λόγοι παρὰ τὰς συνηθείας αʼ.</p>
<p>Λέξις πρὸς Διονύσιον αʼ.</p>
<p>Σύνταξις δευτέρα·</p>
<p>Περὶ τῶν στοιχείων τοῦ λόγου καὶ τῶν λεγομένων εʼ.</p>
<p>Περὶ τῆς συντάξεως τῶν λεγομένων δʼ.</p>
<pb n="304"/>

<milestone unit="section" n="193"/>
<p>Περὶ τῆς συντάξεως καὶ στοιχείων τῶν λεγομενων πρὸς
Φίλιππον γʼ.</p>
<p>Περὶ τῶν στοιχείων τοῦ λόγου πρὸς Νικίαν αʼ.</p>
<p>Περὶ τοῦ πρὸς ἕτερα λεγομένου αʼ.</p>
<p>Σύνταξις τρίτη·</p>
<p>Πρὸς τοὺς μὴ διαιρουμένους βʼ.</p>
<p>Περὶ ἀμφιβολιῶν πρὸς Ἀπολλᾶν δʼ.</p>
<p>Περὶ τῶν τροπικῶν ἀμφιβολιῶν αʼ.</p>
<p>Περὶ συνημμένης τροπικῆς ἀμφιβολίας βʼ.</p>
<p>Πρὸς τὸ περὶ ἀμφιβολιῶν Πανθοίδου βʼ.</p>
<p>Περὶ τῆς εἰς τὰς ἀμφιβολίας εἰσαγωγῆς εʼ.</p>
<p>Ἐπιτομὴ τῶν πρὸς Ἐπικράτην ἀμφιβολιῶν αʼ.</p>
<p>Συνημμένα πρὸς τὴν εἰσαγωγὴν τῶν εἰς τὰς ἀμφιβολίας βʼ.</p>
<p>Λογικοῦ τόπου πρὸς τοὺς λόγους καὶ τοὺς
τρόπους.</p>
<p>Σύνταξις πρώτη·</p>
<p>Τέχνη λόγων καὶ τρόπων πρὸς Διοσκουρίδην εʼ.</p>

<milestone unit="section" n="194"/>
<p>Περὶ τῶν λόγων γʼ.</p>
<p>Περὶ τρόπων συστάσεως πρὸς Στησαγόραν βʼ.</p>
<p>Σύγκρισις τῶν τροπικῶν ἀξιωμάτων αʼ.</p>
<p>Περὶ ἀντιστρεφόντων λόγων καὶ συνημμένων αʼ.</p>
<p>Πρὸς Ἀγάθωνα ἢ περὶ τῶν ἑξῆς προβλημάτων αʼ.</p>
<p>Περὶ τοῦ τίνα συλλογιστικά τινος μετʼ ἄλλου τε καὶ μετʼ
ἄλλων αʼ.</p>
<pb n="306"/>
<p>Περὶ τῶν ἐπιφορῶν πρὸς Ἀρισταγόραν αʼ.</p>
<p>Περὶ τοῦ τάττεσθαι τὸν αὐτὸν λόγον ἐν πλείοσι τρόποις αʼ.</p>
<p>Πρὸς τὰ ἀντειρημένα τῷ τὸν αὐτὸν λόγον ἐν συλλογιστικῷ
καὶ ἀσυλλογίστῳ τετάχθαι τρόπῳ βʼ.</p>
<p>Πρὸς τὰ ἀντειρημένα ταῖς τῶν συλλογισμῶν ἀναλύσεσι γʼ.</p>
<p>Πρὸς τὸ περὶ τρόπων Φίλωνος πρὸς Τιμόστρατον αʼ.</p>
<p>Λογικὰ συνημμένα πρὸς Τιμοκράτην καὶ Φιλομαθῆ· εἰς
τὰ περὶ λόγων καὶ τρόπων αʼ.</p>

<milestone unit="section" n="195"/>
<p>Σύνταξις δευτέρα·</p>
<p>Περὶ τῶν περαινόντων λόγων πρὸς Ζήνωνα αʼ.</p>
<p>Περὶ τῶν πρώτων καὶ ἀναποδείκτων συλλογισμων πρὸς
Ζήνωνα αʼ.</p>
<p>Περὶ τῆς ἀναλύσεως τῶν συλλογισμῶν αʼ.</p>
<p>Περὶ τῶν παρελκόντων λόγων πρὸς Πασύλον βʼ.</p>
<p>Περὶ τῶν εἰς τοὺς συλλογισμοὺς θεωρημάτων αʼ.</p>
<p>Περὶ συλλογισμῶν εἰσαγωγικῶν πρὸς Ζήνωνα αʼ.</p>
<p>Τῶν πρὸς εἰσαγωγὴν τρόπων πρὸς Ζήνωνα γʼ.</p>
<p>Περὶ τῶν κατὰ ψευδῆ σχήματα συλλογισμῶν εʼ.</p>
<p>Λόγοι συλλογιστικοὶ κατʼ ἀνάλυσιν ἐν τοῖς ἀναποδείκτοις αʼ.</p>
<p>Τροπικὰ ζητήματα πρὸς Ζήνωνα καὶ Φιλομαθῆ αʼ
ʽτοῦτο δοκεῖ ψευδεπίγραφον̓.</p>
<pb n="308"/>
<p>Σύνταξις τρίτη·</p>
<p>Περὶ τῶν μεταπιπτόντων λόγων πρὸς Ἀθηνάδην αʼ
ʽψευδεπίγραφον̓.</p>

<milestone unit="section" n="196"/>
<p>Λόγοι μεταπίπτοντες πρὸς τὴν μεσότητα γʼ ʽψευδεπίγραφἀ.</p>
<p>Πρὸς τοὺς Ἀμεινίου διαζευκτικοὺς αʼ.</p>
<p>Σύνταξις τετάρτη·</p>
<p>Περὶ ὑποθέσεων πρὸς Μελέαγρον γʼ.</p>
<p>Λόγοι ὑποθετικοὶ εἰς τοὺς νόμους πρὸς Μελέαγρον
πάλιν αʼ.</p>
<p>Λόγοι ὑποθετικοὶ πρὸς εἰσαγωγὴν βʼ.</p>
<p>Λόγοι ὑποθετικοὶ θεωρημάτων βʼ.</p>
<p>Λύσεις τῶν Ἡδύλου ὑποθετικῶν βʼ.</p>
<p>Λύσεις τῶν Ἀλεξάνδρου ὑποθετικῶν γʼ ʽψευδεπίγραφἀ.</p>
<p>Περὶ ἐκθέσεων πρὸς Λαοδάμαντα αʼ.</p>
<p>Σύνταξις πέμπτη·</p>
<p>Περὶ τῆς εἰς τὸν ψευδόμενον εἰσαγωγῆς πρὸς Ἀριστοκρέοντα αʼ.</p>
<p>Λόγοι ψευδόμενοι πρὸς εἰσαγωγὴν αʼ.</p>
<p>Περὶ τοῦ ψευδομένου πρὸς Ἀριστοκρέοντα σʼ.</p>
<p>Σύνταξις ἕκτη·</p>
<p>Πρὸς τοὺς νομίζοντας καὶ ψευδῆ καὶ ἀληθῆ εἶναι αʼ.</p>

<milestone unit="section" n="197"/>
<p>Πρὸς τοὺς διὰ τῆς τομῆς διαλύοντας τὸν ψευδόμενον
λόγον πρὸς Ἀριστοκρέοντα βʼ.</p>
<pb n="310"/>
<p>Ἀποδείξεις πρὸς τὸ μὴ δεῖν τέμνειν τὰ ἀόριστα αʼ.</p>
<p>Πρὸς τὰ ἀντειρημένα τοῖς κατὰ τῆς τομῆς τῶν ἀορίστων
πρὸς Πασύλον γʼ.</p>
<p>Λύσις κατὰ τοὺς ἀρχαίους πρὸς Διοσκουρίδην αʼ.</p>
<p>Περὶ τῆς τοῦ ψευδομένου λύσεως πρὸς Ἀριστοκρέοντα γʼ.</p>
<p>Λύσεις τῶν Ἡδύλου ὑποθετικῶν πρὸς Ἀριστοκρέοντα καὶ
Ἀπολλᾶν αʼ.</p>
<p>Σύνταξις ἑβδόμη·</p>
<p>Πρὸς τοὺς φάσκοντας τὰ λήμματα ἔχειν ψευδῆ τὸν
ψευδόμενον λόγον αʼ.</p>
<p>Περὶ ἀποφάσκοντος πρὸς τὸν Ἀριστοκρέοντα βʼ.</p>
<p>Λόγοι ἀποφάσκοντες πρὸς γυμνασίαν αʼ.</p>
<p>Περὶ τοῦ παρὰ μικρὸν λόγου πρὸς Στησαγόραν αʼ βʼ.</p>
<p>Περὶ τῶν εἰς τὰς ὑπολήψεις λόγων καὶ ἡσυχαζόντων
πρὸς Ὀνήτορα βʼ.</p>

<milestone unit="section" n="198"/>
<p>Περὶ τοῦ ἐγκεκαλυμμένου πρὸς Ἀριστόβουλον βʼ.</p>
<p>Περὶ τοῦ διαλεληθότος πρὸς Ἀθηνάδην αʼ.</p>
<p>Σύνταξις ὀγδόη·</p>
<p>Περὶ τοῦ οὔτιδος πρὸς Μενεκράτην ηʼ.</p>
<p>Περὶ τῶν ἐξ ἀορίστου καὶ ὡρισμένου λόγων πρὸς
Πασύλον βʼ.</p>
<pb n="312"/>
<p>Περὶ οὔτιδος λόγου πρὸς Ἐπικράτην αʼ.</p>
<p>Σύνταξις ἐνάτη·</p>
<p>Περὶ τῶν σοφισμάτων πρὸς Ἡρακλείδην καὶ Πόλλιν βʼ.</p>
<p>Περὶ τῶν ἀπόρων διαλεκτικῶν πρὸς Διοσκουρίδην εʼ.</p>
<p>Πρὸς τὸ Ἀρκεσιλάου μεθόδιον πρὸς Σφαῖρον αʼ.</p>
<p>Σύνταξις δεκάτη·</p>
<p>Κατὰ τῆς συνηθείας πρὸς Μητρόδωρον σʼ.</p>
<p>Ὑπὲρ τῆς συνηθείας πρὸς Γοργιππίδην ζʼ.</p>
<p>Λογικοῦ τόπου τὰ τῶν προειρημένων τεττάρων
διαφορῶν ἐκτὸς ὄντα καὶ περιέχοντα &lt;τὰσ&gt; σποράδην
καὶ οὐ σωματικὰς ζητήσεις λογικάς, περὶ τῶν
καταλεγομένων ζητημάτων ἐννέα καὶ τριάκοντα.
ὁμοῦ τὰ πάντα τοῦ λογικοῦ ἕνδεκα καὶ τριακόσια.</p>

<milestone unit="section" n="199"/>
<p>Ἠθικοῦ λόγου τοῦ περὶ τὴν διάρθρωσιν τῶν
ἠθικῶν ἐννοιῶν.</p>
<p>Σύνταξις πρώτη·</p>
<p>Ὑπογραφὴ τοῦ &lt;ἠθικοῦ&gt; λόγου πρὸς Θεόπορον αʼ.</p>
<p>Θέσεις ἠθικαὶ αʼ.</p>
<p>Πιθανὰ λήμματα εἰς τὰ δόγματα πρὸς Φιλομαθῆ γʼ.</p>
<p>Ὅρων τῶν τοῦ ἀστείου πρὸς Μητρόδωρον βʼ.</p>
<p>Ὅρων τῶν τοῦ φαύλου πρὸς Μητρόδωρον βʼ.</p>
<pb n="314"/>
<p>Ὅρων τῶν ἀναμέσων πρὸς Μητρόδωρον βʼ.</p>
<p>Ὅρων τῶν κατὰ γένος πρὸς Μητρόδωρον ζʼ.</p>
<p>Ὅρων τῶν κατὰ τὰς ἄλλας τέχνας πρὸς Μητρόδωρον αʼ βʼ.</p>
<p>Σύνταξις δευτέρα·</p>
<p>Περὶ τῶν ὁμοίων πρὸς Ἀριστοκλέα γʼ.</p>
<p>Περὶ τῶν ὅρων πρὸς Μητρόδωρον ζʼ.</p>
<p>Σύνταξις τρίτη·</p>
<p>Περὶ τῶν οὐκ ὀρθῶς τοῖς ὅροις ἀντιλεγομένων πρὸς
Λαοδάμαντα ζʼ.</p>

<milestone unit="section" n="200"/>
<p>Πιθανὰ εἰς τοὺς ὅρους πρὸς Διοσκουρίδην βʼ.</p>
<p>Περὶ εἰδῶν καὶ γενῶν πρὸς Γοργιππίδην βʼ.</p>
<p>Περὶ διαιρέσεων αʼ.</p>
<p>Περὶ ἐναντίων πρὸς Διονύσιον βʼ.</p>
<p>Πιθανὰ πρὸς τὰς διαιρέσεις καὶ τὰ γένη καὶ τὰ εἴδη καὶ
&lt;τὰ&gt; περὶ τῶν ἐναντίων αʼ.</p>
<p>Σύνταξις τετάρτη·</p>
<p>Περὶ τῶν ἐτυμολογικῶν πρὸς Διοκλέα ζʼ.</p>
<p>Ἐτυμολογικῶν πρὸς Διοκλέα δʼ.</p>
<p>Σύνταξις πέμπτη·</p>
<p>Περὶ παροιμιῶν πρὸς Ζηνόδοτον βʼ.</p>
<p>Περὶ ποιημάτων πρὸς Φιλομαθῆ αʼ.</p>
<p>Περὶ τοῦ πῶς δεῖ τῶν ποιημάτων ἀκούειν βʼ.</p>
<p>Πρὸς τοὺς κριτικοὺς πρὸς Διόδωρον αʼ.</p>
<pb n="316"/>

<milestone unit="section" n="201"/>
<p>Ἠθικοῦ τόπου περὶ τὸν κοινὸν λόγον καὶ τὰς ἐκ
τούτου συνισταμένας τέχνας καὶ ἀρετάς.</p>
<p>Σύνταξις πρώτη·</p>
<p>Πρὸς τὰς ἀναζωγραφήσεις πρὸς Τιμώνακτα αʼ.</p>
<p>Περὶ τοῦ πῶς ἕκαστα λέγομεν καὶ διανοούμεθα αʼ.</p>
<p>Περὶ τῶν ἐννοιῶν πρὸς Λαοδάμαντα βʼ.</p>
<p>Περὶ ὑπολήψεως πρὸς Πυθώνακτα γʼ.</p>
<p>Ἀποδείξεις πρὸς τὸ μὴ δοξάσειν τὸν σοφὸν αʼ.</p>
<p>Περὶ καταλήψεως καὶ ἐπιστήμης καὶ ἀγνοίας δʼ.</p>
<p>Περὶ λόγου βʼ.</p>
<p>Περὶ τῆς χρήσεως τοῦ λόγου πρὸς Λεπτίνην.</p>
<p>Σύνταξις δευτέρα·</p>
<p>Περὶ τοῦ ἐγκρίνειν τοὺς ἀρχαίους τὴν διαλεκτικὴν σὺν
ταῖς ἀποδείξεσι πρὸς Ζήνωνα βʼ.</p>

<milestone unit="section" n="202"/>
<p>Περὶ τῆς διαλεκτικῆς πρὸς Ἀριστοκρέοντα δʼ.</p>
<p>Περὶ τῶν ἀντιλεγομένων τοῖς διαλεκτικοῖς γʼ.</p>
<p>Περὶ τῆς ῥητορικῆς πρὸς Διοσκουρίδην δʼ.</p>
<p>Σύνταξις τρίτη·</p>
<p>Περὶ ἕξεως πρὸς Κλέωνα γʼ.</p>
<p>Περὶ τέχνης καὶ ἀτεχνίας πρὸς Ἀριστοκρέοντα δʼ.</p>
<p>Περὶ τῆς διαφορᾶς τῶν ἀρετῶν πρὸς Διόδωρον δʼ.</p>
<pb n="318"/>
<p>Περὶ τοῦ ποιὰς εἶναι τὰς ἀρετὰς αʼ.</p>
<p>Περὶ ἀρετῶν πρὸς Πόλλιν βʼ.</p>
<p>Ἠθικοῦ τόπου περὶ ἀγαθῶν καὶ κακῶν.</p>
<p>Σύνταξις πρώτη·</p>
<p>Περὶ τοῦ καλοῦ καὶ τῆς ἡδονῆς πρὸς Ἀριστοκρέοντα ιʼ.</p>
<p>Ἀποδείξεις πρὸς τὸ μὴ εἶναι τὴν ἡδονὴν τέλος δʼ.</p>
<p>Ἀποδείξεις πρὸς τὸ μὴ εἶναι τὴν ἡδονὴν ἀγαθὸν δʼ.</p>
<p>Περὶ τῶν λεγομένων ὑπὲρ τῆς · · ·</p>
</div2>
</div1>
<pb n="320"/>
<div1 n="8" type="book">
<head>η</head>
<div2 n="1" type="chapter">
<head>Κεφ. αʼ. ΠΥΘΑΓΟΡΑΣ</head>

<milestone unit="section" n="1"/>
<p>Ἐπειδὴ δὲ τὴν Ἰωνικὴν φιλοσοφίαν τὴν ἀπὸ
Θαλοῦ καὶ τοὺς ἐν ταύτῃ διαγενομένους ἄνδρας
ἀξιολόγους διεληλύθαμεν, φέρε καὶ περὶ τῆς
Ἰταλικῆς διαλάβωμεν, ἧς ἦρξε Πυθαγόρας Μνησάρχου δακτυλιογλύφου, ὥς φησιν Ἕρμιππος,
Σάμιος ἤ, ὡς Ἀριστόξενος, Τυρρηνὸς ἀπὸ μιᾶς
τῶν νήσων ἃς ἔσχον Ἀθηναῖοι Τυρρηνοὺς ἐκβαλόντες. ἔνιοι δʼ υἱὸν μὲν εἶναι Μαρμάκου τοῦ
Ἱππάσου τοῦ Εὐθύφρονος τοῦ Κλεωνύμου φυγάδος ἐκ Φλιοῦντος, οἰκεῖν δʼ ἐν Σάμῳ τὸν Μάρμακον, ὅθεν Σάμιον τὸν Πυθαγόραν λέγεσθαι·

<milestone unit="section" n="2"/>
συστῆναι δʼ εἰς Λέσβον ἐλθόντα Φερεκύδῃ ὑπὸ
Ζωίλου τοῦ θείου. καὶ τρία ποτήρια κατασκευασάμενος ἀργυρᾶ δῶρον ἀπήνεγκεν ἑκάστῳ τῶν
ἱερέων εἰς Αἴγυπτον. ἔσχε δʼ ἀδελφούς, πρεσβύτερον μὲν Εὔνομον, μέσον δὲ Τυρρηνόν· καὶ δοῦλον
Ζάμολξιν, ᾧ Γέται θύουσι, Κρόνον νομίζοντες,
ὥς φησιν Ἡρόδοτος. οὗτος ἤκουσε μέν, καθὰ</p>
<pb n="322"/>
<p>προείρηται, Φερεκύδου τοῦ Συρίου· μετὰ δὲ τὴν
ἐκείνου τελευτὴν ἧκεν εἰς Σάμον καὶ ἤκουσεν
Ἑρμοδάμαντος τοῦ ἀπογόνου Κρεωφύλου, ἤδη
πρεσβυτέρου. νέος δʼ ὢν καὶ φιλομαθὴς ἀπεδήμησε
τῆς πατρίδος καὶ πάσας ἐμυήθη τάς θʼ Ἑλληνικὰς
καὶ βαρβαρικὰς τελετάς.


<milestone unit="section" n="3"/>

ἐγένετʼ οὖν ἐν Αἰγύπτῳ,
ὁπηνίκα καὶ Πολυκράτης αὐτὸν Ἀμάσιδι συνέστησε διʼ ἐπιστολῆς· καὶ ἐξέμαθε τὴν φωνὴν
αὐτῶν, καθά φησιν Ἀντιφῶν ἐν τῷ Περὶ τῶν ἐν
ἀρετῇ πρωτευσάντων, καὶ παρὰ Χαλδαίοις ἐγένετο
καὶ Μάγοις. εἶτʼ ἐν Κρήτῃ σὺν Ἐπιμενίδῃ
κατῆλθεν εἰς τὸ Ἰδαῖον ἄντρον, ἀλλὰ καὶ ἐν Αἰγύπτῳ
εἰς τὰ ἄδυτα· καὶ τὰ περὶ θεῶν ἐν ἀπορρήτοις
ἔμαθεν. εἶτʼ ἐπανῆλθεν εἰς Σάμον, καὶ εὑρὼν
τὴν πατρίδα τυραννουμένην ὑπὸ Πολυκράτους,
ἀπῆρεν εἰς Κρότωνα τῆς Ἰταλίας· κἀκεῖ νόμους
θεὶς τοῖς Ἰταλιώταις ἐδοξάσθη σὺν τοῖς μαθηταῖς,
οἳ πρὸς τοὺς τριακοσίους ὄντες ᾠκονόμουν ἄριστα
τὰ πολιτικά, ὥστε σχεδὸν ἀριστοκρατίαν εἶναι τὴν
πολιτείαν.</p>

<milestone unit="section" n="4"/>
<p>Τοῦτόν φησιν Ἡρακλείδης ὁ Ποντικὸς περὶ
αὑτοῦ τάδε λέγειν, ὡς εἴη ποτὲ γεγονὼς Αἰθαλίδης
καὶ Ἑρμοῦ υἱὸς νομισθείη· τὸν δὲ Ἑρμῆν εἰπεῖν
αὐτῷ ἑλέσθαι ὅ τι ἂν βούληται πλὴν ἀθανασίας.
αἰτήσασθαι οὖν ζῶντα καὶ τελευτῶντα μνήμην
ἔχειν τῶν συμβαινόντων. ἐν μὲν οὖν τῇ ζωῇ
πάντων διαμνημονεῦσαι· ἐπεὶ δὲ ἀποθάνοι, τηρῆσαι</p>
<pb n="324"/>
<p>τὴν αὐτὴν μνήμην. χρόνῳ δʼ ὕστερον εἰς
Εὔφορβον ἐλθεῖν καὶ ὑπὸ Μενέλεω τρωθῆναι.
ὁ δʼ Εὔφορβος ἔλεγεν ὡς Αἰθαλίδης ποτὲ γεγόνοι
καὶ ὅτι παρʼ Ἑρμοῦ τὸ δῶρον λάβοι καὶ τὴν τῆς
ψυχῆς περιπόλησιν, ὡς περιεπολήθη καὶ εἰς ὅσα
φυτὰ καὶ ζῷα παρεγένετο καὶ ὅσα ἡ ψυχὴ ἐν
Ἅιδῃ ἔπαθε καὶ αἱ λοιπαὶ τίνα ὑπομένουσιν.

<milestone unit="section" n="5"/>
ἐπειδὴ δὲ Εὔφορβος ἀποθάνοι, μεταβῆναι τὴν
ψυχὴν αὐτοῦ εἰς Ἑρμότιμον, ὃς καὶ αὐτὸς πίστιν
θέλων δοῦναι εἶτʼ ἀνῆλθεν<note n="1" place="unspecified" anchored="yes">
<foreign lang="greek">εἷτʼ ἀνῆλθεν] ἐπανῆλθεν</foreign> ϝυλγ.</note> εἰς Βραγχίδας καὶ
εἰσελθὼν εἰς τὸ τοῦ Ἀπόλλωνος ἱερὸν ἐπέδειξεν
ἣν Μενέλαος ἀνέθηκεν ἀσπίδα, ʽἔφη γὰρ αὐτόν,
ὅτʼ ἀπέπλει ἐκ Τροίας, ἀναθεῖναι τῷ Ἀπόλλωνι
τὴν ἀσπίδα,ʼ διασεσηπυῖαν ἤδη, μόνον δὲ διαμένον
τὸ ἐλεφάντινον πρόσωπον. ἐπειδὴ δʼ Ἑρμότιμος
ἀπέθανε, γενέσθαι Πύρρον τὸν Δήλιον ἁλιέα· καὶ
πάντα πάλιν μνημονεύειν, πῶς πρόσθεν Αἰθαλίδης,
εἶτʼ Εὔφορβος, εἶτα Ἑρμότιμος, εἶτα Πύρρος
γένοιτο. ἐπειδὴ δὲ Πύρρος ἀπέθανε, γενέσθαι Πυθαγόραν καὶ πάντων τῶν εἰρημένων μεμνῆσθαι.</p>

<milestone unit="section" n="6"/>
<p>Ἔνιοι μὲν οὖν Πυθαγόραν μηδὲ ἓν καταλιπεῖν
σύγγραμμά φασιν παίζοντες. Ἡράκλειτος γοῦν
ὁ φυσικὸς μονονουχὶ κέκραγε καί φησι· "Πυθαγόρης Μνησάρχου ἱστορίην ἤσκησεν ἀνθρώπων
μάλιστα πάντων καὶ ἐκλεξάμενος ταύτας τὰς
συγγραφὰς ἐποιήσατο ἑαυτοῦ σοφίην, πολυμαθείην,
κακοτεχνίην." οὕτω δʼ εἶπεν, ἐπειδήπερ ἐναρχόμενος ὁ Πυθαγόρας τοῦ Φυσικοῦ συγγράμματος
λέγει ὧδε· "οὐ μὰ τὸν ἀέρα, τὸν ἀναπνέω, οὐ μὰ
τὸ ὕδωρ, τὸ πίνω, οὔ κοτʼ οἴσω<note n="2" place="unspecified" anchored="yes">
<foreign lang="greek">κοτʼ οἴσω</foreign> διελς · <foreign lang="greek">κατοίσω</foreign> μσς.</note> ψόγον περὶ τοῦ</p>
<pb n="326"/>
<p>λόγου τοῦδε." γέγραπται δὲ τῷ Πυθαγόρᾳ συγγράμματα τρία, Παιδευτικόν, Πολιτικόν, Φυσικόν·

<milestone unit="section" n="7"/>
τὸ δὲ φερόμενον ὡς Πυθαγόρου Λύσιδός ἐστι τοῦ
Ταραντίνου Πυθαγορικοῦ, φυγόντος εἰς Θήβας
καὶ Ἐπαμεινώνδα καθηγησαμένου. φησὶ δʼ Ἡρακλείδης ὁ τοῦ Σαραπίωνος ἐν τῇ Σωτίωνος ἐπιτομῇ
γεγραφέναι αὐτὸν καὶ Περὶ τοῦ ὅλου ἐν ἔπεσιν,
δεύτερον τὸν Ἱερὸν λόγον, οὗ ἡ ἀρχή·</p>
<p>ὦ νέοι, ἀλλὰ σέβεσθε μεθʼ ἡσυχίης τάδε πάντα·</p>
<p>τρίτον Περὶ ψυχῆς, τέταρτον Περὶ εὐσεβείας,
πέμπτον Ἡλοθαλῆ τὸν Ἐπιχάρμου τοῦ Κῴου
πατέρα, ἕκτον Κρότωνα καὶ ἄλλους. τὸν δὲ
Μυστικὸν λόγον Ἱππάσου φησὶν εἶναι, γεγραμμένον ἐπὶ διαβολῇ Πυθαγόρου, πολλοὺς δὲ καὶ
ὑπὸ Ἄστωνος τοῦ Κροτωνιάτου γραφέντας ἀνατεθῆναι Πυθαγόρᾳ.


<milestone unit="section" n="8"/>

φησὶ δὲ καὶ Ἀριστόξενος
τὰ πλεῖστα τῶν ἠθικῶν δογμάτων λαβεῖν τὸν
Πυθαγόραν παρὰ Θεμιστοκλείας τῆς ἐν Δελφοῖς.
Ἴων δὲ ὁ Χῖος ἐν τοῖς Τριαγμοῖς φησιν αὐτὸν ἔνια
ποιήσαντα ἀνενεγκεῖν εἰς Ὀρφέα. αὐτοῦ λέγουσι
καὶ τοὺς Σκοπιάδας, οὗ ἡ ἀρχή, "Μὴ · · ἀνααίδευ
μηδενί." Σωσικράτης δʼ ἐν Διαδοχαῖς φησιν
αὐτὸν ἐρωτηθέντα ὑπὸ Λέοντος τοῦ Φλιασίων
τυράννου τίς εἴη, φιλόσοφος, εἰπεῖν. καὶ τὸν βίον
ἐοικέναι πανηγύρει· ὡς οὖν εἰς ταύτην οἱ μὲν</p>
<pb n="328"/>
<p>ἀγωνιούμενοι, οἱ δὲ κατʼ ἐμπορίαν, οἱ δέ γε βέλτιστοι
ἔρχονται θεαταί, οὕτως ἐν τῷ βίῳ οἱ μὲν ἀνδραποδώδεις, ἔφη, φύονται δόξης καὶ πλεονεξίας
θηραταί, οἱ δὲ φιλόσοφοι τῆς ἀληθείας. καὶ τάδε
μὲν ὧδε.</p>

<milestone unit="section" n="9"/>
<p>Ἐν δὲ τοῖς τρισὶ συγγράμμασι τοῖς προειρημένοις φέρεται Πυθαγόρου τάδε καθολικῶς.
οὐκ ἐᾷ εὔχεσθαι ὑπὲρ ἑαυτῶν διὰ τὸ μὴ εἰδέναι
τὸ συμφέρον. τὴν μέθην ἓν ἀνθʼ ἑνὸς βλάβην
καλεῖ καὶ πλησμονὴν πᾶσαν ἀποδοκιμάζει, λέγων
μὴ παραβαίνειν μήτε τῶν ποτῶν μήτε τῶν σιτίων
μηδένα τὴν συμμετρίαν. καὶ περὶ ἀφροδισίων δέ
φησιν οὕτως· "Ἀφροδίσια χειμῶνος ποιέεσθαι,
μὴ θέρεος· φθινοπώρου δὲ καὶ ἦρος κουφότερα,
βαρέα δὲ πᾶσαν ὥρην καὶ ἐς ὑγιείην οὐκ ἀγαθά."
ἀλλὰ καί ποτʼ ἐρωτηθέντα πότε δεῖ πλησιάζειν
εἰπεῖν· ὅταν βούλῃ γενέσθαι σωυτοῦ ἀσθενέστερος.</p>

<milestone unit="section" n="10"/>
<p>Διαιρεῖται δὲ καὶ τὸν τοῦ ἀνθρώπου βίον οὕτως·
"Παῖς εἴκοσι ἔτεα, νεηνίσκος εἴκοσι, νεηνίης
εἴκοσι, γέρων εἴκοσι. αἱ δὲ ἡλικίαι πρὸς τὰς
ὥρας ὧδε σύμμετροι· παῖς ἔαρ, νεηνίσκος θέρος,
νεηνίης φθινόπωρον, γέρων χειμών." ἔστι δʼ
αὐτῷ ὁ μὲν νεηνίσκος μειράκιον, ὁ δὲ νεηνίης
ἀνήρ. εἶπέ τε πρῶτος, ὥς φησι Τίμαιος, κοινὰ
τὰ φίλων εἶναι καὶ φιλίαν ἰσότητα. καὶ αὐτοῦ
οἱ μαθηταὶ κατετίθεντο τὰς οὐσίας εἰς ἕν [ποιούμενοι]. πενταετίαν θʼ ἡσύχαζον, μόνον τῶν λόγων
κατακούοντες καὶ οὐδέπω Πυθαγόραν ὁρῶντες
εἰς ὃ δοκιμασθεῖεν· τοὐντεῦθεν δʼ ἐγίνοντο τῆς
οἰκίας αὐτοῦ καὶ τῆς ὄψεως μετεῖχον. ἀπείχοντο</p>
<pb n="330"/>
<p>δὲ καὶ σοροῦ κυπαρισσίνης διὰ τὸ τὸ τοῦ Διὸς
σκῆπτρον ἐντεῦθεν πεποιῆσθαι, ὥς φησιν Ἕρμιππος ἐν δευτέρῳ Περὶ Πυθαγόρου.</p>

<milestone unit="section" n="11"/>
<p>Καὶ γὰρ καὶ σεμνοπρεπέστατος λέγεται γενέσθαι
καὶ οἱ μαθηταὶ δόξαν εἶχον περὶ αὐτοῦ ὡς εἴη
Ἀπόλλων ἐξ Ὑπερβορέων ἀφιγμένος. λόγος δέ
ποτʼ αὐτοῦ παραγυμνωθέντος τὸν μηρὸν ὀφθῆναι
χρυσοῦν· καὶ ὅτι Νέσσος ὁ ποταμὸς διαβαίνοντα
αὐτὸν προσαγορεύσαι πολὺς ἦν ὁ φάσκων. Τίμαιός
τέ φησιν ἐν δεκάτῃ Ἱστοριῶν λέγειν αὐτὸν τὰς
συνοικούσας ἀνδράσι θεῶν ἔχειν ὀνόματα, Κόρας,
Νύμφας, εἶτα Μητέρας καλουμένας. τοῦτον καὶ
γεωμετρίαν ἐπὶ πέρας ἀγαγεῖν, Μοίριδος πρώτου
εὑρόντος τὰς ἀρχὰς τῶν στοιχείων αὐτῆς, ὥς
φησιν Ἀντικλείδης ἐν δευτέρῳ Περὶ Ἀλεξάνδρου.

<milestone unit="section" n="12"/>
μάλιστα δὲ σχολάσαι τὸν Πυθαγόραν περὶ τὸ
ἀριθμητικὸν εἶδος αὐτῆς· τόν τε κανόνα τὸν ἐκ
μιᾶς χορδῆς εὑρεῖν. οὐκ ἠμέλησε δʼ οὐδʼ ἰατρικῆς.
φησὶ δʼ Ἀπολλόδωρος ὁ λογιστικὸς ἑκατόμβην
θῦσαι αὐτόν, εὑρόντα ὅτι τοῦ ὀρθογωνίου τριγώνου ἡ ὑποτείνουσα πλευρὰ ἴσον δύναται ταῖς
περιεχούσαις. καὶ ἔστιν ἐπίγραμμα οὕτως ἔχον·</p>
<p>ἡνίκα Πυθαγόρης τὸ περικλεὲς εὕρετο γράμμα,
κεῖνʼ ἐφʼ ὅτῳ κλεινὴν ἤγαγε βουθυσίην.</p>
<p>Λέγεται δὲ καὶ πρῶτος κρέασιν ἀσκῆσαι ἀθλητάς,
καὶ πρῶτόν γʼ Εὐρυμένην, καθά φησι Φαβωρῖνος
ἐν τρίτῳ τῶν Ἀπομνημονευμάτων, τῶν πρότερον</p>
<pb n="332"/>
<p>ἰσχάσι ξηραῖς καὶ τυροῖς ὑγροῖς, ἀλλὰ καὶ πυροῖς
σωμασκούντων αὐτούς, καθάπερ ὁ αὐτὸς Φαβωρῖνος
ἐν ὀγδόῃ Παντοδαπῆς ἱστορίας φησίν.


<milestone unit="section" n="13"/>

οἱ δὲ
Πυθαγόραν ἀλείπτην τινὰ τοῦτον σιτίσαι τὸν
τρόπον, μὴ τοῦτον. τοῦτον γὰρ καὶ τὸ φονεύειν
ἀπαγορεύειν, μὴ ὅτι γεύεσθαι τῶν ζῴων κοινὸν
δίκαιον ἡμῖν ἐχόντων ψυχῆς. καὶ τόδε μὲν ἦν τὸ
πρόσχημα· τὸ δʼ ἀληθὲς τῶν ἐμψύχων ἀπηγόρευεν
ἅπτεσθαι συνασκῶν καὶ συνεθίζων εἰς εὐκολίαν
βίου τοὺς ἀνθρώπους, ὥστε εὐπορίστους αὐτοῖς
εἶναι τὰς τροφάς, ἄπυρα προσφερομένοις καὶ λιτὸν
ὕδωρ πίνουσιν· ἐντεῦθεν γὰρ καὶ σώματος ὑγίειαν
καὶ ψυχῆς ὀξύτητα περιγίνεσθαι. ἀμέλει καὶ
βωμὸν προσκυνῆσαι μόνον ἐν Δήλῳ τὸν Ἀπόλλωνος τοῦ γενέτορος, ὅς ἐστιν ὄπισθεν τοῦ Κερατίνου, διὰ τὸ πυροὺς καὶ κριθὰς καὶ πόπανα μόνα
τίθεσθαι ἐπʼ αὐτοῦ ἄνευ πυρός, ἱερεῖον δὲ μηδέν,
ὥς φησιν Ἀριστοτέλης ἐν Δηλίων πολιτείᾳ.</p>

<milestone unit="section" n="14"/>
<p>Πρῶτόν τέ φασι τοῦτον ἀποφῆναι τὴν ψυχὴν
κύκολον ἀνάγκης ἀμείβουσαν ἄλλοτʼ ἄλλοις ἐνδεῖσθαι
ζῴοις· καὶ πρῶτον εἰς τοὺς Ἕλληνας μέτρα καὶ
σταθμὰ εἰσηγήσασθαι, καθά φησιν Ἀριστόξενος ὁ
μουσικός· πρῶτόν τε Ἕσπερον καὶ Φωσφόρον τὸν
αὐτὸν εἰπεῖν, ὥς φησι Παρμενίδης.<note n="1" place="unspecified" anchored="yes">
<foreign lang="greek">οἱ δέ φασι Παρμενίδην</foreign> ξασαυβον.</note> οὕτω δʼ ἐθαυμάσθη ὥστʼ ἔλεγον τοὺς γνωρίμους αὐτοῦ μάντιας
θεῶ φωνᾶς, ἀλλὰ καὶ αὐτὸς ἐν τῇ γραφῇ φησι διʼ
ἑπτὰ καὶ διηκοσίων ἐτέων ἐξ ἀΐδεω παραγεγενῆσθαι
ἐς ἀνθρώπους. τοιγὰρ καὶ προσεκαρτέρουν αὐτῷ</p>
<pb n="334"/>
<p>καὶ τῶν λόγων ἕνεκα προσῄεσαν καὶ Λευκανοὶ
καὶ Πευκέτιοι Μεσσάπιοί τε καὶ Ῥωμαῖοι.</p>

<milestone unit="section" n="15"/>
<p>Μέχρι δὲ Φιλολάου οὐκ ἦν τι γνῶναι Πυθαγόρειον δόγμα· οὗτος δὲ μόνος ἐξήνεγκε τὰ διαβόητα
τρία βιβλία, ἃ Πλάτων ἐπέστειλεν ἑκατὸν μνῶν
ὠνηθῆναι. τῶν θʼ ἑξακοσίων οὐκ ἐλάττους ἐπὶ
τὴν νυκτερινὴν ἀκρόασιν ἀπήντων αὐτοῦ· καὶ εἴ
τινες ἀξιωθεῖεν αὐτὸν θεάσασθαι, ἔγραφον πρὸς
τοὺς οἰκείους ὡς μεγάλου τινὸς τετυχηκότες.
Μεταποντῖνοί γε μὴν τὴν μὲν οἰκίαν αὐτοῦ Δήμητρος ἱερὸν ἐκάλουν, τὸν στενωπὸν δὲ μουσεῖον,
ὥς φησι Φαβωρῖνος ἐν Παντοδαπαῖς ἱστορίαις·
ἔλεγόν τε καὶ οἱ ἄλλοι Πυθαγόρειοι μὴ εἶναι πρὸς
πάντας πάντα ῥητά, ὥς φησιν Ἀριστόξενος ἐν
δεκάτῃ Παιδευτικῶν νόμων·


<milestone unit="section" n="16"/>

ἔνθα καὶ Ξενόφιλον
τὸν Πυθαγορικόν, ἐρωτηθέντα πῶς ἂν μάλιστα
τὸν υἱὸν παιδεύσειεν, εἰπεῖν, εἰ πόλεως εὐνομουμένης γενηθείη. ἄλλους τε πολλοὺς κατὰ τὴν
Ἰταλίαν ἀπεργάσασθαι καλούς τε κἀγαθοὺς ἄνδρας,
ἀτὰρ καὶ Ζάλευκον καὶ Χαρώνδαν τοὺς νομοθέτας·
ἱκανός τε γὰρ ἦν φιλίας ἐργάτης τά τʼ ἄλλα καὶ εἴ
τινα πύθοιτο τῶν συμβόλων αὐτοῦ κεκοινωνηκότα,
εὐθύς τε προσηταιρίζετο καὶ φίλον κατεσκεύαζεν.</p>

<milestone unit="section" n="17"/>
<p>Ἦν δʼ αὐτῷ τὰ σύμβολα τάδε· πῦρ μαχαίρᾳ μὴ
σκαλεύειν, ζυγὸν μὴ ὑπερβαίνειν, ἐπὶ χοίνικος
μὴ καθίζειν, καρδίην μὴ ἐσθίειν, φορτίον μὴ
συγκαθαιρεῖν, ουνεπιτιθέναι δέ, τὰ στρώματα ἀεὶ
συνδεδεμένα ἔχειν, ἐν δακτυλίῳ εἰκόνα θεοῦ μὴ
περιφέρειν, χύτρας ἴχνος συγχεῖν ἐν τῇ τέφρᾳ,</p>
<pb n="336"/>
<p>δᾳδίῳ θᾶκον μὴ ὀμόργνυσθαι, πρὸς ἥλιον τετραμμένον μὴ ὀμίχειν, τὰς λεωφόρους μὴ βαδίζειν,
μὴ ῥᾳδίως δεξιὰν ἐμβάλλειν, ὁμωροφίους χελιδόνας
μὴ ἔχειν, γαμψώνυχα μὴ τρέφειν, ἀπονυχίσμασι
καὶ κουραῖς μὴ ἐπουρεῖν μηδὲ ἐφίστασθαι, ὀξεῖαν
μάχαιραν ἀποστρέφειν, ἀποδημοῦντα ἐπὶ τοῖς
ὅροις ἀνεπιστρεπτεῖν.</p>

<milestone unit="section" n="18"/>
<p>Ἤθελε δʼ αὐτῷ τὸ μὲν πῦρ μαχαίρᾳ μὴ σκαλεύειν δυναστῶν ὀργὴν καὶ οἰδοῦντα θυμὸν μὴ
κινεῖν. τὸ δὲ ζυγὸν μὴ ὑπερβαίνειν, τουτέστι τὸ
ἴσον καὶ δίκαιον μὴ ὑπερβαίνειν. ἐπί τε χοίνικος
μὴ καθίζειν ἐν ἴσῳ τοῦ ἐνεστῶτος φροντίδα
ποιεῖσθαι καὶ τοῦ μέλλοντος· ἡ γὰρ χοῖνιξ ἡμερησία
τροφή. διὰ δὲ τοῦ καρδίαν μὴ ἐσθίειν ἐδήλου μὴ
τὴν ψυχὴν ἀνίαις καὶ λύπαις κατατήκειν. διὰ δὲ
τοῦ εἰς ἀποδημίαν βαδίζοντα μὴ ἐπιστρέφεσθαι
παρῄνει τοῖς ἀπαλλαττομένοις τοῦ βίου μὴ ἐπιθυμητικῶς ἔχειν τοῦ ζῆν μηδʼ ὑπὸ τῶν ἐνταῦθα
ἡδονῶν ἐπάγεσθαι. καὶ τὰ ἄλλα πρὸς ταῦτα
λοιπόν ἐστιν ἐκλαμβάνειν, ἵνα μὴ παρέλκωμεν.</p>

<milestone unit="section" n="19"/>
<p>Παντὸς δὲ μᾶλλον ἀπηγόρευε μήτʼ ἐρυθῖνον
ἐσθίειν μήτε μελάνουρον, καρδίας τʼ ἀπέχεσθαι
καὶ κυάμων· Ἀριστοτέλης δέ φησι καὶ μήτρας
καὶ τρίγλης ἐνίοτε. αὐτὸν δʼ ἀρκεῖσθαι μέλιτι
μόνῳ φασί τινες ἢ κηρίῳ ἢ ἄρτῳ, οἴνου δὲ μεθʼ
ἡμέραν μὴ γεύεσθαι· ὄψῳ τε τὰ πολλὰ λαχάνοις
ἑφθοῖς τε καὶ ὠμοῖς, τοῖς δὲ θαλαττίοις σπανίως.
στολὴ δʼ αὐτῷ λευκή, καθαρά, καὶ στρώματα
λευκὰ ἐξ ἐρίων· τὰ γὰρ λινᾶ οὔπω εἰς ἐκείνους
ἀφῖκτο τοὺς τόπους. οὐδέποτʼ ἐγνώσθη οὔτε
διαχωρῶν οὔτε ἀφροδισιάζων οὔτε μεθυσθείς.

<milestone unit="section" n="20"/>
ἀπείχετο καὶ γέλωτος καὶ πάσης ἀρεσκείας οἷον</p>
<pb n="338"/>
<p>σκωμμάτων καὶ διηγημάτων φορτικῶν. ὀργιζόμενός τʼ οὔτε οἰκέτην ἐκόλαζεν οὔτʼ ἐλεύθερον
οὐδένα. ἐκάλει δὲ τὸ νουθετεῖν πεδαρτᾶν. μαντικῇ τʼ ἐχρῆτο τῇ διὰ τῶν κλῃδόνων τε καὶ
οἰωνῶν, ἥκιστα δὲ τῇ διὰ τῶν ἐμπύρων, ἔξω τῆς
διὰ λιβάνου. θυσίαις τε ἐχρῆτο ἀψύχοις, οἱ δέ
φασιν, ὅτι ἀλέκτορσι μόνον καὶ ἐρίφοις γαλαθηνοῖς
καὶ τοῖς λεγομένοις ἁπαλίαις, ἥκιστα δὲ ἄρνασιν.
ὅ γε μὴν Ἀριστόξενος πάντα μὲν τἄλλα συγχωρεῖν αὐτὸν ἐσθίειν ἔμψυχα, μόνον δʼ ἀπέχεσθαι
βοὸς ἀροτῆρος καὶ κριοῦ.</p>

<milestone unit="section" n="21"/>
<p>Ὁ δʼ αὐτός φησιν, ὡς προείρηται, καὶ τὰ δόγματα
λαβεῖν αὐτὸν παρὰ τῆς ἐν Δελφοῖς Θεμιστοκλείας.
φησὶ δʼ Ἱερώνυμος κατελθόντα αὐτὸν εἰς ᾅδου
τὴν μὲν Ἡσιόδου ψυχὴν ἰδεῖν πρὸς κίονι χαλκῷ
δεδεμένην καὶ τρίζουσαν, τὴν δʼ Ὁμήρου κρεμαμένην ἀπὸ δένδρου καὶ ὄφεις περὶ αὐτὴν ἀνθʼ ὧν
εἶπον περὶ θεῶν, κολαζομένους δὲ καὶ τοὺς μὴ
θέλοντας συνεῖναι ταῖς ἑαυτῶν γυναιξί· καὶ δὴ καὶ
διὰ τοῦτο τιμηθῆναι ὑπὸ τῶν ἐν Κρότωνι. φησὶ
δʼ Ἀρίστιππος ὁ Κυρηναῖος ἐν τῷ Περὶ φυσιολόγων Πυθαγόραν αὐτὸν ὀνομασθῆναι ὅτι τὴν
ἀλήθειαν ἠγόρευεν οὐχ ἧττον τοῦ Πυθίου.</p>

<milestone unit="section" n="22"/>
<p>Λέγεται παρεγγυᾶν αὐτὸν ἑκάστοτε τοῖς μαθηταῖς τάδε λέγειν εἰς τὸν οἶκον εἰσιοῦσι,</p>
<p>πῆ παρέβην; τί δʼ ἔρεξα; τί μοι δέον οὐκ ἐτελέσθη;</p>
<p>σφάγιά τε θεοῖς προσφέρειν κωλύειν, μόνον δὲ
τὸν ἀναίμακτον βωμὸν προσκυνεῖν. μηδʼ ὀμνύναι
θεούς· ἀσκεῖν γὰρ αὑτὸν δεῖν ἀξιόπιστον παρέχειν.</p>
<pb n="340"/>
<p>τούς τε πρεσβυτέρους τιμᾶν, τὸ προηγούμενον τῷ
χρόνῳ τιμιώτερον ἡγουμένους· ὡς ἐν κόσμῳ μὲν
ἀνατολὴν δύσεως, ἐν βίῳ δʼ ἀρχὴν τελευτῆς, ἐν
ζωῇ δὲ γένεσιν φθορᾶς.


<milestone unit="section" n="23"/>

καὶ θεοὺς μὲν δαιμόνων
προτιμᾶν, ἥρωας δʼ ἀνθρώπων, ἀνθρώπων δὲ
μάλιστα τοὺς γονέας. ἀλλήλοις θʼ ὁμιλεῖν, ὡς
τοὺς μὲν φίλους ἐχθροὺς μὴ ποιῆσαι, τοὺς δʼ
ἐχθροὺς φίλους ἐργάσασθαι. ἴδιόν τε μηδὲν ἡγεῖσθαι. νόμῳ βοηθεῖν, ἀνομίᾳ πολεμεῖν· φυτὸν
ἥμερον μήτε φθίνειν μήτε σίνεσθαι, ἀλλὰ μηδὲ
ζῷον ὃ μὴ βλάπτει ἀνθρώπους. αἰδῶ καὶ εὐλάβειαν εἶναι μήτε γέλωτι κατέχεσθαι μήτε σκυθρωπάζειν. φεύγειν σαρκῶν πλεονασμόν, ὁδοιπορίης
ἄνεσιν καὶ ἐπίτασιν ποιεῖσθαι, μνήμην ἀσκεῖν, ἐν
ὀργῇ μήτε τι λέγειν μήτε πράσσειν, μαντικὴν
πᾶσαν<note n="1" place="unspecified" anchored="yes">
<foreign lang="greek">&lt;οὐ&gt; πᾶσαν</foreign> ξολλ. 20 ξασαυβον.</note> τιμᾶν,


<milestone unit="section" n="24"/>

ᾠδαῖς χρῆσθαι πρὸς λύραν ὕμνῳ τε
θεῶν καὶ ἀνδρῶν ἀγαθῶν εὔλογον χάριν ἔχειν.
τῶν δὲ κυάμων ἀπέχεσθαι διὰ τὸ πνευματώδεις
ὄντας μάλιστα μετέχειν τοῦ ψυχικοῦ· καὶ ἄλλως
κοσμιωτέρας ἀπεργάζεσθαι τὰς γαστέρας, μὴ
παραληφθέντας. καὶ διὰ τοῦτο καὶ τὰς καθʼ
ὕπνους φαντασίας λείας καὶ ἀταράχους ἀποτελεῖν.</p>
<p>Φησὶ δʼ ὁ Ἀλέξανδρος ἐν Ταῖς τῶν φιλοσόφων
διαδοχαῖς καὶ ταῦτα εὑρηκέναι ἐν Πυθαγορικοῖς
ὑπομνήμασιν.


<milestone unit="section" n="25"/>

ἀρχὴν μὲν ἁπάντων μονάδα· ἐκ
δὲ τῆς μονάδος ἀόριστον δυάδα ὡς ἂν ὕλην τῇ</p>
<pb n="342"/>
<p>μονάδι αἰτίῳ ὄντι ὑποστῆναι· ἐκ δὲ τῆς μονάδος
καὶ τῆς ἀορίστου δυάδος τοὺς ἀριθμούς· ἐκ δὲ τῶν
ἀριθμῶν τὰ σημεῖα· ἐκ δὲ τούτων τὰς γραμμάς,
ἐξ ὧν τὰ ἐπίπεδα σχήματα· ἐκ δὲ τῶν ἐπιπέδων
τὰ στερεὰ σχήματα· ἐκ δὲ τούτων τὰ αἰσθητὰ
σώματα, ὧν καὶ τὰ στοιχεῖα εἶναι τέτταρα, πῦρ,
ὕδωρ, γῆν, ἀέρα· μεταβάλλειν δὲ καὶ τρέπεσθαι
διʼ ὅλων, καὶ γίνεσθαι ἐξ αὐτῶν κόσμον ἔμψυχον,
νοερόν, σφαιροειδῆ, μέσην περιέχοντα τὴν γῆν καὶ
αὐτὴν σφαιροειδῆ καὶ περιοικουμένην.


<milestone unit="section" n="26"/>

εἶναι δὲ
καὶ ἀντίποδας καὶ τὰ ἡμῖν κάτω ἐκείνοις ἄνω.
ἰσόμοιρά τʼ εἶναι ἐν τῷ κόσμῳ φῶς καὶ σκότος,
καὶ θερμὸν καὶ ψυχρόν, καὶ ξηρὸν καὶ ὑγρόν· ὧν
κατʼ ἐπικράτειαν θερμοῦ μὲν θέρος γίνεσθαι,
ψυχροῦ δὲ χειμῶνα, ξηροῦ δʼ ἔαρ, καὶ ὑγροῦ
φθινόπωρον. ἐὰν δὲ ἰσομοιρῇ, τὰ κάλλιστα εἶναι
τοῦ ἔτους, οὗ τὸ μὲν θάλλον ἔαρ ὑγιεινόν, τὸ δὲ
φθίνον φθινόπωρον νοσερόν. ἀλλὰ καὶ τῆς ἡμέρας
θάλλειν μὲν τὴν ἕω, φθίνειν δὲ τὴν ἑσπέραν· ὅθεν
καὶ νοσερωτέραν εἶναι. τόν τε περὶ τὴν γῆν ἀέρα
ἄσειστον καὶ νοσερὸν καὶ τὰ ἐν αὐτῷ πάντα θνητά·
τὸν δὲ ἀνωτάτω ἀεικίνητόν τʼ εἶναι καὶ καθαρὸν
καὶ ὑγιᾶ καὶ πάντα τὰ ἐν αὐτῷ ἀθάνατα καὶ διὰ
τοῦτο θεῖα.


<milestone unit="section" n="27"/>

ἥλιόν τε καὶ σελήνην καὶ τοὺς ἄλλους
ἀστέρας εἶναι θεούς· ἐπικρατεῖν γὰρ τὸ θερμὸν ἐν
αὐτοῖς, ὅπερ ἐστὶ ζωῆς αἴτιον. τήν τε σελήνην
λάμπεσθαι ὑφʼ ἡλίου. καὶ ἀνθρώποις εἶναι πρὸς
θεοὺς συγγένειαν, κατὰ τὸ μετέχειν ἄνθρωπον
θερμοῦ· διὸ καὶ προνοεῖσθαι τὸν θεὸν ἡμῶν.
εἱμαρμένην τε τῶν ὅλων καὶ κατὰ μέρος αἰτίαν
εἶναι τῆς διοικήσεως. διήκειν τʼ ἀπὸ τοῦ ἡλίου
ἀκτῖνα διὰ τοῦ αἰθέρος τοῦ τε ψυχροῦ καὶ παχέος.</p>
<pb n="344"/>
<p>καλοῦσι δὲ τὸν μὲν ἀέρα ψυχρὸν αἰθέρα, τὴν δὲ
θάλασσαν καὶ τὸ ὑγρὸν παχὺν αἰθέρα. ταύτην
δὲ τὴν ἀκτῖνα καὶ εἰς τὰ βένθη δύεσθαι καὶ διὰ
τοῦτο ζωοποιεῖν πάντα.


<milestone unit="section" n="28"/>

καὶ ζῆν μὲν πάνθʼ ὅσα
μετέχει τοῦ θερμοῦ· διὸ καὶ τὰ φυτὰ ζῷα εἶναι·
ψυχὴν μέντοι μὴ ἔχειν πάντα. εἶναι δὲ τὴν ψυχὴν
ἀπόσπασμα αἰθέρος καὶ τοῦ θερμοῦ καὶ τοῦ
ψυχροῦ, τῷ συμμετέχειν ψυχροῦ αἰθέρος. διαφέρειν τε ψυχὴν ζωῆς· ἀθάνατόν τʼ εἶναι αὐτήν,
ἐπειδήπερ καὶ τὸ ἀφʼ οὗ ἀπέσπασται ἀθάνατόν
ἐστι. τὰ δὲ ζῷα γεννᾶσθαι ἐξ ἀλλήλων ἀπὸ
σπερμάτων, τὴν δʼ ἐκ γῆς γένεσιν ἀδύνατον
ὑφίστασθαι. τὸ δὲ σπέρμα εἶναι σταγόνα ἐγκεφάλου περιέχουσαν ἐν ἑαυτῇ θερμὸν ἀτμόν· ταύτην
δὲ προσφερομένην τῇ μήτρᾳ ἀπὸ μὲν τοῦ ἐγκεφάλου
ἰχῶρα καὶ ὑγρὸν καὶ αἷμα προΐεσθαι, ἐξ ὧν σάρκας
τε καὶ νεῦρα καὶ ὀστᾶ καὶ τρίχας καὶ τὸ ὅλον συνίστασθαι σῶμα· ἀπὸ δὲ τοῦ ἀτμοῦ ψυχὴν καὶ
αἴσθησιν.


<milestone unit="section" n="29"/>

μορφοῦσθαι δὲ τὸ μὲν πρῶτον παγὲν
ἐν ἡμέραις τεσσαράκοντα, κατὰ δὲ τοὺς τῆς
ἁρμονίας λόγους ἐν ἑπτὰ ἢ ἐννέα ἢ δέκα τὸ πλεῖστον μησὶ τελεωθὲν ἀποκυΐσκεσθαι τὸ βρέφος·
ἔχειν δʼ ἐν αὑτῷ πάντας τοὺς λόγους τῆς ζωῆς,
ὧν εἰρομένων συνέχεσθαι κατὰ τοὺς τῆς ἁρμονίας
λόγους, ἑκάστων ἐν τεταγμένοις καιροῖς ἐπιγινομένων. τήν τʼ αἴσθησιν κοινῶς καὶ κατʼ εἶδος
τὴν ὅρασιν ἀτμόν τινʼ εἶναι ἄγαν θερμόν. καὶ διὰ
τοῦτο λέγεται διʼ ἀέρος ὁρᾶν καὶ διʼ ὕδατος·
ἀντερείδεσθαι γὰρ τὸ θερμὸν ἀπὸ τοῦ ψυχροῦ.
ἐπεί τοι εἰ ψυχρὸς ἦν ὁ ἐν τοῖς ὄμμασιν ἀτμός,
διειστήκει ἂν πρὸς τὸν ὅμοιον ἀέρα· νῦν δὲ · ·
ἔστιν<note n="1" place="unspecified" anchored="yes">
<foreign lang="greek">ἐστιν &lt;ἐναντίοσ&gt;</foreign> απελτ.</note> ἐν οἷς ἡλίου πύλας καλεῖ τοὺς ὀφθαλμούς.</p>
<pb n="346"/>
<p>τὰ δʼ αὐτὰ καὶ περὶ τῆς ἀκοῆς καὶ τῶν λοιπῶν
αἰσθήσεων δογματίζει.</p>

<milestone unit="section" n="30"/>
<p>Τὴν δʼ ἀνθρώπου ψυχὴν διαιρεῖσθαι τριχῆ, εἴς
τε νοῦν καὶ φρένας καὶ θυμόν. νοῦν μὲν οὖν καὶ
θυμὸν εἶναι καὶ ἐν τοῖς ἄλλοις ζῴοις, φρένας δὲ
μόνον ἐν ἀνθρώπῳ. εἶναι δὲ τὴν ἀρχὴν τῆς ψυχῆς
ἀπὸ καρδίας μέχρις ἐγκεφάλου· καὶ τὸ μὲν ἐν τῇ
καρδίᾳ μέρος αὐτῆς ὑπάρχειν θυμόν, φρένας δὲ
καὶ νοῦν τὰ ἐν τῷ ἐγκεφάλῳ· σταγόνας δʼ εἶναι
ἀπὸ τούτων τὰς αἰσθήσεις. καὶ τὸ μὲν φρόνιμον
ἀθάνατον, τὰ δὲ λοιπὰ θνητά. τρέφεσθαί τε τὴν
ψυχὴν ἀπὸ τοῦ αἵματος· τοὺς δὲ λόγους ψυχῆς
ἀνέμους εἶναι. ἀόρατόν τʼ εἶναι αὐτὴν καὶ τοὺς
λόγους, ἐπεὶ καὶ ὁ αἰθὴρ ἀόρατος.


<milestone unit="section" n="31"/>

δεσμά τʼ εἶναι
τῆς ψυχῆς τὰς φλέβας καὶ τὰς ἀρτηρίας καὶ τὰ
νεῦρα· ὅταν δʼ ἰσχύῃ καὶ καθʼ αὑτὴν γενομένη
ἠρεμῇ, δεσμὰ γίνεσθαι αὐτῆς τοὺς λόγους καὶ τὰ
ἔργα. ἐκριφθεῖσαν δʼ αὐτὴν ἐπὶ γῆς πλάζεσθαι
ἐν τῷ ἀέρι ὁμοίαν τῷ σώματι. τὸν δʼ Ἑρμῆν
ταμίαν εἶναι τῶν ψυχῶν καὶ διὰ τοῦτο πομπαῖον
λέγεσθαι καὶ πυλαῖον καὶ χθόνιον, ἐπειδήπερ οὗτος
εἰσπέμπει ἀπὸ τῶν σωμάτων τὰς ψυχὰς ἀπό τε
γῆς καὶ ἐκ θαλάττης· καὶ ἄγεσθαι τὰς μὲν καθαρὰς
ἐπὶ τὸν ὕψιστον, τὰς δʼ ἀκαθάρτους μήτʼ ἐκείναις
πελάζειν μήτʼ ἀλλήλαις, δεῖσθαι δʼ ἐν ἀρρήκτοις
δεσμοῖς ὑπʼ Ἐρινύων.


<milestone unit="section" n="32"/>

εἶναί τε πάντα τὸν ἀέρα
ψυχῶν ἔμπλεων· καὶ ταύτας δαίμονάς τε καὶ ἥρωας
ὀνομάζεσθαι· καὶ ὑπὸ τούτων πέμπεσθαι ἀνθρώποις τούς τʼ ὀνείρους καὶ τὰ σημεῖα νόσου τε καὶ
ὑγιείας, καὶ οὐ μόνον ἀνθρώποις, ἀλλὰ καὶ προ-</p>
<pb n="348"/>
<p>βάτοις καὶ τοῖς ἄλλοις κτήνεσιν· εἴς τε τούτους
γίνεσθαι τούς τε καθαρμοὺς καὶ ἀποτροπιασμοὺς
μαντικήν τε πᾶσαν καὶ κληδόνας καὶ τὰ ὅμοια.
μέγιστον δέ φησιν εἶναι τῶν ἐν ἀνθρώποις τὸ τὴν
ψυχὴν πεῖσαι ἐπὶ τὸ ἀγαθὸν ἢ ἐπὶ τὸ κακόν. εὐδαιμονεῖν τʼ ἀνθρώπους ὅταν ἀγαθὴ ψυχὴ προσγένηται,
μηδέποτε δʼ ἠρεμεῖν μηδὲ τὸν αὐτὸν · · ῥόον κρατεῖν.</p>

<milestone unit="section" n="33"/>
<p>Ὅρκιόν τʼ εἶναι τὸ δίκαιον καὶ διὰ τοῦτο Δία
ὅρκιον λέγεσθαι. τήν τʼ ἀρετὴν ἁρμονίαν εἶναι
καὶ τὴν ὑγίειαν καὶ τὸ ἀγαθὸν ἅπαν καὶ τὸν θεόν·
διὸ καὶ καθʼ ἁρμονίαν συνεστάναι τὰ ὅλα. φιλίαν
τʼ εἶναι ἐναρμόνιον ἰσότητα. τιμὰς θεοῖς δεῖν
νομίζειν καὶ ἥρωσι μὴ τὰς ἴσας, ἀλλὰ θεοῖς ἀεὶ μετʼ
εὐφημίας λευχειμονοῦντας καὶ ἁγνεύοντας, ἥρωσι
δʼ ἀπὸ μέσου ἡμέρας. τὴν δʼ ἁγνείαν εἶναι διὰ
καθαρμῶν καὶ λουτρῶν καὶ περιρραντηρίων καὶ
διὰ τοῦ καθαρεύειν ἀπό τε κήδους καὶ λεχοῦς καὶ
μιάσματος παντὸς καὶ ἀπέχεσθαι βρωτῶν θνησειδίων τε κρεῶν καὶ τριγλῶν καὶ μελανούρων καὶ
ᾠῶν καὶ τῶν ᾠοτόκων ζῴων καὶ κυάμων καὶ τῶν
ἄλλων ὧν παρακελεύονται καὶ οἱ τὰς τελετὰς ἐν
τοῖς ἱεροῖς ἐπιτελοῦντες.


<milestone unit="section" n="34"/>

φησὶ δʼ Ἀριστοτέλης
ἐν τῷ Περὶ τῶν Πυθαγορείων<note n="1" place="unspecified" anchored="yes">τηε μαργιναλ λεμμα <foreign lang="greek">Περὶ τῶν κυάμων</foreign> ηας συππλαντεδ
τηε προπερ τιτλε οφ αριστοτλεʼς σορκ, σηιξη προβαβλψ σας
<foreign lang="greek">Περὶ τῶν</foreign> ιι.</note> παραγγέλλειν αὐτὸν
ἀπέχεσθαι τῶν κυάμων ἤτοι ὅτι αἰδοίοις εἰσὶν
ὅμοιοι ἢ ὅτι ᾍδου πύλαις. · · ἀγόνατον γὰρ
μόνον· ἢ ὅτι φθείρει ἢ ὅτι τῇ τοῦ ὅλου φύσει
ὅμοιον ἢ ὅτι ὀλιγαρχικόν· κληροῦνται γοῦν αὐτοῖς.
τὰ δὲ πεσόντα μὴ ἀναιρεῖσθαι, ὑπὲρ τοῦ ἐθίζεσθαι
μὴ ἀκολάστως ἐσθίειν ἢ ὅτι ἐπὶ τελευτῇ τινος· καὶ</p>
<pb n="350"/>
<p>Ἀριστοφάνης δὲ τῶν ἡρώων φησὶν εἶναι τὰ
πίπτοντα, λέγων ἐν τοῖς Ἥρωσι,</p>
<p>μηδὲ γεύεσθʼ ἅττʼ ἂν ἐντὸς τῆς τραπέζης καταπέσῃ·</p>
<p>Ἀλεκτρυόνος μὴ ἅπτεσθαι λευκοῦ, ὅτι ἱερὸς τοῦ
Μηνὸς καὶ ἱκέτης· τὸ δʼ ἦν τῶν ἀγαθῶν· τῷ τε Μηνὶ
ἱερός· σημαίνει γὰρ τὰς ὥρας. καὶ τὸ μὲν λευκὸν
τῆς τἀγαθοῦ φύσεως, τὸ δὲ μέλαν τοῦ κακοῦ. τῶν ἰχθύων μὴ ἅπτεσθαι, ὅσοι ἱεροί· μὴ γὰρ δεῖν τὰ αὐτὰ
τετάχθαι θεοῖς καὶ ἀνθρώποις, ὥσπερ οὐδʼ ἐλευθέροις
καὶ δούλοις. ἄρτον μὴ καταγνύειν, ὅτι ἐπὶ ἕνα οἱ
πάλαι τῶν φίλων ἐφοίτων,


<milestone unit="section" n="35"/>

καθάπερ ἔτι καὶ νῦν οἱ
βάρβαροι· μηδὲ διαιρεῖν, ὃς συνάγει αὐτούς· οἱ δέ,
πρὸς τὴν ἐν ᾅδου κρίσιν· οἱ δʼ εἰς πόλεμον δειλίαν
ποιεῖν· οἱ δέ, ἐπεὶ ἀπὸ τούτου<note n="1" place="unspecified" anchored="yes">
<foreign lang="greek">τούτου&lt;·&gt;</foreign>
<hi rend="ital">ϝ.λ.</hi>
<foreign lang="greek">τόπου</foreign>.</note> ἄρχεται τὸ ὅλον.</p>
<p>Καὶ τῶν σχημάτων τὸ κάλλιστον σφαῖραν εἶναι
τῶν στερεῶν, τῶν δʼ ἐπιπέδων κύκλον. γῆρας καὶ
πᾶν τὸ μειούμενον ὅμοιον· καὶ αὔξην καὶ νεότητα
ταὐτόν. ὑγίειαν τὴν τοῦ εἴδους διαμονήν, νόσον
τὴν τούτου φθοράν. περὶ τῶν ἁλῶν, ὅτι δεῖ
παρατίθεσθαι πρὸς ὑπόμνησιν τοῦ δικαίου· οἱ γὰρ
ἅλες πᾶν σῴζουσιν ὅ τι ἂν παραλάβωσι καὶ γεγόνασιν ἐκ τῶν καθαρωτάτων ἡλίου καὶ θαλάσσης.</p>

<milestone unit="section" n="36"/>
<p>Καὶ ταῦτα μέν φησιν ὁ Ἀλέξανδρος ἐν τοῖς
Πυθαγορικοῖς ὑπομνήμασιν εὑρηκέναι, καὶ τὰ
ἐκείνων ἐχόμενα ὁ Ἀριστοτέλης.</p>
<p>Τὴν δὲ σεμνοπρέπειαν τοῦ Πυθαγόρου καὶ</p>
<pb n="352"/>
<p>Τίμων ἐν τοῖς Σίλλοις δάκνων αὐτὸν ὅμως οὐ
παρέλιπεν, εἰπὼν οὕτω·</p>
<p>Πυθαγόρην τε γόητας ἀποκλίναντʼ ἐπὶ δόξας
θήρῃ ἐπʼ ἀνθρώπων, σεμνηγορίης ὀαριστήν.</p>
<p>περὶ δὲ τοῦ ἄλλοτʼ ἄλλον αὐτὸν γεγενῆσθαι Ξενοφάνης ἐν ἐλεγείᾳ προσμαρτυρεῖ, ἧς ἀρχή,</p>
<p>νῦν αὖτʼ ἄλλον ἔπειμι λόγον, δείξω δὲ κέλευθον.</p>
<p>ὃ δὲ περὶ αὐτοῦ φησιν, οὕτως ἔχει·</p>
<p>καί ποτέ μιν στυφελιζομένου σκύλακος παριόντα
φασὶν ἐποικτῖραι καὶ τόδε φάσθαι ἔπος·
"παῦσαι μηδὲ ῥάπιζʼ, ἐπεὶ ἦ φίλου ἀνέρος ἐστὶ
ψυχή, τὴν ἔγνων φθεγξαμένης ἀΐων."</p>

<milestone unit="section" n="37"/>
<p>Καὶ ταῦτα μὲν ὁ Ξενοφάνης. ἔσκωψε δʼ αὐτὸν
Κρατῖνος μὲν ἐν Πυθαγοριζούσῃ· ἀλλὰ καὶ ἐν
Ταραντίνοις φησὶν οὕτως·</p>
<p>ἔθος ἐστὶν αὐτοῖς, ἄν τινʼ ἰδιώτην ποθὲν
λάβωσιν εἰσελθόντα, διαπειρώμενον
τῆς τῶν λόγων ῥώμης ταράττειν καὶ κυκᾶν
τοῖς ἀντιθέτοις, τοῖς πέρασι, τοῖς παρισώμασιν,
τοῖς ἀποπλάνοις, τοῖς μεγέθεσιν νουβυστικῶς.</p>
<p>Μνησίμαχος δʼ Ἀλκμαίωνι·</p>
<p>ὡς Πυθαγοριστὶ θύομεν τῷ Λοξίᾳ,
ἔμψυχον οὐδὲν ἐσθίοντες παντελῶς.</p>

<milestone unit="section" n="38"/>
<p>Ἀριστοφῶν Πυθαγοριστῇ·</p>
<p>ἔφη καταβὰς ἐς τὴν δίαιταν τῶν κάτω
ἰδεῖν ἑκάστους, διαφέρειν δὲ πάμπολυ
τοὺς Πυθαγοριστὰς τῶν νεκρῶν· μόνοισι γὰρ</p>
<pb n="354"/>
<p>τούτοισι τὸν Πλούτωνα συσσιτεῖν ἔφη
διʼ εὐσέβειαν. β. δυσχερῆ θεὸν λέγεις,
εἰ τοῖς ῥύπου μεστοῖσιν ἥδεται ξυνών.</p>
<p>ἔτι ἐν τῷ αὐτῷ·</p>
<p>ἐσθίουσί τε
λάχανά τε καὶ πίνουσιν ἐπὶ τούτοις ὕδωρ·
φθεῖρας δὲ καὶ τρίβωνα τήν τʼ ἀλουσίαν
οὐδεὶς ἂν ὑπομείνειε τῶν ἑτέρων &lt;νεκρῶν&gt;.</p>

<milestone unit="section" n="39"/>
<p>Ἐτελεύτα δʼ ὁ Πυθαγόρας τοῦτον τὸν τρόπον.
συνεδρεύοντος μετὰ τῶν συνήθων ἐν τῇ Μίλωνος
οἰκίᾳ [τούτου], ὑπό τινος τῶν μὴ παραδοχῆς
ἀξιωθέντων διὰ φθόνον ὑποπρησθῆναι τὴν οἰκίαν
συνέβη· τινὲς δʼ αὐτοὺς τοὺς Κροτωνιάτας τοῦτο
πρᾶξαι, τυραννίδος ἐπίθεσιν εὐλαβουμένους. τὸν
δὴ Πυθαγόραν καταληφθῆναι διεξιόντα· καὶ πρός
τινι χωρίῳ γενόμενος πλήρει κυάμων, ἵνα [αὐτόθι]
ἔστη, εἰπὼν ἁλῶναι ἂν μᾶλλον ἢ πατῆσαι [ἀναιρεθῆναι δὲ κρεῖττον ἢ λαλῆσαι]· καὶ ὧδε πρὸς τῶν
διωκόντων ἀποσφαγῆναι. οὕτω δὲ καὶ τοὺς</p>
<pb n="356"/>
<p>πλείους τῶν ἑταίρων αὐτοῦ διαφθαρῆναι, ὄντας
πρὸς τοὺς τετταράκοντα· διαφυγεῖν δʼ ὀλίγους,
ὧν ἦν καὶ Ἄρχιππος ὁ Ταραντῖνος καὶ Λῦσις ὁ
προειρημένος.</p>

<milestone unit="section" n="40"/>
<p>Φησὶ δὲ Δικαίαρχος τὸν Πυθαγόραν ἀποθανεῖν
καταφυγόντα εἰς τὸ ἐν Μεταποντίῳ ἱερὸν τῶν
Μουσῶν, τετταράκοντʼ ἡμέρας ἀσιτήσαντα. Ἡρακλείδης δέ φησιν ἐν τῇ τῶν Σατύρου βίων ἐπιτομῇ
μετὰ τὸ θάψαι Φερεκύδην ἐν Δήλῳ ἐπανελθεῖν
εἰς Ἰταλίαν καὶ · · πανδαισίαν εὑρόντα Κύλωνος
τοῦ Κροτωνιάτου εἰς Μεταπόντιον ὑπεξελθεῖν
κἀκεῖ τὸν βίον καταστρέψαι ἀσιτίᾳ, μὴ βουλόμενον
περαιτέρω ζῆν. Ἕρμιππος δέ φησι, πολεμούντων
Ἀκραγαντίνων καὶ Συρακοσίων, ἐξελθεῖν τὸν
Πυθαγόραν μετὰ τῶν συνήθων καὶ προστῆναι
τῶν Ἀκραγαντίνων· τροπῆς δὲ γενομένης περικάμπτοντα αὐτὸν τὴν τῶν κυάμων χώραν ὑπὸ
τῶν Συρακοσίων ἀναιρεθῆναι· τούς τε λοιπούς,
ὄντας πρὸς τοὺς πέντε καὶ τριάκοντα, ἐν Τάραντι
κατακαυθῆναι, θέλοντας ἀντιπολιτεύεσθαι τοῖς
προεστῶσι.</p>

<milestone unit="section" n="41"/>
<p>Καὶ ἄλλο τι περὶ Πυθαγόρου φησὶν ὁ Ἕρμιππος.
[λέγει γὰρ] ὡς γενόμενος ἐν Ἰταλίᾳ κατὰ γῆς
οἰκίσκον ποιήσαι καὶ τῇ μητρὶ ἐντείλαιτο τὰ
γινόμενα εἰς δέλτον γράφειν σημειουμένην καὶ τὸν
χρόνον, ἔπειτα καθιέναι αὐτῷ ἔστʼ ἂν ἀνέλθῃ.
τοῦτο ποιῆσαι τὴν μητέρα. τὸν δὲ Πυθαγόραν
μετὰ χρόνον ἀνελθεῖν ἰσχνὸν καὶ κατεσκελετευμένον· εἰσελθόντα τʼ εἰς τὴν ἐκκλησίαν φάσκειν
ὡς ἀφῖκται ἐξ ᾅδου· καὶ δὴ καὶ ἀνεγίνωσκεν αὐτοῖς
τὰ συμβεβηκότα. οἱ δὲ σαινόμενοι τοῖς λεγομένοις
ἐδάκρυόν τε καὶ ᾤμωζον καὶ ἐπίστευον εἶναι τὸν</p>
<pb n="358"/>
<p>Πυθαγόραν θεῖόν τινα, ὥστε καὶ τὰς γυναῖκας
αὐτῷ παραδοῦναι, ὡς καὶ μαθησομένας τι τῶν
αὐτοῦ· ἃς καὶ Πυθαγορικὰς κληθῆναι. καὶ ταῦτα
μὲν ὁ Ἕρμιππος.</p>

<milestone unit="section" n="42"/>
<p>Ἦν δὲ τῷ Πυθαγόρᾳ καὶ γυνή, Θεανὼ ὄνομα,
Βροντίνου τοῦ Κροτωνιάτου θυγάτηρ· οἱ δέ,
γυναῖκα μὲν εἶναι Βροντίνου, μαθήτριαν δὲ Πυθαγόρου. ἦν αὐτῷ καὶ θυγάτηρ Δαμώ, ὥς φησι
Λῦσις ἐν ἐπιστολῇ τῇ πρὸς Ἵππασον, περὶ Πυθαγόρου λέγων οὕτως· "λέγοντι δὲ πολλοὶ τὺ καὶ
δαμοσίᾳ φιλοσοφέν, ὅπερ ἀπαξίωσε Πυθαγόρας,
ὅς γέ τοι Δαμοῖ τᾷ ἑαυτοῦ θυγατρὶ παρακαταθέμενος τὰ ὑπομνάματα ἐπέσκαψε μηδενὶ τῶν
ἐκτὸς τᾶς οἰκίας παραδιδόμεν. ἁ δὲ δυναμένα
πολλῶν χραμάτων ἀποδίδοσθαι τὼς λόγως οὐκ
ἐβουλάθη· πενίαν δὲ καὶ τὰς τῶ πατρὸς ἐπισκάψιας ἐνόμιζε χρυσῶ τιμιωτέρας ἦμεν, καὶ
ταῦτα γυνά."</p>

<milestone unit="section" n="43"/>
<p>Ἦν καὶ Τηλαύγης υἱὸς αὐτοῖς, ὃς καὶ διεδέξατο
τὸν πατέρα καὶ κατά τινας Ἐμπεδοκλέους καθηγήσατο· Ἱππόβοτός γέ τοί φησι λέγειν Ἐμπεδοκλέα,</p>
<p>Τήλαυγες, κλυτὲ κοῦρε Θεανοῦς Πυθαγόρεώ τε.</p>
<p>σύγγραμμα δὲ [φέρεται] τοῦ Τηλαύγους οὐδέν,
τῆς δὲ μητρὸς αὐτοῦ Θεανοῦς τινα. ἀλλὰ καί
φασιν αὐτὴν ἐρωτηθεῖσαν ποσταία γυνὴ ἀπʼ
ἀνδρὸς καθαρεύει, φάναι, "ἀπὸ μὲν τοῦ ἰδίου
παραχρῆμα, ἀπὸ δὲ τοῦ ἀλλοτρίου οὐδέποτε."
τῇ δὲ πρὸς τὸν ἴδιον ἄνδρα μελλούσῃ πορεύεσθαι
παρῄνει ἅμα τοῖς ἐνδύμασι καὶ τὴν αἰσχύνην
ἀποτίθεσθαι, ἀνισταμένην τε πάλιν ἅμʼ αὐτοῖσιν</p>
<pb n="360"/>
<p>ἀναλαμβάνειν. ἐρωτηθεῖσα, "ποῖα;" ἔφη, "ταῦτα
διʼ ἃ γυνὴ κέκλημαι."</p>

<milestone unit="section" n="44"/>
<p>Ὁ δʼ οὖν Πυθαγόρας, ὡς μὲν Ἡρακλείδης
φησὶν ὁ τοῦ Σαραπίωνος, ὀγδοηκοντούτης ἐτελεύτα, κατὰ τὴν ἰδίαν ὑπογραφὴν τῶν ἡλικιῶν·
ὡς δʼ οἱ πλείους, ἔτη βιοὺς ἐνενήκοντα. καὶ
ἡμῶν ἐστιν εἰς αὐτὸν πεπαιγμένα οὕτως ἔχοντα·</p>
<p>οὐ μόνος ἐμψύχων ἄπεχες χέρας, ἀλλὰ καὶ ἡμεῖς·
τίς γὰρ ὃς ἐμψύχων ἥψατο, Πυθαγόρα;</p>
<p>ἀλλʼ ὅταν ἑψηθῇ τι καὶ ὀπτηθῇ καὶ ἁλισθῇ,
δὴ τότε καὶ ψυχὴν οὐκ ἔχον ἐσθίομεν.</p>
<p>ἄλλο·</p>
<p>ἦν ἄρα Πυθαγόρης τοῖος σοφός, ὥστε μὲν αὐτὸς
μὴ ψαύειν κρειῶν καὶ λέγεν ὡς ἄδικον,</p>
<p>σιτίζειν δʼ ἄλλους. ἄγαμαι σοφόν· αὐτὸς ἔφα μὲν
οὐκ ἀδικεῖν, ἄλλους δʼ αὐτὸς ἔτευχʼ ἀδικεῖν.</p>

<milestone unit="section" n="45"/>
<p>καὶ ἄλλο·</p>
<p>τὰς φρένας ἢν ἐθέλῃς τὰς Πυθαγόραο νοῆσαι,
ἀσπίδος Εὐφόρβου βλέψον ἐς ὀμφάλιον.</p>
<p>φησὶ γὰρ οὗτος, Ἐγὼν ἦν πρόβροτος· ὃς δʼ ὅτε
οὐκ ἦν,</p>
<p>φάσκων ὥς τις ἔην, οὔτις ἔην ὅτʼ ἔην.</p>
<p>καὶ ἄλλο, ὡς ἐτελεύτα·</p>
<p>αἲ, αἴ, Πυθαγόρης τί τόσον κυάμους ἐσεβάσθη;
καὶ θάνε φοιτηταῖς ἄμμιγα τοῖς ἰδίοις.</p>
<p>χωρίον ἦν κυάμων· ἵνα μὴ τούτους δὲ πατήσῃ,
ἐξ Ἀκραγαντίνων κάτθανʼ ἐνὶ τριόδῳ.</p>
<p>Ἤκμαζε δὲ καὶ κατὰ τὴν ἑξηκοστὴν Ὀλυμπιάδα,</p>
<pb n="362"/>
<p>καὶ αὐτοῦ τὸ σύστημα διέμενε μέχρι γενεῶν ἐννέα
ἢ καὶ δέκα·


<milestone unit="section" n="46"/>

τελευταῖοι γὰρ ἐγένοντο τῶν Πυθαγορείων, οὓς καὶ Ἀριστόξενος εἶδε, Ξενόφιλός
τε ὁ Χαλκιδεὺς ἀπὸ Θρᾴκης καὶ Φάντων ὁ Φλιάσιος
καὶ Ἐχεκράτης καὶ Διοκλῆς καὶ Πολύμναστος,
Φλιάσιοι καὶ αὐτοί. ἦσαν δʼ ἀκροαταὶ Φιλολάου
καὶ Εὐρύτου τῶν Ταραντίνων.</p>
<p>Γεγόνασι δὲ Πυθαγόραι τέτταρες περὶ τοὺς
αὐτοὺς χρόνους, οὐ πολὺ ἀπʼ ἀλλήλων ἀπέχοντες·
εἷς μὲν Κροτωνιάτης, τυραννικὸς ἄνθρωπος· ἕτερος
Φλιάσιος, σωμασκητής, [ἀλείπτης, ὥς φασί τινες]·
τρίτος Ζακύνθιος· τέταρτος αὐτὸς οὗτος, οὗ φασιν
εἶναι τἀπόρρητα τῆς φιλοσοφίας· [αὐτῶν διδάσκαλος·] ἐφʼ οὗ καὶ τὸ Αὐτὸς ἔφα παροιμιακὸν
εἰς τὸν βίον ἦλθεν.


<milestone unit="section" n="47"/>

οἱ δὲ καὶ ἄλλον ἀνδριαντοποιὸν
Ῥηγῖνον γεγονέναι φασὶ Πυθαγόραν, πρῶτον
δοκοῦντα ῥυθμοῦ καὶ συμμετρίας ἐστοχάσθαι·
καὶ ἄλλον ἀνδριαντοποιὸν Σάμιον· καὶ ἕτερον
ῥήτορα μοχθηρόν· καὶ ἰατρὸν ἄλλον, τὰ περὶ
κήλης γεγραφότα καί τινα περὶ Ὁμήρου συντεταγμένον· καὶ ἕτερον Δωρικὰ πεπραγματευμένον,
ὡς Διονύσιος ἱστορεῖ. Ἐρατοσθένης δέ φησι,
καθὸ καὶ Φαβωρῖνος ἐν τῇ ὀγδόῃ Παντοδαπῆς
ἱστορίας παρατίθεται, τοῦτον εἶναι τὸν πρῶτον
ἐντέχνως πυκτεύσαντα ἐπὶ τῆς ὀγδόης καὶ τετταρακοστῆς Ὀλυμπιάδος, κομήτην καὶ ἁλουργίδα
φοροῦντα· ἐκκριθέντα τʼ ἐκ τῶν παίδων καὶ χλευασθέντα αὐτίκα προσβῆναι τοὺς ἄνδρας καὶ νικῆσαι.

<milestone unit="section" n="48"/>
δηλοῦν δὲ τοῦτο καὶ τοὐπίγραμμα ὅπερ ἐποίησε
Θεαίτητος·</p>
<pb n="364"/>
<p>Πυθαγόρην τινά, Πυθαγόρην, ὦ ξεῖνε, κομήτην,
ᾀδόμενον πύκτην εἰ κατέχεις Σάμιον,</p>
<p>Πυθαγόρης ἐγώ εἰμι· τὰ δʼ ἔργα μου εἴ τινʼ ἔροιο
Ἠλείων, φήσεις αὐτὸν ἄπιστα λέγειν.</p>
<p>Τοῦτον ὁ Φαβωρῖνός φησιν ὅροις χρήσασθαι διὰ
τῆς μαθηματικῆς ὕλης, ἐπὶ πλέον δὲ Σωκράτην
καὶ τοὺς ἐκείνῳ πλησιάσαντας, καὶ μετὰ ταῦτʼ
Ἀριστοτέλην καὶ τοὺς στωικούς.</p>
<p>Ἀλλὰ μὴν καὶ τὸν οὐρανὸν πρῶτον ὀνομάσαι
κόσμον καὶ τὴν γῆν στρογγύλην· ὡς δὲ Θεόφραστος,
Παρμενίδην· ὡς δὲ Ζήνων, Ἡσίοδον.


<milestone unit="section" n="49"/>

τούτῳ
φασὶν ἀντιπαρατάσσεσθαι Κύλωνα καθάπερ Ἀντίλοχον Σωκράτει.</p>
<p>Ἐπὶ δὲ τοῦ ἀθλητοῦ Πυθαγόρου καὶ τοῦτʼ
ἐλέγετο τὸ ἐπίγραμμα·</p>
<p>οὗτος πυκτεύσων ἐς Ὀλύμπια παισὶν ἄνηβος
ἤλυθε Πυθαγόρης ὁ Κράτεω Σάμιος.</p>
<p>ὁ δὲ φιλόσοφος καὶ ὧδε ἐπέστειλε·</p>
<p>
<hi rend="center">Πυθαγόρης Ἀναξιμένει.</hi>
</p>
<p>"Καὶ σύ, ὦ λῷστε, εἰ μηδὲν ἀμείνων ἦς Πυθαγόρεω γενεήν τε καὶ κλέος, μεταναστὰς ἂν οἴχεο ἐκ
Μιλήτου· νῦν δὲ κατερύκει σε ἡ πατρόθεν εὔκλεια,
καὶ ἐμὲ δὲ ἂν κατείρυκεν Ἀναξιμένει ἐοικότα.
εἰ δὲ ὑμεῖς οἱ ὀνήιστοι τὰς πόλιας ἐκλείψετε, ἀπὸ
μὲν αὐτέων ὁ κόσμος αἱρεθήσεται, ἐπικινδυνότερα
δʼ αὐτῇσι τὰ ἐκ Μήδων.


<milestone unit="section" n="50"/>

οὔτε δὲ αἰεὶ καλὸν αἰθερολογέειν μελεδωνόν τε εἶναι τῇ πατρίδι κάλλιον.</p>
<pb n="366"/>
<p>καὶ ἐγὼ δὲ οὐ πάντα περὶ τοὺς ἐμεωυτοῦ μύθους,
ἀλλὰ καὶ ἐν πολέμοις οὓς διαφέρουσιν ἐς ἀλλήλους
Ἰταλιῶται."</p>
<p>Ἐπειδὴ δὲ περὶ Πυθαγόρου διεληλύθαμεν, ῥητέον
περὶ τῶν ἐλλογίμων Πυθαγορικῶν· μεθʼ οὓς περὶ
τῶν σποράδην κατά τινας φερομένων· ἔπειθʼ
οὕτως ἐξάψομεν τὴν διαδοχὴν τῶν ἀξίων λόγου
ἕως Ἐπικούρου καθὰ καὶ προειρήκαμεν. περὶ μὲν
οὖν Θεανοῦς καὶ Τηλαύγους διειλέγμεθα· λεκτέον
δὲ νῦν περὶ Ἐμπεδοκλέους πρῶτον· κατὰ γάρ
τινας Πυθαγόρου διήκουσεν.</p>
</div2>
<div2 n="2" type="chapter">
<head>Κεφ. βʼ. ΕΜΠΕΔΟΚΛΗΣ</head>

<milestone unit="section" n="51"/>
<p>Ἐμπεδοκλῆς, ὥς φησιν Ἱππόβοτος, Μέτωνος
ἦν υἱὸς τοῦ Ἐμπεδοκλέους, Ἀκραγαντῖνος. τὸ
δʼ αὐτὸ καὶ Τίμαιος ἐν τῇ πεντεκαιδεκάτῃ τῶν
Ἱστοριῶν &lt;λέγει προσιστορῶν&gt; ἐπίσημον ἄνδρα
γεγονέναι τὸν Ἐμπεδοκλέα τὸν πάππον τοῦ ποιητοῦ.
ἀλλὰ καὶ Ἕρμιππος τὰ αὐτὰ τούτῳ φησίν. ὁμοίως
καὶ Ἡρακλείδης ἐν τῷ Περὶ νόσων, ὅτι λαμπρᾶς
ἦν οἰκίας ἱπποτροφηκότος τοῦ πάππου. λέγει δὲ
καὶ Ἐρατοσθένης ἐν τοῖς Ὀλυμπιονίκαις τὴν
πρώτην καὶ ἑβδομηκοστὴν Ὀλυμπιάδα νενικηκέναι
τὸν τοῦ Μέτωνος πατέρα, μάρτυρι χρώμενος
Ἀριστοτέλει.


<milestone unit="section" n="52"/>

Ἀπολλόδωρος δʼ ὁ γραμματικὸς
ἐν τοῖς Χρονικοῖς φησιν ὡς</p>
<p>ἦν μὲν Μέτωνος υἱός, εἰς δὲ Θουρίους
αὐτὸν νεωστὶ παντελῶς ἐκτισμένους
&lt;ὁ&gt; Γλαῦκος ἐλθεῖν φησιν.</p>
<pb n="368"/>
<p>εἶθʼ ὑποβάς·</p>
<p>οἱ δʼ ἱστοροῦντες, ὡς πεφευγὼς οἴκοθεν
εἰς τὰς Συρακούσας μετʼ ἐκείνων ἐπολέμει
πρὸς Ἀθηνάους ἐμοί &lt;γε&gt; τελέως ἀγνοεῖν
δοκοῦσιν· ἢ γὰρ οὐκέτʼ ἦν ἢ παντελῶς
ὑπεργεγηρακώς, ὅπερ οὐχὶ φαίνεται.</p>
<p>Ἀριστοτέλης γὰρ αὐτόν, ἔτι τε Ἡρακλείδης,
ἑξήκοντα ἐτῶν φησὶ τετελευτηκέναι. ὁ δὲ &lt;τὴν&gt;
μίαν καὶ ἑβδομηκοστὴν Ὀλυμπιάδα νενικηκὼς</p>
<p>
<hi rend="center">κέλητι τούτου πάππος ἦν ὁμώνυμος,</hi>
</p>
<p>ὥσθʼ ἅμα καὶ τὸν χρόνον ὑπὸ τοῦ Ἀπολλοδώρου
σημαίνεσθαι.</p>

<milestone unit="section" n="53"/>
<p>Σάτυρος δʼ ἐν τοῖς Βίοις φησὶν ὅτι Ἐμπεδοκλῆς
υἱὸς μὲν ἦν Ἐξαινέτου, κατέλιπε δὲ καὶ αὐτὸς
υἱὸν Ἐξαίνετον· ἐπί τε τῆς αὐτῆς Ὀλυμπιάδος τὸν
μὲν ἵππῳ κέλητι νενικηκέναι, τὸν δʼ υἱὸν αὐτοῦ
πάλῃ ἤ, ὡς Ἡρακλείδης ἐν τῇ Ἐπιτομῇ, δρόμῳ.
ἐγὼ δʼ εὗρον ἐν τοῖς Ὑπομνήμασι Φαβωρίνου ὅτι
καὶ βοῦν ἔθυσε τοῖς θεωροῖς ὁ Ἐμπεδοκλῆς ἐκ
μέλιτος καὶ ἀλφίτων, καὶ ἀδελφὸν ἔσχε Καλλικρατίδην. Τηλαύγης δʼ ὁ Πυθαγόρου παῖς ἐν τῇ
πρὸς Φιλόλαον ἐπιστολῇ φησι τὸν Ἐμπεδοκλέα
Ἀρχινόμου εἶναι υἱόν.</p>

<milestone unit="section" n="54"/>
<p>Ὅτι δʼ ἦν Ἀκραγαντῖνος ἐκ Σικελίας, αὐτὸς
ἐναρχόμενος τῶν Καθαρμῶν φησιν·</p>
<p>ὦ φίλοι οἳ μέγα ἄστυ κατὰ ξανθοῦ Ἀκράγαντος
ναίετʼ ἀνʼ ἄκρα πόλεος.</p>
<p>καὶ τὰ μὲν περὶ τοῦ γένους αὐτοῦ τάδε.</p>
<p>Ἀκοῦσαι δʼ αὐτὸν Πυθαγόρου Τίμαιος διὰ τῆς</p>
<pb n="370"/>
<p>ἐνάτης ἱστορεῖ, λέγων ὅτι καταγνωσθεὶς ἐπὶ
λογοκλοπίᾳ τότε, καθὰ καὶ Πλάτων, τῶν λόγων
ἐκωλύθη μετέχειν. μεμνῆσθαι δὲ καὶ αὐτὸν Πυθαγόρου λέγοντα·</p>
<p>ἦν δέ τις ἐν κείνοισιν ἀνὴρ περιώσια εἰδώς,
ὃς δὴ μήκιστον πραπίδων ἐκτήσατο πλοῦτον.</p>
<p>οἱ δὲ τοῦτο εἰς Παρμενίδην αὐτὸν λέγειν ἀναφέροντα.</p>

<milestone unit="section" n="55"/>
<p>Φησὶ δὲ Νεάνθης ὅτι μέχρι Φιλολάου καὶ Ἐμπεδοκλέους ἐκοινώνουν οἱ Πυθαγορικοὶ τῶν λόγων.
ἐπεὶ δʼ αὐτὸς διὰ τῆς ποιήσεως ἐδημοσίωσεν αὐτά,
νόμον ἔθεντο μηδενὶ μεταδώσειν ἐποποιῷ. τὸ δʼ
αὐτὸ καὶ Πλάτωνα παθεῖν φησι· καὶ γὰρ τοῦτον
κωλυθῆναι. τίνος μέντοι γε αὐτῶν ἤκουσεν ὁ
Ἐμπεδοκλῆς, οὐκ εἶπε· τὴν γὰρ περιφερομένην
ὡς Τηλαύγους ἐπιστολὴν ὅτι τε μετέσχεν Ἱππάσου καὶ Βροντίνου, μὴ εἶναι ἀξιόπιστον.</p>
<p>Ὁ δὲ Θεόφραστος Παρμενίδου φησὶ ζηλωτὴν
αὐτὸν γενέσθαι καὶ μιμητὴν ἐν τοῖς ποιήμασι· καὶ
γὰρ ἐκεῖνον ἐν ἔπεσι τὸν Περὶ φύσεως ἐξενεγκεῖν
λόγον.


<milestone unit="section" n="56"/>

Ἕρμιππος δὲ οὐ Παρμενίδου, Ξενοφάνους δὲ γεγονέναι ζηλωτήν, ᾧ καὶ συνδιατρῖψαι
καὶ μιμήσασθαι τὴν ἐποποιίαν· ὕστερον δὲ τοῖς
Πυθαγορικοῖς ἐντυχεῖν. Ἀλκιδάμας δʼ ἐν τῷ
Φυσικῷ φησι κατὰ τοὺς αὐτοὺς χρόνους Ζήνωνα
καὶ Ἐμπεδοκλέα ἀκοῦσαι Παρμενίδου, εἶθʼ ὕστερον ἀποχωρῆσαι, καὶ τὸν μὲν Ζήνωνα κατʼ ἰδίαν
φιλοσοφῆσαι, τὸν δὲ Ἀναξαγόρου διακοῦσαι καὶ</p>
<pb n="372"/>
<p>Πυθαγόρου· καὶ τοῦ μὲν τὴν σεμνότητα ζηλῶσαι
τοῦ τε βίου καὶ τοῦ σχήματος, τοῦ δὲ τὴν φυσιολογίαν.</p>

<milestone unit="section" n="57"/>
<p>Ἀριστοτέλης δʼ ἐν τῷ Σοφιστῇ φησι πρῶτον
Ἐμπεδοκλέα ῥητορικὴν εὑρεῖν, Ζήνωνα δὲ διαλεκτικήν. ἐν δὲ τῷ Περὶ ποιητῶν φησιν ὅτι καὶ
Ὁμηρικὸς ὁ Ἐμπεδοκλῆς καὶ δεινὸς περὶ τὴν
φράσιν γέγονεν, μεταφορητικός τε ὢν καὶ τοῖς
ἄλλοις τοῖς περὶ ποιητικὴν ἐπιτεύγμασι χρώμενος·
καὶ διότι γράψαντος αὐτοῦ καὶ ἄλλα ποιήματα τήν
τε τοῦ Ξέρξου διάβασιν καὶ προοίμιον εἰς Ἀπόλλωνα, ταῦθʼ ὔστερον κατέκαυσεν ἀδελφή τις αὐτοῦ
ʽἢ θυγάτηρ, ὥς φησιν Ἱερώνυμοσ̓, τὸ μὲν προοίμιον ἄκουσα, τὰ δὲ Περσικὰ βουληθεῖσα διὰ τὸ
ἀτελείωτα εἶναι.


<milestone unit="section" n="58"/>

καθόλου δέ φησι καὶ τραγῳδίας
αὐτὸν γράψαι καὶ πολιτικούς· Ἡρακλείδης δʼ ὁ
τοῦ Σαραπίωνος ἑτέρου φησὶν εἶναι τὰς τραγῳδίας.
Ἱερώνυμος δὲ τρισὶ καὶ τετταράκοντά φησιν
ἐντετυχηκέναι, Νεάνθης δὲ νέον ὄντα γεγραφέναι
τὰς τραγῳδίας καὶ αὐτῶν ἑπτὰ<note n="1" place="unspecified" anchored="yes">
<foreign lang="greek">αὐτὸν ἔπειτα</foreign> ξοδδ. · ξορρ. διελς.</note> ἐντετυχηκέναι.</p>
<p>Φησὶ δὲ Σάτυρος ἐν τοῖς Βίοις ὅτι καὶ ἰατρὸς
ἦν καὶ ῥήτωρ ἄριστος. Γοργίαν γοῦν τὸν Λεοντῖνον αὐτοῦ γενέσθαι μαθητήν, ἄνδρα ὑπερέχοντα
ἐν ῥητορικῇ καὶ Τέχνην ἀπολελοιπότα· ὅν φησιν
Ἀπολλόδωρος ἐν Χρονικοῖς ἐννέα πρὸς τοῖς
ἑκατὸν ἔτη βιῶναι.


<milestone unit="section" n="59"/>

τοῦτόν φησιν ὁ Σάτυρος
λέγειν ὡς αὐτὸς παρείη τῷ Ἐμπεδοκλεῖ γοητεύοντι.
ἀλλὰ καὶ αὐτὸν διὰ τῶν ποιημάτων ἐπαγγέλλεσθαι
τοῦτό τε καὶ ἄλλα πλείω, διʼ ὧν φησι·</p>
<pb n="374"/>
<p>φάρμακα δʼ ὅσσα γεγᾶσι κακῶν καὶ γήραος ἄλκαρ
πεύσῃ, ἐπεὶ μούνῳ σοὶ ἐγὼ κρανέω τάδε πάντα.
παύσεις δʼ ἀκαμάτων ἀνέμων μένος, οἵ τʼ ἐπὶ γαῖαν
ὀρνύμενοι πνοιαῖσι καταφθινύθουσιν ἄρουραν·<note n="1" place="unspecified" anchored="yes">
<foreign lang="greek">ἀρούρας</foreign> ξλεμ. τζετζ. <hi rend="ital">ξηιλ.</hi> 906.</note>
καὶ πάλιν, ἢν ἐθέλῃσθα, παλίντιτα πνεύματʼ ἐπάξεις·
θήσεις δʼ ἐξ ὄμβροιο κελαινοῦ καίριον αὐχμὸν
ἀνθρώποις, θήσεις δὲ καὶ ἐξ αὐχμοῖο θερείου
ῥεύματα δενδρεόθρεπτα, τά τʼ αἰθέρι ναιήσονται,
ἄξεις δʼ ἐξ Ἀΐδαο καταφθιμένου μένος ἀνδρός.</p>

<milestone unit="section" n="60"/>
<p>Φησὶ δὲ καὶ Τίμαιος ἐν τῇ ὀκτωκαιδεκάτῃ κατὰ
πολλοὺς τρόπους τεθαυμάσθαι τὸν ἄνδρα. καὶ γὰρ
ἐτησίων ποτὲ σφοδρῶς πνευσάντων ὡς τοὺς
καρποὺς λυμῆναι, κελεύσας ὄνους ἐκδαρῆναι καὶ
ἀσκοὺς ποιῆσαι<note n="2" place="unspecified" anchored="yes">
<foreign lang="greek">ποιεῖσθαι</foreign> ξοβετ.</note> περὶ τοὺς λόφους καὶ τὰς ἀκρωρείας διέτεινε πρὸς τὸ συλλαβεῖν τὸ πνεῦμα·
λήξαντος δὲ κωλυσανέμαν κληθῆναι. Ἡρακλείδης
τε ἐν τῷ Περὶ νόσων φησὶ καὶ Παυσανίᾳ ὑφηγήσασθαι αὐτὸν τὰ περὶ τὴν ἄπνουν. ἦν δʼ ὁ
Παυσανίας, ὥς φησιν Ἀρίστιππος καὶ Σάτυρος,
ἐρώμενος αὐτοῦ, ᾧ δὴ καὶ τὰ Περὶ φύσεως
προσπεφώνηκεν οὕτως·</p>

<milestone unit="section" n="61"/>
<p>Παυσανίη, σὺ δὲ κλῦθι, δαΐφρονος Ἀγχίτου υἰέ.
ἀλλὰ καὶ ἐπίγραμμα εἰς αὐτὸν ἐποίησε·</p>
<p>Παυσανίην ἰητρὸν ἐπώνυμον Ἀγχίτου υἱὸν
φῶτʼ Ἀσκληπιάδην πατρὶς ἔθρεψε Γέλα,</p>
<p>ὃς πολλοὺς μογεροῖσι μαραινομένους καμάτοισι
φῶτας ἀπέστρεψεν Φερσεφόνης ἀδύτων.</p>
<p>τὴν γοῦν ἄπνουν ὁ Ἡρακλείδης φησὶ τοιοῦτόν τι</p>
<pb n="376"/>
<p>εἶναι, ὡς τριάκοντα ἡμέρας συντηρεῖν ἄπνουν καὶ
ἄσφυκτον τὸ σῶμα· ὅθεν καὶ εἶπεν αὐτὸν καὶ
ἰητρὸν καὶ μάντιν, λαμβάνων ἅμα καὶ ἀπὸ τούτων
τῶν στίχων·</p>

<milestone unit="section" n="62"/>
<p>ὦ φίλοι, οἳ μέγα ἄστυ κατὰ ξανθοῦ Ἀκράγαντος
ναίετʼ ἀνʼ ἄκρα πόλεος, ἀγαθῶν μελεδήμονες ἔργων,
χαίρετʼ· ἐγὼ δʼ ὑμῖν θεὸς ἄμβροτος, οὐκέτι θνητὸς
πωλεῦμαι μετὰ πᾶσι τετιμένος, ὥσπερ ἔοικα,
ταινίαις τε περίστεπτος στέφεσίν τε θαλείοις·
τοῖσιν ἅμʼ &lt;εὖτʼ&gt; ἂν ἵκωμαι ἐς ἄστεα τηλεθάοντα,
ἀνδράσιν ἠδὲ γυναιξί, σεβίζομαι· οἱ δʼ ἅμʼ ἕπονται
μυρίοι, ἐξερέοντες ὅπῃ πρὸς κέρδος ἀταρπός·
οἱ μὲν μαντοσυνέων κεχρημένοι, οἱ δʼ ἐπὶ νούσων
παντοίων ἐπύθοντο κλύειν εὐηκέα βάξιν.</p>

<milestone unit="section" n="63"/>
<p>Μέγαν δὲ τὸν Ἀκράγαντα εἰπεῖν φησιν<note n="1" place="unspecified" anchored="yes">αφτερ φησι τσο μσς. αδδ Ποταμίλλα, σηιξη διελς εχπλαινς
ας τηε ξορρυπτιον οφ α μαργιναλ σξηολιον ρεξορδινγ α ϝαριαντ
"οτηερ ξοπιες ρεαδ ποταμόν." τηε ρεαδινγ ποταμὸν ἄλλα ις
αξτυαλλψ φουνδ ιν τσο μσς.</note> ἐπεὶ
μυριάδες αὐτὸν κατῴκουν ὀγδοήκοντα· ὅθεν τὸν
Ἐμπεδοκλέα εἰπεῖν, τρυφώντων αὐτῶν, "Ἀκραγαντῖνοι τρυφῶσι μὲν ὡς αὔριον ἀποθανούμενοι,
οἰκίας δὲ κατασκευάζονται ὡς πάντα τὸν χρόνον
βιωσόμενοι."</p>
<p>Αὐτοὺς δὲ τούτους τοὺς Καθαρμοὺς [ἐν] Ὀλυμπίασι ῥαψῳδῆσαι λέγεται Κλεομένη τὸν ῥαψῳδόν,
ὡς καὶ Φαβωρῖνος ἐν Ἀπομνημονεύμασι. φησὶ δʼ
αὐτὸν καὶ Ἀριστοτέλης ἐλεύθερον γεγονέναι καὶ
πάσης ἀρχῆς ἀλλότριον, εἴ γε τὴν βασιλείαν αὐτῷ
διδομένην παρῃτήσατο, καθάπερ Ξάνθος ἐν τοῖς</p>
<pb n="378"/>
<p>περὶ αὐτοῦ λέγει, τὴν λιτότητα δηλονότι πλέον
ἀγαπήσας.


<milestone unit="section" n="64"/>

τὰ δʼ αὐτὰ καὶ Τίμαιος εἴρηκε, τὴν
αἰτίαν ἅμα παρατιθέμενος τοῦ δημοτικὸν εἶναι τὸν
ἄνδρα. φησὶ γὰρ ὅτι κληθεὶς ὑπό τινος τῶν
ἀρχόντων &lt;ὡσ&gt; προβαίνοντος τοῦ δείπνου τὸ ποτὸν
οὐκ εἰσεφέρετο, τῶν ἄλλων<note n="1" place="unspecified" anchored="yes">
<foreign lang="greek">δʼ ἄλλων</foreign> ξοδδ.· <foreign lang="greek">δαιταλέων</foreign> ξονj. απελτ.</note> ἡσυχαζόντων, μισοπονήρως διατεθεὶς ἐκέλευσεν εἰσφέρειν· ὁ δὲ
κεκληκὼς ἀναμένειν ἔφη τὸν τῆς βουλῆς ὑπηρέτην.
ὡς δὲ παρεγένετο, ἐγενήθη συμποσίαρχος, τοῦ
κεκληκότος δηλονότι καταστήσαντος, ὃς ὑπεγράφετο τυραννίδος ἀρχήν· ἐκέλευσε γὰρ ἢ πίνειν ἢ
καταχεῖσθαι τῆς κεφαλῆς. τότε μὲν οὖν ὁ Ἐμπεδοκλῆς ἡσύχασε· τῇ δʼ ὑστεραίᾳ εἰσαγαγὼν εἰς
δικαστήριον ἀπέκτεινε καταδικάσας ἀμφοτέρους,
τόν τε κλήτορα καὶ τὸν συμποσίαρχον. ἀρχὴ μὲν
οὖν αὐτῷ τῆς πολιτείας ἥδε.</p>

<milestone unit="section" n="65"/>
<p>Πάλιν δʼ Ἄκρωνος τοῦ ἰατροῦ τόπον αἰτοῦντος
παρὰ τῆς βουλῆς εἰς κατασκευὴν πατρῴου μνήματος διὰ τὴν ἐν τοῖς ἰατροῖς ἀκρότητα παρελθὼν
ὁ Ἐμπεδοκλῆς ἐκώλυσε, τά τʼ ἄλλα περὶ ἰσότητος
διαλεχθεὶς καί τι καὶ τοιοῦτον ἐρωτήσας· "τί δʼ
ἐπιγράψομεν ἐλεγεῖον; ἢ τοῦτο;</p>
<p>ἄκρον ἰατρὸν Ἄκρωνʼ Ἀκραγαντῖνον πατρὸς Ἄκρου
κρύπτει κρημνὸς ἄκρος πατρίδος ἀκροτάτης."</p>
<p>τινὲς δὲ τὸν δεύτερον στίχον οὕτω προφέρονται,</p>
<p>ἀκροτάτης κορυφῆς τύμβος ἄκρος κατέχει.</p>
<p>τοῦτό τινες Σιμωνίδου φασὶν εἶναι.</p>
<pb n="380"/>

<milestone unit="section" n="66"/>
<p>Ὕστερον δʼ ὁ Ἐμπεδοκλῆς καὶ τὸ τῶν χιλίων
ἄθροισμα κατέλυσε συνεστὸς ἐπὶ ἔτη τρία, ὥστε
οὐ μόνον ἦν τῶν πλουσίων, ἀλλὰ καὶ τῶν τὰ
δημοτικὰ φρονούντων. ὅ γέ τοι Τίμαιος ἐν τῇ ιαʼ
καὶ ιβʼ, πολλάκις γὰρ αὐτοῦ μνημονεύει, φησὶν
ἐναντίαν ἐσχηκέναι γνώμην αὐτὸν<note n="1" place="unspecified" anchored="yes">αφτερ <foreign lang="greek">αὐτὸν</foreign> διελς προξεεδς · <foreign lang="greek">&lt;ἔν&gt; τε τῇ πολιτείᾳ &lt;καὶ ἐν τῇ
ποιήσει· ὅπου μὲν γὰρ μέτριον καὶ ἐπιεικῆ&gt; φαίνεσθαι, ὅπου δὲ
ἀλαζόνα καὶ φίλαυτον [ἐν τῇ ποιήσει]· φησὶ γοῦν κτλ.</foreign>
</note> τῇ πολιτείᾳ
φαίνεσθαι· &lt;ἔστιν&gt;<note n="2" place="unspecified" anchored="yes">
<foreign lang="greek">ἔστιν</foreign> αδδ. ριξηαρδς.</note> ὅπου δʼ ἀλαζόνα καὶ φίλαυτον
ἐν τῇ ποιήσει [ἴδοι τις ἄν]· φησὶ γοῦν,</p>
<p>χαίρετʼ· ἐγὼ δʼ ὑμῖν θεὸς ἄμβροτος, οὐκέτι θνητὸς
πωλεῦμαι,</p>
<p>καὶ τὰ ἑξῆς. καθʼ ὃν δὲ χρόνον ἐπεδήμει Ὀλυμπίασιν, ἐπιστροφῆς ἠξιοῦτο πλείονος, ὥστε μηδενὸς ἑτέρου μνείαν γίνεσθαι ἐν ταῖς ὁμιλίαις
τοσαύτην ὅσην Ἐμπεδοκλέους.</p>

<milestone unit="section" n="67"/>
<p>Ὕστερον μέντοι τοῦ Ἀκράγαντος οἰκ&lt;τ&gt;ιζομένου,<note n="3" place="unspecified" anchored="yes">
<foreign lang="greek">οἰκιζομένου</foreign> ϝυλγ. · ξορρ. απελτ.</note> ἀντέστησαν αὐτοῦ τῇ καθόδῳ οἱ τῶν ἐχθρῶν
ἀπόγονοι· διόπερ εἰς Πελοπόννησον ἀποχωρήσας
ἐτελεύτησεν. οὐ παρῆκε δʼ οὐδὲ τοῦτον ὁ Τίμων,
ἀλλʼ ὧδʼ αὐτοῦ καθάπτεται λέγων·</p>
<p>καὶ Ἐμπεδοκλῆς ἀγοραίων
ληκητὴς ἐπέων· ὅσα δʼ ἔσθενε, τόσσα διεῖλεν,<note n="4" place="unspecified" anchored="yes">
<foreign lang="greek">τοσσάδε εἶλεν</foreign> ϝυλγ. · <foreign lang="greek">τοσσάδʼ ἔειλεν</foreign> διελς ·

<foreign lang="greek">τόσσα διεῖλεν</foreign>
απελτ.</note>
ἀρχῶν ὃς<note n="5" place="unspecified" anchored="yes">
<foreign lang="greek">ἄρχει&lt;·&gt;, ἃς</foreign> διελς.</note> διέθηκʼ ἀρχὰς ἐπιδευέας ἄλλων.</p>
<p>Περὶ δὲ τοῦ θανάτου διάφορός ἐστιν αὐτοῦ λόγος.</p>
<pb n="382"/>
<p>Ἡρακλείδης μὲν γὰρ τὰ περὶ τῆς ἄπνου διηγησάμενος, ὡς ἐδοξάσθη Ἐμπεδοκλῆς ἀποστείλας τὴν
νεκρὰν ἄνθρωπον ζῶσαν, φησὶν ὅτι θυσίαν συνετέλει πρὸς τῷ Πεισιάνακτος ἀγρῷ. συνεκέκληντο
δὲ τῶν φίλων τινές, ἐν οἷς καὶ Παυσανίας.


<milestone unit="section" n="68"/>

εἶτα
μετὰ τὴν εὐωχίαν οἱ μὲν ἄλλοι χωρισθέντες ἀνεπαύοντο, οἱ μὲν ὑπὸ τοῖς δένδροις ὡς ἀγροῦ παρακειμένου, οἱ δʼ ὅπῃ βούλοιντο, αὐτὸς δʼ ἔμεινεν ἐπὶ
τοῦ τόπου ἐφʼ οὗπερ κατεκέκλιτο. ὡς δʼ ἡμέρας
γενηθείσης ἐξανέστησαν, οὐχ ηὑρέθη μόνος. ζητουμένου δὲ καὶ τῶν οἰκετῶν ἀνακρινομένων καὶ
φασκόντων μὴ εἰδέναι, εἷς τις ἔφη μέσων νυκτῶν
φωνῆς ὑπερμεγέθους ἀκοῦσαι προσκαλουμένης
Ἐμπεδοκλέα, εἶτʼ ἐξαναστὰς ἑωρακέναι φῶς οὐράνιον καὶ λαμπάδων φέγγος, ἄλλο δὲ μηδέν· τῶν δʼ
ἐπὶ τῷ γενομένῳ ἐκπλαγέντων, καταβὰς ὁ Παυσανίας ἔπεμψέ τινας ζητήσοντας. ὕστερον δὲ ἐκώλυε
πολυπραγμονεῖν, φάσκων εὐχῆς ἄξια συμβεβηκέναι
καὶ θύειν αὐτῷ δεῖν καθαπερεὶ γεγονότι θεῷ.</p>

<milestone unit="section" n="69"/>
<p>Ἕρμιππος δέ φησι Πάνθειάν τινα Ἀκραγαντίνην
ἀπηλπισμένην ὑπὸ τῶν ἰατρῶν θεραπεῦσαι αὐτὸν
καὶ διὰ τοῦτο τὴν θυσίαν ἐπιτελεῖν· τοὺς δὲ κληθέντας εἶναι πρὸς τοὺς ὀγδοήκοντα. Ἱππόβοτος
δέ φησιν ἐξαναστάντα αὐτὸν ὡδευκέναι ὡς ἐπὶ
τὴν Αἴτνην, εἶτα παραγενόμενον ἐπὶ τοὺς κρατῆρας
τοῦ πυρὸς ἐναλέσθαι καὶ ἀφανισθῆναι, βουλόμενον
τὴν περὶ αὑτοῦ φήμην βεβαιῶσαι ὅτι γεγόνοι θεός,
ὕστερον δὲ γνωσθῆναι, ἀναρριπισθείσης αὐτοῦ μιᾶς</p>
<pb n="384"/>
<p>τῶν κρηπίδων· χαλκᾶς γὰρ εἴθιστο ὑποδεῖσθαι.
πρὸς τοῦθʼ ὁ Παυσανίας ἀντέλεγε.</p>

<milestone unit="section" n="70"/>
<p>Διόδωρος δʼ ὁ Ἐφέσιος περὶ Ἀναξιμάνδρου
γράφων φησὶν ὅτι τοῦτον ἐζηλώκει, τραγικὸν
ἀσκῶν τῦφον καὶ σεμνὴν ἀναλαβὼν ἐσθῆτα. τοῖς
Σελινουντίοις ἐμπεσόντος λοιμοῦ διὰ τὰς ἀπὸ τοῦ
παρακειμένου ποταμοῦ δυσωδίας, ὥστε καὶ αὐτοὺς
φθείρεσθαι καὶ τὰς γυναῖκας δυστοκεῖν, ἐπινοῆσαι
τὸν Ἐμπεδοκλέα καὶ δύο τινὰς ποταμοὺς τῶν
σύνεγγυς ἐπαγαγεῖν ἰδίαις δαπάναις· καὶ καταμίξαντα γλυκῆναι τὰ ῥεύματα. οὕτω δὴ λήξαντος
τοῦ λοιμοῦ καὶ τῶν Σελινουντίων εὐωχουμένων
ποτὲ παρὰ τῷ ποταμῷ, ἐπιφανῆναι τὸν Ἐμπεδοκλέα· τοὺς δʼ ἐξαναστάντας προσκυνεῖν καὶ
προσεύχεσθαι καθαπερεὶ θεῷ. ταύτην οὖν θέλοντα
βεβαιῶσαι τὴν διάληψιν εἰς τὸ πῦρ ἐναλέσθαι.

<milestone unit="section" n="71"/>
τούτοις δʼ ἐναντιοῦται Τίμαιος, ῥητῶς λέγων ὡς
ἐξεχώρησεν εἰς Πελοπόννησον καὶ τὸ σύνολον οὐκ
ἐπανῆλθεν· ὅθεν αὐτοῦ καὶ τὴν τελευτὴν ἄδηλον
εἶναι. πρὸς δὲ τὸν Ἡρακλείδην καὶ ἐξ ὀνόματος
ποιεῖται τὴν ἀντίρρησιν ἐν τῇ ιδʼ· Συρακόσιόν τε
γὰρ εἶναι τὸν Πεισιάνακτα καὶ ἀγρὸν οὐκ ἔχειν ἐν
Ἀκράγαντι· Παυσανίαν τε μνημεῖον &lt;ἂν&gt; πεποιηκέναι τοῦ φίλου, τοιούτου διαδοθέντος λόγου, ἢ
ἀγαλμάτιόν τι ἢ σηκὸν οἷα θεοῦ· καὶ γὰρ πλούσιον
εἶναι. "πῶς οὖν," φησὶν, "εἰς τοὺς κρατῆρας</p>
<pb n="386"/>
<p>ἥλατο ὧν &lt;ὡσ&gt; σύνεγγυς ὄντων οὐδὲ μνείαν ποτὲ
ἐπεποίητο; τετελεύτηκεν οὖν ἐν Πελοποννήσῳ.

<milestone unit="section" n="72"/>
οὐδὲν δὲ παράδοξον τάφον αὐτοῦ μὴ φαίνεσθαι·
μηδὲ γὰρ ἄλλων πολλῶν." τοιαῦτά τινα εἰπὼν ὁ
Τίμαιος ἐπιφέρει· "ἀλλὰ διὰ παντός ἐστιν Ἡρακλείδης τοιοῦτος παραδοξολόγος, καὶ ἐκ τῆς σελήνης
πεπτωκέναι ἄνθρωπον λέγων."</p>
<p>Ἱππόβοτος δέ φησιν ὅτι ἀνδριὰς ἐγκεκαλυμμένος Ἐμπεδοκλέους ἔκειτο πρότερον μὲν ἐν
Ἀκράγαντι, ὕστερον δὲ πρὸ τοῦ Ῥωμαίων βουλευτηρίου ἀκάλυφος δηλονότι μεταθέντων αὐτὸν ἐκεῖ
Ῥωμαίων· γραπταὶ μὲν γὰρ εἰκόνες καὶ νῦν
περιφέρονται. Νεάνθης δʼ ὁ Κυζικηνὸς ὁ καὶ περὶ
τῶν Πυθαγορικῶν εἰπών φησι Μέτωνος τελευτήσαντος τυραννίδος ἀρχὴν ὑποφύεσθαι· εἶτα τὸν
Ἐμπεδοκλέα πεῖσαι τοὺς Ἀκραγαντίνους παύσασθαι μὲν τῶν στάσεων, ἰσότητα δὲ πολιτικὴν
ἀσκεῖν.</p>

<milestone unit="section" n="73"/>
<p>Ἔτι τε πολλὰς τῶν πολιτίδων ἀπροίκους ὑπαρχούσας αὐτὸν προικίσαι διὰ τὸν παρόντα πλοῦτον·
διὸ δὴ πορφύραν τε ἀναλαβεῖν αὐτὸν καὶ στρόφιον
ἐπιθέσθαι χρυσοῦν, ὡς Φαβωρῖνος ἐν Ἀπομνημονεύμασιν· ἔτι τʼ ἐμβάδας χαλκᾶς καὶ στέμμα
Δελφικόν. κόμη τε ἦν αὐτῷ βαθεῖα καὶ παῖδες
ἀκόλουθοι· καὶ αὐτὸς ἀεὶ σκυθρωπὸς ἐφʼ ἑνὸς
σχήματος ἦν. τοιοῦτος δὴ προῄει, τῶν πολιτῶν
ἐντυχόντων καὶ τοῦτʼ ἀξιωσάντων οἱονεὶ βασιλείας
τινὸς παράσημον. ὕστερον δὲ διά τινα πανήγυριν
πορευόμενον ἐπʼ ἀμάξης ὡς εἰς Μεσσήνην πεσεῖν
καὶ τὸν μηρὸν κλάσαι· νοσήσαντα δʼ ἐκ τούτου</p>
<pb n="388"/>
<p>τελευτῆσαι ἐτῶν ἑπτὰ καὶ ἑβδομήκοντα. εἶναι
δʼ αὐτοῦ καὶ τάφον ἐν Μεγάροις.</p>

<milestone unit="section" n="74"/>
<p>Περὶ δὲ τῶν ἐτῶν Ἀριστοτέλης διαφέρεται·
φησὶ γὰρ ἐκεῖνος ἑξήκοντʼ ἐτῶν αὐτὸν τελευτῆσαι·
οἱ δὲ ἐννέα καὶ ἑκατόν. ἤκμαζε δὲ κατὰ τὴν
τετάρτην καὶ ὀγδοηκοστὴν Ὀλυμπιάδα. Δημήτριος δʼ ὁ Τροιζήνιος ἐν τῷ Κατὰ σοφιστῶν
βιβλίῳ φησὶν αὐτὸν καθʼ Ὅμηρον</p>
<p>ἁψάμενον βρόχον αἰπὺν ἀφʼ ὑψηλοῖο κρανείης
αὐχένʼ ἀποκρεμάσαι, ψυχὴν δʼ Ἄϊδόσδε κατελθεῖν.</p>
<p>Ἐν δὲ τῷ προειρημένῳ Τηλαύγους ἐπιστολίῳ
λέγεται αὐτὸν εἰς θάλατταν ὑπὸ γήρως ὀλισθόντα
τελευτῆσαι. καὶ ταῦτα μὲν περὶ τοῦ θανάτου καὶ
τοσαῦτα.</p>
<p>Φέρεται δὲ καὶ ἡμῶν εἰς αὐτὸν ἐν τῇ Παμμέτρῳ
σκωπτικὸν μέν, τοῦτον δʼ ἔχον τὸν τρόπον·</p>

<milestone unit="section" n="75"/>
<p>καὶ σύ ποτʼ, Ἐμπεδόκλεις, διερῇ φλογὶ σῶμα
καθήρας</p>
<p>πῦρ ἀπὸ κρητήρων ἔκπιες ἀθανάτων·</p>
<p>οὐκ ἐρέω δʼ ὅτι σαυτὸν ἑκὼν βάλες ἐς ῥόον Αἴτνης,
ἀλλὰ λαθεῖν ἐθέλων ἔμπεσες οὐκ ἐθέλων.</p>
<p>καὶ ἄλλο·</p>
<p>ναὶ μὴν Ἐμπεδοκλῆα θανεῖν λόγος ὥς ποτʼ ἀμάξης
ἔκπεσε καὶ μηρὸν κλάσσατο δεξιτερόν·</p>
<p>εἰ δὲ πυρὸς κρητῆρας ἐσήλατο καὶ πίε τὸ ζῆν,
πῶς ἂν ἔτʼ ἐν Μεγάροις δείκνυτο τοῦδε τάφος;</p>

<milestone unit="section" n="76"/>
<p>Ἐδόκει δʼ αὐτῷ τάδε· στοιχεῖα μὲν εἶναι τέτταρα,
πῦρ, ὕδωρ, γῆν, ἀέρα· Φιλίαν θʼ ᾗ συγκρίνεται καὶ
Νεῖκος ᾧ διακρίνεται. φησὶ δʼ οὕτω·</p>
<pb n="390"/>
<p>Ζεὺς ἀργὴς Ἥρη τε φερέσβιος ἠδʼ Ἀϊδωνεὺς
Νῆστίς θʼ, ἣ δακρύοις τέγγει κρούνωμα βρότειον·</p>
<p>Δία μὲν τὸ πῦρ λέγων, Ἥρην δὲ τὴν γῆν, Ἀϊδωνέα
δὲ τὸν ἀέρα, Νῆστιν δὲ τὸ ὕδωρ.</p>
<p>"Καὶ ταῦτα," φησίν, "ἀλλάττοντα διαμπερὲς
οὐδαμὰ λήγει," ὡς ἂν ἀϊδίου τῆς τοιαύτης διακοσμήσεως οὔσης· ἐπιφέρει γοῦν·</p>
<p>ἄλλοτε μὲν Φιλότητι συνερχόμενʼ εἰς ἓν ἅπαντα,
ἄλλοτε δʼ αὖ δίχʼ ἕκαστα φορεύμενα Νείκεος ἔχθει.</p>

<milestone unit="section" n="77"/>
<p>Καὶ τὸν μὲν ἥλιόν φησι πυρὸς ἄθροισμα μέγα καὶ
τῆς σελήνης μείζω· τὴν δὲ σελήνην δισκοειδῆ,
αὐτὸν δὲ τὸν οὐρανὸν κρυσταλλοειδῆ. καὶ τὴν
ψυχὴν παντοῖα εἴδη ζῴων καὶ φυτῶν ἐνδύεσθαι·
φησὶ γοῦν·</p>
<p>ἤδη γάρ ποτʼ ἐγὼ γενόμην κοῦρός τε κόρη τε
θάμνος τʼ οἰωνός τε καὶ ἔξαλος ἔμπυρος<note n="1" place="unspecified" anchored="yes">
<foreign lang="greek">ἔμπορος</foreign> ις φουνδ ατηεναευς ϝιιι. 365. τηε τρυε ρεαδινγ
<foreign lang="greek">ἔλλοπος</foreign> ιν ξλεμ. <hi rend="ital">στρομ.</hi> ϝι. 24.</note> ἰχθύς.</p>
<p>Τὰ μὲν οὖν Περὶ φύσεως αὐτῷ καὶ οἱ Καθαρμοὶ εἰς
ἔπη τείνουσι πεντακισχίλια, ὁ δὲ Ἰατρικὸς λόγος
εἰς ἔπη ἑξακόσια. περὶ δὲ τῶν τραγῳδιῶν προειρήκαμεν.</p>
</div2>
<div2 n="3" type="chapter">
<head>Κεφ. γʼ. ΕΠΙΧΑΡΜΟΣ</head>

<milestone unit="section" n="78"/>
<p>Ἐπίχαρμος Ἡλοθαλοῦς Κῷος. καὶ οὗτος ἤκουσε
Πυθαγόρου. τριμηνιαῖος δʼ ὑπάρχων ἀπηνέχθη
τῆς Σικελίας εἰς Μέγαρα, ἐντεῦθεν δʼ εἰς Συρακούσας, ὥς φησι καὶ αὐτὸς ἐν τοῖς συγγράμμασιν.
καὶ αὐτῷ ἐπὶ τοῦ ἀνδριάντος ἐπιγέγραπται τόδε·</p>
<pb n="392"/>
<p>εἴ τι παραλλάσσει φαέθων μέγας ἅλιος ἄστρων
καὶ πόντος ποταμῶν μείζονʼ ἔχει δύναμιν,</p>
<p>φαμὶ τοσοῦτον ἐγὼ σοφίᾳ προέχειν Ἐπίχαρμον,
ὃν πατρὶς ἐστεφάνωσʼ ἅδε Συρακοσίων.</p>
<p>οὗτος ὑπομνήματα καταλέλοιπεν ἐν οἷς φυσιολογεῖ,
γνωμολογεῖ, ἰατρολογεῖ· καὶ παραστιχίδα γε ἐν
τοῖς πλείστοις τῶν ὑπομνημάτων πεποίηκεν, οἷς
διασαφεῖ ὅτι ἑαυτοῦ ἐστι τὰ συγγράμματα. βιοὺς
δʼ ἔτη ἐνενήκοντα κατέστρεψεν.</p>
</div2>
<div2 n="4" type="chapter">
<head>Κεφ. δʼ. ΑΡΧΥΤΑΣ</head>

<milestone unit="section" n="79"/>
<p>Ἀρχύτας Μνησαγόρου Ταραντῖνος, ὡς δὲ Ἀριστόξενος, Ἑστιαίου, Πυθαγορικὸς καὶ αὐτός. οὗτός
ἐστιν ὁ Πλάτωνα ῥυσάμενος διʼ ἐπιστολῆς παρὰ
Διονυσίου μέλλοντʼ ἀναιρεῖσθαι. ἐθαυμάζετο δὲ
καὶ παρὰ τοῖς πολλοῖς ἐπὶ πάσῃ ἀρετῇ· καὶ δὴ
ἑπτάκις τῶν πολιτῶν ἐστρατήγησε, τῶν ἄλλων μὴ
πλέον ἐνιαυτοῦ στρατηγούντων διὰ τὸ κωλύειν τὸν
νόμον. πρὸς τοῦτον καὶ Πλάτων γέγραφεν ἐπιστολὰς δύο, ἐπειδήπερ αὐτῷ πρότερος ἐγεγράφει
τοῦτον τὸν τρόπον·</p>
<p>"Ἀρχύτας Πλάτωνι ὑγιαίνειν.</p>

<milestone unit="section" n="80"/>
<p>"Καλῶς ποιέεις ὅτι ἀποπέφευγας ἐκ τᾶς ἀρρωστίας· ταῦτα γὰρ αὐτός τυ ἐπέσταλκας καὶ τοὶ περὶ
Λαμίσκον ἀπάγγελον. περὶ δὲ τῶν ὑπομνημάτων
ἐπεμελήθημες καὶ ἀνήλθομες ὡς Λευκανὼς καὶ
ἐνετύχομες τοῖς Ὀκκέλω ἐκγόνοις. τὰ μὲν ὦν
Περὶ νόμω καὶ Βασιληίας καὶ Ὁσιότατος καὶ τᾶς
τῶ παντὸς γενέσιος αὐτοί τʼ ἔχομες καὶ τὶν ἀπεστάλκαμες· τὰ δὲ λοιπὰ οὔτοι νῦν γα δύναται
εὑρεθῆμεν, αἰ δέ κα εὑρεθῇ, ἥξει τοι."</p>
<pb n="394"/>
<p>Ὧδε μὲν ὁ Ἀρχύτας· ὁ δὲ Πλάτων ἀντεπιστέλλει τοῦτον τὸν τρόπον·</p>
<p>"Πλάτων Ἀρχύτᾳ εὖ πράττειν.</p>

<milestone unit="section" n="81"/>
<p>"Τὰ μὲν παρὰ σοῦ ἐλθόντα ὑπομνήματα θαυμαστῶς ἄσμενοί τε ἐλάβομεν καὶ τοῦ γράψαντος αὐτὰ
ἠγάσθημεν ὡς ἔνι μάλιστα, καὶ ἔδοξεν ἡμῖν ἁνὴρ
ἄξιος ἐκείνων τῶν παλαιῶν προγόνων. λέγονται
γὰρ δὴ οἱ ἄνδρες οὗτοι Μυραῖοι εἶναι· οὗτοι δʼ
ἦσαν τῶν ἐπὶ Λαομέδοντος ἐξαναστάντων Τρώων
ἄνδρες ἀγαθοί, ὡς ὁ παραδεδομένος μῦθος δηλοῖ.
τὰ δὲ παρʼ ἐμοῦ ὑπομνήματα, περὶ ὧν ἐπέστειλας,
ἱκανῶς μὲν οὔπω ἔχει· ὡς δέ ποτε τυγχάνει ἔχοντα
ἀπέσταλκά σοι. περὶ δὲ τῆς φυλακῆς ἀμφότεροι
συμφωνοῦμεν, ὥστε οὐδὲν δεῖ παρακελεύεσθαι.
ἔρρωσο."</p>
<p>Καὶ ὧδε μὲν πρὸς ἀλλήλους αὐτοῖς ἔχουσιν αἱ
ἐπιστολαί.</p>

<milestone unit="section" n="82"/>
<p>Γεγόνασι δʼ Ἀρχύται τέτταρες· πρῶτος αὐτὸς
οὗτος, δεύτερος Μυτιληναῖος μουσικός, τρίτος
Περὶ γεωργίας συγγεγραφώς, τέταρτος ἐπιγραμματοποιός. ἔνιοι καὶ πέμπτον ἀρχιτέκτονά φασιν,
οὗ φέρεται βιβλίον Περὶ μηχανῆς, ἀρχὴν ἔχον ταύτην,
"τάδε παρὰ Τεύκρου Καρχηδονίου διήκουσα." περὶ
δὲ τοῦ μουσικοῦ φέρεται καὶ τόδε, ὡς ὀνειδιζόμενος
ἐπὶ τῷ μὴ ἐξακουεσθαι εἴποι, "τὸ γὰρ ὄργανον
ὑπὲρ ἐμοῦ διαγωνιζόμενον λαλεῖ."</p>
<p>Τὸν δὲ Πυθαγορικὸν Ἀριστόξενός φησι μηδέποτε
στρατηγοῦντα ἡττηθῆναι· φθονούμενον δʼ ἅπαξ ἐκχωρῆσαι τῆς στρατηγίας καὶ τοὺς αὐτίκα ληφθῆναι.</p>

<milestone unit="section" n="83"/>
<p>Οὗτος πρῶτος τὰ μηχανικὰ ταῖς μαθηματικαῖς
προσχρησάμενος ἀρχαῖς μεθώδευσε καὶ πρῶτος</p>
<pb n="396"/>
<p>κίνησιν ὀργανικὴν διαγράμματι γεωμετρικῷ προσήγαγε, διὰ τῆς τομῆς τοῦ ἡμικυλίνδρου δύο
μέσας ἀνὰ λόγον λαβεῖν ζητῶν εἰς τὸν τοῦ κύβου
διπλασιασμόν. κἀν γεωμετρίᾳ πρῶτος κύβον εὗρεν,
ὥς φησι Πλάτων ἐν Πολιτείᾳ.</p>
</div2>
<div2 n="5" type="chapter">
<head>Κεφ. εʼ. ΑΛΚΜΑΙΩΝ</head>
<p>Ἀλκμαίων Κροτωνιάτης. καὶ οὗτος Πυθαγόρου διήκουσε· καὶ τὰ πλεῖστά γε ἰατρικὰ λέγει,
ὅμως δὲ καὶ φυσιολογεῖ ἐνίοτε λέγων "δύο τὰ
πολλά ἐστι τῶν ἀνθρωπίνων." δοκεῖ δὲ πρῶτος
φυσικὸν λόγον συγγεγραφέναι, καθά φησι Φαβωρῖνος ἐν Παντοδαπῇ ἱστορίᾳ, καὶ τὴν σελήνην
καθόλου<note n="1" place="unspecified" anchored="yes">
<foreign lang="greek">καθόλου] καὶ θόλον</foreign> δυβιταντερ απελτ, ξολλ. ιι. 9· ποστ
<foreign lang="greek">καθόλου &lt;τε τὰ ὕπερ&gt;</foreign> ινσερυιτ διελς · <foreign lang="greek">ὅλον τὸν οὐρανὸν</foreign> ζελλερ.</note>
&lt;τε τὰ ὑπὲρ&gt; ταύτην ἔχειν ἀΐδιον φύσιν.</p>
<p>Ἦν δὲ Πειρίθου υἱός, ὡς αὐτὸς ἐναρχόμενος
τοῦ συγγράμματός φησιν· "Ἀλκμαίων Κροτωνιήτης τάδε ἔλεξε Πειρίθου υἱὸς Βροτίνῳ
καὶ Λέοντι καὶ Βαθύλλω· ιπερὶ τῶν ἀφανέων, περὶ
τῶν θνητῶν σαφήνειαν μὲν θεοὶ ἔχοντι, ὡς δʼ
ἀνθρώποις τεκμαίρεσθαιʼ" καὶ τὰ ἑξῆς· ἔφη δὲ
καὶ τὴν ψυχὴν ἀθάνατον, καὶ κινεῖσθαι αὐτὴν
συνεχὲς ὡς τὸν ἥλιον.</p>
</div2>
<div2 n="6" type="chapter">
<head>Κεφ. σʼ. ΙΠΠΑΣΟΣ</head>

<milestone unit="section" n="84"/>
<p>Ἵππασος Μεταποντῖνος καὶ αὐτὸς Πυθαγορικός.
ἔφη δὲ χρόνον ὡρισμένον εἶναι τῆς τοῦ κόσμου</p>
<pb n="398"/>
<p>μεταβολῆς καὶ πεπερασμένον εἶναι τὸ πᾶν καὶ
ἀεικίνητον.</p>
<p>Φησὶ δʼ αὐτὸν Δημήτριος ἐν Ὁμωνύμοις μηδὲν
καταλιπεῖν σύγγραμμα. γεγόνασι δʼ Ἵππασοι δύο,
οὗτός τε καὶ ἕτερος γεγραφὼς ἐν πέντε βιβλίοις
Λακώνων πολιτείαν· ἦν δὲ καὶ αὐτὸς Λάκων.</p>
</div2>
<div2 n="7" type="chapter">
<head>Κεφ. ζʼ. ΦΙΛΟΛΑΟΣ</head>
<p>Φιλόλαος Κροτωνιάτης Πυθαγορικός. παρὰ τούτου Πλάτων ὠνήσασθαι τὰ βιβλία τὰ Πυθαγορικὰ
Δίωνι γράφει. ἐτελεύτα δὲ νομισθεὶς ἐπιτίθεσθαι
τυραννίδι. καὶ ἡμῶν ἐστιν εἰς αὐτόν·</p>
<p>τὴν ὑπόνοιαν πᾶσι μάλιστα λέγω θεραπεύειν·
εἰ γὰρ καὶ μὴ δρᾷς, ἀλλὰ δοκεῖς, ἀτυχεῖς.</p>
<p>οὕτω καὶ Φιλόλαον ἀνεῖλε Κρότων ποτὲ πάτρη,
ὥς μιν ἔδοξε θέλειν δῶμα τύραννον ἔχειν.</p>

<milestone unit="section" n="85"/>
<p>Δοκεῖ δʼ αὐτῷ πάντα ἀνάγκῃ καὶ ἁρμονίᾳ
γίνεσθαι. καὶ τὴν γῆν κινεῖσθαι κατὰ κύκλον
πρῶτον εἰπεῖν· οἱ δʼ Ἱκέταν &lt;τὸν&gt; Συρακόσιόν
φασιν.</p>
<p>Γέγραφε δὲ βιβλίον ἕν, ὅ φησιν Ἕρμιππος
λέγειν τινὰ τῶν συγγραφέων Πλάτωνα τὸν φιλόσοφον παραγενόμενον εἰς Σικελίαν πρὸς Διονύσιον
ὠνήσασθαι παρὰ τῶν συγγενῶν τοῦ Φιλολάου</p>
<pb n="400"/>
<p>ἀργυρίου Ἀλεξανδρινῶν μνῶν τετταράκοντα καὶ
ἐντεῦθεν μεταγεγραφέναι τὸν Τίμαιον. ἕτεροι δὲ
λέγουσι τὸν Πλάτωνα λαβεῖν αὐτά, παρὰ Διονυσίου
παραιτησάμενον ἐκ τῆς φυλακῆς νεανίσκον ἀπηγμένον τῶν τοῦ Φιλολάου μαθητῶν.</p>
<p>Τοῦτόν φησι Δημήτριος ἐν Ὁμωνύμοις πρῶτον
ἐκδοῦναι τῶν Πυθαγορικῶν &lt;βιβλία καὶ ἐπιγράψαι&gt;&gt;
Περὶ φύσεως, ὧν ἀρχὴ ἥδε· "ἁ φύσις δʼ ἐν τῷ
κόσμῳ ἁρμόχθη ἐξ ἀπείρων τε καὶ περαινόντων
καὶ ὅλος ὁ κόσμος καὶ τὰ ἐν αὐτῷ πάντα."</p>
</div2>
<div2 n="8" type="chapter">
<head>Κεφ. ηʼ. ΕΥΔΟΞΟΣ</head>

<milestone unit="section" n="86"/>
<p>Εὔδοξος Αἰσχίνου Κνίδιος, ἀστρολόγος, γεωμέτρης, ἰατρός, νομοθέτης. οὗτος τὰ μὲν γεωμετρικὰ
Ἀρχύτα διήκουσε, τὰ δʼ ἰατρικὰ Φιλιστίωνος τοῦ
Σικελιώτου, καθὰ Καλλίμαχος ἐν τοῖς Πίναξί
φησι. Σωτίων δʼ ἐν ταῖς Διαδοχαῖς λέγει καὶ
Πλάτωνος αὐτὸν ἀκοῦσαι. γενόμενον γὰρ ἐτῶν
τριῶν που καὶ εἴκοσι καὶ στενῶς διακείμενον
κατὰ κλέος τῶν Σωκρατικῶν εἰς Ἀθήνας ἀπᾶραι
σὺν Θεομέδοντι τῷ ἰατρῷ, τρεφόμενον ὑπʼ αὐτοῦ·
οἱ δέ, καὶ παιδικὰ ὄντα· καταχθέντα δʼ εἰς τὸν
Πειραιᾶ ὁσημέραι ἀνιέναι Ἀθήναζε καὶ ἀκούσαντα τῶν σοφιστῶν αὐτόθι ὑποστρέφειν.


<milestone unit="section" n="87"/>

δύο δὴ
μῆνας διατρίψαντα οἴκαδʼ ἐπανελθεῖν καὶ πρὸς
τῶν φίλων ἐρανισθέντα εἰς Αἴγυπτον ἀπᾶραι
μετὰ Χρυσίππου τοῦ ἰατροῦ, συστατικὰς φέροντα</p>
<pb n="402"/>
<p>παρʼ Ἀγησιλάου πρὸς Νεκτάναβιν· τὸν δὲ τοῖς
ἱερεῦσιν αὐτὸν συστῆσαι. καὶ τέτταρας μῆνας
πρὸς ἐνιαυτῷ διατρίψαντʼ αὐτόθι ξυρόμενόν θʼ
ὑπήνην καὶ ὀφρὺν τὴν Ὀκταετηρίδα κατά τινας
συγγράψαι. ἐντεῦθέν τε γενέσθαι ἐν Κυζίκῳ καὶ
τῇ Προποντίδι σοφιστεύοντα· ἀλλὰ καὶ παρὰ
Μαυσωλὸν ἀφικέσθαι. ἔπειθʼ οὕτως ἐπανελθεῖν
Ἀθήναζε, πάνυ πολλοὺς περὶ ἑαυτὸν ἔχοντα
μαθητάς, ὥς φασί τινες, ὑπὲρ τοῦ Πλάτωνα
λυπῆσαι, ὅτι τὴν ἀρχὴν αὐτὸν παρεπέμψατο.

<milestone unit="section" n="88"/>
τινὲς δέ φασι καὶ συμπόσιον ἔχοντι τῷ Πλάτωνι
αὐτὸν τὴν ἡμικύκλιον κατάκλισιν, πολλῶν ὄντων,
εἰσηγήσασθαι. φησὶ δʼ αὐτὸν Νικόμαχος ὁ Ἀριστοτέλους τὴν ἡδονὴν λέγειν τὸ ἀγαθόν. ἀπεδέχθη δὴ ἐν τῇ πατρίδι μεγαλοτίμως, ὡς τό γε
περὶ αὐτοῦ ψήφισμα γενόμενον δηλοῖ. ἀλλὰ καὶ
παρὰ τοῖς Ἕλλησιν ἐπιφανέστατος ἐγένετο, γράψας
τοῖς ἰδίοις πολίταις νόμους, ὥς φησιν Ἕρμιππος
ἐν τετάρτῃ Περὶ τῶν ἑπτὰ σοφῶν, καὶ ἀστρολογούμενα καὶ γεωμετρούμενα καὶ ἕτερʼ ἄττα
ἀξιόλογα.</p>
<p>Ἔσχε δὲ καὶ θυγατέρας τρεῖς, Ἀκτίδα, Φιλτίδα, Δελφίδα.


<milestone unit="section" n="89"/>

φησὶ δʼ αὐτὸν Ἐρατοσθένης ἐν
τοῖς Πρὸς Βάτωνα καὶ Κυνῶν διαλόγους συνθεῖναι·
οἱ δέ, γεγραφέναι μὲν Αἰγυπτίους τῇ αὑτῶν φωνῇ,
τοῦτον δὲ μεθερμηνεύσαντα ἐκδοῦναι τοῖς Ἕλλησι.
τούτου διήκουσε Χρύσιππος ὁ Ἐρίνεω Κνίδιος
τά τε περὶ θεῶν καὶ κόσμου καὶ τῶν μετεωρο-</p>
<pb n="404"/>
<p>λογουμένων, τὰ δʼ ἰατρικὰ παρὰ Φιλιστίωνος τοῦ
Σικελιώτου.</p>
<p>Κατέλιπε δὲ καὶ ὑπομνήματα κάλλιστα. τούτου
γέγονε παῖς Ἀρισταγόρας, οὗ Χρύσιππος Ἀεθλίου
μαθητής, οὗ τὰ θεραπεύματα φέρεται ὁρατικά,
τῶν φυσικῶν θεωρημάτων [τῶν] ὑπὸ τὴν διάνοιαν
αὐτοῦ πεσόντων.</p>

<milestone unit="section" n="90"/>
<p>Γεγόνασι δʼ Εὔδοξοι τρεῖς· αὐτὸς οὗτος, ἕτερος
Ῥόδιος ἱστορίας γεγραφώς, τρίτος Σικελιώτης
παῖς Ἀγαθοκλέους, ποιητὴς κωμωδίας, νικας
ἑλὼν ἀστικὰς μὲν τρεῖς, Ληναϊκὰς δὲ πέντε, καθά
φησιν Ἀπολλόδωρος ἐν Χρονικοῖς. εὑρίσκομεν δὲ
καὶ ἄλλον ἰατρὸν Κνίδιον, περὶ οὗ φησιν Εὔδοξος
ἐν Γῆς περιόδῳ ὡς εἴη παραγγέλλων ἀεὶ συνεχὲς
κινεῖν τὰ ἄρθρα πάσῃ γυμνασίᾳ, ἀλλὰ καὶ τὰς
αἰσθήσεις ὁμοίως.</p>
<p>Ὁ δʼ αὐτός φησι τὸν Κνίδιον Εὔδοξον ἀκμάσαι
κατὰ τὴν τρίτην καὶ ἑκατοστὴν Ὀλυμπιάδα,
εὑρεῖν τε τὰ περὶ τὰς καμπύλας γραμμάς. ἐτελεύτησε δὲ τρίτον ἄγων καὶ πεντηκοστὸν ἔτος.
ὅτε δὲ συνεγένετο ἐν Αἰγύπτῳ Χονούφιδι τῷ
Ἡλιουπολίτῃ, ὁ Ἆπις αὐτοῦ θοἰμάτιον περιελιχμήσατο. ἔνδοξον οὖν αὐτὸν ἀλλʼ ὀλιγοχρόνιον
ἔφασαν οἱ ἱερεῖς ἔσεσθαι, καθά φησι Φαβωρῖνος
ἐν Ἀπομνημονεύμασιν.</p>

<milestone unit="section" n="91"/>
<p>Ἔστι δὲ καὶ ἡμῶν εἰς αὐτὸν οὕτως ἔχον·</p>
<p>ἐν Μέμφει λόγος ἐστὶν προμαθεῖν τὴν ἰδίην
Εὔδοξόν ποτε μοῖραν παρὰ τοῦ καλλικέρω
ταύρου. κοὐδὲν ἔλεξεν· βοῒ γὰρ πόθεν λόγος;</p>
<pb n="406"/>
<p>φύσις οὐκ ἔδωκε μόσχῳ λάλον Ἄπιδι στόμα.
παρὰ δʼ αὐτὸν λέχριος στὰς ἐλιχμήσατο στολήν,
προφανῶς τοῦτο διδάσκων, Ἀποδύσῃ βιοτὴν
ὅσον οὔπω. διὸ καί οἱ ταχέως ἦλθε μόρος,
δεκάκις πέντʼ ἐπὶ τρισσαῖς ἐσιδόντι Πλειάδας.</p>
<p>Τοῦτον ἀντὶ Εὐδόξου Ἔνδοξον ἐκάλουν διὰ τὴν
λαμπρότητα τῆς φήμης.</p>
<p>Ἐπειδὴ δὲ περὶ τῶν ἐλλογίμων Πυθαγορικῶν
διεληλύθαμεν, νῦν ἤδη περὶ τῶν σποράδην, ὥς
φασι, διαλεχθῶμεν· λεκτέον δὲ πρῶτον περὶ
Ἡρακλείτου.</p>
</div2>
</div1>
<pb n="408"/>
<div1 n="9" type="book">
<head>Θ</head>
<div2 n="1" type="chapter">
<head>Κεφ. αʼ. ΗΡΑΚΛΕΙΤΟΣ</head>

<milestone unit="section" n="1"/>
<p>Ἡράκλειτος Βλόσωνος ἤ, ὥς τινες, Ἡράκωντος<note n="1" place="unspecified" anchored="yes">
<foreign lang="greek">ἡρακίοντος</foreign> φ, βυτ <foreign lang="greek">ἡρακίωντος</foreign> βπ, σηενξε βεξητελ ρεστορες
<foreign lang="greek">ἡράκωντος</foreign>.</note>
Ἐφέσιος. οὗτος ἤκμαζε μὲν κατὰ τὴν ἐνάτην καὶ
ἑξηκοστὴν Ὀλυμπιάδα. μεγαλόφρ ων δὲ γέγονε
παρʼ ὁντιναοῦ καὶ ὑπερόπτης, ὡς καὶ ἐκ τοῦ
συγγράμματος αὐτοῦ δῆλον, ἐν ᾧ φησι, "πολυμαθίη νόον<note n="2" place="unspecified" anchored="yes">
<foreign lang="greek">νόον ἔχειν</foreign> ατηεν. χιιι. π. 610 β; ξλεμ. <hi rend="ital">στρομ.</hi> ι. 19, π. 373.</note> οὐ διδάσκει· Ἡσίοδον γὰρ ἂν ἐδίδαξε
καὶ Πυθαγόρην, αὖτίς τε Ξενοφάνεά τε καὶ Ἑκαταῖον." εἶναι γὰρͅ ιἓν τὸ σοφόν, ἐπίστασθαι
γνώμην, ὁτέη ἐκυβέρνησε πάντα διὰ πάντων."
τόν τε Ὅμηρον ἔφασκεν ἄξιον ἐκ τῶν ἀγώνων
ἐκβάλλεσθαι καὶ ῥαπίζεσθαι, καὶ Ἀρχίλοχον
ὁμοίως.</p>

<milestone unit="section" n="2"/>
<p>Ἔλεγε δὲ καὶ "ὕβριν χρὴ σβεννύναι μᾶλλον ἢ
πυρκαϊὴν" καὶ "μάχεσθαι χρὴ τὸν δῆμον ὑπὲρ
τοῦ νόμου ὅκωσπερ τείχεος.<note n="3" place="unspecified" anchored="yes">
<foreign lang="greek">ὅκωσπερ τείχεος</foreign> διελς.</note>" καθάπτεται δὲ καὶ
τῶν Ἐφεσίων ἐπὶ τῷ τὸν ἑταῖρον ἐκβαλεῖν Ἑρμό-</p>
<pb n="410"/>
<p>δωρον, ἐν οἷς φησιν, "ἄξιον Ἐφεσίοις ἡβηδὸν
ἀποθανεῖν<note n="1" place="unspecified" anchored="yes">σο ξιξ. <hi rend="ital">τυσξ.</hi> ϝ. 105 "μορτε μυλτανδος," βυτ <foreign lang="greek">ἀπάγξα·
σθαι</foreign> στραβο χιϝ. 25, π. 642, μυσονιυς <hi rend="ital">απ.</hi> στοβ. <hi rend="ital">φλ.</hi> χλ. 9,
ιαμβλιξηυς, <hi rend="ital">δε ϝιτ. πψτη.</hi> 30, 173 εδ. ωεστερμανν.</note> πᾶσι καὶ τοῖς ἀνήβοις τὴν πόλιν καταλιπεῖν, οἵτινες Ἑρμόδωρον ἄνδρα ἑωυτῶν ὀνήιστον
ἐξέβαλον λέγοντες, Ἡμέων μηδὲ εἷς ὀνήιστος ἔστω·
εἰ δέ τις τοιοῦτος, ἄλλῃ τε καὶ μετʼ ἄλλων."
ἀξιούμενος δὲ καὶ νόμους θεῖναι πρὸς αὐτῶν
ὑπερεῖδε διὰ τὸ ἤδη κεκρατῆσθαι τῇ πονηρᾷ
πολιτείᾳ τὴν πόλιν.


<milestone unit="section" n="3"/>

ἀναχωρήσας δʼ εἰς τὸ ἱερὸν
τῆς Ἀρτέμιδος μετὰ τῶν παίδων ἠστραγάλιζε·
περιστάντων δʼ αὐτὸν τῶν Ἐφεσίων, "τί, ὦ
κάκιστοι, θαυμάζετε;" εἶπεν· "ἢ οὐ κρεῖττον
τοῦτο ποιεῖν ἢ μεθʼ ὑμῶν πολιτεύεσθαι;"</p>
<p>Καὶ τέλος μισανθρωπήσας καὶ ἐκπατήσας ἐν
τοῖς ὄρεσι διητᾶτο, πόας σιτούμενος καὶ βοτάνας.
καὶ μέντοι καὶ διὰ τοῦτο περιτραπεὶς εἰς ὕδερον
κατῆλθεν εἰς ἄστυ καὶ τῶν ἰατρῶν αἰνιγματωδῶς
ἐπυνθάνετο εἰ δύναιντʼ ἐξ ἐπομβρίας αὐχμὸν
ποιῆσαι· τῶν δὲ μὴ συνιέντων, αὑτὸν εἰς βουστάσιον κατορύξας τῇ τῶν βολίτων ἀλέᾳ ἤλπισεν
ἐξατμισθήσεσθαι. οὐδὲν δʼ ἀνύων οὐδʼ οὕτως,
ἐτελεύτα βιοὺς ἔτη ἑξήκοντα.</p>

<milestone unit="section" n="4"/>
<p>Καὶ ἔστιν εἰς αὐτὸν ἡμῶν οὕτως ἔχον·</p>
<p>πολλάκις Ἡράκλειτον ἐθαύμασα, πῶς ποτε τὸ ζῆν
ὧδε διαντλήσας δύσμορος εἶτʼ ἔθανεν·</p>
<p>σῶμα γὰρ ἀρδεύσασα κακὴ νόσος ὕδατι φέγγος
ἔσβεσεν ἐν βλεφάροις καὶ σκότον ἠγάγετο.</p>
<p>Ἕρμιππος δέ φησι λέγειν αὐτὸν τοῖς ἰατροῖς
εἴ τις δύναται &lt;τὰ&gt; ἔντερα κεινώσας τὸ ὑγρὸν
ἐξερᾶσαι· ἀπειπόντων δέ, θεῖναι αὑτὸν εἰς τὸν</p>
<pb n="412"/>
<p>ἥλιον καὶ κελεύειν τοὺς παῖδας βολίτοις καταπλάττειν· οὕτω δὴ κατατεινόμενον δευτεραῖον
τελευτῆσαι καὶ θαφθῆναι ἐν τῇ ἀγορᾷ. Νεάνθης
δʼ ὁ Κυζικηνός φησι μὴ δυνηθέντʼ αὐτὸν ἀποσπάσαι τὰ βόλιτα μεῖναι καὶ διὰ τὴν μεταβολὴν
ἀγνοηθέντα κυνόβρωτον γενέσθαι.</p>

<milestone unit="section" n="5"/>
<p>Γέγονε δὲ θαυμάσιος ἐκ παίδων, ὅτε καὶ νέος
ὢν ἔφασκε μηδὲν εἰδέναι, τέλειος μέντοι γενόμενος
πάντʼ ἐγνωκέναι. ἤκουσέ τʼ οὐδενός, ἀλλʼ αὑτὸν
ἔφη διζήσασθαι καὶ μαθεῖν πάντα παρʼ ἑαυτοῦ.
Σωτίων δέ φησιν εἰρηκέναι τινὰς Ξενοφάνους
αὐτὸν ἀκηκοέναι· λέγειν τε Ἀρίστωνα ἐν τῷ Περὶ
Ἡρακλείτου καὶ τὸν ὕδερον αὐτὸν θεραπευθῆναι,
ἀποθανεῖν δʼ ἄλλῃ νόσῳ. τοῦτο δὲ καὶ Ἱππόβοτός
φησι.</p>
<p>Τὸ δὲ φερόμενον αὐτοῦ βιβλίον ἐστὶ μὲν ἀπὸ
τοῦ συνέχοντος Περὶ φύσεως, διῄρηται δʼ εἰς
τρεῖς λόγους, εἴς τε τὸν περὶ τοῦ παντὸς καὶ
πολιτικὸν καὶ θεολογικόν.


<milestone unit="section" n="6"/>

ἀνέθηκε δʼ αὐτὸ εἰς
τὸ τῆς Ἀρτέμιδος ἱερόν, ὡς μέν τινες, ἐπιτηδεύσας
ἀσαφέστερον γράψαι, ὅπως οἱ δυνάμενοι &lt;μόνοι&gt;
προσίοιεν αὐτῷ καὶ μὴ ἐκ τοῦ δημώδους εὐκαταφρόνητον ᾖ. τοῦτον δὲ καὶ ὁ Τίμων ὑπογράφει
λέγων,</p>
<p>τοῖς δʼ ἔνι κοκκυστής, ὀχλολοίδορος Ἡράκλειτος,
αἰνικτὴς ἀνόρουσε.</p>
<p>Θεόφραστος δέ φησιν ὑπὸ μελαγχολίας τὰ μὲν
ἡμιτελῆ, τὰ δʼ ἄλλοτʼ ἄλλως ἔχοντα γράψαι.
σημεῖον δʼ αὐτοῦ τῆς μεγαλοφροσύνης Ἀντισθένης</p>
<pb n="414"/>
<p>φησὶν ἐν Διαδοχαῖς· ἐκχωρῆσαι γὰρ τἀδελφῷ τῆς
βασιλείας. τοσαύτην δὲ δόξαν ἔσχε τὸ σύγγραμμα
ὡς καὶ αἱρετιστὰς ἀπʼ αὐτοῦ γενέσθαι τοὺς
κληθέντας Ἡρακλειτείους.</p>

<milestone unit="section" n="7"/>
<p>Ἐδόκει δʼ αὐτῷ καθολικῶς μὲν τάδε· ἐκ πυρὸς
τὰ πάντα συνεστάναι καὶ εἰς τοῦτο ἀναλύεσθαι·
πάντα δὲ γίνεσθαι καθʼ εἱμαρμένην καὶ διὰ τῆς
ἐναντιοδρομίας ἡρμόσθαι τὰ ὄντα· καὶ πάντα
ψυχῶν εἶναι καὶ δαιμόνων πλήρη. εἴρηκε δὲ καὶ
περὶ τῶν ἐν κόσμῳ συνισταμένων πάντων παθῶν,
ὅτι τε ὁ ἥλιός ἐστι τὸ μέγεθος οἷος φαίνεται.
λέγεται δὲ καὶ "ψυχῆς πείρατα ἰὼν οὐκ ἂν ἐξεύροιο, πᾶσαν ἐπιπορευόμενος ὁδόν· οὕτω βαθὺν
λόγον ἔχει." τήν τʼ οἴησιν ἱερὰν νόσον ἔλεγε καὶ
τὴν ὅρασιν ψεύδεσθαι. λαμπρῶς τʼ ἐνίοτε ἐν τῷ
συγγράμματι καὶ σαφῶς ἐκβάλλει, ὥστε καὶ τὸν
νωθέστατον ῥᾳδίως γνῶναι καὶ δίαρμα ψυχῆς
λαβεῖν· ἥ τε βραχύτης καὶ τὸ βάρος τῆς ἑρμηνείας
ἀσύγκριτον.</p>

<milestone unit="section" n="8"/>
<p>Καὶ τὰ ἐπὶ μέρους δὲ αὐτῷ ὧδʼ ἔχει τῶν δογμάτων· πῦρ εἶναι στοιχεῖον καὶ πυρὸς ἀμοιβὴν τὰ
πάντα, ἀραιώσει καὶ πυκνώσει γινόμενα. σαφῶς
δʼ οὐδὲν ἐκτίθεται. γίνεσθαί τε πάντα κατʼ
ἐναντιότητα καὶ ῥεῖν τὰ ὅλα ποταμοῦ δίκην,
πεπεράνθαι τε τὸ πᾶν καὶ ἕνα εἶναι κόσμον· γεννᾶσθαί τε αὐτὸν ἐκ πυρὸς καὶ πάλιν ἐκπυροῦσθαι
κατά τινας περιόδους ἐναλλὰξ τὸν σύμπαντα αἰῶνα·
τοῦτο δὲ γίνεσθαι καθʼ εἱμαρμένην. τῶν δὲ
ἐναντίων τὸ μὲν ἐπὶ τὴν γένεσιν ἄγον καλεῖσθαι
πόλεμον καὶ ἔριν, τὸ δʼ ἐπὶ τὴν ἐκπύρωσιν ὁμο-</p>
<pb n="416"/>
<p>λογίαν καὶ εἰρήνην, καὶ τὴν μεταβολὴν ὁδὸν ἄνω
κάτω, τόν τε κόσμον γίνεσθαι κατʼ αὐτήν.</p>

<milestone unit="section" n="9"/>
<p>Πυκνούμενον γὰρ τὸ πῦρ ἐξυγραίνεσθαι συνιστάμενόν τε γίνεσθαι ὕδωρ, πηγνύμενον δὲ τὸ ὕδωρ εἰς
γῆν τρέπεσθαι· καὶ ταύτην ὁδὸν ἐπὶ τὸ κάτω εἶναι.
πάλιν τε αὖ τὴν γῆν χεῖσθαι, ἐξ ἧς τὸ ὕδωρ
γίνεσθαι, ἐκ δὲ τούτου τὰ λοιπά, σχεδὸν πάντα ἐπὶ
τὴν ἀναθυμίασιν ἀνάγων τὴν ἀπὸ τῆς θαλάττης·
αὕτη δέ ἐστιν ἡ ἐπὶ τὸ ἄνω ὁδός. γίνεσθαι δʼ
ἀναθυμιάσεις ἀπό τε γῆς καὶ θαλάττης, ἃς μὲν
λαμπρὰς καὶ καθαράς, ἃς δὲ σκοτεινάς. αὔξεσθαι
δὲ τὸ μὲν πῦρ ὑπὸ τῶν λαμπρῶν, τὸ δὲ ὑγρὸν ὑπὸ
τῶν ἑτέρων. τὸ δὲ περιέχον ὁποῖόν ἐστιν οὐ δηλοῖ·
εἶναι μέντοι ἐν αὐτῷ σκάφας ἐπεστραμμένας κατὰ
κοῖλον πρὸς ἡμᾶς, ἐν αἷς ἀθροιζομένας τὰς λαμπρὰς
ἀναθυμιάσεις ἀποτελεῖν φλόγας, ἃς εἶναι τὰ ἄστρα.

<milestone unit="section" n="10"/>
λαμπροτάτην δὲ εἶναι τὴν τοῦ ἡλίου φλόγα καὶ
θερμοτάτην. τὰ μὲν γὰρ ἄλλα ἄστρα πλεῖον
ἀπέχειν ἀπὸ γῆς καὶ διὰ τοῦτο ἧττον λάμπειν καὶ
θάλπειν, τὴν δὲ σελήνην προσγειοτέραν οὖσαν μὴ
διὰ τοῦ καθαροῦ φέρεσθαι τόπου. τὸν μέντοι ἥλιον
ἐν διαυγεῖ καὶ ἀμιγεῖ κινεῖσθαι<note n="1" place="unspecified" anchored="yes">
<foreign lang="greek">κεῖσθαι</foreign> ϝυλγ.· ξορρ. ρεισκε.</note> καὶ σύμμετρον
ἀφʼ ἡμῶν ἔχειν διάστημα· τοιγάρτοι μᾶλλον θερμαίνειν τε καὶ φωτίζειν. ἐκλείπειν τε ἥλιον καὶ
σελήνην, ἄνω στρεφομένων τῶν σκαφῶν· τούς τε
κατὰ μῆνα τῆς σελήνης σχηματισμοὺς γίνεσθαι
στρεφομένης ἐν αὐτῇ κατὰ μικρὸν τῆς σκάφης.
ἡμέραν τε καὶ νύκτα γίνεσθαι καὶ μῆνας καὶ ὥρας
ἐτείους καὶ ἐνιαυτοὺς ὑετούς τε καὶ πνεύματα καὶ
τὰ τούτοις ὅμοια κατὰ τὰς διαφόρους ἀναθυμιάσεις.

<milestone unit="section" n="11"/>

τὴν μὲν γὰρ λαμπρὰν ἀναθυμίασιν φλογωθεῖσαν ἐν
τῷ κύκλῳ<note n="2" place="unspecified" anchored="yes">
<foreign lang="greek">κοίλῳ</foreign> ρεισκε.</note> τοῦ ἡλίου ἡμέραν ποιεῖν, τὴν δὲ ἐναντίαν</p>
<pb n="418"/>
<p>ἐπικρατήσασαν νύκτʼ ἀποτελεῖν· καὶ ἐκ μὲν τοῦ
λαμπροῦ τὸ θερμὸν αὐξόμενον θέρος ποιεῖν, ἐκ
δὲ τοῦ σκοτεινοῦ τὸ ὑγρὸν πλεονάζον χειμῶνα
ἀπεργάζεσθαι. ἀκολούθως δὲ τούτοις καὶ περὶ
τῶν ἄλλων αἰτιολογεῖ. περὶ δὲ τῆς γῆς οὐδὲν
ἀποφαίνεται ποία τίς ἐστιν, ἀλλʼ οὐδὲ περὶ τῶν
σκαφῶν. καὶ ταῦτα μὲν ἦν αὐτῷ τὰ δοκοῦντα.</p>
<p>Τὰ δὲ περὶ Σωκράτους καὶ ὅσα ἐντυχὼν τῷ
συγγράμματι εἴποι, κομίσαντος Εὐριπίδου, καθά
φησιν Ἀρίστων, ἐν τῷ περὶ Σωκράτους εἰρήκαμεν.

<milestone unit="section" n="12"/>
Σέλευκος μέντοι φησὶν ὁ γραμματικὸς Κρότωνά
τινα ἱστορεῖν ἐν τῷ Κατακολυμβητῇ Κράτητά τινα
πρῶτον εἰς τὴν Ἑλλάδα κομίσαι τὸ βιβλίον· &lt;ὃν&gt;
καὶ εἰπεῖν Δηλίου τινὸς δεῖσθαι κολυμβητοῦ, ὃς
οὐκ ἀποπνιγήσεται ἐν αὐτῷ. ἐπιγράφουσι δʼ αὐτῷ
οἱ μὲν Μούσας, οἱ δὲ Περὶ φύσεως, Διόδοτος δὲ</p>
<p>
<hi rend="center">ἀκριβὲς οἰάκισμα πρὸς σταθμὴν βίου,</hi>
</p>
<p>ἄλλοι γνώμονʼ ἠθῶν, &lt;τοῦ θʼ ὅλου&gt; κόσμου τρόπιν
ἑνός τε ξυμπάντων τε.<note n="1" place="unspecified" anchored="yes">
<foreign lang="greek">καὶ γνώμονʼ ἠθῶν, &lt;καὶ καλὸν&gt; κόσμον τρόπων ἑνός τε
συμπάντων τε</foreign> διελς.</note> φασὶ δʼ αὐτὸν ἐρωτηθέντα διὰ τί σιωπᾷ, φάναι "ἵνʼ ὑμεῖς λαλῆτε."
ἐπόθησε δʼ αὐτοῦ καὶ Δαρεῖος μετασχεῖν καὶ
ἔγραψεν ὧδε πρὸς αὐτόν·</p>

<milestone unit="section" n="13"/>
<p>"Βασιλεὺς Δαρεῖος πατρὸς Υστάσπεω Ἡράκλειτον Ἐφέσιον σοφὸν ἄνδρα προσαγορεύει χαίρειν.</p>
<p>"Καταβέβλησαι λόγον Περὶ φύσεως δυσνόητόν</p>
<pb n="420"/>
<p>τε καὶ δυσεξήγητον. ἔν τισι μὲν οὖν ἑρμηνευόμενος
κατὰ λέξιν σὴν δοκεῖ δύναμίν τινα περιέχειν
θεωρίας κόσμου τε τοῦ σύμπαντος καὶ τῶν ἐν
τούτῳ γινομένων, ἅπερ ἐστὶν ἐν θειοτάτῃ κείμενα
κινήσει· τῶν δὲ πλείστων ἐποχὴν ἔχοντα, ὥστε καὶ
τοὺς ἐπὶ πλεῖστον μετεσχηκότας συγγραμμάτων
διαπορεῖσθαι τῆς ὀρθῆς<note n="1" place="unspecified" anchored="yes">
<foreign lang="greek">ὀρθῶς</foreign> ριξηαρδς.</note> δοκούσης γεγράφθαι παρὰ
σοὶ ἐξηγήσεως. βασιλεὺς οὖν Δαρεῖος Ὑστάσπου
βούλεται τῆς σῆς ἀκροάσεως μετασχεῖν καὶ παιδείας Ἑλληνικῆς. ἔρχου δὴ συντόμως πρὸς ἐμὴν
ὄψιν καὶ βασίλειον οἶκον.


<milestone unit="section" n="14"/>

Ἕλληνες γὰρ ἐπὶ τὸ
πλεῖστον ἀνεπισήμαντοι σοφοῖς ἀνδράσιν ὄντες παρορῶσι τὰ καλῶς ὑπʼ αὐτῶν ἐνδεικνύμενα πρὸς σπουδαίαν ἀκοὴν καὶ μάθησιν. παρʼ ἐμοὶ δʼ ὑπάρχει
σοι πᾶσα μὲν προεδρία, καθʼ ἡμέραν δὲ καλὴ καὶ
σπουδαία προσαγόρευσις καὶ βίος εὐδόκιμος σαῖς
παραινέσεσιν."</p>
<p>"Ἡράκλειτος Ἐφέσιος βασιλέϊ Δαρείῳ πατρὸς
Ὑστάσπεω χαίρειν.</p>
<p>"Ὁκόσοι τυγχάνουσιν ὄντες ἐπιχθόνιοι τῆς μὲν
ἀληθηίης καὶ δικαιοπραγμοσύνης ἀπέχονται, ἀπληστίῃ δὲ καὶ δοξοκοπίῃ προσέχουσι κακῆς ἕνεκα
ἀνοίης. ἐγὼ δʼ ἀμνηστίην ἔχων πάσης πονηρίης
καὶ κόρον φεύγων παντὸς οἰκειούμενον φθόνῳ καὶ
διὰ τὸ περιίστασθαι ὑπερηφανίην οὐκ ἂν ἀφικοίμην
εἰς Περσῶν χώρην, ὀλίγοις ἀρκεόμενος κατʼ ἐμὴν
γνώμην."</p>
<p>Τοιοῦτος μὲν ἁνὴρ καὶ πρὸς βασιλέα.</p>

<milestone unit="section" n="15"/>
<p>Δημήτριος δέ φησιν ἐν τοῖς Ὁμωνύμοις καὶ
Ἀθηναίων αὐτὸν ὑπερφρονῆσαι, δόξαν ἔχοντα</p>
<pb n="422"/>
<p>παμπλείστην, καταφρονούμενόν τε ὑπὸ τῶν Ἐφεσίων ἑλέσθαι μᾶλλον τὰ οἰκεῖα. μέμνηται αὐτοῦ
καὶ ὁ Φαληρεὺς Δημήτριος ἐν τῇ Σωκράτους
ἀπολογίᾳ. πλεῖστοί τέ εἰσιν ὅσοι ἐξήγηνται αὐτοῦ
τὸ σύγγραμμα· καὶ γὰρ Ἀντισθένης καὶ Ἡρακλείδης ὁ Ποντικὸς Κλεάνθης τε καὶ Σφαῖρος ὁ
Στωικός, πρὸς δὲ Παυσανίας ὁ κληθεὶς Ἡρακλειτιστής, Νικομήδης τε καὶ Διονύσιος· τῶν δὲ
γραμματικῶν Διόδοτος, ὃς οὔ φησι περὶ φύσεως
εἶναι τὸ σύγγραμμα, ἀλλὰ περὶ πολιτείας, τὸ δὲ
περὶ φύσεως ἐν παραδείγματος εἴδει κεῖσθαι.</p>

<milestone unit="section" n="16"/>
<p>Ἱερώνυμος δέ φησι καὶ Σκυθῖνον τὸν τῶν
ἰάμβων ποιητὴν ἐπιβαλέσθαι τὸν ἐκείνου λόγον διὰ
μέτρου ἐκβάλλειν. πολλά τʼ εἰς αὐτὸν ἐπιγράμματα
φέρεται, ἀτὰρ δὴ καὶ τόδε·</p>
<p>Ἡράκλειτος ἐγώ· τί μʼ ἄνω κάτω ἕλκετʼ ἄμουσοι;
οὐχ ὑμῖν ἐπόνουν, τοῖς δʼ ἔμʼ ἐπισταμένοις.</p>
<p>εἷς ἐμοὶ ἄνθρωπος τρισμύριοι, οἱ δʼ ἀνάριθμοι
οὐδείς. ταῦτʼ αὐδῶ καὶ παρὰ Φερσεφόνῃ.</p>
<p>καὶ ἄλλο τοιόνδε·</p>
<p>μὴ ταχὺς Ἡρακλείτου ἐπʼ ὀμφαλὸν εἴλεε βίβλον
τοὐφεσίου· μάλα τοι δύσβατος ἀτραπιτός.</p>
<p>ὀρφνὴ καὶ σκότος ἐστὶν ἀλάμπετον· ἢν δέ σε μύστης
εἰσαγάγῃ, φανεροῦ λαμπρότερʼ ἠελίου.</p>

<milestone unit="section" n="17"/>
<p>Γεγόνασι δʼ Ἡράκλειτοι πέντε· πρῶτος αὐτὸς
οὗτος· δεύτερος ποιητὴς λυρικός, οὗ ἐστι τῶν
δώδεκα θεῶν ἐγκώμιον· τρίτος ἐλεγείας ποιητὴς</p>
<pb n="424"/>
<p>Ἁλικαρνασσεύς, εἰς ὃν Καλλίμαχος πεποὶηκεν
οὕτως·</p>
<p>εἶπέ τις, Ἡράκλειτε, τεὸν μόρον, ἐς δʼ ἐμὲ δάκρυ
ἤγαγεν, ἐμνήσθην δʼ ὁσσάκις ἀμφότεροι</p>
<p>ἥλιον ἐν λέσχῃ κατεδύσαμεν. ἀλλὰ σὺ μέν που,
ξεῖνʼ Ἁλικαρνασσεῦ, τετράπαλαι σποδιή,</p>
<p>αἱ δὲ τεαὶ ζώουσιν ἀηδόνες, ᾗσιν ὁ πάντων
ἁρπάκτης Ἀΐδης οὐκ ἐπὶ χεῖρα βαλεῖ.</p>
<p>τέταρτος Λέσβιος, ἱστορίαν γεγραφὼς Μακεδονικήν· πέμπτος σπουδογέλοιος, ἀπὸ κιθαρῳδίας μεταβεβηκὼς εἰς &lt;τόδε&gt; τὸ εἶδος.</p>
</div2>
<div2 n="2" type="chapter">
<head>Κεφ. βʼ. ΧΕΝΟΦΑΝΗΣ</head>

<milestone unit="section" n="18"/>
<p>Ξενοφάνης Δεξίου ἤ, ὡς Ἀπολλόδωρος, Ὀρθομένους Κολοφώνιος ἐπαινεῖται πρὸς τοῦ Τίμωνος·
φησὶ γοῦν,</p>
<p>Ξεινοφάνην θʼ ὑπάτυφον, Ὁμηραπάτην ἐπικόπτην.</p>
<p>οὗτος ἐκπεσὼν τῆς πατρίδος ἐν Ζάγκλῃ τῆς
Σικελίας · · ·<note n="1" place="unspecified" anchored="yes">διελς αφτερ <foreign lang="greek">Σικελίας</foreign> ινσερτς <foreign lang="greek">&lt;διέτριβε καὶ τῆς εἰς Ἐλέαν
ἀποικίας κοινωνήσας ἐδίδασκεν ἐκεῖ&gt;.</foreign>
</note> διέτριβε δὲ καὶ ἐν Κατάνῃ. διήκουσε
δὲ κατʼ ἐνίους μὲν οὐδενός, κατʼ ἐνίους δὲ Βότω-</p>
<pb n="426"/>
<p>νος Ἀθηναίου ἤ, ὥς τινες, Ἀρχελάου. καί, ὡς
Σωτίων φησί, κατʼ Ἀναξίμανδρον ἦν. γέγραφε
δὲ καὶ ἐν ἔπεσι καὶ ἐλεγείας καὶ ἰάμβους καθʼ
Ἡσιόδου καὶ Ὁμήρου, ἐπικόπτων αὐτῶν τὰ περὶ
θεῶν εἰρημένα. ἀλλὰ καὶ αὐτὸς ἐρραψῴδει τὰ
ἑαυτοῦ. ἀντιδοξάσαι τε λέγεται Θαλῇ καὶ Πυθαγόρᾳ, καθάψασθαι δὲ καὶ Ἐπιμενίδου. μακροβιώτατός τε γέγονεν, ὥς που καὶ αὐτός φησιν·</p>

<milestone unit="section" n="19"/>
<p>ἤδη δʼ ἑπτά τʼ ἔασι καὶ ἑξήκοντʼ ἐνιαυτοὶ
βληστρίζοντες ἐμὴν φροντίδʼ ἀνʼ Ἑλλάδα γῆν·</p>
<p>ἐκ γενετῆς δὲ τότʼ ἦσαν ἐείκοσι πέντε τε πρὸς
τοῖς,</p>
<p>εἴπερ ἐγὼ περὶ τῶνδʼ οἶδα λέγειν ἐτύμως.</p>
<p>Φησὶ δὲ τέτταρα εἶναι τῶν ὄντων στοιχεῖα,
κόσμους δʼ ἀπείρους, οὐ παραλλακτοὺς δέ. τὰ
νέφη συνίστασθαι τῆς ἀφʼ ἡλίου ἀτμίδος ἀναφερομένης καὶ αἰρούσης αὐτὰ εἰς τὸ περιέχον. οὐσίαν
θεοῦ σφαιροειδῆ, μηδὲν ὅμοιον ἔχουσαν ἀνθρώπῳ·
ὅλον δὲ ὁρᾶν καὶ ὅλον ἀκούειν, μὴ μέντοι ἀναπνεῖν·
σύμπαντά τε εἶναι νοῦν καὶ φρόνησιν καὶ ἀΐδιον.
πρῶτός τε ἀπεφήνατο ὅτι πᾶν τὸ γινόμενον φθαρτόν
ἐστι καὶ ἡ ψυχὴ πνεῦμα.</p>

<milestone unit="section" n="20"/>
<p>Ἔφη δὲ καὶ τὰ πολλὰ ἥσσω νοῦ εἶναι. καὶ τοῖς
τυράννοις ἐντυγχάνειν ἢ ὡς ἥκιστα ἢ ὡς ἥδιστα.
Ἐμπεδοκλέους δὲ εἰπόντος αὐτῷ ὅτι ἀνεύρετός
ἐστιν ὁ σοφός, "εἰκότως," ἔφη· "σοφὸν γὰρ εἶναι
δεῖ τὸν ἐπιγνωσόμενον τὸν σοφόν.· φησὶ δὲ Σωτίων</p>
<pb n="428"/>
<p>πρῶτον αὐτὸν εἰπεῖν ἀκατάληπτʼ εἶναι τὰ πάντα,
πλανώμενος.</p>
<p>Ἐποίησε δὲ καὶ Κολοφῶνος κτίσιν καὶ τὸν εἰς
Ἐλέαν τῆς Ἰταλίας ἀποικισμὸν ἔπη δισχίλια. καὶ
ἤκμαζε κατὰ τὴν ἑξηκοστὴν Ὀλυμπιάδα. φησὶ
δὲ Δημήτριος ὁ Φαληρεὺς ἐν τῷ Περὶ γήρως
καὶ Παναίτιος ὁ Στωικὸς ἐν τῷ Περὶ εὐθυμίας ταῖς
ἰδίαις χερσὶ θάψαι τοὺς υἱεῖς αὐτόν, καθάπερ καὶ
Ἀναξαγόραν. δοκεῖ δὲ πεπρᾶσθαι ὑπὸ · · &lt;καὶ
λελύσθαι ὑπὸ&gt; τῶν Πυθαγορικῶν Παρμενίσκου
καὶ Ὀρεστάδου, καθά φησι Φαβωρῖνος ἐν Ἀπομνημονευμάτων πρώτῳ. γέγονε δὲ καὶ ἄλλος
Ξενοφάνης Λέσβιος ποιητὴς ἰάμβων.</p>
<p>Καὶ οὗτοι μὲν οἱ σποράδην.</p>
</div2>
<div2 n="3" type="chapter">
<head>Κεφ. γʼ. ΠΑΡΜΕΝΙΔΗΣ</head>

<milestone unit="section" n="21"/>
<p>Ξενοφάνους δὲ διήκουσε Παρμενίδης Πύρητος
Ἐλεάτης ʽτοῦτον Θεόφραστος ἐν τῇ Ἐπιτομῇ
Ἀναξιμάνδρου φησὶν ἀκοῦσαἰ. ὅμως δʼ οὖν
ἀκούσας καὶ Ξενοφάνους οὐκ ἠκολούθησεν αὐτῷ.
ἐκοινώνησε δὲ καὶ Ἀμεινίᾳ Διοχαίτα τῷ Πυθαγορικῷ, ὡς ἔφη Σωτίων, ἀνδρὶ πένητι μέν, καλῷ
δὲ καὶ ἀγαθῷ. ᾧ καὶ μᾶλλον ἠκολούθησε καὶ</p>
<pb n="430"/>
<p>ἀποθανόντος ἡρῷον ἱδρύσατο γένους τε ὑπάρχων
λαμπροῦ καὶ πλούτου, καὶ ὑπʼ Ἀμεινίου ἀλλʼ οὐχ
ὑπὸ Ξενοφάνους εἰς ἡσυχίαν προετράπη.</p>
<p>Πρῶτος δʼ οὗτος τὴν γῆν ἀπέφαινε σφαιροειδῆ
καὶ ἐν μέσῳ κεῖσθαι. δύο τε εἶναι στοιχεῖα, πῦρ
καὶ γῆν, καὶ τὸ μὲν δημιουργοῦ τάξιν ἔχειν, τὴν
δʼ ὕλης.


<milestone unit="section" n="22"/>

γένεσίν τʼ ἀνθρώπων ἐξ ἡλίου πρῶτον
γενέσθαι· αὐτὸν δὲ ὑπερέχειν<note n="1" place="unspecified" anchored="yes">
<foreign lang="greek">ὑπερέχειν] ὑπάρχειν</foreign> ϝυλγ. · ξορρ. απελτ.</note> τὸ θερμὸν καὶ τὸ
ψυχρόν, ἐξ ὧν τὰ πάντα συνεστάναι. καὶ τὴν
ψυχὴν καὶ τὸν νοῦν ταὐτὸν εἶναι, καθὰ μέμνηται
καὶ Θεόφραστος ἐν τοῖς Φυσικοῖς, πάντων σχεδὸν
ἐκτιθέμενος τὰ δόγματα. δισσήν τε ἔφη τὴν
φιλοσοφίαν, τὴν μὲν κατʼ ἀλήθειαν, τὴν δὲ κατὰ
δόξαν. διὸ καί φησί που·</p>
<p>χρεὼ δέ σε πάντα πυθέσθαι
ἠμὲν Ἀληθείης εὐκυκλέος<note n="2" place="unspecified" anchored="yes">
<foreign lang="greek">εὐπειθέος</foreign> ϝυλγ.</note> ἀτρεμὲς ἦτορ,
ἠδὲ βροτῶν δόξας, ταῖς οὐκ ἔνι πίστις ἀληθής.</p>
<p>Καὶ αὐτὸς δὲ διὰ ποιημάτων φιλοσοφεῖ, καθάπερ
Ἡσίοδός τε καὶ Ξενοφάνης καὶ Ἐμπεδοκλῆς.
κριτήριον δὲ τὸν λόγον εἶπε· τάς τε αἰσθήσεις μὴ
ἀκριβεῖς ὑπάρχειν. φησὶ γοῦν·</p>
<p>μηδέ σʼ ἔθος πολύπειρον ὁδὸν κατὰ τήνδε βιάσθω
νωμᾶν ἄσκοπον ὄμμα καὶ ἠχήεσσαν ἀκουὴν
καὶ γλῶσσαν, κρῖναι δὲ λόγῳ πολύδηριν ἔλεγχον.</p>

<milestone unit="section" n="23"/>
<p>διὸ καὶ περὶ αὐτοῦ φησιν ὁ Τίμων·</p>
<pb n="432"/>
<p>Παρμενίδου τε βίην μεγαλόφρονος οὐ πολύδοξον,
ὅς ῥʼ ἀπὸ φαντασίας ἀπάτης ἀνενείκατο νώσεις.</p>
<p>εἰς τοῦτον καὶ Πλάτων τὸν διάλογον γέγραφε,
"Παρμενίδην" ἐπιγράψας "ἢ Περὶ ἰδεῶν."</p>
<p>Ἤκμαζε δὲ κατὰ τὴν ἐνάτην καὶ ἑξηκοστὴν
Ὀλυμπιάδα. καὶ δοκεῖ πρῶτος πεφωρακέναι τὸν
αὐτὸν εἶναι Ἕσπερον καὶ Φωσφόρον, ὥς φησι
Φαβωρῖνος ἐν πέμπτῳ Ἀπομνημονευμάτων· οἱ
δὲ Πυθαγόραν· Καλλίμαχος δέ φησι μὴ εἶναι
αὐτοῦ τὸ ποίημα. λέγεται δὲ καὶ νόμους θεῖναι
τοῖς πολίταις, ὥς φησι Σπεύσιππος ἐν τῷ Περὶ
φιλοσόφων. καὶ πρῶτος ἐρωτῆσαι τὸν Ἀχιλλέα
λόγον, ὡς Φαβωρῖνος ἐν Παντοδαπῇ ἱστορίᾳ.</p>
<p>Γέγονε δὲ καὶ ἕτερος Παρμενίδης, ῥήτωρ τεχνογράφος.</p>
</div2>
<div2 n="4" type="chapter">
<head>Κεφ. δʼ. ΜΕΛΙΣΣΟΣ</head>

<milestone unit="section" n="24"/>
<p>Μέλισσος Ἰθαιγένους Σάμιος. οὗτος ἤκουσε Παρμενίδου· ἀλλὰ καὶ εἰς λόγους ἦλθεν Ἡρακλείτῳ·
ὅτε καὶ συνέστησεν αὐτὸν τοῖς Ἐφεσίοις ἀγνοοῦσι,
καθάπερ Ἱπποκράτης Δημόκριτον Ἀβδηρίταις.
γέγονε δὲ καὶ πολιτικὸς ἀνὴρ καὶ ἀποδοχῆς παρὰ
τοῖς πολίταις ἠξιωμένος· ὅθεν ναύαρχος αἱρεθεὶς
ἔτι καὶ μᾶλλον ἐθαυμάσθη διὰ τὴν οἰκείαν ἀρετήν.</p>
<p>Ἐδόκει δʼ αὐτῷ τὸ πᾶν ἄπειρον εἶναι καὶ ἀναλλοίωτον καὶ ἀκίνητον καὶ ἓν ὅμοιον ἑαυτῷ καὶ</p>
<pb n="434"/>
<p>πλῆρες· κίνησίν τε μὴ εἶναι, δοκεῖν δʼ εἶναι. ἀλλὰ
καὶ περὶ θεῶν ἔλεγε μὴ δεῖν ἀποφαίνεσθαι· μὴ γὰρ
εἶναι γνῶσιν αὐτῶν.</p>
<p>Φησὶ δʼ Ἀπολλόδωρος ἠκμακέναι αὐτὸν κατὰ
τὴν τετάρτην καὶ ὀγδοηκοστὴν Ὀλυμπιάδα.</p>
</div2>
<div2 n="5" type="chapter">
<head>Κεφ. εʼ. ΖΗΝΩΝ ΕΛΕΑΤΗΣ</head>

<milestone unit="section" n="25"/>
<p>Ζήνων Ἐλεάτης. τοῦτον Ἀπολλόδωρός φησιν
εἶναι ἐν Χρονικοῖς [Πύρητος τὸν δὲ Παρμενίδην]
φύσει μὲν Τελευταγόρου, θέσει δὲ Παρμενίδου
&lt;τὸν δὲ Παρμενίδην Πύρητος<note n="1" place="unspecified" anchored="yes">
<foreign lang="greek">τὸν δὲ . . . Πύρητος</foreign> τρανσποσεδ βψ καρστεν.</note>&gt;. περὶ τούτου καὶ
Μελίσσου Τίμων φησὶ ταῦτα·</p>
<p>ἀμφοτερογλώσσου τε μέγα σθένος οὐκ ἀλαπαδνὸν
Ζήνωνος πάντων ἐπιλήπτορος, ἠδὲ Μέλισσον,
πολλῶν φαντασμῶν ἐπάνω, παύρων γε μὲν ἥσσω.</p>
<p>Ὁ δὴ Ζήνων διακήκοε Παρμενίδου καὶ γέγονεν
αὐτοῦ παιδικά. καὶ εὐμήκης ἦν, καθά φησι
Πλάτων ἐν τῷ Παρμενίδῃ, ὁ δʼ αὐτὸς ἐν τῷ
Σοφιστῇ καὶ ἐν τῷ Φαίδρῳ &lt;αὐτοῦ μέμνηται&gt; καὶ
Ἐλεατικὸν Παλαμήδην αὐτὸν καλεῖ. φησὶ δʼ
Ἀριστοτέλης εὑρετὴν αὐτὸν γενέσθαι διαλεκτικῆς,
ὥσπερ Ἐμπεδοκλέα ῥητορικῆς.</p>

<milestone unit="section" n="26"/>
<p>Γέγονε δὲ ἀνὴρ γενναιότατος καὶ ἐν φιλοσοφίᾳ
καὶ ἐν πολιτείᾳ· φέρεται γοῦν αὐτοῦ βιβλία πολλῆς
συνέσεως γέμοντα. καθελεῖν δὲ θελήσας Νέαρχον
τὸν τύραννον--οἱ δὲ Διομέδοντα--συνελήφθη, καθά
φησιν Ἡρακλείδης ἐν τῇ Σατύρου ἐπιτομῇ. ὅτε
καὶ ἐξεταζόμενος τοὺς συνειδότας καὶ περὶ τῶν</p>
<pb n="436"/>
<p>ὅπλων ὧν ἦγεν εἰς Λιπάραν, πάντας ἐμήνυσεν αὐτοῦ τοὺς φίλους, βουλόμενος αὐτὸν ἔρημον καταστῆσαι· εἶτα περί τινων εἰπεῖν ἔχειν τινα &lt;ἔφη&gt;
αὐτῷ πρὸς τὸ οὖς καὶ δακὼν οὐκ ἀνῆκεν ἕως
ἀπεκεντήθη, ταὐτὸν Ἀριστογείτονι τῷ τυραννοκτόνῳ παθών.</p>

<milestone unit="section" n="27"/>
<p>Δημήτριος δέ φησιν ἐν τοῖς Ὁμωνύμοις τὸν
μυκτῆρα αὐτὸν ἀποτραγεῖν. Ἀντισθένης δὲ ἐν
ταῖς Διαδοχαῖς φησι μετὰ τὸ μηνῦσαι τοὺς φίλους
ἐρωτηθῆναι πρὸς τοῦ τυράννου εἴ τις ἄλλος εἴη·
τὸν δὲ εἰπεῖν, "σὺ ὁ τῆς πόλεως ἀλιτήριος."
πρός τε τοὺς παρεστῶτας φάναι· "θαυμάζω
ὑμῶν τὴν δειλίαν, εἰ τούτων ἕνεκεν ὧν νῦν ἐγὼ
ὑπομένω, δουλεύετε τῷ τυράννῳ·" καὶ τέλος ἀποτραγόντα τὴν γλῶτταν προσπτύσαι αὐτῷ· τοὺς δὲ
πολίτας παρορμηθέντας αὐτίκα τὸν τύραννον καταλεῦσαι. ταὐτὰ δὲ σχεδὸν οἱ πλείους λαλοῦσιν.
Ἕρμιππος δέ φησιν εἰς ὅλμον αὐτὸν βληθῆναι καὶ
κατακοπῆναι.</p>

<milestone unit="section" n="28"/>
<p>Καὶ εἰς αὐτὸν ἡμεῖς εἴπομεν οὕτως·</p>
<p>ἤθελες, ὦ Ζήνων, καλὸν ἤθελες ἄνδρα τύραννον
κτείνας ἐκλῦσαι δουλοσύνης Ἐλέαν.</p>
<p>ἀλλʼ ἐδάμης· δὴ γάρ δε λαβὼν ὁ τύραννος ἐν
ὅλμῳ</p>
<p>κόψε. τί τοῦτο λέγω; σῶμα γάρ, οὐχὶ δὲ σέ.</p>
<p>Γέγονε δὲ τά τε ἄλλα ἀγαθὸς ὁ Ζήνων, ἀλλὰ καὶ
ὑπεροπτικὸς τῶν μειζόνων κατʼ ἴσον Ἡρακλείτῳ·</p>
<pb n="438"/>
<p>καὶ γὰρ οὗτος τὴν πρότερον μὲν Ὑέλην, ὕστερον
δʼ Ἐλέαν, Φωκαέων οὖσαν ἀποικίαν, αὑτοῦ δὲ
πατρίδα, πόλιν εὐτελῆ καὶ μόνον ἄνδρας ἀγαθοὺς
τρέφειν ἐπισταμένην ἠγάπησε μᾶλλον τῆς Ἀθηναίων μεγαλαυχίας, οὐκ ἐπιδημήσας πώμαλα πρὸς
αὐτούς, ἀλλʼ αὐτόθι καταβιούς.</p>

<milestone unit="section" n="29"/>
<p>Οὗτος καὶ τὸν Ἀχιλλέα πρῶτος λόγον ἠρώτησε
[Φαβωρῖνος δέ φησι Παρμενίδην] καὶ ἄλλους
συχνούς. ἀρέσκει δʼ αὐτῷ τάδε· κόσμους εἶναι
κενόν τε μὴ εἶναι· γεγενῆσθαι δὲ τὴν τῶν πάντων
φύσιν ἐκ θερμοῦ καὶ ψυχροῦ καὶ ξηροῦ καὶ ὑγροῦ,
λαμβανόντων αὐτῶν εἰς ἄλληλα τὴν μεταβολήν·
γένεσίν τε ἀνθρώπων ἐκ γῆς εἶναι καὶ ψυχὴν
κρᾶμα ὑπάρχειν ἐκ τῶν προειρημένων κατὰ
μηδενὸς τούτων ἐπικράτησιν.</p>
<p>Τοῦτόν φασι λοιδορούμενον ἀγανακτῆσαι· αἰτιασαμένου δέ τινος, φάναι "ἐὰν μὴ λοιδορούμενος
προσποιῶμαι, οὐδʼ ἐπαινούμενος αἰσθήσομαι."</p>
<p>Ὅτι δὲ γεγόνασι Ζήνωνες ὀκτὼ ἐν τῷ Κιτιεῖ
διειλέγμεθα. ἤκμαζε δʼ οὗτος κατὰ τὴν ἐνάτην
&lt;καὶ ἑβδομηκοστὴν&gt; Ὀλυμπιάδα.</p>
</div2>
<div2 n="6" type="chapter">
<head>Κεφ. σʼ. ΛΕΥΚΙΠΠΟΣ</head>

<milestone unit="section" n="30"/>
<p>Λεύκιππος Ἐλεάτης, ὡς δέ τινες, Ἀβδηρίτης,
κατʼ ἐνίους δὲ Μιλήσιος.<note n="1" place="unspecified" anchored="yes">
<foreign lang="greek">Μήλιος</foreign> ξοδδ.</note> οὗτος ἤκουσε Ζήνωνος.
ἤρεσκε δʼ αὐτῷ ἄπειρα εἶναι τὰ πάντα καὶ εἰς</p>
<pb n="440"/>
<p>ἄλληλα μεταβάλλειν, τό τε πᾶν εἶναι κενὸν καὶ
πλῆρες [σωμάτων]. τούς τε κόσμους γίνεσθαι
σωμάτων εἰς τὸ κενὸν ἐμπιπτόντων καὶ ἀλλήλοις
περιπλεκομένων· ἔκ τε τῆς κινήσεως κατὰ τὴν
αὔξησιν αὐτῶν γίνεσθαι τὴν τῶν ἀστέρων φύσιν.
φέρεσθαι δὲ τὸν ἥλιον ἐν μείζονι κύκλῳ περὶ τὴν
σελήνην· τὴν γῆν ὀχεῖσθαι περὶ τὸ μέσον δινουμένην· σχῆμά τʼ αὐτῆς τυμπανῶδες εἶναι. πρῶτός τε
ἀτόμους ἀρχὰς ὑπεστήσατο. &lt;καὶ&gt; κεφαλαιωδῶς
μὲν ταῦτα· ἐπὶ μέρους δʼ ὧδε ἔχει.</p>

<milestone unit="section" n="31"/>
<p>Τὸ μὲν πᾶν ἄπειρόν φησιν, ὡς προείρηται· τούτου
δὲ τὸ μὲν πλῆρες εἶναι, τὸ δὲ κενόν, &lt;ἃ&gt; καὶ στοιχεῖά
φησι. κόσμους τε ἐκ τούτων ἀπείρους εἶναι καὶ
διαλύεσθαι εἰς ταῦτα. γίνεσθαι δὲ τοὺς κόσμους
οὕτω· φέρεσθαι κατʼ ἀποτομὴν ἐκ τῆς ἀπείρου
πολλὰ σώματα παντοῖα τοῖς σχήμασιν εἰς μέγα
κενόν, ἅπερ ἀθροισθέντα δίνην ἀπεργάζεσθαι μίαν,
καθʼ ἣν προσκρούοντα &lt;ἀλλήλοισ&gt; καὶ παντοδαπῶς
κυκλούμενα διακρίνεσθαι χωρὶς τὰ ὅμοια πρὸς
τὰ ὅμοια. ἰσορρόπων δὲ διὰ τὸ πλῆθος μηκέτι
δυναμένων περιφέρεσθαι, τὰ μὲν λεπτὰ χωρεῖν εἰς
τὸ ἔξω κενόν, ὥσπερ διαττώμενα· τὰ δὲ λοιπὰ
συμμένειν καὶ περιπλεκόμενα συγκατατρέχειν ἀλλήλοις καὶ ποιεῖν πρῶτόν τι σύστημα σφαιροειδές.

<milestone unit="section" n="32"/>
τοῦτο δʼ οἷον ὑμένα ἀφίστασθαι, περιέχοντʼ ἐν
ἑαυτῷ παντοῖα σώματα· ὧν κατὰ τὴν τοῦ μέσου
ἀντέρεισιν περιδινουμένων λεπτὸν γενέσθαι τὸν
πέριξ ὑμένα, συρρεόντων ἀεὶ τῶν συνεχῶν κατʼ
ἐπίψαυσιν τῆς δίνης. καὶ οὕτω γενέσθαι τὴν γῆν,</p>
<pb n="442"/>
<p>συμμενόντων τῶν ἐνεχθέντων ἐπὶ τὸ μέσον. αὐτόν
τε πάλιν τὸν περιέχοντα οἷον ὑμένα αὔξεσθαι κατὰ
τὴν ἐπέκκρισιν<note n="1" place="unspecified" anchored="yes">φορ <foreign lang="greek">ἐπέκρυσιν</foreign> οφ ξοδδ. ροηδε ξονjεξτυρεδ <foreign lang="greek">ἐπείσρυσιν</foreign>,
ηειδελ <foreign lang="greek">ἐπέκκρισιν</foreign>.</note> τῶν ἔξωθεν σωμάτων· δίνῃ τε
φερόμενον αὐτὸν ὧν ἂν ἐπιψαύοῃ, ταῦτα ἐπικτᾶσθαι.
τούτων δέ τινα συμπλεκόμενα ποιεῖν σύστημα, τὸ
μὲν πρῶτον κάθυγρον καὶ πηλῶδες, ξηρανθέντα καὶ
περιφερόμενα σὺν τῇ τοῦ ὅλου δίνῃ, εἶτʼ ἐκπυρωθέντα τὴν τῶν ἀστέρων ἀποτελέσαι φύσιν.</p>

<milestone unit="section" n="33"/>
<p>Εἶναι δὲ τὸν τοῦ ἡλίου κύκλον ἐξώτατον, τὸν
δὲ τῆς σελήνης προσγειότατον, τῶν ἄλλων μεταξὺ
τούτων. καὶ πάντα μὲν τὰ ἄστρα πυροῦσθαι διὰ
τὸ τάχος τῆς φορᾶς, τὸν δʼ ἥλιον &lt;καὶ&gt; ὑπὸ τῶν
ἀστέρων ἐκπυροῦσθαι· τὴν δὲ σελήνην τοῦ πυρὸς
ὀλίγον μεταλαμβάνειν. ἐκλείπειν δʼ ἥλιον καὶ σελήνην &lt;· · τὴν δὲ λόξωσιν τοῦ Ζῳδιακοῦ γενέσθαι&gt;
τῷ κεκλίσθαι τὴν γῆν πρὸς μεσημβρίαν· τὰ δὲ
πρὸς ἄρκτῳ ἀεί τε νίφεσθαι καὶ κατάψυχρα εἶναι
καὶ πήγνυσθαι. καὶ τὸν μὲν ἥλιον ἐκλείπειν σπανίως, τὴν δὲ σελήνην συνεχές, διὰ τὸ ἀνίσους εἶναι
τοὺς κύκλους αὐτῶν. εἶναί τε ὥσπερ γενέσεις
κόσμου, οὕτω καὶ αὐξήσεις καὶ φθίσεις καὶ φθοράς,
κατά τινα ἀνάγκην, ἣν ὁποία ἐστὶν &lt;οὐ&gt; διασαφεῖ.</p>
</div2>
<div2 n="7" type="chapter">
<head>Κεφ. ζʼ. ΔΗΜΟΚΡΙΤΟΣ</head>

<milestone unit="section" n="34"/>
<p>Δημόκριτος Ἡγησιστράτου, οἱ δὲ Ἀθηνοκρίτου,
τινὲς Δαμασίππου Ἀβδηρίτης ἤ, ὡς ἔνιοι, Μιλήσιος.
οὗτος μάγων τινῶν διήκουσε καὶ Χαλδαίων, Ξέρξου</p>
<pb n="444"/>
<p>τοῦ βασιλέως τῷ πατρὶ αὐτοῦ ἐπιστάτας καταλιπόντος, ἡνίκα ἐξενίσθη παρʼ αὐτῷ, καθά φησι
καὶ Ἡρόδοτος· παρʼ ὧν τά τε περὶ θεολογίας καὶ
ἀστρολογίας ἔμαθεν ἔτι παῖς ὤν. ὕστερον δὲ
Λευκίππῳ παρέβαλε καὶ Ἀναξαγόρᾳ κατά τινας,
ἔτεσιν ὢν αὐτοῦ νεώτερος τετταράκοντα. Φαβωρῖνος δέ φησιν ἐν Παντοδαπῇ ἱστορίᾳ λέγειν Δημόκριτον περὶ Ἀναξαγόρου ὡς οὐκ εἴησαν αὐτοῦ αἱ
δόξαι αἵ τε περὶ ἡλίου καὶ σελήνης, ἀλλὰ ἀρχαῖαι,
τὸν δʼ ὑφῃρῆσθαι.


<milestone unit="section" n="35"/>

διασύρειν τε αὐτοῦ τὰ περὶ τῆς
διακοσμήσεως καὶ τοῦ νοῦ, ἐχθρῶς ἔχοντα πρὸς
αὐτὸν ὅτι δὴ μὴ προσήκατο αὐτόν. πῶς οὖν κατά
τινας ἀκήκοεν αὐτοῦ;</p>
<p>Φησὶ δὲ Δημήτριος ἐν Ὁμωνύμοις καὶ Ἀντισθένης ἐν Διαδοχαῖς ἀποδημῆσαι αὐτὸν καὶ εἰς
Αἴγυπτον πρὸς τοὺς ἱερέας γεωμετρίαν μαθησόμενον καὶ πρὸς Χαλδαίους εἰς τὴν Περσίδα καὶ εἰς
τὴν Ἐρυθρὰν θάλασσαν γενέσθαι. τοῖς τε Γυμνοσοφισταῖς φασί τινες συμμῖξαι αὐτὸν ἐν Ἰνδίᾳ
καὶ εἰς Αἰθιοπίαν ἐλθεῖν. τρίτον τε ὄντα ἀδελφὸν
νείμασθαι τὴν οὐσίαν· καὶ οἱ μὲν πλείους φασὶ τὴν
ἐλάττω μοῖραν ἑλέσθαι τὴν ἐν ἀργυρίῳ, χρείαν
ἔχοντα &lt;διὰ τὸ&gt; ἀποδημῆσαι τούτου κἀκείνων
δολίως ὑποπτευσάντων.


<milestone unit="section" n="36"/>

ὁ δὲ Δημήτριος ὑπὲρ
ἑκατὸν τάλαντά φησιν εἶναι αὐτῷ τὸ μέρος, ἃ πάντα
καταναλῶσαι. λέγει δʼ ὅτι τοσοῦτον ἦν φιλόπονος
ὥστε τοῦ περικήπου δωμάτιόν τι ἀποτεμόμενος
κατάκλειστος ἦν· καί ποτε τοῦ πατρὸς αὐτοῦ πρὸς
θυσίαν βοῦν ἀγαγόντος καὶ αὐτόθι προσδήσαντος,
ἱκανὸν χρόνον μὴ γνῶναι, ἕως αὐτὸν ἐκεῖνος</p>
<pb n="446"/>
<p>διαναστήσας προφάσει τῆς θυσίας καὶ τὰ περὶ τὸν
βοῦν διηγήσατο. "δοκεῖ δέ," φησί, "καὶ Ἀθήναζε
ἐλθεῖν καὶ μὴ σπουδάσαι γνωσθῆναι, δόξης καταφρονῶν. καὶ εἰδέναι μὲν Σωκράτη, ἀγνοεῖσθαι δὲ
ὑπʼ αὐτοῦ· ιἦλθον γάρ,ʼ φησίν, ιεἰς Ἀθήνας καὶ
οὔτις με ἔγνωκεν.ʼ"</p>

<milestone unit="section" n="37"/>
<p>"Εἴπερ οἱ Ἀντερασταὶ Πλάτωνός εἰσι," φησὶ
Θρασύλος, "οὗτος ἂν εἴη ὁ παραγενόμενος ἀνώνυμος, τῶν περὶ Οἰνοπίδην καὶ Ἀναξαγόραν ἕτερος,
ἐν τῇ πρὸς Σωκράτην ὁμιλίᾳ διαλεγόμενος περὶ
φιλοσοφίας, ᾧ, φησίν, ὡς πεντάθλῳ ἔοικεν ὁ φιλόσοφος, καὶ ἦν ὡς ἀληθῶς ἐν φιλοσοφίᾳ πένταθλος·
τὰ γὰρ φυσικὰ καὶ τὰ ἠθικὰ &lt;ἤσκητο&gt;, ἀλλὰ καὶ
τὰ μαθηματικὰ καὶ τοὺς ἐγκυκλίους λόγους καὶ
περὶ τεχνῶν πᾶσαν εἶχεν ἐμπειρίαν." τούτου ἐστὶ
καὶ τὸ "λόγος ἔργου σκιή." Δημήτριος δὲ ὁ
Φαληρεὺς ἐν τῇ Σωκράτους ἀπολογίᾳ μηδὲ ἐλθεῖν
φησιν αὐτὸν εἰς Ἀθήνας. τοῦτο δὲ καὶ μεῖζον,
εἴγε τοσαύτης πόλεως ὑπερεφρόνησεν, οὐκ ἐκ τόπου
δόξαν λαβεῖν βουλόμενος, ἀλλὰ τόπῳ δόξαν περιθεῖναι
προελόμενος.</p>

<milestone unit="section" n="38"/>
<p>Δῆλον δὲ κἀκ τῶν συγγραμμάτων οἷος ἦν.
"δοκεῖ δέ," φησὶν ὁ Θρασύλος, "ζηλωτὴς γεγονέναι τῶν Πυθαγορικῶν· ἀλλὰ καὶ αὐτοῦ Πυθαγόρου
μέμνηται, θαυμάζων αὐτὸν ἐν τῷ ὁμωνύμῳ συγγράμματι. πάντα δὲ δοκεῖν παρὰ τούτου λαβεῖν
καὶ αὐτοῦ δʼ ἂν ἀκηκοέναι, εἰ μὴ τὰ τῶν χρόνων
ἐμάχετο." πάντως μέντοι τῶν Πυθαγορικῶν τινος</p>
<pb n="448"/>
<p>ἀκοῦσαί φησιν αὐτὸν Γλαῦκος ὁ Ῥηγῖνος, κατὰ
τοὺς αὐτοὺς χρόνους αὐτῷ γεγονώς. φησὶ δὲ καὶ
Ἀπολλόδωρος ὁ Κυζικηνὸς Φιλολάῳ αὐτὸν συγγεγονέναι.</p>
<p>Ἤσκει δέ, φησὶν ὁ Ἀντισθένης, καὶ ποικίλως
δοκιμάζειν τὰς φαντασίας, ἐρημάζων ἐνίοτε καὶ
τοῖς τάφοις ἐνδιατρίβων.


<milestone unit="section" n="39"/>

ἐλθόντα δή φησιν αὐτὸν
ἐκ τῆς ἀποδημίας ταπεινότατα διάγειν, ἅτε πᾶσαν
τὴν οὐσίαν καταναλωκότα· τρέφεσθαί τε διὰ τὴν
ἀπορίαν ἀπὸ τἀδελφοῦ Δαμάσου. ὡς δὲ προειπών
τινα τῶν μελλόντων εὐδοκίμησε, λοιπὸν ἐνθέου
δόξης παρὰ τοῖς πλείστοις ἠξιώθη. νόμου δʼ
ὄντος τὸν ἀναλώσαντα τὴν πατρῴαν οὐσίαν μὴ
ἀξιοῦσθαι ταφῆς ἐν τῇ πατρίδι, φησὶν ὁ Ἀντισθένης συνέντα, μὴ ὑπεύθυνος γενηθείη πρός τινων
φθονούντων καὶ συκοφαντούντων, ἀναγνῶναι αὐτοῖς
τὸν Μέγαν διάκοσμον, ὃς ἁπάντων αὐτοῦ τῶν
συγγραμμάτων προέχει· καὶ πεντακοσίοις ταλάντοις
τιμηθῆναι· μὴ μόνον δέ, ἀλλὰ καὶ χαλκαῖς εἰκόσι·
καὶ τελευτήσαντʼ αὐτὸν δημοσίᾳ ταφῆναι, βιώσαντα
ὑπὲρ τὰ ἑκατὸν ἔτη.


<milestone unit="section" n="40"/>

ὁ δὲ Δημήτριος τοὺς συγγενέας αὐτοῦ φησιν ἀναγνῶναι τὸν Μέγαν διάκοσμον, ὃν μόνον ἑκατὸν ταλάντων τιμηθῆναι.
ταὐτὰ δὲ καὶ Ἱππόβοτός φησιν.</p>
<p>Ἀριστόξενος δʼ ἐν τοῖς Ἱστορικοῖς ὑπομνήμασί
φησι Πλάτωνα θελῆσαι συμφλέξαι τὰ Δημοκρίτου
συγγράμματα, ὁπόσα ἐδυνήθη συναγαγεῖν, Ἀμύκλαν</p>
<pb n="450"/>
<p>δὲ καὶ Κλεινίαν τοὺς Πυθαγορικοὺς κωλῦσαι
αὐτόν, ὡς οὐδὲν ὄφελος· παρὰ πολλοῖς γὰρ εἶναι
ἤδη τὰ βιβλία. καὶ δῆλον δέ· πάντων γὰρ σχεδὸν
τῶν ἀρχαίων μεμνημένος ὁ Πλάτων οὐδαμοῦ
Δημοκρίτου διαμνημονεύει, ἀλλʼ οὐδʼ ἔνθʼ ἀντειπεῖν
τι αὐτῷ δέοι, δῆλον &lt;ὅτι&gt; εἰδὼς ὡς πρὸς τὸν
ἄριστον αὐτῷ τῶν φιλοσόφων &lt;ὁ ἀγὼν&gt; ἔσοιτο·
ὅν γε καὶ Τίμων τοῦτον ἐπαινέσας τὸν τρόπον
ἔχει·</p>
<p>οἷον Δημόκριτόν τε περίφρονα, ποιμένα μύθων,
ἀμφίνοον λεσχῆνα μετὰ πρώτοισιν ἀνέγνων.</p>

<milestone unit="section" n="41"/>
<p>Γέγονε δὲ τοῖς χρόνοις, ὡς αὐτός φησιν ἐν τῷ
Μικρῷ διακόσμῳ, νέος κατὰ πρεσβύτην Ἀναξαγόραν, ἔτεσιν αὐτοῦ νεώτερος τετταράκοντα. συντετάχθαι δέ φησι τὸν Μικρὸν διάκοσμον ἔτεσιν
ὕστερον τῆς Ἰλίου ἁλώσεως τριάκοντα καὶ ἑπτακοσίοις. γεγόνοι δʼ ἄν, ὡς μὲν Ἀπολλόδωρος
ἐν Χρονικοῖς, κατὰ τὴν ὀγδοηκοστὴν Ὀλυμπιάδα·
ὡς δὲ Θρασύλος ἐν τῷ ἐπιγραφομένῳ Τὰ πρὸ τῆς
ἀναγνώσεως τῶν Δημοκρίτου βιβλίων, κατὰ τὸ
τρίτον ἔτος τῆς ἑβδόμης καὶ ἑβδομηκοστῆς Ὀλυμπιάδος, ἐνιαυτῷ, φησί, πρεσβύτερος ὢν Σωκράτους.
εἴη ἂν οὖν κατʼ Ἀρχέλαον τὸν Ἀναξαγόρου
μαθητὴν καὶ τοὺς περὶ Οἰνοπίδην· καὶ γὰρ τούτου
μέμνηται.


<milestone unit="section" n="42"/>

μέμνηται δὲ καὶ τῆς περὶ τοῦ ἑνὸς
δόξης τῶν περὶ Παρμενίδην καὶ Ζήνωνα, ὡς κατʼ
αὐτὸν μάλιστα διαβεβοημένων, καὶ Πρωταγόρου
τοῦ Ἀβδηρίτου, ὃς ὁμολογεῖται κατὰ Σωκράτην
γεγονέναι.</p>
<p>Φησὶ δʼ Ἀθηνόδωρος ἐν ὀγδόῃ Περιπάτων, ἐλθόντος Ἱπποκράτους πρὸς αὐτόν, κελεῦσαι κομι-</p>
<pb n="452"/>
<p>σθῆναι γάλα· καὶ θεασάμενον τὸ γάλα εἰπεῖν εἶναι
αἰγὸς πρωτοτόκου καὶ μελαίνης· ὅθεν τὴν ἀκρίβειαν
αὐτοῦ θαυμάσαι τὸν Ἱπποκράτην. ἀλλὰ καὶ κόρης
ἀκολουθούσης τῷ Ἱπποκράτει, τῇ μὲν πρώτῃ
ἡμέρᾳ ἀσπάσασθαι οὕτω "χαῖρε κόρη," τῇ δʼ
ἐχομένῃ "χαῖρε γύναι"· καὶ ἦν ἡ κόρη τῆς
νυκτὸς διεφθαρμένη.</p>

<milestone unit="section" n="43"/>
<p>Τελευτῆσαι δὲ τὸν Δημόκριτόν φησιν Ἕρμιππος
τοῦτον τὸν τρόπον. ἤδη ὑπέργηρων ὄντα πρὸς
τῷ καταστρέφειν εἶναι. τὴν οὖν ἀδελφὴν<note n="1" place="unspecified" anchored="yes">
<foreign lang="greek">ἀδελφιδῆν</foreign> ξονι. ρεισκε.</note> λυπεῖσθαι
ὅτι ἐν τῇ τῶν θεσμοφόρων ἑορτῇ μέλλοι τεθνήξεσθαι καὶ τῇ θεῷ τὸ καθῆκον αὐτὴ οὐ ποιήσειν
τὸν δὲ θαρρεῖν εἰπεῖν καὶ κελεῦσαι αὑτῷ προσφέρειν
ἄρτους θερμοὺς ὁσημέραι. τούτους δὴ ταῖς ῥισὶ
προσφέρων διεκράτησεν αὑτὸν τὴν ἑορτήν· ἐπειδὴ
δὲ παρῆλθον αἱ ἡμέραι, τρεῖς δʼ ἦσαν, ἀλυπότατα
τὸν βίον προήκατο, ὥς φησιν ὁ Ἵππαρχος, ἐννέα
πρὸς τοῖς ἑκατὸν ἔτη βιούς.</p>
<p>Ἡμεῖς τʼ εἰς αὐτὸν ἐν τῇ Παμμέτρῳ τοῦτον
ἐποιήσαμεν τὸν τρόπον·</p>
<p>καὶ τίς ἔφυ σοφὸς ὧδε, τίς ἔργον ἔρεξε τοσοῦτον
ὅσσον ὁ παντοδαὴς ἤνυσε Δημόκριτος;</p>
<p>ὃς Θάνατον παρεόντα τρίʼ ἤματα δώμασιν ἔσχεν
καὶ θερμοῖς ἄρτων ἄσθμασιν ἐξένισεν.</p>
<p>τοιοῦτος μὲν ὁ βίος τἀνδρός.</p>

<milestone unit="section" n="44"/>
<p>Δοκεῖ δʼ αὐτῷ τάδε· ἀρχὰς εἶναι τῶν ὅλων
ἀτόμους καὶ κενόν, τὰ δʼ ἄλλα πάντα νενομίσθαι·
ἀπείρους τε εἶναι κόσμους καὶ γενητοὺς καὶ φθαρτούς. μηδέν τε ἐκ τοῦ μὴ ὄντος γίνεσθαι μηδὲ</p>
<pb n="454"/>
<p>εἰς τὸ μὴ ὂν φθείρεσθαι. καὶ τὰς ἀτόμους δὲ
ἀπείρους εἶναι κατὰ μέγεθος καὶ πλῆθος, φέρεσθαι
δʼ ἐν τῷ ὅλῳ δινουμένας, καὶ οὕτω πάντα τὰ
συγκρίματα γεννᾶν, πῦρ, ὕδωρ, ἀέρα, γῆν· εἶναι
γὰρ καὶ ταῦτα ἐξ ἀτόμων τινῶν συστήματα·
ἅπερ εἶναι ἀπαθῆ καὶ ἀναλλοίωτα διὰ τὴν στερρότητα. τόν τε ἥλιον καὶ τὴν σελήνην ἐκ τοιούτων
λείων καὶ περιφερῶν ὄγκων συγκεκρίσθαι, καὶ
τὴν ψυχὴν ὁμοίως· ἣν καὶ νοῦν ταὐτὸν εἶναι. ὁρᾶν
δʼ ἡμᾶς κατʼ εἰδώλων ἐμπτώσεις.</p>

<milestone unit="section" n="45"/>
<p>Πάντα τε κατʼ ἀνάγκην γίνεσθαι, τῆς δίνης
αἰτίας οὔσης τῆς γενέσεως πάντων, ἣν ἀνάγκην
λέγει. τέλος δʼ εἶναι τὴν εὐθυμίαν, οὐ τὴν αὐτὴν
οὖσαν τῇ ἡδονῇ, ὡς ἔνιοι παρακούσαντες ἐξεδέξαντο,
ἀλλὰ καθʼ ἣν γαληνῶς καὶ εὐσταθῶς ἡ ψυχὴ διάγει,
ὑπὸ μηδενὸς ταραττομένη φόβου ἢ δεισιδαιμονίας
ἢ ἄλλου τινὸς πάθους. καλεῖ δʼ αὐτὴν καὶ εὐεστὼ
καὶ πολλοῖς ἄλλοις ὀνόμασι. ποιότητας δὲ νόμῳ
εἶναι, φύσει δʼ ἄτομα καὶ κενόν. καὶ ταῦτα μὲν
αὐτῷ ἐδόκει.</p>
<p>Τὰ δὲ βιβλία αὐτοῦ καὶ Θρασύλος ἀναγέγραφε
κατὰ τάξιν οὕτως ὡσπερεὶ καὶ τὰ Πλάτωνος κατὰ
τετραλογίαν.</p>

<milestone unit="section" n="46"/>
<p>Ἔστι δε ἤθικα μὲν τάδε·</p>
<p>Πυθαγόρης.</p>
<p>Περὶ τῆς τοῦ σοφοῦ διαθέσεως.</p>
<p>Περὶ τῶν ἐν Ἅιδου.</p>
<p>Τριτογένεια ʽτοῦτο δέ ἐστιν, ὅτι τρία γίνεται ἐξ αὐτῆς, ἃ
πάντα ἀνθρώπινα συνέχεἰ.</p>
<p>Περὶ ἀνδραγαθίας ἢ περὶ ἀρετῆς.</p>
<p>Ἀμαλθείης κέρας.</p>
<pb n="456"/>
<p>Περὶ εὐθυμίης.</p>
<p>Ὑπομνημάτων ἠθικῶν· ἡ γὰρ Εὐεστὼ οὐχ εὑρίσκεται.</p>
<p>καὶ ταῦτα μὲν τὰ ἠθικα.</p>
<p>Φυσικὰ δὲ τάδε·</p>
<p>Μέγας διάκοσμος ʽὃν οἱ περὶ Θεόφραστον Λευκίππου
φασὶν εἶναἰ.</p>
<p>Μικρὸς διάκοσμος.</p>
<p>Κοσμογραφίη.</p>
<p>Περὶ τῶν πλανήτων.</p>
<p>Περὶ φύσεως πρῶτον.</p>
<p>Περὶ ἀνθρώπου φύσιος ʽἢ Περὶ σαρκόσ̓, δεύτερον.</p>
<p>Περὶ νοῦ.</p>
<p>Περὶ αἰσθησίων ʽταῦτά τινες ὅμου γράφοντες Περὶ ψυχῆς
ἐπιγράφουσἰ.</p>
<p>Περὶ χυμῶν.</p>
<p>Περὶ χροῶν.</p>

<milestone unit="section" n="47"/>
<p>Περὶ τῶν διαφερόντων ῥυσμῶν.</p>
<p>Περὶ ἀμειψιρυσμιῶν.</p>
<p>Κρατυντήρια ʽὅπερ ἐστὶν ἐπικριτικὰ τῶν προειρημένων̓.</p>
<p>Περὶ εἰδώλων ἢ περὶ προνοίας.<note n="1" place="unspecified" anchored="yes">
<foreign lang="greek">προνοίας] ἀπορροίης</foreign> ξονι. κρισξηε.</note>
</p>
<p>Περὶ λογικῶν ἢ κανὼν αʼ βʼ γʼ.</p>
<p>Ἀπορημάτων.</p>
<p>ταῦτα καὶ περὶ φύσεως.</p>
<p>Τὰ δὲ ἀσύντακτά ἐστι τάδε·</p>
<p>Αἰτίαι οὐράνιαι.</p>
<p>Αἰτίαι ἀέριοι.</p>
<p>Αἰτίαι ἐπίπεδοι.</p>
<p>Αἰτίαι περὶ πυρὸς καὶ τῶν ἐν πυρἱ.</p>
<pb n="458"/>
<p>Αἰτίαι περὶ φωνῶν.</p>
<p>Αἰτίαι περὶ σπερμάτων καὶ φυτὣν καὶ καρπῶν.</p>
<p>Αἰτίαι περὶ ζῴων αʼ βʼ γʼ.</p>
<p>Αἰτίαι σύμμικτοι.</p>
<p>Περὶ τῆς λίθου.</p>
<p>ταῦτα καὶ τὰ ἀσύντακτα.</p>
<p>Μαθηματικὰ δὲ τάδε·</p>
<p>Περὶ διαφορῆς γωνίης<note n="1" place="unspecified" anchored="yes">
<foreign lang="greek">γωνίης] γνώμης</foreign> ϝυλγ.</note> ἢ Περὶ ψαύσιος κύκλου καὶ
σφαίρης.</p>
<p>Περὶ γεωμετρίης.</p>
<p>Γεωμετρικῶν.</p>
<p>Ἀριθμοί.</p>
<p>Περὶ ἀλόγων γραμμῶν καὶ ναστῶν α# β#.</p>
<p>Ἐκπετάσματα.</p>

<milestone unit="section" n="48"/>
<milestone unit="section" n="48"/>
<p>Μέγας ἐνιαυτὸς ἢ Ἀστρονομίη, παράπηγμα.</p>
<p>Ἅμιλλα κλεψύδρας &lt;καὶ οὐρανοῦ&gt;.<note n="2" place="unspecified" anchored="yes">
<foreign lang="greek">ἄμιλλα κλεψύδραι</foreign> ξοδδ., ξολλ. αρτ. ευδοχι 14. 13 ʽπ. 21
βλασσ̓· ξορρ. διελς.</note>
</p>
<p>Οὐρανογραφίη.</p>
<p>Γεωγραφίη.</p>
<p>Πολογραφίη.</p>
<p>Ἀκτινογραφίη.</p>
<p>τοσαῦτα καὶ τὰ μαθηματικά.</p>
<p>Μουσικὰ δὲ τάδε·</p>
<p>Περὶ ῥυθμῶν καὶ ἁρμονίης.</p>
<p>Περὶ ποιήσιος.</p>
<p>Περὶ καλλοσύνης ἐπέων.</p>
<p>Περὶ εὐφώνων καὶ δυσφ&lt;·&gt;νων γραμμάτων.</p>
<pb n="460"/>
<p>Περὶ Ὁμήρου ἢ ὀρθοεπείης καὶ γλωσσέων.</p>
<p>Περὶ ἀοιδῆς.</p>
<p>Περὶ ῥημάτων.</p>
<p>Ὀνομαστικῶν.</p>
<p>τοσαῦτα καὶ τὰ μουσικά.</p>
<p>Τεχνικὰ δὲ τάδε·</p>
<p>Πρόγνωσις.</p>
<p>Περὶ διαίτης ἢ διαιτητικόν.</p>
<p>[Ἢ] Ἰητρικὴ γνώμη.</p>
<p>Αἰτίαι περὶ ἀκαιριῶν καὶ ἐπικαιριῶν.</p>
<p>Περὶ γεωργίης ἢ Γεωμετρικόν.</p>
<p>Περὶ ζωγραφίης.</p>
<p>Τακτικὸν καὶ</p>
<p>Ὁπλομαχικόν.</p>
<p>τοσαῦτα καὶ τάδε.</p>

<milestone unit="section" n="49"/>
<p>Τάττουσι δέ τινες κατʼ ἰδίαν ἐκ τῶν Ὑπομνημάτων καὶ ταῦτα·</p>
<p>Περὶ τῶν ἐν Βαβυλῶνι ἱερῶν γραμμάτων.</p>
<p>Περὶ τῶν ἐν Μερόῃ.</p>
<p>Ὠκεανοῦ περίπλους.</p>
<p>Περὶ ἱστορίης.</p>
<p>Χαλδαϊκὸς λόγος.</p>
<p>Φρύγιος λόγος.</p>
<p>Περὶ πυρετοῦ καὶ τῶν ἀπὸ νόσου βησσόντων.</p>
<p>Νομικὰ<note n="1" place="unspecified" anchored="yes">
<foreign lang="greek">Λοιμικὰ</foreign> ξονι. ρεισκε.</note> αἴτια.</p>
<p>Χειρόκμητα [ἢ] προβλήματα.</p>
<p>Τὰ δʼ ἄλλα ὅσα τινὲς ἀναφέρουσιν εἰς αὐτὸν τὰ</p>
<pb n="462"/>
<p>μὲν ἐκ τῶν αὐτοῦ διεσκεύασται, τὰ δʼ ὁμολογουμένως ἐστὶν ἀλλότρια. ταῦτα καὶ περὶ τῶν βιβλίων
αὐτοῦ καὶ τοσαῦτα.</p>
<p>Γεγόνασι δὲ Δημόκριτοι ἕξ· πρῶτος αὐτὸς οὗτος,
δεύτερος Χῖος μουσικὸς κατὰ τὸν αὐτὸν χρόνον,
τρίτος ἀνδριαντοποιὸς οὗ μέμνηται Ἀντίγονος,
τέταρτος περὶ τοῦ ἱεροῦ τοῦ ἐν Ἐφέσῳ γεγραφὼς
καὶ τῆς πόλεως Σαμοθρᾴκης, πέμπτος ποιητὴς
ἐπιγραμμάτων σαφὴς καὶ ἀνθηρός, ἕκτος Περγαμηνὸς ἀπὸ ῥητορικῶν λόγων &lt;εὐδοκιμήσασ&gt;.</p>
</div2>
<div2 n="8" type="chapter">
<head>Κεφ. ηʼ. ΠΡΩΤΑΓΟΡΑΣ</head>

<milestone unit="section" n="50"/>
<p>Πρωταγόρας Ἀρτέμωνος ἤ, ὡς Ἀπολλόδωρος
καὶ Δείνων ἐν Περσικῷ εʼ, Μαιανδρίου Ἀβδηρίτης,
καθά φησιν Ἡρακλείδης ὁ Ποντικὸς ἐν τοῖς Περὶ
νόμων, ὃς καὶ Θουρίοις νόμους γράψαι φησὶν αὐτόν·
ὡς δʼ Εὔπολις ἐν Κόλαξιν, Τήιος· φησὶ γάρ,</p>
<p>
<hi rend="center">Ἔνδοθι μέν ἐστι Πρωταγόρας ὁ Τήιος.</hi>
</p>
<p>οὗτος καὶ Πρόδικος ὁ Κεῖος λόγους ἀναγινώσκοντες
ἠρανίζοντο· καὶ Πλάτων ἐν τῷ Πρωταγόρᾳ φησὶ
βαρύφωνον εἶναι τὸν Πρόδικον. διήκουσε δʼ ὁ Πρωταγόρας Δημοκρίτου. ἐκαλεῖτό τε Σοφία, ὥς φησι
Φαβωρῖνος ἐν Παντοδαπῇ ἱστορίᾳ.</p>

<milestone unit="section" n="51"/>
<p>Καὶ πρῶτος ἔφη δύο λόγους εἶναι περὶ παντὸς
πράγματος ἀντικειμένους ἀλλήλοις· οἷς<note n="1" place="unspecified" anchored="yes">
<foreign lang="greek">οἶς]</foreign> φορτ. <foreign lang="greek">οὒς</foreign> ριξηαρδς.</note> καὶ συνηρώτα, πρῶτος τοῦτο πράξας. ἀλλὰ καὶ ἤρξατό
που τοῦτον τὸν τρόπον· "πάντων χρημάτων μέτρον<note n="2" place="unspecified" anchored="yes">
<foreign lang="greek">μέτρον ἐστὶν</foreign> διελς εχ σεχτ. εμπ. <hi rend="ital">αδϝ. ματη.</hi> ϝιι. 60.</note>
ἄνθρωπος, τῶν μὲν ὄντων ὡς ἔστιν, τῶν δὲ οὐκ</p>
<pb n="464"/>
<p>ὄντων ὡς οὐκ ἔστιν." ἔλεγέ τε μηδὲν εἶναι ψυχὴν
παρὰ τὰς αἰσθήσεις, καθὰ καὶ Πλάτων φησὶν ἐν
Θεαιτήτῳ, καὶ πάντʼ εἶναι ἀληθῆ. καὶ ἀλλαχοῦ δὲ
τοῦτον ἤρξατο τὸν τρόπον· "περὶ μὲν θεῶν οὐκ
ἔχω εἰδέναι οὔθʼ ὡς εἰσίν, οὔθʼ ὡς οὐκ εἰσίν·<note n="1" place="unspecified" anchored="yes">
<foreign lang="greek">οὐθʼ ὁποῖοί τινες ἰδέαν</foreign> διελς εχ ευσεβ. <hi rend="ital">π.ε.</hi> χιϝ. 3. 7.</note> πολλὰ
γὰρ τὰ κωλύοντα εἰδέναι, ἥ τʼ ἀδηλότης καὶ βραχὺς
ὢν ὁ βίος τοῦ ἀνθρώπου."


<milestone unit="section" n="52"/>

διὰ ταύτην δὲ τὴν ἀρχὴν
τοῦ συγγράμματος ἐξεβλήθη πρὸς Ἀθηναίων· καὶ
τὰ βιβλίʼ αὐτοῦ κατέκαυσαν ἐν τῇ ἀγορᾷ, ὑπὸ κήρυκι
ἀναλεξάμενοι παρʼ ἑκάστου τῶν κεκτημένων.</p>
<p>Οὗτος πρῶτος μισθὸν εἰσεπράξατο μνᾶς ἑκατόν·
καὶ πρῶτος μέρη χρόνου διώρισε καὶ καιροῦ δύναμιν
ἐξέθετο καὶ λόγωνἀγῶνας ἐποιήσατο καὶ σοφίσματα
τοῖς πραγματολογοῦσι προσήγαγε· καὶ τὴν διάνοιαν
ἀφεὶς πρὸς τοὔνομα διελέχθη καὶ τὸ νῦν ἐπιπόλαιον
γένος τῶν ἐριστικῶν ἐγέννησεν· ἵνα καὶ Τίμων
φησὶ περὶ αὐτοῦ,</p>
<p>Πρωταγόρης τʼ ἐπίμεικτος ἐριζέμεναι εὖ εἰδώς.</p>

<milestone unit="section" n="53"/>
<p>οὗτος καὶ τὸ Σωκρατικὸν εἶδος τῶν λόγων πρῶτος
ἐκίνησε. καὶ τὸν Ἀντισθένους λόγον τὸν πειρώμενον ἀποδεικνύειν ὡς οὐκ ἔστιν ἀντιλέγειν, οὗτος
πρῶτος διείλεκται, καθά φησι Πλάτων ἐν Εὐθυδήμῳ.
καὶ πρῶτος κατέδειξε τὰς πρὸς τὰς θέσεις ἐπιχειρήσεις, ὥς φησιν Ἀρτεμίδωρος ὁ διαλεκτικὸς ἐν
τῷ Πρὸς Χρύσιππον. καὶ πρῶτος τὴν καλουμένην
τύλην, ἐφʼ ἧς τὰ φορτία βαστάζουσιν, εὗρεν, ὥς
φησιν Ἀριστοτέλης ἐν τῷ Περὶ παιδείας· φορμοφόρος γὰρ ἦν, ὡς καὶ Ἐπίκουρός πού φησι. καὶ</p>
<pb n="466"/>
<p>τοῦτον τὸν τρόπον ἤρθη πρὸς Δημοκρίτου ξύλα
δεδεκὼς ὀφθείς. διεῖλέ τε τὸν λόγον πρῶτος εἰς
τέτταρα, εὐχωλήν, ἐρώτησιν, ἀπόκρισιν, ἐντολήν·


<milestone unit="section" n="54"/>

ʽοἱ
&lt;·&gt;ὲ εἰς ἑπτά, διήγησιν, ἐρώτησιν, ἀπόκρισιν, ἐντολήν,
ἀπαγγελίαν, εὐχωλήν, κλῆσιν̓, οὓς καὶ πυθμένας
εἶπε λόγων. Ἀλκιδάμας δὲ τέτταρας λόγους φησί,
φάσιν, ἀπόφασιν, ἐρώτησιν, προσαγόρευσιν.</p>
<p>Πρῶτον δὲ τῶν λόγων ἑαυτοῦ ἀνέγνω τὸν Περὶ
θεῶν, οὗ τὴν ἀρχὴν ἄνω παρεθέμεθα· ἀνέγνω δʼ
Ἀθήνησιν ἐν τῇ Εὐριπίδου οἰκίᾳ ἤ, ὥς τινες, ἐν
τῇ Μεγακλείδου· ἄλλοι ἐν Λυκείῳ, μαθητοῦ τὴν
φωνὴν αὐτῷ χρήσαντος Ἀρχαγόρου τοῦ Θεοδότου.
κατηγόρησε δʼ αὐτοῦ Πυθόδωρος Πολυζήλου, εἷς
τῶν τετρακοσίων· Ἀριστοτέλης δʼ Εὔαθλόν φησιν.</p>

<milestone unit="section" n="55"/>
<p>Ἔστι δὲ τὰ σωζόμενα αὐτοῦ βιβλία τάδε·</p>
<p>· · Τέχνη ἐριστικῶν.</p>
<p>Περὶ πάλης.</p>
<p>Περὶ τῶν μαθημάτων.</p>
<p>Περὶ πολιτείας.</p>
<p>Περὶ φιλοτιμίας.</p>
<p>Περὶ ἀρετῶν.</p>
<p>Περὶ τῆς ἐν ἀρχῇ καταστάσεως.</p>
<p>Περὶ τῶν ἐν Ἅιδου.</p>
<p>Περὶ τῶν οὐκ ὀρθῶς τοῖς ἀνθρώποις πρασσομένων.</p>
<p>Προστακτικός.</p>
<p>Δίκη ὑπὲρ μισθοῦ, Ἀντιλογιῶν αʼ βʼ.</p>
<p>καὶ ταῦτα μὲν αὐτῷ τὰ βιβλία. γέγραφε δὲ καὶ
Πλάτων εἰς αὐτὸν διάλογον.</p>
<pb n="468"/>
<p>Φησὶ δὲ Φιλόχορος, πλέοντος αὐτοῦ ἐς Σικελίαν,
τὴν ναῦν καταποντωθῆναι· καὶ τοῦτο αἰνίττεσθαι
Εὐριπίδην ἐν τῷ Ἰξίονι. ἔνιοι κατὰ τὴν ὁδὸν τελευτῆσαι αὐτόν, βιώσαντα ἔτη πρὸς τὰ ἐνενήκοντα·

<milestone unit="section" n="56"/>
Ἀπολλόδωρος δέ φησιν ἑβδομήκοντα, σοφιστεῦσαι
δὲ τεσσαράκοντα καὶ ἀκμάζειν κατὰ τὴν τετάρτην
καὶ ὀγδοηκοστὴν Ὀλυμπιάδα.</p>
<p>Ἔστι καὶ εἰς τοῦτον ἡμῶν οὕτως ἔχον·</p>
<p>καὶ σεῦ, Πρωταγόρη, φάτιν ἔκλυον, ὡς ἄρʼ Ἀθηνέων
ἔκ ποτʼ ἰὼν καθʼ ὁδὸν πρέσβυς ἐὼν ἔθανες·</p>
<p>εἵλετο γάρ σε φυγεῖν Κέκροπος πόλις· ἀλλὰ σὺ μέν
που</p>
<p>Παλλάδος ἄστυ φύγες, Πλουτέα δʼ οὐκ ἔφυγες.</p>
<p>Λέγεται δέ ποτʼ αὐτὸν ἀπαιτοῦντα τὸν μισθὸν
Εὔαθλον τὸν μαθητήν, ἐκείνου εἰπόντος, "ἀλλʼ
οὐδέπω νίκην νενίκηκα," εἰπεῖν, "ἀλλʼ ἐγὼ μὲν
ἂν νικήσω, ὅτι ἐγὼ ἐνίκησα, λαβεῖν με δεῖ· ἐὰν
δὲ σύ, ὅτι σύ."</p>
<p>Γέγονε δὲ καὶ ἄλλος Πρωταγόρας ἀστρολόγος,
εἰς ὃν καὶ Εὐφορίων ἐπικήδειον ἔγραψε· καὶ τρίτος
Στωικὸς φιλόσοφος.</p>
</div2>
<div2 n="9" type="chapter">
<head>Κεφ. θʼ. ΔΙΟΓΕΝΗΣ ΑΠΟΛΛΩΝΙΑΤΗΣ</head>

<milestone unit="section" n="57"/>
<p>Διογένης Ἀπολλοθέμιδος Ἀπολλωνιάτης, ἀνὴρ
φυσικὸς καὶ ἄγαν ἐλλόγιμος. ἤκουσε δέ, φησὶν</p>
<pb n="470"/>
<p>Ἀντισθένης, Ἀναξιμένους. ἦν δὲ τοῖς χρόνοις κατʼ
Ἀναξαγόραν. τοῦτόν φησιν ὁ Φαληρεὺς Δημήτριος
ἐν τῇ Σωκράτους ἀπολογίᾳ διὰ μέγαν φθόνον μικροῦ
κινδυνεῦσαι Ἀθήνησιν.</p>
<p>Ἐδόκει δὲ αὐτῷ τάδε· στοιχεῖον εἶναι τὸν ἀέρα,
κόσμους ἀπείρους καὶ κενὸν ἄπειρον· τόν τε ἀέρα
πυκνούμενον καὶ ἀραιούμενον γεννητικὸν εἶναι τῶν
κόσμων· οὐδὲν ἐκ τοῦ μὴ ὄντος γίνεσθαι οὐδʼ εἰς τὸ
μὴ ὂν φθείρεσθαι· τὴν γῆν στρογγύλην, ἠρεισμένην
ἐν τῷ μέσῳ, τὴν σύστασιν εἰληφυῖαν κατὰ τὴν ἐκ
τοῦ θερμοῦ περιφορὰν καὶ πῆξιν ὑπὸ τοῦ ψυχροῦ.</p>
<p>Ἀρχὴ δὲ αὐτῷ τοῦ συγγράμματος ἥδε· "λόγου
παντὸς ἀρχόμενον δοκεῖ μοι χρεὼν εἶναι τὴν ἀρχὴν
ἀναμφισβήτητον παρέχεσθαι, τὴν δʼ ἑρμηνείαν
ἁπλῆν καὶ σεμνήν."</p>
</div2>
<div2 n="10" type="chapter">
<head>Κεφ. ιʼ. ΑΝΑΞΑΡΧΟΣ</head>

<milestone unit="section" n="58"/>
<p>Ἀνάξαρχος Ἀβδηρίτης. οὗτος ἤκουσε Διογένους
τοῦ Σμυρναίου· ὁ δὲ Μητροδώρου τοῦ Χίου, ὃς
ἔλεγε μηδʼ αὐτὸ τοῦτʼ εἰδέναι ὅτι οὐδὲν οἶδε.
Μητρόδωρον δὲ Νεσσᾶ τοῦ Χίου, οἱ δὲ Δημοκρίτου
φασὶν ἀκοῦσαι. ὁ δʼ οὖν Ἀνάξαρχος καὶ Ἀλεξάνδρῳ συνῆν καὶ ἤκμαζε κατὰ τὴν δεκάτην καὶ
ἑκατοστὴν Ὀλυμπιάδα καὶ εἶχεν ἐχθρὸν Νικοκρέοντα τὸν Κύπρου τύραννον· καί ποτʼ ἐν συμποσίῳ</p>
<pb n="472"/>
<p>τοῦ Ἀλεξάνδρου ἐρωτήσαντος αὐτὸν τί ἄρα δοκεῖ τὸ
δεῖπνον, εἰπεῖν φασιν, "ὦ βασιλεῦ, πάντα πολυτελῶς· ἔδει δὲ λοιπὸν κεφαλὴν σατράπου τινὸς παρατεθεῖσθαι·" ἀπορρίπτων πρὸς τὸν Νικοκρέοντα.


<milestone unit="section" n="59"/>

ὁ
δὲ μνησικακήσας μετὰ τὴν τελευτὴν τοῦ βασιλέως
ὅτε πλέων ἀκουσίως προσηνέχθη τῇ Κύπρῳ ὁ
Ἀνάξαρχος, συλλαβὼν αὐτὸν καὶ εἰς ὅλμον βαλὼν
ἐκέλευσε τύπτεσθαι σιδηροῖς ὑπέροις. τὸν δʼ οὐ
φροντίσαντα τῆς τιμωρίας εἰπεῖν ἐκεῖνο δὴ τὸ
περιφερόμενον, "πτίσσε τὸν Ἀναξάρχου θύλακον,
Ἀνάξαρχον δὲ οὐ πτίσσεις." κελεύσαντος δὲ τοῦ
Νικοκρέοντος καὶ τὴν γλῶτταν αὐτοῦ ἐκτμηθῆναι,
λόγος ἀποτραγόντα προσπτύσαι αὐτῷ. καὶ ἔστιν
ἡμῶν εἰς αὐτὸν οὕτως &lt;ἔχον&gt;·</p>
<p>πτίσσετε, Νικοκρέων, ἔτι καὶ μάλα· θύλακός ἐστι·
πτίσσετʼ· Ἀνάξαρχος δʼ ἐν Διός ἐστι πάλαι.</p>
<p>καί σε διαστείλασα γνάφοις ὀλίγον τάδε λέξει
ῥήματα Φερσεφόνη, "ἔρρε μυλωθρὲ κακέ."</p>

<milestone unit="section" n="60"/>
<p>Οὗτος διὰ τὴν ἀπάθειαν καὶ εὐκολίαν τοῦ βίου
Εὐδαιμονικὸς ἐκαλεῖτο· καὶ ἦν ἐκ τοῦ ῥᾴστου δυνατὸς σωφρονίζειν. τὸν γοῦν Ἀλέξανδρον οἰόμενον
εἶναι θεὸν ἐπέστρεψεν· ἐπειδὴ γὰρ ἔκ τινος πληγῆς
εἶδεν αὐτῷ καταρρέον αἷμα, δείξας τῇ χειρὶ πρὸς
αὐτόν φησι, "τουτὶ μὲν αἷμα καὶ οὐκ</p>
<p>
<hi rend="center">ἰχὼρ οἷός πέρ τε ῥέει μακάρεσσι θεοῖσι."</hi>
</p>
<p>Πλούταρχος δʼ αὐτὸν Ἀλέξανδρον τοῦτο λέξαι πρὸς
τοὺς φίλους φησίν. ἀλλὰ καὶ ἄλλοτε προπίνοντα
αὐτῷ τὸν Ἀνάξαρχον δεῖξαι τὴν κύλικα καὶ εἰπεῖν</p>
<p>
<hi rend="center">βεβλήσεταί τις θεῶν βροτησίᾳ χερί.</hi>
</p>
</div2>
<pb n="474"/>
<div2 n="11" type="chapter">
<head>Κεφ. ιαʼ. ΠΥΡΡΩΝ</head>

<milestone unit="section" n="61"/>
<p>Πύρρων Ἠλεῖος Πλειστάρχου μὲν ἦν υἱός,
καθὰ καὶ Διοκλῆς ἱστορεῖ· ὥς φησι δʼ Ἀπολλόδωρος
ἐν Χρονικοῖς, πρότερον ἦν ζωγράφος, καὶ ἤκουσε
Βρύσωνος τοῦ Στίλπωνος, ὡς Ἀλέξανδρος ἐν
Διαδοχαῖς, εἶτʼ Ἀναξάρχου, ξυνακολουθῶν πανταχοῦ, ὡς καὶ τοῖς Γυμνοσοφισταῖς ἐν Ἰνδίᾳ συμμίξαι καὶ τοῖς Μάγοις. ὅθεν γενναιότατα δοκεῖ
φιλοσοφῆσαι, τὸ τῆς ἀκαταληψίας καὶ ἐποχῆς εἶδος
εἰσαγαγών, ὡς Ἀσκάνιος ὁ Ἀβδηρίτης φησίν·
οὐδὲν γὰρ ἔφασκεν οὔτε καλὸν οὔτʼ αἰσχρὸν οὔτε
δίκαιον οὔτʼ ἄδικον· καὶ ὁμοίως ἐπὶ πάντων μηδὲν
εἶναι τῇ ἀλῃθείᾳ, νόμῳ δὲ καὶ ἔθει πάντα τοὺς
ἀνθρώπους πράττειν· οὐ γὰρ μᾶλλον τόδε ἢ τόδε
εἶναι ἕκαστον.</p>

<milestone unit="section" n="62"/>
<p>Ἀκόλουθος δʼ ἦν καὶ τῷ βίῳ, μηδὲν ἐκτρεπόμενος
μηδὲ φυλαττόμενος, ἅπαντα ὑφιστάμενος, ἁμάξας,
εἰ τύχοι, καὶ κρημνοὺς καὶ κύνας καὶ ὅλως μηδὲν
ταῖς αἰσθήσεσιν ἐπιτρέπων. σώζεσθαι μέντοι, καθά
φασιν οἱ περὶ τὸν Καρύστιον Ἀντίγονον, ὑπὸ τῶν
γνωρίμων παρακολουθούντων. Αἰνεσίδημος δέ φησι
φιλοσοφεῖν μὲν αὐτὸν κατὰ τὸν τῆς ἐποχῆς λόγον,
μὴ μέντοι γʼ ἀπροοράτως ἕκαστα πράττειν. ὁ δὲ
πρὸς τὰ ἐνενήκοντα ἔτη κατεβίω.</p>
<p>Ἀντίγονος δέ φησιν ὁ Καρύστιος ἐν τῷ Περὶ
Πύρρωνος τάδε περὶ αὐτοῦ, ὅτι τὴν ἀρχὴν ἄδοξός
τʼ ἦν καὶ πένης καὶ ζωγράφος. σώζεσθαί τʼ αὐτοῦ</p>
<pb n="476"/>
<p>ἐν Ἤλιδι ἐν τῷ γυμνασίῳ λαμπαδιστὰς μετρίως
ἔχοντας.


<milestone unit="section" n="63"/>

ἐκπατεῖν τʼ αὐτὸν καὶ ἐρημάζειν, σπανίως
ποτʼ ἐπιφαινόμενον τοῖς οἴκοι. τοῦτο δὲ ποιεῖν
ἀκούσαντα Ἰνδοῦ τινος ὀνειδίζοντος Ἀναξάρχῳ
ὡς οὐκ ἂν ἕτερόν τινα διδάξαι οὗτος ἀγαθόν, αὐτὸς
αὐλὰς βασιλικὰς θεραπεύων. ἀεί τʼ εἶναι ἐν τῷ
αὐτῷ καταστήματι, ὥστʼ εἰ καί τις αὐτὸν καταλίποι
μεταξὺ λέγοντα, αὑτῷ διαπεραίνειν τὸν λόγον,
καίτοι κεκινημένον τε &lt;· · ·&gt;<note n="1" place="unspecified" anchored="yes">συππλετ διελς <foreign lang="greek">&lt;τῷ τοῦ ὄχλου κρότῳ καὶ φιλόδοξον&gt;.</foreign>
</note> ὄντα ἐν νεότητι.
πολλάκις, φησί, καὶ ἀπεδήμει, μηδενὶ προειπών,
καὶ συνερρέμβετο οἷστισιν ἤθελεν. καί ποτʼ Ἀναξάρχου εἰς τέλμα ἐμπεσόντος, παρῆλθεν οὐ βοηθήσας·
τινῶν δὲ αἰτιωμένων, αὐτὸς Ἀνάξαρχος ἐπῄνει τὸ
ἀδιάφορον καὶ ἄστοργον αὐτοῦ.</p>

<milestone unit="section" n="64"/>
<p>Καταληφθεὶς δέ ποτε καὶ αὑτῷ λαλῶν καὶ
ἐρωτηθεὶς τὴν αἰτίαν ἔφη μελετᾶν χρηστὸς εἶναι.
ἔν τε ταῖς ζητήσεσιν ὑπʼ οὐδενὸς κατεφρονεῖτο διὰ
τὸ &lt;καὶ δι&gt;εξοδικῶς λέγειν καὶ πρὸς ἐρώτησιν·
ὅθεν καὶ Ναυσιφάνην ἤδη νεανίσκον ὄντα θηραθῆναι.
ἔφασκε γοῦν γίνεσθαι δεῖν τῆς μὲν διαθέσεως τῆς
Πυρρωνείου, τῶν δὲ λόγων τῶν ἑαυτοῦ. ἔλεγέ
τε πολλάκις καὶ Ἐπίκουρον θαυμάζοντα τὴν Πύρρωνος ἀναστροφὴν συνεχὲς αὐτοῦ πυνθάνεσθαι περὶ
αὐτοῦ. οὕτω δʼ αὐτὸν ὑπὸ τῆς πατρίδος τιμηθῆναι ὥστε καὶ ἀρχιερέα καταστῆσαι αὐτὸν καὶ διʼ
ἐκεῖνον πᾶσι τοῖς φιλοσόφοις ἀτέλειαν ψηφίσασθαι.</p>
<p>Καὶ δὴ καὶ ζηλωτὰς εἶχε πολλοὺς τῆς ἀπραγ-</p>
<pb n="478"/>
<p>μοσύνης· ὅθεν καὶ ὁ Τίμων περὶ αὐτοῦ φησιν
οὕτως ἐν τῷ Πύθωνι · · · καὶ ἐν τοῖς Σίλλοις·</p>

<milestone unit="section" n="65"/>
<p>Ὦ γέρον, ὦ Πύρρων, πῶς ἢ πόθεν ἔκδυσιν εὗρες
λατρείης δοξῶν [τε] κενεοφροσύνης τε σοφιστῶν,
καὶ πάσης ἀπάτης πειθοῦς τʼ ἀπελύσαο δεσμά;
οὐδʼ ἔμελέν σοι ταῦτα μεταλλῆσαι, τίνες αὖραι
Ἑλλάδʼ ἔχουσι, πόθεν τε καὶ εἰς ὅ, τι κύρει ἕκαστα.</p>
<p>καὶ πάλιν ἐν τοῖς Ἰνδαλμοῖς·</p>
<p>τοῦτό μοι, ὦ Πύρρων, ἱμείρεται ἦτορ ἀκοῦσαι,
πῶς ποτʼ ἀνὴρ ἔτʼ ἄγεις ῥᾷστα μεθʼ ἡσυχίης
μοῦνος ἐν ἀνθρώποισι θεοῦ τρόπον ἡγεμονεύων.</p>
<p>Ἀθηναῖοι δὲ καὶ πολιτείᾳ αὐτὸν ἐτίμησαν, καθά
φησι Διοκλῆς, ἐπὶ τῷ Κότυν τὸν Θρᾷκα διαχρήσασθαι.


<milestone unit="section" n="66"/>

εὐσεβῶς δὲ καὶ τῇ ἀδελφῇ συνεβίω
μαίᾳ οὔσῃ, καθά φησιν Ἐρατοσθένης ἐν τῷ Περὶ
πλούτου καὶ πενίας, ὅτε καὶ αὐτὸς φέρων εἰς τὴν
ἀγορὰν ἐπίπρασκεν ὀρνίθια, εἰ τύχοι, καὶ χοιρίδια,
καὶ τὰ ἐπὶ τῆς οἰκίας ἐκάθαιρεν ἀδιαφόρως. λέγεται
δὲ καὶ δέλφακα λούειν αὐτὸς ὑπʼ ἀδιαφορίας. καὶ
χολήσας τι ὑπὲρ τῆς ἀδελφῆς, Φιλίστα δʼ ἐκαλεῖτο,
πρὸς τὸν ἐπιλαβόμενον εἰπεῖν ὡς οὐκ ἐν γυναίῳ ἡ
ἐπίδειξις τῆς ἀδιαφορίας. καὶ κυνός ποτʼ ἐπενεχθέντος διασοβηθέντα εἰπεῖν πρὸς τὸν αἰτιασάμενον,
ὡς χαλεπὸν εἴη ὁλοσχερῶς ἐκδῦναι τὸν ἄνθρωπον·
διαγωνίζεσθαι δʼ ὡς οἷόν τε πρῶτον μὲν τοῖς ἔργοις
πρὸς τὰ πράγματα, εἰ δὲ μή, τῷ γε λόγῳ.</p>

<milestone unit="section" n="67"/>
<p>Φασὶ δὲ καὶ σηπτικῶν φαρμάκων καὶ τομῶν καὶ
καύσεων ἐπί τινος ἕλκους αὐτῷ προσενεχθέντων,
ἀλλὰ μηδὲ τὰς ὀφρῦς συναγαγεῖν. καὶ ὁ Τίμων δὲ</p>
<pb n="480"/>
<p>διασαφεῖ τὴν διάθεσιν αὐτοῦ ἐν οἷς πρὸς Πύθωνα
διέξεισιν. ἀλλὰ καὶ Φίλων ὁ Ἀθηναῖος, γνώριμος
αὐτοῦ γεγονώς, ἔλεγεν ὡς ἐμέμνητο μάλιστα μὲν
Δημοκρίτου, εἶτα δὲ καὶ Ὁμήρου, θαυμάζων
αὐτὸν καὶ συνεχὲς λέγων,</p>
<p>οἵη περ φύλλων γενεή, τοίη δὲ καὶ ἀνδρῶν·
καὶ ὅτι σφηξὶ καὶ μυίαις καὶ ὀρνέοις εἴκαζε τοὺς
ἀνθρώπους. προφέρεσθαι δὲ καὶ τάδε·</p>
<p>ἀλλά, φίλος, θάνε καὶ σύ· τίη ὀλοφύρεαι οὕτως;
κάτθανε καὶ Πάτροκλος, ὅ περ σέο πολλὸν ἀμείνων·</p>
<p>καὶ ὅσα συντείνει εἰς τὸ ἀβέβαιον καὶ κενόσπουδον
ἅμα καὶ παιδαριῶδες τῶν ἀνθρώπων.</p>

<milestone unit="section" n="68"/>
<p>Ποσειδώνιος δὲ καὶ τοιοῦτόν τι διέξεισι περὶ
αὐτοῦ. τῶν γὰρ συμπλεόντων αὐτῷ ἐσκυθρωπακότων ὑπὸ χειμῶνος, αὐτὸς γαληνὸς ὢν ἀνέρρωσε
τὴν ψυχήν, δείξας ἐν τῷ πλοίῳ χοιρίδιον ἐσθίον
καὶ εἰπὼν ὡς χρὴ τὸν σοφὸν ἐν τοιαύτῃ καθεστάναι
ἀταραξίᾳ. μόνος δὲ Νουμήνιος καὶ δογματίσαι
φησὶν αὐτόν. τούτου πρὸς τοῖς ἄλλοις καὶ μαθηταὶ
γεγόνασιν ἐλλόγιμοι, ὧν Εὐρύλοχος· οὗ φέρεται
ἐλάσσωμα τόδε. φασὶ γὰρ ὡς οὕτω παρωξύνθη
ποτὲ ὥστε τὸν ὀβελίσκον ἄρας μετὰ τῶν κρεῶν
ἕως τῆς ἀγορᾶς ἐδίωκε τὸν μάγειρον.


<milestone unit="section" n="69"/>

καὶ ἐν
Ἤλιδι καταπονούμενος ὑπὸ τῶν ζητούντων ἐν
τοῖς λόγοις, ἀπορρίψας θοιμάτιον διενήξατο [πέραν]</p>
<pb n="482"/>
<p>τὸν Ἀλφειόν. ἦν οὖν πολεμιώτατος τοῖς σοφισταῖς,
ὡς καὶ Τίμων φησίν.</p>
<p>Ὁ δὲ Φίλων τὰ πλεῖστα διελέγετο &lt;ἑαυτῷ&lt;.
ὅθεν καὶ περὶ τούτου φησὶν οὕτως·</p>
<p>ἢ τὸν ἀπʼ ἀνθρώπων αὐτόσχολον αὐτολαλητὴν
οὐκ ἐμπαζόμενον δόξης ἐρίδων τε Φίλωνα.</p>
<p>Πρὸς τούτοις διήκουε τοῦ Πύρρωνος Ἑκαταῖός τε
ὁ Ἀβδηρίτης καὶ Τίμων ὁ Φλιάσιος ὁ τοὺς Σίλλους
πεποιηκώς, περὶ οὗ λέξομεν, ἔτι τε Ναυσιφάνης &lt;ὁ&gt;
Τήιος, οὗ φασί τινες ἀκοῦσαι Ἐπίκουρον. οὗτοι
πάντες Πυρρώνειοι μὲν ἀπὸ τοῦ διδασκάλου, ἀπορητικοὶ δὲ καὶ σκεπτικοὶ καὶ ἔτι ἐφεκτικοὶ καὶ
ζητητικοὶ ἀπὸ τοῦ οἷον δόγματος προσηγορεύοντο.

<milestone unit="section" n="70"/>
ζητητικοὶ μὲν οὖν ἀπὸ τοῦ πάντοτε ζητεῖν τὴν
ἀλήθειαν, σκεπτικοὶ δʼ ἀπὸ τοῦ σκέπτεσθαι ἀεὶ
καὶ μηδέποτε εὑρίσκειν, ἐφεκτικοὶ δʼ ἀπὸ τοῦ μετὰ
τὴν ζήτησιν πάθους· λέγω δὲ τὴν ἐποχήν· ἀπορητικοὶ δʼ ἀπὸ τοῦ τοὺς δογματικοὺς ἀπορεῖν καὶ
αὐτούς. Πυρρώνειοι δὲ ἀπὸ Πύρρωνος. Θεοδόσιος
δʼ ἐν τοῖς Σκεπτικοῖς κεφαλαίοις οὔ φησι δεῖν
Πυρρώνειον καλεῖσθαι τὴν σκεπτικήν· εἰ γὰρ τὸ
καθʼ ἕτερον κίνημα τῆς διανοίας ἄληπτόν ἐστιν,
οὐκ εἰσόμεθα τὴν Πύρρωνος διάθεσιν· μὴ εἰδότες
δὲ οὐδὲ Πυρρώνειοι καλοίμεθʼ ἄν. πρὸς τῷ μηδὲ
πρῶτον εὑρηκέναι τὴν σκεπτικὴν Πύρρωνα μηδʼ
ἔχειν τι δόγμα. λέγοιτο δʼ ἄν τις Πυρρώνειος
ὁμότροπος.</p>

<milestone unit="section" n="71"/>
<p>Ταύτης δὲ τῆς αἱρέσεως ἔνιοί φασιν Ὅμηρον
&lt;·&gt;, ἐπεὶ περὶ τῶν αὐτῶν πραγμάτων παρʼ</p>
<pb n="484"/>
<p>ὁντινοῦν ἄλλοτʼ ἄλλως ἀποφαίνεται καὶ οὐδὲν
ὁρικῶς δογματίζει περὶ τὴν ἀπόφασιν. ἔπειτα καὶ
τὰ τῶν ἑπτὰ σοφῶν σκεπτικὰ εἶναι, οἷον τὸ Μηδὲν
ἄγαν, καὶ Ἐγγύα, πάρα δʼ ἄτα· δηλοῦσθαι γὰρ τῷ
βεβαίως καὶ πεπεισμένως διεγγυωμένῳ ἐπακολουθεῖν ἄτην. ἀλλὰ καὶ Ἀρχίλοχον καὶ Εὐριπίδην
σκεπτικῶς ἔχειν, ἐν οἷς Ἀρχίλοχος μέν φησι·</p>
<p>τοῖος ἀνθρώποισι θυμός, Γλαῦκε Λεπτίνεω πάϊ,
γίγνεται θνητοῖς ὁκοίην Ζεὺς ἐπʼ ἡμέρην ἄγει.</p>
<p>Εὐριπίδης δέ·</p>
<p>ʽὡ̓͂ Ζεῦ,ʼ τί δῆτα τοὺς ταλαιπώρους βροτοὺς
φρονεῖν λέγουσι; σοῦ γὰρ ἐξηρτήμεθα
δρῶμέν τε τοιάδʼ ἃ ʼν σὺ τυγχάνῃς θέλων.</p>

<milestone unit="section" n="72"/>
<p>Οὐ μὴν ἀλλὰ καὶ Ξενοφάνης καὶ Ζήνων ὁ Ἐλεάτης καὶ Δημόκριτος κατʼ αὐτοὺς σκεπτικοὶ τυγχάνουσιν· ἐν οἷς Ξενοφάνης μέν φησι,</p>
<p>καὶ τὸ μὲν οὖν σαφὲς οὔτις ἀνὴρ ἴδεν οὐδέ τις ἔσται
εἰδώς.</p>
<p>Ζήνων δὲ τὴν κίνησιν ἀναιρεῖ λέγων, "τὸ κινούμενον οὔτʼ ἐν ᾧ ἐστι τόπῳ κινεῖται οὔτʼ ἐν ᾧ μὴ
ἔστι"· Δημόκριτος δὲ τὰς ποιότητας ἐκβάλλων,
ἵνα φησί, "νόμῳ ψυχρόν, νόμῳ θερμόν, ἐτεῇ δὲ ἄτομα καὶ κενόν"· καὶ πάλιν, "ἐτεῇ δὲ οὐδὲν ἴδμεν·
ἐν βυθῷ γὰρ ἡ ἀλήθεια." καὶ Πλάτωνα τὸ μὲν
ἀληθὲς θεοῖς τε καὶ θεῶν παισὶν ἐκχωρεῖν, τὸν δʼ
εἰκότα λόγον ζητεῖν. καὶ Εὐριπίδην λέγειν·</p>
<pb n="486"/>

<milestone unit="section" n="73"/>
<p>τίς δʼ οἶδεν εἰ τὸ ζῆν μέν ἐστι κατθανεῖν,
τὸ κατθανεῖν δὲ ζῆν νομίζεται βροτοῖς;</p>
<p>ἀλλὰ καὶ Ἐμπεδοκλέα·</p>
<p>οὕτως οὔτʼ ἐπιδερκτὰ τάδʼ ἀνδράσιν οὔτʼ ἐπακουστὰ
οὔτε νόῳ περιληπτά·</p>
<p>καὶ ἐπάνω,</p>
<p>αὐτὸ μόνον πεισθέντες ὅτῳ προσέκυρσεν ἕκαστος·</p>
<p>ἔτι μὴν Ἡράκλειτον, "μὴ εἰκῆ περὶ τῶν μεγίστων
συμβαλλώμεθα"· καὶ Ἱπποκράτην [ἔπειτα] ἐνδοιαστῶς καὶ ἀνθρωπίνως ἀποφαίνεσθαι· καὶ πρὶν
Ὅμηρον,</p>
<p>στρεπτὴ δὲ γλῶσσʼ ἐστὶ βροτῶν, πολέες δʼ ἔνι
μῦθοι·</p>
<p>καὶ</p>
<p>
<hi rend="center">ἐπέων δὲ πολὺς νομὸς ἔνθα καὶ ἔνθα·</hi>
</p>
<p>καὶ</p>
<p>ὁπποῖόν κʼ εἴπῃσθα ἔπος, τοῖόν κʼ ἐπακούσαις·</p>
<p>τὴν ἰσοσθένειαν λέγων καὶ ἀντίθεσιν τῶν λόγων.</p>

<milestone unit="section" n="74"/>
<p>Διετέλουν δὴ οἱ σκεπτικοὶ τὰ τῶν αἱρέσεων
δόγματα πάντʼ ἀνατρέποντες, αὐτοὶ δʼ οὐδὲν ἀπεφαίνοντο δογματικῶς, ἕως δὲ τοῦ προφέρεσθαι
τὰ τῶν ἄλλων καὶ διηγεῖσθαι μηδὲν ὁρίζοντες, μηδʼ
αὐτὸ τοῦτο. ὥστε καὶ τὸ μὴ ὁρίζειν ἀνῄρουν,
λέγοντες οἷον Οὐδὲν ὁρίζομεν, ἐπεὶ ὥριζον ἄν·
προφερόμεθα δέ, φασί, τὰς ἀποφάσεις εἰς μήνυσιν</p>
<pb n="488"/>
<p>τῆς ἀπροπτωσίας, ὡς, εἰ καὶ νεύσαντας, τοῦτο
ἐνεδέχετο δηλῶσαι· διὰ τῆς οὖν Οὐδὲν ὁρίζομεν
φωνῆς τὸ τῆς ἀρρεψίας πάθος δηλοῦται· ὁμοίως
δὲ καὶ διὰ τῆς Οὐδὲν μᾶλλον καὶ τῆς Παντὶ λόγῳ
λόγος ἀντίκειται καὶ τῶν ὁμοίων.


<milestone unit="section" n="75"/>

λέγεται δὲ τὸ
Οὐδὲν μᾶλλον καὶ θετικῶς, ὡς ὁμοίων τινῶν ὄντων·
οἷον, Οὐδὲν μᾶλλον ὁ πειρατῃς κακός ἐστιν ἢ ὁ
ψεύστης. ὑπὸ δὲ τῶν σκεπτικῶν οὐ θετικῶς ἀλλʼ
ἀναιρετικῶς λέγεται, ὡς ὑπὸ τοῦ ἀνασκευάζοντος
καὶ λέγοντος, Οὐ μᾶλλον ἡ Σκύλλα γέγονεν ἢ ἡ
Χίμαιρα. αὐτὸ δὲ τὸ Μᾶλλον ποτὲ μὲν συγκριτικῶς
ἐκφέρεται, ὡς ὅταν φῶμεν μᾶλλον τὸ μέλι γλυκὺ
ἢ τὴν σταφίδα· ποτὲ δὲ θετικῶς καὶ ἀναιρετικῶς,
ὡς ὅταν φῶμεν, Μᾶλλον ἡ ἀρετὴ ὠφελεῖ ἢ βλάπτει·
σημαίνομεν γὰρ ὅτι ἡ ἀρετὴ ὠφελεῖ, βλάπτει δʼ
οὔ.


<milestone unit="section" n="76"/>

ἀναιροῦσι δʼ οἱ σκεπτικοὶ καὶ αὐτὴν τὴν
"Οὐδὲν μᾶλλον" φωνήν· ὡς γὰρ οὐ μᾶλλόν ἐστι
πρόνοια ἢ οὐκ ἔστιν, οὕτω καὶ τὸ Οὐδὲν μᾶλλον
οὐ μᾶλλόν ἐστιν ἢ οὐκ ἔστι. σημαίνει οὖν ἡ
φωνή, καθά φησι καὶ Τίμων ἐν τῷ Πύθωνι, "τὸ
μηδὲν ὁρίζειν, ἀλλʼ ἀπροσθετεῖν." ἡ δὲ Παντὶ
λόγῳ φωνὴ καὶ αὐτὴ συνάγει τὴν ἐποχήν· τῶν
μὲν γὰρ πραγμάτων διαφωνούντων, τῶν δὲ λόγων
ἰσοσθενούντων ἀγνωσία τῆς ἀληθείας ἐπακολουθεῖ·
καὶ αὐτῷ δὲ τούτῳ τῷ λόγῳ λόγος ἀντίκειται, ὃς
καὶ αὐτὸς μετὰ τὸ ἀνελεῖν τοὺς ἄλλους ὑφʼ ἑαυτοῦ
περιτραπεὶς ἀπόλλυται, κατʼ ἴσον τοῖς καθαρτικοῖς,</p>
<pb n="490"/>
<p>ἃ τὴν ὕλην προεκκρίναντα καὶ αὐτὰ ὑπεκκρίνεται
καὶ ἐξαπόλλυται.</p>

<milestone unit="section" n="77"/>
<p>Πρὸς ὅ φασιν οἱ δογματικοὶ · · μὴ αἴρειν τὸν
λόγον, ἀλλὰ προσεπισχυρίζειν. μόνον οὖν διακόνοις ἐχρῶντο τοῖς λόγοις· οὐ γὰρ οἷόν τε ἦν
μὴ λόγῳ λόγον ἀνελεῖν· καθʼ ὃν τρόπον εἰώθαμεν
λέγειν τόπον μὴ εἶναι καὶ δεῖ πάντως τὸν τόπον
εἰπεῖν, ἀλλʼ οὐ δογματικῶς, ἀποδεικτικῶς δέ· καὶ
μηδὲν γίνεσθαι κατʼ ἀνάγκην καὶ δεῖ τὴν ἀνάγκην
εἰπεῖν. τοιούτῳ τινὶ τρόπῳ τῆς ἑρμηνείας ἐχρῶντο·
οἷα γὰρ φαίνεται τὰ πράγματα, μὴ τοιαῦτα εἶναι
τῇ φύσει, ἀλλὰ μόνον φαίνεσθαι· ζητεῖν τʼ ἔλεγον
οὐχ ἅπερ νοοῦσιν, ὅ τι γὰρ νοεῖται δῆλον, ἀλλʼ
ὧν ταῖς αἰσθήσεσι μετίσχουσιν.</p>

<milestone unit="section" n="78"/>
<p>Ἔστιν οὖν ὁ Πυρρώνειος λόγος μήνυσίς τις τῶν
φαινομένων ἢ τῶν ὁπωσοῦν νοουμένων, καθʼ ἣν
πάντα πᾶσι συμβάλλεται καὶ συγκρινόμενα πολλὴν
ἀνωμαλίαν καὶ ταραχὴν ἔχοντα εὑρίσκεται, καθά
φησιν Αἰνεσίδημος ἐν τῇ εἰς τὰ Πυρρώνεια ὑποτυπώσει. πρὸς δὲ τὰς ἐν ταῖς σκέψεσιν ἀντιθέσεις
προαποδεικνύντες καθʼ οὓς τρόπους πείθει τὰ πράγματα, κατὰ τοὺς αὐτοὺς ἀνῄρουν τὴν περὶ αὐτῶν
πίστιν· πείθειν γὰρ τά τε κατʼ αἴσθησιν συμφώνως
ἔχοντα καὶ τὰ μηδέποτε ἢ σπανίως γοῦν μεταπίπτοντα τά τε συνήθη καὶ τὰ νόμοις διεσταλμένα
καὶ τὰ τέρποντα καὶ τὰ θαυμαζόμενα.


<milestone unit="section" n="79"/>

ἐδείκνυσαν
οὖν ἀπὸ τῶν ἐναντίων τοῖς πείθουσιν ἴσας τὰς πιθανότητας.</p>
<pb n="492"/>
<p>Αἱ δʼ ἀπορίαι κατὰ τὰς<note n="1" place="unspecified" anchored="yes">
<foreign lang="greek">τὰς] τῆς</foreign> ρεισκε.</note> συμφωνίας τῶν φαινομένων ἢ νοουμένων, ἃς ἀπεδίδοσαν, ἦσαν κατὰ
δέκα τρόπους, καθʼ οὓς τὰ ὑποκείμενα παραλλάττοντα ἐφαίνετο. τούτους δὲ τοὺς δέκα τρόπους
τίθησιν.</p>
<p>[Εἷς]<note n="2" place="unspecified" anchored="yes">
<foreign lang="greek">καὶ Θεοδόσιος τίθησιν. ὧν</foreign> ξονj. νιετσξηε ; βυτ ταυξην.
ηας <foreign lang="greek">καθʼ οὓς τίθησιν, εἷς πρῶτος.</foreign>
</note> πρῶτος ὁ παρὰ τὰς διαφορὰς τῶν ζῴων
πρὸς ἡδονὴν καὶ ἀλγηδόνα καὶ βλάβην καὶ ὠφέλειαν.
συνάγεται δὲ διʼ αὐτοῦ τὸ μὴ τὰς αὐτὰς ἀπὸ τῶν
αὐτῶν προσπίπτειν φαντασίας καὶ τὸ διότι τῇ
τοιαύτῃ μάχῃ ἀκολουθεῖ τὸ ἐπέχειν· τῶν γὰρ
ζῴων τὰ μὲν χωρὶς μίξεως γίνεσθαι, ὡς τὰ πυρίβια
καὶ ὁ Ἀράβιος φοῖνιξ καὶ εὐλαί· τὰ δʼ ἐξ ἐπιπλοκῆς,
ὡς ἄνθρωποι καὶ τὰ ἄλλα·


<milestone unit="section" n="80"/>

καὶ τὰ μὲν οὕτως, τὰ
δʼ οὕτως συγκέκριται· διὸ καὶ τῇ αἰσθήσει διαφέρει,
ὡς κίρκοι μὲν ὀξύτατοι, κύνες δʼ ὀσφρητικώτατοι.
εὔλογον οὖν τοῖς διαφόροις τοὺς ὀφθαλμοὺς διάφορα
καὶ τὰ φαντάσματα προσπίπτειν· καὶ τῇ μὲν αἰγὶ
τὸν θαλλὸν εἶναι ἐδώδιμον, ἀνθρώπῳ δὲ πικρόν,
καὶ τὸ κώνειον ὄρτυγι μὲν τρόφιμον, ἀνθρώπῳ δὲ
θανάσιμον, καὶ ὁ ἀπόπατος ὑῒ μὲν ἐδώδιμος, ἵππῳ
δʼ οὔ.</p>
<p>Δεύτερος ὁ παρὰ τὰς τῶν ἀνθρώπων φύσεις καὶ
τὰς ἰδιοσυγκρισίας· Δημοφῶν γοῦν ὁ Ἀλεξάνδρου
τραπεζοκόμος ἐν σκιᾷ ἐθάλπετο, ἐν ἡλίῳ δʼ ἐρρίγου.

<milestone unit="section" n="81"/>
Ἄνδρων δʼ ὁ Ἀργεῖος, ὥς φησιν Ἀριστοτέλης,
διὰ τῆς ἀνύδρου Λιβύης ὥδευεν ἄποτος. καὶ ὁ
μὲν ἰατρικῆς, ὁ δὲ γεωργίας, ἄλλος δʼ ἐμπορίας</p>
<pb n="494"/>
<p>ὀρέγεται· καὶ ταὐτὰ οὓς μὲν βλάπτει, οὓς δὲ ὠφελεῖ·
ὅθεν ἐφεκτέον.</p>
<p>Τρίτος ὁ παρὰ τὰς τῶν αἰσθητικῶν πόρων διαφοράς. τὸ γοῦν μῆλον ὁράσει μὲν ὠχρόν, γεύσει δὲ
γλυκύ, ὀσφρήσει δʼ εὑῶδες ὑποπίπτει. καὶ ἡ αὐτὴ
δὲ μορφὴ παρὰ τὰς διαφορὰς τῶν κατόπτρων ἀλλοία
θεωρεῖται. ἀκολουθεῖ οὖν μὴ μᾶλλον εἶναι τοῖον τὸ
φαινόμενον ἢ ἀλλοῖον.</p>

<milestone unit="section" n="82"/>
<p>Τέταρτος ὁ παρὰ τὰς διαθέσεις καὶ κοινῶς παραλλαγάς, οἷον ὑγίειαν, νόσον, ὕπνον, ἐγρήγορσιν,
χαράν, λύπην, νεότητα, γῆρας, θάρσος, φόβον,
ἔνδειαν, πλήρωσιν, μῖσος, φιλίαν, θερμασίαν, ψύξιν·
παρὰ τὸ πνεῖν, παρὰ τὸ πιεσθῆναι τοὺς πόρους.
ἀλλοῖα οὖν φαίνεται τὰ προσπίπτοντα παρὰ τὰς
ποιὰς διαθέσεις. οὐδὲ γὰρ οἱ μαινόμενοι παρὰ
φύσιν ἔχουσι· τί γὰρ μᾶλλον ἐκεῖνοι ἢ ἡμεῖς; καὶ
γὰρ ἡμεῖς τὸν ἥλιον ὡς ἑστῶτα βλέπομεν. Θέων
δʼ ὁ Τιθοραιεὺς ὁ στωικὸς κοιμώμενος περιεπάτει
ἐν τῷ ὕπνῳ καὶ Περικλέους δοῦλος ἐπʼ ἄκρου τοῦ
τέγους.</p>

<milestone unit="section" n="83"/>
<p>Πέμπτος ὁ παρὰ τὰς ἀγωγὰς καὶ τοὺς νόμους
καὶ τὰς μυθικὰς πίστεις καὶ τὰς ἐθνικὰς συνθήκας
καὶ δογματικὰς ὑπολήψεις. ἐν τούτῳ περιέχεται τὰ
περὶ καλῶν καὶ αἰσχρῶν, περὶ ἀληθῶν καὶ ψευδῶν,
περὶ ἀγαθῶν καὶ κακῶν, περὶ θεῶν καὶ γενέσεως
καὶ φθορᾶς τῶν φαινομένων πάντων. τὸ γοῦν
αὐτὸ παρʼ οἷς μὲν δίκαιον, παρʼ οἷς δὲ ἄδικον· καὶ</p>
<pb n="496"/>
<p>ἄλλοις μὲν ἀγαθόν, ἄλλοις δὲ κακόν. Πέρσαι μὲν
γὰρ οὐκ ἄτοπον ἡγοῦνται θυγατρὶ μίγνυσθαι,
Ἕλληνες δʼ ἔκθεσμον. καὶ Μασσαγέται μέν, ὥς
φησι καὶ Εὔδοξος ἐν τῇ πρώτῃ τῆς Περιόδου, κοινὰς
ἔχουσι τὰς γυναῖκας, Ἕλληνες δʼ οὔ· Κίλικές τε
λῃστείαις ἔχαιρον, ἀλλʼ οὐχ Ἕλληνες.


<milestone unit="section" n="84"/>

θεούς τʼ
ἄλλοι ἄλλους ἡγοῦνται· καὶ οἱ μὲν προνοεῖσθαι, οἱ
δʼ οὔ. θάπτουσι δʼ Αἰγύπτιοι μὲν ταριχεύοντες,
Ῥωμαῖοι δὲ καίοντες, Παίονες δʼ εἰς λίμνας ῥιπτοῦντες· ὅθεν περὶ τἀληθοῦς ἡ ἐποχή.</p>
<p>Ἕκτος ὁ παρὰ τὰς μίξεις καὶ κοινωνίας, καθʼ
ὃν εἰλικρινῶς οὐδὲν καθʼ αὑτὸ φαίνεται, ἀλλὰ σὺν
ἀέρι, σὺν φωτί, σὺν ὑγρῷ, σὺν στερεῷ, θερμότητι,
ψυχρότητι, κινήσει, ἀναθυμιάσεσιν, ἄλλαις δυνάμεσιν. ἡ γοῦν πορφύρα διάφορον ὑποφαίνει χρῶμα ἐν
ἡλίῳ καὶ σελήνῃ καὶ λύχνῳ. καὶ τὸ ἡμέτερον
χρῶμα ἀλλοῖον ὑπὸ τὴν μεσημβρίαν φαίνεται καὶ ·
ὑπὸ δύσιν<note n="1" place="unspecified" anchored="yes">
<foreign lang="greek">ὁ ἥλιος</foreign> ϝυλγ. · <foreign lang="greek">ὑπὸ δείλην</foreign> μεναγ. · <foreign lang="greek">δείλης</foreign> ρεισκε.</note>· καὶ ὁ ἐν ἀέρι ὑπὸ δυοῖν κουφιζόμενος

<milestone unit="section" n="85"/>
λίθος ἐν ὕδατι ῥᾳδίως μετατίθεται, ἤτοι βαρὺς
ὢν καὶ ὑπὸ τοῦ ὕδατος κουφιζόμενος ἢ ἐλαφρὸς
[ὢν] καὶ ὑπὸ τοῦ ἀέρος βαρυνόμενος. ἀγνοοῦμεν
οὖν τὸ κατʼ ἰδίαν, ὡς ἔλαιον<note n="2" place="unspecified" anchored="yes">
<foreign lang="greek">ἐλαίου</foreign> ρεισκε.</note> ἐν μύρῳ.</p>
<p>Ἕβδομος ὁ παρὰ τὰς ἀποστάσεις καὶ ποιὰς
θέσεις καὶ τοὺς τόπους καὶ τὰ ἐν τοῖς τόποις. κατὰ
τοῦτον τὸν τρόπον τὰ δοκοῦντʼ εἶναι μεγάλα μικρὰ
φαίνεται, τὰ τετράγωνα στρογγύλα, τὰ ὁμαλὰ
ἐξοχὰς ἔχοντα, τὰ ὀρθὰ κεκλασμένα, τὰ ὠχρὰ
ἑτερόχροα. ὁ γοῦν ἥλιος παρὰ τὸ διάστημα
μικρὸς φαίνεται· καὶ τὰ ὄρη πόρρωθεν ἀεροειδῆ</p>
<pb n="498"/>
<p>καὶ λεῖα, ἐγγύθεν δὲ τραχέα.


<milestone unit="section" n="86"/>

ἔτι ὁ ἥλιος ἀνίσχων
μὲν ἀλλοῖος, μεσουρανῶν δʼ οὐχ ὅμοιος. καὶ τὸ
αὐτὸ σῶμα ἐν μὲν ἄλσει ἀλλοῖον, ἐν δὲ ψιλῇ γῇ
ἕτερον· καὶ ἡ εἰκὼν παρὰ τὴν ποιὰν θέσιν, ὅ τε τῆς
περιστερᾶς τράχηλος παρὰ τὴν στροφήν. ἐπεὶ οὖν
οὐκ ἔνι ἔξω τόπων καὶ θέσεων ταῦτα κατανοῆσαι,
ἀγνοεῖται ἡ φύσις αὐτῶν.</p>
<p>Ὄγδοος ὁ παρὰ τὰς ποσότητας καὶ ποιότητας
αὐτῶν ἢ θερμότητας ἢ ψυχρότητας ἢ ταχύτητας ἢ
βραδύτητας ἢ ὠχρότητας ἢ ἑτεροχροιότητας. ὁ
γοῦν οἶνος μέτριος μὲν ληφθεὶς ῥώννυσι, πλείων
δὲ παρίησιν· ὁμοίως καὶ ἡ τροφὴ καὶ τὰ ὅμοια.</p>

<milestone unit="section" n="87"/>
<p>Ἔνατος ὁ παρὰ τὸ ἐνδελεχὲς ἢ ξένον ἢ σπάνιον.
οἱ γοῦν σεισμοὶ παρʼ οἷς συνεχῶς ἀποτελοῦνται οὐ
θαυμάζονται, οὐδʼ ὁ ἥλιος, ὅτι καθʼ ἡμέραν ὁρᾶται.
τὸν ἔνατον Φαβωρῖνος ὄγδοον, Σέξτος δὲ καὶ
Αἰνεσίδημος δέκατον· ἀλλὰ καὶ τὸν δέκατον Σέξτος
ὄγδοόν φησι, Φαβωρῖνος δὲ ἔνατον.</p>
<p>Δέκατος ὁ κατὰ τὴν πρὸς ἄλλα σύμβλησιν, καθάπερ τὸ κοῦφον παρὰ τὸ βαρύ, τὸ ἰσχυρὸν παρὰ τὸ
ἀσθενές, τὸ μεῖζον παρὰ τὸ ἔλαττον, τὸ ἄνω παρὰ
τὸ κάτω. τὸ γοῦν δεξιὸν φύσει μὲν οὐκ ἔστι δεξιόν,
κατὰ δὲ τὴν ὡς πρὸς τὸ ἕτερον σχέσιν νοεῖται·
μετατεθέντος γοῦν ἐκείνου, οὐκέτʼ ἐστὶ δεξιόν.

<milestone unit="section" n="88"/>
ὁμοίως καὶ πατὴρ καὶ ἀδελφὸς ὡς πρός τι καὶ
ἡμέρα ὡς πρὸς τὸν ἥλιον καὶ πάντα ὡς πρὸς τὴν
διάνοιαν. ἄγνωστα οὖν τὰ πρός τι [ὡς] καθʼ
ἑαυτά. καὶ οὗτοι μὲν οἱ δέκα τρόποι.</p>
<pb n="500"/>
<p>Οἱ δὲ περὶ Ἀγρίππαν τούτοις ἄλλους πέντε
προσεισάγουσι, τόν τʼ ἀπὸ τῆς διαφωνίας καὶ τὸν
εἰς ἄπειρον ἐκβάλλοντα καὶ τὸν πρός τι καὶ τὸν ἐξ
ὑποθέσεως καὶ τὸν διʼ ἀλλήλων. ὁ μὲν οὖν ἀπὸ
τῆς διαφωνίας ὃ ἂν προτεθῇ ζήτημα παρὰ τοῖς
φιλοσόφοις ἢ τῇ συνηθείᾳ, πλείστης μάχης καὶ
ταραχῆς πλῆρες ἀποδεικνύει· ὁ δʼ εἰς ἄπειρον ἐκβάλλων οὐκ ἐᾷ βεβαιοῦσθαι τὸ ζητούμενον, διὰ τὸ
ἄλλο ἀπʼ ἄλλου τὴν πίστιν λαμβάνειν καὶ οὕτως εἰς
ἄπειρον.


<milestone unit="section" n="89"/>

ὁ δὲ πρός τι οὐδέν φησι καθʼ ἑαυτὸ λαμβάνεσθαι, ἀλλὰ μεθʼ ἑτέρου. ὅθεν ἄγνωστα εἶναι.
ὁ δʼ ἐξ ὑποθέσεως τρόπος συνίσταται, οἰομένων
τινῶν τὰ πρῶτα τῶν πραγμάτων αὐτόθεν δεῖν
λαμβάνειν ὡς πιστὰ καὶ μὴ αἰτεῖσθαι· ὅ ἐστι μάταιον· τὸ ἐναντίον γάρ τις ὑποθήσεται. ὁ δὲ διʼ
ἀλλήλων τρόπος συνίσταται ὅταν τὸ ὀφεῖλον τοῦ
ζητουμένου πράγματος εἶναι βεβαιωτικὸν χρείαν
ἔχῃ τῆς ἐκ τοῦ ζητουμένου πίστεως, οἷον εἰ τὸ
εἶναι πόρους τις βεβαιῶν διὰ τὸ ἀπορροίας γίνεσθαι,
αὐτὸ τοῦτο παραλαμβάνοι πρὸς βεβαίωσιν το&lt;ῦ&gt;
ἀπορροίας γίνεσθαι.</p>

<milestone unit="section" n="90"/>
<p>Ἀνῄρουν δʼ οὗτοι καὶ πᾶσαν ἀπόδειξιν καὶ κριτήριον καὶ σημεῖον καὶ αἴτιον καὶ κίνησιν καὶ μάθησιν
καὶ γένεσιν καὶ τὸ φύσει τι εἶναι ἀγαθὸν ἢ κακόν.
πᾶσα γὰρ ἀπόδειξις, φασίν, ἢ ἐξ ἀποδεδειγμένων
σύγκειται χρημάτων ἢ ἐξ ἀναποδείκτων. εἰ μὲν
οὖν ἐξ ἀποδεδειγμένων, κἀκεῖνα δεήσεταί τινος</p>
<pb n="502"/>
<p>ἀποδείξεως κἀντεῦθεν εἰς ἄπειρον· εἰ δʼ ἐξ ἀναποδείκτων, ἤτοι πάντων ἢ τινῶν ἢ καὶ ἑνὸς μόνου
δισταζομένου, καὶ τὸ ὅλον εἶναι ἀναπόδεικτον.
εἰ δὲ δοκεῖ, φασίν, ὑπάρχειν τινὰ μηδεμιᾶς ἀποδείξεως δεόμενα, θαυμαστοὶ τῆς γνώμης, εἰ μὴ συνιᾶσιν
ὅτι εἰς αὐτὸ τοῦτο πρῶτον, ὡς ἄρʼ ἐξ αὑτῶν ἔχει
τὴν πίστιν, ἀποδείξεως χρή.


<milestone unit="section" n="91"/>

οὐδὲ γὰρ τὸ τέτταρα
εἶναι τὰ στοιχεῖα ἐκ τοῦ τέτταρα εἶναι τὰ στοιχεῖα
βεβαιωτέον. πρὸς τῷ καὶ τῶν κατὰ μέρος ἀποδείξεων ἀπιστουμένων ἄπιστον εἶναι καὶ τὴν γενικὴν ἀπόδειξιν. ἵνα τε γνῶμεν ὅτι ἔστιν ἀπόδειξις,
κριτηρίου δεῖ· καὶ ὅτι ἔστι κριτήριον, ἀποδείξεως
δεῖ· ὅθεν ἑκάτερα ἀκατάληπτα ἀναπεμπόμενα ἐπʼ
ἄλληλα. πῶς ἂν οὖν καταλαμβάνοιτο τὰ ἄδηλα,
τῆς ἀποδείξεως ἀγνοουμένης; ζητεῖται δʼ οὐκ εἰ
φαίνεται τοιαῦτα, ἀλλʼ εἰ καθʼ ὑπόστασιν οὕτως ἔχει.</p>
<p>Εὐήθεις δὲ τοὺς δογματικοὺς ἀπέφαινον. τὸ
γὰρ ἐξ ὑποθέσεως περαινόμενον οὐ σκέψεως ἀλλὰ
θέσεως ἔχει λόγον. τοιούτῳ δὲ λόγῳ καὶ ὑπὲρ
ἀδυνάτων ἔστιν ἐπιχειρεῖν. τοὺς δʼ οἰομένους μὴ

<milestone unit="section" n="92"/>
δεῖν ἐκ τῶν κατὰ περίστασιν κρίνειν τἀληθὲς μηδʼ
ἐκ τῶν κατὰ φύσιν νομοθετεῖν, ἔλεγον αὐτοὺς μέτρα
τῶν πάντων ὁρίζειν, οὐχ ὁρῶντας ὅτι πᾶν τὸ φαινόμενον κατʼ ἀντιπερίστασιν καὶ διάθεσιν φαίνεται.</p>
<pb n="504"/>
<p>ἤτοι γοῦν πάντʼ ἀληθῆ ῥητέον ἢ πάντα ψευδῆ. εἰ
δʼ ἔνιά ἐστιν ἀληθῆ, τίνι διακριτέον; οὔτε γὰρ
αἰσθήσει τὰ κατʼ αἴσθησιν, πάντων ἴσων αὐτῇ φαινομένων, οὔτε νοήσει διὰ τὴν αὐτὴν αἰτίαν. ἄλλη
δὲ παρὰ ταύτας εἰς ἐπίκρισιν δύναμις οὐχ ὁρᾶται.
ὁ οὖν, φασί, περί τινος διαβεβαιούμενος αἰσθητοῦ
ἢ νοητοῦ πρότερον ὀφείλει τὰς περὶ τούτου δόξας
καταστῆσαι· οἱ μὲν γὰρ ταῦτα, οἱ δὲ ταῦτα ἀνῃρήκασι. δεῖ δʼ ἢ διʼ αἰσθητοῦ ἢ νοητοῦ κριθῆναι.

<milestone unit="section" n="93"/>
ἑκάτερα δὲ ἀμφισβητεῖται. οὐδὲ τοίνυν δυνατὸν
τὰς περὶ αἰσθητῶν ἢ νοητῶν ἐπικρῖναι δόξας· εἴ τε
διὰ τὴν ἐν ταῖς νοήσεσι μάχην ἀπιστητέον πᾶσιν,
ἀναιρεθήσεται τὸ μέτρον ᾧ δοκεῖ τὰ πάντα διακριβοῦσθαι· πᾶν οὖν ἴσον ἡγήσονται. ἔτι, φασίν,
ὁ συζητῶν ἡμῖν τὸ φαινόμενον πιστός ἐστιν ἢ οὔ.
εἰ μὲν οὖν πιστός ἐστιν, οὐδὲν ἕξει λέγειν πρὸς
τὸν ᾧ φαίνεται τοὐναντίον· ὡς γὰρ αὐτὸς πιστός
ἐστι τὸ φαινόμενον λέγων, οὕτω καὶ ὁ ἐναντίος· εἰ
δʼ ἄπιστος, καὶ αὐτὸς ἀπιστηθήσεται τὸ φαινόμενον
λέγων.</p>

<milestone unit="section" n="94"/>
<p>Τό τε πεῖθον οὐχ ὑποληπτέον ἀληθὲς ὑπάρχειν.
οὐ γὰρ πάντας τὸ αὐτὸ πείθει οὐδὲ τοὺς αὐτοὺς
συνεχές. γίνεται δὲ καὶ παρὰ τὰ ἐκτὸς ἡ πιθανότης,
παρὰ τὸ ἔνδοξον τοῦ λέγοντος ἢ παρὰ τὸ φροντι-</p>
<pb n="506"/>
<p>στικὸν ἢ παρὰ τὸ αἱμύλον ἢ παρὰ τὸ σύνηθες ἢ
παρὰ τὸ κεχαρισμένον.</p>
<p>Ἀνῄρουν δὲ καὶ τὸ κριτήριον λόγῳ τοιῷδε. ἤτοι
κέκριται καὶ τὸ κριτήριον ἢ ἄκριτόν ἐστιν. ἀλλʼ εἰ
μὲν ἄκριτόν ἐστιν, ἄπιστον καθέστηκε καὶ διημάρτηκε τἀληθοῦς καὶ τοῦ ψεύδους· εἰ δὲ κέκριται, ἓν
τῶν κατὰ μέρος γενήσεται κρινομένων, ὥστʼ ἂν τὸ
αὐτὸ καὶ κρίνειν καὶ κρίνεσθαι καὶ τὸ κεκρικὸς τὸ
κριτήριον ὑφʼ ἑτέρου κριθήσεται κἀκεῖνο ὑπʼ ἄλλου
καὶ οὕτως εἰς ἄπειρον.


<milestone unit="section" n="95"/>

πρὸς τῷ καὶ διαφωνεῖσθαι
τὸ κριτήριον, τῶν μὲν τὸν ἄνθρωπον κριτήριον
εἶναι λεγόντων, τῶν δὲ τὰς αἰσθήσεις, ἄλλων τὸν
λόγον, ἐνίων τὴν καταληπτικὴν φαντασίαν. καὶ
ὁ μὲν ἄνθρωπος καὶ πρὸς αὑτὸν διαφωνεῖ καὶ πρὸς
τοὺς ἄλλους, ὡς δῆλον ἐκ τῶν διαφόρων νόμων καὶ
ἐθῶν. αἱ δʼ αἰσθήσεις ψεύδονται, ὁ δὲ λόγος διάφωνος. ἡ δὲ καταληπτικὴ φαντασία ὑπὸ νοῦ
κρίνεται καὶ ὁ νοῦς ποικίλως τρέπεται. ἄγνωστον
οὖν ἐστι τὸ κριτήριον καὶ διὰ τοῦτο ἡ ἀλήθεια.</p>

<milestone unit="section" n="96"/>
<p>Σημεῖόν τʼ οὐκ εἶναι· εἰ γάρ ἐστι, φασί, σημεῖον,
ἤτοι αἰσθητόν ἐστιν ἢ νοητόν· αἰσθητὸν μὲν οὖν
οὐκ ἔστιν, ἐπεὶ τὸ αἰσθητὸν κοινόν ἐστι, τὸ δὲ
σημεῖον ἴδιον. καὶ τὸ μὲν αἰσθητὸν τῶν κατὰ διαφοράν, τὸ δὲ σημεῖον τῶν πρός τι. νοητὸν δʼ οὐκ
ἔστιν, ἐπεὶ τὸ νοητὸν ἤτοι φαινόμενόν ἐστι φαινομένου ἢ ἀφανὲς ἀφανοῦς ἢ ἀφανὲς φαινομένου ἢ
φαινόμενον ἀφανοῦς· οὐδὲν δὲ τούτων ἐστίν· οὐκ</p>
<pb n="508"/>
<p>ἄρʼ ἐστὶ σημεῖον. φαινόμενον μὲν οὖν φαινομένου
οὐκ ἔστιν, ἐπεὶ τὸ φαινόμενον οὐ δεῖται σημείου·
ἀφανὲς δʼ ἀφανοῦς οὐκ ἔστιν, ἐπεὶ δεῖ φαίνεσθαι
τὸ ἐκκαλυπτόμενον ὑπό τινος·


<milestone unit="section" n="97"/>

ἀφανὲς δὲ φαινομένου οὐ δύναται, καθότι δεῖ φαίνεσθαι τὸ ἑτέρῳ
παρέξον ἀφορμὴν καταλήψεως· φαινόμενον δʼ ἀφανοῦς οὐκ ἔστιν, ὅτι τὸ σημεῖον τῶν πρός τι ὂν συγκαταλαμβάνεσθαι ὀφείλει τῷ οὗ ἐστι σημεῖον, τὸ
δὲ μὴ ἔστιν. οὐδὲν ἄρα τῶν ἀδήλων ἂν καταλαμβάνοιτο· διὰ γὰρ τῶν σημείων λέγεται τὰ ἄδηλα
καταλαμβάνεσθαι.</p>
<p>Ἀναιροῦσι δὲ τὸ αἴτιον ὧδε· τὸ αἴτιον τῶν πρός
τι ἔστι· πρὸς γὰρ τὸ αἰτιατόν ἐστι· τὰ δὲ πρός τι
ἐπινοεῖται μόνον, ὑπάρχει δʼ οὔ·


<milestone unit="section" n="98"/>

καὶ τὸ αἴτιον οὖν
ἐπινοοῖτʼ ἂν μόνον, ἐπεὶ εἴπερ ἐστὶν αἴτιον, ὀφείλει
ἔχειν τὸ οὗ λέγεται αἴτιον, ἐπεὶ οὐκ ἔσται αἴτιον.
καὶ ὥσπερ ὁ πατήρ, μὴ παρόντος τοῦ πρὸς ὃ λέγεται
πατήρ, οὐκ ἂν εἴη πατήρ, οὑτωσὶ καὶ τὸ αἴτιον· οὐ
πάρεστι δὲ πρὸς ὃ νοεῖται τὸ αἴτιον· οὔτε γὰρ γένεσις οὔτε φθορὰ οὔτʼ ἄλλο τι· οὐκ ἄρʼ ἐστὶν αἴτιον.
καὶ μὴν εἰ ἔστιν αἴτιον, ἤτοι σῶμα σώματός ἐστιν
αἴτιον ἢ ἀσώματον ἀσωμάτου· οὐδὲν δὲ τούτων·
οὐκ ἄρʼ ἐστὶν αἴτιον. σῶμα μὲν οὖν σώματος
οὐκ ἂν εἴη αἴτιον, ἐπείπερ ἀμφότερα τὴν αὐτὴν
ἔχει φύσιν. καὶ εἰ τὸ ἕτερον αἴτιον λέγεται παρʼ</p>
<pb n="510"/>
<p>ὅσον ἐστὶ σῶμα, καὶ τὸ λοιπόν, σῶμα ὄν, αἴτιον
γενήσεται.


<milestone unit="section" n="99"/>

κοινῶς δʼ ἀμφοτέρων αἰτίων ὄντων,
οὐδὲν ἔσται τὸ πάσχον. ἀσώματον δʼ ἀσωμάτου
οὐκ ἂν εἴη αἴτιον διὰ τὸν αὐτὸν λόγον· ἀσώματον δὲ
σώματος οὐκ ἔστιν αἴτιον, ἐπεὶ οὐδὲν ἀσώματον
ποιεῖ σῶμα. σῶμα δʼ ἀσωμάτου οὐκ ἂν εἴη αἴτιον,
ὅτι τὸ γενόμενον τῆς πασχούσης ὕλης ὀφείλει εἶναι·
μηδὲν δὲ πάσχον διὰ τὸ ἀσώματον εἶναι οὐδʼ ἂν ὑπό
τινος γένοιτο· οὐκ ἔστι τοίνυν αἴτιον. ᾧ συνεισάγεται τὸ ἀνυποστάτους εἶναι τὰς τῶν ὅλων ἀρχάς·
δεῖ γὰρ εἶναί τι τὸ ποιοῦν καὶ δρῶν.</p>
<p>Ἀλλὰ μὴν οὐδὲ κίνησίς ἐστι· τὸ γὰρ κινούμενον
ἤτοι ἐν ᾧ ἐστι τόπῳ κινεῖται ἢ ἐν ᾧ μὴ ἔστιν· καὶ
ἐν ᾧ μέν ἐστι τόπῳ οὐ κινεῖται, ἐν ᾧ δʼ οὐκ ἔστιν
οὐδὲ κινεῖται· οὐκ ἔστιν οὖν κίνησις.</p>

<milestone unit="section" n="100"/>
<p>Ἀνῄρουν δὲ καὶ μάθησιν. εἴπερ, φασί, διδάσκεταί τι, ἤτοι τὸ ὂν τῷ εἶναι διδάσκεται ἢ τὸ μὴ ὂν
τῷ μὴ εἶναι. οὔτε δὲ τὸ ὂν τῷ εἶναι διδάσκεται
--ἡ γὰρ τῶν ὄντων φύσις πᾶσι φαίνεται καὶ
γινώσκεται--οὔτε τὸ μὴ ὂν τῷ μὴ ὄντι· τῷ γὰρ
μὴ ὄντι οὐδὲν συμβέβηκεν, ὥστʼ οὐδὲ τὸ διδάσκεσθαι.</p>
<p>Οὐδὲ μὴν γένεσίς ἐστι, φασίν. οὔτε γὰρ τὸ ὂν
γίνεται, ἔστι γάρ, οὔτε τὸ μὴ ὄν, οὐδὲ γὰρ ὑφέστηκε·</p>
<pb n="512"/>
<p>τὸ δὲ μὴ ὑφεστὼς μηδʼ ὂν οὐδὲ τὸ γίνεσθαι
εὐτύχηκε.</p>

<milestone unit="section" n="101"/>
<p>Φύσει τε μὴ εἶναι ἀγαθὸν ἢ κακόν· εἰ γάρ τί
ἐστι φύσει ἀγαθὸν καὶ κακόν, πᾶσιν ὀφείλει ἀγαθὸν
ἢ κακὸν ὑπάρχειν, ὥσπερ ἡ χιὼν πᾶσι ψυχρόν·
κοινὸν δʼ οὐδὲν πάντων ἀγαθὸν ἢ κακόν ἐστιν· οὐκ
ἄρα ἐστὶ φύσει ἀγαθὸν ἢ κακόν. ἤτοι γὰρ πᾶν
τὸ ὑπό τινος δοξαζόμενον ῥητέον ἀγαθὸν ἢ οὐ πᾶν·
καὶ πᾶν μὲν οὐ ῥητέον, ἐπεὶ τὸ αὐτὸ ὑφʼ οὗ μὲν
δοξάζεται ἀγαθόν, ὡς ἡ ἡδονὴ ὑπὸ Ἐπικούρου·
ὑφʼ οὗ δὲ κακόν, ὑπʼ Ἀντισθένους. συμβήσεται
τοίνυν τὸ αὐτὸ ἀγαθόν τʼ εἶναι καὶ κακόν. εἰ δʼ
οὐ πᾶν λέγομεν τὸ ὑπό τινος δοξαζόμενον ἀγαθόν,
δεήσει ἡμᾶς διακρίνειν τὰς δόξας· ὅπερ οὐκ
ἐνδεχόμενόν ἐστι διὰ τὴν ἰσοσθένειαν τῶν λόγων.
ἄγνωστον οὖν τὸ φύσει ἀγαθόν.</p>

<milestone unit="section" n="102"/>
<p>Ἔστι δὲ καὶ τὸν ὅλον τῆς συναγωγῆς αὐτῶν
τρόπον συνιδεῖν ἐκ τῶν ἀπολειφθεισῶν συντάξεων.
αὐτὸς μὲν γὰρ ὁ Πύρρων οὐδὲν ἀπέλιπεν, οἱ μέντοι
συνήθεις αὐτοῦ Τίμων καὶ Αἰνεσίδημος καὶ Νουμήνιος καὶ Ναυσιφάνης καὶ ἄλλοι τοιοῦτοι.</p>
<p>Οἷς ἀντιλέγοντες οἱ δογματικοί φασιν αὐτοὺς
καταλαμβάνεσθαι καὶ δογματίζειν· ἐν ᾧ γὰρ
δοκοῦσι διελέγχειν καταλαμβάνονται· καὶ γὰρ ἐν
τῷ αὐτῷ κρατύνουσι καὶ δογματίζουσι. καὶ γὰρ
ὅτε φασὶ μηδὲν ὁρίζειν καὶ παντὶ λόγῳ λόγον
ἀντικεῖσθαι, αὐτὰ ταῦτα καὶ ὁρίζονται καὶ δογματίζουσι.


<milestone unit="section" n="103"/>

πρὸς οὓς ἀποκρίνονται, Περὶ μὲν ὧν</p>
<pb n="514"/>
<p>ὡς ἄνθρωποι πάσχομεν, ὁμολογοῦμεν· καὶ γὰρ ὅτι
ἡμέρα ἐστὶ καὶ ὅτι ζῶμεν καὶ ἄλλα πολλὰ τῶν
ἐν τῷ βίῳ φαινομένων διαγινώσκομεν· περὶ δʼ ὧν
οἱ δογματικοὶ διαβεβαιοῦνται τῷ λόγῳ, φάμενοι
κατειλῆφθαι, περὶ τούτων ἐπέχομεν ὡς ἀδήλων,
μόνα δὲ τὰ πάθη γινώσκομεν. τὸ μὲν γὰρ ὅτι
ὁρῶμεν ὁμολογοῦμεν καὶ τὸ ὅτι τόδε νοοῦμεν
γινώσκομεν, πῶς δʼ ὁρῶμεν ἢ πῶς νοοῦμεν ἀγνοοῦμεν· καὶ ὅτι τόδε λευκὸν φαίνεται διηγηματικῶς
λέγομεν, οὐ διαβεβαιούμενοι ὅτι καὶ ὄντως ἐστί.
περὶ δὲ τῆς Οὐδὲν ὁρίζω φωνῆς καὶ τῶν ὁμοίων
λέγομεν ὡς οὐ δογμάτων·


<milestone unit="section" n="104"/>

οὐ γάρ εἰσιν ὅμοια τῷ
λέγειν ὅτι σφαιροειδής ἐστιν ὁ κόσμος. ἀλλὰ γὰρ
τὸ μὲν ἄδηλον, αἱ δʼ ἐξομολογήσεις εἰσί. ἐν ᾧ
οὖν λέγομεν μηδὲν ὁρίζειν, οὐδʼ αὐτὸ τοῦτο ὁρίζομεν.</p>
<p>Πάλιν οἱ δογματικοί φασιν καὶ τὸν βίον αὐτοὺς
ἀναιρεῖν, ἐν ᾧ πάντʼ ἐκβάλλουσιν ἐξ ὧν ὁ βίος
συνέστηκεν. οἱ δὲ ψεύδεσθαί φασιν αὐτούς· οὐ γὰρ
τὸ ὁρᾶν ἀναιρεῖν, ἀλλὰ τὸ πῶς ὁρᾶν ἀγνοεῖν. καὶ
γὰρ τὸ φαινόμενον τιθέμεθα, οὐχ ὡς καὶ τοιοῦτον ὄν. καὶ ὅτι τὸ πῦρ καίει αἰσθανόμεθα· εἰ δὲ
φύσιν ἔχει καυστικὴν ἐπέχομεν.


<milestone unit="section" n="105"/>

καὶ ὅτι κινεῖταί
τις βλέπομεν, καὶ ὅτι φθείρεται<note n="1" place="unspecified" anchored="yes">
<foreign lang="greek">φορεῖται</foreign> ξονι. απελτ.</note> πῶς δὲ ταῦτα
γίνεται οὐκ ἴσμεν. μόνον οὖν, φασίν, ἀνθιστάμεθα
πρὸς τὰ παρυφιστάμενα τοῖς φαινομένοις ἄδηλα.
καὶ γὰρ ὅτε τὴν εἰκόνα ἐξοχὰς λέγομεν ἔχειν, τὸ
φαινόμενον διασαφοῦμεν· ὅταν δʼ εἴπωμεν μὴ ἔχειν
αὐτὴν ἐξοχάς, οὐκέτι ὃ φαίνεται, ἕτερον δὲ λέγομεν·</p>
<pb n="516"/>
<p>ὅθεν καὶ ὁ Τίμων ἐν τῷ Πύθωνί φησι μὴ ἐκβεβηκέναι τὴν συνήθειαν. καὶ ἐν τοῖς Ἰνδαλμοῖς οὕτω
λέγει,</p>
<p>ἀλλὰ τὸ φαινόμενον πάντη σθένει οὗπερ ἂν ἔλθῃ.</p>
<p>καὶ ἐν τοῖς Περὶ αἰσθήσεών φησι, "τὸ μέλι ὅτι
ἐστὶ γλυκὺ οὐ τίθημι, τὸ δʼ ὅτι φαίνεται ὁμολογῶ."</p>

<milestone unit="section" n="106"/>
<p>Καὶ Αἰνεσίδημος ἐν τῷ πρώτῳ τῶν Πυρρωνείων
λόγων οὐδέν φησιν ὁρίζειν τὸν Πύρρωνα δογματικῶς
διὰ τὴν ἀντιλογίαν, τοῖς δὲ φαινομένοις ἀκολουθεῖν.
ταὐτὰ δὲ λέγει κἀν τῷ Κατὰ σοφίας κἀν τῷ Περὶ
ζητήσεως. ἀλλὰ καὶ Ζεῦξις ὁ Αἰνεσιδήμου γνώριμος ἐν τῷ Περὶ διττῶν λόγων καὶ Ἀντίοχος ὁ
Λαοδικεὺς καὶ Ἀπελλᾶς ἐν τῷ Ἀγρίππᾳ τιθέασι
τὰ φαινόμενα μόνα. ἔστιν οὖν κριτήριον κατὰ
τοὺς σκεπτικοὺς τὸ φαινόμενον, ὡς καὶ Αἰνεσίδημός φησιν· οὕτω δὲ καὶ Ἐπίκουρος. Δημόκριτος
δὲ μηδὲν εἶναι τῶν φαινομένων, τὰ δὲ μὴ εἶναι.

<milestone unit="section" n="107"/>
πρὸς τοῦτο τὸ κριτήριον τῶν φαινομένων οἱ δογματικοί φασιν ὅτι ὅτʼ ἀπὸ τῶν αὐτῶν διάφοροι
προσπίπτουσι φαντασίαι, ὡς ἀπὸ τοῦ πύργου ἢ
στρογγύλου ἢ τετραγώνου, ὁ σκεπτικὸς εἰ μὲν
οὐδετέραν προκρινεῖ, ἀπρακτήσει· εἰ δὲ τῇ ἑτέρᾳ
κατακολουθήσει, οὐκέτι τὸ ἰσοσθενές, φασί, τοῖς
φαινομένοις ἀποδώσει. πρὸς οὓς οἱ σκεπτικοί
φασιν ὅτι ὅτε προσπίπτουσιν ἀλλοῖαι φαντασίαι,
ἑκατέρας ἐροῦμεν φαίνεσθαι· καὶ διὰ τοῦτο τὰ
φαινόμενα τιθέναι ὅτι φαίνεται. τέλος δὲ οἱ
σκεπτικοί φασι τὴν ἐποχήν, ᾗ σκιᾶς τρόπον ἐπ-</p>
<pb n="518"/>
<p>ακολουθεῖ ἡ ἀταραξία, ὥς φασιν οἵ τε περὶ τὸν
Τίμωνα καὶ Αἰνεσίδημον·


<milestone unit="section" n="108"/>

οὔτε<note n="1" place="unspecified" anchored="yes">
<foreign lang="greek">οὔτε] αὐτοὶ</foreign> ξονι. απελτ.</note> γὰρ τάδʼ ἑλούμεθα
ἢ ταῦτα φευξόμεθα ὅσα περὶ ἡμᾶς ἐστι· τὰ δʼ ὅσα
περὶ ἡμᾶς οὐκ ἔστιν, ἀλλὰ κατʼ ἀνάγκην, οὐ δυνάμεθα φεύγειν, ὡς τὸ πεινῆν καὶ διψῆν καὶ ἀλγεῖν·
οὐκ ἔστι γὰρ λόγῳ περιελεῖν ταῦτα. λεγόντων
δὲ τῶν δογματικῶν ὡς δυνήσεται βιοῦν ὁ σκεπτικὸς μὴ φεύγων τό, εἰ κελευσθείη, κρεουργεῖν
τὸν πατέρα, φασὶν οἱ σκεπτικοὶ ὡς δυνήσεται
βιοῦν &lt;ὥστε&gt; · · περὶ τῶν δογματικῶν ζητήσεων
ἐπέχειν, οὐ περὶ τῶν βιωτικῶν καὶ τηρητικῶν.
ὥστε καὶ αἱρούμεθά τι κατὰ τὴν συνήθειαν καὶ
φεύγομεν καὶ νόμοις χρώμεθα. τινὲς δὲ καὶ τὴν
ἀπάθειαν, ἄλλοι δὲ τὴν πρᾳότητα τέλος εἰπεῖν
φασι τοὺς σκεπτικούς.</p>
</div2>
<div2 n="12" type="chapter">
<head>Κεφ. ιβʼ. ΤΙΜΩΝ</head>

<milestone unit="section" n="109"/>
<p>Ἀπολλωνίδης ὁ Νικαεὺς ὁ παρʼ ἡμῶν ἐν τῷ
πρώτῳ τῶν Εἰς τοὺς Σίλλους ὑπομνήματι, ἃ
προσφωνεῖ Τιβερίῳ Καίσαρι, φησὶ τὸν Τίμωνα
εἶναι πατρὸς μὲν Τιμάρχου, Φλιάσιον δὲ τὸ γένος·
νέον δὲ καταλειφθέντα χορεύειν, ἔπειτα κατα-</p>
<pb n="520"/>
<p>γνόντα ἀποδημῆσαι εἰς Μέγαρα πρὸς Στίλπωνα·
κἀκείνῳ συνδιατρίψαντα αὖθις ἐπανελθεῖν οἴκαδε
καὶ γῆμαι. εἶτα πρὸς Πύρρωνα εἰς Ἦλιν ἀποδημῆσαι μετὰ τῆς γυναικὸς κἀκεῖ διατρίβειν ἕως
αὐτῷ παῖδες ἐγένοντο, ὧν τὸν μὲν πρεσβύτερον
Ξάνθον ἐκάλεσε καὶ ἰατρικὴν ἐδίδαξε καὶ διάδοχον
τοῦ βίου κατέλιπε.


<milestone unit="section" n="110"/>

ὁ δʼ ἐλλόγιμος ἦν, ὡς καὶ
Σωτίων ἐν τῷ ἑνδεκάτῳ φησίν. ἀπορῶν μέντοι
τροφῶν ἀπῆρεν εἰς τὸν Ἑλλήσποντον καὶ τὴν
Προποντίδα· ἐν Χαλκηδόνι τε σοφιστεύων ἐπὶ
πλέον ἀποδοχῆς ἠξιώθη· ἐντεῦθέν τε πορισάμενος
ἀπῆρεν εἰς Ἀθήνας, κἀκεῖ διέτριβε μέχρι καὶ
τελευτῆς, ὀλίγον χρόνον εἰς Θήβας διαδραμών.
ἐγνώσθη δὲ καὶ Ἀντιγόνῳ τῷ βασιλεῖ καὶ Πτολεμαίῳ τῷ Φιλαδέλφῳ, ὡς αὐτὸς ἐν τοῖς ἰάμβοις
αὑτῷ μαρτυρεῖ.</p>
<p>Ἦν δέ, φησὶν ὁ Ἀντίγονος, καὶ φιλοπότης καὶ
ἀπὸ τῶν φιλοσόφων εἰ σχολάζοι ποιήματα συνέγραφε καὶ ἔπη καὶ τραγῳδίας καὶ σατύρους
καὶ δράματα κωμικὰ τριάκοντα, τὰ δὲ τραγικὰ
ἑξήκοντα, σίλλους τε καὶ κιναίδους.


<milestone unit="section" n="111"/>

φέρεται δʼ
αὐτοῦ καὶ καταλογάδην βιβλία εἰς ἐπῶν τείνοντα
μυριάδας δύο, ὧν καὶ Ἀντίγονος ὁ Καρύστιος
μέμνηται, ἀναγεγραφὼς αὐτοῦ καὶ αὐτὸς τὸν
βίον. τῶν δὲ σίλλων τρία ἐστίν, ἐν οἷς ὡς ἂν
σκεπτικὸς ὢν πάντας λοιδορεῖ καὶ σιλλαίνει τοὺς
δογματικοὺς ἐν παρῳδίας εἴδει. ὧν τὸ μὲν πρῶτον
αὐτοδιήγητον ἔχει τὴν ἑρμηνείαν, τὸ δὲ δεύτερον
καὶ τρίτον ἐν διαλόγου σχήματι. φαίνεται γοῦν
ἀνακρίνων Ξενοφάνην τὸν Κολοφώνιον περὶ ἑκάστων, ὁ δʼ αὐτῷ διηγούμενός ἐστι· καὶ ἐν μὲν τῷ
δευτέρῳ περὶ τῶν ἀρχαιοτέρων, ἐν δὲ τῷ τρίτῳ</p>
<pb n="522"/>
<p>περὶ τῶν ὑστέρων· ὅθεν δὴ αὐτῷ τινες καὶ Ἐπί-

λογον ἐπέγραψαν.


<milestone unit="section" n="112"/>

τὸ δὲ πρῶτον ταὐτὰ περιέχει
πράγματα, πλὴν ὅτι μονοπρόσωπός ἐστιν ἡ ποίησις·
ἀρχὴ δὲ αὐτῷ ἥδε,</p>
<p>ἕσπετε νῦν μοι ὅσοι πολυπράγμονές ἐστε σοφισταί.</p>
<p>Ἐτελεύτησε δʼ ἐγγὺς ἐτῶν ἐνενήκοντα, ὥς
φησιν ὁ Ἀντίγονος καὶ Σωτίων ἐν τῷ ἑνδεκάτῳ.
τοῦτον ἐγὼ καὶ ἑτερόφθαλμον ἤκουσα, ἐπεὶ καὶ
αὐτὸς αὑτὸν Κύκλωπα ἐκάλει. γέγονε καὶ ἕτερος
Τίμων ὁ μισάνθρωπος.</p>
<p>Ὁ δʼ οὖν φιλόσοφος καὶ φιλόκηπος ἦν σφόδρα
καὶ ἰδιοπράγμων, ὡς καὶ Ἀντίγονός φησι. λόγος
γοῦν εἰπεῖν Ἱερώνυμον τὸν περιπατητικὸν ἐπʼ
αὐτοῦ, "Ὡς παρὰ τοῖς Σκύθαις καὶ οἱ φεύγοντες
τοξεύουσι καὶ οἱ διώκοντες, οὕτω τῶν φιλοσόφων
οἱ μὲν διώκοντες θηρῶσι τοὺς μαθητάς, οἱ δὲ
φεύγοντες, καθάπερ καὶ ὁ Τίμων."</p>

<milestone unit="section" n="113"/>
<p>Ἦν δὲ καὶ ὀξὺς νοῆσαι καὶ διαμυκτηρίσαι·
φιλογράμματός τε καὶ τοῖς ποιηταῖς μύθους
γράψαι ἱκανὸς καὶ δράματα συνδιατιθέναι. μετεδίδου δὲ τῶν τραγῳδιῶν Ἀλεξάνδρῳ καὶ Ὁμήρῳ.
θορυβούμενός θʼ ὑπὸ τῶν θεραπαινῶν καὶ κυνῶν
ἐποίει μηδέν, σπουδάζων περὶ τὸ ἠρεμάζειν.
φασὶ δὲ καὶ Ἄρατον πυθέσθαι αὐτοῦ πῶς τὴν
Ὁμήρου ποίησιν ἀσφαλῆ κτήσαιτο, τὸν δὲ εἰπεῖν,
"εἰ τοῖς ἀρχαίοις ἀντιγράφοις ἐντυγχάνοι καὶ μὴ
τοῖς ἤδη διωρθωμένοις." εἰκῆ τε αὐτῷ ἔκειτο τὰ</p>
<pb n="524"/>
<p>ποιήματα, ἐνίοτε ἡμίβρωτα·


<milestone unit="section" n="114"/>

ὥστε καὶ Ζωπύρῳ
τῷ ῥήτορι ἀναγινώσκοντά τι ἐπιτυλίττειν καὶ
κατὰ τὸ ἐπελθὸν διεξιέναι· ἐλθόντα τʼ ἐφʼ ἡμισείας,
οὕτως εὑρεῖν τὸ ἀπόσπασμα τέως ἀγνοοῦντα.
τοσοῦτον ἦν ἀδιάφορος. ἀλλὰ καὶ εὔρους · ὡς
μηδʼ ἀριστᾶν συγχωρεῖν. φασὶ δʼ αὐτὸν Ἀρκεσίλαον θεασάμενον διὰ τῶν Κερκώπων ἰόντα, εἰπεῖν,
"τί σὺ δεῦρο, ἔνθαπερ ἡμεῖς οἱ ἐλεύθεροι;"
συνεχές τε ἐπιλέγειν εἰώθει πρὸς τοὺς τὰς αἰσθήσεις
μετʼ ἐπιμαρτυροῦντος τοῦ νοῦ ἐγκρίνοντας,</p>
<p>
<hi rend="center">συνῆλθεν Ἀτταγᾶς τε καὶ Νουμήνιος.</hi>
</p>
<p>εἰώθει δὲ καὶ παίζειν τοιαῦτα. πρὸς οὖν τὸν
θαυμάζοντα πάντα ἔφη, "τί δʼ οὐ θαυμάζεις ὅτι
τρεῖς ὄντες τέτταρας ἔχομεν ὀφθαλμούς;" ἦν δʼ
αὐτός τε ἑτερόφθαλμος καὶ ὁ Διοσκουρίδης μαθητὴς αὐτοῦ, καὶ ὁ πρὸς ὃν ἔλεγεν ὑγιής.


<milestone unit="section" n="115"/>

ἐρωτηθεὶς
δέ ποθʼ ὑπὸ τοῦ Ἀρκεσιλάου διὰ τί παρείη ἐκ
Θηβῶν, ἔφη, "ἵνʼ ὑμᾶς ἀναπεπταμένους ὁρῶν
γελῶ." ὅμως δὲ καθαπτόμενος Ἀρκεσιλάου ἐν
τοῖς σίλλοις ἐπῄνεκεν αὐτὸν ἐν τῷ ἐπιγραφομένῳ
Ἀρκεσιλάου περιδείπνῳ.</p>
<p>Τούτου διάδοχος, ὡς μὲν Μηνόδοτός φησι,
γέγονεν οὐδείς, ἀλλὰ διέλιπεν ἡ ἀγωγὴ ἕως αὐτὴν
Πτολεμαῖος ὁ Κυρηναῖος ἀνεκτήσατο. ὡς δʼ Ἱππόβοτός φησι καὶ Σωτίων, διήκουσαν αὐτοῦ Διοσκουρίδης Κύπριος καὶ Νικόλοχος Ῥόδιος καὶ
Εὐφράνωρ Σελευκεὺς Πραΰλους τʼ ἀπὸ Τρωάδος,</p>
<pb n="526"/>
<p>ὃς οὕτω καρτερικὸς ἐγένετο, καθά φησι Φύλαρχος
ἱστορῶν, ὥστʼ ἀδίκως ὑπομεῖναι ὡς ἐπὶ προδοσίᾳ
κολασθῆναι, μηδὲ λόγου τοὺς πολίτας καταξιώσας.</p>

<milestone unit="section" n="116"/>
<p>Εὐφράνορος δὲ διήκουσεν Εὔβουλος Ἀλεξανδρεύς, οὗ Πτολεμαῖος, οὗ Σαρπηδὼν καὶ Ἡρακλείδης, Ἡρακλείδου δʼ Αἰνεσίδημος Κνώσιος,
ὃς καὶ Πυρρωνείων λόγων ὀκτὼ συνέγραψε βιβλία·
οὗ Ζεύξιππος ὁ πολίτης, οὗ Ζεῦξις ὁ Γωνιόπους,
οὗ Ἀντίοχος Λαοδικεὺς ἀπὸ Λύκου· τούτου δὲ
Μηνόδοτος ὁ Νικομηδεύς, ἰατρὸς ἐμπειρικός, καὶ
Θειωδᾶς Λαοδικεύς· Μηνοδότου δὲ Ἡρόδοτος
Ἀριέως Ταρσεύς· Ἡροδότου δὲ διήκουσε Σέξτος
ὁ ἐμπειρικός, οὗ καὶ τὰ δέκα τῶν Σκεπτικῶν καὶ
ἄλλα κάλλιστα· Σέξτου δὲ διήκουσε Σατορνῖνος ὁ
Κυθηνᾶς, ἐμπειρικὸς καὶ αὐτός.</p>
</div2>
</div1>
<pb n="528"/>
<div1 n="10" type="book">
<head>Ι</head>
<div2 n="1" type="chapter">
<head>ΕΠΙΚΟΥΡΟΣ</head>

<milestone unit="section" n="1"/>
<p>Ἐπίκουρος Νεοκλέους καὶ Χαιρεστράτης, Ἀθηναῖος, τῶν δήμων Γαργήττιος, γένους τοῦ τῶν
Φιλαϊδῶν, ὥς φησι Μητρόδωρος ἐν τῷ Περὶ
εὐγενείας. τοῦτόν φασιν ἄλλοι τε καὶ Ἡρακλείδης ἐν τῇ Σωτίωνος ἐπιτομῇ κληρουχησάντων
Ἀθηναίων τὴν Σάμον ἐκεῖθι τραφῆναι· ὀκτωκαιδεκέτη δʼ ἐλθεῖν εἰς Ἀθήνας, Ξενοκράτους μὲν
ἐν Ἀκαδημείᾳ, Ἀριστοτέλους δʼ ἐν Χαλκίδι διατρίβοντος. τελευτήσαντος δὲ Ἀλεξάνδρου τοῦ
Μακεδόνος καὶ τῶν Ἀθηναίων ἐκπεσόντων ὑπὸ
Περδίκκου μετελθεῖν εἰς Κολοφῶνα πρὸς τὸν
πατέρα·


<milestone unit="section" n="2"/>

χρόνον δέ τινα διατρίψαντα αὐτόθι καὶ
μαθητὰς ἀθροίσαντα πάλιν ἐπανελθεῖν εἰς Ἀθήνας
ἐπὶ Ἀναξικράτους· καὶ μέχρι μέν τινος κατʼ
ἐπιμιξίαν τοῖς ἄλλοις φιλοσοφεῖν, ἔπειτα ἰδίᾳ ἀπο-
&lt;φαίνεσθαι&gt; τὴν ἀπʼ αὐτοῦ κληθεῖσαν αἵρεσιν
συστήσαντα. ἐφάψασθαι δὲ φιλοσοφίας αὐτός
φησιν ἔτη γεγονὼς τετταρεσκαίδεκα. Ἀπολλόδωρος δʼ ὁ Ἐπικούρειος ἐν τῷ πρώτῳ περὶ τοῦ</p>
<pb n="530"/>
<p>Ἐπικούρου βίου φησὶν ἐλθεῖν αὐτὸν ἐπὶ φιλοσοφίαν
καταγνόντα τῶν γραμματιστῶν, ἐπειδὴ μὴ ἐδυνήθησαν ἑρμηνεῦσαι αὐτῷ τὰ περὶ τοῦ παρʼ Ἡσιόδῳ
χάους. φησὶ δʼ Ἕρμιππος γραμματοδιδάσκαλον
αὐτὸν γεγενῆσθαι, ἔπειτα μέντοι περιτυχόντα τοῖς
Δημοκρίτου βιβλίοις ἐπὶ φιλοσοφίαν ᾆξαι·


<milestone unit="section" n="3"/>

διὸ καὶ
τὸν Τίμωνα φάσκειν περὶ αὐτοῦ·</p>
<p>ὕστατος αὖ φυσικῶν καὶ κύντατος, ἐκ Σάμου ἐλθὼν
γραμμαδιδασκαλίδης, ἀναγωγότατος ζωόντων.</p>
<p>Συνεφιλοσόφουν δʼ αὐτῷ προτρεψαμένῳ καὶ οἱ
ἀδελφοὶ τρεῖς ὄντες, Νεοκλῆς Χαιρέδημος Ἀριστόβουλος, καθά φησι Φιλόδημος ὁ Ἐπικούρειος ἐν
τῷ δεκάτῳ τῆς τῶν φιλοσόφων συντάξεως· ἀλλὰ
καὶ δοῦλος Μῦς ὄνομα, καθά φησι Μυρωνιανὸς ἐν
Ὁμοίοις ἱστορικοῖς κεφαλαίοις. Διότιμος δʼ ὁ
Στωικὸς δυσμενῶς ἔχων πρὸς αὐτὸν πικρότατα
αὐτὸν διαβέβληκεν, ἐπιστολὰς φέρων πεντήκοντα
ἀσελγεῖς ὡς Ἐπικούρου· καὶ ὁ τὰ εἰς Χρύσιππον
ἀναφερόμενα ἐπιστόλια ὡς Ἐπικούρου συντάξας.

<milestone unit="section" n="4"/>
ἀλλὰ καὶ οἱ περὶ Ποσειδώνιον τὸν στωικὸν καὶ
Νικόλαος καὶ Σωτίων ἐν τῷ δωδεκάτῳ τῶν ἐπιγραφομένων Διοκλείων ἐλέγχων, ἅ ἐστι δʼ πρὸς τοῖς κʼ,
καὶ Διονύσιος ὁ Ἁλικαρνασσεύς. καὶ γὰρ σὺν τῇ
μητρὶ περιιόντα αὐτὸν ἐς τὰ οἰκίδια καθαρμοὺς
ἀναγινώσκειν, καὶ σὺν τῷ πατρὶ γράμματα διδάσκειν λυπροῦ τινος μισθαρίου. ἀλλὰ καὶ τῶν</p>
<pb n="532"/>
<p>ἀδελφῶν ἕνα προαγωγεύειν, Λεοντίῳ καὶ συνεῖναι
τῇ ἑταίρᾳ. τὰ δὲ Δημοκρίτου περὶ τῶν ἀτόμων καὶ
Ἀριστίππου περὶ τῆς ἡδονῆς ὡς ἴδια λέγειν&lt;·&gt; μὴ
εἶναί τε γνησίως ἀστόν, ὡς Τιμοκράτης φησὶ καὶ
Ἡρόδοτος ἐν τῷ Περὶ Ἐπικούρου ἐφηβείας.
Μιθρῆν τε αἰσχρῶς κολακεύειν τὸν Λυσιμάχου
διοικητήν, ἐν ταῖς ἐπιστολαῖς Παιᾶνα καὶ ἄνακτα
καλοῦντα·


<milestone unit="section" n="5"/>

ἀλλὰ καὶ Ἰδομενέα καὶ Ἡρόδοτον καὶ
Τιμοκράτην τοὺς ἔκπυστα αὐτοῦ τὰ κρύφια ποιήσαντας ἐγκωμιάζειν καὶ κολακεύειν αὐτὸ τοῦτο.
ἔν τε ταῖς ἐπιστολαῖς πρὸς μὲν Λεόντιον Παιὰν
ἄναξ, φίλον Λεοντάριον, οἵου κροτοθορύβου ἡμᾶς
ἐνέπλησας ἀναγνόντας σου τὸ ἐπιστόλιον· πρὸς δὲ
Θεμίσταν τὴν Λεοντέως γυναῖκα Οἷός τε φησίν
εἰμί, ἐὰν μὴ ὑμεῖς πρός με ἀφίκησθε, αὐτὸς τρικύλιστος, ὅπου ἂν ὑμεῖς καὶ Θεμίστα παρακαλῆτε,
ὠθεῖσθαι. πρὸς δὲ Πυθοκλέα ὡραῖον ὄντα Καθεδοῦμαι φησὶ προσδοκῶν τὴν ἱμερτὴν καὶ ἰσόθεόν
σου εἴσοδον. καὶ πάλιν πρὸς Θεμίσταν γράφων
νομίζειν αὐτῇ παραινεῖν, καθά φησι Θεόδωρος ἐν
τῷ τετάρτῳ τῶν Πρὸς Ἐπίκουρον.


<milestone unit="section" n="6"/>

καὶ ἄλλαις
δὲ πολλαῖς ἑταίραις γράφειν, καὶ μάλιστα Λεοντίῳ,
ἧς καὶ Μητρόδωρον ἐρασθῆναι. ἔν τε τῷ Περὶ</p>
<pb n="534"/>
<p>τέλους γράφειν οὕτως· Οὐ γὰρ ἔγωγε ἔχω τί
νοήσω τἀγαθόν, ἀφαιρῶν μὲν τὰς διὰ χυλῶν
ἡδονάς, ἀφαιρῶν δὲ τὰς διʼ ἀφροδισίων καὶ τὰς διʼ
ἀκροαμάτων καὶ τὰς διὰ μορφῆς. ἔν τε τῇ πρὸς
Πυθοκλέα ἐπιστολῇ γράφειν Παιδείαν δὲ πᾶσαν,
μακάριε, φεῦγε τἀκάτιον ἀράμενος. Ἐπίκτητός
τε κιναιδολόγον αὐτὸν καλεῖ καὶ τὰ μάλιστα
λοιδορεῖ.</p>
<p>Καὶ μὴν καὶ Τιμοκράτης ἐν τοῖς ἐπιγραφομένοις
Εὐφραντοῖς ὁ Μητροδώρου μὲν ἀδελφός, μαθητὴς
δὲ αὐτοῦ τῆς σχολῆς ἐκφοιτήσας φησὶ δὶς αὐτὸν
τῆς ἡμέρας ἐμεῖν ἀπὸ τρυφῆς, ἑαυτόν τε διηγεῖται
μόγις ἐκφυγεῖν ἰσχῦσαι τὰς νυκτερινὰς ἐκείνας
φιλοσοφίας καὶ τὴν μυστικὴν ἐκείνην συνδιαγωγήν.

<milestone unit="section" n="7"/>
τόν τε Ἐπίκουρον πολλὰ κατὰ τὸν λόγον ἠγνοηκέναι καὶ πολὺ μᾶλλον κατὰ τὸν βίον, τό τε σῶμα
ἐλεεινῶς διακεῖσθαι, ὡς πολλῶν ἐτῶν μὴ δύνασθαι
ἀπὸ τοῦ φορείου διαναστῆναι· μνᾶν τε ἀναλίσκειν
ἡμερησίαν εἰς τὴν τράπεζαν, ὡς αὐτὸς ἐν τῇ πρὸς
Λεόντιον ἐπιστολῇ γράφει καὶ ἐν τῇ πρὸς τοὺς ἐν
Μυτιλήνῃ φιλοσόφους. συνεῖναί τε αὐτῷ τε καὶ
Μητροδώρῳ ἑταίρας καὶ ἄλλας, Μαμμάριον καὶ
Ἡδεῖαν καὶ Ἐρώτιον καὶ Νικίδιον. καὶ ἐν ταῖς
ἑπτὰ καὶ τριάκοντα βίβλοις ταῖς Περὶ φύσεως τὰ
πλεῖστα ταὐτὰ λέγειν καὶ ἀντιγράφειν ἐν αὐταῖς</p>
<pb n="536"/>
<p>ἄλλοις τε καὶ Ναυσιφάνει τὰ πλεῖστα καὶ αὐτῇ
λέξει φάσκειν οὕτως· "Ἀλλʼ ἴτωσαν· εἶχε γὰρ
ἐκεῖνος ὠδίνων τὴν ἀπὸ τοῦ στόματος καύχησιν
τὴν σοφιστικήν, καθάπερ καὶ ἄλλοι πολλοὶ τῶν
ἀνδραπόδων."


<milestone unit="section" n="8"/>

καὶ αὐτὸν Ἐπίκουρον ἐν ταῖς ἐπιστολαῖς περὶ Ναυσιφάνους λέγειν· "Ταῦτα ἤγαγεν
αὐτὸν εἰς ἔκστασιν τοιαύτην, ὥστε μοι λοιδορεῖσθαι
καὶ ἀποκαλεῖν διδάσκαλον." πλεύμονά τε αὐτὸν
ἐκάλει καὶ ἀγράμματον καὶ ἀπατεῶνα καὶ πόρνην·
τούς τε περὶ Πλάτωνα Διονυσοκόλακας καὶ αὐτὸν
Πλάτωνα χρυσοῦν, καὶ Ἀριστοτέλη ἄσωτον, &lt;ὃν&gt;
καταφαγόντα τὴν πατρῴαν οὐσίαν στρατεύεσθαι
καὶ φαρμακοπωλεῖν· φορμοφόρον τε Πρωταγόραν
καὶ γραφέα Δημοκρίτου καὶ ἐν κώμαις γράμματα
διδάσκειν· Ἡράκλειτόν τε κυκητὴν καὶ Δημόκριτον Ληρόκριτον καὶ Ἀντίδωρον Σαννίδωρον·
τούς τε Κυνικοὺς ἐχθροὺς τῆς Ἑλλάδος· καὶ τοὺς
διαλεκτικοὺς πολυφθόρους, Πύρρωνα δʼ ἀμαθῆ καὶ
ἀπαίδευτον.</p>

<milestone unit="section" n="9"/>
<p>Μεμήνασι δʼ οὗτοι. τῷ γὰρ ἀνδρὶ μάρτυρες
ἱκανοὶ τῆς ἀνυπερβλήτου πρὸς πάντας εὐγνωμοσύνης ἥ τε πατρὶς χαλκαῖς εἰκόσι τιμήσασα οἵ
τε φίλοι τοσοῦτοι τὸ πλῆθος ὡς μηδʼ ἂν πόλεσιν
ὅλαις μετρεῖσθαι δύνασθαι· οἵ τε γνώριμοι πάντες
ταῖς δογματικαῖς αὐτοῦ σειρῆσι προσκατασχεθέντες,
πλὴν Μητροδώρου τοῦ Στρατονικέως πρὸς Καρ-</p>
<pb n="538"/>
<p>νεάδην ἀποχωρήσαντος, τάχα βαρυνθέντος ταῖς
ἀνυπερβλήτοις αὐτοῦ χρηστότησιν· ἥ τε διαδοχή,
πασῶν σχεδὸν ἐκλιπουσῶν τῶν ἄλλων, ἐσαεὶ
διαμένουσα καὶ νηρίθμους ἀρχὰς ἀπολύουσα ἄλλην
ἐξ ἄλλης τῶν γνωρίμων·


<milestone unit="section" n="10"/>

ἥ τε πρὸς τοὺς γονέας
εὐχαριστία καὶ ἡ πρὸς τοὺς ἀδελφοὺς εὐποιία πρός
τε τοὺς οἰκέτας ἡμερότης, ὡς δῆλον κἀκ τῶν
διαθηκῶν αὐτοῦ καὶ ὅτι αὐτοὶ συνεφιλοσόφουν
αὐτῷ, ὧν ἦν ἐνδοξότατος ὁ προειρημένος Μῦς·
καθόλου τε ἡ πρὸς πάντας αὐτοῦ φιλανθρωπία.
τῆς μὲν γὰρ πρὸς θεοὺς ὁσιότητος καὶ πρὸς πατρίδα
φιλίας ἄλεκτος ἡ διάθεσις· ὑπερβολῇ γὰρ ἐπιεικείας οὐδὲ πολιτείας ἥψατο. καὶ χαλεπωτάτων
δὲ καιρῶν κατασχόντων τηνικάδε τὴν Ἑλλάδα,
αὐτόθι καταβιῶναι, δὶς ἢ τρὶς τοὺς περὶ τὴν Ἰωνίαν
τόπους πρὸς τοὺς φίλους διαδραμόντα. οἳ καὶ
πανταχόθεν πρὸς αὐτὸν ἀφικνοῦντο καὶ συνεβίουν
αὐτῷ ἐν τῷ κήπῳ, καθά φησι καὶ Ἀπολλόδωρος·

<milestone unit="section" n="11"/>
ὃν καὶ ὀγδοήκοντα μνῶν πρίασθαι. Διοκλῆς δʼ ἐν
τῇ τρίτῃ τῆς ἐπιδρομῆς φησιν εὐτελέστατα καὶ
λιτότατα διαιτώμενοι. "κοτύλῃ γοῦν," φησίν,
"οἰνιδίου ἠρκοῦντο, τὸ δὲ πᾶν ὕδωρ ἦν αὐτοῖς
ποτόν." τόν τʼ Ἐπίκουρον μὴ ἀξιοῦν εἰς τὸ
κοινὸν κατατίθεσθαι τὰς οὐσίας, καθάπερ τὸν</p>
<pb n="540"/>
<p>Πυθαγόραν κοινὰ τὰ φίλων λέγοντα· ἀπιστούντων
γὰρ εἶναι τὸ τοιοῦτον· εἰ δʼ ἀπίστων οὐδὲ φίλων.
αὐτός τέ φησιν ἐν ταῖς ἐπιστολαῖς, ὕδατι μόνον
ἀρκεῖσθαι καὶ ἄρτῳ λιτῷ. καί, "πέμψον μοι
τυροῦ," φησί, "κυθριδίου, ἵνʼ ὅταν βούλωμαι
πολυτελεύσασθαι δύνωμαι." τοιοῦτος ἦν ὁ τὴν
ἡδονὴν εἶναι τέλος δογματίζων, ὃν καὶ Ἀθήναιος
διʼ ἐπιγράμματος οὕτως ὑμνεῖ·</p>

<milestone unit="section" n="12"/>
<p>ἄνθρωποι, μοχθεῖτε τὰ χείρονα, καὶ διὰ κέρδος
ἄπληστοι νεικέων ἄρχετε καὶ πολέμων·</p>
<p>τᾶς φύσιος δʼ ὁ πλοῦτος ὅρον τινὰ βαιὸν ἐπίσχει,
αἱ δὲ κεναὶ κρίσιες τὰν ἀπέραντον ὁδόν.</p>
<p>τοῦτο Νεοκλῆος πινυτὸν τέκος ἢ παρὰ Μουσέων
ἔκλυεν ἢ Πυθοῦς ἐξ ἱερῶν τριπόδων.</p>
<p>εἰσόμεθα δὲ καὶ μᾶλλον προϊόντες ἔκ τε τῶν
δογμάτων ἔκ τε τῶν ῥητῶν αὐτοῦ.</p>
<p>Μάλιστα δʼ ἀπεδέχετο, φησὶ Διοκλῆς, τῶν
ἀρχαίων Ἀναξαγόραν, καίτοι ἔν τισιν ἀντειρηκὼς
αὐτῷ, καὶ Ἀρχέλαον τὸν Σωκράτους διδάσκαλον.
ἐγύμναζε δέ, φησί, τοὺς γνωρίμους καὶ διὰ μνήμης
ἔχειν τὰ ἑαυτοῦ συγγράμματα.</p>

<milestone unit="section" n="13"/>
<p>Τοῦτον Ἀπολλόδωρος ἐν Χρονικοῖς Ναυσιφάνους
ἀκοῦσαί φησι καὶ Πραξιφάνους· αὐτὸς δὲ οὔ φησιν,
ἀλλʼ ἑαυτοῦ, ἐν τῇ πρὸς Εὐρύλοχον ἐπιστολῇ. ἀλλʼ
οὐδὲ Λεύκιππόν τινα γεγενῆσθαί φησι φιλόσοφον,
οὔτε αὐτὸς οὔτε Ἕρμαρχος, ὃν ἔνιοί φασι καὶ
Ἀπολλόδωρος ὁ Ἐπικούρειος διδάσκαλον Δημοκρίτου γεγενῆσθαι. Δημήτριος δέ φησιν ὁ Μάγνης
καὶ Ξενοκράτους αὐτὸν ἀκοῦσαι.</p>
<pb n="542"/>
<p>Κέχρηται δὲ λέξει κυρίᾳ κατὰ τῶν πραγμάτων,
ἣν ὅτι ἰδιωτάτη ἐστίν, Ἀριστοφάνης ὁ γραμματικὸς αἰτιᾶται. σαφὴς δʼ ἦν οὕτως, ὡς καὶ ἐν
τῷ Περὶ ῥητορικῆς ἀξιοῖ μηδὲν ἄλλο ἢ σαφήνειαν
ἀπαιτεῖν.


<milestone unit="section" n="14"/>

καὶ ἐν ταῖς ἐπιστολαῖς ἀντὶ τοῦ Χαίρειν
Εὖ πράττειν καὶ Σπουδαίως ζῆν.</p>
<p>Ἀρίστων δέ φησιν ἐν τῷ Ἐπικούρου βίῳ τὸν Κανόνα γράψαι αὐτὸν ἐκ τοῦ Ναυσιφάνους Τρίποδος,
οὗ καὶ ἀκοῦσαί φησιν αὐτόν, ἀλλὰ καὶ Παμφίλου
τοῦ Πλατωνικοῦ ἐν Σάμῳ. ἄρξασθαί τε φιλοσοφεῖν
ἐτῶν ὑπάρχοντα δυοκαίδεκα, ἀφηγήσασθαι δὲ τῆς
σχολῆς ἐτῶν ὄντα δύο πρὸς τοῖς τριάκοντα.</p>
<p>Ἐγεννήθη δέ, φησὶν Ἀπολλόδωρος ἐν Χρονικοῖς,
κατὰ τὸ τρίτον ἔτος τῆς ἐνάτης καὶ ἑκατοστῆς
Ὀλυμπιάδος ἐπὶ Σωσιγένους ἄρχοντος μηνὸς γαμηλιῶνος ἑβδόμῃ, ἔτεσιν ὕστερον τῆς Πλάτωνος
τελευτῆς ἑπτά.


<milestone unit="section" n="15"/>

ὑπάρχοντα δʼ αὐτὸν ἐτῶν δύο καὶ
τριάκοντα πρῶτον ἐν Μυτιλήνῃ καὶ Λαμψάκῳ
συστήσασθαι σχολὴν ἐπὶ ἔτη πέντε· ἔπειτα οὕτως
εἰς Ἀθήνας μετελθεῖν καὶ τελευτῆσαι κατὰ τὸ
δεύτερον ἔτος τῆς ἑβδόμης καὶ εἰκοστῆς καὶ ἑκατοστῆς Ὀλυμπιάδος ἐπὶ Πυθαράτου ἔτη βιώσαντα
δύο πρὸς τοῖς ἑβδομήκοντα. τήν τε σχολὴν διαδέξασθαι Ἕρμαρχον Ἀγεμόρτου Μυτιληναῖον. τελευτῆσαι δʼ αὐτὸν λίθῳ τῶν οὔρων ἐπισχεθέντων,
ὥς φησι καὶ Ἕρμαρχος ἐν ἐπιστολαῖς, ἡμέρας
νοσήσαντα τεσσαρεσκαίδεκα. ὅτε καί φησιν Ἕρμιππος ἐμβάντα αὐτὸν εἰς πύελον χαλκῆν κεκραμένην ὕδατι θερμῷ καὶ αἰτήσαντα ἄκρατον ῥοφῆσαι·</p>
<pb n="544"/>

<milestone unit="section" n="16"/>
<p>τοῖς τε φίλοις παραγγείλαντα τῶν δογμάτων
μεμνῆσθαι, οὕτω τελευτῆσαι.</p>
<p>Καὶ ἔστιν ἡμῶν εἰς αὐτὸν οὕτω·</p>
<p>χαίρετε, καὶ μέμνησθε τὰ δόγματα· τοῦτʼ Ἐπίκουρος</p>
<p>ὕστατον εἶπε φίλοις τοὔπος ἀποφθίμενος·</p>
<p>θερμὴν ἐς πύελον γὰρ ἐληλύθεεν καὶ ἄκρατον
ἔσπασεν, εἶτʼ Ἀΐδην ψυχρὸν ἐπεσπάσατο.</p>
<p>οὗτος μὲν ὁ βίος τἀνδρός, ἥδε &lt;δὲ&gt; ἡ τελευτή.</p>
<p>Καὶ διέθετο ὧδε· "Κατὰ τάδε δίδωμι τὰ ἐμαυτοῦ πάντα Ἀμυνομάχῳ Φιλοκράτους Βατῆθεν
καὶ Τιμοκράτει Δημητρίου Ποταμίῳ κατὰ τὴν ἐν

<milestone unit="section" n="17"/>
τῷ Μητρῴῳ ἀναγεγραμμένην ἑκατέρῳ δόσιν, ἐφʼ
ᾧ τε τὸν μὲν κῆπον καὶ τὰ προσόντα αὐτῷ
παρέξουσιν Ἑρμάρχῳ Ἀγεμόρτου Μυτιληναίῳ καὶ
τοῖς συμφιλοσοφοῦσιν αὐτῷ καὶ οἷς ἂν Ἕρμαρχος
καταλίπῃ διαδόχοις τῆς φιλοσοφίας, ἐνδιατρίβειν
κατὰ φιλοσοφίαν· καὶ ἀεὶ δὲ τοῖς φιλοσοφοῦσιν
ἀπὸ ἡμῶν, ὅπως ἂν συνδιασώσωσιν Ἀμυνομάχῳ
καὶ Τιμοκράτει κατὰ τὸ δυνατόν, τὴν ἐν τῷ κήπῳ
διατριβὴν παρακατατίθεμαι τοῖς τʼ αὐτῶν κληρονόμοις, ἐν ᾧ ἂν τρόπῳ ἀσφαλέστατον ᾖ, ὅπως ἂν
κἀκεῖνοι διατηρῶσιν τὸν κῆπον, καθάπερ καὶ αὐτοὶ
οἷς ἂν οἱ ἀπὸ ἡμῶν φιλοσοφοῦντες παραδῶσιν.
τὴν δʼ οἰκίαν τὴν ἐν Μελίτῃ παρεχέτωσαν Ἀμυνόμαχος καὶ Τιμοκράτης ἐνοικεῖν Ἑρμάρχῳ καὶ τοῖς
μετʼ αὐτοῦ φιλοσοφοῦσιν, ἕως ἂν Ἕρμαρχος ζῇ.</p>

<milestone unit="section" n="18"/>
<p>"Ἐκ δὲ τῶν γινομένων προσόδων τῶν δεδομένων
ἀφʼ ἡμῶν Ἀμυνομάχῳ καὶ Τιμοκράτει κατὰ τὸ
δυνατὸν μεριζέσθωσαν μεθʼ Ἑρμάρχου σκοπούμενοι εἴς τε τὰ ἐναγίσματα τῷ τε πατρὶ καὶ τῇ</p>
<pb n="546"/>
<p>μητρὶ καὶ τοῖς ἀδελφοῖς, καὶ ἡμῖν εἰς τὴν εἰθισμένην
ἄγεσθαι γενέθλιον ἡμέραν ἑκάστου ἔτους τῇ προτέρᾳ δεκάτῃ τοῦ Γαμηλιῶνος, ὥσπερ καὶ εἰς τὴν
γινομένην σύνοδον ἑκάστου μηνὸς ταῖς εἰκάσι τῶν
συμφιλοσοφούντων ἡμῖν εἰς τὴν ἡμῶν τε καὶ Μητροδώρου &lt;μνήμην&gt; κατατεταγμένην. συντελείτωσαν
δὲ καὶ τὴν τῶν ἀδελφῶν ἡμέραν τοῦ Ποσειδεῶνος·
συντελείτωσαν δὲ καὶ τὴν Πολυαίνου τοῦ Μεταγειτνιῶνος καθάπερ καὶ ἡμεῖς.</p>

<milestone unit="section" n="19"/>
<p>"Ἐπιμελείσθωσαν δὲ καὶ Ἀμυνόμαχος καὶ Τιμοκράτης τοῦ υἱοῦ τοῦ Μητροδώρου Ἐπικούρου καὶ
τοῦ υἱοῦ τοῦ Πολυαίνου, φιλοσοφούντων αὐτῶν
καὶ συζώντων μεθʼ Ἑρμάρχου. ὡσαύτως δὲ τῆς
θυγατρὸς τῆς Μητροδώρου τὴν ἐπιμέλειαν ποιείσθωσαν, καὶ εἰς ἡλικίαν ἐλθοῦσαν ἐκδότωσαν ᾧ
ἂν Ἕρμαρχος ἕληται τῶν φιλοσοφούντων μετʼ
αὐτοῦ, οὔσης αὐτῆς εὐτάκτου καὶ πειθαρχούσης
Ἑρμάρχῳ. διδότωσαν δʼ Ἀμυνόμαχος καὶ Τιμοκράτης ἐκ τῶν ὑπαρχουσῶν ἡμῖν προσόδων εἰς
τροφὴν τούτοις, ὅ τι ἂν αὐτοῖς κατʼ ἐνιαυτὸν ἐπιδέχεσθαι δοκῇ σκοπουμένοις μεθʼ Ἑρμάρχου.</p>

<milestone unit="section" n="20"/>
<p>"Ποιείσθωσαν δὲ μεθʼ ἑαυτῶν καὶ Ἕρμαρχον
κύριον τῶν προσόδων, ἵνα μετὰ τοῦ συγκαταγεγηρακότος ἡμῖν ἐν φιλοσοφίᾳ καὶ καταλελειμμένου ἡγεμόνος τῶν συμφιλοσοφούντων ἡμῖν ἕκαστα
γίνηται. τὴν δὲ προῖκα τῷ θήλει παιδίῳ, ἐπειδὰν
εἰς ἡλικίαν ἔλθῃ, μερισάτωσαν Ἀμυνόμαχος καὶ
Τιμοκράτης ὅσον ἂν ἐπιδέχηται ἀπὸ τῶν ὑπαρχόν-</p>
<pb n="548"/>
<p>των ἀφαιροῦντες μετὰ τῆς Ἑρμάρχου γνώμης.
ἐπιμελείσθωσαν δὲ καὶ Νικάνορος, καθάπερ καὶ
ἡμεῖς, ἵνʼ ὅσοι τῶν συμφιλοσοφούντων ἡμῖν χρείαν ἐν
τοῖς ἰδίοις παρεσχημένοι καὶ τὴν πᾶσαν οἰκειότητα
ἐνδεδειγμένοι συγκαταγηράσκειν μεθʼ ἡμῶν προείλοντο ἐν φιλοσοφίᾳ, μηδενὸς τῶν ἀναγκαίων ἐνδεεῖς
καθεστήκωσιν παρὰ τὴν ἡμετέραν δύναμιν.</p>

<milestone unit="section" n="21"/>
<p>"Δοῦναι δὲ τὰ βιβλία τὰ ὑπάρχοντα ἡμῖν πάντα
Ἑρμάρχῳ.</p>
<p>"Ἐὰν δέ τι τῶν ἀνθρωπίνων περὶ Ἕρμαρχον
γένηται πρὸ τοῦ τὰ Μητροδώρου παιδία εἰς ἡλικίαν
ἐλθεῖν, δοῦναι Ἀμυνόμαχον καὶ Τιμοκράτην, ὅπως
ἂν εὐτακτούντων αὐτῶν ἕκαστα γίνηται τῶν ἀναγκαίων, κατὰ τὸ δυνατὸν ἀπὸ τῶν καταλελειμμένων
ὑφʼ ἡμῶν προσόδων. καὶ τῶν λοιπῶν ἁπάντων ὡς
συντετάχαμεν ἐπιμελείσθωσαν, ὅπως ἂν κατὰ τὸ
ἐνδεχόμενον ἕκαστα γίγνηται. ἀφίημι δὲ τῶν
παίδων ἐλεύθερον Μῦν, Νικίαν, Λύκωνα· ἀφίημι δὲ
καὶ Φαίδριον ἐλευθερίᾳ."</p>

<milestone unit="section" n="22"/>
<p>Ἤδη δὲ τελευτῶν γράφει πρὸς Ἰδομενέα τήνδε
ἐπιστολήν·</p>
<p>"Τὴν μακαρίαν ἄγοντες καὶ ἅμα τελευταίαν
ἡμέραν τοῦ βίου ἐγράφομεν ὑμῖν ταυτί. στραγγουρία τε παρηκολουθήκει καὶ δυσεντερικὰ πάθη
ὑπερβολὴν οὐκ ἀπολείποντα τοῦ ἐν ἑαυτοῖς μεγέθους. ἀντιπαρετάττετο δὲ πᾶσι τούτοις τὸ κατὰ
ψυχὴν χαῖρον ἐπὶ τῇ τῶν γεγονότων ἡμῖν διαλογισμῶν μνήμῃ. σὺ δʼ ἀξίως τῆς ἐκ μειρακίου
παραστάσεως πρὸς ἐμὲ καὶ φιλοσοφίαν ἐπιμελοῦ
τῶν παίδων Μητροδώρου."</p>
<p>Καὶ διέθετο μὲν ὧδε.</p>
<pb n="550"/>
<p>Μαθητὰς δὲ ἔσχε πολλοὺς μέν, σφόδρα δὲ
ἐλλογίμους Μητρόδωρον Ἀθηναίου ἢ Τιμοκρατους καὶ Σάνδης Λαμψακηνόν· ὃς ἀφʼ οὗ τὸν
ἄνδρα ἔγνω, οὐκ ἀπέστη ἀπʼ αὐτοῦ πλὴν ἓξ μηνῶν
εἰς τὴν οἰκείαν, ἔπειτʼ ἐπανῆλθε.


<milestone unit="section" n="23"/>

γέγονε δὲ
ἀγαθὸς πάντα, καθὰ καὶ Ἐπίκουρος ἐν προηγουμέναις γραφαῖς μαρτυρεῖ καὶ ἐν τῷ τρίτῳ
Τιμοκράτους. τοιοῦτος δʼ ὢν καὶ τὴν ἀδελφὴν
Βατίδα ἐξέδοτο Ἰδομενεῖ, καὶ Λεόντιον τὴν Ἀττικὴν ἑταίραν ἀναλαβὼν εἶχε παλλακήν. ἦν δὲ
καὶ ἀκατάπληκτος πρός τε τὰς ὀχλήσεις καὶ τὸν
θάνατον, ὡς Ἐπίκουρος ἐν τῷ πρώτῳ Μητροδώρῳ
φησί. φασὶ δὲ καὶ πρὸ ἑπτὰ ἐτῶν αὐτοῦ τελευτῆσαι
πεντηκοστὸν τρίτον ἔτος ἄγοντα, καὶ αὐτὸς Ἐπίκουρος ἐν ταῖς προειρημέναις διαθήκαις, ὡς προαπεληλυθότος αὐτοῦ δηλονότι, ἐπισκήπτει περὶ τῆς
ἐπιμελείας αὐτοῦ τῶν παίδων. ἔσχε δὲ καὶ τὸν
προειρημένον εἰκαῖόν τινα ἀδελφὸν τοῦ Μητροδώρου Τιμοκράτην.</p>

<milestone unit="section" n="24"/>
<p>Βιβλία δέ ἐστι τοῦ Μητροδώρου τάδε·</p>
<p>Πρὸς τοὺς ἰατροὺς τρία.</p>
<p>Περὶ αἰσθήσεων.</p>
<p>Πρὸς Τιμοκράτην.</p>
<p>Περὶ μεγαλοψυχίας.</p>
<p>Περὶ τῆς Ἐπικούρου ἀρρωστίας.</p>
<pb n="552"/>
<p>Πρὸς τοὺς διαλεκτικούς.</p>
<p>Πρὸς τοὺς σοφιστὰς ἐννέα.</p>
<p>Περὶ τῆς ἐπὶ σοφίαν πορείας.</p>
<p>Περὶ τῆς μεταβολῆς.</p>
<p>Περὶ πλούτου.</p>
<p>Πρὸς Δημόκριτον.</p>
<p>Περὶ εὐγενείας.</p>
<p>Ἦν καὶ Πολύαινος Ἀθηνοδώρου Λαμψακηνός,
ἐπιεικὴς καὶ φιλικός, ὡς οἱ περὶ Φιλόδημόν φασι.
καὶ ὁ διαδεξάμενος αὐτὸν Ἕρμαρχος Ἀγεμόρτου
Μυτιληναῖος, ἀνὴρ πατρὸς μὲν πένητος, τὰς δʼ
ἀρχὰς προσέχων ῥητορικοῖς.</p>
<p>Φέρεται καὶ τούτου βιβλία κάλλιστα τάδε·</p>

<milestone unit="section" n="25"/>
<p>Ἐπιστολικὰ περὶ Ἐμπεδοκλέους εἴκοσι καὶ δύο.</p>
<p>Περὶ τῶν μαθημάτων.</p>
<p>Πρὸς Πλάτωνα.</p>
<p>Πρὸς Ἀριστοτέλην.</p>
<p>Ἐτελεύτα δὲ παραλύσει, γενόμενος ἱκανὸς ἀνήρ.</p>
<p>Λεοντεύς τε Λαμψακηνὸς ὁμοίως καὶ ἡ τούτου
γυνὴ Θεμίστα, πρὸς ἣν καὶ γέγραφεν ὁ Ἐπίκουρος·
ἔτι τε Κολώτης καὶ Ἰδομενεύς, καὶ αὐτοὶ Λαμψακηνοί. καὶ οὗτοι μὲν ἐλλόγιμοι, ὧν ἦν καὶ
Πολύστρατος ὁ διαδεξάμενος Ἕρμαρχον· ὃν διεδέξατο Διονύσιος· ὃν Βασιλείδης. καὶ Ἀπολλόδωρος δʼ ὁ Κηποτύραννος γέγονεν ἐλλόγιμος, ὃς</p>
<pb n="554"/>
<p>ὑπὲρ τετρακόσια συνέγραψε βιβλία· δύο τε Πτολεμαῖοι Ἀλεξανδρεῖς, ὅ τε μέλας καὶ ὁ λευκός.
Ζήνων τε ὁ Σιδώνιος, ἀκροατὴς Ἀπολλοδώρου,
πολυγράφος ἀνήρ·


<milestone unit="section" n="26"/>

καὶ Δημήτριος ὁ ἐπικληθεὶς
Λάκων· Διογένης τε ὁ Ταρσεὺς ὁ τὰς ἐπιλέκτους
σχολὰς συγγράψας· καὶ Ὠρίων καὶ ἄλλοι οὓς οἱ
γνήσιοι Ἐπικούρειοι σοφιστὰς ἀποκαλοῦσιν.</p>
<p>Ἦσαν δὲ καὶ ἄλλοι Ἐπίκουροι τρεῖς· ὅ τε
Λεοντέως υἱὸς καὶ Θεμίστας· ἕτερος Μάγνης·
τέταρτος ὁπλομάχος.</p>
<p>Γέγονε δὲ πολυγραφώτατος ὁ Ἐπίκουρος, πάντας
ὑπερβαλλόμενος πλήθει βιβλίων· κύλινδροι μὲν γὰρ
πρὸς τοὺς τριακοσίους εἰσί. γέγραπται δὲ μαρτύριον ἔξωθεν ἐν αὐτοῖς οὐδέν, ἀλλʼ αὐτοῦ εἰσιν
Ἐπικούρου φωναί. ἐζήλου δὲ αὐτὸν Χρύσιππος ἐν
πολυγραφίᾳ, καθά φησι καὶ Καρνεάδης παράσιτον
αὐτὸν τῶν βιβλίων ἀποκαλῶν· εἰ γάρ τι γράψαι ὁ
Ἐπίκουρος, φιλονεικεῖ τοσοῦτον γράψαι ὁ Χρύσιππος.


<milestone unit="section" n="27"/>

καὶ διὰ τοῦτο καὶ πολλάκις ταὐτὰ γέγραφε καὶ
τὸ ἐπελθόν, καὶ ἀδιόρθωτα εἴακε τῷ ἐπείγεσθαι· καὶ
τὰ μαρτύρια τοσαῦτά ἐστιν ὡς ἐκείνων μόνων γέμειν
τὰ βιβλία, καθάπερ καὶ παρὰ Ζήνωνι ἔστιν εὑρεῖν
καὶ παρὰ Ἀριστοτέλει. καὶ τὰ συγγράμματα μὲν
Ἐπικούρῳ τοσαῦτα καὶ τηλικαῦτα, ὧν τὰ βέλτιστά ἐστι τάδε·</p>
<p>Περὶ φύσεως ἑπτὰ καὶ τριάκοντα.</p>
<p>Περὶ ἀτόμων καὶ κενοῦ.</p>
<p>Περὶ ἔρωτος.</p>
<p>Ἐπιτομὴ τῶν πρὸς τοὺς φυσικούς.</p>
<p>Πρὸς τοὺς Μεγαρικούς.</p>
<pb n="556"/>
<p>Διαπορίαι.</p>
<p>Κύριαι δόξαι.</p>
<p>Περὶ αἱρέσεων καὶ φυγῶν.</p>
<p>Περὶ τέλους.</p>
<p>Περὶ κριτηρίου ἢ Κανών.</p>
<p>Χαιρέδημος.</p>
<p>Περὶ θεῶν.</p>
<p>Περὶ ὁσιότητος.</p>

<milestone unit="section" n="28"/>
<p>Ἡγησιάναξ.</p>
<p>Περὶ βίων δʼ.</p>
<p>Περὶ δικαιοπραγίας.</p>
<p>Νεοκλῆς πρὸς Θεμίσταν.</p>
<p>Συμπόσιον.</p>
<p>Εὐρύλοχος πρὸς Μητρόδωρον.</p>
<p>Περὶ τοῦ ὁρᾶν.</p>
<p>Περὶ τῆς ἐν τῇ ἀτόμῳ γωνίας.</p>
<p>Περὶ ἁφῆς.</p>
<p>Περὶ εἱμαρμένης.</p>
<p>Περὶ παθῶν δόξαι πρὸς Τιμοκράτην.</p>
<p>Προγνωστικόν.</p>
<p>Προτρεπτικός.</p>
<p>Περὶ εἰδώλων.</p>
<p>Περὶ φαντασίας.</p>
<p>Ἀριστόβουλος.</p>
<p>Περὶ μουσικῆς.</p>
<p>Περὶ δικαιοσύνης καὶ τῶν ἄλλων ἀρετῶν.</p>
<p>Περὶ δώρων καὶ χάριτος.</p>
<p>Πολυμήδης.</p>
<p>Τιμοκράτης γʼ.</p>
<p>Μητρόδωρος εʼ.</p>
<p>Ἀντίδωρος βʼ.</p>
<p>Περὶ νόσων δόξαι πρὸς Μίθρην.</p>
<pb n="558"/>
<p>Καλλιστόλας.</p>
<p>Περὶ βασιλείας.</p>
<p>Ἀναξιμένης.</p>
<p>Ἐπιστολαί.</p>
<p>Ἃ δὲ αὐτῷ δοκεῖ ἐν αὐτοῖς, ἐκθέσθαι πειράσομαι
τρεῖς ἐπιστολὰς αὐτοῦ παραθέμενος, ἐν αἷς πᾶσαν

τὴν ἑαυτοῦ φιλοσοφίαν ἐπιτέτμηται·


<milestone unit="section" n="29"/>

θήσομεν δὲ
καὶ τὰς Κυρίας αὐτοῦ δόξας καὶ εἴ τι ἔδοξεν
ἐκλογῆς ἀξίως ἀνεφθέγχθαι, ὥστε σὲ πανταχόθεν
καταμαθεῖν τὸν ἄνδρα κἂν κρίνειν εἰδέναι.</p>
<p>Τὴν μὲν οὖν πρώτην ἐπιστολὴν γράφει πρὸς
Ἡρόδοτον &lt;ἥτις ἐστὶ περὶ τῶν φυσικῶν· τὴν δὲ
δευτέραν πρὸς Πυθοκλέα&gt;, ἥτις ἐστὶ περὶ μεταρσίων· τὴν τρίτην πρὸς Μενοικέα, ἔστι δʼ ἐν αὐτῇ
τὰ περὶ βίων. ἀρκτέον δὴ ἀπὸ τῆς πρώτης, ὀλίγα
προειπόντα περὶ τῆς διαιρέσεως τῆς κατʼ αὐτὸν
φιλοσοφίας.</p>
<p>Διαιρεῖται τοίνυν εἰς τρία, τό τε κανονικὸν καὶ
φυσικὸν καὶ ἠθικόν.


<milestone unit="section" n="30"/>

τὸ μὲν οὖν κανονικὸν ἐφόδους
ἐπὶ τὴν πραγματείαν ἔχει, καὶ ἔστιν ἐν ἑνὶ τῷ ἐπιγραφομένῳ Κανών· τὸ δὲ φυσικὸν τὴν περὶ φύσεως
θεωρίαν πᾶσαν, καὶ ἔστιν ἐν ταῖς Περὶ φύσεως
βίβλοις ἑπτὰ καὶ τριάκοντα καὶ ταῖς ἐπιστολαῖς
κατὰ στοιχεῖον· τὸ δὲ ἠθικὸν τὰ περὶ αἱρέσεως καὶ
φυγῆς· ἔστι δὲ καὶ ἐν ταῖς Περὶ βίων βίβλοις καὶ
ἐπιστολαῖς καὶ τῷ Περὶ τέλους. εἰώθασι μέντοι
τὸ κανονικὸν ὁμοῦ τῷ φυσικῷ τάττειν· καλοῦσι
δʼ αὐτὸ περὶ κριτηρίου καὶ ἀρχῆς, καὶ στοιχειωτικόν· τὸ δὲ φυσικὸν περὶ γενέσεως καὶ φθορᾶς,</p>
<pb n="560"/>
<p>καὶ περὶ φύσεως· τὸ δὲ ἠθικὸν περὶ αἱρετῶν καὶ
φευκτῶν καὶ περὶ βίων καὶ τέλους.</p>

<milestone unit="section" n="31"/>
<p>Τὴν διαλεκτικὴν ὡς παρέλκουσαν ἀποδοκιμάζουσιν· ἀρκεῖν γὰρ τοὺς φυσικοὺς χωρεῖν κατὰ
τοὺς τῶν πραγμάτων φθόγγους. ἐν τοίνυν τῷ
Κανόνι λέγων ἐστὶν ὁ Ἐπίκουρος κριτήρια τῆς
ἀληθείας εἶναι τὰς αἰσθήσεις καὶ προλήψεις καὶ τὰ
πάθη, οἱ δʼ Ἐπικούρειοι καὶ τὰς φανταστικὰς
ἐπιβολὰς τῆς διανοίας. λέγει δὲ καὶ ἐν τῇ πρὸς
Ἡρόδοτον ἐπιτομῇ καὶ ἐν ταῖς Κυρίαις δόξαις.
"πᾶσα γάρ," φησίν, "αἴσθησις ἄλογός ἐστι καὶ
μνήμης οὐδεμιᾶς δεκτική· οὔτε γὰρ ὑφʼ αὑτῆς οὔτε
ὑφʼ ἑτέρου κινηθεῖσα δύναταί τι προσθεῖναι ἢ
ἀφελεῖν· οὐδὲ ἔστι τὸ δυνάμενον αὐτὰς διελέγξαι.

<milestone unit="section" n="32"/>
οὔτε γὰρ ἡ ὁμογένεια αἴσθησις τὴν ὁμογενῆ διὰ
τὴν ἰσοσθένειαν, οὔθʼ ἡ ἀνομογένεια τὴν ἀνομογένειαν, οὐ γὰρ τῶν αὐτῶν εἰσι κριτικαί· οὔτε
μὴν λόγος, πᾶς γὰρ λόγος ἀπὸ τῶν αἰσθήσεων
ἤρτηται. οὔθʼ ἡ ἑτέρα τὴν ἑτέραν, πάσαις γὰρ
προσέχομεν. καὶ τὸ τὰ ἐπαισθήματα δʼ ὑφεστάναι πιστοῦται τὴν τῶν αἰσθήσεων ἀλήθειαν.
ὑφέστηκε δὲ τό τε ὁρᾶν ἡμᾶς καὶ ἀκούειν, ὥσπερ
τὸ ἀλγεῖν· ὅθεν καὶ περὶ τῶν ἀδήλων ἀπὸ τῶν
φαινομένων χρὴ σημειοῦσθαι. καὶ γὰρ καὶ ἐπίνοιαι</p>
<pb n="562"/>
<p>πᾶσαι ἀπὸ τῶν αἰσθήσεων γεγόνασι κατά τε περίπτωσιν καὶ ἀναλογίαν καὶ ὁμοιότητα καὶ σύνθεσιν,
συμβαλλομένου τι καὶ τοῦ λογισμοῦ. τά τε τῶν
μαινομένων φαντάσματα καὶ &lt;τὰ&gt; κατʼ ὄναρ ἀληθῆ,
κινεῖ γάρ· τὸ δὲ μὴ ὂν οὐ κινεῖ."</p>

<milestone unit="section" n="33"/>
<p>Τὴν δὲ πρόληψιν λέγουσιν οἱονεὶ κατάληψιν ἢ
δόξαν ὀρθὴν ἢ ἔννοιαν ἢ καθολικὴν νόησιν ἐναποκειμένην, τουτέστι μνήμην τοῦ πολλάκις ἔξωθεν
φανέντος, οἷον τὸ Τοιοῦτόν ἐστιν ἄνθρωπος· ἅμα
γὰρ τῷ ῥηθῆναι ἄνθρωπος εὐθὺς κατὰ πρόληψιν
καὶ ὁ τύπος αὐτοῦ νοεῖται προηγουμένων τῶν
αἰσθήσεων. παντὶ οὖν ὀνόματι τὸ πρώτως ὑποτεταγμένον ἐναργές ἐστι· καὶ οὐκ ἂν ἐζητήσαμεν
τὸ ζητούμενον, εἰ μὴ πρότερον ἐγνώκειμεν αὐτό·
οἷον Τὸ πόρρω ἑστὼς ἵππος ἐστὶν ἢ βοῦς· δεῖ
γὰρ κατὰ πρόληψιν ἐγνωκέναι ποτὲ ἵππου καὶ βοὸς
μορφήν· οὐδʼ ἂν ὠνομάσαμέν τι μὴ πρότερον
αὐτοῦ κατὰ πρόληψιν τὸν τύπον μαθόντες. ἐναργεῖς οὖν εἰσιν αἱ προλήψεις· καὶ τὸ δοξαστὸν ἀπὸ
προτέρου τινὸς ἐναργοῦς ἤρτηται, ἐφʼ ὃ ἀναφέροντες
λέγομεν, οἷον Πόθεν ἴσμεν εἰ τοῦτό ἐστιν ἄνθρωπος;

<milestone unit="section" n="34"/>
τὴν δὲ δόξαν καὶ ὑπόληψιν λέγουσιν, ἀληθῆ τέ φασι
καὶ ψευδῆ· ἂν μὲν γὰρ ἐπιμαρτυρῆται ἢ μὴ
ἀντιμαρτυρῆται, ἀληθῆ εἶναι· ἐὰν δὲ μὴ ἐπιμαρτυρῆται ἢ ἀντιμαρτυρῆται, ψευδῆ τυγχάνειν. ὅθεν
&lt;τὸ&gt; προσμένον εἰσήχθη· οἷον τὸ προσμεῖναι καὶ</p>
<pb n="564"/>
<p>ἐγγὺς γενέσθαι τῷ πύργῳ καὶ μαθεῖν ὁποῖος ἐγγὺς
φαίνεται.</p>
<p>Πάθη δὲ λέγουσιν εἶναι δύο, ἡδονὴν καὶ ἀλγηδόνα,
ἱστάμενα περὶ πᾶν ζῷον, καὶ τὴν μὲν οἰκεῖον, τὴν
δὲ ἀλλότριον· διʼ ὧν κρίνεσθαι τὰς αἱρέσεις καὶ
φυγάς. τῶν τε ζητήσεων εἶναι τὰς μὲν περὶ τῶν
πραγμάτων, τὰς δὲ περὶ ψιλὴν τὴν φωνήν. καὶ
ταῦτα δὲ περὶ τῆς διαιρέσεως καὶ τοῦ κριτηρίου
στοιχειωδῶς.</p>
<p>Ἀνιτέον δὲ ἐπὶ τὴν ἐπιστολήν.</p>
<p>"Ἐπίκουρος Ἡροδότῳ χαίρειν.</p>

<milestone unit="section" n="35"/>
<p>"Τοῖς μὴ δυναμένοις, ὦ Ἡρόδοτε, ἕκαστα τῶν
περὶ φύσεως ἀναγεγραμμένων ἡμῖν ἐξακριβοῦν
μηδὲ τὰς μείζους τῶν συντεταγμένων βίβλους
διαθρεῖν ἐπιτομὴν τῆς ὅλης πραγματείας εἰς τὸ
κατασχεῖν τῶν ὁλοσχερωτάτων γε δοξῶν τὴν
μνήμην ἱκανῶς αὐτὸς<note n="1" place="unspecified" anchored="yes">
<foreign lang="greek">αὐτοῖς</foreign> ξοδδ. · ξορρ. βριεγερ.</note> παρεσκεύασα, ἵνα παρʼ
ἑκάστους τῶν καιρῶν ἐν τοῖς κυριωτάτοις βοηθεῖν
αὑτοῖς δύνωνται, καθʼ ὅσον ἂν ἐφάπτωνται τῆς
περὶ φύσεως θεωρίας. καὶ τοὺς προβεβηκότας δὲ
ἱκανῶς ἐν τῇ τῶν ὅλων ἐπιβλέψει τὸν τύπον τῆς
ὅλης πραγματείας τὸν κατεστοιχειωμένον δεῖ μνη-</p>
<pb n="566"/>
<p>μονεύειν· τῆς γὰρ ἀθρόας ἐπιβολῆς πυκνὸν δεόμεθα,
τῆς δὲ κατὰ μέρος οὐχ ὁμοίως.</p>

<milestone unit="section" n="36"/>
<p>"Βαδιστέον μὲν οὖν καὶ ἐπʼ ἐκεῖνα συνεχῶς, ἐν
&lt;δὲ&gt;<note n="1" place="unspecified" anchored="yes">
<foreign lang="greek">δὲ</foreign> συππλ. Ωον δερ μυεηλλ.</note> τῇ μνήμῃ τὸ τοσοῦτο ποιητέον, ἀφʼ οὗ ἥ
τε κυριωτάτη ἐπιβολὴ ἐπὶ τὰ πράγματα ἔσται καὶ
δὴ καὶ τὸ κατὰ μέρος ἀκρίβωμα πᾶν ἐξευρήσεται,
τῶν ὁλοσχερωτάτων τύπων εὖ περιειλημμένων καὶ
μνημονευομένων· ἐπεὶ καὶ τῷ τετελεσιουργημένῳ
τοῦτο κυριώτατον τοῦ παντὸς ἀκριβώματος γίνεται,
τὸ ταῖς ἐπιβολαῖς ὀξέως δύνασθαι χρῆσθαι, ἑκάστων<note n="2" place="unspecified" anchored="yes">
<foreign lang="greek">ἑκάστων</foreign> υς. · <foreign lang="greek">καὶ</foreign> ξοδδ.</note> πρὸς ἁπλᾶ στοιχειώματα καὶ φωνὰς
συν-αγομένων. οὐ γὰρ οἷόν τε τὸ πύκνωμα τῆς συνεχοῦς
τῶν ὅλων περιοδείας εἰδέναι<note n="3" place="unspecified" anchored="yes">
<foreign lang="greek">εἶναι</foreign> ξοδδ. · ξορρ. μειβομιυς.</note> μὴ
δυνάμενον διὰ βραχεῶν φωνῶν ἅπαν ἐμπεριλαβεῖν ἐν αὑτῷ τὸ
καὶ κατὰ μέρος ἂν ἐξακριβωθέν.</p>

<milestone unit="section" n="37"/>
<p>"Ὅθεν δὴ πᾶσι χρησίμης οὔσης τοῖς ᾠκειωμένοις
φυσιολογίᾳ τῆς τοιαύτης ὁδοῦ, παρεγγυῶν τὸ συνεχὲς
ἐνέργημα ἐν φυσιολογίᾳ καὶ τοιούτῳ μάλιστα
ἐγγαληνίζων τῷ βίῳ ἐποίησά σοι καὶ τοιαύτην τινὰ
ἐπιτομὴν καὶ στοιχείωσιν τῶν ὅλων δοξῶν.</p>
<p>"Πρῶτον μὲν οὖν τὰ ὑποτεταγμένα τοῖς φθόγγοις,
ὦ Ἡρόδοτε, δεῖ εἰληφέναι, ὅπως ἂν τὰ δοξαζόμενα
ἢ ζητούμενα ἢ ἀπορούμενα ἔχωμεν εἰς ταῦτα
ἀνάγοντες ἐπικρίνειν, καὶ μὴ ἄκριτα πάντα ἡμῖν
&lt;ἴῃ&gt;<note n="4" place="unspecified" anchored="yes">
<foreign lang="greek">ἴῃ</foreign> συππλ. υς</note> εἰς ἄπειρον ἀποδεικνύουσιν ἢ κενοὺς φθόγγους ἔχωμεν.


<milestone unit="section" n="38"/>

ἀνάγκη γὰρ τὸ πρῶτον ἐννόημα
καθʼ ἕκαστον φθόγγον βλέπεσθαι καὶ μηθὲν ἀποδείξεως προσδεῖσθαι, εἴπερ ἕξομεν τὸ ζητούμενον
ἢ ἀπορούμενον καὶ δοξαζόμενον ἐφʼ ὃ ἀνάξομεν.</p>
<pb n="568"/>
<p>"Ἔτι τε<note n="1" place="unspecified" anchored="yes">
<foreign lang="greek">εἴτε</foreign> ξοδδ. · ξορρ. αρνδτ.</note> τὰς αἰσθήσεις δεῖ πάντως τηρεῖν καὶ
ἁπλῶς τὰς παρούσας ἐπιβολὰς εἴτε διανοίας εἴθʼ ὅτου
δήποτε τῶν κριτηρίων, ὁμοίως δὲ καὶ τὰ ὑπάρχοντα
παθη, ὅπως ἂν καὶ τὸ προσμένον καὶ τὸ ἄδηλον
ἔχωμεν οἷς σημειωσόμεθα.</p>
<p>"Ταῦτα δεῖ διαλαβόντας συνορᾶν ἤδη περὶ τῶν
ἀδήλων· πρῶτον μὲν ὅτι οὐδὲν γίνεται ἐκ τοῦ
μὴ ὄντος. πᾶν γὰρ ἐκ παντὸς ἐγίνετʼ ἂν σπερμά-

των γε οὐθὲν προσδεόμενον.


<milestone unit="section" n="39"/>

καὶ εἰ ἐφθείρετο δὲ
τὸ ἀφανιζόμενον εἰς τὸ μὴ ὄν, πάντα ἂν ἀπωλώλει
τὰ πράγματα, οὐκ ὄντων εἰς ἃ διελύετο. καὶ μὴν
καὶ τὸ πᾶν ἀεὶ τοιοῦτον ἦν οἷον νῦν ἐστι, καὶ ἀεὶ
τοιοῦτον ἔσται. οὐθὲν γάρ ἐστιν εἰς ὃ μεταβαλεῖ.<note n="2" place="unspecified" anchored="yes">
<foreign lang="greek">μεταβάλλει</foreign> ξοδδ. · ξορρ. υς.</note>
παρὰ γὰρ τὸ πᾶν οὐθέν ἐστιν, ὃ ἂν εἰσελθὸν εἰς
αὐτὸ τὴν μεταβολὴν ποιήσαιτο.</p>
<p>"Ἀλλὰ μὴν καὶ [τοῦτο καὶ ἐν τῇ Μεγάλῃ ἐπιτομῇ
φησι κατʼ ἀρχὴν καὶ ἐν τῇ ά Περὶ φύσεως]<note n="3" place="unspecified" anchored="yes">πασσαγες σηιξη αρε οβϝιουσλψ τηε σορκ, νοτ οφ επιξυρυς,
βυτ οφ λαερτιυς ηιμσελφ ορ σομε σξηολιαστ, αρε ηερε υνδερλινεδ ανδ τρανσλατεδ ιν ιταλιξς.</note> τὸ
πᾶν ἐστι σώματα καὶ κενόν· σώματα μὲν γὰρ ὡς
ἔστιν, αὐτὴ ἡ αἴσθησις ἐπὶ πάντων μαρτυρεῖ, καθʼ
ἣν ἀναγκαῖον τὸ ἄδηλον τῷ λογισμῷ τεκμαίρεσθαι·

<milestone unit="section" n="40"/>
εἰ δὲ μὴ ἦν ὃ κενὸν καὶ χώραν καὶ ἀναφῆ φύσιν
ὀνομάζομεν, οὐκ ἂν εἶχε τὰ σώματα ὅπου ἦν οὐδὲ</p>
<pb n="570"/>
<p>διʼ οὗ ἐκινεῖτο, καθάπερ φαίνεται κινούμενα. παρὰ
δὲ ταῦτα οὐθὲν οὐδʼ ἐπινοηθῆναι δύναται οὔτε περιληπτῶς οὔτε ἀναλόγως τοῖς περιληπτοῖς ὡς καθʼ
ὅλας φύσεις λαμβανόμενα καὶ μὴ ὡς τὰ τούτων
συμπτώματα ἢ συμβεβηκότα λεγόμενα.</p>
<p>"Καὶ μὴν καὶ τῶν [τοῦτο καὶ ἐν τῇ πρώτῃ Περὶ
φύσεως καὶ τῇ ιδʼ καὶ ιεʼ καὶ τῇ Μεγάλῃ ἐπιτομῇ]<note n="1" place="unspecified" anchored="yes">σεε πρεξεδινγ νοτε.</note>
σωμάτων τὰ μέν ἐστι συγκρίσεις, τὰ δʼ ἐξ ὧν αἱ
συγκρίσεις πεποίηνται·


<milestone unit="section" n="41"/>

ταῦτα δέ ἐστιν ἄτομα καὶ
ἀμετάβλητα, εἴπερ μὴ μέλλει πάντα εἰς τὸ μὴ ὂν
φθαρήσεσθαι, ἀλλʼ ἰσχύοντα ὑπομένειν ἐν ταῖς
διαλύσεσι τῶν συγκρίσεων, πλήρη τὴν φύσιν ὄντα,
οἷα δὴ οὐκ ἔχοντα ὅπῃ ἢ ὅπως διαλυθήσεται.
ὥστε τὰς ἀρχὰς ἀτόμους ἀναγκαῖον εἶναι σωμάτων
φύσεις.</p>
<p>"Ἀλλὰ μὴν καὶ τὸ πᾶν ἄπειρόν ἐστι. τὸ γὰρ
πεπερασμένον ἄκρον ἔχει· τὸ δὲ ἄκρον παρʼ ἕτερόν
τι θεωρεῖται· &lt;τὸ δὲ πᾶν οὐ παρʼ ἕτερόν τι θεωρεῖται·&gt;<note n="2" place="unspecified" anchored="yes">συππλ. υς.</note> ὥστε οὐκ ἔχον ἄκρον πέρας οὐκ ἔχει·
πέρας δὲ οὐκ ἔχον ἄπειρον ἂν εἴη καὶ οὐ πεπερασμένον.</p>
<p>"Καὶ μὴν καὶ τῷ πλήθει τῶν σωμάτων ἄπειρόν
ἐστι τὸ πᾶν καὶ τῷ μεγέθει τοῦ κενοῦ.


<milestone unit="section" n="42"/>

εἴ τε γὰρ
ἦν τὸ κενὸν ἄπειρον, τὰ δὲ σώματα ὡρισμένα, οὐθαμοῦ ἂν ἔμενε τὰ σώματα, ἀλλʼ ἐφέρετο κατὰ τὸ
ἄπειρον κενὸν διεσπαρμένα, οὐκ ἔχοντα τὰ ὑπερ-</p>
<pb n="572"/>
<p>είδοντα καὶ στέλλοντα κατὰ τὰς ἀνακοπάς· εἴ
τε τὸ κενὸν ἦν ὡρισμένον, οὐκ ἂν εἶχε τὰ ἄπειρα
σώματα ὅπου ἐνέστη.</p>
<p>"Πρός τε τούτοις τὰ ἄτομα τῶν σωμάτων καὶ
μεστά, ἐξ ὧν καὶ αἱ συγκρίσεις γίνονται καὶ εἰς
ἃ διαλύονται, ἀπερίληπτά ἐστι ταῖς διαφοραῖς τῶν
σχημάτων· οὐ γὰρ δυνατὸν γενέσθαι τὰς τοσαύτας
διαφορὰς ἐκ τῶν αὐτῶν σχημάτων περιειλημμένων.
καὶ καθʼ ἑκάστην δὲ σχημάτισιν ἁπλῶς ἄπειροί
εἰσιν αἱ ὅμοιαι, ταῖς δὲ διαφοραῖς οὐχ ἁπλῶς

<milestone unit="section" n="43"/>
ἄπειροι ἀλλὰ μόνον ἀπερίληπτοι, [οὐδὲ γάρ φησιν
ἐνδοτέρω εἰς ἄπειρον τὴν τομὴν τυγχάνειν. λέγει
δέ, ἐπειδὴ αἱ ποιότητες μεταβάλλονται, εἰ μέλλει
τις μὴ καὶ τοῖς μεγέθεσιν ἁπλῶς εἰς ἄπειρον αὐτὰς
ἐκβάλλειν].</p>
<p>"Κινοῦνταί τε συνεχῶς αἱ ἄτομοι [φησὶ δὲ ἐνδοτέρω καὶ ἰσοταχῶς αὐτὰς κινεῖσθαι τοῦ κενοῦ τὴν
εἶξιν ὁμοίαν παρεχομένου καὶ τῇ κουφοτάτῃ καὶ
τῇ βαρυτάτῃ.] τὸν αἰῶνα, καὶ αἱ μὲν εἰς μακρὰν
ἀπʼ ἀλλήλων διιστάμεναι, αἱ δὲ αὐτοῦ τὸν παλμὸν
ἴσχουσιν, ὅταν τύχωσι τῇ περιπλοκῇ<note n="1" place="unspecified" anchored="yes">
<foreign lang="greek">τὴν περιπλοκὴν</foreign> ξοδδ. · ξορρ. υς.</note> κεκλειμέναι
ἢ στεγαζόμενοι παρὰ τῶν πλεκτικῶν.</p>

<milestone unit="section" n="44"/>
<p>"Ἥ τε γὰρ τοῦ κενοῦ φύσις ἡ διορίζουσα ἑκάστην
αὐτὴν τοῦτο παρασκευάζει, τὴν ὑπέρεισιν οὐχ οἵα
τε οὖσα ποιεῖσθαι· ἥ τε στερεότης ἡ ὑπάρχουσα
αὐταῖς κατὰ τὴν σύγκρουσιν τὸν ἀποπαλμὸν ποιεῖ,</p>
<pb n="574"/>
<p>ἐφʼ ὁπόσον ἂν ἡ περιπλοκὴ τὴν ἀποκατάστασιν ἐκ
τῆς συγκρούσεως διδῷ. ἀρχὴ δὲ τούτων οὐκ
ἔστιν, ἀιδίων τῶν ἀτόμων οὐσῶν καὶ τοῦ κενοῦ.
[φησὶ δʼ ἐνδοτέρω μηδὲ ποιότητά τινα περὶ τὰς
ἀτόμους εἶναι πλὴν σχήματος καὶ μεγέθους καὶ
βάρους· τὸ δὲ χρῶμα παρὰ τὴν θέσιν τῶν ἀτόμων
ἀλλάττεσθαι ἐν ταῖς Δώδεκα στοιχειώσεσί φησι.
πᾶν τε μέγεθος μὴ εἶναι περὶ αὐτάς· οὐδέποτε γοῦν
ἄτομος ὤφθη αἰσθήσει.]</p>

<milestone unit="section" n="45"/>
<p>"Ἡτοσαύτη δὴ φωνὴ τούτων πάντων μνημονευομένων τὸν ἱκανὸν τύπον ὑποβάλλει &lt;ταῖς περὶ&gt;<note n="1" place="unspecified" anchored="yes">συππλ. υς.</note>
τῆς τῶν ὄντων φύσεως ἐπινοίαις.</p>
<p>"Ἀλλὰ μὴν καὶ κόσμοι ἄπειροί εἰσιν, οἵ θʼ ὅμοιοι
τούτῳ καὶ ἀνόμοιοι. αἵ τε γὰρ ἄτομοι ἄπειροι
οὖσαι, ὡς ἄρτι ἀπεδείχθη, φέρονται καὶ πορρωτάτω.
οὐ γὰρ κατανήλωνται αἱ τοιαῦται ἄτομοι, ἐξ ὧν ἂν
γένοιτο κόσμος ἢ ὑφʼ ὧν ἂν ποιηθείη, οὔτʼ εἰς ἕνα
οὔτʼ εἰς πεπερασμένους, οὔθʼ ὅσοι τοιοῦτοι οὔθʼ
ὅσοι διάφοροι τούτοις. ὥστε οὐδὲν τὸ ἐμποδοστατῆσόν ἐστι πρὸς τὴν ἀπειρίαν τῶν κόσμων.</p>

<milestone unit="section" n="46"/>
<p>"Καὶμὴν καὶ τύποι ὁμοιοσχήμονες τοῖς στερεμνίοις
εἰσί, λεπτότησιν ἀπέχοντες μακρὰν τῶν φαινομένων.
οὔτε γὰρ συστάσεις ἀδυνατοῦσιν ἐν τῷ περιέχοντι
γίνεσθαι τοιαῦται οὔτʼ ἐπιτηδειότητες πρὸς κατεργασίας τῶν κοιλωμάτων καὶ λεπτοτήτων γίνεσθαι, οὔτε ἀπόρροιαι τὴν ἑξῆς θέσιν καὶ βάσιν διατηροῦσαι, ἥνπερ καὶ ἐν τοῖς στερεμνίοις εἶχον·
τούτους δὲ τοὺς τύπους εἴδωλα προσαγορεύομεν.</p>
<pb n="576"/>
<p>καὶ μὴν καὶ ἡ διὰ τοῦ κενοῦ φορὰ κατὰ μηδεμίαν
ἀπάντησιν τῶν ἀντικοψόντων<note n="1" place="unspecified" anchored="yes">
<foreign lang="greek">ἀντικοψάντων</foreign> ξοδδ. · ξορρ. υς.</note> γινομένη πᾶν μῆκος
περιληπτὸν ἐν ἀπερινοήτῳ χρόνῳ συντελεῖ. βράδους γὰρ καὶ τάχους ἀντικοπὴ καὶ οὐκ ἀντικοπὴ
ὁμοίωμα λαμβάνει.</p>

<milestone unit="section" n="47"/>
<p>"Οὐ μὴν οὐδʼ ἅμα κατὰ τοὺς διὰ λόγου θεωρητοὺς
χρόνους αὐτὸ τὸ φερόμενον σῶμα ἐπὶ τοὺς πλείους
τόπους ἀφικνεῖται -- ἀδιανόητον γάρ,-- καὶ τοῦτο
συναφικνούμενον ἐν αἰσθητῷ χρόνῳ ὅθεν δήποθεν
τοῦ ἀπείρου οὐκ ἐξ οὗ ἂν περιλάβωμεν τὴν φορὰν
τόπου ἔσται ἀφιστάμενον· ἀντικοπῇ γὰρ ὅμοιον
ἔσται, κἂν μέχρι τοσούτου τὸ τάχος τῆς φορᾶς μὴ
ἀντικόπτον καταλίπωμεν. χρήσιμον δὴ καὶ τοῦτο
κατασχεῖν τὸ στοιχεῖον. εἶθʼ ὅτι τὰ εἴδωλα ταῖς
λεπτότησιν ἀνυπερβλήτοις κέχρηται, οὐθὲν ἀντιμαρτυρεῖ τῶν φαινομένων· ὅθεν καὶ τάχη ἀνυπέρβλητα ἔχει, πάντα πόρον σύμμετρον ἔχοντα πρὸς
τῷ &lt;τῷ&gt;<note n="2" place="unspecified" anchored="yes">
<foreign lang="greek">τῷ</foreign> συππλ. μειβομ. · <foreign lang="greek">τὸ</foreign> τεσξαρι.</note> ἀπείρῳ αὐτῶν μηθὲν ἀντικόπτειν ἢ
ὀλίγα ἀντικόπτειν, πολλαῖς δὲ καὶ ἀπείροις εὐθὺς
ἀντικόπτειν τι.</p>

<milestone unit="section" n="48"/>
<p>"Πρός τε τούτοις, ὅτι ἡ γένεσις τῶν εἰδώλων
ἅμα νοήματι συμβαίνει. καὶ γὰρ ῥεῦσις ἀπὸ τῶν
σωμάτων τοῦ ἐπιπολῆς συνεχής, οὐκ ἐπίδηλος τῇ
μειώσει<note n="3" place="unspecified" anchored="yes">
<foreign lang="greek">τῇ μειώσει</foreign> υς. · <foreign lang="greek">σημειώσει</foreign> Ω.δ.μ. · <foreign lang="greek">ἢ μειώσει</foreign> ξοδδ.</note> διὰ τὴν ἀνταναπλήρωσιν, σῴζουσα τὴν ἐπὶ</p>
<pb n="578"/>
<p>τοῦ στερεμνίου θέσιν καὶ τάξιν τῶν ἀτόμων ἐπὶ
πολὺν χρόνον, εἰ καὶ ἐνίοτε συγχεομένη ὑπάρχει,
καὶ συστάσεις ἐν τῷ περιέχοντι ὀξεῖαι διὰ τὸ μὴ
δεῖν κατὰ βάθος τὸ συμπλήρωμα γίνεσθαι, καὶ ἄλλοι
δὲ τρόποι τινὲς γεννητικοὶ τῶν τοιούτων φύσεων
εἰσίν. οὐθὲν γὰρ τούτων ἀντιμαρτυρεῖται ταῖς
αἰσθήσεσιν, ἂν βλέπῃ τίς τινα τρόπον τὰς ἐναργείας
ἵνα καὶ τὰς συμπαθείας ἀπὸ τῶν ἔξωθεν πρὸς ἡμᾶς
ἀνοίσει.</p>

<milestone unit="section" n="49"/>
<p>"Δεῖ δὲ καὶ νομίζειν ἐπεισιόντος τινὸς ἀπὸ τῶν
ἔξωθεν ὁρᾶν ἡμᾶς καὶ διανοεῖσθαι· οὐ γὰρ ἂν
ἐναποσφραγίσαιτο τὰ ἔξω τὴν ἑαυτῶν φύσιν τοῦ
τε χρώματος καὶ τῆς μορφῆς διὰ τοῦ ἀέρος τοῦ
μεταξὺ ἡμῶν τε κἀκείνων, οὐδὲ διὰ τῶν ἀκτίνων
ἢ ὡνδήποτε ῥευμάτων ἀφʼ ἡμῶν πρὸς ἐκεῖνα
παραγινομένων, οὕτως ὡς τύπων τινῶν ἐπεισιόντων
ἡμῖν ἀπὸ τῶν πραγμάτων ὁμοχρόων τε καὶ ὁμοιομόρφων κατὰ τὸ ἐναρμόττον μέγεθος εἰς τὴν ὄψιν
ἢ τὴν διάνοιαν, ὠκέως ταῖς φοραῖς χρωμένων,

<milestone unit="section" n="50"/>
εἶτα διὰ ταύτην τὴν αἰτίαν τοῦ ἐνὸς καὶ συνεχοῦς
τὴν φαντασίαν ἀποδιδόντων καὶ τὴν συμπάθειαν
ἀπὸ τοῦ ὑποκειμένου σῳζόντων κατὰ τὸν ἐκεῖθεν
σύμμετρον ἐπερεισμὸν ἐκ τῆς κατὰ βάθος ἐν τῷ
στερεμνίῳ τῶν ἀτόμων πάλσεως. καὶ ἣν ἂν
λάβωμεν φαντασίαν ἐπιβλητικῶς τῇ διανοίᾳ ἢ</p>
<pb n="580"/>
<p>τοῖς αἰσθητηρίοις εἴτε μορφῆς εἴτε συμβεβηκότων,
μορφή ἐστιν αὕτη τοῦ στερεμνίου, γινομένη κατὰ
τὸ ἑξῆς πύκνωμα ἢ ἐγκατάλειμμα τοῦ εἰδώλου·
τὸ δὲ ψεῦδος καὶ τὸ διημαρτημένον ἐν τῷ προσδοξαζομένῳ ἀεί ἐστιν &lt;ἐπὶ τοῦ προσμένοντοσ&gt;<note n="1" place="unspecified" anchored="yes">συππλ. υς.</note>
ἐπιμαρτυρηθήσεσθαι ἢ μὴ ἀντιμαρτυρηθήσεσθαι,
εἶτʼ οὐκ ἐπιμαρτυρουμένου &lt;ἢ ἀντιμαρτυρουμένου&gt;<note n="1" place="unspecified" anchored="yes">συππλ. υς.</note>
[κατά τινα κίνησιν ἐν ἡμῖν αὐτοῖς συνημμένην
τῇ φανταστικῇ ἐπιβολῇ, διάληψιν δὲ ἔχουσαν, καθʼ
ἣν τὸ ψεῦδος γίνεται.]</p>

<milestone unit="section" n="51"/>
<p>"Ἥ τε γὰρ ὁμοιότης τῶν φαντασμῶν οἱονεὶ ἐν
εἰκόνι λαμβανομένων ἢ καθʼ ὕπνους γινομένων ἢ
κατʼ ἄλλας τινὰς ἐπιβολὰς τῆς διανοίας ἢ τῶν
λοιπῶν κριτηρίων οὐκ ἄν ποτε ὑπῆρχε τοῖς οὖσί
τε καὶ ἀληθέσι προσαγορευομένοις, εἰ μὴ ἦν τινα
καὶ τοιαῦτα πρὸς ἃ παραβάλλομεν· τὸ δὲ διημαρτημένον οὐκ ἂν ὑπῆρχεν, εἰ μὴ ἐλαμβάνομεν
καὶ ἄλλην τινὰ κίνησιν ἐν ἡμῖν αὐτοῖς συνημμένην
μὲν τῇ φανταστικῇ ἐπιβολῇ, διάληψιν δὲ ἔχουσαν·
κατὰ δὲ ταύτην, ἐὰν μὲν μὴ ἐπιμαρτυρηθῇ ἢ ἀντιμαρτυρηθῇ, τὸ ψεῦδος γίνεται· ἐὰν δὲ ἐπιμαρτυρηθῇ
ἢ μὴ ἀντιμαρτυρηθῇ, τὸ ἀληθές.</p>

<milestone unit="section" n="52"/>
<p>"Καὶ ταύτην οὖν σφόδρα γε δεῖ τὴν δόξαν κατέχειν, ἵνα μήτε τὰ κριτήρια ἀναιρῆται τὰ κατὰ τὰς
ἐναργείας μήτε τὸ διημαρτημένον ὁμοίως βεβαιούμενον πάντα συνταράττῃ.</p>
<pb n="582"/>
<p>"Ἀλλὰ μὴν καὶ τὸ ἀκούειν γίνεται ῥεύματος
φερομένου ἀπὸ τοῦ φωνοῦντος ἢ ἠχοῦντος ἢ
ψοφοῦντος ἢ ὁπωσδήποτε ἀκουστικὸν πάθος παρασκευάζοντος. τὸ δὲ ῥεῦμα τοῦτο εἰς ὁμοιομερεῖς
ὄγκους διασπείρεται, ἅμα τινὰ διασῴζοντας συμπάθειαν πρὸς ἀλλήλους καὶ ἑνότητα ἰδιότροπον, διατείνουσαν πρὸς τὸ ἀποστεῖλαν καὶ τὴν ἐπαίσθησιν
τὴν ἐπʼ ἐκείνου ὡς τὰ πολλὰ ποιοῦσαν, εἰ δὲ μή
γε, τὸ ἔξωθεν μόνον ἔνδηλον παρασκευάζουσαν·

<milestone unit="section" n="53"/>

ἄνευ γὰρ ἀναφερομένης τινὸς ἐκεῖθεν συμπαθείας
οὐκ ἂν γένοιτο ἡ τοιαύτη ἐπαίσθησις. οὐκ αὐτὸν
οὖν δεῖ νομίζειν τὸν ἀέρα ὑπὸ τῆς προιεμένης
φωνῆς ἢ καὶ τῶν ὁμογενῶν σχηματίζεσθαι--πολλὴν
γὰρ ἔνδειαν ἕξει τοῦτο πάσχων ὑπʼ ἐκείνης, --ἀλλʼ
εὐθὺς τὴν γινομένην πληγὴν ἐν ἡμῖν, ὅταν φωνὴν
ἀφίωμεν, τοιαύτην ἔκθλιψιν<note n="1" place="unspecified" anchored="yes">
<foreign lang="greek">ἐκλέθην</foreign>, ϝελ <foreign lang="greek">ἐκλήθην</foreign> ξοδδ. · ξορρ. βριεγερ· <foreign lang="greek">ἔγκλισιν</foreign> υς.</note> ὄγκων τινῶν ῥεύματος
πνευματώδους ἀποτελεστικῶν ποιεῖσθαι, ἣ τὸ
πάθος τὸ ἀκουστικὸν ἡμῖν παρασκευάζει.</p>
<p>"Καὶ μὴν καὶ τὴν ὀσμὴν νομιστέον, ὥσπερ καὶ
τὴν ἀκοὴν οὐκ ἄν ποτε οὐθὲν πάθος ἐργάσασθαι,
εἰ μὴ ὄγκοι τινὲς ἦσαν ἀπὸ τοῦ πράγματος ἀποφερόμενοι σύμμετροι πρὸς τοῦτο τὸ αἰσθητήριον
κινεῖν, οἱ μὲν τοῖοι τεταραγμένως καὶ ἀλλοτρίως,
οἱ δὲ τοῖοι ἀταράχως καὶ οἰκείως ἔχοντες.</p>

<milestone unit="section" n="54"/>
<p>"Καὶ μὴν καὶ τὰς ἀτόμους νομιστέον μηδεμίαν
ποιότητα τῶν φαινομένων προσφέρεσθαι πλὴν
σχήματος καὶ βάρους καὶ μεγέθους καὶ ὅσα ἐξ</p>
<pb n="584"/>
<p>ἀνάγκης σχήματος συμφυῆ ἐστι. ποιότης γὰρ πᾶσα
μεταβάλλει· αἱ δὲ ἄτομοι οὐδὲν μεταβάλλουσιν,
ἐπειδή περ δεῖ τι ὑπομένειν ἐν ταῖς διαλύσεσι τῶν
συγκρίσεων στερεὸν καὶ ἀδιάλυτον, ὃ τὰς μεταβολὰς οὐκ εἰς τὸ μὴ ὂν ποιήσεται οὐδʼ ἐκ τοῦ
μὴ ὄντος, ἀλλὰ κατὰ μεταθέσεις ἐν πολλοῖς, τινῶν
δὲ καὶ προσόδους καὶ ἀφόδους. ὅθεν ἀναγκαῖον
τὰ<note n="1" place="unspecified" anchored="yes">
<foreign lang="greek">τὰ μὴ</foreign> ξοδδ. · ξορρ. ωειλ.</note> μετατιθέμενα ἄφθαρτα εἶναι καὶ τὴν τοῦ μεταβάλλοντος φύσιν οὐκ ἔχοντα, ὀγκοὺς δὲ καὶ σχηματισμοὺς ἰδίους· ταῦτα γὰρ καὶ ἀναγκαῖον ὑπομένειν.</p>

<milestone unit="section" n="55"/>
<p>"Καὶ γὰρ ἐν τοῖς παρʼ ἡμῖν μετασχηματιζομένοις
κατὰ τὴν περιαίρεσιν τὸ σχῆμα ἐνυπάρχον λαμβάνεται, αἱ δὲ ποιότητες οὐκ ἐνυπάρχουσαι ἐν τῷ
μεταβάλλοντι, ὥσπερ ἐκεῖνο καταλείπεται, ἀλλʼ
ἐξ ὅλου τοῦ σώματος ἀπολλύμεναι. ἱκανὰ οὖν τὰ
ὑπολειπόμενα ταῦτα τὰς τῶν συγκρίσεων διαφορὰς
ποιεῖν, ἐπειδή περ ὑπολείπεσθαί γέ τινα ἀναγκαῖον
καὶ μὴ εἰς τὸ μὴ ὂν φθείρεσθαι.</p>
<p>"Ἀλλὰ μὴν οὐδὲ δεῖ νομίζειν πᾶν μέγεθος ἐν ταῖς
ἀτόμοις ὑπάρχειν, ἵνα μὴ τὰ φαινόμενα ἀντιμαρτυρῇ·
παραλλαγὰς δέ τινας μεγεθῶν νομιστέον εἶναι.
βέλτιον γὰρ καὶ τούτου προσόντος τὰ κατὰ τὰ
πάθη καὶ τὰς αἰσθήσεις γινόμενα ἀποδοθήσεται.</p>
<pb n="586"/>

<milestone unit="section" n="56"/>
<p>πᾶν δὲ μέγεθος ὑπάρχειν οὔτε χρήσιμόν ἐστι πρὸς
τὰς τῶν ποιοτήτων διαφοράς, ἀφῖχθαί τε ἅμʼ ἔδει<note n="1" place="unspecified" anchored="yes">
<foreign lang="greek">ἅμʼ ἔδει</foreign> υς. · <foreign lang="greek">ἀμέλει</foreign> ξοδδ.</note>
καὶ πρὸς ἡμᾶς ὁρατὰς ἀτόμους· ὃ οὐ θεωρεῖται
γινόμενον οὔθʼ ὅπως ἂν γένοιτο ὁρατὴ ἄτομος
ἔστιν ἐπινοῆσαι.</p>
<p>"Πρὸς δὲ τούτοις οὐ δεῖ νομίζειν ἐν τῷ ὡρισμένῳ
σώματι ἀπείρους ὄγκους εἶναι οὐδʼ ὁπηλίκους οὖν.
ὥστε οὐ μόνον τὴν εἰς ἄπειρον τομὴν ἐπὶ τοὔλαττον
ἀναιρετέον, ἵνα μὴ πάντα ἀσθενῆ ποιῶμεν κἀν ταῖς
περιλήψεσι τῶν ἀθρόων εἰς τὸ μὴ ὂν ἀναγκαζώμεθα
τὰ ὄντα θλίβοντες καταναλίσκειν, ἀλλὰ καὶ τὴν μετάβασιν μὴ νομιστέον γίνεσθαι ἐν τοῖς ὡρισμένοις
εἰς ἄπειρον μηδʼ ἐπὶ τοὔλαττον.</p>

<milestone unit="section" n="57"/>
<p>"Οὔτε γὰρ ὅπως, ἐπειδὰν ἅπαξ τις εἴπῃ ὅτι
ἄπειροι ὄγκοι ἔν τινι ὑπάρχουσιν ἢ ὁπηλίκοι οὖν,
ἔστι νοῆσαι ὅπως<note n="2" place="unspecified" anchored="yes">
<foreign lang="greek">ὅπως</foreign> βριεγερ· <foreign lang="greek">πῶς τε</foreign> ξοδδ.</note> ἂν ἔτι τοῦτο πεπερασμένον εἴη
τὸ μέγεθος. πηλίκοι γάρ τινες δῆλον ὡς οἱ
ἄπειροί εἰσιν ὄγκοι· καὶ οὗτοι ὁπηλίκοι ἄν ποτε
ὦσιν, ἄπειρον ἂν ἦν καὶ τὸ μέγεθος. ἄκρον τε
ἔχοντος τοῦ πεπερασμένου διαληπτόν, εἰ μὴ καὶ
καθʼ ἑαυτὸ θεωρητόν, οὐκ ἔστι μὴ οὐ καὶ τὸ ἑξῆς
τούτου τοιοῦτον νοεῖν καὶ οὕτω κατὰ τὸ ἑξῆς εἰς</p>
<pb n="588"/>
<p>τοὔμπροσθεν βαδίζοντα εἰς τὸ ἄπειρον ὑπάρχειν
καὶ τὸ τοιοῦτον ἀφικνεῖσθαι τῇ ἐννοίᾳ.</p>

<milestone unit="section" n="58"/>
<p>"Τό τε ἐλάχιστον τὸ ἐν τῇ αἰσθήσει δεῖ κατανοεῖν ὅτι οὔτε τοιοῦτόν ἐστιν οἷον τὸ τὰς μεταβάσεις ἔχον οὔτε πάντῃ πάντως ἀνόμοιον, ἀλλʼ
ἔχον μέν τινα κοινότητα τῶν μεταβατῶν,<note n="1" place="unspecified" anchored="yes">
<foreign lang="greek">μεταβάντων</foreign> ξοδδ. · ξορρ. σξηνειδερ.</note> διάληψιν
δὲ μερῶν οὐκ ἔχον· ἀλλʼ ὅταν διὰ τὴν τῆς κοινότητος
προσεμφέρειαν οἰηθῶμεν διαλήψεσθαί τι αὐτοῦ, τὸ
μὲν ἐπιτάδε, τὸ δὲ ἐπέκεινα, τὸ ἴσον ἡμῖν δεῖ
προσπίπτειν. ἑξῆς τε θεωροῦμεν ταῦτα ἀπὸ τοῦ
πρώτου καταρχόμενοι καὶ οὐκ ἐν τῷ αὐτῷ, οὐδὲ
μέρεσι μερῶν ἁπτόμενα, ἀλλʼ ἢ ἐν τῇ ἰδιότητι τῇ
ἑαυτῶν τὰ μεγέθη καταμετροῦντα, τὰ πλείω πλεῖον
καὶ τὰ ἐλάττω ἔλαττον.</p>

<milestone unit="section" n="59"/>
<p>"Ταύτῃ τῇ ἀναλογίᾳ νομιστέον καὶ τὸ ἐν τῇ
ἀτόμῳ ἐλάχιστον κεχρῆσθαι· μικρότητι γὰρ ἐκεῖνο
δῆλον ὡς διαφέρει τοῦ κατὰ τὴν αἴσθησιν θεωρουμένου, ἀναλογίᾳ δὲ τῇ αὐτῇ κέχρηται. ἐπεί περ
καὶ ὅτι μέγεθος ἔχει ἡ ἄτομος, κατὰ τὴν ἐνταῦθα
ἀναλογίαν κατηγορήσαμεν, μικρόν τι μόνον μακρὰν<note n="2" place="unspecified" anchored="yes">
<foreign lang="greek">μακρὸν</foreign> ξοδδ. · ξορρ. υς.</note>
ἐκβαλόντες. ἔτι τε τὰ ἐλάχιστα καὶ ἀμιγῆ πέρατα
δεῖ νομίζειν τῶν μηκῶν τὸ καταμέτρημα ἐξ αὑτῶν
πρώτων τοῖς μείζοσι καὶ ἐλάττοσι παρασκευάζοντα</p>
<pb n="590"/>
<p>τῇ διὰ λόγου θεωρίᾳ ἐπὶ τῶν ἀοράτων. ἡ γὰρ
κοινότης ἡ ὑπάρχουσα αὐτοῖς πρὸς τὰ ἀμετάβολα
ἱκανὴ τὸ μέχρι τούτου συντελέσαι, συμφόρησιν δὲ
ἐκ τούτων κίνησιν ἐχόντων οὐχ οἷόν τε γίνεσθαι.</p>

<milestone unit="section" n="60"/>
<p>"Καὶ<note n="1" place="unspecified" anchored="yes">Ωιδε <hi rend="ital">ξλασσιξαλ ρεϝιες</hi>, χχχϝιι. π. 108.</note> μὴν καὶ τοῦ ἀπείρου ὡς μὲν ἀνωτάτω καὶ
κατώτατω οὐ δεῖ κατηγορεῖν τὸ ἄνω ἢ κάτω.
ἴσμεν μέντοι τὸ ὑπὲρ κεφαλῆς, ὅθεν ἂν στῶμεν,
εἰς ἄπειρον ἄγειν ὄν, μηδέποτε φανεῖσθαι τοῦτο
ἡμῖν, ἢ τὸ ὑποκάτω τοῦ νοηθέντος εἰς ἄπειρον,
ἅμα ἄνω τε εἶναι καὶ κάτω πρὸς τὸ αὐτό· τοῦτο
γὰρ ἀδύνατον διανοηθῆναι. ὥστε ἔστι μίαν λαβεῖν
φορὰν τὴν ἄνω νοουμένην εἰς ἄπειρον καὶ μίαν
τὴν κάτω, ἂν καὶ μυριάκις πρὸς τοὺς πόδας τῶν
ἐπάνω τὸ παρʼ ἡμῶν φερόμενον εἰς τοὺς ὑπὲρ
κεφαλῆς ἡμῶν τόπους ἀφικνῆται ἢ ἐπὶ τὴν κεφαλὴν
τῶν ὑποκάτω τὸ παρʼ ἡμῶν κάτω φερόμενον· ἡ
γὰρ ὅλη φορὰ οὐθὲν ἧττον ἑκατέρα ἑκατέρᾳ
ἀντικειμένη ἐπʼ ἄπειρον νοεῖται.</p>

<milestone unit="section" n="61"/>
<p>"Καὶ μὴν καὶ ἰσοταχεῖς ἀναγκαῖον τὰς ἀτόμους
εἶναι, ὅταν διὰ τοῦ κενοῦ εἰσφέρωνται μηθενὸς
ἀντικόπτοντος. οὔτε γὰρ τὰ βαρέα θᾶττον οἰσθήσεται τῶν μικρῶν καὶ κούφων, ὅταν γε δὴ μηδὲν
ἀπαντᾷ αὐτοῖς· οὔτε τὰ μικρὰ τῶν μεγάλων,
πάντα πόρον σύμμετρον ἔχοντα, ὅταν μηθὲν μηδὲ</p>
<pb n="592"/>
<p>ἐκείνοις ἀντικόπτῃ· οὔθʼ ἡ ἄνω οὔθʼ ἡ εἰς τὸ
πλάγιον διὰ τῶν κρούσεων φορά, οὔθʼ ἡ κάτω διὰ
τῶν ἰδίων βαρῶν. ἐφʼ ὁπόσον γὰρ ἂν κατίσχῃ
ἑκάτερον, ἐπὶ τοσοῦτο ν ἅμα νοήματι τὴν φορὰν
σχήσει, ἕως ἀντικόψῃ ἢ ἔξωθεν ἢ ἐκ τοῦ ἰδίου
βάρους πρὸς τὴν τοῦ πλήξαντος δύναμιν.</p>

<milestone unit="section" n="62"/>
<p>"Ἀλλὰ μὴν καὶ κατὰ τὰς συγκρίσεις θάττων ἑτέρα
ἑτέρας &lt;φορ&gt;ηθήσεται<note n="1" place="unspecified" anchored="yes">
<foreign lang="greek">&lt;φορ&gt;</foreign> συππλεϝι.</note> τῶν ἀτόμων
ἰσοταχῶν οὐσῶν, τῷ ἐφʼ ἕνα τόπον φέρεσθαι τὰς ἐν τοῖς
ἀθροίσμασιν ἀτόμους κατὰ τὸν ἐλάχιστον συνεχῆ
χρόνον, εἰ &lt;καὶ&gt;<note n="2" place="unspecified" anchored="yes">συππλ. Ω.δ.μ.</note> μὴ ἐφʼ ἕνα κατὰ τοὺς λόγῳ
θεωρητοὺς χρόνους· ἀλλὰ πυκνὸν ἀντικόπτουσιν,
ἕως ἂν ὑπὸ τὴν αἴσθησιν τὸ συνεχὲς τῆς φορᾶς
γίνηται. τὸ γὰρ προσδοξαζόμενον περὶ τοῦ ἀοράτου, ὡς ἄρα καὶ οἱ διὰ λόγου θεωρητοὶ χρόνοι τὸ
συνεχὲς τῆς φορᾶς ἕξουσιν, οὐκ ἀληθές ἐστιν ἐπὶ
τῶν τοιούτων· ἐπεὶ τό γε θεωρούμενον πᾶν ἢ κατʼ
ἐπιβολὴν λαμβανόμενον τῇ διανοίᾳ ἀληθές ἐστι.</p>

<milestone unit="section" n="63"/>
<p>"Μετὰ δὲ ταῦτα δεῖ συνορᾶν ἀναφέροντα ἐπὶ τὰς
αἰσθήσεις καὶ τὰ πάθη--οὕτω γὰρ ἡ βεβαιοτάτη
πίστις ἔσται,--ὅτι ἡ ψυχὴ σῶμά ἐστι λεπτομερὲς
παρʼ ὅλον τὸ ἄθροισμα παρεσπαρμένον, προσεμφερέστατον δὲ πνεύματι θερμοῦ τινα κρᾶσιν
ἔχοντι καὶ πῇ μὲν τούτῳ προσεμφερές, πῇ δὲ
τούτῳ· ἔστι δὲ τὸ &lt;τρίτον&gt;<note n="3" place="unspecified" anchored="yes">συππλ. διελς.</note> μέρος πολλὴν
παραλλαγὴν εἰληφὸς τῇ λεπτομερείᾳ καὶ αὐτῶν τούτων,</p>
<pb n="594"/>
<p>συμπαθὲς δὲ τούτῳ<note n="1" place="unspecified" anchored="yes">"ηανδ σξιο αν <foreign lang="greek">τούτῳ</foreign> σιτ προ <foreign lang="greek">διὰ τοῦτο</foreign>" σξηνειδερ.</note> μᾶλλον καὶ τῷ λοιπῷ ἀθροίσματι· τοῦτο δὲ πᾶν αἱ δυνάμεις τῆς ψυχῆς δηλοῦσι
καὶ τὰ πάθη καὶ αἱ εὐκινησίαι καὶ αἱ διανοήσεις
καὶ ὧν στερόμενοι θνῄσκομεν. καὶ μὴν ὅτι ἔχει
ἡ ψυχὴ τῆς αἰσθήσεως τὴν πλείστην αἰτίαν δεῖ

κατέχειν·


<milestone unit="section" n="64"/>

οὐ μὴν εἰλήφει ἂν ταύτην, εἰ μὴ ὑπὸ τοῦ
λοιποῦ ἀθροίσματος ἐστεγάζετό πως. τὸ δὲ λοιπὸν
ἄθροισμα παρασκευάσαν ἐκείνῃ τὴν αἰτίαν ταύτην
μετείληφε καὶ αὐτὸ τοιούτου συμπτώματος παρʼ
ἐκείνης, οὐ μέντοι πάντων ὧν ἐκείνη κέκτηται· διὸ
ἀπαλλαγείσης τῆς ψυχῆς οὐκ ἔχει τὴν αἴσθησιν.
οὐ γὰρ αὐτὸ ἐν ἑαυτῷ ταύτην ἐκέκτητο τὴν δύναμιν,
ἀλλʼ ἕτερον ἅμα συγγεγενημένον<note n="2" place="unspecified" anchored="yes">
<foreign lang="greek">ἑτέρῳ ἅ. συγγεγενημένῳ</foreign> ξοδδ. · ξορρ. υς.</note> αὐτῷ παρεσκεύαζεν, ὃ διὰ τῆς συντελεσθείσης περὶ αὐτὸ
δυνάμεως κατὰ τὴν κίνησιν σύμπτωμα αἰσθητικὸν
εὐθὺς ἀποτελοῦν ἑαυτῷ ἀπεδίδου κατὰ τὴν ὁμούρησιν καὶ συμπάθειαν καὶ ἐκείνῳ, καθάπερ εἶπον.</p>

<milestone unit="section" n="65"/>
<p>"Διὸ δὴ καὶ ἐνυπάρχουσα ἡ ψυχὴ οὐδέποτε ἄλλου
τινὸς μέρους ἀπηλλαγμένου ἀναισθητεῖ· ἀλλʼ ἃ ἂν
καὶ ταύτης ξυναπόληται τοῦ στεγάζοντος λυθέντος
εἴθʼ ὅλου εἴτε καὶ μέρους τινός, ἐάν περ διαμένῃ,
ἕξει<note n="3" place="unspecified" anchored="yes">
<foreign lang="greek">ἕξει</foreign> υς.· <foreign lang="greek">ὀξὺ</foreign> ξοδδ.</note> τὴν αἴσθησιν. τὸ δὲ λοιπὸν ἄθροισμα διαμένον καὶ ὅλον καὶ κατὰ μέρος οὐκ ἔχει τὴν αἴ-</p>
<pb n="596"/>
<p>σθησιν ἐκείνου ἀπηλλαγμένου, ὅσον ποτέ ἐστι τὸ
συντεῖνον τῶν ἀτόμων πλῆθος εἰς τὴν τῆς ψυχῆς
φύσιν. καὶ μὴν καὶ λυομένου τοῦ ὅλου ἀθροίσματος
ἡ ψυχὴ διασπείρεται καὶ οὐκέτι ἔχει τὰς αὐτὰς
δυνάμεις οὐδὲ κινεῖται, ὥσπερ οὐδʼ αἴσθησιν
κέκτηται.</p>

<milestone unit="section" n="66"/>
<p>"Οὐ γὰρ οἷόν τε νοεῖν αὐτὸ αἰσθανόμενον μὴ ἐν
τούτῳ τῷ συστήματι καὶ ταῖς κινήσεσι ταύταις
χρώμενον, ὅταν τὰ στεγάζοντα καὶ περιέχοντα μὴ
τοιαῦτα ᾖ, ἐν οἷς νῦν οὖσα ἔχει ταύτας τὰς κινήσεις.
[λέγει ἐν ἄλλοις καὶ ἐξ ἀτόμων αὐτὴν συγκεῖσθαι
λειοτάτων καὶ στρογγυλωτάτων, πολλῷ τινι διαφερουσῶν τῶν τοῦ πυρός· καὶ τὸ μέν τι ἄλογον
αὐτῆς, ὃ τῷ λοιπῷ παρεσπάρθαι σώματι· τὸ δὲ
λογικὸν ἐν τῷ θώρακι, ὡς δῆλον ἔκ τε τῶν φόβων
καὶ τῆς χαρᾶς. ὕπνον τε γίνεσθαι τῶν τῆς ψυχῆς
μερῶν τῶν παρʼ ὅλην τὴν σύγκρισιν παρεσπαρμένων ἐγκατεχομένων ἢ διαφορουμένων, εἶτα συμπιπτόντων τοῖς ἐπερεισμοῖς.<note n="1" place="unspecified" anchored="yes">
<foreign lang="greek">ἐπερεισμοῖς</foreign> υς. · <foreign lang="greek">ποργμοῖς</foreign> ξοδδ.</note> τό τε σπέρμα ἀφʼ
ὅλων τῶν σωμάτων φέρεσθαι.]</p>

<milestone unit="section" n="67"/>
<p>"Ἀλλὰ μὴν καὶ τόδε γε δεῖ προσκατανοεῖν, ὅ τι
τὸ ἀσώματον λέγομεν κατὰ τὴν πλείστην ὁμιλίαν
τοῦ ὀνόματος ἐπὶ τοῦ καθʼ ἑαυτὸ νοηθέντος ἄν·
καθʼ ἑαυτὸ δὲ οὐκ ἔστι νοῆσαι τὸ ἀσώματον πλὴν
τοῦ κενοῦ. τὸ δὲ κενὸν οὔτε ποιῆσαι οὔτε παθεῖν
δύναται, ἀλλὰ κίνησιν μόνον διʼ ἑαυτοῦ τοῖς
σώμασι παρέχεται. ὥστε οἱ λέγοντες ἀσώματον</p>
<pb n="598"/>
<p>εἶναι τὴν ψυχὴν ματαΐζουσιν. οὐθὲν γὰρ ἂν
ἐδύνατο ποιεῖν οὔτε πάσχειν, εἰ ἦν τοιαύτη· νῦν δʼ
ἐναργῶς ἀμφότερα ταῦτα διαλαμβάνεται περὶ τὴν
ψυχὴν τὰ συμπτώματα.</p>

<milestone unit="section" n="68"/>
<p>"Ταῦτα οὖν πάντα τὰ διαλογίσματα τὰ περὶ ψυχῆς
ἀνάγων τις ἐπὶ τὰ πάθη καὶ τὰς αἰσθήσεις, μνημονεύων τῶν ἐν ἀρχῇ ῥηθέντων, ἱκανῶς κατόψεται
τοῖς τύποις ἐμπεριειλημμένα εἰς τὸ κατὰ μέρος
ἀπὸ τούτων ἐξακριβοῦσθαι βεβαίως.</p>
<p>"Ἀλλὰ μὴν καὶ τὰ σχήματα καὶ τὰ χρώματα καὶ
τὰ μεγέθη καὶ τὰ βάρη καὶ ὅσα ἄλλα κατηγορεῖται
σώματος ὡσανεὶ συμβεβηκότα ἢ πᾶσιν ἢ τοῖς
ὁρατοῖς καὶ κατὰ τὴν αἴσθησιν αὐτὴν γνωστά,<note n="1" place="unspecified" anchored="yes">
<foreign lang="greek">γνωστοῖς</foreign> ξοδδ. · ξορρ. υς.</note>
οὔθʼ ὡς καθʼ ἑαυτάς εἰσι φύσεις δοξαστέον--οὐ γὰρ
δυνατὸν ἐπινοῆσαι τοῦτο--


<milestone unit="section" n="69"/>

οὔτε ὅλως ὡς οὐκ εἰσίν,
οὔθʼ ὡς ἕτερʼ ἄττα προσυπάρχοντα τούτῳ ἀσώματα,
οὔθʼ ὡς μόρια τούτου, ἀλλʼ ὡς τὸ ὅλον σῶμα
καθόλου ἐκ τούτων πάντων τὴν ἑαυτοῦ φύσιν
ἔχον ἀίδιον, οὐχ οἷον δὲ εἶναι συμπεφορημένον-ὥσπερ ὅταν ἐξ αὐτῶν τῶν ὄγκων μεῖζον ἄθροισμα
συστῇ ἤτοι τῶν πρώτων ἢ τῶν τοῦ ὅλου μεγεθῶν
τοῦδέ τινος ἐλαττόνων,--ἀλλὰ μονον, ὡς λέγω, ἐκ
τούτων ἁπάντων τὴν ἑαυτοῦ φύσιν ἔχον ἀίδιον.
καὶ ἐπιβολὰς μὲν ἔχοντα ἰδίας πάντα ταῦτά ἐστι
καὶ διαλήψεις, συμπαρακολουθοῦντος δὲ τοῦ ἀθρόου
καὶ οὐθαμῇ ἀποσχιζομένου, ἀλλὰ κατὰ τὴν ἀθρόαν
ἔννοιαν τοῦ σώματος κατηγορίαν εἰληφότος.</p>

<milestone unit="section" n="70"/>
<p>"Καὶ μὴν καὶ τοῖς σώμασι συμπίπτει πολλάκις</p>
<pb n="600"/>
<p>καὶ οὐκ ἀίδιον παρακολουθεῖν οὔτʼ ἐν τοῖς ἀοράτοις<note n="1" place="unspecified" anchored="yes">
<foreign lang="greek">&lt;καὶ ἀναισθήτοις δοξαστέον εἶναι&gt;</foreign> συππλ. βιγνονε.</note>
καὶ οὔτε ἀσώματα. ὥστε δὴ κατὰ τὴν πλείστην
φορὰν τούτῳ τῷ ὀνόματι χρώμενοι φανερὰ ποιοῦμεν τὰ συμπτώματα οὔτε τὴν τοῦ ὅλου φύσιν ἔχειν,
ὃ συλλαβόντες κατὰ τὸ ἀθρόον σῶμα προσαγορεύομεν, οὔτε τὴν τῶν ἀίδιον παρακολουθούντων,
ὧν ἄνευ σῶμα οὐ δυνατὸν νοεῖσθαι. κατʼ ἐπιβολὰς δʼ ἄν τινας παρακολουθοῦντος τοῦ ἀθρόου
ἕκαστα προσαγορευθείη,


<milestone unit="section" n="71"/>

ἀλλʼ ὅτε δήποτε ἕκαστα
συμβαίνοντα θεωρεῖται, οὐκ ἀίδιον τῶν συμπτωμάτων παρακολουθούντων. καὶ οὐκ ἐξελατέον
ἐκ τοῦ ὄντος ταύτην τὴν ἐνάργειαν, ὅτι οὐκ ἔχει τὴν
τοῦ ὅλου φύσιν ᾧ συμβαίνει ὃ δὴ καὶ σῶμα προσαγορεύομεν, οὐδὲ τὴν τῶν ἀίδιον παρακολουθούντων,
οὐδʼ αὖ καθʼ αὑτὰ νομιστέον--οὐδὲ γὰρ τοῦτο
διανοητὸν οὔτʼ ἐπὶ τούτων οὔτʼ ἐπὶ τῶν ἀίδιον
συμβεβηκότων,--ἀλλʼ ὅπερ καὶ φαίνεται, συμπτώματα πάντα &lt;κατὰ&gt; τὰ σώματα νομιστέον,
καὶ οὐκ ἀίδιον παρακολουθοῦντα οὐδʼ αὖ φύσεως
καθʼ ἑαυτὰ τάγμα ἔχοντα, ἀλλʼ ὃν τρόπον αὐτὴ
ἡ αἴσθησις τὴν ἰδιότητα ποιεῖ, θεωρεῖται.</p>

<milestone unit="section" n="72"/>
<p>"Καὶ μὴν καὶ τόδε γε δεῖ προσκατανοῆσαι
σφοδρῶς· τὸν γὰρ δὴ χρόνον οὐ ζητητέον ὥσπερ
καὶ τὰ λοιπά, ὅσα ἐν ὑποκειμένῳ ζητοῦμεν ἀνάγοντες ἐπὶ τὰς βλεπομένας παρʼ ἡμῖν αὐτοῖς προλήψεις, ἀλλʼ αὐτὸ τὸ ἐνάργημα, καθʼ ὃ τὸν πολὺν
ἢ ὀλίγον χρόνον ἀναφωνοῦμεν, συγγενικῶς τοῦτο
περιφέροντες, ἀναλογιστέον. καὶ οὔτε διαλέκτους</p>
<pb n="602"/>
<p>ὡς βελτίους μεταληπτέον, ἀλλʼ αὐταῖς ταῖς ὑπαρχούσαις κατʼ αὐτοῦ χρηστέον, οὔτε ἄλλο τι κατʼ
αὐτοῦ κατηγορητέον, ὡς τὴν αὐτὴν οὐσίαν ἔχοντος
τῷ ἰδιώματι τούτῳ--καὶ γὰρ τοῦτο ποιοῦσί τινες,-ἀλλὰ μόνον ᾧ συμπλέκομεν τὸ ἴδιον τοῦτο καὶ
παραμετροῦμεν, μάλιστα ἐπιλογιστέον.


<milestone unit="section" n="73"/>

καὶ γὰρ
τοῦτο οὐκ ἀποδείξεως προσδεῖται ἀλλʼ ἐπιλογισμοῦ,
ὅτι ταῖς ἡμέραις καὶ ταῖς νυξὶ συμπλέκομεν καὶ
τοῖς τούτων μέρεσιν, ὡσαύτως δὲ καὶ τοῖς πάθεσι
καὶ ταῖς ἀπαθείαις, καὶ κινήσεσι καὶ στάσεσιν,
ἴδιόν τι σύμπτωμα περὶ ταῦτα πάλιν αὐτὸ τοῦτο
ἐννοοῦντες, καθʼ ὃ χρόνον ὀνομάζομεν. [φησὶ δὲ
τοῦτο καὶ ἐν τῇ δευτέρᾳ Περὶ φύσεως καὶ ἐν τῇ
Μεγάλῃ ἐπιτομῇ.]</p>
<p>"Ἐπί τε τοῖς προειρημένοις τοὺς κόσμους δεῖ καὶ
πᾶσαν σύγκρισιν πεπερασμένην τὸ ὁμοειδὲς τοῖς
θεωρουμένοις πυκνῶς ἔχουσαν νομίζειν γεγονέναι
ἀπὸ τοῦ ἀπείρου, πάντων τούτων ἐκ συστροφῶν
ἰδίων ἀποκεκριμένων καὶ μειζόνων καὶ ἐλαττόνων·
καὶ πάλιν διαλύεσθαι πάντα, τὰ μὲν θᾶττον, τὰ
δὲ βραδύτερον, καὶ τὰ μὲν ὑπὸ τῶν τοιῶνδε, τὰ
δὲ ὑπὸ τῶν τοιῶνδε τοῦτο πάσχοντα. [δῆλον οὖν
ὡς καὶ φθαρτούς φησι τοὺς κόσμους, μεταβαλλόντων τῶν μερῶν. καὶ ἐν ἄλλοις τὴν γῆν τῷ ἀέρι
ἐποχεῖσθαι.]</p>

<milestone unit="section" n="74"/>
<p>"Ἔτι δὲ καὶ τοὺς κόσμους οὔτε ἐξ ἀνάγκης
δεῖ νομίζειν ἕνα σχηματισμὸν ἔχοντας · · [ἀλλὰ
καὶ διαφόρους αὐτοὺς ἐν τῇ ιβʼ Περὶ φύσεως
αὐτός φησιν· οὓς μὲν γὰρ σφαιροειδεῖς, καὶ
ᾠοειδεῖς ἄλλους, καὶ ἀλλοιοσχήμονας ἑτέρους· οὐ</p>
<pb n="604"/>
<p>μέντοι πᾶν σχῆμα ἔχειν. οὐδὲ ζῷα εἶναι ἀποκριθέντα ἀπὸ τοῦ ἀπείρου.] οὐδὲ γὰρ ἂν ἀποδείξειεν
οὐδείς, ὡς &lt;ἐν&gt;<note n="1" place="unspecified" anchored="yes">συππλ. γασσενδι.</note> μὲν τῷ τοιούτῳ καὶ οὐκ ἂν
ἐμπεριελήφθη τὰ τοιαῦτα σπέρματα, ἐξ ὧν ζῷά
τε καὶ φυτὰ καὶ τὰ λοιπὰ πάντα &lt;τὰ&gt;<note n="2" place="unspecified" anchored="yes">συππλ. σξηνειδερ.</note> θεωρούμενα
συνίσταται, ἐν δὲ τῷ τοιούτῳ οὐκ ἂν ἐδυνήθη.
[ὡσαύτως δὲ καὶ ἐντραφῆναι. τὸν αὐτὸν δὲ
τρόπον καὶ ἐπὶ γῆς νομιστέον.]</p>

<milestone unit="section" n="75"/>
<p>"Ἀλλὰ μὴν ὑποληπτέον καὶ τὴν φύσιν πολλὰ
καὶ παντοῖα ὑπὸ αὐτῶν τῶν πραγμάτων διδαχθῆναί
τε καὶ ἀναγκασθῆναι· τὸν δὲ λογισμὸν τὰ ὑπὸ
ταύτης παρεγγυηθέντα ὕστερον ἐπακριβοῦν καὶ
προσεξευρίσκειν ἐν μὲν τισὶ θᾶττον, ἐν δὲ τισὶ
βραδύτερον καὶ ἐν μὲν τισὶ περιόδοις καὶ χρόνοις
&lt;μείζους λαμβάνειν ἐπιδόσεισ&gt;,<note n="3" place="unspecified" anchored="yes">συππλ. υς., εχπυλσο γλοσσεματε <foreign lang="greek">ἀποτομὴν ἀπὸ τοῦ ἀπείρου.</foreign>
</note> ἐν δὲ τισὶ καὶ
ἐλάττους.</p>
<p>"Ὅθεν καὶ τὰ ὀνόματα ἐξ ἀρχῆς μὴ θέσει γενέσθαι,
ἀλλʼ αὐτὰς τὰς φύσεις τῶν ἀνθρώπων καθʼ ἕκαστα
ἔθνη ἴδια πάσχουσας πάθη καὶ ἰδία λαμβανούσας
φαντάσματα ἰδίως τὸν ἀέρα ἐκπέμπειν στελλόμενον
ὑφʼ ἑκάστων τῶν παθῶν καὶ τῶν φαντασμάτων,
ὡς ἄν ποτε καὶ ἡ παρὰ τοὺς τόπους τῶν ἐθνῶν
διαφορὰ ᾖ<note n="4" place="unspecified" anchored="yes">
<foreign lang="greek">εἴη</foreign> ξοδδ. · ξορρ. υς.</note>· ὕστερον δὲ κοινῶς καθʼ ἕκαστα ἔθνη

<milestone unit="section" n="76"/>

τὰ ἴδια τεθῆναι πρὸς τὸ τὰς δηλώσεις ἧττον ἀμφιβόλους γενέσθαι ἀλλήλοις καὶ συντομωτέρως δηλουμένας· τινὰ δὲ καὶ οὐ συνορώμενα πράγματα
εἰσφέροντας τοὺς συνειδότας παρεγγυῆσαί τινας</p>
<pb n="606"/>
<p>φθόγγους ἀναγκασθέντας ἀναφωνῆσαι, τοὺς δὲ τῷ
λογισμῷ ἑλομένους<note n="1" place="unspecified" anchored="yes">
<foreign lang="greek">ἑπομένους</foreign> σξηνειδερ.</note> κατὰ τὴν πλείστην αἰτίαν
οὕτως ἑρμηνεῦσαι.</p>
<p>"Καὶ μὴν ἐν τοῖς μετεώροις φορὰν καὶ τροπὴν
καὶ ἔκλειψιν καὶ ἀνατολὴν καὶ δύσιν καὶ τὰ σύστοιχα τούτοις μήτε λειτουργοῦντός τινος νομίζειν
δεῖ γενέσθαι καὶ διατάττοντος ἢ διατάξοντος
καὶ ἅμα τὴν πάσαν μακαριότητα ἔχοντος μετʼ

<milestone unit="section" n="77"/>
ἀφθαρσίας ʽοὐ γὰρ συμφωνοῦσιν πραγματεῖαι καὶ
φροντίδες καὶ ὀργαὶ καὶ χάριτες μακαριότητι, ἀλλʼ
ἐν ἀσθενείᾳ καὶ φόβῳ καὶ προσδεήσει τῶν πλησίον
ταῦτα γίγνεταἰ, μήτε αὖ πυρὸς ἀνάμματα συνεστραμμένου τὴν μακαριότητα κεκτημένα κατὰ
βούλησιν τὰς κινήσεις ταύτας λαμβάνειν· ἀλλὰ
πᾶν τὸ σέμνωμα τηρεῖν, κατὰ πάντα ὀνόματα
φερόμενον ἐπὶ τὰς τοιαύτας ἐννοίας, ἵνα<note n="2" place="unspecified" anchored="yes">
<foreign lang="greek">ἐὰν</foreign> ξοδδ. · ξορρ. υς.</note> μηδʼ
ὑπεναντίαι ἐξ αὐτῶν &lt;γένωνται&gt; τῷ σεμνώματι
δόξαι· εἰ δὲ μή, τὸν μέγιστον τάραχον ἐν ταῖς
ψυχαῖς αὐτὴ ἡ ὑπεναντιότης παρασκευάσει. ὅθεν
δὴ κατὰ τὰς ἐξ ἀρχῆς ἐναπολήψεις τῶν συστροφῶν
τούτων ἐν τῇ τοῦ κόσμου γενέσει δεῖ δοξάζειν
καὶ τὴν ἀνάγκην ταύτην καὶ περίοδον συντελεῖσθαι.</p>

<milestone unit="section" n="78"/>
<p>"Καὶ μὴν καὶ τὸ τὴν ὑπὲρ τῶν κυριωτάτων αἰτίαν
ἐξακριβῶσαι φυσιολογίας ἔργον εἶναι δεῖ νομίζειν,
καὶ τὸ μακάριον ἐνταῦθα πεπτωκέναι καὶ ἐν τῷ
τίνες φύσεις αἱ θεωρούμεναι κατὰ τὰ μετέωρα
ταυτί, καὶ ὅσα συντείνει πρὸς τὴν εἰς τοῦτο ἀκρίβειαν.</p>
<pb n="608"/>
<p>"Ἔτι τε οὐ τὸ πλεοναχῶς ἐν τοῖς τοιούτοις
εἶναι καὶ τὸ ἐνδεχόμενον καὶ ἄλλως πως ἔχειν,
ἀλλʼ ἁπλῶς μὴ εἶναι ἐν ἀφθάρτῳ καὶ μακαρίᾳ
φύσει τῶν διάκρισιν ὑποβαλλόντων ἢ τάραχον
μηθέν· καὶ τοῦτο καταλαβεῖν τῇ διανοίᾳ ἔστιν
ἁπλῶς εἶναι.</p>

<milestone unit="section" n="79"/>
<p>"Τὸ δʼ ἐν τῇ ἱστορίᾳ πεπτωκός, τῆς δύσεως
καὶ ἀνατολῆς καὶ τροπῆς καὶ ἐκλείψεως καὶ
ὅσα συγγενῆ τούτοις μηθὲν ἔτι πρὸς τὸ μακάριον
τὰς γνώσεις συντείνειν, ἀλλʼ ὁμοίως τοὺς φόβους
ἔχειν τοὺς ταῦτα κατειδότας, τίνες δʼ αἱ φύσεις
ἀγνοοῦντας καὶ τίνες αἱ κυριώταται αἰτίαι, καὶ εἰ
μὴ προσῄδεισαν ταῦτα· τάχα δὲ καὶ πλείους, ὅταν
τὸ θάμβος ἐκ τῆς τούτων προσκατανοήσεως μὴ
δύνηται τὴν λύσιν λαμβάνειν καὶ τὴν περὶ τῶν
κυριωτάτων οἰκονομίαν.</p>
<p>"Διὸ δὴ κἂν<note n="1" place="unspecified" anchored="yes">
<foreign lang="greek">καὶ</foreign> ξοδδ. · ξορρ. υς.</note> πλείους αἰτίας εὑρίσκωμεν τροπῶν
καὶ δύσεων καὶ ἀνατολῶν καὶ ἐκλείψεων καὶ τῶν
τοιουτοτρόπων, ὥσπερ καὶ ἐν τοῖς κατὰ μέρος
γινομένοις ἦν,


<milestone unit="section" n="80"/>

οὐ δεῖ νομίζειν τὴν ὑπὲρ τούτων
χρείαν ἀκρίβειαν μὴ ἀπειληφέναι, ὅση πρὸς τὸ
ἀτάραχον καὶ μακάριον ἡμῶν συντείνει. ὥστε
παραθεωροῦντας ποσαχῶς παρʼ ἡμῖν τὸ ὅμοιον
γίνεται, αἰτιολογητέον ὑπέρ τε τῶν μετεώρων καὶ
παντὸς τοῦ ἀδήλου, καταφρονοῦντας τῶν οὔτε τὸ
μοναχῶς ἔχον ἢ γινόμενον γνωριζόντων οὔτε τὸ
πλεοναχῶς συμβαῖνον, τὴν ἐκ τῶν ἀποστημάτων
φαντασίαν παριδόντων,<note n="2" place="unspecified" anchored="yes">
<foreign lang="greek">παραδιδόντων</foreign> ξοδδ.· ξορρ. υς.</note> ἔτι τε ἀγνοούντων καὶ ἐν
ποίοις οὐκ ἐστιν ἀταρακτῆσαι &lt;καὶ ἐν ποίοις</p>
<pb n="610"/>
<p>ὁμοίως ἀταρακτῆσαι.&gt;<note n="1" place="unspecified" anchored="yes">ηυξ τρανστυλιτ Ω.δ.μ.</note> ἂν οὖν οἰώμεθα καὶ ὡδί
πως ἐνδεχόμενον αὐτὸ γίνεσθαι, αὐτὸ τὸ ὅτι
πλεοναχῶς γίνεται γνωρίζοντες, ὥσπερ κἂν ὅτι
ὡδί πως γίνεται εἴδωμεν, ἀταρακτήσομεν.</p>

<milestone unit="section" n="81"/>
<p>"Ἐπὶ δὲ τούτοις ὅλως ἅπασιν ἐκεῖνο δεῖ κατανοεῖν, ὅτι τάραχος ὁ κυριώτατος ταῖς ἀνθρωπίναις
ψυχαῖς γίνεται ἐν τῷ ταῦτά τε μακάρια δοξάζειν
&lt;εἶναι&gt;<note n="2" place="unspecified" anchored="yes">συππλ. υς.</note> καὶ ἄφθαρτα, καὶ ὑπεναντίας ἔχειν τούτῳ
βουλήσεις ἅμα καὶ πράξεις καὶ αἰτίας, καὶ ἐν τῷ
αἰώνιόν τι δεινὸν ἀεὶ προσδοκᾶν ἢ ὑποπτεύειν
κατὰ τοὺς μύθους εἴ τε καὶ αὐτὴν τὴν ἀναισθησίαν
τὴν ἐν τῷ τεθνάναι φοβουμένους ὥσπερ οὖσαν κατʼ
αὐτούς, καὶ ἐν τῷ μὴ δόξαις ταῦτα πάσχειν ἀλλʼ
ἀλόγῳ γέ τινι παραστάσει, ὅθεν μὴ ὁρίζοντας τὸ
δεινὸν τὴν ἴσην ἢ καὶ ἐπιτεταμένην ταραχὴν
λαμβάνειν τῷ εἰκαίως δοξάζοντι<note n="3" place="unspecified" anchored="yes">
<foreign lang="greek">εἰ καὶ ἐδόξαζον</foreign> ξοδδ. · ξορρ. υς.</note> ταῦτα·


<milestone unit="section" n="82"/>

ἡ δὲ
ἀταραξία τὸ τούτων πάντων ἀπολελύσθαι καὶ
συνεχῆ μνήμην ἔχειν τῶν ὅλων καὶ κυριωτάτων.</p>
<p>"Ὅθεν τοῖς πάθεσι προσεκτέον τοῖς παροῦσι, κατὰ
μὲν τὸ κοινὸν ταῖς κοιναῖς, κατὰ δὲ τὸ ἴδιον ταῖς
ἰδίαις, καὶ πάσῃ τῇ παρούσῃ καθʼ ἕκαστον τῶν
κριτηρίων ἐναργείᾳ. ἂν γὰρ τούτοις προσέχωμεν,
τὸ ὅθεν ὁ τάραχος καὶ ὁ φόβος ἐγίνετο ἐξαιτιολογήσομεν ὀρθῶς καὶ ἀπολύσομεν, ὑπέρ τε μετεώρων αἰτιολογοῦντες καὶ τῶν λοιπῶν τῶν ἀεὶ
παρεμπιπτόντων, ὅσα φοβεῖ τοὺς λοιποὺς ἐσχάτως.</p>
<p>"Ταῦτά σοι, ὦ Ἡρόδοτε, ἔστι κεφαλαιωδέστατα</p>
<pb n="612"/>
<p>ὑπὲρ τῆς τῶν ὅλων φύσεως ἐπιτετμημένα.

<milestone unit="section" n="83"/>
ὥστʼ ἐὰν γένηται δυνατὸς ὁ λόγος οὗτος κατασχεθεὶς μετʼ ἀκριβείας, οἶμαι, ἐὰν μὴ καὶ πρὸς
ἅπαντα βαδίσῃ τις τῶν κατὰ μέρος ἀκριβωμάτων,
ἀσύμβλητον αὐτὸν πρὸς τοὺς λοιποὺς ἀνθρώπους
ἁδρότητα λήψεσθαι. καὶ γὰρ καὶ καθαρὰ ἀφʼ
ἑαυτοῦ ποιήσει πολλὰ τῶν κατὰ μέρος ἐξακριβουμένων κατὰ τὴν ὅλην πραγματείαν ἡμῖν, καὶ
αὐτὰ ταῦτα ἐν μνήμῃ τιθέμενα συνεχῶς βοηθήσει.</p>
<p>"Τοιαῦτα γάρ ἐστιν, ὥστε καὶ τοὺς κατὰ μέρος
ἤδη ἐξακριβοῦντας ἱκανῶς ἢ καὶ τελείως, εἰς τὰς
τοιαύτας ἀναλύοντας ἐπιβολάς, τὰς πλείστας τῶν
περιοδειῶν ὑπὲρ τῆς ὅλης φύσεως ποιεῖσθαι· ὅσοι
δὲ μὴ παντελῶς τῶν ἀποτελουμένων εἰσίν,<note n="1" place="unspecified" anchored="yes">
<foreign lang="greek">εἰσὶν</foreign> ποστ <foreign lang="greek">ἐκ τούτων</foreign> ξοδδ. · ξορρ. κυεην.</note> ἐκ
τούτων καὶ κατὰ τὸν ἄνευ φθόγγων τρόπον τὴν
ἅμα νοήματι περίοδον τῶν κυριωτάτων πρὸς
γαληνισμὸν ποιοῦνται."</p>
<p>Καὶ ἥδε μέν ἐστιν αὐτῷ ἐπιστολὴ περὶ τῶν
φυσικῶν. περὶ δὲ τῶν μετεώρων ἥδε.</p>
<p>"Ἐπίκουρος Πυθοκλεῖ χαίρειν.</p>

<milestone unit="section" n="84"/>
<p>"Ἤνεγκέ μοι Κλέων ἐπιστολὴν παρά σου, ἐν ᾗ
φιλοφρονούμενός τε περὶ ἡμᾶς διετέλεις ἀξίως τῆς
ἡμετέρας περὶ σεαυτὸν σπουδῆς καὶ οὐκ ἀπιθάνως
ἐπειρῶ μνημονεύειν τῶν εἰς μακάριον βίον συντεινόντων διαλογισμῶν, ἐδέου τε σεαυτῷ περὶ
τῶν μετεώρων σύντομον καὶ εὐπερίγραφον διαλογισμὸν ἀποστεῖλαι, ἵνα ῥᾳδίως μνημονεύῃς· τὰ
γὰρ ἐν ἄλλοις ἡμῖν γεγραμμένα δυσμνημόνευτα
εἶναι, καί τοι, ὡς ἔφης, συνεχῶς αὐτὰ βαστάζεις.<note n="2" place="unspecified" anchored="yes">
<foreign lang="greek">βαστάζειν</foreign> ξοδδ. · <foreign lang="greek">βαστάζοντι</foreign> υς.</note>
ἡμεῖς δὲ ἡδέως τέ σου τὴν δέησιν ἀπεδεξάμεθα καὶ</p>
<pb n="614"/>
<p>ἐλπίσιν ἡδείαις συνεσχέθημεν.


<milestone unit="section" n="85"/>

γράψαντες οὖν τὰ
λοιπὰ πάντα συντελοῦμεν ἅπερ ἠξίωσας πολλοῖς καὶ
ἄλλοις ἐσόμενα χρήσιμα τὰ διαλογίσματα ταῦτα,
καὶ μάλιστα τοῖς νεωστὶ φυσιολογίας γνησίου
γεγευμένοις καὶ τοῖς εἰς ἀσχολίας βαθυτέρας τῶν
ἐγκυκλίων τινὸς ἐμπεπλεγμένοις. καλῶς δὴ αὐτὰ
διάλαβε, καὶ διὰ μνήμης ἔχων ὀξέως αὐτὰ περιόδευε
μετὰ τῶν λοιπῶν ὧν ἐν τῇ μικρᾷ ἐπιτομῇ πρὸς
Ἡρόδοτον ἀπεστείλαμεν.</p>
<p>"Πρῶτον μὲν οὖν μὴ ἄλλο τι τέλος ἐκ<note n="1" place="unspecified" anchored="yes">
<foreign lang="greek">ἐκ] εἰκὸς</foreign> ξονι. κοξηαλσκψ.</note> τῆς περὶ
μετεώρων γνώσεως εἴτε κατὰ συναφὴν λεγομένων
εἴτε αὐτοτελῶς νομίζειν εἶναι ἤπερ ἀταραξίαν καὶ
πίστιν βέβαιον, καθάπερ καὶ ἐπὶ τῶν λοιπῶν.

<milestone unit="section" n="86"/>
μήτε τὸ ἀδύνατον παραβιάζεσθαι μήτε ὁμοίαν
κατὰ πάντα τὴν θεωρίαν ἔχειν ἢ τοῖς περὶ βίων
λόγοις ἢ τοῖς κατὰ τὴν τῶν ἄλλων φυσικῶν προβλημάτων κάθαρσιν, οἷον ὅτι τὸ πᾶν σώματα καὶ
ἀναφὴς φύσις ἐστίν, ἢ ὅτι ἄτομα &lt;τὰ&gt;<note n="2" place="unspecified" anchored="yes">συππλ. υς.</note> στοιχεῖα,
καὶ πάντα τὰ τοιαῦτα ὅσα μοναχὴν ἔχει τοῖς φαινομένοις συμφωνίαν· ὅπερ ἐπὶ τῶν μετεώρων οὐχ
ὑπάρχει, ἀλλὰ ταῦτά γε πλεοναχὴν ἔχει καὶ τῆς
γενέσεως αἰτίαν καὶ τῆς οὐσίας ταῖς αἰσθήσεσι
σύμφωνον κατηγορίαν.</p>

<milestone unit="section" n="87"/>
<p>"Οὐ γὰρ κατὰ ἀξιώματα κενὰ καὶ νομοθεσίας φυσιολογητέον, ἀλλʼ ὡς τὰ φαινόμενα ἐκκαλεῖται·
οὐ γὰρ ἤδη ἀλογίας καὶ κενῆς δόξης ὁ βίος ἡμῶν
ἔχει χρείαν, ἀλλὰ τοῦ ἀθορύβως ἡμᾶς ζῆν. πάντα
μὲν οὖν γίνεται ἀσείστως καί, πάντων κατὰ πλεο-</p>
<pb n="616"/>
<p>ναχὸν τρόπον ἐκκαθαιρομένων, συμφώνως τοῖς
φαινομένοις, ὅταν τις τὸ πιθανολογούμενον ὑπὲρ
αὐτῶν δεόντως καταλίπῃ· ὅταν δέ τις τὸ μὲν
ἀπολίπῃ, τὸ δὲ ἐκβάλῃ ὁμοίως σύμφωνον ὂν τῷ
φαινομένῳ, δῆλον ὅτι καὶ ἐκ παντὸς ἐκπίπτει
φυσιολογήματος ἐπὶ δὲ τὸν μῦθον καταρρεῖ. σημεῖα δὲ ἐπὶ τῶν ἐν τοῖς μετεώροις συντελουμένων φέρειν<note n="1" place="unspecified" anchored="yes">
<foreign lang="greek">φέρει</foreign> κυεην.</note> τῶν παρʼ ἡμῖν τινα φαινομένων,
ἃ θεωρεῖται ᾗ ὑπάρχει, καὶ οὐ τὰ ἐν τοῖς μετεώροις φαινόμενα· ταῦτα γὰρ ἐνδέχεται πλεοναχῶς γενέσθαι.


<milestone unit="section" n="88"/>

τὸ μέντοι φάντασμα ἑκάστου
τηρητέον καὶ ἔτι τὰ συναπτόμενα τούτῳ διαιρετέον, ἃ οὐκ ἀντιμαρτυρεῖται τοῖς παρʼ ἡμῖν
γινομένοις πλεοναχῶς συντελεῖσθαι.</p>
<p>"Κόσμος ἐστὶ περιοχή ιτς οὐρανοῦ, ἄστρα τε καὶ
γῆν καὶ πάντα τὰ φαινόμενα περιέχουσα, ἀποτομὴν
ἔχουσα ἀπὸ τοῦ ἀπείρου καὶ λήγουσα [καὶ καταλήγουσα ἐν πέρατι ἢ ἀραιῷ ἢ πυκνῷ καὶ οὗ
λυομένου πάντα τὰ ἐν αὐτῷ σύγχυσιν λήψεται.<note n="2" place="unspecified" anchored="yes">ταμ#3υαμ αδδιταμεντυμ σεξλ. υς.</note>] ἢ
ἐν περιαγομένῳ ἢ ἐν στάσιν ἔχοντι καὶ στρογγύλην
ἢ τρίγωνον ἢ οἵαν δήποτε περιγραφήν· πανταχῶς
γὰρ ἐνδέχεται· τῶν γὰρ φαινομένων οὐδὲν ἀντιμαρτυρεῖ &lt;ἐν&gt;<note n="3" place="unspecified" anchored="yes">συππλ. υς.</note> τῷδε τῷ κόσμῳ, ἐν ᾧ λῆγον οὐκ ἔστι
καταλαβεῖν.</p>

<milestone unit="section" n="89"/>
<p>"Ὅτι δὲ καὶ τοιοῦτοι κόσμοι εἰσὶν ἄπειροι τὸ
πλῆθος ἔστι καταλαβεῖν, καὶ ὅτι καὶ ὁ τοιοῦτος
δύναται κόσμος γίνεσθαι καὶ ἐν κόσμῳ καὶ μετακοσμίῳ, ὃ λέγομεν μεταξὺ κόσμων διάστημα, ἐν
πολυκένῳ τόπῳ καὶ οὐκ ἐν μεγάλῳ εἰλικρινεῖ καὶ</p>
<pb n="618"/>
<p>κενῷ, καθάπερ τινές φασιν, ἐπιτηδείων τινῶν
σπερμάτων ῥυέντων ἀφʼ ἑνὸς κόσμου ἢ μετακοσμίου ἢ καὶ ἀπὸ πλειόνων κατὰ μικρὸν προσθέσεις τε καὶ διαρθρώσεις καὶ μεταστάσεις ποιούντων ἐπʼ ἄλλον τόπον, ἐὰν οὕτω τύχῃ, καὶ ἐπαρδεύσεις ἐκ τῶν ἐχόντων ἐπιτηδείως ἕως τελειώσεως
καὶ διαμονῆς ἐφʼ ὅσον τὰ ὑποβληθέντα θεμέλια τὴν
προσδοχὴν δύναται ποιεῖσθαι.


<milestone unit="section" n="90"/>

οὐ γὰρ ἀθροισμὸν
δεῖ μόνον γενέσθαι οὐδὲ δῖνον ἐν ᾧ ἐνδέχεται
κόσμον γίνεσθαι κενῷ κατὰ τὸ δοξαζόμενον ἐξ
ἀνάγκης αὔξεσθαί τε, ἕως ἂν ἑτέρῳ προσκρούσῃ,
καθάπερ τῶν φυσικῶν καλουμένων φησί τις· τοῦτο
γὰρ μαχόμενόν ἐστι τοῖς φαινομένοις.</p>
<p>"Ἥλιός τε καὶ σελήνη καὶ τὰ λοιπὰ ἄστρα οὐ
καθʼ ἑαυτὰ γενόμενα ὕστερον ἐμπεριελαμβάνετο ὑπὸ
τοῦ κόσμου [καὶ ὅσα γε δὴ σῴζει<note n="1" place="unspecified" anchored="yes">ταμ#3υαμ αδδιταμεντα σεξλ. υς.</note>], ἀλλʼ εὐθὺς
διεπλάττετο καὶ αὔξησιν ἐλάμβανεν [ὁμοίως δὲ
καὶ γῆ καὶ θάλαττα<note n="1" place="unspecified" anchored="yes">ταμ#3υαμ αδδιταμεντα σεξλ. υς.</note>] κατὰ προσκρίσεις καὶ
δινήσεις λεπτομερῶν τινων φύσεων, ἤτοι πνευματικῶν ἢ πυροειδῶν ἢ συναμφοτέρων· καὶ γὰρ
ταῦτα οὕτως ἡ αἴσθησις ὑποβάλλει.</p>

<milestone unit="section" n="91"/>
<p>"Τὸ δὲ μέγεθος ἡλίου τε καὶ τῶν λοιπῶν ἄστρων
κατὰ μὲν τὸ πρὸς ἡμᾶς τηλικοῦτόν ἐστιν ἡλίκον
φαίνεται· [τοῦτο καὶ ἐν τῇ ιαʼ Περὶ φύσεως· εἰ
γάρ, φησί, τὸ μέγεθος διὰ τὸ διάστημα ἀπεβεβλήκει,
πολλῷ μᾶλλον ἂν τὴν χρόαν. ἄλλο γὰρ τούτῳ
συμμετρότερον διάστημα οὐθέν ἐστι.] κατὰ δὲ
τὸ καθʼ αὑτὸ ἤτοι μεῖζον τοῦ ὁρωμένου ἢ μικρῷ</p>
<pb n="620"/>
<p>ἔλαττον ἢ τηλικοῦτον τυγχάνει.<note n="1" place="unspecified" anchored="yes">
<foreign lang="greek">οὐχ ἅμα</foreign> ξοδδ. · ξορρ. υς.</note> οὕτω γὰρ καὶ
τὰ παρʼ ἡμῖν πυρὰ ἐξ ἀποστήματος θεωρούμενα
κατὰ τὴν αἴσθησιν θεωρεῖται. καὶ πᾶν δὲ εἰς
τοῦτο τὸ μέρος ἔνστημα ῥᾳδίως διαλυθήσεται,
ἐάν τις τοῖς ἐναργήμασι προσέχῃ, ὅπερ ἐν τοῖς
Περὶ φύσεως βιβλίοις δείκνυμεν.


<milestone unit="section" n="92"/>

ἀνατολὰς καὶ
δύσεις ἡλίου καὶ σελήνης καὶ τῶν λοιπῶν ἄστρων
καὶ κατὰ ἄναψιν γενέσθαι δυνατὸν καὶ σβέσιν,
τοιαύτης οὔσης περιστάσεως καὶ καθʼ ἑκατέρους
τοὺς τόπους, ὥστε τὰ προειρημένα ἀποτελεῖσθαι·
οὐδὲν γὰρ τῶν φαινομένων ἀντιμαρτυρεῖ. καὶ
κατʼ ἐμφάνειάν τε ὑπὲρ γῆς καὶ πάλιν ἐπιπροσθέτησιν τὸ προειρημένον δύναιτʼ ἂν συντελεῖσθαι·
οὐδὲ γάρ τι τῶν φαινομένων ἀντιμαρτυρεῖ. τάς
τε κινήσεις αὐτῶν οὐκ ἀδύνατον μὲν γίνεσθαι κατὰ
τὴν τοῦ ὅλου οὐρανοῦ δίνην, ἢ τούτου μὲν στάσιν,
αὐτῶν δὲ δίνην κατὰ τὴν ἐξ ἀρχῆς ἐν τῇ γενέσει τοῦ
κόσμου ἀνάγκην ἀπογεννηθεῖσαν ἐπʼ ἀνατολῇ·

<milestone unit="section" n="93"/>
· · · &lt;σφοδρο&gt;τάτῃ θερμασίᾳ κατά τινα ἐπινέμησιν τοῦ πυρὸς ἀεὶ ἐπὶ τοὺς ἑξῆς τόπους ἰόντος.</p>
<p>"Τροπὰς ἡλίου καὶ σελήνης ἐνδέχεται μὲν γίνεσθαι κατὰ λόξωσιν οὐρανοῦ οὕτω τοῖς χρόνοις
κατηναγκασμένου· ὁμοίως δὲ καὶ κατὰ ἀέρος
ἀντέξωσιν ἢ καὶ ὕλης ἀεὶ ἐπιτηδείας τῆς μὲν
ἐχομένης ἐμπιπραμένης τῆς δʼ ἐκλιπούσης· ἢ
καὶ ἐξ ἀρχῆς τοιαύτην δίνην κατειληθῆναι τοῖς
ἄστροις τούτοις, ὥσθʼ οἷόν τινʼ<note n="2" place="unspecified" anchored="yes">
<foreign lang="greek">τε</foreign> ξοδδ. · ξορρ. υς.</note> ἕλικα κινεῖσθαι.</p>
<pb n="622"/>
<p>πάντα γὰρ τὰ τοιαῦτα καὶ τὰ τούτοις συγγενῆ
οὐθενὶ τῶν ἐναργημάτων διαφωνεῖ, ἐάν τις ἀεὶ ἐπὶ
τῶν τοιούτων μερῶν, ἐχόμενος τοῦ δυνατοῦ, εἰς τὸ
σύμφωνον τοῖς φαινομένοις ἕκαστον τούτων δύνηται
ἐπάγειν, μὴ φοβούμενος τὰς ἀνδραποδώδεις ἀστρολόγων τεχνιτείας.</p>

<milestone unit="section" n="94"/>
<p>"Κένωσίς τε σελήνης καὶ πάλιν πλήρωσις καὶ
κατὰ στροφὴν τοῦ σώματος τούτου δύναιτʼ ἂν
γίνεσθαι καὶ κατὰ σχηματισμοὺς ἀέρος ὁμοίως,
ἔτι τε καὶ κατʼ ἐμπροσθετήσεις καὶ κατὰ πάντας
τρόπους, καθʼ οὓς καὶ τὰ παρʼ ἡμῖν φαινόμενα
ἐκκαλεῖται εἰς τὰς τοῦ εἴδους τούτου ἀποδόσεις,
ἐὰν μή τις τὸν μοναχῆ τρόπον κατηγαπηκὼς τοὺς
ἄλλους κενῶς ἀποδοκιμάζῃ, οὐ τεθεωρηκὼς τί
δυνατὸν ἀνθρώπῳ θεωρῆσαι καὶ τί ἀδύνατον, καὶ
διὰ τοῦτʼ ἀδύνατα θεωρεῖν ἐπιθυμῶν. ἔτι τε
ἐνδέχεται τὴν σελήνην ἐξ ἑαυτῆς ἔχειν τὸ φῶς,
ἐνδέχεται δὲ ἀπὸ τοῦ ἡλίου.


<milestone unit="section" n="95"/>

καὶ γὰρ παρʼ ἡμῖν
θεωρεῖται πολλὰ μὲν ἐξ ἑαυτῶν ἔχοντα, πολλὰ δὲ
ἀφʼ ἑτέρων. καὶ οὐθὲν ἐμποδοστατεῖ τῶν ἐν τοῖς
μετεώροις φαινομένων, ἐάν τις τοῦ πλεοναχοῦ
τρόπου ἀεὶ μνήμην ἔχῃ καὶ τὰς ἀκολούθους αὐτοῖς
ὑποθέσεις ἅμα καὶ αἰτίας συνθεωρῇ καὶ μὴ ἀναβλέπων εἰς τὰ ἀνακόλουθα ταῦτʼ ὀγκοῖ ματαίως
καὶ καταρρέπῃ ἄλλοτε ἄλλως ἐπὶ τὸν μοναχὸν
τρόπον. ἡ δὲ ἔμφασις τοῦ προσώπου ἐν αὐτῇ
δύναται μὲν γίνεσθαι καὶ κατὰ παραλλαγὴν μερῶν
καὶ κατʼ ἐπιπροσθέτησιν, καὶ ὅσοι ποτʼ ἂν τρόποι
θεωροῖντο τὸ σύμφωνον τοῖς φαινομένοις κεκτημένοι.


<milestone unit="section" n="96"/>

ἐπὶ πάντων γὰρ τῶν μετεώρων τὴν τοιαύτην</p>
<pb n="624"/>
<p>ἴχνευσιν<note n="1" place="unspecified" anchored="yes">
<foreign lang="greek">ἰχνεύειν</foreign> ξοδδ. · ξορρ. υς.</note> οὐ προετέον. ἢν γάρ τις ᾖ μαχόμενος
τοῖς ἐναργήμασιν, οὐδέποτε δυνήσεται ἀταραξίας
γνησίου μεταλαβεῖν.</p>
<p>"Ἔκλειψις ἡλίου καὶ σελήνης δύναται μὲν γίνεσθαι καὶ κατὰ σβένσιν, καθάπερ καὶ παρʼ ἡμῖν τοῦτο
θεωρεῖται γιγνόμενον· καὶ ἤδη καὶ κατʼ ἐπιπροσθέτησιν ἄλλων τινῶν, ἢ γῆς ἢ ἀοράτου<note n="2" place="unspecified" anchored="yes">
<foreign lang="greek">οὐρανοῦ</foreign> ξοδδ. · ξορρ. υς.</note> τινὸς
ἑτέρου τοιούτου. καὶ ὧδε τοὺς οἰκείους ἀλλήλοις
τρόπους συνθεωρητέον, καὶ τὰς ἅμα συγκυρήσεις
τινῶν ὅτι οὐκ ἀδύνατον γίνεσθαι. [ἐν δὲ τῇ ιβʼ
Περὶ φύσεως ταῦτα λέγει καὶ πρός, ἥλιον ἐκλείπειν
σελήνης ἐπισκοτούσης, σελήνην δὲ τοῦ τῆς γῆς
σκιάσματος, ἀλλὰ καὶ κατʼ ἀναχώρησιν.


<milestone unit="section" n="97"/>

τοῦτο δὲ
καὶ Διογένης ὁ Ἐπικούρειος ἐν τῇ αʼ τῶν Ἐπιλέκτων.]</p>
<p>"Ἔτι τε τάξις περιόδου, καθάπερ ἔνια καὶ παρʼ
ἡμῖν τῶν τυχόντων γίνεται, λαμβανέσθω· καὶ ἡ
θεία φύσις πρὸς ταῦτα μηδαμῇ προσαγέσθω, ἀλλʼ
ἀλειτούργητος διατηρείσθω καὶ ἐν τῇ πάσῃ μακαριότητι· ὡς εἰ τοῦτο μὴ πραχθήσεται, ἅπασα ἡ
περὶ τῶν μετεώρων αἰτιολογία ματαία ἔσται,
καθάπερ τισὶν ἤδη ἐγένετο οὐ δυνατοῦ τρόπου
ἐφαψαμένοις, εἰς δὲ τὸ μάταιον ἐκπεσοῦσι τῷ
καθʼ ἕνα τρόπον μόνον οἴεσθαι γίνεσθαι τοὺς
δʼ ἄλλους ἅπαντας τοὺς κατὰ τὸ ἐνδεχόμενον
ἐκβάλλειν εἴς τε τὸ ἀδιανόητον φερομένους καὶ τὰ
φαινόμενα, ἃ δεῖ σημεῖα ἀποδέχεσθαι, μὴ δυναμένους
συνθεωρεῖν.</p>

<milestone unit="section" n="98"/>
<p>"Μήκη νυκτῶν καὶ ἡμερῶν παραλλάττοντα καὶ</p>
<pb n="626"/>
<p>παρὰ τὸ ταχείας ἡλίου κινήσεις γίνεσθαι καὶ πάλιν
βραδείας ὑπὲρ γῆς παρὰ τὰ μήκη τόπων παραλλάττοντα καὶ τόπους τινὰς περαιοῦν τάχιον ἢ
βραδύτερον, ὡς καὶ παρʼ ἡμῖν τινα θεωρεῖται, οἷς
συμφώνως δεῖ λέγειν ἐπὶ τῶν μετεώρων. οἱ δὲ τὸ
ἓν λαμβάνοντες τοῖς τε φαινομένοις μάχονται καὶ
τοῦ ᾗ δυνατὸν ἀνθρώπῳ θεωρῆσαι διαπεπτώκασιν.</p>
<p>"Ἐπισημασίαι δύνανται γίνεσθαι καὶ κατὰ συγκυρήσεις καιρῶν, καθάπερ ἐν τοῖς ἐμφανέσι
παρʼ ἡμῖν ζῴοις, καὶ παρʼ ἑτεροιώσεις ἀέρος καὶ
μεταβολάς. ἀμφότερα γὰρ ταῦτα οὐ μάχεται τοῖς
φαινομένοις·


<milestone unit="section" n="99"/>

ἐπὶ δὲ ποίοις παρὰ τοῦτο ἢ τοῦτο τὸ
αἴτιον γίνεται οὐκ ἔστι συνιδεῖν.</p>
<p>"Νέφη δύναται γίνεσθαι καὶ συνίστασθαι καὶ παρὰ
πιλήσεις ἀέρος πνευμάτων συνώσει, καὶ παρὰ
περιπλοκὰς ἀλληλούχων ἀτόμων καὶ ἐπιτηδείων
εἰς τὸ τοῦτο τελέσαι καὶ κατὰ ῥευμάτων συλλογὴν
ἀπό τε γῆς καὶ ὑδάτων· καὶ κατʼ ἄλλους δὲ τρόπους
πλείους αἱ τῶν τοιούτων συστάσεις οὐκ ἀδυνατοῦσι
συντελεῖσθαι. ἤδη δʼ ἀπʼ αὐτῶν ᾗ μὲν θλιβομένων, ᾗ δὲ μεταβαλλόντων ὕδατα δύναται συντελεῖσθαι,


<milestone unit="section" n="100"/>

ἔτι τε ῥευμάτων<note n="1" place="unspecified" anchored="yes">
<foreign lang="greek">πνεύματα</foreign> ξορρ. μειβομ. βιγνονε· <foreign lang="greek">πνευμάτων
καταφορᾷ</foreign> υς.</note> κατʼ ἀποφορὰν ἀπὸ
ἐπιτηδείων τόπων διʼ ἀέρος κινουμένων, βιαιοτέρας
ἐπαρδεύσεως γινομένης ἀπό τινων ἀθροισμάτων
ἐπιτηδείων εἰς τὰς τοιαύτας ἐκπέμψεις. βροντὰς
ἐνδέχεται γίνεσθαι καὶ κατὰ πνεύματος ἐν τοῖς
κοιλώμασι τῶν νεφῶν ἀνείλησιν, καθάπερ ἐν τοῖς
ἡμετέροις ἀγγείοις, καὶ παρὰ πυρὸς πεπνευμα-</p>
<pb n="628"/>
<p>τωμένου βόμβον ἐν αὐτοῖς, καὶ κατὰ ῥήξεις δὲ
νεφῶν καὶ διαστάσεις, καὶ κατὰ παρατρίψεις
νεφῶν καὶ κατάξεις πῆξιν εἰληφότων κρυσταλλοειδῆ. καὶ τὸ ὅλον καὶ τοῦτο τὸ μέρος πλεοναχῶς
γίνεσθαι λέγειν ἐκκαλεῖται τὰ φαινόμενα.


<milestone unit="section" n="101"/>

καὶ
ἀστραπαὶ δʼ ὡσαύτως γίνονται κατὰ πλείους
τρόπους· καὶ γὰρ κατὰ παράτριψιν καὶ σύγκρουσιν νεφῶν ὁ πυρὸς ἀποτελεστικὸς σχηματισμὸς
ἐξολισθαίνων ἀστραπὴν γεννᾷ· καὶ κατʼ ἐκριπισμὸν ἐκ τῶν νεφῶν ὑπὸ πνευμάτων τῶν τοιούτων σωμάτων ἃ τὴν λαμπηδόνα ταύτην παρασκευάζει, καὶ κατʼ ἐκπιασμόν, θλίψεως τῶν νεφῶν
γινομένης, εἴθʼ ὑπʼ ἀλλήλων εἴθʼ ὑπὸ πνευμάτων·
καὶ κατʼ ἐμπερίληψιν δὲ τοῦ ἀπὸ τῶν ἄστρων
κατεσπαρμένου φωτός, εἶτα συνελαυνομένου ὑπὸ
τῆς κινήσεως νεφῶν τε καὶ πνευμάτων καὶ διεκπίπτοντος διὰ τῶν νεφῶν· ἢ κατὰ διήθησιν &lt;διὰ&gt;<note n="1" place="unspecified" anchored="yes">
<foreign lang="greek">διὰ</foreign> συππλ. υς.</note>
τῶν νεφῶν τοῦ λεπτομερεστάτου φωτός, [ᾗ ἀπὸ
τοῦ πυρὸς νέφη συνεφλέχθαι καὶ τὰς βροντὰς
ἀποτελεῖσθαι]<note n="2" place="unspecified" anchored="yes">ταμ#3υαμ αδδιταμεντυμ σεξλ. υς.</note> καὶ τὴν τούτου κίνησιν· καὶ κατὰ
τὴν τοῦ πνεύματος ἐκπύρωσιν τὴν γινομένην διά
τε συντονίαν φορᾶς καὶ διὰ σφοδρὰν κατείλησιν·

<milestone unit="section" n="102"/>
καὶ κατὰ ῥήξεις δὲ νεφῶν ὑπὸ πνευμάτων ἔκπτωσίν τε πυρὸς ἀποτελεστικῶν ἀτόμων καὶ τὸ
τῆς ἀστραπῆς φάντασμα ἀποτελουσῶν. καὶ κατʼ
ἄλλους δὲ πλείους τρόπους ῥᾳδίως ἔσται καθορᾶν
ἐχόμενον ἀεὶ τῶν φαινομένων καὶ τὸ τούτοις ὅμοιον
δυνάμενον συνθεωρεῖν. προτερεῖ δὲ ἀστραπὴ βροντῆς ἐν τοιᾷδέ τινι περιστάσει νεφῶν καὶ διὰ τὸ
ἅμα τῷ τὸ πνεῦμα ἐμπίπτειν ἐξωθεῖσθαι τὸν
ἀστραπῆς ἀποτελεστικὸν σχηματισμόν, ὕστερον δὲ</p>
<pb n="630"/>
<p>τὸ πνεῦμα ἀνειλούμενον τὸν βόμβον ἀποτελεῖν
τοῦτον· καὶ κατʼ ἔμπτωσιν δὲ ἀμφοτέρων ἅμα,
τῷ τάχει συντονωτέρῳ κεχρῆσθαι πρὸς ἡμᾶς τὴν
ἀστραπήν,


<milestone unit="section" n="103"/>

ὑστερεῖν δὲ τὴν βροντήν, καθά περ ἐπʼ
ἐνίων ἐξ ἀποστήματος θεωρουμένων καὶ πληγάς
τινας ποιουμένων. κεραυνοὺς ἐνδέχεται γίνεσθαι
καὶ κατὰ πλείονας πνευμάτων συλλογὰς καὶ κατείλησιν ἰσχυράν τε ἐκπύρωσιν· καὶ κατάρρηξιν μέρους
καὶ ἔκπτωσιν ἰσχυροτέραν αὐτοῦ ἐπὶ τοὺς κάτω
τόπους, τῆς ῥήξεως γινομένης διὰ τὸ τοὺς ἑξῆς
τόπους πυκνοτέρους εἶναι διὰ πίλησιν νεφῶν· καὶ
κατὰ αὐτὴν δὲ τὴν τοῦ πυρὸς ἔκπτωσιν ἀνειλουμένου, καθὰ καὶ βροντὴν ἐνδέχεται γίνεσθαι, πλείονος
γενομένου πυρὸς καὶ πνευματωθέντος ἰσχυρότερον
καὶ ῥήξαντος τὸ νέφος διὰ τὸ μὴ δύνασθαι ὑποχωρεῖν εἰς τὰ ἑξῆς, τῷ πίλησιν γίνεσθαι [τὸ μὲν
πολὺ πρὸς ὄρος τι ὑψηλόν, ἐν ᾧ μάλιστα κεραυνοὶ
πίπτουσιν],<note n="1" place="unspecified" anchored="yes">ταμ#3υαμ αδδιταμεντυμ σεξλ. υς.</note> ἀεὶ πρὸς ἄλληλα.


<milestone unit="section" n="104"/>

καὶ κατʼ ἄλλους
δὲ τρόπους πλείονας ἐνδέχεται κεραυνοὺς ἀποτελεῖσθαι· μόνον ὁ μῦθος ἀπέστω· ἀπέσται δέ, ἐάν
τις καλῶς τοῖς φαινομένοις ἀκολουθῶν περὶ τῶν
ἀφανῶν σημειῶται.</p>
<p>"Πρηστῆρας ἐνδέχεται γίνεσθαι καὶ κατὰ κάθεσιν
νέφους εἰς τοὺς κάτω τόπους στυλοειδῶς ὑπὸ πνεύματος ἀθρόου ὠσθέντος καὶ διὰ τοῦ πνεύματος
πολλοῦ<note n="2" place="unspecified" anchored="yes">
<foreign lang="greek">κύκλῳ</foreign> υς.</note> φερομένου, ἅμα καὶ τὸ νέφος εἰς τὸ πλάγιον<note n="3" place="unspecified" anchored="yes">
<foreign lang="greek">πλησίον</foreign> ξοδδ. · ξορρ. υς.</note>
ὠθοῦντος τοῦ ἐκτὸς πνεύματος· καὶ κατὰ περίστασιν
δὲ πνεύματος εἰς κύκλον, ἀέρος τινὸς ἐπισυνωθουμένου ἄνωθεν· καὶ ῥύσεως πολλῆς πνευμάτων</p>
<pb n="632"/>
<p>γενομένης καὶ οὐ δυναμένης εἰς τὰ πλάγια διαρρυῆναι διὰ τὴν πέριξ τοῦ ἀέρος πίλησιν.


<milestone unit="section" n="105"/>

καὶ ἕως
μὲν γῆς τοῦ πρηστῆρος καθιεμένου στρόβιλοι
γίνονται, ὡς ἂν καὶ ἡ ἀπογέννησις κατὰ τὴν
κίνησιν τοῦ πνεύματος γίνηται· ἕως δὲ θαλάττης
δῖνοι ἀποτελοῦνται.</p>
<p>"Σεισμοὺς ἐνδέχεται γίνεσθαι καὶ κατὰ πνεύματος
ἐν τῇ γῇ ἀπόληψιν καὶ παρὰ μικροὺς ὄγκους
αὐτῆς παράθεσιν καὶ συνεχῆ κίνησιν, ὅταν κράδανσιν τῇ γῇ παρασκευάζῃ· καὶ τὸ πνεῦμα τοῦτο
ἢ ἔξωθεν ἐμπεριλαμβάνει &lt;ἢ&gt; ἐκ τοῦ πίπτειν εἴσω
ἐδάφη εἰς ἀντροειδεῖς τόπους τῆς γῆς ἐκπνευματοῦντα ἐπειλημένον ἀέρα. &lt;καὶ&gt; κατʼ αὐτὴν δὲ
τὴν διάδοσιν τῆς κινήσεως ἐκ τῶν πτώσεων
ἐδαφῶν πολλῶν καὶ πάλιν ἀνταπόδοσιν, ὅταν
πυκνώμασι σφοδροτέροις τῆς γῆς ἀπαντήσῃ, ἐνδέχεται σεισμοὺς ἀποτελεῖσθαι.


<milestone unit="section" n="106"/>

καὶ κατʼ ἄλλους
δὲ πλείους τρόπους τὰς κινήσεις ταύτας τῆς γῆς
γίνεσθαι.</p>
<p>"Τὰ δὲ πνεύματα συμβαίνει γίνεσθαι κατὰ χρόνον
ἀλλοφυλίας τινὸς ἀεὶ καὶ κατὰ μικρὸν παρεισδυομένης, καὶ καθʼ ὕδατος ἀφθόνου συλλογήν· τὰ
δὲ λοιπὰ πνεύματα γίνεται καὶ ὀλίγων πεσόντων
εἰς τὰ πολλὰ κοιλώματα, διαδόσεως τούτων
γινομένης.</p>
<p>"Χάλαζα συντελεῖται καὶ κατὰ πῆξιν ἰσχυροτέραν,
πάντοθεν δὲ πνευματωδῶν περίστασίν τινων κᾆτα
μέρισιν· καὶ &lt;κατὰ&gt; πῆξιν μετριωτέραν ὑδατοειδῶν
τινων, &lt;πνευματωδῶν δέ τινων&gt; ὁμούρησιν ἅμα
τήν τε σύνωσιν αὐτῶν ποιουμένην καὶ τὴν διάρρηξιν πρὸς τὸ κατὰ μέρη συνίστασθαι πηγνύμενα
καὶ κατʼ ἀθροότητα.


<milestone unit="section" n="107"/>

ἡ δὲ περιφέρεια οὐκ ἀδυνά-</p>
<pb n="634"/>
<p>τως μὲν ἔχει γίνεσθαι πάντοθεν τῶν ἄκρων ἀποτηκομένων καὶ ἐν τῇ συστάσει πάντοθεν, ὡς λέγεται, κατὰ μέρη ὁμαλῶς περιισταμένων εἴτε ὑδατοειδῶν τινων εἴτε πνευματωδῶν.</p>
<p>"Χιόνα δʼ ἐνδέχεται συντελεῖσθαι καὶ ὕδατος
λεπτοῦ ἐκχεομένου ἐκ τῶν νεφῶν διὰ πόρων
συμμετρίας καὶ θλίψεις ἐπιτηδείων νεφῶν ἀεὶ ὑπὸ
πνεύματος σφοδράς, εἶτα τούτου πῆξιν ἐν τῇ φορᾷ
λαμβάνοντος διά τινα ἰσχυρὰν ἐν τοῖς κατωτέρω
τόποις τῶν νεφῶν ψυχρασίας περίστασιν. καὶ
κατὰ πῆξιν δʼ ἐν τοῖς νέφεσιν ὁμαλῆ ἀραιότητα
ἔχουσι τοιαύτη πρόεσις ἐκ τῶν νεφῶν γίνοιτο ἂν
πρὸς ἄλληλα θλιβομένων &lt;τῶν&gt; ὑδατοειδῶν καὶ
συμπαρακειμένων· ἃ οἱονεὶ σύνωσιν ποιούμενα
χάλαζαν ἀποτελεῖ, ὃ μάλιστα γίνεται ἐν τῷ ἔαρι.

<milestone unit="section" n="108"/>
καὶ κατὰ τρίψιν δὲ νεφῶν πῆξιν εἰληφότων ἀπόπαλσιν ἂν λαμβάνοι τὸ τῆς χιόνος τοῦτο ἄθροισμα.
καὶ κατʼ ἄλλους δὲ τρόπους ἐνδέχεται χιόνα
συντελεῖσθαι.</p>
<p>"Δρόσος συντελεῖται καὶ κατὰ σύνοδον πρὸς
ἄλληλα ἐκ τοῦ ἀέρος τῶν τοιούτων, ἃ τῆς τοιαύτης
ὑγρασίας ἀποτελεστικὰ γίνεται· καὶ κατʼ ἀναφορὰν
δὲ ἢ ἀπὸ νοτερῶν τόπων ἢ ὕδατα κεκτημένων, ἐν
οἵοις τόποις μάλιστα δρόσος συντελεῖται, εἶτα
σύνοδον τούτων εἰς τὸ αὐτὸ λαβόντων καὶ ἀποτέλεσιν ὑγρασίας<note n="1" place="unspecified" anchored="yes">
<foreign lang="greek">&lt;παχυτέρασ&gt; ὑγρασίας</foreign> βιγνονε.</note> καὶ πάλιν φορὰν ἐπὶ τοὺς κάτω
τόπους, καθά περ ὁμοίως καὶ παρʼ ἡμῖν ἐπὶ πλειόνων
τοιαῦτά τινα &lt;συντελούμενα θεωρεῖται.


<milestone unit="section" n="109"/>

καὶ&gt; πάχνη
δὲ συντελεῖται &lt;οὐ διαφερόντωσ&gt; τῶν δρόσων,
τοιούτων τινῶν πῆξίν τινα ποιὰν λαβόντων διὰ
περίστασίν τινα ἀέρος ψυχροῦ.</p>
<pb n="636"/>
<p>"Κρύσταλλος συντελεῖται καὶ κατʼ ἔκθλιψιν μὲν
τοῦ περιφεροῦς σχηματισμοῦ ἐκ τοῦ ὕδατος,
σύνωσιν δὲ τῶν σκαληνῶν καὶ ὀξυγωνίων τῶν ἐν
τῷ ὕδατι ὑπαρχόντων· καὶ κατὰ τὴν ἔξωθεν δὲ
τῶν τοιούτων πρόσκρισιν, ἃ συνελασθέντα πῆξιν
τῷ ὕδατι παρεσκεύασε, ποσὰ τῶν περιφερῶν
ἐκθλίψαντα.</p>
<p>"Ἶρις γίνεται κατὰ πρόσλαμψιν ὑπὸ τοῦ ἡλίου
πρὸς ἀέρα ὑδατοειδῆ· ἢ κατὰ &lt;σύμ&gt;φυσιν ἰδίαν τοῦ
τε φωτὸς καὶ τοῦ ἀέρος, ἣ τὰ τῶν χρωμάτων τούτων ἰδιώματα ποιήσει εἴ τε πάντα εἴ τε μονοειδῶς·
ἀφʼ οὗ πάλιν ἀπολάμποντος τὰ ὁμοροῦντα τοῦ
ἀέρος χρῶσιν ταύτην λήψεται, οἵαν θεωροῦμεν,
κατὰ πρόσλαμψιν πρὸς τὰ μέρη.


<milestone unit="section" n="110"/>

τὸ δὲ τῆς
περιφερείας τοῦτο φάντασμα γίνεται διὰ τὸ τὸ
διάστημα πάντοθεν ἴσον ὑπὸ τῆς ὄψεως θεωρεῖσθαι,
ἢ σύνωσιν τοιαύτην λαμβανουσῶν τῶν ἐν τῷ ἀέρι
ἀτόμων ἢ ἐν τοῖς νέφεσιν ἀπὸ τοῦ ἡλίου ἀποφερομένων περιφέρειάν τινα καθίεσθαι τὴν σύγκρισιν
ταύτην.</p>
<p>"Ἅλως περὶ τὴν σελήνην γίνεται καὶ πάντοθεν
ἀέρος προσφερομένου πρὸς τὴν σελήνην ἢ τὰ ἀπʼ
αὐτῆς ῥεύματα ἀποφερόμενα ὁμαλῶς ἀναστέλλοντος ἐπὶ τοσοῦτον ἐφʼ ὅσον κύκλῳ περιστῆσαι τὸ
νεφοειδὲς τοῦτο καὶ μὴ τὸ παράπαν διακρῖναι, ἢ
καὶ τὸν πέριξ ἀέρα αὐτῆς ἀναστέλλοντος συμμέτρως πάντοθεν εἰς τὸ περιφερὲς τὸ περὶ αὐτὴν
καὶ παχυμερὲς περιστῆσαι.


<milestone unit="section" n="111"/>

ὃ γίνεται κατὰ μέρη
τινὰ ἤτοι ἔξωθεν βιασαμένου τινὸς ῥεύματος ἢ
τῆς θερμασίας ἐπιτηδείων πόρων ἐπιλαμβανομένης
εἰς τὸ τοῦτο ἀπεργάσασθαι.</p>
<p>"Κομῆται ἀστέρες γίνονται ἤτοι πυρὸς ἐν τόποις</p>
<pb n="638"/>
<p>τισὶ διὰ χρόνων τινῶν ἐν τοῖς μετεώροις συστρεφομένου περιστάσεως γινομένης, ἢ ἰδίαν τινὰ κίνησιν
διὰ χρόνων τοῦ οὐρανοῦ ἴσχοντος ὑπὲρ ἡμᾶς, ὥστε
τὰ τοιαῦτα ἄστρα ἀναφανῆναι, ἢ αὐτὰ ἐν χρόνοις
τισὶν ὁρμῆσαι διά τινα περίστασιν καὶ εἰς τοὺς
καθʼ ἡμᾶς τόπους ἐλθεῖν καὶ ἐκφανῆ γενέσθαι.
τήν τε ἀφάνισιν τούτων γίνεσθαι παρὰ τὰς ἀντικειμένας ταύταις αἰτίας.


<milestone unit="section" n="112"/>

τινὰ ἄστρα στρέφεσθαι
αὐτοῦ συμβαίνει οὐ μόνον τῷ τὸ μέρος τοῦτο τοῦ
κόσμου ἑστάναι, περὶ ὃ τὸ λοιπὸν στρέφεται, καθά
περ τινές φασιν, ἀλλὰ καὶ τῷ δίνην ἀέρος ἔγκυκλον
αὐτῷ περιεστάναι, ἣ κωλυτικὴ γίνεται τοῦ περιπολεῖν, ὡς καὶ τὰ ἄλλα· ἢ καὶ διὰ τὸ ἑξῆς μὲν
αὐτοῖς ὕλην ἐπιτηδείαν μὴ εἶναι, ἐν δὲ τούτῳ τῷ
τόπῳ ἐν ᾧ κείμενα θεωρεῖται. καὶ κατʼ ἄλλους
δὲ πλείονας τρόπους τοῦτο δυνατὸν συντελεῖσθαι,
ἐάν τις δύνηται τὸ σύμφωνον τοῖς φαινομένοις
συλλογίζεσθαι. τινὰ τῶν ἄστρων πλανᾶσθαι, εἰ
οὕτω ταῖς κινήσεσι χρώμενα συμβαίνει, τινὰ δὲ
ὁμαλῶς κινεῖσθαι,


<milestone unit="section" n="113"/>

ἐνδέχεται μὲν καὶ παρὰ τὸ κύκλῳ
κινούμενα ἐξ ἀρχῆς οὕτω κατηναγκάσθαι, ὥστε
τὰ μὲν κατὰ τὴν αὐτὴν δίνην φέρεσθαι ὁμαλῆ
οὖσαν, τὰ δὲ κατά τινʼ ἄλλην τισὶν ἀνωμαλίαις
χρωμένην. ἐνδέχεται δὲ καὶ καθʼ οὓς τόπους
φέρεται οὗ μὲν παρεκτάσεις ἀέρος εἶναι ὁμαλὰς
ἐπὶ τὸ αὐτὸ συνωθούσας κατὰ τὸ ἑξῆς ὁμαλῶς τε
ἐκκαούσας, οὗ δὲ ἀνωμαλεῖς οὕτως ὥστε τὰς
θεωρουμένας παραλλαγὰς συντελεῖσθαι. τὸ δὲ μίαν
αἰτίαν τούτων ἀποδιδόναι, πλεοναχῶς<note n="1" place="unspecified" anchored="yes">
<foreign lang="greek">πλεοναχὰς</foreign> ξονι. βψς.</note> τῶν φαινομένων ἐκκαλουμένων, μανικὸν καὶ οὐ καθηκόντως
πραττόμενον ὑπὸ τῶν τὴν ματαίαν ἀστρολογίαν</p>
<pb n="640"/>
<p>ἐζηλωκότων καὶ εἰς τὸ κενὸν αἰτίας τινῶν ἀποδιδόντων, ὅταν τὴν θείαν φύσιν μηδαμῆ λειτουργιῶν
ἀπολύωσι.


<milestone unit="section" n="114"/>

τινὰ ἄστρα ὑπολειπόμενά τινων θεωρεῖσθαι συμβαίνει καὶ παρὰ τὸ βραδύτερον συμπεριφέρεσθαι τὸν αὐτὸν κύκλον περιιόντα καὶ παρὰ
τὸ τὴν ἐναντίαν κινεῖσθαι ἀντισπώμενα ὑπὸ τῆς
αὐτῆς δίνης· καὶ παρὰ τὸ περιφέρεσθαι τὰ μὲν
διὰ πλείονος τόπου, τὰ δὲ διʼ ἐλάττονος, τὴν
αὐτὴν δίνην περικυκλοῦντα. τὸ δὲ ἁπλῶς ἀποφαίνεσθαι περὶ τούτων καθῆκόν ἐστι τοῖς τερατεύεσθαί τι πρὸς τοὺς πολλοὺς βουλομένοις.</p>
<p>"Οἱ λεγόμενοι ἀστέρες ἐκπίπτειν καὶ παρὰ μέρος
κατὰ παράτριψιν ἑαυτῶν δύναται συντελεῖσθαι καὶ
παρʼ ἔκπτωσιν οὗ ἂν ἡ ἐκπνευμάτωσις γένηται,
καθά περ καὶ ἐπὶ τῶν ἀστραπῶν ἐλέγομεν·


<milestone unit="section" n="115"/>

καὶ
κατὰ σύνοδον δὲ ἀτόμων πυρὸς ἀποτελεστικῶν,
συμφυλίας γενομένης εἰς τὸ τοῦτο τελέσαι, καὶ
κίνησιν οὗ ἂν ἡ ὁρμὴ ἐξ ἀρχῆς κατὰ τὴν σύνοδον
γένηται· καὶ κατὰ πνεύματος δὲ συλλογὴν ἐν
πυκνώμασί τισιν ὁμιχλοειδέσι, καὶ ἐκπύρωσιν
τούτου διὰ τὴν κατείλησιν, εἶτʼ ἐπέκρηξιν τῶν
περιεχόντων, καὶ ἐφʼ ὃν ἂν τόπον ἡ ὁρμὴ γένηται
τῆς φορᾶς, εἰς τοῦτον φερομένου. καὶ ἄλλοι δὲ
τρόποι εἰς τὸ τοῦτο τελέσαι ἀμύθητοί εἰσιν.</p>
<p>"Αἱ δʼ ἐπισημασίαι αἱ γινόμεναι ἐπί τισι ζῴοις
κατὰ συγκύρημα γίνονται τοῦ καιροῦ· οὐ γὰρ τὰ
ζῷα ἀνάγκην τινὰ προσφέρεται τοῦ ἀποτελεσθῆναι
χειμῶνα, οὐδὲ κάθηταί τις θεία φύσις παρατηροῦσα
τὰς τῶν ζῴων τούτων ἐξόδους κἄπειτα τὰς ἐπισημα-</p>
<pb n="642"/>
<p>σίας ταύτας ἐπιτελεῖ.


<milestone unit="section" n="116"/>

οὐδὲ γὰρ εἰς τὸ τυχὸν ζῷον,
κἂν &lt;εἰ&gt; μικρὸν χαριέστερον εἴη, ἡ τοιαύτη μωρία
ἐμπέσοι, μὴ ὅτι εἰς παντελῆ εὐδαιμονίαν κεκτημένον.</p>
<p>"Ταῦτα δὴ πάντα, Πυθόκλεις, μνημόνευσον· κατὰ
πολύ τε γὰρ τοῦ μύθου ἐκβήσῃ καὶ τὰ ὁμογενῆ
τούτοις συνορᾶν δυνήσῃ· μάλιστα δὲ σεαυτὸν
ἀπόδος εἰς τὴν τῶν ἀρχῶν καὶ ἀπειρίας καὶ τῶν
συγγενῶν τούτοις θεωρίαν, ἔτι τε κριτηρίων καὶ
παθῶν, καὶ οὗ ἕνεκεν ταῦτα ἐκλογιζόμεθα· ταῦτα
γὰρ μάλιστα συνθεωρούμενα ῥᾳδίως τὰς περὶ τῶν
κατὰ μέρος αἰτίας συνορᾶν ποιήσει. οἱ δὲ ταῦτα
μὴ καταγαπήσαντες ᾗ μάλιστα οὔτʼ &lt;ἂν&gt; αὐτὰ
ταῦτα καλῶς συνθεωρήσαιεν οὔτε οὗ ἕνεκεν δεῖ
θεωρεῖν ταῦτα περιεποιήσαντο."


<milestone unit="section" n="117"/>

ταῦτα αὐτῷ καὶ
περὶ τῶν μετεώρων δοκεῖ.</p>
<p>Περὶ δὲ τῶν βιωτικῶν καὶ ὅπως χρὴ τὰ μὲν
ἡμᾶς αἱρεῖσθαι, τὰ δʼ ἐκφεύγειν, οὑτωσὶ γράφει.
πρότερον δὲ διέλθωμεν ἅ τε αὐτῷ δοκεῖ περὶ τοῦ
σοφοῦ καὶ τοῖς ἀπʼ αὐτοῦ.</p>
<p>Βλάβας ἐξ ἀνθρώπων ἢ διὰ μῖσος ἢ διὰ φθόνον ἢ
διὰ καταφρόνησιν γίνεσθαι, ὧν τὸν σοφὸν λογισμῷ
περιγίνεσθαι. ἀλλὰ καὶ τὸν ἅπαξ γενόμενον σοφὸν
μηκέτι τὴν ἐναντίαν λαμβάνειν διάθεσιν μηδὲ πλάττειν ἑκόντα· πάθεσι μᾶλλον συσχεθήσεσθαι· οὐκ ἂν
ἐμποδίσαι πρὸς τὴν σοφίαν. οὐδὲ μὴν ἐκ πάσης σώματος ἕξεως σοφὸν γενέσθαι ἂν οὐδʼ ἐν παντὶ ἔθνει.</p>
<pb n="644"/>

<milestone unit="section" n="118"/>
<p>κἂν στρεβλωθῇ δʼ ὁ σοφός, εἶναι αὐτὸν εὐδαίμονα,
μόνον τε χάριν ἕξειν τὸν σοφόν, καὶ ἐπὶ φίλοις καὶ
παροῦσι καὶ ἀποῦσιν ὁμοίως διά τε λόγου<note n="1" place="unspecified" anchored="yes">
<foreign lang="greek">ὁδοῦ</foreign> ξοδδ. · ξορρ ετ συππλ. υς.</note> &lt;καὶ
διὰ πράξεωσ&gt;. ὅτε μέντοι στρεβλοῦται, ἔνθα καὶ
μύζει καὶ οἰμώζει. γυναικί τʼ οὐ μιγήσεσθαι τὸν
σοφὸν ᾗ οἱ νόμοι ἀπαγορεύουσιν, ὥς φησι Διογένης
ἐν τῇ ἐπιτομῇ τῶν Ἐπικούρου ἠθικῶν δογμάτων.
οὐδὲ κολάσειν οἰκέτας, ἐλεήσειν μέντοι καὶ συγγνώμην τινὶ ἕξειν τῶν σπουδαίων. ἐρασθήσεσθαι
τὸν σοφὸν οὐ δοκεῖ αὐτοῖς· οὐδὲ ταφῆς φροντιεῖν·
οὐδὲ θεόπεμπτον εἶναι τὸν ἔρωτα, ὡς Διογένης
ἐν τῷ δωδεκάτῳ φησίν. οὐδὲ ῥητορεύσειν καλῶς.
συνουσίαν δέ φασιν ὀνῆσαι μὲν οὐδέποτε, ἀγαπητὸν
δὲ εἰ μὴ καὶ ἔβλαψε.</p>

<milestone unit="section" n="119"/>
<p>Καὶ μηδὲ καὶ γαμήσειν καὶ τεκνοποιήσειν τὸν
σοφόν, ὡς Ἐπίκουρος ἐν ταῖς Διαπορίαις καὶ ἐν
τοῖς Περὶ φύσεως. κατὰ περίστασιν δέ ποτε βίου
γαμήσειν. καὶ διατραπήσεσθαί τινας. οὐδὲ μὴν
ληρήσειν ἐν μέθῃ φησὶν ὁ Ἐπίκουρος ἐν τῷ Συμποσίῳ. οὐδὲ πολιτεύσεσθαι, ὡς ἐν τῇ πρώτῃ Περὶ
βίων· οὐδὲ τυραννεύσειν· οὐδὲ κυνιεῖν, ὡς ἐν τῇ
δευτέρᾳ Περὶ βίων· οὐδὲ πτωχεύσειν. ἀλλὰ καὶ
πηρωθέντα<note n="2" place="unspecified" anchored="yes">
<foreign lang="greek">πηρωθεὶς</foreign> ϝυλγ. · ξορρ. βψσατερ.</note> τὰς ὄψεις μὴ ἐξάξειν<note n="3" place="unspecified" anchored="yes">
<foreign lang="greek">μετέξει</foreign> ϝελ <foreign lang="greek">μετάξει</foreign> ξοδδ. · ξορρ. βψσατερ.</note> αὑτὸν τοῦ βίου,

<milestone unit="section" n="120"/>
ὡς ἐν τῇ αὐτῇ φησι. καὶ λυπηθήσεσθαι δὲ τὸν
σοφόν, ὡς ὁ Διογένης ἐν τῇ πέμπτῃ τῶν Ἐπιλέκτων·
καὶ δικάσεσθαι· καὶ συγγράμματα καταλείψειν·
οὐ πανηγυριεῖν δέ· καὶ κτήσεως προνοήσεσθαι</p>
<pb n="646"/>
<p>καὶ τοῦ μέλλοντος. φιλαγρήσειν. τύχῃ τʼ ἀντιτάξεσθαι, φίλον τε οὐδένα προήσεσθαι.<note n="1" place="unspecified" anchored="yes">
<foreign lang="greek">κτήσεσθαι</foreign> ξοδδ. · ξορρ. βιγνονε.</note> εὐδοξίας
ἐπὶ τοσοῦτον προνοήσεσθαι, ἐφʼ ὅσον μὴ καταφρονήσεσθαι· μᾶλλόν τε εὐφρανθήσεσθαι τῶν
ἄλλων ἐν ταῖς θεωρίαις.</p>
<p>Εἰκόνας τε ἀναθήσειν. &lt;εὖ&gt; εἰ ἔχοι, ἀδιαφόρως ἂν
σχοίη. μόνον τε τὸν σοφὸν ὀρθῶς ἂν περί τε
μουσικῆς καὶ ποιητικῆς διαλέξεσθαι· ποιήματά τε
ἐνεργείᾳ οὐκ ἂν ποιῆσαι. οὐ κινεῖσθαί τε ἕτερον
ἑτέρου σοφώτερον. χρηματιεῖσθαί τε, ἀλλʼ ἀπὸ
μόνης σοφίας, ἀπορήσαντα. καὶ μόναρχον ἐν
καιρῷ θεραπεύσειν. καὶ ἐπιχαρήσεσθαί τινι ἐπὶ
τῷ διορθώματι· καὶ σχολὴν κατασκευάσειν, ἀλλʼ
οὐχ ὥστʼ ὀχλαγωγῆσαι· καὶ ἀναγνώσεσθαι ἐν
πλήθει, ἀλλʼ οὐχ ἑκόντα· δογματιεῖν τε καὶ οὐκ
ἀπορήσειν· καὶ καθʼ ὕπνους δὲ ὅμοιον ἔσεσθαι,
καὶ ὑπὲρ φίλου ποτὲ τεθνήξεσθαι.</p>
<p>Δοκεῖ δʼ αὐτοῖς ἁμαρτήματα ἄνισα εἶναι. καὶ
τὴν ὑγίειαν τισὶ μὲν ἀγαθόν, τισὶ δʼ ἀδιάφορον.
τὴν δὲ ἀνδρείαν φύσει μὴ γίνεσθαι, λογισμῷ δὲ
τοῦ συμφέροντος· καὶ τὴν φιλίαν διὰ τὰς χρείας·
δεῖν μέντοι προκατάρχεσθαι ʽκαὶ γὰρ τὴν γῆν
σπείρομεν̓, συνίστασθαι δὲ αὐτὴν κατὰ κοινωνίαν
τοῖς ταῖς ἡδοναῖς ἐκπεπληρωμ &lt;ένοισ&gt;.</p>

<milestone unit="section" n="121"/>
<p>Τὴν εὐδαιμονίαν διχῆ νοεῖσθαι, τήν τε ἀκροτάτην,
οἵα ἐστὶ περὶ τὸν θεόν, ἐπίτασιν οὐκ ἔχουσαν· καὶ
τὴν &lt;κατὰ τὴν&gt; προσθήκην καὶ ἀφαίρεσιν ἡδονῶν.</p>
<p>Μετιτέον δʼ ἐπὶ τὴν ἐπιστολήν.</p>
<pb n="648"/>
<p>"Ἐπίκουρος Μενοικεῖ χαίρειν.</p>

<milestone unit="section" n="122"/>
<p>"Μήτε νέος τις ὢν μελλέτω φιλοσοφεῖν, μήτε
γέρων ὑπάρχων κοπιάτω φιλοσοφῶν· οὔτε γὰρ
ἄωρος οὐδείς ἐστιν οὔτε πάρωρος πρὸς τὸ κατὰ
ψυχὴν ὑγιαῖνον. ὁ δὲ λέγων ἢ μήπω τοῦ φιλοσοφεῖν ὑπάρχειν ἢ παρεληλυθέναι τὴν ὥραν ὅμοιός
ἐστι τῷ λέγοντι πρὸς εὐδαιμονίαν ἢ μήπω παρεῖναι
τὴν ὥραν ἢ μηκέτι εἶναι τὴν ὥραν. ὥστε φιλοσοφητέον καὶ νέῳ καὶ γέροντι, τῷ μὲν ὅπως γηράσκων
νεάζῃ τοῖς ἀγαθοῖς διὰ τὴν χάριν τῶν γεγονότων,
τῷ δʼ ὅπως νέος ἅμα καὶ παλαιὸς ᾖ διὰ τὴν ἀφοβίαν
τῶν μελλόντων. μελετᾶν οὖν χρὴ τὰ ποιοῦντα
τὴν εὐδαιμονίαν, εἴ περ παρούσης μὲν αὐτῆς,
πάντα ἔχομεν, ἀπούσης δέ, πάντα πράττομεν εἰς
τὸ ταύτην ἔχειν.</p>

<milestone unit="section" n="123"/>
<p>"Ἃ δέ σοι συνεχῶς παρήγγελλον, ταῦτα καὶ
πρᾶττε καὶ μελέτα, στοιχεῖα τοῦ καλῶς ζῆν ταῦτʼ
εἶναι διαλαμβάνων. πρῶτον μὲν τὸν θεὸν ζῷον
ἄφθαρτον καὶ μακάριον νομίζων, ὡς ἡ κοινὴ τοῦ
θεοῦ νόησις ὑπεγράφη, μηθὲν μήτε τῆς ἀφθαρσίας
ἀλλότριον μήτε τῆς μακαριότητος ἀνοίκειον αὐτῷ
πρόσαπτε· πᾶν δὲ τὸ φυλάττειν αὐτοῦ δυνάμενον
τὴν μετʼ ἀφθαρσίας μακαριότητα περὶ αὐτοῦ
δόξαζε. θεοὶ μὲν γάρ εἰσιν. ἐναργὴς δέ ἐστιν
αὐτῶν ἡ γνῶσις· οἵους δʼ αὐτοὺς &lt;οἱ&gt; πολλοὶ
νομίζουσιν, οὐκ εἰσίν· οὐ γὰρ φυλάττουσιν αὐτοὺς
οἵους νοοῦσιν. ἀσεβὴς δὲ οὐχ ὁ τοὺς τῶν πολλῶν
θεοὺς ἀναιρῶν, ἀλλʼ ὁ τὰς τῶν πολλῶν δόξας θεοῖς</p>
<pb n="650"/>
<p>προσάπτων.


<milestone unit="section" n="124"/>

οὐ γὰρ προλήψεις εἰσίν, ἀλλʼ ὑπολήψεις ψευδεῖς αἱ τῶν πολλῶν ὑπὲρ θεῶν ἀποφάσεις·
ἔνθεν αἱ μέγισται βλάβαι τε τοῖς κακοῖς ἐκ θεῶν
ἐπάγονται καὶ ὠφέλειαι τοῖς ἀγαθοῖς. ταῖς γὰρ
ἰδίαις οἰκειούμενοι διὰ παντὸς ἀρεταῖς τοὺς ὁμοίους
ἀποδέχονται, πᾶν τὸ μὴ τοιοῦτον ὡς ἀλλότριον
νομίζοντες.</p>
<p>"Συνέθιζε δὲ ἐν τῷ νομίζειν μηδὲν πρὸς ἡμᾶς
εἶναι τὸν θάνατον· ἐπεὶ πᾶν ἀγαθὸν καὶ κακὸν ἐν
αἰσθήσει· στέρησις δέ ἐστιν αἰσθήσεως ὁ θάνατος.
ὅθεν γνῶσις ὀρθὴ τοῦ μηθὲν εἶναι πρὸς ἡμᾶς τὸν
θάνατον ἀπολαυστὸν ποιεῖ τὸ τῆς ζωῆς θνητόν,
οὐκ ἄπειρον<note n="1" place="unspecified" anchored="yes">
<foreign lang="greek">οὐκ ἄπορον</foreign> ξοδδ. · ξορρ. μεναγ. &lt;·&gt; σεδ ποστ <foreign lang="greek">ἀλλὰ τὸν</foreign> ινφ.
ʽ14ʼ <foreign lang="greek">&lt;ἄπορον&gt;</foreign> εχξιδισσε πυτατ βιγνονε.</note> προστιθεῖσα χρόνον ἀλλὰ τὸν τῆς
ἀθανασίας ἀφελομένη πόθον.


<milestone unit="section" n="125"/>

οὐθὲν γάρ ἐστιν ἐν
τῷ ζῆν δεινὸν τῷ κατειληφότι γνησίως τὸ μηθὲν
ὑπάρχειν ἐν τῷ μὴ ζῆν δεινόν. ὥστε μάταιος ὁ
λέγων δεδιέναι τὸν θάνατον οὐχ ὅτι λυπήσει παρών,
ἀλλʼ ὅτι λυπεῖ μέλλων. ὃ γὰρ παρὸν οὐκ ἐνοχλεῖ,
προσδοκώμενον κενῶς λυπεῖ. τὸ φρικωδέστατον
οὖν τῶν κακῶν ὁ θάνατος οὐθὲν πρὸς ἡμᾶς, ἐπειδή
περ ὅταν μὲν ἡμεῖς ὦμεν, ὁ θάνατος οὐ πάρεστιν·
ὅταν δʼ ὁ θάνατος παρῇ, τόθʼ ἡμεῖς οὐκ ἐσμέν.
οὔτε οὖν πρὸς τοὺς ζῶντάς ἐστιν οὔτε πρὸς τοὺς
τετελευτηκότας, ἐπειδήπερ περὶ οὓς μὲν οὐκ ἔστιν,
οἱ δʼ οὐκέτι εἰσίν. ἀλλʼ οἱ πολλοὶ τὸν θάνατον ὁτὲ
μὲν ὡς μέγιστον τῶν κακῶν φεύγουσιν, ὁτὲ δὲ
ὡς ἀνάπαυσιν τῶν ἐν τῷ ζῆν  &lt;κακῶ αἱροῦνται.


<milestone unit="section" n="126"/>

ὁ
δὲ σοφὸς οὔτε παραιτεῖται τὸ ζῆν&gt; οὔτε φοβεῖται</p>
<pb n="652"/>
<p>τὸ μὴ ζῆν· οὔτε γὰρ αὐτῷ προσίσταται τὸ ζῆν
οὔτε δοξάζεται κακὸν εἶναι τὸ μὴ ζῆν. ὥσπερ δὲ
τὸ σιτίον οὐ τὸ πλεῖον πάντως ἀλλὰ τὸ ἥδιστον
αἱρεῖται, οὕτω καὶ χρόνον οὐ τὸν μήκιστον ἀλλὰ
τὸν ἥδιστον καρπίζεται. ὁ δὲ παραγγέλλων τὸν
μὲν νέον καλῶς ζῆν, τὸν δὲ γέροντα καλῶς καταστρέφειν εὐήθης ἐστὶν οὐ μόνον διὰ τὸ τῆς ζωῆς
ἀσπαστόν, ἀλλὰ καὶ διὰ τὸ τὴν αὐτὴν εἶναι μελέτην
τοῦ καλῶς ζῆν καὶ τοῦ καλῶς ἀποθνήσκειν. πολὺ
δὲ χεῖρον καὶ ὁ λέγων, καλὸν μὲν μὴ φῦναι,</p>
<p>φύντα δʼ ὅπως ὤκιστα πύλας Ἀΐδαο περῆσαι.</p>

<milestone unit="section" n="127"/>
<p>εἰ μὲν γὰρ πεποιθὼς τοῦτό φησι, πῶς οὐκ ἀπέρχεται τοῦ ζῆν; ἐν ἑτοίμῳ γὰρ αὐτῷ τοῦτʼ ἔστιν,
εἴπερ ἦν βεβουλευμένον αὐτῷ βεβαίως· εἰ δὲ
μωκώμενος, μάταιος ἐν τοῖς οὐκ ἐπιδεχομένοις.</p>
<p>"Μνημονευτέον δὲ ὡς τὸ μέλλον οὔτε ἡμέτερον
οὔτε πάντως οὐχ ἡμέτερον, ἵνα μήτε πάντως
προσμένωμεν ὡς ἐσόμενον μήτε ἀπελπίζωμεν ὡς
πάντως οὐκ ἐσόμενον.</p>
<p>"Ἀναλογιστέον δὲ ὡς τῶν ἐπιθυμιῶν αἱ μέν εἰσι
φυσικαί, αἱ δὲ κεναί. καὶ τῶν φυσικῶν αἱ μὲν
ἀναγκαῖαι, αἱ δὲ φυσικαὶ μόνον· τῶν δʼ ἀναγκαίων
αἱ μὲν πρὸς εὐδαιμονίαν εἰσὶν ἀναγκαῖαι, αἱ δὲ
πρὸς τὴν τοῦ σώματος ἀοχλησίαν, αἱ δὲ πρὸς αὐτὸ
τὸ ζῆν.


<milestone unit="section" n="128"/>

τούτων γὰρ ἀπλανὴς θεωρία πᾶσαν αἵρεσιν
καὶ φυγὴν ἐπανάγειν οἶδεν ἐπὶ τὴν τοῦ σώματος
ὑγίειαν καὶ τὴν τῆς ψυχῆς ἀταραξίαν, ἐπεὶ τοῦτο
τοῦ μακαρίως ζῆν ἐστι τέλος. τούτου γὰρ χάριν
πάντα πράττομεν, ὅπως μήτε ἀλγῶμεν μήτε ταρβῶμεν· ὅταν δʼ ἅπαξ τοῦτο περὶ ἡμᾶς γένηται,</p>
<pb n="654"/>
<p>λύεται πᾶς ὁ τῆς ψυχῆς χειμών, οὐκ ἔχοντος τοῦ
ζῴου βαδίζειν ὡς πρὸς ἐνδέον τι καὶ ζητεῖν ἕτερον
ᾧ τὸ τῆς ψυχῆς καὶ τοῦ σώματος ἀγαθὸν συμπληρωθήσεται. τότε γὰρ ἡδονῆς χρείαν ἔχομεν,
ὅταν ἐκ τοῦ μὴ παρεῖναι τὴν ἡδονὴν ἀλγῶμεν·
ὅταν δὲ μὴ ἀλγῶμεν, οὐκέτι τῆς ἡδονῆς δεόμεθα.
καὶ διὰ τοῦτο τὴν ἡδονὴν ἀρχὴν καὶ τέλος λέγομεν
εἶναι τοῦ μακαρίως ζῆν·


<milestone unit="section" n="129"/>

ταύτην γὰρ ἀγαθὸν
πρῶτον καὶ συγγενικὸν ἔγνωμεν, καὶ ἀπὸ ταύτης
καταρχόμεθα πάσης αἱρέσεως καὶ φυγῆς καὶ ἐπὶ
ταύτην καταντῶμεν ὡς κανόνι τῷ πάθει πᾶν ἀγαθὸν
κρίνοντες. καὶ ἐπεὶ πρῶτον ἀγαθὸν τοῦτο καὶ
σύμφυτον, διὰ τοῦτο καὶ οὐ πᾶσαν ἡδονὴν αἱρούμεθα,
ἀλλʼ ἔστιν ὅτε πολλὰς ἡδονὰς ὑπερβαίνομεν, ὅταν
πλεῖον ἡμῖν τὸ δυσχερὲς ἐκ τούτων ἕπηται· καὶ
πολλὰς ἀλγηδόνας ἡδονῶν κρείττους νομίζομεν,
ἐπειδὰν μείζων ἡμῖν ἡδονὴ παρακολουθῇ πολὺν
χρόνον ὑπομείνασι τὰς ἀλγηδόνας. πᾶσα οὖν
ἡδονὴ διὰ τὸ φύσιν ἔχειν οἰκείαν ἀγαθόν, οὐ πᾶσα
μέντοι &lt;γʼ&gt; αἱρετή· καθά περ καὶ ἀλγηδὼν πᾶσα
κακόν, οὐ πᾶσα δὲ ἀεὶ φευκτὴ πεφυκυῖα.


<milestone unit="section" n="130"/>

τῇ
μέντοι συμμετρήσει καὶ συμφερόντων καὶ ἀσυμφόρων βλέψει ταῦτα πάντα κρίνειν καθήκει· χρώμεθα γὰρ τῷ μὲν ἀγαθῷ κατά τινας χρόνους ὡς
κακῷ, τῷ δὲ κακῷ τἄμπαλιν ὡς ἀγαθῷ. καὶ
τὴν αὐτάρκειαν δὲ ἀγαθὸν μέγα νομίζομεν, οὐχ
ἵνα πάντως τοῖς ὀλίγοις χρώμεθα, ἀλλʼ ὅπως ἐὰν
μὴ ἔχωμεν τὰ πολλά, τοῖς ὀλίγοις ἀρκώμεθα,
πεπεισμένοι γνησίως ὅτι ἥδιστα πολυτελείας ἀπολαύουσιν οἱ ἥκιστα ταύτης δεόμενοι, καὶ ὅτι τὸ
μὲν φυσικὸν πᾶν εὐπόριστόν ἐστι, τὸ δὲ κενὸν
δυσπόριστον. οἱ γὰρ λιτοὶ χυλοὶ ἴσην πολυτελεῖ</p>
<pb n="656"/>
<p>διαίτῃ τὴν ἡδονὴν ἐπιφέρουσιν, ὅταν ἅπαξ τὸ
ἀλγοῦν κατʼ ἔνδειαν ἐξαιρεθῇ·


<milestone unit="section" n="131"/>

καὶ μᾶζα καὶ ὕδωρ
τὴν ἀκροτάτην ἀποδίδωσιν ἡδονήν, ἐπειδὰν ἐνδέων
τις αὐτὰ προσενέγκηται. τὸ συνεθίζειν οὖν ἐν ταῖς
ἁπλαῖς καὶ οὐ πολυτελέσι διαίταις καὶ ὑγιείας
ἐστὶ συμπληρωτικὸν καὶ πρὸς τὰς ἀναγκαίας τοῦ
βίου χρήσεις ἄοκνον ποιεῖ τὸν ἄνθρωπον καὶ τοῖς
πολυτελέσιν ἐκ διαλειμμάτων προσερχομένους κρεῖττον ἡμᾶς διατίθησι καὶ πρὸς τὴν τύχην ἀφόβους
παρασκευάζει.</p>
<p>"Ὅταν οὖν λέγωμεν ἡδονὴν τέλος ὑπάρχειν, οὐ τὰς
τῶν ἀσώτων ἡδονὰς καὶ τὰς ἐν ἀπολαύσει κειμένας
λέγομεν, ὥς τινες ἀγνοοῦντες καὶ οὐχ ὁμολογοῦντες
ἢ κακῶς ἐκδεχόμενοι νομίζουσιν, ἀλλὰ τὸ μήτε
ἀλγεῖν κατὰ σῶμα μήτε ταράττεσθαι κατὰ ψυχήν.

<milestone unit="section" n="132"/>
οὐ γὰρ πότοι καὶ κῶμοι συνείροντες οὐδʼ ἀπολαύσεις παίδων καὶ γυναικῶν οὐδʼ ἰχθύων καὶ τῶν
ἄλλων, ὅσα φέρει πολυτελὴς τράπεζα, τὸν ἡδὶν
γεννᾷ βίον, ἀλλὰ νήφων λογισμὸς καὶ τὰς αἰτίας
ἐξερευνῶν πάσης αἱρέσεως καὶ φυγῆς καὶ τὰς
δόξας ἐξελαύνων ἐξ ὧν πλεῖστος τὰς ψυχὰς καταλαμβάνει θόρυβος. τούτων δὲ πάντων ἀρχὴ καὶ
τὸ μέγιστον ἀγαθὸν φρόνησις· διὸ καὶ φιλοσοφίας
τιμιώτερον ὑπάρχει φρόνησις, ἐξ ἧς αἱ λοιπαὶ πᾶσαι
πεφύκασιν ἀρεταί, διδάσκουσα ὡς οὐκ ἔστιν
ἡδέως ζῆν ἄνευ τοῦ φρονίμως καὶ καλῶς καὶ
δικαίως, οὐδὲ φρονίμως καὶ καλῶς καὶ δικαίως
ἄνευ τοῦ ἡδέως· συμπεφύκασι γὰρ αἱ ἀρεταὶ τῷ
ζῆν ἡδέως, καὶ τὸ ζῆν ἡδέως τούτων ἐστὶν ἀχώριστον.</p>

<milestone unit="section" n="133"/>
<p>"Ἐπεὶ τίνα νομίζεις εἶναι κρείττονα τοῦ καὶ περὶ</p>
<pb n="658"/>
<p>θεῶν ὅσια δοξάζοντος καὶ περὶ θανάτου διὰ παντὸς
ἀφόβως ἔχοντος καὶ τὸ τῆς φύσεως ἐπιλελογισμένου τέλος, καὶ τὸ μὲν τῶν ἀγαθῶν πέρας ὡς
ἔστιν εὐσυμπλήρωτόν τε καὶ εὐπόριστον διαλαμβάνοντος, τὸ δὲ τῶν κακῶν ὡς ἢ χρόνους ἢ
πόνους ἔχει βραχεῖς, τὴν δὲ ὑπό τινων δεσπότιν
εἰσαγομένην πάντων διαγελῶντος<note n="1" place="unspecified" anchored="yes">
<foreign lang="greek">ἀγγέλλοντος ʽ-λωντος</foreign> πθ’ ξοδδ. · <foreign lang="greek">διαγελῶντος</foreign> ξορρ. υς.
αδδιτο <foreign lang="greek">&lt;εἱμαρμένην ... λέγοντοσ&gt;.</foreign>
</note> &lt;εἱμαρμένην καὶ
μᾶλλον ἃ μὲν κατʼ ἀνάγκην γίγνεσθαι λέγοντοσ&gt;,
ἃ δὲ ἀπὸ τύχης, ἃ δὲ παρʼ ἡμᾶς διὰ τὸ τὴν μὲν
ἀνάγκην ἀνυπεύθυνον εἶναι, τὴν δὲ τύχην ἄστατον
ὁρᾶν, τὸ δὲ παρʼ ἡμᾶς ἀδέσποτον, ᾧ καὶ τὸ μεμπτὸν
καὶ τὸ ἐναντίον παρακολουθεῖν πέφυκεν


<milestone unit="section" n="134"/>

ʽἐπεὶ
κρεῖττον ἦν τῷ περὶ θεῶν μύθῳ κατακολουθεῖν ἢ
τῇ τῶν φυσικῶν εἱμαρμένῃ δουλεύειν· ὁ μὲν γὰρ
ἐλπίδα παραιτήσεως ὑπογράφει θεῶν διὰ τιμῆς, ἡ
δὲ ἀπαραίτητον ἔχει τὴν ἀνάγκην̓, τὴν δὲ τύχην
οὔτε θεόν, ὡς οἱ πολλοὶ νομίζουσιν, ὑπολαμβάνοντος
ʽοὐθὲν γὰρ ἀτάκτως θεῷ πράττεταἰ οὔτε ἀβέβαιον
αἰτίαν ʽ&lt;οὐκ&gt; οἴεται μὲν γὰρ ἀγαθὸν ἢ κακὸν ἐκ
ταύτης πρὸς τὸ μακαρίως ζῆν ἀνθρώποις δίδοσθαι,
ἀρχὰς μέντοι μεγάλων ἀγαθῶν ἢ κακῶν ὑπὸ ταύτης
χορηγεῖσθαἰ,


<milestone unit="section" n="135"/>

κρεῖττον εἶναι νομίζοντος εὐλογίστως
ἀτυχεῖν ἢ ἀλογίστως εὐτυχεῖν· βέλτιον γὰρ ἐν ταῖς
πράξεσι τὸ καλῶς κριθὲν μὴ ὀρθωθῆναι διὰ ταύτην.</p>
<p>"Ταῦτα οὖν καὶ τὰ τούτοις συγγενῆ μελέτα πρὸς
σεαυτὸν ἡμέρας καὶ νυκτὸς πρός τε τὸν ὅμοιον
σεαυτῷ, καὶ οὐδέποτε οὔθʼ ὕπαρ οὔτʼ ὄναρ διαταραχθήσῃ, ζήσεις δὲ ὡς θεὸς ἐν ἀνθρώποις. οὐθὲν
γὰρ ἔοικε θνητῷ ζῴῳ ζῶν ἄνθρωπος ἐν ἀθανάτοις
ἀγαθοῖς."</p>
<pb n="660"/>
<p>Μαντικὴν δʼ ἅπασαν ἐν ἄλλοις ἀναιρεῖ, ὡς καὶ
ἐν τῇ μικρᾷ ἐπιτομῇ. καί φησι· "μαντικὴ οὖσα
ἀνύπαρκτος, εἰ δὲ καὶ ὑπαρκτή, οὐδὲν πρὸς ἡμᾶς
ἡγητέα γινόμενα."</p>
<p>Τοσαῦτα καὶ περὶ τῶν βιωτικῶν· καὶ ἐπὶ πλείω
διείλεκται ἀλλαχόθι.</p>

<milestone unit="section" n="136"/>
<p>Διαφέρεται δὲ πρὸς τοὺς Κυρηναϊκοὺς περὶ τῆς
ἡδονῆς· οἱ μὲν γὰρ τὴν καταστηματικὴν οὐκ ἐγκρίνουσι, μόνην δὲ τὴν ἐν κινήσει· ὁ δὲ ἀμφοτέραν · ·
ψυχῆς καὶ σώματος, ὥς φησιν ἐν τῷ Περὶ αἱρέσεως
καὶ φυγῆς καὶ ἐν τῷ Περὶ τέλους καὶ ἐν τῷ πρώτῳ
Περὶ βίων καὶ ἐν τῇ πρὸς τοὺς ἐν Μυτιλήνῃ φιλοσόφους ἐπιστολῇ. ὁμοίως δὲ καὶ Διογένης ἐν τῇ
ἑπτακαιδεκάτῃ τῶν Ἐπιλέκτων καὶ Μητρόδωρος
ἐν τῷ Τιμοκράτει λέγουσιν οὕτω· νοουμένης δὲ
ἡδονῆς τῆς τε κατὰ κίνησιν καὶ τῆς καταστηματικῆς. ὁ δʼ Ἐπίκουρος ἐν τῷ Περὶ αἱρέσεων οὕτω
λέγει· "ἡ μὲν γὰρ ἀταραξία καὶ ἀπονία καταστηματικαί εἰσιν ἡδοναί· ἡ δὲ χαρὰ καὶ ἡ εὐφροσύνη
κατὰ κίνησιν ἐνεργείᾳ βλέπονται."</p>

<milestone unit="section" n="137"/>
<p>Ἔτι πρὸς τοὺς Κυρηναϊκούς· οἱ μὲν γὰρ χείρους
τὰς σωματικὰς ἀλγηδόνας τῶν ψυχικῶν, κολάζεσθαι γοῦν τοὺς ἁμαρτάνοντας σώματι· ὁ δὲ τὰς
ψυχικάς. τὴν γοῦν σάρκα τὸ παρὸν μόνον χειμάζειν, τὴν δὲ ψυχὴν καὶ τὸ παρελθὸν καὶ τὸ παρὸν
καὶ τὸ μέλλον. οὕτως οὖν καὶ μείζονας ἡδονὰς</p>
<pb n="662"/>
<p>εἶναι τὰς τῆς ψυχῆς. ἀποδείξει δὲ χρῆται τοῦ
τέλος εἶναι τὴν ἡδονὴν τῷ τὰ ζῷα ἅμα τῷ γεννηθῆναι τῇ μὲν εὐαρεστεῖσθαι, τῷ δὲ πόνῳ προσκρούειν
φυσικῶς καὶ χωρὶς λόγου. αὐτοπαθῶς οὖν φεύγομεν
τὴν ἀλγηδόνα· ἵνα καὶ ὁ Ἡρακλῆς καταβιβρωσκόμενος ὑπὸ τοῦ χιτῶνος βοᾷ</p>
<p>δάκνων ἰύζων· ἀμφὶ δʼ ἔστενον πέτραι
Λοκρῶν τʼ ὄρειοι πρῶνες Εὐβοίας τʼ ἄκραι.</p>

<milestone unit="section" n="138"/>
<p>Διὰ δὲ τὴν ἡδονὴν καὶ τὰς ἀρετὰς αἱρεῖσθαι, οὐ
διʼ αὑτάς, ὥσπερ τὴν ἰατρικὴν διὰ τὴν ὑγίειαν, καθά
φησι καὶ Διογένης ἐν τῇ εἰκοστῇ τῶν Ἐπιλέκτων, ὃς
καὶ διαγωγὴν λέγει τὴν ἀγωγήν. ὁ δʼ Ἐπίκουρος
καὶ ἀχώριστόν φησι τῆς ἡδονῆς τὴν ἀρετὴν μόνην·
τὰ δʼ ἄλλα χωρίζεσθαι, οἷον βρωτά.</p>
<p>Καὶ φέρε οὖν δὴ νῦν τὸν κολοφῶνα, ὡς ἂν εἴποι
τις, ἐπιθῶμεν τοῦ παντὸς συγγράμματος καὶ τοῦ
βίου τοῦ φιλοσόφου, τὰς Κυρίας αὐτοῦ δόξας
παραθέμενοι καὶ ταύταις τὸ πᾶν σύγγραμμα κατακλείσαντες, τέλει χρησάμενοι τῇ τῆς εὐδαιμονίας
ἀρχῇ.</p>

<milestone unit="section" n="139"/>
<p>[<foreign lang="en">I.</foreign>] Τὸ μακάριον καὶ ἄφθαρτον οὔτε αὐτὸ πράγματα ἔχει οὔτε ἄλλῳ παρέχει, ὥστε οὔτε ὀργαῖς
οὔτε χάρισι συνέχεται· ἐν ἀσθενεῖ γὰρ πᾶν τὸ
τοιοῦτον. [ἐν ἄλλοις δέ φησι τοὺς θεοὺς λόγῳ
θεωρητούς, οὓς μὲν κατʼ ἀριθμὸν ὑφεστῶτας, οὓς</p>
<pb n="664"/>
<p>δὲ καθʼ ὁμοείδειαν ἐκ τῆς συνεχοῦς ἐπιρρύσεως τῶν
ὁμοίων εἰδώλων ἐπὶ τὸ αὐτὸ ἀποτετελεσμένωι
ἀνθρωποειδῶς.]</p>
    <p>[<foreign lang="en">II.</foreign>] Ὁ θάνατος οὐδὲν πρὸς ἡμᾶς· τὸ γὰρ διαλυθὲν ἀναισθητεῖ· τὸ δʼ ἀναισθητοῦν οὐδὲν πρὸς
ἡμᾶς.</p>
    <p>[<foreign lang="en">III.</foreign>] Ὅρος τοῦ μεγέθους τῶν ἡδονῶν ἡ παντὸς
τοῦ ἀλγοῦντος ὑπεξαίρεσις. ὅπου δʼ ἂν τὸ ἡδόμενον
ἐνῇ, καθʼ ὃν ἂν χρόνον ᾖ, οὐκ ἔστι τὸ ἀλγοῦν ἢ τὸ
λυπούμενον ἢ τὸ συναμφότερον.</p>

<milestone unit="section" n="140"/>
<p>[<foreign lang="en">IV.</foreign>] Οὐ χρονίζει τὸ ἀλγοῦν συνεχῶς ἐν τῇ
σαρκί, ἀλλὰ τὸ μὲν ἄκρον τὸν ἐλάχιστον χρόνον
πάρεστι, τὸ δὲ μόνον ὑπερτεῖνον τὸ ἡδόμενον
κατὰ σάρκα οὐ πολλὰς ἡμέρας συμμένει.<note n="1" place="unspecified" anchored="yes">
<foreign lang="greek">συμβαίνει</foreign> ξοδδ. · ξορρ. βψσατερ.</note> αἱ δὲ
πολυχρόνιοι τῶν ἀρρωστιῶν πλεονάζον ἔχουσι
τὸ ἡδόμενον ἐν τῇ σαρκὶ ἤ περ τὸ ἀλγοῦν.</p>
<p>[<foreign lang="en">V.</foreign>] Οὐκ ἔστιν ἡδέως ζῆν ἄνευ τοῦ φρονίμως καὶ
καλῶς καὶ δικαίως, &lt;οὐδὲ φρονίμως καὶ καλῶς
καὶ δικαίωσ&gt; ἄνευ τοῦ ἡδέως. ὅτῳ δὲ τοῦτο μὴ
ὑπάρχει ἐξ οὗ ζῆν φρονίμως, καὶ καλῶς καὶ δικαίως
ὑπάρχει, οὐκ ἔστι τοῦτον ἡδέως ζῆν.</p>

<milestone unit="section" n="141"/>
<p>[<foreign lang="en">VI.</foreign>] Ἕνεκα τοῦ θαρρεῖν ἐξ ἀνθρώπων, ἦν κατὰ
φύσιν [ἀρχῆς καὶ βασιλείας] ἀγαθόν, ἐξ ὧν ἄν
ποτε τοῦθʼ οἷός τʼ ᾖ παρασκευάζεσθαι.</p>
<p>[<foreign lang="en">VII.</foreign>] Ἔνδοξοι καὶ περίβλεπτοί τινες ἐβουλήθησαν
γενέσθαι, τὴν ἐξ ἀνθρώπων ἀσφάλειαν οὕτω νομίζοντες περιποιήσεσθαι. ὥστʼ εἰ μὲν ἀσφαλὴς
ὁ τῶν τοιούτων βίος, ἀπέλαβον τὸ τῆς φύσεως
ἀγαθόν· εἰ δὲ μὴ ἀσφαλής, οὐκ ἔχουσιν οὗ ἕνεκα
ἐξ ἀρχῆς κατὰ τὸ τῆς φύσεως οἰκεῖον ὠρέχθησαν.</p>
<pb n="666"/>
<p>[<foreign lang="en">VIII.</foreign>] Οὐδεμία ἡδονὴ καθʼ ἑαυτὸ κακόν· ἀλλὰ
τὰ τινῶν ἡδονῶν ποιητικὰ πολλαπλασίους ἐπιφέρει
τὰς ὀχλήσεις τῶν ἡδονῶν.</p>

<milestone unit="section" n="142"/>
<p>[<foreign lang="en">IX.</foreign>] Εἰ κατεπυκνοῦτο πᾶσα ἡδονή, καὶ χρόνῳ
καὶ περὶ ὅλον τὸ ἄθροισμα ὑπῆρχεν ἢ τὰ κυριώτατα
μέρη τῆς φύσεως, οὐκ ἄν ποτε διέφερον ἀλλήλων
αἱ ἡδοναί.</p>
<p>[<foreign lang="en">X.</foreign>] Εἰ τὰ ποιητικὰ τῶν περὶ τοὺς ἀσώτους
ἡδονῶν ἔλυε τοὺς φόβους τῆς διανοίας τούς τε περὶ
μετεώρων καὶ θανάτου καὶ ἀλγηδόνων, ἔτι τε τὸ
πέρας τῶν ἐπιθυμιῶν ἐδίδασκεν, οὐκ ἄν ποτε
εἴχομεν ὅ τι ἐμεμψάμεθα αὐτοῖς, πανταχόθεν εἰσπληρουμένοις τῶν ἡδονῶν καὶ οὐδαμόθεν οὔτε τὸ
ἀλγοῦν οὔτε τὸ λυπούμενον ἔχουσιν, ὅ περ ἐστὶ τὸ
κακόν.</p>
<p>[<foreign lang="en">XI.</foreign>] Εἰ μηθὲν ἡμᾶς αἱ τῶν μετεώρων ὑποψίαι
ἠνώχλουν καὶ αἱ περὶ θανάτου, μή ποτε πρὸς ἡμᾶς
ᾖ τι, ἔτι τε τὸ μὴ κατανοεῖν τοὺς ὅρους τῶν ἀλγηδόνων καὶ τῶν ἐπιθυμιῶν, οὐκ ἂν προσεδεόμεθα
φυσιολογίας.</p>

<milestone unit="section" n="143"/>
<p>[<foreign lang="en">XII.</foreign>] Οὐκ ἦν τὸ φοβούμενον λύειν ὑπὲρ τῶν
κυριωτάτων μὴ κατειδότα τίς ἡ τοῦ σύμπαντος
φύσις, ἀλλʼ ὑποπτευόμενόν τι τῶν κατὰ τοὺς
μύθους· ὥστε οὐκ ἦν ἄνευ φυσιολογίας ἀκεραίους
τὰς ἡδονὰς ἀπολαμβάνειν.</p>
<p>[<foreign lang="en">XIII.</foreign>]Οὐθὲν ὄφελος ἦν τὴν κατʼ ἀνθρώπους
ἀσφάλειαν κατασκευάζεσθαι τῶν ἄνωθεν ὑπόπτων
καθεστώτων καὶ τῶν ὑπὸ γῆς καὶ ἁπλῶς τῶν
ἐν τῷ ἀπείρῳ.</p>
<pb n="668"/>
<p>[<foreign lang="en">XIV.</foreign>]Τῆς ἀσφαλείας τῆς ἐξ ἀνθρώπων γενομένης μέχρι τινὸς δυνάμει τε ἐξερειστικὴ<note n="1" place="unspecified" anchored="yes">
<foreign lang="greek">ἐξαιρ[ι]στικῆ</foreign> β· <foreign lang="greek">ἐξαιριστικῆ</foreign> π<hi rend="super">1</hi>· <foreign lang="greek">ἐξεριστικῆ ʽ-κὴ</foreign> φ̓φπ<hi rend="super">3</hi>·
<foreign lang="greek">ἐξοριστικῇ</foreign> μειβ.</note> καὶ
εὐπορίᾳ εἰλικρινεστάτη γίνεται ἡ ἐκ τῆς ἡσυχίας
καὶ ἐκχωρήσεως τῶν πολλῶν ἀσφάλεια.</p>

<milestone unit="section" n="144"/>
<p>[<foreign lang="en">XV.</foreign>]Ὁ τῆς φύσεως πλοῦτος καὶ ὥρισται
καὶ εὐπόριστός ἐστιν· ὁ δὲ τῶν κενῶν δοξῶν εἰς
ἄπειρον ἐκπίπτει.</p>
<p>[<foreign lang="en">XVI.</foreign>]Βραχέα σοφῷ τύχη παρεμπίπτει, τὰ δὲ
μέγιστα καὶ κυριώτατα ὁ λογισμὸς διῴκηκε καὶ
κατὰ τὸν συνεχῆ χρόνον τοῦ βίου διοικεῖ καὶ
διοικήσει.</p>
<p>[<foreign lang="en">XVII.</foreign>]Ὁ δίκαιος ἀταρακτότατος, ὁ δʼ ἄδικος
πλείστης ταραχῆς γέμων.</p>
<p>[<foreign lang="en">XVIII.</foreign>]Οὐκ ἐπαύξεται ἐν τῇ σαρκὶ ἡ ἡδονή,
ἐπειδὰν ἅπαξ τὸ κατʼ ἔνδειαν ἀλγοῦν ἐξαιρεθῇ,
ἀλλὰ μόνον ποικίλλεται. τῆς δὲ διανοίας τὸ πέρας
τὸ κατὰ τὴν ἡδονὴν ἀπεγέννησεν ἥ τε τούτων
αὐτῶν ἐκλόγησις καὶ τῶν ὁμογενῶν τούτοις, ὅσα
τοὺς μεγίστους φόβους παρεσκεύαζε τῇ διανοίᾳ.</p>

<milestone unit="section" n="145"/>
<p>[<foreign lang="en">XIX.</foreign>]Ὁ ἄπειρος χρόνος ἴσην ἔχει τὴν ἡδονὴν
καὶ ὁ πεπερασμένος, ἐάν τις αὐτῆς τὰ πέρατα καταμετρήσῃ τῷ λογισμῷ.</p>
<p>[<foreign lang="en">XX.</foreign>]Ἡ μὲν σὰρξ ἀπέλαβε τὰ πέρατα τῆς
ἡδονῆς ἄπειρα, καὶ ἄπειρος αὐτὴν χρόνος παρεσκεύασεν. ἡ δὲ διάνοια τοῦ τῆς σαρκὸς τέλους καὶ
πέρατος λαβοῦσα τὸν ἐπιλογισμὸν καὶ τοὺς ὑπὲρ
τοῦ αἰῶνος φόβους ἐκλύσασα τὸν παντελῆ βίον
παρεσκεύασεν, καὶ οὐθὲν ἔτι τοῦ ἀπείρου χρόνου
προσεδεήθη· &lt;οὐ&gt; μὴν ἀλλʼ οὔτε ἔφυγε τὴν ἡδονήν,</p>
<pb n="670"/>
<p>οὐθʼ ἡνίκα τὴν ἐξαγωγὴν ἐκ τοῦ ζῆν τὰ πράγματα
παρεσκεύαζεν, ὡς ἐλλείπουσά τι τοῦ ἀρίστου βίου
κατέστρεφεν.</p>

<milestone unit="section" n="146"/>
<p>[<foreign lang="en">XXI.</foreign>]Ὁ τὰ πέρατα τοῦ βίου κατειδὼς οἶδεν,
ὡς εὐπόριστόν ἐστι τὸ &lt;τὸ&gt; ἀλγοῦν κατʼ ἔνδειαν
ἐξαιροῦν καὶ τὸ τὸν ὅλον βίον παντελῆ καθιστάν·
ὥστʼ οὐδὲν προσδεῖται πραγμάτων ἀγῶνας κεκτημένων.</p>
<p>[<foreign lang="en">XXII.</foreign>]Τὸ ὑφεστηκὸς δεῖ τέλος ἐπιλογίζεσθαι
καὶ πᾶσαν τὴν ἐνάργειαν, ἐφʼ ἣν τὰ δοξαζόμενα
ἀνάγομεν· εἰ δὲ μή, πάντα ἀκρισίας καὶ ταραχῆς
ἔσται μεστά.</p>
<p>[<foreign lang="en">XXIII.</foreign>]Εἰ μάχῃ πάσαις ταῖς αἰσθήσεσιν, οὐχ
ἕξεις οὐδʼ ἃς ἂν φῇς αὐτῶν διεψεῦσθαι πρὸς τί
ποιούμενος τὴν ἀναγωγὴν κρίνῃς.</p>

<milestone unit="section" n="147"/>
<p>[<foreign lang="en">XXIV.</foreign>]Εἴ τινʼ ἐκβαλεῖς ἁπλῶς αἴσθησιν καὶ
μὴ διαιρήσεις τὸ δοξαζόμενον κατὰ τὸ προσμένον
καὶ τὸ παρὸν ἤδη κατὰ τὴν αἴσθησιν καὶ τὰ πάθη
καὶ πᾶσαν φανταστικὴν ἐπιβολὴν τῆς διανοίας,
συνταράξεις καὶ τὰς λοιπὰς αἰσθήσεις τῇ ματαίῳ
δόξῃ, ὥστε τὸ κριτήριον ἅπαν ἐκβαλεῖς. εἰ δὲ
βεβαιώσεις καὶ τὸ προσμένον ἅπαν ἐν ταῖς δοξαστικαῖς ἐννοίαις καὶ τὸ μὴ τὴν ἐπιμαρτύρησιν, οὐκ
ἐκλείψεις τὸ διεψευσμένον· ὡς τετηρηκὼς ἔσῃ
πᾶσαν ἀμφισβήτησιν κατὰ πᾶσαν κρίσιν τοῦ ὀρθῶς
ἢ μὴ ὀρθῶς.</p>

<milestone unit="section" n="148"/>
<p>[<foreign lang="en">XXV.</foreign>]Εἰ μὴ παρὰ πάντα καιρὸν ἐπανοίσεις
ἕκαστον τῶν πραττομένων ἐπὶ τὸ τέλος τῆς φύσεως,
ἀλλὰ προκαταστρέψεις εἴ τε φυγὴν εἴ τε δίωξιν</p>
<pb n="672"/>
<p>ποιούμενος εἰς ἄλλο τι, οὐκ ἔσονταί σοι τοῖς λόγοις
αἱ πράξεις ἀκόλουθοι.</p>
<p>[<foreign lang="en">XXVI.</foreign>]Τῶν ἐπιθυμιῶν ὅσαι μὴ ἐπʼ ἀλγοῦν
ἐπανάγουσιν ἐὰν μὴ συμπληρωθῶσιν, οὐκ εἰσὶν
ἀναγκαῖαι ἀλλʼ εὐδιάχυτον τὴν ὄρεξιν ἔχουσιν,
ὅταν δυσπόριστοι ἢ βλάβης ἀπεργαστικαὶ δόξωσιν
εἶναι.</p>
<p>[<foreign lang="en">XXVII.</foreign>]Ὧν ἡ σοφία παρασκευάζεται εἰς τὴν
τοῦ ὅλου βίου μακαριότητα, πολὺ μέγιστόν ἐστιν
ἡ τῆς φιλίας κτῆσις.</p>
<p>[<foreign lang="en">XXVIII.</foreign>]Ἡ αὐτὴ γνώμη θαρρεῖν τε ἐποίησεν
ὑπὲρ τοῦ μηθὲν αἰώνιον εἶναι δεινὸν μηδὲ πολυχρόνιον, καὶ τὴν ἐν αὐτοῖς τοῖς ὡρισμένοις ἀσφάλειαν φιλίαις<note n="1" place="unspecified" anchored="yes">
<foreign lang="greek">φιλίας</foreign> ξοδδ.· ξορρ. υσενερ.</note> μάλιστα κατεῖδε συντελουμένην.</p>

<milestone unit="section" n="149"/>
<p>[<foreign lang="en">XXIX.</foreign>]Τῶν ἐπιθυμιῶν αἱ μέν εἰσι φυσικαὶ
&lt;καὶ ἀναγκαῖαι· αἱ δὲ φυσικαὶ&gt; καὶ οὐκ ἀναγκαῖαι·
αἱ δὲ οὔτε φυσικαὶ οὔτʼ ἀναγκαῖαι ἀλλὰ παρὰ κενὴν
δόξαν γινόμεναι. [φυσικὰς καὶ ἀναγκαίας ἡγεῖται
ὁ Ἐπίκουρος τὰς ἀλγηδόνος ἀπολυούσας, ὡς ποτὸν
ἐπὶ δίψους· φυσικὰς δὲ οὐκ ἀναγκαίας δὲ τὰς
ποικιλλούσας μόνον τὴν ἡδονήν, μὴ ὑπεξαιρουμένας
δὲ τὸ ἄλγημα, ὡς πολυτελῆ σιτία· οὔτε δὲ φυσικὰς
οὔτʼ ἀναγκαίας, ὡς στεφάνους καὶ ἀνδριάντων
ἀναθέσεις.]</p>
<p>[<foreign lang="en">XXX.</foreign>]Ἐν αἷς τῶν φυσικῶν ἐπιθυμιῶν, μὴ
ἐπʼ ἀλγοῦν δὲ ἐπαναγουσῶν ἐὰν μὴ συντελεσθῶσιν,
ὑπάρχει ἡ σπουδὴ σύντονος, παρὰ κενὴν δόξαν
αὗται γίνονται καὶ οὐ παρὰ τὴν ἑαυτῶν φύσιν οὐ
διαχέονται ἀλλὰ παρὰ τὴν τοῦ ἀνθρώπου κενοδοξίαν.</p>

<milestone unit="section" n="150"/>
<p>[<foreign lang="en">XXXI.</foreign>]Τὸ τῆς φύσεως δίκαιόν ἐστι σύμ-</p>
<pb n="674"/>
<p>βολον τοῦ συμφέροντος εἰς τὸ μὴ βλάπτειν ἀλλήλους
μηδὲ βλάπτεσθαι.</p>
<p>[<foreign lang="en">XXXII.</foreign>]Ὅσα τῶν ζῴων μὴ ἠδύνατο συνθήκας ποιεῖσθαι τὰς ὑπὲρ τοῦ μὴ βλάπτειν ἄλλα μηδὲ
βλάπτεσθαι, πρὸς ταῦτα οὐθὲν ἦν δίκαιον οὐδὲ
ἄδικον. ὡσαύτως δὲ καὶ τῶν ἐθνῶν ὅσα μὴ ἠδύνατο ἢ μὴ ἐβούλετο τὰς συνθήκας ποιεῖσθαι τὰς
ὑπὲρ τοῦ μὴ βλάπτειν μηδὲ βλάπτεσθαι.</p>
<p>[<foreign lang="en">XXXIII.</foreign>]Οὐκ ἦν τι καθʼ ἑαυτὸ δικαιοσύνη,
ἀλλʼ ἐν ταῖς μετʼ ἀλλήλων συστροφαῖς καθʼ ὁπηλίκους δή ποτε ἀεὶ τόπους συνθήκη τις ὑπὲρ τοῦ
μὴ βλάπτειν μηδὲ βλάπτεσθαι.</p>

<milestone unit="section" n="151"/>
<p>[<foreign lang="en">XXXIV.</foreign>]Ἡ ἀδικία οὐ καθʼ ἑαυτὴν κακόν,
ἀλλʼ ἐν τῷ κατὰ τὴν ὑποψίαν φόβῳ, εἰ μὴ λήσει
τοὺς ὑπὲρ τῶν τοιούτων ἐφεστηκότας κολαστάς.</p>
<p>[<foreign lang="en">XXXV.</foreign>]Οὐκ ἔστι τὸν λάθρᾳ τι κινοῦντα ὧν
συνέθεντο πρὸς ἀλλήλους εἰς τὸ μὴ βλάπτειν μηδὲ
βλάπτεσθαι, πιστεύειν ὅτι λήσει, κἂν μυριάκις
ἐπὶ τοῦ παρόντος λανθάνῃ. μέχρι γὰρ καταστροφῆς ἄδηλον εἰ καὶ λήσει.</p>
<p>[<foreign lang="en">XXXVI.</foreign>]Κατὰ μὲν &lt;τὸ&gt; κοινὸν πᾶσι τὸ
δίκαιον τὸ αὐτό, συμφέρον γάρ τι ἦν ἐν τῇ πρὸς
ἀλλήλους κοινωνίᾳ· κατὰ δὲ τὸ ἴδιον χώρας καὶ
ὅσων δή ποτε αἰτιῶν οὐ πᾶσι συνέπεται τὸ αὐτὸ
δίκαιον εἶναι.</p>

<milestone unit="section" n="152"/>
<p>[<foreign lang="en">XXXVII.</foreign>]Τὸ μὲν ἐπιμαρτυρούμενον ὅτι συμφέρει ἐν ταῖς χρείαις τῆς πρὸς ἀλλήλους κοινωνίας
τῶν νομισθέντων εἶναι δικαίων, ἔχει τὸν τοῦ
δικαίου χαρακτῆρα, ἐάν τε τὸ αὐτὸ πᾶσι γένηται
ἐάν τε μὴ τὸ αὐτό. ἐάν δὲ νόμον θῆταί τις, μὴ
ἀποβαίνῃ δὲ κατὰ τὸ συμφέρον τῆς πρὸς ἀλλήλους
κοινωνίας, οὐκέτι τοῦτο τὴν τοῦ δικαίου φύσιν</p>
<pb n="676"/>
<p>ἔχει. κἂν μεταπίπτῃ τὸ κατὰ τὸ δίκαιον συμφέρον,
χρόνον δέ τινα εἰς τὴν πρόληψιν ἐναρμόττῃ, οὐδὲν
ἧττον ἐκεῖνον τὸν χρόνον ἦν δίκαιον τοῖς μὴ φωναῖς
κεναῖς ἑαυτοὺς συνταράττουσιν, ἀλλʼ ἁπλῶς εἰς τὰ
πράγματα βλέπουσιν.</p>

<milestone unit="section" n="153"/>
    <p>[<foreign lang="en">XXXVIII.</foreign>]Ἔνθα μὴ καινῶν γενομένων τῶν
περιεστώτων πραγμάτων ἀνεφάνη μὴ ἁρμόττοντα
εἰς τὴν πρόληψιν τὰ νομισθέντα δίκαια ἐπʼ αὐτῶν
τῶν ἔργων, οὐκ ἦν ταῦτα δίκαια. ἔνθα δὲ καινῶν
γενομένων τῶν πραγμάτων οὐκ ἔτι συνέφερε τὰ
αὐτὰ δίκαια κείμενα, ἐνταῦθα δὲ τότε μὲν ἦν
δίκαια, ὅτε συνέφερεν εἰς τὴν πρὸς ἀλλήλους
κοινωνίαν τῶν συμπολιτευομένων· ὕστερον δʼ οὐκ
ἦν ἔτι δίκαια, ὅτε μὴ συνέφερεν.</p>

<milestone unit="section" n="154"/>
<p>[<foreign lang="en">XXXIX.</foreign>]Ὁ τὸ μὴ θαρροῦν ἀπὸ τῶν ἔξωθεν
ἄριστα συστησάμενος οὗτος τὰ μὲν δυνατὰ ὁμόφυλα
κατεσκευάσατο· τὰ δὲ μὴ δυνατὰ οὐκ ἀλλόφυλά
γε· ὅσα δὲ μηδὲ τοῦτο δυνατὸς ἦν, ἀνεπίμεικτος
ἐγένετο, καὶ ἐξωρίσαθʼ<note n="1" place="unspecified" anchored="yes">ἐξωρίσατο στεπη.· ἐξηρίσατο βφπθ· ἐξορίσατο η·
ἐξηρέσατο υς.</note> ὅσα τούτων λυσιτελῆ
πράττειν.</p>
<p>[<foreign lang="en">XL.</foreign>]Ὅσοι τὴν δύναμιν ἔσχον τοῦ τὸ θαρρεῖν
μάλιστα ἐκ τῶν ὁμορούντων παρασκευάσασθαι,
οὕτω καὶ ἐβίωσαν μετʼ ἀλλήλων ἥδιστα τὸ βεβαιότατον πίστωμα ἔχοντες, καὶ πληρεστάτην οἰκειότητα ἀπολαβόντες οὐκ ὠδύραντο ὡς πρὸς ἔλεον
τὴν τοῦ τελευτήσαντος προκαταστροφήν.</p>
</div2>
</div1>
</body>
</text>
</TEI.2>
