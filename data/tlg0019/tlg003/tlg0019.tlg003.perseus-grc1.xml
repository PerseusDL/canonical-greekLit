<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
<teiHeader><fileDesc>
<titleStmt>
<title type="work" n="Clouds">Clouds</title>
<title type="sub">Machine readable text</title>
<author n="Aristoph.">Aristophanes</author>
<editor role="editor" n="OCT">F.W. Hall and W.M. Geldart</editor>
<sponsor>Perseus Project, Tufts University</sponsor>
<principal>Gregory Crane</principal>
<respStmt>
<resp>Prepared under the supervision of</resp>
<name>Lisa Cerrato</name>
<name>William Merrill</name>
<name>Elli Mylonas</name>
<name>David Smith</name>
<name/></respStmt>
<funder n="org:AnnCPB">The Annenberg CPB/Project</funder>
</titleStmt>
<extent>About 145Kb</extent>
<publicationStmt><publisher>Trustees of Tufts University</publisher><pubPlace>Medford, MA</pubPlace><authority>Perseus Project</authority></publicationStmt>
<sourceDesc>
<biblStruct>
<monogr>
<author>Aristophanes</author>
<title>Aristophanes Comoediae, ed. F.W. Hall and W.M. Geldart, vol. 2</title>
<editor role="editor">F.W. Hall and W.M. Geldart</editor>
<imprint>
<pubPlace>Oxford</pubPlace>
<publisher>Clarendon Press, Oxford</publisher>
<date>1907</date>
</imprint>
</monogr>
</biblStruct>
</sourceDesc>
</fileDesc><encodingDesc>
<refsDecl n="CTS">
<cRefPattern n="line" matchPattern="(\w+)" replacementPattern="#xpath(/tei:TEI/tei:text/tei:body/div[@type='edition']//tei:l[@n='$1'])"><p>This pointer pattern extracts line</p></cRefPattern>
</refsDecl></encodingDesc><profileDesc>
<langUsage>
<language ident="greek">Greek</language>
</langUsage>
</profileDesc><revisionDesc><change><date>1988</date><label>tagging</label><name>EM, Scott Ettinger and Roger Travis</name>Text scanned at U. Chicago in 1988. Basic SGML tagging by Lowell Bowditch</change><change><date>8/92</date><label>ed.</label><name>Bill Merrill</name>Refined tagging</change><change><date>31-Jan-00</date><label>Markup</label><name>Anne Mahoney</name>
$Log: aristoph.cl_gk.xml,v $
Revision 1.1  2013-09-13 11:17:28  balmas01
moving Greg's work-in-progress on CTS-izing greco-roman collection texts to a Work directory

Revision 1.4  2013-06-13 12:41:19  gcrane
tagging now should be compatible with CTS

Revision 1.3  2011-09-07 13:51:35  rsingh04
adding rend=displayNum to lb tags

Revision 1.2  2011-01-13 03:38:23  gcrane
more refinements making these files SDL compatible

Revision 1.1  2010-12-25 20:14:23  gcrane
base file -- main difference is that this uses LB milestones rather than L tags

Revision 1.2  2010/06/21 16:42:23  gcrane
small fixes to Greek errors -- mainly accent issues with the speaker names

Revision 1.1  2009/10/08 19:12:08  rsingh04
began reorganizing texts module by collection.  created separate work directory in texts module to keep hopper files separate from in progress files

Revision 1.3  2009/09/08 20:28:34  lcerrato
fixed typo

Revision 1.2  2005/08/01 15:50:24  packel
removed stray item tags

Revision 1.1  2005/07/25 14:28:11  packel
Converted to XML

Revision 1.10  2004/04/21 20:51:04  mimno
added card 1s

Revision 1.9  2003/07/01 22:14:35  yorkc
Updated texts to TEI P4 and Perseus P4 extensions; minor cleanup (esp. character encodings and typos.)

Revision 1.8  2000/03/06 20:10:31  amahoney
remove spurious headers, which mess up short toc

Revision 1.7  2000/03/04 20:33:53  dasmith
Added separate funder entity to TEI header.

Revision 1.6  2000/01/31 22:55:38  amahoney
convert to p3

</change></revisionDesc></teiHeader>
<text>
<body>
<div n="urn:cts:greekLit:tlg0019.tlg003.perseus-grc1" type="edition" xml:lang="grc"><div type="Prologue">
<milestone ed="p" n="1" unit="card"/>
<sp>
<speaker>Στρεψιάδης</speaker>
<l n="1">ἰοὺ ἰού·</l>
<l n="2">ὦ Ζεῦ βασιλεῦ τὸ χρῆμα τῶν νυκτῶν ὅσον·</l>
<l n="3">ἀπέραντον. οὐδέποθʼ ἡμέρα γενήσεται;</l>
<l n="4">καὶ μὴν πάλαι γʼ ἀλεκτρυόνος ἤκουσʼ ἐγώ·</l>
<l n="5">οἱ δʼ οἰκέται ῥέγκουσιν· ἀλλʼ οὐκ ἂν πρὸ τοῦ.</l>
<l n="6">ἀπόλοιο δῆτʼ ὦ πόλεμε πολλῶν οὕνεκα,</l>
<l n="7">ὅτʼ οὐδὲ κολάσʼ ἔξεστί μοι τοὺς οἰκέτας.</l>
<l n="8">ἀλλʼ οὐδʼ ὁ χρηστὸς οὑτοσὶ νεανίας</l>
<l n="9">ἐγείρεται τῆς νυκτός, ἀλλὰ πέρδεται</l>
<l n="10">ἐν πέντε σισύραις ἐγκεκορδυλημένος.</l>
<l n="11">ἀλλʼ εἰ δοκεῖ ῥέγκωμεν ἐγκεκαλυμμένοι.</l>
<l n="12">ἀλλʼ οὐ δύναμαι δείλαιος εὕδειν δακνόμενος</l>
<l n="13">ὑπὸ τῆς δαπάνης καὶ τῆς φάτνης καὶ τῶν χρεῶν</l>
<l n="14">διὰ τουτονὶ τὸν υἱόν. ὁ δὲ κόμην ἔχων</l>
<l n="15">ἱππάζεταί τε καὶ ξυνωρικεύεται</l>
<l n="16">ὀνειροπολεῖ θʼ ἵππους· ἐγὼ δʼ ἀπόλλυμαι</l>
<l n="17">ὁρῶν ἄγουσαν τὴν σελήνην εἰκάδας·</l>
<l n="18">οἱ γὰρ τόκοι χωροῦσιν. ἅπτε παῖ λύχνον,</l>
<l n="19">κἄκφερε τὸ γραμματεῖον, ἵνʼ ἀναγνῶ λαβὼν</l>
<l n="20">ὁπόσοις ὀφείλω καὶ λογίσωμαι τοὺς τόκους.</l>
<l n="21">φέρʼ ἴδω τί ὀφείλω; δώδεκα μνᾶς Πασίᾳ.</l>
<l n="22">τοῦ δώδεκα μνᾶς Πασίᾳ; τί ἐχρησάμην;</l>
<l n="23">ὅτʼ ἐπριάμην τὸν κοππατίαν. οἴμοι τάλας,</l>
<l n="24">εἴθʼ ἐξεκόπην πρότερον τὸν ὀφθαλμὸν λίθῳ.<milestone ed="p" n="25" unit="card"/>
</l>
</sp>
<sp>
<speaker>Φειδιππίδης</speaker>
<l n="25">Φίλων ἀδικεῖς· ἔλαυνε τὸν σαυτοῦ δρόμον.</l>
</sp>
<sp>
<speaker>Στρεψιάδης</speaker>
<l n="26">τοῦτʼ ἔστι τουτὶ τὸ κακὸν ὅ μʼ ἀπολώλεκεν·</l>
<l n="27">ὀνειροπολεῖ γὰρ καὶ καθεύδων ἱππικήν.</l>
</sp>
<sp>
<speaker>Φειδιππίδης</speaker>
<l n="28">πόσους δρόμους ἐλᾷ τὰ πολεμιστήρια;</l>
</sp>
<sp>
<speaker>Στρεψιάδης</speaker>
<l n="29">ἐμὲ μὲν σὺ πολλοὺς τὸν πατέρʼ ἐλαύνεις δρόμους.</l>
<l n="30">ἀτὰρ τί χρέος ἔβα με μετὰ τὸν Πασίαν;</l>
<l n="31">τρεῖς μναῖ διφρίσκου καὶ τροχοῖν Ἀμυνίᾳ.</l>
</sp>
<sp>
<speaker>Φειδιππίδης</speaker>
<l n="32">ἄπαγε τὸν ἵππον ἐξαλίσας οἴκαδε.</l>
</sp>
<sp>
<speaker>Στρεψιάδης</speaker>
<l n="33">ἀλλʼ ὦ μέλʼ ἐξήλικας ἐμέ γʼ ἐκ τῶν ἐμῶν,</l>
<l n="34">ὅτε καὶ δίκας ὤφληκα χἄτεροι τόκου</l>
<l n="35">ἐνεχυράσεσθαί φασιν.</l>
</sp>
<sp>
<speaker>Φειδιππίδης</speaker>
<l n="36">ἐτεὸν ὦ πάτερ</l>
<l n="37">τί δυσκολαίνεις καὶ στρέφει τὴν νύχθʼ ὅλην;</l>
</sp>
<sp>
<speaker>Στρεψιάδης</speaker>
<l n="38">δάκνει μὲ δήμαρχός τις ἐκ τῶν στρωμάτων.</l>
</sp>
<sp>
<speaker>Φειδιππίδης</speaker>
<l n="39">ἔασον ὦ δαιμόνιε καταδαρθεῖν τί με.</l>
</sp>
<sp>
<speaker>Στρεψιάδης</speaker>
<l n="40">σὺ δʼ οὖν κάθευδε· τὰ δὲ χρέα ταῦτʼ ἴσθʼ ὅτι</l>
<l n="41">ἐς τὴν κεφαλὴν ἅπαντα τὴν σὴν τρέψεται. φεῦ.</l>
<l n="42">εἴθʼ ὤφελʼ ἡ προμνήστριʼ ἀπολέσθαι κακῶς,</l>
<l n="43">ἥτις με γῆμʼ ἐπῆρε τὴν σὴν μητέρα·</l>
<l n="44">ἐμοὶ γὰρ ἦν ἄγροικος ἥδιστος βίος</l>
<l n="45">εὐρωτιῶν, ἀκόρητος, εἰκῇ κείμενος,</l>
<l n="46">βρύων μελίτταις καὶ προβάτοις καὶ στεμφύλοις.</l>
<l n="47">ἔπειτʼ ἔγημα Μεγακλέους τοῦ Μεγακλέους</l>
<l n="48">ἀδελφιδῆν ἄγροικος ὢν ἐξ ἄστεως,</l>
<l n="49">σεμνὴν τρυφῶσαν ἐγκεκοισυρωμένην.</l>
<l n="50">ταύτην ὅτʼ ἐγάμουν, συγκατεκλινόμην ἐγὼ</l>
<l n="51">ὄζων τρυγὸς τρασιᾶς ἐρίων περιουσίας,</l>
<l n="52">ἡ δʼ αὖ μύρου κρόκου καταγλωττισμάτων,</l>
<l n="53">δαπάνης λαφυγμοῦ Κωλιάδος Γενετυλλίδος.</l>
<l n="54">οὐ μὴν ἐρῶ γʼ ὡς ἀργὸς ἦν, ἀλλʼ ἐσπάθα.</l>
<l n="55">ἐγὼ δʼ ἂν αὐτῇ θοἰμάτιον δεικνὺς τοδὶ</l>
<l n="56">πρόφασιν ἔφασκον, ὦ γύναι λίαν σπαθᾷς.<milestone ed="p" n="56" unit="card"/>
</l>
</sp>
<sp>
<speaker>Θεράπων</speaker>
<l n="57">ἔλαιον ἡμῖν οὐκ ἔνεστʼ ἐν τῷ λύχνῳ.</l>
</sp>
<sp>
<speaker>Στρεψιάδης</speaker>
<l n="58">οἴμοι· τί γάρ μοι τὸν πότην ἧπτες λύχνον;</l>
<l n="59">δεῦρʼ ἔλθʼ ἵνα κλάῃς.</l>
</sp>
<sp>
<speaker>Θεράπων</speaker>
<l n="60">διὰ τί δῆτα κλαύσομαι;</l>
</sp>
<sp>
<speaker>Στρεψιάδης</speaker>
<l n="61">ὅτι τῶν παχειῶν ἐνετίθεις θρυαλλίδων.</l>
<l n="62">μετὰ ταῦθʼ, ὅπως νῷν ἐγένεθʼ υἱὸς οὑτοσί,</l>
<l n="63">ἐμοί τε δὴ καὶ τῇ γυναικὶ τἀγαθῇ,</l>
<l n="64">περὶ τοὐνόματος δὴ ʼντεῦθεν ἐλοιδορούμεθα·</l>
<l n="65">ἡ μὲν γὰρ ἵππον προσετίθει πρὸς τοὔνομα,</l>
<l n="66">Ξάνθιππον ἤ Χαριππον ἢ Καλλιππίδην,</l>
<l n="67">ἐγὼ δὲ τοῦ πάππου ʼτιθέμην Φειδωνίδην.</l>
<l n="68">τέως μὲν οὖν ἐκρινόμεθʼ· εἶτα τῷ χρόνῳ</l>
<l n="69">κοινῇ ξυνέβημεν κἀθέμεθα Φειδιππίδην.</l>
<l n="70">τοῦτον τὸν υἱὸν λαμβάνουσʼ ἐκορίζετο,</l>
<l n="71">‘ὅταν σὺ μέγας ὢν ἅρμʼ ἐλαύνῃς πρὸς πόλιν,</l>
<l n="72">ὥσπερ Μεγακλέης, ξυστίδʼ ἔχων.’ ἐγὼ δʼ ἔφην,</l>
<l n="73">‘ὅταν μὲν οὖν τὰς αἶγας ἐκ τοῦ φελλέως,</l>
<l n="74">ὥσπερ ὁ πατήρ σου, διφθέραν ἐνημμένος.’</l>
<l n="75">ἀλλʼ οὐκ ἐπίθετο τοῖς ἐμοῖς οὐδὲν λόγοις,</l>
<l n="76">ἀλλʼ ἵππερόν μου κατέχεεν τῶν χρημάτων.</l>
<l n="77">νῦν οὖν ὅλην τὴν νύκτα φροντίζων ὁδοῦ</l>
<l n="78">μίαν ηὗρον ἀτραπὸν δαιμονίως ὑπερφυᾶ,</l>
<l n="79">ἣν ἢν ἀναπείσω τουτονί, σωθήσομαι.</l>
<l n="80">ἀλλʼ ἐξεγεῖραι πρῶτον αὐτὸν βούλομαι.</l>
<l n="81">πῶς δῆτʼ ἂν ἥδιστʼ αὐτὸν ἐπεγείραιμι; πῶς;</l>
<l n="82">Φειδιππίδη Φειδιππίδιον.</l>
</sp>
<sp>
<speaker>Φειδιππίδης</speaker>
<l n="83">τί ὦ πάτερ;</l>
</sp>
<sp>
<speaker>Στρεψιάδης</speaker>
<l n="84">κύσον με καὶ τὴν χεῖρα δὸς τὴν δεξιάν.</l>
</sp>
<sp>
<speaker>Φειδιππίδης</speaker>
<l n="85">ἰδού. τί ἔστιν;</l>
</sp>
<sp>
<speaker>Στρεψιάδης</speaker>
<l n="86">εἰπέ μοι, φιλεῖς ἐμέ;</l>
</sp>
<sp>
<speaker>Φειδιππίδης</speaker>
<l n="87">νὴ τὸν Ποσειδῶ τουτονὶ τὸν ἵππιον.</l>
</sp>
<sp>
<speaker>Στρεψιάδης</speaker>
<l n="88">μὴ ʼμοί γε τοῦτον μηδαμῶς τὸν ἵππιον·</l>
<l n="89">οὗτος γὰρ ὁ θεὸς αἴτιός μοι τῶν κακῶν.</l>
<l n="90">ἀλλʼ εἴπερ ἐκ τῆς καρδίας μʼ ὄντως φιλεῖς,</l>
<l n="91">ὦ παῖ πιθοῦ.</l>
</sp>
<sp>
<speaker>Φειδιππίδης</speaker>
<l n="92">τί οὖν πίθωμαι δῆτά σοι;</l>
</sp>
<sp>
<speaker>Στρεψιάδης</speaker>
<l n="93">ἔκστρεψον ὡς τάχιστα τοὺς σαυτοῦ τρόπους,</l>
<l n="94">καὶ μάνθανʼ ἐλθὼν ἃν ἐγὼ παραινέσω.<milestone ed="p" n="90" unit="card"/>
</l>
</sp>
<sp>
<speaker>Φειδιππίδης</speaker>
<l n="95">λέγε δή, τί κελεύεις;</l>
</sp>
<sp>
<speaker>Στρεψιάδης</speaker>
<l n="96">καί τι πείσει;</l>
</sp>
<sp>
<speaker>Φειδιππίδης</speaker>
<l n="97">πείσομαι</l>
<l n="98">νὴ τὸν Διόνυσον.</l>
</sp>
<sp>
<speaker>Στρεψιάδης</speaker>
<l n="99">δεῦρό νυν ἀπόβλεπε.</l>
<l n="100">ὁρᾷς τὸ θύριον τοῦτο καὶ τᾠκίδιον;</l>
</sp>
<sp>
<speaker>Φειδιππίδης</speaker>
<l n="101">ὁρῶ. τί οὖν τοῦτʼ ἐστὶν ἐτεὸν ὦ πάτερ;</l>
</sp>
<sp>
<speaker>Στρεψιάδης</speaker>
<l n="102">ψυχῶν σοφῶν τοῦτʼ ἐστὶ φροντιστήριον.</l>
<l n="103">ἐνταῦθʼ ἐνοικοῦσʼ ἄνδρες, οἳ τὸν οὐρανὸν</l>
<l n="104">λέγοντες ἀναπείθουσιν ὡς ἔστιν πνιγεύς,</l>
<l n="105">κἄστιν περὶ ἡμᾶς οὗτος, ἡμεῖς δʼ ἄνθρακες.</l>
<l n="106">οὗτοι διδάσκουσʼ, ἀργύριον ἤν τις διδῷ,</l>
<l n="107">λέγοντα νικᾶν καὶ δίκαια κἄδικα.</l>
</sp>
<sp>
<speaker>Φειδιππίδης</speaker>
<l n="108">εἰσὶν δὲ τίνες;</l>
</sp>
<sp>
<speaker>Στρεψιάδης</speaker>
<l n="109">οὐκ οἶδʼ ἀκριβῶς τοὔνομα·</l>
<l n="110">μεριμνοφροντισταὶ καλοί τε κἀγαθοί.</l>
</sp>
<sp>
<speaker>Φειδιππίδης</speaker>
<l n="111">αἰβοῖ πονηροί γʼ, οἶδα. τοὺς ἀλαζόνας</l>
<l n="112">τοὺς ὠχριῶντας τοὺς ἀνυποδήτους λέγεις,</l>
<l n="113">ὧν ὁ κακοδαίμων Σωκράτης καὶ Χαιρεφῶν.</l>
</sp>
<sp>
<speaker>Στρεψιάδης</speaker>
<l n="114">ἢ ἢ σιώπα· μηδὲν εἴπῃς νήπιον.</l>
<l n="115">ἀλλʼ εἴ τι κήδει τῶν πατρῴων ἀλφίτων,</l>
<l n="116">τούτων γενοῦ μοι σχασάμενος τὴν ἱππικήν.</l>
</sp>
<sp>
<speaker>Φειδιππίδης</speaker>
<l n="117">οὐκ ἂν μὰ τὸν Διόνυσον, εἰ δοίης γέ μοι</l>
<l n="118">τοὺς φασιανοὺς οὓς τρέφει Λεωγόρας.</l>
</sp>
<sp>
<speaker>Στρεψιάδης</speaker>
<l n="119">ἴθʼ ἀντιβολῶ σʼ ὦ φίλτατʼ ἀνθρώπων ἐμοὶ</l>
<l n="120">ἐλθὼν διδάσκου.</l>
</sp>
<sp>
<speaker>Φειδιππίδης</speaker>
<l n="121">καὶ τί σοι μαθήσομαι;</l>
</sp>
<sp>
<speaker>Στρεψιάδης</speaker>
<l n="122">εἶναι παρʼ αὐτοῖς φασιν ἄμφω τὼ λόγω,</l>
<l n="123">τὸν κρείττονʼ, ὅστις ἐστί, καὶ τὸν ἥττονα.</l>
<l n="124">τούτοιν τὸν ἕτερον τοῖν λόγοιν, τὸν ἥττονα,</l>
<l n="125">νικᾶν λέγοντά φασι τἀδικώτερα.</l>
<l n="126">ἢν οὖν μάθῃς μοι τὸν ἄδικον τοῦτον λόγον,</l>
<l n="127">ἃ νῦν ὀφείλω διὰ σέ, τούτων τῶν χρεῶν</l>
<l n="128">οὐκ ἂν ἀποδοίην οὐδʼ ἂν ὀβολὸν οὐδενί.</l>
</sp>
<sp>
<speaker>Φειδιππίδης</speaker>
<l n="129">οὐκ ἂν πιθοίμην· οὐ γὰρ ἂν τλαίην ἰδεῖν</l>
<l n="130">τοὺς ἱππέας τὸ χρῶμα διακεκναισμένος.</l>
</sp>
<sp>
<speaker>Στρεψιάδης</speaker>
<l n="131">οὐκ ἄρα μὰ τὴν Δήμητρα τῶν γʼ ἐμῶν ἔδει,</l>
<l n="132">οὔτʼ αὐτὸς οὔθʼ ὁ ζύγιος οὔθʼ ὁ σαμφόρας·</l>
<l n="133">ἀλλʼ ἐξελῶ σʼ ἐς κόρακας ἐκ τῆς οἰκίας.</l>
</sp>
<sp>
<speaker>Φειδιππίδης</speaker>
<l n="134">ἀλλʼ οὐ περιόψεταί μʼ ὁ θεῖος Μεγακλέης</l>
<l n="135">ἄνιππον. ἀλλʼ εἴσειμι, σοῦ δʼ οὐ φροντιῶ.</l>
</sp>
<sp>
<speaker>Στρεψιάδης</speaker>
<l n="136">ἀλλʼ οὐδʼ ἐγὼ μέντοι πεσών γε κείσομαι,</l>
<l n="137">ἀλλʼ εὐξάμενος τοῖσιν θεοῖς διδάξομαι</l>
<l n="138">αὐτὸς βαδίζων ἐς τὸ φροντιστήριον.</l>
<l n="139">πῶς οὖν γέρων ὢν κἀπιλήσμων καὶ βραδὺς</l>
<l n="140">λόγων ἀκριβῶν σχινδαλάμους μαθήσομαι;</l>
<l n="141">ἰτητέον. τί ταῦτʼ ἔχων στραγγεύομαι,</l>
<l n="142">ἀλλʼ οὐχὶ κόπτω τὴν θύραν; παῖ παιδίον.<milestone ed="p" n="133" unit="card"/>
</l>
</sp>
<sp>
<speaker>Μαθητής</speaker>
<l n="143">βάλλʼ ἐς κόρακας· τίς ἐσθʼ ὁ κόψας τὴν θύραν;</l>
</sp>
<sp>
<speaker>Στρεψιάδης</speaker>
<l n="144">Φείδωνος υἱὸς Στρεψιάδης Κικυννόθεν.</l>
</sp>
<sp>
<speaker>Μαθητής</speaker>
<l n="145">ἀμαθής γε νὴ Δίʼ ὅστις οὑτωσὶ σφόδρα</l>
<l n="146">ἀπεριμερίμνως τὴν θύραν λελάκτικας</l>
<l n="147">καὶ φροντίδʼ ἐξήμβλωκας ἐξηυρημένην.</l>
</sp>
<sp>
<speaker>Στρεψιάδης</speaker>
<l n="148">σύγγνωθί μοι· τηλοῦ γὰρ οἰκῶ τῶν ἀγρῶν.</l>
<l n="149">ἀλλʼ εἰπέ μοι τὸ πρᾶγμα τοὐξημβλωμένον.</l>
</sp>
<sp>
<speaker>Μαθητής</speaker>
<l n="150">ἀλλʼ οὐ θέμις πλὴν τοῖς μαθηταῖσιν λέγειν.</l>
</sp>
<sp>
<speaker>Στρεψιάδης</speaker>
<l n="151">λέγε νυν ἐμοὶ θαρρῶν· ἐγὼ γὰρ οὑτοσὶ</l>
<l n="152">ἥκω μαθητὴς ἐς τὸ φροντιστήριον.</l>
</sp>
<sp>
<speaker>Μαθητής</speaker>
<l n="153">λέξω. νομίσαι δὲ ταῦτα χρὴ μυστήρια.</l>
<l n="154">ἀνήρετʼ ἄρτι Χαιρεφῶντα Σωκράτης</l>
<l n="155">ψύλλαν ὁπόσους ἅλλοιτο τοὺς αὑτῆς πόδας·</l>
<l n="156">δακοῦσα γὰρ τοῦ Χαιρεφῶντος τὴν ὀφρῦν</l>
<l n="157">ἐπὶ τὴν κεφαλὴν τὴν Σωκράτους ἀφήλατο.</l>
</sp>
<sp>
<speaker>Στρεψιάδης</speaker>
<l n="158">πῶς δῆτα διεμέτρησε;</l>
</sp>
<sp>
<speaker>Μαθητής</speaker>
<l n="159">δεξιώτατα.</l>
<l n="160">κηρὸν διατήξας, εἶτα τὴν ψύλλαν λαβὼν</l>
<l n="161">ἐνέβαψεν ἐς τὸν κηρὸν αὐτῆς τὼ πόδε,</l>
<l n="162">κᾆτα ψυχείσῃ περιέφυσαν Περσικαί.</l>
<l n="163">ταύτας ὑπολύσας ἀνεμέτρει τὸ χωρίον.</l>
</sp>
<sp>
<speaker>Στρεψιάδης</speaker>
<l n="164">ὦ Ζεῦ βασιλεῦ τῆς λεπτότητος τῶν φρενῶν.</l>
</sp>
<sp>
<speaker>Μαθητής</speaker>
<l n="165">τί δῆτʼ ἂν ἕτερον εἰ πύθοιο Σωκράτους</l>
<l n="166">φρόντισμα;</l>
</sp>
<sp>
<speaker>Στρεψιάδης</speaker>
<l n="167">ποῖον; ἀντιβολῶ κάτειπέ μοι.</l>
</sp>
<sp>
<speaker>Μαθητής</speaker>
<l n="168">ἀνήρετʼ αὐτὸν Χαιρεφῶν ὁ Σφήττιος</l>
<l n="169">ὁπότερα τὴν γνώμην ἔχοι, τὰς ἐμπίδας</l>
<l n="170">κατὰ τὸ στόμʼ ᾄδειν ἢ κατὰ τοὐρροπύγιον.</l>
</sp>
<sp>
<speaker>Στρεψιάδης</speaker>
<l n="171">τί δῆτʼ ἐκεῖνος εἶπε περὶ τῆς ἐμπίδος;</l>
</sp>
<sp>
<speaker>Μαθητής</speaker>
<l n="172">ἔφασκεν εἶναι τοὔντερον τῆς ἐμπίδος</l>
<l n="173">στενόν· διὰ λεπτοῦ δʼ ὄντος αὐτοῦ τὴν πνοὴν</l>
<l n="174">βίᾳ βαδίζειν εὐθὺ τοὐρροπυγίου·</l>
<l n="175">ἔπειτα κοῖλον πρὸς στενῷ προσκείμενον</l>
<l n="176">τὸν πρωκτὸν ἠχεῖν ὑπὸ βίας τοῦ πνεύματος.</l>
</sp>
<sp>
<speaker>Στρεψιάδης</speaker>
<l n="177">σάλπιγξ ὁ πρωκτός ἐστιν ἄρα τῶν ἐμπίδων.</l>
<l n="178">ὦ τρισμακάριος τοῦ διεντερεύματος.</l>
<l n="179">ἦ ῥᾳδίως φεύγων ἂν ἀποφύγοι δίκην</l>
<l n="180">ὅστις δίοιδε τοὔντερον τῆς ἐμπίδος.</l>
</sp>
<sp>
<speaker>Μαθητής</speaker>
<l n="181">πρώην δέ γε γνώμην μεγάλην ἀφῃρέθη</l>
<l n="182">ὑπʼ ἀσκαλαβώτου.</l>
</sp>
<sp>
<speaker>Στρεψιάδης</speaker>
<l n="183">τίνα τρόπον; κάτειπέ μοι.</l>
</sp>
<sp>
<speaker>Μαθητής</speaker>
<l n="184">ζητοῦντος αὐτοῦ τῆς σελήνης τὰς ὁδοὺς</l>
<l n="185">καὶ τὰς περιφορὰς εἶτʼ ἄνω κεχηνότος</l>
<l n="186">ἀπὸ τῆς ὀροφῆς νύκτωρ γαλεώτης κατέχεσεν.</l>
</sp>
<sp>
<speaker>Στρεψιάδης</speaker>
<l n="187">ἥσθην γαλεώτῃ καταχέσαντι Σωκράτους.</l>
</sp>
<sp>
<speaker>Μαθητής</speaker>
<l n="188">ἐχθὲς δέ γʼ ἡμῖν δεῖπνον οὐκ ἦν ἑσπέρας.</l>
</sp>
<sp>
<speaker>Στρεψιάδης</speaker>
<l n="189">εἶεν· τί οὖν πρὸς τἄλφιτʼ ἐπαλαμήσατο;</l>
</sp>
<sp>
<speaker>Μαθητής</speaker>
<l n="190">κατὰ τῆς τραπέζης καταπάσας λεπτὴν τέφραν</l>
<l n="191">κάμψας ὀβελίσκον εἶτα διαβήτην λαβὼν</l>
<l n="192">ἐκ τῆς παλαίστρας θοἰμάτιον ὑφείλετο.<milestone ed="p" n="180" unit="card"/>
</l>
</sp>
<sp>
<speaker>Στρεψιάδης</speaker>
<l n="193">τί δῆτʼ ἐκεῖνον τὸν Θαλῆν θαυμάζομεν;</l>
<l n="194">ἄνοιγʼ ἄνοιγʼ ἀνύσας τὸ φροντιστήριον,</l>
<l n="195">καὶ δεῖξον ὡς τάχιστά μοι τὸν Σωκράτη.</l>
<l n="196">μαθητιῶ γάρ· ἀλλʼ ἄνοιγε τὴν θύραν.</l>
<l n="197">ὦ Ἡράκλεις ταυτὶ ποδαπὰ τὰ θηρία;</l>
</sp>
<sp>
<speaker>Μαθητής</speaker>
<l n="198">τί ἐθαύμασας; τῷ σοι δοκοῦσιν εἰκέναι;</l>
</sp>
<sp>
<speaker>Στρεψιάδης</speaker>
<l n="199">τοῖς ἐκ Πύλου ληφθεῖσι τοῖς Λακωνικοῖς.</l>
<l n="200">ἀτὰρ τί ποτʼ ἐς τὴν γῆν βλέπουσιν οὑτοιί;</l>
</sp>
<sp>
<speaker>Μαθητής</speaker>
<l n="201">ζητοῦσιν οὗτοι τὰ κατὰ γῆς.</l>
</sp>
<sp>
<speaker>Στρεψιάδης</speaker>
<l n="202">βολβοὺς ἄρα</l>
<l n="203">ζητοῦσι. μή νυν τουτογὶ φροντίζετε·</l>
<l n="204">ἐγὼ γὰρ οἶδʼ ἵνʼ εἰσὶ μεγάλοι καὶ καλοί.</l>
<l n="205">τί γὰρ οἵδε δρῶσιν οἱ σφόδρʼ ἐγκεκυφότες;</l>
</sp>
<sp>
<speaker>Μαθητής</speaker>
<l n="206">οὗτοι δʼ ἐρεβοδιφῶσιν ὑπὸ τὸν Τάρταρον.</l>
</sp>
<sp>
<speaker>Στρεψιάδης</speaker>
<l n="207">τί δῆθʼ ὁ πρωκτὸς ἐς τὸν οὐρανὸν βλέπει;</l>
</sp>
<sp>
<speaker>Μαθητής</speaker>
<l n="208">αὐτὸς καθʼ αὑτὸν ἀστρονομεῖν διδάσκεται.</l>
<l n="209">ἀλλʼ εἴσιθʼ, ἵνα μὴ ʼκεῖνος ὑμῖν ἐπιτύχῃ.</l>
</sp>
<sp>
<speaker>Στρεψιάδης</speaker>
<l n="210">μήπω γε μήπω γʼ· ἀλλʼ ἐπιμεινάντων, ἵνα</l>
<l n="211">αὐτοῖσι κοινώσω τι πραγμάτιον ἐμόν.</l>
</sp>
<sp>
<speaker>Μαθητής</speaker>
<l n="212">ἀλλʼ οὐχ οἷόν τʼ αὐτοῖσι πρὸς τὸν ἀέρα</l>
<l n="213">ἔξω διατρίβειν πολὺν ἄγαν ἐστὶν χρόνον.</l>
</sp>
<sp>
<speaker>Στρεψιάδης</speaker>
<l n="214">πρὸς τῶν θεῶν τί γὰρ τάδʼ ἐστίν; εἰπέ μοι.</l>
</sp>
<sp>
<speaker>Μαθητής</speaker>
<l n="215">ἀστρονομία μὲν αὑτηί.</l>
</sp>
<sp>
<speaker>Στρεψιάδης</speaker>
<l n="216">τουτὶ δὲ τί;</l>
</sp>
<sp>
<speaker>Μαθητής</speaker>
<l n="217">γεωμετρία.</l>
</sp>
<sp>
<speaker>Στρεψιάδης</speaker>
<l n="218">τοῦτʼ οὖν τί ἐστι χρήσιμον;</l>
</sp>
<sp>
<speaker>Μαθητής</speaker>
<l n="219">γῆν ἀναμετρῆσαι.</l>
</sp>
<sp>
<speaker>Στρεψιάδης</speaker>
<l n="220">πότερα τὴν κληρουχικήν;</l>
</sp>
<sp>
<speaker>Μαθητής</speaker>
<l n="221">οὔκ, ἀλλὰ τὴν σύμπασαν.</l>
</sp>
<sp>
<speaker>Στρεψιάδης</speaker>
<l n="222">ἀστεῖον λέγεις.</l>
<l n="223">τὸ γὰρ σόφισμα δημοτικὸν καὶ χρήσιμον.</l>
</sp>
<sp>
<speaker>Μαθητής</speaker>
<l n="224">αὕτη δέ σοι γῆς περίοδος πάσης. ὁρᾷς;</l>
<l n="225">αἵδε μὲν Ἀθῆναι.</l>
</sp>
<sp>
<speaker>Στρεψιάδης</speaker>
<l n="226">τί σὺ λέγεις; οὐ πείθομαι,</l>
<l n="227">ἐπεὶ δικαστὰς οὐχ ὁρῶ καθημένους.</l>
</sp>
<sp>
<speaker>Μαθητής</speaker>
<l n="228">ὡς τοῦτʼ ἀληθῶς Ἀττικὸν τὸ χωρίον.</l>
</sp>
<sp>
<speaker>Στρεψιάδης</speaker>
<l n="229">καὶ ποῦ Κικυννῆς εἰσὶν οὑμοὶ δημόται;</l>
</sp>
<sp>
<speaker>Μαθητής</speaker>
<l n="230">ἐνταῦθʼ ἔνεισιν. ἡ δέ γʼ Εὔβοἰ, ὡς ὁρᾷς,</l>
<l n="231">ἡδὶ παρατέταται μακρὰ πόρρω πάνυ.</l>
</sp>
<sp>
<speaker>Στρεψιάδης</speaker>
<l n="232">οἶδʼ· ὑπὸ γὰρ ἡμῶν παρετάθη καὶ Περικλέους.</l>
<l n="233">ἀλλʼ ἡ Λακεδαίμων ποῦ ʼσθʼ;</l>
</sp>
<sp>
<speaker>Μαθητής</speaker>
<l n="234">ὅπου ʼστίν; αὑτηί.</l>
</sp>
<sp>
<speaker>Στρεψιάδης</speaker>
<l n="235">ὡς ἐγγὺς ἡμῶν. τοῦτο πάνυ φροντίζετε,</l>
<l n="236">ταύτην ἀφʼ ἡμῶν ἀπαγαγεῖν πόρρω πάνυ.</l>
</sp>
<sp>
<speaker>Μαθητής</speaker>
<l n="237">ἀλλʼ οὐχ οἷόν τε.</l>
</sp>
<sp>
<speaker>Στρεψιάδης</speaker>
<l n="238">νὴ Δίʼ οἰμώξεσθʼ ἄρα.</l>
<l n="239">φέρε τίς γὰρ οὗτος οὑπὶ τῆς κρεμάθρας ἀνήρ;</l>
</sp>
<sp>
<speaker>Μαθητής</speaker>
<l n="240">αὐτός.</l>
</sp>
<sp>
<speaker>Στρεψιάδης</speaker>
<l n="241">τίς αὐτός;</l>
</sp>
<sp>
<speaker>Μαθητής</speaker>
<l n="242">Σωκράτης.</l>
</sp>
<sp>
<speaker>Στρεψιάδης</speaker>
<l n="243">ὦ Σώκρατες.</l>
<l n="244">ἴθʼ οὗτος, ἀναβόησον αὐτόν μοι μέγα.</l>
</sp>
<sp>
<speaker>Μαθητής</speaker>
<l n="245">αὐτὸς μὲν οὖν σὺ κάλεσον· οὐ γάρ μοι σχολή.<milestone ed="p" n="221" unit="card"/>
</l>
</sp>
<sp>
<speaker>Στρεψιάδης</speaker>
<l n="246">ὦ Σώκρατες,</l>
<l n="247">ὦ Σωκρατίδιον.</l>
</sp>
<sp>
<speaker>Σωκράτης</speaker>
<l n="248">τί με καλεῖς ὦφήμερε;</l>
</sp>
<sp>
<speaker>Στρεψιάδης</speaker>
<l n="249">πρῶτον μὲν ὅ τι δρᾷς ἀντιβολῶ κάτειπέ μοι.</l>
</sp>
<sp>
<speaker>Σωκράτης</speaker>
<l n="250">ἀεροβατῶ καὶ περιφρονῶ τὸν ἥλιον.</l>
</sp>
<sp>
<speaker>Στρεψιάδης</speaker>
<l n="251">ἔπειτʼ ἀπὸ ταρροῦ τοὺς θεοὺς ὑπερφρονεῖς,</l>
<l n="252">ἀλλʼ οὐκ ἀπὸ τῆς γῆς, εἴπερ;</l>
</sp>
<sp>
<speaker>Σωκράτης</speaker>
<l n="253">οὐ γὰρ ἄν ποτε</l>
<l n="254">ἐξηῦρον ὀρθῶς τὰ μετέωρα πράγματα,</l>
<l n="255">εἰ μὴ κρεμάσας τὸ νόημα καὶ τὴν φροντίδα</l>
<l n="256">λεπτὴν καταμείξας ἐς τὸν ὅμοιον ἀέρα.</l>
<l n="257">εἰ δʼ ὢν χαμαὶ τἄνω κάτωθεν ἐσκόπουν,</l>
<l n="258">οὐκ ἄν ποθʼ ηὗρον· οὐ γὰρ ἀλλʼ ἡ γῆ βίᾳ</l>
<l n="259">ἕλκει πρὸς αὑτὴν τὴν ἰκμάδα τῆς φροντίδος.</l>
<l n="260">πάσχει δὲ ταὐτὸ τοῦτο καὶ τὰ κάρδαμα.</l>
</sp>
<sp>
<speaker>Στρεψιάδης</speaker>
<l n="261">τί φῄς;</l>
<l n="262">ἡ φροντὶς ἕλκει τὴν ἰκμάδʼ ἐς τὰ κάρδαμα;</l>
<l n="263">ἴθι νυν κατάβηθʼ ὦ Σωκρατίδιον ὡς ἐμέ,</l>
<l n="264">ἵνα με διδάξῃς ὧνπερ οὕνεκʼ ἐλήλυθα.</l>
</sp>
<sp>
<speaker>Σωκράτης</speaker>
<l n="265">ἦλθες δὲ κατὰ τί;</l>
</sp>
<sp>
<speaker>Στρεψιάδης</speaker>
<l n="266">βουλόμενος μαθεῖν λέγειν.</l>
<l n="267">ὑπὸ γὰρ τόκων χρήστων τε δυσκολωτάτων</l>
<l n="268">ἄγομαι φέρομαι, τὰ χρήματʼ ἐνεχυράζομαι.</l>
</sp>
<sp>
<speaker>Σωκράτης</speaker>
<l n="269">πόθεν δʼ ὑπόχρεως σαυτὸν ἔλαθες γενόμενος;</l>
</sp>
<sp>
<speaker>Στρεψιάδης</speaker>
<l n="270">νόσος μʼ ἐπέτριψεν ἱππικὴ δεινὴ φαγεῖν.</l>
<l n="271">ἀλλά με δίδαξον τὸν ἕτερον τοῖν σοῖν λόγοιν,</l>
<l n="272">τὸν μηδὲν ἀποδιδόντα. μισθὸν δʼ ὅντινʼ ἂν</l>
<l n="273">πράττῃ μʼ ὀμοῦμαί σοι καταθήσειν τοὺς θεούς.</l>
</sp>
<sp>
<speaker>Σωκράτης</speaker>
<l n="274">ποίους θεοὺς ὀμεῖ σύ; πρῶτον γὰρ θεοὶ</l>
<l n="275">ἡμῖν νόμισμʼ οὐκ ἔστι.</l>
</sp>
<sp>
<speaker>Στρεψιάδης</speaker>
<l n="276">τῷ γὰρ ὄμνυτʼ; ἢ</l>
<l n="277">σιδαρέοισιν ὥσπερ ἐν Βυζαντίῳ;</l>
</sp>
<sp>
<speaker>Σωκράτης</speaker>
<l n="278">βούλει τὰ θεῖα πράγματʼ εἰδέναι σαφῶς</l>
<l n="279">ἅττʼ ἐστὶν ὀρθῶς;</l>
</sp>
<sp>
<speaker>Στρεψιάδης</speaker>
<l n="280">νὴ Δίʼ εἴπερ ἔστι γε.</l>
</sp>
<sp>
<speaker>Σωκράτης</speaker>
<l n="281">καὶ ξυγγενέσθαι ταῖς Νεφέλαισιν ἐς λόγους,</l>
<l n="282">ταῖς ἡμετέραισι δαίμοσιν;</l>
</sp>
<sp>
<speaker>Στρεψιάδης</speaker>
<l n="283">μάλιστά γε.</l>
</sp>
<sp>
<speaker>Σωκράτης</speaker>
<l n="284">κάθιζε τοίνυν ἐπὶ τὸν ἱερὸν σκίμποδα.</l>
</sp>
<sp>
<speaker>Στρεψιάδης</speaker>
<l n="285">ἰδοὺ κάθημαι.</l>
</sp>
<sp>
<speaker>Σωκράτης</speaker>
<l n="286">τουτονὶ τοίνυν λαβὲ</l>
<l n="287">τὸν στέφανον.</l>
</sp>
<sp>
<speaker>Στρεψιάδης</speaker>
<l n="288">ἐπὶ τί στέφανον; οἴμοι Σώκρατες</l>
<l n="289">ὥσπερ με τὸν Ἀθάμανθʼ ὅπως μὴ θύσετε.</l>
</sp>
<sp>
<speaker>Σωκράτης</speaker>
<l n="290">οὔκ, ἀλλὰ ταῦτα πάντα τοὺς τελουμένους</l>
<l n="291">ἡμεῖς ποιοῦμεν.</l>
</sp>
<sp>
<speaker>Στρεψιάδης</speaker>
<l n="292">εἶτα δὴ τί κερδανῶ;</l>
</sp>
<sp>
<speaker>Σωκράτης</speaker>
<l n="293">λέγειν γενήσει τρῖμμα κρόταλον παιπάλη.</l>
<l n="294">ἀλλʼ ἔχʼ ἀτρεμί.<milestone ed="p" n="262" unit="card"/>
</l>
</sp>
</div>
<div type="Parodos">
<div type="anapests">
<sp>
<speaker>Στρεψιάδης</speaker>
<l n="295">μὰ τὸν Δίʼ οὐ ψεύσει γέ με·</l>
<l n="296">καταπαττόμενος γὰρ παιπάλη γενήσομαι.</l>
</sp>
</div>
<div type="anapests">
<sp>
<speaker>Σωκράτης</speaker>
<l n="297">εὐφημεῖν χρὴ τὸν πρεσβύτην καὶ τῆς εὐχῆς ἐπακούειν.</l>
<l n="298">ὦ δέσποτʼ ἄναξ ἀμέτρητʼ Ἀήρ, ὃς ἔχεις τὴν γῆν μετέωρον,</l>
<l n="299">λαμπρός τʼ Αἰθὴρ σεμναί τε θεαὶ Νεφέλαι βροντησικέραυνοι,</l>
<l n="300">ἄρθητε φάνητʼ ὦ δέσποιναι τῷ φροντιστῇ μετέωροι.</l>
</sp>
<sp>
<speaker>Στρεψιάδης</speaker>
<l n="301">μήπω μήπω γε πρὶν ἂν τουτὶ πτύξωμαι, μὴ καταβρεχθῶ.</l>
<l n="302">τὸ δὲ μηδὲ κυνῆν οἴκοθεν ἐλθεῖν ἐμὲ τὸν κακοδαίμονʼ ἔχοντα.</l>
</sp>
<sp>
<speaker>Σωκράτης</speaker>
<l n="303">ἔλθετε δῆτʼ ὦ πολυτίμητοι Νεφέλαι τῷδʼ εἰς ἐπίδειξιν·</l>
<l n="304">εἴτʼ ἐπʼ Ὀλύμπου κορυφαῖς ἱεραῖς χιονοβλήτοισι κάθησθε,</l>
<l n="305">εἴτʼ Ὠκεανοῦ πατρὸς ἐν κήποις ἱερὸν χορὸν ἵστατε Νύμφαις,</l>
<l n="306">εἴτʼ ἄρα Νείλου προχοαῖς ὑδάτων χρυσέαις ἀρύτεσθε πρόχοισιν,</l>
<l n="307">ἢ Μαιῶτιν λίμνην ἔχετʼ ἢ σκόπελον νιφόεντα Μίμαντος·</l>
<l n="308">ὑπακούσατε δεξάμεναι θυσίαν καὶ τοῖς ἱεροῖσι χαρεῖσαι.<milestone ed="p" n="275" unit="card"/>
</l>
</sp>
</div>
<div type="strophe" n="1">
<sp>
<speaker>Χορός</speaker>
<l n="309">ἀέναοι Νεφέλαι</l>
<l n="310">ἀρθῶμεν φανεραὶ δροσερὰν φύσιν εὐάγητον,</l>
<l n="311">πατρὸς ἀπʼ Ὠκεανοῦ βαρυαχέος</l>
<l n="312">ὑψηλῶν ὀρέων κορυφὰς ἐπὶ</l>
<l n="313">δενδροκόμους, ἵνα</l>
<l n="314">τηλεφανεῖς σκοπιὰς ἀφορώμεθα,</l>
<l n="315">καρπούς τʼ ἀρδομέναν ἱερὰν χθόνα,</l>
<l n="316">καὶ ποταμῶν ζαθέων κελαδήματα,</l>
<l n="317">καὶ πόντον κελάδοντα βαρύβρομον·</l>
<l n="318">ὄμμα γὰρ αἰθέρος ἀκάματον σελαγεῖται</l>
<l n="319">μαρμαρέαις ἐν αὐγαῖς.</l>
<l n="320">ἀλλʼ ἀποσεισάμεναι νέφος ὄμβριον</l>
<l n="321">ἀθανάτας ἰδέας ἐπιδώμεθα</l>
<l n="322">τηλεσκόπῳ ὄμματι γαῖαν.<milestone ed="p" n="291" unit="card"/>
</l>
</sp>
</div>
<div type="anapests">
<sp>
<speaker>Σωκράτης</speaker>
<l n="323">ὦ μέγα σεμναὶ Νεφέλαι φανερῶς ἠκούσατέ μου καλέσαντος.</l>
<l n="324">ᾔσθου φωνῆς ἅμα καὶ βροντῆς μυκησαμένης θεοσέπτου;</l>
</sp>
<sp>
<speaker>Στρεψιάδης</speaker>
<l n="325">καὶ σέβομαί γʼ ὦ πολυτίμητοι καὶ βούλομαι ἀνταποπαρδεῖν</l>
<l n="326">πρὸς τὰς βροντάς· οὕτως αὐτὰς τετρεμαίνω καὶ πεφόβημαι·</l>
<l n="327">κεἰ θέμις ἐστίν, νυνί γʼ ἤδη, κεἰ μὴ θέμις ἐστί, χεσείω.</l>
</sp>
</div>
<div type="anapests">
<sp>
<speaker>Σωκράτης</speaker>
<l n="328">οὐ μὴ σκώψει μηδὲ ποιήσεις ἅπερ οἱ τρυγοδαίμονες οὗτοι,</l>
<l n="329">ἀλλʼ εὐφήμει· μέγα γάρ τι θεῶν κινεῖται σμῆνος ἀοιδαῖς.<milestone ed="p" n="299" unit="card"/>
</l>
</sp>
</div>
<div type="antistrophe" n="1">
<sp>
<speaker>Χορός</speaker>
<l n="330">παρθένοι ὀμβροφόροι</l>
<l n="331">ἔλθωμεν λιπαρὰν χθόνα Παλλάδος, εὔανδρον γᾶν</l>
<l n="332">Κέκροπος ὀψόμεναι πολυήρατον·</l>
<l n="333">οὗ σέβας ἀρρήτων ἱερῶν, ἵνα</l>
<l n="334">μυστοδόκος δόμος</l>
<l n="335">ἐν τελεταῖς ἁγίαις ἀναδείκνυται,</l>
<l n="336">οὐρανίοις τε θεοῖς δωρήματα,</l>
<l n="337">ναοί θʼ ὑψερεφεῖς καὶ ἀγάλματα,</l>
<l n="338">καὶ πρόσοδοι μακάρων ἱερώταται,</l>
<l n="339">εὐστέφανοί τε θεῶν θυσίαι θαλίαι τε,</l>
<l n="340">παντοδαπαῖς ἐν ὥραις,</l>
<l n="341">ἦρί τʼ ἐπερχομένῳ Βρομία χάρις,</l>
<l n="342">εὐκελάδων τε χορῶν ἐρεθίσματα,</l>
<l n="343">καὶ μοῦσα βαρύβρομος αὐλῶν.<milestone ed="p" n="314" unit="card"/>
</l>
</sp>
</div>
<div type="anapests">
<sp>
<speaker>Στρεψιάδης</speaker>
<l n="344">πρὸς τοῦ Διὸς ἀντιβολῶ σε φράσον, τίνες εἴσʼ ὦ Σώκρατες αὗται</l>
<l n="345">αἱ φθεγξάμεναι τοῦτο τὸ σεμνόν; μῶν ἡρῷναί τινές εἰσιν;</l>
</sp>
<sp>
<speaker>Σωκράτης</speaker>
<l n="346">ἥκιστʼ ἀλλʼ οὐράνιαι Νεφέλαι μεγάλαι θεαὶ ἀνδράσιν ἀργοῖς·</l>
<l n="347">αἵπερ γνώμην καὶ διάλεξιν καὶ νοῦν ἡμῖν παρέχουσιν</l>
<l n="348">καὶ τερατείαν καὶ περίλεξιν καὶ κροῦσιν καὶ κατάληψιν.</l>
</sp>
<sp>
<speaker>Στρεψιάδης</speaker>
<l n="349">ταῦτʼ ἄρʼ ἀκούσασʼ αὐτῶν τὸ φθέγμʼ ἡ ψυχή μου πεπότηται,</l>
<l n="350">καὶ λεπτολογεῖν ἤδη ζητεῖ καὶ περὶ καπνοῦ στενολεσχεῖν,</l>
<l n="351">καὶ γνωμιδίῳ γνώμην νύξασʼ ἑτέρῳ λόγῳ ἀντιλογῆσαι·</l>
<l n="352">ὥστʼ εἴ πως ἔστιν ἰδεῖν αὐτὰς ἤδη φανερῶς ἐπιθυμῶ.</l>
</sp>
<sp>
<speaker>Σωκράτης</speaker>
<l n="353">βλέπε νυν δευρὶ πρὸς τὴν Πάρνηθʼ· ἤδη γὰρ ὁρῶ κατιούσας</l>
<l n="354">ἡσυχῇ αὐτάς.</l>
</sp>
<sp>
<speaker>Στρεψιάδης</speaker>
<l n="355">φέρε ποῦ; δεῖξον.</l>
</sp>
<sp>
<speaker>Σωκράτης</speaker>
<l n="356">χωροῦσʼ αὗται πάνυ πολλαὶ</l>
<l n="357">διὰ τῶν κοίλων καὶ τῶν δασέων, αὗται πλάγιαι.</l>
</sp>
<sp>
<speaker>Στρεψιάδης</speaker>
<l n="358">τί τὸ χρῆμα;</l>
<l n="359">ὡς οὐ καθορῶ.</l>
</sp>
<sp>
<speaker>Σωκράτης</speaker>
<l n="360">παρὰ τὴν εἴσοδον.</l>
</sp>
<sp>
<speaker>Στρεψιάδης</speaker>
<l n="361">ἤδη νυνὶ μόλις οὕτως.</l>
</sp>
<sp>
<speaker>Σωκράτης</speaker>
<l n="362">νῦν γέ τοι ἤδη καθορᾷς αὐτάς, εἰ μὴ λημᾷς κολοκύνταις.</l>
</sp>
<sp>
<speaker>Στρεψιάδης</speaker>
<l n="363">νὴ Δίʼ ἔγωγʼ, ὦ πολυτίμητοι· πάντα γὰρ ἤδη κατέχουσιν.</l>
</sp>
<sp>
<speaker>Σωκράτης</speaker>
<l n="364">ταύτας μέντοι σὺ θεὰς οὔσας οὐκ ᾔδησθʼ οὐδʼ ἐνόμιζες;</l>
</sp>
<sp>
<speaker>Στρεψιάδης</speaker>
<l n="365">μὰ Δίʼ ἀλλʼ ὁμίχλην καὶ δρόσον αὐτὰς ἡγούμην καὶ καπνὸν εἶναι.</l>
</sp>
<sp>
<speaker>Σωκράτης</speaker>
<l n="366">οὐ γὰρ μὰ Δίʼ οἶσθʼ ὁτιὴ πλείστους αὗται βόσκουσι σοφιστάς,</l>
<l n="367">Θουριομάντεις ἰατροτέχνας σφραγιδονυχαργοκομήτας,</l>
<l n="368">κυκλίων τε χορῶν ᾀσματοκάμπτας ἄνδρας μετεωροφένακας,</l>
<l n="369">οὐδὲν δρῶντας βόσκουσʼ ἀργούς, ὅτι ταύτας μουσοποιοῦσιν.</l>
</sp>
<sp>
<speaker>Στρεψιάδης</speaker>
<l n="370">ταῦτʼ ἄρʼ ἐποίουν ὑγρᾶν Νεφελᾶν στρεπταιγλᾶν δάιον ὁρμάν,</l>
<l n="371">πλοκάμους θʼ ἑκατογκεφάλα Τυφῶ πρημαινούσας τε θυέλλας,</l>
<l n="372">εἶτʼ ἀερίας διεράς, γαμψοὺς οἰωνοὺς ἀερονηχεῖς,</l>
<l n="373">ὄμβρους θʼ ὑδάτων δροσερᾶν Νεφελᾶν· εἶτʼ ἀντʼ αὐτῶν κατέπινον</l>
<l n="374">κεστρᾶν τεμάχη μεγαλᾶν ἀγαθᾶν κρέα τʼ ὀρνίθεια κιχηλᾶν.</l>
</sp>
<sp>
<speaker>Σωκράτης</speaker>
<l n="375">διὰ μέντοι τάσδʼ οὐχὶ δικαίως;</l>
</sp>
<sp>
<speaker>Στρεψιάδης</speaker>
<l n="376">λέξον δή μοι, τί παθοῦσαι,</l>
<l n="377">εἴπερ νεφέλαι γʼ εἰσὶν ἀληθῶς, θνηταῖς εἴξασι γυναιξίν;</l>
<l n="378">οὐ γὰρ ἐκεῖναί γʼ εἰσὶ τοιαῦται.</l>
</sp>
<sp>
<speaker>Σωκράτης</speaker>
<l n="379">φέρε ποῖαι γάρ τινές εἰσιν;</l>
</sp>
<sp>
<speaker>Στρεψιάδης</speaker>
<l n="380">οὐκ οἶδα σαφῶς· εἴξασιν γοῦν ἐρίοισιν πεπταμένοισιν,</l>
<l n="381">κοὐχὶ γυναιξὶν μὰ Δίʼ οὐδʼ ὁτιοῦν· αὗται δὲ ῥῖνας ἔχουσιν.</l>
</sp>
<sp>
<speaker>Σωκράτης</speaker>
<l n="382">ἀπόκριναί νυν ἅττʼ ἂν ἔρωμαι.</l>
</sp>
<sp>
<speaker>Στρεψιάδης</speaker>
<l n="383">λέγε νυν ταχέως ὅ τι βούλει.</l>
</sp>
<sp>
<speaker>Σωκράτης</speaker>
<l n="384">ἤδη ποτʼ ἀναβλέψας εἶδες νεφέλην κενταύρῳ ὁμοίαν,</l>
<l n="385">ἢ παρδάλει ἢ λύκῳ ἢ ταύρῳ;</l>
</sp>
<sp>
<speaker>Στρεψιάδης</speaker>
<l n="386">νὴ Δίʼ ἔγωγʼ. εἶτα τί τοῦτο;</l>
</sp>
<sp>
<speaker>Σωκράτης</speaker>
<l n="387">γίγνονται πάνθʼ ὅ τι βούλονται· κᾆτʼ ἢν μὲν ἴδωσι κομήτην</l>
<l n="388">ἄγριόν τινα τῶν λασίων τούτων, οἷόνπερ τὸν Ξενοφάντου,</l>
<l n="389">σκώπτουσαι τὴν μανίαν αὐτοῦ κενταύροις ᾔκασαν αὑτάς.</l>
</sp>
<sp>
<speaker>Στρεψιάδης</speaker>
<l n="390">τί γὰρ ἢν ἅρπαγα τῶν δημοσίων κατίδωσι Σίμωνα, τί δρῶσιν;</l>
</sp>
<sp>
<speaker>Σωκράτης</speaker>
<l n="391">ἀποφαίνουσαι τὴν φύσιν αὐτοῦ λύκοι ἐξαίφνης ἐγένοντο.</l>
</sp>
<sp>
<speaker>Στρεψιάδης</speaker>
<l n="392">ταῦτʼ ἄρα ταῦτα Κλεώνυμον αὗται τὸν ῥίψασπιν χθὲς ἰδοῦσαι,</l>
<l n="393">ὅτι δειλότατον τοῦτον ἑώρων, ἔλαφοι διὰ τοῦτʼ ἐγένοντο.</l>
</sp>
<sp>
<speaker>Σωκράτης</speaker>
<l n="394">καὶ νῦν γʼ ὅτι Κλεισθένη εἶδον, ὁρᾷς, διὰ τοῦτʼ ἐγένοντο γυναῖκες.<milestone ed="p" n="356" unit="card"/>
</l>
</sp>
</div>
</div>
<div type="Choral">
<div type="anapests">
<sp>
<speaker>Στρεψιάδης</speaker>
<l n="395">χαίρετε τοίνυν ὦ δέσποιναι· καὶ νῦν, εἴπερ τινὶ κἄλλῳ,</l>
<l n="396">οὐρανομήκη ῥήξατε κἀμοὶ φωνήν, ὦ παμβασίλειαι.</l>
</sp>
<sp>
<speaker>Χορός</speaker>
<l n="397">χαῖρʼ ὦ πρεσβῦτα παλαιογενὲς θηρατὰ λόγων φιλομούσων,</l>
<l n="398">σύ τε λεπτοτάτων λήρων ἱερεῦ, φράζε πρὸς ἡμᾶς ὅ τι χρῄζεις·</l>
<l n="399">οὐ γὰρ ἂν ἄλλῳ γʼ ὑπακούσαιμεν τῶν νῦν μετεωροσοφιστῶν</l>
<l n="400">πλὴν ἢ Προδίκῳ, τῷ μὲν σοφίας καὶ γνώμης οὕνεκα, σοὶ δέ,</l>
<l n="401">ὅτι βρενθύει τʼ ἐν ταῖσιν ὁδοῖς καὶ τὠφθαλμὼ παραβάλλεις,</l>
<l n="402">κἀνυπόδητος κακὰ πόλλʼ ἀνέχει κἀφʼ ἡμῖν σεμνοπροσωπεῖς.</l>
</sp>
<sp>
<speaker>Στρεψιάδης</speaker>
<l n="403">ὦ γῆ τοῦ φθέγματος, ὡς ἱερὸν καὶ σεμνὸν καὶ τερατῶδες.</l>
</sp>
<sp>
<speaker>Σωκράτης</speaker>
<l n="404">αὗται γάρ τοι μόναι εἰσὶ θεαί, τἄλλα δὲ πάντʼ ἐστὶ φλύαρος.</l>
</sp>
<sp>
<speaker>Στρεψιάδης</speaker>
<l n="405">ὁ Ζεὺς δʼ ἡμῖν, φέρε πρὸς τῆς γῆς, οὑλύμπιος οὐ θεός ἐστιν;</l>
</sp>
<sp>
<speaker>Σωκράτης</speaker>
<l n="406">ποῖος Ζεύς; οὐ μὴ ληρήσεις· οὐδʼ ἔστι Ζεύς.</l>
</sp>
<sp>
<speaker>Στρεψιάδης</speaker>
<l n="407">τί λέγεις σύ;</l>
<l n="408">ἀλλὰ τίς ὕει; τουτὶ γὰρ ἔμοιγʼ ἀπόφηναι πρῶτον ἁπάντων.</l>
</sp>
<sp>
<speaker>Σωκράτης</speaker>
<l n="409">αὗται δήπου· μεγάλοις δέ σʼ ἐγὼ σημείοις αὐτὸ διδάξω.</l>
<l n="410">φέρε ποῦ γὰρ πώποτʼ ἄνευ Νεφελῶν ὕοντʼ ἤδη τεθέασαι;</l>
<l n="411">καίτοι χρῆν αἰθρίας ὕειν αὐτόν, ταύτας δʼ ἀποδημεῖν.</l>
</sp>
<sp>
<speaker>Στρεψιάδης</speaker>
<l n="412">νὴ τὸν Ἀπόλλω τοῦτό γέ τοι δὴ τῷ νῦν λόγῳ εὖ προσέφυσας·</l>
<l n="413">καίτοι πρότερον τὸν Δίʼ ἀληθῶς ᾤμην διὰ κοσκίνου οὐρεῖν.</l>
<l n="414">ἀλλʼ ὅστις ὁ βροντῶν ἐστι φράσον· τοῦτό με ποιεῖ τετρεμαίνειν.</l>
</sp>
<sp>
<speaker>Σωκράτης</speaker>
<l n="415">αὗται βροντῶσι κυλινδόμεναι.</l>
</sp>
<sp>
<speaker>Στρεψιάδης</speaker>
<l n="416">τῷ τρόπῳ ὦ πάντα σὺ τολμῶν;</l>
</sp>
<sp>
<speaker>Σωκράτης</speaker>
<l n="417">ὅταν ἐμπλησθῶσʼ ὕδατος πολλοῦ κἀναγκασθῶσι φέρεσθαι,</l>
<l n="418">κατακρημνάμεναι πλήρεις ὄμβρου διʼ ἀνάγκην, εἶτα βαρεῖαι</l>
<l n="419">εἰς ἀλλήλας ἐμπίπτουσαι ῥήγνυνται καὶ παταγοῦσιν.</l>
</sp>
<sp>
<speaker>Στρεψιάδης</speaker>
<l n="420">ὁ δʼ ἀναγκάζων ἐστὶ τίς αὐτάς, οὐχ ὁ Ζεύς, ὥστε φέρεσθαι;</l>
</sp>
<sp>
<speaker>Σωκράτης</speaker>
<l n="421">ἥκιστʼ ἀλλʼ αἰθέριος Δῖνος.</l>
</sp>
<sp>
<speaker>Στρεψιάδης</speaker>
<l n="422">Δῖνος; τουτί μʼ ἐλελήθειν,</l>
<l n="423">ὁ Ζεὺς οὐκ ὤν, ἀλλʼ ἀντʼ αὐτοῦ Δῖνος νυνὶ βασιλεύων.</l>
<l n="424">ἀτὰρ οὐδέν πω περὶ τοῦ πατάγου καὶ τῆς βροντῆς μʼ ἐδίδαξας.</l>
</sp>
<sp>
<speaker>Σωκράτης</speaker>
<l n="425">οὐκ ἤκουσάς μου τὰς Νεφέλας ὕδατος μεστὰς ὅτι φημὶ</l>
<l n="426">ἐμπιπτούσας εἰς ἀλλήλας παταγεῖν διὰ τὴν πυκνότητα;</l>
</sp>
<sp>
<speaker>Στρεψιάδης</speaker>
<l n="427">φέρε τουτὶ τῷ χρὴ πιστεύειν;</l>
</sp>
<sp>
<speaker>Σωκράτης</speaker>
<l n="428">ἀπὸ σαυτοῦ ʼγώ σε διδάξω.</l>
<l n="429">ἤδη ζωμοῦ Παναθηναίοις ἐμπλησθεὶς εἶτʼ ἐταράχθης</l>
<l n="430">τὴν γαστέρα, καὶ κλόνος ἐξαίφνης αὐτὴν διεκορκορύγησεν;</l>
</sp>
<sp>
<speaker>Στρεψιάδης</speaker>
<l n="431">νὴ τὸν Ἀπόλλω καὶ δεινὰ ποιεῖ γʼ εὐθύς μοι, καὶ τετάρακται</l>
<l n="432">χὤσπερ βροντὴ τὸ ζωμίδιον παταγεῖ καὶ δεινὰ κέκραγεν·</l>
<l n="433">ἀτρέμας πρῶτον παππὰξ παππάξ, κἄπειτʼ ἐπάγει παπαπαππάξ,</l>
<l n="434">χὤταν χέζω, κομιδῇ βροντᾷ παπαπαππὰξ ὥσπερ ἐκεῖναι.<milestone ed="p" n="392" unit="card"/>
</l>
</sp>
<sp>
<speaker>Σωκράτης</speaker>
<l n="435">σκέψαι τοίνυν ἀπὸ γαστριδίου τυννουτουὶ οἷα πέπορδας·</l>
<l n="436">τὸν δʼ Ἀέρα τόνδʼ ὄντʼ ἀπέραντον πῶς οὐκ εἰκὸς μέγα βροντᾶν;</l>
</sp>
<sp>
<speaker>Στρεψιάδης</speaker>
<l n="437">ταῦτʼ ἄρα καὶ τὠνόματʼ ἀλλήλοιν βροντὴ καὶ πορδὴ ὁμοίω.</l>
<l n="438">ἀλλʼ ὁ κεραυνὸς πόθεν αὖ φέρεται λάμπων πυρί, τοῦτο δίδαξον,</l>
<l n="439">καὶ καταφρύγει βάλλων ἡμᾶς, τοὺς δὲ ζῶντας περιφλύει;</l>
<l n="440">τοῦτον γὰρ δὴ φανερῶς ὁ Ζεὺς ἵησʼ ἐπὶ τοὺς ἐπιόρκους.</l>
</sp>
<sp>
<speaker>Σωκράτης</speaker>
<l n="441">καὶ πῶς ὦ μῶρε σὺ καὶ Κρονίων ὄζων καὶ βεκκεσέληνε,</l>
<l n="442">εἴπερ βάλλει τοὺς ἐπιόρκους, δῆτʼ οὐχὶ Σίμωνʼ ἐνέπρησεν</l>
<l n="443">οὐδὲ Κλεώνυμον οὐδὲ Θέωρον; καίτοι σφόδρα γʼ εἴσʼ ἐπίορκοι·</l>
<l n="444">ἀλλὰ τὸν αὑτοῦ γε νεὼν βάλλει καὶ Σούνιον ἄκρον Ἀθηνέων</l>
<l n="445">καὶ τὰς δρῦς τὰς μεγάλας· τί μαθών; οὐ γὰρ δὴ δρῦς γʼ ἐπιορκεῖ.</l>
</sp>
<sp>
<speaker>Στρεψιάδης</speaker>
<l n="446">οὐκ οἶδʼ· ἀτὰρ εὖ σὺ λέγειν φαίνει. τί γάρ ἐστιν δῆθʼ ὁ κεραυνός;</l>
</sp>
<sp>
<speaker>Σωκράτης</speaker>
<l n="447">ὅταν ἐς ταύτας ἄνεμος ξηρὸς μετεωρισθεὶς κατακλῃσθῇ,</l>
<l n="448">ἔνδοθεν αὐτὰς ὥσπερ κύστιν φυσᾷ, κἄπειθʼ ὑπʼ ἀνάγκης</l>
<l n="449">ῥήξας αὐτὰς ἔξω φέρεται σοβαρὸς διὰ τὴν πυκνότητα,</l>
<l n="450">ὑπὸ τοῦ ῥοίβδου καὶ τῆς ῥύμης αὐτὸς ἑαυτὸν κατακάων.</l>
</sp>
<sp>
<speaker>Στρεψιάδης</speaker>
<l n="451">νὴ Δίʼ ἐγὼ γοῦν ἀτεχνῶς ἔπαθον τουτί ποτε Διασίοισιν</l>
<l n="452">ὀπτῶν γαστέρα τοῖς συγγενέσιν, κᾆτʼ οὐκ ἔσχων ἀμελήσας·</l>
<l n="453">ἡ δʼ ἄρʼ ἐφυσᾶτʼ, εἶτʼ ἐξαίφνης διαλακήσασα πρὸς αὐτὼ</l>
<l n="454">τὠφθαλμώ μου προσετίλησεν καὶ κατέκαυσεν τὸ πρόσωπον.</l>
</sp>
<sp>
<speaker>Χορός</speaker>
<l n="455">ὦ τῆς μεγάλης ἐπιθυμήσας σοφίας ἄνθρωπε παρʼ ἡμῶν,</l>
<l n="456">ὡς εὐδαίμων ἐν Ἀθηναίοις καὶ τοῖς Ἕλλησι γενήσει,</l>
<l n="457">εἰ μνήμων εἶ καὶ φροντιστὴς καὶ τὸ ταλαίπωρον ἔνεστιν</l>
<l n="458">ἐν τῇ ψυχῇ, καὶ μὴ κάμνεις μήθʼ ἑστὼς μήτε βαδίζων,</l>
<l n="459">μήτε ῥιγῶν ἄχθει λίαν μήτʼ ἀριστᾶν ἐπιθυμεῖς,</l>
<l n="460">οἴνου τʼ ἀπέχει καὶ γυμνασίων καὶ τῶν ἄλλων ἀνοήτων,</l>
<l n="461">καὶ βέλτιστον τοῦτο νομίζεις, ὅπερ εἰκὸς δεξιὸν ἄνδρα,</l>
<l n="462">νικᾶν πράττων καὶ βουλεύων καὶ τῇ γλώττῃ πολεμίζων.</l>
</sp>
<sp>
<speaker>Στρεψιάδης</speaker>
<l n="463">ἀλλʼ οὕνεκά γε ψυχῆς στερρᾶς δυσκολοκοίτου τε μερίμνης</l>
<l n="464">καὶ φειδωλοῦ καὶ τρυσιβίου γαστρὸς καὶ θυμβρεπιδείπνου,</l>
<l n="465">ἀμέλει θαρρῶν οὕνεκα τούτων ἐπιχαλκεύειν παρέχοιμʼ ἄν.</l>
</sp>
<sp>
<speaker>Σωκράτης</speaker>
<l n="466">ἄλλο τι δῆτʼ οὖν νομιεῖς ἤδη θεὸν οὐδένα πλὴν ἅπερ ἡμεῖς,</l>
<l n="467">τὸ Χάος τουτὶ καὶ τὰς Νεφέλας καὶ τὴν γλῶτταν, τρία ταυτί;</l>
</sp>
<sp>
<speaker>Στρεψιάδης</speaker>
<l n="468">οὐδʼ ἂν διαλεχθείην γʼ ἀτεχνῶς τοῖς ἄλλοις οὐδʼ ἂν ἀπαντῶν·</l>
<l n="469">οὐδʼ ἂν θύσαιμʼ, οὐδʼ ἂν σπείσαιμʼ, οὐδʼ ἐπιθείην λιβανωτόν.</l>
</sp>
<sp>
<speaker>Χορός</speaker>
<l n="470">λέγε νυν ἡμῖν ὅ τι σοι δρῶμεν θαρρῶν, ὡς οὐκ ἀτυχήσεις</l>
<l n="471">ἡμᾶς τιμῶν καὶ θαυμάζων καὶ ζητῶν δεξιὸς εἶναι.</l>
</sp>
<sp>
<speaker>Στρεψιάδης</speaker>
<l n="472">ὦ δέσποιναι δέομαι τοίνυν ὑμῶν τουτὶ πάνυ μικρόν,</l>
<l n="473">τῶν Ἑλλήνων εἶναί με λέγειν ἑκατὸν σταδίοισιν ἄριστον.</l>
</sp>
<sp>
<speaker>Χορός</speaker>
<l n="474">ἀλλʼ ἔσται σοι τοῦτο παρʼ ἡμῶν· ὥστε τὸ λοιπόν γʼ ἀπὸ τουδὶ</l>
<l n="475">ἐν τῷ δήμῳ γνώμας οὐδεὶς νικήσει πλείονας ἢ σύ.</l>
</sp>
<sp>
<speaker>Στρεψιάδης</speaker>
<l n="476">μὴ ʼμοί γε λέγειν γνώμας μεγάλας· οὐ γὰρ τούτων ἐπιθυμῶ,</l>
<l n="477">ἀλλʼ ὅσʼ ἐμαυτῷ στρεψοδικῆσαι καὶ τοὺς χρήστας διολισθεῖν.</l>
</sp>
<sp>
<speaker>Χορός</speaker>
<l n="478">τεύξει τοίνυν ὧν ἱμείρεις· οὐ γὰρ μεγάλων ἐπιθυμεῖς.</l>
<l n="479">ἀλλὰ σεαυτὸν θαρρῶν παράδος τοῖς ἡμετέροις προπόλοισιν.<milestone ed="p" n="437" unit="card"/>
</l>
</sp>
<sp>
<speaker>Στρεψιάδης</speaker>
<l n="480">δράσω ταῦθʼ ὑμῖν πιστεύσας· ἡ γὰρ ἀνάγκη με πιέζει</l>
<l n="481">διὰ τοὺς ἵππους τοὺς κοππατίας καὶ τὸν γάμον ὅς μʼ ἐπέτριψεν.</l>
<l n="482">νῦν οὖν ἀτεχνῶς ὅ τι βούλονται</l>
<l n="483">τουτὶ τοὐμὸν σῶμʼ αὐτοῖσιν</l>
<l n="484">παρέχω, τύπτειν πεινῆν διψῆν</l>
<l n="485">αὐχμεῖν ῥιγῶν ἀσκὸν δείρειν,</l>
<l n="486">εἴπερ τὰ χρέα διαφευξοῦμαι,</l>
<l n="487">τοῖς τʼ ἀνθρώποις εἶναι δόξω</l>
<l n="488">θρασὺς εὔγλωττος τολμηρὸς ἴτης</l>
<l n="489">βδελυρὸς ψευδῶν συγκολλητὴς</l>
<l n="490">εὑρησιεπὴς περίτριμμα δικῶν</l>
<l n="491">κύρβις κρόταλον κίναδος τρύμη</l>
<l n="492">μάσθλης εἴρων γλοιὸς ἀλαζὼν</l>
<l n="493">κέντρων μιαρὸς στρόφις ἀργαλέος</l>
<l n="494">ματιολοιχός·</l>
<l n="495">ταῦτʼ εἴ με καλοῦσʼ ἁπαντῶντες,</l>
<l n="496">δρώντων ἀτεχνῶς ὅ τι χρῄζουσιν,</l>
<l n="497">κεἰ βούλονται</l>
<l n="498">νὴ τὴν Δήμητρʼ ἔκ μου χορδὴν</l>
<l n="499">τοῖς φροντισταῖς παραθέντων.<milestone ed="p" n="457" unit="card"/>
</l>
</sp>
</div>
<div type="lyric">
<sp>
<speaker>Χορός</speaker>
<l n="500">λῆμα μὲν πάρεστι τῷδέ γʼ</l>
<l n="501">οὐκ ἄτολμον ἀλλʼ ἕτοιμον. ἴσθι δʼ ὡς</l>
<l n="502">ταῦτα μαθὼν παρʼ ἐμοῦ κλέος οὐρανόμηκες</l>
<l n="503">ἐν βροτοῖσιν ἕξεις.</l>
</sp>
<sp>
<speaker>Στρεψιάδης</speaker>
<l n="504">τί πείσομαι;</l>
</sp>
<sp>
<speaker>Χορός</speaker>
<l n="505">τὸν πάντα χρόνον μετʼ ἐμοῦ</l>
<l n="506">ζηλωτότατον βίον ἀνθρώπων διάξεις.</l>
</sp>
<sp>
<speaker>Στρεψιάδης</speaker>
<l n="507">ἆρά γε τοῦτʼ ἄρʼ ἐγώ ποτʼ</l>
<l n="508">ὄψομαι;</l>
</sp>
<sp>
<speaker>Χορός</speaker>
<l n="509">ὥστε γέ σου πολλοὺς ἐπὶ ταῖσι θύραις ἀεὶ καθῆσθαι,</l>
<l n="510">βουλομένους ἀνακοινοῦσθαί τε καὶ ἐς λόγον ἐλθεῖν</l>
<l n="511">πράγματα κἀντιγραφὰς πολλῶν ταλάντων,</l>
<l n="512">ἄξια σῇ φρενὶ συμβουλευσομένους μετὰ σοῦ.<milestone ed="p" n="476" unit="card"/>
</l>
</sp>
</div>
<div type="anapests">
<sp>
<speaker>Χορός</speaker>
<l n="513">ἀλλʼ ἐγχείρει τὸν πρεσβύτην ὅ τι περ μέλλεις προδιδάσκειν,</l>
<l n="514">καὶ διακίνει τὸν νοῦν αὐτοῦ καὶ τῆς γνώμης ἀποπειρῶ.</l>
</sp>
</div>
</div>
<div type="Episode">
<sp>
<speaker>Σωκράτης</speaker>
<l n="515">ἄγε δὴ κάτειπέ μοι σὺ τὸν σαυτοῦ τρόπον,</l>
<l n="516">ἵνʼ αὐτὸν εἰδὼς ὅστις ἐστὶ μηχανὰς</l>
<l n="517">ἤδη ʼπὶ τούτοις πρὸς σὲ καινὰς προσφέρω.</l>
</sp>
<sp>
<speaker>Στρεψιάδης</speaker>
<l n="518">τί δέ; τειχομαχεῖν μοι διανοεῖ πρὸς τῶν θεῶν;</l>
</sp>
<sp>
<speaker>Σωκράτης</speaker>
<l n="519">οὔκ, ἀλλὰ βραχέα σου πυθέσθαι βούλομαι.</l>
<l n="520">ἦ μνημονικὸς εἶ;</l>
</sp>
<sp>
<speaker>Στρεψιάδης</speaker>
<l n="521">δύο τρόπω νὴ τὸν Δία·</l>
<l n="522">ἢν μὲν γὰρ ὀφείληταί τί μοι, μνήμων πάνυ·</l>
<l n="523">ἐὰν δʼ ὀφείλω, σχέτλιος, ἐπιλήσμων πάνυ.</l>
</sp>
<sp>
<speaker>Σωκράτης</speaker>
<l n="524">ἔνεστι δῆτα μανθάνειν ἐν τῇ φύσει;</l>
</sp>
<sp>
<speaker>Στρεψιάδης</speaker>
<l n="525">λέγειν μὲν οὐκ ἔνεστʼ, ἀποστερεῖν δʼ ἔνι.</l>
</sp>
<sp>
<speaker>Σωκράτης</speaker>
<l n="526">πῶς οὖν δυνήσει μανθάνειν;</l>
</sp>
<sp>
<speaker>Στρεψιάδης</speaker>
<l n="527">ἀμέλει καλῶς.</l>
</sp>
<sp>
<speaker>Σωκράτης</speaker>
<l n="528">ἄγε νυν ὅπως, ὅταν τι προβάλλω σοι σοφὸν</l>
<l n="529">περὶ τῶν μετεώρων, εὐθέως ὑφαρπάσει.</l>
</sp>
<sp>
<speaker>Στρεψιάδης</speaker>
<l n="530">τί δαί; κυνηδὸν τὴν σοφίαν σιτήσομαι;</l>
</sp>
<sp>
<speaker>Σωκράτης</speaker>
<l n="531">ἄνθρωπος ἀμαθὴς οὑτοσὶ καὶ βάρβαρος.</l>
<l n="532">δέδοικά σʼ ὦ πρεσβῦτα μὴ πληγῶν δέει.</l>
<l n="533">φέρʼ ἴδω τί δρᾷς, ἤν τίς σε τύπτῃ;</l>
</sp>
<sp>
<speaker>Στρεψιάδης</speaker>
<l n="534">τύπτομαι,</l>
<l n="535">ἔπειτʼ ἐπισχὼν ὀλίγον ἐπιμαρτύρομαι,</l>
<l n="536">εἶτʼ αὖθις ἀκαρῆ διαλιπὼν δικάζομαι.</l>
</sp>
<sp>
<speaker>Σωκράτης</speaker>
<l n="537">ἴθι νυν κατάθου θοἰμάτιον.</l>
</sp>
<sp>
<speaker>Στρεψιάδης</speaker>
<l n="538">ἠδίκηκά τι,</l>
</sp>
<sp>
<speaker>Σωκράτης</speaker>
<l n="539">οὔκ, ἀλλὰ γυμνοὺς εἰσιέναι νομίζεται.</l>
</sp>
<sp>
<speaker>Στρεψιάδης</speaker>
<l n="540">ἀλλʼ οὐχὶ φωράσων ἔγωγʼ εἰσέρχομαι.</l>
</sp>
<sp>
<speaker>Σωκράτης</speaker>
<l n="541">κατάθου. τί ληρεῖς;</l>
</sp>
<sp>
<speaker>Στρεψιάδης</speaker>
<l n="542">εἰπὲ δή νύν μοι·</l>
</sp>
<sp>
<speaker>Σωκράτης</speaker>
<l n="543">τὸ τί;</l>
</sp>
<sp>
<speaker>Στρεψιάδης</speaker>
<l n="544">ἢν ἐπιμελὴς ὦ καὶ προθύμως μανθάνω,</l>
<l n="545">τῷ τῶν μαθητῶν ἐμφερὴς γενήσομαι;</l>
</sp>
<sp>
<speaker>Σωκράτης</speaker>
<l n="546">οὐδὲν διοίσεις Χαιρεφῶντος τὴν φύσιν.</l>
</sp>
<sp>
<speaker>Στρεψιάδης</speaker>
<l n="547">οἴμοι κακοδαίμων ἡμιθνὴς γενήσομαι.</l>
</sp>
<sp>
<speaker>Σωκράτης</speaker>
<l n="548">οὐ μὴ λαλήσεις, ἀλλʼ ἀκολουθήσεις ἐμοὶ</l>
<l n="549">ἀνύσας τι δευρὶ θᾶττον;</l>
</sp>
<sp>
<speaker>Στρεψιάδης</speaker>
<l n="550">ἐς τὼ χεῖρέ νυν</l>
<l n="551">δός μοι μελιτοῦτταν πρότερον· ὡς δέδοικʼ ἐγὼ</l>
<l n="552">εἴσω καταβαίνων ὥσπερ ἐς Τροφωνίου.</l>
</sp>
<sp>
<speaker>Σωκράτης</speaker>
<l n="553">χώρει· τί κυπτάζεις ἔχων περὶ τὴν θύραν;<milestone ed="p" n="510" unit="card"/>
</l>
</sp>
</div>
<div type="Parabasis">
<div type="prelude">
<sp>
<speaker>Χορός</speaker>
<l n="554">ἀλλʼ ἴθι χαίρων τῆς ἀνδρείας</l>
<l n="555">οὕνεκα ταύτης.</l>
<l n="556">εὐτυχία γένοιτο τἀνθρώπῳ,</l>
<l n="557">ὅτι προήκων</l>
<l n="558">ἐς βαθὺ τῆς ἡλικίας</l>
<l n="559">νεωτέροις τὴν φύσιν αὑτοῦ</l>
<l n="560">πράγμασιν χρωτίζεται</l>
<l n="561">καὶ σοφίαν ἐπασκεῖ.<milestone ed="p" n="518" unit="card"/>
</l>
</sp>
</div>
<div type="parabasis">
<sp>
<speaker>Χορός</speaker>
<l n="562">ὦ θεώμενοι κατερῶ πρὸς ὑμᾶς ἐλευθέρως</l>
<l n="563">τἀληθῆ νὴ τὸν Διόνυσον τὸν ἐκθρέψαντά με.</l>
<l n="564">οὕτω νικήσαιμί τʼ ἐγὼ καὶ νομιζοίμην σοφός,</l>
<l n="565">ὡς ὑμᾶς ἡγούμενος εἶναι θεατὰς δεξιοὺς</l>
<l n="566">καὶ ταύτην σοφώτατʼ ἔχειν τῶν ἐμῶν κωμῳδιῶν,</l>
<l n="567">πρώτους ἠξίωσʼ ἀναγεῦσʼ ὑμᾶς, ἣ παρέσχε μοι</l>
<l n="568">ἔργον πλεῖστον· εἶτʼ ἀνεχώρουν ὑπʼ ἀνδρῶν φορτικῶν</l>
<l n="569">ἡττηθεὶς οὐκ ἄξιος ὤν· ταῦτʼ οὖν ὑμῖν μέμφομαι</l>
<l n="570">τοῖς σοφοῖς, ὧν οὕνεκʼ ἐγὼ ταῦτʼ ἐπραγματευόμην.</l>
<l n="571">ἀλλʼ οὐδʼ ὣς ὑμῶν ποθʼ ἑκὼν προδώσω τοὺς δεξιούς.</l>
<l n="572">ἐξ ὅτου γὰρ ἐνθάδʼ ὑπʼ ἀνδρῶν, οἷς ἡδὺ καὶ λέγειν,</l>
<l n="573">ὁ σώφρων τε χὠ καταπύγων ἄριστʼ ἠκουσάτην,</l>
<l n="574">κἀγώ, παρθένος γὰρ ἔτʼ ἦν, κοὐκ ἐξῆν πώ μοι τεκεῖν,</l>
<l n="575">ἐξέθηκα, παῖς δʼ ἑτέρα τις λαβοῦσʼ ἀνείλετο,</l>
<l n="576">ὑμεῖς δʼ ἐξεθρέψατε γενναίως κἀπαιδεύσατε·</l>
<l n="577">ἐκ τούτου μοι πιστὰ παρʼ ὑμῖν γνώμης ἔσθʼ ὅρκια.</l>
<l n="578">νῦν οὖν Ἠλέκτραν κατʼ ἐκείνην ἥδʼ ἡ κωμῳδία</l>
<l n="579">ζητοῦσʼ ἦλθʼ, ἤν που ʼπιτύχῃ θεαταῖς οὕτω σοφοῖς·</l>
<l n="580">γνώσεται γάρ, ἤνπερ ἴδῃ, τἀδελφοῦ τὸν βόστρυχον.</l>
<l n="581">ὡς δὲ σώφρων ἐστὶ φύσει σκέψασθʼ· ἥτις πρῶτα μὲν</l>
<l n="582">οὐδὲν ἦλθε ῥαψαμένη σκυτίον καθειμένον</l>
<l n="583">ἐρυθρὸν ἐξ ἄκρου παχύ, τοῖς παιδίοις ἵνʼ ᾖ γέλως·</l>
<l n="584">οὐδʼ ἔσκωψε τοὺς φαλακρούς, οὐδὲ κόρδαχʼ εἵλκυσεν,</l>
<l n="585">οὐδὲ πρεσβύτης ὁ λέγων τἄπη τῇ βακτηρίᾳ</l>
<l n="586">τύπτει τὸν παρόντʼ ἀφανίζων πονηρὰ σκώμματα,</l>
<l n="587">οὐδʼ εἰσῇξε δᾷδας ἔχουσʼ, οὐδʼ ἰοὺ ἰοὺ βοᾷ,</l>
<l n="588">ἀλλʼ αὑτῇ καὶ τοῖς ἔπεσιν πιστεύουσʼ ἐλήλυθεν.</l>
<l n="589">κἀγὼ μὲν τοιοῦτος ἀνὴρ ὢν ποιητὴς οὐ κομῶ,</l>
<l n="590">οὐδʼ ὑμᾶς ζητῶ ʼξαπατᾶν δὶς καὶ τρὶς ταὔτʼ εἰσάγων,</l>
<l n="591">ἀλλʼ ἀεὶ καινὰς ἰδέας ἐσφέρων σοφίζομαι,</l>
<l n="592">οὐδὲν ἀλλήλαισιν ὁμοίας καὶ πάσας δεξιάς·</l>
<l n="593">ὃς μέγιστον ὄντα Κλέωνʼ ἔπαισʼ ἐς τὴν γαστέρα,</l>
<l n="594">κοὐκ ἐτόλμησʼ αὖθις ἐπεμπηδῆσʼ αὐτῷ κειμένῳ.</l>
<l n="595">οὗτοι δʼ, ὡς ἅπαξ παρέδωκεν λαβὴν Ὑπέρβολος,</l>
<l n="596">τοῦτον δείλαιον κολετρῶσʼ ἀεὶ καὶ τὴν μητέρα.</l>
<l n="597">Εὔπολις μὲν τὸν Μαρικᾶν πρώτιστον παρείλκυσεν</l>
<l n="598">ἐκστρέψας τοὺς ἡμετέρους Ἱππέας κακὸς κακῶς,</l>
<l n="599">προσθεὶς αὐτῷ γραῦν μεθύσην τοῦ κόρδακος οὕνεχʼ, ἣν</l>
<l n="600">Φρύνιχος πάλαι πεποίηχʼ, ἣν τὸ κῆτος ἤσθιεν.</l>
<l n="601">εἶθʼ Ἕρμιππος αὖθις ἐποίησεν εἰς Ὑπέρβολον,</l>
<l n="602">ἄλλοι τʼ ἤδη πάντες ἐρείδουσιν εἰς Ὑπέρβολον,</l>
<l n="603">τὰς εἰκοὺς τῶν ἐγχέλεων τὰς ἐμὰς μιμούμενοι.</l>
<l n="604">ὅστις οὖν τούτοισι γελᾷ, τοῖς ἐμοῖς μὴ χαιρέτω·</l>
<l n="605">ἢν δʼ ἐμοὶ καὶ τοῖσιν ἐμοῖς εὐφραίνησθʼ εὑρήμασιν,</l>
<l n="606">ἐς τὰς ὥρας τὰς ἑτέρας εὖ φρονεῖν δοκήσετε.<milestone ed="p" n="563" unit="card"/>
</l>
</sp>
</div>
<div type="strophe">
<sp>
<speaker>Χορός</speaker>
<l n="607">ὑψιμέδοντα μὲν θεῶν</l>
<l n="608">Ζῆνα τύραννον ἐς χορὸν</l>
<l n="609">πρῶτα μέγαν κικλήσκω·</l>
<l n="610">τόν τε μεγασθενῆ τριαίνης ταμίαν,</l>
<l n="611">γῆς τε καὶ ἁλμυρᾶς θαλάσσης ἄγριον μοχλευτήν·</l>
<l n="612">καὶ μεγαλώνυμον ἡμέτερον πατέρʼ</l>
<l n="613">Αἰθέρα σεμνότατον βιοθρέμμονα πάντων·</l>
<l n="614">τόν θʼ ἱππονώμαν, ὃς ὑπερλάμπροις</l>
<l n="615">ἀκτῖσιν κατέχει</l>
<l n="616">γῆς πέδον μέγας ἐν θεοῖς</l>
<l n="617">ἐν θνητοῖσί τε δαίμων.<milestone ed="p" n="575" unit="card"/>
</l>
</sp>
</div>
<div type="epirrheme">
<sp>
<speaker>Χορός</speaker>
<l n="618">ὦ σοφώτατοι θεαταὶ δεῦρο  τὸν νοῦν προσέχετε.</l>
<l n="619">ἠδικημέναι γὰρ ὑμῖν μεμφόμεσθʼ ἐναντίον·</l>
<l n="620">πλεῖστα γὰρ θεῶν ἁπάντων ὠφελούσαις τὴν πόλιν,</l>
<l n="621">δαιμόνων ἡμῖν μόναις οὐ θύετʼ οὐδὲ σπένδετε,</l>
<l n="622">αἵτινες τηροῦμεν ὑμᾶς. ἢν γὰρ ᾖ τις ἔξοδος</l>
<l n="623">μηδενὶ ξὺν νῷ, τότʼ ἢ βροντῶμεν ἢ ψακάζομεν.</l>
<l n="624">εἶτα τὸν θεοῖσιν ἐχθρὸν βυρσοδέψην Παφλαγόνα</l>
<l n="625">ἡνίχʼ ᾑρεῖσθε στρατηγόν, τὰς ὀφρῦς συνήγομεν</l>
<l n="626">κἀποιοῦμεν δεινά, βροντὴ δʼ ἐρράγη διʼ ἀστραπῆς·</l>
<l n="627">ἡ σελήνη δʼ ἐξέλειπε τὰς ὁδούς, ὁ δʼ ἥλιος</l>
<l n="628">τὴν θρυαλλίδʼ εἰς ἑαυτὸν εὐθέως ξυνελκύσας</l>
<l n="629">οὐ φανεῖν ἔφασκεν ὑμῖν, εἰ στρατηγήσει Κλέων.</l>
<l n="630">ἀλλʼ ὅμως εἵλεσθε τοῦτον. φασὶ γὰρ δυσβουλίαν</l>
<l n="631">τῇδε τῇ πόλει προσεῖναι, ταῦτα μέντοι τοὺς θεοὺς</l>
<l n="632">ἅττʼ ἂν ὑμεῖς ἐξαμάρτητʼ ἐπὶ τὸ βέλτιον τρέπειν.</l>
<l n="633">ὡς δὲ καὶ τοῦτο ξυνοίσει ῥᾳδίως διδάξομεν·</l>
<l n="634">ἢν Κλέωνα τὸν λάρον δώρων ἑλόντες καὶ κλοπῆς</l>
<l n="635">εἶτα φιμώσητε τούτου τῷ ξύλῳ τὸν αὐχένα,</l>
<l n="636">αὖθις ἐς τἀρχαῖον ὑμῖν, εἴ τι κἀξημάρτετε,</l>
<l n="637">ἐπὶ τὸ βέλτιον τὸ πρᾶγμα τῇ πόλει συνοίσεται.<milestone ed="p" n="595" unit="card"/>
</l>
</sp>
</div>
<div type="antistrophe">
<sp>
<speaker>Χορός</speaker>
<l n="638">ἀμφί μοι αὖτε Φοῖβʼ ἄναξ</l>
<l n="639">Δήλιε Κυνθίαν ἔχων</l>
<l n="640">ὑψικέρατα πέτραν,</l>
<l n="641">ἥ τʼ Ἐφέσου μάκαιρα πάγχρυσον ἔχεις</l>
<l n="642">οἶκον ἐν ᾧ κόραι σε Λυδῶν μεγάλως σέβουσιν,</l>
<l n="643">ἥ τʼ ἐπιχώριος ἡμετέρα θεὸς</l>
<l n="644">αἰγίδος ἡνίοχος πολιοῦχος Ἀθάνα,</l>
<l n="645">Παρνασσίαν θʼ ὃς κατέχων</l>
<l n="646">πέτραν σὺν πεύκαις σελαγεῖ</l>
<l n="647">Βάκχαις Δελφίσιν ἐμπρέπων,</l>
<l n="648">κωμαστὴς Διόνυσος.<milestone ed="p" n="607" unit="card"/>
</l>
</sp>
</div>
<div type="antepirrheme">
<sp>
<speaker>Χορός</speaker>
<l n="649">ἡνίχʼ ἡμεῖς δεῦρʼ ἀφορμᾶσθαι παρεσκευάσμεθα,</l>
<l n="650">ἡ σελήνη συντυχοῦσʼ ἡμῖν ἐπέστειλεν φράσαι,</l>
<l n="651">πρῶτα μὲν χαίρειν Ἀθηναίοισι καὶ τοῖς ξυμμάχοις·</l>
<l n="652">εἶτα θυμαίνειν ἔφασκε· δεινὰ γὰρ πεπονθέναι</l>
<l n="653">ὠφελοῦσʼ ὑμᾶς ἅπαντας οὐ λόγοις ἀλλʼ ἐμφανῶς.</l>
<l n="654">πρῶτα μὲν τοῦ μηνὸς ἐς δᾷδʼ οὐκ ἔλαττον ἢ δραχμήν,</l>
<l n="655">ὥστε καὶ λέγειν ἅπαντας ἐξιόντας ἑσπέρας,</l>
<l n="656">
<q>μὴ πρίῃ παῖ δᾷδʼ, ἐπειδὴ φῶς σεληναίας καλόν.</q>
</l>
<l n="657">ἄλλα τʼ εὖ δρᾶν φησιν, ὑμᾶς δʼ οὐκ ἄγειν τὰς ἡμέρας</l>
<l n="658">οὐδὲν ὀρθῶς, ἀλλʼ ἄνω τε καὶ κάτω κυδοιδοπᾶν·</l>
<l n="659">ὥστʼ ἀπειλεῖν φησιν αὐτῇ τοὺς θεοὺς ἑκάστοτε</l>
<l n="660">ἡνίκʼ ἂν ψευσθῶσι δείπνου κἀπίωσιν οἴκαδε,</l>
<l n="661">τῆς ἑορτῆς μὴ τυχόντες κατὰ λόγον τῶν ἡμερῶν.</l>
<l n="662">κᾆθʼ ὅταν θύειν δέῃ, στρεβλοῦτε καὶ δικάζετε·</l>
<l n="663">πολλάκις δʼ ἡμῶν ἀγόντων τῶν θεῶν ἀπαστίαν,</l>
<l n="664">ἡνίκʼ ἂν πενθῶμεν ἢ τὸν Μέμνονʼ ἢ Σαρπηδόνα,</l>
<l n="665">σπένδεθʼ ὑμεῖς καὶ γελᾶτʼ· ἀνθʼ ὧν λαχὼν Ὑπέρβολος</l>
<l n="666">τῆτες ἱερομνημονεῖν, κἄπειθʼ ὑφʼ ἡμῶν τῶν θεῶν</l>
<l n="667">τὸν στέφανον ἀφῃρέθη· μᾶλλον γὰρ οὕτως εἴσεται</l>
<l n="668">κατὰ σελήνην ὡς ἄγειν χρὴ τοῦ βίου τὰς ἡμέρας.<milestone ed="p" n="627" unit="card"/>
</l>
</sp>
</div>
</div>
<div type="Lyric-Scene">
<sp>
<speaker>Σωκράτης</speaker>
<l n="669">μὰ τὴν Ἀναπνοὴν μὰ τὸ Χάος μὰ τὸν Ἀέρα</l>
<l n="670">οὐκ εἶδον οὕτως ἄνδρʼ ἄγροικον οὐδένα</l>
<l n="671">οὐδʼ ἄπορον οὐδὲ σκαιὸν οὐδʼ ἐπιλήσμονα·</l>
<l n="672">ὅστις σκαλαθυρμάτιʼ ἄττα μικρὰ μανθάνων</l>
<l n="673">ταῦτʼ ἐπιλέλησται πρὶν μαθεῖν· ὅμως γε μὴν</l>
<l n="674">αὐτὸν καλῶ θύραζε δευρὶ πρὸς τὸ φῶς.</l>
<l n="675">ποῦ Στρεψιάδης; ἔξει τὸν ἀσκάντην λαβών;</l>
</sp>
<sp>
<speaker>Στρεψιάδης</speaker>
<l n="676">ἀλλʼ οὐκ ἐῶσί μʼ ἐξενεγκεῖν οἱ κόρεις.</l>
</sp>
<sp>
<speaker>Σωκράτης</speaker>
<l n="677">ἀνύσας τι κατάθου καὶ πρόσεχε τὸν νοῦν.</l>
</sp>
<sp>
<speaker>Στρεψιάδης</speaker>
<l n="678">ἰδού.</l>
</sp>
<sp>
<speaker>Σωκράτης</speaker>
<l n="679">ἄγε δὴ τί βούλει πρῶτα νυνὶ μανθάνειν</l>
<l n="680">ὧν οὐκ ἐδιδάχθης πώποτʼ οὐδέν; εἰπέ μοι.</l>
<l n="681">πότερα περὶ μέτρων ἢ περὶ ἐπῶν ἢ ῥυθμῶν;</l>
</sp>
<sp>
<speaker>Στρεψιάδης</speaker>
<l n="682">περὶ τῶν μέτρων ἔγωγʼ· ἔναγχος γάρ ποτε</l>
<l n="683">ὑπʼ ἀλφιταμοιβοῦ παρεκόπην διχοινίκῳ.</l>
</sp>
<sp>
<speaker>Σωκράτης</speaker>
<l n="684">οὐ τοῦτʼ ἐρωτῶ σʼ, ἀλλʼ ὅ τι κάλλιστον μέτρον</l>
<l n="685">ἡγεῖ· πότερα τὸ τρίμετρον ἢ τὸ τετράμετρον;</l>
</sp>
<sp>
<speaker>Στρεψιάδης</speaker>
<l n="686">ἐγὼ μὲν οὐδὲν πρότερον ἡμιεκτέου.</l>
</sp>
<sp>
<speaker>Σωκράτης</speaker>
<l n="687">οὐδὲν λέγεις ὦνθρωπε.</l>
</sp>
<sp>
<speaker>Στρεψιάδης</speaker>
<l n="688">περίδου νυν ἐμοί,</l>
<l n="689">εἰ μὴ τετράμετρόν ἐστιν ἡμιεκτέον.</l>
</sp>
<sp>
<speaker>Σωκράτης</speaker>
<l n="690">ἐς κόρακας, ὡς ἄγροικος εἶ καὶ δυσμαθής.</l>
<l n="691">ταχύ γʼ ἂν δύναιο μανθάνειν περὶ ῥυθμῶν.</l>
</sp>
<sp>
<speaker>Στρεψιάδης</speaker>
<l n="692">τί δέ μʼ ὠφελήσουσʼ οἱ ῥυθμοὶ πρὸς τἄλφιτα;</l>
</sp>
<sp>
<speaker>Σωκράτης</speaker>
<l n="693">πρῶτον μὲν εἶναι κομψὸν ἐν συνουσίᾳ,</l>
<l n="694">ἐπαΐονθʼ ὁποῖός ἐστι τῶν ῥυθμῶν</l>
<l n="695">κατʼ ἐνόπλιον, χὠποῖος αὖ κατὰ δάκτυλον.</l>
</sp>
<sp>
<speaker>Στρεψιάδης</speaker>
<l n="696">κατὰ δάκτυλον; νὴ τὸν Δίʼ, ἀλλʼ οἶδʼ.</l>
</sp>
<sp>
<speaker>Σωκράτης</speaker>
<l n="697">εἰπὲ δή.</l>
</sp>
<sp>
<speaker>Στρεψιάδης</speaker>
<l n="698">τίς ἄλλος ἀντὶ τουτουὶ τοῦ δακτύλου;</l>
<l n="699">πρὸ τοῦ μέν, ἔτʼ ἐμοῦ παιδὸς ὄντος, οὑτοσί.</l>
</sp>
<sp>
<speaker>Σωκράτης</speaker>
<l n="700">ἀγρεῖος εἶ καὶ σκαιός.</l>
</sp>
<sp>
<speaker>Στρεψιάδης</speaker>
<l n="701">οὐ γὰρ ᾠζυρὲ</l>
<l n="702">τούτων ἐπιθυμῶ μανθάνειν οὐδέν.</l>
</sp>
<sp>
<speaker>Σωκράτης</speaker>
<l n="703">τί δαί;</l>
</sp>
<sp>
<speaker>Στρεψιάδης</speaker>
<l n="704">ἐκεῖνʼ ἐκεῖνο, τὸν ἀδικώτατον λόγον.<milestone ed="p" n="658" unit="card"/>
</l>
</sp>
<sp>
<speaker>Σωκράτης</speaker>
<l n="705">ἀλλʼ ἕτερα δεῖ σε πρότερα τούτου μανθάνειν,</l>
<l n="706">τῶν τετραπόδων ἅττʼ ἐστὶν ὀρθῶς ἄρρενα.</l>
</sp>
<sp>
<speaker>Στρεψιάδης</speaker>
<l n="707">ἀλλʼ οἶδʼ ἔγωγε τἄρρενʼ, εἰ μὴ μαίνομαι·</l>
<l n="708">κριὸς τράγος ταῦρος κύων ἀλεκτρυών.</l>
</sp>
<sp>
<speaker>Σωκράτης</speaker>
<l n="709">ὁρᾷς ὃ πάσχεις; τήν τε θήλειαν καλεῖς</l>
<l n="710">ἀλεκτρυόνα κατὰ ταὐτὸ καὶ τὸν ἄρρενα.</l>
</sp>
<sp>
<speaker>Στρεψιάδης</speaker>
<l n="711">πῶς δὴ φέρʼ;</l>
</sp>
<sp>
<speaker>Σωκράτης</speaker>
<l n="712">ὅπως; ἀλεκτρυὼν κἀλεκτρυών.</l>
</sp>
<sp>
<speaker>Στρεψιάδης</speaker>
<l n="713">νὴ τὸν Ποσειδῶ. νῦν δὲ πῶς με χρὴ καλεῖν;</l>
</sp>
<sp>
<speaker>Σωκράτης</speaker>
<l n="714">ἀλεκτρύαιναν, τὸν δʼ ἕτερον ἀλέκτορα.</l>
</sp>
<sp>
<speaker>Στρεψιάδης</speaker>
<l n="715">ἀλεκτρύαιναν; εὖ γε νὴ τὸν Ἀέρα·</l>
<l n="716">ὥστʼ ἀντὶ τούτου τοῦ διδάγματος μόνου</l>
<l n="717">διαλφιτώσω σου κύκλῳ τὴν κάρδοπον.</l>
</sp>
<sp>
<speaker>Σωκράτης</speaker>
<l n="718">ἰδοὺ μάλʼ αὖθις τοῦθʼ ἕτερον· τὴν κάρδοπον</l>
<l n="719">ἄρρενα καλεῖς θήλειαν οὖσαν.</l>
</sp>
<sp>
<speaker>Στρεψιάδης</speaker>
<l n="720">τῷ τρόπῳ</l>
<l n="721">ἄρρενα καλῶ ʼγὼ κάρδοπον;</l>
</sp>
<sp>
<speaker>Σωκράτης</speaker>
<l n="722">μάλιστά γε,</l>
<l n="723">ὥσπερ γε καὶ Κλεώνυμον.</l>
</sp>
<sp>
<speaker>Στρεψιάδης</speaker>
<l n="724">πῶς δή; φράσον.</l>
</sp>
<sp>
<speaker>Σωκράτης</speaker>
<l n="725">ταὐτὸν δύναταί σοι κάρδοπος Κλεωνύμῳ.</l>
</sp>
<sp>
<speaker>Στρεψιάδης</speaker>
<l n="726">ἀλλʼ ὦγάθʼ οὐδʼ ἦν κάρδοπος Κλεωνύμῳ,</l>
<l n="727">ἀλλʼ ἐν θυείᾳ στρογγύλῃ γʼ ἂν ἐμάττετο.</l>
<l n="728">ἀτὰρ τὸ λοιπὸν πῶς με χρὴ καλεῖν;</l>
</sp>
<sp>
<speaker>Σωκράτης</speaker>
<l n="729">ὅπως;</l>
<l n="730">τὴν καρδόπην, ὥσπερ καλεῖς τὴν Σωστράτην.</l>
</sp>
<sp>
<speaker>Στρεψιάδης</speaker>
<l n="731">τὴν καρδόπην θήλειαν;</l>
</sp>
<sp>
<speaker>Σωκράτης</speaker>
<l n="732">ὀρθῶς γὰρ λέγεις.</l>
</sp>
<sp>
<speaker>Στρεψιάδης</speaker>
<l n="733">ἐκεῖνο δʼ ἦν ἄν, καρδόπη, Κλεωνύμη.</l>
</sp>
<sp>
<speaker>Σωκράτης</speaker>
<l n="734">ἔτι δή γε περὶ τῶν ὀνομάτων μαθεῖν σε δεῖ,</l>
<l n="735">ἅττʼ ἄρρενʼ ἐστίν, ἅττα δʼ αὐτῶν θήλεα.</l>
</sp>
<sp>
<speaker>Στρεψιάδης</speaker>
<l n="736">ἀλλʼ οἶδʼ ἔγωγʼ ἃ θήλεʼ ἐστίν.</l>
</sp>
<sp>
<speaker>Σωκράτης</speaker>
<l n="737">εἰπὲ δή.</l>
</sp>
<sp>
<speaker>Στρεψιάδης</speaker>
<l n="738">Λύσιλλα Φίλιννα Κλειταγόρα Δημητρία.</l>
</sp>
<sp>
<speaker>Σωκράτης</speaker>
<l n="739">ἄρρενα δὲ ποῖα τῶν ὀνομάτων;</l>
</sp>
<sp>
<speaker>Στρεψιάδης</speaker>
<l n="740">μυρία.</l>
<l n="741">Φιλόξενος Μελησίας Ἀμυνίας.</l>
</sp>
<sp>
<speaker>Σωκράτης</speaker>
<l n="742">ἀλλʼ ὦ πόνηρε ταῦτά γʼ ἐστʼ οὐκ ἄρρενα.</l>
</sp>
<sp>
<speaker>Στρεψιάδης</speaker>
<l n="743">οὐκ ἄρρενʼ ὑμῖν ἐστιν;</l>
</sp>
<sp>
<speaker>Σωκράτης</speaker>
<l n="744">οὐδαμῶς γʼ, ἐπεὶ</l>
<l n="745">πῶς ἂν καλέσειας ἐντυχὼν Ἀμυνίᾳ;</l>
</sp>
<sp>
<speaker>Στρεψιάδης</speaker>
<l n="746">ὅπως ἄν; ὡδί, δεῦρο δεῦρʼ Ἀμυνία.</l>
</sp>
<sp>
<speaker>Σωκράτης</speaker>
<l n="747">ὁρᾷς; γυναῖκα τὴν Ἀμυνίαν καλεῖς.</l>
</sp>
<sp>
<speaker>Στρεψιάδης</speaker>
<l n="748">οὔκουν δικαίως ἥτις οὐ στρατεύεται;</l>
<l n="749">ἀτὰρ τί ταῦθʼ ἃ πάντες ἴσμεν μανθάνω;</l>
</sp>
<sp>
<speaker>Σωκράτης</speaker>
<l n="750">οὐδὲν μὰ Δίʼ ἀλλὰ κατακλινεὶς δευρὶ —</l>
</sp>
<sp>
<speaker>Στρεψιάδης</speaker>
<l n="751">τί δρῶ;</l>
</sp>
<sp>
<speaker>Σωκράτης</speaker>
<l n="752">ἐκφρόντισόν τι τῶν σεαυτοῦ πραγμάτων.</l>
</sp>
<sp>
<speaker>Στρεψιάδης</speaker>
<l n="753">μὴ δῆθʼ ἱκετεύω σʼ ἐνγεταῦθʼ· ἀλλʼ εἴ γε χρή,</l>
<l n="754">χαμαί μʼ ἔασον αὐτὰ ταῦτʼ ἐκφροντίσαι.</l>
</sp>
<sp>
<speaker>Σωκράτης</speaker>
<l n="755">οὐκ ἔστι παρὰ ταῦτʼ ἄλλα.</l>
</sp>
<sp>
<speaker>Στρεψιάδης</speaker>
<l n="756">κακοδαίμων ἐγώ,</l>
<l n="757">οἵαν δίκην τοῖς κόρεσι δώσω τήμερον.<milestone ed="p" n="700" unit="card"/>
</l>
</sp>
<div type="strophe">
<sp>
<speaker>Χορός</speaker>
<l n="758">φρόντιζε δὴ καὶ διάθρει πάντα τρόπον τε σαυτὸν</l>
<l n="759">στρόβει πυκνώσας.</l>
<l n="760">ταχὺς δʼ, ὅταν εἰς ἄπορον πέσῃς,</l>
<l n="761">ἐπʼ ἄλλο πήδα</l>
<l n="762">νόημα φρενός· ὕπνος δʼ ἀπέστω γλυκύθυμος ὀμμάτων.</l>
<milestone ed="p" n="707" unit="card"/>
</sp>
</div>
<div type="iambics">
<sp>
<speaker>Στρεψιάδης</speaker>
<l n="763">ἀτταταῖ ἀτταταῖ.</l>
</sp>
<sp>
<speaker>Χορός</speaker>
<l n="764">τί πάσχεις; τί κάμνεις;</l>
</sp>
<sp>
<speaker>Στρεψιάδης</speaker>
<l n="765">ἀπόλλυμαι δείλαιος· ἐκ τοῦ σκίμποδος</l>
<l n="766">δάκνουσί μʼ ἐξέρποντες οἱ Κορίνθιοι,</l>
<l n="767">καὶ τὰς πλευρὰς δαρδάπτουσιν</l>
<l n="768">καὶ τὴν ψυχὴν ἐκπίνουσιν</l>
<l n="769">καὶ τοὺς ὄρχεις ἐξέλκουσιν</l>
<l n="770">καὶ τὸν πρωκτὸν διορύττουσιν,</l>
<l n="771">καί μʼ ἀπολοῦσιν.</l>
</sp>
<sp>
<speaker>Χορός</speaker>
<l n="772">μή νυν βαρέως ἄλγει λίαν.</l>
</sp>
<sp>
<speaker>Στρεψιάδης</speaker>
<l n="773">καὶ πῶς; ὅτε μου</l>
<l n="774">φροῦδα τὰ χρήματα, φρούδη χροιά,</l>
<l n="775">φρούδη ψυχή, φρούδη δʼ ἐμβάς·</l>
<l n="776">καὶ πρὸς τούτοις ἔτι τοῖσι κακοῖς</l>
<l n="777">φρουρᾶς ᾄδων</l>
<l n="778">ὀλίγου φροῦδος γεγένημαι.</l>
</sp>
<sp>
<speaker>Σωκράτης</speaker>
<l n="779">οὗτος τί ποιεῖς; οὐχὶ φροντίζεις;</l>
</sp>
<sp>
<speaker>Στρεψιάδης</speaker>
<l n="780">ἐγώ;</l>
<l n="781">νὴ τὸν Ποσειδῶ.</l>
</sp>
<sp>
<speaker>Σωκράτης</speaker>
<l n="782">καὶ τί δῆτʼ ἐφρόντισας;</l>
</sp>
<sp>
<speaker>Στρεψιάδης</speaker>
<l n="783">ὑπὸ τῶν κόρεων εἴ μού τι περιλειφθήσεται.</l>
</sp>
<sp>
<speaker>Σωκράτης</speaker>
<l n="784">ἀπολεῖ κάκιστʼ.</l>
</sp>
<sp>
<speaker>Στρεψιάδης</speaker>
<l n="785">ἀλλʼ ὦγάθʼ ἀπόλωλʼ ἀρτίως.</l>
</sp>
<sp>
<speaker>Σωκράτης</speaker>
<l n="786">οὐ μαλθακιστέʼ ἀλλὰ περικαλυπτέα.</l>
<l n="787">ἐξευρετέος γὰρ νοῦς ἀποστερητικὸς</l>
<l n="788">κἀπαιόλημʼ.</l>
</sp>
<sp>
<speaker>Στρεψιάδης</speaker>
<l n="789">οἴμοι τίς ἂν δῆτʼ ἐπιβάλοι</l>
<l n="790">ἐξ ἀρνακίδων γνώμην ἀποστερητρίδα;<milestone ed="p" n="731" unit="card"/>
</l>
</sp>
<sp>
<speaker>Σωκράτης</speaker>
<l n="791">φέρε νυν ἀθρήσω πρῶτον ὅ τι δρᾷ τουτονί.</l>
<l n="792">οὗτος καθεύδεις;</l>
</sp>
<sp>
<speaker>Στρεψιάδης</speaker>
<l n="793">μὰ τὸν Ἀπόλλω ʼγὼ μὲν οὔ.</l>
</sp>
<sp>
<speaker>Σωκράτης</speaker>
<l n="794">ἔχεις τι;</l>
</sp>
<sp>
<speaker>Στρεψιάδης</speaker>
<l n="795">μὰ Δίʼ οὐ δῆτʼ ἔγωγʼ.</l>
</sp>
<sp>
<speaker>Σωκράτης</speaker>
<l n="796">οὐδὲν</l>
<l n="797">πάνυ;</l>
</sp>
<sp>
<speaker>Στρεψιάδης</speaker>
<l n="798">οὐδέν γε πλὴν ἢ τὸ πέος ἐν τῇ δεξιᾷ.</l>
</sp>
<sp>
<speaker>Σωκράτης</speaker>
<l n="799">οὐκ ἐγκαλυψάμενος ταχέως τι φροντιεῖς;</l>
</sp>
<sp>
<speaker>Στρεψιάδης</speaker>
<l n="800">περὶ τοῦ; σὺ γάρ μοι τοῦτο φράσον ὦ Σώκρατες.</l>
</sp>
<sp>
<speaker>Σωκράτης</speaker>
<l n="801">αὐτὸς ὅ τι βούλει πρῶτος ἐξευρὼν λέγε.</l>
</sp>
<sp>
<speaker>Στρεψιάδης</speaker>
<l n="802">ἀκήκοας μυριάκις ἁγὼ βούλομαι,</l>
<l n="803">περὶ τῶν τόκων, ὅπως ἂν ἀποδῶ μηδενί.</l>
</sp>
<sp>
<speaker>Σωκράτης</speaker>
<l n="804">ἴθι νῦν καλύπτου καὶ σχάσας τὴν φροντίδα</l>
<l n="805">λεπτὴν κατὰ μικρὸν περιφρόνει τὰ πράγματα,</l>
<l n="806">ὀρθῶς διαιρῶν καὶ σκοπῶν.</l>
</sp>
<sp>
<speaker>Στρεψιάδης</speaker>
<l n="807">οἴμοι τάλας.</l>
</sp>
<sp>
<speaker>Σωκράτης</speaker>
<l n="808">ἔχʼ ἀτρέμα· κἂν ἀπορῇς τι τῶν νοημάτων,</l>
<l n="809">ἀφεὶς ἄπελθε, <del>καὶ</del> κατὰ τὴν γνώμην πάλιν</l>
<l n="810">κίνησον αὖθις αὐτὸ καὶ ζυγώθρισον.</l>
</sp>
<sp>
<speaker>Στρεψιάδης</speaker>
<l n="811">ὦ Σωκρατίδιον φίλτατον.</l>
</sp>
<sp>
<speaker>Σωκράτης</speaker>
<l n="812">τί ὦ γέρον;</l>
</sp>
<sp>
<speaker>Στρεψιάδης</speaker>
<l n="813">ἔχω τόκου γνώμην ἀποστερητικήν.</l>
</sp>
<sp>
<speaker>Σωκράτης</speaker>
<l n="814">ἐπίδειξον αὐτήν.</l>
</sp>
<sp>
<speaker>Στρεψιάδης</speaker>
<l n="815">εἰπὲ δή νύν μοι —</l>
</sp>
<sp>
<speaker>Σωκράτης</speaker>
<l n="816">τὸ τί;</l>
</sp>
<sp>
<speaker>Στρεψιάδης</speaker>
<l n="817">γυναῖκα φαρμακίδʼ εἰ πριάμενος Θετταλὴν</l>
<l n="818">καθέλοιμι νύκτωρ τὴν σελήνην, εἶτα δὴ</l>
<l n="819">αὐτὴν καθείρξαιμʼ ἐς λοφεῖον στρογγύλον,</l>
<l n="820">ὥσπερ κάτοπτρον, κᾆτα τηροίην ἔχων —</l>
</sp>
<sp>
<speaker>Σωκράτης</speaker>
<l n="821">τί δῆτα τοῦτʼ ἂν ὠφελήσειέν σʼ;</l>
</sp>
<sp>
<speaker>Στρεψιάδης</speaker>
<l n="822">ὅ τι;</l>
<l n="823">εἰ μηκέτʼ ἀνατέλλοι σελήνη μηδαμοῦ,</l>
<l n="824">οὐκ ἂν ἀποδοίην τοὺς τόκους.</l>
</sp>
<sp>
<speaker>Σωκράτης</speaker>
<l n="825">ὁτιὴ τί δή;</l>
</sp>
<sp>
<speaker>Στρεψιάδης</speaker>
<l n="826">ὁτιὴ κατὰ μῆνα τἀγύριον δανείζεται.</l>
</sp>
<sp>
<speaker>Σωκράτης</speaker>
<l n="827">εὖ γʼ· ἀλλʼ ἕτερον αὖ σοι προβαλῶ τι δεξιόν.</l>
<l n="828">εἴ σοι γράφοιτο πεντετάλαντός τις δίκη,</l>
<l n="829">ὅπως ἂν αὐτὴν ἀφανίσειας εἰπέ μοι.</l>
</sp>
<sp>
<speaker>Στρεψιάδης</speaker>
<l n="830">ὅπως; ὅπως; οὐκ οἶδʼ· ἀτὰρ ζητητέον.</l>
</sp>
<sp>
<speaker>Σωκράτης</speaker>
<l n="831">μή νυν περὶ σαυτὸν εἶλλε τὴν γνώμην ἀεί,</l>
<l n="832">ἀλλʼ ἀποχάλα τὴν φροντίδʼ ἐς τὸν ἀέρα</l>
<l n="833">λινόδετον ὥσπερ μηλολόνθην τοῦ ποδός.</l>
</sp>
<sp>
<speaker>Στρεψιάδης</speaker>
<l n="834">ηὕρηκʼ ἀφάνισιν τῆς δίκης σοφωτάτην,</l>
<l n="835">ὥστʼ αὐτὸν ὁμολογεῖν σʼ ἐμοί.</l>
</sp>
<sp>
<speaker>Σωκράτης</speaker>
<l n="836">ποίαν τινά;</l>
</sp>
<sp>
<speaker>Στρεψιάδης</speaker>
<l n="837">ἤδη παρὰ τοῖσι φαρμακοπώλαις τὴν λίθον</l>
<l n="838">ταύτην ἑόρακας τὴν καλήν, τὴν διαφανῆ,</l>
<l n="839">ἀφʼ ἧς τὸ πῦρ ἅπτουσι;</l>
</sp>
<sp>
<speaker>Σωκράτης</speaker>
<l n="840">τὴν ὕαλον λέγεις;</l>
</sp>
<sp>
<speaker>Στρεψιάδης</speaker>
<l n="841">ἔγωγε. φέρε τί δῆτʼ ἄν, εἰ ταύτην λαβών,</l>
<l n="842">ὁπότε γράφοιτο τὴν δίκην ὁ γραμματεύς,</l>
<l n="843">ἀπωτέρω στὰς ὧδε πρὸς τὸν ἥλιον</l>
<l n="844">τὰ γράμματʼ ἐκτήξαιμι τῆς ἐμῆς δίκης;</l>
</sp>
<sp>
<speaker>Σωκράτης</speaker>
<l n="845">σοφῶς γε νὴ τὰς Χάριτας.</l>
</sp>
<sp>
<speaker>Στρεψιάδης</speaker>
<l n="846">οἴμʼ ὡς ἥδομαι</l>
<l n="847">ὅτι πεντετάλαντος διαγέγραπταί μοι δίκη.</l>
</sp>
<sp>
<speaker>Σωκράτης</speaker>
<l n="848">ἄγε δὴ ταχέως τουτὶ ξυνάρπασον.</l>
</sp>
<sp>
<speaker>Στρεψιάδης</speaker>
<l n="849">τὸ τί;<milestone ed="p" n="776" unit="card"/>
</l>
</sp>
<sp>
<speaker>Σωκράτης</speaker>
<l n="850">ὅπως ἀποστρέψαιʼ ἂν ἀντιδικῶν δίκην</l>
<l n="851">μέλλων ὀφλήσειν μὴ παρόντων μαρτύρων.</l>
</sp>
<sp>
<speaker>Στρεψιάδης</speaker>
<l n="852">φαυλότατα καὶ ῥᾷστʼ.</l>
</sp>
<sp>
<speaker>Σωκράτης</speaker>
<l n="853">εἰπὲ δή.</l>
</sp>
<sp>
<speaker>Στρεψιάδης</speaker>
<l n="854">καὶ δὴ λέγω.</l>
<l n="855">εἰ πρόσθεν ἔτι μιᾶς ἐνεστώσης δίκης,</l>
<l n="856">πρὶν τὴν ἐμὴν καλεῖσθʼ, ἀπαγξαίμην τρέχων.</l>
</sp>
<sp>
<speaker>Σωκράτης</speaker>
<l n="857">οὐδὲν λέγεις.</l>
</sp>
<sp>
<speaker>Στρεψιάδης</speaker>
<l n="858">νὴ τοὺς θεοὺς ἔγωγʼ, ἐπεὶ</l>
<l n="859">οὐδεὶς κατʼ ἐμοῦ τεθνεῶτος εἰσάξει δίκην.</l>
</sp>
<sp>
<speaker>Σωκράτης</speaker>
<l n="860">ὑθλεῖς· ἄπερρʼ, οὐκ ἂν διδάξαιμʼ ἄν σʼ ἔτι.</l>
</sp>
<sp>
<speaker>Στρεψιάδης</speaker>
<l n="861">ὁτιὴ τί; ναὶ πρὸς τῶν θεῶν ὦ Σώκρατες.</l>
</sp>
<sp>
<speaker>Σωκράτης</speaker>
<l n="862">ἀλλʼ εὐθὺς ἐπιλήθει σύ γʼ ἅττʼ ἂν καὶ μάθῃς·</l>
<l n="863">ἐπεὶ τί νυνὶ πρῶτον ἐδιδάχθης; λέγε.</l>
</sp>
<sp>
<speaker>Στρεψιάδης</speaker>
<l n="864">φέρʼ ἴδω τί μέντοι πρῶτον ἦν; τί πρῶτον ἦν;</l>
<l n="865">τίς ἦν ἐν ᾗ ʼματτόμεθα μέντοι τἄλφιτα;</l>
<l n="866">οἴμοι τίς ἦν;</l>
</sp>
<sp>
<speaker>Σωκράτης</speaker>
<l n="867">οὐκ ἐς κόρακας ἀποφθερεῖ,</l>
<l n="868">ἐπιλησμότατον καὶ σκαιότατον γερόντιον;</l>
</sp>
<sp>
<speaker>Στρεψιάδης</speaker>
<l n="869">οἴμοι τί οὖν δῆθʼ ὁ κακοδαίμων πείσομαι;</l>
<l n="870">ἀπὸ γὰρ ὀλοῦμαι μὴ μαθὼν γλωττοστροφεῖν.</l>
<l n="871">ἀλλʼ ὦ Νεφέλαι χρηστόν τι συμβουλεύσατε.</l>
</sp>
<sp>
<speaker>Χορός</speaker>
<l n="872">ἡμεῖς μὲν ὦ πρεσβῦτα συμβουλεύομεν,</l>
<l n="873">εἴ σοί τις υἱός ἐστιν ἐκτεθραμμένος,</l>
<l n="874">πέμπειν ἐκεῖνον ἀντὶ σαυτοῦ μανθάνειν.</l>
</sp>
<sp>
<speaker>Στρεψιάδης</speaker>
<l n="875">ἀλλʼ ἔστʼ ἔμοιγʼ υἱὸς καλός τε κἀγαθός·</l>
<l n="876">ἀλλʼ οὐκ ἐθέλει γὰρ μανθάνειν. τί ἐγὼ πάθω;</l>
</sp>
<sp>
<speaker>Χορός</speaker>
<l n="877">σὺ δʼ ἐπιτρέπεις;</l>
</sp>
<sp>
<speaker>Στρεψιάδης</speaker>
<l n="878">εὐσωματεῖ γὰρ καὶ σφριγᾷ,</l>
<l n="879">κἄστʼ ἐκ γυναικῶν εὐπτέρων τῶν Κοισύρας.</l>
<l n="880">ἀτὰρ μέτειμί γʼ αὐτόν· ἢν δὲ μὴ ʼθέλῃ,</l>
<l n="881">οὐκ ἔσθʼ ὅπως οὐκ ἐξελῶ κʼ τῆς οἰκίας.</l>
<l n="882">ἀλλʼ ἐπανάμεινόν μʼ ὀλίγον εἰσελθὼν χρόνον.<milestone ed="p" n="804" unit="card"/>
</l>
</sp>
</div>
<div type="antistrophe">
<sp>
<speaker>Χορός</speaker>
<l n="883">ἆρʼ αἰσθάνει πλεῖστα διʼ ἡμᾶς ἀγάθʼ αὐτίχʼ ἕξων</l>
<l n="884">μόνας θεῶν; ὡς</l>
<l n="885">ἕτοιμος ὅδʼ ἐστὶν ἅπαντα δρᾶν</l>
<l n="886">ὅσʼ ἂν κελεύῃς.</l>
<l n="887">σὺ δʼ ἀνδρὸς ἐκπεπληγμένου καὶ φανερῶς ἐπηρμένου</l>
<l n="888">γνοὺς ἀπολάψεις ὅ τι πλεῖστον δύνασαι,</l>
<l n="889">ταχέως· φιλεῖ γάρ πως τὰ τοιαῦθʼ ἑτέρᾳ τρέπεσθαι.<milestone ed="p" n="814" unit="card"/>
</l>
</sp>
</div>
<div type="iambics">
<sp>
<speaker>Στρεψιάδης</speaker>
<l n="890">οὔτοι μὰ τὴν Ὁμίχλην ἔτʼ ἐνταυθοῖ μενεῖς·</l>
<l n="891">ἀλλʼ ἔσθιʼ ἐλθὼν τοὺς Μεγακλέους κίονας.</l>
</sp>
<sp>
<speaker>Φειδιππίδης</speaker>
<l n="892">ὦ δαιμόνιε, τί χρῆμα πάσχεις ὦ πάτερ;</l>
<l n="893">οὐκ εὖ φρονεῖς μὰ τὸν Δία τὸν Ὀλύμπιον.</l>
</sp>
<sp>
<speaker>Στρεψιάδης</speaker>
<l n="894">ἰδού γʼ ἰδού, Δίʼ Ὀλύμπιον· τῆς μωρίας,</l>
<l n="895">τὸν Δία νομίζειν ὄντα τηλικουτονί.</l>
</sp>
<sp>
<speaker>Φειδιππίδης</speaker>
<l n="896">τί δὲ τοῦτʼ ἐγέλασας ἐτεόν;</l>
</sp>
<sp>
<speaker>Στρεψιάδης</speaker>
<l n="897">ἐνθυμούμενος</l>
<l n="898">ὅτι παιδάριον εἶ καὶ φρονεῖς ἀρχαιϊκά.</l>
<l n="899">ὅμως γε μὴν πρόσελθʼ, ἵνʼ εἰδῇς πλείονα,</l>
<l n="900">καί σοι φράσω τι πρᾶγμʼ ὃ μαθὼν ἀνὴρ ἔσει.</l>
<l n="901">ὅπως δὲ τοῦτο μὴ διδάξεις μηδένα.</l>
</sp>
<sp>
<speaker>Φειδιππίδης</speaker>
<l n="902">ἰδού· τί ἔστιν;</l>
</sp>
<sp>
<speaker>Στρεψιάδης</speaker>
<l n="903">ὤμοσας νυνὶ Δία.</l>
</sp>
<sp>
<speaker>Φειδιππίδης</speaker>
<l n="904">ἔγωγʼ.</l>
</sp>
<sp>
<speaker>Στρεψιάδης</speaker>
<l n="905">ὁρᾷς οὖν ὡς ἀγαθὸν τὸ μανθάνειν;</l>
<l n="906">οὐκ ἔστιν ὦ Φειδιππίδη Ζεύς.</l>
</sp>
<sp>
<speaker>Φειδιππίδης</speaker>
<l n="907">ἀλλὰ τίς;</l>
</sp>
<sp>
<speaker>Στρεψιάδης</speaker>
<l n="908">Δῖνος βασιλεύει τὸν Δίʼ ἐξεληλακώς.</l>
</sp>
<sp>
<speaker>Φειδιππίδης</speaker>
<l n="909">αἰβοῖ τί ληρεῖς;</l>
</sp>
<sp>
<speaker>Στρεψιάδης</speaker>
<l n="910">ἴσθι τοῦθʼ οὕτως ἔχον.</l>
</sp>
<sp>
<speaker>Φειδιππίδης</speaker>
<l n="911">τίς φησι ταῦτα;</l>
</sp>
<sp>
<speaker>Στρεψιάδης</speaker>
<l n="912">Σωκράτης ὁ Μήλιος</l>
<l n="913">καὶ Χαιρεφῶν, ὃς οἶδε τὰ ψυλλῶν ἴχνη.</l>
</sp>
<sp>
<speaker>Φειδιππίδης</speaker>
<l n="914">σὺ δʼ ἐς τοσοῦτον τῶν μανιῶν ἐλήλυθας</l>
<l n="915">ὥστʼ ἀνδράσιν πείθει χολῶσιν;</l>
</sp>
<sp>
<speaker>Στρεψιάδης</speaker>
<l n="916">εὐστόμει</l>
<l n="917">καὶ μηδὲν εἴπῃς φλαῦρον ἄνδρας δεξιοὺς</l>
<l n="918">καὶ νοῦν ἔχοντας· ὧν ὑπὸ τῆς φειδωλίας</l>
<l n="919">ἀπεκείρατʼ οὐδεὶς πώποτʼ οὐδʼ ἠλείψατο,</l>
<l n="920">οὐδʼ ἐς βαλανεῖον ἦλθε λουσόμενος· σὺ δὲ</l>
<l n="921">ὥσπερ τεθνεῶτος καταλόει μου τὸν βίον.</l>
<l n="922">ἀλλʼ ὡς τάχιστʼ ἐλθὼν ὑπὲρ ἐμοῦ μάνθανε.</l>
</sp>
<sp>
<speaker>Φειδιππίδης</speaker>
<l n="923">τί δʼ ἂν παρʼ ἐκείνων καὶ μάθοι χρηστόν τις ἄν;</l>
</sp>
<sp>
<speaker>Στρεψιάδης</speaker>
<l n="924">ἄληθες; ὅσαπερ ἔστʼ ἐν ἀνθρώποις σοφά·</l>
<l n="925">γνώσει δὲ σαυτὸν ὡς ἀμαθὴς εἶ καὶ παχύς.</l>
<l n="926">ἀλλʼ ἐπανάμεινόν μʼ ὀλίγον ἐνταυθοῖ χρόνον.</l>
</sp>
<sp>
<speaker>Φειδιππίδης</speaker>
<l n="927">οἴμοι τί δράσω παραφρονοῦντος τοῦ πατρός;</l>
<l n="928">πότερον παρανοίας αὐτὸν εἰσαγαγὼν ἕλω,</l>
<l n="929">ἢ τοῖς σοροπηγοῖς τὴν μανίαν αὐτοῦ φράσω;</l>
</sp>
<sp>
<speaker>Στρεψιάδης</speaker>
<l n="930">φέρʼ ἴδω, σὺ τοῦτον τί ὀνομάζεις; εἰπέ μοι.</l>
</sp>
<sp>
<speaker>Φειδιππίδης</speaker>
<l n="931">ἀλεκτρυόνα.</l>
</sp>
<sp>
<speaker>Στρεψιάδης</speaker>
<l n="932">καλῶς γε. ταυτηνὶ δὲ τί;</l>
</sp>
<sp>
<speaker>Φειδιππίδης</speaker>
<l n="933">ἀλεκτρυόνʼ.</l>
</sp>
<sp>
<speaker>Στρεψιάδης</speaker>
<l n="934">ἄμφω ταὐτό; καταγέλαστος εἶ.</l>
<l n="935">μή νυν τὸ λοιπόν, ἀλλὰ τήνδε μὲν καλεῖν</l>
<l n="936">ἀλεκτρύαιναν τουτονὶ δʼ ἀλέκτορα.</l>
</sp>
<sp>
<speaker>Φειδιππίδης</speaker>
<l n="937">ἀλεκτρύαιναν; ταῦτʼ ἔμαθες τὰ δεξιὰ</l>
<l n="938">εἴσω παρελθὼν ἄρτι παρὰ τοὺς γηγενεῖς;<milestone ed="p" n="854" unit="card"/>
</l>
</sp>
<sp>
<speaker>Στρεψιάδης</speaker>
<l n="939">χἄτερά γε πόλλʼ· ἀλλʼ ὅ τι μάθοιμʼ ἑκάστοτε,</l>
<l n="940">ἐπελανθανόμην ἂν εὐθὺς ὑπὸ πλήθους ἐτῶν.</l>
</sp>
<sp>
<speaker>Φειδιππίδης</speaker>
<l n="941">διὰ ταῦτα δὴ καὶ θοἰμάτιον ἀπώλεσας;</l>
</sp>
<sp>
<speaker>Στρεψιάδης</speaker>
<l n="942">ἀλλʼ οὐκ ἀπολώλεκʼ, ἀλλὰ καταπεφρόντικα.</l>
</sp>
<sp>
<speaker>Φειδιππίδης</speaker>
<l n="943">τὰς δʼ ἐμβάδας ποῖ τέτροφας ὦνόητε σύ;</l>
</sp>
<sp>
<speaker>Στρεψιάδης</speaker>
<l n="944">ὥσπερ Περικλέης ἐς τὸ δέον ἀπώλεσα.</l>
<l n="945">ἀλλʼ ἴθι βάδιζʼ, ἴωμεν· εἶτα τῷ πατρὶ</l>
<l n="946">πιθόμενος ἐξάμαρτε· κἀγώ τοί ποτε,</l>
<l n="947">οἶδʼ, ἑξέτει σοι τραυλίσαντι πιθόμενος,</l>
<l n="948">ὃν πρῶτον ὀβολὸν ἔλαβον ἡλιαστικόν,</l>
<l n="949">τούτου ʼπριάμην σοι Διασίοις ἁμαξίδα.</l>
</sp>
<sp>
<speaker>Φειδιππίδης</speaker>
<l n="950">ἦ μὴν σὺ τούτοις τῷ χρόνῳ ποτʼ ἀχθέσει.</l>
</sp>
<sp>
<speaker>Στρεψιάδης</speaker>
<l n="951">εὖ γʼ ὅτι ἐπείσθης. δεῦρο δεῦρʼ ὦ Σώκρατες,</l>
<l n="952">ἔξελθʼ· ἄγω γάρ σοι τὸν υἱὸν τουτονὶ</l>
<l n="953">ἄκοντʼ ἀναπείσας.</l>
</sp>
<sp>
<speaker>Σωκράτης</speaker>
<l n="954">νηπύτιος γάρ ἐστʼ ἔτι,</l>
<l n="955">καὶ τῶν κρεμαθρῶν οὔπω τρίβων τῶν ἐνθάδε.</l>
</sp>
<sp>
<speaker>Φειδιππίδης</speaker>
<l n="956">αὐτὸς τρίβων εἴης ἄν, εἰ κρέμαιό γε.</l>
</sp>
<sp>
<speaker>Στρεψιάδης</speaker>
<l n="957">οὐκ ἐς κόρακας; καταρᾷ σὺ τῷ διδασκάλῳ;</l>
</sp>
<sp>
<speaker>Σωκράτης</speaker>
<l n="958">ἰδοὺ κρέμαιʼ, ὡς ἠλίθιον ἐφθέγξατο</l>
<l n="959">καὶ τοῖσι χείλεσιν διερρυηκόσιν.</l>
<l n="960">πῶς ἂν μάθοι ποθʼ οὗτος ἀπόφυξιν δίκης</l>
<l n="961">ἢ κλῆσιν ἢ χαύνωσιν ἀναπειστηρίαν;</l>
<l n="962">καίτοι γε ταλάντου τοῦτʼ ἔμαθεν Ὑπέρβολος.</l>
</sp>
<sp>
<speaker>Στρεψιάδης</speaker>
<l n="963">ἀμέλει δίδασκε· θυμόσοφός ἐστιν φύσει·</l>
<l n="964">εὐθύς γέ τοι παιδάριον ὄν τυννουτονὶ</l>
<l n="965">ἔπλαττεν ἔνδον οἰκίας ναῦς τʼ ἔγλυφεν,</l>
<l n="966">ἁμαξίδας τε σκυτίνας ἠργάζετο,</l>
<l n="967">κἀκ τῶν σιδίων βατράχους ἐποίει πῶς δοκεῖς.</l>
<l n="968">ὅπως δʼ ἐκείνω τὼ λόγω μαθήσεται,</l>
<l n="969">τὸν κρείττονʼ ὅστις ἐστὶ καὶ τὸν ἥττονα,</l>
<l n="970">ὃς τἄδικα λέγων ἀνατρέπει τὸν κρείττονα·</l>
<l n="971">ἐὰν δὲ μή, τὸν γοῦν ἄδικον πάσῃ τέχνῃ.</l>
</sp>
<sp>
<speaker>Σωκράτης</speaker>
<l n="972">αὐτὸς μαθήσεται παρʼ αὐτοῖν τοῖν λόγοιν.</l>
<l n="973">ἐγὼ δʼ ἀπέσομαι.</l>
</sp>
<sp>
<speaker>Στρεψιάδης</speaker>
<l n="974">τοῦτό νυν μέμνησʼ, ὅπως</l>
<l n="975">πρὸς πάντα τὰ δίκαιʼ ἀντιλέγειν δυνήσεται.<milestone ed="p" n="889" unit="card"/>
</l>
</sp>
</div>
</div>
<div type="Agon">
<div type="proagon">
<sp>
<speaker>Δίκαιος Λόγος</speaker>
<l n="976">χώρει δευρί, δεῖξον σαυτὸν</l>
<l n="977">τοῖσι θεαταῖς, καίπερ θρασὺς ὤν.</l>
</sp>
<sp>
<speaker>Ἄδικος Λόγος</speaker>
<l n="978">ἴθʼ ὅποι χρῄζεις. πολὺ γὰρ μᾶλλόν ʼς</l>
<l n="979">ἐν τοῖς πολλοῖσι λέγων ἀπολῶ.</l>
</sp>
<sp>
<speaker>Δίκαιος Λόγος</speaker>
<l n="980">ἀπολεῖς σύ; τίς ὤν;</l>
</sp>
<sp>
<speaker>Ἄδικος Λόγος</speaker>
<l n="981">λόγος.</l>
</sp>
<sp>
<speaker>Δίκαιος Λόγος</speaker>
<l n="982">ἥττων</l>
<l n="983">γʼ ὤν.</l>
</sp>
<sp>
<speaker>Ἄδικος Λόγος</speaker>
<l n="984">ἀλλά σε νικῶ τὸν ἐμοῦ κρείττω</l>
<l n="985">φάσκοντʼ εἶναι.</l>
</sp>
<sp>
<speaker>Δίκαιος Λόγος</speaker>
<l n="986">τί σοφὸν ποιῶν;</l>
</sp>
<sp>
<speaker>Ἄδικος Λόγος</speaker>
<l n="987">γνώμας καινὰς ἐξευρίσκων.</l>
</sp>
<sp>
<speaker>Δίκαιος Λόγος</speaker>
<l n="988">ταῦτα γὰρ ἀνθεῖ διὰ τουτουσὶ</l>
<l n="989">τοὺς ἀνοήτους.</l>
</sp>
<sp>
<speaker>Ἄδικος Λόγος</speaker>
<l n="990">οὔκ, ἀλλὰ σοφούς.</l>
</sp>
<sp>
<speaker>Δίκαιος Λόγος</speaker>
<l n="991">ἀπολῶ σε κακῶς.</l>
</sp>
<sp>
<speaker>Ἄδικος Λόγος</speaker>
<l n="992">εἰπὲ τί ποιῶν;</l>
</sp>
<sp>
<speaker>Δίκαιος Λόγος</speaker>
<l n="993">τὰ δίκαια λέγων.</l>
</sp>
<sp>
<speaker>Ἄδικος Λόγος</speaker>
<l n="994">ἀλλʼ ἀνατρέψω γʼ αὔτʼ ἀντιλέγων·</l>
<l n="995">οὐδὲ γὰρ εἶναι πάνυ φημὶ δίκην.</l>
</sp>
<sp>
<speaker>Δίκαιος Λόγος</speaker>
<l n="996">οὐκ εἶναι φῄς;</l>
</sp>
<sp>
<speaker>Ἄδικος Λόγος</speaker>
<l n="997">φέρε γὰρ ποῦ ʼστιν;</l>
</sp>
<sp>
<speaker>Δίκαιος Λόγος</speaker>
<l n="998">παρὰ τοῖσι θεοῖς.</l>
</sp>
<sp>
<speaker>Ἄδικος Λόγος</speaker>
<l n="999">πῶς δῆτα δίκης οὔσης ὁ Ζεὺς</l>
<l n="1000">οὐκ ἀπόλωλεν τὸν πατέρʼ αὑτοῦ</l>
<l n="1001">δήσας;</l>
</sp>
<sp>
<speaker>Δίκαιος Λόγος</speaker>
<l n="1002">αἰβοῖ τουτὶ καὶ δὴ</l>
<l n="1003">χωρεῖ τὸ κακόν· δότε μοι λεκάνην.</l>
</sp>
<sp>
<speaker>Ἄδικος Λόγος</speaker>
<l n="1004">τυφογέρων εἶ κἀνάρμοστος.</l>
</sp>
<sp>
<speaker>Δίκαιος Λόγος</speaker>
<l n="1005">καταπύγων εἶ κἀναίσχυντος.</l>
</sp>
<sp>
<speaker>Ἄδικος Λόγος</speaker>
<l n="1006">ῥόδα μʼ εἴρηκας.</l>
</sp>
<sp>
<speaker>Δίκαιος Λόγος</speaker>
<l n="1007">καὶ βωμολόχος.</l>
</sp>
<sp>
<speaker>Ἄδικος Λόγος</speaker>
<l n="1008">κρίνεσι στεφανοῖς.</l>
</sp>
<sp>
<speaker>Δίκαιος Λόγος</speaker>
<l n="1009">καὶ πατραλοίας.</l>
</sp>
<sp>
<speaker>Ἄδικος Λόγος</speaker>
<l n="1010">χρυσῷ πάττων μʼ οὐ γιγνώσκεις.</l>
</sp>
<sp>
<speaker>Δίκαιος Λόγος</speaker>
<l n="1011">οὐ δῆτα πρὸ τοῦ γʼ, ἀλλὰ μολύβδῳ.</l>
</sp>
<sp>
<speaker>Ἄδικος Λόγος</speaker>
<l n="1012">νῦν δέ γε κόσμος τοῦτʼ ἐστὶν ἐμοί.</l>
</sp>
<sp>
<speaker>Δίκαιος Λόγος</speaker>
<l n="1013">θρασὺς εἶ πολλοῦ.</l>
</sp>
<sp>
<speaker>Ἄδικος Λόγος</speaker>
<l n="1014">σὺ δέ γʼ ἀρχαῖος.</l>
</sp>
<sp>
<speaker>Δίκαιος Λόγος</speaker>
<l n="1015">διὰ σὲ δὲ φοιτᾶν</l>
<l n="1016">οὐδεὶς ἐθέλει τῶν μειρακίων·</l>
<l n="1017">καὶ γνωσθήσει ποτʼ Ἀθηναίοις</l>
<l n="1018">οἶα διδάσκεις τοὺς ἀνοήτους.<milestone ed="p" n="920" unit="card"/>
</l>
</sp>
<sp>
<speaker>Ἄδικος Λόγος</speaker>
<l n="1019">αὐχμεῖς αἰσχρῶς.</l>
</sp>
<sp>
<speaker>Δίκαιος Λόγος</speaker>
<l n="1020">σὺ δέ γʼ εὖ πράττεις.</l>
<l n="1021">καίτοι πρότερόν γʼ ἐπτώχευες,</l>
<l n="1022">Τήλεφος εἶναι Μυσὸς φάσκων,</l>
<l n="1023">ἐκ πηριδίου</l>
<l n="1024">γνώμας τρώγων Πανδελετείους.</l>
</sp>
<sp>
<speaker>Ἄδικος Λόγος</speaker>
<l n="1025">ὤμοι σοφίας —</l>
</sp>
<sp>
<speaker>Δίκαιος Λόγος</speaker>
<l n="1026">ὤμοι μανίας —</l>
</sp>
<sp>
<speaker>Ἄδικος Λόγος</speaker>
<l n="1027">ἧς ἐμνήσθης —</l>
</sp>
<sp>
<speaker>Δίκαιος Λόγος</speaker>
<l n="1028">τῆς σῆς, πόλεώς θʼ ἥτις σε τρέφει</l>
<l n="1029">λυμαινόμενον τοῖς μειρακίοις.</l>
</sp>
<sp>
<speaker>Ἄδικος Λόγος</speaker>
<l n="1030">οὐχὶ διδάξεις τοῦτον Κρόνος ὤν.</l>
</sp>
<sp>
<speaker>Δίκαιος Λόγος</speaker>
<l n="1031">εἴπερ γʼ αὐτὸν σωθῆναι χρὴ</l>
<l n="1032">καὶ μὴ λαλιὰν μόνον ἀσκῆσαι.</l>
</sp>
<sp>
<speaker>Ἄδικος Λόγος</speaker>
<l n="1033">δεῦρʼ ἴθι, τοῦτον δʼ ἔα μαίνεσθαι.</l>
</sp>
<sp>
<speaker>Δίκαιος Λόγος</speaker>
<l n="1034">κλαύσει, τὴν χεῖρʼ ἢν ἐπιβάλλῃς.</l>
</sp>
<sp>
<speaker>Χορός</speaker>
<l n="1035">παύσασθε μάχης καὶ λοιδορίας.</l>
<l n="1036">ἀλλʼ ἐπίδειξαι σύ τε τοὺς προτέρους</l>
<l n="1037">ἅττʼ ἐδίδασκες, σύ τε τὴν καινὴν</l>
<l n="1038">παίδευσιν, ὅπως ἂν ἀκούσας σφῷν</l>
<l n="1039">ἀντιλεγόντοιν κρίνας φοιτᾷ.</l>
</sp>
<sp>
<speaker>Δίκαιος Λόγος</speaker>
<l n="1040">δρᾶν ταῦτʼ ἐθέλω.</l>
</sp>
<sp>
<speaker>Ἄδικος Λόγος</speaker>
<l n="1041">κἄγωγʼ ἐθέλω.</l>
</sp>
<sp>
<speaker>Χορός</speaker>
<l n="1042">φέρε δὴ πότερος λέξει πρότερος;</l>
</sp>
<sp>
<speaker>Ἄδικος Λόγος</speaker>
<l n="1043">τούτῳ δώσω·</l>
<l n="1044">κᾆτʼ ἐκ τούτων ὧν ἂν λέξῃ</l>
<l n="1045">ῥηματίοισιν καινοῖς αὐτὸν</l>
<l n="1046">καὶ διανοίαις κατατοξεύσω.</l>
<l n="1047">τὸ τελευταῖον δʼ, ἢν ἀναγρύζῃ,</l>
<l n="1048">τὸ πρόσωπον ἅπαν καὶ τὠφθαλμὼ</l>
<l n="1049">κεντούμενος ὥσπερ ὑπʼ ἀνθρηνῶν</l>
<l n="1050">ὑπὸ τῶν γνωμῶν ἀπολεῖται.<milestone ed="p" n="949" unit="card"/>
</l>
</sp>
</div>
<div type="strophe">
<sp>
<speaker>Χορός</speaker>
<l n="1051">νῦν δείξετον τὼ πισύνω τοῖς περιδεξίοισι</l>
<l n="1052">λόγοισι καὶ φροντίσι καὶ γνωμοτύποις μερίμναις,</l>
<l n="1053">ὁπότερος αὐτοῖν λέγων ἀμείνων φανήσεται.</l>
<l n="1054">νῦν γὰρ ἅπας ἐνθάδε κίνδυνος ἀνεῖται σοφίας,</l>
<l n="1055">ἧς πέρι τοῖς ἐμοῖς φίλοις ἐστὶν ἀγὼν μέγιστος.<milestone ed="p" n="959" unit="card"/>
</l>
</sp>
</div>
<div type="katakeleusmenos">
<sp>
<speaker>Χορός</speaker>
<l n="1056">ἀλλʼ ὦ πολλοῖς τοὺς πρεσβυτέρους ἤθεσι χρηστοῖς στεφανώσας,</l>
<l n="1057">ῥῆξον φωνὴν ᾗτινι χαίρεις, καὶ τὴν σαυτοῦ φύσιν εἰπέ.<milestone ed="p" n="961" unit="card"/>
</l>
</sp>
</div>
<div type="epirrheme">
<sp>
<speaker>Δίκαιος Λόγος</speaker>
<l n="1058">λέξω τοίνυν τὴν ἀρχαίαν παιδείαν ὡς διέκειτο,</l>
<l n="1059">ὅτʼ ἐγὼ τὰ δίκαια λέγων ἤνθουν καὶ σωφροσύνη ʼνενόμιστο.</l>
<l n="1060">πρῶτον μὲν ἔδει παιδὸς φωνὴν γρύξαντος μηδὲν ἀκοῦσαι·</l>
<l n="1061">εἶτα βαδίζειν ἐν ταῖσιν ὁδοῖς εὐτάκτως ἐς κιθαριστοῦ</l>
<l n="1062">τοὺς κωμήτας γυμνοὺς ἁθρόους, κεἰ κριμνώδη κατανείφοι.</l>
<l n="1063">εἶτʼ αὖ προμαθεῖν ᾆσμʼ ἐδίδασκεν τὼ μηρὼ μὴ ξυνέχοντας,</l>
<l n="1064">ἢ <q>Παλλάδα περσέπολιν δεινὰν</q> ἢ <q>τηλέπορόν τι βόαμα,</q>
</l>
<l n="1065">ἐντειναμένους τὴν ἁρμονίαν, ἣν οἱ πατέρες παρέδωκαν.</l>
<l n="1066">εἰ δέ τις αὐτῶν βωμολοχεύσαιτʼ ἢ κάμψειέν τινα καμπήν,</l>
<l n="1067">οἵας οἱ νῦν τὰς κατὰ Φρῦνιν ταύτας τὰς δυσκολοκάμπτους,</l>
<l n="1068">ἐπετρίβετο τυπτόμενος πολλὰς ὡς τὰς Μούσας ἀφανίζων.</l>
<l n="1069">ἐν παιδοτρίβου δὲ καθίζοντας τὸν μηρὸν ἔδει προβαλέσθαι</l>
<l n="1070">τοὺς παῖδας, ὅπως τοῖς ἔξωθεν μηδὲν δείξειαν ἀπηνές·</l>
<l n="1071">εἶτʼ αὖ πάλιν αὖθις ἀνιστάμενον συμψῆσαι, καὶ προνοεῖσθαι</l>
<l n="1072">εἴδωλον τοῖσιν ἐρασταῖσιν τῆς ἥβης μὴ καταλείπειν.</l>
<l n="1073">ἠλείψατο δʼ ἂν τοὐμφαλοῦ οὐδεὶς παῖς ὑπένερθεν τότʼ ἄν, ὥστε</l>
<l n="1074">τοῖς αἰδοίοισι δρόσος καὶ χνοῦς ὥσπερ μήλοισιν ἐπήνθει·</l>
<l n="1075">οὐδʼ ἂν μαλακὴν φυρασάμενος τὴν φωνὴν πρὸς τὸν ἐραστὴν</l>
<l n="1076">αὐτὸς ἑαυτὸν προαγωγεύων τοῖς ὀφθαλμοῖς ἐβάδιζεν,</l>
<l n="1077">οὐδʼ ἀνελέσθαι δειπνοῦντʼ ἐξῆν καὶ κεφάλαιον ῥαφανῖδος,</l>
<l n="1078">οὐδʼ ἄννηθον τῶν πρεσβυτέρων ἁρπάζειν οὐδὲ σέλινον,</l>
<l n="1079">οὐδʼ ὀψοφαγεῖν οὐδὲ κιχλίζειν οὐδʼ ἴσχειν τὼ πόδʼ ἐναλλάξ.</l>
</sp>
<sp>
<speaker>Ἄδικος Λόγος</speaker>
<l n="1080">ἀρχαῖά γε καὶ Διιπολιώδη καὶ τεττίγων ἀνάμεστα</l>
<l n="1081">καὶ Κηκείδου καὶ Βουφονίων.<milestone ed="p" n="986" unit="card"/>
</l>
</sp>
<sp>
<speaker>Δίκαιος Λόγος</speaker>
<l n="1082">ἀλλʼ οὖν ταῦτʼ ἐστὶν ἐκεῖνα,</l>
<l n="1083">ἐξ ὧν ἄνδρας Μαραθωνομάχας ἡμὴ παίδευσις ἔθρεψεν.</l>
<l n="1084">σὺ δὲ τοὺς νῦν εὐθὺς ἐν ἱματίοισι διδάσκεις ἐντετυλίχθαι·</l>
<l n="1085">ὥστε μʼ ἀπάγχεσθʼ, ὅταν ὀρχεῖσθαι Παναθηναίοις δέον αὐτοὺς</l>
<l n="1086">τὴν ἀσπίδα τῆς κωλῆς προέχων ἀμελῇ τῆς Τριτογενείας.</l>
<l n="1087">πρὸς ταῦτʼ ὦ μειράκιον θαρρῶν ἐμὲ τὸν κρείττω λόγον αἱροῦ·</l>
<l n="1088">κἀπιστήσει μισεῖν ἀγορὰν καὶ βαλανείων ἀπέχεσθαι,</l>
<l n="1089">καὶ τοῖς αἰσχροῖς αἰσχύνεσθαι, κἂν σκώπτῃ τίς σε φλέγεσθαι·</l>
<l n="1090">καὶ τῶν θάκων τοῖς πρεσβυτέροις ὑπανίστασθαι προσιοῦσιν,</l>
<l n="1091">καὶ μὴ περὶ τοὺς σαυτοῦ γονέας σκαιουργεῖν, ἄλλο τε μηδὲν</l>
<l n="1092">αἰσχρὸν ποιεῖν, ὅτι τῆς αἰδοῦς μέλλεις τἄγαλμʼ ἀναπλάττειν·</l>
<l n="1093">μηδʼ εἰς ὀρχηστρίδος εἰσᾴττειν, ἵνα μὴ πρὸς ταῦτα κεχηνὼς</l>
<l n="1094">μήλῳ βληθεὶς ὑπὸ πορνιδίου τῆς εὐκλείας ἀποθραυσθῇς·</l>
<l n="1095">μηδʼ ἀντειπεῖν τῷ πατρὶ μηδέν, μηδʼ Ἰαπετὸν καλέσαντα</l>
<l n="1096">μνησικακῆσαι τὴν ἡλικίαν ἐξ ἧς ἐνεοττοτροφήθης.<milestone ed="p" n="1000" unit="card"/>
</l>
</sp>
<sp>
<speaker>Ἄδικος Λόγος</speaker>
<l n="1097">εἰ ταῦτʼ ὦ μειράκιον πείσει τούτῳ, νὴ τὸν Διόνυσον</l>
<l n="1098">τοῖς Ἱπποκράτους υἱέσιν εἴξεις καὶ σε καλοῦσι βλιτομάμμαν.</l>
</sp>
<sp>
<speaker>Δίκαιος Λόγος</speaker>
<l n="1099">ἀλλʼ οὖν λιπαρός γε καὶ εὐανθὴς ἐν γυμνασίοις διατρίψεις,</l>
<l n="1100">οὐ στωμύλλων κατὰ τὴν ἀγορὰν τριβολεκτράπελʼ οἷάπερ οἱ νῦν,</l>
<l n="1101">οὐδʼ ἑλκόμενος περὶ πραγματίου γλισχραντιλογεξεπιτρίπτου·</l>
<l n="1102">ἀλλʼ εἰς Ἀκαδήμειαν κατιὼν ὑπὸ ταῖς μορίαις ἀποθρέξει</l>
<l n="1103">στεφανωσάμενος καλάμῳ λευκῷ μετὰ σώφρονος ἡλικιώτου,</l>
<l n="1104">μίλακος ὄζων καὶ ἀπραγμοσύνης καὶ λεύκης φυλλοβολούσης,</l>
<l n="1105">ἦρος ἐν ὥρᾳ χαίρων, ὁπόταν πλάτανος πτελέᾳ ψιθυρίζῃ.<milestone ed="p" n="1009" unit="card"/>
</l>
</sp>
</div>
<div type="pnigos">
<sp>
<speaker>Δίκαιος Λόγος</speaker>
<l n="1106">ἢν ταῦτα ποιῇς ἁγὼ φράζω,</l>
<l n="1107">καὶ πρὸς τούτοις προσέχῃς τὸν νοῦν,</l>
<l n="1108">ἕξεις ἀεὶ</l>
<l n="1109">στῆθος λιπαρόν, χροιὰν λαμπράν,</l>
<l n="1110">ὤμους μεγάλους, γλῶτταν βαιάν,</l>
<l n="1111">πυγὴν μεγάλην, πόσθην μικράν.</l>
<l n="1112">ἢν δʼ ἅπερ οἱ νῦν ἐπιτηδεύῃς,</l>
<l n="1113">πρῶτα μὲν ἕξεις</l>
<l n="1114">χροιὰν ὠχράν, ὤμους μικρούς,</l>
<l n="1115">στῆθος λεπτόν, γλῶτταν μεγάλην,</l>
<l n="1116">πυγὴν μικράν, κωλῆν μεγάλην,</l>
<l n="1117">ψήφισμα μακρόν, καὶ σʼ ἀναπείσει</l>
<l n="1118">τὸ μὲν αἰσχρὸν ἅπαν καλὸν ἡγεῖσθαι,</l>
<l n="1119">τὸ καλὸν δʼ αἰσχρόν·</l>
<l n="1120">καὶ πρὸς τούτοις τῆς Ἀντιμάχου</l>
<l n="1121">καταπυγοσύνης ἀναπλήσει.<milestone ed="p" n="1024" unit="card"/>
</l>
</sp>
</div>
<div type="antistrophe">
<sp>
<speaker>Χορός</speaker>
<l n="1122">ὦ καλλίπυργον σοφίαν κλεινοτάτην ἐπασκῶν,</l>
<l n="1123">ὡς ἡδύ σου τοῖσι λόγοις σῶφρον ἔπεστιν ἄνθος.</l>
<l n="1124">†εὐδαίμονες δʼ ἦσαν ἄρʼ οἱ ζῶντες τότʼ ἐπὶ</l>
<l n="1125">τῶν προτέρων†· πρὸς τάδε σʼ ὦ κομψοπρεπῆ μοῦσαν ἔχων,</l>
<l n="1126">δεῖ σε λέγειν τι καινόν, ὡς ηὐδοκίμηκεν ἁνήρ.<milestone ed="p" n="1034" unit="card"/>
</l>
</sp>
</div>
<div type="antikatakeleusmenos">
<sp>
<speaker>Χορός</speaker>
<l n="1127">δεινῶν δέ σοι βουλευμάτων ἔοικε δεῖν πρὸς αὐτόν,</l>
<l n="1128">εἴπερ τὸν ἄνδρʼ ὑπερβαλεῖ καὶ μὴ γέλωτʼ ὀφλήσεις.<milestone ed="p" n="1036" unit="card"/>
</l>
</sp>
</div>
<div type="antepirrheme">
<sp>
<speaker>Ἄδικος Λόγος</speaker>
<l n="1129">καὶ μὴν πάλαι γʼ ἐπνιγόμην τὰ σπλάγχνα κἀπεθύμουν</l>
<l n="1130">ἅπαντα ταῦτʼ ἐναντίαις γνώμαισι συνταράξαι.</l>
<l n="1131">ἐγὼ γὰρ ἥττων μὲν λόγος διʼ αὐτὸ τοῦτʼ ἐκλήθην</l>
<l n="1132">ἐν τοῖσι φροντισταῖσιν, ὅτι πρώτιστος ἐπενόησα</l>
<l n="1133">τοῖσιν νόμοις καὶ ταῖς δίκαις τἀναντίʼ ἀντιλέξαι.</l>
<l n="1134">καὶ τοῦτο πλεῖν ἢ μυρίων ἔστʼ ἄξιον στατήρων,</l>
<l n="1135">αἱρούμενον τοὺς ἥττονας λόγους ἔπειτα νικᾶν.</l>
<l n="1136">σκέψαι δὲ τὴν παίδευσιν ᾗ πέποιθεν ὡς ἐλέγξω,</l>
<l n="1137">ὅστις σε θερμῷ φησι λοῦσθαι πρῶτον οὐκ ἐάσειν.</l>
<l n="1138">καίτοι τίνα γνώμην ἔχων ψέγεις τὰ θερμὰ λουτρά;</l>
</sp>
<sp>
<speaker>Δίκαιος Λόγος</speaker>
<l n="1139">ὁτιὴ κάκιστόν ἐστι καὶ δειλὸν ποιεῖ τὸν ἄνδρα.</l>
</sp>
<sp>
<speaker>Ἄδικος Λόγος</speaker>
<l n="1140">ἐπίσχες· εὐθὺς γάρ σʼ ἔχω μέσον λαβὼν ἄφυκτον.</l>
<l n="1141">καί μοι φράσον, τῶν τοῦ Διὸς παίδων τίνʼ ἄνδρʼ ἄριστον</l>
<l n="1142">ψυχὴν νομίζεις, εἰπέ, καὶ πλείστους πόνους πονῆσαι.</l>
</sp>
<sp>
<speaker>Δίκαιος Λόγος</speaker>
<l n="1143">ἐγὼ μὲν οὐδένʼ Ἡρακλέους βελτίονʼ ἄνδρα κρίνω.</l>
</sp>
<sp>
<speaker>Ἄδικος Λόγος</speaker>
<l n="1144">ποῦ ψυχρὰ δῆτα πώποτʼ εἶδες Ἡράκλεια λουτρά;</l>
<l n="1145">καίτοι τίς ἀνδρειότερος ἦν;</l>
</sp>
<sp>
<speaker>Δίκαιος Λόγος</speaker>
<l n="1146">ταῦτʼ ἐστὶ ταῦτʼ ἐκεῖνα,</l>
<l n="1147">ἃ τῶν νεανίσκων ἀεὶ διʼ ἡμέρας λαλούντων</l>
<l n="1148">πλῆρες τὸ βαλανεῖον ποιεῖ, κενὰς δὲ τὰς παλαίστρας.</l>
</sp>
<sp>
<speaker>Ἄδικος Λόγος</speaker>
<l n="1149">εἶτʼ ἐν ἀγορᾷ τὴν διατριβὴν ψέγεις· ἐγὼ δʼ ἐπαινῶ.</l>
<l n="1150">εἰ γὰρ πονηρὸν ἦν, Ὅμηρος οὐδέποτʼ ἂν ἐποίει</l>
<l n="1151">τὸν Νέστορʼ ἀγορητὴν ἂν οὐδὲ τοὺς σοφοὺς ἅπαντας.</l>
<l n="1152">ἄνειμι δῆτʼ ἐντεῦθεν ἐς τὴν γλῶτταν, ἣν ὁδὶ μὲν</l>
<l n="1153">οὔ φησι χρῆναι τοὺς νέους ἀσκεῖν, ἐγὼ δέ φημι.</l>
<l n="1154">καὶ σωφρονεῖν αὖ φησι χρῆναι· δύο κακὼ μεγίστω.</l>
<l n="1155">ἐπεὶ σὺ διὰ τὸ σωφρονεῖν τῷ πώποτʼ εἶδες ἤδη</l>
<l n="1156">ἀγαθάν τι γενόμενον, φράσον, καί μʼ ἐξέλεγξον εἰπών.</l>
</sp>
<sp>
<speaker>Δίκαιος Λόγος</speaker>
<l n="1157">πολλοῖς. ὁ γοῦν Πηλεὺς ἔλαβε διὰ τοῦτο τὴν μάχαιραν.</l>
</sp>
<sp>
<speaker>Ἄδικος Λόγος</speaker>
<l n="1158">μάχαιραν; ἀστεῖόν γε κέρδος ἔλαβεν ὁ κακοδαίμων.</l>
<l n="1159">Ὑπέρβολος δʼ οὑκ τῶν λύχνων πλεῖν ἢ τάλαντα πολλὰ</l>
<l n="1160">εἴληφε διὰ πονηρίαν, ἀλλʼ οὐ μὰ Δίʼ οὐ μάχαιραν.<milestone ed="p" n="1067" unit="card"/>
</l>
</sp>
<sp>
<speaker>Δίκαιος Λόγος</speaker>
<l n="1161">καὶ τὴν Θέτιν γʼ ἔγημε διὰ τὸ σωφρονεῖν ὁ Πηλεύς.</l>
</sp>
<sp>
<speaker>Ἄδικος Λόγος</speaker>
<l n="1162">κᾆτʼ ἀπολιποῦσά γʼ αὐτὸν ᾤχετʼ· οὐ γὰρ ἦν ὑβριστὴς</l>
<l n="1163">οὐδʼ ἡδὺς ἐν τοῖς στρώμασιν τὴν νύκτα παννυχίζειν·</l>
<l n="1164">γυνὴ δὲ σιναμωρουμένη χαίρει· σὺ δʼ εἶ Κρόνιππος.</l>
<l n="1165">σκέψαι γὰρ ὦ μειράκιον ἐν τῷ σωφρονεῖν ἅπαντα</l>
<l n="1166">ἅνεστιν, ἡδονῶν θʼ ὅσων μέλλεις ἀποστερεῖσθαι,</l>
<l n="1167">παίδων γυναικῶν κοττάβων ὄψων πότων κιχλισμῶν.</l>
<l n="1168">καίτοι τί σοι ζῆν ἄξιον, τούτων ἐὰν στερηθῇς;</l>
<l n="1169">εἶεν. πάρειμʼ ἐντεῦθεν ἐς τὰς τῆς φύσεως ἀνάγκας.</l>
<l n="1170">ἥμαρτες, ἠράσθης, ἐμοίχευσάς τι, κᾆτʼ ἐλήφθης·</l>
<l n="1171">ἀπόλωλας· ἀδύνατος γὰρ εἶ λέγειν. ἐμοὶ δʼ ὁμιλῶν</l>
<l n="1172">χρῶ τῇ φύσει, σκίρτα, γέλα, νόμιζε μηδὲν αἰσχρόν.</l>
<l n="1173">μοιχὸς γὰρ ἢν τύχῃς ἁλούς, τάδʼ ἀντερεῖς πρὸς αὐτόν,</l>
<l n="1174">ὡς οὐδὲν ἠδίκηκας· εἶτʼ ἐς τὸν Δίʼ ἐπανενεγκεῖν,</l>
<l n="1175">κἀκεῖνος ὡς ἥττων ἔρωτός ἐστι καὶ γυναικῶν·</l>
<l n="1176">καίτοι σὺ θνητὸς ὢν θεοῦ πῶς μεῖζον ἂν δύναιο;</l>
</sp>
<sp>
<speaker>Δίκαιος Λόγος</speaker>
<l n="1177">τί δʼ ἢν ῥαφανιδωθῇ πιθόμενός σοι τέφρᾳ τε τιλθῇ,</l>
<l n="1178">ἕξει τινὰ γνώμην λέγειν τὸ μὴ εὐρύπρωκτος εἶναι;</l>
</sp>
<sp>
<speaker>Ἄδικος Λόγος</speaker>
<l n="1179">ἢν δʼ εὐρύπρωκτος ᾖ, τί πείσεται κακόν;<milestone ed="p" n="1086" unit="card"/>
</l>
</sp>
</div>
<div type="antipnigos">
<sp>
<speaker>Δίκαιος Λόγος</speaker>
<l n="1180">τί μὲν οὖν ἂν ἔτι μεῖζον πάθοι τούτου ποτέ;</l>
</sp>
<sp>
<speaker>Ἄδικος Λόγος</speaker>
<l n="1181">τί δῆτʼ ἐρεῖς, ἢν τοῦτο νικηθῇς ἐμοῦ;</l>
</sp>
<sp>
<speaker>Δίκαιος Λόγος</speaker>
<l n="1182">σιγήσομαι. τί δʼ ἄλλο;</l>
</sp>
<sp>
<speaker>Ἄδικος Λόγος</speaker>
<l n="1183">φέρε δή μοι φράσον·</l>
<l n="1184">συνηγοροῦσιν ἐκ τίνων;</l>
</sp>
<sp>
<speaker>Δίκαιος Λόγος</speaker>
<l n="1185">ἐξ εὐρυπρώκτων.</l>
</sp>
<sp>
<speaker>Ἄδικος Λόγος</speaker>
<l n="1186">πείθομαι.</l>
<l n="1187">τί δαί; τραγῳδοῦσʼ ἐκ τίνων;</l>
</sp>
<sp>
<speaker>Δίκαιος Λόγος</speaker>
<l n="1188">ἐξ εὐρυπρώκτων.</l>
</sp>
<sp>
<speaker>Ἄδικος Λόγος</speaker>
<l n="1189">εὖ λέγεις.</l>
<l n="1190">δημηγοροῦσι δʼ ἐκ τίνων;</l>
</sp>
<sp>
<speaker>Δίκαιος Λόγος</speaker>
<l n="1191">ἐξ εὐρυπρώκτων.</l>
</sp>
<sp>
<speaker>Ἄδικος Λόγος</speaker>
<l n="1192">ἆρα δῆτʼ</l>
<l n="1193">ἔγνωκας ὡς οὐδὲν λέγεις;</l>
<l n="1194">καὶ τῶν θεατῶν ὁπότεροι</l>
<l n="1195">πλείους σκόπει.</l>
</sp>
<sp>
<speaker>Δίκαιος Λόγος</speaker>
<l n="1196">καὶ δὴ σκοπῶ.</l>
</sp>
<sp>
<speaker>Ἄδικος Λόγος</speaker>
<l n="1197">τί δῆθʼ ὁρᾷς;</l>
</sp>
<sp>
<speaker>Δίκαιος Λόγος</speaker>
<l n="1198">πολὺ πλείονας νὴ τοὺς θεοὺς</l>
<l n="1199">τοὺς εὐρυπρώκτους· τουτονὶ</l>
<l n="1200">γοῦν οἶδʼ ἐγὼ κἀκεινονὶ</l>
<l n="1201">καὶ τὸν κομήτην τουτονί.</l>
</sp>
<sp>
<speaker>Ἄδικος Λόγος</speaker>
<l n="1202">τί δῆτʼ ἐρεῖς;</l>
</sp>
<sp>
<speaker>Δίκαιος Λόγος</speaker>
<l n="1203">ἡττήμεθʼ· ὦ κινούμενοι</l>
<l n="1204">πρὸς τῶν θεῶν δέξασθέ μου</l>
<l n="1205">θοἰμάτιον, ὡς</l>
<l n="1206">ἐξαυτομολῶ πρὸς ὑμᾶς.<milestone ed="p" n="1105" unit="card"/>
</l>
</sp>
</div>
</div>
<div type="Episode">
<sp>
<speaker>Σωκράτης</speaker>
<l n="1207">τί δῆτα; πότερα τοῦτον ἀπάγεσθαι λαβὼν</l>
<l n="1208">βούλει τὸν υἱόν, ἢ διδάσκω σοι λέγειν;</l>
</sp>
<sp>
<speaker>Στρεψιάδης</speaker>
<l n="1209">δίδασκε καὶ κόλαζε καὶ μέμνησʼ ὅπως</l>
<l n="1210">εὖ μοι στομώσεις αὐτόν, ἐπὶ μὲν θάτερα</l>
<l n="1211">οἷον δικιδίοις, τὴν δʼ ἑτέραν αὐτοῦ γνάθον</l>
<l n="1212">στόμωσον οἵαν ἐς τὰ μείζω πράγματα.</l>
</sp>
<sp>
<speaker>Σωκράτης</speaker>
<l n="1213">ἀμέλει κομιεῖ τοῦτον σοφιστὴν δεξιόν.</l>
</sp>
<sp>
<speaker>Φειδιππίδης</speaker>
<l n="1214">ὠχρὸν μὲν οὖν οἶμαί γε καὶ κακοδαίμονα.<milestone ed="p" n="1113" unit="card"/>
</l>
</sp>
</div>
<div type="Parabasis">
<div type="prelude">
<sp>
<speaker>Χορός</speaker>
<l n="1215">χωρεῖτέ νυν. οἶμαι δέ σοι</l>
<l n="1216">ταῦτα μεταμελήσειν.<milestone ed="p" n="1115" unit="card"/>
</l>
</sp>
</div>
<div type="epirrheme">
<sp>
<speaker>Χορός</speaker>
<l n="1217">τοὺς κριτὰς ἃ κερδανοῦσιν, ἤν τι τόνδε τὸν χορὸν</l>
<l n="1218">ὠφελῶσʼ ἐκ τῶν δικαίων, βουλόμεσθʼ ἡμεῖς φράσαι.</l>
<l n="1219">πρῶτα μὲν γάρ, ἢν νεᾶν βούλησθʼ ἐν ὥρᾳ τοὺς ἀγρούς,</l>
<l n="1220">ὕσομεν πρώτοισιν ὑμῖν, τοῖσι δʼ ἄλλοις ὕστερον.</l>
<l n="1221">εἶτα τὸν καρπὸν τεκούσας ἀμπέλους φυλάξομεν,</l>
<l n="1222">ὥστε μήτʼ αὐχμὸν πιέζειν μήτʼ ἄγαν ἐπομβρίαν.</l>
<l n="1223">ἢν δʼ ἀτιμάσῃ τις ἡμᾶς θνητὸς ὢν οὔσας θεάς,</l>
<l n="1224">προσεχέτω τὸν νοῦν, πρὸς ἡμῶν οἷα πείσεται κακά,</l>
<l n="1225">λαμβάνων οὔτʼ οἶνον οὔτʼ ἄλλʼ οὐδὲν ἐκ τοῦ χωρίου.</l>
<l n="1226">ἡνίκʼ ἂν γὰρ αἵ τʼ ἐλαῖαι βλαστάνωσʼ αἵ τʼ ἄμπελοι,</l>
<l n="1227">ἀποκεκόψονται· τοιαύταις σφενδόναις παιήσομεν.</l>
<l n="1228">ἢν δὲ πλινθεύοντʼ ἴδωμεν, ὕσομεν καὶ τοῦ τέγους</l>
<l n="1229">τὸν κέραμον αὐτοῦ χαλάζαις στρογγύλαις συντρίψομεν.</l>
<l n="1230">κἂν γαμῇ ποτʼ αὐτὸς ἢ τῶν ξυγγενῶν ἢ τῶν φίλων,</l>
<l n="1231">ὕσομεν τὴν νύκτα πᾶσαν· ὥστʼ ἴσως βουλήσεται</l>
<l n="1232">κἂν ἐν Αἰγύπτῳ τυχεῖν ὢν μᾶλλον ἢ κρῖναι κακῶς.<milestone ed="p" n="1131" unit="card"/>
</l>
</sp>
</div>
</div>
<div type="Lyric-Scene">
<sp>
<speaker>Στρεψιάδης</speaker>
<l n="1233">πέμπτη, τετράς, τρίτη, μετὰ ταύτην δευτέρα,</l>
<l n="1234">εἶθʼ ἣν ἐγὼ μάλιστα πασῶν ἡμερῶν</l>
<l n="1235">δέδοικα καὶ πέφρικα καὶ βδελύττομαι,</l>
<l n="1236">εὐθὺς μετὰ ταύτην ἔσθʼ ἕνη τε καὶ νέα.</l>
<l n="1237">πᾶς γάρ τις ὀμνὺς οἷς ὀφείλων τυγχάνω,</l>
<l n="1238">θείς μοι πρυτανεῖʼ ἀπολεῖν μέ φησι κἀξολεῖν,</l>
<l n="1239">κἀμοῦ μέτριά τε καὶ δίκαιʼ αἰτουμένου,</l>
<l n="1240">‘ὦ δαιμόνιε τὸ μέν τι νυνὶ μὴ λάβῃς,</l>
<l n="1241">τὸ δʼ ἀναβαλοῦ μοι, τὸ δʼ ἄφεσ’, οὔ φασίν ποτε</l>
<l n="1242">οὕτως ἀπολήψεσθʼ, ἀλλὰ λοιδοροῦσί με</l>
<l n="1243">ὡς ἄδικός εἰμι, καὶ δικάσεσθαί φασί μοι.</l>
<l n="1244">νῦν οὖν δικαζέσθων· ὀλίγον γάρ μοι μέλει,</l>
<l n="1245">εἴπερ μεμάθηκεν εὖ λέγειν Φειδιππίδης.</l>
<l n="1246">τάχα δʼ εἴσομαι κόψας τὸ φροντιστήριον.</l>
<l n="1247">παῖ, ἠμί, παῖ παῖ.</l>
</sp>
<sp>
<speaker>Σωκράτης</speaker>
<l n="1248">Στρεψιάδην ἀσπάζομαι.</l>
</sp>
<sp>
<speaker>Στρεψιάδης</speaker>
<l n="1249">κἄγωγέ σʼ· ἀλλὰ τουτονὶ πρῶτον λαβέ·</l>
<l n="1250">χρὴ γὰρ ἐπιθαυμάζειν τι τὸν διδάσκαλον.</l>
<l n="1251">καί μοι τὸν υἱὸν εἰ μεμάθηκε τὸν λόγον</l>
<l n="1252">ἐκεῖνον εἴφʼ ὃν ἀρτίως εἰσήγαγες.</l>
</sp>
<sp>
<speaker>Σωκράτης</speaker>
<l n="1253">μεμάθηκεν.</l>
</sp>
<sp>
<speaker>Στρεψιάδης</speaker>
<l n="1254">εὖ γʼ ὦ παμβασίλειʼ Ἀπαιόλη.</l>
</sp>
<sp>
<speaker>Σωκράτης</speaker>
<l n="1255">ὥστʼ ἀποφύγοις ἂν ἥντινʼ ἂν βούλῃ δίκην.</l>
</sp>
<sp>
<speaker>Στρεψιάδης</speaker>
<l n="1256">κεἰ μάρτυρες παρῆσαν, ὅτʼ ἐδανειζόμην;</l>
</sp>
<sp>
<speaker>Σωκράτης</speaker>
<l n="1257">πολλῷ γε μᾶλλον, κἂν παρῶσι χίλιοι.<milestone ed="p" n="1154" unit="card"/>
</l>
</sp>
<div type="lyric">
<sp>
<speaker>Στρεψιάδης</speaker>
<l n="1258">βοάσομαί τἄρα τὰν ὑπέρτονον</l>
<l n="1259">βοάν. ἰὼ κλάετʼ ὦ ʼβολοστάται</l>
<l n="1260">αὐτοί τε καὶ τἀρχαῖα καὶ τόκοι τόκων·</l>
<l n="1261">οὐδὲν γὰρ ἄν με φλαῦρον ἐργάσαισθʼ ἔτι,</l>
<l n="1262">οἷος ἐμοὶ τρέφεται</l>
<l n="1263">τοῖσδʼ ἐνὶ δώμασι παῖς,</l>
<l n="1264">ἀμφήκει γλώττῃ λάμπων,</l>
<l n="1265">πρόβολος ἐμός, σωτὴρ δόμοις, ἐχθροῖς βλάβη,</l>
<l n="1266">λυσανίας πατρῴων μεγάλων κακῶν·</l>
<l n="1267">ὃν κάλεσον τρέχων ἔνδοθεν ὡς ἐμέ.</l>
</sp>
<sp>
<speaker>Σωκράτης</speaker>
<l n="1268">ὦ τέκνον ὦ παῖ ἔξελθʼ οἴκων,</l>
<l n="1269">ἄιε σοῦ πατρός.</l>
<l n="1270">ὅδʼ ἐκεῖνος ἀνήρ.</l>
</sp>
<sp>
<speaker>Στρεψιάδης</speaker>
<l n="1271">ὦ φίλος ὦ φίλος.</l>
</sp>
<sp>
<speaker>Σωκράτης</speaker>
<l n="1272">ἄπιθι συλλαβών.<milestone ed="p" n="1170" unit="card"/>
</l>
</sp>
<sp>
<speaker>Στρεψιάδης</speaker>
<l n="1273">ἰὼ ἰὼ τέκνον, ἰὼ ἰοῦ ἰοῦ.</l>
<l n="1274">ὡς ἥδομαί σου πρῶτα τὴν χρόαν ἰδών.</l>
<l n="1275">νῦν μέν γʼ ἰδεῖν εἶ πρῶτον ἐξαρνητικὸς</l>
<l n="1276">κἀντιλογικός, καὶ τοῦτο τοὐπιχώριον</l>
<l n="1277">ἀτεχνῶς ἐπανθεῖ, τὸ <q>τί λέγεις σύ;</q> καὶ δοκεῖν</l>
<l n="1278">ἀδικοῦντʼ ἀδικεῖσθαι καὶ κακουργοῦντʼ οἶδʼ ὅτι·</l>
<l n="1279">ἐπὶ τοῦ προσώπου τʼ ἐστὶν Ἀττικὸν βλέπος.</l>
<l n="1280">νῦν οὖν ὅπως σώσεις μʼ, ἐπεὶ κἀπώλεσας.</l>
</sp>
</div>
<div type="iambics">
<sp>
<speaker>Φειδιππίδης</speaker>
<l n="1281">φοβεῖ δὲ δὴ τί;</l>
</sp>
<sp>
<speaker>Στρεψιάδης</speaker>
<l n="1282">τὴν ἕνην τε καὶ νέαν.</l>
</sp>
<sp>
<speaker>Φειδιππίδης</speaker>
<l n="1283">ἕνη γάρ ἐστι καὶ νέα τις ἡμέρα;</l>
</sp>
<sp>
<speaker>Στρεψιάδης</speaker>
<l n="1284">εἰς ἥν γε θήσειν τὰ πρυτανεῖά φασί μοι.</l>
</sp>
<sp>
<speaker>Φειδιππίδης</speaker>
<l n="1285">ἀπολοῦσʼ ἄρʼ αὔθʼ οἱ θέντες· οὐ γὰρ ἔσθʼ ὅπως</l>
<l n="1286">μίʼ ἡμέρα γένοιτʼ ἂν ἡμέρα δύο.</l>
</sp>
<sp>
<speaker>Στρεψιάδης</speaker>
<l n="1287">οὐκ ἂν γένοιτο;</l>
</sp>
<sp>
<speaker>Φειδιππίδης</speaker>
<l n="1288">πῶς γάρ; εἰ μή πέρ γʼ ἅμα</l>
<l n="1289">αὑτὴ γένοιτʼ ἂν γραῦς τε καὶ νέα γυνή.</l>
</sp>
<sp>
<speaker>Στρεψιάδης</speaker>
<l n="1290">καὶ μὴν νενόμισταί γʼ.</l>
</sp>
<sp>
<speaker>Φειδιππίδης</speaker>
<l n="1291">οὐ γάρ, οἶμαι, τὸν νόμον</l>
<l n="1292">ἴσασιν ὀρθῶς ὅ τι νοεῖ.</l>
</sp>
<sp>
<speaker>Στρεψιάδης</speaker>
<l n="1293">νοεῖ δὲ τί;</l>
</sp>
<sp>
<speaker>Φειδιππίδης</speaker>
<l n="1294">ὁ Σόλων ὁ παλαιὸς ἦν φιλόδημος τὴν φύσιν.</l>
</sp>
<sp>
<speaker>Στρεψιάδης</speaker>
<l n="1295">τουτὶ μὲν οὐδέν πω πρὸς ἕνην τε καὶ νέαν.</l>
</sp>
<sp>
<speaker>Φειδιππίδης</speaker>
<l n="1296">ἐκεῖνος οὖν τὴν κλῆσιν ἐς δύʼ ἡμέρας</l>
<l n="1297">ἔθηκεν, ἔς γε τὴν ἕνην τε καὶ νέαν,</l>
<l n="1298">ἵνʼ αἱ θέσεις γίγνοιντο τῇ νουμηνίᾳ.</l>
</sp>
<sp>
<speaker>Στρεψιάδης</speaker>
<l n="1299">ἵνα δὴ τί τὴν ἕνην προσέθηχʼ;</l>
</sp>
<sp>
<speaker>Φειδιππίδης</speaker>
<l n="1300">ἵνʼ ὦ μέλε</l>
<l n="1301">παρόντες οἱ φεύγοντες ἡμέρᾳ μιᾷ</l>
<l n="1302">πρότερον ἀπαλλάττοινθʼ ἑκόντες, εἰ δὲ μή,</l>
<l n="1303">ἕωθεν ὑπανιῷντο τῇ νουμηνία.</l>
</sp>
<sp>
<speaker>Στρεψιάδης</speaker>
<l n="1304">πῶς οὐ δέχονται δῆτα τῇ νουμηνίᾳ</l>
<l n="1305">ἁρχαὶ τὰ πρυτανεῖʼ, ἀλλʼ ἕνῃ τε καὶ νέᾳ;</l>
</sp>
<sp>
<speaker>Φειδιππίδης</speaker>
<l n="1306">ὅπερ οἱ προτένθαι γὰρ δοκοῦσί μοι ποιεῖν·</l>
<l n="1307">ὅπως τάχιστα τὰ πρυτανεῖʼ ὑφελοίατο,</l>
<l n="1308">διὰ τοῦτο προὐτένθευσαν ἡμέρᾳ μιᾷ.</l>
</sp>
<sp>
<speaker>Στρεψιάδης</speaker>
<l n="1309">εὖ γʼ· ὦ κακοδαίμονες, τί κάθησθʼ ἀβέλτεροι,</l>
<l n="1310">ἡμέτερα κέρδη τῶν σοφῶν ὄντες, λίθοι,</l>
<l n="1311">ἀριθμός, πρόβατʼ ἄλλως, ἀμφορῆς νενησμένοι;</l>
<l n="1312">ὥστʼ εἰς ἐμαυτὸν καὶ τὸν υἱὸν τουτονὶ</l>
<l n="1313">ἐπʼ εὐτυχίαισιν ᾀστέον μοὐγκώμιον.<milestone ed="p" n="1206" unit="card"/>
</l>
</sp>
</div>
<div type="monody">
<sp>
<speaker>Στρεψιάδης</speaker>
<l n="1314">‘μάκαρ ὦ Στρεψίαδες,</l>
<l n="1315">αὐτός τʼ ἔφυς ὡς σοφὸς</l>
<l n="1316">χοἶον τὸν υἱὸν τρέφεις,’</l>
<l n="1317">φήσουσι δή μʼ οἱ φίλοι</l>
<l n="1318">χοἰ δημόται</l>
<l n="1319">ζηλοῦντες ἡνίκʼ ἂν σὺ νικᾷς λέγων τὰς δίκας.</l>
<l n="1320">ἀλλʼ εἰσάγων σε βούλομαι πρῶτον ἑστιᾶσαι.<milestone ed="p" n="1213" unit="card"/>
</l>
</sp>
</div>
<div type="iambics">
<sp>
<speaker>Πασίας</speaker>
<l n="1321">εἶτʼ ἄνδρα τῶν αὑτοῦ τι χρὴ προϊέναι;</l>
<l n="1322">οὐδέποτέ γʼ, ἀλλὰ κρεῖττον εὐθὺς ἦν τότε</l>
<l n="1323">ἀπερυθριᾶσαι μᾶλλον ἢ σχεῖν πράγματα,</l>
<l n="1324">ὅτε τῶν ἐμαυτοῦ γʼ ἕνεκα νυνὶ χρημάτων</l>
<l n="1325">ἕλκω σε κλητεύσοντα, καὶ γενήσομαι</l>
<l n="1326">ἐχθρὸς ἔτι πρὸς τούτοισιν ἀνδρὶ δημότῃ.</l>
<l n="1327">ἀτὰρ οὐδέποτέ γε τὴν πατρίδα καταισχυνῶ</l>
<l n="1328">ζῶν, ἀλλὰ καλοῦμαι Στρεψιάδην —</l>
</sp>
<sp>
<speaker>Στρεψιάδης</speaker>
<l n="1329">τίς οὑτοσί;</l>
</sp>
<sp>
<speaker>Πασίας</speaker>
<l n="1330">ἐς τὴν ἕνην τε καὶ νέαν.</l>
</sp>
<sp>
<speaker>Στρεψιάδης</speaker>
<l n="1331">μαρτύρομαι,</l>
<l n="1332">ὅτι ἐς δύʼ εἶπεν ἡμέρας. τοῦ χρήματος;</l>
</sp>
<sp>
<speaker>Πασίας</speaker>
<l n="1333">τῶν δώδεκα μνῶν, ἃς ἔλαβες ὠνούμενος</l>
<l n="1334">τὸν ψαρὸν ἵππον.</l>
</sp>
<sp>
<speaker>Στρεψιάδης</speaker>
<l n="1335">ἵππον; οὐκ ἀκούετε;</l>
<l n="1336">ὃν πάντες ὑμεῖς ἴστε μισοῦνθʼ ἱππικήν.</l>
</sp>
<sp>
<speaker>Πασίας</speaker>
<l n="1337">καὶ νὴ Δίʼ ἀποδώσειν γʼ ἐπώμνυς τοὺς θεούς.</l>
</sp>
<sp>
<speaker>Στρεψιάδης</speaker>
<l n="1338">μὰ τὸν Δίʼ οὐ γάρ πω τότʼ ἐξηπίστατο</l>
<l n="1339">Φειδιππίδης μοι τὸν ἀκατάβλητον λόγον.</l>
</sp>
<sp>
<speaker>Πασίας</speaker>
<l n="1340">νῦν δὲ διὰ τοῦτʼ ἔξαρνος εἶναι διανοεῖ;</l>
</sp>
<sp>
<speaker>Στρεψιάδης</speaker>
<l n="1341">τί γὰρ ἄλλʼ ἂν ἀπολαύσαιμι τοῦ μαθήματος;</l>
</sp>
<sp>
<speaker>Πασίας</speaker>
<l n="1342">καὶ ταῦτʼ ἐθελήσεις ἀπομόσαι μοι τοὺς θεοὺς</l>
<l n="1343">ἵνʼ ἂν κελεύσω ʼγώ σε;</l>
</sp>
<sp>
<speaker>Στρεψιάδης</speaker>
<l n="1344">τοὺς ποίους θεούς;</l>
</sp>
<sp>
<speaker>Πασίας</speaker>
<l n="1345">τὸν Δία, τὸν Ἑρμῆν, τὸν Ποσειδῶ.</l>
</sp>
<sp>
<speaker>Στρεψιάδης</speaker>
<l n="1346">νὴ Δία</l>
<l n="1347">κἂν προσκαταθείην γʼ ὥστʼ ὀμόσαι τριώβολον.</l>
</sp>
<sp>
<speaker>Πασίας</speaker>
<l n="1348">ἀπόλοιο τοίνυν ἕνεκʼ ἀναιδείας ἔτι.</l>
</sp>
<sp>
<speaker>Στρεψιάδης</speaker>
<l n="1349">ἁλσὶν διασμηχθεὶς ὄναιτʼ ἂν οὑτοσί.</l>
</sp>
<sp>
<speaker>Πασίας</speaker>
<l n="1350">οἴμʼ ὡς καταγελᾷς.</l>
</sp>
<sp>
<speaker>Στρεψιάδης</speaker>
<l n="1351">ἓξ χοᾶς χωρήσεται.</l>
</sp>
<sp>
<speaker>Πασίας</speaker>
<l n="1352">οὔ τοι μὰ τὸν Δία τὸν μέγαν καὶ τοὺς θεοὺς</l>
<l n="1353">ἐμοῦ καταπροίξει.</l>
</sp>
<sp>
<speaker>Στρεψιάδης</speaker>
<l n="1354">θαυμασίως ἥσθην θεοῖς,</l>
<l n="1355">καὶ Ζεὺς γέλοιος ὀμνύμενος τοῖς εἰδόσιν.</l>
</sp>
<sp>
<speaker>Πασίας</speaker>
<l n="1356">ἦ μὴν σὺ τούτων τῷ χρόνῳ δώσεις δίκην.</l>
<l n="1357">ἀλλʼ εἴτʼ ἀποδώσεις μοι τὰ χρήματʼ εἴτε μή,</l>
<l n="1358">ἀπόπεμψον ἀποκρινάμενος.</l>
</sp>
<sp>
<speaker>Στρεψιάδης</speaker>
<l n="1359">ἔχε νυν ἥσυχος.</l>
<l n="1360">ἐγὼ γὰρ αὐτίκʼ ἀποκρινοῦμαί σοι σαφῶς.</l>
</sp>
<sp>
<speaker>Πασίας</speaker>
<l n="1361">τί σοι δοκεῖ δράσειν;</l>
</sp>
<sp>
<speaker>Μάρτυς</speaker>
<l n="1362">ἀποδώσειν μοι δοκεῖ.</l>
</sp>
<sp>
<speaker>Στρεψιάδης</speaker>
<l n="1363">ποῦ ʼσθʼ οὗτος ἁπαιτῶν με τἀργύριον; λέγε</l>
<l n="1364">τουτὶ τί ἔστι;</l>
</sp>
<sp>
<speaker>Πασίας</speaker>
<l n="1365">τοῦθʼ ὅ τι ἐστί; κάρδοπος.</l>
</sp>
<sp>
<speaker>Στρεψιάδης</speaker>
<l n="1366">ἔπειτʼ ἀπαιτεῖς τἀργύριον τοιοῦτος ὤν;</l>
<l n="1367">οὐκ ἂν ἀποδοίην οὐδʼ ἂν ὀβολὸν οὐδενί,</l>
<l n="1368">ὅστις καλέσειε κάρδοπον τὴν καρδόπην.</l>
</sp>
<sp>
<speaker>Πασίας</speaker>
<l n="1369">οὐκ ἄρʼ ἀποδώσεις;</l>
</sp>
<sp>
<speaker>Στρεψιάδης</speaker>
<l n="1370">οὐχ ὅσον γέ μʼ εἰδέναι.</l>
<l n="1371">οὔκουν ἀνύσας τι θᾶττον ἀπολιταργιεῖς</l>
<l n="1372">ἀπὸ τῆς θύρας;</l>
</sp>
<sp>
<speaker>Πασίας</speaker>
<l n="1373">ἄπειμι, καὶ τοῦτʼ ἴσθʼ ὅτι</l>
<l n="1374">θήσω πρυτανεῖʼ ἢ μηκέτι ζῴην ἐγώ.</l>
</sp>
<sp>
<speaker>Στρεψιάδης</speaker>
<l n="1375">καὶ προσαπολεῖς ἄρʼ αὐτὰ πρὸς ταῖς δώδεκα.</l>
<l n="1376">καίτοι σε τοῦτό γʼ οὐχὶ βούλομαι παθεῖν,</l>
<l n="1377">ὁτιὴ ʼκάλεσας εὐηθικῶς τὴν κάρδοπον.<milestone ed="p" n="1259" unit="card"/>
</l>
</sp>
<sp>
<speaker>Αμυνίας</speaker>
<l n="1378">ἰώ μοί μοι.</l>
</sp>
<sp>
<speaker>Στρεψιάδης</speaker>
<l n="1379">ἔα.</l>
<l n="1380">τίς οὑτοσί ποτʼ ἔσθʼ ὁ θρηνῶν; οὔτι που</l>
<l n="1381">τῶν Καρκίνου τις δαιμόνων ἐφθέγξατο;</l>
</sp>
<sp>
<speaker>Αμυνίας</speaker>
<l n="1382">τί δʼ ὅστις εἰμὶ τοῦτο βούλεσθʼ εἰδέναι;</l>
<l n="1383">ἀνὴρ κακοδαίμων.</l>
</sp>
<sp>
<speaker>Στρεψιάδης</speaker>
<l n="1384">κατὰ σεαυτόν νυν τρέπου.</l>
</sp>
<sp>
<speaker>Αμυνίας</speaker>
<l n="1385">ὦ σκληρὲ δαῖμον, ὦ τύχαι θραυσάντυγες</l>
<l n="1386">ἵππων ἐμῶν, ὦ Παλλὰς ὥς μʼ ἀπώλεσας.</l>
</sp>
<sp>
<speaker>Στρεψιάδης</speaker>
<l n="1387">τί δαί σε Τληπόλεμός ποτʼ εἴργασται κακόν;</l>
</sp>
<sp>
<speaker>Αμυνίας</speaker>
<l n="1388">μὴ σκῶπτέ μʼ ὦ τᾶν, ἀλλά μοι τὰ χρήματα</l>
<l n="1389">τὸν υἱὸν ἀποδοῦναι κέλευσον ἅλαβεν,</l>
<l n="1390">ἄλλως τε μέντοι καὶ κακῶς πεπραγότι.</l>
</sp>
<sp>
<speaker>Στρεψιάδης</speaker>
<l n="1391">τὰ ποῖα ταῦτα χρήμαθʼ;</l>
</sp>
<sp>
<speaker>Αμυνίας</speaker>
<l n="1392">ἁδανείσατο.</l>
</sp>
<sp>
<speaker>Στρεψιάδης</speaker>
<l n="1393">κακῶς ἄρʼ ὄντως εἶχες, ὥς γʼ ἐμοὶ δοκεῖς.</l>
</sp>
<sp>
<speaker>Αμυνίας</speaker>
<l n="1394">ἵππους ἐλαύνων ἐξέπεσον νὴ τοὺς θεούς.</l>
</sp>
<sp>
<speaker>Στρεψιάδης</speaker>
<l n="1395">τί δῆτα ληρεῖς ὥσπερ ἀπʼ ὄνου καταπεσών;</l>
</sp>
<sp>
<speaker>Αμυνίας</speaker>
<l n="1396">ληρῶ, τὰ χρήματʼ ἀπολαβεῖν εἰ βούλομαι;</l>
</sp>
<sp>
<speaker>Στρεψιάδης</speaker>
<l n="1397">οὐκ ἔσθʼ ὅπως σύ γʼ αὐτὸς ὑγιαίνεις.</l>
</sp>
<sp>
<speaker>Αμυνίας</speaker>
<l n="1398">τί δαί;</l>
</sp>
<sp>
<speaker>Στρεψιάδης</speaker>
<l n="1399">τὸν ἐγκέφαλον ὥσπερ σεσεῖσθαί μοι δοκεῖς.</l>
</sp>
<sp>
<speaker>Αμυνίας</speaker>
<l n="1400">σὺ δὲ νὴ τὸν Ἑρμῆν προσκεκλήσεσθαί γέ μοι,</l>
<l n="1401">εἰ μὴ ʼποδώσεις τἀργύριον.</l>
</sp>
<sp>
<speaker>Στρεψιάδης</speaker>
<l n="1402">κάτειπέ νυν,</l>
<l n="1403">πότερα νομίζεις καινὸν ἀεὶ τὸν Δία</l>
<l n="1404">ὕειν ὕδωρ ἑκάστοτʼ, ἢ τὸν ἥλιον</l>
<l n="1405">ἕλκειν κάτωθεν ταὐτὸ τοῦθʼ ὕδωρ πάλιν;</l>
</sp>
<sp>
<speaker>Αμυνίας</speaker>
<l n="1406">οὐκ οἶδʼ ἔγωγʼ ὁπότερον, οὐδέ μοι μέλει.</l>
</sp>
<sp>
<speaker>Στρεψιάδης</speaker>
<l n="1407">πῶς οὖν ἀπολαβεῖν τἀργύριον δίκαιος εἶ,</l>
<l n="1408">εἰ μηδὲν οἶσθα τῶν μετεώρων πραγμάτων;</l>
</sp>
<sp>
<speaker>Αμυνίας</speaker>
<l n="1409">ἀλλʼ εἰ σπανίζεις, τἀργυρίου μοι τὸν τόκον</l>
<l n="1410">ἀπόδοτε·</l>
</sp>
<sp>
<speaker>Στρεψιάδης</speaker>
<l n="1411">τοῦτο δʼ ἔσθʼ ὁ τόκος τί θηρίον;</l>
</sp>
<sp>
<speaker>Αμυνίας</speaker>
<l n="1412">τί δʼ ἄλλο γʼ ἢ κατὰ μῆνα καὶ καθʼ ἡμέραν</l>
<l n="1413">πλέον πλέον τἀργύριον ἀεὶ γίγνεται</l>
<l n="1414">ὑπορρέοντος τοῦ χρόνου;</l>
</sp>
<sp>
<speaker>Στρεψιάδης</speaker>
<l n="1415">καλῶς λέγεις.</l>
<l n="1416">τί δῆτα; τὴν θάλατταν ἔσθʼ ὅτι πλείονα</l>
<l n="1417">νυνὶ νομίζεις ἢ πρὸ τοῦ;</l>
</sp>
<sp>
<speaker>Αμυνίας</speaker>
<l n="1418">μὰ Δίʼ ἀλλʼ ἴσην.</l>
<l n="1419">οὐ γὰρ δίκαιον πλείονʼ εἶναι.</l>
</sp>
<sp>
<speaker>Στρεψιάδης</speaker>
<l n="1420">κᾆτα πῶς</l>
<l n="1421">αὕτη μὲν ὦ κακόδαιμον οὐδὲν γίγνεται</l>
<l n="1422">ἐπιρρεόντων τῶν ποταμῶν πλείων, σὺ δὲ</l>
<l n="1423">ζητεῖς ποιῆσαι τἀργύριον πλεῖον τὸ σόν;</l>
<l n="1424">οὐκ ἀποδιώξει σαυτὸν ἀπὸ τῆς οἰκίας;</l>
<l n="1425">φέρε μοι τὸ κέντρον.</l>
</sp>
<sp>
<speaker>Αμυνίας</speaker>
<l n="1426">ταῦτʼ ἐγὼ μαρτύρομαι.</l>
</sp>
<sp>
<speaker>Στρεψιάδης</speaker>
<l n="1427">ὕπαγε. τί μέλλεις; οὐκ ἐλᾷς ὦ σαμφόρα;</l>
</sp>
<sp>
<speaker>Αμυνίας</speaker>
<l n="1428">ταῦτʼ οὐχ ὕβρις δῆτʼ ἐστίν;</l>
</sp>
<sp>
<speaker>Στρεψιάδης</speaker>
<l n="1429">ᾄξεις; ἐπιαλῶ</l>
<l n="1430">κεντῶν ὑπὸ τὸν πρωκτόν σε τὸν σειραφόρον.</l>
<l n="1431">φεύγεις; ἔμελλόν σʼ ἆρα κινήσειν ἐγὼ</l>
<l n="1432">αὐτοῖς τροχοῖς τοῖς σοῖσι καὶ ξυνωρίσιν.<milestone ed="p" n="1303" unit="card"/>
</l>
</sp>
</div>
</div>
<div type="Choral">
<div type="strophe">
<sp>
<speaker>Χορός</speaker>
<l n="1433">οἷον τὸ πραγμάτων ἐρᾶν φλαύρων· ὁ γὰρ</l>
<l n="1434">γέρων ὅδʼ ἐρασθεὶς</l>
<l n="1435">ἀποστερῆσαι βούλεται</l>
<l n="1436">τὰ χρήμαθʼ ἁδανείσατο·</l>
<l n="1437">κοὐκ ἔσθʼ ὅπως οὐ τήμερον</l>
<l n="1438">λήψεταί τι πρᾶγμʼ, ὃ τοῦτον</l>
<l n="1439">ποιήσει τὸν σοφιστὴν <del>ἴσως,</del>
</l>
<l n="1440">ἀνθʼ ὧν πανουργεῖν ἤρξατʼ, ἐξαίφνης λαβεῖν κακόν τι.<milestone ed="p" n="1311" unit="card"/>
</l>
</sp>
</div>
<div type="antistrophe">
<sp>
<speaker>Χορός</speaker>
<l n="1441">οἶμαι γὰρ αὐτὸν αὐτίχʼ εὑρήσειν ὅπερ</l>
<l n="1442">πάλαι ποτʼ †ἐπεζήτει†</l>
<l n="1443">εἶναι τὸν υἱὸν δεινόν οἱ</l>
<l n="1444">γνώμας ἐναντίας λέγειν</l>
<l n="1445">τοῖσιν δικαίοις, ὥστε νικᾶν</l>
<l n="1446">ἅπαντας οἷσπερ ἂν</l>
<l n="1447">ξυγγένηται, κἂν λέγῃ παμπόνηρʼ.</l>
<l n="1448">ἴσως δʼ ἴσως βουλήσεται κἄφωνον αὐτὸν εἶναι.<milestone ed="p" n="1321" unit="card"/>
</l>
</sp>
</div>
</div>
<div type="Episode">
<sp>
<speaker>Στρεψιάδης</speaker>
<l n="1449">ἰοὺ ἰού.</l>
<l n="1450">ὦ γείτονες καὶ ξυγγενεῖς καὶ δημόται,</l>
<l n="1451">ἀμυνάθετέ μοι τυπτομένῳ πάσῃ τέχνῃ.</l>
<l n="1452">οἴμοι κακοδαίμων τῆς κεφαλῆς καὶ τῆς γνάθου.</l>
<l n="1453">ὦ μιαρὲ τύπτεις τὸν πατέρα;</l>
</sp>
<sp>
<speaker>Φειδιππίδης</speaker>
<l n="1454">φήμʼ ὦ πάτερ.</l>
</sp>
<sp>
<speaker>Στρεψιάδης</speaker>
<l n="1455">ὁρᾶθʼ ὁμολογοῦνθʼ ὅτι με τύπτει.</l>
</sp>
<sp>
<speaker>Φειδιππίδης</speaker>
<l n="1456">καὶ μάλα.</l>
</sp>
<sp>
<speaker>Στρεψιάδης</speaker>
<l n="1457">ὦ μιαρὲ καὶ πατραλοῖα καὶ τοιχωρύχε.</l>
</sp>
<sp>
<speaker>Φειδιππίδης</speaker>
<l n="1458">αὖθίς με ταὐτὰ ταῦτα καὶ πλείω λέγε.</l>
<l n="1459">ἆρʼ οἶσθʼ ὅτι χαίρω πόλλʼ ἀκούων καὶ κακά;</l>
</sp>
<sp>
<speaker>Στρεψιάδης</speaker>
<l n="1460">ὦ λακκόπρωκτε.</l>
</sp>
<sp>
<speaker>Φειδιππίδης</speaker>
<l n="1461">πάττε πολλοῖς τοῖς ῥόδοις.</l>
</sp>
<sp>
<speaker>Στρεψιάδης</speaker>
<l n="1462">τὸν πατέρα τύπτεις;</l>
</sp>
<sp>
<speaker>Φειδιππίδης</speaker>
<l n="1463">κἀποφανῶ γε νὴ Δία</l>
<l n="1464">ὡς ἐν δίκῃ σʼ ἔτυπτον.</l>
</sp>
<sp>
<speaker>Στρεψιάδης</speaker>
<l n="1465">ὦ μιαρώτατε,</l>
<l n="1466">καὶ πῶς γένοιτʼ ἂν πατέρα τύπτειν ἐν δίκῃ;</l>
</sp>
<sp>
<speaker>Φειδιππίδης</speaker>
<l n="1467">ἔγωγʼ ἀποδείξω καί σε νικήσω λέγων.</l>
</sp>
<sp>
<speaker>Στρεψιάδης</speaker>
<l n="1468">τουτὶ σὺ νικήσεις;</l>
</sp>
<sp>
<speaker>Φειδιππίδης</speaker>
<l n="1469">πολύ γε καὶ ῥᾳδίως.</l>
<l n="1470">ἑλοῦ δʼ ὁπότερον τοῖν λόγοιν βούλει λέγειν.</l>
</sp>
<sp>
<speaker>Στρεψιάδης</speaker>
<l n="1471">ποίοιν λόγοιν;</l>
</sp>
<sp>
<speaker>Φειδιππίδης</speaker>
<l n="1472">τὸν κρείττονʼ ἢ τὸν ἥττονα.</l>
</sp>
<sp>
<speaker>Στρεψιάδης</speaker>
<l n="1473">ἐδιδαξάμην μέντοι σε νὴ Δίʼ ὦ μέλε</l>
<l n="1474">τοῖσιν δικαίοις ἀντιλέγειν, εἰ ταῦτά γε</l>
<l n="1475">μέλλεις ἀναπείσειν, ὡς δίκαιον καὶ καλὸν</l>
<l n="1476">τὸν πατέρα τύπτεσθʼ ἐστὶν ὑπὸ τῶν υἱέων.</l>
</sp>
<sp>
<speaker>Φειδιππίδης</speaker>
<l n="1477">ἀλλʼ οἴομαι μέντοι σʼ ἀναπείσειν, ὥστε γε</l>
<l n="1478">οὐδʼ αὐτὸς ἀκροασάμενος οὐδὲν ἀντερεῖς.</l>
</sp>
<sp>
<speaker>Στρεψιάδης</speaker>
<l n="1479">καὶ μὴν ὅ τι καὶ λέξεις ἀκοῦσαι βούλομαι.<milestone ed="p" n="1345" unit="card"/>
</l>
</sp>
</div>
<div type="Agon">
<div type="strophe">
<sp>
<speaker>Χορός</speaker>
<l n="1480">σὸν ἔργον ὦ πρεσβῦτα φροντίζειν ὅπῃ</l>
<l n="1481">τὸν ἄνδρα κρατήσεις,</l>
<l n="1482">ὡς οὗτος, εἰ μή τῳ ʼπεποίθειν, οὐκ ἂν ἦν</l>
<l n="1483">οὕτως ἀκόλαστος.</l>
<l n="1484">ἀλλʼ ἔσθʼ ὅτῳ θρασύνεται· δῆλόν γε τἀνθρώπου</l>
<l n="1485">ʼσʼτὶ τὸ λῆμα.<milestone ed="p" n="1351" unit="card"/>
</l>
</sp>
</div>
<div type="katakeleusmenos">
<sp>
<speaker>Χορός</speaker>
<l n="1486">ἀλλʼ ἐξ ὅτου τὸ πρῶτον ἤρξαθʼ ἡ μάχη γενέσθαι,</l>
<l n="1487">ἤδη λέγειν χρὴ πρὸς χορόν· πάντως δὲ τοῦτο δράσεις.<milestone ed="p" n="1353" unit="card"/>
</l>
</sp>
</div>
<div type="epirrheme">
<sp>
<speaker>Στρεψιάδης</speaker>
<l n="1488">καὶ μὴν ὅθεν γε πρῶτον ἠρξάμεσθα λοιδορεῖσθαι</l>
<l n="1489">ἐγὼ φράσω· ʼπειδὴ γὰρ εἱστιώμεθʼ, ὥσπερ ἴστε,</l>
<l n="1490">πρῶτον μὲν αὐτὸν τὴν λύραν λαβόντʼ ἐγὼ ʼκέλευσα</l>
<l n="1491">ᾆσαι Σιμωνίδου μέλος, τὸν Κριὸν ὡς ἐπέχθη.</l>
<l n="1492">ὁ δʼ εὐθέως ἀρχαῖον εἶνʼ ἔφασκε τὸ κιθαρίζειν</l>
<l n="1493">ᾄδειν τε πίνονθʼ ὡσπερεὶ κάχρυς γυναῖκʼ ἀλοῦσαν.</l>
</sp>
<sp>
<speaker>Φειδιππίδης</speaker>
<l n="1494">οὐ γὰρ τότʼ εὐθὺς χρῆν σʼ ἄρα τύπτεσθαί τε καὶ πατεῖσθαι,</l>
<l n="1495">ᾄδειν κελεύονθʼ ὡσπερεὶ τέττιγας ἑστιῶντα;</l>
</sp>
<sp>
<speaker>Στρεψιάδης</speaker>
<l n="1496">τοιαῦτα μέντοι καὶ τότʼ ἔλεγεν ἔνδον οἷάπερ νῦν,</l>
<l n="1497">καὶ τὸν Σιμωνίδην ἔφασκʼ εἶναι κακὸν ποιητήν.</l>
<l n="1498">κἀγὼ μόλις μὲν ἀλλʼ ὅμως ἠνεσχόμην τὸ πρῶτον·</l>
<l n="1499">ἔπειτα δʼ ἐκέλευσʼ αὐτὸν ἀλλὰ μυρρίνην λαβόντα</l>
<l n="1500">τῶν Αἰσχύλου λέξαι τί μοι· κᾆθʼ οὗτος εὐθὺς εἶπεν·</l>
<l n="1501">‘ἐγὼ γὰρ Αἰσχύλον νομίζω πρῶτον ἐν ποιηταῖς,</l>
<l n="1502">ψόφου πλέων ἀξύστατον στόμφακα κρημνοποιόν;’</l>
<l n="1503">κἀνταῦθα πῶς οἴεσθέ μου τὴν καρδίαν ὀρεχθεῖν;</l>
<l n="1504">ὅμως δὲ τὸν θυμὸν δακὼν ἔφην, ‘σὺ δʼ ἀλλὰ τούτων</l>
<l n="1505">λέξον τι τῶν νεωτέρων, ἅττʼ ἐστὶ τὰ σοφὰ ταῦτα.’</l>
<l n="1506">ὁ δʼ εὐθὺς ᾖσʼ Εὐριπίδου ῥῆσίν τινʼ, ὡς ἐκίνει</l>
<l n="1507">ἀδελφὸς ὦλεξίκακε τὴν ὁμομητρίαν ἀδελφήν.</l>
<l n="1508">κἀγὼ οὐκέτʼ ἐξηνεσχόμην, ἀλλʼ εὐθέως ἀράττω</l>
<l n="1509">πολλοῖς κακοῖς καἰσχροῖσι· κᾆτʼ ἐντεῦθεν, οἷον εἰκός,</l>
<l n="1510">ἔπος πρὸς ἔπος ἠρειδόμεσθʼ· εἶθʼ οὗτος ἐπαναπηδᾶ,</l>
<l n="1511">κἄπειτʼ ἔφλα με κἀσπόδει κἄπνιγε κἀπέθλιβεν.</l>
</sp>
<sp>
<speaker>Φειδιππίδης</speaker>
<l n="1512">οὔκουν δικαίως, ὅστις οὐκ Εὐριπίδην ἐπαινεῖς</l>
<l n="1513">σοφώτατον;</l>
</sp>
<sp>
<speaker>Στρεψιάδης</speaker>
<l n="1514">σοφώτατόν γʼ ἐκεῖνον·ὦ — τί σʼ εἴπω;</l>
<l n="1515">ἀλλʼ αὖθις αὖ τυπτήσομαι.</l>
</sp>
<sp>
<speaker>Φειδιππίδης</speaker>
<l n="1516">νὴ τὸν Δίʼ ἐν δίκῃ γʼ ἄν.</l>
</sp>
<sp>
<speaker>Στρεψιάδης</speaker>
<l n="1517">καὶ πῶς δικαίως; ὅστις ὦ ʼναίσχυντέ σʼ ἐξέθρεψα,</l>
<l n="1518">αἰσθανόμενός σου πάντα τραυλίζοντος, ὅ τι νοοίης.</l>
<l n="1519">εἰ μέν γε βρῦν εἴποις, ἐγὼ γνοὺς ἂν πιεῖν ἐπέσχον·</l>
<l n="1520">μαμμᾶν δʼ ἂν αἰτήσαντος ἧκόν σοι φέρων ἂν ἄρτον·</l>
<l n="1521">κακκᾶν δʼ ἂν οὐκ ἔφθης φράσας, κἀγὼ λαβὼν θύραζε</l>
<l n="1522">ἐξέφερον ἂν καὶ προὐσχόμην σε· σὺ δʼ ἐμὲ νῦν ἀπάγχων<milestone ed="p" n="1386" unit="card"/>
</l>
</sp>
</div>
<div type="pnigos">
<sp>
<speaker>Στρεψιάδης</speaker>
<l n="1523">βοῶντα καὶ κεκραγόθʼ ὅτι</l>
<l n="1524">χεζητιῴην, οὐκ ἔτλης</l>
<l n="1525">ἔξω ʼξενεγκεῖν ὦ μιαρὲ</l>
<l n="1526">θύραζέ μʼ, ἀλλὰ πνιγόμενος</l>
<l n="1527">αὐτοῦ ʼποίησα κακκᾶν.<milestone ed="p" n="1391" unit="card"/>
</l>
</sp>
</div>
<div type="antistrophe">
<sp>
<speaker>Χορός</speaker>
<l n="1528">οἶμαί γε τῶν νεωτέρων τὰς καρδίας</l>
<l n="1529">πηδᾶν ὅ τι λέξει.</l>
<l n="1530">εἰ γὰρ τοιαῦτά γʼ οὗτος ἐξειργασμένος</l>
<l n="1531">λαλῶν ἀναπείσει,</l>
<l n="1532">τὸ δέρμα τῶν γεραιτέρων λάβοιμεν ἂν</l>
<l n="1533">ἀλλʼ οὐδʼ ἐρεβίνθου.<milestone ed="p" n="1397" unit="card"/>
</l>
</sp>
</div>
<div type="antikatakeleusmenos">
<sp>
<speaker>Χορός</speaker>
<l n="1534">σὸν ἔργον ὦ καινῶν ἐπῶν κινητὰ καὶ μοχλευτὰ</l>
<l n="1535">πειθώ τινα ζητεῖν, ὅπως δόξεις λέγειν δίκαια.<milestone ed="p" n="1399" unit="card"/>
</l>
</sp>
</div>
<div type="antepirrheme">
<sp>
<speaker>Φειδιππίδης</speaker>
<l n="1536">ὡς ἡδὺ καινοῖς πράγμασιν καὶ δεξιοῖς ὁμιλεῖν,</l>
<l n="1537">καὶ τῶν καθεστώτων νόμων ὑπερφρονεῖν δύνασθαι.</l>
<l n="1538">ἐγὼ γὰρ ὅτε μὲν ἱππικῇ τὸν νοῦν μόνῃ προσεῖχον,</l>
<l n="1539">οὐδʼ ἂν τρίʼ εἰπεῖν ῥήμαθʼ οἷός τʼ ἦν πρὶν ἐξαμαρτεῖν·</l>
<l n="1540">νυνὶ δʼ ἐπειδή μʼ οὑτοσὶ τούτων ἔπαυσεν αὐτός,</l>
<l n="1541">γνώμαις δὲ λεπταῖς καὶ λόγοις ξύνειμι καὶ μερίμναις,</l>
<l n="1542">οἶμαι διδάξειν ὡς δίκαιον τὸν πατέρα κολάζειν.</l>
</sp>
<sp>
<speaker>Στρεψιάδης</speaker>
<l n="1543">ἵππευε τοίνυν νὴ Δίʼ, ὡς ἔμοιγε κρεῖττόν ἐστιν</l>
<l n="1544">ἵππων τρέφειν τέθριππον ἢ τυπτόμενον ἐπιτριβῆναι.</l>
</sp>
<sp>
<speaker>Φειδιππίδης</speaker>
<l n="1545">ἐκεῖσε δʼ ὅθεν ἀπέσχισάς με τοῦ λόγου μέτειμι,</l>
<l n="1546">καὶ πρῶτʼ ἐρήσομαί σε τουτί· παῖδά μʼ ὄντʼ ἔτυπτες;</l>
</sp>
<sp>
<speaker>Στρεψιάδης</speaker>
<l n="1547">ἔγωγέ σʼ εὐνοῶν τε καὶ κηδόμενος.</l>
</sp>
<sp>
<speaker>Φειδιππίδης</speaker>
<l n="1548">εἰπὲ δή μοι,</l>
<l n="1549">οὐ κἀμέ σοι δίκαιόν ἐστιν εὐνοεῖν ὁμοίως</l>
<l n="1550">τύπτειν τʼ, ἐπειδήπερ γε τοῦτʼ ἐστʼ εὐνοεῖν τὸ τύπτειν;</l>
<l n="1551">πῶς γὰρ τὸ μὲν σὸν σῶμα χρὴ πληγῶν ἀθῷον εἶναι,</l>
<l n="1552">τοὐμὸν δὲ μή; καὶ μὴν ἔφυν ἐλεύθερός γε κἀγώ.</l>
<l n="1553">κλάουσι παῖδες, πατέρα δʼ οὐ κλάειν δοκεῖς;  <gap/>
</l>
<l n="1554">φήσεις νομίζεσθαι σὺ παιδὸς τοῦτο τοὔργον εἶναι·</l>
<l n="1555">ἐγὼ δέ γʼ ἀντείποιμʼ ἂν ὡς δὶς παῖδες οἱ γέροντες·</l>
<l n="1556">εἰκὸς δὲ μᾶλλον τοὺς γέροντας ἢ νέους τι κλάειν,</l>
<l n="1557">ὅσῳπερ ἐξαμαρτάνειν ἧττον δίκαιον αὐτούς.</l>
</sp>
<sp>
<speaker>Στρεψιάδης</speaker>
<l n="1558">ἀλλʼ οὐδαμοῦ νομίζεται τὸν πατέρα τοῦτο πάσχειν.</l>
</sp>
<sp>
<speaker>Φειδιππίδης</speaker>
<l n="1559">οὔκουν ἀνὴρ ὁ τὸν νόμον θεὶς τοῦτον ἦν τὸ πρῶτον</l>
<l n="1560">ὥσπερ σὺ κἀγώ, καὶ λέγων ἔπειθε τοὺς παλαιούς;</l>
<l n="1561">ἧττόν τι δῆτʼ ἔξεστι κἀμοὶ καινὸν αὖ τὸ λοιπὸν</l>
<l n="1562">θεῖναι νόμον τοῖς υἱέσιν, τοὺς πατέρας ἀντιτύπτειν;</l>
<l n="1563">ὅσας δὲ πληγὰς εἴχομεν πρὶν τὸν νόμον τεθῆναι,</l>
<l n="1564">ἀφίεμεν, καὶ δίδομεν αὐτοῖς προῖκα συγκεκόφθαι.</l>
<l n="1565">σκέψαι δὲ τοὺς ἀλεκτρυόνας καὶ τἄλλα τὰ βοτὰ ταυτί,</l>
<l n="1566">ὡς τοὺς πατέρας ἀμύνεται· καίτοι τί διαφέρουσιν</l>
<l n="1567">ἡμῶν ἐκεῖνοι, πλήν γʼ ὅτι ψηφίσματʼ οὐ γράφουσιν;</l>
</sp>
<sp>
<speaker>Στρεψιάδης</speaker>
<l n="1568">τί δῆτʼ, ἐπειδὴ τοὺς ἀλεκτρυόνας ἅπαντα μιμεῖ,</l>
<l n="1569">οὐκ ἐσθίεις καὶ τὴν κόπρον κἀπὶ ξύλου καθεύδεις;</l>
</sp>
<sp>
<speaker>Φειδιππίδης</speaker>
<l n="1570">οὐ ταὐτὸν ὦ τᾶν ἐστίν, οὐδʼ ἂν Σωκράτει δοκοίη.</l>
</sp>
<sp>
<speaker>Στρεψιάδης</speaker>
<l n="1571">πρὸς ταῦτα μὴ τύπτʼ· εἰ δὲ μή, σαυτόν ποτʼ αἰτιάσει.</l>
</sp>
<sp>
<speaker>Φειδιππίδης</speaker>
<l n="1572">καὶ πῶς;</l>
</sp>
<sp>
<speaker>Στρεψιάδης</speaker>
<l n="1573">ἐπεὶ σὲ μὲν δίκαιός εἰμʼ ἐγὼ κολάζειν,</l>
<l n="1574">σὺ δʼ, ἢν γένηταί σοι, τὸν υἱόν.</l>
</sp>
<sp>
<speaker>Φειδιππίδης</speaker>
<l n="1575">ἢν δὲ μὴ γένηται,</l>
<l n="1576">μάτην ἐμοὶ κεκλαύσεται, σὺ δʼ ἐγχανὼν τεθνήξεις.<milestone ed="p" n="1437" unit="card"/>
</l>
</sp>
<sp>
<speaker>Στρεψιάδης</speaker>
<l n="1577">ἐμοὶ μὲν ὦνδρες ἥλικες δοκεῖ λέγειν δίκαια·</l>
<l n="1578">κἄμοιγε συγχωρεῖν δοκεῖ τούτοισι τἀπιεικῆ.</l>
<l n="1579">κλάειν γὰρ ἡμᾶς εἰκός ἐστʼ, ἢν μὴ δίκαια δρῶμεν.</l>
</sp>
<sp>
<speaker>Φειδιππίδης</speaker>
<l n="1580">σκέψαι δὲ χἀτέραν ἔτι γνώμην.</l>
</sp>
<sp>
<speaker>Στρεψιάδης</speaker>
<l n="1581">ἀπὸ γὰρ</l>
</sp>
<sp>
<speaker>Φειδιππίδης</speaker>
<l n="1582">καὶ μὴν ἴσως γʼ οὐκ ἀχθέσει παθὼν ἃ νῦν πέπονθας.</l>
</sp>
<sp>
<speaker>Στρεψιάδης</speaker>
<l n="1583">πῶς δή; δίδαξον γὰρ τί μʼ ἐκ τούτων ἐπωφελήσεις.</l>
</sp>
<sp>
<speaker>Φειδιππίδης</speaker>
<l n="1584">τὴν μητέρʼ ὥσπερ καὶ σὲ τυπτήσω.</l>
</sp>
<sp>
<speaker>Στρεψιάδης</speaker>
<l n="1585">τί φῄς, τί φῂς σύ;</l>
<l n="1586">τοῦθʼ ἕτερον αὖ μεῖζον κακόν.</l>
</sp>
<sp>
<speaker>Φειδιππίδης</speaker>
<l n="1587">τί δʼ ἢν ἔχων τὸν ἥττω<milestone ed="p" n="1445" unit="card"/>
</l>
</sp>
</div>
<div type="antipnigos">
<sp>
<speaker>Φειδιππίδης</speaker>
<l n="1588">λόγον σε νικήσω λέγων</l>
<l n="1589">τὴν μητέρʼ ὡς τύπτειν χρεών;</l>
</sp>
<sp>
<speaker>Στρεψιάδης</speaker>
<l n="1590">τί δʼ ἄλλο γʼ ἢν ταυτὶ ποιῇς,</l>
<l n="1591">οὐδέν σε κωλύσει σεαυτὸν</l>
<l n="1592">ἐμβαλεῖν ἐς τὸ βάραθρον</l>
<l n="1593">μετὰ Σωκράτους</l>
<l n="1594">καὶ τὸν λόγον τὸν ἥττω.<milestone ed="p" n="1452" unit="card"/>
</l>
</sp>
</div>
</div>
<div type="Episode">
<sp>
<speaker>Στρεψιάδης</speaker>
<l n="1595">ταυτὶ διʼ ὑμᾶς ὦ Νεθέλαι πέπονθʼ ἐγώ,</l>
<l n="1596">ὑμῖν ἀναθεὶς ἅπαντα τἀμὰ πράγματα.</l>
</sp>
<sp>
<speaker>Χορός</speaker>
<l n="1597">αὐτὸς μὲν οὖν σαυτῷ σὺ τούτων αἴτιος,</l>
<l n="1598">στρέψας σεαυτὸν ἐς πονηρὰ πράγματα.</l>
</sp>
<sp>
<speaker>Στρεψιάδης</speaker>
<l n="1599">τί δῆτα ταῦτʼ οὔ μοι τότʼ ἠγορεύετε,</l>
<l n="1600">ἀλλʼ ἄνδρʼ ἄγροικον καὶ γέροντʼ ἐπῄρετε;</l>
</sp>
<sp>
<speaker>Χορός</speaker>
<l n="1601">ἡμεῖς ποιοῦμεν ταῦθʼ ἑκάστοθʼ ὅταν τινὰ</l>
<l n="1602">γνῶμεν πονηρῶν ὄντʼ ἐραστὴν πραγμάτων,</l>
<l n="1603">ἕως ἂν αὐτὸν ἐμβάλωμεν ἐς κακόν,</l>
<l n="1604">ὅπως ἂν εἰδῇ τοὺς θεοὺς δεδοικέναι.</l>
</sp>
<sp>
<speaker>Στρεψιάδης</speaker>
<l n="1605">ὤμοι πονηρά γʼ ὦ Νεφέλαι, δίκαια δέ.</l>
<l n="1606">οὐ γάρ μʼ ἐχρῆν τὰ χρήμαθʼ ἁδανεισάμην</l>
<l n="1607">ἀποστερεῖν. νῦν οὖν ὅπως ὦ φίλτατε</l>
<l n="1608">τὸν Χαιρεφῶντα τὸν μιαρὸν καὶ Σωκράτη</l>
<l n="1609">ἀπολεῖς μετʼ ἐμοῦ ʼλθών, οἳ σὲ κἄμʼ ἐξηπάτων.</l>
</sp>
<sp>
<speaker>Φειδιππίδης</speaker>
<l n="1610">ἀλλʼ οὐκ ἂν ἀδικήσαιμι τοὺς διδασκάλους.</l>
</sp>
<sp>
<speaker>Στρεψιάδης</speaker>
<l n="1611">ναὶ ναὶ καταιδέσθητι πατρῷον Δία.</l>
</sp>
<sp>
<speaker>Φειδιππίδης</speaker>
<l n="1612">ἰδού γε Δία πατρῷον· ὡς ἀρχαῖος εἶ.</l>
<l n="1613">Ζεὺς γάρ τις ἔστιν;</l>
</sp>
<sp>
<speaker>Στρεψιάδης</speaker>
<l n="1614">ἔστιν.</l>
</sp>
<sp>
<speaker>Φειδιππίδης</speaker>
<l n="1615">οὐκ ἔστʼ, οὔκ, ἐπεὶ</l>
<l n="1616">Δῖνος βασιλεύει τὸν Δίʼ ἐξεληλακώς.</l>
</sp>
<sp>
<speaker>Στρεψιάδης</speaker>
<l n="1617">οὐκ ἐξελήλακʼ, ἀλλʼ ἐγὼ τοῦτʼ ᾠόμην</l>
<l n="1618">διὰ τουτονὶ τὸν δῖνον. οἴμοι δείλαιος</l>
<l n="1619">ὅτε καὶ σὲ χυτρεοῦν ὄντα θεὸν ἡγησάμην.</l>
</sp>
<sp>
<speaker>Φειδιππίδης</speaker>
<l n="1620">ἐνταῦθα σαυτῷ παραφρόνει καὶ φληνάφα.<milestone ed="p" n="1476" unit="card"/>
</l>
</sp>
<sp>
<speaker>Στρεψιάδης</speaker>
<l n="1621">οἴμοι παρανοίας· ὡς ἐμαινόμην ἄρα,</l>
<l n="1622">ὅτʼ ἐξέβαλλον τοὺς θεοὺς διὰ Σωκράτη.</l>
<l n="1623">ἀλλʼ ὦ φίλʼ Ἑρμῆ μηδαμῶς θύμαινέ μοι</l>
<l n="1624">μηδέ μʼ ἐπιτρίψῃς, ἀλλὰ συγγνώμην ἔχε</l>
<l n="1625">ἐμοῦ παρανοήσαντος ἀδολεσχίᾳ·</l>
<l n="1626">καί μοι γενοῦ ξύμβουλος, εἴτʼ αὐτοὺς γραφὴν</l>
<l n="1627">διωκάθω γραψάμενος εἴθʼ ὅ τι σοι δοκεῖ.</l>
<l n="1628">ὀρθῶς παραινεῖς οὐκ ἐῶν δικορραφεῖν,</l>
<l n="1629">ἀλλʼ ὡς τάχιστʼ ἐμπιμπράναι τὴν οἰκίαν</l>
<l n="1630">τῶν ἀδολεσχῶν. δεῦρο δεῦρʼ ὦ Ξανθία,</l>
<l n="1631">κλίμακα λαβὼν ἔξελθε καὶ σμινύην φέρων,</l>
<l n="1632">κἄπειτʼ ἐπαναβὰς ἐπὶ τὸ φροντιστήριον</l>
<l n="1633">τὸ τέγος κατάσκαπτʼ, εἰ φιλεῖς τὸν δεσπότην,</l>
<l n="1634">ἕως ἂν αὐτοῖς ἐμβάλῃς τὴν οἰκίαν·</l>
<l n="1635">ἐμοὶ δὲ δᾷδʼ ἐνεγκάτω τις ἡμμένην,</l>
<l n="1636">κἀγώ τινʼ αὐτῶν τήμερον δοῦναι δίκην</l>
<l n="1637">ἐμοὶ ποιήσω, κεἰ σφόδρʼ εἴσʼ ἀλαζόνες.</l>
</sp>
<sp>
<speaker>Μαθητής Α</speaker>
<l n="1638">ἰοὺ ἰού.</l>
</sp>
<sp>
<speaker>Στρεψιάδης</speaker>
<l n="1639">σὸν ἔργον ὦ δᾲς ἱέναι πολλὴν φλόγα.</l>
</sp>
<sp>
<speaker>Μαθητής Α</speaker>
<l n="1640"> ἄνθρωπε, τί ποιεῖς;</l>
</sp>
<sp>
<speaker>Στρεψιάδης</speaker>
<l n="1641">ὅ τι ποιῶ; τί δʼ ἄλλο γʼ ἢ</l>
<l n="1642">διαλεπτολογοῦμαι ταῖς δοκοῖς τῆς οἰκίας;</l>
</sp>
<sp>
<speaker>Μαθητής Β</speaker>
<l n="1643">οἴμοι τίς ἡμῶν πυρπολεῖ τὴν οἰκίαν;</l>
</sp>
<sp>
<speaker>Στρεψιάδης</speaker>
<l n="1644">ἐκεῖνος οὗπερ θοἰμάτιον εἰλήφατε.</l>
</sp>
<sp>
<speaker>Μαθητής Γ</speaker>
<l n="1645">ἀπολεῖς ἀπολεῖς.</l>
</sp>
<sp>
<speaker>Στρεψιάδης</speaker>
<l n="1646">τοῦτʼ αὐτὸ γὰρ καὶ βούλομαι,</l>
<l n="1647">ἢν ἡ σμινύη μοι μὴ προδῷ τὰς ἐλπίδας,</l>
<l n="1648">ἢ ʼγὼ πρότερόν πως ἐκτραχηλισθῶ πεσών.</l>
</sp>
<sp>
<speaker>Σωκράτης</speaker>
<l n="1649">οὗτος τί ποιεῖς ἐτεὸν οὑπὶ τοῦ τέγους;</l>
</sp>
<sp>
<speaker>Στρεψιάδης</speaker>
<l n="1650">ἀεροβατῶ καὶ περιφρονῶ τὸν ἥλιον.</l>
</sp>
<sp>
<speaker>Σωκράτης</speaker>
<l n="1651">οἴμοι τάλας δείλαιος ἀποπνιγήσομαι.</l>
</sp>
<sp>
<speaker>Χαιρεφῶν</speaker>
<l n="1652">ἐγὼ δὲ κακοδαίμων γε κατακαυθήσομαι.</l>
</sp>
<sp>
<speaker>Στρεψιάδης</speaker>
<l n="1653">τί γὰρ μαθόντες τοὺς θεοὺς ὑβρίζετε,</l>
<l n="1654">καὶ τῆς σελήνης ἐσκοπεῖσθε τὴν ἕδραν;</l>
</sp>
<sp>
<speaker>Ερμῆς</speaker>
<l n="1655">δίωκε βάλλε παῖε, πολλῶν οὕνεκα,</l>
<l n="1656">μάλιστα δʼ εἰδὼς τοὺς θεοὺς ὡς ἠδίκουν.</l>
</sp>
</div>
<div type="Exodus">
<div type="anapests">
<sp>
<speaker>Χορός</speaker>
<l n="1657">ἡγεῖσθʼ ἔξω· κεχόρευται γὰρ μετρίως τό γε τήμερον ἡμῖν.</l>
</sp>
</div>
</div>
</div></body>
</text>
</TEI>