<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
<teiHeader><fileDesc>
<titleStmt>
<title type="work" n="Frogs">Frogs</title>
<title type="sub">Machine readable text</title>
<author n="Aristoph.">Aristophanes</author>
<editor role="editor" n="OCT">F.W. Hall and W.M. Geldart</editor>
<sponsor>Perseus Project, Tufts University</sponsor>
<principal>Gregory Crane</principal>
<respStmt>
<resp>Prepared under the supervision of</resp>
<name>Lisa Cerrato</name>
<name>William Merrill</name>
<name>Elli Mylonas</name>
<name>David Smith</name>
<name/></respStmt>
<funder n="org:AnnCPB">The Annenberg CPB/Project</funder>
</titleStmt>
<extent>About 145Kb</extent>
<publicationStmt><publisher>Trustees of Tufts University</publisher><pubPlace>Medford, MA</pubPlace><authority>Perseus Project</authority></publicationStmt>
<sourceDesc>
<biblStruct>
<monogr>
<author>Aristophanes</author>
<title>Aristophanes Comoediae, ed. F.W. Hall and W.M. Geldart, vol. 2</title>
<editor role="editor">F.W. Hall and W.M. Geldart</editor>
<imprint>
<pubPlace>Oxford</pubPlace>
<publisher>Clarendon Press, Oxford</publisher>
<date>1907</date>
</imprint>
</monogr>
</biblStruct>
</sourceDesc>
</fileDesc><encodingDesc>
<refsDecl n="CTS">
<cRefPattern n="line" matchPattern="(\w+)" replacementPattern="#xpath(/tei:TEI/tei:text/tei:body/div[@type='edition']//tei:l[@n='$1'])"><p>This pointer pattern extracts line</p></cRefPattern>
</refsDecl></encodingDesc><profileDesc>
<langUsage>
<language ident="greek">Greek</language>
</langUsage>
</profileDesc><revisionDesc><change><date>1988</date><label>tagging</label><name>EM, Scott Ettinger and Roger Travis</name>Text scanned at U. Chicago in 1988. Basic SGML tagging by Lowell Bowditch</change><change><date>9/92</date><label>ed.</label><name>Bill Merrill</name>Refined tagging</change><change><date>10/1/92</date><label>ed.</label><name>Bill Merrill</name>Replaced LYRIC Meter= tag with  SPEECH Meter=</change><change><date>31-Jan-00</date><label>Markup</label><name>Anne Mahoney</name>
$Log: aristoph.frogs_gk.xml,v $
Revision 1.1  2013-09-13 11:17:28  balmas01
moving Greg's work-in-progress on CTS-izing greco-roman collection texts to a Work directory

Revision 1.4  2013-06-13 12:41:19  gcrane
tagging now should be compatible with CTS

Revision 1.3  2011-09-07 13:51:35  rsingh04
adding rend=displayNum to lb tags

Revision 1.2  2011-01-13 03:38:23  gcrane
more refinements making these files SDL compatible

Revision 1.1  2010-12-25 20:14:24  gcrane
base file -- main difference is that this uses LB milestones rather than L tags

Revision 1.1  2009/10/08 19:12:08  rsingh04
began reorganizing texts module by collection.  created separate work directory in texts module to keep hopper files separate from in progress files

Revision 1.2  2005/08/01 15:50:24  packel
removed stray item tags

Revision 1.1  2005/07/25 14:28:23  packel
Converted to XML

Revision 1.10  2004/04/21 20:51:04  mimno
added card 1s

Revision 1.9  2003/07/01 22:14:36  yorkc
Updated texts to TEI P4 and Perseus P4 extensions; minor cleanup (esp. character encodings and typos.)

Revision 1.8  2000/09/14 16:53:42  lcerrato
changed skotei to skopei on 1155

Revision 1.7  2000/03/06 20:10:31  amahoney
remove spurious headers, which mess up short toc

Revision 1.6  2000/03/04 20:33:53  dasmith
Added separate funder entity to TEI header.

Revision 1.5  2000/01/31 22:55:38  amahoney
convert to p3

</change></revisionDesc></teiHeader>
<text>
<body>
<div n="urn:cts:greekLit:tlg0019.tlg009.perseus-grc1" type="edition" xml:lang="grc"><div type="Prologue">
<milestone n="1" unit="card"/>
<sp>
<speaker>Ξανθίας</speaker>
<l n="1">Εἴπω τι τῶν εἰωθότων ὦ δέσποτα,</l>
<l n="2">ἐφʼ οἷς ἀεὶ γελῶσιν οἱ θεώμενοι;</l>
</sp>
<sp>
<speaker>Διόνυσος</speaker>
<l n="3">νὴ τὸν Δίʼ ὅ τι Βούλει γε, πλὴν <q>πιέζομαι,</q>
</l>
<l n="4">τοῦτο δὲ φύλαξαι· πάνυ γάρ ἐστʼ ἤδη χολή.</l>
</sp>
<sp>
<speaker>Ξανθίας</speaker>
<l n="5">μηδʼ ἕτερον ἀστεῖόν τι;</l>
</sp>
<sp>
<speaker>Διόνυσος</speaker>
<l n="6">πλήν γʼ <q>ὡς θλίβομαι.</q>
</l>
</sp>
<sp>
<speaker>Ξανθίας</speaker>
<l n="7">τί δαί; τὸ πάνυ γέλοιον εἴπω;</l>
</sp>
<sp>
<speaker>Διόνυσος</speaker>
<l n="8">νὴ Δία</l>
<l n="9">θαρρῶν γε· μόνον ἐκεῖνʼ ὅπως μὴ ʼρεῖς,</l>
</sp>
<sp>
<speaker>Ξανθίας</speaker>
<l n="10">τὸ τί;</l>
</sp>
<sp>
<speaker>Διόνυσος</speaker>
<l n="11">μεταβαλλόμενος τἀνάφορον ὅτι <q>χεζητιᾷς.</q>
</l>
</sp>
<sp>
<speaker>Ξανθίας</speaker>
<l n="12">μηδʼ ὅτι τοσοῦτον ἄχθος ἐπʼ ἐμαυτῷ φέρων,</l>
<l n="13">εἰ μὴ καθαιρήσει τις, ἀποπαρδήσομαι;</l>
</sp>
<sp>
<speaker>Διόνυσος</speaker>
<l n="14">μὴ δῆθʼ, ἱκετεύω, πλήν γʼ ὅταν μέλλω ʼξεμεῖν.</l>
</sp>
<sp>
<speaker>Ξανθίας</speaker>
<l n="15">τί δῆτʼ ἔδει με ταῦτα τὰ σκεύη φέρειν,</l>
<l n="16">εἴπερ ποιήσω μηδὲν ὧνπερ Φρύνιχος</l>
<l n="17">εἴωθε ποιεῖν καὶ Λύκις κἀμειψίας;</l>
</sp>
<sp>
<speaker>Διόνυσος</speaker>
<l n="18">μή νυν ποιήσῃς· ὡς ἐγὼ θεώμενος,</l>
<l n="19">ὅταν τι τούτων τῶν σοφισμάτων ἴδω,</l>
<l n="20">πλεῖν ἢ ʼνιαυτῷ πρεσβύτερος ἀπέρχομαι.</l>
</sp>
<sp>
<speaker>Ξανθίας</speaker>
<l n="21">ὢ τρισκακοδαίμων ἄρʼ ὁ τράχηλος οὑτοσί,</l>
<l n="22">ὅτι θλίβεται μέν, τὸ δὲ γέλοιον οὐκ ἐρεῖ.</l>
</sp>
<sp>
<speaker>Διόνυσος</speaker>
<l n="23">εἶτʼ οὐχ ὕβρις ταῦτʼ ἐστὶ καὶ πολλὴ τρυφή,</l>
<l n="24">ὅτʼ ἐγὼ μὲν ὢν Διόνυσος υἱὸς Σταμνίου</l>
<l n="25">αὐτὸς βαδίζω καὶ πονῶ, τοῦτον δʼ ὀχῶ,</l>
<l n="26">ἵνα μὴ ταλαιπωροῖτο μηδʼ ἄχθος φέροι;</l>
</sp>
<sp>
<speaker>Ξανθίας</speaker>
<l n="27">οὐ γὰρ φέρω ʼγώ;</l>
</sp>
<sp>
<speaker>Διόνυσος</speaker>
<l n="28">πῶς φέρεις γὰρ ὅς γʼ ὀχεῖ;</l>
</sp>
<sp>
<speaker>Ξανθίας</speaker>
<l n="29">φέρων γε ταυτί.</l>
</sp>
<sp>
<speaker>Διόνυσος</speaker>
<l n="30">τίνα τρόπον;</l>
</sp>
<sp>
<speaker>Ξανθίας</speaker>
<l n="31">Βαρέως πάνυ.</l>
</sp>
<sp>
<speaker>Διόνυσος</speaker>
<l n="32">οὔκουν τὸ Βάρος τοῦθʼ ὃ σὺ φέρεις ὄνος φέρει;</l>
</sp>
<sp>
<speaker>Ξανθίας</speaker>
<l n="33">οὐ δῆθʼ ὅ γʼ ἔχω ʼγὼ καὶ φέρω μὰ τὸν Δίʼ οὔ.</l>
</sp>
<sp>
<speaker>Διόνυσος</speaker>
<l n="34">πῶς γὰρ φέρεις, ὅς γʼ αὐτὸς ὑφʼ ἑτέρου φέρει;</l>
</sp>
<sp>
<speaker>Ξανθίας</speaker>
<l n="35">οὐκ οἶδʼ· ὁ δʼ ὦμος οὑτοσὶ πιέζεται.</l>
</sp>
<sp>
<speaker>Διόνυσος</speaker>
<l n="36">σὺ δʼ οὖν ἐπειδὴ τὸν ὄνον οὐ φῄς σʼ ὠφελεῖν,</l>
<l n="37">ἐν τῷ μέρει σὺ τὸν ὄνον ἀράμενος φέρε.</l>
</sp>
<sp>
<speaker>Ξανθίας</speaker>
<l n="38">οἴμοι κακοδαίμων· τί γὰρ ἐγὼ οὐκ ἐναυμάχουν;</l>
<l n="39">ἦ τἄν σε κωκύειν ἂν ἐκέλευον μακρά.</l>
</sp>
<sp>
<speaker>Διόνυσος</speaker>
<l n="40">κατάβα πανοῦργε. καὶ γὰρ ἐγγὺς τῆς θύρας</l>
<l n="41">ἤδη βαδίζων εἰμὶ τῆσδʼ, οἷ πρῶτά με</l>
<l n="42">ἔδει τραπέσθαι. παιδίον, παῖ, ἠμί, παῖ.<milestone ed="p" n="38" unit="card"/>
</l>
</sp>
<sp>
<speaker>Ἡρακλῆς</speaker>
<l n="43">τίς τὴν θύραν ἐπάταξεν; ὡς κενταυρικῶς</l>
<l n="44">ἐνήλαθʼ ὅστις· εἰπέ μοι τουτὶ τί ἦν;</l>
</sp>
<sp>
<speaker>Διόνυσος</speaker>
<l n="45">ὁ παῖς.</l>
</sp>
<sp>
<speaker>Ξανθίας</speaker>
<l n="46">τί ἔστιν;</l>
</sp>
<sp>
<speaker>Διόνυσος</speaker>
<l n="47">οὐκ ἐνεθυμήθης;</l>
</sp>
<sp>
<speaker>Ξανθίας</speaker>
<l n="48">τὸ τί;</l>
</sp>
<sp>
<speaker>Διόνυσος</speaker>
<l n="49">ὡς σφόδρα μʼ ἔδεισε.</l>
</sp>
<sp>
<speaker>Ξανθίας</speaker>
<l n="50">νὴ Δία μὴ μαίνοιό γε.</l>
</sp>
<sp>
<speaker>Ἡρακλῆς</speaker>
<l n="51">οὔ τοι μὰ τὴν Δήμητρα δύναμαι μὴ γελᾶν·</l>
<l n="52">καίτοι δάκνω γʼ ἐμαυτόν· ἀλλʼ ὅμως γελῶ.</l>
</sp>
<sp>
<speaker>Διόνυσος</speaker>
<l n="53">ὦ δαιμόνιε πρόσελθε· δέομαι γάρ τί σου.</l>
</sp>
<sp>
<speaker>Ἡρακλῆς</speaker>
<l n="54">ἀλλʼ οὐχ οἷός τʼ εἴμʼ ἀποσοβῆσαι τὸν γέλων</l>
<l n="55">ὁρῶν λεοντῆν ἐπὶ κροκωτῷ κειμένην.</l>
<l n="56">τίς ὁ νοῦς; τί κόθορνος καὶ ῥόπαλον ξυνηλθέτην;</l>
<l n="57">ποῖ γῆς ἀπεδήμεις;</l>
</sp>
<sp>
<speaker>Διόνυσος</speaker>
<l n="58">ἐπεβάτευον Κλεισθένει-</l>
</sp>
<sp>
<speaker>Ἡρακλῆς</speaker>
<l n="59">κἀναυμάχησας;</l>
</sp>
<sp>
<speaker>Διόνυσος</speaker>
<l n="60">καὶ κατεδύσαμέν γε ναῦς</l>
<l n="61">τῶν πολεμίων ἢ δώδεκʼ ἢ τρεῖς καὶ δέκα.</l>
</sp>
<sp>
<speaker>Ἡρακλῆς</speaker>
<l n="62">σφώ;</l>
</sp>
<sp>
<speaker>Διόνυσος</speaker>
<l n="63">νὴ τὸν Ἀπόλλω.</l>
</sp>
<sp>
<speaker>Ξανθίας</speaker>
<l n="64">κᾆτʼ ἔγωγʼ ἐξηγρόμην.</l>
</sp>
<sp>
<speaker>Διόνυσος</speaker>
<l n="65">καὶ δῆτʼ ἐπὶ τῆς νεὼς ἀναγιγνώσκοντί μοι</l>
<l n="66">τὴν Ἀνδρομέδαν πρὸς ἐμαυτὸν ἐξαίφνης πόθος</l>
<l n="67">τὴν καρδίαν ἐπάταξε πῶς οἴει σφόδρα.</l>
</sp>
<sp>
<speaker>Ἡρακλῆς</speaker>
<l n="68">πόθος; πόσος τις;</l>
</sp>
<sp>
<speaker>Διόνυσος</speaker>
<l n="69">μικρὸς ἡλίκος Μόλων.</l>
</sp>
<sp>
<speaker>Ἡρακλῆς</speaker>
<l n="70">γυναικός;</l>
</sp>
<sp>
<speaker>Διόνυσος</speaker>
<l n="71">οὐ δῆτʼ.</l>
</sp>
<sp>
<speaker>Ἡρακλῆς</speaker>
<l n="72">ἀλλὰ παιδός;</l>
</sp>
<sp>
<speaker>Διόνυσος</speaker>
<l n="73">οὐδαμῶς.</l>
</sp>
<sp>
<speaker>Ἡρακλῆς</speaker>
<l n="74">ἀλλʼ ἀνδρός;</l>
</sp>
<sp>
<speaker>Διόνυσος</speaker>
<l n="75">ἀπαπαί.</l>
</sp>
<sp>
<speaker>Ἡρακλῆς</speaker>
<l n="76">ξυνεγένου τῷ Κλεισθένει;</l>
</sp>
<sp>
<speaker>Διόνυσος</speaker>
<l n="77">μὴ σκῶπτέ μʼ ὦδέλφʼ· οὐ γὰρ ἀλλʼ ἔχω κακῶς·</l>
<l n="78">τοιοῦτος ἵμερός με διαλυμαίνεται.<milestone ed="p" n="60" unit="card"/>
</l>
</sp>
<sp>
<speaker>Ἡρακλῆς</speaker>
<l n="79">ποῖός τις ὦδελφίδιον;</l>
</sp>
<sp>
<speaker>Διόνυσος</speaker>
<l n="80">οὐκ ἔχω φράσαι.</l>
<l n="81">ὅμως γε μέντοι σοι διʼ αἰνιγμῶν ἐρῶ.</l>
<l n="82">ἤδη ποτʼ ἐπεθύμησας ἐξαίφνης ἔτνους;</l>
</sp>
<sp>
<speaker>Ἡρακλῆς</speaker>
<l n="83">ἔτνους; βαβαιάξ, μυριάκις γʼ ἐν τῷ βίῳ.</l>
</sp>
<sp>
<speaker>Διόνυσος</speaker>
<l n="84">ἆρʼ ἐκδιδάσκω τὸ σαφὲς ἢ ʼτέρᾳ φράσω;</l>
</sp>
<sp>
<speaker>Ἡρακλῆς</speaker>
<l n="85">μὴ δῆτα περὶ ἔτνους γε· πάνυ γὰρ μανθάνω.</l>
</sp>
<sp>
<speaker>Διόνυσος</speaker>
<l n="86">τοιουτοσὶ τοίνυν με δαρδάπτει πόθος</l>
<l n="87">Εὐριπίδου.</l>
</sp>
<sp>
<speaker>Ἡρακλῆς</speaker>
<l n="88">καὶ ταῦτα τοῦ τεθνηκότος;</l>
</sp>
<sp>
<speaker>Διόνυσος</speaker>
<l n="89">κοὐδείς γέ μʼ ἂν πείσειεν ἀνθρώπων τὸ μὴ οὐκ</l>
<l n="90">ἐλθεῖν ἐπʼ ἐκεῖνον.</l>
</sp>
<sp>
<speaker>Ἡρακλῆς</speaker>
<l n="91">πότερον εἰς Ἅιδου κάτω;</l>
</sp>
<sp>
<speaker>Διόνυσος</speaker>
<l n="92">καὶ νὴ Δίʼ εἴ τί γʼ ἔστιν ἔτι κατωτέρω.</l>
</sp>
<sp>
<speaker>Ἡρακλῆς</speaker>
<l n="93">τί βουλόμενος;</l>
</sp>
<sp>
<speaker>Διόνυσος</speaker>
<l n="94">δέομαι ποιητοῦ δεξιοῦ.</l>
<l n="95">οἱ μὲν γὰρ οὐκέτʼ εἰσίν, οἱ δʼ ὄντες κακοί.</l>
</sp>
<sp>
<speaker>Ἡρακλῆς</speaker>
<l n="96">τί δʼ; οὐκ Ἰοφῶν ζῇ;</l>
</sp>
<sp>
<speaker>Διόνυσος</speaker>
<l n="97">τοῦτο γάρ τοι καὶ μόνον</l>
<l n="98">ἔτʼ ἐστὶ λοιπὸν ἀγαθόν, εἰ καὶ τοῦτʼ ἄρα·</l>
<l n="99">οὐ γὰρ σάφʼ οἶδʼ οὐδʼ αὐτὸ τοῦθʼ ὅπως ἔχει.</l>
</sp>
<sp>
<speaker>Ἡρακλῆς</speaker>
<l n="100">εἶτʼ οὐχὶ Σοφοκλέα πρότερον Εὐριπίδου</l>
<l n="101">μέλλεις ἀναγαγεῖν, εἴπερ ἐκεῖθεν δεῖ σʼ ἄγειν;</l>
</sp>
<sp>
<speaker>Διόνυσος</speaker>
<l n="102">οὐ πρίν γʼ ἂν Ἰοφῶντʼ, ἀπολαβὼν αὐτὸν μόνον,</l>
<l n="103">ἄνευ Σοφοκλέους ὅ τι ποιεῖ κωδωνίσω.</l>
<l n="104">κἄλλως ὁ μέν γʼ Εὐριπίδης πανοῦργος ὢν</l>
<l n="105">κἂν ξυναποδρᾶναι δεῦρʼ ἐπιχειρήσειέ μοι·</l>
<l n="106">ὁ δʼ εὔκολος μὲν ἐνθάδʼ εὔκολος δʼ ἐκεῖ.</l>
</sp>
<sp>
<speaker>Ἡρακλῆς</speaker>
<l n="107">Ἀγάθων δὲ ποῦ ʼστιν;</l>
</sp>
<sp>
<speaker>Διόνυσος</speaker>
<l n="108">ἀπολιπών μʼ ἀποίχεται,</l>
<l n="109">ἀγαθὸς ποιητὴς καὶ ποθεινὸς τοῖς φίλοις.</l>
</sp>
<sp>
<speaker>Ἡρακλῆς</speaker>
<l n="110">ποῖ γῆς ὁ τλήμων;</l>
</sp>
<sp>
<speaker>Διόνυσος</speaker>
<l n="111">ἐς Μακάρων εὐωχίαν.</l>
</sp>
<sp>
<speaker>Ἡρακλῆς</speaker>
<l n="112">ὁ δὲ Σενοκλέης;</l>
</sp>
<sp>
<speaker>Διόνυσος</speaker>
<l n="113">ἐξόλοιτο νὴ Δία.</l>
</sp>
<sp>
<speaker>Ἡρακλῆς</speaker>
<l n="114">Πυθάγγελος δέ;</l>
</sp>
<sp>
<speaker>Ξανθίας</speaker>
<l n="115">περὶ ἐμοῦ δʼ οὐδεὶς λόγος</l>
<l n="116">ἐπιτριβομένου τὸν ὦμον οὑτωσὶ σφόδρα.<milestone ed="p" n="89" unit="card"/>
</l>
</sp>
<sp>
<speaker>Ἡρακλῆς</speaker>
<l n="117">οὔκουν ἕτερʼ ἔστʼ ἐνταῦθα μειρακύλλια</l>
<l n="118">τραγῳδίας ποιοῦντα πλεῖν ἢ μύρια,</l>
<l n="119">Εὐριπίδου πλεῖν ἢ σταδίῳ λαλίστερα.</l>
</sp>
<sp>
<speaker>Διόνυσος</speaker>
<l n="120">ἐπιφυλλίδες ταῦτʼ ἐστὶ καὶ στωμύλματα,</l>
<l n="121">χελιδόνων μουσεῖα, λωβηταὶ τέχνης,</l>
<l n="122">ἃ φροῦδα θᾶττον, ἢν μόνον χορὸν λάβῃ,</l>
<l n="123">ἅπαξ προσουρήσαντα τῇ τραγῳδίᾳ.</l>
<l n="124">γόνιμον δὲ ποιητὴν ἂν οὐχ εὕροις ἔτι</l>
<l n="125">ζητῶν ἄν, ὅστις ῥῆμα γενναῖον λάκοι.</l>
</sp>
<sp>
<speaker>Ἡρακλῆς</speaker>
<l n="126">πῶς γόνιμον;</l>
</sp>
<sp>
<speaker>Διόνυσος</speaker>
<l n="127">ὡδὶ γόνιμον, ὅστις φθέγξεται</l>
<l n="128">τοιουτονί τι παρακεκινδυνευμένον,</l>
<l n="129">αἰθέρα Διὸς δωμάτιον, ἢ χρόνου πόδα,</l>
<l n="130">ἢ φρένα μὲν οὐκ ἐθέλουσαν ὀμόσαι καθʼ ἱερῶν,</l>
<l n="131">γλῶτταν δʼ ἐπιορκήσασαν ἰδίᾳ τῆς φρενός.</l>
</sp>
<sp>
<speaker>Ἡρακλῆς</speaker>
<l n="132">σὲ δὲ ταῦτʼ ἀρέσκει;</l>
</sp>
<sp>
<speaker>Διόνυσος</speaker>
<l n="133">μἀλλὰ πλεῖν ἢ μαίνομαι.</l>
</sp>
<sp>
<speaker>Ἡρακλῆς</speaker>
<l n="134">ἦ μὴν κόβαλά γʼ ἐστίν, ὡς καὶ σοὶ δοκεῖ.</l>
</sp>
<sp>
<speaker>Διόνυσος</speaker>
<l n="135">μὴ τὸν ἐμὸν οἴκει νοῦν· ἔχεις γὰρ οἰκίαν.</l>
</sp>
<sp>
<speaker>Ἡρακλῆς</speaker>
<l n="136">καὶ μὴν ἀτεχνῶς γε παμπόνηρα φαίνεται.</l>
</sp>
<sp>
<speaker>Διόνυσος</speaker>
<l n="137">δειπνεῖν με δίδασκε.</l>
</sp>
<sp>
<speaker>Ξανθίας</speaker>
<l n="138">περὶ ἐμοῦ δʼ οὐδεὶς λόγος.</l>
</sp>
<sp>
<speaker>Διόνυσος</speaker>
<l n="139">ἀλλʼ ὦνπερ ἕνεκα τήνδε τὴν σκευὴν ἔχων</l>
<l n="140">ἦλθον κατὰ σὴν μίμησιν, ἵνα μοι τοὺς ξένους</l>
<l n="141">τοὺς σοὺς φράσειας, εἰ δεοίμην, οἷσι σὺ</l>
<l n="142">ἐχρῶ τόθʼ, ἡνίκʼ ἐπὶ τὸν Κέρβερον,</l>
<l n="143">τούτους φράσον μοι, λιμένας ἀρτοπώλια</l>
<l n="144">πορνεῖʼ ἀναπαύλας ἐκτροπὰς κρήνας ὁδοὺς</l>
<l n="145">πόλεις διαίτας πανδοκευτρίας, ὅπου</l>
<l n="146">κόρεις ὀλίγιστοι.</l>
</sp>
<sp>
<speaker>Ξανθίας</speaker>
<l n="147">περὶ ἐμοῦ δʼ οὐδεὶς λόγος.<milestone ed="p" n="116" unit="card"/>
</l>
</sp>
<sp>
<speaker>Ἡρακλῆς</speaker>
<l n="148">ὦ σχέτλιε τολμήσεις γὰρ ἰέναι καὶ σύ γε;</l>
</sp>
<sp>
<speaker>Διόνυσος</speaker>
<l n="149">μηδὲν ἔτι πρὸς ταῦτʼ, ἀλλὰ φράζε τῶν ὁδῶν</l>
<l n="150">ὅπῃ τάχιστʼ ἀφιζόμεθʼ εἰς Ἅιδου κάτω·</l>
<l n="151">καὶ μήτε θερμὴν μήτʼ ἄγαν ψυχρὰν φράσῃς.</l>
</sp>
<sp>
<speaker>Ἡρακλῆς</speaker>
<l n="152">φέρε δὴ τίνʼ αὐτῶν σοι φράσω πρώτην; τίνα;</l>
<l n="153">μία μὲν γὰρ ἔστιν ἀπὸ κάλω καὶ θρανίου,</l>
<l n="154">κρεμάσαντι σαυτόν.</l>
</sp>
<sp>
<speaker>Διόνυσος</speaker>
<l n="155">παῦε, πνιγηρὰν λέγεις.</l>
</sp>
<sp>
<speaker>Ἡρακλῆς</speaker>
<l n="156">ἀλλʼ ἔστιν ἀτραπὸς ξύντομος τετριμμένη</l>
<l n="157">ἡ διὰ θυείας.</l>
</sp>
<sp>
<speaker>Διόνυσος</speaker>
<l n="158">ἆρα κώνειον λέγεις;</l>
</sp>
<sp>
<speaker>Ἡρακλῆς</speaker>
<l n="159">μάλιστά γε.</l>
</sp>
<sp>
<speaker>Διόνυσος</speaker>
<l n="160">ψυχράν γε καὶ δυσχείμερον·</l>
<l n="161">εὐθὺς γὰρ ἀποπήγνυσι τἀντικνήμια.</l>
</sp>
<sp>
<speaker>Ἡρακλῆς</speaker>
<l n="162">βούλει κατάντη καὶ ταχεῖαν σοι φράσω;</l>
</sp>
<sp>
<speaker>Διόνυσος</speaker>
<l n="163">νὴ τὸν Δίʼ ὡς ὄντος γε μὴ βαδιστικοῦ.</l>
</sp>
<sp>
<speaker>Ἡρακλῆς</speaker>
<l n="164">καθέρπυσόν νυν ἐς Κεραμεικόν.</l>
</sp>
<sp>
<speaker>Διόνυσος</speaker>
<l n="165">κᾆτα τί;</l>
</sp>
<sp>
<speaker>Ἡρακλῆς</speaker>
<l n="166">ἀναβὰς ἐπὶ τὸν πύργον τὸν ὑψηλόν—</l>
</sp>
<sp>
<speaker>Διόνυσος</speaker>
<l n="167">τί δρῶ;</l>
</sp>
<sp>
<speaker>Ἡρακλῆς</speaker>
<l n="168">ἀφιεμένην τὴν λαμπάδʼ ἐντεῦθεν θεῶ,</l>
<l n="169">κἄπειτʼ ἐπειδὰν θῶσιν οἱ θεώμενοι</l>
<l n="170">
<q>εἷναι,</q> τόθʼ εἷναι καὶ σὺ σαυτόν.</l>
</sp>
<sp>
<speaker>Διόνυσος</speaker>
<l n="171">ποῖ</l>
</sp>
<sp>
<speaker>Ἡρακλῆς</speaker>
<l n="172">κάτω.</l>
</sp>
<sp>
<speaker>Διόνυσος</speaker>
<l n="173">ἀλλʼ ἀπολέσαιμʼ ἂν ἐγκεφάλου θρίω δύο.</l>
<l n="174">οὐκ ἂν βαδίσαιμι τὴν ὁδὸν ταύτην.</l>
</sp>
<sp>
<speaker>Ἡρακλῆς</speaker>
<l n="175">τί δαί;</l>
</sp>
<sp>
<speaker>Διόνυσος</speaker>
<l n="176">ἥνπερ σὺ τότε κατῆλθες.</l>
</sp>
<sp>
<speaker>Ἡρακλῆς</speaker>
<l n="177">ἀλλʼ ὁ πλοῦς πολύς.</l>
<l n="178">εὐθὺς γὰρ ἐπὶ λίμνην μεγάλην ἥξεις πάνυ</l>
<l n="179">ἄβυσσον.</l>
</sp>
<sp>
<speaker>Διόνυσος</speaker>
<l n="180">εἶτα πῶς περαιωθήσομαι;</l>
</sp>
<sp>
<speaker>Ἡρακλῆς</speaker>
<l n="181">ἐν πλοιαρίῳ τυννουτῳί σʼ ἀνὴρ γέρων</l>
<l n="182">ναύτης διάξει δύʼ ὀβολὼ μισθὸν λαβών.</l>
</sp>
<sp>
<speaker>Διόνυσος</speaker>
<l n="183">φεῦ,</l>
<l n="184">ὡς μέγα δύνασθον πανταχοῦ τὼ δύʼ ὀβολώ.</l>
<l n="185">πῶς ἠλθέτην κἀκεῖσε;</l>
</sp>
<sp>
<speaker>Ἡρακλῆς</speaker>
<l n="186">Θησεὺς ἤγαγεν.</l>
<l n="187">μετὰ ταῦτʼ ὄφεις καὶ θηρίʼ ὄψει μυρία</l>
<l n="188">δεινότατα.</l>
</sp>
<sp>
<speaker>Διόνυσος</speaker>
<l n="189">μή μʼ ἔκπληττε μηδὲ δειμάτου·</l>
<l n="190">οὐ γάρ μʼ ἀποτρέψεις.</l>
</sp>
<sp>
<speaker>Ἡρακλῆς</speaker>
<l n="191">εἶτα βόρβορον πολὺν</l>
<l n="192">καὶ σκῶρ ἀείνων· ἐν δὲ τούτῳ κειμένους,</l>
<l n="193">εἴ που ξένον τις ἠδίκησε πώποτε,</l>
<l n="194">ἢ παῖδα κινῶν τἀργύριον ὑφείλετο,</l>
<l n="195">ἢ μητέρʼ ἠλόασεν, ἢ πατρὸς γνάθον</l>
<l n="196">ἐπάταξεν, ἢ ʼπίορκον ὅρκον ὤμοσεν,</l>
<l n="197">ἢ Μορσίμου τις ῥῆσιν ἐξεγράψατο.<milestone ed="p" n="152" unit="card"/>
</l>
</sp>
<sp>
<speaker>Διόνυσος</speaker>
<l n="198">νὴ τοὺς θεοὺς ἐχρῆν γε πρὸς τούτοισι κεἰ</l>
<l n="199">τὴν πυρρίχην τις ἔμαθε τὴν Κινησίου.</l>
</sp>
<sp>
<speaker>Ἡρακλῆς</speaker>
<l n="200">ἐντεῦθεν αὐλῶν τίς σε περίεισιν πνοή,</l>
<l n="201">ὄψει τε φῶς κάλλιστον ὥσπερ ἐνθάδε,</l>
<l n="202">καὶ μυρρινῶνας καὶ θιάσους εὐδαίμονας</l>
<l n="203">ἀνδρῶν γυναικῶν καὶ κρότον χειρῶν πολύν.</l>
</sp>
<sp>
<speaker>Διόνυσος</speaker>
<l n="204">οὗτοι δὲ δὴ τίνες εἰσίν;</l>
</sp>
<sp>
<speaker>Ἡρακλῆς</speaker>
<l n="205">οἱ μεμυημένοι—</l>
</sp>
<sp>
<speaker>Ξανθίας</speaker>
<l n="206">νὴ τὸν Δίʼ ἐγὼ γοῦν ὄνος ἄγω μυστήρια.</l>
<l n="207">ἀτὰρ οὐ καθέξω ταῦτα τὸν πλείω χρόνον.</l>
</sp>
<sp>
<speaker>Ἡρακλῆς</speaker>
<l n="208">οἵ σοι φράσουσʼ ἁπαξάπανθʼ ὧν ἂν δέῃ.</l>
<l n="209">οὗτοι γὰρ ἐγγύτατα παρʼ αὐτὴν τὴν ὁδὸν</l>
<l n="210">ἐπὶ ταῖσι τοῦ Πλούτωνος οἰκοῦσιν θύραις.</l>
<l n="211">καὶ χαῖρε πόλλʼ ὦδελφέ.</l>
</sp>
<sp>
<speaker>Διόνυσος</speaker>
<l n="212">νὴ Δία καὶ σύ γε</l>
<l n="213">ὑγίαινε. σὺ δὲ τὰ στρώματʼ αὖθις λάμβανε.</l>
</sp>
<sp>
<speaker>Ξανθίας</speaker>
<l n="214">πρὶν καὶ καταθέσθαι;</l>
</sp>
<sp>
<speaker>Διόνυσος</speaker>
<l n="215">καὶ ταχέως μέντοι πάνυ.</l>
</sp>
<sp>
<speaker>Ξανθίας</speaker>
<l n="216">μὴ δῆθʼ, ἱκετεύω σʼ, ἀλλὰ μίσθωσαί τινα</l>
<l n="217">τῶν ἐκφερομένων, ὅστις ἐπὶ τοῦτʼ ἔρχεται.</l>
</sp>
<sp>
<speaker>Διόνυσος</speaker>
<l n="218">ἐὰν δὲ μὴ εὕρω;</l>
</sp>
<sp>
<speaker>Ξανθίας</speaker>
<l n="219">τότε μʼ ἄγειν.</l>
</sp>
<sp>
<speaker>Διόνυσος</speaker>
<l n="220">καλῶς λέγεις.</l>
<l n="221">καὶ γάρ τινʼ ἐκφέρουσι τουτονὶ νεκρόν,</l>
<l n="222">οὗτος, σὲ λέγω μέντοι, σὲ τὸν τεθνηκότα·</l>
<l n="223">ἄνθρωπε βούλει σκευάριʼ εἰς Ἅιδου φέρειν;</l>
</sp>
<sp>
<speaker>Νέκρος</speaker>
<l n="224">πόσʼ ἄττα;</l>
</sp>
<sp>
<speaker>Διόνυσος</speaker>
<l n="225">ταυτί.</l>
</sp>
<sp>
<speaker>Νέκρος</speaker>
<l n="226">δύο δραχμὰς μισθὸν τελεῖς;</l>
</sp>
<sp>
<speaker>Διόνυσος</speaker>
<l n="227">μὰ Δίʼ ἀλλʼ ἔλαττον.</l>
</sp>
<sp>
<speaker>Νέκρος</speaker>
<l n="228">ὑπάγεθʼ ὑμεῖς τῆς ὁδοῦ.</l>
</sp>
<sp>
<speaker>Διόνυσος</speaker>
<l n="229">ἀνάμεινον ὦ δαιμόνιʼ, ἐὰν ξυμβῶ τί σοι.</l>
</sp>
<sp>
<speaker>Νέκρος</speaker>
<l n="230">εἰ μὴ καταθήσεις δύο δραχμάς, μὴ διαλέγου.</l>
</sp>
<sp>
<speaker>Διόνυσος</speaker>
<l n="231">λάβʼ ἐννέʼ ὀβολούς.</l>
</sp>
<sp>
<speaker>Νέκρος</speaker>
<l n="232">ἀναβιοίην νυν πάλιν.</l>
</sp>
<sp>
<speaker>Ξανθίας</speaker>
<l n="233">ὡς σεμνὸς ὁ κατάρατος· οὐκ οἰμώξεται;</l>
<l n="234">ἐγὼ βαδιοῦμαι.</l>
</sp>
<sp>
<speaker>Διόνυσος</speaker>
<l n="235">χρηστὸς εἶ καὶ γεννάδας.</l>
<l n="236">χωρῶμεν ἐπὶ τὸ πλοῖον.</l>
</sp>
<sp>
<speaker>Χάρων</speaker>
<l n="237">ὠὸπ παραβαλοῦ.</l>
</sp>
<sp>
<speaker>Ξανθίας</speaker>
<l n="238">τουτὶ τί ἔστι;</l>
</sp>
<sp>
<speaker>Διόνυσος</speaker>
<l n="239">τοῦτο; λίμνη νὴ Δία</l>
<l n="240">αὕτη ʼστὶν ἣν ἔφραζε, καὶ πλοῖόν γʼ ὁρῶ.</l>
</sp>
<sp>
<speaker>Ξανθίας</speaker>
<l n="241">νὴ τὸν Ποσειδῶ κἄστι γʼ ὁ Χάρων οὑτοσί.</l>
</sp>
<sp>
<speaker>Διόνυσος</speaker>
<l n="242">χαῖρʼ ὦ Χάρων, χαῖρʼ ὦ Χάρων, χαῖρʼ ὦ Χάρων.<milestone ed="p" n="185" unit="card"/>
</l>
</sp>
<sp>
<speaker>Χάρων</speaker>
<l n="243">τίς εἰς ἀναπαύλας ἐκ κακῶν καὶ πραγμάτων;</l>
<l n="244">τίς ἐς τὸ Λήθης πεδίον, ἢ σʼ Ὄνου πόκας,</l>
<l n="245">ἢ σʼ Κερβερίους, ἢ σʼ κόρακας, ἢ ʼπὶ Ταίναρον;</l>
</sp>
<sp>
<speaker>Διόνυσος</speaker>
<l n="246">ἐγώ.</l>
</sp>
<sp>
<speaker>Χάρων</speaker>
<l n="247">ταχέως ἔμβαινε.</l>
</sp>
<sp>
<speaker>Διόνυσος</speaker>
<l n="248">ποῖ σχήσειν δοκεῖς;</l>
<l n="249">ἐς κόρακας ὄντως;</l>
</sp>
<sp>
<speaker>Χάρων</speaker>
<l n="250">ναὶ μὰ Δία σοῦ γʼ οὕνεκα.</l>
<l n="251">ἔσβαινε δή.</l>
</sp>
<sp>
<speaker>Διόνυσος</speaker>
<l n="252">παῖ δεῦρο.</l>
</sp>
<sp>
<speaker>Χάρων</speaker>
<l n="253">δοῦλον οὐκ ἄγω,</l>
<l n="254">εἰ μὴ νεναυμάχηκε τὴν περὶ τῶν κρεῶν.</l>
</sp>
<sp>
<speaker>Ξανθίας</speaker>
<l n="255">μὰ τὸν Δίʼ οὐ γὰρ ἀλλʼ ἔτυχον ὀφθαλμιῶν.</l>
</sp>
<sp>
<speaker>Χάρων</speaker>
<l n="256">οὔκουν περιθρέξει δῆτα τὴν λίμνην κύκλῳ;</l>
</sp>
<sp>
<speaker>Ξανθίας</speaker>
<l n="257">ποῦ δῆτʼ ἀναμενῶ;</l>
</sp>
<sp>
<speaker>Χάρων</speaker>
<l n="258">παρὰ τὸν Αὑαίνου λίθον</l>
<l n="259">ἐπὶ ταῖς ἀναπαύλαις.</l>
</sp>
<sp>
<speaker>Διόνυσος</speaker>
<l n="260">μανθάνεις;</l>
</sp>
<sp>
<speaker>Ξανθίας</speaker>
<l n="261">πάνυ μανθάνω.</l>
<l n="262">οἴμοι κακοδαίμων, τῷ ξυνέτυχον ἐξιών;</l>
</sp>
<sp>
<speaker>Χάρων</speaker>
<l n="263">κάθιζʼ ἐπὶ κώπην. εἴ τις ἔτι πλεῖ, σπευδέτω.</l>
<l n="264">οὗτος τί ποιεῖς;</l>
</sp>
<sp>
<speaker>Διόνυσος</speaker>
<l n="265">ὅ τι ποιῶ; τί δʼ ἄλλο γʼ ἢ</l>
<l n="266">ἵζω ʼπὶ κώπην, οὗπερ ἐκέλευές με σύ;</l>
</sp>
<sp>
<speaker>Χάρων</speaker>
<l n="267">οὔκουν καθεδεῖ δῆτʼ ἐνθαδὶ γάστρων;</l>
</sp>
<sp>
<speaker>Διόνυσος</speaker>
<l n="268">ἰδού.</l>
</sp>
<sp>
<speaker>Χάρων</speaker>
<l n="269">οὔκουν προβαλεῖ τὼ χεῖρε κἀκτενεῖς;</l>
</sp>
<sp>
<speaker>Διόνυσος</speaker>
<l n="270">ἰδού.</l>
</sp>
<sp>
<speaker>Χάρων</speaker>
<l n="271">οὐ μὴ φλυαρήσεις ἔχων ἀλλʼ ἀντιβὰς</l>
<l n="272">ἐλᾷς προθύμως;</l>
</sp>
<sp>
<speaker>Διόνυσος</speaker>
<l n="273">κᾆτα πῶς δυνήσομαι</l>
<l n="274">ἄπειρος ἀθαλάττωτος ἀσαλαμίνιος</l>
<l n="275">ὢν εἶτʼ ἐλαύνειν;</l>
</sp>
<sp>
<speaker>Χάρων</speaker>
<l n="276">ῥᾷστʼ· ἀκούσει γὰρ μέλη</l>
<l n="277">κάλλιστʼ, ἐπειδὰν ἐμβάλῃς ἅπαξ,</l>
</sp>
<sp>
<speaker>Διόνυσος</speaker>
<l n="278">τίνων;</l>
</sp>
<sp>
<speaker>Χάρων</speaker>
<l n="279">βατράχων κύκνων θαυμαστά.</l>
</sp>
<sp>
<speaker>Διόνυσος</speaker>
<l n="280">κατακέλευε δή.</l>
</sp>
<sp>
<speaker>Χάρων</speaker>
<l n="281">ὦ ὀπὸπ ὦ ὀπόπ.<milestone ed="p" n="209" unit="card"/>
</l>
</sp>
<div type="trochees">
<sp>
<speaker>Βάτραχοι</speaker>
<l n="282">βρεκεκεκὲξ κοὰξ κοάξ,</l>
<l n="283">βρεκεκεκὲξ κοὰξ κοάξ.</l>
<l n="284">λιμναῖα κρηνῶν τέκνα,</l>
<l n="285">ξύναυλον ὕμνων βοὰν</l>
<l n="286">φθεγξώμεθʼ, εὔγηρυν ἐμὰν ἀοιδάν,</l>
<l n="287">κοὰξ κοάξ,</l>
<l n="288">ἣν ἀμφὶ Νυσήιον</l>
<l n="289">Διὸς Διόνυσον ἐν</l>
<l n="290">Λίμναισιν ἰαχήσαμεν,</l>
<l n="291">ἡνίχʼ ὁ κραιπαλόκωμος</l>
<l n="292">τοῖς ἱεροῖσι Χύτροισι</l>
<l n="293">χωρεῖ κατʼ ἐμὸν τέμενος λαῶν ὄχλος.</l>
<l n="294">βρεκεκεκὲξ κοὰξ κοάξ.</l>
</sp>
<sp>
<speaker>Διόνυσος</speaker>
<l n="295">ἐγὼ δέ γʼ ἀλγεῖν ἄρχομαι</l>
<l n="296">τὸν ὄρρον ὦ κοὰξ κοάξ·</l>
<l n="297">ὑμῖν δʼ ἴσως οὐδὲν μέλει.<milestone ed="p" n="225" unit="card"/>
</l>
</sp>
<sp>
<speaker>Βάτραχοι</speaker>
<l n="298">βρεκεκεκὲξ κοὰξ κοάξ.</l>
</sp>
<sp>
<speaker>Διόνυσος</speaker>
<l n="299">ἀλλʼ ἐξόλοισθʼ αὐτῷ κοάξ·</l>
<l n="300">οὐδὲν γάρ ἐστʼ ἀλλʼ ἢ κοάξ.</l>
</sp>
<sp>
<speaker>Βάτραχοι</speaker>
<l n="301">εἰκότως γʼ ὦ πολλὰ πράττων.</l>
<l n="302">ἐμὲ γὰρ ἔστερξαν εὔλυροί τε Μοῦσαι</l>
<l n="303">καὶ κεροβάτας Πὰν ὁ καλαμόφθογγα παίζων·</l>
<l n="304">προσεπιτέρπεται δʼ ὁ φορμικτὰς Ἀπόλλων,</l>
<l n="305">ἕνεκα δόνακος, ὃν ὑπολύριον</l>
<l n="306">ἔνυδρον ἐν λίμναις τρέφω.</l>
<l n="307">βρεκεκεκὲξ κοάξ κοάξ.</l>
</sp>
<sp>
<speaker>Διόνυσος</speaker>
<l n="308">ἐγὼ δὲ φλυκταίνας γʼ ἔχω,</l>
<l n="309">χὠ πρωκτὸς ἰδίει πάλαι,</l>
<l n="310">κᾆτʼ αὐτίκʼ ἐκκύψας ἐρεῖ—</l>
</sp>
<sp>
<speaker>Βάτραχοι</speaker>
<l n="311">βρεκεκεκὲξ κοὰξ κοάξ.</l>
</sp>
<sp>
<speaker>Διόνυσος</speaker>
<l n="312">ἀλλʼ ὦ φιλῳδὸν γένος</l>
<l n="313">παύσασθε.</l>
</sp>
<sp>
<speaker>Βάτραχοι</speaker>
<l n="314">μᾶλλον μὲν οὖν</l>
<l n="315">φθεγξόμεσθʼ, εἰ δή ποτʼ εὐηλίοις</l>
<l n="316">ἐν ἁμέραισιν</l>
<l n="317">ἡλάμεσθα διὰ κυπείρου</l>
<l n="318">καὶ φλέω, χαίροντες ᾠδῆς</l>
<l n="319">πολυκολύμβοισι μέλεσιν,</l>
<l n="320">ἢ Διὸς φεύγοντες ὄμβρον</l>
<l n="321">ἔνυδρον ἐν βυθῷ χορείαν</l>
<l n="322">αἰόλαν ἐφθεγξάμεσθα</l>
<l n="323">πομφολυγοπαφλάσμασιν.</l>
</sp>
<sp>
<speaker>Διόνυσος</speaker>
<l n="324">βρεκεκεκὲξ κοὰξ κοάξ.</l>
<l n="325">τουτὶ παρʼ ὑμῶν λαμβάνω.</l>
</sp>
<sp>
<speaker>Βάτραχοι</speaker>
<l n="326">δεινά τἄρα πεισόμεσθα.</l>
</sp>
<sp>
<speaker>Διόνυσος</speaker>
<l n="327">δεινότερα δʼ ἔγωγʼ, ἐλαύνων</l>
<l n="328">εἰ διαρραγήσομαι.</l>
</sp>
<sp>
<speaker>Βάτραχοι</speaker>
<l n="329">βρεκεκεκὲξ κοὰξ κοάξ.</l>
</sp>
<sp>
<speaker>Διόνυσος</speaker>
<l n="330">οἰμώζετʼ· οὐ γάρ μοι μέλει.</l>
</sp>
<sp>
<speaker>Βάτραχοι</speaker>
<l n="331">ἀλλὰ μὴν κεκραξόμεσθά γʼ</l>
<l n="332">ὁπόσον ἡ φάρυξ ἂν ἡμῶν</l>
<l n="333">χανδάνῃ διʼ ἡμέρας.</l>
</sp>
<sp>
<speaker>Διόνυσος</speaker>
<l n="334">βρεκεκεκὲξ κοὰξ κοάξ.</l>
<l n="335">τούτῳ γὰρ οὐ νικήσετε.</l>
</sp>
<sp>
<speaker>Βάτραχοι</speaker>
<l n="336">οὐδὲ μὴν ἡμᾶς σὺ πάντως.</l>
</sp>
<sp>
<speaker>Διόνυσος</speaker>
<l n="337">οὐδὲ μὴν ὑμεῖς γʼ ἐμὲ</l>
<l n="338">οὐδέποτε· κεκράξομαι γὰρ</l>
<l n="339">κἂν δέῃ διʼ ἡμέρας</l>
<l n="340">
<add>βρεκεκεκὲξ κοὰξ κοάξ,</add>
</l>
<l n="341">ἕως ἂν ὑμῶν ἐπικρατήσω τῷ κοάξ,</l>
<l n="342">βρεκεκεκὲξ κοὰξ κοάξ.<milestone ed="p" n="268" unit="card"/>
</l>
</sp>
</div>
<div type="iambics">
<sp>
<speaker>Διόνυσος</speaker>
<l n="343">ἔμελλον ἄρα παύσειν ποθʼ ὑμᾶς τοῦ κοάξ.</l>
</sp>
<sp>
<speaker>Χάρων</speaker>
<l n="344">ὢ παῦε παῦε, παραβαλοῦ τὼ κωπίω,</l>
<l n="345">ἔκβαινʼ, ἀπόδος τὸν ναῦλον.</l>
</sp>
<sp>
<speaker>Διόνυσος</speaker>
<l n="346">ἔχε δὴ τὠβολώ.</l>
<l n="347">ὁ Ξανθίας. ποῦ Ξανθίας; ἦ Ξανθία.</l>
</sp>
<sp>
<speaker>Ξανθίας</speaker>
<l n="348">ἰαῦ.</l>
</sp>
<sp>
<speaker>Διόνυσος</speaker>
<l n="349">βάδιζε δεῦρο.</l>
</sp>
<sp>
<speaker>Ξανθίας</speaker>
<l n="350">χαῖρʼ ὦ δέσποτα.</l>
</sp>
<sp>
<speaker>Διόνυσος</speaker>
<l n="351">τί ἔστι τἀνταυθοῖ;</l>
</sp>
<sp>
<speaker>Ξανθίας</speaker>
<l n="352">σκότος καὶ βόρβορος.</l>
</sp>
<sp>
<speaker>Διόνυσος</speaker>
<l n="353">κατεῖδες οὖν που τοὺς πατραλοίας αὐτόθι</l>
<l n="354">καὶ τοὺς ἐπιόρκους, οὓς ἔλεγεν ἡμῖν;</l>
</sp>
<sp>
<speaker>Ξανθίας</speaker>
<l n="355">σὺ δʼ οὔ;</l>
</sp>
<sp>
<speaker>Διόνυσος</speaker>
<l n="356">νὴ τὸν Ποσειδῶ ʼγωγε, καὶ νυνί γʼ ὁρῶ.</l>
<l n="357">ἄγε δὴ τί δρῶμεν;</l>
</sp>
<sp>
<speaker>Ξανθίας</speaker>
<l n="358">προϊέναι βέλτιστα νῷν,</l>
<l n="359">ὡς οὗτος ὁ τόπος ἐστὶν οὗ τὰ θηρία</l>
<l n="360">τὰ δείνʼ ἔφασκʼ ἐκεῖνος.</l>
</sp>
<sp>
<speaker>Διόνυσος</speaker>
<l n="361">ὡς οἰμώξεται.</l>
<l n="362">ἠλαζονεύεθʼ ἵνα φοβηθείην ἐγώ,</l>
<l n="363">εἰδώς με μάχιμον ὄντα φιλοτιμούμενος.</l>
<l n="364">οὐδὲν γὰρ οὕτω γαῦρόν ἐσθʼ ὡς Ἡρακλῆς.</l>
<l n="365">ἐγὼ δέ γʼ εὐξαίμην ἂν ἐντυχεῖν τινι</l>
<l n="366">λαβεῖν τʼ ἀγώνισμʼ ἄξιόν τι τῆς ὁδοῦ.</l>
</sp>
<sp>
<speaker>Ξανθίας</speaker>
<l n="367">νὴ τὸν Δία καὶ μὴν αἰσθάνομαι ψόφου τινός.</l>
</sp>
<sp>
<speaker>Διόνυσος</speaker>
<l n="368">ποῦ ποῦ ʼστιν;</l>
</sp>
<sp>
<speaker>Ξανθίας</speaker>
<l n="369">ἐξόπισθεν.</l>
</sp>
<sp>
<speaker>Διόνυσος</speaker>
<l n="370">ἐξόπισθʼ ἴθι.</l>
</sp>
<sp>
<speaker>Ξανθίας</speaker>
<l n="371">ἀλλʼ ἐστὶν ἐν τῷ πρόσθε.</l>
</sp>
<sp>
<speaker>Διόνυσος</speaker>
<l n="372">πρόσθε νυν ἴθι.</l>
</sp>
<sp>
<speaker>Ξανθίας</speaker>
<l n="373">καὶ μὴν ὁρῶ νὴ τὸν Δία θηρίον μέγα.</l>
</sp>
<sp>
<speaker>Διόνυσος</speaker>
<l n="374">ποῖόν τι;</l>
</sp>
<sp>
<speaker>Ξανθίας</speaker>
<l n="375">δεινόν· παντοδαπὸν γοῦν γίγνεται</l>
<l n="376">τοτὲ μέν γε βοῦς, νυνὶ δʼ ὀρεύς, τοτὲ δʼ αὖ γυνὴ</l>
<l n="377">ὡραιοτάτη τις.</l>
</sp>
<sp>
<speaker>Διόνυσος</speaker>
<l n="378">ποῦ ʼστι; φέρʼ ἐπʼ αὐτὴν ἴω.</l>
</sp>
<sp>
<speaker>Ξανθίας</speaker>
<l n="379">ἀλλʼ οὐκέτʼ αὖ γυνή ʼστιν, ἀλλʼ ἤδη κύων.</l>
</sp>
<sp>
<speaker>Διόνυσος</speaker>
<l n="380">Ἔμπουσα τοίνυν ἐστί.</l>
</sp>
<sp>
<speaker>Ξανθίας</speaker>
<l n="381">πυρὶ γοῦν λάμπεται</l>
<l n="382">ἅπαν τὸ πρόσωπον.</l>
</sp>
<sp>
<speaker>Διόνυσος</speaker>
<l n="383">καὶ σκέλος χαλκοῦν ἔχει;</l>
</sp>
<sp>
<speaker>Ξανθίας</speaker>
<l n="384">νὴ τὸν Ποσειδῶ, καὶ βολίτινον θάτερον,</l>
<l n="385">σάφʼ ἴσθι.</l>
</sp>
<sp>
<speaker>Διόνυσος</speaker>
<l n="386">ποῖ δῆτʼ ἂν τραποίμην;</l>
</sp>
<sp>
<speaker>Ξανθίας</speaker>
<l n="387">ποῖ δʼ ἐγώ;</l>
</sp>
<sp>
<speaker>Διόνυσος</speaker>
<l n="388">ἱερεῦ διαφύλαξόν μʼ, ἵνʼ ὦ σοι ξυμπότης.</l>
</sp>
<sp>
<speaker>Ξανθίας</speaker>
<l n="389">ἀπολούμεθʼ ὦναξ Ἡράκλεις.</l>
</sp>
<sp>
<speaker>Διόνυσος</speaker>
<l n="390">οὐ μὴ καλεῖς μʼ</l>
<l n="391">ὦνθρωφʼ, ἱκετεύω, μηδὲ κατερεῖς τοὔνομα.</l>
</sp>
<sp>
<speaker>Ξανθίας</speaker>
<l n="392">Διόνυσε τοίνυν.</l>
</sp>
<sp>
<speaker>Διόνυσος</speaker>
<l n="393">τοῦτό γʼ ἧττον θατέρου.</l>
<l n="394">ἴθʼ ᾗπερ ἔρχει.</l>
</sp>
<sp>
<speaker>Ξανθίας</speaker>
<l n="395">δεῦρο δεῦρʼ ὦ δέσποτα.</l>
</sp>
<sp>
<speaker>Διόνυσος</speaker>
<l n="396">τί δʼ ἔστι;</l>
</sp>
<sp>
<speaker>Ξανθίας</speaker>
<l n="397">θάρρει· πάντʼ ἀγαθὰ πεπράγαμεν,</l>
<l n="398">ἔξεστί θʼ ὥσπερ Ἡγέλοχος ἡμῖν λέγειν,</l>
<l n="399">
<q>ἐκ κυμάτων γὰρ αὖθις αὖ γαλῆν ὁρῶ.</q>
</l>
<l n="400">ἥμπουσα φρούδη.</l>
</sp>
<sp>
<speaker>Διόνυσος</speaker>
<l n="401">κατόμοσον.</l>
</sp>
<sp>
<speaker>Ξανθίας</speaker>
<l n="402">νὴ τὸν Δία.</l>
</sp>
<sp>
<speaker>Διόνυσος</speaker>
<l n="403">καὖθις κατόμοσον.</l>
</sp>
<sp>
<speaker>Ξανθίας</speaker>
<l n="404">νὴ Δίʼ.</l>
</sp>
<sp>
<speaker>Διόνυσος</speaker>
<l n="405">ὄμοσον.</l>
</sp>
<sp>
<speaker>Ξανθίας</speaker>
<l n="406">νὴ Δία.</l>
</sp>
<sp>
<speaker>Διόνυσος</speaker>
<l n="407">οἴμοι τάλας, ὡς ὠχρίασʼ αὐτὴν ἰδών.</l>
</sp>
<sp>
<speaker>Ξανθίας</speaker>
<l n="408">ὁδὶ δὲ δείσας ὑπερεπυρρίασέ σου.</l>
</sp>
<sp>
<speaker>Διόνυσος</speaker>
<l n="409">οἴμοι, πόθεν μοι τὰ κακὰ ταυτὶ προσέπεσεν;</l>
<l n="410">τίνʼ αἰτιάσομαι θεῶν μʼ ἀπολλύναι;</l>
</sp>
<sp>
<speaker>Ξανθίας</speaker>
<l n="411">αἰθέρα Διὸς δωμάτιον ἢ χρόνου πόδα;</l>
</sp>
<stage>αὐλεῖ τις ἔνδοθεν̓</stage>
<sp>
<speaker>Διόνυσος</speaker>
<l n="412">οὗτος.</l>
</sp>
<sp>
<speaker>Ξανθίας</speaker>
<l n="413">τί ἔστιν;</l>
</sp>
<sp>
<speaker>Διόνυσος</speaker>
<l n="414">οὐ κατήκουσας;</l>
</sp>
<sp>
<speaker>Ξανθίας</speaker>
<l n="415">τίνος;</l>
</sp>
<sp>
<speaker>Διόνυσος</speaker>
<l n="416">αὐλῶν πνοῆς.</l>
</sp>
<sp>
<speaker>Ξανθίας</speaker>
<l n="417">ἔγωγε, καὶ δᾴδων γέ με</l>
<l n="418">αὔρα τις εἰσέπνευσε μυστικωτάτη.</l>
</sp>
<sp>
<speaker>Διόνυσος</speaker>
<l n="419">ἀλλʼ ἠρεμὶ πτήξαντες ἀκροασώμεθα.<milestone ed="p" n="316" unit="card"/>
</l>
</sp>
</div>
</div>
<div type="Parodos">
<div type="lyric">
<sp>
<speaker>Χορός</speaker>
<l n="420">Ἴακχʼ ὦ Ἴακχε.</l>
<l n="421">Ἴακχʼ ὦ Ἴακχε.</l>
</sp>
<sp>
<speaker>Ξανθίας</speaker>
<l n="422">τοῦτʼ ἔστʼ ἐκεῖνʼ ὦ δέσποθʼ· οἱ μεμυημένοι</l>
<l n="423">ἐνταῦθά που παίζουσιν, οὓς ἔφραζε νῷν.</l>
<l n="424">ᾄδουσι γοῦν τὸν Ἴακχον ὅνπερ Διαγόρας.</l>
</sp>
<sp>
<speaker>Διόνυσος</speaker>
<l n="425">κἀμοὶ δοκοῦσιν. ἡσυχίαν τοίνυν ἄγειν</l>
<l n="426">βέλτιστόν ἐσθʼ, ἕως ἂν εἰδῶμεν σαφῶς.<milestone ed="p" n="323" unit="card"/>
</l>
</sp>
</div>
<div type="strophe" n="1">
<sp>
<speaker>Χορός</speaker>
<l n="427">Ἴακχʼ ὦ πολυτίμητʼ ἐν ἕδραις ἐνθάδε ναίων,</l>
<l n="428">Ἴακχʼ ὦ Ἴακχε,</l>
<l n="429">ἐλθὲ τόνδʼ ἀνὰ λειμῶνα χορεύσων</l>
<l n="430">ὁσίους ἐς θιασώτας,</l>
<l n="431">πολύκαρπον μὲν τινάσσων</l>
<l n="432">περὶ κρατὶ σῷ βρύοντα</l>
<l n="433">στέφανον μύρτων, θρασεῖ δʼ ἐγκατακρούων</l>
<l n="434">ποδὶ τὰν ἀκόλαστον</l>
<l n="435">φιλοπαίγμονα τιμάν,</l>
<l n="436">χαρίτων πλεῖστον ἔχουσαν μέρος, ἁγνάν, ἱερὰν</l>
<l n="437">ὁσίοις μύσταις χορείαν.<milestone ed="p" n="337" unit="card"/>
</l>
</sp>
<sp>
<speaker>Ξανθίας</speaker>
<l n="438">ὦ πότνια πολυτίμητε Δήμητρος κόρη,</l>
<l n="439">ὡς ἡδύ μοι προσέπνευσε χοιρείων κρεῶν.</l>
</sp>
<sp>
<speaker>Διόνυσος</speaker>
<l n="440">οὔκουν ἀτρέμʼ ἕξεις, ἤν τι καὶ χορδῆς λάβῃς;<milestone ed="p" n="340" unit="card"/>
</l>
</sp>
</div>
<div type="antistrophe" n="1">
<sp>
<speaker>Χορός</speaker>
<l n="441">†ἔγειρε φλογέας λαμπάδας ἐν χερσὶ γὰρ ἥκει τινάσσων†,</l>
<l n="442">Ἴακχʼ ὦ Ἴακχε,</l>
<l n="443">νυκτέρου τελετῆς φωσφόρος ἀστήρ.</l>
<l n="444">φλογὶ φέγγεται δὲ λειμών·</l>
<l n="445">γόνυ πάλλεται γερόντων·</l>
<l n="446">ἀποσείονται δὲ λύπας</l>
<l n="447">χρονίους τʼ ἐτῶν παλαιῶν ἐνιαυτοὺς</l>
<l n="448">ἱερᾶς ὑπὸ τιμᾶς.</l>
<l n="449">σὺ δὲ λαμπάδι † φλέγων†</l>
<l n="450">προβάδην ἔξαγʼ ἐπʼ ἀνθηρὸν ἕλειον δάπεδον</l>
<l n="451">χοροποιὸν μάκαρ ἥβαν.<milestone ed="p" n="354" unit="card"/>
</l>
</sp>
</div>
<div type="anapests">
<sp>
<speaker>Χορός</speaker>
<l n="452">εὐφημεῖν χρὴ κἀξίστασθαι τοῖς ἡμετέροισι χοροῖσιν,</l>
<l n="453">ὅστις ἄπειρος τοιῶνδε λόγων ἢ γνώμῃ μὴ καθαρεύει,</l>
<l n="454">ἢ γενναίων ὄργια Μουσῶν μήτʼ εἶδεν μήτʼ ἐχόρευσεν,</l>
<l n="455">μηδὲ Κρατίνου τοῦ ταυροφάγου γλώττης Βακχεῖʼ ἐτελέσθη,</l>
<l n="456">ἢ βωμολόχοις ἔπεσιν χαίρει μὴ νʼ καιρῷ τοῦτο ποιοῦσιν,</l>
<l n="457">ἢ στάσιν ἐχθρὰν μὴ καταλύει μηδʼ εὔκολός ἐστι πολίταις,</l>
<l n="458">ἀλλʼ ἀνεγείρει καὶ ῥιπίζει κερδῶν ἰδίων ἐπιθυμῶν,</l>
<l n="459">ἢ τῆς πόλεως χειμαζομένης ἄρχων καταδωροδοκεῖται,</l>
<l n="460">ἢ προδίδωσιν φρούριον ἢ ναῦς, ἢ τἀπόρρητʼ ἀποπέμπει</l>
<l n="461">ἐξ Αἰγίνης Θωρυκίων ὢν εἰκοστολόγος κακοδαίμων,</l>
<l n="462">ἀσκώματα καὶ λίνα καὶ πίτταν διαπέμπων εἰς Ἐπίδαυρον,</l>
<l n="463">ἢ χρήματα ταῖς τῶν ἀντιπάλων ναυσὶν παρέχειν τινὰ πείθει,</l>
<l n="464">ἢ κατατιλᾷ τῶν Ἑκαταίων κυκλίοισι χοροῖσιν ὑπᾴδων,</l>
<l n="465">ἢ τοὺς μισθοὺς τῶν ποιητῶν ῥήτωρ ὢν εἶτʼ ἀποτρώγει,</l>
<l n="466">κωμῳδηθεὶς ἐν ταῖς πατρίοις τελεταῖς ταῖς τοῦ Διονύσου·</l>
<l n="467">τούτοις αὐδῶ καὖθις ἀπαυδῶ καὖθις τὸ τρίτον μάλʼ ἀπαυδῶ</l>
<l n="468">ἐξίστασθαι μύσταισι χοροῖς· ὑμεῖς δʼ ἀνεγείρετε μολπὴν</l>
<l n="469">καὶ παννυχίδας τὰς ἡμετέρας αἳ τῇδε πρέπουσιν ἑορτῇ.<milestone ed="p" n="372" unit="card"/>
</l>
</sp>
</div>
<div type="strophe" n="2">
<sp>
<speaker>Χορός</speaker>
<l n="470">χώρει νυν πᾶς ἀνδρείως</l>
<l n="471">ἐς τοὺς εὐανθεῖς κόλπους</l>
<l n="472">λειμώνων ἐγκρούων</l>
<l n="473">κἀπισκώπτων</l>
<l n="474">καὶ παίζων καὶ χλευάζων,</l>
<l n="475">ἠρίστηται δʼ ἐξαρκούντως.<milestone ed="p" n="378" unit="card"/>
</l>
</sp>
</div>
<div type="antistrophe" n="2">
<sp>
<speaker>Χορός</speaker>
<l n="476">ἀλλʼ ἔμβα χὤπως ἀρεῖς</l>
<l n="477">τὴν Σώτειραν γενναίως</l>
<l n="478">τῇ φωνῇ μολπάζων,</l>
<l n="479">ἣ τὴν χώραν</l>
<l n="480">σῴζειν φήσʼ ἐς τὰς ὥρας,</l>
<l n="481">κἂν Θωρυκίων μὴ βούληται.<milestone ed="p" n="384" unit="card"/>
</l>
</sp>
</div>
<div type="anapests">
<sp>
<speaker>Χορός</speaker>
<l n="482">ἄγε νυν ἑτέραν ὕμνων ἰδέαν τὴν καρποφόρον βασίλειαν</l>
<l n="483">Δήμητρα θεὰν ἐπικοσμοῦντες ζαθέαις μολπαῖς κελαδεῖτε.<milestone ed="p" n="386" unit="card"/>
</l>
</sp>
</div>
<div type="strophe" n="3">
<sp>
<speaker>Χορός</speaker>
<l n="484">Δήμητερ ἁγνῶν ὀργίων</l>
<l n="485">ἄνασσα συμπαραστάτει,</l>
<l n="486">καὶ σῷζε τὸν σαυτῆς χορόν,</l>
<l n="487">καί μʼ ἀσφαλῶς πανήμερον</l>
<l n="488">παῖσαί τε καὶ χορεῦσαι·<milestone ed="p" n="391" unit="card"/>
</l>
</sp>
</div>
<div type="antistrophe" n="3">
<sp>
<speaker>Χορός</speaker>
<l n="489">καὶ πολλὰ μὲν γέλοιά μʼ εἰ-</l>
<l n="490">πεῖν, πολλὰ δὲ σπουδαῖα, καὶ</l>
<l n="491">τῆς σῆς ἑορτῆς ἀξίως</l>
<l n="492">παίσαντα καὶ σκώψαντα νικήσαντα</l>
<l n="493">ταινιοῦσθαι.<milestone ed="p" n="396" unit="card"/>
</l>
</sp>
</div>
<div type="lyric">
<sp>
<speaker>Χορός</speaker>
<l n="494">ἄγʼ εἶα</l>
<l n="495">νῦν καὶ τὸν ὡραῖον θεὸν παρακαλεῖτε δεῦρο</l>
<l n="496">ᾠδαῖσι, τὸν ξυνέμπορον τῆσδε τῆς χορείας.<milestone ed="p" n="399" unit="card"/>
</l>
</sp>
</div>
<div type="strophe" n="1">
<sp>
<speaker>Χορός</speaker>
<l n="497">Ἴακχε πολυτίμητε, μέλος ἑορτῆς</l>
<l n="498">ἥδιστον εὑρών, δεῦρο συνακολούθει</l>
<l n="499">πρὸς τὴν θεὸν</l>
<l n="500">καὶ δεῖξον ὡς ἄνευ πόνου</l>
<l n="501">πολλὴν ὁδὸν περαίνεις.</l>
<l n="502">Ἴακχε φιλοχορευτὰ συμπρόπεμπέ με.<milestone ed="p" n="405" unit="card"/>
</l>
</sp>
</div>
<div type="strophe" n="2">
<sp>
<speaker>Χορός</speaker>
<l n="503">σὺ γὰρ κατεσχίσω μὲν ἐπὶ γέλωτι</l>
<l n="504">κἀπʼ εὐτελείᾳ τόδε τὸ σανδαλίσκον</l>
<l n="505">καὶ τὸ ῥάκος,</l>
<l n="506">κἀξηῦρες ὥστʼ ἀζημίους</l>
<l n="507">παίζειν τε καὶ χορεύειν.</l>
<l n="508">Ἴακχε φιλοχορευτὰ συμπρόπεμπέ με.<milestone ed="p" n="411" unit="card"/>
</l>
</sp>
</div>
<div type="strophe" n="3">
<sp>
<speaker>Χορός</speaker>
<l n="509">καὶ γὰρ παραβλέψας τι μειρακίσκης</l>
<l n="510">νῦν δὴ κατεῖδον καὶ μάλʼ εὐπροσώπου</l>
<l n="511">συμπαιστρίας</l>
<l n="512">χιτωνίου παραρραγέν-</l>
<l n="513">τος τιτθίον προκύψαν.</l>
<l n="514">Ἴακχε φιλοχορευτὰ συμπρόπεμπέ με.<milestone ed="p" n="417" unit="card"/>
</l>
</sp>
</div>
<div type="lyric">
<sp>
<speaker>Διόνυσος</speaker>
<l n="515">ἐγὼ δʼ ἀεί πως φιλακόλου-</l>
<l n="516">θός εἰμι καὶ μετʼ αὐτῆς</l>
<l n="517">παίζων χορεύειν βούλομαι.</l>
</sp>
</div>
<milestone ed="p" n="420" unit="card"/>
<div type="lyric">
<sp>
<speaker>Ξανθίας</speaker>
<l n="518">κἄγωγε πρός.</l>
</sp>
</div>
<div type="strophe" n="1">
<sp>
<speaker>Χορός</speaker>
<l n="519">βούλεσθε δῆτα κοινῇ</l>
<l n="520">σκώψωμεν Ἀρχέδημον;</l>
<l n="521">ὃς ἑπτέτης ὢν οὐκ ἔφυσε φράτερας.<milestone ed="p" n="423" unit="card"/>
</l>
</sp>
</div>
<div type="strophe" n="2">
<sp>
<speaker>Χορός</speaker>
<l n="522">νυνὶ δὲ δημαγωγεῖ</l>
<l n="523">ἐν τοῖς ἄνω νεκροῖσι,</l>
<l n="524">κἀστὶν τὰ πρῶτα τῆς ἐκεῖ μοχθηρίας.<milestone ed="p" n="426" unit="card"/>
</l>
</sp>
</div>
<div type="strophe" n="3">
<sp>
<speaker>Χορός</speaker>
<l n="525">τὸν Κλεισθένους δʼ ἀκούω</l>
<l n="526">ἐν ταῖς ταφαῖσι πρωκτὸν</l>
<l n="527">τίλλειν ἑαυτοῦ καὶ σπαράττειν τὰς γνάθους·<milestone ed="p" n="429" unit="card"/>
</l>
</sp>
</div>
<div type="strophe" n="4">
<sp>
<speaker>Χορός</speaker>
<l n="528">κἀκόπτετʼ ἐγκεκυφώς,</l>
<l n="529">κἄκλαε κἀκεκράγει</l>
<l n="530">Σεβῖνον ὅστις ἐστὶν ἁναφλύστιος.<milestone ed="p" n="432" unit="card"/>
</l>
</sp>
</div>
<div type="strophe" n="5">
<sp>
<speaker>Χορός</speaker>
<l n="531">καὶ Καλλίαν γέ φασι</l>
<l n="532">τοῦτον τὸν Ἱπποβίνου</l>
<l n="533">κύσθου λεοντῆν ναυμαχεῖν ἐνημμένον.<milestone ed="p" n="435" unit="card"/>
</l>
</sp>
</div>
<div type="strophe" n="6">
<sp>
<speaker>Διόνυσος</speaker>
<l n="534">ἔχοιτʼ ἂν οὖν φράσαι νῷν</l>
<l n="535">Πλούτωνʼ ὅπου ʼνθάδʼ οἰκεῖ;</l>
<l n="536">ξένω γάρ ἐσμεν ἀρτίως ἀφιγμένω.<milestone ed="p" n="438" unit="card"/>
</l>
</sp>
</div>
<div type="strophe" n="7">
<sp>
<speaker>Χορός</speaker>
<l n="537">μηδὲν μακρὰν ἀπέλθῃς,</l>
<l n="538">μηδʼ αὖθις ἐπανέρῃ με,</l>
<l n="539">ἀλλʼ ἴσθʼ ἐπʼ αὐτὴν θύραν ἀφιγμένος.</l>
</sp>
</div>
<div type="lyric">
<sp>
<speaker>Διόνυσος</speaker>
<l n="540">αἴροιʼ ἂν αὖθις ὦ παῖ.</l>
</sp>
</div>
<div type="anapests">
<sp>
<speaker>Ξανθίας</speaker>
<l n="541">τουτὶ τί ἦν τὸ πρᾶγμα;</l>
<l n="542">ἀλλʼ ἢ Διὸς Κόρινθος ἐν τοῖς στρώμασιν.</l>
</sp>
<sp>
<speaker>Χορός</speaker>
<l n="543">χωρεῖτε</l>
<l n="544">νῦν ἱερὸν ἀνὰ κύκλον θεᾶς, ἀνθοφόρον ἀνʼ ἄλσος</l>
<l n="545">παίζοντες οἷς μετουσία θεοφιλοῦς ἑορτῆς·</l>
<l n="546">ἐγὼ δὲ σὺν ταῖσιν κόραις εἶμι καὶ γυναιξίν,</l>
<l n="547">οὗ παννυχίζουσιν θεᾷ, φέγγος ἱερὸν οἴσων.<milestone ed="p" n="449" unit="card"/>
</l>
</sp>
</div>
<div type="strophe">
<sp>
<speaker>Χορός</speaker>
<l n="548">χωρῶμεν ἐς πολυρρόδους</l>
<l n="549">λειμῶνας ἀνθεμώδεις,</l>
<l n="550">τὸν ἡμέτερον τρόπον</l>
<l n="551">τὸν καλλιχορώτατον</l>
<l n="552">παίζοντες, ὃν ὄλβιαι</l>
<l n="553">Μοῖραι ξυνάγουσιν.<milestone ed="p" n="455" unit="card"/>
</l>
</sp>
</div>
<div type="antistrophe">
<sp>
<speaker>Χορός</speaker>
<l n="554">μόνοις γὰρ ἡμῖν ἥλιος</l>
<l n="555">καὶ φέγγος ἱλαρόν ἐστιν,</l>
<l n="556">ὅσοι μεμυήμεθʼ εὐ-</l>
<l n="557">σεβῆ τε διήγομεν</l>
<l n="558">τρόπον περὶ τοὺς ξένους</l>
<l n="559">καὶ τοὺς ἰδιώτας.<milestone ed="p" n="460" unit="card"/>
</l>
</sp>
</div>
</div>
<div type="Lyric-Scene">
<sp>
<speaker>Διόνυσος</speaker>
<l n="560">ἄγε δὴ τίνα τρόπον τὴν θύραν κόψω; τίνα;</l>
<l n="561">πῶς ἐνθάδʼ ἄρα κόπτουσιν οὑπιχώριοι;</l>
</sp>
<sp>
<speaker>Ξανθίας</speaker>
<l n="562">οὐ μὴ διατρίψεις, ἀλλὰ γεύσει τῆς θύρας,</l>
<l n="563">καθʼ Ἡρακλέα τὸ σχῆμα καὶ τὸ λῆμʼ ἔχων.</l>
</sp>
<sp>
<speaker>Διόνυσος</speaker>
<l n="564">παῖ παῖ.</l>
</sp>
<sp>
<speaker>Ἄιακος</speaker>
<l n="565">τίς οὗτος;</l>
</sp>
<sp>
<speaker>Διόνυσος</speaker>
<l n="566">Ἡρακλῆς ὁ καρτερός.</l>
</sp>
<sp>
<speaker>Ἄιακος</speaker>
<l n="567">ὦ βδελυρὲ κἀναίσχυντε καὶ τολμηρὲ σὺ</l>
<l n="568">καὶ μιαρὲ καὶ παμμίαρε καὶ μιαρώτατε,</l>
<l n="569">ὃς τὸν κύνʼ ἡμῶν ἐξελάσας τὸν Κέρβερον</l>
<l n="570">ἀπῇξας ἄγχων κἀποδρὰς ᾤχου λαβών,</l>
<l n="571">ὃν ἐγὼ ʼφύλαττον. ἀλλὰ νῦν ἔχει μέσος·</l>
<l n="572">τοία Στυγός σε μελανοκάρδιος πέτρα</l>
<l n="573">Ἀχερόντιός τε σκόπελος αἱματοσταγὴς</l>
<l n="574">φρουροῦσι, Κωκυτοῦ τε περίδρομοι κύνες,</l>
<l n="575">ἔχιδνά θʼ ἑκατογκέφαλος, ἣ τὰ σπλάγχνα σου</l>
<l n="576">διασπαράξει, πλευμόνων τʼ ἀνθάψεται</l>
<l n="577">Ταρτησία μύραινα· τὼ νεφρὼ δέ σου</l>
<l n="578">αὐτοῖσιν ἐντέροισιν ᾑματωμένω</l>
<l n="579">διασπάσονται Γοργόνες Τειθράσιαι,</l>
<l n="580">ἐφʼ ἃς ἐγὼ δρομαῖον ὁρμήσω πόδα.</l>
</sp>
<sp>
<speaker>Ξανθίας</speaker>
<l n="581">οὗτος τί δέδρακας;</l>
</sp>
<sp>
<speaker>Διόνυσος</speaker>
<l n="582">ἐγκέχοδα· κάλει θεόν.</l>
</sp>
<sp>
<speaker>Ξανθίας</speaker>
<l n="583">ὦ καταγέλαστʼ οὔκουν ἀναστήσει ταχὺ</l>
<l n="584">πρίν τινά σʼ ἰδεῖν ἀλλότριον;</l>
</sp>
<sp>
<speaker>Διόνυσος</speaker>
<l n="585">ἀλλʼ ὡρακιῶ.</l>
<l n="586">ἀλλʼ οἶσε πρὸς τὴν καρδίαν μου σφογγιάν.</l>
</sp>
<sp>
<speaker>Ξανθίας</speaker>
<l n="587">ἰδοὺ λαβέ, προσθοῦ.</l>
</sp>
<sp>
<speaker>Διόνυσος</speaker>
<l n="588">ποῦ ʼστιν;</l>
</sp>
<sp>
<speaker>Ξανθίας</speaker>
<l n="589">ὦ χρυσοῖ θεοὶ</l>
<l n="590">ἐνταῦθʼ ἔχεις τὴν καρδίαν;</l>
</sp>
<sp>
<speaker>Διόνυσος</speaker>
<l n="591">δείσασα γὰρ</l>
<l n="592">ἐς τὴν κάτω μου κοιλίαν καθείρπυσεν.</l>
</sp>
<sp>
<speaker>Ξανθίας</speaker>
<l n="593">ὦ δειλότατε θεῶν σὺ κἀνθρώπων.</l>
</sp>
<sp>
<speaker>Διόνυσος</speaker>
<l n="594">ἐγώ;</l>
<l n="595">πῶς δειλὸς ὅστις σφογγιὰν ᾔτησά σε;</l>
<l n="596">οὐκ ἂν ἕτερός γʼ αὔτʼ ἠργάσατʼ ἀνήρ.</l>
</sp>
<sp>
<speaker>Ξανθίας</speaker>
<l n="597">ἀλλὰ τί;</l>
</sp>
<sp>
<speaker>Διόνυσος</speaker>
<l n="598">κατέκειτʼ ἂν ὀσφραινόμενος, εἴπερ δειλὸς ἦν·</l>
<l n="599">ἐγὼ δʼ ἀνέστην καὶ προσέτʼ ἀπεψησάμην.</l>
</sp>
<sp>
<speaker>Ξανθίας</speaker>
<l n="600">ἀνδρεῖά γʼ ὦ Πόσειδον.</l>
</sp>
<sp>
<speaker>Διόνυσος</speaker>
<l n="601">οἶμαι νὴ Δία.</l>
<l n="602">σὺ δʼ οὐκ ἔδεισας τὸν ψόφον τῶν ῥημάτων</l>
<l n="603">καὶ τὰς ἀπειλάς;</l>
</sp>
<sp>
<speaker>Ξανθίας</speaker>
<l n="604">οὐ μὰ Δίʼ οὐδʼ ἐφρόντισα.</l>
</sp>
<sp>
<speaker>Διόνυσος</speaker>
<l n="605">ἴθι νυν ἐπειδὴ ληματίας κἀνδρεῖος εἶ,</l>
<l n="606">σὺ μὲν γενοῦ ʼγὼ τὸ ῥόπαλον τουτὶ λαβὼν</l>
<l n="607">καὶ τὴν λεοντῆν, εἴπερ ἀφοβόσπλαγχνος εἶ·</l>
<l n="608">ἐγὼ δʼ ἔσομαί σοι σκευοφόρος ἐν τῷ μέρει.</l>
</sp>
<sp>
<speaker>Ξανθίας</speaker>
<l n="609">φέρε δὴ ταχέως αὔτʼ· οὐ γὰρ ἀλλὰ πειστέον·</l>
<l n="610">καὶ βλέψον ἐς τὸν Ἡρακλειοξανθίαν,</l>
<l n="611">εἰ δειλὸς ἔσομαι καὶ κατὰ σὲ τὸ λῆμʼ ἔχων.</l>
</sp>
<sp>
<speaker>Διόνυσος</speaker>
<l n="612">μὰ Δίʼ ἀλλʼ ἀληθῶς οὑκ Μελίτης μαστιγίας.</l>
<l n="613">φέρε νυν ἐγὼ τὰ στρώματʼ αἴρωμαι ταδί.<milestone ed="p" n="503" unit="card"/>
</l>
</sp>
<sp>
<speaker>Θεράπαινα</speaker>
<l n="614">ὦ φίλταθʼ ἥκεις Ἡράκλεις; δεῦρʼ εἴσιθι.</l>
<l n="615">ἡ γὰρ θεός <add>σʼ</add> ὡς ἐπύθεθʼ ἥκοντʼ, εὐθέως</l>
<l n="616">ἔπεττεν ἄρτους, ἧψε κατερεικτῶν χύτρας</l>
<l n="617">ἔτνους δύʼ ἢ τρεῖς, βοῦν ἀπηνθράκιζʼ ὅλον,</l>
<l n="618">πλακοῦντας ὤπτα κολλάβους. ἀλλʼ εἴσιθι.</l>
</sp>
<sp>
<speaker>Ξανθίας</speaker>
<l n="619">κάλλιστʼ, ἐπαινῶ.</l>
</sp>
<sp>
<speaker>Θεράπαινα</speaker>
<l n="620">μὰ τὸν Ἀπόλλω οὐ μή σʼ ἐγὼ</l>
<l n="621">περιόψομἀπελθόντʼ, ἐπεί τοι καὶ κρέα</l>
<l n="622">ἀνέβραττεν ὀρνίθεια, καὶ τραγήματα</l>
<l n="623">ἔφρυγε, κᾦνον ἀνεκεράννυ γλυκύτατον.</l>
<l n="624">ἀλλʼ εἴσιθʼ ἅμʼ ἐμοί.</l>
</sp>
<sp>
<speaker>Ξανθίας</speaker>
<l n="625">πάνυ καλῶς.</l>
</sp>
<sp>
<speaker>Θεράπαινα</speaker>
<l n="626">ληρεῖς ἔχων</l>
<l n="627">οὐ γάρ σʼ ἀφήσω. καὶ γὰρ αὐλητρίς γέ σοι</l>
<l n="628">ἥδʼ ἔνδον ἔσθʼ ὡραιοτάτη κὠρχηστρίδες</l>
<l n="629">ἕτεραι δύʼ ἢ τρεῖς.</l>
</sp>
<sp>
<speaker>Ξανθίας</speaker>
<l n="630">πῶς λέγεις; ὀρχηστρίδες;</l>
</sp>
<sp>
<speaker>Θεράπαινα</speaker>
<l n="631">ἡβυλλιῶσαι κἄρτι παρατετιλμέναι.</l>
<l n="632">ἀλλʼ εἴσιθʼ, ὡς ὁ μάγειρος ἤδη τὰ τεμάχη</l>
<l n="633">ἔμελλʼ ἀφαιρεῖν χἠ τράπεζʼ εἰσῄρετο.</l>
</sp>
<sp>
<speaker>Ξανθίας</speaker>
<l n="634">ἴθι νυν φράσον πρώτιστα ταῖς ὀρχηστρίσιν</l>
<l n="635">ταῖς ἔνδον οὔσαις αὐτὸς ὅτι εἰσέρχομαι.</l>
<l n="636">ὁ παῖς ἀκολούθει δεῦρο τὰ σκεύη φέρων.</l>
</sp>
<sp>
<speaker>Διόνυσος</speaker>
<l n="637">ἐπίσχες οὗτος. οὔ τί που σπουδὴν ποιεῖ,</l>
<l n="638">ὁτιή σε παίζων Ἡρακλέα ʼνεσκεύασα;</l>
<l n="639">οὐ μὴ φλυαρήσεις ἔχων ὦ Ξανθία,</l>
<l n="640">ἀλλʼ ἀράμενος οἴσεις πάλιν τὰ στρώματα.</l>
</sp>
<sp>
<speaker>Ξανθίας</speaker>
<l n="641">τί δʼ ἔστιν; οὔ τι πού μʼ ἀφελέσθαι διανοεῖ</l>
<l n="642">ἅδωκας αὐτός;</l>
</sp>
<sp>
<speaker>Διόνυσος</speaker>
<l n="643">οὐ τάχʼ, ἀλλʼ ἤδη ποιῶ.</l>
<l n="644">κατάθου τὸ δέρμα.</l>
</sp>
<sp>
<speaker>Ξανθίας</speaker>
<l n="645">ταῦτʼ ἐγὼ μαρτύρομαι</l>
<l n="646">καὶ τοῖς θεοῖσιν ἐπιτρέπω.</l>
</sp>
<sp>
<speaker>Διόνυσος</speaker>
<l n="647">ποίοις θεοῖς;</l>
<l n="648">τὸ δὲ προσδοκῆσαί σʼ οὐκ ἀνόητον καὶ κενὸν</l>
<l n="649">ὡς δοῦλος ὢν καὶ θνητὸς Ἀλκμήνης ἔσει;</l>
</sp>
<sp>
<speaker>Ξανθίας</speaker>
<l n="650">ἀμέλει καλῶς· ἔχʼ αὔτʼ. ἴσως γάρ τοί ποτε</l>
<l n="651">ἐμοῦ δεηθείης ἄν, εἰ θεὸς θέλοι.<milestone ed="p" n="534" unit="card"/>
</l>
</sp>
<div type="strophe" n="1">
<sp>
<speaker>Χορός</speaker>
<l n="652">ταῦτα μὲν πρὸς ἀνδρός ἐστι</l>
<l n="653">νοῦν ἔχοντος καὶ φρένας καὶ</l>
<l n="654">πολλὰ περιπεπλευκότος,</l>
<l n="655">μετακυλίνδειν αὑτὸν ἀεὶ</l>
<l n="656">πρὸς τὸν εὖ πράττοντα τοῖχον</l>
<l n="657">μᾶλλον ἢ γεγραμμένην</l>
<l n="658">εἰκόνʼ ἑστάναι, λαβόνθʼ ἓν</l>
<l n="659">σχῆμα· τὸ δὲ μεταστρέφεσθαι</l>
<l n="660">πρὸς τὸ μαλθακώτερον</l>
<l n="661">δεξιοῦ πρὸς ἀνδρός ἐστι</l>
<l n="662">καὶ φύσει Θηραμένους.</l>
</sp>
<sp>
<speaker>Διόνυσος</speaker>
<l n="663">οὐ γὰρ ἂν γέλοιον ἦν, εἰ</l>
<l n="664">Ξανθίας μὲν δοῦλος ὢν ἐν</l>
<l n="665">στρώμασιν Μιλησίοις</l>
<l n="666">ἀνατετραμμένος κυνῶν ὀρ-</l>
<l n="667">χηστρίδʼ εἶτʼ ᾔτησεν ἀμίδʼ, ἐγὼ</l>
<l n="668">δὲ πρὸς τοῦτον βλέπων</l>
<l n="669">τοὐρεβίνθου ʼδραττόμην, οὗ-</l>
<l n="670">τος δʼ ἅτʼ ὢν αὐτὸς πανοῦργος</l>
<l n="671">εἶδε, κᾆτʼ ἐκ τῆς γνάθου</l>
<l n="672">πὺξ πατάξας μοὐξέκοψε</l>
<l n="673">τοῦ χοροῦ τοὺς προσθίους;<milestone ed="p" n="549" unit="card"/>
</l>
</sp>
</div>
<div type="iambics">
<sp>
<speaker>Πανδοκευτρία</speaker>
<l n="674">Πλαθάνη Πλαθάνη δεῦρʼ ἔλθʼ, ὁ πανοῦργος οὑτοσί,</l>
<l n="675">ὃς ἐς τὸ πανδοκεῖον εἰσελθών ποτε</l>
<l n="676">ἑκκαίδεκʼ ἄρτους κατέφαγʼ ἡμῶν.</l>
</sp>
<sp>
<speaker>Πλαθάνη</speaker>
<l n="677">νὴ Δία</l>
<l n="678">ἐκεῖνος αὐτὸς δῆτα.</l>
</sp>
<sp>
<speaker>Ξανθίας</speaker>
<l n="679">κακὸν ἥκει τινί.</l>
</sp>
<sp>
<speaker>Πανδοκευτρία</speaker>
<l n="680">καὶ κρέα γε πρὸς τούτοισιν ἀνάβραστʼ εἴκοσιν</l>
<l n="681">ἀνʼ ἡμιωβολιαῖα.</l>
</sp>
<sp>
<speaker>Ξανθίας</speaker>
<l n="682">δώσει τις δίκην.</l>
</sp>
<sp>
<speaker>Πανδοκευτρία</speaker>
<l n="683">καὶ τὰ σκόροδα τὰ πολλά.</l>
</sp>
<sp>
<speaker>Διόνυσος</speaker>
<l n="684">ληρεῖς ὦ γύναι</l>
<l n="685">κοὐκ οἶσθʼ ὅ τι λέγεις.</l>
</sp>
<sp>
<speaker>Πανδοκευτρία</speaker>
<l n="686">οὐ μὲν οὖν με προσεδόκας,</l>
<l n="687">ὁτιὴ κοθόρνους εἶχες, ἂν γνῶναί σʼ ἔτι;</l>
<l n="688">τί δαί; τὸ πολὺ τάριχος οὐκ εἴρηκά πω.</l>
</sp>
<sp>
<speaker>Πλαθάνη.</speaker>
<l n="689">μὰ Δίʼ οὐδὲ τὸν τυρόν γε τὸν χλωρὸν τάλαν,</l>
<l n="690">ὃν οὗτος αὐτοῖς τοῖς ταλάροις κατήσθιεν</l>
</sp>
<sp>
<speaker>Πανδοκευτρία</speaker>
<l n="691">κἄπειτʼ ἐπειδὴ τἀργύριον ἐπραττόμην,</l>
<l n="692">ἔβλεψεν ἔς με δριμὺ κἀμυκᾶτό γε.</l>
</sp>
<sp>
<speaker>Ξανθίας</speaker>
<l n="693">τούτου πάνυ τοὔργον· οὗτος ὁ τρόπος πανταχοῦ.</l>
</sp>
<sp>
<speaker>Πανδοκευτρία</speaker>
<l n="694">καὶ τὸ ξίφος γʼ ἐσπᾶτο μαίνεσθαι δοκῶν.</l>
</sp>
<sp>
<speaker>Πλαθάνη</speaker>
<l n="695">νὴ Δία τάλαινα.</l>
</sp>
<sp>
<speaker>Πανδοκευτρία</speaker>
<l n="696">νὼ δὲ δεισάσα γέ που</l>
<l n="697">ἐπὶ τὴν κατήλιφʼ εὐθὺς ἀνεπηδήσαμεν·</l>
<l n="698">ὁ δʼ ᾤχετʼ ἐξᾴξας γε τὰς ψιάθους λαβών.</l>
</sp>
<sp>
<speaker>Ξανθίας</speaker>
<l n="699">καὶ τοῦτο τούτου τοὔργον.</l>
</sp>
<sp>
<speaker>Πλαθάνη</speaker>
<l n="700">ἀλλʼ ἐχρῆν τι δρᾶν.</l>
</sp>
<sp>
<speaker>Πανδοκευτρία</speaker>
<l n="701">ἴθι δὴ κάλεσον τὸν προστάτην Κλέωνά μοι.</l>
</sp>
<sp>
<speaker>Πλαθάνη</speaker>
<l n="702">σὺ δʼ ἔμοιγʼ ἐάνπερ ἐπιτύχῃς Ὑπέρβολον,</l>
<l n="703">ἵνʼ αὐτὸν ἐπιτρίψωμεν.</l>
</sp>
<sp>
<speaker>Πανδοκευτρία</speaker>
<l n="704">ὦ μιαρὰ φάρυξ,</l>
<l n="705">ὡς ἡδέως ἄν σου λίθῳ τοὺς γομφίους</l>
<l n="706">κόπτοιμʼ ἄν, οἷς μου κατέφαγες τὰ φορτία.</l>
</sp>
<sp>
<speaker>Πλαθάνη</speaker>
<l n="707">ἐγὼ δέ γʼ ἐς τὸ βάραθρον ἐμβάλοιμί σε.</l>
</sp>
<sp>
<speaker>Πανδοκευτρία</speaker>
<l n="708">ἐγὼ δὲ τὸν λάρυγγʼ ἂν ἐκτέμοιμί σου</l>
<l n="709">δρέπανον λαβοῦσʼ, ᾧ τὰς χόλικας κατέσπασας.</l>
</sp>
<sp>
<speaker>Πλαθάνη.</speaker>
<l n="710">ἀλλʼ εἶμʼ ἐπὶ τὸν Κλέωνʼ, ὃς αὐτοῦ τήμερον</l>
<l n="711">ἐκπηνιεῖται ταῦτα προσκαλούμενος.</l>
</sp>
<sp>
<speaker>Διόνυσος</speaker>
<l n="712">κάκιστʼ ἀπολοίμην, Ξανθίαν εἰ μὴ φιλῶ.</l>
</sp>
<sp>
<speaker>Ξανθίας</speaker>
<l n="713">οἶδʼ οἶδα τὸν νοῦν· παῦε παῦε τοῦ λόγου.</l>
<l n="714">οὐκ ἂν γενοίμην Ἡρακλῆς ἄν.</l>
</sp>
<sp>
<speaker>Διόνυσος</speaker>
<l n="715">μηδαμῶς</l>
<l n="716">ὦ Ξανθίδιον.</l>
</sp>
<sp>
<speaker>Ξανθίας</speaker>
<l n="717">καὶ πῶς ἂν Ἀλκμήνης ἐγὼ</l>
<l n="718">υἱὸς γενοίμην δοῦλος ἅμα καὶ θνητὸς ὤν;</l>
</sp>
<sp>
<speaker>Διόνυσος</speaker>
<l n="719">οἶδʼ οἶδʼ ὅτι θυμοῖ, καὶ δικαίως αὐτὸ δρᾷς·</l>
<l n="720">κἂν εἴ με τύπτοις, οὐκ ἂν ἀντείποιμί σοι.</l>
<l n="721">ἀλλʼ ἤν σε τοῦ λοιποῦ ποτʼ ἀφέλωμαι χρόνου,</l>
<l n="722">πρόρριζος αὐτός, ἡ γυνή, τὰ παιδία,</l>
<l n="723">κάκιστʼ ἀπολοίμην, κἀρχέδημος ὁ γλάμων.</l>
</sp>
<sp>
<speaker>Ξανθίας</speaker>
<l n="724">δέχομαι τὸν ὅρκον κἀπὶ τούτοις λαμβάνω.<milestone ed="p" n="590" unit="card"/>
</l>
</sp>
</div>
<div type="antistrophe" n="1">
<sp>
<speaker>Χορός</speaker>
<l n="725">νῦν σὸν ἔργον ἔστʼ, ἐπειδὴ</l>
<l n="726">τὴν στολὴν εἴληφας ἥνπερ</l>
<l n="727">εἶχες ἐξ ἀρχῆς πάλιν,</l>
<l n="728">ἀνανεάζειν  <gap/>
</l>
<l n="729">καὶ βλέπειν αὖθις τὸ δεινόν,</l>
<l n="730">τοῦ θεοῦ μεμνημένον</l>
<l n="731">ᾧπερ εἰκάζεις σεαυτόν.</l>
<l n="732">εἰ δὲ παραληρῶν ἁλώσει</l>
<l n="733">κἀκβαλεῖς τι μαλθακόν,</l>
<l n="734">αὖθις αἴρεσθαί σʼ ἀνάγκη</l>
<l n="735">ʼσʼται πάλιν τὰ στρώματα.</l>
</sp>
<sp>
<speaker>Ξανθίας</speaker>
<l n="736">οὐ κακῶς ὦνδρες παραινεῖτʼ,</l>
<l n="737">ἀλλὰ καὐτὸς τυγχάνω ταῦτʼ</l>
<l n="738">ἄρτι συννοούμενος.</l>
<l n="739">ὅτι μὲν οὖν, ἢν χρηστὸν ᾖ τι,</l>
<l n="740">ταῦτʼ ἀφαιρεῖσθαι πάλιν πειράσεταί</l>
<l n="741">μʼ εὖ οἶδʼ ὅτι.</l>
<l n="742">ἀλλʼ ὅμως ἐγὼ παρέξω</l>
<l n="743">ʼμʼαυτὸν ἀνδρεῖον τὸ λῆμα</l>
<l n="744">καὶ βλέποντʼ ὀρίγανον.</l>
<l n="745">δεῖν δʼ ἔοικεν, ὡς ἀκούω</l>
<l n="746">τῆς θύρας καὶ δὴ ψόφον.<milestone ed="p" n="605" unit="card"/>
</l>
</sp>
</div>
<div type="iambics">
<sp>
<speaker>Ἄιακος</speaker>
<l n="747">ξυνδεῖτε ταχέως τουτονὶ τὸν κυνοκλόπον,</l>
<l n="748">ἵνα δῷ δίκην· ἀνύετον.</l>
</sp>
<sp>
<speaker>Διόνυσος</speaker>
<l n="749">ἥκει τῳ κακόν.</l>
</sp>
<sp>
<speaker>Ξανθίας</speaker>
<l n="750">οὐκ ἐς κόρακας; μὴ πρόσιτον.</l>
</sp>
<sp>
<speaker>Ἄιακος</speaker>
<l n="751">εἶεν, καὶ μάχει;</l>
<l n="752">ὁ Διτύλας χὠ Σκεβλύας χὠ Παρδόκας</l>
<l n="753">χωρεῖτε δευρὶ καὶ μάχεσθε τουτῳί.</l>
</sp>
<sp>
<speaker>Διόνυσος</speaker>
<l n="754">εἶτʼ οὐχὶ δεινὰ ταῦτα, τύπτειν τουτονὶ</l>
<l n="755">κλέπτοντα πρὸς τἀλλότρια;</l>
</sp>
<sp>
<speaker>Ἄιακος</speaker>
<l n="756">μἀλλʼ ὑπερφυᾶ.</l>
</sp>
<sp>
<speaker>Διόνυσος</speaker>
<l n="757">σχέτλια μὲν οὖν καὶ δεινά.</l>
</sp>
<sp>
<speaker>Ξανθίας</speaker>
<l n="758">καὶ μὴν νὴ Δία</l>
<l n="759">εἰ πώποτʼ ἦλθον δεῦρʼ, ἐθέλω τεθνηκέναι,</l>
<l n="760">ἢ ʼκλεψα τῶν σῶν ἄξιόν τι καὶ τριχός.</l>
<l n="761">καί σοι ποιήσω πρᾶγμα γενναῖον πάνυ·</l>
<l n="762">βασάνιζε γὰρ τὸν παῖδα τουτονὶ λαβών,</l>
<l n="763">κἄν ποτέ μʼ ἕλῃς ἀδικοῦντʼ, ἀπόκτεινόν μʼ ἄγων.</l>
</sp>
<sp>
<speaker>Ἄιακος</speaker>
<l n="764">καὶ πῶς βασανίσω;</l>
</sp>
<sp>
<speaker>Ξανθίας</speaker>
<l n="765">πάντα τρόπον, ἐν κλίμακι</l>
<l n="766">δήσας κρεμάσας ὑστριχίδι μαστιγῶν, δέρων,</l>
<l n="767">στρεβλῶν, ἔτι δʼ ἐς τὰς ῥῖνας ὄξος ἐγχέων,</l>
<l n="768">πλίνθους ἐπιτιθείς, πάντα τἄλλα, πλὴν πράσῳ</l>
<l n="769">μὴ τύπτε τοῦτον μηδὲ γητείῳ νέῳ.</l>
</sp>
<sp>
<speaker>Ἄιακος</speaker>
<l n="770">δίκαιος ὁ λόγος· κἄν τι πηρώσω γέ σου</l>
<l n="771">τὸν παῖδα τύπτων, τἀργύριόν σοι κείσεται.</l>
</sp>
<sp>
<speaker>Ξανθίας</speaker>
<l n="772">μὴ δῆτʼ ἔμοιγʼ. οὕτω δὲ βασάνιζʼ ἀπαγαγών.</l>
</sp>
<sp>
<speaker>Ἄιακος</speaker>
<l n="773">αὐτοῦ μὲν οὖν, ἵνα σοὶ κατʼ ὀφθαλμοὺς λέγῃ.</l>
<l n="774">κατάθου σὺ τὰ σκεύη ταχέως, χὤπως ἐρεῖς</l>
<l n="775">ἐνταῦθα μηδὲν ψεῦδος.</l>
</sp>
<sp>
<speaker>Διόνυσος</speaker>
<l n="776">ἀγορεύω τινὶ</l>
<l n="777">ἐμὲ μὴ βασανίζειν ἀθάνατον ὄντʼ· εἰ δὲ μή,</l>
<l n="778">αὐτὸς σεαυτὸν αἰτιῶ.</l>
</sp>
<sp>
<speaker>Ἄιακος</speaker>
<l n="779">λέγεις δὲ τί;</l>
</sp>
<sp>
<speaker>Διόνυσος</speaker>
<l n="780">ἀθάνατος εἶναί φημι Διόνυσος Διός,</l>
<l n="781">τοῦτον δὲ δοῦλον.</l>
</sp>
<sp>
<speaker>Ἄιακος</speaker>
<l n="782">ταῦτʼ ἀκούεις;</l>
</sp>
<sp>
<speaker>Ξανθίας</speaker>
<l n="783">φήμʼ ἐγώ.</l>
<l n="784">καὶ πολύ γε μᾶλλόν ἐστι μαστιγωτέος·</l>
<l n="785">εἴπερ θεὸς γάρ ἐστιν, οὐκ αἰσθήσεται.</l>
</sp>
<sp>
<speaker>Διόνυσος</speaker>
<l n="786">τί δῆτʼ, ἐπειδὴ καὶ σὺ φῂς εἶναι θεός,</l>
<l n="787">οὐ καὶ σὺ τύπτει τὰς ἴσας πληγὰς ἐμοί;</l>
</sp>
<sp>
<speaker>Ξανθίας</speaker>
<l n="788">δίκαιος ὁ λόγος· χὠπότερόν γʼ ἂν νῷν ἴδῃς</l>
<l n="789">κλαύσαντα πρότερον ἢ προτιμήσαντά τι</l>
<l n="790">τυπτόμενον, εἶναι τοῦτον ἡγοῦ μὴ θεόν.</l>
</sp>
<sp>
<speaker>Ἄιακος</speaker>
<l n="791">οὐκ ἔσθʼ ὅπως οὐκ εἶ σὺ γεννάδας ἀνήρ·</l>
<l n="792">χωρεῖς γὰρ ἐς τὸ δίκαιον. ἀποδύεσθε δή.</l>
</sp>
<sp>
<speaker>Ξανθίας</speaker>
<l n="793">πῶς οὖν βασανιεῖς νὼ δικαίως;</l>
</sp>
<sp>
<speaker>Ἄιακος</speaker>
<l n="794">ῥᾳδίως·</l>
<l n="795">πληγὴν παρὰ πληγὴν ἑκάτερον.</l>
</sp>
<sp>
<speaker>Ξανθίας</speaker>
<l n="796">καλῶς λέγεις.</l>
</sp>
<sp>
<speaker>Ἄιακος</speaker>
<l n="797">ἰδού.</l>
</sp>
<sp>
<speaker>Ξανθίας</speaker>
<l n="798">σκόπει νυν ἤν μʼ ὑποκινήσαντʼ ἴδῃς.</l>
</sp>
<sp>
<speaker>Ἄιακος</speaker>
<l n="799">ἤδη ʼπάταξά σʼ.</l>
</sp>
<sp>
<speaker>Ξανθίας</speaker>
<l n="800">οὐ μὰ Δίʼ.</l>
</sp>
<sp>
<speaker>Ἄιακος</speaker>
<l n="801">οὐδʼ ἐμοὶ δοκεῖς.</l>
<l n="802">ἀλλʼ εἶμʼ ἐπὶ τονδὶ καὶ πατάξω.</l>
</sp>
<sp>
<speaker>Διόνυσος</speaker>
<l n="803">πηνίκα;</l>
</sp>
<sp>
<speaker>Ἄιακος</speaker>
<l n="804">καὶ δὴ ʼπάταξα.</l>
</sp>
<sp>
<speaker>Διόνυσος</speaker>
<l n="805">κᾆτα πῶς οὐκ ἔπταρον;</l>
</sp>
<sp>
<speaker>Ἄιακος</speaker>
<l n="806">οὐκ οἶδα· τουδὶ δʼ αὖθις ἀποπειράσομαι.</l>
</sp>
<sp>
<speaker>Ξανθίας</speaker>
<l n="807">οὔκουν ἀνύσεις τι; ἀτταταῖ.</l>
</sp>
<sp>
<speaker>Ἄιακος</speaker>
<l n="808">τί τἀτταταῖ;</l>
<l n="809">μῶν ὠδυνήθης;</l>
</sp>
<sp>
<speaker>Ξανθίας</speaker>
<l n="810">οὐ μὰ Δίʼ ἀλλʼ ἐφρόντισα</l>
<l n="811">ὁπόθʼ Ἡράκλεια τἀν Διομείοις γίγνεται.</l>
</sp>
<sp>
<speaker>Ἄιακος</speaker>
<l n="812">ἅνθρωπος ἱερός. δεῦρο πάλιν βαδιστέον.</l>
</sp>
<sp>
<speaker>Διόνυσος</speaker>
<l n="813">ἰοὺ ἰού.</l>
</sp>
<sp>
<speaker>Ἄιακος</speaker>
<l n="814">τί ἔστιν;</l>
</sp>
<sp>
<speaker>Διόνυσος</speaker>
<l n="815">ἱππέας ὁρῶ.</l>
</sp>
<sp>
<speaker>Ἄιακος</speaker>
<l n="816">τί δῆτα κλάεις;</l>
</sp>
<sp>
<speaker>Διόνυσος</speaker>
<l n="817">κρομμύων ὀσφραίνομαι.</l>
</sp>
<sp>
<speaker>Ἄιακος</speaker>
<l n="818">ἐπεὶ προτιμᾷς γʼ οὐδέν.</l>
</sp>
<sp>
<speaker>Διόνυσος</speaker>
<l n="819">οὐδέν μοι μέλει.</l>
</sp>
<sp>
<speaker>Ἄιακος</speaker>
<l n="820">βαδιστέον τἄρʼ ἐστὶν ἐπὶ τονδὶ πάλιν.</l>
</sp>
<sp>
<speaker>Ξανθίας</speaker>
<l n="821">οἴμοι.</l>
</sp>
<sp>
<speaker>Ἄιακος</speaker>
<l n="822">τί ἔστι;</l>
</sp>
<sp>
<speaker>Ξανθίας</speaker>
<l n="823">τὴν ἄκανθαν ἐξελε.</l>
</sp>
<sp>
<speaker>Ἄιακος</speaker>
<l n="824">τί τὸ πρᾶγμα τουτί; δεῦρο πάλιν βαδιστέον.</l>
</sp>
<sp>
<speaker>Διόνυσος</speaker>
<l n="825">Ἄπολλον—ὅς που Δῆλον ἢ Πυθῶνʼ ἔχεις.</l>
</sp>
<sp>
<speaker>Ξανθίας</speaker>
<l n="826">ἤλγησεν· οὐκ ἤκουσας;</l>
</sp>
<sp>
<speaker>Διόνυσος</speaker>
<l n="827">οὐκ ἔγωγʼ, ἐπεὶ</l>
<l n="828">ἴαμβον Ἱππώνακτος ἀνεμιμνῃσκόμην.</l>
</sp>
<sp>
<speaker>Ξανθίας</speaker>
<l n="829">οὐδὲν ποιεῖς γάρ· ἀλλὰ τὰς λαγόνας σπόδει.</l>
</sp>
<sp>
<speaker>Ἄιακος</speaker>
<l n="830">μὰ τὸν Δίʼ ἀλλʼ ἤδη πάρεχε τὴν γαστέρα.</l>
</sp>
<sp>
<speaker>Διόνυσος</speaker>
<l n="831">Πόσειδον</l>
</sp>
<sp>
<speaker>Ξανθίας</speaker>
<l n="832">ἤλγησέν τις.</l>
</sp>
<sp>
<speaker>Διόνυσος</speaker>
<l n="833">ὃς Αἰγαίου πρῶνας ἢ γλαυκᾶς μέδεις ἁλὸς ἐν βένθεσιν.</l>
</sp>
<sp>
<speaker>Ἄιακος</speaker>
<l n="834">οὔ τοι μὰ τὴν Δήμητρα δύναμαί πω μαθεῖν</l>
<l n="835">ὁπότερος ὑμῶν ἐστι θεός. ἀλλʼ εἴσιτον·</l>
<l n="836">ὁ δεσπότης γὰρ αὐτὸς ὑμᾶς γνώσεται</l>
<l n="837">χἠ Φερρέφατθʼ, ἅτʼ ὄντε κἀκείνω θεώ.</l>
</sp>
<sp>
<speaker>Διόνυσος</speaker>
<l n="838">ὀρθῶς λέγεις· ἐβουλόμην δʼ ἂν τοῦτό σε</l>
<l n="839">πρότερον νοῆσαι, πρὶν ἐμὲ τὰς πληγὰς λαβεῖν.<milestone ed="p" n="675" unit="card"/>
</l>
</sp>
</div>
</div>
<div type="Parabasis">
<div type="strophe">
<sp>
<speaker>Χορός</speaker>
<l n="840">Μοῦσα χορῶν ἱερῶν· ἐπίβηθι καὶ ἔλθʼ ἐπὶ τέρψιν ἀοιδᾶς ἐμᾶς,</l>
<l n="841">τὸν πολὺν ὀψομένη λαῶν· ὄχλον, οὗ σοφίαι</l>
<l n="842">μυρίαι κάθηνται</l>
<l n="843">φιλοτιμότεραι Κλεοφῶντος, ἐφʼ οὗ δὴ χείλεσιν ἀμφιλάλοις</l>
<l n="844">δεινὸν ἐπιβρέμεται</l>
<l n="845">Θρῃκία χελιδὼν</l>
<l n="846">†ἐπὶ βάρβαρον ἑζομένη πέταλον· †</l>
<l n="847">κελαδεῖ δʼ ἐπίκλαυτον ἀηδόνιον νόμον, ὡς ἀπολεῖται,</l>
<l n="848">κἂν ἴσαι γένωνται.<milestone ed="p" n="686" unit="card"/>
</l>
</sp>
</div>
<div type="epirrheme">
<sp>
<speaker>Χορός</speaker>
<l n="849">τὸν ἱερὸν χορὸν δίκαιόν ἐστι χρηστὰ τῇ πόλει</l>
<l n="850">ξυμπαραινεῖν καὶ διδάσκειν. πρῶτον οὖν ἡμῖν δοκεῖ</l>
<l n="851">ἐξισῶσαι τοὺς πολίτας κἀφελεῖν τὰ δείματα,</l>
<l n="852">κεἴ τις ἥμαρτε σφαλείς τι Φρυνίχου παλαίσμασιν,</l>
<l n="853">ἐγγενέσθαι φημὶ χρῆναι τοῖς ὀλισθοῦσιν τότε</l>
<l n="854">αἰτίαν ἐκθεῖσι λῦσαι τὰς πρότερον ἁμαρτίας.</l>
<l n="855">εἶτʼ ἄτιμόν φημι χρῆναι μηδένʼ εἶνʼ ἐν τῇ πόλει·</l>
<l n="856">καὶ γὰρ αἰσχρόν ἐστι τοὺς μὲν ναυμαχήσαντας μίαν</l>
<l n="857">καὶ Πλαταιᾶς εὐθὺς εἶναι κἀντὶ δούλων δεσπότας.</l>
<l n="858">κοὐδὲ ταῦτʼ ἔγωγʼ ἔχοιμʼ ἂν μὴ οὐ καλῶς φάσκειν ἔχειν,</l>
<l n="859">ἀλλʼ ἐπαινῶ· μόνα γὰρ αὐτὰ νοῦν ἔχοντʼ ἐδράσατε.</l>
<l n="860">πρὸς δὲ τούτοις εἰκὸς ὑμᾶς, οἳ μεθʼ ὑμῶν πολλὰ δὴ</l>
<l n="861">χοἰ πατέρες ἐναυμάχησαν καὶ προσήκουσιν γένει,</l>
<l n="862">τὴν μίαν ταύτην παρεῖναι ξυμφορὰν αἰτουμένοις.</l>
<l n="863">ἀλλὰ τῆς ὀργῆς ἀνέντες ὦ σοφώτατοι φύσει</l>
<l n="864">πάντας ἀνθρώπους ἑκόντες συγγενεῖς κτησώμεθα</l>
<l n="865">κἀπιτίμους καὶ πολίτας, ὅστις ἂν ξυνναυμαχῇ.</l>
<l n="866">εἰ δὲ ταῦτʼ ὀγκωσόμεσθα κἀποσεμνυνούμεθα,</l>
<l n="867">τὴν πόλιν καὶ ταῦτʼ ἔχοντες κυμάτων ἐν ἀγκάλαις,</l>
<l n="868">ὑστέρῳ χρόνῳ ποτʼ αὖθις εὖ φρονεῖν οὐ δόξομεν.<milestone ed="p" n="706" unit="card"/>
</l>
</sp>
</div>
<div type="antistrophe">
<sp>
<speaker>Χορός</speaker>
<l n="869">εἰ δʼ ἐγὼ ὀρθὸς ἰδεῖν βίον ἀνέρος ἢ τρόπον ὅστις ἔτʼ</l>
<l n="870">οἰμώξεται,</l>
<l n="871">οὐ πολὺν οὐδʼ ὁ πίθηκος οὗτος ὁ νῦν ἐνοχλῶν,</l>
<l n="872">Κλειγένης ὁ μικρός,</l>
<l n="873">ὁ πονηρότατος βαλανεὺς ὁπόσοι κρατοῦσι κυκησιτέφρου</l>
<l n="874">ψευδολίτρου κονίας</l>
<l n="875">καὶ Κιμωλίας γῆς,</l>
<l n="876">χρόνον ἐνδιατρίψει· ἰδὼν δὲ τάδʼ οὐκ</l>
<l n="877">εἰρηνικὸς ἔσθʼ, ἵνα μή ποτε κἀποδυθῇ μεθύων ἄνευ</l>
<l n="878">ξύλου βαδίζων.<milestone ed="p" n="718" unit="card"/>
</l>
</sp>
</div>
<div type="antepirrheme">
<sp>
<speaker>Χορός</speaker>
<l n="879">πολλάκις γʼ ἡμῖν ἔδοξεν ἡ πόλις πεπονθέναι</l>
<l n="880">ταὐτὸν ἔς τε τῶν πολιτῶν τοὺς καλούς τε κἀγαθοὺς</l>
<l n="881">ἔς τε τἀρχαῖον νόμισμα καὶ τὸ καινὸν χρυσίον.</l>
<l n="882">οὔτε γὰρ τούτοισιν οὖσιν οὐ κεκιβδηλευμένοις,</l>
<l n="883">ἀλλὰ καλλίστοις ἁπάντων, ὡς δοκεῖ, νομισμάτων</l>
<l n="884">καὶ μόνοις ὀρθῶς κοπεῖσι καὶ κεκωδωνισμένοις</l>
<l n="885">ἔν τε τοῖς Ἕλλησι καὶ τοῖς βαρβάροισι πανταχοῦ</l>
<l n="886">χρώμεθʼ οὐδέν, ἀλλὰ τούτοις τοῖς πονηροῖς χαλκίοις</l>
<l n="887">χθές τε καὶ πρώην κοπεῖσι τῷ κακίστῳ κόμματι.</l>
<l n="888">τῶν πολιτῶν θʼ οὓς μὲν ἴσμεν εὐγενεῖς καὶ σώφρονας</l>
<l n="889">ἄνδρας ὄντας καὶ δικαίους καὶ καλούς τε κἀγαθοὺς</l>
<l n="890">καὶ τραφέντας ἐν παλαίστραις καὶ χοροῖς καὶ μουσικῇ,</l>
<l n="891">προυσελοῦμεν, τοῖς δὲ χαλκοῖς καὶ ξένοις καὶ πυρρίαις</l>
<l n="892">καὶ πονηροῖς κἀκ πονηρῶν εἰς ἅπαντα χρώμεθα</l>
<l n="893">ὑστάτοις ἀφιγμένοισιν, οἷσιν ἡ πόλις πρὸ τοῦ</l>
<l n="894">οὐδὲ φαρμακοῖσιν εἰκῇ ῥᾳδίως ἐχρήσατʼ ἄν.</l>
<l n="895">ἀλλὰ καὶ νῦν ὦνόητοι μεταβαλόντες τοὺς τρόπους</l>
<l n="896">χρῆσθε τοῖς χρηστοῖσιν αὖθις· καὶ κατορθώσασι γὰρ</l>
<l n="897">εὔλογον, κἄν τι σφαλῆτʼ, ἐξ ἀξίου γοῦν τοῦ ξύλου,</l>
<l n="898">ἤν τι καὶ πάσχητε, πάσχειν τοῖς σοφοῖς δοκήσετε.<milestone ed="p" n="738" unit="card"/>
</l>
</sp>
</div>
</div>
<div type="Episode">
<sp>
<speaker>Ἄιακος</speaker>
<l n="899">νὴ τὸν Δία τὸν σωτῆρα γεννάδας ἀνὴρ</l>
<l n="900">ὁ δεσπότης σου.</l>
</sp>
<sp>
<speaker>Ξανθίας</speaker>
<l n="901">πῶς γὰρ οὐχὶ γεννάδας,</l>
<l n="902">ὅστις γε πίνειν οἶδε καὶ βινεῖν μόνον;</l>
</sp>
<sp>
<speaker>Ἄιακος</speaker>
<l n="903">τὸ δὲ μὴ πατάξαι σʼ ἐξελεγχθέντʼ ἄντικρυς,</l>
<l n="904">ὅτι δοῦλος ὢν ἔφασκες εἶναι δεσπότης.</l>
</sp>
<sp>
<speaker>Ξανθίας</speaker>
<l n="905">ᾤμωξε μέντἄν.</l>
</sp>
<sp>
<speaker>Ἄιακος</speaker>
<l n="906">τοῦτο μέντοι δουλικὸν</l>
<l n="907">εὐθὺς πεποίηκας, ὅπερ ἐγὼ χαίρω ποιῶν.</l>
</sp>
<sp>
<speaker>Ξανθίας</speaker>
<l n="908">χαίρεις, ἱκετεύω;</l>
</sp>
<sp>
<speaker>Ἄιακος</speaker>
<l n="909">μἀλλʼ ἐποπτεύειν δοκῶ,</l>
<l n="910">ὅταν καταράσωμαι λάθρᾳ τῷ δεσπότῃ.</l>
</sp>
<sp>
<speaker>Ξανθίας</speaker>
<l n="911">τί δὲ τονθορύζων, ἡνίκʼ ἂν πληγὰς λαβὼν</l>
<l n="912">πολλὰς ἀπίῃς θύραζε;</l>
</sp>
<sp>
<speaker>Ἄιακος</speaker>
<l n="913">καὶ τοῦθʼ ἥδομαι.</l>
</sp>
<sp>
<speaker>Ξανθίας</speaker>
<l n="914">τί δὲ πολλὰ πράττων;</l>
</sp>
<sp>
<speaker>Ἄιακος</speaker>
<l n="915">ὡς μὰ Δίʼ οὐδὲν οἶδʼ ἐγώ.</l>
</sp>
<sp>
<speaker>Ξανθίας</speaker>
<l n="916">ὁμόγνιε Ζεῦ· καὶ παρακούων δεσποτῶν</l>
<l n="917">ἅττʼ ἂν λαλῶσι;</l>
</sp>
<sp>
<speaker>Ἄιακος</speaker>
<l n="918">μἀλλὰ πλεῖν ἢ μαίνομαι.</l>
</sp>
<sp>
<speaker>Ξανθίας</speaker>
<l n="919">τί δὲ τοῖς θύραζε ταῦτα καταλαλῶν;</l>
</sp>
<sp>
<speaker>Ἄιακος</speaker>
<l n="920">ἐγώ;</l>
<l n="921">μὰ Δίʼ ἀλλʼ ὅταν δρῶ τοῦτο, κἀκμιαίνομαι.</l>
</sp>
<sp>
<speaker>Ξανθίας</speaker>
<l n="922">ὦ Φοῖβʼ Ἄπολλον ἔμβαλέ μοι τὴν δεξιάν,</l>
<l n="923">καὶ δὸς κύσαι καὐτὸς κύσον, καί μοι φράσον</l>
<l n="924">πρὸς Διός, ὃς ἡμῖν ἐστιν ὁμομαστιγίας,</l>
<l n="925">τίς οὗτος οὕνδον ἐστὶ θόρυβος καὶ βοὴ</l>
<l n="926">χὠ λοιδορησμός;</l>
</sp>
<sp>
<speaker>Ἄιακος</speaker>
<l n="927">Αἰσχύλου κεὐριπίδου.</l>
</sp>
<sp>
<speaker>Ξανθίας</speaker>
<l n="928">ἆ.</l>
</sp>
<sp>
<speaker>Ἄιακος</speaker>
<l n="929">πρᾶγμα πρᾶγμα μέγα κεκίνηται μέγα</l>
<l n="930">ἐν τοῖς νεκροῖσι καὶ στάσις πολλὴ πάνυ.</l>
</sp>
<sp>
<speaker>Ξανθίας</speaker>
<l n="931">ἐκ τοῦ;</l>
</sp>
<sp>
<speaker>Ἄιακος</speaker>
<l n="932">νόμος τις ἐνθάδʼ ἐστὶ κείμενος</l>
<l n="933">ἀπὸ τῶν τεχνῶν ὅσαι μεγάλαι καὶ δεξιαί,</l>
<l n="934">τὸν ἄριστον ὄντα τῶν ἑαυτοῦ συντέχνων</l>
<l n="935">σίτησιν αὐτὸν ἐν πρυτανείῳ λαμβάνειν</l>
<l n="936">θρόνον τε τοῦ Πλούτωνος ἑξῆς—</l>
</sp>
<sp>
<speaker>Ξανθίας</speaker>
<l n="937">μανθάνω.</l>
</sp>
<sp>
<speaker>Ἄιακος</speaker>
<l n="938">ἕως ἀφίκοιτο τὴν τέχνην σοφώτερος</l>
<l n="939">ἕτερός τις αὐτοῦ· τότε δὲ παραχωρεῖν ἔδει.</l>
</sp>
<sp>
<speaker>Ξανθίας</speaker>
<l n="940">τί δῆτα τουτὶ τεθορύβηκεν Αἰσχύλον;</l>
</sp>
<sp>
<speaker>Ἄιακος</speaker>
<l n="941">ἐκεῖνος εἶχε τὸν τραγῳδικὸν θρόνον,</l>
<l n="942">ὡς ὢν κράτιστος τὴν τέχνην.</l>
</sp>
<sp>
<speaker>Ξανθίας</speaker>
<l n="943">νυνὶ δὲ τίς;</l>
</sp>
<sp>
<speaker>Ἄιακος</speaker>
<l n="944">ὅτε δὴ κατῆλθʼ Εὐριπίδης, ἐπεδείκνυτο</l>
<l n="945">τοῖς λωποδύταις καὶ τοῖσι βαλλαντιοτόμοις</l>
<l n="946">καὶ τοῖσι πατραλοίαισι καὶ τοιχωρύχοις,</l>
<l n="947">ὅπερ ἔστʼ ἐν Ἅιδου πλῆθος, οἱ δʼ ἀκροώμενοι</l>
<l n="948">τῶν ἀντιλογιῶν καὶ λυγισμῶν καὶ στροφῶν</l>
<l n="949">ὑπερεμάνησαν κἀνόμισαν σοφώτατον·</l>
<l n="950">κἄπειτʼ ἐπαρθεὶς ἀντελάβετο τοῦ θρόνου,</l>
<l n="951">ἵνʼ Αἰσχύλος καθῆστο.</l>
</sp>
<sp>
<speaker>Ξανθίας</speaker>
<l n="952">κοὐκ ἐβάλλετο;</l>
</sp>
<sp>
<speaker>Ἄιακος</speaker>
<l n="953">μὰ Δίʼ ἀλλʼ ὁ δῆμος ἀνεβόα κρίσιν ποιεῖν</l>
<l n="954">ὁπότερος εἴη τὴν τέχνην σοφώτερος.</l>
</sp>
<sp>
<speaker>Ξανθίας</speaker>
<l n="955">ὁ τῶν πανούργων;</l>
</sp>
<sp>
<speaker>Ἄιακος</speaker>
<l n="956">νὴ Δίʼ οὐράνιόν γʼ ὅσον.</l>
</sp>
<sp>
<speaker>Ξανθίας</speaker>
<l n="957">μετʼ Αἰσχύλου δʼ οὐκ ἦσαν ἕτεροι σύμμαχοι;</l>
</sp>
<sp>
<speaker>Ἄιακος</speaker>
<l n="958">ὀλίγον τὸ χρηστόν ἐστιν, ὥσπερ ἐνθάδε.</l>
</sp>
<sp>
<speaker>Ξανθίας</speaker>
<l n="959">τί δῆθʼ ὁ Πλούτων δρᾶν παρασκευάζεται;</l>
</sp>
<sp>
<speaker>Ἄιακος</speaker>
<l n="960">ἀγῶνα ποιεῖν αὐτίκα μάλα καὶ κρίσιν</l>
<l n="961">κἄλεγχον αὐτῶν τῆς τέχνης.</l>
</sp>
<sp>
<speaker>Ξανθίας</speaker>
<l n="962">κἄπειτα πῶς</l>
<l n="963">οὐ καὶ Σοφοκλέης ἀντελάβετο τοῦ θρόνου;<milestone ed="p" n="788" unit="card"/>
</l>
</sp>
<sp>
<speaker>Ἄιακος</speaker>
<l n="964">μὰ Δίʼ οὐκ ἐκεῖνος, ἀλλʼ ἔκυσε μὲν Αἰσχύλον,</l>
<l n="965">ὅτε δὴ κατῆλθε, κἀνέβαλε τὴν δεξιάν,</l>
<l n="966">κἀκεῖνος ὑπεχώρησεν αὐτῷ τοῦ θρόνου·</l>
<l n="967">νυνὶ δʼ ἔμελλεν, ὡς ἔφη Κλειδημίδης,</l>
<l n="968">ἔφεδρος καθεδεῖσθαι· κἂν μὲν Αἰσχύλος κρατῇ,</l>
<l n="969">ἕξειν κατὰ χώραν· εἰ δὲ μή, περὶ τῆς τέχνης</l>
<l n="970">διαγωνιεῖσθʼ ἔφασκε πρός γʼ Εὐριπίδην.</l>
</sp>
<sp>
<speaker>Ξανθίας</speaker>
<l n="971">τὸ χρῆμʼ ἄρʼ ἔσται;</l>
</sp>
<sp>
<speaker>Ἄιακος</speaker>
<l n="972">νὴ Δίʼ ὀλίγον ὕστερον.</l>
<l n="973">κἀνταῦθα δὴ τὰ δεινὰ κινηθήσεται.</l>
<l n="974">καὶ γὰρ ταλάντῳ μουσικὴ σταθμήσεται—</l>
</sp>
<sp>
<speaker>Ξανθίας</speaker>
<l n="975">τί δέ; μειαγωγήσουσι τὴν τραγῳδίαν;</l>
</sp>
<sp>
<speaker>Ἄιακος</speaker>
<l n="976">καὶ κανόνας ἐξοίσουσι καὶ πήχεις ἐπῶν</l>
<l n="977">καὶ πλαίσια ξύμπτυκτα—</l>
</sp>
<sp>
<speaker>Ξανθίας</speaker>
<l n="978">πλινθεύσουσι γάρ;</l>
</sp>
<sp>
<speaker>Ἄιακος</speaker>
<l n="979">καὶ διαμέτρους καὶ σφῆνας. ὁ γὰρ Εὐριπίδης</l>
<l n="980">κατʼ ἔπος βασανιεῖν φησι τὰς τραγῳδίας.</l>
</sp>
<sp>
<speaker>Ξανθίας</speaker>
<l n="981">ἦ που βαρέως οἶμαι τὸν Αἰσχύλον φέρειν.</l>
</sp>
<sp>
<speaker>Ἄιακος</speaker>
<l n="982">ἔβλεψε γοῦν ταυρηδὸν ἐγκύψας κάτω.</l>
</sp>
<sp>
<speaker>Ξανθίας</speaker>
<l n="983">κρινεῖ δὲ δὴ τίς ταῦτα;</l>
</sp>
<sp>
<speaker>Ἄιακος</speaker>
<l n="984">τοῦτʼ ἦν δύσκολον·</l>
<l n="985">σοφῶν γὰρ ἀνδρῶν ἀπορίαν ηὑρισκέτην.</l>
<l n="986">οὔτε γὰρ Ἀθηναίοισι συνέβαινʼ Αἰσχύλος—</l>
</sp>
<sp>
<speaker>Ξανθίας</speaker>
<l n="987">πολλοὺς ἴσως ἐνόμιζε τοὺς τοιχωρύχους.</l>
</sp>
<sp>
<speaker>Ἄιακος</speaker>
<l n="988">λῆρόν τε τἄλλʼ ἡγεῖτο τοῦ γνῶναι πέρι</l>
<l n="989">φύσεις ποιητῶν· εἶτα τῷ σῷ δεσπότῃ</l>
<l n="990">ἐπέτρεψαν, ὁτιὴ τῆς τέχνης ἔμπειρος ἦν.</l>
<l n="991">ἀλλʼ εἰσίωμεν· ὡς ὅταν γʼ οἱ δεσπόται</l>
<l n="992">ἐσπουδάκωσι, κλαύμαθʼ ἡμῖν γίγνεται.<milestone ed="p" n="814" unit="card"/>
</l>
</sp>
</div>
<div type="Choral">
<div type="strophe" n="1">
<sp>
<speaker>Χορός</speaker>
<l n="993">ἦ που δεινὸν ἐριβρεμέτας χόλον ἔνδοθεν ἕξει,</l>
<l n="994">ἡνίκʼ ἂν ὀξύλαλον παρίδῃ θήγοντος ὀδόντα</l>
<l n="995">ἀντιτέχνου· τότε δὴ μανίας ὑπὸ δεινῆς</l>
<l n="996">ὄμματα στροβήσεται.<milestone ed="p" n="818" unit="card"/>
</l>
</sp>
</div>
<div type="strophe" n="2">
<sp>
<speaker>Χορός</speaker>
<l n="997">ἔσται δʼ ἱππολόφων τε λόγων κορυθαίολα νείκη</l>
<l n="998">σχινδαλάμων τε παραξόνια σμιλεύματά τʼ ἔργων,</l>
<l n="999">φωτὸς ἀμυνομένου φρενοτέκτονος ἀνδρὸς</l>
<l n="1000">ῥήμαθʼ ἱπποβάμονα.<milestone ed="p" n="822" unit="card"/>
</l>
</sp>
</div>
<div type="strophe" n="3">
<sp>
<speaker>Χορός</speaker>
<l n="1001">φρίξας δʼ αὐτοκόμου λοφιᾶς λασιαύχενα χαίταν,</l>
<l n="1002">δεινὸν ἐπισκύνιον ξυνάγων βρυχώμενος ἥσει</l>
<l n="1003">ῥήματα γομφοπαγῆ πινακηδὸν ἀποσπῶν</l>
<l n="1004">γηγενεῖ φυσήματι·<milestone ed="p" n="826" unit="card"/>
</l>
</sp>
</div>
<div type="strophe" n="4">
<sp>
<speaker>Χορός</speaker>
<l n="1005">ἔνθεν δὴ στοματουργὸς ἐπῶν βασανίστρια λίσφη</l>
<l n="1006">γλῶσσʼ ἀνελισσομένη φθονεροὺς κινοῦσα χαλινοὺς</l>
<l n="1007">ῥήματα δαιομένη καταλεπτολογήσει</l>
<l n="1008">πλευμόνων πολὺν πόνον.<milestone ed="p" n="830" unit="card"/>
</l>
</sp>
</div>
</div>
<div type="Lyric-Scene">
<sp>
<speaker>Εὐριπίδης</speaker>
<l n="1009">οὐκ ἂν μεθείμην τοῦ θρόνου, μὴ νουθέτει.</l>
<l n="1010">κρείττων γὰρ εἶναί φημι τούτου τὴν τέχνην.</l>
</sp>
<sp>
<speaker>Διόνυσος</speaker>
<l n="1011">Αἰσχύλε τί σιγᾷς; αἰσθάνει γὰρ τοῦ λόγου.</l>
</sp>
<sp>
<speaker>Εὐριπίδης</speaker>
<l n="1012">ἀποσεμνυνεῖται πρῶτον, ἅπερ ἑκάστοτε</l>
<l n="1013">ἐν ταῖς τραγῳδίαισιν ἐτερατεύετο.</l>
</sp>
<sp>
<speaker>Διόνυσος</speaker>
<l n="1014">ὦ δαιμόνιʼ ἀνδρῶν μὴ μεγάλα λίαν λέγε.</l>
</sp>
<sp>
<speaker>Εὐριπίδης</speaker>
<l n="1015">ἐγᾦδα τοῦτον καὶ διέσκεμμαι πάλαι,</l>
<l n="1016">ἄνθρωπον ἀγριοποιὸν αὐθαδόστομον,</l>
<l n="1017">ἔχοντʼ ἀχάλινον ἀκρατὲς ἀπύλωτον στόμα,</l>
<l n="1018">ἀπεριλάλητον κομποφακελορρήμονα.</l>
</sp>
<sp>
<speaker>Αἰσχύλος</speaker>
<l n="1019">ἄληθες ὦ παῖ τῆς ἀρουραίας θεοῦ;</l>
<l n="1020">σὺ δή με ταῦτʼ ὦ στωμυλιοσυλλεκτάδη</l>
<l n="1021">καὶ πτωχοποιὲ καὶ ῥακιοσυρραπτάδη;</l>
<l n="1022">ἀλλʼ οὔ τι χαίρων αὔτʼ ἐρεῖς.</l>
</sp>
<sp>
<speaker>Διόνυσος</speaker>
<l n="1023">παῦʼ Αἰσχύλε,</l>
<l n="1024">καὶ μὴ πρὸς ὀργὴν σπλάγχνα θερμήνῃς κότῳ.</l>
</sp>
<sp>
<speaker>Αἰσχύλος</speaker>
<l n="1025">οὐ δῆτα πρίν γʼ ἂν τοῦτον ἀποφήνω σαφῶς</l>
<l n="1026">τὸν χωλοποιὸν οἷος ὢν θρασύνεται.</l>
</sp>
<sp>
<speaker>Διόνυσος</speaker>
<l n="1027">ἄρνʼ ἄρνα μέλανα παῖδες ἐξενέγκατε·</l>
<l n="1028">τυφὼς γὰρ ἐκβαίνειν παρασκευάζεται.</l>
</sp>
<sp>
<speaker>Αἰσχύλος</speaker>
<l n="1029">ὦ Κρητικὰς μὲν συλλέγων μονῳδίας,</l>
<l n="1030">γάμους δʼ ἀνοσίους ἐσφέρων ἐς τὴν τέχνην.</l>
</sp>
<sp>
<speaker>Διόνυσος</speaker>
<l n="1031">ἐπίσχες οὗτος ὦ πολυτίμητʼ Αἰσχύλε.</l>
<l n="1032">ἀπὸ τῶν χαλαζῶν δʼ ὦ πόνηρʼ Εὐριπίδη</l>
<l n="1033">ἄναγε σεαυτὸν ἐκποδών, εἰ σωφρονεῖς,</l>
<l n="1034">ἵνα μὴ κεφαλαίῳ τὸν κρόταφόν σου ῥήματι</l>
<l n="1035">θενὼν ὑπʼ ὀργῆς ἐκχέῃ τὸν Τήλεφον·</l>
<l n="1036">σὺ δὲ μὴ πρὸς ὀργὴν Αἰσχύλʼ ἀλλὰ πρᾳόνως</l>
<l n="1037">ἔλεγχʼ ἐλέγχου· λοιδορεῖσθαι δʼ οὐ πρέπει</l>
<l n="1038">ἄνδρας ποιητὰς ὥσπερ ἀρτοπώλιδας.</l>
<l n="1039">σὺ δʼ εὐθὺς ὥσπερ πρῖνος ἐμπρησθεὶς βοᾷς.<milestone ed="p" n="860" unit="card"/>
</l>
</sp>
<sp>
<speaker>Εὐριπίδης</speaker>
<l n="1040">ἕτοιμός εἰμʼ ἔγωγε, κοὐκ ἀναδύομαι,</l>
<l n="1041">δάκνειν δάκνεσθαι πρότερος, εἰ τούτῳ δοκεῖ,</l>
<l n="1042">τἄπη, τὰ μέλη, τὰ νεῦρα τῆς τραγῳδίας,</l>
<l n="1043">καὶ νὴ Δία τὸν Πηλέα γε καὶ τὸν Αἴολον</l>
<l n="1044">καὶ τὸν Μελέαγρον κἄτι μάλα τὸν Τήλεφον.</l>
</sp>
<sp>
<speaker>Διόνυσος</speaker>
<l n="1045">τί δαὶ σὺ βουλεύει ποιεῖν; λέγʼ Αἰσχύλε.</l>
</sp>
<sp>
<speaker>Αἰσχύλος</speaker>
<l n="1046">ἐβουλόμην μὲν οὐκ ἐρίζειν ἐνθάδε·</l>
<l n="1047">οὐκ ἐξ ἴσου γάρ ἐστιν ἁγὼν νῷν.</l>
</sp>
<sp>
<speaker>Διόνυσος</speaker>
<l n="1048">τί δαί;</l>
</sp>
<sp>
<speaker>Αἰσχύλος</speaker>
<l n="1049">ὅτι ἡ ποίησις οὐχὶ συντέθνηκέ μοι,</l>
<l n="1050">τούτῳ δὲ συντέθνηκεν, ὥσθʼ ἕξει λέγειν.</l>
<l n="1051">ὅμως δʼ ἐπειδή σοι δοκεῖ, δρᾶν ταῦτα χρή.</l>
</sp>
<sp>
<speaker>Διόνυσος</speaker>
<l n="1052">ἴθι νυν λιβανωτὸν δεῦρό τις καὶ πῦρ δότω.</l>
<l n="1053">ὅπως ἂν εὔξωμαι πρὸ τῶν σοφισμάτων</l>
<l n="1054">ἀγῶνα κρῖναι τόνδε μουσικώτατα·</l>
<l n="1055">ὑμεῖς δὲ ταῖς Μούσαις τι μέλος ὑπᾴσατε.</l>
</sp>
<div type="lyric">
<sp>
<speaker>Χορός</speaker>
<l n="1056">ὦ Διὸς ἐννέα παρθένοι ἁγναὶ</l>
<l n="1057">Μοῦσαι, λεπτολόγους ξυνετὰς φρένας αἳ καθορᾶτε</l>
<l n="1058">ἀνδρῶν γνωμοτύπων, ὅταν εἰς ἔριν ὀξυμερίμνοις</l>
<l n="1059">ἔλθωσι στρεβλοῖσι παλαίσμασιν ἀντιλογοῦντες,</l>
<l n="1060">ἔλθετʼ ἐποψόμεναι δύναμιν</l>
<l n="1061">δεινοτάτοιν στομάτοιν πορίσασθαι</l>
<l n="1062">ῥήματα καὶ παραπρίσματʼ ἐπῶν.</l>
<l n="1063">νῦν γὰρ ἀγὼν σοφίας ὁ μέγας χωρεῖ πρὸς ἔργον ἤδη.</l>
</sp>
<sp>
<speaker>Διόνυσος</speaker>
<l n="1064">εὔχεσθε δὴ καὶ σφώ τι πρὶν τἄπη λέγειν.</l>
</sp>
<sp>
<speaker>Αἰσχύλος</speaker>
<l n="1065">Δήμητερ ἡ θρέψασα τὴν ἐμὴν φρένα,</l>
<l n="1066">εἶναί με τῶν σῶν ἄξιον μυστηρίων.</l>
</sp>
<sp>
<speaker>Διόνυσος</speaker>
<l n="1067">ἐπίθες λαβὼν δὴ καὶ σὺ λιβανωτόν.</l>
</sp>
<sp>
<speaker>Εὐριπίδης</speaker>
<l n="1068">καλῶς·</l>
<l n="1069">ἕτεροι γάρ εἰσιν οἷσιν εὔχομαι θεοῖς.</l>
</sp>
<sp>
<speaker>Διόνυσος</speaker>
<l n="1070">ἴδιοί τινές σοι, κόμμα καινόν;</l>
</sp>
<sp>
<speaker>Εὐριπίδης</speaker>
<l n="1071">καὶ μάλα.</l>
</sp>
<sp>
<speaker>Διόνυσος</speaker>
<l n="1072">ἴθι δὴ προσεύχου τοῖσιν ἰδιώταις θεοῖς.</l>
</sp>
<sp>
<speaker>Εὐριπίδης</speaker>
<l n="1073">αἰθὴρ ἐμὸν βόσκημα καὶ γλώσσης στρόφιγξ</l>
<l n="1074">καὶ ξύνεσι καὶ μυκτῆρες ὀσφραντήριοι,</l>
<l n="1075">ὀρθῶς μʼ ἐλέγχειν ὧν ἂν ἅπτωμαι λόγων.<milestone ed="p" n="895" unit="card"/>
</l>
</sp>
</div>
</div>
<div type="Agon">
<div type="strophe" n="1">
<sp>
<speaker>Χορός</speaker>
<l n="1076">καὶ μὴν ἡμεῖς ἐπιθυμοῦμεν</l>
<l n="1077">παρὰ σοφοῖν ἀνδροῖν ἀκοῦσαι</l>
<l n="1078">τίνα λόγων ἐμμέλειαν</l>
<l n="1079">ἔπιτε δαΐαν ὁδόν.</l>
<l n="1080">γλῶσσα μὲν γὰρ ἠγρίωται,</l>
<l n="1081">λῆμα δʼ οὐκ ἄτολμον ἀμφοῖν,</l>
<l n="1082">οὐδʼ ἀκίνητοι φρένες.</l>
<l n="1083">προσδοκᾶν οὖν εἰκός ἐστι</l>
<l n="1084">τὸν μὲν ἀστεῖόν τι λέξειν</l>
<l n="1085">καὶ κατερρινημένον,</l>
<l n="1086">τὸν δʼ ἀνασπῶντʼ αὐτοπρέμνοις</l>
<l n="1087">τοῖς λόγοισιν</l>
<l n="1088">ἐμπεσόντα συσκεδᾶν πολλὰς</l>
<l n="1089">ἀλινδήθρας ἐπῶν.<milestone ed="p" n="905" unit="card"/>
</l>
</sp>
</div>
<div type="Katakeleusmos">
<sp>
<speaker>Διόνυσος</speaker>
<l n="1090">ἀλλʼ ὡς τάχιστα χρὴ λέγειν· οὕτω δʼ ὅπως ἐρεῖτον</l>
<l n="1091">ἀστεῖα καὶ μήτʼ εἰκόνας μήθʼ οἷʼ ἂν ἄλλος εἴποι.<milestone ed="p" n="907" unit="card"/>
</l>
</sp>
</div>
<div type="Epirrheme">
<sp>
<speaker>Εὐριπίδης</speaker>
<l n="1092">καὶ μὴν ἐμαυτὸν μέν γε τὴν ποίησιν οἷός εἰμι,</l>
<l n="1093">ἐν τοῖσιν ὑστάτοις φράσω, τοῦτον δὲ πρῶτʼ ἐλέγξω,</l>
<l n="1094">ὡς ἦν ἀλαζὼν καὶ φέναξ οἵοις τε τοὺς θεατὰς</l>
<l n="1095">ἐξηπάτα μώρους λαβὼν παρὰ Φρυνίχῳ τραφέντας.</l>
<l n="1096">πρώτιστα μὲν γὰρ ἕνα τινʼ ἂν καθῖσεν ἐγκαλύψας,</l>
<l n="1097">Ἀχιλλέα τινʼ ἢ Νιόβην, τὸ πρόσωπον οὐχὶ δεικνύς,</l>
<l n="1098">πρόσχημα τῆς τραγῳδίας, γρύζοντας οὐδὲ τουτί.</l>
</sp>
<sp>
<speaker>Διόνυσος</speaker>
<l n="1099">μὰ τὸν Δίʼ οὐ δῆθʼ.</l>
</sp>
<sp>
<speaker>Εὐριπίδης</speaker>
<l n="1100">ὁ δὲ χορός γʼ ἤρειδεν ὁρμαθοὺς ἂν</l>
<l n="1101">μελῶν ἐφεξῆς τέτταρας ξυνεχῶς ἄν οἱ δʼ ἐσίγων.</l>
</sp>
<sp>
<speaker>Διόνυσος</speaker>
<l n="1102">ἐγὼ δʼ ἔχαιρον τῇ σιωπῇ, καί με τοῦτʼ ἔτερπεν</l>
<l n="1103">οὐχ ἧττον ἢ νῦν οἱ λαλοῦντες.</l>
</sp>
<sp>
<speaker>Εὐριπίδης</speaker>
<l n="1104">ἠλίθιος γὰρ ἦσθα,</l>
<l n="1105">σάφʼ ἴσθι.</l>
</sp>
<sp>
<speaker>Διόνυσος</speaker>
<l n="1106">κἀμαυτῷ δοκῶ. τί δὲ ταῦτʼ ἔδρασʼ ὁ δεῖνα;</l>
</sp>
<sp>
<speaker>Εὐριπίδης</speaker>
<l n="1107">ὑπʼ ἀλαζονείας, ἵνʼ ὁ θεατὴς προσδοκῶν καθοῖτο,</l>
<l n="1108">ὁπόθʼ ἡ Νιόβη τι φθέγξεται· τὸ δρᾶμα δʼ ἂν διῄει.</l>
</sp>
<sp>
<speaker>Διόνυσος</speaker>
<l n="1109">ὢ παμπόνηρος, οἷʼ ἄρʼ ἐφενακιζόμην ὑπʼ αὐτοῦ.</l>
<l n="1110">τί σκορδινᾷ καὶ δυσφορεῖς;</l>
</sp>
<sp>
<speaker>Εὐριπίδης</speaker>
<l n="1111">ὅτι αὐτὸν ἐξελέγχω.</l>
<l n="1112">κἄπειτʼ ἐπειδὴ ταῦτα ληρήσειε καὶ τὸ δρᾶμα</l>
<l n="1113">ἤδη μεσοίη, ῥήματʼ ἂν βόεια δώδεκʼ εἶπεν,</l>
<l n="1114">ὀφρῦς ἔχοντα καὶ λόφους, δείνʼ ἄττα μορμορωπά,</l>
<l n="1115">ἄγνωτα τοῖς θεωμένοις.</l>
</sp>
<sp>
<speaker>Αἰσχύλος</speaker>
<l n="1116">οἴμοι τάλας.</l>
</sp>
<sp>
<speaker>Διόνυσος</speaker>
<l n="1117">σιώπα.</l>
</sp>
<sp>
<speaker>Εὐριπίδης</speaker>
<l n="1118">σαφὲς δʼ ἂν εἶπεν οὐδὲ ἕν—</l>
</sp>
<sp>
<speaker>Διόνυσος</speaker>
<l n="1119">μὴ πρῖε τοὺς ὀδόντας.</l>
</sp>
<sp>
<speaker>Εὐριπίδης</speaker>
<l n="1120">ἀλλʼ ἢ Σκαμάνδρους ἢ τάφρους ἢ ʼπʼ ἀσπίδων ἐπόντας</l>
<l n="1121">γρυπαιέτους χαλκηλάτους καὶ ῥήμαθʼ ἱππόκρημνα,</l>
<l n="1122">ἃ ξυμβαλεῖν οὐ ῥᾴδιʼ ἦν.</l>
</sp>
<sp>
<speaker>Διόνυσος</speaker>
<l n="1123">νὴ τοὺς θεοὺς ἐγὼ γοῦν</l>
<l n="1124">ἤδη ποτʼ ἐν μακρῷ χρόνῳ νυκτὸς διηγρύπνησα</l>
<l n="1125">τὸν ξουθὸν ἱππαλεκτρυόνα ζητῶν τίς ἐστιν ὄρνις.</l>
</sp>
<sp>
<speaker>Αἰσχύλος</speaker>
<l n="1126">σημεῖον ἐν ταῖς ναυσὶν ὦμαθέστατʼ ἐνεγέγραπτο.</l>
</sp>
<sp>
<speaker>Διόνυσος</speaker>
<l n="1127">ἐγὼ δὲ τὸν Φιλοξένου γʼ ᾤμην Ἔρυξιν εἶναι.</l>
</sp>
<sp>
<speaker>Εὐριπίδης</speaker>
<l n="1128">εἶτʼ ἐν τραγῳδίαις ἐχρῆν κἀλεκτρυόνα ποιῆσαι;</l>
</sp>
<sp>
<speaker>Αἰσχύλος</speaker>
<l n="1129">σὺ δʼ ὦ θεοῖσιν ἐχθρὲ ποῖʼ ἄττʼ ἐστὶν ἅττʼ ἐποίεις;<milestone ed="p" n="937" unit="card"/>
</l>
</sp>
<sp>
<speaker>Εὐριπίδης</speaker>
<l n="1130">οὐχ ἱππαλεκτρυόνας μὰ Δίʼ οὐδὲ τραγελάφους, ἅπερ σύ,</l>
<l n="1131">ἃν τοῖσι παραπετάσμασιν τοῖς Μηδικοῖς γράφουσιν·</l>
<l n="1132">ἀλλʼ ὡς παρέλαβον τὴν τέχνην παρὰ σοῦ τὸ πρῶτον εὐθὺς</l>
<l n="1133">οἰδοῦσαν ὑπὸ κομπασμάτων καὶ ῥημάτων ἐπαχθῶν,</l>
<l n="1134">ἴσχνανα μὲν πρώτιστον αὐτὴν καὶ τὸ βάρος ἀφεῖλον</l>
<l n="1135">ἐπυλλίοις καὶ περιπάτοις καὶ τευτλίοισι λευκοῖς,</l>
<l n="1136">χυλὸν διδοὺς στωμυλμάτων ἀπὸ βιβλίων ἀπηθῶν·</l>
<l n="1137">εἶτʼ ἀνέτρεφον μονῳδίαις—</l>
</sp>
<sp>
<speaker>Διόνυσος</speaker>
<l n="1138">Κηφισοφῶντα μιγνύς.</l>
</sp>
<sp>
<speaker>Εὐριπίδης</speaker>
<l n="1139">εἶτʼ οὐκ ἐλήρουν ὅ τι τύχοιμʼ οὐδʼ ἐμπεσὼν ἔφυρον,</l>
<l n="1140">ἀλλʼ οὑξιὼν πρώτιστα μέν μοι τὸ γένος εἶπʼ ἂν εὐθὺς</l>
<l n="1141">τοῦ δράματος.</l>
</sp>
<sp>
<speaker>Διόνυσος</speaker>
<l n="1142">κρεῖττον γὰρ ἦν σοι νὴ Δίʼ ἢ τὸ σαυτοῦ.</l>
</sp>
<sp>
<speaker>Εὐριπίδης</speaker>
<l n="1143">ἔπειτʼ ἀπὸ τῶν πρώτων ἐπῶν οὐδὲν παρῆκʼ ἂν ἀργόν,</l>
<l n="1144">ἀλλʼ ἔλεγεν ἡ γυνή τέ μοι χὠ δοῦλος οὐδὲν ἧττον,</l>
<l n="1145">χὠ δεσπότης χἠ παρθένος χἠ γραῦς ἄν.</l>
</sp>
<sp>
<speaker>Αἰσχύλος</speaker>
<l n="1146">εἶτα δῆτα</l>
<l n="1147">οὐκ ἀποθανεῖν σε ταῦτʼ ἐχρῆν τολμῶντα;</l>
</sp>
<sp>
<speaker>Εὐριπίδης</speaker>
<l n="1148">μὰ τὸν Ἀπόλλω·</l>
<l n="1149">δημοκρατικὸν γὰρ αὔτʼ ἔδρων.</l>
</sp>
<sp>
<speaker>Διόνυσος</speaker>
<l n="1150">τοῦτο μὲν ἔασον ὦ τᾶν.</l>
<l n="1151">οὐ σοὶ γάρ ἐστι περίπατος κάλλιστα περί γε τούτου.</l>
</sp>
<sp>
<speaker>Εὐριπίδης</speaker>
<l n="1152">ἔπειτα τουτουσὶ λαλεῖν ἐδίδαξα—</l>
</sp>
<sp>
<speaker>Αἰσχύλος</speaker>
<l n="1153">φημὶ κἀγώ.</l>
<l n="1154">ὡς πρὶν διδάξαι γʼ ὤφελες μέσος διαρραγῆναι.</l>
</sp>
<sp>
<speaker>Εὐριπίδης</speaker>
<l n="1155">λεπτῶν τε κανόνων ἐσβολὰς ἐπῶν τε γωνιασμούς,</l>
<l n="1156">νοεῖν ὁρᾶν ξυνιέναι στρέφειν ἐρᾶν τεχνάζειν,</l>
<l n="1157">κάχʼ ὑποτοπεῖσθαι, περινοεῖν ἅπαντα—</l>
</sp>
<sp>
<speaker>Αἰσχύλος</speaker>
<l n="1158">φημὶ κἀγώ.</l>
</sp>
<sp>
<speaker>Εὐριπίδης</speaker>
<l n="1159">οἰκεῖα πράγματʼ εἰσάγων, οἷς χρώμεθʼ, οἷς ξύνεσμεν,</l>
<l n="1160">ἐξ ὧν γʼ ἂν ἐξηλεγχόμην· ξυνειδότες γὰρ οὗτοι</l>
<l n="1161">ἤλεγχον ἄν μου τὴν τέχνην· ἀλλʼ οὐκ ἐκομπολάκουν</l>
<l n="1162">ἀπὸ τοῦ φρονεῖν ἀποσπάσας, οὐδʼ ἐξέπληττον αὐτούς,</l>
<l n="1163">Κύκνους ποιῶν καὶ Μέμνονας κωδωνοφαλαροπώλους.</l>
<l n="1164">γνώσει δὲ τοὺς τούτου τε κἀμοὺς ἑκατέρου μαθητάς.</l>
<l n="1165">τουτουμενὶ Φορμίσιος Μεγαίνετός θʼ ὁ Μανῆς,</l>
<l n="1166">σαλπιγγολογχυπηνάδαι, σαρκασμοπιτυοκάμπται,</l>
<l n="1167">οὑμοὶ δὲ Κλειτοφῶν τε καὶ Θηραμένης ὁ κομψός.</l>
</sp>
<sp>
<speaker>Διόνυσος</speaker>
<l n="1168">Θηραμένης; σοφός γʼ ἀνὴρ καὶ δεινὸς ἐς τὰ πάντα,</l>
<l n="1169">ὃς ἢν κακοῖς που περιπέσῃ καὶ πλησίον παραστῇ,</l>
<l n="1170">πέπτωκεν ἔξω τῶν κακῶν, οὐ Χῖος ἀλλὰ Κεῖος.<milestone ed="p" n="971" unit="card"/>
</l>
</sp>
</div>
<div type="Pnigos">
<sp>
<speaker>Εὐριπίδης</speaker>
<l n="1171">τοιαῦτα μέντοὐγὼ φρονεῖν</l>
<l n="1172">τούτοισιν εἰσηγησάμην,</l>
<l n="1173">λογισμὸν ἐνθεὶς τῇ τέχνῃ</l>
<l n="1174">καὶ σκέψιν, ὥστʼ ἤδη νοεὶν</l>
<l n="1175">ἅπαντα καὶ διειδέναι</l>
<l n="1176">τά τʼ ἄλλα καὶ τὰς οἰκίας</l>
<l n="1177">οἰκεῖν ἄμεινον ἢ πρὸ τοῦ</l>
<l n="1178">κἀνασκοπεῖν, ‘πῶς τοῦτʼ ἔχει;</l>
<l n="1179">ποῦ μοι τοδί; τίς τοῦτʼ ἔλαβε;’</l>
</sp>
<sp>
<speaker>Διόνυσος</speaker>
<l n="1180">νὴ τοὺς θεοὺς νῦν γοῦν Ἀθηναίων</l>
<l n="1181">ἅπας τις εἰσιὼν</l>
<l n="1182">κέκραγε πρὸς τοὺς οἰκέτας</l>
<l n="1183">ζητεῖ τε, ‘ποῦ ʼστιν ἡ χύτρα;</l>
<l n="1184">τίς τὴν κεφαλὴν ἀπεδήδοκεν</l>
<l n="1185">τῆς μαινίδος; τὸ τρύβλιον</l>
<l n="1186">τὸ περυσινὸν τέθνηκέ μοι·</l>
<l n="1187">ποῦ τὸ σκόροδον τὸ χθιζινόν;</l>
<l n="1188">τίς τῆς ἐλάας παρέτραγεν;’</l>
<l n="1189">τέως δʼ ἀβελτερώτατοι</l>
<l n="1190">κεχηνότες Μαμμάκυθοι</l>
<l n="1191">Μελιτίδαι καθῆντο.<milestone ed="p" n="992" unit="card"/>
</l>
</sp>
</div>
<div type="antistrophe" n="1">
<sp>
<speaker>Χορός</speaker>
<l n="1192">τάδε μὲν λεύσσεις φαίδιμʼ Ἀχιλλεῦ·</l>
<l n="1193">σὺ δὲ τί φέρε πρὸς ταῦτα λέξεις;</l>
<l n="1194">μόνον ὅπως  <gap/>
</l>
<l n="1195">μή σʼ ὁ θυμὸς ἁρπάσας</l>
<l n="1196">ἐκτὸς οἴσει τῶν ἐλαῶν·</l>
<l n="1197">δεινὰ γὰρ κατηγόρηκεν.</l>
<l n="1198">ἀλλʼ ὅπως ὦ γεννάδα</l>
<l n="1199">μὴ πρὸς ὀργὴν ἀντιλέξεις,</l>
<l n="1200">ἀλλὰ συστείλας ἄκροισι</l>
<l n="1201">χρώμενος τοῖς ἱστίοις,</l>
<l n="1202">εἶτα μᾶλλον μᾶλλον ἄξεις</l>
<l n="1203">καὶ φυλάξεις,</l>
<l n="1204">ἡνίκʼ ἂν τὸ πνεῦμα λεῖον</l>
<l n="1205">καὶ καθεστηκὸς λάβῃς.<milestone ed="p" n="1004" unit="card"/>
</l>
</sp>
</div>
<div type="Antikatakeleusmos">
<sp>
<speaker>Διόνυσος</speaker>
<l n="1206">ἀλλʼ ὦ πρῶτος τῶν Ἑλλήνων πυργώσας ῥήματα σεμνὰ</l>
<l n="1207">καὶ κοσμήσας τραγικὸν λῆρον, θαρρῶν τὸν κρουνὸν ἀφίει.<milestone ed="p" n="1006" unit="card"/>
</l>
</sp>
</div>
<div type="Antepirrheme">
<sp>
<speaker>Αἰσχύλος</speaker>
<l n="1208">θυμοῦμαι μὲν τῇ ξυντυχίᾳ, καὶ μου τὰ σπλάγχνʼ ἀγανακτεῖ,</l>
<l n="1209">εἰ πρὸς τοῦτον δεῖ μʼ ἀντιλέγειν· ἵνα μὴ φάσκῃ δʼ ἀπορεῖν με,</l>
<l n="1210">ἀπόκριναί μοι, τίνος οὕνεκα χρὴ θαυμάζειν ἄνδρα ποιητήν;</l>
</sp>
<sp>
<speaker>Εὐριπίδης</speaker>
<l n="1211">δεξιότητος καὶ νουθεσίας, ὅτι βελτίους τε ποιοῦμεν</l>
<l n="1212">τοὺς ἀνθρώπους ἐν ταῖς πόλεσιν.</l>
</sp>
<sp>
<speaker>Αἰσχύλος</speaker>
<l n="1213">τοῦτʼ οὖν εἰ μὴ πεποίηκας,</l>
<l n="1214">ἀλλʼ ἐκ χρηστῶν καὶ γενναίων μοχθηροτάτους ἀπέδειξας,</l>
<l n="1215">τί παθεῖν φήσεις ἄξιος εἶναι;</l>
</sp>
<sp>
<speaker>Διόνυσος</speaker>
<l n="1216">τεθνάναι· μὴ τοῦτον ἐρώτα.</l>
</sp>
<sp>
<speaker>Αἰσχύλος</speaker>
<l n="1217">σκέψαι τοίνυν οἵους αὐτοὺς παρʼ ἐμοῦ παρεδέξατο πρῶτον,</l>
<l n="1218">εἰ γενναίους καὶ τετραπήχεις, καὶ μὴ διαδρασιπολίτας,</l>
<l n="1219">μηδʼ ἀγοραίους μηδὲ κοβάλους ὥσπερ νῦν μηδὲ πανούργους,</l>
<l n="1220">ἀλλὰ πνέοντας δόρυ καὶ λόγχας καὶ λευκολόφους τρυφαλείας</l>
<l n="1221">καὶ πήληκας καὶ κνημῖδας καὶ θυμοὺς ἑπταβοείους.</l>
</sp>
<sp>
<speaker>Διόνυσος</speaker>
<l n="1222">καὶ δὴ χωρεῖ τουτὶ τὸ κακόν· κρανοποιῶν αὖ μʼ ἐπιτρίψει.</l>
</sp>
<sp>
<speaker>Εὐριπίδης</speaker>
<l n="1223">καὶ τί σὺ δράσας οὕτως αὐτοὺς γενναίους ἐξεδίδαξας;</l>
</sp>
<sp>
<speaker>Διόνυσος</speaker>
<l n="1224">Αἰσχύλε λέξον, μηδʼ αὐθάδως σεμνυνόμενος χαλέπαινε.</l>
</sp>
<sp>
<speaker>Αἰσχύλος</speaker>
<l n="1225">δρᾶμα ποιήσας Ἄρεως μεστόν.</l>
</sp>
<sp>
<speaker>Διόνυσος</speaker>
<l n="1226">ποῖον;</l>
</sp>
<sp>
<speaker>Αἰσχύλος</speaker>
<l n="1227">τοὺς ἕπτʼ ἐπὶ Θήβας·</l>
<l n="1228">ὃ θεασάμενος πᾶς ἄν τις ἀνὴρ ἠράσθη δάιος εἶναι.</l>
</sp>
<sp>
<speaker>Διόνυσος</speaker>
<l n="1229">τουτὶ μέν σοι κακὸν εἴργασται· Θηβαίους γὰρ πεποίηκας</l>
<l n="1230">ἀνδρειοτέρους ἐς τὸν πόλεμον, καὶ τούτου γʼ οὕνεκα τύπτου.</l>
</sp>
<sp>
<speaker>Αἰσχύλος</speaker>
<l n="1231">ἀλλʼ ὑμῖν αὔτʼ ἐξῆν ἀσκεῖν, ἀλλʼ οὐκ ἐπὶ τοῦτʼ ἐτράπεσθε.</l>
<l n="1232">εἶτα διδάξας Πέρσας μετὰ τοῦτʼ ἐπιθυμεῖν ἐξεδίδαξα</l>
<l n="1233">νικᾶν ἀεὶ τοὺς ἀντιπάλους, κοσμήσας ἔργον ἄριστον.</l>
</sp>
<sp>
<speaker>Διόνυσος</speaker>
<l n="1234">ἐχάρην γοῦν, †ἡνίκʼ ἤκουσα περὶ Δαρείου τεθνεῶτος,†</l>
<l n="1235">ὁ χορὸς δʼ εὐθὺς τὼ χεῖρʼ ὡδὶ συγκρούσας εἶπεν <q>ἰαυοῖ.</q>
</l>
</sp>
<sp>
<speaker>Αἰσχύλος</speaker>
<l n="1236">ταῦτα γὰρ ἄνδρας χρὴ ποιητὰς ἀσκεῖν. σκέψαι γὰρ ἀπʼ ἀρχῆς</l>
<l n="1237">ὡς ὠφέλιμοι τῶν ποιητῶν οἱ γενναῖοι γεγένηνται.</l>
<l n="1238">Ὀρφεὺς μὲν γὰρ τελετάς θʼ ἡμῖν κατέδειξε φόνων τʼ ἀπέχεσθαι,</l>
<l n="1239">Μουσαῖος δʼ ἐξακέσεις τε νόσων καὶ χρησμούς, Ἡσίοδος δὲ</l>
<l n="1240">γῆς ἐργασίας, καρπῶν ὥρας, ἀρότους· ὁ δὲ θεῖος Ὅμηρος</l>
<l n="1241">ἀπὸ τοῦ τιμὴν καὶ κλέος ἔσχεν πλὴν τοῦδʼ ὅτι χρήστʼ ἐδίδαξεν,</l>
<l n="1242">τάξεις ἀρετὰς ὁπλίσεις ἀνδρῶν;</l>
</sp>
<sp>
<speaker>Διόνυσος</speaker>
<l n="1243">καὶ μὴν οὐ Παντακλέα γε</l>
<l n="1244">ἐδίδαξεν ὅμως τὸν σκαιότατον· πρώην γοῦν, ἡνίκʼ ἔπεμπεν,</l>
<l n="1245">τὸ κράνος πρῶτον περιδησάμενος τὸν λόφον ἤμελλʼ ἐπιδήσειν.</l>
</sp>
<sp>
<speaker>Αἰσχύλος</speaker>
<l n="1246">ἀλλʼ ἄλλους τοι πολλοὺς ἀγαθούς, ὧν ἦν καὶ Λάμαχος ἥρως·</l>
<l n="1247">ὅθεν ἡμὴ φρὴν ἀπομαξαμένη πολλὰς ἀρετὰς ἐποίησεν,</l>
<l n="1248">Πατρόκλων, Τεύκρων θυμολεόντων, ἵνʼ ἐπαίροιμʼ ἄνδρα πολίτην</l>
<l n="1249">ἀντεκτείνειν αὑτὸν τούτοις, ὁπόταν σάλπιγγος ἀκούσῃ.</l>
<l n="1250">ἀλλʼ οὐ μὰ Δίʼ οὐ Φαίδρας ἐποίουν πόρνας οὐδὲ Σθενεβοίας,</l>
<l n="1251">οὐδʼ οἶδʼ οὐδεὶς ἥντινʼ ἐρῶσαν πώποτʼ ἐποίησα γυναῖκα.<milestone ed="p" n="1045" unit="card"/>
</l>
</sp>
<sp>
<speaker>Εὐριπίδης</speaker>
<l n="1252">μὰ Δίʼ οὐ γὰρ ἐπῆν τῆς Ἀφροδίτης οὐδέν σοι.</l>
</sp>
<sp>
<speaker>Αἰσχύλος</speaker>
<l n="1253">μηδέ γʼ ἐπείη.</l>
<l n="1254">ἀλλʼ ἐπί τοι σοὶ καὶ τοῖς σοῖσιν πολλὴ πολλοῦ ʼπικαθῆτο,</l>
<l n="1255">ὥστε γε καὐτόν σε κατʼ οὖν ἔβαλεν.</l>
</sp>
<sp>
<speaker>Διόνυσος</speaker>
<l n="1256">νὴ τὸν Δία τοῦτό γέ τοι δή.</l>
<l n="1257">ἃ γὰρ ἐς τὰς ἀλλοτρίας ἐποίεις, αὐτὸς τούτοισιν ἐπλήγης.</l>
</sp>
<sp>
<speaker>Εὐριπίδης</speaker>
<l n="1258">καὶ τί βλάπτουσʼ ὦ σχέτλιʼ ἀνδρῶν τὴν πόλιν ἁμαὶ Σθενέβοιαι;</l>
</sp>
<sp>
<speaker>Αἰσχύλος</speaker>
<l n="1259">ὅτι γενναίας καὶ γενναίων ἀνδρῶν ἀλόχους ἀνέπεισας</l>
<l n="1260">κώνεια πιεῖν αἰσχυνθείσας διὰ τοὺς σοὺς Βελλεροφόντας.</l>
</sp>
<sp>
<speaker>Εὐριπίδης</speaker>
<l n="1261">πότερον δʼ οὐκ ὄντα λόγον τοῦτον περὶ τῆς Φαίδρας ξυνέθηκα;</l>
</sp>
<sp>
<speaker>Αἰσχύλος</speaker>
<l n="1262">μὰ Δίʼ ἀλλʼ ὄντʼ· ἀλλʼ ἀποκρύπτειν χρὴ τὸ πονηρὸν τόν γε ποιητήν,</l>
<l n="1263">καὶ μὴ παράγειν μηδὲ διδάσκειν. τοῖς μὲν γὰρ παιδαρίοισιν</l>
<l n="1264">ἔστι διδάσκαλος ὅστις φράζει, τοῖσιν δʼ ἡβῶσι ποιηταί.</l>
<l n="1265">πάνυ δὴ δεῖ χρηστὰ λέγειν ἡμᾶς.</l>
</sp>
<sp>
<speaker>Εὐριπίδης</speaker>
<l n="1266">ἢν οὖν σὺ λέγῃς Λυκαβηττοὺς</l>
<l n="1267">καὶ Παρνασσῶν ἡμῖν μεγέθη, τοῦτʼ ἐστὶ τὸ χρηστὰ διδάσκειν,</l>
<l n="1268">ὃν χρῆν φράζειν ἀνθρωπείως;</l>
</sp>
<sp>
<speaker>Αἰσχύλος</speaker>
<l n="1269">ἀλλʼ ὦ κακόδαιμον ἀνάγκη</l>
<l n="1270">μεγάλων γνωμῶν καὶ διανοιῶν ἴσα καὶ τὰ ῥήματα τίκτειν.</l>
<l n="1271">κἄλλως εἰκὸς τοὺς ἡμιθέους τοῖς ῥήμασι μείζοσι χρῆσθαι·</l>
<l n="1272">καὶ γὰρ τοῖς ἱματίοις ἡμῶν χρῶνται πολὺ σεμνοτέροισιν.</l>
<l n="1273">ἁμοῦ χρηστῶς καταδείξαντος διελυμήνω σύ.</l>
</sp>
<sp>
<speaker>Εὐριπίδης</speaker>
<l n="1274">τί δράσας;</l>
</sp>
<sp>
<speaker>Αἰσχύλος</speaker>
<l n="1275">πρῶτον μὲν τοὺς βασιλεύοντας ῥάκιʼ ἀμπισχών, ἵνʼ ἐλεινοὶ</l>
<l n="1276">τοῖς ἀνθρώποις φαίνοιντʼ εἶναι.</l>
</sp>
<sp>
<speaker>Εὐριπίδης</speaker>
<l n="1277">τοῦτʼ οὖν ἔβλαψά τι δράσας;</l>
</sp>
<sp>
<speaker>Αἰσχύλος</speaker>
<l n="1278">οὔκουν ἐθέλει γε τριηραρχεῖν πλουτῶν οὐδεὶς διὰ ταῦτα,</l>
<l n="1279">ἀλλὰ ῥακίοις περιειλάμενος κλάει καὶ φησὶ πένεσθαι.</l>
</sp>
<sp>
<speaker>Διόνυσος</speaker>
<l n="1280">νὴ τὴν Δήμητρα χιτῶνά γʼ ἔχων οὔλων ἐρίων ὑπένερθεν.</l>
<l n="1281">κἂν ταῦτα λέγων ἐξαπατήσῃ, παρὰ τοὺς ἰχθῦς ἀνέκυψεν.</l>
</sp>
<sp>
<speaker>Αἰσχύλος</speaker>
<l n="1282">εἶτʼ αὖ λαλιὰν ἐπιτηδεῦσαι καὶ στωμυλίαν ἐδίδαξας,</l>
<l n="1283">ἣ ʼξεκένωσεν τάς τε παλαίστρας καὶ τὰς πυγὰς ἐνέτριψεν</l>
<l n="1284">τῶν μειρακίων στωμυλλομένων, καὶ τοὺς Παράλους ἀνέπεισεν</l>
<l n="1285">ἀνταγορεύειν τοῖς ἄρχουσιν. καίτοι τότε γʼ ἡνίκʼ ἐγὼ ʼζων,</l>
<l n="1286">οὐκ ἠπίσταντʼ ἀλλʼ ἢ μᾶζαν καλέσαι καὶ <q>ῥυππαπαῖ</q> εἰπεῖν.</l>
</sp>
<sp>
<speaker>Διόνυσος</speaker>
<l n="1287">νὴ τὸν Ἀπόλλω, καὶ προσπαρδεῖν γʼ ἐς τὸ στόμα τῷ θαλάμακι,</l>
<l n="1288">καὶ μινθῶσαι τὸν ξύσσιτον κἀκβάς τινα λωποδυτῆσαι·</l>
<l n="1289">νῦν δʼ ἀντιλέγει κοὐκέτʼ ἐλαύνων πλεῖ δευρὶ καὖθις ἐκεῖσε.<milestone ed="p" n="1078" unit="card"/>
</l>
</sp>
</div>
<div type="Antipnigos">
<sp>
<speaker>Αἰσχύλος</speaker>
<l n="1290">ποίων δὲ κακῶν οὐκ αἴτιός ἐστʼ;</l>
<l n="1291">οὐ προαγωγοὺς κατέδειξʼ οὗτος,</l>
<l n="1292">καὶ τικτούσας ἐν τοῖς ἱεροῖς,</l>
<l n="1293">καὶ μιγνυμένας τοῖσιν ἀδελφοῖς,</l>
<l n="1294">καὶ φασκούσας οὐ ζῆν τὸ ζῆν;</l>
<l n="1295">κᾆτʼ ἐκ τούτων ἡ πόλις ἡμῶν</l>
<l n="1296">ὑπογραμματέων ἀνεμεστώθη</l>
<l n="1297">καὶ βωμολόχων δημοπιθήκων</l>
<l n="1298">ἐξαπατώντων τὸν δῆμον ἀεί,</l>
<l n="1299">λαμπάδα δʼ οὐδεὶς οἷός τε φέρειν</l>
<l n="1300">ὑπʼ ἀγυμνασίας ἔτι νυνί.</l>
</sp>
<sp>
<speaker>Διόνυσος</speaker>
<l n="1301">μὰ Δίʼ οὐ δῆθʼ, ὥστʼ ἐπαφαυάνθην</l>
<l n="1302">Παναθηναίοισι γελῶν, ὅτε δὴ</l>
<l n="1303">βραδὺς ἄνθρωπός τις ἔθει κύψας</l>
<l n="1304">λευκὸς πίων ὑπολειπόμενος</l>
<l n="1305">καὶ δεινὰ ποιῶν· κᾆθʼ οἱ Κεραμῆς</l>
<l n="1306">ἐν ταῖσι πύλαις παίουσʼ αὐτοῦ</l>
<l n="1307">γαστέρα πλευρὰς λαγόνας πυγήν,</l>
<l n="1308">ὁ δὲ τυπτόμενος ταῖσι πλατείαις</l>
<l n="1309">ὑποπερδόμενος</l>
<l n="1310">φυσῶν τὴν λαμπάδʼ ἔφευγεν.<milestone ed="p" n="1099" unit="card"/>
</l>
</sp>
</div>
</div>
<div type="Choral">
<div type="strophe" n="1">
<sp>
<speaker>Χορός</speaker>
<l n="1311">μέγα τὸ πρᾶγμα, πολὺ τὸ νεῖκος, ἁδρὸς ὁ πόλεμος ἔρχεται.</l>
<l n="1312">χαλεπὸν οὖν ἔργον διαιρεῖν,</l>
<l n="1313">ὅταν ὁ μὲν τείνῃ βιαίως,</l>
<l n="1314">ὁ δʼ ἐπαναστρέφειν δύνηται κἀπερείδεσθαι τορῶς.</l>
<l n="1315">ἀλλὰ μὴ νʼ ταὐτῷ κάθησθον·</l>
<l n="1316">ἐσβολαὶ γάρ εἰσι πολλαὶ χἄτεραι σοφισμάτων.</l>
<l n="1317">ὅ τι περ οὖν ἔχετον ἐρίζειν,</l>
<l n="1318">λέγετον ἔπιτον ἀνά <add>τε</add> δέρετον</l>
<l n="1319">τά τε παλαιὰ καὶ τὰ καινά,</l>
<l n="1320">κἀποκινδυνεύετον λεπτόν τι καὶ σοφὸν λέγειν.<milestone ed="p" n="1110" unit="card"/>
</l>
</sp>
</div>
<div type="antistrophe" n="1">
<sp>
<speaker>Χορός</speaker>
<l n="1321">εἰ δὲ τοῦτο καταφοβεῖσθον, μή τις ἀμαθία προσῇ</l>
<l n="1322">τοῖς θεωμένοισιν, ὡς τὰ</l>
<l n="1323">λεπτὰ μὴ γνῶναι λεγόντοιν,</l>
<l n="1324">μηδὲν ὀρρωδεῖτε τοῦθʼ· ὡς οὐκέθʼ οὕτω ταῦτʼ ἔχει.</l>
<l n="1325">ἐστρατευμένοι γάρ εἰσι,</l>
<l n="1326">βιβλίον τʼ ἔχων ἕκαστος μανθάνει τὰ δεξιά·</l>
<l n="1327">αἱ φύσεις τʼ ἄλλως κράτισται,</l>
<l n="1328">νῦν δὲ καὶ παρηκόνηνται.</l>
<l n="1329">μηδὲν οὖν δείσητον, ἀλλὰ</l>
<l n="1330">πάντʼ ἐπέξιτον θεατῶν γʼ οὕνεχʼ ὡς ὄντων σοφῶν.<milestone ed="p" n="1119" unit="card"/>
</l>
</sp>
</div>
</div>
<div type="Lyric-Scene">
<sp>
<speaker>Εὐριπίδης</speaker>
<l n="1331">καὶ μὴν ἐπʼ αὐτοὺς τοὺς προλόγους σου τρέψομαι,</l>
<l n="1332">ὅπως τὸ πρῶτον τῆς τραγῳδίας μέρος</l>
<l n="1333">πρώτιστον αὐτοῦ βασανιῶ τοῦ δεξιοῦ.</l>
<l n="1334">ἀσαφὴς γὰρ ἦν ἐν τῇ φράσει τῶν πραγμάτων.</l>
</sp>
<sp>
<speaker>Διόνυσος</speaker>
<l n="1335">καὶ ποῖον αὐτοῦ βασανιεῖς;</l>
</sp>
<sp>
<speaker>Εὐριπίδης</speaker>
<l n="1336">πολλοὺς πάνυ.</l>
<l n="1337">πρῶτον δέ μοι τὸν ἐξ Ὀρεστείας λέγε.</l>
</sp>
<sp>
<speaker>Διόνυσος</speaker>
<l n="1338">ἄγε δὴ σιώπα πᾶς ἀνήρ. λέγʼ Αἰσχύλε.</l>
</sp>
<sp>
<speaker>Αἰσχύλος</speaker>
<l n="1339">‘Ἑρμῆ χθόνιε πατρῷʼ ἐποπτεύων κράτη,</l>
<l n="1340">σωτὴρ γενοῦ μοι σύμμαχός τʼ αἰτουμένῳ.</l>
<l n="1341">ἥκω γὰρ ἐς γῆν τήνδε καὶ κατέρχομαι.’</l>
</sp>
<sp>
<speaker>Διόνυσος</speaker>
<l n="1342">τούτων ἔχεις ψέγειν τι;</l>
</sp>
<sp>
<speaker>Εὐριπίδης</speaker>
<l n="1343">πλεῖν ἢ δώδεκα.</l>
</sp>
<sp>
<speaker>Διόνυσος</speaker>
<l n="1344">ἀλλʼ οὐδὲ πάντα ταῦτά γʼ ἔστʼ ἀλλʼ ἢ τρία.</l>
</sp>
<sp>
<speaker>Εὐριπίδης</speaker>
<l n="1345">ἔχει δʼ ἕκαστον εἴκοσίν γʼ ἁμαρτίας.</l>
</sp>
<sp>
<speaker>Διόνυσος</speaker>
<l n="1346">Αἰσχύλε παραινῶ σοι σιωπᾶν· εἰ δὲ μή,</l>
<l n="1347">πρὸς τρισὶν ἰαμβείοισι προσοφείλων φανεῖ.</l>
</sp>
<sp>
<speaker>Αἰσχύλος</speaker>
<l n="1348">ἐγὼ σιωπῶ τῷδʼ;</l>
</sp>
<sp>
<speaker>Διόνυσος</speaker>
<l n="1349">ἐὰν πείθῃ γʼ ἐμοί.</l>
</sp>
<sp>
<speaker>Εὐριπίδης</speaker>
<l n="1350">εὐθὺς γὰρ ἡμάρτηκεν οὐράνιόν γʼ ὅσον.</l>
</sp>
<sp>
<speaker>Αἰσχύλος</speaker>
<l n="1351">ὁρᾷς ὅτι ληρεῖς;</l>
</sp>
<sp>
<speaker>Διόνυσος</speaker>
<l n="1352">ἀλλʼ ὀλίγον γέ μοι μέλει.</l>
</sp>
<sp>
<speaker>Αἰσχύλος</speaker>
<l n="1353">πῶς φῄς μʼ ἁμαρτεῖν;</l>
</sp>
<sp>
<speaker>Εὐριπίδης</speaker>
<l n="1354">αὖθις ἐξ ἀρχῆς λέγε.</l>
</sp>
<sp>
<speaker>Αἰσχύλος</speaker>
<l n="1355">
<q>Ἑρμῆ χθόνιε πατρῷʼ ἐποπτεύων κράτη.</q>
</l>
</sp>
<sp>
<speaker>Εὐριπίδης</speaker>
<l n="1356">οὔκουν Ὀρέστης τοῦτʼ ἐπὶ τῷ τύμβῳ λέγει</l>
<l n="1357">τῷ τοῦ πατρὸς τεθνεῶτος;</l>
</sp>
<sp>
<speaker>Αἰσχύλος</speaker>
<l n="1358">οὐκ ἄλλως λέγω.</l>
</sp>
<sp>
<speaker>Εὐριπίδης</speaker>
<l n="1359">πότερʼ οὖν τὸν Ἑρμῆν, ὡς ὁ πατὴρ ἀπώλετο</l>
<l n="1360">αὐτοῦ βιαίως ἐκ γυναικείας χερὸς</l>
<l n="1361">δόλοις λαθραίοις, ταῦτʼ <q>ἐποπτεύειν</q> ἔφη;</l>
</sp>
<sp>
<speaker>Αἰσχύλος</speaker>
<l n="1362">οὐ δῆτʼ ἐκεῖνον, ἀλλὰ τὸν Ἐριούνιον</l>
<l n="1363">Ἑρμῆν χθόνιον προσεῖπε, κἀδήλου λέγων</l>
<l n="1364">ὁτιὴ πατρῷον τοῦτο κέκτηται γέρας—</l>
</sp>
<sp>
<speaker>Εὐριπίδης</speaker>
<l n="1365">ἔτι μεῖζον ἐξήμαρτες ἢ ʼγὼ ʼβουλόμην·</l>
<l n="1366">εἰ γὰρ πατρῷον τὸ χθόνιον ἔχει γέρας—</l>
</sp>
<sp>
<speaker>Διόνυσος</speaker>
<l n="1367">οὕτω γʼ ἂν εἴη πρὸς πατρὸς τυμβωρύχος.</l>
</sp>
<sp>
<speaker>Αἰσχύλος</speaker>
<l n="1368">Διόνυσε πίνεις οἶνον οὐκ ἀνθοσμίαν.</l>
</sp>
<sp>
<speaker>Διόνυσος</speaker>
<l n="1369">λέγʼ ἕτερον αὐτῷ· σὺ δʼ ἐπιτήρει τὸ βλάβος.</l>
</sp>
<sp>
<speaker>Αἰσχύλος</speaker>
<l n="1370">‘σωτὴρ γενοῦ μοι σύμμαχός τʼ αἰτουμένῳ.</l>
<l n="1371">ἥκω γὰρ ἐς γῆν τήνδε καὶ κατέρχομαι—’</l>
</sp>
<sp>
<speaker>Εὐριπίδης</speaker>
<l n="1372">δὶς ταὐτὸν ἡμῖν εἶπεν ὁ σοφὸς Αἰσχύλος.</l>
</sp>
<sp>
<speaker>Διόνυσος</speaker>
<l n="1373">πῶς δίς;</l>
</sp>
<sp>
<speaker>Εὐριπίδης</speaker>
<l n="1374">σκόπει τὸ ῥῆμʼ· ἐγὼ δέ σοι φράσω.</l>
<l n="1375">
<q>ἥκω γὰρ ἐς γῆν,</q> φησί, <q>καὶ κατέρχομαι·</q>
</l>
<l n="1376">
<q>ἥκω</q> δὲ ταὐτόν ἐστι τῷ <q>κατέρχομαι.</q>
<milestone ed="p" n="1158" unit="card"/>
</l>
</sp>
<sp>
<speaker>Διόνυσος</speaker>
<l n="1377">νὴ τὸν Δίʼ ὥσπερ γʼ εἴ τις εἴποι γείτονι,</l>
<l n="1378">
<q>χρῆσον σὺ μάκτραν, εἰ δὲ βούλει, κάρδοπον.</q>
</l>
</sp>
<sp>
<speaker>Αἰσχύλος</speaker>
<l n="1379">οὐ δῆτα τοῦτό γʼ ὦ κατεστωμυλμένε</l>
<l n="1380">ἄνθρωπε ταὔτʼ ἔστʼ, ἀλλʼ ἄριστʼ ἐπῶν ἔχον.</l>
</sp>
<sp>
<speaker>Εὐριπίδης</speaker>
<l n="1381">πῶς δή; δίδαξον γάρ με καθʼ ὅ τι δὴ λέγεις;</l>
</sp>
<sp>
<speaker>Αἰσχύλος</speaker>
<l n="1382">
<q>ἐλθεῖν</q> μὲν ἐς γῆν ἔσθʼ ὅτῳ μετῇ πάτρας·</l>
<l n="1383">χωρὶς γὰρ ἄλλης συμφορᾶς ἐλήλυθεν·</l>
<l n="1384">φεύγων δʼ ἀνὴρ <q>ἥκει</q> τε καὶ <q>κατέρχεται.</q>
</l>
</sp>
<sp>
<speaker>Διόνυσος</speaker>
<l n="1385">εὖ νὴ τὸν Ἀπόλλω. τί σὺ λέγεις Εὐριπίδη;</l>
</sp>
<sp>
<speaker>Εὐριπίδης</speaker>
<l n="1386">οὐ φημὶ τὸν Ὀρέστην κατελθεῖν οἴκαδε·</l>
<l n="1387">λάθρᾳ γὰρ ἦλθεν οὐ πιθὼν τοὺς κυρίους.</l>
</sp>
<sp>
<speaker>Διόνυσος</speaker>
<l n="1388">εὖ νὴ τὸν Ἑρμῆν· ὅ τι λέγεις δʼ οὐ μανθάνω.</l>
</sp>
<sp>
<speaker>Εὐριπίδης</speaker>
<l n="1389">πέραινε τοίνυν ἕτερον.</l>
</sp>
<sp>
<speaker>Διόνυσος</speaker>
<l n="1390">ἴθι πέραινε σὺ</l>
<l n="1391">Αἰσχύλʼ ἀνύσας· σὺ δʼ ἐς τὸ κακὸν ἀπόβλεπε.</l>
</sp>
<sp>
<speaker>Αἰσχύλος</speaker>
<l n="1392">‘τύμβου δʼ ἐπʼ ὄχθῳ τῷδε κηρύσσω πατρὶ</l>
<l n="1393">κλύειν ἀκοῦσαι.’</l>
</sp>
<sp>
<speaker>Εὐριπίδης</speaker>
<l n="1394">τοῦθʼ ἕτερον αὖθις λέγει,</l>
<l n="1395">
<q>κλύειν ἀκοῦσαι,</q> ταὐτὸν ὂν σαφέστατα.</l>
</sp>
<sp>
<speaker>Διόνυσος</speaker>
<l n="1396">τεθνηκόσιν γὰρ ἔλεγεν ὦ μόχθηρε σύ,</l>
<l n="1397">οἷς οὐδὲ τρὶς λέγοντες ἐξικνούμεθα.</l>
</sp>
<sp>
<speaker>Αἰσχύλος</speaker>
<l n="1398">σὺ δὲ πῶς ἐποίεις τοὺς προλόγους;</l>
</sp>
<sp>
<speaker>Εὐριπίδης</speaker>
<l n="1399">ἐγὼ φράσω.</l>
<l n="1400">κἄν που δὶς εἴπω ταὐτόν, ἢ στοιβὴν ἴδῃς</l>
<l n="1401">ἐνοῦσαν ἔξω τοῦ λόγου, κατάπτυσον.</l>
</sp>
<sp>
<speaker>Διόνυσος</speaker>
<l n="1402">ἴθι δὴ λέγʼ· οὐ γάρ μοὔστιν ἀλλʼ ἀκουστέα</l>
<l n="1403">τῶν σῶν προλόγων τῆς ὀρθότητος τῶν ἐπῶν.</l>
</sp>
<sp>
<speaker>Εὐριπίδης</speaker>
<l n="1404">
<q>ἦν Οἰδίπους τὸ πρῶτον εὐδαίμων ἀνήρ</q>—</l>
</sp>
<sp>
<speaker>Αἰσχύλος</speaker>
<l n="1405">μὰ τὸν Δίʼ οὐ δῆτʼ, ἀλλὰ κακοδαίμων φύσει,</l>
<l n="1406">ὅντινά γε πρὶν φῦναι μὲν Ἁπόλλων ἔφη</l>
<l n="1407">ἀποκτενεῖν τὸν πατέρα, πρὶν καὶ γεγονέναι·</l>
<l n="1408">πῶς οὗτος ἦν τὸ πρῶτον εὐδαίμων ἀνήρ;</l>
</sp>
<sp>
<speaker>Εὐριπίδης</speaker>
<l n="1409">
<q>εἶτʼ ἐγένετʼ αὖθις ἀθλιώτατος βροτῶν.</q>
</l>
</sp>
<sp>
<speaker>Αἰσχύλος</speaker>
<l n="1410">μὰ τὸν Δίʼ οὐ δῆτʼ, οὐ μὲν οὖν ἐπαύσατο.</l>
<l n="1411">πῶς γάρ; ὅτε δὴ πρῶτον μὲν αὐτὸν γενόμενον</l>
<l n="1412">χειμῶνος ὄντος ἐξέθεσαν ἐν ὀστράκῳ,</l>
<l n="1413">ἵνα μὴ ʼκτραφεὶς γένοιτο τοῦ πατρὸς φονεύς·</l>
<l n="1414">εἶθʼ ὡς Πόλυβον ἤρρησεν οἰδῶν τὼ πόδε·</l>
<l n="1415">ἔπειτα γραῦν ἔγημεν αὐτὸς ὢν νέος</l>
<l n="1416">καὶ πρός γε τούτοις τὴν ἑαυτοῦ μητέρα·</l>
<l n="1417">εἶτʼ ἐξετύφλωσεν αὑτόν.</l>
</sp>
<sp>
<speaker>Διόνυσος</speaker>
<l n="1418">εὐδαίμων ἄρʼ ἦν,</l>
<l n="1419">εἰ κἀστρατήγησέν γε μετʼ Ἐρασινίδου.</l>
</sp>
<sp>
<speaker>Εὐριπίδης</speaker>
<l n="1420">ληρεῖς· ἐγὼ δὲ τοὺς προλόγους καλοὺς ποιῶ.</l>
</sp>
<sp>
<speaker>Αἰσχύλος</speaker>
<l n="1421">καὶ μὴν μὰ τὸν Δίʼ οὐ κατʼ ἔπος γέ σου κνίσω</l>
<l n="1422">τὸ ῥῆμʼ ἕκαστον, ἀλλὰ σὺν τοῖσιν θεοῖς</l>
<l n="1423">ἀπὸ ληκυθίου σου τοὺς προλόγους διαφθερῶ.</l>
</sp>
<sp>
<speaker>Εὐριπίδης</speaker>
<l n="1424">ἀπὸ ληκυθίου σὺ τοὺς ἐμούς;</l>
</sp>
<sp>
<speaker>Αἰσχύλος</speaker>
<l n="1425">ἑνὸς μόνου.</l>
<l n="1426">ποιεῖς γὰρ οὕτως ὥστʼ ἐναρμόττειν ἅπαν,</l>
<l n="1427">καὶ κῳδάριον καὶ ληκύθιον καὶ θύλακον,</l>
<l n="1428">ἐν τοῖς ἰαμβείοισι. δείξω δʼ αὐτίκα.</l>
</sp>
<sp>
<speaker>Εὐριπίδης</speaker>
<l n="1429">ἰδού, σὺ δείξεις;</l>
</sp>
<sp>
<speaker>Αἰσχύλος</speaker>
<l n="1430">φημί.</l>
</sp>
<sp>
<speaker>Διόνυσος</speaker>
<l n="1431">καὶ δὴ χρὴ λέγειν.<milestone ed="p" n="1206" unit="card"/>
</l>
</sp>
<sp>
<speaker>Εὐριπίδης</speaker>
<l n="1432">Αἴγυπτος, ὡς ὁ πλεῖστος ἔσπαρται λόγος,</l>
<l n="1433">ξὺν παισὶ πεντήκοντα ναυτίλῳ πλάτῃ</l>
<l n="1434">Ἄργος κατασχών—</l>
</sp>
<sp>
<speaker>Αἰσχύλος</speaker>
<l n="1435">ληκύθιον ἀπώλεσεν.</l>
</sp>
<sp>
<speaker>Διόνυσος</speaker>
<l n="1436">τουτὶ τί ἦν τὸ ληκύθιον; οὐ κλαύσεται;</l>
<l n="1437">λέγʼ ἕτερον αὐτῷ πρόλογον, ἵνα καὶ γνῶ πάλιν.</l>
</sp>
<sp>
<speaker>Εὐριπίδης</speaker>
<l n="1438">‘Διόνυσος, ὃς θύρσοισι καὶ νεβρῶν δοραῖς</l>
<l n="1439">καθαπτὸς ἐν πεύκαισι Παρνασσὸν κάτα</l>
<l n="1440">πηδᾷ χορεύων’—</l>
</sp>
<sp>
<speaker>Αἰσχύλος</speaker>
<l n="1441">ληκύθιον ἀπώλεσεν.</l>
</sp>
<sp>
<speaker>Διόνυσος</speaker>
<l n="1442">οἴμοι πεπλήγμεθʼ αὖθις ὑπὸ τῆς ληκύθου.</l>
</sp>
<sp>
<speaker>Εὐριπίδης</speaker>
<l n="1443">ἀλλʼ οὐδὲν ἔσται πρᾶγμα· πρὸς γὰρ τουτονὶ</l>
<l n="1444">τὸν πρόλογον οὐχ ἕξει προσάψαι λήκυθον.</l>
<l n="1445">‘οὐκ ἔστιν ὅστις πάντʼ ἀνὴρ εὐδαιμονεῖ·</l>
<l n="1446">ἢ γὰρ πεφυκὼς ἐσθλὸς οὐκ ἔχει βίον,</l>
<l n="1447">ἢ δυσγενὴς ὤν’—</l>
</sp>
<sp>
<speaker>Αἰσχύλος</speaker>
<l n="1448">ληκύθιον ἀπώλεσεν.</l>
</sp>
<sp>
<speaker>Διόνυσος</speaker>
<l n="1449">Εὐριπίδη—</l>
</sp>
<sp>
<speaker>Εὐριπίδης</speaker>
<l n="1450">τί ἔσθʼ;</l>
</sp>
<sp>
<speaker>Διόνυσος</speaker>
<l n="1451">ὑφέσθαι μοι δοκεῖ·</l>
<l n="1452">τὸ ληκύθιον γὰρ τοῦτο πνευσεῖται πολύ.</l>
</sp>
<sp>
<speaker>Εὐριπίδης</speaker>
<l n="1453">οὐδʼ ἂν μὰ τὴν Δήμητρα φροντίσαιμί γε·</l>
<l n="1454">νυνὶ γὰρ αὐτοῦ τοῦτό γʼ ἐκκεκόψεται.</l>
</sp>
<sp>
<speaker>Διόνυσος</speaker>
<l n="1455">ἴθι δὴ λέγʼ ἕτερον κἀπέχου τῆς ληκύθου.</l>
</sp>
<sp>
<speaker>Εὐριπίδης</speaker>
<l n="1456">‘Σιδώνιόν ποτʼ ἄστυ Κάδμος ἐκλιπὼν</l>
<l n="1457">Ἀγήνορος παῖσ’—</l>
</sp>
<sp>
<speaker>Αἰσχύλος</speaker>
<l n="1458">ληκύθιον ἀπώλεσεν.</l>
</sp>
<sp>
<speaker>Διόνυσος</speaker>
<l n="1459">ὦ δαιμόνιʼ ἀνδρῶν ἀποπρίω τὴν λήκυθον,</l>
<l n="1460">ἵνα μὴ διακναίσῃ τοὺς προλόγους ἡμῶν.</l>
</sp>
<sp>
<speaker>Εὐριπίδης</speaker>
<l n="1461">τὸ τί;</l>
<l n="1462">ἐγὼ πρίωμαι τῷδʼ;</l>
</sp>
<sp>
<speaker>Διόνυσος</speaker>
<l n="1463">ἐὰν πείθῃ γʼ ἐμοί.</l>
</sp>
<sp>
<speaker>Εὐριπίδης</speaker>
<l n="1464">οὐ δῆτʼ, ἐπεὶ πολλοὺς προλόγους ἕξω λέγειν</l>
<l n="1465">ἵνʼ οὗτος οὐχ ἕξει προσάψαι ληκύθιον.</l>
<l n="1466">‘Πέλοψ ὁ Ταντάλειος ἐς Πῖσαν μολὼν</l>
<l n="1467">θοαῖσιν ἵπποισ’—</l>
</sp>
<sp>
<speaker>Αἰσχύλος</speaker>
<l n="1468">ληκύθιον ἀπώλεσεν.</l>
</sp>
<sp>
<speaker>Διόνυσος</speaker>
<l n="1469">ὁρᾷς, προσῆψεν αὖθις αὖ τὴν λήκυθον.</l>
<l n="1470">ἀλλʼ ὦγάθʼ ἔτι καὶ νῦν ἀπόδος πάσῃ τέχνῃ·</l>
<l n="1471">λήψει γὰρ ὀβολοῦ πάνυ καλήν τε κἀγαθήν.</l>
</sp>
<sp>
<speaker>Εὐριπίδης</speaker>
<l n="1472">μὰ τὸν Δίʼ οὔπω γʼ· ἔτι γὰρ εἰσί μοι συχνοί.</l>
<l n="1473">
<q>Οἰνεύς ποτʼ ἐκ γῆς</q>—</l>
</sp>
<sp>
<speaker>Αἰσχύλος</speaker>
<l n="1474">ληκύθιον ἀπώλεσεν.</l>
</sp>
<sp>
<speaker>Εὐριπίδης</speaker>
<l n="1475">ἔασον εἰπεῖν πρῶθʼ ὅλον με τὸν στίχον.</l>
<l n="1476">‘Οἰνεύς ποτʼ ἐκ γῆς πολύμετρον λαβὼν στάχυν</l>
<l n="1477">θύων ἀπαρχάσ’—</l>
</sp>
<sp>
<speaker>Αἰσχύλος</speaker>
<l n="1478">ληκύθιον ἀπώλεσεν.</l>
</sp>
<sp>
<speaker>Διόνυσος</speaker>
<l n="1479">μεταξὺ θύων; καὶ τίς αὔθʼ ὑφείλετο;</l>
</sp>
<sp>
<speaker>Εὐριπίδης</speaker>
<l n="1480">ἔα αὐτὸν ὦ τᾶν· πρὸς τοδὶ γὰρ εἰπάτω.</l>
<l n="1481">
<q>Ζεύς, ὡς λέλεκται τῆς ἀληθείας ὕπο</q>—</l>
</sp>
<sp>
<speaker>Διόνυσος</speaker>
<l n="1482">ἀπολεῖ σʼ· ἐρεῖ γάρ, <q>ληκύθιον ἀπώλεσεν.</q>
</l>
<l n="1483">τὸ ληκύθιον γὰρ τοῦτʼ ἐπὶ τοῖς προλόγοισί σου</l>
<l n="1484">ὥσπερ τὰ σῦκʼ ἐπὶ τοῖσιν ὀφθαλμοῖς ἔφυ.</l>
<l n="1485">ἀλλʼ ἐς τὰ μέλη πρὸς τῶν θεῶν αὐτοῦ τραποῦ.</l>
</sp>
<sp>
<speaker>Εὐριπίδης</speaker>
<l n="1486">καὶ μὴν ἔχω γʼ οἷς αὐτὸν ἀποδείξω κακὸν</l>
<l n="1487">μελοποιὸν ὄντα καὶ ποιοῦντα ταὔτʼ ἀεί.<milestone ed="p" n="1251" unit="card"/>
</l>
</sp>
<div type="lyric">
<sp>
<speaker>Χορός</speaker>
<l n="1488">τί ποτε πρᾶγμα γενήσεται;</l>
<l n="1489">φροντίζειν γὰρ ἔγωγʼ ἔχω,</l>
<l n="1490">τίνʼ ἄρα μέμψιν ἐποίσει</l>
<l n="1491">ἀνδρὶ τῷ πολὺ πλεῖστα δὴ</l>
<l n="1492">καὶ κάλλιστα μέλη ποιήσαντι</l>
<l n="1493">τῶν μέχρι νυνί.</l>
<l n="1494">θαυμάζω γὰρ ἔγωγʼ ὅπῃ</l>
<l n="1495">μέμψεταί ποτε τοῦτον</l>
<l n="1496">τὸν Βακχεῖον ἄνακτα,</l>
<l n="1497">καὶ δέδοιχʼ ὑπὲρ αὐτοῦ.</l>
</sp>
<sp>
<speaker>Εὐριπίδης</speaker>
<l n="1498">πάνυ γε μέλη θαυμαστά· δείξει δὴ τάχα.</l>
<l n="1499">εἰς ἓν γὰρ αὐτοῦ πάντα τὰ μέλη ξυντεμῶ.</l>
</sp>
<sp>
<speaker>Διόνυσος</speaker>
<l n="1500">καὶ μὴν λογιοῦμαι ταῦτα τῶν ψήφων λαβών· ʽδιαύλιον προσαυλεῖ τισ̓</l>
</sp>
</div>
<div type="lyric">
<sp>
<speaker>Εὐριπίδης</speaker>
<l n="1501">Φθιῶτʼ Ἀχιλλεῦ, τί ποτʼ ἀνδροδάικτον ἀκούων</l>
<l n="1502">ἰὴ κόπον οὐ πελάθεις ἐπʼ ἀρωγάν;</l>
<l n="1503">Ἑρμᾶν μὲν πρόγονον τίομεν γένος οἱ περὶ λίμναν.</l>
<l n="1504">ἰὴ κόπον οὐ πελάθεις ἐπʼ ἀρωγάν;</l>
</sp>
</div>
<div type="lyric">
<sp>
<speaker>Διόνυσος</speaker>
<l n="1505">δύο σοὶ κόπω Αἰσχύλε τούτω.</l>
</sp>
</div>
<div type="lyric">
<sp>
<speaker>Εὐριπίδης</speaker>
<l n="1506">κύδιστʼ Ἀχαιῶν Ἀτρέως πολυκοίρανε μάνθανέ μου παῖ.</l>
<l n="1507">ἰὴ κόπον οὐ πελάθεις ἐπʼ ἀρωγάν;</l>
</sp>
</div>
<div type="lyric">
<sp>
<speaker>Διόνυσος</speaker>
<l n="1508">τρίτος ᾠσχύλε σοὶ κόπος οὗτος.</l>
</sp>
</div>
<div type="lyric">
<sp>
<speaker>Εὐριπίδης</speaker>
<l n="1509">εὐφαμεῖτε· μελισσονόμοι δόμον Ἀρτέμιδος πέλας οἴγειν.</l>
<l n="1510">ἰὴ κόπον οὐ πελάθεις ἐπʼ ἀρωγάν;</l>
<l n="1511">κύριός εἰμι θροεῖν ὅδιον κράτος αἴσιον ἀνδρῶν.</l>
<l n="1512">ἰὴ κόπον οὐ πελάθεις ἐπʼ ἀρωγάν;</l>
</sp>
<sp>
<speaker>Διόνυσος</speaker>
<l n="1513">ὦ Ζεῦ βασιλεῦ τὸ χρῆμα τῶν κόπων ὅσον.</l>
<l n="1514">ἐγὼ μὲν οὖν ἐς τὸ βαλανεῖον βούλομαι·</l>
<l n="1515">ὑπὸ τῶν κόπων γὰρ τὼ νεφρὼ βουβωνιῶ.</l>
</sp>
<sp>
<speaker>Εὐριπίδης</speaker>
<l n="1516">μὴ πρίν γʼ <add>ἂν</add> ἀκούσῃς χἀτέραν στάσιν μελῶν</l>
<l n="1517">ἐκ τῶν κιθαρῳδικῶν νόμων εἰργασμένην.</l>
</sp>
<sp>
<speaker>Διόνυσος</speaker>
<l n="1518">ἴθι δὴ πέραινε, καὶ κόπον μὴ προστίθει.</l>
</sp>
</div>
<div type="lyric">
<sp>
<speaker>Εὐριπίδης</speaker>
<l n="1519">ὅπως Ἀχαιῶν δίθρονον κράτος, Ἑλλάδος ἥβας,</l>
<l n="1520">τοφλαττοθρατ τοφλαττοθρατ,</l>
<l n="1521">Σφίγγα δυσαμεριᾶν πρύτανιν κύνα, πέμπει,</l>
<l n="1522">τοφλαττοθρατ τοφλαττοθρατ,</l>
<l n="1523">σὺν δορὶ καὶ χερὶ πράκτορι θούριος ὄρνις,</l>
<l n="1524">τοφλαττοθρατ τοφλαττοθρατ,</l>
<l n="1525">κυρεῖν παρασχὼν ἰταμαῖς κυσὶν ἀεροφοίτοις,</l>
<l n="1526">τοφλαττοθρατ τοφλαττοθρατ,</l>
<l n="1527">τὸ συγκλινές τʼ ἐπʼ Αἴαντι,</l>
<l n="1528">τοφλαττοθρατ τοφλαττοθρατ.<milestone ed="p" n="1296" unit="card"/>
</l>
</sp>
<sp>
<speaker>Διόνυσος</speaker>
<l n="1529">τί τὸ <q>φλαττοθρατ</q> τοῦτʼ ἐστίν; ἐκ Μαραθῶνος ἢ</l>
<l n="1530">πόθεν συνέλεξας ἱμονιοστρόφου μέλη;</l>
</sp>
<sp>
<speaker>Αἰσχύλος</speaker>
<l n="1531">ἀλλʼ οὖν ἐγὼ μὲν ἐς τὸ καλὸν ἐκ τοῦ καλοῦ</l>
<l n="1532">ἤνεγκον αὔθʼ, ἵνα μὴ τὸν αὐτὸν Φρυνίχῳ</l>
<l n="1533">λειμῶνα Μουσῶν ἱερὸν ὀφθείην δρέπων·</l>
<l n="1534">οὗτος δʼ ἀπὸ πάντων †μὲν φέρει, πορνιδίων†,</l>
<l n="1535">σκολίων Μελήτου, Καρικῶν αὐλημάτων,</l>
<l n="1536">θρήνων, χορειῶν. τάχα δὲ δηλωθήσεται.</l>
<l n="1537">ἐνεγκάτω τις τὸ λύριον. καίτοι τί δεῖ</l>
<l n="1538">λύρας ἐπὶ τούτων; ποῦ ʼστιν ἡ τοῖς ὀστράκοις</l>
<l n="1539">αὕτη κροτοῦσα; δεῦρο Μοῦσʼ Εὐριπίδου,</l>
<l n="1540">πρὸς ἥνπερ ἐπιτήδεια ταῦτʼ ᾄδειν μέλη.</l>
</sp>
<sp>
<speaker>Διόνυσος</speaker>
<l n="1541">αὕτη ποθʼ ἡ Μοῦσʼ οὐκ ἐλεσβίαζεν, οὔ.<milestone ed="p" n="1309" unit="card"/>
</l>
</sp>
</div>
<div type="lyric">
<sp>
<speaker>Αἰσχύλος</speaker>
<l n="1542">ἀλκυόνες, αἳ παρʼ ἀενάοις θαλάσσης</l>
<l n="1543">κύμασι στωμύλλετε,</l>
<l n="1544">τέγγουσαι νοτίοις πτερῶν</l>
<l n="1545">ῥανίσι χρόα δροσιζόμεναι·</l>
<l n="1546">αἵ θʼ ὑπωρόφιοι κατὰ γωνίας</l>
<l n="1547">εἱειειειλίσσετε δακτύλοις φάλαγγες</l>
<l n="1548">ἱστόπονα πηνίσματα,</l>
<l n="1549">κερκίδος ἀοιδοῦ μελέτας,</l>
<l n="1550">ἵνʼ ὁ φίλαυλος ἔπαλλε δελφὶς</l>
<l n="1551">πρῴραις κυανεμβόλοις</l>
<l n="1552">μαντεῖα καὶ σταδίους,</l>
<l n="1553">οἰνάνθας γάνος ἀμπέλου,</l>
<l n="1554">βότρυος ἕλικα παυσίπονον.</l>
<l n="1555">περίβαλλʼ ὦ τέκνον ὠλένας.</l>
<l n="1556">ὁρᾷς τὸν πόδα τοῦτον;</l>
</sp>
</div>
<div type="lyric">
<sp>
<speaker>Διόνυσος</speaker>
<l n="1557">ὁρῶ.</l>
</sp>
</div>
<div type="lyric">
<sp>
<speaker>Αἰσχύλος</speaker>
<l n="1558">τί δαί; τοῦτον ὁρᾷς;</l>
</sp>
</div>
<div type="lyric">
<sp>
<speaker>Διόνυσος</speaker>
<l n="1559">ὁρῶ.</l>
</sp>
</div>
<div type="lyric">
<sp>
<speaker>Αἰσχύλος</speaker>
<l n="1560">τοιαυτὶ μέντοι σὺ ποιῶν</l>
<l n="1561">τολμᾷς τἀμὰ μέλη ψέγειν,</l>
<l n="1562">ἀνὰ τὸ δωδεκαμήχανον</l>
<l n="1563">Κυρήνης μελοποιῶν;</l>
<l n="1564">τὰ μὲν μέλη σου ταῦτα· βούλομαι δʼ ἔτι</l>
<l n="1565">τὸν τῶν μονῳδιῶν διεξελθεῖν τρόπον.</l>
<l n="1566">ὦ νυκτὸς κελαινοφαὴς</l>
<l n="1567">ὄρφνα, τίνα μοι</l>
<l n="1568">δύστανον ὄνειρον</l>
<l n="1569">πέμπεις ἐξ ἀφανοῦς,</l>
<l n="1570">Ἀίδα πρόμολον,</l>
<l n="1571">ψυχὰν ἄψυχον ἔχοντα,</l>
<l n="1572">μελαίνας Νυκτὸς παῖδα,</l>
<l n="1573">φρικώδη δεινὰν ὄψιν,</l>
<l n="1574">μελανονεκυείμονα,</l>
<l n="1575">φόνια φόνια δερκόμενον,</l>
<l n="1576">μεγάλους ὄνυχας ἔχοντα.</l>
<l n="1577">ἀλλά μοι ἀμφίπολοι λύχνον ἅψατε</l>
<l n="1578">κάλπισί τʼ ἐκ ποταμῶν δρόσον ἄρατε, θέρμετε δʼ ὕδωρ,</l>
<l n="1579">ὡς ἂν θεῖον ὄνειρον ἀποκλύσω.</l>
<l n="1580">ἰὼ πόντιε δαῖμον,</l>
<l n="1581">τοῦτʼ ἐκεῖνʼ· ἰὼ ξύνοικοι,</l>
<l n="1582">τάδε τέρα θεάσασθε.</l>
<l n="1583">τὸν ἀλεκτρυόνα μου συναρπάσασα</l>
<l n="1584">φρούδη Γλύκη.</l>
<l n="1585">Νύμφαι ὀρεσσίγονοι.</l>
<l n="1586">ὦ Μανία ξύλλαβε.</l>
<l n="1587">ἐγὼ δʼ ἁ τάλαινα προσέχουσʼ ἔτυχον</l>
<l n="1588">ἐμαυτῆς ἔργοισι,</l>
<l n="1589">λίνου μεστὸν ἄτρακτον</l>
<l n="1590">εἱειειειλίσσουσα χεροῖν</l>
<l n="1591">κλωστῆρα ποιοῦσʼ, ὅπως</l>
<l n="1592">κνεφαῖος εἰς ἀγορὰν</l>
<l n="1593">φέρουσʼ ἀποδοίμαν·</l>
<l n="1594">ὁ δʼ ἀνέπτατʼ ἀνέπτατʼ ἐς αἰθέρα</l>
<l n="1595">κουφοτάταις πτερύγων ἀκμαῖς·</l>
<l n="1596">ἐμοὶ δʼ ἄχεʼ ἄχεα κατέλιπε,</l>
<l n="1597">δάκρυα δάκρυά τʼ ἀπʼ ὀμμάτων</l>
<l n="1598">ἔβαλον ἔβαλον ἁ τλάμων.</l>
<l n="1599">ἀλλʼ ὦ Κρῆτες, Ἴδας τέκνα,</l>
<l n="1600">τὰ τόξα λαβόντες ἐπαμύνατε,</l>
<l n="1601">τὰ κῶλά τʼ ἀμπάλλετε κυκλούμενοι τὴν οἰκίαν.</l>
<l n="1602">ἅμα δὲ Δίκτυννα παῖς Ἄρτεμις καλὰ</l>
<l n="1603">τὰς κυνίσκας ἔχουσʼ ἐλθέτω διὰ δόμων πανταχῇ,</l>
<l n="1604">σὺ δʼ ὦ Διὸς διπύρους ἀνέχουσα</l>
<l n="1605">λαμπάδας ὀξυτάτας χεροῖν Ἑκάτα παράφηνον</l>
<l n="1606">ἐς Γλύκης, ὅπως ἂν</l>
<l n="1607">εἰσελθοῦσα φωράσω.</l>
</sp>
<sp>
<speaker>Διόνυσος</speaker>
<l n="1608">παύσασθον ἤδη τῶν μελῶν.</l>
</sp>
<sp>
<speaker>Αἰσχύλος</speaker>
<l n="1609">κἄμοιγʼ ἅλις.</l>
<l n="1610">ἐπὶ τὸν σταθμὸν γὰρ αὐτὸν ἀγαγεῖν βούλομαι,</l>
<l n="1611">ὅπερ ἐξελέγξει τὴν ποίησιν νῷν μόνον.</l>
<l n="1612">τὸ γὰρ βάρος νὼ βασανιεῖ τῶν ῥημάτων.</l>
</sp>
<sp>
<speaker>Διόνυσος</speaker>
<l n="1613">ἴτε δεῦρό νυν, εἴπερ γε δεῖ καὶ τοῦτό με</l>
<l n="1614">ἀνδρῶν ποιητῶν τυροπωλῆσαι τέχνην.<milestone ed="p" n="1370" unit="card"/>
</l>
</sp>
</div>
<div type="trochees">
<sp>
<speaker>Χορός</speaker>
<l n="1615">ἐπίπονοί γʼ οἱ δεξιοί.</l>
<l n="1616">τόδε γὰρ ἕτερον αὖ τέρας</l>
<l n="1617">νεοχμόν, ἀτοπίας πλέων,</l>
<l n="1618">ὃ τίς ἂν ἐπενόησεν ἄλλος;</l>
<l n="1619">
<gap><desc>*</desc></gap>
</l>
<l n="1620">μὰ τὸν ἐγὼ μὲν οὐδʼ ἂν εἴ τις</l>
<l n="1621">ἔλεγέ μοι τῶν ἐπιτυχόντων,</l>
<l n="1622">ἐπιθόμην, ἀλλʼ ᾠόμην ἂν</l>
<l n="1623">αὐτὸν αὐτὰ ληρεῖν.<milestone ed="p" n="1378" unit="card"/>
</l>
</sp>
<sp>
<speaker>Διόνυσος</speaker>
<l n="1624">ἴθι δὴ παρίστασθον παρὰ τὼ πλάστιγγʼ,</l>
</sp>
<sp>
<speaker>Αἰσχύλος καί Εὐριπίδης</speaker>
<l n="1625">ἰδού.</l>
</sp>
<sp>
<speaker>Διόνυσος</speaker>
<l n="1626">καὶ λαβομένω τὸ ῥῆμʼ ἑκάτερος εἴπατον,</l>
<l n="1627">καὶ μὴ μεθῆσθον, πρὶν ἂν ἐγὼ σφῷν κοκκύσω.</l>
</sp>
<sp>
<speaker>Αἰσχύλος καὶ Εὐριπίδης</speaker>
<l n="1628">ἐχόμεθα.</l>
</sp>
<sp>
<speaker>Διόνυσος</speaker>
<l n="1629">τοὔπος νῦν λέγετον ἐς τὸν σταθμόν.</l>
</sp>
<sp>
<speaker>Εὐριπίδης</speaker>
<l n="1630">
<q>εἴθʼ ὤφελʼ Ἀργοῦς μὴ διαπτάσθαι σκάφος.</q>
</l>
</sp>
<sp>
<speaker>Αἰσχύλος</speaker>
<l n="1631">
<q>Σπερχειὲ ποταμὲ βουνόμοι τʼ ἐπιστροφαί.</q>
</l>
</sp>
<sp>
<speaker>Διόνυσος</speaker>
<l n="1632">κόκκυ, μέθεσθε· καὶ πολύ γε κατωτέρω</l>
<l n="1633">χωρεῖ τὸ τοῦδε.</l>
</sp>
<sp>
<speaker>Εὐριπίδης</speaker>
<l n="1634">καὶ τί ποτʼ ἐστὶ ταἴτιον;</l>
</sp>
<sp>
<speaker>Διόνυσος</speaker>
<l n="1635">ὅτι εἰσέθηκε ποταμόν, ἐριοπωλικῶς</l>
<l n="1636">ὑγρὸν ποιήσας τοὔπος ὥσπερ τἄρια,</l>
<l n="1637">σὺ δʼ εἰσέθηκας τοὔπος ἐπτερωμένον.</l>
</sp>
<sp>
<speaker>Εὐριπίδης</speaker>
<l n="1638">ἀλλʼ ἕτερον εἰπάτω τι κἀντιστησάτω.</l>
</sp>
<sp>
<speaker>Διόνυσος</speaker>
<l n="1639">λάβεσθε τοίνυν αὖθις.</l>
</sp>
<sp>
<speaker>Αἰσχύλος καί Εὐριπίδης</speaker>
<l n="1640">ἢν ἰδού.</l>
</sp>
<sp>
<speaker>Διόνυσος</speaker>
<l n="1641">λέγε.</l>
</sp>
<sp>
<speaker>Εὐριπίδης</speaker>
<l n="1642">
<q>οὐκ ἔστι Πειθοῦς ἱερὸν ἄλλο πλὴν λόγος.</q>
</l>
</sp>
<sp>
<speaker>Αἰσχύλος</speaker>
<l n="1643">
<q>μόνος θεῶν γὰρ Θάνατος οὐ δώρων ἐρᾷ.</q>
</l>
</sp>
<sp>
<speaker>Διόνυσος</speaker>
<l n="1644">μέθεσθε μέθεσθε· καὶ τὸ τοῦδέ γʼ αὖ ῥέπει·</l>
<l n="1645">θάνατον γὰρ εἰσέθηκε βαρύτατον κακόν.</l>
</sp>
<sp>
<speaker>Εὐριπίδης</speaker>
<l n="1646">ἐγὼ δὲ πειθώ γʼ ἔπος ἄριστʼ εἰρημένον.</l>
</sp>
<sp>
<speaker>Διόνυσος</speaker>
<l n="1647">πειθὼ δὲ κοῦφόν ἐστι καὶ νοῦν οὐκ ἔχον.</l>
<l n="1648">ἀλλʼ ἕτερον αὖ ζήτει τι τῶν βαρυστάθμων,</l>
<l n="1649">ὅ τι σοι καθέλξει, καρτερόν τε καὶ μέγα.</l>
</sp>
<sp>
<speaker>Εὐριπίδης</speaker>
<l n="1650">φέρε ποῦ τοιοῦτον δῆτά μοὐστί; ποῦ;</l>
</sp>
<sp>
<speaker>Διόνυσος</speaker>
<l n="1651">φράσω·</l>
<l n="1652">
<q>βέβληκʼ Ἀχιλλεὺς δύο κύβω καὶ τέτταρα.</q>
</l>
<l n="1653">λέγοιτʼ ἄν, ὡς αὕτη ʼστὶ λοιπὴ σφῷν στάσις.</l>
</sp>
<sp>
<speaker>Εὐριπίδης</speaker>
<l n="1654">
<q>σιδηροβριθές τʼ ἔλαβε δεξιᾷ ξύλον.</q>
</l>
</sp>
<sp>
<speaker>Αἰσχύλος</speaker>
<l n="1655">
<q>ἐφʼ ἅρματος γὰρ ἅρμα καὶ νεκρῷ νεκρός.</q>
</l>
</sp>
<sp>
<speaker>Διόνυσος</speaker>
<l n="1656">ἐξηπάτηκεν αὖ σὲ καὶ νῦν.</l>
</sp>
<sp>
<speaker>Εὐριπίδης</speaker>
<l n="1657">τῷ τρόπῳ;</l>
</sp>
<sp>
<speaker>Διόνυσος</speaker>
<l n="1658">δύʼ ἅρματʼ εἰσέθηκε καὶ νεκρὼ δύο,</l>
<l n="1659">οὓς οὐκ ἂν ἄραιντʼ οὐδʼ ἑκατὸν Αἰγύπτιοι.</l>
</sp>
<sp>
<speaker>Αἰσχύλος</speaker>
<l n="1660">καὶ μηκέτʼ ἔμοιγε κατʼ ἔπος, ἀλλʼ ἐς τὸν σταθμὸν</l>
<l n="1661">αὐτὸς τὰ παιδίʼ ἡ γυνὴ Κηφισοφῶν</l>
<l n="1662">ἐμβὰς καθήσθω, συλλαβὼν τὰ βιβλία·</l>
<l n="1663">ἐγὼ δὲ δύʼ ἔπη τῶν ἐμῶν ἐρῶ μόνον.</l>
</sp>
<sp>
<speaker>Διόνυσος</speaker>
<l n="1664">ἅνδρες φίλοι, κἀγὼ μὲν αὐτοὺς οὐ κρινῶ.</l>
<l n="1665">οὐ γὰρ διʼ ἔχθρας οὐδετέρῳ γενήσομαι.</l>
<l n="1666">τὸν μὲν γὰρ ἡγοῦμαι σοφὸν τῷ δʼ ἥδομαι.<milestone ed="p" n="1414" unit="card"/>
</l>
</sp>
<sp>
<speaker>Πλούτων</speaker>
<l n="1667">οὐδὲν ἄρα πράξεις ὧνπερ ἦλθες οὕνεκα;</l>
</sp>
<sp>
<speaker>Διόνυσος</speaker>
<l n="1668">ἐὰν δὲ κρίνω;</l>
</sp>
<sp>
<speaker>Πλούτων</speaker>
<l n="1669">τὸν ἕτερον λαβὼν ἄπει,</l>
<l n="1670">ὁπότερον ἂν κρίνῃς, ἵνʼ ἔλθῃς μὴ μάτην.</l>
</sp>
<sp>
<speaker>Διόνυσος</speaker>
<l n="1671">εὐδαιμονοίης. φέρε πύθεσθέ μου ταδί.</l>
<l n="1672">ἐγὼ κατῆλθον ἐπὶ ποιητήν. τοῦ χάριν;</l>
<l n="1673">ἵνʼ ἡ πόλις σωθεῖσα τοὺς χοροὺς ἄγῃ.</l>
<l n="1674">ὁπότερος οὖν ἂν τῇ πόλει παραινέσῃ</l>
<l n="1675">μᾶλλόν τι χρηστόν, τοῦτον ἄξειν μοι δοκῶ.</l>
<l n="1676">πρῶτον μὲν οὖν περὶ Ἀλκιβιάδου τίνʼ ἔχετον</l>
<l n="1677">γνώμην ἑκάτερος; ἡ πόλις γὰρ δυστοκεῖ.</l>
</sp>
<sp>
<speaker>Εὐριπίδης</speaker>
<l n="1678">ἔχει δὲ περὶ αὐτοῦ τίνα γνώμην;</l>
</sp>
<sp>
<speaker>Διόνυσος</speaker>
<l n="1679">τίνα;</l>
<l n="1680">ποθεῖ μέν, ἐχθαίρει δέ, βούλεται δʼ ἔχειν.</l>
<l n="1681">ἀλλʼ ὅ τι νοεῖτον εἴπατον τούτου πέρι.</l>
</sp>
<sp>
<speaker>Εὐριπίδης</speaker>
<l n="1682">μισῶ πολίτην, ὅστις ὠφελεῖν πάτραν</l>
<l n="1683">βραδὺς πέφυκε μεγάλα δὲ βλάπτειν ταχύς,</l>
<l n="1684">καὶ πόριμον αὑτῷ τῇ πόλει δʼ ἀμήχανον.</l>
</sp>
<sp>
<speaker>Διόνυσος</speaker>
<l n="1685">εὖ γʼ ὦ Πόσειδον· σὺ δὲ τίνα γνώμην ἔχεις;</l>
</sp>
<sp>
<speaker>Δις.</speaker>
<l n="1686">οὐ χρὴ λέοντος σκύμνον ἐν πόλει τρέφειν,</l>
<l n="1687">
<del>μάλιστα μὲν λέοντα μὴ νʼ πόλει τρέφειν,</del>
</l>
<l n="1688">ἢν δʼ ἐκτραφῇ τις, τοῖς τρόποις ὑπηρετεῖν.</l>
</sp>
<sp>
<speaker>Διόνυσος</speaker>
<l n="1689">νὴ τὸν Δία τὸν σωτῆρα δυσκρίτως γʼ ἔχω·</l>
<l n="1690">ὁ μὲν σοφῶς γὰρ εἶπεν, ὁ δʼ ἕτερος σαφῶς.</l>
<l n="1691">ἀλλʼ ἔτι μίαν γνώμην ἑκάτερος εἴπατον</l>
<l n="1692">περὶ τῆς πόλεως ἥντινʼ ἔχετον σωτηρίαν.</l>
</sp>
<sp>
<speaker>Εὐριπίδης</speaker>
<l n="1693">εἴ τις πτερώσας Κλεόκριτον Κινησίᾳ,</l>
<l n="1694">αἴροιεν αὖραι πελαγίαν ὑπὲρ πλάκα.</l>
</sp>
<sp>
<speaker>Διόνυσος</speaker>
<l n="1695">γέλοιον ἂν φαίνοιτο· νοῦν δʼ ἔχει τίνα;</l>
</sp>
<sp>
<speaker>Εὐριπίδης</speaker>
<l n="1696">εἰ ναυμαχοῖεν κᾆτʼ ἔχοντες ὀξίδας</l>
<l n="1697">ῥαίνοιεν ἐς τὰ βλέφαρα τῶν ἐναντίων.</l>
<l n="1698">ἐγὼ μὲν οἶδα καὶ θέλω φράζειν.</l>
</sp>
<sp>
<speaker>Διόνυσος</speaker>
<l n="1699">λέγε.</l>
</sp>
<sp>
<speaker>Εὐριπίδης</speaker>
<l n="1700">ὅταν τὰ νῦν ἄπιστα πίσθʼ ἡγώμεθα,</l>
<l n="1701">τὰ δʼ ὄντα πίστʼ ἄπιστα.</l>
</sp>
<sp>
<speaker>Διόνυσος</speaker>
<l n="1702">πῶς; οὐ μανθάνω.</l>
<l n="1703">ἀμαθέστερόν πως εἰπὲ καὶ σαφέστερον.</l>
</sp>
<sp>
<speaker>Εὐριπίδης</speaker>
<l n="1704">εἰ τῶν πολιτῶν οἷσι νῦν πιστεύομεν,</l>
<l n="1705">τούτοις ἀπιστήσαιμεν, οἷς δʼ οὐ χρώμεθα,</l>
<l n="1706">τούτοισι χρησαίμεσθʼ, ἴσως σωθεῖμεν ἄν.</l>
<l n="1707">εἰ νῦν γε δυστυχοῦμεν ἐν τούτοισι, πῶς</l>
<l n="1708">τἀναντίʼ <add>ἂν</add> πράττοντες οὐ σῳζοίμεθʼ ἄν;</l>
</sp>
<sp>
<speaker>Διόνυσος</speaker>
<l n="1709">εὖ γʼ ὦ Παλάμηδες, ὦ σοφωτάτη φύσις.</l>
<l n="1710">ταυτὶ πότερʼ αὐτὸς ηὗρες ἢ Κηφισοφῶν;</l>
</sp>
<sp>
<speaker>Εὐριπίδης</speaker>
<l n="1711">ἐγὼ μόνος· τὰς δʼ ὀξίδας Κηφισοφῶν.</l>
<l n="1712">τί δαὶ σύ; τί λέγεις;</l>
</sp>
<sp>
<speaker>Αἰσχύλος</speaker>
<l n="1713">τὴν πόλιν νῦν μοι φράσον</l>
<l n="1714">πρῶτον τίσι χρῆται· πότερα τοῖς χρηστοῖς;</l>
</sp>
<sp>
<speaker>Διόνυσος</speaker>
<l n="1715">πόθεν;</l>
<l n="1716">μισεῖ κάκιστα.</l>
</sp>
<sp>
<speaker>Αἰσχύλος</speaker>
<l n="1717">τοῖς πονηροῖς δʼ ἥδεται;</l>
</sp>
<sp>
<speaker>Διόνυσος</speaker>
<l n="1718">οὐ δῆτʼ ἐκείνη γʼ, ἀλλὰ χρῆται πρὸς βίαν.</l>
</sp>
<sp>
<speaker>Αἰσχύλος</speaker>
<l n="1719">πῶς οὖν τις ἂν σώσειε τοιαύτην πόλιν,</l>
<l n="1720">ᾗ μήτε χλαῖνα μήτε σισύρα συμφέρει;<milestone ed="p" n="1460" unit="card"/>
</l>
</sp>
<sp>
<speaker>Διόνυσος</speaker>
<l n="1721">εὕρισκε νὴ Δίʼ, εἴπερ ἀναδύσει πάλιν.</l>
</sp>
<sp>
<speaker>Αἰσχύλος</speaker>
<l n="1722">ἐκεῖ φράσαιμʼ ἄν· ἐνθαδὶ δʼ οὐ βούλομαι.</l>
</sp>
<sp>
<speaker>Διόνυσος</speaker>
<l n="1723">μὴ δῆτα σύ γʼ, ἀλλʼ ἐνθένδʼ ἀνίει τἀγαθά.</l>
</sp>
<sp>
<speaker>Αἰσχύλος</speaker>
<l n="1724">τὴν γῆν ὅταν νομίσωσι τὴν τῶν πολεμίων</l>
<l n="1725">εἶναι σφετέραν, τὴν δὲ σφετέραν τῶν πολεμίων,</l>
<l n="1726">πόρον δὲ τὰς ναῦς ἀπορίαν δὲ τὸν πόρον.</l>
</sp>
<sp>
<speaker>Διόνυσος</speaker>
<l n="1727">εὖ, πλήν γʼ ὁ δικαστὴς αὐτὰ καταπίνει μόνος.</l>
</sp>
<sp>
<speaker>Πλούτων</speaker>
<l n="1728">κρίνοις ἄν.</l>
</sp>
<sp>
<speaker>Διόνυσος</speaker>
<l n="1729">αὕτη σφῷν κρίσις γενήσεται·</l>
<l n="1730">αἱρήσομαι γὰρ ὅνπερ ἡ ψυχὴ θέλει.</l>
</sp>
<sp>
<speaker>Εὐριπίδης</speaker>
<l n="1731">μεμνημένος νυν τῶν θεῶν οὓς ὤμοσας</l>
<l n="1732">ἦ μὴν ἀπάξειν μʼ οἴκαδʼ, αἱροῦ τοὺς φίλους.</l>
</sp>
<sp>
<speaker>Διόνυσος</speaker>
<l n="1733">
<q>ἡ γλῶττʼ ὀμώμοκʼ,</q> Αἰσχύλον δʼ αἱρήσομαι.</l>
</sp>
<sp>
<speaker>Εὐριπίδης</speaker>
<l n="1734">τί δέδρακας ὦ μιαρώτατʼ ἀνθρώπων;</l>
</sp>
<sp>
<speaker>Διόνυσος</speaker>
<l n="1735">ἐγώ;</l>
<l n="1736">ἔκρινα νικᾶν Αἰσχύλον. τιὴ γὰρ οὔ;</l>
</sp>
<sp>
<speaker>Εὐριπίδης</speaker>
<l n="1737">αἴσχιστον ἔργον προσβλέπεις μʼ εἰργασμένος;</l>
</sp>
<sp>
<speaker>Διόνυσος</speaker>
<l n="1738">τί δʼ αἰσχρόν, ἢν μὴ τοῖς θεωμένοις δοκῇ;</l>
</sp>
<sp>
<speaker>Εὐριπίδης</speaker>
<l n="1739">ὦ σχέτλιε περιόψει με δὴ τεθνηκότα;</l>
</sp>
<sp>
<speaker>Διόνυσος</speaker>
<l n="1740">τίς οἶδεν εἰ τὸ ζῆν μέν ἐστι κατθανεῖν,</l>
<l n="1741">τὸ πνεῖν δὲ δειπνεῖν, τὸ δὲ καθεύδειν κῴδιον;</l>
</sp>
<sp>
<speaker>Πλούτων</speaker>
<l n="1742">χωρεῖτε τοίνυν ὦ Διόνυσʼ εἴσω.</l>
</sp>
<sp>
<speaker>Διόνυσος</speaker>
<l n="1743">τί δαί;</l>
</sp>
<sp>
<speaker>Πλούτων</speaker>
<l n="1744">ἵνα ξενίσω <add>ʼγʼὼ</add> σφὼ πρὶν ἀποπλεῖν.</l>
</sp>
<sp>
<speaker>Διόνυσος</speaker>
<l n="1745">εὖ λέγεις</l>
<l n="1746">νὴ τὸν Δίʼ· οὐ γὰρ ἄχθομαι τῷ πράγματι.<milestone ed="p" n="1482" unit="card"/>
</l>
</sp>
</div>
</div>
<div type="episode">
<div type="strophe" n="1">
<sp>
<speaker>Χορός</speaker>
<l n="1747">μακάριός γʼ ἀνὴρ ἔχων</l>
<l n="1748">ξύνεσιν ἠκριβωμένην.</l>
<l n="1749">πάρα δὲ πολλοῖσιν μαθεῖν.</l>
<l n="1750">ὅδε γὰρ εὖ φρονεῖν δοκήσας</l>
<l n="1751">πάλιν ἄπεισιν οἴκαδʼ αὖ,</l>
<l n="1752">ἐπʼ ἀγαθῶ μὲν τοῖς πολίταις,</l>
<l n="1753">ἐπʼ ἀγαθῷ δὲ τοῖς ἑαυτοῦ</l>
<l n="1754">ξυγγενέσι τε καὶ φίλοισι,</l>
<l n="1755">διὰ τὸ συνετὸς εἶναι.<milestone ed="p" n="1491" unit="card"/>
</l>
</sp>
</div>
<div type="antistrohe" n="1">
<sp>
<speaker>Χορός</speaker>
<l n="1756">χαρίεν οὖν μὴ Σωκράτει</l>
<l n="1757">παρακαθήμενον λαλεῖν,</l>
<l n="1758">ἀποβαλόντα μουσικὴν</l>
<l n="1759">τά τε μέγιστα παραλιπόντα</l>
<l n="1760">τῆς τραγῳδικῆς τέχνης.</l>
<l n="1761">τὸ δʼ ἐπὶ σεμνοῖσιν λόγοισι</l>
<l n="1762">καὶ σκαριφησμοῖσι λήρων</l>
<l n="1763">διατριβὴν ἀργὸν ποιεῖσθαι,</l>
<l n="1764">παραφρονοῦντος ἀνδρός.<milestone ed="p" n="1500" unit="card"/>
</l>
</sp>
</div>
</div>
<div type="Exodus">
<div type="anapests">
<sp>
<speaker>Πλούτων</speaker>
<l n="1765">ἄγε δὴ χαίρων Αἰσχύλε χώρει,</l>
<l n="1766">καὶ σῷζε πόλιν τὴν ἡμετέραν</l>
<l n="1767">γνώμαις ἀγαθαῖς καὶ παίδευσον</l>
<l n="1768">τοὺς ἀνοήτους· πολλοὶ δʼ εἰσίν·</l>
<l n="1769">καὶ δὸς τουτὶ Κλεοφῶντι φέρων</l>
<l n="1770">καὶ τουτὶ τοῖσι πορισταῖς</l>
<l n="1771">Μύρμηκί θʼ ὁμοῦ καὶ Νικομάχῳ,</l>
<l n="1772">τόδε δʼ Ἀρχενόμῳ·</l>
<l n="1773">καὶ φράζʼ αὐτοῖς ταχέως ἥκειν</l>
<l n="1774">ὡς ἐμὲ δευρὶ καὶ μὴ μέλλειν·</l>
<l n="1775">κἂν μὴ ταχέως ἥκωσιν, ἐγὼ</l>
<l n="1776">νὴ τὸν Ἀπόλλω στίξας αὐτοὺς</l>
<l n="1777">καὶ συμποδίσας</l>
<l n="1778">μετʼ Ἀδειμάντου τοῦ Λευκολόφου</l>
<l n="1779">κατὰ γῆς ταχέως ἀποπέμψω.</l>
</sp>
</div>
<div type="anapests">
<sp>
<speaker>Αἰσχύλος</speaker>
<l n="1780">ταῦτα ποιήσω· σὺ δὲ τὸν θᾶκον</l>
<l n="1781">τὸν ἐμὸν παράδος Σοφοκλεῖ τηρεῖν</l>
<l n="1782">καὶ διασῴζειν, ἢν ἄρʼ ἐγώ ποτε</l>
<l n="1783">δεῦρʼ ἀφίκωμαι. τοῦτον γὰρ ἐγὼ</l>
<l n="1784">σοφίᾳ κρίνω δεύτερον εἶναι.</l>
<l n="1785">μέμνησο δʼ ὅπως ὁ πανοῦργος ἀνὴρ</l>
<l n="1786">καὶ ψευδολόγος καὶ βωμολόχος</l>
<l n="1787">μηδέποτʼ ἐς τὸν θᾶκον τὸν ἐμὸν</l>
<l n="1788">μηδʼ ἄκων ἐγκαθεδεῖται.</l>
</sp>
<sp>
<speaker>Πλούτων</speaker>
<l n="1789">φαίνετε τοίνυν ὑμεῖς τούτῳ</l>
<l n="1790">λαμπάδας ἱεράς, χἄμα προπέμπετε</l>
<l n="1791">τοῖσιν τούτου τοῦτον μέλεσιν</l>
<l n="1792">καὶ μολπαῖσιν κελαδοῦντες.<milestone ed="p" n="1528" unit="card"/>
</l>
</sp>
</div>
<div type="dactyls">
<sp>
<speaker>Χορός</speaker>
<l n="1793">πρῶτα μὲν εὐοδίαν ἀγαθὴν ἀπιόντι ποιητῇ</l>
<l n="1794">ἐς φάος ὀρνυμένῳ δότε δαίμονες οἱ κατὰ γαίας,</l>
<l n="1795">τῇ δὲ πόλει μεγάλων ἀγαθῶν ἀγαθὰς ἐπινοίας.</l>
<l n="1796">πάγχυ γὰρ ἐκ μεγάλων ἀχέων παυσαίμεθʼ ἂν οὕτως</l>
<l n="1797">ἀργαλέων τʼ ἐν ὅπλοις ξυνόδων. Κλεοφῶν δὲ μαχέσθω</l>
<l n="1798">κἄλλος ὁ βουλόμενος τούτων πατρίοις ἐν ἀρούραις.</l>
</sp>
</div>
</div>
</div></body>
</text>
</TEI>