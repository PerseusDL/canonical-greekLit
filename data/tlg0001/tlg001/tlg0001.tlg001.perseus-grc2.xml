<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
	  <teiHeader type="text">
		    <fileDesc>
			      <titleStmt>
				        <title>Argonautica</title>
				        <author>Apollonius Rhodius</author>
				        <sponsor>Perseus Project, Tufts University</sponsor>
				        <principal>Gregory Crane</principal>
				        <respStmt>
					          <resp>Prepared under the supervision of</resp>
					          <name>Lisa Cerrato</name>
					          <name>William Merrill</name>
					          <name>Elli Mylonas</name>
					          <name>David Smith</name>
				        </respStmt>
				        <funder n="org:Tufts">Tufts University</funder>
			      </titleStmt>
			      <publicationStmt>
				        <publisher>Trustees of Tufts University</publisher>
				        <pubPlace>Medford, MA</pubPlace>
				        <authority>Perseus Project</authority>
			      </publicationStmt>
			      <sourceDesc>
				        <biblStruct>
					          <monogr>
						            <title>Argonautica</title>
						            <author>Apollonius Rhodius</author>
						            <editor role="editor">George W. Mooney</editor>
						            <imprint>
							              <pubPlace>London</pubPlace>
							              <publisher>Longmans, Green</publisher>
							              <date>1912</date>
						            </imprint>
					          </monogr>
				        </biblStruct>
			      </sourceDesc>
		    </fileDesc>
		    <encodingDesc>
         <refsDecl n="CTS">
            <cRefPattern n="line"
                         matchPattern="(\\w+).(\\w+)"
                         replacementPattern="#xpath(/tei:TEI/tei:text/tei:body/tei:div/tei:div[@n=\'$1\']/tei:l[@n=\'$2\'])">
                <p>This pointer pattern extracts book and line</p>
            </cRefPattern>
            <cRefPattern n="book"
                         matchPattern="(\\w+)"
                         replacementPattern="#xpath(/tei:TEI/tei:text/tei:body/tei:div/tei:div[@n=\'$1\'])">
                <p>This pointer pattern extracts book</p>
            </cRefPattern>
        </refsDecl>
			      <editorialDecl>
				        <correction method="silent">
					          <p>professional data entry</p>
				        </correction>
			      </editorialDecl>
			      <refsDecl>
				        <refState unit="book"/>
				        <refState unit="line"/>
			      </refsDecl>
		    </encodingDesc>
		    <profileDesc>
			      <langUsage>
				        <language ident="greek">Greek</language>
			      </langUsage>
		    </profileDesc>
		    <revisionDesc>
			<!--
<change>
<date>24-Jul-02</date>
<respStmt>
<name>AEM</name>
<resp>markup</resp>
</respStmt>
<item>Initial markup </item>
</change>
<change>
<date>5/27/09</date>
<respStmt>
<name>RS</name>
<resp>(n/a)</resp>
</respStmt>
<item>  
        			$Log: argo_gk.xml,v $
        			Revision 1.1  2013-09-13 11:17:28  balmas01
        			moving Greg's work-in-progress on CTS-izing greco-roman collection texts to a Work directory

        			Revision 1.4  2013-06-13 12:41:18  gcrane
        			tagging now should be compatible with CTS

        			Revision 1.3  2011-09-07 13:24:41  rsingh04
        			adding rend=displayNum or rend=displayNumAndIndent to lb tags

        			Revision 1.2  2011-01-12 16:22:29  gcrane
        			common nouns now reduced to lower case

        			Revision 1.1  2011-01-01 00:21:51  gcrane
        			Q tags added
        			LB tags replace L tags (so that we can have Q tags)

        			Revision 1.2  2010/06/21 16:41:59  gcrane
        			small fixes to the beta code

        			Revision 1.1  2009/10/07 21:00:37  rsingh04
        			began reorganizing texts module by collection.  created separate work directory in texts module to keep hopper files separate from in progress files

        			Revision 1.5  2009/05/27 15:55:15  rsingh04
        			added cvs log keyword

        		</item>
</change>-->
			<change when="2015-04-17" who="Stella Dee">converted to CTS EpiDoc</change>
		    </revisionDesc>
	  </teiHeader>
	  <text xml:lang="greek">
		    <body>
			      <div type="edition" n="urn:cts:greekLit:tlg0001.tlg001.perseus-grc2">
				        <div type="textpart" subtype="book" n="1">
					          <milestone unit="card" n="1"/>
					          <l n="1">ἀρχόμενος σέο, Φοῖβε, παλαιγενέων κλέα φωτῶν</l>
					          <l n="2">μνήσομαι, οἳ Πόντοιο κατὰ στόμα καὶ διὰ πέτρας</l>
					          <l n="3">Κυανέας βασιλῆος ἐφημοσύνῃ Πελίαο</l>
					          <l n="4">χρύσειον μετὰ κῶας ἐύζυγον ἤλασαν Ἀργώ.</l>
					          <l n="5" rend="displayNumAndIndent">τοίην γὰρ Πελίης φάτιν ἔκλυεν, ὥς μιν
						ὀπίσσω</l>
					          <l n="6">μοῖρα μένει στυγερή, τοῦδʼ ἀνέρος, ὅντινʼ ἴδοιτο</l>
					          <l n="7">δημόθεν οἰοπέδιλον, ὑπʼ ἐννεσίῃσι δαμῆναι.</l>
					          <l n="8">δηρὸν δʼ οὐ μετέπειτα τεὴν κατὰ βάξιν Ἰήσων</l>
					          <l n="9">χειμερίοιο ῥέεθρα κιὼν διὰ ποσσὶν Ἀναύρου</l>
					          <l n="10">ἄλλο μὲν ἐξεσάωσεν ὑπʼ ἰλύος, ἄλλο δʼ ἔνερθεν</l>
					          <l n="11">κάλλιπεν αὖθι πέδιλον ἐνισχόμενον προχοῇσιν.</l>
					          <l n="12">ἵκετο δʼ ἐς Πελίην αὐτοσχεδὸν ἀντιβολήσων</l>
					          <l n="13">εἰλαπίνης, ἣν πατρὶ Ποσειδάωνι καὶ ἄλλοις</l>
					          <l n="14">ῥέζε θεοῖς, Ἥρης δὲ Πελασγίδος οὐκ ἀλέγιζεν.</l>
					          <l n="15">αἶψα δὲ τόνγʼ ἐσιδὼν ἐφράσσατο, καί οἱ ἄεθλον</l>
					          <l n="16">ἔντυε ναυτιλίης πολυκηδέος, ὄφρʼ ἐνὶ πόντῳ</l>
					          <l n="17">ἠὲ καὶ ἀλλοδαποῖσι μετʼ ἀνδράσι νόστον ὀλέσσῃ.</l>
					          <l rend="displayNumAndIndent">νῆα μὲν οὖν οἱ πρόσθεν ἐπικλείουσιν ἀοιδοὶ</l>
					          <l n="18">Ἄργον Ἀθηναίης καμέειν ὑποθημοσύνῃσιν.</l>
					          <l n="20">νῦν δʼ ἂν ἐγὼ γενεήν τε καὶ οὔνομα μυθησαίμην</l>
					          <l n="21">ἡρώων, δολιχῆς τε πόρους ἁλός, ὅσσα τʼ ἔρεξαν</l>
					          <l n="22">πλαζόμενοι· Μοῦσαι δʼ ὑποφήτορες εἶεν ἀοιδῆς.</l>
					          <l rend="displayNumAndIndent">πρῶτά νυν Ὀρφῆος μνησώμεθα, τόν ῥά ποτʼ αὐτὴ</l>
					          <l n="23">Καλλιόπη Θρήικι φατίζεται εὐνηθεῖσα</l>
					          <l n="25">Οἰάγρῳ σκοπιῆς Πιμπληίδος ἄγχι τεκέσθαι</l>
					          <l n="26">αὐτὰρ τόνγʼ ἐνέπουσιν ἀτειρέας οὔρεσι πέτρας</l>
					          <l n="27">θέλξαι ἀοιδάων ἐνοπῇ ποταμῶν τε ῥέεθρα.</l>
					          <l n="28">φηγοὶ δʼ ἀγριάδες, κείνης ἔτι σήματα μολπῆς,</l>
					          <l n="29">ἀκτῆς Θρηικίης Ζώνης ἔπι τηλεθόωσαι</l>
					          <l n="30">ἑξείης στιχόωσιν ἐπήτριμοι, ἃς ὅγʼ ἐπιπρὸ</l>
					          <l n="31">θελγομένας φόρμιγγι κατήγαγε Πιερίηθεν.</l>
					          <l n="32">Ὀρφέα μὲν δὴ τοῖον ἑῶν ἐπαρωγὸν ἀέθλων</l>
					          <l n="33">Αἰσονίδης Χείρωνος ἐφημοσύνῃσι πιθήσας</l>
					          <l n="34">δέξατο, Πιερίῃ Βιστωνίδι κοιρανέοντα.</l>
					          <l n="35" rend="displayNumAndIndent">ἤλυθε δʼ Ἀστερίων αὐτοσχεδόν, ὅν ῥα
						Κομήτης</l>
					          <l n="36">γείνατο δινήεντος ἐφʼ ὕδασιν Ἀπιδανοῖο,</l>
					          <l n="37">Πειρεσιὰς ὄρεος Φυλληίου ἀγχόθι ναίων,</l>
					          <l n="38">ἔνθα μὲν Ἀπιδανός τε μέγας καὶ δῖος Ἐνιπεὺς</l>
					          <l n="39">ἄμφω συμφορέονται, ἀπόπροθεν εἰς ἓν ἰόντες.</l>
					          <l n="40" rend="displayNumAndIndent">Λάρισαν δʼ ἐπὶ τοῖσι λιπὼν Πολύφημος
						ἵκανεν</l>
					          <l n="41">Εἰλατίδης, ὃς πρὶν μὲν ἐρισθενέων Λαπιθάων,</l>
					          <l n="42">ὁππότε Κενταύροις Λαπίθαι ἐπὶ θωρήσσοντο,</l>
					          <l n="43">ὁπλότερος πολέμιζε· τότʼ αὖ βαρύθεσκέ οἱ ἤδη</l>
					          <l n="44">γυῖα, μένεν δʼ ἔτι θυμὸς ἀρήιος, ὡς τὸ πάρος περ.</l>
					          <l n="45" rend="displayNumAndIndent">οὐδὲ μὲν Ἴφικλος Φυλάκῃ ἔνι δηρὸν
						ἔλειπτο,</l>
					          <l n="46">μήτρως Αἰσονίδαο· κασιγνήτην γὰρ ὄπυιεν</l>
					          <l n="47">Αἴσων Ἀλκιμέδην Φυλακηίδα· τῆς μιν ἀνώγει</l>
					          <l n="48">πηοσύνη καὶ κῆδος ἐνικρινθῆναι ὁμίλῳ.</l>
					          <l rend="displayNumAndIndent">οὐδὲ Φεραῖς Ἄδμητος ἐυρρήνεσσιν ἀνάσσων</l>
					          <l n="50">μίμνεν ὑπὸ σκοπιὴν ὄρεος Χαλκωδονίοιο. </l>
					          <milestone n="51" unit="card"/>
					          <l rend="displayNumAndIndent">οὐδʼ Ἀλόπῃ μίμνον πολυλήιοι Ἑρμείαο</l>
					          <l n="51">υἱέες εὖ δεδαῶτε δόλους, Ἔρυτος καὶ Ἐχίων,</l>
					          <l n="52">τοῖσι δʼ ἐπὶ τρίτατος γνωτὸς κίε νισσομένοισιν</l>
					          <l n="53">Αἰθαλίδης· καὶ τὸν μὲν ἐπʼ Ἀμφρυσσοῖο ῥοῇσιν</l>
					          <l n="55">Μυρμιδόνος κούρη Φθιὰς τέκεν Εὐπολέμεια·</l>
					          <l n="56">τὼ δʼ αὖτʼ ἐκγεγάτην Μενετηίδος Ἀντιανείρης.</l>
					          <l rend="displayNumAndIndent">ἤλυθε δʼ ἀφνειὴν προλιπὼν Γυρτῶνα Κόρωνος</l>
					          <l n="57">Καινεΐδης, ἐσθλὸς μέν, ἑοῦ δʼ οὐ πατρὸς ἀμείνων.</l>
					          <l n="58">Καινέα γὰρ ζῶόν περ ἔτι κλείουσιν ἀοιδοὶ</l>
					          <l n="60">Κενταύροισιν ὀλέσθαι, ὅτε σφέας οἶος ἀπʼ ἄλλων</l>
					          <l n="61">ἤλασʼ ἀριστήων· οἱ δʼ ἔμπαλιν ὁρμηθέντες</l>
					          <l n="62">οὔτε μιν ἐγκλῖναι προτέρω σθένον, οὔτε δαΐξαι·</l>
					          <l n="63">ἀλλʼ ἄρρηκτος ἄκαμπτος ἐδύσετο νειόθι γαίης,</l>
					          <l n="64">θεινόμενος στιβαρῇσι καταΐγδην ἐλάτῃσιν.</l>
					          <l n="65" rend="displayNumAndIndent">ἤλυθε δʼ αὖ Μόψος Τιταρήσιος, ὃν περὶ
						πάντων</l>
					          <l n="66">Λητοΐδης ἐδίδαξε θεοπροπίας οἰωνῶν·</l>
					          <l n="67">ἠδὲ καὶ Εὐρυδάμας Κτιμένου πάις· ἄγχι δὲ λίμνης</l>
					          <l n="68">Ξυνιάδος Κτιμένην Δολοπηίδα ναιετάασκεν.</l>
					          <l rend="displayNumAndIndent">καὶ μὴν Ἄκτωρ υἷα Μενοίτιον ἐξ Ὀπόεντος</l>
					          <l n="70">ὦρσεν, ἀριστήεσσι σὺν ἀνδράσιν ὄφρα νέοιτο.</l>
					          <l rend="displayNumAndIndent">εἵπετο δʼ Εὐρυτίων τε καὶ ἀλκήεις Ἐρυβώτης,</l>
					          <l n="71">υἷες ὁ μὲν Τελέοντος, ὁ δʼ Ἴρου Ἀκτορίδαο·</l>
					          <l n="72">ἤτοι ὁ μὲν Τελέοντος ἐυκλειὴς Ἐρυβώτης,</l>
					          <l n="73">Ἴρου δʼ Εὐρυτίων. σὺν καὶ τρίτος ἦεν Ὀιλεύς,</l>
					          <l n="75">ἔξοχος ἠνορέην καὶ ἐπαΐξαι μετόπισθεν</l>
					          <l n="76">εὖ δεδαὼς δῄοισιν, ὅτε κλίνωσι φάλαγγας.</l>
					          <l rend="displayNumAndIndent">αὐτὰρ ἀπʼ Εὐβοίης Κάνθος κίε, τόν ῥα Κάνηθος</l>
					          <l n="77">πέμπεν Ἀβαντιάδης λελιημένον· οὐ μὲν ἔμελλεν</l>
					          <l n="78">νοστήσειν Κήρινθον ὑπότροπος. αισα γὰρ ἦεν</l>
					          <l n="80">αὐτὸν ὁμῶς Μόψον τε δαήμονα μαντοσυνάων</l>
					          <l n="81">πλαγχθέντας Λιβύης ἐνὶ πείρασι δῃωθῆναι,</l>
					          <l n="82">ὡς οὐκ ἀνθρώποισι κακὸν μήκιστον ἐπαυρεῖν,</l>
					          <l n="83">ὁππότε κἀκείνους Λιβύῃ ἔνι ταρχύσαντο,</l>
					          <l n="84">τόσσον ἑκὰς Κόλχων, ὅσσον τέ περ ἠελίοιο</l>
					          <l n="85">μεσσηγὺς δύσιές τε καὶ ἀντολαὶ εἰσορόωνται.</l>
					          <l rend="displayNumAndIndent">τῷ δʼ ἄρʼ ἐπὶ Κλυτίος τε καὶ Ἴφιτος
						ἠγερέθοντο,</l>
					          <l n="86">Οἰχαλίης ἐπίουροι, ἀπηνέος Εὐρύτου υἷες,</l>
					          <l n="87">Εὐρύτου, ᾧ πόρε τόξον Ἑκηβόλος· οὐδʼ ἀπόνητο</l>
					          <l n="88">δωτίνης· αὐτῷ γὰρ ἑκὼν ἐρίδηνε δοτῆρι.</l>
					          <l n="90" rend="displayNumAndIndent">τοῖσι δʼ ἐπʼ Αἰακίδαι μετεκίαθον· οὐ μὲν
						ἅμʼ ἄμφω,</l>
					          <l n="91">οὐδʼ ὁμόθεν· νόσφιν γὰρ ἀλευάμενοι κατένασθεν</l>
					          <l n="92">Αἰγίνης, ὅτε Φῶκον ἀδελφεὸν ἐξενάριξαν</l>
					          <l n="93">ἀφραδίῃ. Τελαμὼν μὲν ἐν Ἀτθίδι νάσσατο νήσῳ·</l>
					          <l n="94">Πηλεὺς δὲ Φθίῃ ἐνὶ δώματα ναῖε λιασθείς.</l>
					          <l n="95" rend="displayNumAndIndent">τοῖς δʼ ἐπὶ Κεκροπίηθεν ἀρήιος ἤλυθε
						Βούτης,</l>
					          <l n="96">παῖς ἀγαθοῦ Τελέοντος, ἐυμμελίης τε Φάληρος.</l>
					          <l n="97">Ἄλκων μιν προέηκε πατὴρ ἑός· οὐ μὲν ἔτʼ ἄλλους</l>
					          <l n="98">γήραος υἷας ἔχεν βιότοιό τε κηδεμονῆας.</l>
					          <l n="99">ἀλλά ἑ τηλύγετόν περ ὁμῶς καὶ μοῦνον ἐόντα</l>
					          <l n="100">πέμπεν, ἵνα θρασέεσσι μεταπρέποι ἡρώεσσιν.</l>
					          <l n="101">Θησέα δʼ, ὃς περὶ πάντας Ἐρεχθεΐδας ἐκέκαστο,</l>
					          <l n="102">Ταιναρίην ἀίδηλος ὑπὸ χθόνα δεσμὸς ἔρυκεν,</l>
					          <l n="103">Πειρίθῳ ἑσπόμενον κοινὴν ὁδόν· ἦ τέ κεν ἄμφω</l>
					          <l n="104">ῥηίτερον καμάτοιο τέλος πάντεσσιν ἔθεντο. <milestone n="105" unit="card"/>
					          </l>
					          <l n="105" rend="displayNumAndIndent">Τῖφυς δʼ Ἁγνιάδης Σιφαέα κάλλιπε δῆμον</l>
					          <l n="106">Θεσπιέων, ἐσθλὸς μὲν ὀρινόμενον προδαῆναι</l>
					          <l n="107">κῦμʼ ἁλὸς εὐρείης, ἐσθλὸς δʼ ἀνέμοιο θυέλλας</l>
					          <l n="108">καὶ πλόον ἠελίῳ τε καὶ ἀστέρι τεκμήρασθαι.</l>
					          <l n="109">αὐτή μιν Τριτωνὶς ἀριστήων ἐς ὅμιλον</l>
					          <l n="110">ὦρσεν Ἀθηναίη, μετὰ δʼ ἤλυθεν ἐλδομένοισιν.</l>
					          <l n="111">αὐτὴ γὰρ καὶ νῆα θοὴν κάμε· σὺν δέ οἱ Ἄργος</l>
					          <l n="112">τεῦξεν Ἀρεστορίδης κείνης ὑποθημοσύνῃσιν.</l>
					          <l n="113">τῶ καὶ πασάων προφερεστάτη ἔπλετο νηῶν,</l>
					          <l n="114">ὅσσαι ὑπʼ εἰρεσίῃσιν ἐπειρήσαντο θαλάσσης.</l>
					          <l n="115" rend="displayNumAndIndent">Φλίας δʼ αὖτʼ ἐπὶ τοῖσιν Ἀραιθυρέηθεν
						ἵκανεν,</l>
					          <l n="116">ἔνθʼ ἀφνειὸς ἔναιε Διωνύσοιο ἕκητι,</l>
					          <l n="117">πατρὸς ἑοῦ, πηγῇσιν ἐφέστιος Ἀσωποῖο.</l>
					          <l rend="displayNumAndIndent">Ἀργόθεν αὖ Ταλαὸς καὶ Ἀρήιος, υἷε Βίαντος,</l>
					          <l n="118">ἤλυθον ἴφθιμός τε Λεώδοκος, οὓς τέκε Πηρὼ</l>
					          <l n="120">Νηληίς· τῆς δʼ ἀμφὶ δύην ἐμόγησε βαρεῖαν</l>
					          <l n="121">Αἰολίδης σταθμοῖσιν ἐν Ἰφίκλοιο Μελάμπους.</l>
					          <l rend="displayNumAndIndent">οὐδὲ μὲν οὐδὲ βίην κρατερόφρονος Ἡρακλῆος</l>
					          <l n="122">πευθόμεθʼ Αἰσονίδαο λιλαιομένου ἀθερίξαι.</l>
					          <l n="123">ἀλλʼ ἐπεὶ ἄιε βάξιν ἀγειρομένων ἡρώων,</l>
					          <l n="125">νεῖον ἀπʼ Ἀρκαδίης Λυρκήιον Ἄργος ἀμείψας</l>
					          <l n="126">τὴν ὁδόν, ᾗ ζωὸν φέρε κάπριον, ὅς ῥʼ ἐνὶ βήσσῃς</l>
					          <l n="127">φέρβετο Λαμπείης, Ἐρυμάνθιον ἂμ μέγα τῖφος,</l>
					          <l n="128">τὸν μὲν ἐνὶ πρώτῃσι Μυκηναίων ἀγορῇσιν</l>
					          <l n="129">δεσμοῖς ἰλλόμενον μεγάλων ἀπεθήκατο νώτων·</l>
					          <l n="130">αὐτὸς δʼ ᾗ ἰότητι παρὲκ νόον Εὐρυσθῆος</l>
					          <l n="131">ὡρμήθη· σὺν καί οἱ Ὕλας κίεν, ἐσθλὸς ὀπάων,</l>
					          <l n="132">πρωθήβης, ἰῶν τε φορεὺς φύλακός τε βιοῖο.</l>
					          <l rend="displayNumAndIndent">τῷ δʼ ἐπὶ δὴ θείοιο κίεν Δαναοῖο γενέθλη,</l>
					          <l n="133">Ναύπλιος. ἦ γὰρ ἔην Κλυτονήου Ναυβολίδαο·</l>
					          <l n="135">Ναύβολος αὖ Λέρνου· Λέρνον γε μὲν ἴδμεν ἐόντα</l>
					          <l n="136">Προίτου Ναυπλιάδαο· Ποσειδάωνι δὲ κούρη.</l>
					          <l n="137">πρίν ποτʼ Ἀμυμώνη Δαναῒς τέκεν εὐνηθεῖσα</l>
					          <l n="138">Ναύπλιον, ὃς περὶ πάντας ἐκαίνυτο ναυτιλίῃσιν.</l>
					          <l rend="displayNumAndIndent">Ἴδμων δʼ ὑστάτιος μετεκίαθεν, ὅσσοι ἔναιον</l>
					          <l n="140">Ἄργος, ἐπεὶ δεδαὼς τὸν ἑὸν μόρον οἰωνοῖσιν</l>
					          <l n="141">ἤιε, μή οἱ δῆμος ἐυκλείης ἀγάσαιτο.</l>
					          <l n="142">οὐ μὲν ὅγʼ ἦεν Ἄβαντος ἐτήτυμον, ἀλλά μιν αὐτὸς</l>
					          <l n="143">γείνατο κυδαλίμοις ἐναρίθμιον Αἰολίδῃσιν</l>
					          <l n="144">Λητοΐδης· αὐτὸς δὲ θεοπροπίας ἐδίδαξεν</l>
					          <l n="145">οἰωνούς τʼ ἀλέγειν ἠδʼ ἔμπυρα σήματʼ ἰδέσθαι.</l>
					          <l rend="displayNumAndIndent">καὶ μὴν Αἰτωλὶς κρατερὸν Πολυδεύκεα Λήδη</l>
					          <l n="146">Κάστορά τʼ ὠκυπόδων ὦρσεν δεδαημένον ἵππων</l>
					          <l n="147">Σπάρτηθεν· τοὺς δʼ ἥγε δόμοις ἔνι Τυνδαρέοιο</l>
					          <l n="148">τηλυγέτους ὠδῖνι μιῇ τέκεν· οὐδʼ ἀπίθησεν</l>
					          <l n="150">νισσομένοις· Ζηνὸς γὰρ ἐπάξια μήδετο λέκτρων.</l>
					          <l rend="displayNumAndIndent">οἵ τʼ Ἀφαρητιάδαι Λυγκεὺς καὶ ὑπέρβιος Ἴδας</l>
					          <l n="151">Ἀρήνηθεν ἔβαν, μεγάλῃ περιθαρσέες ἀλκῇ</l>
					          <l n="152">ἀμφότεροι· Λυγκεὺς δὲ καὶ ὀξυτάτοις ἐκέκαστο</l>
					          <l n="153">ὄμμασιν, εἰ ἐτεόν γε πέλει κλέος, ἀνέρα κεῖνον</l>
					          <l n="155">ῥηιδίως καὶ νέρθε κατὰ χθονὸς αὐγάζεσθαι.</l>
					          <milestone n="156" unit="card"/>
					          <l rend="displayNumAndIndent">σὺν δὲ Περικλύμενος Νηλήιος ὦρτο νέεσθαι,</l>
					          <l n="156">πρεσβύτατος παίδων, ὅσσοι Πύλῳ ἐξεγένοντο</l>
					          <l n="157">Νηλῆος θείοιο· Ποσειδάων δέ οἱ ἀλκὴν</l>
					          <l n="158">δῶκεν ἀπειρεσίην ἠδʼ ὅττι κεν ἀρήσαιτο</l>
					          <l n="160">μαρνάμενος, τὸ πέλεσθαι ἐνὶ ξυνοχῇ πολέμοιο.</l>
					          <l rend="displayNumAndIndent">καὶ μὴν Ἀμφιδάμας Κηφεύς τʼ ἴσαν Ἀρκαδίηθεν,</l>
					          <l n="161">οἳ Τεγέην καὶ κλῆρον Ἀφειδάντειον ἔναιον,</l>
					          <l n="162">υἷε δύω Ἀλεοῦ· τρίτατός γε μὲν ἕσπετʼ ἰοῦσιν</l>
					          <l n="163">Ἀγκαῖος, τὸν μέν ῥα πατὴρ Λυκόοργος ἔπεμπεν,</l>
					          <l n="165">τῶν ἄμφω γνωτὸς προγενέστερος. ἀλλʼ ὁ μὲν ἤδη</l>
					          <l n="166">γηράσκοντʼ Ἀλεὸν λίπετʼ ἂμ πόλιν ὄφρα κομίζοι,</l>
					          <l n="167">παῖδα δʼ ἑὸν σφετέροισι κασιγνήτοισιν ὄπασσεν.</l>
					          <l n="168">βῆ δʼ ὅγε Μαιναλίης ἄρκτου δέρος, ἀμφίτομόν τε</l>
					          <l n="169">δεξιτερῇ πάλλων πέλεκυν μέγαν. ἔντεα γάρ οἱ</l>
					          <l n="170">πατροπάτωρ Ἀλεὸς μυχάτῃ ἐνέκρυψε καλιῇ,</l>
					          <l n="171">αἴ κέν πως ἔτι καὶ τὸν ἐρητύσειε νέεσθαι.</l>
					          <l rend="displayNumAndIndent">βῆ δὲ καὶ Αὐγείης, ὃν δὴ φάτις Ἠελίοιο</l>
					          <l n="172">ἔμμεναι· Ἠλείοισι δʼ ὅγʼ ἀνδράσιν ἐμβασίλευεν,</l>
					          <l n="173">ὄλβῳ κυδιόων· μέγα δʼ ἵετο Κολχίδα γαῖαν</l>
					          <l n="175">αὐτόν??τʼ Αἰήτην ἰδέειν σημάντορα Κόλχων.</l>
					          <l rend="displayNumAndIndent">Ἀστέριος δὲ καὶ Ἀμφίων Ὑπερασίου υἷες</l>
					          <l n="176">Πελλήνης ἀφίκανον Ἀχαιίδος, ἥν ποτε Πέλλης</l>
					          <l n="177">πατροπάτωρ ἐπόλισσεν ἐπʼ ὀφρύσιν Αἰγιαλοῖο.</l>
					          <l rend="displayNumAndIndent">Ταίναρον αὖτʼ ἐπὶ τοῖσι λιπὼν Εὔφημος ἵκανεν,</l>
					          <l n="180">τόν ῥα Ποσειδάωνι ποδωκηέστατον ἄλλων</l>
					          <l n="181">Εὐρώπη Υιτυοῖο μεγασθενέος τέκε κούρη.</l>
					          <l n="182">κεῖνος ἀνὴρ καὶ πόντου ἐπὶ γλαυκοῖο θέεσκεν</l>
					          <l n="183">οἴδματος, οὐδὲ θοοὺς βάπτεν πόδας, ἀλλʼ ὅσον ἄκροις</l>
					          <l n="184">ἴχνεσι τεγγόμενος διερῇ πεφόρητο κελεύθῳ.</l>
					          <l n="185" rend="displayNumAndIndent">καὶ δʼ ἄλλω δύο παῖδε Ποσειδάωνος
						ἵκοντο·</l>
					          <l n="186">ἤτοι ὁ μὲν πτολίεθρον ἀγαυοῦ Μιλήτοιο</l>
					          <l n="187">νοσφισθεὶς Ἐργῖνος, ὁ δʼ Ἰμβρασίης ἕδος Ἥρης,</l>
					          <l n="188">παρθενίην, Ἀγκαῖος ὑπέρβιος· ἴστορε δʼ ἄμφω</l>
					          <l n="189">ἠμὲν ναυτιλίης ἠδʼ ἄρεος εὐχετόωντο.</l>
					          <l n="190" rend="displayNumAndIndent">Οἰνεΐδης δʼ ἐπὶ τοῖσιν ἀφορμηθεὶς
						Καλυδῶνος</l>
					          <l n="191">ἀλκήεις Μελέαγρος ἀνήλυθε, Λαοκόων τε,</l>
					          <l n="192">Λαοκόων Οἰνῆος ἀδελφεός, οὐ μὲν ἰῆς γε</l>
					          <l n="193">μητέρος· ἀλλά ἑ θῆσσα γυνὴ τέκε· τὸν μὲν ἄρʼ Οἰνεὺς</l>
					          <l n="194">ἤδη γηραλέον κοσμήτορα παιδὸς ἴαλλεν·</l>
					          <l n="195">ὧδʼ ἔτι κουρίζων περιθαρσέα δῦνεν ὅμιλον</l>
					          <l n="196">ἡρώων. τοῦ δʼ οὔτινʼ ὑπέρτερον ἄλλον ὀίω,</l>
					          <l n="197">νόσφιν γʼ Ἡρακλῆος, ἐπελθέμεν, εἴ κʼ ἔτι μοῦνον</l>
					          <l n="198">αὖθι μένων λυκάβαντα μετετράφη Αἰτωλοῖσιν.</l>
					          <l n="199">καὶ μήν οἱ μήτρως αὐτὴν ὁδόν, εὖ μὲν ἄκοντι,</l>
					          <l n="200">εὖ δὲ καὶ ἐν σταδίῃ δεδαημένος ἀντιφέρεσθαι,</l>
					          <l n="201">Θεστιάδης Ἴφικλος ἐφωμάρτησε κιόντι.</l>
					          <l rend="displayNumAndIndent">σὺν δὲ Παλαιμόνιος Λέρνου πάις Ὠλενίοιο,</l>
					          <l n="202">Λέρνου ἐπίκλησιν, γενεήν γε μὲν Ἡφαίστοιο·</l>
					          <l n="203">τούνεκʼ ἔην πόδα σιφλός· ἀτὰρ δέμας οὔ κέ τις ἔτλη</l>
					          <l n="205">ἠνορέην τʼ ὀνόσασθαι, ὃ καὶ μεταρίθμιος ἦεν</l>
					          <l n="206">πᾶσιν ἀριστήεσσιν, Ἰήσονι κῦδος ἀέξων. <milestone n="207" unit="card"/>
					          </l>
					          <l rend="displayNumAndIndent">ἐκ δʼ ἄρα Φωκήων κίεν Ἴφιτος Ὀρνυτίδαο</l>
					          <l n="207">Ναυβόλου ἐκγεγαώς· ξεῖνος δέ οἱ ἔσκε πάροιθεν,</l>
					          <l n="208">ἦμος ἔβη Πυθώδε θεοπροπίας ἐρεείνων</l>
					          <l n="210">ναυτιλίης· τόθι γάρ μιν ἑοῖς ὑπέδεκτο δόμοισιν.</l>
					          <l rend="displayNumAndIndent">Ζήτης αὖ Κάλαΐς τε Βορήιοι υἷες ἵκοντο,</l>
					          <l n="211">οὕς ποτʼ Ἐρεχθηὶς Βορέῃ τέκεν Ὠρείθυια</l>
					          <l n="212">ἐσχατιῇ Θρῄκης δυσχειμέρου· ἔνθʼ ἄρα τήνγε</l>
					          <l n="213">Θρηίκιος Βορέης ἀνερέψατο Κεκροπίηθεν</l>
					          <l n="215">Ἰλισσοῦ προπάροιθε χορῷ ἔνι δινεύουσαν.</l>
					          <l n="216">καί μιν ἄγων ἕκαθεν, Σαρπηδονίην ὅθι πέτρην</l>
					          <l n="217">κλείουσιν, ποταμοῖο παρὰ ῥόον Ἐργίνοιο,</l>
					          <l n="218">λυγαίοις ἐδάμασσε περὶ νεφέεσσι καλύψας.</l>
					          <l n="219">τὼ μὲν ἐπʼ ἀκροτάτοισι ποδῶν ἑκάτερθεν ἐρεμνὰς</l>
					          <l n="220">σεῖον ἀειρομένω πτέρυγας, μέγα θάμβος ἰδέσθαι,</l>
					          <l n="221">χρυσείαις φολίδεσσι διαυγέας· ἀμφὶ δὲ νώτοις</l>
					          <l n="222">κράατος ἐξ ὑπάτοιο καὶ αὐχένος ἔνθα καὶ ἔνθα</l>
					          <l n="223">κυάνεαι δονέοντο μετὰ πνοιῇσιν ἔθειραι.</l>
					          <l rend="displayNumAndIndent">οὐδὲ μὲν οὐδʼ αὐτοῖο πάις μενέαινεν Ἄκαστος</l>
					          <l n="225">ἰφθίμου Πελίαο δόμοις ἔνι πατρὸς ἑῆος</l>
					          <l n="226">μιμνάζειν, Ἄργος τε θεᾶς ὑποεργὸς Ἀθήνης·</l>
					          <l n="227">ἀλλʼ ἄρα καὶ τὼ μέλλον ἐνικρινθῆναι ὁμίλῳ.</l>
					          <l rend="displayNumAndIndent">τόσσοι ἄρʼ Αἰσονίδῃ συμμήστορες ἠγερέθοντο.</l>
					          <l n="228">τοὺς μὲν ἀριστῆας Μινύας περιναιετάοντες</l>
					          <l n="230">κίκλησκον μάλα πάντας, ἐπεὶ Μινύαο θυγατρῶν</l>
					          <l n="231">οἱ πλεῖστοι καὶ ἄριστοι ἀφʼ αἵματος εὐχετόωντο</l>
					          <l n="232">ἔμμεναι· ὧς δὲ καὶ αὐτὸν Ἰήσονα γείνατο μήτηρ</l>
					          <l n="233">Ἀλκιμέδη, Κλυμένης Μινυηίδος ἐκγεγαυῖα.</l>
					          <l rend="displayNumAndIndent">αὐτὰρ ἐπεὶ δμώεσσιν ἐπαρτέα πάντʼ ἐτέτυκτο,</l>
					          <l n="235">ὅσσα περ ἐντύνονται ἐπαρτέες ἔνδοθι νῆες,</l>
					          <l n="236">εὖτʼ ἂν ἄγῃ χρέος ἄνδρας ὑπεὶρ ἅλα ναυτίλλεσθαι,</l>
					          <l n="237">δὴ τότʼ ἴσαν μετὰ νῆα διʼ ἄστεος, ἔνθα περ ἀκταὶ</l>
					          <l n="238">κλείονται Παγασαὶ Μαγνήτιδες· ἀμφὶ δὲ λαῶν</l>
					          <l n="239">πληθὺς σπερχομένων ἄμυδις θέεν· οἱ δὲ φαεινοὶ</l>
					          <l n="240">ἀστέρες ὣς νεφέεσσι μετέπρεπον· ὧδε δʼ ἕκαστος</l>
					          <l n="241">ἔννεπεν εἰσορόων σὺν τεύχεσιν ἀίσσοντας·</l>
					          <l rend="displayNumAndIndent">‘Ζεῦ ἄνα, τίς Πελίαο νόος; πόθι τόσσον ὅμιλον</l>
					          <l n="242">ἡρώων γαίης Παναχαιίδος ἔκτοθι βάλλει;</l>
					          <l n="243">αὐτῆμάρ κε δόμους ὀλοῷ πυρὶ δῃώσειαν</l>
					          <l n="245">Αἰήτεω, ὅτε μή σφιν ἑκὼν δέρος ἐγγυαλίξῃ.</l>
					          <l n="246">ἀλλʼ οὐ φυκτὰ κέλευθα, πόνος δʼ ἄπρηκτος ἰοῦσιν.’</l>
					          <l rend="displayNumAndIndent">ὧς φάσαν ἔνθα καὶ ἔνθα κατὰ πτόλιν· αἱ δὲ
						γυναῖκες</l>
					          <l n="247">πολλὰ μάλʼ ἀθανάτοισιν ἐς αἰθέρα χεῖρας ἄειρον,</l>
					          <l n="248">εὐχόμεναι νόστοιο τέλος θυμηδὲς ὀπάσσαι.</l>
					          <l n="250">ἄλλη δʼ εἰς ἑτέρην ὀλοφύρετο δακρυχέουσα·</l>
					          <l rend="displayNumAndIndent">‘δειλὴ Ἀλκιμέδη, καὶ σοὶ κακὸν ὀφέ περ ἔμπης</l>
					          <l n="251">ἤλυθεν, οὐδʼ ἐτέλεσσας ἐπʼ ἀγλαΐῃ βιότοιο.</l>
					          <l n="252">Αἴσων αὖ μέγα δή τι δυσάμμορος. ἦ τέ οἱ ἦεν</l>
					          <l n="253">βέλτερον, εἰ τὸ πάροιθεν ἐνὶ κτερέεσσιν ἐλυσθεὶς</l>
					          <l n="255">νειόθι γαίης κεῖτο, κακῶν ἔτι νῆις ἀέθλων.</l>
					          <l n="256">ὡς ὄφελεν καὶ Φρίξον, ὅτʼ ὤλετο παρθένος Ἕλλη,</l>
					          <l n="257">κῦμα μέλαν κριῷ ἅμʼ ἐπικλύσαι· ἀλλὰ καὶ αὐδὴν</l>
					          <l n="258">ἀνδρομέην προέηκε κακὸν τέρας, ὥς κεν ἀνίας</l>
					          <l n="259">Ἀλκιμέδῃ μετόπισθε καὶ ἄλγεα μυρία θείη.’</l>
					          <milestone n="260" unit="card"/>
					          <l n="260" rend="displayNumAndIndent">αἱ μὲν ἄρʼ ὧς ἀγόρευον ἐπὶ προμολῇσι
						κιόντων.</l>
					          <l n="261">ἤδη δὲ δμῶές τε πολεῖς δμωαί τʼ ἀγέροντο·</l>
					          <l n="262">μήτηρ δʼ ἀμφʼ αὐτὸν βεβολημένη. ὀξὺ δʼ ἑκάστην</l>
					          <l n="263">δῦνεν ἄχος· σὺν δέ σφι πατὴρ ὀλοῷ ὑπὸ γήραι</l>
					          <l n="264">ἐντυπὰς ἐν λεχέεσσι καλυψάμενος γοάασκεν.</l>
					          <l n="265">αὐτὰρ ὁ τῶν μὲν ἔπειτα κατεπρήυνεν ἀνίας</l>
					          <l n="266">θαρσύνων, δμώεσσι δʼ ἀρήια τεύχεʼ ἀείρειν</l>
					          <l n="267">πέφραδεν· οἱ δέ τε σῖγα κατηφέες ἠείροντο.</l>
					          <l n="268">μήτηρ δʼ ὡς τὰ πρῶτʼ ἐπεχεύατο πήχεε παιδί,</l>
					          <l n="269">ὧς ἔχετο κλαίουσʼ ἀδινώτερον, ἠύτε κούρη</l>
					          <l n="270">οἰόθεν ἀσπασίως πολιὴν τροφὸν ἀμφιπεσοῦσα</l>
					          <l n="271">μύρεται, ᾗ οὐκ εἰσὶν ἔτʼ ἄλλοι κηδεμονῆες,</l>
					          <l n="272">ἀλλʼ ὑπὸ μητρυιῇ βίοτον βαρὺν ἡγηλάζει·</l>
					          <l n="273">καί ἑ νέον πολέεσσιν ὀνείδεσιν ἐστυφέλιξεν,</l>
					          <l n="274">τῇ δέ τʼ ὀδυρομένῃ δέδεται κέαρ ἔνδοθεν ἄτῃ,</l>
					          <l n="275">οὐδʼ ἔχει ἐκφλύξαι τόσσον γόον, ὅσσον ὀρεχθεῖ·</l>
					          <l n="276">ὧς ἀδινὸν κλαίεσκεν ἑὸν παῖδʼ ἀγκὰς ἔχουσα</l>
					          <l n="277">Ἀλκιμέδη, καὶ τοῖον ἔπος φάτο κηδοσύνῃσιν·</l>
					          <l rend="displayNumAndIndent">‘αἴθʼ ὄφελον κεῖνʼ ἦμαρ, ὅτʼ ἐξειπόντος ἄκουσα</l>
					          <l n="278">δειλὴ ἐγὼ Πελίαο κακὴν βασιλῆος ἐφετμήν,</l>
					          <l n="280">αὐτίκʼ ἀπὸ ψυχὴν μεθέμεν, κηδέων τε λαθέσθαι,</l>
					          <l n="281">ὄφρʼ αὐτός με τεῇσι φίλαις ταρχύσαο χερσίν,</l>
					          <l n="282">τέκνον ἐμόν· τὸ γὰρ οἶον ἔην ἔτι λοιπὸν ἐέλδωρ</l>
					          <l n="283">ἐκ σέθεν, ἄλλα δὲ πάντα πάλαι θρεπτήρια πέσσω.</l>
					          <l n="284">νῦν γε μὲν ἡ τὸ πάροιθεν Ἀχαιιάδεσσιν ἀγητὴ</l>
					          <l n="285">δμωὶς ὅπως κενεοῖσι λελείψομαι ἐν μεγάροισιν,</l>
					          <l n="286">σεῖο πόθῳ μινύθουσα δυσάμμορος, ᾧ ἔπι πολλὴν</l>
					          <l n="287">ἀγλαΐην καὶ κῦδος ἔχον πάρος, ᾧ ἔπι μούνῳ</l>
					          <l n="288">μίτρην πρῶτον ἔλυσα καὶ ὕστατον. ἔξοχα γάρ μοι</l>
					          <l n="289">Εἰλείθυια θεὰ πολέος ἐμέγηρε τόκοιο.</l>
					          <l n="290">ᾤ μοι ἐμῆς ἄτης· τὸ μὲν οὐδʼ ὅσον, οὐδʼ ἐν ὀνείρῳ</l>
					          <l n="291">ὠισάμην, εἰ Φρίξος ἐμοὶ κακὸν ἔσσετʼ ἀλύξας.’</l>
					          <l rend="displayNumAndIndent">ὧς ἥγε στενάχουσα κινύρετο· ταὶ δὲ γυναῖκες</l>
					          <l n="292">ἀμφίπολοι γοάασκον ἐπισταδόν· αὐτὰρ ὁ τήνγε</l>
					          <l n="293">μειλιχίοις ἐπέεσσι παρηγορέων προσέειπεν·</l>
					          <l n="295" rend="displayNumAndIndent">‘μή μοι λευγαλέας ἐνιβάλλεο, μῆτερ,
						ἀνίας</l>
					          <l n="296">ὧδε λίην, ἐπεὶ οὐ μὲν ἐρητύσεις κακότητος</l>
					          <l n="297">δάκρυσιν, ἀλλʼ ἔτι κεν καὶ ἐπʼ ἄλγεσιν ἄλγος ἄροιο.</l>
					          <l n="298">πήματα γάρ τʼ ἀίδηλα θεοὶ θνητοῖσι ϝέμουσιν,</l>
					          <l n="299">τῶν μοῖραν κατὰ θυμὸν ἀνιάζουσά περ ἔμπης</l>
					          <l n="300">τλῆθι φέρειν· θάρσει δὲ συνημοσύνῃσιν Ἀθήνης,</l>
					          <l n="301">ἠδὲ θεοπροπίοισιν, ἐπεὶ μάλα δεξιὰ Φοῖβος</l>
					          <l n="302">ἔχρη, ἀτὰρ μετέπειτά γʼ ἀριστήων ἐπαρωγῇ.</l>
					          <l n="303">ἀλλὰ σὺ μὲν νῦν αὖθι μετʼ ἀμφιπόλοισιν ἕκηλος</l>
					          <l n="304">μίμνε δόμοις, μηδʼ ὄρνις ἀεικελίη πέλε νηί·</l>
					          <l n="305">κεῖσε δʼ ὁμαρτήσουσιν ἔται δμῶές τε κιόντι.’</l>
					          <l rend="displayNumAndIndent">ἦ, καὶ ὁ μὲν προτέρωσε δόμων ἐξῶρτο νέεσθαι.</l>
					          <l n="306">οἷος δʼ ἐκ νηοῖο θυώδεος εἶσιν Ἀπόλλων</l>
					          <l n="307">δῆλον ἀνʼ ἠγαθέην, ἠὲ Κλάρον, ἢ ὅγε Πυθώ,</l>
					          <l n="308">ἢ Αυκίην εὐρεῖαν, ἐπὶ Ξάνθοιο ῥοῇσιν,</l>
					          <l n="310">τοῖος ἀνὰ πληθὺν δήμου κίεν· ὦρτο δʼ ἀυτὴ</l>
					          <l n="311">κεκλομένων ἄμυδις. τῷ δὲ ξύμβλητο γεραιὴ</l>
					          <l n="312">Ἰφιὰς Ἀρτέμιδος πολιηόχου ἀρήτειρα,</l>
					          <l n="313">καί μιν δεξιτερῆς χειρὸς κύσεν, οὐδέ τι φάσθαι</l>
					          <l n="314">ἔμπης ἱεμένη δύνατο, προθέοντος ὁμίλου·</l>
					          <l n="315">ἀλλʼ ἡ μὲν λίπετʼ αὖθι παρακλιδόν, οἷα γεραιὴ</l>
					          <l n="316">ὁπλοτέρων, ὁ δὲ πολλὸν ἀποπλαγχθεὶς ἐλιάσθη.</l>
					          <milestone n="317" unit="card"/>
					          <l rend="displayNumAndIndent">αὐτὰρ ἐπεί ῥα πόληος ἐυδμήτους λίπʼ ἀγυιάς,</l>
					          <l n="317">ἀκτὴν δʼ ἵκανεν Παγασηίδα, τῇ μιν ἑταῖροι</l>
					          <l n="318">δειδέχατʼ, Ἀργῴῃ ἄμυδις παρὰ νηὶ μένοντες.</l>
					          <l n="320">στῆ δʼ ἄρʼ ἐπὶ προμολῇς· οἱ δʼ ἀντίοι ἠγερέθοντο.</l>
					          <l n="321">ἐς δʼ ἐνόησαν Ἄκαστον ὁμῶς Ἄργον τε πόληος</l>
					          <l n="322">νόσφι καταβλώσκοντας, ἐθάμβησαν δʼ ἐσιδόντες</l>
					          <l n="323">πασσυδίῃ Πελίαο παρὲκ νόον ἰθύοντας.</l>
					          <l n="324">δέρμα δʼ ὁ μὲν ταύροιο ποδηνεκὲς ἀμφέχετʼ ὤμους</l>
					          <l n="325">Ἄργος Ἀρεστορίδης λάχνῃ μέλαν· αὐτὰρ ὁ καλὴν</l>
					          <l n="326">δίπλακα, τήν οἱ ὄπασσε κασιγνήτη Πελόπεια.</l>
					          <l n="327">ἀλλʼ ἔμπης τὼ μέν τε διεξερέεσθαι ἕκαστα</l>
					          <l n="328">ἔσχετο· τοὺς δʼ ἀγορήνδε συνεδριάασθαι ἄνωγεν.</l>
					          <l n="329">αὐτοῦ δʼ ἰλλομένοις ἐπὶ λαίφεσιν, ἠδὲ καὶ ἱστῷ</l>
					          <l n="330">κεκλιμένῳ μάλα πάντες ἐπισχερὼ ἑδριόωντο.</l>
					          <l n="331">τοῖσιν δʼ Αἴσονος υἱὸς ἐυφρονέων μετέειπεν·</l>
					          <l rend="displayNumAndIndent">‘ἄλλα μὲν ὅσσα τε νηὶ ἐφοπλίσσασθαι ἔοικεν</l>
					          <l n="332">--πάντα γὰρ εὖ κατὰ κόσμον--ἐπαρτέα κεῖται ἰοῦσιν.</l>
					          <l n="333">τῶ οὐκ ἂν δηναιὸν ἐχοίμεθα τοῖο ἕκητι</l>
					          <l n="335">ναυτιλίης, ὅτε μοῦνον ἐπιπνεύσουσιν ἀῆται.</l>
					          <l n="336">ἀλλά, φίλοι,--ξυνὸς γὰρ ἐς Ἑλλάδα νόστος ὀπίσσω,</l>
					          <l n="337">ξυναὶ δʼ ἄμμι πέλονται ἐς Αἰήταο κέλευθοι--</l>
					          <l n="338">τούνεκα νῦν τὸν ἄριστον ἀφειδήσαντες ἕλεσθε</l>
					          <l n="339">ὄρχαμον ἡμείων, ᾧ κεν τὰ ἕκαστα μέλοιτο,</l>
					          <l n="340">νείκεα συνθεσίας τε μετὰ ξείνοισι βαλέσθαι.’</l>
					          <l rend="displayNumAndIndent">ὧς φάτο· πάπτηναν δὲ νέοι θρασὺν Ἡρακλῆα</l>
					          <l n="341">ἥμενον ἐν μέσσοισι· μιῇ δέ ἑ πάντες ἀυτῇ</l>
					          <l n="342">σημαίνειν ἐπέτελλον· ὁ δʼ αὐτόθεν, ἔνθα περ ἧστο,</l>
					          <l n="343">δεξιτερὴν ἀνὰ χεῖρα τανύσσατο φώνησέν τε·</l>
					          <l n="345" rend="displayNumAndIndent">‘μήτις ἐμοὶ τόδε κῦδος ὀπαζέτω. οὐ γὰρ
						ἔγωγε</l>
					          <l n="346">πείσομαι· ὥστε καὶ ἄλλον ἀναστήσεσθαι ἐρύξω.</l>
					          <l n="347">αὐτός, ὅτις ξυνάγειρε, καὶ ἀρχεύοι ὁμάδοιο.’</l>
					          <l rend="displayNumAndIndent">ἦ ῥα μέγα φρονέων, ἐπὶ δʼ ᾔνεον, ὡς ἐκέλευεν</l>
					          <l n="348">Ἡρακλέης· ἀνὰ δʼ αὐτὸς ἀρήιος ὤρνυτʼ Ἰήσων</l>
					          <l n="350">γηθόσυνος, καὶ τοῖα λιλαιομένοις ἀγόρευεν·</l>
					          <l rend="displayNumAndIndent">‘εἰ μὲν δή μοι κῦδος ἐπιτρωπᾶτε μέλεσθαι,</l>
					          <l n="351">μηκέτʼ ἔπειθʼ, ὡς καὶ πρίν, ἐρητύοιτο κέλευθα.</l>
					          <l n="352">νῦν γε μὲν ἤδη Φοῖβον ἀρεσσάμενοι θυέεσσιν</l>
					          <l n="353">δαῖτʼ ἐντυνώμεσθα παρασχεδόν. ὄφρα δʼ ἴωσιν</l>
					          <l n="355">δμῶες ἐμοὶ σταθμῶν σημάντορες, οἷσι μέμηλεν</l>
					          <l n="356">δεῦρο βόας ἀγέληθεν ἐὺ κρίναντας ἐλάσσαι,</l>
					          <l n="357">τόφρα κε νῆʼ ἐρύσαιμεν ἔσω ἁλός, ὅπλα δὲ πάντα</l>
					          <l n="358">ἐνθέμενοι πεπάλαχθε κατὰ κληῖδας ἐρετμά.</l>
					          <l n="359">τείως δʼ αὖ καὶ βωμὸν ἐπάκτιον Ἐμβασίοιο</l>
					          <l n="360">θείομεν Ἀπόλλωνος, ὅ μοι χρείων ὑπέδεκτο</l>
					          <l n="361">σημανέειν δείξειν τε πόρους ἁλός, εἴ κε θυηλαῖς</l>
					          <l n="362">οὗ ἕθεν ἐξάρχωμαι ἀεθλεύων βασιλῆι.’</l>
					          <l rend="displayNumAndIndent">η ῥα, καὶ εἰς ἔργον πρῶτος τράπεθ̓· οἱ δʼ
						ἐπανέσταν</l>
					          <l n="363">πειθόμενοι· ἀπὸ δʼ εἵματʼ ἐπήτριμα νηήσαντο</l>
					          <l n="365">λείῳ ἐπὶ πλαταμῶνι, τὸν οὐκ ἐπέβαλλε θάλασσα</l>
					          <l n="366">κύμασι, χειμερίη δὲ πάλαι ἀποέκλυσεν ἅλμη.</l>
					          <l n="367">νῆα δʼ ἐπικρατέως Ἄργου ὑποθημοσύνῃσιν</l>
					          <l n="368">ἔζωσαν πάμπρωτον ἐυστρεφεῖ ἔνδοθεν ὅπλῳ</l>
					          <l n="369">τεινάμενοι ἑκάτερθεν, ἵνʼ εὖ ἀραροίατο γόμφοις</l>
					          <l n="370">δούρατα καὶ ῥοθίοιο βίην ἔχοι ἀντιόωσαν.</l>
					          <l n="371">σκάπτον δʼ αἶψα κατʼ εὖρος ὅσον περιβάλλετο χῶρον,</l>
					          <l n="372">ἠδὲ κατὰ πρῴραν εἴσω ἁλὸς ὁσσάτιόν περ</l>
					          <l n="373">ἑλκομένη χείρεσσιν ἐπιδραμέεσθαι ἔμελλεν.</l>
					          <l n="374">αἰεὶ δὲ προτέρω χθαμαλώτερον ἐξελάχαινον</l>
					          <l n="375">στείρης, ἐν δʼ ὁλκῷ ξεστὰς στορέσαντο φάλαγγας·</l>
					          <l n="376">τὴν δὲ κατάντη κλῖναν ἐπὶ πρώτῃσι φάλαγξιν,</l>
					          <l n="377">ὥς κεν ὀλισθαίνουσα διʼ αὐτάων φορέοιτο.</l>
					          <l n="378">ὕψι δʼ ἄρʼ ἔνθα καὶ ἔνθα μεταστρέψαντες ἐρετμὰ</l>
					          <l n="379">πήχυιον προύχοντα περὶ σκαλμοῖσιν ἔδησαν.</l>
					          <l n="380">τῶν δʼ ἐναμοιβαδὶς αὐτοὶ ἐνέσταθεν ἀμφοτέρωθεν,</l>
					          <l n="381">στέρνα θʼ ὁμοῦ καὶ χεῖρας ἐπήλασαν. ἐν δʼ ἄρα Τῖφυς</l>
					          <l n="382">βήσαθʼ, ἵνʼ ὀτρύνειε νέους κατὰ καιρὸν ἐρύσσαι·</l>
					          <l n="383">κεκλόμενος δʼ ἤυσε μάλα μέγα· τοὶ δὲ παρᾶσσον</l>
					          <l n="384">ᾧ κράτεϊ βρίσαντες ἰῇ στυφέλιξαν ἐρωῇ</l>
					          <l n="385">νειόθεν ἐξ ἕδρης, ἐπὶ δʼ ἐρρώσαντο πόδεσσιν</l>
					          <l n="386">προπροβιαζόμενοι· ἡ δʼ ἕσπετο Πηλιὰς Ἀργὼ</l>
					          <l n="387">ῥίμφα μάλʼ· οἱ δʼ ἑκάτερθεν ἐπίαχον ἀίσσοντες.</l>
					          <l n="388">αἱ δʼ ἄρʼ ὑπὸ τρόπιδι στιβαρῇ στενάχοντο φάλαγγες</l>
					          <l n="389">τριβόμεναι περὶ δέ σφιν ἀιδνὴ κήκιε λιγνὺς</l>
					          <l n="390">βριθοσύνῃ, κατόλισθε δʼ ἔσω ἁλός· οἱ δέ μιν αὖθι</l>
					          <l n="391">ἂψ ἀνασειράζοντες ἔχον προτέρωσε κιοῦσαν.</l>
					          <l n="392">σκαλμοῖς δʼ ἀμφὶς ἐρετμὰ κατήρτυον· ἐν δέ οἱ ἱστὸν</l>
					          <l n="393">λαίφεά τʼ εὐποίητα καὶ ἁρμαλιὴν ἐβάλοντο.</l>
					          <milestone n="394" unit="card"/>
					          <l rend="displayNumAndIndent">αὐτὰρ ἐπεὶ τὰ ἕκαστα περιφραδέως ἀλέγυναν,</l>
					          <l n="395">κληῖδας μὲν πρῶτα πάλῳ διεμοιρήσαντο,</l>
					          <l n="396">ἄνδρʼ ἐντυναμένω δοιὼ μίαν· ἐκ δʼ ἄρα μέσσην</l>
					          <l n="397">ᾕρεον Ἡρακλῆι καὶ ἡρώων ἄτερ ἄλλων</l>
					          <l n="398">Ἀγκαίῳ, Τεγέης ὅς ῥα πτολίεθρον ἔναιεν.</l>
					          <l n="399">τοῖς μέσσην οἴοισιν ἀπὸ κληῖδα λίποντο</l>
					          <l n="400">αὔτως, οὔτι πάλῳ· ἐπὶ δʼ ἔτρεπον αἰνήσαντες</l>
					          <l n="401">Τῖφυν ἐυστείρης οἰήια νηὸς ἔρυσθαι.</l>
					          <l rend="displayNumAndIndent">ἔνθεν δʼ αὖ λάιγγας ἁλὸς σχεδὸν ὀχλίζοντες</l>
					          <l n="402">νήεον αὐτόθι βωμὸν ἐπάκτιον Ἀπόλλωνος,</l>
					          <l n="403">Ἀκτίου Ἐμβασίοιό τʼ ἐπώνυμον· ὦκα δέ τοίγε</l>
					          <l n="405">φιτροὺς ἀζαλέης στόρεσαν καθύπερθεν ἐλαίης.</l>
					          <l n="406">τείως δʼ αὖτʼ ἀγέληθεν ἐπιπροέηκαν ἄγοντες</l>
					          <l n="407">βουκόλοι Αἰσονίδαο δύω βόε. τοὺς δʼ ἐρύσαντο</l>
					          <l n="408">κουρότεροι ἑτάρων βωμοῦ σχεδόν. οἱ δʼ ἄρʼ ἔπειτα</l>
					          <l n="409">χέρνιβά τʼ οὐλοχύτας τε παρέσχεθον. αὐτὰρ Ἰήσων</l>
					          <l n="410">εὔχετο κεκλόμενος πατρώιον Ἀπόλλωνα·</l>
					          <l rend="displayNumAndIndent">‘κλῦθι ἄναξ, Παγασάς τε πόλιν τʼ Αἰσωνίδα
						ναίων,</l>
					          <l n="411">ἡμετέροιο τοκῆος ἐπώνυμον, ὅς μοι ὑπέστης</l>
					          <l n="412">Πυθοῖ χρειομένῳ ἄνυσιν καὶ πείραθʼ ὁδοῖο</l>
					          <l n="413">σημανέειν, αὐτὸς γὰρ ἐπαίτιος ἔπλευ ἀέθλων·</l>
					          <l n="415">αὐτὸς νῦν ἄγε νῆα σὺν ἀρτεμέεσσιν ἑταίροις</l>
					          <l n="416">κεῖσέ τε καὶ παλίνορσον ἐς Ἑλλάδα. σοὶ δʼ ἂν ὀπίσσω</l>
					          <l n="417">τόσσων, ὅσσοι κεν νοστήσομεν, ἀγλαὰ ταύρων</l>
					          <l n="418">ἱρὰ πάλιν βωμῷ ἐπιθήσομεν· ἄλλα δὲ Πυθοῖ,</l>
					          <l n="419">ἄλλα δʼ ἐς Ὀρτυγίην ἀπερείσια δῶρα κομίσσω.</l>
					          <l n="420">νῦν δʼ ἴθι, καὶ τήνδʼ ἧμιν, Ἑκηβόλε, δέξο θυηλήν,</l>
					          <l n="421">ἥν τοι τῆσδʼ ἐπίβαθρα χάριν προτεθείμεθα νηὸς</l>
					          <l n="422">πρωτίστην· λύσαιμι δʼ, ἄναξ, ἐπʼ ἀπήμονι μοίρῃ</l>
					          <l n="423">πείσματα σὴν διὰ μῆτιν· ἐπιπνεύσειε δʼ ἀήτης</l>
					          <l n="424">μείλιχος, ᾧ κʼ ἐπὶ πόντον ἐλευσόμεθʼ εὐδιόωντες.’</l>
					          <l rend="displayNumAndIndent">ἦ, καὶ ἅμʼ εὐχωλῇ προχύτας βάλε. τὼ δʼ ἐπὶ
						βουσὶν</l>
					          <l n="426">ζωσάσθην, Ἀγκαῖος ὑπέρβιος, Ἡρακλέης τε.</l>
					          <l n="427">ἤτοι ὁ μὲν ῥοπάλῳ μέσσον κάρη ἀμφὶ μέτωπα</l>
					          <l n="428">πλῆξεν, ὁ δʼ ἀθρόος αὖθι πεσὼν ἐνερείσατο γαίῃ·</l>
					          <l n="429">Ἀγκαῖος δʼ ἑτέροιο κατὰ πλατὺν αὐχένα κόψας</l>
					          <l n="430">χαλκείῳ πελέκει κρατεροὺς διέκερσε τένοντας·</l>
					          <l n="431">ἤριπε δʼ ἀμφοτέροισι περιρρηδὴς κεράεσσιν.</l>
					          <l n="432">τοὺς δʼ ἔταροι σφάξαν τε θοῶς, δεῖράν τε βοείας,</l>
					          <l n="433">κόπτον, δαίτρευόν τε, καὶ ἱερὰ μῆρʼ ἐτάμοντο,</l>
					          <l n="434">κὰδ δʼ ἄμυδις τάγε πάντα καλύψαντες πύκα δημῷ</l>
					          <l n="435">καῖον ἐπὶ σχίζῃσιν· ὁ δʼ ἀκρήτους χέε λοιβὰς</l>
					          <l n="436">Αἰσονίδης, γήθει δὲ σέλας θηεύμενος Ἴδμων</l>
					          <l n="437">πάντοσε λαμπόμενον θυέων ἄπο τοῖό τε λιγνὺν</l>
					          <l n="438">πορφυρέαις ἑλίκεσσιν ἐναίσιμον ἀίσσουσαν·</l>
					          <l n="439">αἶψα δʼ ἀπηλεγέως νόον ἔκφατο Λητοΐδαο·</l>
					          <l n="440" rend="displayNumAndIndent">‘ὑμῖν μὲν δὴ μοῖρα θεῶν χρειώ τε
						περῆσαι</l>
					          <l n="441">ἐνθάδε κῶας ἄγοντας· ἀπειρέσιοι δʼ ἐνὶ μέσσῳ</l>
					          <l n="442">κεῖσέ τε δεῦρό τʼ ἔασιν ἀνερχομένοισιν ἄεθλοι.</l>
					          <l n="443">αὐτὰρ ἐμοὶ θανέειν στυγερῇ ὑπὸ δαίμονος αἴσῃ</l>
					          <l n="444">τηλόθι που πέπρωται ἐπʼ Ἀσίδος ἠπείροιο.</l>
					          <l n="445">ὧδε κακοῖς δεδαὼς ἔτι καὶ πάρος οἰωνοῖσιν</l>
					          <l n="446">πότμον ἐμὸν πάτρης ἐξήιον, ὄφρʼ ἐπιβαίην</l>
					          <l n="447">νηός, ἐυκλείη δὲ δόμοις ἐπιβάντι λίπηται.’</l>
					          <milestone n="448" unit="card"/>
					          <l rend="displayNumAndIndent">ὧς ἄρʼ ἔφη· κοῦροι δὲ θεοπροπίης ἀίοντες</l>
					          <l n="448">νόστῳ μὲν γήθησαν, ἄχος δʼ ἕλεν Ἴδμονος αἴσῃ.</l>
					          <l n="450">ἦμος δʼ ἠέλιος σταθερὸν παραμείβεται ἦμαρ,</l>
					          <l n="451">αἱ δὲ νέον σκοπέλοισιν ὑποσκιόωνται ἄρουραι,</l>
					          <l n="452">δειελινὸν κλίνοντος ὑπὸ ζόφον ἠελίοιο,</l>
					          <l n="453">τῆμος ἄρʼ ἤδη πάντες ἐπὶ ψαμάθοισι βαθεῖαν</l>
					          <l n="454">φυλλάδα χευάμενοι πολιοῦ πρόπαρ αἰγιαλοῖο</l>
					          <l n="455">κέκλινθʼ ἑξείης· παρὰ δέ σφισι μυρίʼ ἔκειτο</l>
					          <l n="456">εἴδατα, καὶ μέθυ λαρόν, ἀφυσσαμένων προχόῃσιν</l>
					          <l n="457">οἰνοχόων· μετέπειτα δʼ ἀμοιβαδὶς ἀλλήλοισιν</l>
					          <l n="458">μυθεῦνθʼ, οἷά τε πολλὰ νέοι παρὰ δαιτὶ καὶ οἴνῳ</l>
					          <l n="459">τερπνῶς ἑψιόωνται, ὅτʼ ἄατος ὕβρις ἀπείη.</l>
					          <l n="460">ἔνθʼ αὖτʼ Αἰσονίδης μὲν ἀμήχανος εἰν ἑοῖ αὐτῷ</l>
					          <l n="461">πορφύρεσκεν ἕκαστα κατηφιόωντι ἐοικώς.</l>
					          <l n="462">τὸν δʼ ἄρʼ ὑποφρασθεὶς μεγάλῃ ὀπὶ νείκεσεν Ἴδας·</l>
					          <l rend="displayNumAndIndent">‘Αἰσονίδη, τίνα τήνδε μετὰ φρεσὶ μῆτιν
						ἑλίσσεις;</l>
					          <l n="463">αὔδα ἐνὶ μέσσοισι τεὸν νόον. ἦέ σε δαμνᾷ</l>
					          <l n="465">τάρβος ἐπιπλόμενον, τό τʼ ἀνάλκιδας ἄνδρας ἀτύζει;</l>
					          <l n="466">ἴστω νῦν δόρυ θοῦρον, ὅτῳ περιώσιον ἄλλων</l>
					          <l n="467">κῦδος ἐνὶ πτολέμοισιν ἀείρομαι, οὐδέ μʼ ὀφέλλει</l>
					          <l n="468">Ζεὺς τόσον, ὁσσάτιόν περ ἐμὸν δόρυ, μή νύ τι πῆμα</l>
					          <l n="469">λοίγιον ἔσσεσθαι, μηδʼ ἀκράαντον ἄεθλον</l>
					          <l n="470">Ἴδεω ἑσπομένοιο, καὶ εἰ θεὸς ἀντιόῳτο.</l>
					          <l n="471">τοῖόν μʼ Ἀρήνηθεν ἀοσσητῆρα κομίζεις.’</l>
					          <l rend="displayNumAndIndent">ἦ, καὶ ἐπισχόμενος πλεῖον δέπας ἀμφοτέρῃσιν</l>
					          <l n="472">πῖνε χαλίκρητον λαρὸν μέθυ· δεύετο δʼ οἴνῳ</l>
					          <l n="473">χείλεα, κυάνεαί τε γενειάδες· οἱ δʼ ὁμάδησαν</l>
					          <l n="475">πάντες ὁμῶς, Ἴδμων δὲ καὶ ἀμφαδίην ἀγόρευσεν·</l>
					          <l rend="displayNumAndIndent">‘δαιμόνιε, φρονέεις ὀλοφώια καὶ πάρος αὐτῷ.</l>
					          <l n="476">ἦέ τοι εἰς ἄτην ζωρὸν μέθυ θαρσαλέον κῆρ</l>
					          <l n="477">οἰδάνει ἐν στήθεσσι, θεοὺς δʼ ἀνέηκεν ἀτίζειν;</l>
					          <l n="478">ἄλλοι μῦθοι ἔασι παρήγοροι, οἷσί περ ἀνὴρ</l>
					          <l n="480">θαρσύνοι ἕταρον· σὺ δʼ ἀτάσθαλα πάμπαν ἔειπας,</l>
					          <l n="481">τοῖα φάτις καὶ τοὺς πρὶν ἐπιφλύειν μακάρεσσιν</l>
					          <l n="482">υἷας Ἀλωιάδας, οἷς οὐδʼ ὅσον ἰσοφαρίζεις</l>
					          <l n="483">ἠνορέην· ἔμπης δὲ θοοῖς ἐδάμησαν ὀιστοῖς</l>
					          <l n="484">ἄμφω Λητοΐδαο, καὶ ἴφθιμοί περ ἐόντες.’</l>
					          <l n="485" rend="displayNumAndIndent">ὧς ἔφατʼ· ἐκ δʼ ἐγέλασσεν ἄδην Ἀφαρήιος
						Ἴδας</l>
					          <l n="486">καί μιν ἐπιλλίζων ἠμείβετο κερτομίοισιν·</l>
					          <l rend="displayNumAndIndent">‘ἄγρει νυν τόδε σῇσι θεοπροπίῃσιν ἐνίσπες,</l>
					          <l n="487">εἰ καὶ ἐμοὶ τοιόνδε θεοὶ τελέουσιν ὄλεθρον,</l>
					          <l n="488">οἷον Ἀλωιάδῃσι πατὴρ τεὸς ἐγγυάλιξεν.</l>
					          <l n="490">φράζεο δʼ ὅππως χεῖρας ἐμὰς σόος ἐξαλέοιο,</l>
					          <l n="491">χρειὼ θεσπίζων μεταμώνιον εἴ κεν ἁλῴης.’</l>
					          <l rend="displayNumAndIndent">Χώετʼ ἐνιπτάζων· προτέρω δέ κε νεῖκος ἐτύχθη,</l>
					          <l n="492">εἰ μὴ δηριόωντας ὁμοκλήσαντες ἑταῖροι</l>
					          <l n="493">αὐτός τʼ Αἰσονίδης κατερήτυεν· ἂν δὲ καὶ Ὀρφεὺς</l>
					          <l n="495">λαιῇ ἀνασχόμενος κίθαριν πείραζεν ἀοιδῆς.</l>
					          <l rend="displayNumAndIndent">ἤειδεν δʼ ὡς γαῖα καὶ οὐρανὸς ἠδὲ θάλασσα,</l>
					          <l n="496">τὸ πρὶν ἐπʼ ἀλλήλοισι μιῇ συναρηρότα μορφῇ,</l>
					          <l n="497">νείκεος ἐξ ὀλοοῖο διέκριθεν ἀμφὶς ἕκαστα·</l>
					          <l n="498">ἠδʼ ὡς ἔμπεδον αἰὲν ἐν αἰθέρι τέκμαρ ἔχουσιν</l>
					          <l n="500">ἄστρα σεληναίη τε καὶ ἠελίοιο κέλευθοι·</l>
					          <l n="501">οὔρεά θʼ ὡς ἀνέτειλε, καὶ ὡς ποταμοὶ κελάδοντες</l>
					          <l n="502">αὐτῇσιν νύμφῃσι καὶ ἑρπετὰ πάντʼ ἐγένοντο.</l>
					          <l n="503">ἤειδεν δʼ ὡς πρῶτον Ὀφίων Εὐρυνόμη τε</l>
					          <l n="504">Ὠκεανὶς νιφόεντος ἔχον κράτος Οὐλύμποιο·</l>
					          <l n="505">ὥς τε βίῃ καὶ χερσὶν ὁ μὲν Κρόνῳ εἴκαθε τιμῆς,</l>
					          <l n="506">ἡ δὲ Ῥέῃ, ἔπεσον δʼ ἐνὶ κύμασιν Ὠκεανοῖο·</l>
					          <l n="507">οἱ δὲ τέως μακάρεσσι θεοῖς Τιτῆσιν ἄνασσον,</l>
					          <l n="508">ὄφρα Ζεὺς ἔτι κοῦρος, ἔτι φρεσὶ νήπια εἰδώς,</l>
					          <l n="509">Δικταῖον ναίεσκεν ὑπὸ σπέος· οἱ δέ μιν οὔπω</l>
					          <l n="510">γηγενέες Κύκλωπες ἐκαρτύναντο κεραυνῷ,</l>
					          <l n="511">βροντῇ τε στεροπῇ τε· τὰ γὰρ Διὶ κῦδος ὀπάζει.</l>
					          <milestone n="512" unit="card"/>
					          <l rend="displayNumAndIndent">ἦ, καὶ ὁ μὲν φόρμιγγα σὺν ἀμβροσίῃ σχέθεν
						αὐδῇ.</l>
					          <l n="512">τοὶ δʼ ἄμοτον λήξαντος ἔτι προύχοντο κάρηνα</l>
					          <l n="513">πάντες ὁμῶς ὀρθοῖσιν ἐπʼ οὔασιν ἠρεμέοντες</l>
					          <l n="515">κηληθμῷ· τοῖόν σφιν ἐνέλλιπε θέλκτρον ἀοιδῆς.</l>
					          <l n="516">οὐδʼ ἐπὶ δὴν μετέπειτα κερασσάμενοι Διὶ λοιβάς,</l>
					          <l n="517">ἣ θέμις, ἑστηῶτες ἐπὶ γλώσσῃσι χέοντο</l>
					          <l n="518">αἰθομέναις, ὕπνου δὲ διὰ κνέφας ἐμνώοντο.</l>
					          <l rend="displayNumAndIndent">αὐτὰρ ὅτʼ αἰγλήεσσα φαεινοῖς ὄμμασιν Ἠὼς</l>
					          <l n="520">Πηλίου αἰπεινὰς ἴδεν ἄκριας, ἐκ δʼ ἀνέμοιο</l>
					          <l n="521">εὔδιοι ἐκλύζοντο τινασσομένης ἁλὸς ἄκραι,</l>
					          <l n="522">δὴ τότʼ ἀνέγρετο Τῖφυς· ἄφαρ δʼ ὀρόθυνεν ἑταίρους</l>
					          <l n="523">βαινέμεναί τʼ ἐπὶ νῆα καὶ ἀρτύνασθαι ἐρετμά.</l>
					          <l n="524">σμερδαλέον δὲ λιμὴν Παγασήιος ἠδὲ καὶ αὐτὴ</l>
					          <l n="525">Πηλιὰς ἴαχεν Ἀργὼ ἐπισπέρχουσα νέεσθαι.</l>
					          <l n="526">ἐν γάρ οἱ δόρυ θεῖον ἐλήλατο, τό ῥʼ ἀνὰ μέσσην</l>
					          <l n="527">στεῖραν Ἀθηναίη Δωδωνίδος ἥρμοσε φηγοῦ.</l>
					          <l n="528">οἱ δʼ ἀνὰ σέλματα βάντες ἐπισχερὼ ἀλλήλοισιν,</l>
					          <l n="529">ὡς ἐδάσαντο πάροιθεν ἐρεσσέμεν ᾧ ἐνὶ χώρῳ,</l>
					          <l n="530">εὐκόσμως σφετέροισι παρʼ ἔντεσιν ἑδριόωντο.</l>
					          <l n="531">μέσσῳ δʼ Ἀγκαῖος μέγα τε σθένος Ἡρακλῆος</l>
					          <l n="532">ἵζανον· ἄγχι δέ οἱ ῥόπαλον θέτο, καί οἱ ἔνερθεν</l>
					          <l n="533">ποσσὶν ὑπεκλύσθη νηὸς τρόπις.· εἵλκετο δʼ ἤδη</l>
					          <l n="534">πείσματα, καὶ μέθυ λεῖβον ὕπερθʼ ἁλός. αὐτὰρ Ἰήσων</l>
					          <l n="535">δακρυόεις γαίης ἀπὸ πατρίδος ὄμματʼ ἔνεικεν.</l>
					          <l n="536">οἱ δʼ, ὥστʼ ἠίθεοι Φοίβῳ χορὸν ἢ ἐνὶ Πυθοῖ</l>
					          <l n="537">ᾔ που ἐν Ὀρτυγίῃ, ἢ ἐφʼ ὕδασιν Ἰσμηνοῖο</l>
					          <l n="538">στησάμενοι, φόρμιγγος ὑπαὶ περὶ βωμὸν ὁμαρτῇ</l>
					          <l n="539">ἐμμελέως κραιπνοῖσι πέδον ῥήσσωσι πόδεσσιν·</l>
					          <l n="540">ὧς οἱ ὑπʼ Ὀρφῆος κιθάρῃ πέπληγον ἐρετμοῖς</l>
					          <l n="541">πόντου λάβρον ὕδωρ, ἐπὶ δὲ ῥόθια κλύζοντο·</l>
					          <l n="542">ἀφρῷ δʼ ἔνθα καὶ ἔνθα κελαινὴ κήκιεν ἅλμη</l>
					          <l n="543">δεινὸν μορμύρουσα ἐρισθενέων μένει ἀνδρῶν.</l>
					          <l n="544">στράπτε δʼ ὑπʼ ἠελίῳ φλογὶ εἴκελα νηὸς ἰούσης</l>
					          <l n="545">τεύχεα· μακραὶ δʼ αἰὲν ἐλευκαίνοντο κέλευθοι,</l>
					          <l n="546">ἀτραπὸς ὣς χλοεροῖο διειδομένη πεδίοιο.</l>
					          <l n="547">πάντες δʼ οὐρανόθεν λεῦσσον θεοὶ ἤματι κείνῳ</l>
					          <l n="548">νῆα καὶ ἡμιθέων ἀνδρῶν μένος, οἳ τότʼ ἄριστοι</l>
					          <l n="549">πόντον ἐπιπλώεσκον· ἐπʼ ἀκροτάτῃσι δὲ νύμφαι</l>
					          <l n="550">Πηλιάδες κορυφῇσιν ἐθάμβεον εἰσορόωσαι</l>
					          <l n="551">ἔργον Ἀθηναίης Ἰτωνίδος, ἠδὲ καὶ αὐτοὺς</l>
					          <l n="552">ἥρωας χείρεσσιν ἐπικραδάοντας ἐρετμά.</l>
					          <l n="553">αὐτὰρ ὅγʼ ἐξ ὑπάτου ὄρεος κίεν ἄγχι θαλάσσης</l>
					          <l n="554">χείρων Φιλλυρίδης, πολιῇ δʼ ἐπὶ κύματος ἀγῇ</l>
					          <l n="555">τέγγε πόδας, καὶ πολλὰ βαρείῃ χειρὶ κελεύων,</l>
					          <l n="556">νόστον ἐπευφήμησεν ἀκηδέα νισσομένοισιν.</l>
					          <l n="557">σὺν καί οἱ παράκοιτις ἐπωλένιον φορέουσα</l>
					          <l n="558">Πηλεΐδην Ἀχιλῆα, φίλῳ δειδίσκετο πατρί.</l>
					          <l rend="displayNumAndIndent">οἱ δʼ ὅτε δὴ λιμένος περιηγέα κάλλιπον ἀκτὴν</l>
					          <l n="560">φραδμοσύνῃ μήτι τε δαΐφρονος Ἁγνιάδαο</l>
					          <l n="561">Τίφυος, ὅς ῥʼ ἐνὶ χερσὶν ἐύξοα τεχνηέντως</l>
					          <l n="562">πηδάλιʼ ἀμφιέπεσκʼ, ὄφρʼ ἔμπεδον ἐξιθύνοι,</l>
					          <l n="563">δή ῥα τότε μέγαν ἱστὸν ἐνεστήσαντο μεσόδμῃ,</l>
					          <l n="564">δῆσαν δὲ προτόνοισι, τανυσσάμενοι ἑκάτερθεν,</l>
					          <l n="565">κὰδ δʼ αὐτοῦ λίνα χεῦαν, ἐπʼ ἠλακάτην ἐρύσαντες.</l>
					          <l n="566">ἐν δὲ λιγὺς πέσεν οὖρος· ἐπʼ ἰκριόφιν δὲ κάλωας</l>
					          <l n="567">ξεστῇσιν περόνῃσι διακριδὸν ἀμφιβαλόντες</l>
					          <l n="568">Τισαίην εὔκηλοι ὑπὲρ δολιχὴν θέον ἄκρην.</l>
					          <l n="569">τοῖσι δὲ φορμίζων εὐθήμονι μέλπεν ἀοιδῇ</l>
					          <l n="570">Οἰάγροιο πάις νηοσσόον εὐπατέρειαν</l>
					          <l n="571">Ἄρτεμιν, ἣ κείνας σκοπιὰς ἁλὸς ἀμφιέπεσκεν</l>
					          <l n="572">ῥυομένη καὶ γαῖαν Ἰωλκίδα· τοὶ δὲ βαθείης</l>
					          <l n="573">ἰχθύες ἀίσσοντες ὕπερθʼ ἁλός, ἄμμιγα παύροις</l>
					          <l n="574">ἄπλετοι, ὑγρὰ κέλευθα διασκαίροντες ἕποντο.</l>
					          <l n="575">ὡς δʼ ὁπότʼ ἀγραύλοιο κατʼ ἴχνια σημαντῆρος</l>
					          <l n="576">μυρία μῆλʼ ἐφέπονται ἄδην κεκορημένα ποίης</l>
					          <l n="577">εἰς αὖλιν, ὁ δέ τʼ εἶσι πάρος σύριγ γι λιγείῃ</l>
					          <l n="578">καλὰ μελιζόμενος νόμιον μέλος, ὧς ἄρα τοίγε</l>
					          <l n="579">ὡμάρτευν· τὴν δʼ αἰὲν ἐπασσύτερος φέρεν οὖρος.</l>
					          <milestone n="580" unit="card"/>
					          <l n="580" rend="displayNumAndIndent">αὐτίκα δʼ ἠερίη πολυλήιος αἶα Πελασγῶν</l>
					          <l n="581">δύετο, Πηλιάδας δὲ παρεξήμειβον ἐρίπνας</l>
					          <l n="582">αἰὲν ἐπιπροθέοντες· ἔδυνε δὲ Σηπιὰς ἄκρη,</l>
					          <l n="583">φαίνετο δʼ εἰναλίη Σκίαθος, φαίνοντο δʼ ἄπωθεν</l>
					          <l n="584">Πειρεσιαὶ Μάγνησά θʼ ὑπεύδιος ἠπείροιο</l>
					          <l n="585">ἀκτὴ καὶ τύμβος Δολοπήιος· ἔνθʼ ἄρα τοίγε</l>
					          <l n="586">ἑσπέριοι ἀνέμοιο παλιμπνοίῃσιν ἔκελσαν,</l>
					          <l n="587">καί μιν κυδαίνοντες ὑπὸ κνέφας ἔντομα μήλων</l>
					          <l n="588">κεῖαν, ὀρινομένης ἁλὸς οἴδματι· διπλόα δʼ ἀκταῖς</l>
					          <l n="589">ἤματʼ ἐλινύεσκον· ἀτὰρ τριτάτῳ προέηκαν</l>
					          <l n="590">νῆα, τανυσσάμενοι περιώσιον ὑψόθι λαῖφος.</l>
					          <l n="591">τὴν δʼ ἀκτὴν Ἀφέτας Ἀργοῦς ἔτι κικλήσκουσιν.</l>
					          <l rend="displayNumAndIndent">ἔνθεν δὲ προτέρωσε παρεξέθεον Μελίβοιαν.</l>
					          <l n="592">
						            <del>ἀκτήν τʼ αἰγιαλόν τε δυσήνεμον εἰσορόωντες.</del>
					          </l>
					          <l n="593">ἠῶθεν δʼ Ὁμόλην αὐτοσχεδὸν εἰσορόωντες</l>
					          <l n="595">πόντῳ κεκλιμένην παρεμέτρεον· οὐδʼ ἔτι δηρὸν</l>
					          <l n="596">μέλλον ὑπὲκ ποταμοῖο βαλεῖν Ἀμύροιο ῥέεθρα.</l>
					          <l n="597">κεῖθεν δʼ Εὐρυμενάς τε πολυκλύστους τε φάραγγας</l>
					          <l n="598">Ὄσσης Οὐλύμποιό τʼ ἐσέδρακον· αὐτὰρ ἔπειτα</l>
					          <l n="599">κλίτεα Παλλήναια, Καναστραίην ὑπὲρ ἄκρην,</l>
					          <l n="600">ἤνυσαν ἐννύχιοι πνοιῇ ἀνέμοιο θέοντες.</l>
					          <l n="601">ἦρι δὲ νισσομένοισιν Ἄθω ἀνέτελλε κολώνη</l>
					          <l n="602">Θρηικίη, ἣ τόσσον ἀπόπροθι Λῆμνον ἐοῦσαν,</l>
					          <l n="603">ὅσσον ἐς ἔνδιόν κεν ἐύστολος ὁλκὰς ἀνύσσαι,</l>
					          <l n="604">ἀκροτάτῃ κορυφῇ σκιάει, καὶ ἐσάχρι Μυρίνης.</l>
					          <l n="605">τοῖσιν δʼ αὐτῆμαρ μὲν ἄεν καὶ ἐπι κνέφας οὖρος</l>
					          <l n="606">πάγχυ μάλʼ ἀκραής, τετάνυστο δὲ λαίφεα νηός.</l>
					          <l n="607">αὐτὰρ ἅμʼ ἠελίοιο βολαῖς ἀνέμοιο λιπόντος</l>
					          <l n="608">εἰρεσίῃ κραναὴν Σιντηίδα Λῆμνον ἵκοντο.</l>
					          <l rend="displayNumAndIndent">ἔνθʼ ἄμυδις πᾶς δῆμος ὑπερβασίῃσι γυναικῶν</l>
					          <l n="610">νηλειῶς δέδμητο παροιχομένῳ λυκάβαντι.</l>
					          <l n="611">δὴ γὰρ κουριδίας μὲν ἀπηνήναντο γυναῖκας</l>
					          <l n="612">ἀνέρες ἐχθήραντες, ἔχον δʼ ἐπὶ ληιάδεσσιν</l>
					          <l n="613">τρηχὺν ἔρον, ἃς αὐτοὶ ἀγίνεον ἀντιπέρηθεν</l>
					          <l n="614">Θρηικίην δῃοῦντες· ἐπεὶ χόλος αἰνὸς ὄπαζεν</l>
					          <l n="615">Κύπιδος, οὕνεκά μιν γεράων ἐπὶ δηρὸν ἄτισσαν.</l>
					          <l n="616">ὦ μέλεαι, ζήλοιό τʼ ἐπισμυγερῶς ἀκόρητοι.</l>
					          <l n="617">οὐκ οἶον σὺν τῇσιν ἑοὺς ἔρραισαν ἀκοίτας</l>
					          <l n="618">ἀμφʼ εὐνῇ, πᾶν δʼ ἄρσεν ὁμοῦ γένος, ὥς κεν ὀπίσσω</l>
					          <l n="619">μήτινα λευγαλέοιο φόνου τίσειαν ἀμοιβήν.</l>
					          <l n="620">οἴη δʼ ἐκ πασέων γεραροῦ περιφείσατο πατρὸς</l>
					          <l n="621">Ὑψιπύλεια Θόαντος, ὃ δὴ κατὰ δῆμον ἄνασσεν·</l>
					          <l n="622">λάρνακι δʼ ἐν κοίλῃ μιν ὕπερθʼ ἁλὸς ἧκε φέρεσθαι,</l>
					          <l n="623">αἴ κε φύγῃ. καὶ τὸν μὲν ἐς Οἰνοίην ἐρύσαντο</l>
					          <l n="624">πρόσθεν, ἀτὰρ Σίκινόν γε μεθύστερον αὐδηθεῖσαν</l>
					          <l n="625">νῆσον, ἐπακτῆρες, Σικίνου ἄπο, τόν ῥα Θόαντι</l>
					          <l n="626">νηιὰς Οἰνοίη νύμφη τέκεν εὐνηθεῖσα.</l>
					          <l n="627">τῇσι δὲ βουκόλιαί τε βοῶν χάλκειά τε δύνειν</l>
					          <l n="628">τεύχεα, πυροφόρους τε διατμήξασθαι ἀροὔρας</l>
					          <l n="629">ῥηίτερον πάσῃσιν Ἀθηναίης πέλεν ἔργων,</l>
					          <l n="630">οἷς αἰεὶ τὸ πάροιθεν ὁμίλεον. ἀλλὰ γὰρ ἔμπης</l>
					          <l n="631">ἦ θαμὰ δὴ πάπταινον ἐπὶ πλατὺν ὄμμασι πόντον</l>
					          <l n="632">δείματι λευγαλέῳ, ὁπότε Θρήικες ἴασιν.</l>
					          <l n="633">τῶ καὶ ὅτʼ ἐγγύθι νήσου ἐρεσσομένην ἴδον Ἀργώ,</l>
					          <l n="634">αὐτίκα πασσυδίῃ πυλέων ἔκτοσθε Μυρίνης</l>
					          <l n="635">δήια τεύχεα δῦσαι ἐς αἰγιαλὸν προχέοντο,</l>
					          <l n="636">Θυιάσιν ὠμοβόροις ἴκελαι· φὰν γάρ που ἱκάνειν</l>
					          <l n="637">Θρήικας· ἡ δʼ ἅμα τῇσι Θοαντιὰς Ὑψιπύλεια</l>
					          <l n="638">δῦνʼ ἐνὶ τεύχεσι πατρός. ἀμηχανίῃ δʼ ἐχέοντο</l>
					          <l n="639">ἄφθογγοι· τοῖόν σφιν ἐπὶ δέος ᾐωρεῖτο. <milestone n="640" unit="card"/>
					          </l>
					          <l n="640" rend="displayNumAndIndent">τείως δʼ αὖτʼ ἐκ νηὸς ἀριστῆες
						προέηκαν</l>
					          <l n="641">Αἰθαλίδην κήρυκα θοόν, τῷπέρ τε μέλεσθαι</l>
					          <l n="642">ἀγγελίας καὶ σκῆπτρον ἐπέτρεπον Ἑρμείαο,</l>
					          <l n="643">σφωιτέροιο τοκῆος, ὅ οἱ μνῆστιν πόρε πάντων</l>
					          <l n="644">ἄφθιτον· οὐδʼ ἔτι νῦν περ ἀποιχομένου Ἀχέροντος</l>
					          <l n="645">δίνας ἀπροφάτους ψυχὴν ἐπιδέδρομε λήθη·</l>
					          <l n="646">ἀλλʼ ἥγʼ ἔμπεδον αἰὲν ἀμειβομένη μεμόρηται,</l>
					          <l n="647">ἄλλοθʼ ὑποχθονίοις ἐναρίθμιος, ἄλλοτʼ ἐς αὐγὰς</l>
					          <l n="648">ἠελίου ζωοῖσι μετʼ ἀνδράσιν. ἀλλὰ τί μύθους</l>
					          <l n="649">Αἰθαλίδεω χρειώ με διηνεκέως ἀγορεύειν;</l>
					          <l n="650">ὅς ῥα τόθʼ Ὑψιπύλην μειλίξατο δέχθαι ἰόντας</l>
					          <l n="651">ἤματος ἀνομένοιο διὰ κνέφας· οὐδὲ μὲν ἠοῖ</l>
					          <l n="652">πείσματα νηὸς ἔλυσαν ἐπὶ πνοιῇ βορέαο.</l>
					          <l rend="displayNumAndIndent">Λημνιάδες δὲ γυναῖκες ἀνὰ πτόλιν ἷζον ἰοῦσαι</l>
					          <l n="653">εἰς ἀγορήν· αὐτὴ γὰρ ἐπέφραδεν Ὑψιπύλεια.</l>
					          <l n="655">καί ῥʼ ὅτε δὴ μάλα πᾶσαι ὁμιλαδὸν ἠγερέθοντο,</l>
					          <l n="656">αὐτίκʼ ἄρʼ ἥγʼ ἐνὶ τῇσιν ἐποτρύνουσʼ ἀγόρευεν·</l>
					          <l rend="displayNumAndIndent">‘Ὦφιλαι, εἰ δʼ ἄγε δὴ μενοεικέα δῶρα πόρωμεν</l>
					          <l n="657">ἀνδράσιν, οἷά τʼ ἔοικεν ἄγειν ἐπὶ νηὸς ἔχοντας,</l>
					          <l n="658">ἤια, καὶ μέθυ λαρόν, ἵνʼ ἔμπεδον ἔκτοθι πύργων</l>
					          <l n="660">μίμνοιεν, μηδʼ ἄμμε κατὰ χρειὼ μεθέποντες</l>
					          <l n="661">ἀτρεκέως γνώωσι, κακὴ δʼ ἐπὶ πολλὸν ἵκηται</l>
					          <l n="662">βάξις· ἐπεὶ μέγα ἔργον ἐρέξαμεν, οὐδέ τι πάμπαν</l>
					          <l n="663">θυμηδὲς καὶ τοῖσι τόγʼ ἔσσεται, εἴ κε δαεῖεν.</l>
					          <l n="664">ἡμετέρη μὲν νῦν τοίη παρενήνοθε μῆτις·</l>
					          <l n="665">ὑμέων δʼ εἴ τις ἄρειον ἔπος μητίσεται ἄλλη,</l>
					          <l n="666">ἐγρέσθω· τοῦ γάρ τε καὶ εἵνεκα δεῦρʼ ἐκάλεσσα.’</l>
					          <l rend="displayNumAndIndent">ὧς ἄρʼ ἔφη, καὶ θῶκον ἐφίζανε πατρὸς ἑοῖο</l>
					          <l n="667">λάινον· αὐτὰρ ἔπειτα φίλη τροφὸς ὦρτο Πολυξώ,</l>
					          <l n="668">γήραϊ δὴ ῥικνοῖσιν ἐπισκάζουσα πόδεσσιν,</l>
					          <l n="670">βάκτρῳ ἐρειδομένη, περὶ δὲ μενέαινʼ ἀγορεῦσαι.</l>
					          <l n="671">τῇ καὶ παρθενικαὶ πίσυρες σχεδὸν ἑδριόωντο</l>
					          <l n="672">ἀδμῆτες λευκῇσιν ἐπιχνοαούσῃ ἐθείραις.</l>
					          <l n="673">στῆ δʼ ἄρʼ ἐνὶ μέσσῃ ἀγορῇ, ἀνὰ δʼ ἔσχεθε δειρὴν</l>
					          <l n="674">ἦκα μόλις κυφοῖο μεταφρένου, ὧδέ τʼ ἔειπεν·</l>
					          <l n="675" rend="displayNumAndIndent">‘δῶρα μέν, ὡς αὐτῇ περ ἐφανδάνει
						Ὑψιπυλείῃ,</l>
					          <l n="676">πέμπωμεν ξείνοισιν, ἐπεὶ καὶ ἄρειον ὀπάσσαι.</l>
					          <l n="677">ὔμμι γε μὴν τίς μῆτις ἐπαύρεσθαι βιότοιο,</l>
					          <l n="678">αἴ κεν ἐπιβρίσῃ Θρήιξ στρατός, ἠέ τις ἄλλος</l>
					          <l n="679">δυσμενέων, ἅ τε πολλὰ μετʼ ἀνθρώποισι πέλονται;</l>
					          <l n="680">ὡς καὶ νῦν ὅδʼ ὅμιλος ἀνωίστως ἐφικάνει.</l>
					          <l n="681">εἰ δὲ τὸ μὲν μακάρων τις ἀποτρέποι, ἄλλα δʼ ὀπίσσω</l>
					          <l n="682">μυρία δηιοτῆτος ὑπέρτερα πήματα μίμνει,</l>
					          <l n="683">εὖτʼ ἂν δὴ γεραραὶ μὲν ἀποφθινύθωσι γυναῖκες,</l>
					          <l n="684">κουρότεραι δʼ ἄγονοι στυγερὸν ποτὶ γῆρας ἵκησθε.</l>
					          <l n="685">πῶς τῆμος βώσεσθε δυσάμμοροι; ἦε βαθείαις</l>
					          <l n="686">αὐτόματοι βόες ὔμμιν ἐνιζευχθέντες ἀρούραις</l>
					          <l n="687">γειοτόμον νειοῖο διειρύσσουσιν ἄροτρον,</l>
					          <l n="688">καὶ πρόκα τελλομένου ἔτεος στάχυν ἀμήσονται;</l>
					          <l n="689">ἦ μὲν ἐγών, εἰ καί με τὰ νῦν ἔτι πεφρίκασιν</l>
					          <l n="690">κῆρες, ἐπερχόμενόν που ὀίομαι εἰς ἔτος ἤδη</l>
					          <l n="691">γαῖαν ἐφέσσεσθαι, κτερέων ἀπὸ μοῖραν ἑλοῦσαν</l>
					          <l n="692">αὔτως, ἣ θέμις ἐστί, πάρος κακότητα πελάσσαι.</l>
					          <l n="693">ὁπλοτέρῃσι δὲ πάγχυ τάδε φράζεσθαι ἄνωγα.</l>
					          <l n="694">νῦν γὰρ δὴ παρὰ ποσσὶν ἐπήβολός ἐστʼ ἀλεωρή,</l>
					          <l n="695">εἴ κεν ἐπιτρέψητε δόμους καὶ ληίδα πᾶσαν</l>
					          <l n="696">ὑμετέρην ξείνοισι καὶ ἀγλαὸν ἄστυ μέλεσθαι.’</l>
					          <milestone n="697" unit="card"/>
					          <l rend="displayNumAndIndent">ὧς ἔφατʼ· ἐν δʼ ἀγορὴ πλῆτο θρόου. εὔαδε γάρ
						σφιν</l>
					          <l n="697">μῦθος. ἀτὰρ μετὰ τήνγε παρασχεδὸν αὖτις ἀνῶρτο</l>
					          <l n="698">Ὑψιπύλη, καὶ τοῖον ὑποβλήδην ἔπος ηὔδα·</l>
					          <l n="700" rend="displayNumAndIndent">‘εἰ μὲν δὴ πάσῃσιν ἐφανδάνει ἥδε
						μενοινή,</l>
					          <l n="701">ἤδη κεν μετὰ νῆα καὶ ἄγγελον ὀτρύναιμι.’</l>
					          <l rend="displayNumAndIndent">ἦ ῥα, καὶ Ἰφινόην μετεφώνεεν ἆσσον ἐοῦσαν·</l>
					          <l n="702">‘ὄρσο μοι, Ἰφινόη, τοῦδʼ ἀνέρος ἀντιόωσα,</l>
					          <l n="703">ἡμέτερόνδε μολεῖν, ὅστις στόλου ἡγεμονεύει,</l>
					          <l n="705">ὄφρα τί οἱ δήμοιο ἔπος θυμῆρες ἐνίσπω·</l>
					          <l n="706">καὶ δʼ αὐτοὺς γαίης τε καὶ ἄστεος, αἴ κʼ ἐθέλωσιν,</l>
					          <l n="707">κέκλεο θαρσαλέως ἐπιβαινέμεν εὐμενέοντας.’</l>
					          <l rend="displayNumAndIndent">ἦ, καὶ ἔλυσʼ ἀγορήν, μετὰ δʼ εἰς ἑὸν ὦρτο
						νέεσθαι.</l>
					          <l n="708">ὧς δὲ καὶ Ἰφινόη Μινύας ἵκεθʼ· οἱ δʼ ἐρέεινον,</l>
					          <l n="710">χρεῖος ὅ τι φρονέουσα μετήλυθεν. ὦκα δὲ τούσγε</l>
					          <l n="711">πασσυδίῃ μύθοισι προσέννεπεν ἐξερέοντας·</l>
					          <l rend="displayNumAndIndent">‘κούρη τοί μʼ ἐφέηκε Θοαντιὰς ἐνθάδʼ ἰοῦσαν,</l>
					          <l n="712">Ὑψιπύλη, καλέειν νηὸς πρόμον, ὅστις ὄρωρεν,</l>
					          <l n="713">ὄφρα τί οἱ δήμοιο ἔπος θυμῆρες ἐνίσπῃ·</l>
					          <l n="715">καὶ δʼ αὐτοὺς γαίης τε καὶ ἄστεος, αἴ κʼ ἐθέλητε,</l>
					          <l n="716">κέκλεται αὐτίκα νῦν ἐπιβαινέμεν εὐμενέοντας.’</l>
					          <l rend="displayNumAndIndent">ὧς ἄρʼ ἔφη· πάντεσσι δʼ ἐναίσιμος ἥνδανε
						μῦθος.</l>
					          <l n="717">Υψιπύλην δʼ εἴσαντο καταφθιμένοιο Θόαντος</l>
					          <l n="718">τηλυγέτην γεγαυῖαν ἀνασσέμεν· ὦκα δὲ τόνγε</l>
					          <l n="720">πέμπον ἴμεν, καὶ δʼ αὐτοὶ ἐπεντύνοντο νέεσθαι.</l>
					          <l rend="displayNumAndIndent">αὐτὰρ ὅγʼ ἀμφʼ ὤμοισι θεᾶς Τριτωνίδος ἔργον,</l>
					          <l n="721">δίπλακα πορφυρέην περονήσατο, τήν οἱ ὄπασσεν</l>
					          <l n="722">Παλλάς, ὅτε πρῶτον δρυόχους ἐπεβάλλετο νηὸς</l>
					          <l n="723">Ἀργοῦς, καὶ κανόνεσσι δάε ζυγὰ μετρήσασθαι.</l>
					          <l n="725">τῆς μὲν ῥηίτερόν κεν ἐς ἠέλιον ἀνιόντα</l>
					          <l n="726">ὄσσε βάλοις, ἢ κεῖνο μεταβλέψειας ἔρευθος.</l>
					          <l n="727">δὴ γάρ τοι μέσση μὲν ἐρευθήεσσʼ ἐτέτυκτο,</l>
					          <l n="728">ἄκρα δὲ πορφυρέη πάντῃ πέλεν· ἐν δʼ ἄρʼ ἑκάστῳ</l>
					          <l n="729">τέρματι δαίδαλα πολλὰ διακριδὸν εὖ ἐπέπαστο.</l>
					          <l n="730" rend="displayNumAndIndent">ἐν μὲν ἔσαν Κύκλωπες ἐπʼ ἀφθίτῳ ἥμενοι
						ἔργῳ,</l>
					          <l n="731">Ζηνὶ κεραυνὸν ἄνακτι πονεύμενοι· ὃς τόσον ἤδη</l>
					          <l n="732">παμφαίνων ἐτέτυκτο, μιῆς δʼ ἔτι δεύετο μοῦνον</l>
					          <l n="733">ἀκτῖνος, τὴν οἵδε σιδηρείῃς ἐλάασκον</l>
					          <l n="734">σφύρῃσιν, μαλεροῖο πυρὸς ζείουσαν ἀυτμήν.</l>
					          <l n="735" rend="displayNumAndIndent">ἐν δʼ ἔσαν Ἀντιόπης Ἀσωπίδος υἱέε
						δοιώ,</l>
					          <l n="736">Ἀμφίων καὶ Ζῆθος· ἀπύργωτος δʼ ἔτι Θήβη</l>
					          <l n="737">κεῖτο πέλας, τῆς οἵγε νέον βάλλοντο δομαίους</l>
					          <l n="738">ἱέμενοι. Ζῆθος μὲν ἐπωμαδὸν ἠέρταζεν</l>
					          <l n="739">οὔρεος ἠλιβάτοιο κάρη, μογέοντι ἐοικώς·</l>
					          <l n="740">Ἀμφίων δʼ ἐπί οἱ χρυσέῃ φόρμιγγι λιγαίνων</l>
					          <l n="741">ἤιε, δὶς τόσση δὲ μετʼ ἴχνια νίσσετο πέτρη</l>
					          <l rend="displayNumAndIndent">ἑξείης δʼ ἤσκητο βαθυπλόκαμος Κυθέρεια</l>
					          <l n="742">Ἄρεος ὀχμάζουσα θοὸν σάκος· ἐκ δέ οἱ ὤμου</l>
					          <l n="743">πῆχυν ἔπι σκαιὸν ξυνοχὴ κεχάλαστο χιτῶνος</l>
					          <l n="745">νέρθεν ὑπὲκ μαζοῖο· τὸ δʼ ἀντίον ἀτρεκὲς αὔτως</l>
					          <l n="746">χαλκείῃ δείκηλον ἐν ἀσπίδι φαίνετʼ ἰδέσθαι.</l>
					          <milestone n="747" unit="card"/>
					          <l rend="displayNumAndIndent">ἐν δὲ βοῶν ἔσκεν λάσιος νομός· ἀμφὶ δὲ βουσὶν</l>
					          <l n="747">Τηλεβόαι μάρναντο καὶ υἱέες Ἠλεκτρύωνος·</l>
					          <l n="748">οἱ μὲν ἀμυνόμενοι, ἀτὰρ οἵγʼ ἐθέλοντες ἀμέρσαι,</l>
					          <l n="750">ληισταὶ Τάφιοι· τῶν δʼ αἵματι δεύετο λειμὼν</l>
					          <l n="751">ἑρσήεις, πολέες δʼ ὀλίγους βιόωντο νομῆας.</l>
					          <l rend="displayNumAndIndent">ἐν δὲ δύω δίφροι πεπονήατο δηριόωντες.</l>
					          <l n="752">καὶ τὸν μὲν προπάροιθε Πέλοψ ἴθυνε, τινάσσων</l>
					          <l n="753">ἡνία, σὺν δέ οἱ ἔσκε παραιβάτις Ἱπποδάμεια·</l>
					          <l n="755">τὸν δὲ μεταδρομάδην ἐπὶ Μυρτίλος ἤλασεν ἵππους,</l>
					          <l n="756">σὺν τῷ δʼ Οἰνόμαος προτενὲς δόρυ χειρὶ μεμαρπὼς</l>
					          <l n="757">ἄξονος ἐν πλήμνῃσι παρακλιδὸν ἀγνυμένοιο</l>
					          <l n="758">πῖπτεν, ἐπεσσύμενος Πελοπήια νῶτα δαΐξαι.</l>
					          <l rend="displayNumAndIndent">ἐν καὶ Ἀπόλλων Φοῖβος ὀιστεύων ἐτέτυκτο,</l>
					          <l n="760">βούπαις οὔπω πολλός, ἑὴν ἐρύοντα καλύπτρης</l>
					          <l n="761">μητέρα θαρσαλέως Τιτυὸν μέγαν, ὅν ῥʼ ἔτεκέν γε</l>
					          <l n="762">δῖʼ Ἐλάρη, θρέψεν δὲ καὶ ἂψ ἐλοχεύσατο Γαῖα.</l>
					          <l rend="displayNumAndIndent">ἐν καὶ Φρίξος ἔην Μινυήιος ὡς ἐτεόν περ</l>
					          <l n="763">εἰσαΐων κριοῦ, ὁ δʼ ἄρʼ ἐξενέποντι ἐοικώς.</l>
					          <l n="765">κείνους κʼ εἰσορόων ἀκέοις, ψεύδοιό τε θυμόν,</l>
					          <l n="766">ἐλπόμενος πυκινήν τινʼ ἀπὸ σφείων ἐσακοῦσαι</l>
					          <l n="767">βάξιν, ὃ καὶ δηρόν περ ἐπʼ ἐλπίδι θηήσαιο.</l>
					          <l rend="displayNumAndIndent">τοῖʼ ἄρα δῶρα θεᾶς Τριτωνίδος ἦεν Ἀθήνης.</l>
					          <l n="768">δεξιτερῇ δʼ ἕλεν ἔγχος ἑκηβόλον, ὅ ῥʼ Ἀταλάντη</l>
					          <l n="770">Μαινάλῳ ἔν ποτέ οἱ ξεινήιον ἐγγυάλιξεν,</l>
					          <l n="771">πρόφρων ἀντομένη· περὶ γὰρ μενέαινεν ἕπεσθαι</l>
					          <l n="772">τὴν ὁδόν· ἀλλὰ γὰρ αὐτὸς ἑκὼν ἀπερήτυε κούρην,</l>
					          <l n="773">δεῖσεν δʼ ἀργαλέας ἔριδας φιλότητος ἕκητι.</l>
					          <l rend="displayNumAndIndent">βῆ δʼ ἴμεναι προτὶ ἄστυ, φαεινῷ ἀστέρι ἶσος,</l>
					          <l n="775">ὅν ῥά τε νηγατέῃσιν ἐεργόμεναι καλύβῃσιν</l>
					          <l n="776">νύμφαι θηήσαντο δόμων ὕπερ ἀντέλλοντα,</l>
					          <l n="777">καί σφισι κυανέοιο διʼ ἠέρος ὄμματα θέλγει</l>
					          <l n="778">καλὸν ἐρευθόμενος, γάνυται δέ τε ἠιθέοιο</l>
					          <l n="779">παρθένος ἱμείρουσα μετʼ ἀλλοδαποῖσιν ἐόντος</l>
					          <l n="780">ἀνδράσιν, ᾧ καί μιν μνηστὴν κομέουσι τοκῆες·</l>
					          <l n="781">τῷ ἴκελος πρὸ πόληος ἀνὰ στίβον ἤιεν ἥρως.</l>
					          <l n="782">καί ῥʼ ὅτε δὴ πυλέων τε καὶ ἄστεος ἐντὸς ἔβησαν,</l>
					          <l n="783">δημότεραι μὲν ὄπισθεν ἐπεκλονέοντο γυναῖκες,</l>
					          <l n="784">γηθόσυναι ξείνῳ· ὁ δʼ ἐπὶ χθονὸς ὄμματʼ ἐρείσας</l>
					          <l n="785">νίσσετʼ ἀπηλεγέως, ὄφρʼ ἀγλαὰ δώμαθʼ ἵκανεν</l>
					          <l n="786">Ὑψιπύλης· ἄνεσαν δὲ πύλας προφανέντι θεράπναι</l>
					          <l n="787">δικλίδας, εὐτύκτοισιν ἀρηρεμένας σανίδεσσιν.</l>
					          <l n="788">ἔνθα μιν Ἰφινόη κλισμῷ ἔνι παμφανόωντι</l>
					          <l n="789">ἐσσυμένως καλῆς διὰ παστάδος εἷσεν ἄγουσα</l>
					          <l n="790">ἀντία δεσποίνης· ἡ δʼ ἐγκλιδὸν ὄσσε βαλοῦσα</l>
					          <l n="791">παρθενικὰς ἐρύθηνε παρηίδας· ἔμπα δὲ τόνγε</l>
					          <l n="792">αἰδομένη μύθοισι προσέννεπεν αἱμυλίοισιν·</l>
					          <l rend="displayNumAndIndent">‘ξεῖνε, τίη μίμνοντες ἐπὶ χρόνον ἔκτοθι πύργων</l>
					          <l n="793">ἧσθʼ αὔτως; ἐπεὶ οὐ μὲν ὑπʼ ἀνδράσι ναίεται ἄστυ,</l>
					          <l n="795">ἀλλὰ Θρηικίης ἐπινάστιοι ἠπείροιο</l>
					          <l n="796">πυροφόρους ἀρόωσι γύας. κακότητα δὲ πᾶσαν</l>
					          <l n="797">ἐξερέω νημερτές, ἵνʼ εὖ γνοίητε καὶ αὐτοί.</l>
					          <l n="798">εὖτε Θόας ἀστοῖσι πατὴρ ἐμὸς ἐμβασίλευεν,</l>
					          <l n="799">τηνίκα Θρηικίην, οἵ τʼ ἀντία ναιετάουσιν,</l>
					          <l n="800">δήμου ἀπορνύμενοι λαοὶ πέρθεσκον ἐπαύλους</l>
					          <l n="801">ἐκ νηῶν, αὐτῇσι δʼ ἀπείρονα ληίδα κούραις</l>
					          <l n="802">δεῦρʼ ἄγον· οὐλομένης δὲ θεᾶς πορσύνετο μῆτις</l>
					          <l n="803">Κύπριδος, ἥ τέ σφιν θυμοφθόρον ἔμβαλεν ἄτην.</l>
					          <l n="804">δὴ γὰρ κουριδίας μὲν ἀπέστυγον, ἐκ δὲ μελάθρων,</l>
					          <l n="805">ᾗ ματίῃ εἴξαντες, ἀπεσσεύοντο γυναῖκας·</l>
					          <l n="806">αὐτὰρ ληιάδεσσι δορικτήταις παρίαυον,</l>
					          <l n="807">σχέτλιοι. ἦ μὲν δηρὸν ἐτέτλαμεν, εἴ κέ ποτʼ αὖτις</l>
					          <l n="808">ὀψὲ μεταστρέψωσι νόον· τὸ δὲ διπλόον αἰεὶ</l>
					          <l n="809">πῆμα κακὸν προύβαινεν. ἀτιμάζοντο δὲ τέκνα</l>
					          <l n="810">γνήσιʼ ἐνὶ μεγάροις, σκοτίη δʼ ἀνέτελλε γενέθλη.</l>
					          <l n="811">αὔτως δʼ ἀδμῆτές τε κόραι, χῆραί τʼ ἐπὶ τῇσιν</l>
					          <l n="812">μητέρες ἂμ πτολίεθρον ἀτημελέες ἀλάληντο.</l>
					          <l n="813">οὐδὲ πατὴρ ὀλίγον περ ἑῆς ἀλέγιζε θυγατρός,</l>
					          <l n="814">εἰ καὶ ἐν ὀφθαλμοῖσι δαϊζομένην ὁρόῳτο</l>
					          <l n="815">μητρυιῆς ὑπὸ χερσὶν ἀτασθάλου· οὐδʼ ἀπὸ μητρὸς</l>
					          <l n="816">λώβην, ὡς τὸ πάροιθεν, ἀεικέα παῖδες ἄμυνον·</l>
					          <l n="817">οὐδὲ κασιγνήτοισι κασιγνήτη μελε θυμῷ.</l>
					          <l n="818">ἀλλʼ οἶαι κοῦραι ληίτιδες ἔν τε δόμοισιν</l>
					          <l n="819">ἔν τε χοροῖς ἀγορῇ τε καὶ εἰλαπίνῃσι μέλοντο·</l>
					          <l n="820">εἰσόκε τις θεὸς ἄμμιν ὑπέρβιον ἔμβαλε θάρσος,</l>
					          <l n="821">ἂψ ἀναερχομένους Θρῃκῶν ἄπο μηκέτι πύργοις</l>
					          <l n="822">δέχθαι, ἵνʼ ἢ φρονέοιεν ἅπερ θέμις, ἠέ πῃ ἄλλῃ</l>
					          <l n="823">αὐταῖς ληιάδεσσιν ἀφορμηθέντες ἵκοιντο.</l>
					          <l n="824">οἱ δʼ ἄρα θεσσάμενοι παίδων γένος, ὅσσον ἔλειπτο</l>
					          <l n="825">ἄρσεν ἀνὰ πτολίεθρον, ἔβαν πάλιν, ἔνθʼ ἔτι νῦν περ</l>
					          <l n="826">Θρηικίης ἄροσιν χιονώδεα ναιετάουσιν.</l>
					          <l n="827">τῶ ὑμεῖς στρωφᾶσθʼ ἐπιδήμιοι· εἰ δέ κεν αὖθι</l>
					          <l n="828">ναιετάειν ἐθέλοις, καί τοι ἅδοι, ἦ τʼ ἂν ἔπειτα</l>
					          <l n="829">πατρὸς ἐμεῖο Θόαντος ἔχοις γέρας· οὐδέ τί σʼ οἴω</l>
					          <l n="830">γαῖαν ὀνόσσεσθαι· περὶ γὰρ βαθυλήιος ἄλλων</l>
					          <l n="831">νήσων, Αἰγαίῃ ὅσαι εἰν ἁλὶ ναιετάουσιν.</l>
					          <l n="832">ἀλλʼ ἄγε νῦν ἐπὶ νῆα κιὼν ἑτάροισιν ἐνίσπες</l>
					          <l n="833">μύθους ἡμετέρους, μηδʼ ἔκτοθι μίμνε πόληος.’</l>
					          <milestone n="834" unit="card"/>
					          <l rend="displayNumAndIndent">Ἴσκεν, ἀμαλδύνουσα φόνου τέλος, οἷον ἐτύχθη</l>
					          <l n="835">ἀνδράσιν· αὐτὰρ ὁ τήνγε παραβλήδην προσέειπεν</l>
					          <l rend="displayNumAndIndent">‘Ὑψιπύλη, μάλα κεν θυμηδέος ἀντιάσαιμεν</l>
					          <l n="836">χρησμοσύνης, ἣν ἄμμι σέθεν χατέουσιν ὀπάζεις.</l>
					          <l n="837">εἶμι δʼ ὑπότροπος αὖτις ἀνὰ πτόλιν, εὖτʼ ἂν ἕκαστα</l>
					          <l n="838">ἐξείπω κατὰ κόσμον. ἀνακτορίη δὲ μελέσθω</l>
					          <l n="840">σοίγʼ αὐτῇ καὶ νῆσος· ἔγωγε μὲν οὐκ ἀθερίζων</l>
					          <l n="841">χάζομαι, ἀλλά με λυγροὶ ἐπισπέρχουσιν ἄεθλοι.’</l>
					          <l rend="displayNumAndIndent">ἦ, καὶ δεξιτερῆς χειρὸς θίγεν· αἶψα δʼ ὀπίσσω</l>
					          <l n="842">βῆ ῥʼ ἴμεν, ἀμφὶ δὲ τόνγε νεήνιδες ἄλλοθεν ἄλλαι</l>
					          <l n="843">μυρίαι εἱλίσσοντο κεχαρμέναι, ὄφρα πυλάων</l>
					          <l n="845">ἐξέμολεν. μετέπειτα δʼ ἐυτροχάλοισιν ἀμάξαις</l>
					          <l n="846">ἀκτὴν εἰσαπέβαν, ξεινήια πολλὰ φέρουσαι,</l>
					          <l n="847">μῦθον ὅτʼ ἤδη πάντα διηνεκέως ἀγόρευσεν,</l>
					          <l n="848">τόν ῥα καλεσσαμένη διεπέφραδεν Ὑψιπύλεια·</l>
					          <l n="849">καὶ δʼ αὐτοὺς ξεινοῦσθαι ἐπὶ σφέα δώματʼ ἄγεσκον</l>
					          <l n="850">ῥηιδίως. Κύπρις γὰρ ἐπὶ γλυκὺν ἵμερον ὦρσεν</l>
					          <l n="851">Ἡφαίστοιο χάριν πολυμήτιος, ὄφρα κεν αὖτις</l>
					          <l n="852">ναίηται μετόπισθεν ἀκήρατος ἀνδράσι Λῆμνος.</l>
					          <l rend="displayNumAndIndent">ἔνθʼ ὁ μὲν Ὑψιπύλης βασιλήιον ἐς δόμον ὦρτο</l>
					          <l n="853">Αἰσονίδης· οἱ δʼ ἄλλοι ὅπῃ καὶ ἔκυρσαν ἕκαστος,</l>
					          <l n="855">Ἡρακλῆος ἄνευθεν, ὁ γὰρ παρὰ νηὶ λέλειπτο</l>
					          <l n="856">αὐτὸς ἑκὼν παῦροί τε διακρινθέντες ἑταῖροι.</l>
					          <l n="857">αὐτίκα δʼ ἄστυ χοροῖσι καὶ εἰλαπίνῃσι γεγήθει</l>
					          <l n="858">καπνῷ κνισήεντι περίπλεον· ἔξοχα δʼ ἄλλων</l>
					          <l n="859">ἀθανάτων Ἥρης υἷα κλυτὸν ἠδὲ καὶ αὐτὴν</l>
					          <l n="860">Κύπριν ἀοιδῇσιν θυέεσσί τε μειλίσσοντο.</l>
					          <l n="861">ἀμβολίη δʼ εἰς ἦμαρ ἀεὶ ἐξ ἤματος ἦεν</l>
					          <l n="862">ναυτιλίης· δηρὸν δʼ ἂν ἐλίνυον αὖθι μένοντες,</l>
					          <l n="863">εἰ μὴ ἀολλίσσας ἑτάρους ἀπάνευθε γυναικῶν</l>
					          <l n="864">Ἡρακλέης τοίοισιν ἐνιπτάζων μετέειπεν·</l>
					          <l n="865" rend="displayNumAndIndent">‘δαιμόνιοι, πάτρης ἐμφύλιον αἷμʼ
						ἀποέργει</l>
					          <l n="866">ἡμέας; ἦε γάμων ἐπιδευέες ἐνθάδʼ ἔβημεν</l>
					          <l n="867">κεῖθεν, ὀνοσσάμενοι πολιήτιδας; αὖθι δʼ ἕαδεν</l>
					          <l n="868">ναίοντας λιπαρὴν ἄροσιν Λήμνοιο ταμέσθαι;</l>
					          <l n="869">οὐ μὰν εὐκλειεῖς γε σὺν ὀθνείῃσι γυναιξὶν</l>
					          <l n="870">ἐσσόμεθʼ ὧδʼ ἐπὶ δηρὸν ἐελμένοι· οὐδέ τι κῶας</l>
					          <l n="871">αὐτόματον δώσει τις ἑλὼν θεὸς εὐξαμένοισιν.</l>
					          <l n="872">ἴομεν αὖτις ἕκαστοι ἐπὶ σφέα· τὸν δʼ ἐνὶ λέκτροις</l>
					          <l n="873">Ὑψιπύλης εἰᾶτε πανήμερον, εἰσόκε Λῆμνον</l>
					          <l n="874">παισὶν ἐσανδρώσῃ, μεγάλη τέ ἑ βάξις ἵκηται.’</l>
					          <l n="875" rend="displayNumAndIndent">ὧς νείκεσσεν ὅμιλον· ἐναντία δʼ οὔ νύ τις
						ἔτλη</l>
					          <l n="876">ὄμματʼ ἀνασχεθέειν, οὐδὲ προτιμυθήσασθαι·</l>
					          <l n="877">ἀλλʼ αὔτως ἀγορῆθεν ἐπαρτίζοντο νέεσθαι</l>
					          <l n="878">σπερχόμενοι. ταὶ δέ σφιν ἐπέδραμον, εὖτʼ ἐδάησαν.</l>
					          <l n="879">ὡς δʼ ὅτε λείρια καλὰ περιβρομέουσι μέλισσαι</l>
					          <l n="880">πέτρης ἐκχύμεναι σιμβληίδος, ἀμφὶ δὲ λειμὼν</l>
					          <l n="881">ἑρσήεις γάνυται, ταὶ δὲ γλυκὺν ἄλλοτε ἄλλον</l>
					          <l n="882">καρπὸν ἀμέργουσιν πεποτημέναι· ὧς ἄρα ταίγε</l>
					          <l n="883">ἐνδυκὲς ἀνέρας ἀμφὶ κινυρόμεναι προχέοντο,</l>
					          <l n="884">χερσί τε καὶ μύθοισιν ἐδεικανόωντο ἕκαστον,</l>
					          <l n="885">εὐχόμεναι μακάρεσσιν ἀπήμονα νόστον ὀπάσσαι.</l>
					          <l n="886">ὧς δὲ καὶ Ὑψιπύλη ἠρήσατο χεῖρας ἑλοῦσα</l>
					          <l n="887">Αἰσονίδεω, τὰ δέ οἱ ῥέε δάκρυα χήτει ἰόντος·</l>
					          <milestone n="888" unit="card"/>
					          <l rend="displayNumAndIndent">‘Νίσσεο, καὶ σὲ θεοὶ σὺν ἀπηρέσιν αὖτις
						ἑταίροις</l>
					          <l n="888">χρύσειον βασιλῆι δέρος κομίσειαν ἄγοντα</l>
					          <l n="890">αὔτως, ὡς ἐθέλεις καί τοι φίλον. ἥδε δὲ νῆσος</l>
					          <l n="891">σκῆπτρά τε πατρὸς ἐμεῖο παρέσσεται, ἢν καὶ ὀπίσσω</l>
					          <l n="892">δή ποτε νοστήσας ἐθέλῃς ἄψορρον ἱκέσθαι.</l>
					          <l n="893">ῥηιδίως δʼ ἂν ἑοῖ καὶ ἀπείρονα λαὸν ἀγείραις</l>
					          <l n="894">ἄλλων ἐκ πολίων· ἀλλʼ οὐ σύγε τήνδε μενοινὴν</l>
					          <l n="895">σχήσεις, οὔτʼ αὐτὴ προτιόσσομαι ὧδε τελεῖσθαι.</l>
					          <l n="896">μνώεο μὴν ἀπεών περ ὁμῶς καὶ νόστιμος ἤδη</l>
					          <l n="897">Ὑψιπύλης· λίπε δʼ ἧμιν ἔπος, τό κεν ἐξανύσαιμι</l>
					          <l n="898">πρόφρων, ἢν ἄρα δή με θεοὶ δώωσι τεκέσθαι.’</l>
					          <l rend="displayNumAndIndent">τὴν δʼ αὖτʼ Αἴσονος υἱὸς ἀγαιόμενος
						προσέειπεν·</l>
					          <l n="900">‘Ὑψιπύλη, τὰ μὲν οὕτω ἐναίσιμα πάντα γένοιτο</l>
					          <l n="901">ἐκ μακάρων· τύνη δʼ ἐμέθεν πέρι θυμὸν ἀρείω</l>
					          <l n="902">ἴσχανʼ, ἐπεὶ πάτρην μοι ἅλις Πελίαο ἕκητι</l>
					          <l n="903">ναιετάειν· μοῦνόν με θεοὶ λύσειαν ἀέθλων.</l>
					          <l n="904">εἰ δʼ οὔ μοι πέπρωται ἐς Ἑλλάδα γαῖαν ἱκέσθαι</l>
					          <l n="905">τηλοῦ ἀναπλώοντι, σὺ δʼ ἄρσενα παῖδα τέκηαι,</l>
					          <l n="906">πέμπε μιν ἡβήσαντα Πελασγίδος ἔνδον Ἰωλκοῦ</l>
					          <l n="907">πατρί τʼ ἐμῷ καὶ μητρὶ δύης ἄκος, ἢν ἄρα τούσγε</l>
					          <l n="908">τέτμῃ ἔτι ζώοντας, ἵνʼ ἄνδιχα τοῖο ἄνακτος</l>
					          <l n="909">σφοῖσιν πορσύνωνται ἐφέστιοι ἐν μεγάροισιν.’</l>
					          <l n="910" rend="displayNumAndIndent">ἦ, καὶ ἔβαινʼ ἐπὶ νῆα παροίτατος· ὧς δὲ
						καὶ ἄλλοι</l>
					          <l n="911">βαῖνον ἀριστῆες· λάζοντο δὲ χερσὶν ἐρετμὰ</l>
					          <l n="912">ἐνσχερὼ ἑζόμενοι· πρυμνήσια δέ σφισιν Ἄργος</l>
					          <l n="913">λῦσεν ὑπὲκ πέτρης ἁλιμυρέος. ἔνθʼ ἄρα τοίγε</l>
					          <l n="914">κόπτον ὕδωρ δολιχῇσιν ἐπικρατέως ἐλάτῃσιν.</l>
					          <l n="915">ἑσπέριοι δʼ Ὀρφῆος ἐφημοσύνῃσιν ἔκελσαν</l>
					          <l n="916">νῆσον ἐς Ἠλέκτρης Ἀτλαντίδος, ὄφρα δαέντες</l>
					          <l n="917">ἀρρήτους ἀγανῇσι τελεσφορίῃσι θέμιστας</l>
					          <l n="918">σωότεροι κρυόεσσαν ὑπεὶρ ἅλα ναυτίλλοιντο.</l>
					          <l n="919">τῶν μὲν ἔτʼ οὐ προτέρω μυθήσομαι· ἀλλὰ καὶ αὐτὴ</l>
					          <l n="920">νῆσος ὁμῶς κεχάροιτο καὶ οἳ λάχον ὄργια κεῖνα</l>
					          <l n="921">δαίμονες ἐνναέται, τὰ μὲν οὐ θέμις ἄμμιν ἀείδειν.</l>
					          <l rend="displayNumAndIndent">κεῖθεν δʼ εἰρεσίῃ Μέλανος διὰ βένθεα πόντου</l>
					          <l n="922">ἱέμενοι τῇ μὲν Θρῃκῶν χθόνα, τῇ δὲ περαίην</l>
					          <l n="923">Ἴμβρον ἔχον καθύπερθε· νέον γε μὲν ἠελίοιο</l>
					          <l n="925">δυομένου Χερόνησον ἐπὶ προύχουσαν ἵκοντο.</l>
					          <l n="926">ἔνθα σφιν λαιψηρὸς ἄη νότος, ἱστία δʼ οὔρῳ</l>
					          <l n="927">στησάμενοι κούρης Ἀθαμαντίδος αἰπὰ ῥέεθρα</l>
					          <l n="928">εἰσέβαλον· πέλαγος δὲ τὸ μὲν καθύπερθε λέλειπτο</l>
					          <l n="929">ἦρι, τὸ δʼ ἐννύχιοι Ῥοιτειάδος ἔνδοθεν ἀκτῆς</l>
					          <l n="930">μέτρεον, Ἰδαίην ἐπὶ δεξιὰ γαῖαν ἔχοντες.</l>
					          <l n="931">Δαρδανίην δὲ λιπόντες ἐπιποοσέβαλλον Ἀβύδῳ,</l>
					          <l n="932">Περκώτην δʼ ἐπὶ τῇ καὶ Ἀβαρνίδος ἠμαθόεσσαν</l>
					          <l n="933">ἠιόνα ζαθέην τε παρήμειβον Πιτύειαν.</l>
					          <l n="934">καὶ δὴ τοίγʼ ἐπὶ νυκτὶ διάνδιχα νηὸς ἰούσης</l>
					          <l n="935">δίνῃ πορφύροντα διήνυσαν Ἑλλήσποντον.</l>
					          <l rend="displayNumAndIndent">ἔστι δέ τις αἰπεῖα Προποντίδος ἔνδοθι νῆσος</l>
					          <l n="936">τυτθὸν ἀπὸ Φρυγίης πολυληίου ἠπείροιο</l>
					          <l n="937">εἰς ἅλα κεκλιμένη, ὅσσον τʼ ἐπιμύρεται ἰσθμὸς</l>
					          <l n="938">χέρσῳ ἐπιπρηνὴς καταειμένος· ἐν δέ οἱ ἀκταὶ</l>
					          <l n="940">ἀμφίδυμοι, κεῖνται δʼ ὑπὲρ ὕδατος Λἰσήποιο.</l>
					          <l n="941">Λ̓́ρκτων μιν καλέουσιν ὄρος περιναιετάοντες·</l>
					          <l n="942">καὶ τὸ μὲν ὑβρισταί τε καὶ ἄγριοι ἐνναίουσιν</l>
					          <l n="943">Γηγενέες, μέγα θαῦμα περικτιόνεσσιν ἰδέσθαι.</l>
					          <l n="944">ἓξ γὰρ ἑκάστῳ χεῖρες ὑπέρβιοι ἠερέθονται,</l>
					          <l n="945">αἱ μὲν ἀπὸ στιβαρῶν ὤμων δύο, ταὶ δʼ ὑπένερθεν</l>
					          <l n="946">τέσσαρες αἰνοτάτῃσιν ἐπὶ πλευρῇς ἀραρυῖαι.</l>
					          <l n="947">ἰσθμὸν δʼ αὖ πεδίον τε Δολίονες ἀμφενέμοντο</l>
					          <l n="948">ἀνέρες· ἐν δʼ ἥρως Λἰνήιος υἱὸς ἄνασσεν</l>
					          <l n="949">Κύζικος, ὃν κούρη δίου τέκεν Εὐσώροιο</l>
					          <l n="950">Αἰνήτη. τοὺς δʼ οὔτι καὶ ἔκπαγλοί περ ἐόντες</l>
					          <l n="951">Γηγενέες σίνοντο, Ποσειδάωνος ἀρωγῇ·</l>
					          <l n="952">τοῦ γὰρ ἔσαν τὰ πρῶτα Δολίονες ἐκγεγαῶτες.</l>
					          <l n="953">ἔνθʼ Ἀργὼ προύτυψεν ἐπειγομένη ἀνέμοισιν</l>
					          <l n="954">Θρηικίοις, Καλὸς δὲ λιμὴν ὑπέδεκτο θέουσαν.</l>
					          <l n="955">κεῖσε καὶ εὐναίης ὀλίγον λίθον ἐκλύσαντες</l>
					          <l n="956">Τίφυος ἐννεσίῃσιν ὑπὸ κρήνῃ ἐλίποντο,</l>
					          <l n="957">κρήνῃ ὑπʼ Ἀρτακίῃ· ἕτερον δʼ ἔλον, ὅστις ἀρήρει,</l>
					          <l n="958">βριθύν· ἀτὰρ κεῖνόν γε θεοπροπίαις Ἑκάτοιο</l>
					          <l n="959">Νηλεΐδαι μετόπισθεν Ἰάονες ἱδρύσαντο</l>
					          <l n="960">ἱερόν, ἣ θέμις ἦεν, Ἰησονίης ἐν Ἀθήνης.</l>
					          <milestone n="961" unit="card"/>
					          <l rend="displayNumAndIndent">τοὺς δʼ ἄμυδις φιλότητι Δολίονες ἠδὲ καὶ αὐτὸς</l>
					          <l n="961">Κύζικος ἀντήσαντες ὅτε στόλον ἠδὲ γενέθλην</l>
					          <l n="962">ἔκλυον, οἵτινες εἶεν, ἐυξείνως ἀρέσαντο,</l>
					          <l n="963">καί σφεας εἰρεσίῃ πέπιθον προτέρωσε κιόντας</l>
					          <l n="965">ἄστεος ἐν λιμένι πρυμνήσια νηὸς ἀνάψαι,</l>
					          <l n="966">ἔνθʼ οἵγʼ Ἐκβασίῳ βωμὸν θέσαν Ἀπόλλωνι</l>
					          <l n="967">εἱσάμενοι παρὰ θῖνα, θυηπολίης τʼ ἐμελοντο.</l>
					          <l n="968">δῶκεν δʼ αὐτὸς ἄναξ λαρὸν μέθυ δευουένοισιν</l>
					          <l n="969">μῆλά θʼ ὁμοῦ· δὴ γάρ οἱ ἔην φάτις, εὖτʼ ἂν ἵκωνται</l>
					          <l n="970">ἀνδρῶν ἡρώων θεῖος στόλος, αὐτίκα τόνγε</l>
					          <l n="971">μείλιχον ἀντιάαν, μηδὲ πτολέμοιο μέλεσθαι.</l>
					          <l n="972">ἶσόν που κἀκείνῳ ἐπισταχύεσκον ἴουλοι,</l>
					          <l n="973">οὐδέ νύ πω παίδεσσιν ἀγαλλόμενος μεμόρητο·</l>
					          <l n="974">ἀλλʼ ἔτι οἱ κατὰ δώματʼ ἀκήρατος ἦεν ἄκοιτις</l>
					          <l n="975">ὠδίνων, Μέροπος Περκωσίου ἐκγεγαυῖα,</l>
					          <l n="976">Κλείτη ἐυπλόκαμος, τὴν μὲν νέον ἐξέτι πατρὸς</l>
					          <l n="977">θεσπεσίοις ἕδνοισιν ἀνήγαγεν ἀντιπέρηθεν.</l>
					          <l n="978">ἀλλὰ καὶ ὧς θάλαμόν τε λιπὼν καὶ δέμνια νύμφης</l>
					          <l n="979">τοῖς μέτα δαῖτʼ ἀλέγυνε, βάλεν δʼ ἀπὸ δείματα θυμοῦ.</l>
					          <l n="980">ἀλλήλους δʼ ἐρέεινον ἀμοιβαδίς· ἤτοι ὁ μέν σφεων</l>
					          <l n="981">πεύθετο ναυτιλίης ἄνυσιν, Πελίαό τʼ ἐφετμάς·</l>
					          <l n="982">οἱ δὲ περικτιόνων πόλιας καὶ κόλπον ἅπαντα</l>
					          <l n="983">εὐρείης πεύθοντο Προποντίδος· οὐ μὲν ἐπιπρὸ</l>
					          <l n="984">ἠείδει καταλέξαι ἐελδομένοισι δαῆναι.</l>
					          <l n="985">ἠοῖ δʼ εἰσανέβαν μέγα Δίνδυμον, ὄφρα καὶ αὐτοὶ</l>
					          <l n="986">θηήσαιντο πόρους κείνης ἁλός· ἐκ δʼ ἄρα τοίγε</l>
					          <l n="987">νῆα Χυτοῦ λιμένος προτέρω ἐξήλασαν ὅρμον·</l>
					          <l n="988">ἥδε δʼ Ἰησονίη πέφαται ὁδός, ἥνπερ ἔβησαν.</l>
					          <l rend="displayNumAndIndent">Γηγενέες δʼ ἑτέρωθεν ἀπʼ οὔρεος ἀίξαντες</l>
					          <l n="990">φράξαν ἀπειρεσίοιο Χυτοῦ στόμα νειόθι πέτρῃς</l>
					          <l n="991">πόντιον, οἷά τε θῆρα λοχώμενοι ἔνδον ἐόντα.</l>
					          <l n="992">ἀλλὰ γὰρ αὖθι λέλειπτο σὺν ἀνδράσιν ὁπλοτέροισιν</l>
					          <l n="993">Ἡρακλέης, ὃς δή σφι παλίντονον αἶψα τανύσσας</l>
					          <l n="994">τόξον ἐπασσυτέρους πέλασε χθονί· τοὶ δὲ καὶ αὐτοὶ</l>
					          <l n="995">πέτρας ἀμφιρρῶγας ἀερτάζοντες ἔβαλλον.</l>
					          <l n="996">δὴ γάρ που κἀκεῖνα θεὰ τρέφεν αἰνὰ πέλωρα</l>
					          <l n="997">Ἥρη, Ζηνὸς ἄκοιτις, ἀέθλιον Ἡρακλῆι.</l>
					          <l n="998">σὺν δὲ καὶ ὧλλοι δῆθεν ὑπότροποι ἀντιόωντες,</l>
					          <l n="999">πρίν περ ἀνελθέμεναι σκοπιήν, ἥπτοντο φόνοιο</l>
					          <l n="1000">γηγενέων ἥρωες ἀρήιοι, ἠμὲν ὀιστοῖς</l>
					          <l n="1001">ἠδὲ καὶ ἐγχείῃσι δεδεγμένοι, εἰσόκε πάντας</l>
					          <l n="1002">ἀντιβίην ἀσπερχὲς ὀρινομένους ἐδάιξαν.</l>
					          <l n="1003">ὡς δʼ ὅτε δούρατα μακρὰ νέον πελέκεσσι τυπέντα</l>
					          <l n="1004">ὑλοτόμοι στοιχηδὸν ἐπὶ ῥηγμῖνι βάλωσιν,</l>
					          <l n="1005">ὄφρα νοτισθέντα κρατεροὺς ἀνεχοίατο γόμφους·</l>
					          <l n="1006">ὧς οἱ ἐνὶ ξυνοχῇ λιμένος πολιοῖο τέταντο</l>
					          <l n="1007">ἑξείης, ἄλλοι μὲν ἐς ἁλμυρὸν ἀθρόοι ὕδωρ</l>
					          <l n="1008">δύπτοντες κεφαλὰς καὶ στήθεα, γυῖα δʼ ὕπερθεν</l>
					          <l n="1009">χέρσῳ τεινάμενοι· τοὶ δʼ ἔμπαλιν, αἰγιαλοῖο</l>
					          <l n="1010">κράατα μὲν ψαμάθοισι, πόδας δʼ εἰς βένθος ἔρειδον,</l>
					          <l n="1011">ἄμφω ἅμʼ οἰωνοῖσι καὶ ἰχθύσι κύρμα γενέσθαι.</l>
					          <milestone n="1012" unit="card"/>
					          <l rend="displayNumAndIndent">ἥρωες δʼ, ὅτε δή σφιν ἀταρβὴς ἔπλετʼ ἄεθλος,</l>
					          <l n="1012">δὴ τότε πείσματα νηὸς ἐπὶ πνοιῇς ἀνέμοιο</l>
					          <l n="1013">λυσάμενοι προτέρωσε διὲξ ἁλὸς οἶδμα νέοντο.</l>
					          <l n="1015">ἡ δʼ ἔθεεν λαίφεσσι πανήμερος· οὐ μὲν ἰούσης</l>
					          <l n="1016">νυκτὸς ἔτι ῥιπὴ μένεν ἔμπεδον, ἀλλὰ θύελλαι</l>
					          <l n="1017">ἀντίαι ἁρπάγδην ὀπίσω φέρον, ὄφρʼ ἐπέλασσαν</l>
					          <l n="1018">αὖτις ἐυξείνοισι Δολίοσιν ἐκ δʼ ἄρʼ ἔβησαν</l>
					          <l n="1019">αὐτονυχί· ἱερὴ δὲ φατίζεται ἥδʼ ἔτι πέτρη,</l>
					          <l n="1020">ᾗ πέρι πείσματα νηὸς ἐπεσσύμενοι ἐβάλοντο.</l>
					          <l n="1021">οὐδέ τις αὐτὴν νῆσον ἐπιφραδέως ἐνόησεν</l>
					          <l n="1022">ἔμμεναι· οὐδʼ ὑπὸ νυκτὶ Δολίονες ἂψ ἀνιόντας</l>
					          <l n="1023">ἥρωας νημερτὲς ἐπήισαν· ἀλλά που ἀνδρῶν</l>
					          <l n="1024">Μακριέων εἴσαντο Πελασγικὸν ἄρεα κέλσαι.</l>
					          <l n="1025">τῶ καὶ τεύχεα δύντες ἐπὶ σφίσι χεῖρας ἄειραν.</l>
					          <l n="1026">σὺν δʼ ἔλασαν μελίας τε καὶ ἀσπίδας ἀλλήλοισιν</l>
					          <l n="1027">ὀξείῃ ἴκελοι ῥιπῇ πυρός, ἥ τʼ ἐνὶ θάμνοις</l>
					          <l n="1028">αὐαλέοισι πεσοῦσα κορύσσεται· ἐν δὲ κυδοιμὸς</l>
					          <l n="1029">δεινός τε ζαμενής τε Δολιονίῳ πέσε δήμῳ.</l>
					          <l n="1030">οὐδʼ ὅγε δηιοτῆτος ὑπὲρ μόρον αὖτις ἔμελλεν</l>
					          <l n="1031">οἴκαδε νυμφιδίους θαλάμους καὶ λέκτρον ἱκέσθαι.</l>
					          <l n="1032">ἀλλά μιν Λἰσονίδης τετραμμένον ἰθὺς ἑοῖο</l>
					          <l n="1033">πλῆξεν ἐπαΐξας στῆθος μέσον, ἀμφὶ δὲ δουρὶ</l>
					          <l n="1034">ὀστέον ἐρραίσθη· ὁ δʼ ἐνὶ ψαμάθοισιν ἐλυσθεὶς</l>
					          <l n="1035">μοῖραν ἀνέπλησεν. τὴν γὰρ θέμις οὔποτʼ ἀλύξαι</l>
					          <l n="1036">θνητοῖσιν· πάντῃ δὲ περὶ μέγα πέπταται ἕρκος.</l>
					          <l n="1037">ὧς τὸν ὀιόμενόν που ἀδευκέος ἔκτοθεν ἄτης</l>
					          <l n="1038">εἶναι ἀριστήων αὐτῇ ὑπὸ νυκτὶ πέδησεν</l>
					          <l n="1039">μαρνάμενον κείνοισι· πολεῖς δʼ ἐπαρηγόνες ἄλλοι</l>
					          <l n="1040">ἔκταθεν· Ἡρακλέης μὲν ἐνήρατο Τηλεκλῆα</l>
					          <l n="1041">ἠδὲ Μεγαβρόντην· Σφόδριν δʼ ἐνάριξεν Ἄκαστος·</l>
					          <l n="1042">Πηλεὺς δὲ Ζέλυν εἷλεν ἀρηίθοόν τε Γέφυρον.</l>
					          <l n="1043">αὐτὰρ ἐυμμελίης Τελαμὼν Βασιλῆα κατέκτα.</l>
					          <l n="1044">Ἴδας δʼ αὖ Προμέα, Κλυτίος δʼ Ὑάκινθον ἔπεφνεν,</l>
					          <l n="1045">Τυνδαρίδαι δʼ ἄμφω Μεγαλοσσάκεα Φλογίον τε.</l>
					          <l n="1046">Οἰνεΐδης δʼ ἐπὶ τοῖσιν ἕλεν θρασὺν Ἰτυμονῆα</l>
					          <l n="1047">ἠδὲ καὶ Ἀρτακέα, πρόμον ἀνδρῶν· οὓς ἔτι πάντας</l>
					          <l n="1048">ἐνναέται τιμαῖς ἡρωίσι κυδαίνουσιν.</l>
					          <l n="1049">οἱ δʼ ἄλλοι εἴξαντες ὑπέτρεσαν, ἠύτε κίρκους</l>
					          <l n="1050">ὠκυπέτας ἀγεληδὸν ὑποτρέσσωσι πέλειαι.</l>
					          <l n="1051">ἐς δὲ πύλας ὁμάδῳ πέσον ἀθρόοι· αἶψα δʼ ἀυτῆς</l>
					          <l n="1052">πλῆτο πόλις στονόεντος ὑποτροπίῃ πολέμοιο.</l>
					          <l n="1053">ἠῶθεν δʼ ὀλοὴν καὶ ἀμήχανον εἰσενόησαν</l>
					          <l n="1054">ἀμπλακίην ἄμφω· στυγερὸν δʼ ἄχος εἷλεν ἰδόντας</l>
					          <l n="1055">ἥρωας Μινύας Αἰνήιον υἷα πάροιθεν</l>
					          <l n="1056">Κύζικον ἐν κονίῃσι καὶ αἵματι πεπτηῶτα.</l>
					          <l n="1057">ἤματα δὲ τρία πάντα γόων, τίλλοντό τε χαίτας</l>
					          <l n="1058">αὐτοὶ ὁμῶς λαοί τε Δολίονες. αὐτὰρ ἔπειτα</l>
					          <l n="1059">τρὶς περὶ χαλκείοις σὺν τεύχεσι δινηθέντες</l>
					          <l n="1060">τύμβῳ ἐνεκτερέιξαν, ἐπειρήσαντό τʼ ἀέθλων,</l>
					          <l n="1061">ἣ θέμις, ἂμ πεδίον λειμώνιον, ἔνθʼ ἔτι νῦν περ</l>
					          <l n="1062">ἀγκέχυται τόδε σῆμα καὶ ὀψιγόνοισιν ἰδέσθαι.</l>
					          <l n="1063">οὐδὲ μὲν οὐδʼ ἄλοχος Κλείτη φθιμένοιο λέλειπτο</l>
					          <l n="1064">οὗ πόσιος μετόπισθε· κακῷ δʼ ἐπὶ κύντερον ἄλλο</l>
					          <l n="1065">ἤνυσεν, ἁψαμένη βρόχον αὐχένι. τὴν δὲ καὶ αὐταὶ</l>
					          <l n="1066">νύμφαι ἀποφθιμένην ἀλσηίδες ὠδύραντο·</l>
					          <l n="1067">καί οἱ ἀπὸ βλεφάρων ὅσα δάκρυα χεῦαν ἔραζε,</l>
					          <l n="1068">πάντα τάγε κρήνην τεῦξαν θεαί, ἣν καλέουσιν</l>
					          <l n="1069">Κλείτην, δυστήνοιο περικλεὲς οὔνομα νύμφης.</l>
					          <l n="1070">αἰνότατον δὴ κεῖνο Δολιονίῃσι γυναιξὶν</l>
					          <l n="1071">ἀνδράσι τʼ ἐκ Διὸς ἦμαρ ἐπήλυθεν· οὐδὲ γὰρ αὐτῶν</l>
					          <l n="1072">ἔτλη τις πάσσασθαι ἐδητύος, οὐδʼ ἐπὶ δηρὸν</l>
					          <l n="1073">ἐξ ἀχέων ἔργοιο μυληφάτου ἐμνώοντο·</l>
					          <l n="1074">ἀλλʼ αὔτως ἄφλεκτα διαζώεσκον ἔδοντες.</l>
					          <l n="1075">ἔνθʼ ἔτι νῦν, εὖτʼ ἄν σφιν ἐτήσια χύτλα χέωνται</l>
					          <l n="1076">Κύζικον ἐνναίοντες Ἰάονες, ἔμπεδον αἰεὶ</l>
					          <l n="1077">πανδήμοιο μύλης πελάνους ἐπαλετρεύουσιν. <milestone n="1078" unit="card"/>
					          </l>
					          <l rend="displayNumAndIndent">ἐκ δὲ τόθεν τρηχεῖαι ἀνηέρθησαν ἄελλαι</l>
					          <l n="1078">ἤμαθʼ ὁμοῦ νύκτας τε δυώδεκα, τοὺς δὲ καταῦθι</l>
					          <l n="1080">ναυτίλλεσθαι ἔρυκον. ἐπιπλομένῃ δʼ ἐνὶ νυκτὶ</l>
					          <l n="1081">ὧλλοι μέν ῥα πάρος δεδμημένοι εὐνάζοντο</l>
					          <l n="1082">ὕπνῳ ἀριστῆες πύματον λάχος· αὐτὰρ Ἄκαστος</l>
					          <l n="1083">Μόψος τʼ Ἀμπυκίδης ἀδινὰ κνώσσοντας ἔρυντο.</l>
					          <l n="1084">ἡ δʼ ἄρʼ ὑπὲρ ξανθοῖο καρήατος Αἰσονίδαο</l>
					          <l n="1085">πωτᾶτʼ ἀλκυονὶς λιγυρῇ ὀπὶ θεσπίζουσα</l>
					          <l n="1086">λῆξιν ὀρινομένων ἀνέμων· συνέηκε δὲ Μόψος</l>
					          <l n="1087">ἀκταίης ὄρνιθος ἐναίσιμον ὄσσαν ἀκούσας.</l>
					          <l n="1088">καὶ τὴν μὲν θεὸς αὖτις ἀπέτραπεν, ἷζε δʼ ὕπερθεν</l>
					          <l n="1089">νηίου ἀφλάστοιο μετήορος ἀίξασα.</l>
					          <l n="1090">τὸν δʼ ὅγε κεκλιμένον μαλακοῖς ἐνὶ κώεσιν οἰῶν.</l>
					          <l n="1091">κινήσας ἀνέγειρε παρασχεδόν, ὧδέ τʼ ἔειπεν·</l>
					          <l rend="displayNumAndIndent">‘Αἰσονίδη, χρειώ σε τόδʼ ἱερὸν εἰσανιόντα</l>
					          <l n="1092">Δινδύμου ὀκριόεντος ἐύθρονον ἱλάξασθαι</l>
					          <l n="1093">μητέρα συμπάντων μακάρων· λήξουσι δʼ ἄελλαι</l>
					          <l n="1095">ζαχρηεῖς· τοίην γὰρ ἐγὼ νέον ὄσσαν ἄκουσα</l>
					          <l n="1096">ἀλκυόνος ἁλίης, ἥ τε κνώσσοντος ὕπερθεν</l>
					          <l n="1097">σεῖο πέριξ τὰ ἕκαστα πιφαυσκομένη πεπότηται.</l>
					          <l n="1098">ἐκ γὰρ τῆς ἄνεμοί τε θάλασσά τε νειόθι τε χθὼν</l>
					          <l n="1099">πᾶσα πεπείρανται νιφόεν θʼ ἕδος Οὐλύμποιο·</l>
					          <l n="1100">καί οἱ, ὅτʼ ἐξ ὀρέων μέγαν οὐρανὸν εἰσαναβαίνῃ,</l>
					          <l n="1101">Ζεὺς αὐτὸς Κρονίδης ὑποχάζεται. ὧς δὲ καὶ ὧλλοι</l>
					          <l n="1102">ἀθάνατοι μάκαρες δεινὴν θεὸν ἀμφιέπουσιν.’</l>
					          <l rend="displayNumAndIndent">ὧς φάτο· τῷ δʼ ἀσπαστὸν ἔπος γένετʼ εἰσαΐοντι.</l>
					          <l n="1103">ὤρνυτο δʼ ἐξ εὐνῆς κεχαρημένος· ὦρσε δʼ ἑταίρους</l>
					          <l n="1105">πάντας ἐπισπέρχων, καί τέ σφισιν ἐγρομένοισιν</l>
					          <l n="1106">Ἀμπυκίδεω Μόψοιο θεοπροπίας ἀγόρευεν.</l>
					          <l n="1107">αἶψα δὲ κουρότεροι μὲν ἀπὸ σταθμῶν ἐλάσαντες</l>
					          <l n="1108">ἔνθεν ἐς αἰπεινὴν ἄναγον βόας οὔρεος ἄκρην.</l>
					          <l n="1109">οἱ δʼ ἄρα λυσάμενοι Ἱερῆς ἐκ πείσματα πέτρης</l>
					          <l n="1110">ἤρεσαν ἐς λιμένα Θρηίκιον· ἂν δὲ καὶ αὐτοὶ</l>
					          <l n="1111">βαῖνον, παυροτέρους ἑτάρων ἐν νηὶ λιπόντες.</l>
					          <l n="1112">τοῖσι δὲ Μακριάδες σκοπιαὶ καὶ πᾶσα περαίη</l>
					          <l n="1113">Θρηικίης ἐνὶ χερσὶν ἑαῖς προυφαίνετʼ ἰδέσθαι·</l>
					          <l n="1114">φαίνετο δʼ ἠερόεν στόμα Βοσπόρου ἠδὲ κολῶναι</l>
					          <l n="1115">Μυσίαι· ἐκ δʼ ἑτέρης ποταμοῦ ῥόος Αἰσήποιο</l>
					          <l n="1116">ἄστυ τε καὶ πεδίον Νηπήιον Ἀδρηστείης.</l>
					          <l n="1117">ἔσκε δέ τι στιβαρὸν στύπος ἀμπέλου ἔντροφον ὕλῃ,</l>
					          <l n="1118">πρόχνυ γεράνδρυον· τὸ μὲν ἔκταμον, ὄφρα πέλοιτο</l>
					          <l n="1119">δαίμονος οὐρείης ἱερὸν βρέτας· ἔξεσε δʼ Ἄργος</l>
					          <l n="1120">εὐκόσμως, καὶ δή μιν ἐπʼ ὀκριόεντι κολωνῷ</l>
					          <l n="1121">ἵδρυσαν φηγοῖσιν ἐπηρεφὲς ἀκροτάτῃσιν,</l>
					          <l n="1122">αἵ ῥά τε πασάων πανυπέρταται ἐρρίζωνται.</l>
					          <l n="1123">βωμὸν δʼ αὖ χέραδος παρενήνεον· ἀμφὶ δὲ φύλλοις</l>
					          <l n="1124">στεψάμενοι δρυΐνοισι θυηπολίης ἐμέλοντο</l>
					          <l n="1125">μητέρα Δινδυμίην πολυπότνιαν ἀγκαλέοντες,</l>
					          <l n="1126">ἐνναέτιν Φρυγίης, Τιτίην θʼ ἅμα Κύλληνόν τε,</l>
					          <l n="1127">οἳ μοῦνοι πολέων μοιρηγέται ἠδὲ πάρεδροι</l>
					          <l n="1128">μητέρος Ἰδαίης κεκλήαται, ὅσσοι ἔασιν</l>
					          <l n="1129">δάκτυλοι Ἰδαῖοι Κρηταιέες, οὕς ποτε νύμφη</l>
					          <l n="1130">Ἀγχιάλη Δικταῖον ἀνὰ σπέος ἀμφοτέρῃσιν</l>
					          <l n="1131">δραξαμένη γαίης Οἰαξίδος ἐβλάστησεν.</l>
					          <l n="1132">πολλὰ δὲ τήνγε λιτῇσιν ἀποστρέψαι ἐριώλας</l>
					          <l n="1133">Λἰσονίδης γουνάζετʼ ἐπιλλείβων ἱεροῖσιν</l>
					          <l n="1134">αἰθομένοις· ἄμυδις δὲ νέοι Ὀρφῆος ἀνωγῇ</l>
					          <l n="1135">σκαίροντες βηταρμὸν ἐνόπλιον ὠρχήσαντο,</l>
					          <l n="1136">καὶ σάκεα ξιφέεσσιν ἐπέκτυπον, ὥς κεν ἰωὴ</l>
					          <l n="1137">δύσφημος πλάζοιτο διʼ ἠέρος, ἣν ἔτι λαοὶ</l>
					          <l n="1138">κηδείῃ βασιλῆος ἀνέστενον. ἔνθεν ἐσαιεὶ</l>
					          <l n="1139">ῥόμβῳ καὶ τυπάνῳ Ῥείην Φρύγες ἱλάσκονται.</l>
					          <l n="1140">ἡ δέ που εὐαγέεσσιν ἐπὶ φρένα θῆκε θυηλαῖς</l>
					          <l n="1141">ἀνταίη δαίμων· τὰ δʼ ἐοικότα σήματʼ ἔγεντο.</l>
					          <l n="1142">δένδρεα μὲν καρπὸν χέον ἄσπετον, ἀμφὶ δὲ ποσσὶν</l>
					          <l n="1143">αὐτομάτη φύε γαῖα τερείνης ἄνθεα ποίης.</l>
					          <l n="1144">θῆρες δʼ εἰλυούς τε κατὰ ξυλόχους τε λιπόντες</l>
					          <l n="1145">οὐρῇσιν σαίνοντες ἐπήλυθον. ἡ δὲ καὶ ἄλλο</l>
					          <l n="1146">θῆκε τέρας· ἐπεὶ οὔτι παροίτερον ὕδατι νᾶεν</l>
					          <l n="1147">Δίνδυμον· ἀλλά σφιν τότʼ ἀνέβραχε διψάδος αὔτως</l>
					          <l n="1148">ἐκ κορυφῆς ἄλληκτον· Ἰησονίην δʼ ἐνέπουσιν</l>
					          <l n="1149">κεῖνο ποτὸν κρήνην περιναιέται ἄνδρες ὀπίσσω.</l>
					          <l n="1150">καὶ τότε μὲν δαῖτʼ ἀμφὶ θεᾶς θέσαν οὔρεσιν Ἄρκτων,</l>
					          <l n="1151">μέλποντες Ῥείην πολυπότνιαν· αὐτὰρ ἐς ἠὼ</l>
					          <l n="1152">ληξάντων ἀνέμων νῆσον λίπον εἰρεσίῃσιν. <milestone n="1153" unit="card"/>
					          </l>
					          <l rend="displayNumAndIndent">ἔνθʼ ἔρις ἄνδρα ἕκαστον ἀριστήων ὀρόθυνεν,</l>
					          <l n="1153">ὅστις ἀπολλήξειε πανύστατος. ἀμφὶ γὰρ αἰθὴρ</l>
					          <l n="1155">νήνεμος ἐστόρεσεν δίνας, κατὰ δʼ εὔνασε πόντον.</l>
					          <l n="1156">οἱ δὲ γαληναίῃ πίσυνοι ἐλάασκον ἐπιπρὸ</l>
					          <l n="1157">νῆα βίῃ· ?? δʼ οὔ κε διὲξ ἁλὸς ἀίσσουσαν</l>
					          <l n="1158">οὐδὲ Ποσειδάωνος ἀελλόποδες κίχον ἵπποι.</l>
					          <l n="1159">ἔμπης δʼ ἐγρομένοιο σάλου ζαχρηεσιν αὔραις,</l>
					          <l n="1160">αἳ νέον ἐκ ποταμῶν ὑπὸ δείελον ἠερέθονται,</l>
					          <l n="1161">τειρόμενοι καὶ δὴ μετελώφεον· αὐτὰρ ὁ τούσγε</l>
					          <l n="1162">πασσυδίῃ μογέοντας ἐφέλκετο κάρτεϊ χειρῶν</l>
					          <l n="1163">Ἡρακλέης, ἐτίνασσε δʼ ἀρη??ότα δούρατα νηός.</l>
					          <l n="1164">ἀλλʼ ὅτε δὴ Μυσῶν λελιημένοι ἠπείροιο</l>
					          <l n="1165">Ῥυνδακίδας προχοὰς μέγα τʼ ἠρίον Λἰγαίωνος</l>
					          <l n="1166">τυτθὸν ὑπὲκ Φρυγίης παρεμέτρεον εἰσορόωντες,</l>
					          <l n="1167">δὴ τότʼ ἀνοχλίζων τετρηχότος οἴδματος ὁλκοὺς</l>
					          <l n="1168">μεσσόθεν ἆξεν ἐρετμόν. ἀτὰρ τρύφος ἄλλο μὲν αὐτὸς</l>
					          <l n="1169">ἄμφω χερσὶν ἔχων πέσε δόχμιος, ἄλλο δὲ πόντος</l>
					          <l n="1170">κλύζε παλιρροθίοισι φέρων. ἀνὰ δʼ ἕζετο σιγῇ</l>
					          <l n="1171">παπταίνων· χεῖρες γὰρ ἀήθεον ἠρεμέουσαι.</l>
					          <l rend="displayNumAndIndent">ἦμος δʼ ἀγρόθεν εἶσι φυτοσκάφος ἤ τις ἀροτρεὺς</l>
					          <l n="1172">ἀσπασίως εἰς αὖλιν ἑήν, δόρποιο χατίζων,</l>
					          <l n="1173">αὐτοῦ δʼ ἐν προμολῇ τετρυμένα γούνατʼ ἔκαμψεν</l>
					          <l n="1175">αὐσταλέος κονίῃσι, περιτριβέας δέ τε χεῖρας</l>
					          <l n="1176">εἰσορόων κακὰ πολλὰ ἑῇ ἠρήσατο γαστρί·</l>
					          <l n="1177">τῆμος ἄρʼ οἵγʼ ἀφίκοντο Κιανίδος ἤθεα γαίης</l>
					          <l n="1178">ἀμφʼ Ἀργανθώνειον ὄρος προχοάς τε Κίοιο.</l>
					          <l n="1179">τοὺς μὲν ἐυξείνως Μυσοὶ φιλότητι κιόντας</l>
					          <l n="1180">δειδέχατʼ, ἐνναέται κείνης χθονός, ἤιά τέ σφιν</l>
					          <l n="1181">μῆλά τε δευομένοις μέθυ τʼ ἄσπετον ἐγγυάλιξαν.</l>
					          <l n="1182">ἔνθα δʼ ἔπειθʼ οἱ μὲν ξύλα κάγκανα, τοὶ δὲ λεχαίην</l>
					          <l n="1183">φυλλάδα λειμώνων φέρον ἄσπετον ἀμήσαντες,</l>
					          <l n="1184">στόρνυσθαι· τοὶ δʼ ἀμφὶ πυρήια δινεύεσκον·</l>
					          <l n="1185">οἱ δʼ οἶνον κρητῆρσι κέρων, πονέοντο τε δαῖτα,</l>
					          <l n="1186">Ἐκβασίῳ ῥέξαντες ὑπὸ κνέφας Ἀπόλλωνι.</l>
					          <l rend="displayNumAndIndent">αὐτὰρ ὁ δαίνυσθαι ἑτάροις οἷς εὖ ἐπιτείλας</l>
					          <l n="1187">βῆ ῥ̓ ἴμεν εἰς ὕλην υἱὸς Διός, ὥς κεν ἐρετμὸν</l>
					          <l n="1188">οἷ αὐτῷ φθαίη καταχείριον ἐντύνασθαι.</l>
					          <l n="1190">εὗρεν ἔπειτʼ ἐλάτην ἀλαλήμενος, οὔτε τι πολλοῖς</l>
					          <l n="1191">ἀχθομένην ὄζοις, οὐδὲ μέγα τηλεθόωσαν,</l>
					          <l n="1192">ἀλλʼ οἷον ταναῆς ἔρνος πέλει αἰγείροιο·</l>
					          <l n="1193">τόσση ὁμῶς μῆκός τε καὶ ἐς πάχος ἦεν ἰδέσθαι.</l>
					          <l n="1194">ῥίμφα δʼ ὀιστοδόκην μὲν ἐπὶ χθονὶ θῆκε φαρέτρην</l>
					          <l n="1195">αὐτοῖσιν τόξοισιν, ἔδυ δʼ ἀπὸ δέρμα λέοντος.</l>
					          <l n="1196">τὴν δʼ ὅγε χαλκοβαρεῖ ῥοπάλῳ δαπέδοιο τινάξας</l>
					          <l n="1197">νειόθεν ἀμφοτέρῃσι περὶ στύπος ἔλλαβε χερσίν,</l>
					          <l n="1198">ἠνορέῃ πίσυνος· ἐν δὲ πλατὺν ὦμον ἔρεισεν</l>
					          <l n="1199">εὖ διαβάς· πεδόθεν δὲ βαθύρριζόν περ ἐοῦσαν</l>
					          <l n="1200">προσφὺς ἐξήειρε σὺν αὐτοῖς ἔχμασι γαίης.</l>
					          <l n="1201">ὡς δʼ ὅταν ἀπροφάτως ἱστόν νεός, εὖτε μάλιστα</l>
					          <l n="1202">χειμερίη ὀλοοῖο δύσις πέλει Ὠρίωνος,</l>
					          <l n="1203">ὑψόθεν ἐμπλήξασα θοὴ ἀνέμοιο κατάιξ</l>
					          <l n="1204">αὐτοῖσι σφήνεσσιν ὑπὲκ προτόνων ἐρύσηται·</l>
					          <l n="1205">ὧς ὅγε τὴν ἤειρεν. ὁμοῦ δʼ ἀνὰ τόξα καὶ ἰοὺς</l>
					          <l n="1206">δέρμα θʼ ἑλὼν ῥόπαλόν τε παλίσσυτος ὦρτο νέεσθαι.</l>
					          <milestone n="1207" unit="card"/>
					          <l rend="displayNumAndIndent">τόφρα δʼ Ὕλας χαλκέῃ σὺν κάλπιδι νόσφιν ὁμίλου</l>
					          <l n="1207">δίζητο κρήνης ἱερὸν ῥόον, ὥς κέ οἱ ὕδωρ</l>
					          <l n="1208">φθαίη ἀφυσσάμενος ποτιδόρπιον, ἄλλα τε πάντα</l>
					          <l n="1210">ὀτραλέως κατὰ κόσμον ἐπαρτίσσειεν ἰόντι.</l>
					          <l n="1211">δὴ γάρ μιν τοίοισιν ἐν ἤθεσιν αὐτὸς ἔφερβεν,</l>
					          <l n="1212">νηπίαχον τὰ πρῶτα δόμων ἐκ πατρὸς ἀπούρας,</l>
					          <l n="1213">δίου Θειοδάμαντος, ὃν ἐν Δρυόπεσσιν ἔπεφνεν</l>
					          <l n="1214">νηλειῶς, βοὸς ἀμφὶ γεωμόρου ἀντιόωντα.</l>
					          <l n="1215">ἤτοι ὁ μὲν νειοῖο γύας τέμνεσκεν ἀρότρῳ</l>
					          <l n="1216">Θειοδάμας ἀνίῃ βεβολημένος· αὐτὰρ ὁ τόνγε</l>
					          <l n="1217">βοῦν ἀρότην ἤνωγε παρασχέμεν οὐκ ἐθέλοντα.</l>
					          <l n="1218">ἵετο γὰρ πρόφασιν πολέμου Δρυόπεσσι βαλέσθαι</l>
					          <l n="1219">λευγαλέην, ἐπεὶ οὔτι δίκης ἀλέγοντες ἔναιον.</l>
					          <l n="1220">ἀλλὰ τὰ μὲν τηλοῦ κεν ἀποπλάγξειεν ἀοιδῆς.</l>
					          <l n="1221">αἶψα δʼ ὅγε κρήνην μετεκίαθεν, ἣν καλέουσιν</l>
					          <l n="1222">πηγὰς ἀγχίγυοι περιναιέται. οἱ δέ που ἄρτι</l>
					          <l n="1223">νυμφάων ἵσταντο χοροί· μέλε γάρ σφισι πάσαις,</l>
					          <l n="1224">ὅσσαι κεῖσʼ ἐρατὸν νύμφαι ῥίον ἀμφενέμοντο,</l>
					          <l n="1225">Ἄρτεμιν ἐννυχίῃσιν ἀεὶ μέλπεσθαι ἀοιδαῖς.</l>
					          <l n="1226">αἱ μέν, ὅσαι σκοπιὰς ὀρέων λάχον ἢ καὶ ἐναύλους,</l>
					          <l n="1227">αἵγε μὲν ὑλήωροι ἀπόπροθεν ἐστιχόωντο,</l>
					          <l n="1228">ἡ δὲ νέον κρήνης ἀνεδύετο καλλινάοιο</l>
					          <l n="1229">νύμφη ἐφυδατίη· τὸν δὲ σχεδὸν εἰσενόησεν</l>
					          <l n="1230">κάλλεϊ καὶ γλυκερῇσιν ἐρευθόμενον χαρίτεσσιν.</l>
					          <l n="1231">πρὸς γάρ οἱ διχόμηνις ἀπʼ αἰθέρος αὐγάζουσα</l>
					          <l n="1232">βάλλε σεληναίη. τὴν δὲ φρένας ἐπτοίησεν</l>
					          <l n="1233">Κύπρις, ἀμηχανίῃ δὲ μόλις συναγείρατο θυμόν.</l>
					          <l n="1234">αὐτὰρ ὅγʼ ὡς τὰ πρῶτα ῥόῳ ἔνι κάλπιν ἔρεισεν</l>
					          <l n="1235">λέχρις ἐπιχριμφθείς, περὶ δʼ ἄσπετον ἔβραχεν ὕδωρ</l>
					          <l n="1236">χαλκὸν ἐς ἠχήεντα φορεύμενον, αὐτίκα δʼ ἥγε</l>
					          <l n="1237">λαιὸν μὲν καθύπερθεν ἐπʼ αὐχένος ἄνθετο πῆχυν</l>
					          <l n="1238">κύσσαι ἐπιθύουσα τέρεν στόμα· δεξιτερῇ δὲ</l>
					          <l n="1239">ἀγκῶνʼ ἔσπασε χειρί, μέσῃ δʼ ἐνικάββαλε δίνῃ.</l>
					          <l n="1240" rend="displayNumAndIndent">τοῦ δʼ ἥρως ἰάχοντος ἐπέκλυεν οἶος
						ἑταίρων</l>
					          <l n="1241">Εἰλατίδης Πολύφημος, ἰὼν προτέρωσε κελεύθου,</l>
					          <l n="1242">δέκτο γὰρ Ἡρακλῆα πελώριον, ὁππόθʼ ἵκοιτο.</l>
					          <l n="1243">βῆ δὲ μεταΐξας Πηγέων σχεδόν, ἠύτε τις θὴρ</l>
					          <l n="1244">ἄγριος, ὅν ῥά τε γῆρυς ἀπόπροθεν ἵκετο μήλων,</l>
					          <l n="1245">λιμῷ δʼ αἰθόμενος μετανίσσεται, οὐδʼ ἐπέκυρσεν</l>
					          <l n="1246">ποίμνῃσιν· πρὸ γὰρ αὐτοὶ ἐνὶ σταθμοῖσι νομῆες</l>
					          <l n="1247">ἔλσαν· ὁ δὲ στενάχων βρέμει ἄσπετον, ὄφρα κάμῃσιν·</l>
					          <l n="1248">ὧς τότʼ ἄρʼ Εἰλατίδης μεγάλʼ ἔστενεν, ἀμφὶ δὲ χῶρον</l>
					          <l n="1249">φοίτα κεκληγώς· μελέη δέ οἱ ἔπλετο φωνή.</l>
					          <l n="1250">αἶψα δʼ ἐρυσσάμενος μέγα φάσγανον ὦρτο δίεσθαι,</l>
					          <l n="1251">μήπως ἢ θήρεσσιν ἕλωρ πέλοι, ἠέ μιν ἄνδρες</l>
					          <l n="1252">μοῦνον ἐόντʼ ἐλόχησαν, ἄγουσι δὲ ληίδʼ ἑτοίμην.</l>
					          <l n="1253">ἔνθʼ αὐτῷ ξύμβλητο κατὰ στίβον Ἡρακλῆι</l>
					          <l n="1254">γυμνὸν ἐπαΐσσων παλάμῃ ξίφος· εὖ δέ μιν ἔγνω</l>
					          <l n="1255">σπερχόμενον μετὰ νῆα διὰ κνέφας. αὐτίκα δʼ ἄτην</l>
					          <l n="1256">ἔκφατο λευγαλέην, βεβαρημένος ἄσθματι θυμόν·</l>
					          <milestone n="1257" unit="card"/>
					          <l rend="displayNumAndIndent">‘δαιμόνιε, στυγερόν τοι ἄχος πάμπρωτος ἐνίψω.</l>
					          <l n="1257">οὐ γὰρ Ὕλας κρήνηνδε κιὼν σόος αὖτις ἱκάνει.</l>
					          <l n="1258">ἀλλά ἑ ληιστῆρες ἐνιχρίμψαντες ἄγουσιν,</l>
					          <l n="1260">ἢ θῆρες σίνονται· ἐγὼ δʼ ἰάχοντος ἄκουσα.’</l>
					          <l rend="displayNumAndIndent">ὧς φάτο· τῷ δʼ ἀίοντι κατὰ κροτάφων ἅλις ἱδρὼς</l>
					          <l n="1261">κήκιεν, ἐν δὲ κελαινὸν ὑπὸ σπλάγχνοις ζέεν αἷμα.</l>
					          <l n="1262">χωόμενος δʼ ἐλάτην χαμάδις βάλεν, ἐς δὲ κέλευθον</l>
					          <l n="1263">τὴν θέεν, ᾗ πόδες αὐτὸν ὑπέκφερον ἀίσσοντα.</l>
					          <l n="1265">ὡς δʼ ὅτε τίς τε μύωπι τετυμμένος ἔσσυτο ταῦρος</l>
					          <l n="1266">πίσεά τε προλιπὼν καὶ ἑλεσπίδας, οὐδὲ νομήων</l>
					          <l n="1267">οὐδʼ ἀγέλης ὄθεται, πρήσσει δʼ ὁδόν, ἄλλοτʼ ἄπαυστος,</l>
					          <l n="1268">ἄλλοτε δʼ ἱστάμενος, καὶ ἀνὰ πλατὺν αὐχένʼ ἀείρων</l>
					          <l n="1269">ἵησιν μύκημα, κακῷ βεβολημένος οἴστρῳ·</l>
					          <l n="1270">ὧς ὅγε μαιμώων ὁτὲ μὲν θοὰ γούνατʼ ἔπαλλεν</l>
					          <l n="1271">συνεχέως, ὁτὲ δʼ αὖτε μεταλλήγων καμάτοιο</l>
					          <l n="1272">τῆλε διαπρύσιον μεγάλῃ βοάασκεν ἀυτῇ.</l>
					          <l rend="displayNumAndIndent">αὐτίκα δʼ ἀκροτάτας ὑπερέσχεθεν ἄκριας ἀστὴρ</l>
					          <l n="1273">ἠῷος, πνοιαὶ δὲ κατήλυθον· ὦκα δὲ Τῖφυς</l>
					          <l n="1275">ἐσβαίνειν ὀρόθυνεν, ἐπαύρεσθαί τʼ ἀνέμοιο.</l>
					          <l n="1276">οἱ δʼ εἴσβαινον ἄφαρ λελιημένοι· ὕψι δὲ νηὸς</l>
					          <l n="1277">εὐναίας ἐρύσαντες ἀνεκρούσαντο κάλωας.</l>
					          <l n="1278">κυρτώθη δʼ ἀνέμῳ λίνα μεσσόθι, τῆλε δʼ ἀπʼ ἀκτῆς</l>
					          <l n="1279">γηθόσυνοι φορέοντο παραὶ Ποσιδήιον ἄκρην.</l>
					          <l n="1280">ἦμος δʼ οὐρανόθεν χαροπὴ ὑπολάμπεται ἠὼς</l>
					          <l n="1281">ἐκ περάτης ἀνιοῦσα, διαγλαύσσουσι δʼ ἀταρποί,</l>
					          <l n="1282">καὶ πεδία δροσόεντα φαεινῇ λάμπεται αἴγλῃ,</l>
					          <l n="1283">τῆμος τούσγʼ ἐνόησαν ἀιδρείῃσι λιπόντες.</l>
					          <l n="1284">ἐν δέ σφιν κρατερὸν νεῖκος πέσεν, ἐν δὲ κολῳὸς</l>
					          <l n="1285">ἄσπετος, εἰ τὸν ἄριστον ἀποπρολιπόντες ἔβησαν</l>
					          <l n="1286">σφωιτέρων ἑτάρων. ὁ δʼ ἀμηχανίῃσιν ἀτυχθεὶς</l>
					          <l n="1287">οὔτε τι τοῖον ἔπος μετεφώνεεν, οὔτε τι τοῖον</l>
					          <l n="1288">Αἰσονίδης· ἀλλʼ ἧστο βαρείῃ νειόθεν ἄτῃ</l>
					          <l n="1289">θυμὸν ἔδων· Τελαμῶνα δʼ ἕλεν χόλος, ὧδέ τʼ ἔειπεν·</l>
					          <l n="1290" rend="displayNumAndIndent">‘ἧσʼ αὔτως εὔκηλος, ἐπεί??ύ τοι ἄρμενον
						ἦεν</l>
					          <l n="1291">Ἡρακλῆα λιπεῖν· σέο δʼ ἔκτοθι μῆτις ὄρωρεν,</l>
					          <l n="1292">ὄφρα τὸ κείνου κῦδος ἀνʼ Ἑλλάδα μή σε καλύψῃ,</l>
					          <l n="1293">αἴ κε θεοὶ δώωσιν ὑπότροπον οἴκαδε νόστον.</l>
					          <l n="1294">ἀλλὰ τί μύθων ἦδος; ἐπεὶ καὶ νόσφιν ἑταίρων</l>
					          <l n="1295">εἶμι τεῶν, οἳ τόνγε δόλον συνετεκτήναντο.’</l>
					          <l rend="displayNumAndIndent">ἦ, καὶ ἐς Ἁγνιάδην Τῖφυν θόρε· τὼ δέ οἱ ὄσσε</l>
					          <l n="1296">ὄστλιγγες μαλεροῖο πυρὸς ὣς ἰνδάλλοντο.</l>
					          <l n="1297">καί νύ κεν ἂψ ὀπίσω Μυσῶν ἐπὶ γαῖαν ἵκοντο</l>
					          <l n="1298">λαῖτμα βιησάμενοι ἀνέμου τʼ ἄλληκτον ἰωήν,</l>
					          <l n="1300">εἰ μὴ Θρηικίοιο δύω υἷες Βορέαο</l>
					          <l n="1301">Αἰακίδην χαλεποῖσιν ἐρητύεσκον ἔπεσσιν,</l>
					          <l n="1302">σχέτλιοι· ἦ τέ σφιν στυγερὴ τίσις ἔπλετʼ ὀπίσσω</l>
					          <l n="1303">χερσὶν ὑφʼ Ἡρακλῆος, ὅ μιν δίζεσθαι ἔρυκον.</l>
					          <l n="1304">ἄθλων γὰρ Πελίαο δεδουπότος ἂψ ἀνιόντας</l>
					          <l n="1305">τήνῳ ἐν ἀμφιρύτῃ πέφνεν, καὶ ἀμήσατο γαῖαν</l>
					          <l n="1306">ἀμφʼ αὐτοῖς, στήλας τε δύω καθύπερθεν ἔτευξεν,</l>
					          <l n="1307">ὧν ἑτέρη, θάμβος περιώσιον ἀνδράσι λεύσσειν,</l>
					          <l n="1308">κίνυται ἠχήεντος ὑπὸ πνοιῇ βορέαο.</l>
					          <l n="1309">καὶ τὰ μὲν ὧς ἤμελλε μετὰ χρόνον ἐκτελέεσθαι.</l>
					          <l n="1310">τοῖσιν δὲ Γλαῦκος βρυχίης ἁλὸς ἐξεφαάνθη,</l>
					          <l n="1311">Νηρῆος θείοιο πολυφράδμων ὑποφήτης·</l>
					          <l n="1312">ὕψι δὲ λαχνῆέν τε κάρη καὶ στήθεʼ ἀείρας</l>
					          <l n="1313">νειόθεν ἐκ λαγόνων στιβαρῇ ἐπορέξατο χειρὶ</l>
					          <l n="1314">νηίου ὁλκαίοιο, καὶ ἴαχεν ἐσσυμένοισιν· <milestone n="1315" unit="card"/>
					          </l>
					          <l n="1315" rend="displayNumAndIndent">‘τίπτε παρὲκ μεγάλοιο Διὸς μενεαίνετε
						βουλὴν</l>
					          <l n="1316">Αἰήτεω πτολίεθρον ἄγειν θρασὺν Ἡρακλῆα;</l>
					          <l n="1317">Ἄργεΐ οἱ μοῖρʼ ἐστὶν ἀτασθάλῳ Εὐρυσθῆι</l>
					          <l n="1318">ἐκπλῆσαι μογέοντα δυώδεκα πάντας ἀέθλους,</l>
					          <l n="1319">ναίειν δʼ ἀθανάτοισι συνέστιον, εἴ κʼ ἔτι παύρους</l>
					          <l n="1320">ἐξανύσῃ· τῶ μή τι ποθὴ κείνοιο πελέσθω.</l>
					          <l n="1321">αὔτως δʼ αὖ Πολύφημον ἐπὶ προχοῇσι Κίοιο</l>
					          <l n="1322">πέπρωται Μυσοῖσι περικλεὲς ἄστυ καμόντα</l>
					          <l n="1323">μοῖραν ἀναπλήσειν Χαλύβων ἐν ἀπείρονι γαίῃ.</l>
					          <l n="1324">αὐτὰρ Ὕλαν φιλότητι θεὰ ποιήσατο νύμφη</l>
					          <l n="1325">ὃν πόσιν, οἷό περ οὕνεκʼ ἀποπλαγχθέντες ἔλειφθεν.’</l>
					          <l rend="displayNumAndIndent">ἦ, καὶ κῦμʼ ἀλίαστον ἐφέσσατο νειόθι δύψας·</l>
					          <l n="1326">ἀμφὶ δέ οἱ δίνῃσι κυκώμενον ἄφρεεν ὕδωρ</l>
					          <l n="1327">πορφύρεον, κοίλην δὲ διὲξ ἁλὸς ἔκλυσε νῆα.</l>
					          <l n="1328">γήθησαν δʼ ἥρωες· ὁ δʼ ἐσσυμένως ἐβεβήκει</l>
					          <l n="1330">Αἰακίδης Τελαμὼν ἐς Ἰήσονα, χεῖρα δὲ χειρὶ</l>
					          <l n="1331">ἄκρην ἀμφιβαλὼν προσπτύξατο, φώνησέν τε·</l>
					          <l rend="displayNumAndIndent">‘Αἰσονίδη, μή μοί τι χολώσεαι, ἀφραδίῃσιν</l>
					          <l n="1332">εἴ τί περ ἀασάμην· πέρι γάρ μʼ ἄχος εἷλεν ἐνισπεῖν</l>
					          <l n="1333">μῦθον ὑπερφίαλόν τε καὶ ἄσχετον, ἀλλʼ ἀνέμοισιν</l>
					          <l n="1335">δώομεν ἀμπλακίην, ὡς καὶ πάρος εὐμενέοντες.’</l>
					          <l rend="displayNumAndIndent">τὸν δʼ αὖτʼ Αἴσονος υἱὸς ἐπιφραδέως
						προσέειπεν·</l>
					          <l n="1336">‘ὦ πέπον, ἦ μάλα δή με κακῷ ἐκυδάσσαο μύθῳ,</l>
					          <l n="1337">φὰς ἐνὶ τοῖσιν ἅπασιν ἐνηέος ἀνδρὸς ἀλείτην</l>
					          <l n="1338">ἔμμεναι. ἀλλʼ οὐ θήν τοι ἀδευκέα μῆνιν ἀέξω,</l>
					          <l n="1340">πρίν περ ἀνιηθείς· ἐπεὶ οὐ περὶ πώεσι μήλων,</l>
					          <l n="1341">οὐδὲ περὶ κτεάτεσσι χαλεψάμενος μενέηνας,</l>
					          <l n="1342">ἀλλʼ ἑτάρου περὶ φωτός. ἔολπα δέ τοι σὲ καὶ ἄλλῳ</l>
					          <l n="1343">ἀμφʼ ἐμεῦ, εἰ τοιόνδε πέλοι ποτέ, δηρίσασθαι.’</l>
					          <l rend="displayNumAndIndent">ἦ ῥα, καὶ ἀρθμηθέντες, ὅπῃ πάρος, ἑδριόωντο.</l>
					          <l n="1345">τὼ δὲ Διὸς βουλῇσιν, ὁ μὲν Μυσοῖσι βαλέσθαι</l>
					          <l n="1346">μέλλεν ἐπώνυμον ἄστυ πολισσάμενος ποταμοῖο</l>
					          <l n="1347">Εἰλατίδης Πολύφημος· ὁ δʼ Εὐρυσθῆος ἀέθλους</l>
					          <l n="1348">αὖτις ἰὼν πονέεσθαι. ἐπηπείλησε δὲ γαῖαν</l>
					          <l n="1349">Μυσίδʼ ἀναστήσειν αὐτοσχεδόν, ὁππότε μή οἱ</l>
					          <l n="1350">ἢ ζωοῦ εὕροιεν Ὕλα μόρον, ἠὲ θανόντος.</l>
					          <l n="1351">τοῖο δὲ ῥύσιʼ ὄπασσαν ἀποκρίναντες ἀρίστους</l>
					          <l n="1352">υἱέας ἐκ δήμοιο, καὶ ὅρκια ποιήσαντο,</l>
					          <l n="1353">μήποτε μαστεύοντες ἀπολλήξειν καμάτοιο.</l>
					          <l n="1354">τούνεκεν εἰσέτι νῦν περ Ὕλαν ἐρέουσι Κιανοί,</l>
					          <l n="1355">κοῦρον Θειοδάμαντος, ἐυκτιμένης τε μέλονται</l>
					          <l n="1356">Τρηχῖνος. δὴ γάρ ῥα κατʼ αὐτόθι νάσσατο παῖδας,</l>
					          <l n="1357">οὕς οἱ ῥύσια κεῖθεν ἐπιπροέηκαν ἄγεσθαι.</l>
					          <l rend="displayNumAndIndent">Νηῦν δὲ πανημερίην ἄνεμος φέρε νυκτί τε πάσῃ</l>
					          <l n="1358">λάβρος ἐπιπνείων· ἀτὰρ οὐδʼ ἐπὶ τυτθὸν ἄητο</l>
					          <l n="1360">ἠοῦς τελλομένης, οἱ δὲ χθονὸς εἰσανέχουσαν</l>
					          <l n="1361">ἀκτὴν ἐκ κόλποιο μάλʼ εὐρεῖαν ἐσιδέσθαι</l>
					          <l n="1362">φρασσαμενοι, κώπῃσιν ἅμʼ ἠελίῳ ἐπέκελσαν</l>
				        </div>
				        <div type="textpart" subtype="book" n="2">
					          <milestone unit="card" n="1"/>
					          <l n="1">ἔνθα δʼ ἔσαν σταθμοί τε βοῶν αὖλίς τʼ Ἀμύκοιο,</l>
					          <l n="2">Βεβρύκων βασιλῆος ἀγήνορος, ὅν ποτε νύμφη</l>
					          <l n="3">τίκτε Ποσειδάωνι Γενεθλίῳ εὐνηθεῖσα</l>
					          <l n="4">Βιθυνὶς Μελίη, ὑπεροπληέστατον ἀνδρῶν·</l>
					          <l n="5">ὅς τʼ ἐπὶ καὶ ξείνοισιν ἀεικέα θεσμὸν ἔθηκεν,</l>
					          <l n="6">μήτινʼ ἀποστείχειν, πρὶν πειρήσασθαι ἑοῖο</l>
					          <l n="7">πυγμαχίης· πολέας δὲ περικτιόνων ἐδάιξεν.</l>
					          <l n="8">καὶ δὲ τότε προτὶ νῆα κιών, χρειώ μιν ἐρέσθαι</l>
					          <l n="9">ναυτιλίης, οἵ τʼ εἶεν, ὑπερβασίῃσιν ἄτισσεν,</l>
					          <l n="10">τοῖον δʼ ἐν πάντεσσι παρασχεδὸν ἔκφατο μῦθον·</l>
					          <l rend="displayNumAndIndent">‘Κέκλυθʼ, ἁλίπλαγκτοι, τάπερ ἴδμεναι ὔμμιν
						ἔοικεν.</l>
					          <l n="11">οὔτινα θέσμιόν ἐστιν ἀφορμηθέντα νέεσθαι</l>
					          <l n="12">ἀνδρῶν ὀθνείων, ὅς κεν Βέβρυξι πελάσσῃ,</l>
					          <l n="13">πρὶν χείρεσσιν ἐμῇσιν ἑὰς ἀνὰ χεῖρας ἀεῖραι.</l>
					          <l n="15">τῶ καί μοι τὸν ἄριστον ἀποκριδὸν οἶον ὁμίλου</l>
					          <l n="16">πυγμαχίῃ στήσασθε καταυτόθι δηρινθῆναι.</l>
					          <l n="17">εἰ δʼ ἂν ἀπηλεγέοντες ἐμὰς πατέοιτε θέμιστας,</l>
					          <l n="18">ἧ κέν τις στυγερῶς κρατερὴ ἐπιέψετʼ ἀνάγκη.’</l>
					          <l rend="displayNumAndIndent">ἦ ῥα μέγα φρονέων· τοὺς δʼ ἄγριος εἰσαΐοντας</l>
					          <l n="20">εἷλε χόλος· περὶ δʼ αὖ Πολυδεύκεα τύψεν ὁμοκλη</l>
					          <l n="21">αἶψα δʼ ἑῶν ἑτάρων πρόμος ἵστατο, φώνησέν τε·</l>
					          <l n="22">‘ἴσχεο νῦν, μηδʼ ἄμμι κακήν, ὅτις εὔχεαι εἶναι,</l>
					          <l n="23">φαῖνε βίην· θεσμοῖς γὰρ ὑπείξομεν, ὡς ἀγορεύεις.</l>
					          <l n="24">αὐτὸς ἑκὼν ἤδη τοι ὑπίσχομαι ἀντιάασθαι.’</l>
					          <l n="25" rend="displayNumAndIndent">ὧς φάτʼ ἀπηλεγέως· ὁ δʼ ἐσέδρακεν ὄμμαθʼ
						ἑλίξας,</l>
					          <l n="26">ὥστε λέων ὑπʼ ἄκοντι τετυμμένος, ὅν τʼ ἐν ὄρεσσιν</l>
					          <l n="27">ἀνέρες ἀμφιπένονται· ὁ δʼ ἰλλόμενός περ ὁμίλῳ</l>
					          <l n="28">τῶν μὲν ἔτʼ οὐκ ἀλέγει, ἐπὶ δʼ ὄσσεται οἰόθεν οἶον</l>
					          <l n="29">ἄνδρα τόν, ὅς μιν ἔτυψε παροίτατος, οὐδʼ ἐδάμασσεν.</l>
					          <l n="30">ἔνθʼ ἀπὸ Τυνδαρίδης μὲν ἐύστιπτον θέτο φᾶρος</l>
					          <l n="31">λεπταλέον, τό ῥά οἵ τις ἑὸν ξεινήιον εἶναι</l>
					          <l n="32">ὤπασε Λημνιάδων· ὁ δʼ ἐρεμνὴν δίπτυχα λώπην</l>
					          <l n="33">αὐτῇσιν περόνῃσι καλαύροπά τε τρηχεῖαν</l>
					          <l n="34">κάββαλε, τὴν φορέεσκεν, ὀριτρεφέος κοτίνοιο.</l>
					          <l n="35">αὐτίκα δʼ ἐγγύθι χῶρον ἑαδότα παπτήναντες</l>
					          <l n="36">ἷζον ἑοὺς δίχα πάντας ἐνὶ ψαμάθοισιν ἑταίρους,</l>
					          <l n="37">οὐ δέμας, οὐδὲ φυὴν ἐναλίγκιοι εἰσοράασθαι.</l>
					          <l n="38">ἀλλʼ ὁ μὲν ἢ ὀλοοῖο Τυφωέος, ἠὲ καὶ αὐτῆς</l>
					          <l n="39">γαίης εἶναι ἔικτο πέλωρ τέκος, οἷα πάροιθεν</l>
					          <l n="40">χωομένη Διὶ τίκτεν· ὁ δʼ οὐρανίῳ ἀτάλαντος</l>
					          <l n="41">ἀστέρι Τυνδαρίδης, οὗπερ κάλλισται ἔασιν</l>
					          <l n="42">ἑσπερίην διὰ νύκτα φαεινομένου ἀμαρυγαί.</l>
					          <l n="43">τοῖος ἔην Διὸς υἱός, ἔτι χνοάοντας ἰούλους</l>
					          <l n="44">ἀντέλλων, ἔτι φαιδρὸς ἐν ὄμμασιν. ἀλλά οἱ ἀλκὴ</l>
					          <l n="45">καὶ μένος ἠύτε θηρὸς ἀέξετο· πῆλε δὲ χεῖρας</l>
					          <l n="46">πειράζων, εἴθʼ ὡς πρὶν ἐυτρόχαλοι φορέονται,</l>
					          <l n="47">μηδʼ ἄμυδις καμάτῳ τε καὶ εἰρεσίῃ βαρύθοιεν</l>
					          <l n="48">οὐ μὰν αὖτʼ Ἄμυκος πειρήσατο· σῖγα δʼ ἄπωθεν</l>
					          <l n="49">ἑστηὼς εἰς αὐτὸν ἔχʼ ὄμματα, καί οἱ ὀρέχθει</l>
					          <l n="50">θυμὸς ἐελδομένῳ στηθέων ἐξ αἷμα κεδάσσαι.</l>
					          <l n="51">τοῖσι δὲ μεσσηγὺς θεράπων Ἀμύκοιο Λυκωρεὺς</l>
					          <l n="52">θῆκε πάροιθε ποδῶν δοιοὺς ἑκάτερθεν ἱμάντας</l>
					          <l n="53">ὠμούς, ἀζαλέους, περὶ δʼ οἵγʼ ἔσαν ἐσκληῶτες.</l>
					          <l n="54">αὐτὰρ ὁ τόνγʼ ἐπέεσσιν ὑπερφιάλοισι μετηύδα·</l>
					          <milestone n="55" unit="card"/>
					          <l n="55" rend="displayNumAndIndent">‘τῶνδέ τοι ὅν κʼ ἐθέλῃσθα, πάλου ἄτερ
						ἐγγυαλίξω</l>
					          <l n="56">αὐτὸς ἑκών, ἵνα μή μοι ἀτέμβηαι μετόπισθεν.</l>
					          <l n="57">ἀλλὰ βάλευ περὶ χειρί· δαεὶς δέ κεν ἄλλῳ ἐνίσποις,</l>
					          <l n="58">ὅσσον ἐγὼ ῥινούς τε βοῶν περίειμι ταμέσθαι</l>
					          <l n="59">ἀζαλέας, ἀνδρῶν τε παρηίδας αἵματι φύρσαι.’</l>
					          <l n="60" rend="displayNumAndIndent">ὧς ἔφατʼ· αὐτὰρ ὅγʼ οὔτι παραβλήδην
						ἐρίδηνεν.</l>
					          <l n="61">ἦκα δὲ μειδήσας, οἵ οἱ παρὰ ποσσὶν ἔκειντο,</l>
					          <l n="62">τοὺς ἕλεν ἀπροφάτως· τοῦ δʼ ἀντίος ἤλυθε Κάστωρ</l>
					          <l n="63">ἠδὲ Βιαντιάδης Ταλαὸς μέγας· ὦκα δʼ ἱμάντας</l>
					          <l n="64">ἀμφέδεον, μάλα πολλὰ παρηγορέοντες ἐς ἀλκήν.</l>
					          <l n="65">τῷ δʼ αὖτʼ Ἄρητός τε καὶ Ὄρνυτος, οὐδέ τι ᾔδειν</l>
					          <l n="66">νήπιοι ὕστατα κεῖνα κακῇ δήσαντες ἐν αἴσῃ.</l>
					          <l rend="displayNumAndIndent">οἱ δʼ ἐπεὶ οὖν ἱμᾶσι διασταδὸν ἠρτύναντο,</l>
					          <l n="67">αὐτίκʼ ἀνασχόμενοι ῥεθέων προπάροιθε βαρείας</l>
					          <l n="68">χεῖρας, ἐπʼ ἀλλήλοισι μένος φέρον ἀντιόωντες.</l>
					          <l n="70">ἔνθα δὲ Βεβρύκων μὲν ἄναξ, ἅ τε κῦμα θαλάσσης</l>
					          <l n="71">τρηχὺ θοὴν ἐπὶ νῆα κορύσσεται, ἡ δʼ ὑπὸ τυτθὸν</l>
					          <l n="72">ἰδρείῃ πυκινοῖο κυβερνητῆρος ἀλύσκει,</l>
					          <l n="73">ἱεμένου φορέεσθαι ἔσω τοίχοιο κλύδωνος,</l>
					          <l n="74">ὧς ὅγε Τυνδαρίδην φοβέων ἕπετʼ, οὐδέ μιν εἴα</l>
					          <l n="75">δηθύνειν. ὁ δʼ ἄρʼ αἰὲν ἀνούτατος ἣν διὰ μῆτιν</l>
					          <l n="76">ἀίσσοντʼ ἀλέεινεν· ἀπηνέα δʼ αἶψα νοήσας</l>
					          <l n="77">πυγμαχίην, ᾗ κάρτος ἀάατος, ᾗ τε χερείων,</l>
					          <l n="78">στῆ ῥ̓ ἄμοτον καὶ χερσὶν ἐναντία χεῖρας ἔμιξεν.</l>
					          <l n="79">ὡς δʼ ὅτε νήια δοῦρα θοοῖς ἀντίξοα γόμφοις</l>
					          <l n="80">ἀνέρες ὑληουργοὶ ἐπιβλήδην ἐλάοντες</l>
					          <l n="81">θείνωσι σφύρῃσιν, ἐπʼ ἄλλῳ δʼ ἄλλος ἄηται</l>
					          <l n="82">δοῦπος ἄδην· ὧς τοῖσι παρήιά τʼ ἀμφοτέρωθεν</l>
					          <l n="83">καὶ γένυες κτύπεον· βρυχὴ δʼ ὑπετέλλετʼ ὀδόντων</l>
					          <l n="84">ἄσπετος, οὐδʼ ἔλληξαν ἐπισταδὸν οὐτάζοντες,</l>
					          <l n="85">ἔστε περ οὐλοὸν ἆσθμα καὶ ἀμφοτέρους ἐδάμασσεν.</l>
					          <l n="86">στάντε δὲ βαιὸν ἄπωθεν ἀπωμόρξαντο μετώπων</l>
					          <l n="87">ἱδρῶ ἅλις, καματηρὸν ἀυτμένα φυσιόωντε.</l>
					          <l n="88">ἂψ δʼ αὖτις συνόρουσαν ἐναντίοι, ἠύτε ταύρω</l>
					          <l n="89">φορβάδος ἀμφὶ βοὸς κεκοτηότε δηριάασθον.</l>
					          <l n="90">ἔνθα δʼ ἔπειτʼ Ἄμυκος μὲν ἐπʼ ἀκροτάτοισιν ἀερθείς,</l>
					          <l n="91">βουτύπος οἷα, πόδεσσι τανύσσατο, κὰδ δὲ βαρεῖαν</l>
					          <l n="92">χεῖρʼ ἐπὶ οἷ πελέμιξεν· ὁ δʼ ἀίξαντος ὑπέστη,</l>
					          <l n="93">κρᾶτα παρακλίνας, ὤμῳ δʼ ἀνεδέξατο πῆχυν</l>
					          <l n="94">τυτθόν· ὁ δʼ ἄγχʼ αὐτοῖο παρὲκ γόνυ γουνὸς ἀμσίβων</l>
					          <l n="95">κόψε μεταΐγδην ὑπὲρ οὔατος, ὀστέα δʼ εἴσω</l>
					          <l n="96">ῥῆξεν· ὁ δʼ ἀμφʼ ὀδύνῃ γνὺξ ἤριπεν· οἱ δʼ ἰάχησαν</l>
					          <l n="97">ἥρωες Μινύαι· τοῦ δʼ ἀθρόος ἔκχυτο θυμός.</l>
					          <l rend="displayNumAndIndent">οὐδʼ ἄρα Βέβρυκες ἄνδρες ἀφείδησαν βασιλῆος·</l>
					          <l n="98">ἀλλʼ ἄμυδις κορύνας ἀζηχέας ἠδὲ σιγύννους</l>
					          <l n="100">ἰθὺς ἀνασχόμενοι Πολυδεύκεος ἀντιάασκον.</l>
					          <l n="101">τοῦ δὲ πάρος κολεῶν εὐήκεα φάσγανʼ ἑταῖροι</l>
					          <l n="102">ἔσταν ἐρυσσάμενοι. πρῶτός γε μὲν ἀνέρα Κάστωρ</l>
					          <l n="103">ἤλασʼ ἐπεσσύμενον κεφαλῆς ὕπερ· ἡ δʼ ἑκάτερθεν</l>
					          <l n="104">ἔνθα καὶ ἔνθʼ ὤμοισιν ἐπʼ ἀμφοτέροις ἐκεάσθη.</l>
					          <l n="105">αὐτὸς δʼ Ἰτυμονῆα πελώριον ἠδὲ Μίμαντα,</l>
					          <l n="106">τὸν μὲν ὑπὸ στέρνοιο θοῷ ποδὶ λὰξ ἐπορούσας</l>
					          <l n="107">πλῆξε, καὶ ἐν κονίῃσι βάλεν· τοῦ δʼ ἆσσον ἰόντος</l>
					          <l n="108">δεξιτερῇ σκαιῆς ὑπὲρ ὀφρύος ἤλασε χειρί,</l>
					          <l n="109">δρύψε δέ οἱ βλέφαρον, γυμνὴ δʼ ὑπελείπετʼ ὀπωπή.</l>
					          <l n="110">Ὠρεΐδης δʼ Ἀμύκοιο βίην ὑπέροπλος ὀπάων</l>
					          <l n="111">οὖτα Βιαντιάδαο κατὰ λαπάρην Ταλαοῖο,</l>
					          <l n="112">ἀλλά μιν οὐ κατέπεφνεν, ὅσον δʼ ἐπὶ δέρματι μοῦνον</l>
					          <l n="113">νηδυίων ἄψαυστος ὑπὸ ζώνην θόρε χαλκός.</l>
					          <l n="114">αὔτως δʼ Ἄρητος μενεδήιον Εὐρύτου υἷα</l>
					          <l n="115">Ἴφιτον ἀζαλέῃ κορύνῃ στυφέλιξεν ἐλάσσας,</l>
					          <l n="116">οὔπω κηρὶ κακῇ πεπρωμένον· ἦ τάχʼ ἔμελλεν</l>
					          <l n="117">αὐτὸς δῃώσεσθαι ὑπὸ ξίφεϊ Κλυτίοιο.</l>
					          <l n="118">καὶ τότʼ ἄρʼ Λ̓γκαῖος Λυκοόργοιο θρασὺς υἱὸς</l>
					          <l n="119">αἶψα μάλʼ ἀντεταγὼν πέλεκυν μέγαν ἠδὲ κελαινὸν</l>
					          <l n="120">ἄρκτου προσχόμενος σκαιῇ δέρος ἔνθορε μέσσῳ</l>
					          <l n="121">ἐμμεμαὼς Βέβρυξιν· ὁμοῦ δέ οἱ ἐσσεύοντο</l>
					          <l n="122">Αἰακίδαι, σὺν δέ σφιν ἀρήιος ὤρνυτʼ Ἰήσων.</l>
					          <l n="123">ὡς δʼ ὅτʼ ἐνὶ σταθμοῖσιν ἀπείρονα μῆλʼ ἐφόβησαν</l>
					          <l n="124">ἤματι χειμερίῳ πολιοὶ λύκοι ὁρμηθέντες</l>
					          <l n="125">λάθρῃ ἐυρρίνων τε κυνῶν αὐτῶν τε νομήων,</l>
					          <l n="126">μαίονται δʼ ὅ τι πρῶτον ἐπαΐξαντες ἕλωσιν,</l>
					          <l n="127">πόλλʼ ἐπιπαμφαλόωντες ὁμοῦ· τὰ δὲ πάντοθεν αὔτως</l>
					          <l n="128">στείνονται πίπτοντα περὶ σφίσιν· ὧς ἄρα τοίγε</l>
					          <l n="129">λευγαλέως Βέβρυκας ὑπερφιάλους ἐφόβησαν.</l>
					          <l n="130">ὡς δὲ μελισσάων σμῆνος μέγα μηλοβοτῆρες</l>
					          <l n="131">ἠὲ μελισσοκόμοι πέτρῃ ἔνι καπνιόωσιν,</l>
					          <l n="132">αἱ δʼ ἤτοι τείως μὲν ἀολλέες ᾧ ἐνὶ σίμβλῳ</l>
					          <l n="133">βομβηδὸν κλονέονται, ἐπιπρὸ δὲ λιγνυόεντι</l>
					          <l n="134">καπνῷ τυφόμεναι πέτρης ἑκὰς ἀίσσουσιν·</l>
					          <l n="135">ὧς οἵγʼ οὐκέτι δὴν μένον ἔμπεδον, ἀλλʼ ἐκέδασθεν</l>
					          <l n="136">εἴσω Βεβρυκίης, Ἀμύκου μόρον ἀγγελέοντες·</l>
					          <l n="137">νήπιοι, οὐδʼ ἐνόησαν ὃ δή σφισιν ἐγγύθεν ἄλλο</l>
					          <l n="138">πῆμʼ ἀίδηλον ἔην. πέρθοντο γὰρ ἠμὲν ἀλωαὶ</l>
					          <l n="139">ἠδʼ οἶαι τῆμος δῄῳ ὑπὸ δουρὶ Λύκοιο</l>
					          <l n="140">καὶ Μαριανδυνῶν ἀνδρῶν, ἀπεόντος ἄνακτος.</l>
					          <l n="141">αἰεὶ γὰρ μάρναντο σιδηροφόρου περὶ γαίης.</l>
					          <l n="142">οἱ δʼ ἤδη σταθμούς τε καὶ αὔλια δηιάασκον·</l>
					          <l n="143">ἤδη δʼ ἄσπετα μῆλα περιτροπάδην ἐτάμοντο</l>
					          <l n="144">ἥρωες, καὶ δή τις ἔπος μετὰ τοῖσιν ἔειπεν·</l>
					          <milestone n="145" unit="card"/>
					          <l n="145" rend="displayNumAndIndent">‘Φράζεσθʼ ὅττι κεν ᾗσιν ἀναλκείῃσιν
						ἔρεξαν,</l>
					          <l n="146">εἴ πως Ἡρακλῆα θεὸς καὶ δεῦρʼ ἐκόμισσε??.</l>
					          <l n="147">ἤτοι μὲν γὰρ ἐγὼ κείνου παρεόντος ἔολπα</l>
					          <l n="148">οὐδʼ ἂν πυγμαχίῃ κρινθήμεναι· ἀλλʼ ὅτε θεσμοὺς</l>
					          <l n="149">ἤλυθεν ἐξερέων, αὐτοῖς ἄφαρ οἷς ἀγόρευεν</l>
					          <l n="150">θεσμοῖσιν ῥοπάλῳ μιν ἀγηνορίης λελαθέσθαι.</l>
					          <l n="151">ναὶ μὲν ἀκήδεστον γαίῃ ἔνι τόνγε λιπόντες</l>
					          <l n="152">πόντον ἐπέπλωμεν· μάλα δʼ ἡμέων αὐτὸς ἕκαστος</l>
					          <l n="153">εἴσεται οὐλομένην ἄτην, ἀπάνευθεν ἐόντος.’</l>
					          <l rend="displayNumAndIndent">ὧς ἄρʼ ἔφη· τὰ δὲ πάντα Διὸς βουλῇς ἐτέτυκτο.</l>
					          <l n="155">καὶ τότε μὲν μένον αὖθι διὰ κνέφας, ἕλκεά τʼ ἀνδρῶν</l>
					          <l n="156">οὐταμένων ἀκέοντο, καὶ ἀθανάτοισι θυηλὰς</l>
					          <l n="157">ῥέξαντες μέγα δόρπον ἐφώπλισαν· οὐδέ τινʼ ὕπνος</l>
					          <l n="158">εἷλε παρὰ κρητῆρι καὶ αἰθομένοις ἱεροῖσιν.</l>
					          <l n="159">ξανθὰ δʼ ἐρεψάμενοι δάφνῃ καθύπερθε μέτωπα</l>
					          <l n="160">ἀγχιάλῳ, τῇ, ἀκτῇ ἔπι, πρυμνήσιʼ ἀνῆπτο,</l>
					          <l n="161">Ὀρφείῃ φόρμιγγι συνοίμιον ὕμνον ἄειδον</l>
					          <l n="162">ἐμμελέως· περὶ δέ σφιν ἰαίνετο νήνεμος ἀκτὴ</l>
					          <l n="163">μελπομένοις· κλεῖον δὲ Θεραπναῖον Διὸς υἷα.</l>
					          <l rend="displayNumAndIndent">ἦμος δʼ ἠέλιος δροσερὰς ἐπέλαμψε κολώνας</l>
					          <l n="165">ἐκ περάτων ἀνιών, ἤγειρε δὲ μηλοβοτῆρας,</l>
					          <l n="166">δὴ τότε λυσάμενοι νεάτης ἐκ πείσματα δάφνης,</l>
					          <l n="167">ληίδα τʼ εἰσβήσαντες ὅσην χρεὼ ἦεν ἄγεσθαι,</l>
					          <l n="168">πνοιῇ δινήεντʼ ἀνὰ Βόσπορον ἰθύνοντο.</l>
					          <l n="169">ἔνθα μὲν ἠλιβάτῳ ἐναλίγκιον οὔρεϊ κῦμα</l>
					          <l n="170">ἀμφέρεται προπάροιθεν ἐπαΐσσοντι ἐοικός,</l>
					          <l n="171">αἰὲν ὑπὲρ νεφέων ἠερμένον· οὐδέ κε φαίης</l>
					          <l n="172">φεύξεσθαι κακὸν οἶτον, ἐπεὶ μάλα μεσσόθι νηὸς</l>
					          <l n="173">λάβρον ἐπικρέμαται, καθάπερ νέφος. ἀλλὰ τόγʼ ἔμπης</l>
					          <l n="174">στόρνυται, εἴ κʼ ἐσθλοῖο κυβερνητῆρος ἐπαύρῃ.</l>
					          <l n="175">τῶ καὶ Τίφυος οἵδε δαημοσύνῃσι νέοντο,</l>
					          <l n="176">ἀσκηθεῖς μέν, ἀτὰρ πεφοβημένοι. ἤματι δʼ ἄλλῳ</l>
					          <l n="177">ἀντιπέρην γαίῃ Βιθυνίδι πείσματʼ ἀνῆψαν.</l>
					          <l rend="displayNumAndIndent">ἔνθα δʼ ἐπάκτιον οἶκον Ἀγηνορίδης ἔχε Φινεύς,</l>
					          <l n="178">ὃς περὶ δὴ πάντων ὀλοώτατα πήματʼ ἀνέτλη</l>
					          <l n="180">εἵνεκα μαντοσύνης, τήν οἱ πάρος ἐγγυάλιξεν</l>
					          <l n="181">Λητοΐδης· οὐδʼ ὅσσον ὀπίζετο καὶ Διὸς αὐτοῦ</l>
					          <l n="182">χρείων ἀτρεκέως ἱερὸν νόον ἀνθρώποισιν.</l>
					          <l n="183">τῶ καί οἱ γῆρας μὲν ἐπὶ δηναιὸν ἴαλλεν,</l>
					          <l n="184">ἐκ δʼ ἕλετʼ ὀφθαλμῶν γλυκερὸν φάος· οὐδὲ γάνυσθαι</l>
					          <l n="185">εἴα ἀπειρεσίοισιν ὀνείασιν, ὅσσα οἱ αἰεὶ</l>
					          <l n="186">θέσφατα πευθόμενοι περιναιέται οἴκαδʼ ἄγειρον.</l>
					          <l n="187">ἀλλὰ διὰ νεφέων ἄφνω πέλας ἀίσσουσαι</l>
					          <l n="188">ἅρπυιαι στόματος χειρῶν τʼ ἀπὸ γαμφηλῇσιν</l>
					          <l n="189">συνεχέως ἥρπαζον. ἐλείπετο δʼ ἄλλοτε φορβῆς</l>
					          <l n="190">οὐδʼ ὅσον, ἄλλοτε τυτθόν, ἵνα ζώων ἀκάχοιτο.</l>
					          <l n="191">καὶ δʼ ἐπὶ μυδαλέην ὀδμὴν χέον· οὐδέ τις ἔτλη</l>
					          <l n="192">μὴ καὶ λευκανίηνδε φορεύμενος, ἀλλʼ ἀποτηλοῦ</l>
					          <l n="193">ἑστηώς· τοῖόν οἱ ἀπέπνεε λείψανα δαιτός.</l>
					          <l n="194">αὐτίκα δʼ εἰσαΐων ἐνοπὴν καὶ δοῦπον ὁμίλου</l>
					          <l n="195">τούσδʼ αὐτοὺς παριόντας ἐπήισεν, ὧν οἱ ἰόντων</l>
					          <l n="196">θέσφατον ἐκ Διὸς ἦεν ἑῆς ἀπόνασθαι ἐδωδῆς.</l>
					          <l n="197">ὀρθωθεὶς δʼ εὐνῆθεν, ἀκήριον ἠύτʼ ὄνειρον,</l>
					          <l n="198">βάκτρῳ σκηπτόμενος ῥικνοῖς ποσὶν ᾖε θύραζε,</l>
					          <l n="199">τοίχους ἀμφαφόων· τρέμε δʼ ἅψεα νισσομένοιο</l>
					          <l n="200">ἀδρανίῃ γήραι τε· πίνῳ δέ οἱ αὐσταλέος χρὼς</l>
					          <l n="201">ἐσκλήκει, ῥινοὶ δὲ σὺν ὀστέα μοῦνον ἔεργον.</l>
					          <l n="202">ἐκ δʼ ἐλθὼν μεγάροιο καθέζετο γοῦνα βαρυνθεὶς</l>
					          <l n="203">οὐδοῦ ἐπʼ αὐλείοιο· κάρος δέ μιν ἀμφεκάλυψεν</l>
					          <l n="204">πορφύρεος, γαῖαν δὲ πέριξ ἐδόκησε φέρεσθαι</l>
					          <l n="205">νειόθεν, ἀβληχρῷ δʼ ἐπὶ κώματι κέκλιτʼ ἄναυδος.</l>
					          <l n="206">οἱ δέ μιν ὡς εἴδοντο, περισταδὸν ἠγερέθοντο</l>
					          <l n="207">καὶ τάφον. αὐτὰρ ὁ τοῖσι μάλα μόλις ἐξ ὑπάτοιο</l>
					          <l n="208">στήθεος ἀμπνεύσας μετεφώνεε μαντοσύνῃσιν· <milestone n="209" unit="card"/>
					          </l>
					          <l rend="displayNumAndIndent">‘κλῦτε, Πανελλήνων προφερέστατοι, εἰ ἐτεὸν δὴ</l>
					          <l n="210">οἵδʼ ὑμεῖς, οὓς δή κρυερῇ βασιλῆος ἐφετμῇ</l>
					          <l n="211">Ἁργῴης ἐπὶ νηὸς ἄγει μετὰ κῶας Ἰήσων.</l>
					          <l n="212">ὑμεῖς ἀτρεκέως. ἔτι μοι νόος οἶδεν ἕκαστα</l>
					          <l n="213">ᾗσι θεοπροπίῃσι. χάριν νύ τοι, ὦ ἄνα Λητοῦς</l>
					          <l n="214">υἱέ, καὶ ἀργαλέοισιν ἀνάπτομαι ἐν καμάτοισιν.</l>
					          <l n="215">Ἱκεσίου πρὸς Ζηνός, ὅτις ῥίγιστος ἀλιτροῖς</l>
					          <l n="216">ἀνδράσι, Φοίβου τʼ ἀμφὶ καὶ αὐτῆς εἵνεκεν Ἥρης</l>
					          <l n="217">λίσσομαι, ᾗ περίαλλα θεῶν μέμβλεσθε κιόντες,</l>
					          <l n="218">χραίσμετέ μοι, ῥύσασθε δυσάμμορον ἀνέρα λύμης,</l>
					          <l n="219">μηδέ μʼ ἀκηδείῃσιν ἀφορμήθητε λιπόντες</l>
					          <l n="220">αὔτως. οὐ γὰρ μοῦνον ἐπʼ ὀφθαλμοῖσιν Ἐρινὺς</l>
					          <l n="221">λὰξ ἐπέβη, καὶ γῆρας ἀμήρυτον ἐς τέλος ἕλκω·</l>
					          <l n="222">πρὸς δʼ ἔτι πικρότατον κρέμαται κακὸν ἄλλο κακοῖσιν.</l>
					          <l n="223">ἅρπυιαι στόματός μοι ἀφαρπάζουσιν ἐδωδὴν</l>
					          <l n="224">ἔκποθεν ἀφράστοιο καταΐσσουσαι ὄλεθροι.</l>
					          <l n="225">ἴσχω δʼ οὔτινα μῆτιν ἐπίρροθον. ἀλλά κε ῥεῖα</l>
					          <l n="226">αὐτὸς ἑὸν λελάθοιμι νόον δόρποιο μεμηλώς,</l>
					          <l n="227">ἢ κείνας· ὧδʼ αἶψα διηέριαι ποτέονται.</l>
					          <l n="228">τυτθὸν δʼ ἢν ἄρα δήποτʼ ἐδητύος ἄμμι λίπωσιν,</l>
					          <l n="229">πνεῖ τόδε μυδαλέον τε καὶ οὐ τλητὸν μένος ὀδμῆς·</l>
					          <l n="230">οὔ κέ τις οὐδὲ μίνυνθα βροτῶν ἄνσχοιτο πελάσσας,</l>
					          <l n="231">οὐδʼ εἴ οἱ ἀδάμαντος ἐληλάμενον κέαρ εἴη.</l>
					          <l n="232">ἀλλά με πικρὴ δῆτα καὶ ἄατος ἴσχει ἀνάγκη</l>
					          <l n="233">μίμνειν καὶ μίμνοντα κακῇ ἐνὶ γαστέρι θέσθαι.</l>
					          <l n="234">τὰς μὲν θέσφατόν ἐστιν ἐρητῦσαι Βορέαο</l>
					          <l n="235">υἱέας. οὐδʼ ὀθνεῖοι ἀλαλκήσουσιν ἐόντες,</l>
					          <l n="236">εἰ δὴ ἐγὼν ὁ πρίν ποτʼ ἐπικλυτὸς ἀνδράσι Φινεὺς</l>
					          <l n="237">ὄλβῳ μαντοσύνῃ τε, πατὴρ δέ με γείνατʼ Ἀγήνωρ·</l>
					          <l n="238">τῶν δὲ κασιγνήτην, ὅτʼ ἐνὶ Θρῄκεσσιν ἄνασσον,</l>
					          <l n="239">Κλειοπάτρην ἕδνοισιν ἐμὸν δόμον ἦγον ἄκοιτιν.’</l>
					          <l n="240" rend="displayNumAndIndent">Ἴσκεν Ἀγηνορίδης· ἀδινὸν δʼ ἕλε κῆδος
						ἕκαστον</l>
					          <l n="241">ἡρώων, πέρι δʼ αὖτε δύω υἷας Βορέαο.</l>
					          <l n="242">δάκρυ δʼ ὀμορξαμένω σχεδὸν ἤλυθον, ὧδέ τʼ ἔειπεν</l>
					          <l n="243">Ζήτης, ἀσχαλόωντος ἑλὼν χερὶ χεῖρα γέροντος·</l>
					          <l rend="displayNumAndIndent">‘῀Ἀ δείλʼ, οὔτινά φημι σέθεν σμυγερώτερον
						ἄλλον</l>
					          <l n="245">ἔμμεναι ἀνθρώπων. τί νύ τοι τόσα κήδεʼ ἀνῆπται;</l>
					          <l n="246">ἦ ῥα θεοὺς ὀλοῇσι παρήλιτες ἀφραδίῃσιν</l>
					          <l n="247">μαντοσύνας δεδαώς; τῶ τοι μέγα μηνιόωσιν;</l>
					          <l n="248">ἄμμι γε μὴν νόος ἔνδον ἀτύζεται ἱεμένοισιν</l>
					          <l n="249">χραισμεῖν, εἰ δὴ πρόχνυ γέρας τόδε πάρθετο δαίμων</l>
					          <l n="250">νῶιν. ἀρίζηλοι γὰρ ἐπιχθονίοισιν ἐνιπαὶ</l>
					          <l n="251">ἀθανάτων. οὐδʼ ἂν πρὶν ἐρητύσαιμεν ἰούσας</l>
					          <l n="252">Ἁρπυίας, μάλα περ λελιημένοι, ἔστʼ ἂν ὀμόσσῃς,</l>
					          <l n="253">μὴ μὲν τοῖό γʼ ἕκητι θεοῖς ἀπὸ θυμοῦ ἔσεσθαι.’</l>
					          <l rend="displayNumAndIndent">ὧς φάτο· τοῦ δʼ ἰθὺς κενεὰς ὁ γεραιὸς ἀνέσχεν</l>
					          <l n="255">γλήνας ἀμπετάσας, καὶ ἀμείψατο τοῖσδʼ ἐπέεσσιν·</l>
					          <l rend="displayNumAndIndent">‘σίγα· μή μοι ταῦτα νόῳ ἔνι βάλλεο, τέκνον.</l>
					          <l n="256">ἴστω Λητοῦς υἱός, ὅ με πρόφρων ἐδίδαξεν</l>
					          <l n="257">μαντοσύνας· ἴστω δὲ δυσώνυμος, ἥ μʼ ἔλαχεν, κὴρ</l>
					          <l n="258">καὶ τόδʼ ἐπʼ ὀφθαλμῶν ἀλαὸν νέφος, οἵ θʼ ὑπένερθεν</l>
					          <l n="260">δαίμονες, οἳ μηδʼ ὧδε θανόντι περ εὐμενέοιεν,</l>
					          <l n="261">ὡς οὔ τις θεόθεν χόλος ἔσσεται εἵνεκʼ ἀρωγῆς.’</l>
					          <milestone n="262" unit="card"/>
					          <l rend="displayNumAndIndent">τὼ μὲν ἔπειθʼ ὅρκοισιν ἀλαλκέμεναι μενέαινον.</l>
					          <l n="262">αἶψα δὲ κουρότεροι πεπονήατο δαῖτα γέροντι,</l>
					          <l n="263">λοίσθιον Ἁρπυίῃσιν ἑλώριον· ἐγγύθι δʼ ἄμφω</l>
					          <l n="265">στῆσαν, ἵνα ξιφέεσσιν ἐπεσσυμένας ἐλάσειαν.</l>
					          <l n="266">καὶ δὴ τὰ πρώτισθʼ ὁ γέρων ἔψαυεν ἐδωδῆς·</l>
					          <l n="267">αἱ δʼ ἄφαρ ἠύτʼ ἄελλαι ἀδευκέες, ἢ στεροπαὶ ὥς,</l>
					          <l n="268">ἀπρόφατοι νεφέων ἐξάλμεναι ἐσσεύοντο</l>
					          <l n="269">κλαγγῇ μαιμώωσαι ἐδητύος· οἱ δʼ ἐσιδόντες</l>
					          <l n="270">ἥρωες μεσσηγὺς ἀνίαχον· αἱ δʼ ἅμʼ ἀυτῇ</l>
					          <l n="271">πάντα καταβρόξασαι ὑπὲρ πόντοιο φέροντο</l>
					          <l n="272">τῆλε παρέξ· ὀδμὴ δὲ δυσάσχετος αὖθι λέλειπτο.</l>
					          <l n="273">τάων δʼ αὖ κατόπισθε δύω υἷες Βορέαο</l>
					          <l n="274">φάσγανʼ ἐπισχόμενοι ὀπίσω θέον. ἐν γὰρ ἕηκεν</l>
					          <l n="275">Ζεὺς μένος ἀκάματόν σφιν· ἀτὰρ Διὸς οὔ κεν ἑπέσθην</l>
					          <l n="276">νόσφιν, ἐπεὶ ζεφύροιο παραΐσσεσκον ἀέλλας</l>
					          <l n="277">αἰέν. ὅτʼ ἐς Φινῆα καὶ ἐκ Φινῆος ἴοιεν.</l>
					          <l n="278">ὡς δʼ ὅτʼ ἐνὶ κνημοῖσι κύνες δεδαημένοι ἄγρη;</l>
					          <l n="279">ἢ αἶγας κεραοὺς ἠὲ πρόκας ἰχνεύοντες</l>
					          <l n="280">θείωσιν, τυτθὸν δὲ τιταινόμενοι μετόπισθεν</l>
					          <l n="281">ἄκρῃς ἐν γενύεσσι μάτην ἀράβησαν ὀδόντας·</l>
					          <l n="282">ὧς Ζήτης Κάλαΐς τε μάλα σχεδὸν ἀίσσοντες</l>
					          <l n="283">τάων ἀκροτάτῃσιν ἐπέχραον ἤλιθα χερσίν.</l>
					          <l n="284">καί νύ κε δή σφʼ ἀέκητι θεῶν διεδηλήσαντο</l>
					          <l n="285">πολλὸν ἑκὰς νήσοισιν ἔπι Πλωτῇσι κιχόντες,</l>
					          <l n="286">εἰ μὴ ἄρʼ ὠκέα ῀Ἰρις ἴδεν, κατὰ δʼ αἰθέρος ἆλτο</l>
					          <l n="287">οὐρανόθεν, καὶ τοῖα παραιφαμένη κατέρυκεν·</l>
					          <l rend="displayNumAndIndent">‘οὐ θέμις, ὦ υἱεῖς Βορέω, ξιφέεσσιν ἐλάσσαι</l>
					          <l n="288">Ἁρπυίας, μεγάλοιο Διὸς κύνας· ὅρκια δʼ αὐτὴ</l>
					          <l n="290">δώσω ἐγών, ὡς οὔ οἱ ἔτι χρίμψουσιν ἰοῦσαι.’</l>
					          <l rend="displayNumAndIndent">ὧς φαμένη λοιβὴν Στυγὸς ὤμοσεν, ἥ τε θεοῖσιν</l>
					          <l n="291">ῥιγίστη πάντεσσιν ὀπιδνοτάτη τε τέτυκται,</l>
					          <l n="292">μὴ μὲν Ἀγηνορίδαο δόμοις ἔτι τάσδε πελάσσαι</l>
					          <l n="293">εἰσαῦτις Φινῆος, ἐπεὶ καὶ μόρσιμον ἦεν.</l>
					          <l n="295">οἱ δʼ ὅρκῳ εἴξαντες ὑπέστρεφον ἂψ ἐπὶ νῆα</l>
					          <l n="296">σώεσθαι. Στροφάδας δὲ μετακλείουσʼ ἄνθρωποι</l>
					          <l n="297">νήσους τοῖό γʼ ἕκητι, πάρος Πλωτὰς καλέοντες.</l>
					          <l n="298">Ἄρπυιαί τʼ ῀Ἰρίς τε διέτμαγεν. αἱ μὲν ἔδυσαν</l>
					          <l n="299">κευθμῶνα Κρήτης Μινωίδος· ἡ δʼ ἀνόρουσεν</l>
					          <l n="300">Οὔλυμπόνδε, θοῇσι μεταχρονίη πτερύγεσσιν.</l>
					          <l rend="displayNumAndIndent">τόφρα δʼ ἀριστῆες πινόεν περὶ δέρμα γέροντος</l>
					          <l n="301">πάντῃ φοιβήσαντες ἐπικριδὸν ἱρεύσαντο</l>
					          <l n="302">μῆλα, τά τʼ ἐξ Ἀμύκοιο λεηλασίης ἐκόμισσαν.</l>
					          <l n="303">αὐτὰρ ἐπεὶ μέγα δόρπον ἐνὶ μεγάροισιν ἔθεντο,</l>
					          <l n="305">δαίνυνθʼ ἑζόμενοι· σὺν δέ σφισι δαίνυτο Φινεὺς</l>
					          <l n="306">ἁρπαλέως, οἷόν τʼ ἐν ὀνείρασι θυμὸν ἰαίνων.</l>
					          <l n="307">ἔνθα δʼ, ἐπεὶ δόρποιο κορέσσαντʼ ἠδὲ ποτῆτος,</l>
					          <l n="308">παννύχιοι Βορέω μένον υἱέας ἐγρήσσοντες.</l>
					          <l n="309">αὐτὸς δʼ ἐν μέσσοισι παρʼ ἐσχάρῃ ἧστο γεραιὸς</l>
					          <l n="310">πείρατα ναυτιλίης ἐνέπων ἄνυσίν τε κελεύθου·</l>
					          <l rend="displayNumAndIndent">‘κλῦτέ νυν. οὐ μὲν πάντα πέλει θέμις ὔμμι
						δαῆναι</l>
					          <l n="311">ἀτρεκές· ὅσσα δʼ ὄρωρε θεοῖς φίλον, οὐκ ἐπικεύσω.</l>
					          <l n="312">ἀασάμην καὶ πρόσθε Διὸς νόον ἀφραδίῃσιν</l>
					          <l n="313">χρείων ἑξείης τε καὶ ἐς τέλος. ὧδε γὰρ αὐτὸς</l>
					          <l n="315">βούλεται ἀνθρώποις ἐπιδευέα θέσφατα φαίνειν</l>
					          <l n="316">μαντοσύνης, ἵνα καί τι θεῶν χατέωσι νόοιο.</l>
					          <milestone n="317" unit="card"/>
					          <l rend="displayNumAndIndent">πέτρας μὲν πάμπρωτον, ἀφορμηθέντες ἐμεῖο,</l>
					          <l n="317">Κυανέας ὄψεσθε δύω ἁλὸς ἐν ξυνοχῇσιν,</l>
					          <l n="318">τάων οὔτινά φημι διαμπερὲς ἐξαλέασθαι.</l>
					          <l n="320">οὐ γάρ τε ῥίζῃσιν ἐρήρεινται νεάτῃσιν,</l>
					          <l n="321">ἀλλὰ θαμὰ ξυνίασιν ἐναντίαι ἀλλήλῃσιν</l>
					          <l n="322">εἰς ἕν, ὕπερθε δὲ πολλὸν ἁλὸς κορθύεται ὕδωρ</l>
					          <l n="323">βρασσόμενον· στρηνὲς δὲ περὶ στυφελῇ βρέμει ἀκτῇ.</l>
					          <l n="324">τῶ νῦν ἡμετέρῃσι παραιφασίῃσι πίθεσθε,</l>
					          <l n="325">εἰ ἐτεὸν πυκινῷ τε νόῳ μακάρων τʼ ἀλέγοντες</l>
					          <l n="326">πείρετε· μηδʼ αὔτως αὐτάγρετον οἶτον ὄλησθε</l>
					          <l n="327">ἀφραδέως, ἢ θύνετʼ ἐπισπόμενοι νεότητι.</l>
					          <l n="328">οἰωνῷ δή πρόσθε πελειάδι πειρήσασθαι</l>
					          <l n="329">νηὸς ἄπο προμεθέντες ἐφιέμεν. ἢν δὲ διʼ αὐτῶν</l>
					          <l n="330">πετράων πόντονδε σόη πτερύγεσσι δίηται,</l>
					          <l n="331">μηκέτι δὴν μηδʼ αὐτοὶ ἐρητύεσθε κελεύθου,</l>
					          <l n="332">ἀλλʼ εὖ καρτύναντες ἑαῖς ἐνὶ χερσὶν ἐρετμὰ</l>
					          <l n="333">τέμνεθʼ ἁλὸς στεινωπόν· ἐπεὶ φάος οὔ νύ τι τόσσον</l>
					          <l n="334">ἔσσετʼ ἐν εὐχωλῇσιν, ὅσον τʼ ἐνὶ κάρτεϊ χειρῶν.</l>
					          <l n="335">τῶ καὶ τἆλλα μεθέντες ὀνήιστον πονέεσθαι</l>
					          <l n="336">θαρσαλέως· πρὶν δʼ οὔτι θεοὺς λίσσεσθαι ἐρύκω.</l>
					          <l n="337">εἰ δέ κεν ἀντικρὺ πταμένη μεσσηγὺς ὄληται,</l>
					          <l n="338">ἄψορροι στέλλεσθαι ἐπεὶ πολὺ βέλτερον εἶξαι</l>
					          <l n="339">ἀθανάτοις. οὐ γάρ κε κακὸν μόρον ἐξαλέαισθε</l>
					          <l n="340">πετράων, οὐδʼ εἴ κε σιδηρείη πέλοι Λ̓ργώ.</l>
					          <l n="341">ὦ μέλεοι, μὴ τλῆτε παρὲξ ἐμὰ θέσφατα βῆναι,</l>
					          <l n="342">εἰ καί με τρὶς τόσσον ὀίεσθʼ Οὐρανίδῃσιν,</l>
					          <l n="343">ὅσσον ἀνάρσιός εἰμι, καὶ εἰ πλεῖον στυγέεσθαι·</l>
					          <l n="344">μὴ τλῆτʼ οἰωνοῖο πάρεξ ἔτι νηὶ περῆσαι.</l>
					          <l n="345">καὶ τὰ μὲν ὥς κε πέλῃ, τὼς ἔσσεται. ἢν δὲ φύγητε</l>
					          <l n="346">σύνδρομα πετράων ἀσκηθέες ἔνδοθι Πόντου,</l>
					          <l n="347">αὐτίκα Βιθυνῶν ἐπὶ δεξιὰ γαῖαν ἔχοντες</l>
					          <l n="348">πλώετε ῥηγμῖνας πεφυλαγμένοι, εἰσόκεν αὖτε</l>
					          <l n="349">Ῥήβαν ὠκυρόην ποταμὸν ἄκρην τε Μέλαιναν</l>
					          <l n="350">γνάμψαντες νήσου Θυνηίδος ὅρμον ἵκησθε.</l>
					          <l n="351">κεῖθεν δʼ οὐ μάλα πουλὺ διὲξ ἁλὸς ἀντιπέραιαν</l>
					          <l n="352">γῆν Μαριανδυνῶν ἐπικέλσετε νοστήσαντες.</l>
					          <l n="353">ἔνθα μὲν εἰς Ἀίδαο καταιβάτις ἐστὶ κέλευθος,</l>
					          <l n="354">ἄκρη τε προβλὴς Ἀχερουσιὰς ὑψόθι τείνει,</l>
					          <l n="355">δινήεις τʼ Ἀχέρων αὐτὴν διὰ νειόθι τέμνων</l>
					          <l n="356">ἄκρην ἐκ μεγάλης προχοὰς ἵησι φάραγγος.</l>
					          <l n="357">ἀγχίμολον δʼ ἐπὶ τῇ πολέας παρανεῖσθε κολωνοὺς</l>
					          <l n="358">Παφλαγόνων, τοῖσίν τʼ Ἐνετήιος ἐμβασίλευσεν</l>
					          <l n="359">πρῶτα Πέλοψ, τοῦ καί περ ἀφʼ αἵματος εὐχετόωνται.</l>
					          <l n="360">ἔστι δέ τις ἄκρη Ἑλίκης κατεναντίον Ἄρκτου,</l>
					          <l n="361">πάντοθεν ἠλίβατος, καί μιν καλέουσι Κάραμβιν,</l>
					          <l n="362">τῆς καὶ ὑπὲρ βορέαο περισχίζονται ἄελλαι·</l>
					          <l n="363">ὧδε μάλʼ ἂμ πέλαγος τετραμμένη αἰθέρι κύρει.</l>
					          <l n="364">τήνδε περιγνάμψαντι πολὺς παρακέκλιται· ἤδη</l>
					          <l n="365">αἰγιαλός· πολέος δʼ ἐπὶ πείρασιν Αἰγιαλοῖο</l>
					          <l n="366">ἀκτῇ ἐπὶ προβλῆτι ῥοαὶ Ἅλυος ποταμοῖο</l>
					          <l n="367">δεινὸν ἐρεύγονται· μετὰ τὸν δʼ ἀγχίροος ῀Ἰρις</l>
					          <l n="368">μειότερος λευκῇσιν ἑλίσσεται εἰς ἅλα δίναις.</l>
					          <l n="369">κεῖθεν δὲ προτέρωσε μέγας καὶ ὑπείροχος ἀγκὼν</l>
					          <l n="370">ἐξανέχει γαίης· ἐπὶ δὲ στόμα Θερμώδοντος</l>
					          <l n="371">κόλπῳ ἐν εὐδιόωντι Θεμισκύρειον ὑπʼ ἄκρην</l>
					          <l n="372">μύρεται, εὐρείης διαειμένος ἠπείροιο.</l>
					          <l n="373">ἔνθα δὲ Δοίαντος πεδίον, σχεδόθεν δὲ πόληες</l>
					          <l n="374">τρισσαὶ Ἀμαζονίδων, μετά τε σμυγερώτατοι ἀνδρῶν</l>
					          <l n="375">τρηχεῖαν Χάλυβες καὶ ἀτειρέα γαῖαν ἔχουσιν,</l>
					          <l n="376">ἐργατίναι· τοὶ δʼ ἀμφὶ σιδήρεα ἔργα μέλονται.</l>
					          <l n="377">ἄγχι δὲ ϝαιετάουσι πολύρρηνες Τιβαρηνοὶ</l>
					          <l n="378">Ζηνὸς Ἐυξείνοιο Γενηταίην ὑπὲρ ἄκρην.</l>
					          <l n="379">τῇ δʼ ἐπὶ Μοσσύνοικοι ὁμούριοι ὑλήεσσαν</l>
					          <l n="380">ἑξείης ἤπειρον, ὑπωρείας τε νέμονται,</l>
					          <l n="381">δουρατέοις πύργοισιν ἐν οἰκία τεκτήναντες</l>
					          <l n="382">
						            <del>κάλινα καὶ πύργους εὐπηγέας, οὓς καλέουσιν</del>
					          </l>
					          <l n="383">
						            <del>μόσσυνας· καὶ δʼ αὐτοὶ ἐπώνυμοι ἔνθεν ἔασιν.</del>
					          </l>
					          <l n="382">τοὺς παραμειβόμενοι λισσῇ ἐπικέλσετε νήσῳ,</l>
					          <l n="383">μήτι παντοίῃ μέγʼ ἀναιδέας ἐξελάσαντες</l>
					          <l n="384">οἰωνούς, οἳ δῆθεν ἀπειρέσιοι ἐφέπουσιν</l>
					          <l n="385">νῆσον ἐρημαίην. τῇ μέν τʼ ἐνὶ νηὸν Ἄρηος</l>
					          <l n="386">λαΐνεον ποίησαν Ἀμαζονίδων βασίλειαι</l>
					          <l n="387">Ὀτρηρή τε καὶ Ἀντιόπη, ὁπότε στρατόωντο.</l>
					          <l n="388">ἔνθα γὰρ ὔμμιν ὄνειαρ ἀδευκέος ἐξ ἁλὸς εἶσιν</l>
					          <l n="389">ἄρρητον· τῶ καί τε φίλα φρονέων ἀγορεύω</l>
					          <l n="390">ἰσχέμεν. ἀλλὰ τίη με πάλιν χρειὼ ἀλιτέσθαι</l>
					          <l n="391">μαντοσύνῃ τὰ ἕκαστα διηνεκὲς ἐξενέποντα;</l>
					          <l n="392">νήσου δὲ προτέρωσε καὶ ἠπείροιο περαίης</l>
					          <l n="393">φέρβονται Φίλυρες· Φιλύρων δʼ ἐφύπερθεν ἔασιν</l>
					          <l n="394">Μάκρωνες· μετὰ δʼ αὖ περιώσια φῦλα Βεχείρων.</l>
					          <l n="395">ἑξείης δὲ Σάπειρες ἐπὶ σφίσι ναιετάουσιν·</l>
					          <l n="396">Βύζηρες δʼ ἐπὶ τοῖσιν ὁμώλακες, ὧν ὕπερ ἤδη</l>
					          <l n="397">αὐτοὶ Κόλχοι ἔχονται ἀρήιοι. ἀλλʼ ἐνὶ νηὶ</l>
					          <l n="398">πείρεθʼ, ἕως μυχάτῃ κεν ἐνιχρίμψητε θαλάσσῃ.</l>
					          <l n="399">ἔνθα δʼ ἐπʼ ἠπείροιο Κυταιίδος, ἠδʼ Ἀμαραντῶν</l>
					          <l n="400">τηλόθεν ἐξ ὀρέων πεδίοιό τε Κιρκαίοιο</l>
					          <l n="401">Φᾶσις δινήεις εὐρὺν ῥόον εἰς ἅλα βάλλει.</l>
					          <l n="402">κείνου νῆʼ ἐλάοντες ἐπὶ προχοὰς ποταμοῖο</l>
					          <l n="403">πύργους εἰσόψεσθε Κυταιέος Αἰήταο,</l>
					          <l n="404">ἄλσος τε σκιόειν Ἄρεος, τόθι κῶας ἐπʼ ἄκρης</l>
					          <l n="405">πεπτάμενον φηγοῖο δράκων, τέρας αἰνὸν ἰδέσθαι,</l>
					          <l n="406">ἀμφὶς ὀπιπεύει δεδοκημένος· οὐδέ οἱ ἦμαρ,</l>
					          <l n="407">οὐ κνέφας ἥδυμος ὕπνος ἀναιδέα δάμναται ὄσσε.’</l>
					          <milestone n="410" unit="card"/>
					          <l rend="displayNumAndIndent">ὧς ἄρʼ ἔφη· τοὺς δʼ εἶθαρ ἕλεν δέος
						εἰσαΐοντας.</l>
					          <l n="408">δὴν δʼ ἔσαν ἀμφασίῃ βεβολημένοι· ὀψὲ δʼ ἔειπεν</l>
					          <l n="410">ἥρως Αἴσονος υἱὸς ἀμηχανέων κακότητι·</l>
					          <l rend="displayNumAndIndent">‘ὦ γέρον, ἤδη μέν τε διίκεο πείρατʼ ἀέθλων</l>
					          <l n="411">ναυτιλίης καὶ τέκμαρ, ὅτῳ στυγερὰς διὰ πέτρας</l>
					          <l n="412">πειθόμενοι Πόντονδε περήσομεν· εἰ δέ κεν αὖτις</l>
					          <l n="413">τάσδʼ ἡμῖν προφυγοῦσιν ἐς Ἑλλάδα νόστος ὀπίσσω</l>
					          <l n="415">ἔσσεται, ἀσπαστῶς κε παρὰ σέο καὶ τὸ δαείην.</l>
					          <l n="416">πῶς ἔρδω, πῶς αὖτε τόσην ἁλὸς εἶμι κέλευθον,</l>
					          <l n="417">νῆις ἐὼν ἑτάροις ἅμα νήισιν; αἶα δὲ Κολχὶς</l>
					          <l n="418">Πόντου καὶ γαίης ἐπικέκλιται ἐσχατιῇσιν.’</l>
					          <l rend="displayNumAndIndent">ὧς φάτο· τὸν δʼ ὁ γεραιὸς ἀμειβόμενος
						προσέειπεν·</l>
					          <l n="420">‘ὦ τέκος, εὖτʼ ἂν πρῶτα φύγῃς ὀλοὰς διὰ πέτρας,</l>
					          <l n="421">θάρσει· ἐπεὶ δαίμων ἕτερον πλόον ἡγεμονεύσει</l>
					          <l n="422">ἐξ Αἴης· μετὰ δʼ Αἶαν ἅλις πομπῆες ἔσονται.</l>
					          <l n="423">ἀλλά, φίλοι, φράζεσθε θεᾶς δολόεσσαν ἀρωγὴν</l>
					          <l n="424">Κύπριδος. ἐκ γὰρ τῆς κλυτὰ πείρατα κεῖται ἀέθλων.</l>
					          <l n="425">καὶ δέ με μηκέτι τῶνδε περαιτέρω ἐξερέεσθε.’</l>
					          <l rend="displayNumAndIndent">ὧς φάτʼ Ἀγηνορίδης· ἐπὶ δὲ σχεδὸν υἱέε δοιὼ</l>
					          <l n="426">Θρηικίου Βορέαο κατʼ αἰθέρος ἀίξαντε</l>
					          <l n="427">οὐδῷ ἔπι κραιπνοὺς ἔβαλον πόδας· οἱ δʼ ἀνόρουσαν</l>
					          <l n="428">ἐξ ἑδέων ἥρωες, ὅπως παρεόντας ἴδοντο.</l>
					          <l n="430">Ζήτης δʼ ἱεμένοισιν, ἔτʼ ἄσπετον ἐκ καμάτοιο</l>
					          <l n="431">ἆσθμʼ ἀναφυσιόων, μετεφώνεεν, ὅσσον ἄπωθεν</l>
					          <l n="432">ἤλασαν, ἠδʼ ὡς ῀Ἰρις ἐρύκακε τάσδε δαΐξαι,</l>
					          <l n="433">ὅρκιά τʼ εὐμενέουσα θεὰ πόρεν, αἱ δʼ ὑπέδυσαν</l>
					          <l n="434">δείματι Δικταίης περιώσιον ἄντρον ἐρίπνης.</l>
					          <l n="435">γηθόσυνοι δἤπειτα δόμοις ἔνι πάντες ἑταῖροι</l>
					          <l n="436">αὐτός τʼ ἀγγελίῃ Φινεὺς πέλεν. ὦκα δὲ τόνγε</l>
					          <l n="437">Αἰσονίδης περιπολλὸν ἐυφρονέων προσέειπεν·</l>
					          <l rend="displayNumAndIndent">‘ἦ ἄρα δή τις ἔην, Φινεῦ, θεός, ὃς σέθεν ἄτης</l>
					          <l n="438">κήδετο λευγαλέης, καὶ δʼ ἡμέας αὖθι πέλασσεν</l>
					          <l n="440">τηλόθεν, ὄφρα τοι υἷες ἀμύνειαν Βορέαο·</l>
					          <l n="441">εἰ δὲ καὶ ὀφθαλμοῖσι φόως πόροι ἦ τʼ ἂν ὀίω</l>
					          <l n="442">γηθήσειν, ὅσον εἴπερ ὑπότροπος οἴκαδʼ ἱκοίμην.’</l>
					          <l rend="displayNumAndIndent">ὧς ἔφατʼ· αὐτὰρ ὁ τόνγε κατηφήσας προσέειπεν·</l>
					          <l n="443">‘Αἰσονίδη, τὸ μὲν οὐ παλινάγρετον, οὐδέ τι μῆχος</l>
					          <l n="445">ἔστʼ ὀπίσω· κενεαὶ γὰρ ὑποσμύχονται ὀπωπαί.</l>
					          <l n="446">ἀντὶ δὲ τοῦ θάνατόν μοι ἄφαρ θεὸς ἐγγυαλίξαι,</l>
					          <l n="447">καί τε θανὼν πάσῃσι μετέσσομαι ἀγλαΐῃσιν.’</l>
					          <l rend="displayNumAndIndent">ὧς τώγʼ ἀλλήλοισι παραβλήδην ἀγόρευον.</l>
					          <l n="448">αὐτίκα δʼ οὐ μετὰ δηρὸν ἀμειβομένων ἐφαάνθη</l>
					          <l n="450">Ἠριγενής· τὸν δʼ ἀμφὶ περικτίται ἠγερέθοντο</l>
					          <l n="451">ἀνέρες, οἳ καὶ πρόσθεν ἐπʼ ἤματι κεῖσε θάμιζον,</l>
					          <l n="452">αἰὲν ὁμῶς φορέοντες ἑῆς ἀπὸ μοῖραν ἐδωδῆς.</l>
					          <l n="453">τοῖς ὁ γέρων πάντεσσιν, ὅτις καὶ ἀφαυρὸς ἵκοιτο,</l>
					          <l n="454">ἔχραεν ἐνδυκέως, πολέων δʼ ἀπὸ πήματʼ ἔλυσεν</l>
					          <l n="455">μαντοσύνῃ· τῶ καί μιν ἐποιχόμενοι κομέεσκον.</l>
					          <l n="456">σὺν τοῖσιν δʼ ἵκανε Παραίβιος, ὅς ῥά οἱ ἦεν</l>
					          <l n="457">φίλτατος· ἀσπάσιος δὲ· δόμοις ἔνι τούσγʼ ἐνόησεν.</l>
					          <l n="458">πρὶν γὰρ δή νύ ποτʼ αὐτὸς ἀριστήων στόλον ἀνδρῶν</l>
					          <l n="459">Ἑλλάδος ἐξανιόντα μετὰ πτόλιν Αἰήταο</l>
					          <l n="460">πείσματʼ ἀνάψασθαι μυθήσατο Θυνίδι γαίῃ,</l>
					          <l n="461">οἵ τέ οἱ Ἁρπυίας Διόθεν σχήσουσιν ἰούσας.</l>
					          <l n="462">τοὺς μὲν ἔπειτʼ ἐπέεσσιν ἀρεσσάμενος πυκινοῖσιν</l>
					          <l n="463">πέμφʼ ὁ γέρων· οἶον δὲ Παραίβιον αὐτόθι μίμνειν</l>
					          <l n="464">κέκλετʼ ἀριστήεσσι σὺν ἀνδράσιν· αἶψα δὲ τόνγε</l>
					          <l n="465">σφωιτέρων ὀίων ὅτις ἔξοχος, εἰς ἓ κομίσσαι</l>
					          <l n="466">ἧκεν ἐποτρύνας. τοῦ δʼ ἐκ μεγάροιο κιόντος</l>
					          <l n="467">μειλιχίως ἐρέτῃσιν ὁμηγερέεσσι μετηύδα· <milestone n="470" unit="card"/>
					          </l>
					          <l rend="displayNumAndIndent">‘ὦ φίλοι, οὐκ ἄρα πάντες ὑπέρβιοι ἄνδρες
						ἔασιν,</l>
					          <l n="468">οὐδʼ εὐεργεσίης ἀμνήμονες. ὡς καὶ ὅδʼ ἀνὴρ</l>
					          <l n="470">τοῖος ἐὼν δεῦρʼ ἦλθεν, ἑὸν μόρον ὄφρα δαείη.</l>
					          <l n="471">εὖτε γὰρ οὖν ὡς πλεῖστα κάμοι καὶ πλεῖστα μογήσαι,</l>
					          <l n="472">δὴ τότε μιν περιπολλὸν ἐπασσυτέρη βιότοιο</l>
					          <l n="473">χρησμοσύνη τρύχεσκεν· ἐπʼ ἤματι δʼ ἦμαρ ὀρώρει</l>
					          <l n="474">κύντερον, οὐδέ τις ἦεν ἀνάπνευσις μογέοντι.</l>
					          <l n="475">ἀλλʼ ὅγε πατρὸς ἑοῖο κακὴν τίνεσκεν ἀμοιβὴν</l>
					          <l n="476">ἀμπλακίης. ὁ γὰρ οἶος ἐν οὔρεσι δένδρεα τέμνων</l>
					          <l n="477">δή ποθʼ ἁμαδρυάδος νύμφης ἀθέριξε λιτάων,</l>
					          <l n="478">ἥ μιν ὀδυρομένη ἀδινῷ μειλίσσετο μύθῳ,</l>
					          <l n="479">μὴ ταμέειν πρέμνον δρυὸς ἥλικος, ᾗ ἔπι πουλὺν</l>
					          <l n="480">αἰῶνα τρίβεσκε διηνεκές· αὐτὰρ ὁ τήνγε</l>
					          <l n="481">ἀφραδέως ἔτμηξεν ἀγηνορίῃ νεότητος.</l>
					          <l n="482">τῷ δʼ ἄρα νηκερδῆ νύμφη πόρεν οἶτον ὀπίσσω</l>
					          <l n="483">αὐτῷ καὶ τεκέεσσιν. ἔγωγε μέν, εὖτʼ ἀφίκανεν,</l>
					          <l n="484">ἀμπλακίην ἔγνων· βωμὸν δʼ ἐκέλευσα καμόντα</l>
					          <l n="485">Θυνιάδος νύμφης, λωφήια ῥέξαι ἐπʼ αὐτῷ</l>
					          <l n="486">ἱερά, πατρῴην αἰτεύμενον αἶσαν ἀλύξαι.</l>
					          <l n="487">ἔνθʼ ἐπεὶ ἔκφυγε κῆρα θεήλατον, οὔποτʼ ἐμεῖο</l>
					          <l n="488">ἐκλάθετʼ, οὐδʼ ἀθέρισσε· μόλις δʼ ἀέκοντα θύραζε</l>
					          <l n="489">πέμπω, ἐπεὶ μέμονέν γε παρέμμεναι ἀσχαλόωντι.’</l>
					          <l n="490" rend="displayNumAndIndent">ὧς φάτʼ Ἀγηνορίδης· ὁ δʼ ἐπισχεδὸν αὐτίκα
						δοιὼ</l>
					          <l n="491">ἤλυθʼ ἄγων ποίμνηθεν ὄις. ἀνὰ δʼ ἵστατʼ Ἰήσων,</l>
					          <l n="492">ἂν δὲ Βορήιοι υἷες ἐφημοσύνῃσι γέροντος.</l>
					          <l n="493">ὦκα δὲ κεκλόμενοι μαντήιον Ἀπόλλωνα</l>
					          <l n="494">ῥέζον ἐπʼ ἐσχαρόφιν νέον ἤματος ἀνομένοιο.</l>
					          <l n="495">κουρότεροι δʼ ἑτάρων μενοεικέα δαῖτʼ ἀλέγυνον.</l>
					          <l n="496">ἔνθʼ εὖ δαισάμενοι, τοὶ μὲν παρὰ πείσμασι νηός,</l>
					          <l n="497">τοὶ δʼ αὐτοῦ κατὰ δώματʼ ἀολλέες εὐνάζοντο.</l>
					          <l n="498">ἦρι δʼ ἐτήσιαι αὖραι ἐπέχραον, αἵ τʼ ἀνὰ πᾶσαν</l>
					          <l n="499">γαῖαν ὁμῶς τοιῇδε Διὸς πνείουσιν ἀρωγῇ.</l>
					          <l n="500" rend="displayNumAndIndent">Κυρήνη πέφαταί τις ἕλος πάρα Πηνειοῖο</l>
					          <l n="501">μῆλα νέμειν προτέροισι παρʼ ἀνδράσιν· εὔαδε γάρ οἱ</l>
					          <l n="502">παρθενίη καὶ λέκτρον ἀκήρατον. αὐτὰρ Ἀπόλλων</l>
					          <l n="503">τήνγʼ ἀνερεψάμενος ποταμῷ ἔπι ποιμαίνουσαν</l>
					          <l n="504">τηλόθεν Αἱμονίης, χθονίῃς παρακάτθετο νύμφαις,</l>
					          <l n="505">αἳ Λιβύην ἐνέμοντο παραὶ Μυρτώσιον αἶπος.</l>
					          <l n="506">ἔνθα δʼ Ἀρισταῖον Φοίβῳ τέκεν, ὃν καλέουσιν</l>
					          <l n="507">Ἀγρέα καὶ Νόμιον πολυλήιοι Αἱμονιῆες.</l>
					          <l n="508">τὴν μὲν γὰρ φιλότητι θεὸς ποιήσατο νύμφην</l>
					          <l n="509">αὐτοῦ μακραίωνα καὶ ἀγρότιν· υἷα δʼ ἔνεικεν</l>
					          <l n="510">νηπίαχον Χείρωνος ὑπʼ ἄντροισιν κομέεσθαι.</l>
					          <l n="511">τῷ καὶ ἀεξηθέντι θεαὶ γάμον ἐμνήστευσαν</l>
					          <l n="512">Μοῦσαι, ἀκεστορίην τε θεοπροπίας τʼ ἐδίδαξαν·</l>
					          <l n="513">καί μιν ἑῶν μήλων θέσαν ἤρανον, ὅσσʼ ἐνέμοντο</l>
					          <l n="514">ἂμ πεδίον Φθίης Ἀθαμάντιον ἀμφί τʼ ἐρυμνὴν</l>
					          <l n="515">Ὄθρυν καὶ ποταμοῦ ἱερὸν ῥόον Ἀπιδανοῖο.</l>
					          <l n="516">ἦμος δʼ οὐρανόθεν Μινωίδας ἔφλεγε νήσους</l>
					          <l n="517">Σείριος, οὐδʼ ἐπὶ δηρὸν ἔην ἄκος ἐνναέτῃσιν,</l>
					          <l n="518">τῆμος τόνγʼ ἐκάλεσσαν ἐφημοσύναις Ἑκάτοιο</l>
					          <l n="519">λοιμοῦ ἀλεξητῆρα. λίπεν δʼ ὅγε πατρὸς ἐφετμῇ</l>
					          <l n="520">Φθίην, ἐν δὲ Κέῳ κατενάσσατο, λαὸν ἀγείρας</l>
					          <l n="521">Παρράσιον, τοίπερ τε Λυκάονός εἰσι γενέθλης,</l>
					          <l n="522">καὶ βωμὸν ποίησε μέγαν Διὸς Ἰκμαίοιο,</l>
					          <l n="523">ἱερά τʼ εὖ ἔρρεξεν ἐν οὔρεσιν ἀστέρι κείνῳ</l>
					          <l n="524">Σειρίῳ αὐτῷ τε Κρονίδῃ Διί. τοῖο δʼ ἕκητι</l>
					          <l n="525">γαῖαν ἐπιψύχουσιν ἐτήσιαι ἐκ Διὸς αὖραι</l>
					          <l n="526">ἤματα τεσσαράκοντα· Κέῳ δʼ ἔτι νῦν ἱερῆες</l>
					          <l n="527">ἀντολέων προπάροιθε Κυνὸς ῥέζουσι θυηλάς.</l>
					          <milestone n="530" unit="card"/>
					          <l rend="displayNumAndIndent">καὶ τὰ μὲν ὧς ὑδέονται· ἀριστῆες δὲ καταῦθι</l>
					          <l n="528">μίμνον ἐρυκόμενοι· ξεινήια δʼ ἄσπετα Θυνοὶ</l>
					          <l n="530">πᾶν ἦμαρ Φινῆι χαριζόμενοι προΐαλλον.</l>
					          <l n="531">ἐκ δὲ τόθεν μακάρεσσι δυώδεκα δωμήσαντες</l>
					          <l n="532">βωμὸν ἁλὸς ῥηγμῖνι πέρην καὶ ἐφʼ ἱερὰ θέντες,</l>
					          <l n="533">νῆα θοὴν εἴσβαινον ἐρεσσέμεν, οὐδὲ πελείης</l>
					          <l n="534">τρήρωνος λήθοντο μετὰ σφίσιν· ἀλλʼ ἄρα τήνγε</l>
					          <l n="535">δείματι πεπτηυῖαν ἑῇ φέρε χειρὶ μεμαρπὼς</l>
					          <l n="536">Εὔφημος, γαίης δʼ ἀπὸ διπλόα πείσματʼ ἔλυσαν.</l>
					          <l rend="displayNumAndIndent">οὐδʼ ἄρʼ Ἀθηναίην προτέρω λάθον ὁρμηθέντες·</l>
					          <l n="537">αὐτίκα δʼ ἐσσυμένως νεφέλης ἐπιβᾶσα πόδεσσιν</l>
					          <l n="538">κούφης, ἥ κε φέροι μιν ἄφαρ βριαρήν περ ἐοῦσαν,</l>
					          <l n="540">σεύατʼ ἴμεν πόντονδε, φίλα φρονέουσʼ ἐρέτῃσιν.</l>
					          <l n="541">ὡς δʼ ὅτε τις πάτρηθεν ἀλώμενος, οἷά τε πολλὰ</l>
					          <l n="542">πλαζόμεθʼ ἄνθρωποι τετληότες, οὐδέ τις αἶα</l>
					          <l n="543">τηλουρός, πᾶσαι δὲ κατόψιοί εἰσι κέλευθοι,</l>
					          <l n="544">σφωιτέρους δʼ ἐνόησε δόμους, ἄμυδις δὲ κέλευθος</l>
					          <l n="545">ὑγρή τε τραφερή τʼ ἰνδάλλεται, ἄλλοτε δʼ ἄλλῃ</l>
					          <l n="546">ὀξέα πορφύρων ἐπιμαίεται ὀφθαλμοῖσιν·</l>
					          <l n="547">ὧς ἄρα καρπαλίμως κούρη Διὸς ἀίξασα</l>
					          <l n="548">θῆκεν ἐπʼ ἀξείνοιο πόδας Θυνηίδος ἀκτῆς.</l>
					          <l rend="displayNumAndIndent">οἱ δʼ ὅτε δὴ σκολιοῖο πόρου στεινωπὸν ἵκοντο</l>
					          <l n="550">τρηχείῃς σπιλάδεσσιν ἐεργμένον ἀμφοτέρωθεν,</l>
					          <l n="551">δινήεις δʼ ὑπένερθεν ἀνακλύζεσκεν ἰοῦσαν</l>
					          <l n="552">νῆα ῥόος, πολλὸν δὲ φόβῳ προτέρωσε νέοντο,</l>
					          <l n="553">ἤδη δέ σφισι δοῦπος ἀρασσομένων πετράων</l>
					          <l n="554">νωλεμὲς οὔατʼ ἔβαλλε, βόων δʼ ἁλιμυρέες ἀκταί,</l>
					          <l n="555">δὴ τότʼ ἔπειθʼ ὁ μὲν ὦρτο πελειάδα χειρὶ μεμαρπὼς</l>
					          <l n="556">Εὔφημος πρῴρης ἐπιβήμεναι· οἱ δʼ ὑπʼ ἀνωγῇ</l>
					          <l n="557">Τίφυος Ἁγνιάδαο θελήμονα ποιήσαντο</l>
					          <l n="558">εἰρεσίην, ἵνʼ ἔπειτα διὲκ πέτρας ἐλάσειαν,</l>
					          <l n="559">κάρτεϊ ᾧ πίσυνοι. τὰς δʼ αὐτίκα λοίσθιον ἄλλων</l>
					          <l n="560">οἰγομένας ἀγκῶνα περιγνάμψαντες ἴδοντο.</l>
					          <l n="561">σὺν δέ σφιν χύτο θυμός· ὁ δʼ ἀίξαι πτερύγεσσιν</l>
					          <l n="562">Εὔφημος προέηκε πελειάδα· τοὶ δʼ ἅμα πάντες</l>
					          <l n="563">ἤειραν κεφαλὰς ἐσορώμενοι· ἡ δὲ διʼ αὐτῶν</l>
					          <l n="564">ἔπτατο· ταὶ δʼ ἄμυδις πάλιν ἀντίαι ἀλλήλῃσιν</l>
					          <l n="565">ἄμφω ὁμοῦ ξυνιοῦσαι ἐπέκτυπον. ὦρτο δὲ πολλὴ</l>
					          <l n="566">ἅλμη ἀναβρασθεῖσα, νέφος ὥς· αὖε δὲ πόντος</l>
					          <l n="567">σμερδαλέον· πάντῃ δὲ περὶ μέγας ἔβρεμεν αἰθήρ.</l>
					          <l n="568">κοῖλαι δὲ σπήλυγγες ὑπὸ σπιλάδας τρηχείας</l>
					          <l n="569">κλυζούσης ἁλὸς ἔνδον ἐβόμβεον· ὑψόθι δʼ ὄχθης</l>
					          <l n="570">λευκὴ καχλάζοντος ἀνέπτυε κύματος ἄχνη.</l>
					          <l n="571">νῆα δʼ ἔπειτα πέριξ εἴλει ῥόος. ἄκρα δʼ ἔκοψαν</l>
					          <l n="572">οὐραῖα πτερὰ ταίγε πελειάδος· ἡ δʼ ἀπόρουσεν</l>
					          <l n="573">ἀσκηθής. ἐρέται δὲ μέγʼ ἴαχον· ἔβραχε δʼ αὐτὸς</l>
					          <l n="574">Τῖφυς ἐρεσσέμεναι κρατερῶς. οἴγοντο γὰρ αὖτις</l>
					          <l n="575">ἄνδιχα. τοὺς δʼ ἐλάοντας ἔχεν τρόμος, ὄφρα μιν αὐτὴ</l>
					          <l n="576">πλημμυρὶς παλίνορσος ἀνερχομένη κατένεικεν</l>
					          <l n="577">εἴσω πετράων. τότε δʼ αἰνότατον δέος εἷλεν</l>
					          <l n="578">πάντας· ὑπὲρ κεφαλῆς γὰρ ἀμήχανος ἦεν ὄλεθρος.</l>
					          <l n="579">ἤδη δʼ ἔνθα καὶ ἔνθα διὰ πλατὺς εἴδετο Πόντος,</l>
					          <l n="580">καί σφισιν ἀπροφάτως ἀνέδυ μέγα κῦμα πάροιθεν</l>
					          <l n="581">κυρτόν, ἀποτμῆγι σκοπιῇ ἴσον· οἱ δʼ ἐσιδόντες</l>
					          <l n="582">ἤμυσαν λοξοῖσι καρήασιν. εἴσατο γάρ ῥα</l>
					          <l n="583">νηὸς ὑπὲρ πάσης κατεπάλμενον ἀμφικαλύψειν.</l>
					          <l n="584">ἀλλά μιν ἔφθη Τῖφυς ὑπʼ εἰρεσίῃ βαρύθουσαν</l>
					          <l n="585">ἀγχαλάσας· τὸ δὲ πολλὸν ὑπὸ τρόπιν ἐξεκυλίσθη,</l>
					          <l n="586">ἐκ δʼ αὐτὴν πρύμνηθεν ἀνείρυσε τηλόθι νῆα</l>
					          <l n="587">πετράων· ὑψοῦ δὲ μεταχρονίη πεφόρητο.</l>
					          <l n="588">Εὔφημος δʼ ἀνὰ πάντας ἰὼν βοάασκεν ἑταίρους,</l>
					          <l n="589">ἐμβαλέειν κώπῃσιν ὅσον σθένος· οἱ δʼ ἀλαλητῷ</l>
					          <l n="590">κόπτον ὕδωρ. ὅσσον δʼ ἂν ὑπείκαθε νηῦς ἐρέτῃσιν,</l>
					          <l n="591">δὶς τόσον ἂψ ἀπόρουσεν· ἐπεγνάμπτοντο δὲ κῶπαι</l>
					          <l n="592">ἠύτε καμπύλα τόξα, βιαζομένων ἡρώων.</l>
					          <l n="593">ἔνθεν δʼ αὐτίκʼ ἔπειτα κατηρεφὲς ἔσσυτο κῦμα,</l>
					          <l n="594">ἡ δʼ ἄφαρ ὥστε κύλινδρος ἐπέτρεχε κύματι λάβρῳ</l>
					          <l n="595">προπροκαταΐγδην κοίλης ἁλός. ἐν δʼ ἄρα μέσσαις</l>
					          <l n="596">Πληγάσι δινήεις εἶχεν ῥόος· αἱ δʼ ἑκάτερθεν</l>
					          <l n="597">σειόμεναι βρόμεον· πεπέδητο δὲ νήια δοῦρα.</l>
					          <l n="598">καὶ τότʼ Ἀθηναίη στιβαρῆς ἀντέσπασε πέτρης</l>
					          <l n="599">σκαιῇ, δεξιτερῇ δὲ διαμπερὲς ὦσε φέρεσθαι.</l>
					          <l n="600">ἡ δʼ ἰκέλη πτερόεντι μετήορος ἔσσυτʼ ὀιστῷ.</l>
					          <l n="601">ἔμπης δʼ ἀφλάστοιο παρέθρισαν ἄκρα κόρυμβα</l>
					          <l n="602">νωλεμὲς ἐμπλήξασαι ἐναντίαι. αὐτὰρ Ἀθήνη</l>
					          <l n="603">Οὔλυμπόνδʼ ἀνόρουσεν, ὅτʼ ἀσκηθεῖς ὑπάλυξαν.</l>
					          <l n="604">πέτραι δʼ εἰς ἕνα χῶρον ἐπισχεδὸν ἀλλήλῃσιν</l>
					          <l n="605">νωλεμὲς ἐρρίζωθεν, ὃ δὴ καὶ μόρσιμον ἦεν</l>
					          <l n="606">ἐκ μακάρων, εὖτʼ ἄν τις ἰδὼν διὰ νηὶ περήσῃ.</l>
					          <l n="607">οἱ δέ που ὀκρυόεντος ἀνέπνεον ἄρτι φόβοιο</l>
					          <l n="608">ἠέρα παπταίνοντες ὁμοῦ πέλαγός τε θαλάσσης</l>
					          <l n="609">τῆλʼ ἀναπεπτάμενον. δὴ γὰρ φάσαν ἐξ Ἀίδαο</l>
					          <l n="610">σώεσθαι· Τῖφυς δὲ παροίτατος ἤρχετο μύθων·</l>
					          <milestone n="613" unit="card"/>
					          <l rend="displayNumAndIndent">‘ἔλπομαι αὐτῇ νηὶ τόγʼ ἔμπεδον ἐξαλέασθαι</l>
					          <l n="611">ἡμέας· οὐδέ τις ἄλλος ἐπαίτιος, ὅσσον Ἀθήνη,</l>
					          <l n="612">ἥ οἱ ἐνέπνευσεν θεῖον μένος, εὖτέ μιν Ἄργος</l>
					          <l n="613">γόμφοισιν συνάρασσε· θέμις δʼ οὐκ ἔστιν ἁλῶναι.</l>
					          <l n="615">Αἰσονίδη, τύνη δὲ τεοῦ βασιλῆος ἐφετμήν,</l>
					          <l n="616">εὖτε διὲκ πέτρας φυγέειν θεὸς ἧμιν ὄπασσεν,</l>
					          <l n="617">μηκέτι δείδιθι τοῖον· ἐπεὶ μετόπισθεν ἀέθλους</l>
					          <l n="618">εὐπαλέας τελέεσθαι Ἀγηνορίδης φάτο Φινεύς.’</l>
					          <l rend="displayNumAndIndent">ἦ ῥʼ ἅμα, καὶ προτέρωσε παραὶ Βιθυνίδα γαῖαν</l>
					          <l n="620">νῆα διὲκ πέλαγος σεῦεν μέσον. αὐτὰρ ὁ τόνγε</l>
					          <l n="621">μειλιχίοις ἐπέεσσι παραβλήδην προσέειπεν·</l>
					          <l n="622">‘Τῖφυ, τίη μοι ταῦτα παρηγορέεις ἀχέοντι;</l>
					          <l n="623">ἤμβροτον ἀασάμην τε κακὴν καὶ ἀμήχανον ἄτην.</l>
					          <l n="624">χρῆν γὰρ ἐφιεμένοιο καταντικρὺ Πελίαο</l>
					          <l n="625">αὐτίκʼ ἀνήνασθαι τόνδε στόλον, εἰ καὶ ἔμελλον</l>
					          <l n="626">νηλειῶς μελεϊστὶ κεδαιόμενος θανέεσθαι·</l>
					          <l n="627">νῦν δὲ περισσὸν δεῖμα καὶ ἀτλήτους μελεδῶνας</l>
					          <l n="628">ἄγκειμαι, στυγέων μὲν ἁλὸς κρυόεντα κέλευθα</l>
					          <l n="629">νηὶ διαπλώειν, στυγέων δʼ, ὅτʼ ἐπʼ ἠπείροιο</l>
					          <l n="630">βαίνωμεν. πάντῃ γὰρ ἀνάρσιοι ἄνδρες ἔασιν.</l>
					          <l n="631">αἰεὶ δὲ στονόεσσαν ἐπʼ ἤματι νύκτα φυλάσσω,</l>
					          <l n="632">ἐξότε τὸ πρώτιστον ἐμὴν χάριν ἠγερέθεσθε,</l>
					          <l n="633">φραζόμενος τὰ ἕκαστα σὺ δʼ εὐμαρέως ἀγορεύεις</l>
					          <l n="634">οἶον ἑῆς ψυχῆς ἀλέγων ὕπερ· αὐτὰρ ἔγωγε</l>
					          <l n="635">εἷο μὲν οὐδʼ ἠβαιὸν ἀτύζομαι· ἀμφὶ δὲ τοῖο</l>
					          <l n="636">καὶ τοῦ ὁμῶς, καὶ σεῖο, καὶ ἄλλων δείδιʼ ἑταίρων</l>
					          <l n="637">εἰ μὴ ἐς Ἑλλάδα γαῖαν ἀπήμονας ὔμμε κομίσσω.’</l>
					          <l rend="displayNumAndIndent">ὧς φάτʼ ἀριστήων πειρώμενος· οἱ δʼ ὁμάδησαν</l>
					          <l n="638">θαρσαλέοις ἐπέεσσιν. ὁ δὲ φρένας ἔνδον ἰάνθη</l>
					          <l n="640">κεκλομένων, καί ῥʼ αὖτις ἐπιρρήδην μετέειπεν·</l>
					          <l n="641">‘ὦ φίλοι, ὑμετέρῃ ἀρετῇ ἔνι θάρσος ἀέξω.</l>
					          <l n="642">τούνεκα νῦν οὐδʼ εἴ κε διὲξ Ἀίδαο βερέθρων</l>
					          <l n="643">στελλοίμην, ἔτι τάρβος ἀνάψομαι, εὖτε πέλεσθε</l>
					          <l n="644">ἔμπεδοι ἀργαλέοις ἐνὶ δείμασιν. ἀλλʼ ὅτε πέτρας</l>
					          <l n="645">Πληγάδας ἐξέπλωμεν, ὀίομαι οὐκ ἔτʼ ὀπίσσω</l>
					          <l n="646">ἔσσεσθαι τοιόνδʼ ἕτερον φόβον, εἰ ἐτεόν γε</l>
					          <l n="647">φραδμοσύνῃ Φινῆος ἐπισπόμενοι νεόμεσθα.’</l>
					          <l rend="displayNumAndIndent">ὧς φάτο, καὶ τοίων μὲν ἐλώφεον αὐτίκα μύθων,</l>
					          <l n="648">εἰρεσίῃ δʼ ἀλίαστον ἔχον πόνον· αἶψα δὲ τοίγε</l>
					          <l n="650">Ῥήβαν ὠκυρόην ποταμὸν σκόπελόν τε Κολώνης,</l>
					          <l n="651">ἄκρην δʼ οὐ μετὰ δηθὰ παρεξενέοντο Μέλαιναν,</l>
					          <l n="652">τῇ δʼ ἄρʼ ἐπὶ προχοὰς Φυλληίδας, ἔνθα πάροιθεν</l>
					          <l n="653">Διψακὸς υἷʼ Ἀθάμαντος ἑοῖς ὑπέδεκτο δόμοισιν,</l>
					          <l n="654">ὁππόθʼ ἅμα κριῷ φεῦγεν πόλιν Ὀρχομενοῖο·</l>
					          <l n="655">τίκτε δέ μιν νύμφη λειμωνιάς· οὐδέ οἱ ὕβρις</l>
					          <l n="656">ἥνδανεν, ἀλλʼ ἐθελημὸς ἐφʼ ὕδασι πατρὸς ἑοῖο</l>
					          <l n="657">μητέρι συνναίεσκεν ἐπάκτια πώεα φέρβων.</l>
					          <l n="658">τοῦ μέν θʼ ἱερὸν αἶψα, καὶ εὐρείας ποταμοῖο</l>
					          <l n="659">ἠιόνας πεδίον τε, βαθυρρείοντά τε Κάλπην</l>
					          <l n="660">δερκόμενοι παράμειβον, ὁμῶς δʼ ἐπὶ ἤματι νύκτα</l>
					          <l n="661">νήνεμον ἀκαμάτῃσιν ἐπερρώοντʼ ἐλάτῃσιν.</l>
					          <l n="662">οἷον δὲ πλαδόωσαν ἐπισχίζοντες ἄρουραν</l>
					          <l n="663">ἐργατίναι μογέουσι βόες, περὶ δʼ ἄσπετος ἱδρὼς</l>
					          <l n="664">εἴβεται ἐκ λαγόνων τε καὶ αὐχένος· ὄμματα δέ σφιν</l>
					          <l n="665">λοξὰ παραστρωφῶνται ὑπὸ ζυγοῦ· αὐτὰρ ἀυτμὴ</l>
					          <l n="666">αὐαλέη στομάτων ἄμοτον βρέμει· οἱ δʼ ἐνὶ γαίῃ</l>
					          <l n="667">χηλὰς σκηρίπτοντε πανημέριοι πονέονται.</l>
					          <l n="668">τοῖς ἴκελοι ἥρωες ὑπὲξ ἁλὸς εἷλκον ἐρετμά.</l>
					          <milestone n="671" unit="card"/>
					          <l rend="displayNumAndIndent">ἦμος δʼ οὔτʼ ἄρ πω φάος ἄμβροτον, οὔτʼ ἔτι
						λίην</l>
					          <l n="670">ὀρφναίη πέλεται, λεπτὸν δʼ ἐπιδέδρομε νυκτὶ</l>
					          <l n="671">φέγγος, ὅτʼ ἀμφιλύκην μιν ἀνεγρόμενοι καλέουσιν,</l>
					          <l n="672">τῆμος ἐρημαίης νήσου λιμένʼ εἰσελάσαντες</l>
					          <l n="673">Θυνιάδος, καμάτῳ πολυπήμονι βαῖνον ἔραζε.</l>
					          <l n="674">τοῖσι δὲ Λητοῦς υἱός, ἀνερχόμενος Λυκίηθεν</l>
					          <l n="675">τῆλʼ ἐπʼ ἀπείρονα δῆμον Ὑπερβορέων ἀνθρώπων,</l>
					          <l n="676">ἐξεφάνη· χρύσεοι δὲ παρειάων ἑκάτερθεν</l>
					          <l n="677">πλοχμοὶ βοτρυόεντες ἐπερρώοντο κιόντι·</l>
					          <l n="678">λαιῇ δʼ ἀργύρεον νώμα βιόν, ἀμφὶ δὲ νώτοις</l>
					          <l n="679">ἰοδόκη τετάνυστο κατωμαδόν· ἡ δʼ ὑπὸ ποσσὶν</l>
					          <l n="680">σείετο νῆσος ὅλη, κλύζεν δʼ ἐπὶ κύματα χέρσῳ.</l>
					          <l n="681">τοὺς δʼ ἕλε θάμβος ἰδόντας ἀμήχανον· οὐδέ τις ἔτλη</l>
					          <l n="682">ἀντίον αὐγάσσασθαι ἐς ὄμματα καλὰ θεοῖο.</l>
					          <l n="683">στὰν δὲ κάτω νεύσαντες ἐπὶ χθονός· αὐτὰρ ὁ τηλοῦ</l>
					          <l n="684">βῆ ῥʼ ἴμεναι πόντονδε διʼ ἠέρος· ὀψὲ δὲ τοῖον</l>
					          <l n="685">Ὀρφεὺς ἔκφατο μῦθον ἀριστήεσσι πιφαύσκων·</l>
					          <l rend="displayNumAndIndent">‘εἰ δʼ ἄγε δὴ νῆσον μὲν Ἑωίου Ἀπόλλωνος</l>
					          <l n="686">τήνδʼ ἱερὴν κλείωμεν, ἐπεὶ πάντεσσι φαάνθη</l>
					          <l n="687">ἠῷος μετιών· τὰ δὲ ῥέξομεν οἷα πάρεστιν,</l>
					          <l n="688">βωμὸν ἀναστήσαντες ἐπάκτιον· εἰ δʼ ἂν ὀπίσσω</l>
					          <l n="690">γαῖαν ἐς Αἱμονίην ἀσκηθέα νόστον ὀπάσσῃ,</l>
					          <l n="691">δὴ τότε οἱ κεραῶν ἐπὶ μηρία θήσομεν αἰγῶν.</l>
					          <l n="692">νῦν δʼ αὔτως κνίσῃ λοιβῇσί τε μειλίξασθαι</l>
					          <l n="693">κέκλομαι. ἀλλʼ ἵληθι ἄναξ, ἵληθι φαανθείς.’</l>
					          <l rend="displayNumAndIndent">ὧς ἄρʼ ἔφη· καὶ τοὶ μὲν ἄφαρ βωμὸν τετύκοντο</l>
					          <l n="695">χερμάσιν· οἱ δʼ ἀνὰ νῆσον ἐδίνεον, ἐξερέοντες</l>
					          <l n="696">εἴ κέ τινʼ ἢ κεμάδων, ἢ ἀγροτέρων ἐσίδοιεν</l>
					          <l n="697">αἰγῶν, οἷά τε πολλὰ βαθείῃ βόσκεται ὕλῃ.</l>
					          <l n="698">τοῖσι δὲ Λητοΐδης ἄγρην πόρεν· ἐκ δέ νυ πάντων</l>
					          <l n="699">εὐαγέως ἱερῷ ἀνὰ διπλόα μηρία βωμῷ</l>
					          <l n="700">καῖον, ἐπικλείοντες Ἑώιον Ἀπόλλωνα.</l>
					          <l n="701">ἀμφὶ δὲ δαιομένοις εὐρὺν χορὸν ἐστήσαντο,</l>
					          <l n="702">καλὸν Ἰηπαιήονʼ Ἰηπαιήονα Φοῖβον</l>
					          <l n="703">μελπόμενοι· σὺν δέ σφιν ἐὺς πάις Οἰάγροιο</l>
					          <l n="704">Βιστονίῃ φόρμιγγι λιγείης ἦρχεν ἀοιδῆς·</l>
					          <l n="705">ὥς ποτε πετραίῃ ὑπὸ δειράδι Παρνησσοῖο</l>
					          <l n="706">Δελφύνην τόξοισι πελώριον ἐξενάριξεν,</l>
					          <l n="707">κοῦρος ἐὼν ἔτι γυμνός, ἔτι πλοκάμοισι γεγηθώς.</l>
					          <l n="708">ἱλήκοις· αἰεί τοι, ἄναξ, ἄτμητοι ἔθειραι,</l>
					          <l n="709">αἰὲν ἀδήλητοι· τὼς γὰρ θέμις. οἰόθι δʼ αὐτὴ</l>
					          <l n="710">Λητὼ Κοιογένεια φίλαις ἐν χερσὶν ἀφάσσει.</l>
					          <l n="711">πολλὰ δὲ Κωρύκιαι νύμφαι, Πλείστοιο θύγατρες,</l>
					          <l n="712">θαρσύνεσκον ἔπεσσιν, Ἰήιε κεκληγυῖαι·</l>
					          <l n="713">ἔνθεν δὴ τόδε καλὸν ἐφύμνιον ἔπλετο Φοίβῳ.</l>
					          <l rend="displayNumAndIndent">αὐτὰρ ἐπειδὴ τόνγε χορείῃ μέλψαν ἀοιδῇ,</l>
					          <l n="715">λοιβαῖς εὐαγέεσσιν ἐπώμοσαν, ἦ μὲν ἀρήξειν</l>
					          <l n="716">ἀλλήλοις εἰσαιὲν ὁμοφροσύνῃσι νόοιο,</l>
					          <l n="717">ἁπτόμενοι θυέων· καί τʼ εἰσέτι νῦν γε τέτυκται</l>
					          <l n="718">κεῖσʼ Ὁμονοίης ἱρὸν ἐύφρονος, ὅ ῥʼ ἐκάμοντο</l>
					          <l n="719">αὐτοὶ κυδίστην τότε δαίμονα πορσαίνοντες. <milestone n="722" unit="card"/>
					          </l>
					          <l n="720" rend="displayNumAndIndent">ἦμος δὲ τρίτατον φάος ἤλυθε, δὴ τότʼ
						ἔπειτα</l>
					          <l n="721">ἀκραεῖ ζεφύρῳ νῆσον λίπον αἰπήεσσαν.</l>
					          <l n="722">ἔνθεν δʼ ἀντιπέρην ποταμοῦ στόμα Σαγγαρίοιο</l>
					          <l n="723">καὶ Μαριανδυνῶν ἀνδρῶν ἐριθηλέα γαῖαν</l>
					          <l n="724">ἠδὲ Λύκοιο ῥέεθρα καὶ Ἀνθεμοεισίδα λίμνην</l>
					          <l n="725">δερκόμενοι παράμειβον· ὑπὸ πνοιῇ δὲ κάλωες</l>
					          <l n="726">ὅπλα τε νήια πάντα τινάσσετο νισσομένοισιν.</l>
					          <l n="727">ἠῶθεν δʼ ἀνέμοιο διὰ κνέφας εὐνηθέντος</l>
					          <l n="728">ἀσπασίως ἄκρης Ἀχερουσίδος ὅρμον ἵκοντο.</l>
					          <l n="729">ἡ μέν τε κρημνοῖσιν ἀνίσχεται ἠλιβάτοισιν,</l>
					          <l n="730">εἰς ἅλα δερκομένη Βιθυνίδα· τῇ δʼ ὑπὸ πέτραι</l>
					          <l n="731">λισσάδες ἐρρίζωνται ἁλίβροχοι· ἀμφὶ δὲ τῇσιν</l>
					          <l n="732">κῦμα κυλινδόμενον μεγάλα βρέμει· αὐτὰρ ὕπερθεν</l>
					          <l n="733">ἀμφιλαφεῖς πλατάνιστοι ἐπʼ ἀκροτάτῃ πεφύασιν.</l>
					          <l n="734">ἐκ δʼ αὐτῆς εἴσω κατακέκλιται ἤπειρόνδε</l>
					          <l n="735">κοίλη ὕπαιθα νάπη, ἵνα τε σπέος ἔστʼ Ἀίδαο</l>
					          <l n="736">ὕλῃ καὶ πέτρῃσιν ἐπηρεφές, ἔνθεν ἀυτμὴ</l>
					          <l n="737">πηγυλίς, ὀκρυόεντος ἀναπνείουσα μυχοῖο</l>
					          <l n="738">συνεχές, ἀργινόεσσαν ἀεὶ περιτέτροφε πάχνην,</l>
					          <l n="739">ἥ τε μεσημβριόωντος ἰαίνεται ἠελίοιο.</l>
					          <l n="740">σιγὴ δʼ οὔποτε τήνγε κατὰ βλοσυρὴν ἔχει ἄκρην,</l>
					          <l n="741">ἀλλʼ ἄμυδις πόντοιό θʼ ὑπὸ στένει ἠχήεντος,</l>
					          <l n="742">φύλλων τε πνοιῇσι τινασσομένων μυχίῃσιν.</l>
					          <l n="743">ἔνθα δὲ καὶ προχοαὶ ποταμοῦ Ἀχέροντος ἔασιν,</l>
					          <l n="744">ὅς τε διὲξ ἄκρης ἀνερεύγεται εἰς ἅλα βάλλων</l>
					          <l n="745">ἠῴην· κοίλη δὲ φάραγξ κατάγει μιν ἄνωθεν.</l>
					          <l n="746">τὸν μὲν ἐν ὀψιγόνοισι Σοωναύτην ὀνόμηναν</l>
					          <l n="747">Νισαῖοι Μεγαρῆες, ὅτε νάσσεσθαι ἔμελλον</l>
					          <l n="748">γῆν Μαριανδυνῶν. δὴ γάρ σφεας ἐξεσάωσεν</l>
					          <l n="749">αὐτῇσιν νήεσσι, κακῇ χρίμψαντας ἀέλλῃ.</l>
					          <l n="750">τῇ ῥʼ οἵγʼ αὐτίκα νηὶ διὲξ Ἀχερουσίδος ἄκρης</l>
					          <l n="751">εἰσωποὶ ἀνέμοιο νέον λήγοντος ἔκελσαν.</l>
					          <l rend="displayNumAndIndent">οὐδʼ ἄρα δηθὰ Λύκον, κείνης πρόμον ἠπείροιο,</l>
					          <l n="752">καὶ Μαριανδυνοὺς λάθον ἀνέρας ὁρμισθέντες</l>
					          <l n="753">αὐθένται Ἀμύκοιο κατὰ κλέος, ὃ πρὶν ἄκουον·</l>
					          <l n="755">ἀλλὰ καὶ ἀρθμὸν ἔθεντο μετὰ σφίσι τοῖο ἕκητι.</l>
					          <l n="756">αὐτὸν δʼ ὥστε θεὸν Πολυδεύκεα δεξιόωντο</l>
					          <l n="757">πάντοθεν ἀγρόμενοι· ἐπεὶ ἦ μάλα τοίγʼ ἐπὶ δηρὸν</l>
					          <l n="758">ἀντιβίην Βέβρυξιν ὑπερφιάλοις πολέμιζον.</l>
					          <l n="759">καὶ δὴ πασσυδίῃ μεγάρων ἔντοσθε Λύκοιο</l>
					          <l n="760">κεῖνʼ ἦμαρ φιλότητι, μετὰ πτολίεθρον ἰόντες,</l>
					          <l n="761">δαίτην ἀμφίεπον, τέρποντό τε θυμὸν ἔπεσσιν.</l>
					          <l n="762">Λἰσονίδης μέν οἱ γενεὴν καὶ οὔνομʼ ἑκάστου</l>
					          <l n="763">σφωιτέρων μυθεῖθʼ ἑτάρων, Πελίαό τʼ ἐφετμάς,</l>
					          <l n="764">ἠδʼ ὡς Λημνιάδεσσιν ἐπεξεινοῦντο γυναιξίν,</l>
					          <l n="765">ὅσσα τε Κύζικον ἀμφὶ Δολιονίην ἐτελεσσαν·</l>
					          <l n="766">Μυσίδα δʼ ὡς ἀφίκοντο Κίον θʼ, ὅθι κάλλιπον ἥρω</l>
					          <l n="767">Ἡρακλέην ἀέκοντι νόῳ, Γλαύκοιό τε βάξιν</l>
					          <l n="768">πέφραδε, καὶ Βέβρυκας ὅπως Ἄμυκόν τʼ ἐδάιξαν,</l>
					          <l n="769">καὶ Φινῆος ἔειπε θεοπροπίας τε δύην τε,</l>
					          <l n="770">ἠδʼ ὡς Κυανέας πέτρας φύγον, ὥς τʼ ἀβόλησαν</l>
					          <l n="771">Λητοΐδῃ κατὰ νῆσον. ὁ δʼ ἑξείης ἐνέποντος</l>
					          <l n="772">θέλγετʼ ἀκουῇ θυμόν· ἄχος δʼ ἕλεν Ἡρακλῆι</l>
					          <l n="773">λειπομένῳ, καὶ τοῖον ἔπος πάντεσσι μετηύδα·</l>
					          <milestone n="776" unit="card"/>
					          <l rend="displayNumAndIndent">‘ὦ φίλοι, οἵου φωτὸς ἀποπλαγχθέντες ἀρωγῆς</l>
					          <l n="775">πείρετʼ ἐς Αἰήτην τόσσον πλόον. εὖ γὰρ ἐγώ μιν</l>
					          <l n="776">Δασκύλου ἐν μεγάροισι καταυτόθι πατρὸς ἐμοῖο</l>
					          <l n="777">οἶδʼ ἐσιδών, ὅτε δεῦρο διʼ Ἀσίδος ἠπείροιο</l>
					          <l n="778">πεζὸς ἔβη ζωστῆρα φιλοπτολέμοιο κομίζων</l>
					          <l n="779">Ἱππολύτης· ἐμὲ δʼ εὗρε νέον χνοάοντα ἰούλους.</l>
					          <l n="780">ἔνθα δʼ ἐπὶ Πριόλαο κασιγνήτοιο θανόντος</l>
					          <l n="781">ἡμετέρου Μυσοῖσιν ὑπʼ ἀνδράσιν, ὅντινα λαὸς</l>
					          <l n="782">οἰκτίστοις ἐλέγοισιν ὀδύρεται ἐξέτι κείνου,</l>
					          <l n="783">ἀθλεύων Τιτίην ἀπεκαίνυτο πυγμαχέοντα</l>
					          <l n="784">καρτερόν, ὃς πάντεσσι μετέπρεπεν ἠιθέοισιν</l>
					          <l n="785">εἶδός τʼ ἠδὲ βίην· χαμάδις δέ οἱ ἤλασʼ ὀδόντας.</l>
					          <l n="786">αὐτὰρ ὁμοῦ Μυσοῖσιν ἐμῷ ὑπὸ πατρὶ δάμασσεν</l>
					          <l n="787">καὶ Φρύγας, οἳ ναίουσιν ὁμώλακας ἧμιν ἀρούρας,</l>
					          <l n="788">φῦλά τε Βιθυνῶν αὐτῇ κτεατίσσατο γαίῃ,</l>
					          <l n="789">ἔστʼ ἐπὶ Ῥηβαίου προχοὰς σκόπελόν τε Κολώνης·</l>
					          <l n="790">Παφλαγόνες τʼ ἐπὶ τοῖς Πελοπήιοι εἴκαθον αὔτως,</l>
					          <l n="791">ὅσσους Βιλλαίοιο μέλαν περιάγνυται ὕδωρ.</l>
					          <l n="792">ἀλλά με νῦν Βέβρυκες ὑπερβασίη τʼ Ἀμύκοιο</l>
					          <l n="793">τηλόθι ναιετάοντος, ἐνόσφισαν, Ἡρακλῆος,</l>
					          <l n="794">δὴν ἀποτεμνόμενοι γαίης ἅλις, ὄφρʼ ἐβάλοντο</l>
					          <l n="795">οὖρα βαθυρρείοντος ὑφʼ εἱαμεναῖς Ὑπίοιο.</l>
					          <l n="796">ἔμπης δʼ ἐξ ὑμέων ἔδοσαν τίσιν· οὐδέ ἕ φημι</l>
					          <l n="797">ἤματι τῷδʼ ἀέκητι θεῶν ἐπελάσσαι ἄρηα,</l>
					          <l n="798">Τυνδαρίδην Βέβρυξιν, ὅτʼ ἀνέρα κεῖνον ἔπεφνεν.</l>
					          <l n="799">τῶ νῦν ἥντινʼ ἐγὼ τῖσαι χάριν ἄρκιός εἰμι,</l>
					          <l n="800">τίσω προφρονέως. ἡ γὰρ θέμις ηπεοανοισιν</l>
					          <l n="801">ἀνδράσιν, εὖτʼ ἄρξωσιν ἀρείονες ἄλλοι ὀφέλλειν.</l>
					          <l n="802">ξυνῇ μὲν πάντεσσιν ὁμόστολον ὔμμιν ἕπεσθαι</l>
					          <l n="803">Δάσκυλον ὀτρυνέω, ἐμὸν υἱέα· τοῖο δʼ ἰόντος,</l>
					          <l n="804">ἦ τʼ ἂν ἐυξείνοισι διὲξ ἁλὸς ἀντιάοιτε</l>
					          <l n="805">ἀνδράσιν, ὄφρʼ αὐτοῖο ποτὶ στόμα Θερμώδοντος.</l>
					          <l n="806">νόσφι δὲ Τυνδαρίδαις Ἀχερουσίδος ὑψόθεν ἄκρης</l>
					          <l n="807">εἵσομαι ἱερὸν αἰπύ· τὸ μὲν μάλα τηλόθι πάντες</l>
					          <l n="808">ναυτίλοι ἂμ πέλαγος θηεύμενοι ἱλάξονται·</l>
					          <l n="809">καί κέ σφιν μετέπειτα πρὸ ἄστεος, οἷα θεοῖσιν,</l>
					          <l n="810">πίονας εὐα·ρότοιο γύας πεδίοιο ταμοίμην.’</l>
					          <l rend="displayNumAndIndent">ὧς τότε μὲν δαῖτʼ ἀμφὶ πανήμεροι ἑψιόωντο.</l>
					          <l n="811">ἦρί γε μὴν ἐπὶ νῆα κατήισαν ἐγκονέοντες·</l>
					          <l n="812">καὶ δʼ αὐτὸς σὺν τοῖσι Λύκος κίε, μυρίʼ ὀπάσσας</l>
					          <l n="813">δῶρα φέρειν· ἅμα δʼ υἷα δόμων ἔκπεμπε νέεσθαι.</l>
					          <l n="815" rend="displayNumAndIndent">ἔνθα δʼ Ἀβαντιάδην πεπρωμένη ἤλασε
						μοῖρα</l>
					          <l n="816">Ἴδμονα, μαντοσύνῃσι κεκασμένον. ἀλλά μιν οὔτι</l>
					          <l n="817">μαντοσύναι ἐσάωσαν, ἐπεὶ χρεὼ ἦγε δαμῆναι·</l>
					          <l n="818">κεῖτο γὰρ εἱαμενῇ δονακώδεος ἐν ποταμοῖο</l>
					          <l n="819">ψυχόμενος λαγόνας τε καὶ ἄσπετον ἰλύι νηδὺν</l>
					          <l n="820">κάπριος ἀργιόδων, ὀλοὸν τέρας, ὅν ῥα καὶ αὐταὶ</l>
					          <l n="821">νύμφαι ἑλειονόμοι ὑπεδείδισαν· οὐδέ τις ἀνδρῶν</l>
					          <l n="822">ἠείδει· οἶος δὲ κατὰ πλατὺ βόσκετο τῖφος.</l>
					          <l n="823">αὐτὰρ ὅγʼ ἰλυόεντος ἀνὰ θρωσμοὺς ποταμοῖο</l>
					          <l n="824">ϝίσσετʼ Ἀβαντιάδης· ὁ δʼ ἄρʼ ἔκποθεν ἀφράστοιο</l>
					          <l n="825">ὕψι μάλʼ ἐκ δονάκων ἀνεπάλμενος ἤλασε μηρὸν</l>
					          <l n="826">ἀίγδην, μέσσας δὲ σὺν ὀστέῳ ἶνας ἔκερσεν.</l>
					          <l n="827">ὀξὺ δʼ ὅγε κλάγξας οὔδει πέσεν· οἱ δὲ τυπέντος</l>
					          <l n="828">ἀθρόοι ἀντιάχησαν. ὀρέξατο δʼ αἶψʼ ὀλοοῖο</l>
					          <l n="829">Πηλεὺς αἰγανέῃ φύγαδʼ εἰς ἕλος ὁρμηθέντος</l>
					          <l n="830">καπρίου· ἔσσυτο δʼ αὖτις ἐναντίος· ἀλλά μιν Ἴδας</l>
					          <l n="831">οὔτασε, βεβρυχὼς δὲ θοῷ περικάππεσε δουρί.</l>
					          <l n="832">καὶ τὸν μὲν χαμάδις λίπον αὐτόθι πεπτηῶτα·</l>
					          <l n="833">τὸν δʼ ἕταροι ἐπὶ νῆα φέρον ψυχορραγέοντα,</l>
					          <l n="834">ἀχνύμενοι, χείρεσσι δʼ ἑῶν ἐνικάτθανʼ ἑταίρων.</l>
					          <milestone n="837" unit="card"/>
					          <l n="835" rend="displayNumAndIndent">ἔνθα δὲ ναυτιλίης μὲν ἐρητύοντο
						μέλεσθαι,</l>
					          <l n="836">ἀμφὶ δὲ κηδείῃ νέκυος μένον ἀσχαλόωντες.</l>
					          <l n="837">ἤματα δὲ τρία πάντα γόων· ἑτέρῳ δέ μιν ἤδη</l>
					          <l n="838">τάρχυον μεγαλωστί· συνεκτερέιζε δὲ λαὸς</l>
					          <l n="839">αὐτῷ ὁμοῦ βασιλῆι Λύκῳ· παρὰ δʼ ἄσπετα μῆλα,</l>
					          <l n="840">ἣ θέμις οἰχομένοισι, ταφήια λαιμοτόμησαν.</l>
					          <l n="841">καὶ δή τοι κέχυται τοῦδʼ ἀνέρος ἐν χθονὶ κείνῃ</l>
					          <l n="842">τύμβος· σῆμα δʼ ἔπεστι καὶ ὀψιγόνοισιν ἰδέσθαι,</l>
					          <l n="843">νηίου ἐκ κοτίνοιο φάλαγξ· θαλέθει δέ τε φύλλοις</l>
					          <l n="844">ἄκρης τυτθὸν ἔνερθʼ Ἀχερουσίδος. εἰ δέ με καὶ τὸ</l>
					          <l n="845">χρειὼ ἀπηλεγέως Μουσέων ὕπο γηρύσασθαι,</l>
					          <l n="846">τόνδε πολισσοῦχον διεπέφραδε Βοιωτοῖσιν</l>
					          <l n="847">Νισαίοισί τε Φοῖβος ἐπιρρήδην ἱλάεσθαι,</l>
					          <l n="848">ἀμφὶ δὲ τήνγε φάλαγγα παλαιγενέος κοτίνοιο</l>
					          <l n="849">ἄστυ βαλεῖν· οἱ δʼ ἀντὶ θεουδέος Αἰολίδαο</l>
					          <l n="850">Ἴδμονος εἰσέτι νῦν Ἀγαμήστορα κυδαίνουσιν.</l>
					          <l rend="displayNumAndIndent">τίς γὰρ δὴ θάνεν ἄλλος; ἐπεὶ καὶ ἔτʼ αὖτις
						ἔχευαν</l>
					          <l n="851">ἥρωες τότε τύμβον ἀποφθιμένου ἑτάροιο.</l>
					          <l n="852">δοιὰ γὰρ οὖν κείνων ἔτι σήματα φαίνεται ἀνδρῶν.</l>
					          <l n="853">Ἁγνιάδην Τῖφυν θανέειν φάτις· οὐδέ οἱ ἦεν</l>
					          <l n="855">μοῖρʼ ἔτι ναυτίλλεσθαι ἑκαστέρω. ἀλλά νυ καὶ τὸν</l>
					          <l n="856">αὖθι μινυνθαδίη πάτρης ἑκὰς εὔνασε νοῦσος,</l>
					          <l n="857">εἰσότʼ Ἀβαντιάδαο νέκυν κτερέιξεν ὅμιλος.</l>
					          <l n="858">ἄτλητον δʼ ὀλοῷ ἐπὶ πήματι κῆδος ἕλοντο.</l>
					          <l n="859">δὴ γὰρ ἐπεὶ καὶ τόνδε παρασχεδὸν ἐκτερέιξαν</l>
					          <l n="860">αὐτοῦ, ἀμηχανίῃσιν ἁλὸς προπάροιθε πεσόντες,</l>
					          <l n="861">ἐντυπὰς εὐκήλως εἰλυμένοι οὔτε τι σίτου</l>
					          <l n="862">μνώοντʼ οὔτε ποτοῖο· κατήμυσαν δʼ ἀχέεσσιν</l>
					          <l n="863">θυμόν, ἐπεὶ μάλα πολλὸν ἀπʼ ἐλπίδος ἔπλετο νόστος.</l>
					          <l n="864">καί νύ κʼ ἔτι προτέρω τετιημένοι ἰσχανόωντο,</l>
					          <l n="865">εἰ μὴ ἄρʼ Ἀγκαίῳ περιώσιον ἔμβαλεν Ἥρη</l>
					          <l n="866">θάρσος, ὃν Ἰμβρασίοισι παρʼ ὕδασιν Ἀστυπάλαια</l>
					          <l n="867">τίκτε Ποσειδάωνι· περιπρὸ γὰρ εὖ ἐκέκαστο</l>
					          <l n="868">ἰθύνειν, Πηλῆα δʼ ἐπεσσύμενος προσέειπεν·</l>
					          <l rend="displayNumAndIndent">‘Αἰακίδη, πῶς καλὸν ἀφειδήσαντας ἀέθλων</l>
					          <l n="870">γαίῃ ἐν ἀλλοδαπῇ δὴν ἔμμεναι; οὐ μὲν ἄρηος</l>
					          <l n="871">ἴδριν ἐόντά με τόσσον ἄγει μετὰ κῶας Ἰήσων</l>
					          <l n="872">παρθενίης ἀπάνευθεν, ὅσον τʼ ἐπιίστορα νηῶν.</l>
					          <l n="873">τῶ μή μοι τυτθόν γε δέος περὶ νηὶ πελέσθω.</l>
					          <l n="874">ὧς δὲ καὶ ὧλλοι δεῦρο δαήμονες ἄνδρες ἔασιν,</l>
					          <l n="875">τῶν ὅτινα πρύμνης ἐπιβήσομεν, οὔτις ἰάψει</l>
					          <l n="876">ναυτιλίην. ἀλλʼ ὦκα, παραιφάμενος τάδε πάντα,</l>
					          <l n="877">θαρσαλέως ὀρόθυνον ἐπιμνήσασθαι ἀέθλου.’</l>
					          <l rend="displayNumAndIndent">ὧς φάτο· τοῖο δὲ θυμὸς ὀρέξατο γηθοσύνῃσιν.</l>
					          <l n="878">αὐτίκα δʼ οὐ μετὰ δηρὸν ἐνὶ μέσσοις ἀγόρευσεν·</l>
					          <l n="880">‘δαιμόνιοι, τί νυ πένθος ἐτώσιον ἴσχομεν αὔτως;</l>
					          <l n="881">οἱ μὲν γάρ ποθι τοῦτον, ὃν ἔλλαχον, οἶτον ὄλοντο·</l>
					          <l n="882">ἡμῖν δʼ ἐν γὰρ ἔασι κυβερνητῆρες ὁμίλῳ,</l>
					          <l n="883">καὶ πολέες. τῶ μή τι διατριβώμεθα πείρης·</l>
					          <l n="884">ἀλλʼ ἔγρεσθʼ εἰς ἔργον, ἀπορρίψαντες ἀνίας.’</l>
					          <milestone n="887" unit="card"/>
					          <l n="885" rend="displayNumAndIndent">τὸν δʼ αὖτʼ Αἴσονος υἱὸς ἀμηχανέων
						προσέειπεν·</l>
					          <l n="886">‘Αἰακίδη, πῇ δʼ οἵδε κυβερνητῆρες ἔασιν;</l>
					          <l n="887">οὓς μὲν γὰρ τὸ πάροιθε δαήμονας εὐχόμεθʼ εἶναι,</l>
					          <l n="888">οἱ δὲ κατηφήσαντες ἐμεῦ πλέον ἀσχαλόωσιν.</l>
					          <l n="889">τῶ καὶ ὁμοῦ φθιμένοισι κακὴν προτιόσσομαι ἄτην,</l>
					          <l n="890">εἰ δὴ μήτʼ ὀλοοῖο μετὰ πτόλιν Αἰήταο</l>
					          <l n="891">ἔσσεται, ἠὲ καὶ αὖτις ἐς Ἑλλάδα γαῖαν ἱκέσθαι</l>
					          <l n="892">πετράων ἔκτοσθε, κατʼ αὐτόθι δʼ ἄμμε καλύψει</l>
					          <l n="893">ἀκλειῶς κακὸς οἶτος, ἐτώσια γηράσκοντας.’</l>
					          <l rend="displayNumAndIndent">ὧς ἔφατʼ· Ἀγκαῖος δὲ μάλʼ ἐσσυμένως ὑπέδεκτο</l>
					          <l n="895">νῆα θοὴν ἄξειν· δὴ γὰρ θεοῦ ἐτράπεθʼ ὁρμῇ.</l>
					          <l n="896">τὸν δὲ μετʼ Ἐργῖνος καὶ Ναύπλιος Εὔφημός τε</l>
					          <l n="897">ὤρνυντʼ, ἰθύνειν λελιημένοι. ἀλλʼ ἄρα τούσγε</l>
					          <l n="898">ἔσχεθον· Ἀγκαίῳ δὲ πολεῖς ᾔνησαν ἑταίρων.</l>
					          <l rend="displayNumAndIndent">Ἠῷοι δἤπειτα δυωδεκάτῳ ἐπέβαινον</l>
					          <l n="900">ἤματι· δὴ γάρ σφιν ζεφύρου μέγας οὖρος ἄητο.</l>
					          <l n="901">καρπαλίμως δʼ Ἀχέροντα διεξεπέρησαν ἐρετμοῖς,</l>
					          <l n="902">ἐκ δʼ ἔχεαν πίσυνοι ἀνέμῳ λίνα, πουλὺ δʼ ἐπιπρὸ</l>
					          <l n="903">λαιφέων πεπταμένων τέμνον πλόον εὐδιόωντες.</l>
					          <l n="904">ὦκα δὲ Καλλιχόροιο παρὰ προχοὰς ποταμοῖο</l>
					          <l n="905">ἤλυθον, ἔνθʼ ἐνέπουσι Διὸς Νυσήιον υἷα,</l>
					          <l n="906">Ἰνδῶν ἡνίκα φῦλα λιπὼν κατενάσσατο Θήβας,</l>
					          <l n="907">ὀργιάσαι, στῆσαί τε χοροὺς ἄντροιο πάροιθεν,</l>
					          <l n="908">ᾧ ἐν ἀμειδήτους ἁγίας ηὐλίζετο νύκτας,</l>
					          <l n="909">ἐξ οὗ Καλλίχορον ποταμὸν περιναιετάοντες</l>
					          <l n="910">ἠδὲ καὶ Αὐλίον ἄντρον ἐπωνυμίην καλέουσιν.</l>
					          <l rend="displayNumAndIndent">ἔνθεν δὲ Σθενέλου τάφον ἔδρακον Ἀκτορίδαο,</l>
					          <l n="911">ὅς ῥά τʼ Ἀμαζονίδων πολυθαρσέος ἐκ πολέμοιο</l>
					          <l n="912">ἂψ ἀνιὼν--δὴ γὰρ συνανήλυθεν Ἡρακλῆι--</l>
					          <l n="913">βλήμενος ἰῷ κεῖθεν ἐπʼ ἀγχιάλου θάνεν ἀκτῆς.</l>
					          <l n="915">οὐ μέν θην προτέρω ἔτʼ ἐμέτρεον. ἧκε γὰρ αὐτὴ</l>
					          <l n="916">Φερσεφόνη ψυχὴν πολυδάκρυον Ἀκτορίδαο</l>
					          <l n="917">λισσομένην τυτθόν περ ὁμήθεας ἄνδρας ἰδέσθαι.</l>
					          <l n="918">τύμβου δὲ στεφάνης ἐπιβὰς σκοπιάζετο νῆα</l>
					          <l n="919">τοῖος ἐών, οἷος πόλεμόνδʼ ἴεν· ἀμφὶ δὲ καλὴ</l>
					          <l n="920">τετράφαλος φοίνικι λόφῳ ἐπελάμπετο πήληξ.</l>
					          <l n="921">καί ῥʼ ὁ μὲν αὖτις ἔδυνε μέγαν ζόφον· οἱ δʼ ἐσιδόντες</l>
					          <l n="922">θάμβησαν· τοὺς δʼ ὦρσε θεοπροπέων ἐπικέλσαι</l>
					          <l n="923">Ἀμπυκίδης Μόψος λοιβῇσί τε μειλίξασθαι.</l>
					          <l n="924">οἱ δʼ ἀνὰ μὲν κραιπνῶς λαῖφος σπάσαν, ἐκ δὲ βαλόντες</l>
					          <l n="925">πείσματʼ ἐν αἰγιαλῷ Σθενέλου τάφον ἀμφεπένοντο,</l>
					          <l n="926">χύτλα τέ οἱ χεύοντο, καὶ ἥγνισαν ἔντομα μήλων.</l>
					          <l n="927">ἄνδιχα δʼ αὖ χύτλων νηοσσόῳ Ἀπόλλωνι</l>
					          <l n="928">βωμὸν δειμάμενοι μῆρʼ ἔφλεγον ἂν δὲ καὶ Ὀρφεὺς</l>
					          <l n="929">θῆκε λύρην· ἐκ τοῦ δὲ Λύρη πέλει οὔνομα χώρῳ.</l>
					          <l n="930" rend="displayNumAndIndent">αὐτίκα δʼ οἵγʼ ἀνέμοιο κατασπέρχοντος
						ἔβησαν</l>
					          <l n="931">νῆʼ ἔπι· κὰδ δʼ ἄρα λαῖφος ἐρυσσάμενοι τανύοντο</l>
					          <l n="932">ἐς πόδας ἀμφοτέρους· ἡ δʼ ἐς πέλαγος πεφόρητο</l>
					          <l n="933">ἐντενές, ἠύτε τίς τε διʼ ἠέρος ὑψόθι κίρκος</l>
					          <l n="934">ταρσὸν ἐφεὶς πνοιῇ φέρεται ταχύς, οὐδὲ τινάσσει</l>
					          <l n="935">ῥιπήν, εὐκήλοισιν ἐνευδιόων πτερύγεσσιν.</l>
					          <l n="936">καὶ δὴ Παρθενίοιο ῥοὰς ἁλιμυρήεντος,</l>
					          <l n="937">πρηυτάτου ποταμοῦ, παρεμέτρεον, ᾧ ἔνι κούρη</l>
					          <l n="938">Λητωίς, ἄγρηθεν ὅτʼ οὐρανὸν εἰσαναβαίνῃ,</l>
					          <l n="939">ὃν δέμας ἱμερτοῖσιν ἀναψύχει ὑδάτεσσιν.</l>
					          <l n="940">νυκτί δʼ ἔπειτʼ ἄλληκτον ἐπιπροτέρωσε θέοντες</l>
					          <l n="941">σήσαμον αἰπεινούς τε παρεξενέοντʼ Ἐρυθίνους,</l>
					          <l n="942">Κρωβίαλον, Κρώμναν τε καὶ ὑλήεντα Κύτωρον.</l>
					          <l n="943">ἔνθεν δʼ αὖτε Κάραμβιν ἅμʼ ἠελίοιο βολῇσιν</l>
					          <l n="944">γνάμψαντες παρὰ πουλὺν ἔπειτʼ ἤλαυνον ἐρετμοῖς</l>
					          <l n="945">αἰγιαλὸν πρόπαν ἦμαρ ὁμῶς καὶ ἐπʼ ἤματι ϝύκτα.</l>
					          <milestone n="948" unit="card"/>
					          <l rend="displayNumAndIndent">αὐτίκα δʼ Ἀσσυρίης ἐπέβαν χθονός, ἔνθα
						Σινώπην,</l>
					          <l n="946">θυγατέρʼ Ἀσωποῖο, καθίσσατο, καί οἱ ὄπασσεν</l>
					          <l n="947">παρθενίην Ζεὺς αὐτός, ὑποσχεσίῃσι δολωθείς.</l>
					          <l n="948">δὴ γὰρ ὁ μὲν φιλότητος ἐέλδετο· νεῦσε δʼ ὅγʼ αὐτῇ</l>
					          <l n="950">δωσέμεναι, ὅ κεν ᾗσι μετὰ φρεσὶν ἰθύσειεν.</l>
					          <l n="951">ἡ δέ ἑ παρθενίην ᾐτήσατο κερδοσύνῃσιν.</l>
					          <l n="952">ὧς δὲ καὶ Ἀπόλλωνα παρήπαφεν εὐνηθῆναι</l>
					          <l n="953">ἱέμενον, ποταμόν τʼ ἐπὶ τοῖς Ἅλυν· οὐδὲ μὲν ἀνδρῶν</l>
					          <l n="954">τήνγε τις ἱμερτῇσιν ἐν ἀγκοίνῃσι δάμασσεν.</l>
					          <l n="955">ἔνθα δὲ Τρικκαίοιο ἀγαυοῦ Δηιμάχοιο</l>
					          <l n="956">υἷες, Δηιλέων τε καὶ Αὐτόλυκος Φλογίος τε</l>
					          <l n="957">τῆμος ἔθʼ, Ἡρακλῆος ἀποπλαγχθέντες, ἔναιον·</l>
					          <l n="958">οἵ ῥα τόθʼ, ὡς ἐνόησαν ἀριστήων στόλον ἀνδρῶν,</l>
					          <l n="959">σφᾶς αὐτοὺς νημερτὲς ἐπέφραδον ἀντιάσαντες·</l>
					          <l n="960">οὐδʼ ἔτι μιμνάζειν θέλον ἔμπεδον, ἀλλʼ ἐνὶ νηί,</l>
					          <l n="961">Ἀργέσταο παρᾶσσον ἐπιπνείοντος, ἔβησαν.</l>
					          <l n="962">τοῖσι δʼ ὁμοῦ μετέπειτα θοῇ πεφορημένοι αὔρῃ</l>
					          <l n="963">λεῖπον Ἅλυν ποταμόν, λεῖπον δʼ ἀγχίρροον ῀Ἰριν,</l>
					          <l n="964">ἠδὲ καὶ Ἀσσυρίης πρόχυσιν χθονός· ἤματι δʼ αὐτῷ</l>
					          <l n="965">γνάμψαν Ἀμαζονίδων ἕκαθεν λιμενήοχον ἄκρην.</l>
					          <l rend="displayNumAndIndent">ἔνθα ποτὲ προμολοῦσαν Ἀρητιάδα Μελανίππην</l>
					          <l n="966">ἥρως Ἡρακλέης ἐλοχήσατο, καί οἱ ἄποινα</l>
					          <l n="967">Ἱππολύτη ζωστῆρα παναίολον ἐγγυάλιξεν</l>
					          <l n="968">ἀμφὶ κασιγνήτης· ὁ δʼ ἀπήμονα πέμψεν ὀπίσσω.</l>
					          <l n="970">τῆς οἵγʼ ἐν κόλπῳ, προχοαῖς ἔπι Θερμώδοντος,</l>
					          <l n="971">κέλσαν, ἐπεὶ καὶ πόντος ὀρίνετο νισσομένοισιν.</l>
					          <l n="972">τῷ δʼ οὔτις ποταμῶν ἐναλίγκιος, οὐδὲ ῥέεθρα</l>
					          <l n="973">τόσσʼ ἐπὶ γαῖαν ἵησι παρὲξ ἕθεν ἄνδιχα βάλλων.</l>
					          <l n="974">τετράκις εἰς ἑκατὸν δεύοιτό κεν, εἴ τις ἕκαστα</l>
					          <l n="975">πεμπάζοι· μία δʼ οἴη ἐτήτυμος ἔπλετο πηγή.</l>
					          <l n="976">ἡ μέν τʼ ἐξ ὀρέων κατανίσσεται ἤπειρόνδε</l>
					          <l n="977">ὑψηλῶν, ἅ τέ φασιν Ἀμαζόνια κλείεσθαι.</l>
					          <l n="978">ἔνθεν δʼ αἰπυτέρην ἐπικίδναται ἔνδοθι γαῖαν</l>
					          <l n="979">ἀντικρύ· τῶ καί οἱ ἐπίστροφοί εἰσι κέλευθοι·</l>
					          <l n="980">αἰεὶ δʼ ἄλλυδις ἄλλη, ὅπῃ κύρσειε μάλιστα</l>
					          <l n="981">ἠπείρου χθαμαλῆς, εἱλίσσεται· ἡ μὲν ἄπωθεν,</l>
					          <l n="982">ἡ δὲ πέλας· πολέες δὲ πόροι νώνυμνοι ἔασιν,</l>
					          <l n="983">ὅππῃ ὑπεξαφύονται· ὁ δʼ ἀμφαδὸν ἄμμιγα παύροις</l>
					          <l n="984">πόντον ἐς Ἄξεινον κυρτὴν ὑπερεύγεται ἄκρην.</l>
					          <l n="985">καί νύ κε δηθύνοντες Ἀμαζονίδεσσιν ἔμιξαν</l>
					          <l n="986">ὑσμίνην, καὶ δʼ οὔ κεν ἀναιμωτί γʼ ἐρίδηναν--</l>
					          <l n="987">οὐ γὰρ Ἀμαζονίδες μάλʼ ἐπήτιδες, οὐδὲ θέμιστας</l>
					          <l n="988">τίουσαι πεδίον Δοιάντιον ἀμφενέμοντο·</l>
					          <l n="989">ἀλλʼ ὕβρις στονόεσσα καὶ Ἄρεος ἔργα μεμήλει·</l>
					          <l n="990">δὴ γὰρ καὶ γενεὴν ἔσαν Ἄρεος Ἁρμονίης τε</l>
					          <l n="991">νύμφης, ἥ τʼ Ἄρηϊ φιλοπτολέμους τέκε κούρας,</l>
					          <l n="992">ἄλσεος Ἀκμονίοιο κατὰ πτύχας εὐνηθεῖσα--</l>
					          <l n="993">εἰ μὴ ἄρʼ ἐκ Διόθεν πνοιαὶ πάλιν Ἀργέσταο</l>
					          <l n="994">ἤλυθον· οἱ δʼ ἀνέμῳ περιηγέα κάλλιπον ἀκτήν,</l>
					          <l n="995">ἔνθα Θεμισκύρειαι Ἀμαζόνες ὡπλίζοντο.</l>
					          <l n="996">οὐ γὰρ ὁμηγερέες μίαν ἂμ πόλιν, ἀλλʼ ἀνὰ γαῖαν</l>
					          <l n="997">κεκριμέναι κατὰ φῦλα διάτριχα ναιετάασκον·</l>
					          <l n="998">νόσφι μὲν αἵδʼ αὐταί, τῇσιν τότε κοιρανέεσκεν</l>
					          <l n="999">Ἱππολύτη, νόσφιν δὲ Λυκάστιαι ἀμφενέμοντο,</l>
					          <l n="1000">νόσφι δʼ ἀκοντοβόλοι Χαδήσιαι. ἤματι δʼ ἄλλῳ</l>
					          <l n="1001">νυκτί τʼ ἐπιπλομένῃ Χαλύβων παρὰ γαῖαν ἵκοντο.</l>
					          <milestone n="1004" unit="card"/>
					          <l rend="displayNumAndIndent">τοῖσι μὲν οὔτε βοῶν ἄροτος μέλει, οὔτε τις
						ἄλλη</l>
					          <l n="1002">φυταλιὴ καρποῖο μελίφρονος· οὐδὲ μὲν οἵγε</l>
					          <l n="1003">ποίμνας ἑρσήεντι νομῷ ἔνι ποιμαίνουσιν.</l>
					          <l n="1005">ἀλλὰ σιδηροφόρον στυφελὴν χθόνα γατομέοντες</l>
					          <l n="1006">ὦνον ἀμείβονται βιοτήσιον, οὐδέ ποτέ σφιν</l>
					          <l n="1007">ἠὼς ἀντέλλει καμάτων ἄτερ, ἀλλὰ κελαινῇ</l>
					          <l n="1008">λιγνύι καὶ καπνῷ κάματον βαρὺν ὀτλεύουσιν.</l>
					          <l rend="displayNumAndIndent">τοὺς δὲ μετʼ αὐτίκʼ ἔπειτα Γενηταίου Διὸς
						ἄκρην</l>
					          <l n="1010">γνάμψαντες σώοντο παρὲκ Τιβαρηνίδα γαῖαν.</l>
					          <l n="1011">ἔνθʼ ἐπεὶ ἄρ κε τέκωνται ὑπʼ ἀνδράσι τέκνα γυναῖκες,</l>
					          <l n="1012">αὐτοὶ μὲν στενάχουσιν ἐνὶ λεχέεσσι πεσόντες,</l>
					          <l n="1013">κράατα δησάμενοι· ταὶ δʼ εὖ κομέουσιν ἐδωδῇ</l>
					          <l n="1014">ἀνέρας, ἠδὲ λοετρὰ λεχώια τοῖσι πένονται.</l>
					          <l n="1015" rend="displayNumAndIndent">ἱρὸν δʼ αὖτʼ ἐπὶ τοῖσιν ὄρος καὶ γαῖαν
						ἄμειβον,</l>
					          <l n="1016">ᾗ ἔνι Μοσσύνοικοι ἀνʼ οὔρεα ναιετάουσιν</l>
					          <l n="1017">μόσσυνας, καὶ δʼ αὐτοὶ ἐπώνυμοι ἔνθεν ἔασιν.</l>
					          <l n="1018">ἀλλοίη δὲ δίκη καὶ θέσμια τοῖσι τέτυκται.</l>
					          <l n="1019">ὅσσα μὲν ἀμφαδίην ῥέζειν θέμις, ἢ ἐνὶ δήμῳ,</l>
					          <l n="1020">ἢ ἀγορῇ, τάδε πάντα δόμοις ἔνι μηχανόωνται·</l>
					          <l n="1021">ὅσσα δʼ ἐνὶ μεγάροις πεπονήμεθα, κεῖνα θύραζε</l>
					          <l n="1022">ἀψεγέως μέσσῃσιν ἐνὶ ῥέζουσιν ἀγυιαῖς.</l>
					          <l n="1023">οὐδʼ εὐνῆς αἰδὼς ἐπιδήμιος, ἀλλά, σύες ὣς</l>
					          <l n="1024">φορβάδες, οὐδʼ ἠβαιὸν ἀτυζόμενοι παρεόντας,</l>
					          <l n="1025">μίσγονται χαμάδις ξυνῇ φιλότητι γυναικῶν.</l>
					          <l n="1026">αὐτὰρ ἐν ὑψίστῳ βασιλεὺς μόσσυνι θαάσσων</l>
					          <l n="1027">ἰθείας πολέεσσι δίκας λαοῖσι δικάζει,</l>
					          <l n="1028">σχέτλιος. ἢν γάρ πού τί θεμιστεύων ἀλίτηται,</l>
					          <l n="1029">λιμῷ μιν κεῖνʼ ἦμαρ ἐνικλείσαντες ἔχουσιν.</l>
					          <l n="1030" rend="displayNumAndIndent">τοὺς παρανισσόμενοι καὶ δὴ σχεδὸν
						ἀντιπέρηθεν</l>
					          <l n="1031">νήσου Ἀρητιάδος τέμνον πλόον εἰρεσίῃσιν</l>
					          <l n="1032">ἠμάτιοι· λιαρὴ γὰρ ὑπὸ κνέφας ἔλλιπεν αὔρη.</l>
					          <l n="1033">ἤδη καί τινʼ ὕπερθεν Ἀρήιον ἀίσσοντα</l>
					          <l n="1034">ἐνναέτην νήσοιο διʼ ἠέρος ὄρνιν ἴδοντο,</l>
					          <l n="1035">ὅς ῥα τιναξάμενος πτέρυγας κατὰ νῆα θέουσαν</l>
					          <l n="1036">ἧκʼ ἐπί οἱ πτερὸν ὀξύ· τὸ δʼ ἐν λαιῷ πέσεν ὤμῳ</l>
					          <l n="1037">δίου Ὀιλῆος· μεθέηκε δὲ χερσὶν ἐρετμὸν</l>
					          <l n="1038">βλήμενος· οἱ δὲ τάφον πτερόεν βέλος εἰσορόωντες.</l>
					          <l n="1039">καὶ τὸ μὲν ἐξείρυσσε παρεδριόων Ἐρυβώτης,</l>
					          <l n="1040">ἕλκος δὲ ξυνέδησεν, ἀπὸ σφετέρου κολεοῖο</l>
					          <l n="1041">λυσάμενος τελαμῶνα κατήορον· ἐκ δʼ ἐφαάνθη</l>
					          <l n="1042">ἄλλος ἐπὶ προτέρῳ πεποτημένος· ἀλλά μιν ἥρως</l>
					          <l n="1043">Εὐρυτίδης Κλυτίοσ--πρὸ γὰρ ἀγκύλα τείνατο τόξα,</l>
					          <l n="1044">ἧκε δʼ ἐπʼ οἰωνὸν ταχινὸν βέλοσ--αὐτὰρ ἔπειτα</l>
					          <l n="1045">πλῆξεν· δινηθεὶς δὲ θοῆς πέσεν ἀγχόθι νηός.</l>
					          <l n="1046">τοῖσιν δʼ Ἀμφιδάμας μυθήσατο, παῖς Ἀλεοῖο·</l>
					          <l rend="displayNumAndIndent">‘νῆσος μὲν πέλας ἧμιν Ἀρητιάς· ἴστε καὶ αὐτοὶ</l>
					          <l n="1047">τούσδʼ ὄρνιθας ἰδόντες. ἐγὼ δʼ οὐκ ἔλπομαι ἰοὺς</l>
					          <l n="1048">τόσσον ἐπαρκέσσειν εἰς ἔκβασιν. ἀλλά τινʼ ἄλλην</l>
					          <l n="1050">μῆτιν πορσύνωμεν ἐπίρροθον, εἴ γʼ ἐπικέλσαι</l>
					          <l n="1051">μέλλετε, Φινῆος μεμνημένοι, ὡς ἐπέτελλεν.</l>
					          <l n="1052">οὐδὲ γὰρ Ἡρακλέης, ὁπότʼ ἤλυθεν Ἀρκαδίηνδε,</l>
					          <l n="1053">πλωίδας ὄρνιθας Στυμφαλίδας ἔσθενε λίμνης</l>
					          <l n="1054">ὤσασθαι τόξοισι, τὸ μέν τʼ ἐγὼ αὐτὸς ὄπωπα.</l>
					          <l n="1055">ἀλλʼ ὅγε χαλκείην πλατάγην ἐνὶ χερσὶ τινάσσων</l>
					          <l n="1056">δούπει ἐπὶ σκοπιῆς περιμήκεος· αἱ δʼ ἐφέβοντο</l>
					          <l n="1057">τηλοῦ, ἀτυζηλῷ ὑπὸ δείματι κεκληγυῖαι.</l>
					          <l n="1058">τῶ καὶ νῦν τοίην τινʼ ἐπιφραζώμεθα μῆτιν·</l>
					          <l n="1059">αὐτὸς δʼ ἂν τὸ πάροιθεν ἐπιφρασθεὶς ἐνέποιμι.</l>
					          <l n="1060">ἀνθέμενοι κεφαλῇσιν ἀερσιλόφους τρυφαλείας,</l>
					          <l n="1061">ἡμίσεες μὲν ἐρέσσετʼ ἀμοιβαδίς, ἡμίσεες δὲ</l>
					          <l n="1062">δούρασί τε ξυστοῖσι καὶ ἀσπίσιν ἄρσετε νῆα.</l>
					          <l n="1063">αὐτὰρ πασσυδίῃ περιώσιον ὄρνυτʼ ἀυτὴν</l>
					          <l n="1064">ἀθρόοι, ὄφρα κολῳὸν ἀηθείῃ φοβέωνται</l>
					          <l n="1065">νεύοντάς τε λόφους καὶ ἐπήορα δούραθʼ ὕπερθεν.</l>
					          <l n="1066">εἰ δέ κεν αὐτὴν νῆσον ἱκώμεθα, δὴ τότʼ ἔπειτα</l>
					          <l n="1067">σὺν κελάδῳ σακέεσσι πελώριον ὄρσετε δοῦπον.’</l>
					          <milestone n="1070" unit="card"/>
					          <l rend="displayNumAndIndent">ὧς ἄρʼ ἔφη· πάντεσσι δʼ ἐπίρροθος ἥνδανε
						μῆτις.</l>
					          <l n="1068">ἀμφὶ δὲ χαλκείας κόρυθας κεφαλῇσιν ἔθεντο</l>
					          <l n="1070">δεινὸν λαμπομένας, ἐπὶ δὲ λόφοι ἐσσείοντο</l>
					          <l n="1071">φοινίκεοι. καὶ τοὶ μὲν ἀμοιβήδην ἐλάασκον·</l>
					          <l n="1072">τοὶ δʼ αὖτʼ ἐγχείῃσι καὶ ἀσπίσι νῆʼ ἐκάλυψαν.</l>
					          <l n="1073">ὡς δʼ ὅτε τις κεράμῳ κατερέψεται ἑρκίον ἀνήρ,</l>
					          <l n="1074">δώματος ἀγλαΐην τε καὶ ὑετοῦ ἔμμεναι ἄλκαρ,</l>
					          <l n="1075">ἄλλῳ δʼ ἔμπεδον ἄλλος ὁμῶς ἐπαμοιβὸς ἄρηρεν·</l>
					          <l n="1076">ὧς οἵγʼ ἀσπίσι νῆα συναρτύναντες ἔρεψαν.</l>
					          <l n="1077">οἵη δὲ κλαγγὴ δῄου πέλει ἐξ ὁμάδοιο</l>
					          <l n="1078">ἀνδρῶν κινυμένων, ὁπότε ξυνίωσι φάλαγγες,</l>
					          <l n="1079">τοίη ἄρʼ ὑψόθι νηὸς ἐς ἠέρα κίδνατʼ ἀυτή.</l>
					          <l n="1080">οὐδέ τινʼ οἰωνῶν ἔτʼ ἐσέδρακον, ἀλλʼ ὅτε νήσῳ</l>
					          <l n="1081">χρίμψαντες σακέεσσιν ἐπέκτυπον, αὐτίκʼ ἄρʼ οἵγε</l>
					          <l n="1082">μυρίοι ἔνθα καὶ ἔνθα πεφυζότες ἠερέθοντο.</l>
					          <l n="1083">ὡς δʼ ὁπότε Κρονίδης πυκινὴν ἐφέηκε χάλαζαν</l>
					          <l n="1084">ἐκ νεφέων ἀνά τʼ ἄστυ καὶ οἰκία, τοὶ δʼ ὑπὸ τοῖσιν</l>
					          <l n="1085">ἐνναέται κόναβον τεγέων ὕπερ εἰσαΐοντες</l>
					          <l n="1086">ἧνται ἀκήν, ἐπεὶ οὔ σφε κατέλλαβε χείματος ὥρη</l>
					          <l n="1087">ἀπροφάτως, ἀλλὰ πρὶν ἐκαρτύναντο μέλαθρον·</l>
					          <l n="1088">ὧς πυκινὰ πτερὰ τοῖσιν ἐφίεσαν ἀίσσοντες</l>
					          <l n="1089">ὕψι μάλʼ ἂμ πέλαγος περάτης εἰς οὔρεα γαίης.</l>
					          <l n="1090" rend="displayNumAndIndent">τίς γὰρ δὴ Φινῆος ἔην νόος, ἐνθάδε
						κέλσαι</l>
					          <l n="1091">ἀνδρῶν ἡρώων θεῖον στόλον; ἢ καὶ ἔπειτα</l>
					          <l n="1092">ποῖον ὄνειαρ ἔμελλεν ἐελδομένοισιν ἱκέσθαι;</l>
					          <l rend="displayNumAndIndent">υἱῆες Φρίξοιο μετὰ πτόλιν Ὀρχομενοῖο</l>
					          <l n="1093">ἐξ Αἴης ἐνέοντο παρʼ Αἰήταο Κυταίου,</l>
					          <l n="1095">Κολχίδα νῆʼ ἐπιβάντες, ἵνʼ ἄσπετον ὄλβον ἄρωνται</l>
					          <l n="1096">πατρός· ὁ γὰρ θνῄσκων ἐπετείλατο τήνδε κέλευθον.</l>
					          <l n="1097">καὶ δὴ ἔσαν νήσοιο μάλα σχεδὸν ἤματι κείνῳ.</l>
					          <l n="1098">Ζεὺς δʼ ἀνέμου βορέαο μένος κίνησεν ἀῆναι,</l>
					          <l n="1099">ὕδατι σημαίνων διερὴν ὁδὸν Ἀρκτούροιο·</l>
					          <l n="1100">αὐτὰρ ὅγʼ ἠμάτιος μὲν ἐν οὔρεσι φύλλʼ ἐτίνασσεν</l>
					          <l n="1101">τυτθὸν ἐπʼ ἀκροτάτοισιν ἀήσυρος ἀκρεμόνεσσιν·</l>
					          <l n="1102">νυκτὶ δʼ ἔβη πόντονδε πελώριος, ὦρσε δὲ κῦμα</l>
					          <l n="1103">κεκληγὼς πνοιῇσι· κελαινὴ δʼ οὐρανὸν ἀχλὺς</l>
					          <l n="1104">ἄμπεχεν, οὐδέ πῃ ἄστρα διαυγέα φαίνετʼ ἰδέσθαι</l>
					          <l n="1105">ἐκ νεφέων, σκοτόεις δὲ περὶ ζόφος ἠρήρειστο.</l>
					          <l n="1106">οἱ δʼ ἄρα μυδαλέοι, στυγερὸν τρομέοντες ὄλεθρον,</l>
					          <l n="1107">υἱῆες Φρίξοιο φέρονθʼ ὑπὸ κύμασιν αὔτως.</l>
					          <l n="1108">ἱστία δʼ ἐξήρπαξʼ ἀνέμου μένος, ἠδὲ καὶ αὐτὴν</l>
					          <l n="1109">νῆα διάνδιχʼ ἔαξε τινασσομένην ῥοθίοισιν.</l>
					          <l n="1110">ἔνθα δʼ ὑπʼ ἐννεσίῃσι θεῶν πίσυρές περ ἐόντες</l>
					          <l n="1111">δούρατος ὠρέξαντο πελωρίου, οἷά τε πολλὰ</l>
					          <l n="1112">ῥαισθείσης κεκέδαστο θόοις συναρηρότα γόμφοις.</l>
					          <l n="1113">καὶ τοὺς μὲν νῆσόνδε, παρὲξ ὀλίγον θανάτοιο,</l>
					          <l n="1114">κύματα καὶ ῥιπαὶ ἀνέμου φέρον ἀσχαλόωντας.</l>
					          <l n="1115">αὐτίκα δʼ ἐρράγη ὄμβρος ἀθέσφατος, ὗε δὲ πόντον</l>
					          <l n="1116">καὶ νῆσον καὶ πᾶσαν ὅσην κατεναντία νήσου</l>
					          <l n="1117">χώρην Μοσσύνοικοι ὑπέρβιοι ἀμφενέμοντο.</l>
					          <l n="1118">τοὺς δʼ ἄμυδις κρατερῷ σὺν δούρατι κύματος ὁρμὴ</l>
					          <l n="1119">υἱῆας Φρίξοιο μετʼ ἠιόνας βάλε νήσου</l>
					          <l n="1120">νύχθʼ ὕπο λυγαίην· τὸ δὲ μυρίον ἐκ Διὸς ὕδωρ</l>
					          <l n="1121">λῆξεν ἅμʼ ἠελίω·ͅ τάχα δʼ ἐγγύθεν ἀντεβόλησαν</l>
					          <l n="1122">ἀλλήλοις, Ἄργος δὲ παροίτατος ἔκφατο μῦθον·</l>
					          <milestone n="1125" unit="card"/>
					          <l rend="displayNumAndIndent">‘Ἀντόμεθα πρὸς Ζηνὸς Ἐποψίου, οἵτινές ἐστε</l>
					          <l n="1123">ἀνδρῶν, εὐμενέειν τε καὶ ἀρκέσσαι χατέουσιν.</l>
					          <l n="1125">πόντῳ γὰρ τρηχεῖαι ἐπιβρίσασαι ἄελλαι</l>
					          <l n="1126">νηὸς ἀεικελίης διὰ δούρατα πάντʼ ἐκέδασσαν,</l>
					          <l n="1127">ᾗ ἔνι πείρομεν οἶμον ἐπὶ χρέος ἐμβεβαῶτες.</l>
					          <l n="1128">τούνεκα νῦν ὑμέας γουναζόμεθʼ, αἴ κε πίθησθε,</l>
					          <l n="1129">δοῦναι ὅσον τʼ εἴλυμα περὶ χροός, ἠδὲ κομίσσαι</l>
					          <l n="1130">ἀνέρας οἰκτείραντας ὁμήλικας ἐν κακότητι.</l>
					          <l n="1131">ἀλλʼ ἱκέτας ξείνους Διὸς εἵνεκεν αἰδέσσασθε</l>
					          <l n="1132">ξεινίου Ἱκεσίου τε· Διὸς δʼ ἄμφω ἱκέται τε</l>
					          <l n="1133">καὶ ξεῖνοι· ὁ δέ που καὶ ἐπόψιος ἄμμι τέτυκται.’</l>
					          <l rend="displayNumAndIndent">τὸν δʼ αὖτʼ Αἴσονος υἱὸς ἐπιφραδέως ἐρέεινεν,</l>
					          <l n="1135">μαντοσύνας Φινῆος ὀισσάμενος τελέεσθαι·</l>
					          <l n="1136">‘ταῦτα μὲν αὐτίκα πάντα παρέξομεν εὐμενέοντες.</l>
					          <l n="1137">ἀλλʼ ἄγε μοι κατάλεξον ἐτήτυμον, ὁππόθι γαίης</l>
					          <l n="1138">ναίετε, καὶ χρέος οἷον ὑπεὶρ ἅλα νεῖσθαι ἀνώγει,</l>
					          <l n="1139">αὐτῶν θʼ ὑμείων ὄνομα κλυτόν, ἠδὲ γενέθλην.’</l>
					          <l n="1140" rend="displayNumAndIndent">τὸν δʼ Ἄργος προσέειπεν ἀμηχανέων
						κακότητι·</l>
					          <l n="1141">‘Αἰολίδην Φρίξον τινʼ ἀφʼ Ἑλλάδος Αἶαν ἱκέσθαι</l>
					          <l n="1142">ἀτρεκέως δοκέω που ἀκούετε καὶ πάρος αὐτοί,</l>
					          <l n="1143">Φρίξον, ὅτις πτολίεθρον ἀνήλυθεν Αἰήταο,</l>
					          <l n="1144">κριοῦ ἐπεμβεβαώς, τόν ῥα χρύσειον ἔθηκεν</l>
					          <l n="1145">Ἑρμείας· κῶας δὲ καὶ εἰσέτι νῦν κεν ἴδοισθε.</l>
					          <l n="1146">τὸν μὲν ἔπειτʼ ἔρρεξεν ἑῇς ὑποθημοσύνῃσιν</l>
					          <l n="1147">Φυξίῳ ἐκ πάντων Κρονίδῃ Διί. καί μιν ἔδεκτο</l>
					          <l n="1148">Αἰήτης μεγάρῳ, κούρην τέ οἱ ἐγγυάλιξεν</l>
					          <l n="1149">Χαλκιόπην ἀνάεδνον ἐυφροσύνῃσι νόοιο.</l>
					          <l n="1150">τῶν ἐξ ἀμφοτέρων εἰμὲν γένος. ἀλλʼ ὁ μὲν ἤδη</l>
					          <l n="1151">γηραιὸς θάνε Φρίξος ἐν Λἰήταο δόμοισιν·</l>
					          <l n="1152">ἡμεῖς δʼ αὐτίκα πατρὸς ἐφετμάων ἀλέγοντες</l>
					          <l n="1153">νεύμεθʼ ἐς Ὀρχομενὸν κτεάνων Ἀθάμαντος ἕκητι.</l>
					          <l n="1154">εἰ δὲ καὶ οὔνομα δῆθεν ἐπιθύεις δεδαῆσθαι,</l>
					          <l n="1155">τῷδε Κυτίσσωρος πέλει οὔνομα, τῷ δέ τε Φρόντις,</l>
					          <l n="1156">τῷ δὲ Μέλας· ἐμὲ δʼ αὐτὸν ἐπικλείοιτέ κεν Ἄργον.’</l>
					          <l rend="displayNumAndIndent">ὧς φάτʼ· ἀριστῆες δὲ συνηβολίῃ κεχάροντο,</l>
					          <l n="1157">καί σφεας ἀμφίεπον περιθαμβέες. αὐτὰρ Ἰήσων</l>
					          <l n="1158">ἐξαῦτις κατὰ μοῖραν ἀμείψατο τοῖσδʼ ἐπέεσσιν·</l>
					          <l n="1160" rend="displayNumAndIndent">‘ἦ ἄρα δὴ γνωτοὶ πατρώιοι ἄμμιν
						ἐόντες</l>
					          <l n="1161">λίσσεσθʼ εὐμενέοντας ἐπαρκέσσαι κακότητα.</l>
					          <l n="1162">Κρηθεὺς γάρ ῥʼ Ἀθάμας τε κασίγνητοι γεγάασιν.</l>
					          <l n="1163">Κρηθῆος δʼ υἱωνὸς ἐγὼ σὺν τοισίδʼ ἑταίροις</l>
					          <l n="1164">Ἑλλάδος ἐξ αὐτῆς νέομʼ ἐς πόλιν Αἰήταο.</l>
					          <l n="1165">ἀλλὰ τὰ μὲν καὶ ??αῦτις ἐνίφομεν ἀλλήλοισιν.</l>
					          <l n="1166">νῦν δʼ ἕσσασθε πάροιθεν· ὑπʼ ἐννεσίῃσι δʼ ὀίω</l>
					          <l n="1167">ἀθανάτων ἐς χεῖρας ἐμὰς χατέοντας ἱκέσθαι.’</l>
					          <l rend="displayNumAndIndent">ἦ ῥα, καὶ ἐκ νηὸς δῶκέ σφισιν εἵματα δῦναι.</l>
					          <l n="1168">πασσυδίῃ δἤπειτα κίον μετὰ νηὸν Ἄρηος,</l>
					          <l n="1170">μῆλʼ ἱερευσόμενοι· περὶ δʼ ἐσχάρῃ ἐστήσαντο</l>
					          <l n="1171">ἐσσυμένως, ἥ τʼ ἐκτὸς ἀνηρεφέος πέλε νηοῦ</l>
					          <l n="1172">στιάων· εἴσω δὲ μέλας λίθος ἠρήρειστο</l>
					          <l n="1173">ἱερός, ᾧ ποτε πᾶσαι Ἀμαζόνες εὐχετόωντο.</l>
					          <l n="1174">οὐδέ σφιν θέμις ἦεν, ὅτʼ ἀντιπέρηθεν ἵκοιντο,</l>
					          <l n="1175">μήλων τʼ ἠδὲ βοῶν τῇδʼ ἐσχάρῃ ἱερὰ καίειν·</l>
					          <l n="1176">ἀλλʼ ἵππους δαίτρευον, ἐπηετανὸν κομέουσαι.</l>
					          <l n="1177">αὐτὰρ ἐπεὶ ῥέξαντες ἐπαρτέα δαῖτʼ ἐπάσαντο,</l>
					          <l n="1178">δὴ τότ ἄρʼ Αἰσονίδης μετεφώνεεν, ἦρχέ τε μύθων·</l>
					          <milestone n="1181" unit="card"/>
					          <l rend="displayNumAndIndent">‘Ζεὺς ἐτεῇ τὰ ἕκαστʼ ἐπιδέρκεται· οὐδέ μιν
						ἄνδρες</l>
					          <l n="1180">λήθομεν ἔμπεδον, οἵ τε θεουδέες οὐδὲ δίκαιοι.</l>
					          <l n="1181">ὡς μὲν γὰρ πατέρʼ ὑμὸν ὑπεξείρυτο φόνοιο</l>
					          <l n="1182">μητρυιῆς, καὶ νόσφιν ἀπειρέσιον πόρεν ὄλβον·</l>
					          <l n="1183">ὧς δὲ καὶ ὑμέας αὖτις ἀπήμονας ἐξεσάωσεν</l>
					          <l n="1184">χείματος οὐλομένοιο. πάρεστι δὲ τῆσδʼ ἐπὶ νηὸς</l>
					          <l n="1185">ἔνθα καὶ ἔνθα νέεσθαι, ὅπῃ φίλον, εἴτε μετʼ Αἶαν,</l>
					          <l n="1186">εἶτε μετʼ ἀφνειὴν θείου πόλιν Ὀρχομενοῖο.</l>
					          <l n="1187">τὴν γὰρ Ἀθηναίη τεχνήσατο, καὶ τάμε χαλκῷ</l>
					          <l n="1188">δούρατα Πηλιάδος κορυφῆς πέρι· σὺν δέ οἱ Ἄργος</l>
					          <l n="1189">τεῦξεν. ἀτὰρ κείνην γε κακὸν διὰ κῦμʼ ἐκέδασσεν,</l>
					          <l n="1190">πρὶν καὶ πετράων σχεδὸν ἐλθεῖν, αἵ τʼ ἐνὶ πόντῳ</l>
					          <l n="1191">στεινωπῷ συνίασι πανήμεροι ἀλλήλῃσιν.</l>
					          <l n="1192">ἀλλʼ ἄγεθʼ ὧδε καὶ αὐτοὶ ἐς Ἑλλάδα μαιομένοισιν</l>
					          <l n="1193">κῶας ἄγειν χρύσειον ἐπίρροθοι ἄμμι πέλεσθε</l>
					          <l n="1194">καὶ πλόου ἡγεμονῆες, ἐπεὶ Φρίξοιο θυηλὰς</l>
					          <l n="1195">στέλλομαι ἀμπλήσων, Ζηνὸς χόλον Αἰολίδῃσιν.’</l>
					          <l rend="displayNumAndIndent">ἴσκε παρηγορέων· οἱ δʼ ἔστυγον εἰσαΐοντες.</l>
					          <l n="1196">οὐ γὰρ ἔφαν τεύξεσθαι ἐνηέος Αἰήταο</l>
					          <l n="1197">κῶας ἄγειν κριοῖο μεμαότας, ὧδε δʼ ἔειπεν</l>
					          <l n="1198">Ἄργος, ἀτεμβόμενος τοῖον στόλον ἀμφιπένεσθαι·</l>
					          <l rend="displayNumAndIndent">‘ὦ φίλοι, ἡμέτερον μὲν ὅσον σθένος, οὔποτʼ
						ἀρωγῆς</l>
					          <l n="1201">σχήσεται, οὐδʼ ἠβαιόν, ὅτε χρειώ τις ἵκηται.</l>
					          <l n="1202">ἀλλʼ αἰνῶς ὀλοῇσιν ἀπηνείῃσιν ἄρηρεν</l>
					          <l n="1203">Αἰήτης· τῶ καὶ περιδείδια ναυτίλλεσθαι.</l>
					          <l n="1204">στεῦται δʼ Ἠελίου γόνος ἔμμεναι· ἀμφὶ δὲ Κόλχων</l>
					          <l n="1205">ἔθνεα ναιετάουσιν ἀπείρονα· καὶ δέ κεν Ἄρει</l>
					          <l n="1206">σμερδαλέην ἐνοπὴν μέγα τε σθένος ἰσοφαρίζοι.</l>
					          <l n="1207">οὐ μὰν οὐδʼ ἀπάνευθεν ἑλεῖν δέρος Αἰήταο</l>
					          <l n="1208">ῥηίδιον, τοῖός μιν ὄφις περί τʼ ἀμφί τʼ ἔρυται</l>
					          <l n="1209">ἀθάνατος καὶ ἄυπνος, ὃν αὐτὴ Γαῖʼ ἀνέφυσεν</l>
					          <l n="1210">Καυκάσου ἐν κνημοῖσι, Τυφαονίη ὅθι πέτρη,</l>
					          <l n="1211">ἔνθα Τυφάονά φασι Διὸς Κρονίδαο κεραυνῷ</l>
					          <l n="1212">βλήμενον, ὁππότε οἱ στιβαρὰς ἐπορέξατο χεῖρας,</l>
					          <l n="1213">θερμὸν ἀπὸ κρατὸς στάξαι φόνον· ἵκετο δʼ αὔτως</l>
					          <l n="1214">οὔρεα καὶ πεδίον Νυσήιον, ἔνθʼ ἔτι νῦν περ</l>
					          <l n="1215">κεῖται ὑποβρύχιος Σερβωνίδος ὕδασι λίμνης.’</l>
					          <l rend="displayNumAndIndent">ὧς ἄρʼ ἔφη· πολέεσσι δʼ ἐπὶ χλόος εἷλε παρειὰς</l>
					          <l n="1216">αὐτίκα, τοῖον ἄεθλον ὅτʼ ἔκλυον. αἶψα δὲ Πηλεὺς</l>
					          <l n="1217">θαρσαλέοις ἐπέεσσιν ἀμείψατο, φώνησέν τε·</l>
					          <l rend="displayNumAndIndent">‘μηδʼ οὕτως, ἠθεῖε, λίην δειδίσσεο θυμῷ.</l>
					          <l n="1220">οὔτε γὰρ ὧδʼ ἀλκὴν ἐπιδευόμεθʼ, ὥστε χερείους</l>
					          <l n="1221">ἔμμεναι Αἰήταο σὺν ἔντεσι πειρηθῆναι.</l>
					          <l n="1222">ἀλλὰ καὶ ἡμέας οἴω ἐπισταμένους πολέμοιο</l>
					          <l n="1223">κεῖσε μολεῖν, μακάρων σχεδὸν αἵματος ἐκγεγαῶτας.</l>
					          <l n="1224">τῶ εἰ μὴ φιλότητι δέρος χρύσειον ὀπάσσει,</l>
					          <l n="1225">οὔ οἱ χραισμήσειν ἐπιέλπομαι ἔθνεα Κόλχων.’</l>
					          <l rend="displayNumAndIndent">ὧς οἵγʼ ἀλλήλοισιν ἀμοιβαδὸν ἠγορόωντο,</l>
					          <l n="1226">μέσφʼ αὖτις δόρποιο κορεσσάμενοι κατέδαρθεν.</l>
					          <l n="1227">ἦρι δʼ ἀνεγρομένοισιν ἐυκραὴς ἄεν οὖρος·</l>
					          <l n="1228">ἱστία δʼ ἤειραν, τὰ δʼ ὑπαὶ ῥιπῆς ἀνέμοιο</l>
					          <l n="1230">τείνετο· ῥίμφα δὲ νῆσον ἀποπροέλειπον Ἄρηος.</l>
					          <milestone n="1233" unit="card"/>
					          <l rend="displayNumAndIndent">νυκτὶ δʼ ἐπιπλομένῃ Φιλυρηίδα νῆσον ἄμειβον·</l>
					          <l n="1231">ἔνθα μὲν Οὐρανίδης Φιλύρῃ Κρόνος, εὖτʼ ἐν Ὀλύμπῳ</l>
					          <l n="1232">Τιτήνων ἤνασσεν, ὁ δὲ Κρηταῖον ὑπʼ ἄντρον</l>
					          <l n="1233">Ζεὺς ἔτι Κουρήτεσσι μετετρέφετʼ Ἰδαίοισιν,</l>
					          <l n="1235">Ῥείην ἐξαπαφών παρελέξατο· τοὺς δʼ ἐνὶ λέκτροις</l>
					          <l n="1236">τέτμε θεὰ μεσσηγύς· ὁ δʼ ἐξ εὐνῆς ἀνορούσας</l>
					          <l n="1237">ἔσσυτο χαιτήεντι φυὴν ἐναλίγκιος ἵππῳ·</l>
					          <l n="1238">ἡ δʼ αἰδοῖ χῶρόν τε καὶ ἤθεα κεῖνα λιποῦσα</l>
					          <l n="1239">Ὠκεανὶς Φιλύρη εἰς οὔρεα μακρὰ Πελασγῶν</l>
					          <l n="1240">ἦλθʼ, ἵνα δὴ Χείρωνα πελώριον, ἄλλα μὲν ἵππῳ,</l>
					          <l n="1241">ἄλλα θεῷ ἀτάλαντον, ἀμοιβαίῃ τέκεν εὐνῇ.</l>
					          <l rend="displayNumAndIndent">κεῖθεν δʼ αὖ Μάκρωνας ἀπειρεσίην τε Βεχείρων</l>
					          <l n="1242">γαῖαν ὑπερφιάλους τε παρεξενέοντο Σάπειρας,</l>
					          <l n="1243">Βύζηράς τʼ ἐπὶ τοἵσιν· ἐπιπρὸ γὰρ αἰὲν ἔτεμνον</l>
					          <l n="1245">ἐσσυμένως, λιαροῖο φορεύμενοι ἐξ ἀνέμοιο.</l>
					          <l n="1246">καὶ δὴ νισσομένοισι μυχὸς διεφαίνετο Πόντου.</l>
					          <l n="1247">καὶ δὴ Καυκασίων ὀρέων ἀνέτελλον ἐρίπναι</l>
					          <l n="1248">ἠλίβατοι, τόθι γυῖα περὶ στυφελοῖσι πάγοισιν</l>
					          <l n="1249">ἰλλόμενος χαλκέῃσιν ἀλυκτοπέδῃσι Προμηθεὺς</l>
					          <l n="1250">αἰετὸν ἥπατι φέρβε παλιμπετὲς ἀίσσοντα.</l>
					          <l n="1251">τὸν μὲν ἐπʼ ἀκροτάτης ἴδον ἕσπερον ὀξέι ῥοίζῳ</l>
					          <l n="1252">νηὸς ὑπερπτάμενον νεφέων σχεδόν· ἀλλὰ καὶ ἔμπης</l>
					          <l n="1253">λαίφεα πάντʼ ἐτίναξε, παραιθύξας πτερύγεσσιν.</l>
					          <l n="1254">οὐ γὰρʼ ὅγʼ αἰθερίοιο φυὴν ἔχεν οἰωνοῖο,</l>
					          <l n="1255">ἶσα δʼ ἐυξέστοις ὠκύπτερα πάλλεν ἐρετμοῖς,</l>
					          <l n="1256">δηρὸν δʼ. οὐ μετέπειτα πολύστονον ἄιον αὐδὴν</l>
					          <l n="1257">ἧπαρ ἀνελκομένοιο Προμηθέος· ἔκτυπε δʼ αἰθὴρ</l>
					          <l n="1258">οἰμωγῇ, μέσφʼ αὖτις ἀπʼ οὔρεος ἀίσσοντα</l>
					          <l n="1259">αἰετὸν ὠμηστὴν αὐτὴν ὁδὸν εἰσενόησαν.</l>
					          <l n="1260">ἐννύχιοι δʼ Ἄργοιο δαημοσύνῃσιν ἵκοντο</l>
					          <l n="1261">Φᾶσίν τʼ εὐρὺ ῥέοντα, καὶ ἔσχατα πείρατα πόντοι</l>
					          <l rend="displayNumAndIndent">αὐτίκα δʼ ἱστία μὲν καὶ ἐπίκριον ἔνδοθι κοίλης</l>
					          <l n="1262">ἱστοδόκης στείλαντες ἐκόσμεον· ἐν δὲ καὶ αὐτὸν</l>
					          <l n="1263">ἱστὸν ἄφαρ χαλάσαντο παρακλιδόν· ὦκα δʼ ἐρετμοῖς</l>
					          <l n="1265">εἰσέλασαν ποταμοῖο μέγαν ῥόον· αὐτὰρ ὁ πάντῃ</l>
					          <l n="1266">καχλάζων ὑπόεικεν. ἔχον δʼ ἐπʼ ἀριστερὰ χειρῶν</l>
					          <l n="1267">Καύκασον αἰπήεντα Κυταιίδα τε πτόλιν Αἴης,</l>
					          <l n="1268">ἔνθεν δʼ αὖ πεδίον τὸ Ἀρήιον ἱερά τʼ ἄλση</l>
					          <l n="1269">τοῖο θεοῦ, τόθι κῶας ὄφις εἴρυτο δοκεύων</l>
					          <l n="1270">πεπτάμενον λασίοισιν ἐπὶ δρυὸς ἀκρεμόνεσσιν.</l>
					          <l n="1271">αὐτὸς δʼ Αἰσονίδης χρυσέῳ ποταμόνδε κυπέλλῳ</l>
					          <l n="1272">οἴνου ἀκηρασίοιο μελισταγέας χέε λοιβὰς</l>
					          <l n="1273">γαίῃ τʼ ἐνναέταις τε θεοῖς ψυχαῖς τε καμόντων</l>
					          <l n="1274">ἡρώων· γουνοῦτο δʼ ἀπήμονας εἶναι ἀρωγοὺς</l>
					          <l n="1275">εὐμενέως, καὶ νηὸς ἐναίσιμα πείσματα δέχθαι.</l>
					          <l n="1276">αὐτίκα δʼ Ἀγκαῖος τοῖον μετὰ μῦθον ἔειπεν·</l>
					          <l rend="displayNumAndIndent">‘Κολχίδα μὲν δὴ γαῖαν ἱκάνομεν ἠδὲ ῥέεθρα</l>
					          <l n="1277">Φάσιδος· ὥρη δʼ ἧμιν ἐνὶ σφίσι μητιάασθαι,</l>
					          <l n="1278">εἴτʼ οὖν μειλιχίῃ πειρησόμεθʼ Αἰήταο,</l>
					          <l n="1280">εἴτε καὶ ἀλλοίη τις ἐπήβολος ἔσσεται ὁρμή.’</l>
					          <milestone n="1283" unit="card"/>
					          <l rend="displayNumAndIndent">ὧς ἔφατʼ· Ἄργου δʼ αὖτε παρηγορίῃσιν Ἰήσων</l>
					          <l n="1281">ὑψόθι νῆʼ ἐκέλευσεν ἐπʼ εὐναίῃσιν ἐρύσσαι</l>
					          <l n="1282">δάσκιον εἰσελάσαντας ἕλος· τὸ δʼ ἐπισχεδὸν ἦεν</l>
					          <l n="1283">νισσομένων, ἔνθʼ οἵγε διὰ κνέφας ηὐλίζοντο.</l>
					          <l n="1285">ἠὼς δʼ οὐ μετὰ δηρὸν ἐελδομένοις ἐφαάνθη.</l>
				        </div>
				        <div type="textpart" subtype="book" n="3">
					          <milestone unit="card" n="1"/>
					          <l n="1">εἰ δʼ ἄγε νῦν, Ἐρατώ, παρά θʼ ἵστασο, καί μοι ἔνισπε,</l>
					          <l n="2">ἔνθεν ὅπως ἐς Ἰωλκὸν ἀνήγαγε κῶας Ἰήσων</l>
					          <l n="3">Μηδείης ὑπʼ ἔρωτι. σὺ γὰρ καὶ Κύπριδος αἶσαν</l>
					          <l n="4">ἔμμορες, ἀδμῆτας δὲ τεοῖς μελεδήμασι θέλγεις</l>
					          <l n="5">παρθενικάς· τῶ καί τοι ἐπήρατον οὔνομʼ ἀνῆπται.</l>
					          <l rend="displayNumAndIndent">ὧς οἱ μὲν πυκινοῖσιν ἀνωίστως δονάκεσσιν</l>
					          <l n="6">μίμνον ἀριστῆες λελοχημένοι· αἱ δʼ ἐνόησαν</l>
					          <l n="7">Ἥρη Ἀθηναίη τε, Διὸς δʼ αὐτοῖο καὶ ἄλλων</l>
					          <l n="8">ἀθανάτων ἀπονόσφι θεῶν θάλαμόνδε κιοῦσαι</l>
					          <l n="10">βούλευον· πείραζε δʼ Ἀθηναίην πάρος Ἥρη·</l>
					          <l rend="displayNumAndIndent">‘αὐτὴ νῦν προτέρη, θύγατερ Διός, ἄρχεο βουλῆς.</l>
					          <l n="11">τί χρέος; ἠὲ δόλον τινὰ μήσεαι, ᾧ κεν ἑλόντες</l>
					          <l n="12">χρύσεον Αἰήταο μεθʼ Ἑλλάδα κῶας ἄγοιντο,</l>
					          <l n="13">ἦ καὶ τόνγʼ ἐπέεσσι παραιφάμενοι πεπίθοιεν</l>
					          <l n="15">μειλιχίοις; ἦ γὰρ ὅγʼ ὑπερφίαλος πέλει αἰνῶς.</l>
					          <l n="16">ἔμπης δʼ οὔτινα πεῖραν ἀποτρωπᾶσθαι ἔοικεν.’</l>
					          <l n="17">ὧς φάτο· τὴν δὲ παρᾶσσον Ἀθηναίη προσέειπεν·</l>
					          <l n="18">‘καὶ δʼ αὐτὴν ἐμὲ τοῖα μετὰ φρεσὶν ὁρμαίνουσαν,</l>
					          <l n="19">Ἤρη, ἀπηλεγέως ἐξείρεαι. ἀλλά τοι οὔπω</l>
					          <l n="20">φράσσασθαι νοέω τοῦτον δόλον, ὅστις ὀνήσει</l>
					          <l n="21">θυμὸν ἀριστήων· πολέας δʼ ἐπεδοίασα βουλάς.’</l>
					          <l rend="displayNumAndIndent">ἦ, καὶ ἐπʼ οὔδεος αἵγε ποδῶν πάρος ὄμματʼ
						ἔπηξαν,</l>
					          <l n="22">ἄνδιχα πορφύρουσαι ἐνὶ σφίσιν· αὐτίκα δʼ Ἥρη</l>
					          <l n="23">τοῖον μητιόωσα παροιτέρη ἔκφατο μῦθον·</l>
					          <l n="25">‘δεῦρʼ ἴομεν μετὰ Κύπριν· ἐπιπλόμεναι δέ μιν ἄμφω</l>
					          <l n="26">παιδὶ ἑῷ εἰπεῖν ὀτρύνομεν, αἴ κε πίθηται</l>
					          <l n="27">κούρην Αἰήτεω πολυφάρμακον οἷσι βέλεσσιν</l>
					          <l n="28">θέλξαι ὀιστεύσας ἐπʼ Ἰήσονι. τὸν δʼ ἂν ὀίω</l>
					          <l n="29">κείνης ἐννεσίῃσιν ἐς Ἑλλάδα κῶας ἀνάξειν.’</l>
					          <l n="30" rend="displayNumAndIndent">ὧς ἄρʼ ἔφη· πυκινὴ δὲ συνεύαδε μῆτις
						Ἀθήνῃ,</l>
					          <l n="31">καί μιν ἔπειτʼ ἐξαῦτις ἀμείβετο μειλιχίοισιν·</l>
					          <l n="32">‘Ἥρη, νήιδα μέν με πατὴρ τέκε τοῖο βολάων,</l>
					          <l n="33">οὐδέ τινα χρειὼ θελκτήριον οἶδα πόθοιο.</l>
					          <l n="34">εἰ δέ σοι αὐτῇ μῦθος ἐφανδάνει, ἦ τʼ ἂν ἔγωγε</l>
					          <l n="35">ἑσποίμην· σὺ δέ κεν φαίης ἔπος ἀντιόωσα.’</l>
					          <l rend="displayNumAndIndent">ἦ, καὶ ἀναΐξασαι ἐπὶ μέγα δῶμα νέοντο</l>
					          <l n="36">Κύπριδος, ὅ ῥά τέ οἱ δεῖμεν πόσις ἀμφιγυήεις,</l>
					          <l n="37">ὁππότε μιν τὰ πρῶτα παραὶ Διὸς ἦγεν ἄκοιτιν.</l>
					          <l n="38">ἕρκεα δʼ εἰσελθοῦσαι ὑπʼ αἰθούσῃ θαλάμοιο</l>
					          <l n="40">ἔσταν, ἵνʼ ἐντύνεσκε θεὰ λέχος Ἡφαίστοιο.</l>
					          <l n="41">ἀλλʼ ὁ μὲν ἐς χαλκεῶνα καὶ ἄκμονας ἦρι βεβήκει,</l>
					          <l n="42">νήσοιο πλαγκτῆς εὐρὺν μυχόν, ᾧ ἔνι πάντα</l>
					          <l n="43">δαίδαλα χάλκευεν ῥιπῇ πυρόσʼ ἡ δʼ ἄρα μούνη</l>
					          <l n="44">ἧστο δόμῳ δινωτὸν ἀνὰ θρόνον, ἄντα θυράων.</l>
					          <l n="45">λευκοῖσιν δʼ ἑκάτερθε κόμας ἐπιειμένη ὤμοις</l>
					          <l n="46">κόσμει χρυσείῃ διὰ κερκίδι, μέλλε δὲ μακροὺς</l>
					          <l n="47">πλέξασθαι πλοκάμους· τὰς δὲ προπάροιθεν ἰδοῦσα</l>
					          <l n="48">ἔσχεθεν, εἴσω τέ σφʼ ἐκάλει, καὶ ἀπὸ θρόνου ὦρτο,</l>
					          <l n="49">εἷσέ τʼ ἐνὶ κλισμοῖσιν· ἀτὰρ μετέπειτα καὶ αὐτὴ</l>
					          <l n="50">ἵζανεν, ἀψήκτους δὲ χεροῖν ἀνεδήσατο χαίτας.</l>
					          <l n="51">τοῖα δὲ μειδιόωσα προσέννεπεν αἱμυλίοισιν· <milestone n="52" unit="card"/>
					          </l>
					          <l rend="displayNumAndIndent">‘Ἠθεῖαι, τίς δεῦρο νόος χρειω τε κομίζει</l>
					          <l n="52">δηναιὰς αὔτως; τί δʼ ἱκάνετον, οὔτι πάρος γε</l>
					          <l n="53">λίην φοιτίζουσαι, ἐπεὶ περίεστε θεάων;’</l>
					          <l n="55" rend="displayNumAndIndent">τὴν δʼ Ἥρη τοίοισιν ἀμειβομένη
						προσέειπεν·</l>
					          <l n="56">‘Κερτομέεις· νῶιν δὲ κέαρ συνορίνεται ἄτῃ.</l>
					          <l n="57">ἤδη γὰρ ποταμῷ ἐνὶ Φάσιδι νῆα κατίσχει</l>
					          <l n="58">Αἰσονίδης, ἠδʼ ἄλλοι ὅσοι μετὰ κῶας ἕπονται.</l>
					          <l n="59">τῶν ἤτοι πάντων μέν, ἐπεὶ πέλας ἔργον ὄρωρεν,</l>
					          <l n="60">δείδιμεν ἐκπάγλως, περὶ δʼ Αἰσονίδαο μάλιστα.</l>
					          <l n="61">τὸν μὲν ἐγών, εἰ καί περ ἐς Ἄιδα ναυτίλληται</l>
					          <l n="62">λυσόμενος χαλκέων Ἰξίονα νειόθι δεσμῶν,</l>
					          <l n="63">ῥύσομαι, ὅσσον ἐμοῖσιν ἐνὶ σθένος ἔπλετο γυίοις,</l>
					          <l n="64">ὄφρα μὴ ἐγγελάσῃ Πελίης κακὸν οἶτον ἀλύξας,</l>
					          <l n="65">ὅς μʼ ὑπερηνορέῃ θυέων ἀγέραστον ἔθηκεν.</l>
					          <l n="66">καὶ δʼ ἄλλως ἔτι καὶ πρὶν ἐμοὶ μέγα φίλατʼ Ἰήσων</l>
					          <l n="67">ἐξότʼ ἐπὶ προχοῇσιν ἅλις πλήθοντος Ἀναύρου</l>
					          <l n="68">ἀνδρῶν εὐνομίης πειρωμένῃ ἀντεβόλησεν</l>
					          <l n="69">θήρης ἐξανιών· νιφετῷ δʼ ἐπαλύνετο πάντα</l>
					          <l n="70">οὔρεα καὶ σκοπιαὶ περιμήκεες, οἱ δὲ κατʼ αὐτῶν</l>
					          <l n="71">χείμαρροι καναχηδὰ κυλινδόμενοι φορέοντο.</l>
					          <l n="72">γρηὶ δέ μʼ εἰσαμένην ὀλοφύρατο, καί μʼ ἀναείρας</l>
					          <l n="73">αὐτὸς ἑοῖς ὤμοισι διὲκ προαλὲς φέρεν ὕδωρ.</l>
					          <l n="74">τῶ νύ μοι ἄλληκτον περιτίεται· οὐδέ κε λώβην</l>
					          <l n="75">τίσειεν Πελίης, εἰ μή σύ γε νόστον ὀπάσσεις.’</l>
					          <l rend="displayNumAndIndent">ὧς ηὔδα· Κύπριν δʼ ἐνεοστασίη λάβε μύθων.</l>
					          <l n="76">ἅζετο δʼ ἀντομένην Ἥρην ἕθεν εἰσορόωσα,</l>
					          <l n="77">καί μιν ἔπειτʼ ἀγανοῖσι προσέννεπεν ἥγʼ ἐπέεσσιν·</l>
					          <l n="78">‘πότνα θεά, μή τοί τι κακώτερον ἄλλο πέλοιτο</l>
					          <l n="80">Κύπριδος, εἰ δὴ σεῖο λιλαιομένης ἀθερίζω</l>
					          <l n="81">ἢ ἔπος ἠέ τι ἔργον, ὅ κεν χέρες αἵγε κάμοιεν</l>
					          <l n="82">ἠπεδαναί· καὶ μή τις ἀμοιβαίη χάρις ἔστω.’</l>
					          <l rend="displayNumAndIndent">ὧς ἔφαθʼ· Ἥρη δʼ αὖτις ἐπιφραδέως ἀγορευσεν·</l>
					          <l n="83">‘οὔτι βίης χατέουσαι ἱκάνομεν, οὐδέ τι χειρῶν.</l>
					          <l n="85">ἀλλʼ αὔτως ἀκέουσα τεῷ ἐπικέκλεο παιδὶ</l>
					          <l n="86">παρθένον Αἰήτεω θέλξαι πόθῳ Αἰσονίδαο.</l>
					          <l n="87">εἰ γάρ οἱ κείνη συμφράσσεται εὐμενέουσα,</l>
					          <l n="88">ῥηιδίως μιν ἑλόντα δέρος χρύσειον ὀίω</l>
					          <l n="89">νοστήσειν ἐς Ἰωλκόν, ἐπεὶ δολόεσσα τέτυκται.’</l>
					          <l n="90" rend="displayNumAndIndent">ὧς ἄρʼ ἔφη· Κύπρις δὲ μετʼ ἀμφοτέρῃσιν
						ἔειπεν·</l>
					          <l n="91">‘Ἥρη, Ἀθηναίη τε, πίθοιτό κεν ὔμμι μάλιστα,</l>
					          <l n="92">ἢ ἐμοί. ὑμείων γὰρ ἀναιδήτῳ περ ἐόντι</l>
					          <l n="93">τυτθή γʼ αἰδὼς ἔσσετʼ ἐν ὄμμασιν· αὐτὰρ ἐμεῖο</l>
					          <l n="94">οὐκ ὄθεται, μάλα δʼ αἰὲν ἐριδμαίνων ἀθερίζει.</l>
					          <l n="95">καὶ δή οἱ μενέηνα, περισχομένη κακότητι,</l>
					          <l n="96">αὐτοῖσιν τόξοισι δυσηχέας ἆξαι ὀιστοὺς</l>
					          <l n="97">ἀμφαδίην. τοῖον γὰρ ἐπηπείλησε χαλεφθείς,</l>
					          <l n="98">εἰ μὴ τηλόθι χεῖρας, ἕως ἔτι θυμὸν ἐρύκει,</l>
					          <l n="99">ἕξω ἐμάς, μετέπειτά γʼ ἀτεμβοίμην ἑοῖ αὐτῇ.’</l>
					          <l n="100" rend="displayNumAndIndent">ὧς φάτο· μείδησαν δὲ θεαί, καὶ ἐσέδρακον
						ἄντην</l>
					          <l n="101">ἀλλήλαις. ἡ δʼ αὖτις ἀκηχεμένη προσέειπεν·</l>
					          <l n="102">‘ἄλλοις ἄλγεα τἀμὰ γέλως πέλει· οὐδέ τί με χρὴ</l>
					          <l n="103">μυθεῖσθαι πάντεσσιν· ἅλις εἰδυῖα καὶ αὐτή.</l>
					          <l n="104">νῦν δʼ ἐπεὶ ὔμμι φίλον τόδε δὴ πέλει ἀμφοτέρῃσιν,</l>
					          <l n="105">πειρήσω, καί μιν μειλίξομαι, οὐδʼ ἀπιθήσει.’</l>
					          <milestone n="106" unit="card"/>
					          <l rend="displayNumAndIndent">ὧς φάτο· τὴν δʼ Ἥρη ῥαδινῆς ἐπεμάσσατο χειρός,</l>
					          <l n="106">ἦκα δὲ μειδιόωσα παραβλήδην προσέειπεν·</l>
					          <l n="107">‘οὕτω νῦν, Κυθέρεια, τόδε χρέος, ὡς ἀγορεύεις,</l>
					          <l n="108">ἔρξον ἄφαρ· καὶ μή τι χαλέπτεο, μηδʼ ἐρίδαινε</l>
					          <l n="110">χωομένη σῷ παιδί· μεταλλήξει γὰρ ὀπίσσω.’</l>
					          <l rend="displayNumAndIndent">ἦ ῥα, καὶ ἔλλιπε θῶκον· ἐφωμάρτησε δʼ Ἀθήνη·</l>
					          <l n="111">ἐκ δʼ ἴσαν ἄμφω ταίγε παλίσσυτοι. ἡ δὲ καὶ αὐτὴ</l>
					          <l n="112">βῆ ῥ̓ ἴμεν Οὐλύμποιο κατὰ πτύχας, εἴ μιν ἐφεύροι.</l>
					          <l n="113">εὗρε δὲ τόνγʼ ἀπάνευθε Διὸς θαλερῇ ἐν ἀλωῇ,</l>
					          <l n="115">οὐκ οἶον, μετα καὶ Γανυμήδεα, τόν ῥά ποτε Ζεὺς</l>
					          <l n="116">οὐρανῷ ἐγκατένασσεν ἐφέστιον ἀθανάτοισιν,</l>
					          <l n="117">κάλλεος ἱμερθείς. ἀμφʼ ἀστραγάλοισι δὲ τώγε</l>
					          <l n="118">χρυσείοις, ἅ τε κοῦροι ὁμήθεες, ἑψιόωντο.</l>
					          <l n="119">καί ῥ̓ ὁ μὲν ἤδη πάμπαν ἐνίπλεον ᾧ ὑπὸ μαζῷ</l>
					          <l n="120">μάργος Ἔρως λαιῆς ὑποΐσχανε χειρὸς ἀγοστόν,</l>
					          <l n="121">ὀρθὸς ἐφεστηώς· γλυκερὸν δέ οἱ ἀμφὶ παρειὰς</l>
					          <l n="122">χροιῇ θάλλεν ἔρευθος. ὁ δʼ ἐγγύθεν ὀκλαδὸν ἧστο</l>
					          <l n="123">σῖγα κατηφιόων· δοιὼ δʼ ἔχεν, ἄλλον ἔτʼ αὔτως</l>
					          <l n="124">ἄλλῳ ἐπιπροϊείς, κεχόλωτο δὲ καγχαλόωντι.</l>
					          <l n="125">καὶ μὴν τούσγε παρᾶσσον ἐπὶ προτέροισιν ὀλέσσας</l>
					          <l n="126">βῆ κενεαῖς σὺν χερσὶν ἀμήχανος, οὐδʼ ἐνόησεν</l>
					          <l n="127">Κύπριν ἐπιπλομένην. ἡ δʼ ἀντίη ἵστατο παιδός,</l>
					          <l n="128">καί μιν ἄφαρ γναθμοῖο κατασχομένη προσέειπεν·</l>
					          <l rend="displayNumAndIndent">‘τίπτʼ ἐπιμειδιάᾳς, ἄφατον κακόν; ἦέ μιν αὔτως</l>
					          <l n="130">ἤπαφες, οὐδὲ δίκῃ περιέπλεο νῆιν ἐόντα;</l>
					          <l n="131">εἰ δʼ ἄγε μοι πρόφρων τέλεσον χρέος, ὅττι κεν εἴπω·</l>
					          <l n="132">καί κέν τοι ὀπάσαιμι Διὸς περικαλλὲς ἄθυρμα</l>
					          <l n="133">κεῖνο, τό οἱ ποίησε φίλη τροφὸς Ἀδρήστεια</l>
					          <l n="134">ἄντρῳ ἐν Ἰδαίῳ ἔτι νήπια κουρίζοντι,</l>
					          <l n="135">σφαῖραν ἐυτρόχαλον, τῆς οὐ σύγε μείλιον ἄλλο</l>
					          <l n="136">χειρῶν Ἡφαίστοιο κατακτεατίσσῃ ἄρειον.</l>
					          <l n="137">χρύσεα μέν οἱ κύκλα τετεύχαται· ἀμφὶ δʼ ἑκάστῳ</l>
					          <l n="138">διπλόαι ἁψῖδες περιηγέες εἱλίσσονται·</l>
					          <l n="139">κρυπταὶ δὲ ῥαφαί εἰσιν· ἕλιξ δʼ ἐπιδέδρομε πάσαις</l>
					          <l n="140">κυανέη. ἀτὰρ εἴ μιν ἑαῖς ἐνὶ χερσὶ βάλοιο,</l>
					          <l n="141">ἀστὴρ ὥς, φλεγέθοντα διʼ ἠέρος ὁλκὸν ἵησιν.</l>
					          <l n="142">τήν τοι ἐγὼν ὀπάσω· σὺ δὲ παρθένον Αἰήταο</l>
					          <l n="143">θέλξον ὀιστεύσας ἐπʼ Ἰήσονι· μηδέ τις ἔστω</l>
					          <l n="144">ἀμβολίη. δὴ γάρ κεν ἀφαυροτέρη χάρις εἴη.’</l>
					          <l n="145" rend="displayNumAndIndent">ὧς φάτο· τῷ δʼ ἀσπαστὸν ἔπος γένετʼ
						εἰσαΐοντι.</l>
					          <l n="146">μείλια δʼ ἔκβαλε πάντα, καὶ ἀμφοτέρῃσι χιτῶνος</l>
					          <l n="147">νωλεμὲς ἔνθα καὶ ἔνθα θεᾶς ἔχεν ἀμφιμεμαρπώς.</l>
					          <l n="148">λίσσετο δʼ αἶψα πορεῖν αὐτοσχεδόν· ἡ δʼ ἀγανοῖσιν</l>
					          <l n="149">ἀντομένη μύθοισιν, ἐπειρύσσασα παρειάς,</l>
					          <l n="150">κύσσε ποτισχομένη, καὶ ἀμείβετο μειδιόωσα·</l>
					          <l rend="displayNumAndIndent">‘ἴστω νῦν τόδε σεῖο φίλον κάρη ἠδʼ ἐμὸν αὐτῆς,</l>
					          <l n="151">ἦ μέν τοι δῶρόν γε παρέξομαι, οὐδʼ ἀπατήσω,</l>
					          <l n="152">εἴ κεν ἐνισκίμψῃς κούρῃ βέλος Αἰήταο.’</l>
					          <l rend="displayNumAndIndent">φῆ· ὁ δʼ ἄῤ ἀστραγάλους συναμήσατο, κὰδ δὲ
						φαεινῷ</l>
					          <l n="155">μητρὸς ἑῆς εὖ πάντας ἀριθμήσας βάλε κόλπῳ.</l>
					          <l n="156">αὐτίκα δʼ ἰοδόκην χρυσέῃ περικάτθετο μίτρῃ</l>
					          <l n="157">πρέμνῳ κεκλιμένην· ἀνὰ δʼ ἀγκύλον εἵλετο τόξον.</l>
					          <l n="158">βῆ δὲ διὲκ μεγάροιο Διὸς πάγκαρπον ἀλωήν.</l>
					          <l n="159">αὐτὰρ ἔπειτα πύλας ἐξήλυθεν Οὐλύμποιο</l>
					          <l n="160">αἰθερίας· ἔνθεν δὲ καταιβάτις ἐστὶ κέλευθος</l>
					          <l n="161">οὐρανίη· δοιὼ δὲ πόλοι ἀνέχουσι κάρηνα</l>
					          <l n="162">οὐρέων ἠλιβάτων, κορυφαὶ χθονός, ᾗχί τʼ ἀερθεὶς</l>
					          <l n="163">ἠέλιος πρώτῃσιν ἐρεύθεται ἀκτίνεσσιν.</l>
					          <l n="164">νειόθι δʼ ἄλλοτε γαῖα φερέσβιος ἄστεά τʼ ἀνδρῶν</l>
					          <l n="165">φαίνετο καὶ ποταμῶν ἱεροὶ ῥόοι, ἄλλοτε δʼ αὖτε</l>
					          <l n="166">ἄκριες, ἀμφὶ δὲ πόντος ἀνʼ αἰθέρα πολλὸν ἰόντι.</l>
					          <milestone n="167" unit="card"/>
					          <l rend="displayNumAndIndent">ἥρωες δʼ ἀπάνευθεν ἑῆς ἐπὶ σέλμασι νηὸς</l>
					          <l n="167">ἐν ποταμῷ καθʼ ἕλος λελοχημένοι ἠγορόωντο.</l>
					          <l n="168">αὐτὸς δʼ Αἰσονίδης μετεφώνεεν· οἱ δʼ ὑπάκουον</l>
					          <l n="170">ἠρέμας ᾗ ἐνὶ χώρῃ ἐπισχερὼ ἑδριόωντες·</l>
					          <l n="171">‘ὦ φίλοι, ἤτοι ἐγὼ μὲν ὅ μοι ἐπιανδάνει αὐτῷ</l>
					          <l n="172">ἐξερέω· τοῦ δʼ ὔμμι τέλος κρηῆναι ἔοικεν.</l>
					          <l n="173">ξυνὴ γὰρ χρειώ, ξυνοὶ δέ τε μῦθοι ἔασιν</l>
					          <l n="174">πᾶσιν ὁμῶς· ὁ δὲ σῖγα νόον βουλήν τʼ ἀπερύκων</l>
					          <l n="175">ἴστω καὶ νόστου τόνδε στόλον οἶος ἀπούρας.</l>
					          <l n="176">ὧλλοι μὲν κατὰ νῆα σὺν ἔντεσι μίμνεθʼ ἕκηλοι·</l>
					          <l n="177">αὐτὰρ ἐγὼν ἐς δώματʼ ἐλεύσομαι Αἰήταο,</l>
					          <l n="178">υἷας ἑλὼν Φρίξοιο δύω δʼ ἐπὶ τοῖσιν ἑταίρους.</l>
					          <l n="179">πειρήσω δʼ ἐπέεσσι παροίτερον ἀντιβολήσας,</l>
					          <l n="180">εἴ κʼ ἐθέλοι φιλότητι δέρος χρύσειον ὀπάσσαι,</l>
					          <l n="181">ἦε καὶ οὔ, πίσυνος δὲ βίῃ μετιόντας ἀτίσσει.</l>
					          <l n="182">ὧδε γὰρ ἐξ αὐτοῖο πάρος κακότητα δαέντες</l>
					          <l n="183">φρασσόμεθʼ, εἴτʼ ἄρηι συνοισόμεθʼ εἴτε τις ἄλλη</l>
					          <l n="184">μῆτις ἐπίρροθος ἔσται ἐεργομένοισιν ἀυτῆς.</l>
					          <l n="185">μηδʼ αὔτως ἀλκῇ, πρὶν ἔπεσσί γε πειρηθῆναι,</l>
					          <l n="186">τόνδʼ ἀπαμείρωμεν σφέτερον κτέρας. ἀλλὰ πάροιθεν</l>
					          <l n="187">λωίτερον μύθῳ μιν ἀρέσσασθαι μετιόντας.</l>
					          <l n="188">πολλάκι τοι ῥέα μῦθος, ὅ κεν μόλις ἐξανύσειεν</l>
					          <l n="189">ἠνορέη, τόδʼ ἔρεξε κατὰ χρέος, ᾗπερ ἐῴκει</l>
					          <l n="190">πρηΰνας. ὁ δὲ καί ποτʼ ἀμύμονα Φρίξον ἔδεκτο</l>
					          <l n="191">μητρυιῆς φεύγοντα δόλον πατρός τε θυηλάς.</l>
					          <l n="192">πάντες ἐπεὶ πάντῃ καὶ ὅτις μάλα κύντατος ἀνδρῶν,</l>
					          <l n="193">ξεινίου αἰδεῖται Ζηνὸς θέμιν ἠδʼ ἀλεγίζει.’</l>
					          <l rend="displayNumAndIndent">ὧς φάτʼ· ἐπῄνησαν δὲ νέοι ἔπος Αἰσονίδαο</l>
					          <l n="195">πασσυδίῃ, οὐδʼ ἔσκε παρὲξ ὅτις ἄλλο κελεύοι.</l>
					          <l n="196">καὶ τότʼ ἄρʼ υἱῆας Φρίξου Τελαμῶνά θʼ ἕπεσθαι</l>
					          <l n="197">ὦρσε καὶ Αὐγείην· αὐτὸς δʼ ἕλεν Ἑρμείαο</l>
					          <l n="198">σκῆπτρον· ἄφαρ δʼ ἄρα νηὸς ὑπὲρ δόνακάς τε καὶ ὕδωρ</l>
					          <l n="199">χέρσονδʼ ἐξαπέβησαν ἐπὶ θρῳσμοῦ πεδίοιο.</l>
					          <l n="200">Κιρκαῖον τόδε που κικλήσκεται· ἔνθα δὲ πολλαὶ</l>
					          <l n="201">ἑξείης πρόμαλοί τε καὶ ἰτέαι ἐκπεφύασιν,</l>
					          <l n="202">τῶν καὶ ἐπʼ ἀκροτάτων νέκυες σειρῇσι κρέμανται</l>
					          <l n="203">δέσμιοι. εἰσέτι νῦν γὰρ ἄγος Κόλχοισιν ὄρωρεν</l>
					          <l n="204">ἀνέρας οἰχομένους πυρὶ καιέμεν· οὐδʼ ἐνὶ γαίῃ</l>
					          <l n="205">ἔστι θέμις στείλαντας ὕπερθʼ ἐπὶ σῆμα χέεσθαι,</l>
					          <l n="206">ἀλλʼ ἐν ἀδεψήτοισι κατειλύσαντε βοείαις</l>
					          <l n="207">δενδρέων ἐξάπτειν ἑκὰς ἄστεος. ἠέρι δʼ ἴσην</l>
					          <l n="208">καὶ χθὼν ἔμμορεν αἶσαν, ἐπεὶ χθονὶ ταρχύουσιν</l>
					          <l n="209">θηλυτέρας· ἡ γάρ τε δίκη θεσμοῖο τέτυκται.</l>
					          <l n="210" rend="displayNumAndIndent">τοῖσι δὲ νισσομένοις Ἥρη φίλα μητιόωσα</l>
					          <l n="211">ἠέρα πουλὺν ἐφῆκε διʼ ἄστεος, ὄφρα λάθοιεν</l>
					          <l n="212">Κόλχων μυρίον ἔθνος ἐς Αἰήταο κιόντες.</l>
					          <l n="213">ὦκα δʼ ὅτʼ ἐκ πεδίοιο πόλιν καὶ δώμαθʼ ἵκοντο</l>
					          <l n="214">Αἰήτεω, τότε δʼ αὖτις ἀπεσκέδασεν νέφος Ἥρη.</l>
					          <l n="215">ἔσταν δʼ ἐν προμολῇσι τεθηπότες ἕρκεʼ ἄνακτος</l>
					          <l n="216">εὐρείας τε πύλας καὶ κίονας, οἳ περὶ τοίχους</l>
					          <l n="217">ἑξείης ἄνεχον· θριγκὸς δʼ ἐφύπερθε δόμοιο</l>
					          <l n="218">λαΐνεος χαλκέῃσιν ἐπὶ γλυφίδεσσιν ἀρήρει.</l>
					          <l n="219">εὔκηλοι δʼ ὑπὲρ οὐδὸν ἔπειτʼ ἔβαν. ἄγχι δὲ τοῖο</l>
					          <l n="220">ἡμερίδες χλοεροῖσι καταστεφέες πετάλοισιν</l>
					          <l n="221">ὑψοῦ ἀειρόμεναι μέγʼ ἐθήλεον. αἱ δʼ ὑπὸ τῇσιν</l>
					          <l n="222">ἀέναοι κρῆναι πίσυρες ῥέον, ἃς ἐλάχηνεν</l>
					          <l n="223">Ἥφαιστος. καί ῥʼ ἡ μέν ἀναβλύεσκε γάλακτι,</l>
					          <l n="224">ἡ δʼ οἴνῳ, τριτάτη δὲ θυώδεϊ νᾶεν ἀλοιφῇ·</l>
					          <l n="225">ἡ δʼ ἄρʼ ὕδωρ προρέεσκε, τὸ μέν ποθι δυομένῃσιν</l>
					          <l n="226">θέρμετο Πληιάδεσσιν, ἀμοιβηδὶς δʼ ἀνιούσαις</l>
					          <l n="227">κρυστάλλῳ ἴκελον κοίλης ἀνεκήκιε πέτρης.</l>
					          <l n="228">τοῖʼ ἄρʼ ἐνὶ μεγάροισι Κυταιέος Αἰήταο</l>
					          <l n="229">τεχνήεις Ἥφαιστος ἐμήσατο θέσκελα ἔργα.</l>
					          <l n="230">καί οἱ χαλκόποδας ταύρους κάμε, χάλκεα δέ σφεων</l>
					          <l n="231">ἦν στόματʼ, ἐκ δὲ πυρὸς δεινὸν σέλας ἀμπνείεσκον·</l>
					          <l n="232">πρὸς δὲ καὶ αὐτόγυον στιβαροῦ ἀδάμαντος ἄροτρον</l>
					          <l n="233">ἤλασεν, Ἠελίῳ τίνων χάριν, ὅς ῥά μιν ἵπποις</l>
					          <l n="234">δέξατο, Φλεγραίῃ κεκμηότα δηιοτῆτι.</l>
					          <l n="235">ἔνθα δὲ καὶ μέσσαυλος ἐλήλατο· τῇ δʼ ἐπὶ πολλαὶ</l>
					          <l n="236">δικλίδες εὐπηγεῖς θάλαμοί τʼ ἔσαν ἔνθα καὶ ἔνθα·</l>
					          <l n="237">δαιδαλέη δʼ αἴθουσα παρὲξ ἑκάτερθε τέτυκτο.</l>
					          <l n="238">λέχρις δʼ αἰπύτεροι δόμοι ἕστασαν ἀμφοτέρωθεν.</l>
					          <l n="239">τῶν ἤτοι ἄλλῳ μέν, ὅτις καὶ ὑπείροχος ἦεν,</l>
					          <l n="240">κρείων Αἰήτης σὺν ἑῇ ναίεσκε δάμαρτι·</l>
					          <l n="241">ἄλλῳ δʼ Ἄψυρτος ναῖεν πάις Αἰήταο.</l>
					          <l n="242">τὸν μὲν Καυκασίη νύμφη τέκεν Ἀστερόδεια</l>
					          <l n="243">πρίν περ κουριδίην θέσθαι Εἰδυῖαν ἄκοιτιν,</l>
					          <l n="244">Τηθύος Ὠκεανοῦ τε πανοπλοτάτην γεγαυῖαν.</l>
					          <l n="245">καί μιν Κόλχων υἷες ἐπωνυμίην Φαέθοντα</l>
					          <l n="246">ἔκλεον, οὕνεκα πᾶσι μετέπρεπεν ἠιθέοισιν.</l>
					          <l n="247">τοὺς δʼ ἔχον ἀμφίπολοί τε καὶ Αἰήταο θύγατρες</l>
					          <l n="248">ἄμφω, Χαλκιόπη Μήδειά τε. τὴν μὲν ἄρʼ οἵγε</l>
					          <l n="249">ἐκ θαλάμου θάλαμόνδε κασιγνήτην μετιοῦσαν--</l>
					          <l n="250">Ἥρη γάρ μιν ἔρυκε δόμῳ· πρὶν δʼ οὔτι θάμιζεν</l>
					          <l n="251">ἐν μεγάροις, Ἑκάτης δὲ πανήμερος ἀμφεπονεῖτο</l>
					          <l n="252">νηόν, ἐπεί ῥα θεᾶς αὐτὴ πέλεν ἀρήτειρα--</l>
					          <l n="253">καί σφεας ὡς ἴδεν ἆσσον, ἀνίαχεν· ὀξὺ δʼ ἄκουσεν</l>
					          <l n="254">Χαλκιόπη· δμωαὶ δὲ ποδῶν προπάροιθε βαλοῦσαι</l>
					          <l n="255">νήματα καὶ κλωστῆρας ἀολλέες ἔκτοθι πᾶσαι</l>
					          <l n="256">ἔδραμον. ἡ δʼ ἅμα τοῖσιν ἑοὺς υἱῆας ἰδοῦσα</l>
					          <l n="257">ὑψοῦ χάρματι χεῖρας ἀνέσχεθεν· ὧς δὲ καὶ αὐτοὶ</l>
					          <l n="258">μητέρα δεξιόωντο, καὶ ἀμφαγάπαζον ἰδόντες</l>
					          <l n="259">γηθόσυνοι· τοῖον δὲ κινυρομένη φάτο μῦθον· <milestone n="260" unit="card"/>
					          </l>
					          <l n="260" rend="displayNumAndIndent">‘ἔμπης οὐκ ἄρʼ ἐμέλλετʼ ἀκηδείῃ με
						λιπόντες</l>
					          <l n="261">τηλόθι πλάγξασθαι· μετὰ δʼ ὑμέας ἔτραπεν αἶσα.</l>
					          <l n="262">δειλὴ ἐγώ, οἷον πόθον Ἑλλάδος ἔκποθεν ἄτης</l>
					          <l n="263">λευγαλέης Φρίξοιο ἐφημοσύνῃσιν ἕλεσθε</l>
					          <l n="264">πατρός. ὁ μὲν θνῄσκων στυγερὰς ἐπετείλατʼ ἀνίας</l>
					          <l n="265">ἡμετέρῃ κραδίῃ. τί δέ κεν πόλιν Ὀρχομενοῖο,</l>
					          <l n="266">ὅστις ὅδʼ Ὀρχομενός, κτεάνων Ἀθάμαντος ἕκητι</l>
					          <l n="267">μητέρʼ ἑὴν ἀχέουσαν ἀποπρολιπόντες, ἵκοισθε;’</l>
					          <l rend="displayNumAndIndent">ὧς ἔφατʼ· Αἰήτης δὲ πανύστατος ὦρτο θύραζε,</l>
					          <l n="268">ἐκ δʼ αὐτὴ Εἰδυῖα δάμαρ κίεν Αἰήταο,</l>
					          <l n="270">Χαλκιόπης ἀίουσα· τὸ δʼ αὐτίκα πᾶν ὁμάδοιο</l>
					          <l n="271">ἕρκος ἐπεπλήθει. τοὶ μὲν μέγαν ἀμφιπένοντο</l>
					          <l n="272">ταῦρον ἅλις δμῶες· τοὶ δὲ ξύλα κάγκανα χαλκῷ</l>
					          <l n="273">κόπτον· τοὶ δὲ λοετρὰ πυρὶ ζέον· οὐδέ τις ἦεν,</l>
					          <l n="274">ὃς καμάτου μεθίεσκεν, ὑποδρήσσων βασιλῆι.</l>
					          <l n="275" rend="displayNumAndIndent">τόφρα δʼ Ἔρως πολιοῖο διʼ ἠέρος ἷξεν
						ἄφαντος,</l>
					          <l n="276">τετρηχώς, οἷόν τε νέαις ἐπὶ φορβάσιν οἶστρος</l>
					          <l n="277">τέλλεται, ὅν τε μύωπα βοῶν κλείουσι νομῆες.</l>
					          <l n="278">ὦκα δʼ ὑπὸ φλιὴν προδόμῳ ἔνι τόξα τανύσσας</l>
					          <l n="279">ἰοδόκης ἀβλῆτα πολύστονον ἐξέλετʼ ἰόν.</l>
					          <l n="280">ἐκ δʼ ὅγε καρπαλίμοισι λαθὼν ποσὶν οὐδὸν ἄμειψεν</l>
					          <l n="281">ὀξέα δενδίλλων· αὐτῷ ὑπὸ βαιὸς ἐλυσθεὶς</l>
					          <l n="282">Αἰσονίδῃ γλυφίδας μέσσῃ ἐνικάτθετο νευρῇ,</l>
					          <l n="283">ἰθὺς δʼ ἀμφοτέρῃσι διασχόμενος παλάμῃσιν</l>
					          <l n="284">ἧκʼ ἐπὶ Μηδείῃ· τὴν δʼ ἀμφασίη λάβε θυμόν.</l>
					          <l n="285">αὐτὸς δʼ ὑψορόφοιο παλιμπετὲς ἐκ μεγάροιο</l>
					          <l n="286">καγχαλόων ἤιξε· βέλος δʼ ἐνεδαίετο κούρῃ</l>
					          <l n="287">νέρθεν ὑπὸ κραδίῃ, φλογὶ εἴκελον· ἀντία δʼ αἰεὶ</l>
					          <l n="288">βάλλεν ὑπʼ Αἰσονίδην ἀμαρύγματα, καί οἱ ἄηντο</l>
					          <l n="289">στηθέων ἐκ πυκιναὶ καμάτῳ φρένες, οὐδέ τινʼ ἄλλην</l>
					          <l n="290">μνῆστιν ἔχεν, γλυκερῇ δὲ κατείβετο θυμὸν ἀνίῃ.</l>
					          <l n="291">ὡς δὲ γυνὴ μαλερῷ περὶ κάρφεα χεύατο δαλῷ</l>
					          <l n="292">χερνῆτις, τῇπερ ταλασήια ἔργα μέμηλεν,</l>
					          <l n="293">ὥς κεν ὑπωρόφιον νύκτωρ σέλας ἐντύναιτο,</l>
					          <l n="294">ἄγχι μάλʼ ἐγρομένη· τὸ δʼ ἀθέσφατον ἐξ ὀλίγοιο</l>
					          <l n="295">δαλοῦ ἀνεγρόμενον σὺν κάρφεα πάντʼ ἀμαθύνει·</l>
					          <l n="296">τοῖος ὑπὸ κραδίῃ εἰλυμένος αἴθετο λάθρῃ</l>
					          <l n="297">οὖλος Ἔρως· ἁπαλὰς δὲ μετετρωπᾶτο παρειὰς</l>
					          <l n="298">ἐς χλόον, ἄλλοτʼ ἔρευθος, ἀκηδείῃσι νόοιο.</l>
					          <l rend="displayNumAndIndent">δμῶες δʼ ὁππότε δή σφιν ἐπαρτέα θῆκαν ἐδωδήν,</l>
					          <l n="300">αὐτοί τε λιαροῖσιν ἐφαιδρύναντο λοετροῖς,</l>
					          <l n="301">ἀσπασίως δόρπῳ τε ποτῆτί τε θυμὸν ἄρεσσαν.</l>
					          <l n="302">ἐκ δὲ τοῦ Αἰήτης σφετέρης ἐρέεινε θυγατρὸς</l>
					          <l n="303">υἱῆας τοίοισι παρηγορέων ἐπέεσσιν·</l>
					          <l rend="displayNumAndIndent">‘παιδὸς ἐμῆς κοῦροι Φρίξοιό τε, τὸν περὶ
						πάντων</l>
					          <l n="305">ξείνων ἡμετέροισιν ἐνὶ μεγάροισιν ἔτισα,</l>
					          <l n="306">πῶς Αἶάνδε νέεσθε παλίσσυτοι; ἦέ τις ἄτη</l>
					          <l n="307">σωομένοις μεσσηγὺς ἐνέκλασεν; οὐ μὲν ἐμεῖο</l>
					          <l n="308">πείθεσθε προφέροντος ἀπείρονα μέτρα κελεύθου.</l>
					          <l n="309">ᾔδειν γάρ ποτε πατρὸς ἐν ἅρμασιν Ἠελίοιο</l>
					          <l n="310">δινεύσας, ὅτʼ ἐμεῖο κασιγνήτην ἐκόμιζεν</l>
					          <l n="311">Κίρκην ἑσπερίης εἴσω χθονός, ἐκ δʼ ἱκόμεσθα</l>
					          <l n="312">ἀκτὴν ἠπείρου Τυρσηνίδος, ἔνθʼ ἔτι νῦν περ</l>
					          <l n="313">ναιετάει, μάλα πολλὸν ἀπόπροθι Κολχίδος αἴης.</l>
					          <l n="314">ἀλλὰ τί μύθων ἦδος; ἃ δʼ ἐν ποσὶν ὗμιν ὄρωρεν,</l>
					          <l n="315">εἴπατʼ ἀριφραδέως, ἠδʼ οἵτινες οἵδʼ ἐφέπονται</l>
					          <l n="316">ἀνέρες, ὅππῃ τε γλαφυρῆς ἐκ νηὸς ἔβητε.’</l>
					          <milestone n="317" unit="card"/>
					          <l rend="displayNumAndIndent">τοῖά μιν ἐξερέοντα κασιγνήτων προπάροιθεν</l>
					          <l n="317">Ἄργος ὑποδδείσας ἀμφὶ στόλῳ Αἰσονίδαο</l>
					          <l n="318">μειλιχίως προσέειπεν, ἐπεὶ προγενέστερος ἦεν·</l>
					          <l n="320" rend="displayNumAndIndent">‘Αἰήτη, κείνην μὲν ἄφαρ διέχευαν
						ἄελλαι</l>
					          <l n="321">ζαχρηεῖς· αὐτοὺς δʼ ἐπὶ δούρασι πεπτηῶτας</l>
					          <l n="322">νήσου Ἐνυαλίοιο ποτὶ ξερὸν ἔκβαλε κῦμα</l>
					          <l n="323">λυγαίῃ ὑπὸ νυκτί· θεὸς δέ τις ἄμμʼ ἐσάωσεν.</l>
					          <l n="324">οὐδὲ γὰρ αἳ τὸ πάροιθεν ἐρημαίην κατὰ νῆσον</l>
					          <l n="325">ηὐλίζοντʼ ὄρνιθες Ἀρήιαι, οὐδʼ ἔτι κείνας</l>
					          <l n="326">εὕρομεν. ἀλλʼ οἵγʼ ἄνδρες ἀπήλασαν, ἐξαποβάντες</l>
					          <l n="327">νηὸς ἑῆς προτέρῳ ἐνὶ ἤματι· καί σφʼ ἀπέρυκεν</l>
					          <l n="328">ἡμέας οἰκτείρων Ζηνὸς νόος, ἠέ τις αἶσα,</l>
					          <l n="329">αὐτίκʼ ἐπεὶ καὶ βρῶσιν ἅλις καὶ εἵματʼ ἔδωκαν,</l>
					          <l n="330">οὔνομά τε Φρίξοιο περικλεὲς εἰσαΐοντες</l>
					          <l n="331">ἠδʼ αὐτοῖο σέθεν· μετὰ γὰρ τεὸν ἄστυ νέονται.</l>
					          <l n="332">χρειὼ δʼ ἢν ἐθέλῃς ἐξίδμεναι, οὔ σʼ ἐπικεύσω.</l>
					          <l n="333">τόνδε τις ἱέμενος πάτρης ἀπάνευθεν ἐλάσσαι</l>
					          <l n="334">καὶ κτεάνων βασιλεὺς περιώσιον, οὕνεκεν ἀλκῇ</l>
					          <l n="335">σφωιτέρῃ τάντεσσι μετέπρεπεν Αἰολίδῃσιν,</l>
					          <l n="336">πέμπει δεῦρο νέεσθαι ἀμήχανον· οὐδʼ ὑπαλύξειν</l>
					          <l n="337">στεῦται ἀμειλίκτοιο Διὸς θυμαλγέα μῆνιν</l>
					          <l n="338">καὶ χόλον, οὐδʼ ἄτλητον ἄγος Φρίξοιό τε ποινὰς</l>
					          <l n="339">Αἰολιδέων γενεήν, πρὶν ἐς Ἑλλάδα κῶας ἱκέσθαι.</l>
					          <l n="340">νῆα δʼ Ἀθηναίη Παλλὰς κάμεν, οὐ μάλα τοίην,</l>
					          <l n="341">οἷαί περ Κόλχοισι μετʼ ἀνδράσι νῆες ἔασιν,</l>
					          <l n="342">τάων αἰνοτάτης ἐπεκύρσαμεν. ἤλιθα γάρ μιν</l>
					          <l n="343">λάβρον ὕδωρ πνοιή τε διέτμαγεν· ἡ δʼ ἐνὶ γόμφοις</l>
					          <l n="344">ἴσχεται, ἢν καὶ πᾶσαι ἐπιβρίσωσιν ἄελλαι.</l>
					          <l n="345">ἶσον δʼ ἐξ ἀνέμοιο θέει καὶ ὅτʼ ἀνέρες αὐτοὶ</l>
					          <l n="346">νωλεμέως χείρεσσιν ἐπισπέρχωσιν ἐρετμοῖς.</l>
					          <l n="347">τῇ δʼ ἐναγειράμενος Παναχαιίδος εἴ τι φέριστον</l>
					          <l n="348">ἡρώων, τεὸν ἄστυ μετήλυθε, πόλλʼ ἐπαληθεὶς</l>
					          <l n="349">ἄστεα καὶ πελάγη στυγερῆς ἁλός, εἴ οἱ ὀπάσσαις.</l>
					          <l n="350">αὐτῷ δʼ ὥς κεν ἅδῃ, τὼς ἔσσεται· οὐ γὰρ ἱκάνει</l>
					          <l n="351">χερσὶ βιησόμενος· μέμονεν δέ τοι ἄξια τίσειν</l>
					          <l n="352">δωτίνης, ἀίων ἐμέθεν μέγα δυσμενέοντας</l>
					          <l n="353">Σαυρομάτας, τοὺς σοῖσιν ὑπὸ σκήπτροισι δαμάσσει.</l>
					          <l n="354">εἰ δὲ καὶ οὔνομα δῆθεν ἐπιθύεις γενεήν τε</l>
					          <l n="355">ἴδμεναι, οἵτινές εἰσιν, ἕκαστά γε μυθησαίμην.</l>
					          <l n="356">τόνδε μέν, οἷό περ οὕνεκʼ ἀφʼ Ἑλλάδος ὧλλοι ἄγερθεν,</l>
					          <l n="357">κλείουσʼ Αἴσονος υἱὸν Ἰήσονα Κρηθεΐδαο.</l>
					          <l n="358">εἰ δʼ αὐτοῦ Κρηθῆος ἐτήτυμόν ἐστι γενέθλης,</l>
					          <l n="359">οὕτω κεν γνωτὸς πατρώιος ἄμμι πέλοιτο.</l>
					          <l n="360">ἄμφω γὰρ Κρηθεὺς Ἀθάμας τʼ ἔσαν Αἰόλου υἷες·</l>
					          <l n="361">Φρίξος δʼ αὖτʼ Ἀθάμαντος ἔην πάις Αἰολίδαο.</l>
					          <l n="362">τόνδε δʼ ἄρʼ, Ἠελίου γόνον ἔμμεναι εἴ τινʼ ἀκούεις,</l>
					          <l n="363">δέρκεαι Αὐγείην· Τελαμὼν δʼ ὅγε, κυδίστοιο</l>
					          <l n="364">Αἰακοῦ ἐκγεγαώς· Ζεὺς δʼ Αἰακὸν αὐτὸς ἔτικτεν.</l>
					          <l n="365">ὧς δὲ καὶ ὧλλοι πάντες, ὅσοι συνέπονται ἑταῖροι,</l>
					          <l n="366">ἀθανάτων υἷές τε καὶ υἱωνοὶ γεγάασιν.’</l>
					          <milestone n="367" unit="card"/>
					          <l rend="displayNumAndIndent">τοῖα παρέννεπεν Ἄργος· ἄναξ δʼ ἐπεχώσατο
						μύθοις</l>
					          <l n="367">εἰσαΐων· ὑψοῦ δὲ χόλῳ φρένες ἠερέθοντο.</l>
					          <l n="368">φῆ δʼ ἐπαλαστήσας· μενέαινε δὲ παισὶ μάλιστα</l>
					          <l n="370">Χαλκιόπης· τῶν γάρ σφε μετελθέμεν οὕνεκʼ ἐώλπει·</l>
					          <l n="371">ἐκ δέ οἱ ὄμματʼ ἔλαμψεν ὑπʼ ὀφρύσιν ἱεμένοιο·</l>
					          <l rend="displayNumAndIndent">‘οὐκ ἄφαρ ὀφθαλμῶν μοι ἀπόπροθι, λωβητῆρες,</l>
					          <l n="372">νεῖσθʼ αὐτοῖσι δόλοισι παλίσσυτοι ἔκτοθι γαίης,</l>
					          <l n="373">πρίν τινα λευγαλέον τε δέρος καὶ Φρίξον ἰδέσθαι;</l>
					          <l n="375">αὐτίχʼ ὁμαρτήσαντες ἀφʼ Ἑλλάδος, οὐκ ἐπὶ κῶας,</l>
					          <l n="376">σκῆπτρα δὲ καὶ τιμὴν βασιληίδα δεῦρο νέεσθε.</l>
					          <l n="377">εἰ δέ κε μὴ προπάροιθεν ἐμῆς ἥψασθε τραπέζης,</l>
					          <l n="378">ἦ τʼ ἂν ἀπὸ γλώσσας τε ταμὼν καὶ χεῖρε κεάσσας</l>
					          <l n="379">ἀμφοτέρας, οἴοισιν ἐπιπροέηκα πόδεσσιν,</l>
					          <l n="380">ὥς κεν ἐρητύοισθε καὶ ὕστερον ὁρμηθῆναι,</l>
					          <l n="381">οἷα δὲ καὶ μακάρεσσιν ἐπεψεύσασθε θεοῖσιν.’</l>
					          <l rend="displayNumAndIndent">φῆ ῥα χαλεψάμενος· μέγα δὲ φρένες Αἰακίδαο</l>
					          <l n="382">νειόθεν οἰδαίνεσκον· ἐέλδετο δʼ ἔνδοθι θυμὸς</l>
					          <l n="383">ἀντιβίην ὀλοὸν φάσθαι ἔπος· ἀλλʼ ἀπέρυκεν</l>
					          <l n="385">Αἰσονίδης· πρὸ γὰρ αὐτὸς ἀμείψατο μειλιχίοισιν·</l>
					          <l rend="displayNumAndIndent">‘Αἰήτη, σχέο μοι τῷδε στόλῳ. οὔτι γὰρ αὔτως</l>
					          <l n="386">ἄστυ τεὸν καὶ δώμαθʼ ἱκάνομεν, ὥς που ἔολπας,</l>
					          <l n="387">οὐδὲ μὲν ἱέμενοι. τίς δʼ ἂν τόσον οἶδμα περῆσαι</l>
					          <l n="388">τλαίη ἑκὼν ὀθνεῖον ἐπὶ κτέρας; ἀλλά με δαίμων</l>
					          <l n="390">καὶ κρυερὴ βασιλῆος ἀτασθάλου ὦρσεν ἐφετμή.</l>
					          <l n="391">δὸς χάριν ἀντομένοισι· σέθεν δʼ ἐγὼ Ἑλλάδι πάσῃ</l>
					          <l n="392">θεσπεσιην οἴσω κληηδόνα· καὶ δέ τοι ἤδη</l>
					          <l n="393">πρόφρονές εἰμεν ἄρηι θοὴν ἀποτῖσαι ἀμοιβήν,</l>
					          <l n="394">εἴτʼ οὖν Σαυρομάτας γε λιλαίεαι, εἴτε τινʼ ἄλλον</l>
					          <l n="395">δῆμον σφωιτέροισιν ὑπὸ σκήπτροισι δαμάσσαι.’</l>
					          <l rend="displayNumAndIndent">Ἴσκεν ὑποσσαίνων ἀγανῇ ὀπί· τοῖο δὲ θυμὸς</l>
					          <l n="396">διχθαδίην πόρφυρεν ἐνὶ στήθεσσι μενοινήν,</l>
					          <l n="397">ἤ σφεας ὁρμηθεὶς αὐτοσχεδὸν ἐξεναρίζοι,</l>
					          <l n="398">ἦ ὅγε πειρήσαιτο βίης. τό οἱ εἴσατʼ ἄρειον</l>
					          <l n="400">φραζομένῳ· καὶ δή μιν ὑποβλήδην προσέειπεν·</l>
					          <l rend="displayNumAndIndent">‘ξεῖνε, τί κεν τὰ ἕκαστα διηνεκέως ἀγορεύοις;</l>
					          <l n="401">εἰ γὰρ ἐτήτυμόν ἐστε θεῶν γένος, ἠὲ καὶ ἄλλως</l>
					          <l n="402">οὐδὲν ἐμεῖο χέρηες ἐπʼ ὀθνείοισιν ἔβητε,</l>
					          <l n="403">δώσω τοι χρύσειον ἄγειν δέρος, αἴ κʼ ἐθέλῃσθα,</l>
					          <l n="405">πειρηθείς. ἐσθλοῖς γὰρ ἐπʼ ἀνδράσιν οὔτι μεγαίρω,</l>
					          <l n="406">ὡς αὐτοὶ μυθεῖσθε τὸν Ἑλλάδι κοιρανέοντα.</l>
					          <l n="407">πεῖρα δέ τοι μένεός τε καὶ ἀλκῆς ἔσσετʼ ἄεθλος,</l>
					          <l n="408">τόν ῥʼ αὐτὸς περίειμι χεροῖν ὀλοόν περ ἐόντα.</l>
					          <l n="409">δοιώ μοι πεδίον τὸ Ἀρήιον ἀμφινέμονται</l>
					          <l n="410">ταύρω χαλκόποδε, στόματι φλόγα φυσιόωντες·</l>
					          <l n="411">τοὺς ἐλάω ζεύξας στυφελὴν κατὰ νειὸν Ἄρηος</l>
					          <l n="412">τετράγυον, τὴν αἶψα ταμὼν ἐπὶ τέλσον ἀρότρῳ</l>
					          <l n="413">οὐ σπόρον ὁλκοῖσιν Δηοῦς ἐνιβᾴλλομαι ἀκτήν,</l>
					          <l n="414">ἀλλʼ ὄφιος δεινοῖο μεταλδήσκοντας ὀδόντας</l>
					          <l n="415">ἀνδράσι τευχηστῇσι δέμας. τοὺς δʼ αὖθι δαΐζων</l>
					          <l n="416">κείρω ἐμῷ ὑπὸ δουρὶ περισταδὸν ἀντιόωντας.</l>
					          <l n="417">ἠέριος ζεύγνυμι βόας, καὶ δείελον ὥρην</l>
					          <l n="418">παύομαι ἀμήτοιο. σύ δʼ, εἰ τάδε τοῖα τελέσσεις,</l>
					          <l n="419">αὐτῆμαρ τόδε κῶας ἀποίσεαι εἰς βασιλῆος·</l>
					          <l n="420">πρὶν δέ κεν οὐ δοίην, μηδʼ ἔλπεο. δὴ γὰρ ἀεικὲς</l>
					          <l n="421">ἄνδρʼ ἀγαθὸν γεγαῶτα κακωτέρῳ ἀνέρι εἶξαι.’</l>
					          <milestone n="422" unit="card"/>
					          <l rend="displayNumAndIndent">ὧς ἄρʼ ἔφη· ὁ δὲ σῖγα ποδῶν πάρος ὄμματα πήξας</l>
					          <l n="422">ἧστʼ αὔτως ἄφθογγος, ἀμηχανέων κακότητι.</l>
					          <l n="423">βουλὴν δʼ ἀμφὶ πολὺν στρώφα χρόνον, οὐδέ πῃ εἶχεν</l>
					          <l n="425">θαρσαλέως ὑποδέχθαι, ἐπεὶ μέγα φαίνετο ἔργον·</l>
					          <l n="426">ὀψε δʼ ἀμειβόμενος προσελέξατο κερδαλέοισιν·</l>
					          <l rend="displayNumAndIndent">‘Αἰήτη, μάλα τοί με δίκῃ περιπολλὸν ἐέργεις.</l>
					          <l n="427">τῶ καὶ ἐγὼ τὸν ἄεθλον ὑπερφίαλόν περ ἐόντα</l>
					          <l n="428">τλήσομαι, εἰ καί μοι θανέειν μόρος. οὐ γὰρ ἔτʼ ἄλλο</l>
					          <l n="430">ῥίγιον ἀνθρώποισι κακῆς ἐπικείσετʼ ἀνάγκης,</l>
					          <l n="431">ἥ με καὶ ἐνθάδε νεῖσθαι ἐπέχραεν ἐκ βασιλῆος.’</l>
					          <l rend="displayNumAndIndent">ὧς φάτʼ ἀμηχανίῃ βεβολημένος· αὐτὰρ ὁ τόνγε</l>
					          <l n="432">σμερδαλέοις ἐπέεσσι προσέννεπεν ἀσχαλόωντα·</l>
					          <l n="433">‘ἔρχεο νῦν μεθʼ ὅμιλον, ἐπεὶ μέμονάς γε πόνοιο·</l>
					          <l n="435">εἰ δὲ σύγε ζυγὰ βουσὶν ὑποδδείσαις ἐπαεῖραι,</l>
					          <l n="436">ἠὲ καὶ οὐλομένου μεταχάσσεαι ἀμήτοιο,</l>
					          <l n="437">αὐτῷ κεν τὰ ἕκαστα μέλοιτό μοι, ὄφρα καὶ ἄλλος</l>
					          <l n="438">ἀνὴρ ἐρρίγῃσιν ἀρείονα φῶτα μετελθεῖν.’</l>
					          <l rend="displayNumAndIndent">Ἴσκεν ἀπηλεγέως· ὁ δʼ ἀπὸ θρόνου ὤρνυτʼ Ἰήσων,</l>
					          <l n="440">Αὐγείης Τελαμών τε παρασχεδόν· εἵπετο δʼ Ἄργος</l>
					          <l n="441">οἶος, ἐπεὶ μεσσηγὺς ἔτʼ αὐτόθι νεῦσε λιπέσθαι</l>
					          <l n="442">αὐτοκασιγνήτοις· οἱ δʼ ἤισαν ἐκ μεγάροιο.</l>
					          <l n="443">θεσπέσιον δʼ ἐν πᾶσι μετέπρεπεν Αἴσονος υἱὸς</l>
					          <l n="444">κάλλεϊ καὶ χαρίτεσσιν· ἐπʼ αὐτῷ δʼ ὄμματα κούρη</l>
					          <l n="445">λοξὰ παρὰ λιπαρὴν σχομένη θηεῖτο καλύπτρην,</l>
					          <l n="446">κῆρ ἄχεϊ σμύχουσα· νόος δέ οἱ ἠύτʼ ὄνειρος</l>
					          <l n="447">ἑρπύζων πεπότητο μετʼ ἴχνια νισσομένοιο.</l>
					          <l n="448">καί ῥʼ οἱ μέν ῥα δόμων ἐξήλυθον ἀσχαλόωντες.</l>
					          <l n="449">Χαλκιόπη δὲ χόλον πεφυλαγμένη Αἰήταο</l>
					          <l n="450">καρπαλίμως θάλαμόνδε σὺν υἱάσιν οἷσι βεβήκει.</l>
					          <l n="451">αὔτως δʼ αὖ Μήδεια μετέστιχε· πολλὰ δὲ θυμῷ</l>
					          <l n="452">ὥρμαινʼ, ὅσσα τʼ Ἔρωτες ἐποτρύνουσι μέλεσθαι.</l>
					          <l n="453">προπρὸ δʼ ἄρʼ ὀφθαλμῶν ἔτι οἱ ἰνδάλλετο πάντα,</l>
					          <l n="454">αὐτός θʼ οἷος ἔην, οἵοισί τε φάρεσιν ἕστο,</l>
					          <l n="455">οἷά τʼ ἔειφʼ, ὥς θʼ ἕζετʼ ἐπὶ θρόνου, ὥς τε θύραζε</l>
					          <l n="456">ἤιεν· οὐδέ τινʼ ἄλλον ὀίσσατο πορφύρουσα</l>
					          <l n="457">ἔμμεναι ἀνέρα τοῖον· ἐν οὔασι δʼ αἰὲν ὀρώρει</l>
					          <l n="458">αὐδή τε μῦθοί τε μελίφρονες, οὓς ἀγόρευσεν.</l>
					          <l n="459">τάρβει δʼ ἀμφʼ αὐτῷ, μή μιν βόες ἠὲ καὶ αὐτὸς</l>
					          <l n="460">Αἰήτης φθίσειεν· ὀδύρετο δʼ ἠύτε πάμπαν</l>
					          <l n="461">ἤδη τεθνειῶτα, τέρεν δέ οἱ ἀμφὶ παρειὰς</l>
					          <l n="462">δάκρυον αἰνοτάτῳ ἐλέῳ ῥέε κηδοσύνῃσιν·</l>
					          <l n="463">ἦκα δὲ μυρομένη λιγέως ἀνενείκατο μῦθον·</l>
					          <l rend="displayNumAndIndent">‘τίπτε με δειλαίην τόδʼ ἔχει ἄχος; εἴθʼ ὅγε
						πάντων</l>
					          <l n="465">φθίσεται ἡρώων προφερέστατος, εἴτε χερείων,</l>
					          <l n="466">ἐρρέτω. ἦ μὲν ὄφελλεν ἀκήριος ἐξαλέασθαι.</l>
					          <l n="467">ναὶ δὴ τοῦτό γε, πότνα θεὰ Περσηί, πέλοιτο,</l>
					          <l n="468">οἴκαδε νοστήσειε φυγὼν μόρον· εἰ δέ μιν αἶσα</l>
					          <l n="469">δμηθῆναι ὑπὸ βουσί, τόδε προπάροιθε δαείη,</l>
					          <l n="470">οὕνεκεν οὔ οἱ ἔγωγε κακῇ ἐπαγαίομαι ἄτῃ.’</l>
					          <l rend="displayNumAndIndent">ἡ μὲν ἄρʼ ὧς ἐόλητο νόον μελεδήμασι κούρη.</l>
					          <l n="471">οἱ δʼ ἐπεὶ οὖν δήμου τε καὶ ἄστεος ἐκτὸς ἔβησαν</l>
					          <l n="472">τὴν ὁδόν, ἣν τὸ πάροιθεν ἀνήλυθον ἐκ πεδίοιο,</l>
					          <l n="473">δὴ τότʼ Ἰήσονα τοῖσδε προσέννεπεν Ἄργος ἔπεσσιν·</l>
					          <milestone n="475" unit="card"/>
					          <l n="475" rend="displayNumAndIndent">‘Αἰσονίδη, μῆτιν μὲν ὀνόσσεαι, ἥντινʼ
						ἐνίψω·</l>
					          <l n="476">πείρης δʼ οὐ μάλʼ ἔοικε μεθιέμεν ἐν κακότητι.</l>
					          <l n="477">κούρην δή τινα πρόσθεν ὑπέκλυες αὐτὸς ἐμεῖο</l>
					          <l n="478">φαρμάσσειν Ἑκάτης Περσηίδος ἐννεσίῃσιν.</l>
					          <l n="479">τὴν εἴ κεν πεπίθοιμεν, ὀίομαι, οὐκέτι τάρβος</l>
					          <l n="480">ἔσσετʼ ἀεθλεύοντι δαμήμεναι· ἀλλὰ μάλʼ αἰνῶς</l>
					          <l n="481">δείδω, μή πως οὔ μοι ὑποσταίη τόγε μήτηρ.</l>
					          <l n="482">ἔμπης δʼ ἐξαῦτις μετελεύσομαι ἀντιβολήσων,</l>
					          <l n="483">ξυνὸς ἐπεὶ πάντεσσιν ἐπικρέμαθʼ ἧμιν ὄλεθρος.’</l>
					          <l rend="displayNumAndIndent">Ἴσκεν ἐυφρονέων· ὁ δʼ ἀμείβετο τοῖσδʼ
						ἐπέεσσιν·</l>
					          <l n="485">‘ὦ πέπον, εἴ νύ τοι αὐτῷ ἐφανδάνει, οὔτι μεγαίρω.</l>
					          <l n="486">βάσκʼ ἴθι καὶ πυκινοῖσι τεὴν παρὰ μητέρα μύθοις</l>
					          <l n="487">ὄρνυθι λισσόμενος· μελέη γε μὲν ἧμιν ὄρωρεν</l>
					          <l n="488">ἐλπωρή, ὅτε νόστον ἐπετραπόμεσθα γυναιξίν.’</l>
					          <l n="489">ὧς ἔφατʼ· ὦκα δʼ ἕλος μετεκίαθον. αὐτὰρ ἑταῖροι</l>
					          <l n="490">γηθόσυνοι ἐρέεινον, ὅπως παρεόντας ἴδοντο·</l>
					          <l n="491">τοῖσιν δʼ Αἰσονίδης τετιημένος ἔκφατο μῦθον·</l>
					          <l rend="displayNumAndIndent">‘ὦ φίλοι, Αἰήταο ἀπηνέος ἄμμι φίλον κῆρ</l>
					          <l n="492">ἀντικρὺ κεχόλωται, ἕκαστα γὰρ οὔ νύ τι τέκμωρ</l>
					          <l n="493">οὔτʼ ἐμοί, οὔτε κεν ὔμμι διειρομένοισι πέλοιτο.</l>
					          <l n="495">φῆ δὲ δύω πεδίον τὸ Ἀρήιον ἀμφινέμεσθαι</l>
					          <l n="496">ταύρω χαλκόποδε, στόματι φλόγα φυσιόωντας.</l>
					          <l n="497">τετράγυον δʼ ἐπὶ τοῖσιν ἐφίετο νειὸν ἀρόσσαι·</l>
					          <l n="498">δώσειν δʼ ἐξ ὄφιος γενύων σπόρον, ὅς ῥʼ ἀνίῃσιν</l>
					          <l n="499">γηγενέας χαλκέοις σὺν τεύχεσιν· ἤματι δʼ αὐτῷ</l>
					          <l n="500">χρειὼ τούσγε δαΐξαι. ὃ δή νύ οἱ--οὔτι γὰρ ἄλλο</l>
					          <l n="501">βέλτερον ἦν φράσσασθαι--ἀπηλεγέως ὑποέστην.’</l>
					          <l rend="displayNumAndIndent">ὧς ἄρʼ ἔφη· πάντεσσι δʼ ἀνήνυτος εἴσατʼ
						ἄεθλος,</l>
					          <l n="502">δὴν δʼ ἄνεῳ καὶ ἄναυδοι ἐς ἀλλήλους ὁρόωντο,</l>
					          <l n="503">ἄτῃ ἀμηχανίῃ τε κατηφέες· ὀψὲ δὲ Πηλεὺς</l>
					          <l n="505">θαρσαλέως μετὰ πᾶσιν ἀριστήεσσιν ἔειπεν·</l>
					          <l n="506">‘ὥρη μητιάασθαι ὅ κʼ ἔρξομεν. οὐ μὲν ἔολπα</l>
					          <l n="507">βουλῆς εἶναι ὄνειαρ, ὅσον τʼ ἐπὶ κάρτεϊ χειρῶν.</l>
					          <l n="508">εἰ μέν νυν τύνη ζεῦξαι βόας Αἰήταο,</l>
					          <l n="509">ἥρως Αἰσονίδη, φρονέεις, μέμονάς τε πόνοιο,</l>
					          <l n="510">ἦ τʼ ἂν ὑποσχεσίην πεφυλαγμένος ἐντύναιο·</l>
					          <l n="511">εἰ δʼ οὔ τοι μάλα θυμὸς ἑῇ ἐπὶ πάγχυ πέποιθεν</l>
					          <l n="512">ἠνορέῃ, μήτʼ αὐτὸς ἐπείγεο, μήτε τινʼ ἄλλον</l>
					          <l n="513">τῶνδʼ ἀνδρῶν πάπταινε παρήμενος. οὐ γὰρ ἔγωγε</l>
					          <l n="514">σχήσομʼ, ἐπεὶ θάνατός γε τὸ κύντατον ἔσσεται ἄλγος.’</l>
					          <l n="515" rend="displayNumAndIndent">ὧς ἔφατʼ Αἰακίδης· Τελαμῶνι δὲ θυμὸς
						ὀρίνθη·</l>
					          <l n="516">σπερχόμενος δʼ ἀνόρουσε θοῶς· ἐπὶ δὲ τρίτος Ἴδας</l>
					          <l n="517">ὦρτο μέγα φρονέων, ἐπὶ δʼ υἱέε Τυνδαρέοιο·</l>
					          <l n="518">σὺν δὲ καὶ Οἰνεΐδης ἐναρίθμιος αἰζηοῖσιν</l>
					          <l n="519">ἀνδράσιν, οὐδέ περ ὅσσον ἐπανθιόωντας ἰούλους</l>
					          <l n="520">ἀντέλλων· τοίῳ οἱ ἀείρετο κάρτεϊ θυμός.</l>
					          <l n="521">οἱ δʼ ἄλλοι εἴξαντες ἀκὴν ἔχον. αὐτίκα δʼ Ἄργος</l>
					          <l n="522">τοῖον ἔπος μετέειπεν ἐελδομένοισιν ἀέθλου·</l>
					          <l rend="displayNumAndIndent">‘ὦ φίλοι, ἤτοι μὲν τόδε λοίσθιον. ἀλλά τινʼ
						οἴω</l>
					          <l n="523">μητρὸς ἐμῆς ἔσσεσθαι ἐναίσιμον ὔμμιν ἀρωγήν.</l>
					          <l n="525">τῶ καί περ μεμαῶτες, ἐρητύοισθʼ ἐνὶ νηὶ</l>
					          <l n="526">τυτθὸν ἔθʼ, ὡς τὸ πάροιθεν, ἐπεὶ καὶ ἐπισχέμεν ἔμπης</l>
					          <l n="527">λώιον, ἢ κακὸν οἶτον ἀφειδήσαντας ἑλέσθαι.</l>
					          <l n="528">κούρη τις μεγάροισιν ἐνιτρέφετʼ Αἰήταο,</l>
					          <l n="529">τὴν Ἑκάτη περίαλλα θεὰ δάε τεχνήσασθαι</l>
					          <l n="530">φάρμαχʼ, ὅσʼ ἤπειρός τε φύει καὶ νήχυτον ὕδωρ,</l>
					          <l n="531">τοῖσι καὶ ἀκαμάτοιο π??ρὸς μειλίσσετʼ ἀυτμή,</l>
					          <l n="532">καὶ ποταμοὺς ἵστησιν ἄφαρ κελαδεινὰ ῥέοντας,</l>
					          <l n="533">ἄστρα τε καὶ μήνης ἱερῆς ἐπέδησε κελεύθους.</l>
					          <l n="534">τῆς μὲν ἀπὸ μεγάροιο κατὰ στίβον ἐνθάδʼ ἰόντες</l>
					          <l n="535">μνησάμεθʼ, εἴ κε δύναιτο, κασιγνήτη γεγαυῖα,</l>
					          <l n="536">μήτηρ ἡμετέρη πεπιθεῖν ἐπαρῆξαι ἀέθλῳ.</l>
					          <l n="537">εἰ δὲ καὶ αὐτοῖσιν τόδʼ ἐφανδάνει, ἦ τʼ ἂν ἱκοίμην</l>
					          <l n="538">ἤματι τῷδʼ αὐτῷ πάλιν εἰς δόμον Αἰήταο</l>
					          <l n="539">πειρήσων· τάχα δʼ ἂν σὺν δαίμονι πειρηθείην.’</l>
					          <milestone n="540" unit="card"/>
					          <l n="540" rend="displayNumAndIndent">ὧς φάτο· τοῖσι δὲ σῆμα θεοὶ δόσαν
						εὐμενέοντες.</l>
					          <l n="541">τρηρὼν μὲν φεύγουσα βίην κίρκοιο πελειὰς</l>
					          <l n="542">ὑψόθεν Αἰσονίδεω πεφοβημένη ἔμπεσε κόλποις·</l>
					          <l n="543">κίρκος δʼ ἀφλάστῳ περικάππεσεν. ὦκα δὲ Μόψος</l>
					          <l n="544">τοῖον ἔπος μετὰ πᾶσι θεοπροπέων ἀγόρευσεν·</l>
					          <l n="545" rend="displayNumAndIndent">‘ὔμμι, φίλοι, τόδε σῆμα θεῶν ἰότητι
						τέτυκται·</l>
					          <l n="546">οὐδέ τῃ ἄλλως ἐστὶν ὑποκρίνασθαι ἄρειον,</l>
					          <l n="547">παρθενικὴν δʼ ἐπέεσσι μετελθέμεν ἀμφιέποντας</l>
					          <l n="548">μήτι παντοίῃ. δοκέω δέ μιν οὐκ ἀθερίζειν,</l>
					          <l n="549">εἰ ἐτεὸν Φινεύς γε θεᾷ ἐνὶ Κύπριδι νόστον</l>
					          <l n="550">πέφραδεν ἔσσεσθαι. κείνης δʼ ὅγε μείλιχος ὄρνις</l>
					          <l n="551">πότμον ὑπεξήλυξε· κέαρ δέ μοι ὡς ἐνὶ θυμῷ</l>
					          <l n="552">τόνδε κατʼ οἰωνὸν προτιόσσεται, ὧς δὲ πέλοιτο.</l>
					          <l n="553">ἀλλά, φίλοι, Κυθέρειαν ἐπικλείοντες ἀμύνειν,</l>
					          <l n="554">ἤδη νῦν Ἄργοιο παραιφασίῃσι πίθεσθε.’</l>
					          <l n="555" rend="displayNumAndIndent">Ἴσκεν· ἐπῄνησαν δὲ νέοι, Φινῆος
						ἐφετμὰς</l>
					          <l n="556">μνησάμενοι· μοῦνος δʼ Ἀφαρήιος ἄνθορεν Ἴδας,</l>
					          <l n="557">δείνʼ ἐπαλαστήσας μεγάλῃ ὀπί, φώνησέν τε·</l>
					          <l n="558">‘ὦ πόποι, ἦ ῥα γυναιξὶν ὁμόστολοι ἐνθάδʼ ἔβημεν,</l>
					          <l n="559">οἳ Κύπριν καλέουσιν ἐπίρροθον ἄμμι πέλεσθαι,</l>
					          <l n="560">οὐκέτʼ Ἐνυαλίοιο μέγα σθένος; ἐς δὲ πελείας</l>
					          <l n="561">καὶ κίρκους λεύσσοντες ἐρητύεσθε ἀέθλων;</l>
					          <l n="562">ἔρρετε, μηδʼ ὔμμιν πολεμήια ἔργα μέλοιτο,</l>
					          <l n="563">παρθενικὰς δὲ λιτῇσιν ἀνάλκιδας ἠπεροπεύειν.’</l>
					          <l rend="displayNumAndIndent">ὧς ηὔδα μεμαώς· πολέες δʼ ὁμάδησαν ἑταῖροι</l>
					          <l n="565">ἦκα μάλʼ, οὐδʼ ἄρα τίς οἱ ἐναντίον ἔκφατο μῦθον.</l>
					          <l n="566">χωόμενος δʼ ὅγʼ ἔπειτα καθέζετο· τοῖσι δʼ Ἰήσων</l>
					          <l n="567">αὐτίκʼ ἐποτρύνων τὸν ἑὸν νόον ὧδʼ ἀγόρευεν·</l>
					          <l n="568">‘Ἄργος μὲν παρὰ νηός, ἐπεὶ τόδε πᾶσιν ἕαδεν,</l>
					          <l n="569">στελλέσθω· ἀτὰρ αὐτοὶ ἐπὶ χθονὸς ἐκ ποταμοῖο</l>
					          <l n="570">ἀμφαδὸν ἤδη πείσματʼ ἀνάψομεν. ἦ γὰρ ἔοικεν</l>
					          <l n="571">μηκέτι δὴν κρύπτεσθαι ὑποπτήσσοντας ἀυτήν.’</l>
					          <l rend="displayNumAndIndent">ὧς ἄρʼ ἔφη· καὶ τὸν μὲν ἄφαρ προΐαλλε νέεσθαι</l>
					          <l n="572">καρπαλίμως ἐξαῦτις ἀνὰ πτόλιν· οἱ δʼ ἐπὶ νηὸς</l>
					          <l n="573">εὐναίας ἐρύσαντες ἐφετμαῖς Αἰσονίδαο</l>
					          <l n="575">τυτθὸν ὑπὲξ ἕλεος χέρσῳ ἐπέκελσαν ἐρετμοῖς.</l>
					          <l rend="displayNumAndIndent">αὐτίκα δʼ Αἰήτης ἀγορὴν ποιήσατο Κόλχων</l>
					          <l n="576">νόσφιν ἑοῖο δόμου, τόθι περ καὶ πρόσθε κάθιζον,</l>
					          <l n="577">ἀτλήτους Μινύῃσι δόλους καὶ κήδεα τεύχων.</l>
					          <l n="578">στεῦτο δʼ, ἐπεί κεν πρῶτα βόες διαδηλήσωνται</l>
					          <l n="580">ἄνδρα τόν, ὅς ῥʼ ὑπέδεκτο βαρὺν καμέεσθαι ἄεθλον,</l>
					          <l n="581">δρυμὸν ἀναρρήξας λασίης καθύπερθε· κολώνης</l>
					          <l n="582">αὔτανδρον φλέξειν δόρυ νήιον, ὄφρʼ ἀλεγεινὴν</l>
					          <l n="583">ὕβριν ἀποφλύξωσιν ὑπέρβια μηχανόωντες.</l>
					          <l n="584">οὐδὲ γὰρ Αἰολίδην Φρίξον μάλα περ χατέοντα</l>
					          <l n="585">δέχθαι ἐνὶ μεγάροισιν ἐφέστιον, ὃς περὶ πάντων</l>
					          <l n="586">ξείνων μελιχίῃ τε θεουδείῃ τʼ ἐκέκαστο,</l>
					          <l n="587">εἰ μή οἱ Ζεὺς αὐτὸς ἀπʼ οὐρανοῦ ἄγγελον ἧκεν</l>
					          <l n="588">Ἑρμείαν, ὥς κεν προσκηδέος ἀντιάσειεν·</l>
					          <l n="589">μὴ καὶ ληιστῆρας ἑὴν ἐς γαῖαν ἰόντας</l>
					          <l n="590">ἔσσεσθαι δηναιὸν ἀπήμονας, οἷσι μέμηλεν</l>
					          <l n="591">ὀθνείοις ἐπὶ χεῖρα ἑὴν κτεάτεσσιν ἀείρειν,</l>
					          <l n="592">κρυπταδίους τε δόλους τεκταινέμεν, ἠδὲ βοτήρων</l>
					          <l n="593">αὔλια δυσκελάδοισιν ἐπιδρομίῃσι δαΐξαι.</l>
					          <l n="594">νόσφι δὲ οἷ αὐτῷ φάτʼ ἐοικότα μείλια τίσειν</l>
					          <l n="595">υἱῆας Φρίξοιο, κακορρέκτῃσιν ὀπηδοὺς</l>
					          <l n="596">ἀνδράσι νοστήσαντας ὁμιλαδόν, ὄφρα ἑ τιμῆς</l>
					          <l n="597">καὶ σκήπτρων ἐλάσειαν ἀκηδέες· ὥς ποτε βάξιν</l>
					          <l n="598">λευγαλέην οὗ πατρὸς ἐπέκλυεν Ἠελίοιο,</l>
					          <l n="599">χρειώ μιν πυκινόν τε δόλον βουλάς τε γενέθλης</l>
					          <l n="600">σφωιτέρης ἄτην τε πολύτροπον ἐξαλέασθαι·</l>
					          <l n="601">τῶ καὶ ἐελδομένους πέμπειν ἐς Ἀχαιίδα γαῖαν</l>
					          <l n="602">πατρὸς ἐφημοσύνῃ, δολιχὴν ὁδόν. οὐδὲ θυγατρῶν</l>
					          <l n="603">εἶναί οἱ τυτθόν γε δέος, μή πού τινα μῆτιν</l>
					          <l n="604">φράσσωνται στυγερήν, οὐδʼ υἱέος Ἀψύρτοιο·</l>
					          <l n="605">ἀλλʼ ἐνὶ Χαλκιόπης γενεῇ τάδε λυγρὰ τετύχθαι.</l>
					          <l n="606">καί ῥʼ ὁ μὲν ἄσχετα ἔργα πιφαύσκετο δημοτέροισιν</l>
					          <l n="607">χωόμενος· μέγα δέ σφιν ἀπείλεε νῆά τʼ ἔρυσθαι</l>
					          <l n="608">ἠδʼ αὐτούς, ἵνα μήτις ὑπὲκ κακότητος ἀλύξῃ.</l>
					          <milestone n="609" unit="card"/>
					          <l rend="displayNumAndIndent">τόφρα δὲ μητέρʼ ἑήν, μετιὼν δόμον Αἰήταο,</l>
					          <l n="610">Ἄργος παντοίοισι παρηγορέεσκʼ ἐπέεσσιν,</l>
					          <l n="611">Μήδειαν λίσσεσθαι ἀμυνέμεν· ἡ δὲ καὶ αὐτὴ</l>
					          <l n="612">πρόσθεν μητιάασκε· δέος δέ μιν ἴσχανε θυμόν,</l>
					          <l n="613">μή πως ἠὲ παρʼ αἶσαν ἐτώσια μειλίξαιτο</l>
					          <l n="614">πατρὸς ἀτυζομένην ὀλοὸν χόλον, ἠὲ λιτῇσιν</l>
					          <l n="615">ἑσπομένης ἀρίδηλα καὶ ἀμφαδὰ ἔργα πέλοιτο.</l>
					          <l rend="displayNumAndIndent">κούρην δʼ ἐξ ἀχέων ἀδινὸς κατελώφεεν ὕπνος</l>
					          <l n="616">λέκτρῳ ἀνακλινθεῖσαν. ἄφαρ δέ μιν ἠπεροπῆες,</l>
					          <l n="617">οἷά τʼ ἀκηχεμένην, ὀλοοὶ ἐρέθεσκον ὄνειροι.</l>
					          <l n="618">τὸν ξεῖνον δʼ ἐδόκησεν ὑφεστάμεναι τὸν ἄεθλον,</l>
					          <l n="620">οὔτι μάλʼ ὁρμαίνοντα δέρος κριοῖο κομίσσαι,</l>
					          <l n="621">οὐδέ τι τοῖο ἕκητι μετὰ πτόλιν Αἰήταο</l>
					          <l n="622">ἐλθέμεν, ὄφρα δέ μιν σφέτερον δόμον εἰσαγάγοιτο</l>
					          <l n="623">κουριδίην παράκοιτιν· ὀίετο δʼ ἀμφὶ βόεσσιν</l>
					          <l n="624">αὐτὴ ἀεθλεύουσα μάλʼ εὐμαρέως πονέεσθαι·</l>
					          <l n="625">σφωιτέρους δὲ τοκῆας ὑποσχεσίης ἀθερίζειν,</l>
					          <l n="626">οὕνεκεν οὐ κούρῃ ζεῦξαι βόας, ἀλλά οἱ αὐτῷ</l>
					          <l n="627">προύθεσαν· ἐκ δʼ ἄρα τοῦ νεῖκος πέλεν ἀμφήριστον</l>
					          <l n="628">πατρί τε καὶ ξείνοις· αὐτῇ δʼ ἐπιέτρεπον ἄμφω</l>
					          <l n="629">τὼς ἔμεν, ὥς κεν ἑῇσι μετὰ φρεσὶν ἰθύσειεν.</l>
					          <l n="630">ἡ δʼ ἄφνω τὸν ξεῖνον, ἀφειδήσασα τοκήων,</l>
					          <l n="631">εἵλετο· τοὺς δʼ ἀμέγαρτον ἄχος λάβεν, ἐκ δʼ ἐβόησαν</l>
					          <l n="632">χωόμενοι· τὴν δʼ ὕπνος ἅμα κλαγγῇ μεθέηκεν.</l>
					          <l n="633">παλλομένη δʼ ἀνόρουσε φόβῳ, περί τʼ ἀμφί τε τοίχους</l>
					          <l n="634">πάπτηνεν θαλάμοιο· μόλις δʼ ἐσαγείρατο θυμὸν</l>
					          <l n="635">ὡς πάρος ἐν στέρνοις, ἀδινὴν δʼ ἀνενείκατο φωνήν·</l>
					          <l rend="displayNumAndIndent">‘δειλὴ ἐγών, οἷόν με βαρεῖς ἐφόβησαν ὄνειροι.</l>
					          <l n="636">δείδια, μὴ μέγα δή τι φέρῃ κακὸν ἥδε κέλευθος</l>
					          <l n="637">ἡρώων. περί μοι ξείνῳ φρένες ἠερέθονται.</l>
					          <l n="638">μνάσθω ἑὸν κατὰ δῆμον Ἀχαιίδα τηλόθι κούρην</l>
					          <l n="640">ἄμμι δὲ παρθενίη τε μέλοι καὶ δῶμα τοκήων.</l>
					          <l n="641">ἔμπα γε μὴν θεμένη κύνεον κέαρ, οὐκέτʼ ἄνευθεν</l>
					          <l n="642">αὐτοκασιγνήτης πειρήσομαι, εἴ κέ μʼ ἀέθλῳ</l>
					          <l n="643">χραισμεῖν ἀντιάσῃσιν, ἐπὶ σφετέροις ἀχέουσα</l>
					          <l n="644">παισί· τό κέν μοι λυγρὸν ἐνὶ κραδίῃ σβέσαι ἄλγος.’</l>
					          <l n="645" rend="displayNumAndIndent">ἦ ῥα, καὶ ὀρθωθεῖσα θύρας ὤιξε δόμοιο,</l>
					          <l n="646">νήλιπος, οἰέανος· καὶ δὴ λελίητο νέεσθαι</l>
					          <l n="647">αὐτοκασιγνήτηνδε, καὶ ἕρκεος οὐδὸν ἄμειψεν.</l>
					          <l n="648">δὴν δὲ καταυτόθι μίμνεν ἐνὶ προδόμῳ θαλάμοιο,</l>
					          <l n="649">αἰδοῖ ἐεργομένη· μετὰ δʼ ἐτράπετʼ αὖτις ὀπίσσω</l>
					          <l n="650">στρεφθεῖσʼ· ἐκ δὲ πάλιν κίεν ἔνδοθεν, ἄψ τʼ ἀλέεινεν</l>
					          <l n="651">εἴσω· τηΰσιοι δὲ πόδες φέρον ἔνθα καὶ ἔνθα·</l>
					          <l n="652">ἤτοι ὅτʼ ἰθύσειεν, ἔρυκέ μιν ἔνδοθεν αἰδώς·</l>
					          <l n="653">αἰδοῖ δʼ ἐργομένην θρασὺς ἵμερος ὀτρύνεσκεν.</l>
					          <l n="654">τρὶς μὲν ἐπειρήθη, τρὶς δʼ ἔσχετο, τέτρατον αὖτις</l>
					          <l n="655">λέκτροισιν πρηνὴς ἐνικάππεσεν εἱλιχθεῖσα.</l>
					          <l n="656">ὡς δʼ ὅτε τις νύμφη θαλερὸν πόσιν ἐν θαλάμοισιν</l>
					          <l n="657">μύρεται, ᾧ μιν ὄπασσαν ἀδελφεοὶ ἠδὲ τοκῆες,</l>
					          <l n="658">οὐδέ τί πω πάσαις ἐπιμίσγεται ἀμφιπόλοισιν</l>
					          <l n="659">αἰδοῖ ἐπιφροσύνῃ τε· μυχῷ δʼ ἀχέουσα θαάσσει·</l>
					          <l n="660">τὸν δέ τις ὤλεσε μοῖρα, πάρος ταρπήμεναι ἄμφω</l>
					          <l n="661">δήνεσιν ἀλλήλων· ἡ δʼ ἔνδοθι δαιομένη περ</l>
					          <l n="662">σῖγα μάλα κλαίει χῆρον λέχος εἰσορόωσα,</l>
					          <l n="663">μή μιν κερτομέουσαι ἐπιστοβέωσι γυναῖκες·</l>
					          <l n="664">τῇ ἰκέλη Μήδεια κινύρετο. τὴν δέ τις ἄφνω</l>
					          <l n="665">μυρομένην μεσσηγὺς ἐπιπρομολοῦσʼ ἐνόησεν</l>
					          <l n="666">δμωάων, ἥ οἱ ἑπέτις πέλε κουρίζουσα·</l>
					          <l n="667">Χαλκιόπῃ δʼ ἤγγειλε παρασχεδόν· ἡ δʼ ἐνὶ παισὶν</l>
					          <l n="668">ἧστʼ ἐπιμητιόωσα κασιγνήτην ἀρέσασθαι.</l>
					          <l n="669">ἀλλʼ οὐδʼ ὧς ἀπίθησεν, ὅτʼ ἔκλυεν ἀμφιπόλοιο</l>
					          <l n="670">μῦθον ἀνώιστον· διὰ δʼ ἔσσυτο θαμβήσασα</l>
					          <l n="671">ἐκ θαλάμου θάλαμόνδε διαμπερές, ᾧ ἔνι κούρη</l>
					          <l n="672">κέκλιτʼ ἀκηχεμένη, δρύψεν δʼ ἑκάτερθε παρειάς·</l>
					          <l n="673">ὡς δʼ ἴδε δάκρυσιν ὄσσε πεφυρμένα, φώνησέν μιν·</l>
					          <milestone n="674" unit="card"/>
					          <l rend="displayNumAndIndent">‘Ὤι μοι ἐγώ, Μήδεια, τί δὴ τάδε δάκρυα
						λείβεις;</l>
					          <l n="675">τίπτʼ ἔπαθες; τί τοι αἰνὸν ὑπὸ φρένας ἵκετο πένθος;</l>
					          <l n="676">ἤ νύ σε θευμορίη περιδέδρομεν ἅψεα νοῦσος,</l>
					          <l n="677">ἦέ τινʼ οὐλομένην ἐδάης ἐκ πατρὸς ἐνιπὴν</l>
					          <l n="678">ἀμφί τʼ ἐμοὶ καὶ παισίν; ὄφελλέ με μήτε τοκήων</l>
					          <l n="679">δῶμα τόδʼ εἰσοράαν, μηδὲ πτόλιν, ἀλλʼ ἐπὶ γαίης</l>
					          <l n="680">πείρασι ναιετάειν, ἵνα μηδέ περ οὔνομα Κόλχων.’</l>
					          <l rend="displayNumAndIndent">ὧς φάτο· τῆς δʼ ἐρύθηνε παρήια· δὴν δέ μιν
						αἰδὼς</l>
					          <l n="681">παρθενίη κατέρυκεν ἀμείψασθαι μεμαυῖαν.</l>
					          <l n="682">μῦθος δʼ ἄλλοτε μέν οἱ ἐπʼ ἀκροτάτης ἀνέτελλεν</l>
					          <l n="683">γλώσσης, ἄλλοτʼ ἔνερθε κατὰ στῆθος πεπότητο.</l>
					          <l n="685">πολλάκι δʼ ἱμερόεν μὲν ἀνὰ στόμα θυῖεν ἐνισπεῖν·</l>
					          <l n="686">φθογγῇ δʼ οὐ προύβαινε παροιτέρω· ὀψὲ δʼ ἔειπεν</l>
					          <l n="687">τοῖα δόλῳ· θρασέες γὰρ ἐπεκλονέεσκον Ἔρωτες·</l>
					          <l rend="displayNumAndIndent">‘Χαλκιόπη, περί μοι παίδων σέο θυμὸς ἄηται,</l>
					          <l n="688">μή σφε πατὴρ ξείνοισι σὺν ἀνδράσιν αὐτίκʼ ὀλέσσῃ.</l>
					          <l n="690">τοῖα κατακνώσσουσα μινυνθαδίῳ νέον ὕπνῳ</l>
					          <l n="691">λεύσσω ὀνείρατα λυγρά, τά τις θεὸς ἀκράαντα</l>
					          <l n="692">θείη, μηδʼ ἀλεγεινὸν ἐφʼ υἱάσι κῆδος ἕλοιο.’</l>
					          <l rend="displayNumAndIndent">φῆ ῥα, κασιγνήτης πειρωμένη, εἴ κέ μιν αὐτὴ</l>
					          <l n="693">ἀντιάσειε πάροιθεν ἑοῖς τεκέεσσιν ἀμύνειν.</l>
					          <l n="695">τὴν δʼ αἰνῶς ἄτλητος ἐπέκλυσε θυμὸν ἀνίη</l>
					          <l n="696">δείματι, τοῖʼ ἐσάκουσεν· ἀμείβετο δʼ ὧδʼ ἐπέεσσιν·</l>
					          <l n="697">‘καὶ δʼ αὐτὴ τάδε πάντα μετήλυθον ὁρμαίνουσα,</l>
					          <l n="698">εἴ τινα συμφράσσαιο καὶ ἀρτύνειας ἀρωγήν.</l>
					          <l n="699">ἀλλʼ ὄμοσον Γαῖάν τε καὶ Οὐρανόν, ὅττι τοι εἴπω</l>
					          <l n="700">σχήσειν ἐν θυμῷ, σύν τε δρήστειρα πέλεσθαι.</l>
					          <l n="701">λίσσομʼ ὑπὲρ μακάρων σέο τʼ αὐτῆς ἠδὲ τοκήων,</l>
					          <l n="702">μή σφε κακῇ ὑπὸ κηρὶ διαρραισθέντας ἰδέσθαι</l>
					          <l n="703">λευγαλέως· ἢ σοίγε φίλοις σὺν παισὶ θανοῦσα</l>
					          <l n="704">εἴην ἐξ Ἀίδεω στυγερὴ μετόπισθεν Ἐρινύς.’</l>
					          <l n="705" rend="displayNumAndIndent">ὧς ἄρʼ ἔφη, τὸ δὲ πολλὸν ὑπεξέχυτʼ αὐτίκα
						δάκρυ·</l>
					          <l n="706">νειόθι θʼ ἀμφοτέρῃσι περίσχετο γούνατα χερσίν,</l>
					          <l n="707">σὺν δὲ κάρη κόλποις περικάββαλεν. ἔνθʼ ἐλεεινὸν</l>
					          <l n="708">ἄμφω ἐπʼ ἀλλήλῃσι θέσαν γόον· ὦρτο δʼ ἰωὴ</l>
					          <l n="709">λεπταλέη διὰ δώματʼ ὀδυρομένων ἀχέεσσιν.</l>
					          <l n="710">τὴν δὲ πάρος Μήδεια προσέννεπεν ἀσχαλόωσα·</l>
					          <l rend="displayNumAndIndent">‘δαιμονίη, τί νύ τοι ῥέξω ἄκος, οἷʼ ἀγορεύεις,</l>
					          <l n="711">ἀράς τε στυγερὰς καὶ Ἐρινύας; αἲ γὰρ ὄφελλεν</l>
					          <l n="712">ἔμπεδον εἶναι ἐπʼ ἄμμι τεοὺς υἱῆας ἔρυσθαι.</l>
					          <l n="713">ἴστω Κόλχων ὅρκος ὑπέρβιος ὅντινʼ ὀμόσσαι</l>
					          <l n="715">αὐτὴ ἐποτρύνεις, μέγας Οὐρανός, ἥ θʼ ὑπένερθεν</l>
					          <l n="716">γαῖα, θεῶν μήτηρ, ὅσσον σθένος ἐστὶν ἐμεῖο,</l>
					          <l n="717">μή σʼ ἐπιδευήσεσθαι, ἀνυστά περ ἀντιόωσαν.’</l>
					          <l rend="displayNumAndIndent">φῆ ἄρα· Χαλκιόπη δʼ ἠμείβετο τοῖσδʼ ἐπέεσσιν·</l>
					          <l n="718">‘οὐκ ἂν δὴ ξείνῳ τλαίης χατέοντι καὶ αὐτῷ</l>
					          <l n="720">ἢ δόλον, ἤ τινα μῆτιν ἐπιφράσσασθαι ἀέθλου,</l>
					          <l n="721">παίδων εἵνεκʼ ἐμεῖο; καὶ ἐκ κείνοιο δʼ ἱκάνει</l>
					          <l n="722">Ἄργος, ἐποτρύνων με τεῆς πειρῆσαι ἀρωγῆς·</l>
					          <l n="723">μεσσηγὺς μὲν τόνγε δόμῳ λίπον ἐνθάδʼ ἰοῦσα.’</l>
					          <milestone n="724" unit="card"/>
					          <l rend="displayNumAndIndent">ὧς φάτο· τῇ δʼ ἔντοσθεν ἀνέπτατο χάρματι
						θυμός,</l>
					          <l n="725">φοινίχθη δʼ ἄμυδις καλὸν χρόα, κὰδ δέ μιν ἀχλὺς</l>
					          <l n="726">εἷλεν ἰαινομένην, τοῖον δʼ ἐπὶ μῦθον ἔειπεν·</l>
					          <l n="727">‘Χαλκιόπη, ὡς ὔμμι φίλον τερπνόν τε τέτυκται,</l>
					          <l n="728">ὧς ἔρξω. μὴ γάρ μοι ἐν ὀφθαλμοῖσι φαείνοι</l>
					          <l n="729">ἠώς, μηδέ με δηρὸν ἔτι ζώουσαν ἴδοιο,</l>
					          <l n="730">εἴ γέ τι σῆς ψυχῆς προφερέστερον, ἠέ τι παίδων</l>
					          <l n="731">σῶν θείην, οἳ δή μοι ἀδελφειοὶ γεγάασιν,</l>
					          <l n="732">κηδεμόνες τε φίλοι καὶ ὁμήλικες. ὧς δὲ καὶ αὐτὴ</l>
					          <l n="733">φημὶ κασιγνήτη τε σέθεν κούρη τε πέλεσθαι,</l>
					          <l n="734">ἶσον ἐπεὶ κείνοις με τεῷ ἐπαείραο μαζῷ</l>
					          <l n="735">νηπυτίην, ὡς αἰὲν ἐγώ ποτε μητρὸς ἄκουον.</l>
					          <l n="736">ἀλλʼ ἴθι, κεῦθε δʼ ἐμὴν σιγῇ χάριν, ὄφρα τοκῆας</l>
					          <l n="737">λήσομαι ἐντύνουσα ὑπόσχεσιν· ἦρι δὲ νηὸν</l>
					          <l n="738">οἴσομαι εἰς Ἑκάτης θελκτήρια φάρμακα ταύρων.’</l>
					          <l n="740" rend="displayNumAndIndent">ὧς ἥγʼ ἐκ θαλάμοιο πάλιν κίε, παισί τʼ
						ἀρωγὴν</l>
					          <l n="741">αὐτοκασιγνήτης διεπέφραδε. τὴν δέ μιν αὖτις</l>
					          <l n="742">αἰδώς τε στυγερόν τε δέος λάβε μουνωθεῖσαν,</l>
					          <l n="743">τοῖα παρὲξ οὗ πατρὸς ἐπʼ ἀνέρι μητιάασθαι.</l>
					          <l rend="displayNumAndIndent">νὺξ μὲν ἔπειτʼ ἐπὶ γαῖαν ἄγεν κνέφας· οἱ δʼ ἐνὶ
						πόντῳ</l>
					          <l n="745">ναῦται εἰς Ἑλίκην τε καὶ ἀστέρας Ὠρίωνος</l>
					          <l n="746">ἔδρακον ἐκ νηῶν· ὕπνοιο δὲ καί τις ὁδίτης</l>
					          <l n="747">ἤδη καὶ πυλαωρὸς ἐέλδετο· καί τινα παίδων</l>
					          <l n="748">μητέρα τεθνεώτων ἀδινὸν περὶ κῶμʼ ἐκάλυπτεν·</l>
					          <l n="749">οὐδὲ κυνῶν ὑλακὴ ἔτʼ ἀνὰ πτόλιν, οὐ θρόος ἦεν</l>
					          <l n="750">ἠχήεις· σιγὴ δὲ μελαινομένην ἔχεν ὄρφνην.</l>
					          <l n="751">ἀλλὰ μάλʼ οὐ Μήδειαν ἐπὶ γλυκερὸς λάβεν ὕπνος.</l>
					          <l n="752">πολλὰ γὰρ Αἰσονίδαο πόθῳ μελεδήματʼ ἔγειρεν</l>
					          <l n="753">δειδυῖαν ταύρων κρατερὸν μένος, οἷσιν ἔμελλεν</l>
					          <l n="754">φθίσθαι ἀεικελίῃ μοίρῃ κατὰ νειὸν Ἄρηος.</l>
					          <l n="755">πυκνὰ δέ οἱ κραδίη στηθέων ἔντοσθεν ἔθυιεν,</l>
					          <l n="756">ἠελίου ὥς τίς τε δόμοις ἐνιπάλλεται αἴγλη</l>
					          <l n="757">ὕδατος ἐξανιοῦσα, τὸ δὴ νέον ἠὲ λέβητι</l>
					          <l n="758">ἠέ που ἐν γαυλῷ κέχυται· ἡ δʼ ἔνθα καὶ ἔνθα</l>
					          <l n="759">ὠκείῃ στροφάλιγγι τινάσσεται ἀίσσουσα·</l>
					          <l n="760">ὧς δὲ καὶ ἐν στήθεσσι κέαρ ἐλελίζετο κούρης.</l>
					          <l n="761">δάκρυ δʼ ἀπʼ ὀφθαλμῶν ἐλέῳ ῥέεν· ἔνδοθι δʼ αἰεὶ</l>
					          <l n="762">τεῖρʼ ὀδύνη σμύχουσα διὰ χροός, ἀμφί τʼ ἀραιὰς</l>
					          <l n="763">ἶνας καὶ κεφαλῆς ὑπὸ νείατον ἰνίον ἄχρις,</l>
					          <l n="764">ἔνθʼ ἀλεγεινότατον δύνει ἄχος, ὁππότʼ ἀνίας</l>
					          <l n="765">ἀκάματοι πραπίδεσσιν ἐνισκίμψωσιν Ἔρωτες.</l>
					          <l n="766">φῆ δέ οἱ ἄλλοτε μὲν θελκτήρια φάρμακα ταύρων</l>
					          <l n="767">δωσέμεν, ἄλλοτε δʼ οὔτι· καταφθίσθαι δὲ καὶ αὐτή·</l>
					          <l n="768">αὐτίκα δʼ οὔτʼ αὐτὴ θανέειν, οὐ φάρμακα δώσειν,</l>
					          <l n="769">ἀλλʼ αὔτως εὔκηλος ἑὴν ὀτλησέμεν ἄτην.</l>
					          <l n="770">ἑζομένη δἤπειτα δοάσσατο, φώνησέν τε·</l>
					          <l rend="displayNumAndIndent">‘δειλὴ ἐγώ, νῦν ἔνθα κακῶν ἢ ἔνθα γένωμαι;</l>
					          <l n="771">πάντῃ μοι φρένες εἰσὶν ἀμήχανοι· οὐδέ τις ἀλκὴ</l>
					          <l n="772">πήματος· ἀλλʼ αὔτως φλέγει ἔμπεδον. ὡς ὄφελόν γε</l>
					          <l n="773">Ἀρτέμιδος κραιπνοῖσι πάρος βελέεσσι δαμῆναι,</l>
					          <l n="775">πρὶν τόνγʼ εἰσιδέειν, πρὶν Ἀχαιίδα γαῖαν ἱκέσθαι</l>
					          <l n="776">Χαλκιόπης υἷας. τοὺς μὲν θεὸς ἤ τις Ἐρινὺς</l>
					          <l n="777">ἄμμι πολυκλαύτους δεῦρʼ ἤγαγε κεῖθεν ἀνίας.</l>
					          <l n="778">φθίσθω ἀεθλεύων, εἴ οἱ κατὰ νειὸν ὀλέσθαι</l>
					          <l n="779">μοῖρα πέλει. πῶς γάρ κεν ἐμοὺς λελάθοιμι τοκῆας</l>
					          <l n="780">φάρμακα μησαμένη; ποῖον δʼ ἐπὶ μῦθον ἐνίψω;</l>
					          <l n="781">τίς δὲ δόλος, τίς μῆτις ἐπίκλοπος ἔσσετʼ ἀρωγῆς;</l>
					          <l n="782">ἦ μιν ἄνευθʼ ἑτάρων προσπτύξομαι οἶον ἰδοῦσα;</l>
					          <l n="783">δύσμορος· οὐ μὲν ἔολπα καταφθιμένοιό περ ἔμπης</l>
					          <l n="784">λωφήσειν ἀχέων· τότε δʼ ἂν κακὸν ἄμμι πέλοιτο,</l>
					          <l n="785">κεῖνος ὅτε ζωῆς ἀπαμείρεται. ἐρρέτω αἰδώς,</l>
					          <l n="786">ἐρρέτω ἀγλαΐη· ὁ δʼ ἐμῇ ἰότητι σαωθεὶς</l>
					          <l n="787">ἀσκηθής, ἵνα οἱ θυμῷ φίλον, ἔνθα νέοιτο.</l>
					          <l n="788">αὐτὰρ ἐγὼν αὐτῆμαρ, ὅτʼ ἐξανύσειεν ἄεθλον,</l>
					          <l n="789">τεθναίην, ἢ λαιμὸν ἀναρτήσασα μελάθρῳ,</l>
					          <l n="790">ἢ καὶ πασσαμένη ῥαιστήρια φάρμακα θυμοῦ.</l>
					          <l n="791">ἀλλὰ καὶ ὧς φθιμένῃ μοι ἐπιλλίξουσιν ὀπίσσω</l>
					          <l n="792">κερτομίας· τηλοῦ δὲ πόλις περὶ πᾶσα βοήσει</l>
					          <l n="793">πότμον ἐμόν· καί κέν με διὰ στόματος φορέουσαι</l>
					          <l n="794">Κολχίδες ἄλλυδις ἄλλαι ἀεικέα μωμήσονται·</l>
					          <l n="795">ἥτις κηδομένη τόσον ἀνέρος ἀλλοδαποῖο</l>
					          <l n="796">κάτθανεν, ἥτις δῶμα καὶ οὓς ᾔσχυνε τοκῆας,</l>
					          <l n="797">μαργοσύνῃ εἴξασα. τί δʼ οὐκ ἐμὸν ἔσσεται αἶσχος;</l>
					          <l n="798">ᾤ μοι ἐμῆς ἄτης. ἦ τʼ ἂν πολὺ κέρδιον εἴη</l>
					          <l n="799">τῇδʼ αὐτῇ ἐν νυκτὶ λιπεῖν βίον ἐν θαλάμοισιν</l>
					          <l n="800">πότμῳ ἀνωίστῳ, κάκʼ ἐλέγχεα πάντα φυγοῦσαν,</l>
					          <l n="801">πρὶν τάδε λωβήεντα καὶ οὐκ ὀνομαστὰ τελέσσαι.’</l>
					          <milestone n="801" unit="card"/>
					          <l rend="displayNumAndIndent">ἦ, καὶ φωριαμὸν μετεκίαθεν, ᾗ ἔνι πολλὰ</l>
					          <l n="802">φάρμακά οἱ, τὰ μὲν ἐσθλά, τὰ δὲ ῥαιστήριʼ, ἔκειτο.</l>
					          <l n="803">ἐνθεμένη δʼ ἐπὶ γούνατʼ ὀδύρετο. δεῦε δὲ κόλπους</l>
					          <l n="805">ἄλληκτον δακρύοισι, τὰ δʼ ἔρρεεν ἀσταγὲς αὔτως,</l>
					          <l n="806">αἴνʼ ὀλοφυρομένης τὸν ἑὸν μόρον. ἵετο δʼ ἥγε</l>
					          <l n="807">φάρμακα λέξασθαι θυμοφθόρα, τόφρα πάσαιτο.</l>
					          <l n="808">ἤδη καὶ δεσμοὺς ἀνελύετο φωριαμοῖο,</l>
					          <l n="809">ἐξελέειν μεμαυῖα, δυσάμμορος. ἀλλά οἱ ἄφνω</l>
					          <l n="810">δεῖμʼ ὀλοὸν στυγεροῖο κατὰ φρένας ἦλθʼ Ἀίδαο.</l>
					          <l n="811">ἔσχετο δʼ ἀμφασίῃ δηρὸν χρόνον, ἀμφὶ δὲ πᾶσαι</l>
					          <l n="812">θυμηδεῖς βιότοιο μεληδόνες ἰνδάλλοντο.</l>
					          <l n="813">μνήσατο μὲν τερπνῶν, ὅσʼ ἐνὶ ζωοῖσι πέλονται,</l>
					          <l n="814">μνήσαθʼ ὁμηλικίης περιγηθέος, οἷά τε κούρη·</l>
					          <l n="815">καί τέ οἱ ἠέλιος γλυκίων γένετʼ εἰσοράασθαι,</l>
					          <l n="816">ἢ πάρος, εἰ ἐτεόν γε νόῳ ἐπεμαίεθʼ ἕκαστα.</l>
					          <l n="817">καὶ τὴν μέν ῥα πάλιν σφετέρων ἀποκάτθετο γούνων,</l>
					          <l n="818">Ἥρης ἐννεσίῃσι μετάτροπος, οὐδʼ ἔτι βουλὰς</l>
					          <l n="819">ἄλλῃ δοιάζεσκεν· ἐέλδετο δʼ αἶψα φανῆναι</l>
					          <l n="820">ἠῶ τελλομένην, ἵνα οἱ θελκτήρια δοίη</l>
					          <l n="821">φάρμακα συνθεσίῃσι, καὶ ἀντήσειεν ἐς ὠπήν.</l>
					          <l n="822">πυκνὰ δʼ ἀνὰ κληῖδας ἑῶυ λύεσκε θυράων,</l>
					          <l n="823">αἴγλην σκεπτομένη· τῇ δʼ ἀσπάσιον βάλε φέγγος</l>
					          <l n="824">Ἠριγενής, κίνυντο δʼ ἀνὰ πτολίεθρον ἕκαστοι.</l>
					          <l n="825" rend="displayNumAndIndent">ἔνθα κασιγνήτους μὲν ἔτʼ αὐτόθι μεῖναι
						ἀνώγει</l>
					          <l n="826">Ἄργος, ἵνα φράζοιντο νόον καὶ μήδεα κούρης·</l>
					          <l n="827">αὐτὸς δʼ αὖτʼ ἐπὶ νῆα κίεν προπάροιθε λιασθείς.</l>
					          <l rend="displayNumAndIndent">ἡ δʼ ἐπεὶ οὖν τὰ πρῶτα φαεινομένην ἴδεν ἠῶ</l>
					          <l n="828">παρθενική, ξανθὰς μὲν ἀνήψατο χερσὶν ἐθείρας,</l>
					          <l n="830">αἵ οἱ ἀτημελίῃ καταειμέναι ἠερέθοντο,</l>
					          <l n="831">αὐσταλέας δʼ ἔψησε παρηίδας· αὐτὰρ ἀλοιφῇ</l>
					          <l n="832">νεκταρέῃ φαιδρύνετʼ ἐπὶ χρόα· δῦνε δὲ πέπλον</l>
					          <l n="833">καλόν, ἐυγνάμπτοισιν ἀρηρέμενον περόνῃσιν·</l>
					          <l n="834">ἀμβροσίῳ δʼ ἐφύπερθε καρήατι βάλλε καλύπτρην</l>
					          <l n="835">ἀργυφέην. αὐτοῦ δὲ δόμοις ἔνι δινεύουσα</l>
					          <l n="836">στεῖβε πέδον λήθῃ ἀχέων, τά οἱ ἐν ποσὶν ἦεν</l>
					          <l n="837">θεσπέσιʼ, ἄλλα τʼ ἔμελλεν ἀεξήσεσθαι ὀπίσσω.</l>
					          <l n="838">κέκλετο δʼ ἀμφιπόλοις, αἵ οἱ δυοκαίδεκα πᾶσαι</l>
					          <l n="839">ἐν προδόμῳ θαλάμοιο θυώδεος ηὐλίζοντο</l>
					          <l n="840">ἥλικες, οὔπω λέκτρα σὺν ἀνδράσι πορσύνουσαι,</l>
					          <l n="841">ἐσσυμένως οὐρῆας ὑποζεύξασθαι ἀπήνῃ,</l>
					          <l n="842">οἵ κέ μιν εἰς Ἑκάτης περικαλλέα νηὸν ἄγοιεν.</l>
					          <l n="843">ἔνθʼ αὖτʼ ἀμφίπολοι μὲν ἐφοπλίζεσκον ἀπήνην·</l>
					          <l n="844">ἡ δὲ τέως γλαφυρῆς ἐξείλετο φωριαμοῖο</l>
					          <l n="845">φάρμακον, ὅ ῥά τέ φασι Προμήθειον καλέεσθαι.</l>
					          <l n="846">τῷ εἴ κʼ ἐννυχίοισιν ἀρεσσάμενος θυέεσσιν</l>
					          <l n="847">κούρην μουνογένειαν ἑὸν δέμας ἰκμαίνοιτο,</l>
					          <l n="848">ἦ τʼ ἂν ὅγʼ οὔτε ῥηκτὸς ἔοι χαλκοῖο τυπῇσιν,</l>
					          <l n="849">οὔτε κεν αἰθομένῳ πυρὶ εἰκάθοι· ἀλλὰ καὶ ἀλκῇ</l>
					          <l n="850">λωίτερος κεῖνʼ ἦμαρ ὁμῶς κάρτει τε πέλοιτο.</l>
					          <l n="851">πρωτοφυὲς τόγʼ ἀνέσχε καταστάξαντος ἔραζε</l>
					          <l n="852">αἰετοῦ ὠμηστέω κνημοῖς ἔνι Καυκασίοισιν</l>
					          <l n="853">αἱματόεντʼ ἰχῶρα Προμηθῆος μογεροῖο.</l>
					          <l n="854">τοῦ δʼ ἤτοι ἄνθος μὲν ὅσον πήχυιον ὕπερθεν</l>
					          <l n="855">χροιῇ Κωρυκίῳ ἴκελον κρόκῳ ἐξεφαάνθη,</l>
					          <l n="856">καυλοῖσιν διδύμοισιν ἐπήορον· ἡ δʼ ἐνὶ γαίῃ</l>
					          <l n="857">σαρκὶ νεοτμήτῳ ἐναλιγκίη ἔπλετο ῥίζα.</l>
					          <l n="858">τῆς οἵην τʼ ἐν ὄρεσσι κελαινὴν ἰκμάδα φηγοῦ</l>
					          <l n="859">Κασπίῃ ἐν κόχλῳ ἀμήσατο φαρμάσσεσθαι,</l>
					          <l n="860">ἑπτὰ μὲν ἀενάοισι λοεσσαμένη ὑδάτεσσιν,</l>
					          <l n="861">ἑπτάκι δὲ Βριμὼ κουροτρόφον ἀγκαλέσασα,</l>
					          <l n="862">Βριμὼ νυκτιπόλον, χθονίην, ἐνέροισιν ἄνασσαν,</l>
					          <l n="863">λυγαίῃ ἐνὶ νυκτί, σὺν ὀρφναίοις φαρέεσσιν.</l>
					          <l n="864">μυκηθμῷ δʼ ὑπένερθεν ἐρεμνὴ σείετο γαῖα,</l>
					          <l n="865">ῥίζης τεμνομένης Τιτηνίδος· ἔστενε δʼ αὐτὸς</l>
					          <l n="866">Ἰαπετοῖο πάις ὀδύνῃ πέρι θυμὸν ἀλύων.</l>
					          <l n="867">τό ῥʼ ἥγʼ ἐξανελοῦσα θυώδεϊ κάτθετο μίτρῃ,</l>
					          <l n="868">ἥ τέ οἱ ἀμβροσίοισι περὶ στήθεσσιν ἔερτο.</l>
					          <l n="869">ἐκ δὲ θύραζε κιοῦσα θοῆς ἐπεβήσατʼ ἀπήνης·</l>
					          <l n="870">σὺν δέ οἱ ἀμφίπολοι δοιαὶ ἑκάτερθεν ἔβησαν.</l>
					          <l n="871">αὐτὴ δʼ ἡνίʼ ἔδεκτο καὶ εὐποίητον ἱμάσθλην</l>
					          <l n="872">δεξιτερῇ, ἔλαεν δὲ διʼ ἄστεος· αἱ δὲ δὴ ἄλλαι</l>
					          <l n="873">ἀμφίπολοι, πείρινθος ἐφαπτόμεναι μετόπισθεν,</l>
					          <l n="874">τρώχων εὐρεῖαν κατʼ ἀμαξιτόν· ἂν δὲ χιτῶνας</l>
					          <l n="875">λεπταλέους λευκῆς ἐπιγουνίδος ἄχρις ἄειρον.</l>
					          <l n="876">οἵη δὲ λιαροῖσιν ἐφʼ ὕδασι Παρθενίοιο,</l>
					          <l n="877">ἠὲ καὶ Ἀμνισοῖο λοεσσαμένη ποταμοῖο</l>
					          <l n="878">χρυσείοις Λητωὶς ἐφʼ ἅρμασιν ἑστηυῖα</l>
					          <l n="879">ὠκείαις κεμάδεσσι διεξελάσῃσι κολώνας,</l>
					          <l n="880">τηλόθεν ἀντιόωσα πολυκνίσου ἑκατόμβης·</l>
					          <l n="881">τῇ δʼ ἅμα νύμφαι ἕπονται ἀμορβάδες, αἱ μὲν ἐπʼ αὐτῆς</l>
					          <l n="882">ἀγρόμεναι πηγῆς Ἀμνισίδος, ἂν δὲ δὴ ἄλλαι</l>
					          <l n="883">ἄλσεα καὶ σκοπιὰς πολυπίδακας· ἀμφὶ δὲ θῆρες</l>
					          <l n="884">κνυζηθμῷ σαίνουσιν ὑποτρομέοντες ἰοῦσαν·</l>
					          <l n="885">ὧς αἵγʼ ἐσσεύοντο διʼ ἄστεος· ἀμφὶ δὲ λαοὶ</l>
					          <l n="886">εἶκον, ἀλευάμενοι βασιληίδος ὄμματα κούρης.</l>
					          <l n="887">αὐτὰρ ἐπεὶ πόλιος μὲν ἐυδμήτους λίπʼ ἀγυιάς,</l>
					          <l n="888">νηὸν δʼ εἰσαφίκανε διὲκ πεδίων ἐλάουσα,</l>
					          <l n="889">δὴ τότʼ ἐυτροχάλοιο κατʼ αὐτόθι βήσατʼ ἀπήνης</l>
					          <l n="890">ἱεμένη, καὶ τοῖα μετὰ δμωῇσιν ἔειπεν·</l>
					          <milestone n="890" unit="card"/>
					          <l rend="displayNumAndIndent">‘ὦ φίλαι, ἦ μέγα δή τι παρήλιτον, οὐδʼ ἐνόησα</l>
					          <l n="891">μὴ ἴμεν ἀλλοδαποῖσι μετʼ ἀνδράσιν, οἵ τʼ ἐπὶ γαῖαν</l>
					          <l n="892">ἡμετέρην στρωφῶσιν. ἀμηχανίῃ βεβόληται</l>
					          <l n="893">πᾶσα πόλις· τὸ καὶ οὔτις ἀνήλυθε δεῦρο γυναικῶν</l>
					          <l n="895">τάων, αἳ τὸ πάροιθεν ἐπημάτιαι ἀγέρονται.</l>
					          <l n="896">ἀλλʼ ἐπεὶ οὖν ἱκόμεσθα, καὶ οὔ νύ τις ἄλλος ἔπεισιν,</l>
					          <l n="897">εἰ δʼ ἄγε μολπῇ θυμὸν ἀφειδείως κορέσωμεν</l>
					          <l n="898">μειλιχίῃ, τὰ δὲ καλὰ τερείνης ἄνθεα ποίης</l>
					          <l n="899">λεξάμεναι τότʼ ἔπειτʼ αὐτὴν ἀπονισσόμεθʼ ὥρην.</l>
					          <l n="900">καὶ δέ κε σὺν πολέεσσιν ὀνείασιν οἴκαδʼ ἵκοισθε</l>
					          <l n="901">ἤματι τῷ, εἴ μοι συναρέσσετε τήνδε μενοινήν.</l>
					          <l n="902">Ἄργος γάρ μʼ ἐπέεσσι παρατρέπει, ὧς δὲ καὶ αὐτὴ</l>
					          <l n="903">Χαλκιόπη· τὰ δὲ σῖγα νόῳ ἔχετʼ εἰσαΐουσαι</l>
					          <l n="904">ἐξ ἐμέθεν, μὴ πατρὸς ἐς οὔατα μῦθος ἵκηται.</l>
					          <l n="905">τὸν ξεῖνόν με κέλονται, ὅτις περὶ βουσὶν ὑπέστη,</l>
					          <l n="906">δῶρʼ ἀποδεξαμένην ὀλοῶν ῥύσασθαι ἀέθλων.</l>
					          <l n="907">αὐτὰρ ἐγὼ τὸν μῦθον ἐπῄνεον, ἠδὲ καὶ αὐτὸν</l>
					          <l n="908">κέκλομαι εἰς ὠπὴν ἑτάρων ἄπο μοῦνον ἱκέσθαι,</l>
					          <l n="909">ὄφρα τὰ μὲν δασόμεσθα μετὰ σφίσιν, εἴ κεν ὀπάσσῃ</l>
					          <l n="910">δῶρα φέρων, τῷ δʼ αὖτε κακώτερον ἄλλο πόρωμεν</l>
					          <l n="911">φάρμακον. ἀλλʼ ἀπονόσφι πέλεσθέ μοι, εὖτʼ ἂν ἵκηται.’</l>
					          <l rend="displayNumAndIndent">ὧς ηὔδα· πάσῃσι δʼ ἐπίκλοπος ἥνδανε μῆτις.</l>
					          <l n="912">αὐτίκα δʼ Αἰσονίδην ἑτάρων ἄπο μοῦνον ἐρύσσας</l>
					          <l n="913">Ἄργος, ὅτʼ ἤδη τήνδε κασιγνήτων ἐσάκουσεν</l>
					          <l n="915">ἠερίην Ἑκάτης ἱερὸν μετὰ νηὸν ἰοῦσαν,</l>
					          <l n="916">ἦγε διὲκ πεδίου· ἅμα δέ σφισιν εἵπετο Μόψος</l>
					          <l n="917">Ἀμπυκίδης, ἐσθλὸς μὲν ἐπιπροφανέντας ἐνισπεῖν</l>
					          <l n="918">οἰωνούς, ἐσθλὸς δὲ σὺν εὖ φράσσασθαι ἰοῦσιν.</l>
					          <l rend="displayNumAndIndent">ἔνθʼ οὔπω τις τοῖος ἐπὶ προτέρων γένετʼ
						ἀνδρῶν,</l>
					          <l n="920">οὔθʼ ὅσοι ἐξ αὐτοῖο Διὸς γένος, οὔθʼ ὅσοι ἄλλων</l>
					          <l n="921">ἀθανάτων ἥρωες ἀφʼ αἵματος ἐβλάστησαν,</l>
					          <l n="922">οἷον Ἰήσονα θῆκε Διὸς δάμαρ ἤματι κείνῳ</l>
					          <l n="923">ἠμὲν ἐσάντα ἰδεῖν, ἠδὲ προτιμυθήσασθαι.</l>
					          <l n="924">τὸν καὶ παπταίνοντες ἐθάμβεον αὐτοὶ ἑταῖροι</l>
					          <l n="925">λαμπόμενον χαρίτεσσιν· ἐγήθησεν δὲ κελεύθῳ</l>
					          <l n="926">Ἀμπυκίδης, ἤδη που ὀισσάμενος τὰ ἕκαστα.</l>
					          <l rend="displayNumAndIndent">ἔστι δέ τις πεδίοιο κατὰ στίβον ἐγγύθι νηοῦ</l>
					          <l n="927">αἴγειρος φύλλοισιν ἀπειρεσίοις κομόωσα,</l>
					          <l n="928">τῇ θαμὰ δὴ λακέρυζαι ἐπηυλίζοντο κορῶναι.</l>
					          <l n="930">τάων τις μεσσηγὺς ἀνὰ πτερὰ κινήσασα</l>
					          <l n="931">ὑψοῦ ἐπʼ ἀκρεμόνων Ἥρης ἠνίπαπε βουλάς·</l>
					          <l rend="displayNumAndIndent">‘Ἀκλειὴς ὅδε μάντις, ὃς οὐδʼ ὅσα παῖδες ἴσασιν</l>
					          <l n="932">οἶδε νόῳ φράσσασθαι, ὁθούνεκεν οὔτε τι λαρὸν</l>
					          <l n="933">οὔτʼ ἐρατὸν κούρη κεν ἔπος προτιμυθήσαιτο</l>
					          <l n="935">ἠιθέῳ, εὖτʼ ἄν σφιν ἐπήλυδες ἄλλοι ἕπωνται.</l>
					          <l n="936">ἔρροις, ὦ κακόμαντι, κακοφραδές· οὔτε σε Κύπρις,</l>
					          <l n="937">οὔτʼ ἀγανοὶ φιλέοντες ἐπιπνείουσιν Ἔρωτες.’</l>
					          <l rend="displayNumAndIndent">Ἴσκεν ἀτεμβομένη· μείδησε δὲ Μόψος ἀκούσας</l>
					          <l n="938">ὀμφὴν οἰωνοῖο θεήλατον, ὧδέ τʼ ἔειπεν·</l>
					          <l n="940">‘τύνη μὲν νηόνδε θεᾶς ἴθι, τῷ ἔνι κούρην</l>
					          <l n="941">δήεις, Αἰσονίδη· μάλα δʼ ἠπίῃ ἀντιβολήσεις</l>
					          <l n="942">Κύπριδος ἐννεσίῃς, ἥ τοι συνέριθος ἀέθλων</l>
					          <l n="943">ἔσσεται, ὡς δὴ καὶ πρὶν Ἀγηνορίδης φάτο Φινεύς.</l>
					          <l n="944">νῶι δʼ, ἐγὼν Ἄργος τε, δεδεγμένοι, εὖτʼ ἂν ἵκηαι,</l>
					          <l n="945">τῷδʼ αὐτῷ ἐνὶ χώρῳ ἀπεσσόμεθʼ· οἰόθι δʼ αὐτὸς</l>
					          <l n="946">λίσσεό μιν πυκινοῖσι παρατροπέων ἐπέεσσιν.’</l>
					          <milestone n="946" unit="card"/>
					          <l rend="displayNumAndIndent">ἦ ῥα περιφραδέως, ἐπὶ δὲ σχεδὸν ᾔνεον ἄμφω.</l>
					          <l n="947">οὐδʼ ἄρα Μηδείης θυμὸς τράπετʼ ἄλλα νοῆσαι,</l>
					          <l n="948">μελπομένης περ ὅμως· πᾶσαι δέ οἱ, ἥντινʼ ἀθύροι</l>
					          <l n="950">μολπήν, οὐκ ἐπὶ δηρὸν ἐφήνδανεν ἑψιάασθαι.</l>
					          <l n="951">ἀλλὰ μεταλλήγεσκεν ἀμήχανος, οὐδέ ποτʼ ὄσσε</l>
					          <l n="952">ἀμφιπόλων μεθʼ ὅμιλον ἔχʼ ἀτρέμας· ἐς δὲ κελεύθους</l>
					          <l n="953">τηλόσε παπταίνεσκε, παρακλίνουσα παρειάς.</l>
					          <l n="954">ἦ θαμὰ δὴ στηθέων ἐάγη κέαρ, ὁππότε δοῦπον</l>
					          <l n="955">ἢ ποδὸς ἢ ἀνέμοιο παραθρέξαντα δοάσσαι.</l>
					          <l n="956">αὐτὰρ ὅγʼ οὐ μετὰ δηρὸν ἐελδομένῃ ἐφαάνθη</l>
					          <l n="957">ὑψόσʼ ἀναθρώσκων ἅ τε Σείριος Ὠκεανοῖο,</l>
					          <l n="958">ὃς δή τοι καλὸς μὲν ἀρίζηλός τʼ ἐσιδέσθαι</l>
					          <l n="959">ἀντέλλει, μήλοισι δʼ ἐν ἄσπετον ἧκεν ὀιζύν·</l>
					          <l n="960">ὧς ἄρα τῇ καλὸς μὲν ἐπήλυθεν εἰσοράασθαι</l>
					          <l n="961">Αἰσονίδης, κάματον δὲ δυσίμερον ὦρσε φαανθείς.</l>
					          <l n="962">ἐκ δʼ ἄρα οἱ κραδίη στηθέων πέσεν, ὄμματα δʼ αὔτως</l>
					          <l n="963">ἤχλυσαν· θερμὸν δὲ παρηίδας εἷλεν ἔρευθος.</l>
					          <l n="964">γούνατα δʼ οὔτʼ ὀπίσω οὔτε προπάροιθεν ἀεῖραι</l>
					          <l n="965">ἔσθενεν, ἀλλʼ ὑπένερθε πάγη πόδας. αἱ δʼ ἄρα τείως</l>
					          <l n="966">ἀμφίπολοι μάλα πᾶσαι ἀπὸ σφείων ἐλίασθεν.</l>
					          <l n="967">τὼ δʼ ἄνεῳ καὶ ἄναυδοι ἐφέστασαν ἀλλήλοισιν,</l>
					          <l n="968">ἢ δρυσίν, ἢ μακρῇσιν ἐειδόμενοι ἐλάτῃσιν,</l>
					          <l n="969">αἵ τε παρᾶσσον ἕκηλοι ἐν οὔρεσιν ἐρρίζωνται,</l>
					          <l n="970">νηνεμίῃ· μετὰ δʼ αὖτις ὑπὸ ῥιπῆς ἀνέμοιο</l>
					          <l n="971">κινύμεναι ὁμάδησαν ἀπείριτον· ὧς ἄρα τώγε</l>
					          <l n="972">μέλλον ἅλις φθέγξασθαι ὑπὸ πνοιῇσιν Ἔρωτος.</l>
					          <l n="973">γνῶ δέ μιν Αἰσονίδης ἄτῃ ἐνιπεπτηυῖαν</l>
					          <l n="974">θευμορίῃ, καὶ τοῖον ὑποσσαίνων φάτο μῦθον·</l>
					          <l n="975" rend="displayNumAndIndent">‘τίπτε με, παρθενική, τόσον ἅζεαι, οἶον
						ἐόντα;</l>
					          <l n="976">οὔ τοι ἐγών, οἷοί τε δυσαυχέες ἄλλοι ἔασιν</l>
					          <l n="977">ἀνέρες, οὐδʼ ὅτε περ πάτρῃ ἔνι ναιετάασκον,</l>
					          <l n="978">ἦα πάρος. τῶ μή με λίην ὑπεραίδεο, κούρη,</l>
					          <l n="979">ἤ τι παρεξερέεσθαι, ὅ τοι φίλον, ἠέ τι φάσθαι.</l>
					          <l n="980">ἀλλʼ ἐπεὶ ἀλλήλοισιν ἱκάνομεν εὐμενέοντες,</l>
					          <l n="981">χώρῳ ἐν ἠγαθέῳ, ἵνα τʼ οὐ θέμις ἔστʼ ἀλιτέσθαι,</l>
					          <l n="982">ἀμφαδίην ἀγόρευε καὶ εἴρεο· μηδέ με τερπνοῖς</l>
					          <l n="983">φηλώσῃς ἐπέεσσιν, ἐπεὶ τὸ πρῶτον ὑπέστης</l>
					          <l n="984">αὐτοκασιγνήτῃ μενοεικέα φάρμακα δώσειν.</l>
					          <l n="985">πρός σʼ αὐτῆς Ἑκάτης μειλίσσομαι ἠδὲ τοκήων</l>
					          <l n="986">καὶ Διός, ὃς ξείνοις ἱκέτῃσί τε χεῖρʼ ὑπερίσχει·</l>
					          <l n="987">ἀμφότερον δʼ, ἱκέτης ξεῖνός τέ τοι ἐνθάδʼ ἱκάνω,</l>
					          <l n="988">χρειοῖ ἀναγκαίῃ γουνούμενος. οὐ γὰρ ἄνευθεν</l>
					          <l n="989">ὑμείων στονόεντος ὑπέρτερος ἔσσομʼ ἀέθλου.</l>
					          <l n="990">σοὶ δʼ ἂν ἐγὼ τίσαιμι χάριν μετόπισθεν ἀρωγῆς,</l>
					          <l n="991">ἣ θέμις, ὡς ἐπέοικε διάνδιχα ναιετάοντας,</l>
					          <l n="992">οὔνομα καὶ καλὸν τεύχων κλέος· ὧς δὲ καὶ ὧλλοι</l>
					          <l n="993">ἥρωες κλῄσουσιν ἐς Ἑλλάδα νοστήσαντες</l>
					          <l n="994">ἡρώων τʼ ἄλοχοι καὶ μητέρες, αἵ νύ που ἤδη</l>
					          <l n="995">ἡμέας ἠιόνεσσιν ἐφεζόμεναι γοάουσιν·</l>
					          <l n="996">τάων ἀργαλέας κεν ἀποσκεδάσειας ἀνίας.</l>
					          <l n="997">δή ποτε καὶ Θησῆα κακῶν ὑπελύσατʼ ἀέθλων</l>
					          <l n="998">παρθενικὴ Μινωὶς ἐυφρονέουσʼ Ἀριάδνη,</l>
					          <l n="999">ἥν ῥά τε Πασιφάη κούρη τέκεν Ἠελίοιο.</l>
					          <l n="1000">ἀλλʼ ἡ μὲν καὶ νηός, ἐπεὶ χόλον εὔνασε Μίνως,</l>
					          <l n="1001">σὺν τῷ ἐφεζομένη πάτρην λίπε· τὴν δὲ καὶ αὐτοὶ</l>
					          <l n="1002">ἀθάνατοι φίλαντο, μέσῳ δέ οἱ αἰθέρι τέκμαρ</l>
					          <l n="1003">ἀστερόεις στέφανος, τόν τε κλείουσʼ Ἀριάδνης,</l>
					          <l n="1004">πάννυχος οὐρανίοισιν ἑλίσσεται εἰδώλοισιν.</l>
					          <l n="1005">ὧς καὶ σοὶ θεόθεν χάρις ἔσσεται, εἴ κε σαώσῃς</l>
					          <l n="1006">τόσσον ἀριστήων ἀνδρῶν στόλον. ἦ γὰρ ἔοικας</l>
					          <l n="1007">ἐκ μορφῆς ἀγανῇσιν ἐπητείῃσι κεκάσθαι.’</l>
					          <milestone n="1007" unit="card"/>
					          <l rend="displayNumAndIndent">ὧς φάτο κυδαίνων· ἡ δʼ ἐγκλιδὸν ὄσσε βαλοῦσα</l>
					          <l n="1008">νεκτάρεον μείδησʼ ἐχύθη δέ οἱ ἔνδοθι θυμὸς</l>
					          <l n="1010">αἴνῳ ἀειρομένης, καὶ ἀνέδρακεν ὄμμασιν ἄντην·</l>
					          <l n="1011">οὐδʼ ἔχεν ὅττι πάροιθεν ἔπος προτιμυθήσαιτο,</l>
					          <l n="1012">ἀλλʼ ἄμυδις μενέαινεν ἀολλέα πάντʼ ἀγορεῦσαι.</l>
					          <l n="1013">προπρὸ δʼ ἀφειδήσασα θυώδεος ἔξελε μίτρης</l>
					          <l n="1014">φάρμακον· αὐτὰρ ὅγʼ αἶψα χεροῖν ὑπέδεκτο γεγηθώς.</l>
					          <l n="1015">καί νύ κέ οἱ καὶ πᾶσαν ἀπὸ στηθέων ἀρύσασα</l>
					          <l n="1016">ψυχὴν ἐγγυάλιξεν ἀγαιομένη χατέοντι·</l>
					          <l n="1017">τοῖος ἀπὸ ξανθοῖο καρήατος Αἰσονίδαο</l>
					          <l n="1018">στράπτεν Ἔρως ἡδεῖαν ἀπὸ φλόγα· τῆς δʼ ἀμαρυγὰς</l>
					          <l n="1019">ὀφθαλμῶν ἥρπαζεν· ἰαίνετο δὲ φρένας εἴσω</l>
					          <l n="1020">τηκομένη, οἷόν τε περὶ ῥοδέῃσιν ἐέρση</l>
					          <l n="1021">τήκεται ἠῴοισιν ἰαινομένη φαέεσσιν.</l>
					          <l n="1022">ἄμφω δʼ ἄλλοτε μέν τε κατʼ οὔδεος ὄμματʼ ἔρειδον</l>
					          <l n="1023">αἰδόμενοι, ὁτὲ δʼ αὖτις ἐπὶ σφίσι βάλλον ὀπωπάς,</l>
					          <l n="1024">ἱμερόεν φαιδρῇσιν ὑπʼ ὀφρύσι μειδιόωντες.</l>
					          <l n="1025">ὀψὲ δὲ δὴ τοίοισι μόλις προσπτύξατο κούρη·</l>
					          <l rend="displayNumAndIndent">‘φράζεο νῦν, ὥς κέν τοι ἐγὼ μητίσομʼ ἀρωγήν.</l>
					          <l n="1026">εὖτʼ ἂν δὴ μετιόντι πατὴρ ἐμὸς ἐγγυαλίξῃ</l>
					          <l n="1027">ἐξ ὄφιος γενύων ὀλοοὺς σπείρασθαι ὀδόντας,</l>
					          <l n="1028">δὴ τότε μέσσην νύκτα διαμμοιρηδὰ φυλάξας,</l>
					          <l n="1030">ἀκαμάτοιο ῥοῇσι λοεσσάμενος ποταμοῖο,</l>
					          <l n="1031">οἶος ἄνευθʼ ἄλλων ἐνὶ φάρεσι κυανέοισιν</l>
					          <l n="1032">βόθρον ὀρύξασθαι περιηγέα· τῷ δʼ ἔνι θῆλυν</l>
					          <l n="1033">ἀρνειὸν σφάζειν, καὶ ἀδαίετον ὠμοθετῆσαι,</l>
					          <l n="1034">αὐτῷ πυρκαϊὴν εὖ νηήσας ἐπὶ βόθρῳ.</l>
					          <l n="1035">μουνογενῆ δʼ Ἑκάτην Περσηίδα μειλίσσοιο,</l>
					          <l n="1036">λείβων ἐκ δέπαος σιμβλήια ἔργα μελισσέων.</l>
					          <l n="1037">ἔνθα δʼ ἐπεί κε θεὰν μεμνημένος ἱλάσσηαι,</l>
					          <l n="1038">ἂψ ἀπὸ πυρκαϊῆς ἀναχάζεο· μηδέ σε δοῦπος</l>
					          <l n="1039">ἠὲ ποδῶν ὄρσῃσι μεταστρεφθῆναι ὀπίσσω,</l>
					          <l n="1040">ἠὲ κυνῶν ὑλακή, μή πως τὰ ἕκαστα κολούσας</l>
					          <l n="1041">οὐδʼ αὐτὸς κατὰ κόσμον ἑοῖς ἑτάροισι πελάσσῃς.</l>
					          <l n="1042">ἦρι δὲ μυδήνας τόδε φάρμακον, ἠύτʼ ἀλοιφῇ</l>
					          <l n="1043">γυμνωθεὶς φαίδρυνε τεὸν δέμας· ἐν δέ οἱ ἀλκὴ</l>
					          <l n="1044">ἔσσετʼ ἀπειρεσίη μέγα τε σθένος, οὐδέ κε φαίης</l>
					          <l n="1045">ἀνδράσιν, ἀλλὰ θεοῖσιν ἰσαζέμεν ἀθανάτοισιν.</l>
					          <l n="1046">πρὸς δὲ καὶ αὐτῷ δουρὶ σάκος πεπαλαγμένον ἔστω</l>
					          <l n="1047">καὶ ξίφος. ἔνθʼ οὐκ ἄν σε διατμήξειαν ἀκωκαὶ</l>
					          <l n="1048">γηγενέων ἀνδρῶν, οὐδʼ ἄσχετος ἀίσσουσα</l>
					          <l n="1049">φλὸξ ὀλοῶν ταύρων. τοῖός γε μὲν οὐκ ἐπὶ δηρὸν</l>
					          <l n="1050">ἔσσεαι, ἀλλʼ αὐτῆμαρ· ὅμως σύγε μή ποτʼ ἀέθλου</l>
					          <l n="1051">χάζεο. καὶ δέ τοι ἄλλο παρὲξ ὑποθήσομʼ ὄνειαρ.</l>
					          <l n="1052">αὐτίκʼ ἐπὴν κρατεροὺς ζεύξῃς βόας, ὦκα δὲ πᾶσαν</l>
					          <l n="1053">χερσὶ καὶ ἠνορέῃ στυφελὴν διὰ νειὸν ἀρόσσῃς,</l>
					          <l n="1054">οἱ δʼ ἤδη κατὰ ὦλκας ἀνασταχύωσι Γίγαντες</l>
					          <l n="1055">σπειρομένων ὄφιος δνοφερὴν ἐπὶ βῶλον ὀδόντων,</l>
					          <l n="1056">αἴ κεν ὀρινομένους πολέας νειοῖο δοκεύσῃς,</l>
					          <l n="1057">λάθρῃ λᾶαν ἄφες στιβαρώτερον· οἱ δʼ ἂν ἐπʼ αὐτῷ,</l>
					          <l n="1058">καρχαλέοι κύνες ὥστε περὶ βρώμης, ὀλέκοιεν</l>
					          <l n="1059">ἀλλήλους· καὶ δʼ αὐτὸς ἐπείγεο δηιοτῆτος</l>
					          <l n="1060">ἰθῦσαι. τὸ δὲ κῶας ἐς Ἑλλάδα τοῖό γʼ ἕκητι</l>
					          <l n="1061">οἴσεαι ἐξ Αἴης τηλοῦ ποθί· νίσσεο δʼ ἔμπης,</l>
					          <l n="1062">ᾗ φίλον, ἤ τοι ἕαδεν ἀφορμηθέντι νέεσθαι.’</l>
					          <milestone n="1062" unit="card"/>
					          <l rend="displayNumAndIndent">ὧς ἄρʼ ἔφη, καὶ σῖγα ποδῶν πάρος ὄσσε βαλοῦσα</l>
					          <l n="1063">θεσπέσιον λιαροῖσι παρηίδα δάκρυσι δεῦεν</l>
					          <l n="1065">μυρομένη, ὅ τʼ ἔμελλεν ἀπόπροθι πολλὸν ἑοῖο</l>
					          <l n="1066">πόντον ἐπιπλάγξεσθαι· ἀνιηρῷ δέ μιν ἄντην</l>
					          <l n="1067">ἐξαῦτις μύθῳ προσεφώνεεν, εἷλέ τε χειρὸς</l>
					          <l n="1068">δεξιτερῆς· δὴ γάρ οἱ ἀπʼ ὀφθαλμοὺς λίπεν αἰδώς·</l>
					          <l rend="displayNumAndIndent">‘μνώεο δʼ, ἢν ἄρα δή ποθʼ ὑπότροπος οἴκαδʼ
						ἵκηαι,</l>
					          <l n="1070">οὔνομα Μηδείης· ὧς δʼ αὖτʼ ἐγὼ ἀμφὶς ἐόντος</l>
					          <l n="1071">μνήσομαι. εἰπὲ δέ μοι πρόφρων τόδε, πῇ τοι ἔασιν</l>
					          <l n="1072">δώματα, πῇ νῦν ἔνθεν ὑπεὶρ ἅλα νηὶ περήσεις·</l>
					          <l n="1073">ἤ νύ που ἀφνειοῦ σχεδὸν ἵξεαι Ὀρχομενοῖο,</l>
					          <l n="1074">ἦε καὶ Αἰαίης νήσου πέλας; εἰπὲ δὲ κούρην,</l>
					          <l n="1075">ἥντινα τήνδʼ ὀνόμηνας ἀριγνώτην γεγαυῖαν</l>
					          <l n="1076">Πασιφάης, ἣ πατρὸς ὁμόγνιός ἐστιν ἐμεῖο.’</l>
					          <l rend="displayNumAndIndent">ὧς φάτο· τὸν δὲ καὶ αὐτὸν ὑπήιε δάκρυσι κούρης</l>
					          <l n="1077">οὖλος Ἔρως, τοῖον δὲ παραβλήδην ἔπος ηὔδα·</l>
					          <l n="1078">‘καὶ λίην οὐ νύκτας ὀίομαι, οὐδέ ποτʼ ἦμαρ</l>
					          <l n="1080">σεῦ ἐπιλήσεσθαι, προφυγὼν μόρον, εἰ ἐτεόν γε</l>
					          <l n="1081">φεύξομαι ἀσκηθὴς ἐς Ἀχαιίδα, μηδέ τινʼ ἄλλον</l>
					          <l n="1082">Αἰήτης προβάλῃσι κακώτερον ἄμμιν ἄεθλον.</l>
					          <l n="1083">εἰ δέ τοι ἡμετέρην ἐξίδμεναι εὔαδε πάτρην,</l>
					          <l n="1084">ἐξερέω· μάλα γάρ με καὶ αὐτὸν θυμὸς ἀνώγει.</l>
					          <l n="1085">ἔστι τις αἰπεινοῖσι περίδρομος οὔρεσι γαῖα,</l>
					          <l n="1086">πάμπαν ἐύρρηνός τε καὶ εὔβοτος, ἔνθα Προμηθεὺς</l>
					          <l n="1087">Ἰαπετιονίδης ἀγαθὸν τέκε Δευκαλίωνα,</l>
					          <l n="1088">ὃς πρῶτος ποίησε πόλεις καὶ ἐδείματο νηοὺς</l>
					          <l n="1089">ἀθανάτοις, πρῶτος δὲ καὶ ἀνθρώπων βασίλευσεν.</l>
					          <l n="1090">Αἱμονίην δὴ τήνγε περικτίονες καλέουσιν.</l>
					          <l n="1091">ἐν δʼ αὐτῇ Ἰαωλκός, ἐμὴ πόλις, ἐν δὲ καὶ ἄλλαι</l>
					          <l n="1092">πολλαὶ ναιετάουσιν, ἵνʼ οὐδέ περ οὔνομʼ ἀκοῦσαι</l>
					          <l n="1093">Αἰαίης νήσου· Μινύην γε μὲν ὁρμηθέντα,</l>
					          <l n="1094">Αἰολίδην Μινύην ἔνθεν φάτις Ὀρχομενοῖο</l>
					          <l n="1095">δή ποτε Καδμείοισιν ὁμούριον ἄστυ πολίσσαι.</l>
					          <l n="1096">ἀλλὰ τίη τάδε τοι μεταμώνια πάντʼ ἀγορεύω,</l>
					          <l n="1097">ἡμετέρους τε δόμους τηλεκλείτην τʼ Ἀριάδνην,</l>
					          <l n="1098">κούρην Μίνωος, τόπερ ἀγλαὸν οὔνομα κείνην</l>
					          <l n="1099">παρθενικὴν καλέεσκον ἐπήρατον, ἥν μʼ ἐρεείνεις;</l>
					          <l n="1100">αἴθε γάρ, ὡς Θησῆι τότε ξυναρέσσατο Μίνως</l>
					          <l n="1101">ἀμφʼ αὐτῆς, ὧς ἄμμι πατὴρ τεὸς ἄρθμιος εἴη.’</l>
					          <l rend="displayNumAndIndent">ὧς φάτο, μειλιχίοισι καταψήχων ὀάροισιν.</l>
					          <l n="1102">τῆς δʼ ἀλεγεινόταται κραδίην ἐρέθεσκον ἀνῖαι,</l>
					          <l n="1103">καί μιν ἀκηχεμένη ἀδινῷ προσπτύξατο μύθῳ·</l>
					          <l n="1105" rend="displayNumAndIndent">‘Ἑλλάδι που τάδε καλά, συνημοσύνας
						ἀλεγύνειν.</l>
					          <l n="1106">Αἰήτης δʼ οὐ τοῖος ἐν ἀνδράσιν, οἷον ἔειπας</l>
					          <l n="1107">Μίνω Πασιφάης πόσιν ἔμμεναι· οὐδʼ Ἀριάδνῃ</l>
					          <l n="1108">ἰσοῦμαι· τῶ μήτι φιλοξενίην ἀγόρευε.</l>
					          <l n="1109">ἀλλʼ οἶον τύνη μὲν ἐμεῦ, ὅτʼ Ἰωλκὸν ἵκηαι,</l>
					          <l n="1110">μνώεο· σεῖο δʼ ἐγὼ καὶ ἐμῶν ἀέκητι τοκήων</l>
					          <l n="1111">μνήσομαι. ἔλθοι δʼ ἧμιν ἀπόπροθεν ἠέ τις ὄσσα,</l>
					          <l n="1112">ἠέ τις ἄγγελος ὄρνις, ὅτʼ ἐκλελάθοιο ἐμεῖο·</l>
					          <l n="1113">ἢ αὐτήν με ταχεῖαι ὑπὲρ πόντοιο φέροιεν</l>
					          <l n="1114">ἐνθένδʼ εἰς Ἰαωλκὸν ἀναρπάξασαι ἄελλαι,</l>
					          <l n="1115">ὄφρα σʼ, ἐν ὀφθαλμοῖσιν ἐλεγχείας προφέρουσα,</l>
					          <l n="1116">μνήσω ἐμῇ ἰότητι πεφυγμένον. αἴθε γὰρ εἴην</l>
					          <l n="1117">ἀπροφάτως τότε σοῖσιν ἐφέστιος ἐν μεγάροισιν.’</l>
					          <milestone n="1117" unit="card"/>
					          <l rend="displayNumAndIndent">ὧς ἄρʼ ἔφη, ἐλεεινὰ καταπροχέουσα παρειῶν</l>
					          <l n="1118">δάκρυα· τὴν δʼ ὅγε δῆθεν ὑποβλήδην προσέειπεν·</l>
					          <l n="1120">‘δαιμονίη, κενεὰς μὲν ἔα πλάζεσθαι ἀέλλας,</l>
					          <l n="1121">ὧς δὲ καὶ ἄγγελον ὄρνιν, ἐπεὶ μεταμώνια βάζεις.</l>
					          <l n="1122">εἰ δέ κεν ἤθεα κεῖνα καὶ Ἑλλάδα γαῖαν ἵκηαι,</l>
					          <l n="1123">τιμήεσσα γυναιξὶ καὶ ἀνδράσιν αἰδοίη τε</l>
					          <l n="1124">ἔσσεαι· οἱ δέ σε πάγχυ θεὸν ὣς πορσανέουσιν,</l>
					          <l n="1125">οὕνεκα τῶν μὲν παῖδες ὑπότροποι οἴκαδʼ ἵκοντο</l>
					          <l n="1126">σῇ βουλῇ, τῶν δʼ αὖτε κασίγνητοί τε ἔται τε</l>
					          <l n="1127">καὶ θαλεροὶ κακότητος ἄδην ἐσάωθεν ἀκοῖται.</l>
					          <l n="1128">ἡμέτερον δὲ λέχος θαλάμοις ἔνι κουριδίοισιν</l>
					          <l n="1129">πορσυνέεις· οὐδʼ ἄμμε διακρινέει φιλότητος</l>
					          <l n="1130">ἄλλο, πάρος θάνατόν γε μεμορμένον ἀμφικαλύψαι.’</l>
					          <l rend="displayNumAndIndent">ὧς φάτο· τῇ δʼ ἔντοσθε κατείβετο θυμὸς ἀκουῇ,</l>
					          <l n="1131">ἔμπης δʼ ἔργʼ ἀίδηλα κατερρίγησεν ἰδέσθαι.</l>
					          <l n="1132">σχετλίη· οὐ μὲν δηρὸν ἀπαρνήσεσθαι ἔμελλεν</l>
					          <l n="1133">Ἑλλάδα ναιετάειν. ὧς γὰρ τόδε μήδετο Ἥρη,</l>
					          <l n="1135">ὄφρα κακὸν Πελίῃ ἱερὴν ἐς Ἰωλκὸν ἵκοιτο</l>
					          <l n="1136">Αἰαίη Μήδεια, λιποῦσʼ ἄπο πατρίδα γαῖαν.</l>
					          <l rend="displayNumAndIndent">ἤδη δʼ ἀμφίπολοι μὲν ὀπιπεύουσαι ἄπωθεν</l>
					          <l n="1137">σιγῇ ἀνιάζεσκον· ἐδεύετο δʼ ἤματος ὥρη</l>
					          <l n="1138">ἂψ οἶκόνδε νέεσθαι ἑὴν μετὰ μητέρα κούρην.</l>
					          <l n="1140">ἡ δʼ οὔπω κομιδῆς μιμνήσκετο, τέρπετο γάρ οἱ</l>
					          <l n="1141">θυμὸς ὁμῶς μορφῇ τε καὶ αἱμυλίοισι λόγοισιν,</l>
					          <l n="1142">εἰ μὴ ἄρʼ Αἰσονίδης πεφυλαγμένος ὀψέ περ ηὔδα·</l>
					          <l n="1143">‘ὥρη ἀποβλώσκειν, μὴ πρὶν φάος ἠελίοιο</l>
					          <l n="1144">δύῃ ὑποφθάμενον, καί τις τὰ ἕκαστα νοήσῃ</l>
					          <l n="1145">ὀθνείων· αὖτις δʼ ἀβολήσομεν ἐνθάδʼ ἰόντες.’</l>
					          <l rend="displayNumAndIndent">ὧς τώγʼ ἀλλήλων ἀγανοῖς ἐπὶ τόσσον ἔπεσσιν</l>
					          <l n="1146">πείρηθεν· μετὰ δʼ αὖτε διέτμαγεν. ἤτοι Ἰήσων</l>
					          <l n="1147">εἰς ἑτάρους καὶ νῆα κεχαρμένος ὦρτο νέεσθαι·</l>
					          <l n="1148">ἡ δὲ μετʼ ἀμφιπόλους· αἱ δὲ σχεδὸν ἀντεβόλησαν</l>
					          <l n="1150">πᾶσαι ὁμοῦ· τὰς δʼ οὔτι περιπλομένας ἐνόησεν.</l>
					          <l n="1151">ψυχὴ γὰρ νεφέεσσι μεταχρονίη πεπότητο.</l>
					          <l n="1152">αὐτομάτοις δὲ πόδεσσι θοῆς ἐπεβήσατʼ ἀπήνης,</l>
					          <l n="1153">καί ῥʼ ἑτέρῃ μὲν χειρὶ λάβʼ ἡνία, τῇ δʼ ἄρʼ ἱμάσθλην</l>
					          <l n="1154">δαιδαλέην, οὐρῆας ἐλαυνέμεν· οἱ δὲ πόλινδε</l>
					          <l n="1155">θῦνον ἐπειγόμενοι ποτὶ δώματα. τὴν δʼ ἄρʼ ἰοῦσαν</l>
					          <l n="1156">Χαλκιόπη περὶ παισὶν ἀκηχεμένη ἐρέεινεν·</l>
					          <l n="1157">ἡ δὲ παλιντροπίῃσιν ἀμήχανος οὔτε τι μύθων</l>
					          <l n="1158">ἔκλυεν, οὔτʼ αὐδῆσαι ἀνειρομένῃ λελίητο.</l>
					          <l n="1159">ἷζε δʼ ἐπὶ χθαμαλῷ σφέλαϊ κλιντῆρος ἔνερθεν</l>
					          <l n="1160">λέχρις ἐρεισαμένη λαιῇ ἐπὶ χειρὶ παρειήν·</l>
					          <l n="1161">ὑγρὰ δʼ ἐνὶ βλεφάροις ἔχεν ὄμματα, πορφύρουσα</l>
					          <l n="1162">οἷον ἑῇ κακὸν ἔργον ἐπιξυνώσατο βουλῇ.</l>
					          <l rend="displayNumAndIndent">Αἰσονίδης δʼ ὅτε δὴ ἑτάροις ἐξαῦτις ἔμικτο</l>
					          <l n="1163">ἐν χώρῃ, ὅθι τούσγε καταπρολιπὼν ἐλιάσθη,</l>
					          <l n="1165">ὦρτʼ ἰέναι σὺν τοῖσι, πιφαυσκόμενος τὰ ἕκαστα,</l>
					          <l n="1166">ἡρώων ἐς ὅμιλον· ὁμοῦ δʼ ἐπὶ νῆα πέλασσαν.</l>
					          <l n="1167">οἱ δέ μιν ἀμφαγάπαζον, ὅπως ἴδον, ἔκ τʼ ἐρέοντο.</l>
					          <l n="1168">αὐτὰρ ὁ τοῖς πάντεσσι μετέννεπε δήνεα κούρης,</l>
					          <l n="1169">δεῖξέ τε φάρμακον αἰνόν· ὁ δʼ οἰόθεν οἶος ἑταίρων</l>
					          <l n="1170">Ἴδας ἧστʼ ἀπάνευθε δακὼν χόλον· οἱ δὲ δὴ ἄλλοι</l>
					          <l n="1171">γηθόσυνοι τῆμος μέν, ἐπεὶ κνέφας ἔργαθε νυκτός,</l>
					          <l n="1172">εὔκηλοι ἐμέλοντο περὶ σφίσιν. αὐτὰρ ἅμʼ ἠοῖ</l>
					          <l n="1173">πέμπον ἐς Αἰήτην ἰέναι σπόρον αἰτήσοντας</l>
					          <l n="1174">ἄνδρε δύω, πρὸ μὲν αὐτὸν ἀρηίφιλον Τελαμῶνα,</l>
					          <l n="1175">σὺν δὲ καὶ Αἰθαλίδην, υἷα κλυτὸν Ἑρμείαο.</l>
					          <l n="1176">βὰν δʼ ἴμεν, οὐδʼ ἁλίωσαν ὁδόν· πόρε δέ σφιν ἰοῦσιν</l>
					          <l n="1177">κρείων Αἰήτης χαλεποὺς ἐς ἄεθλον ὀδόντας</l>
					          <l n="1178">Ἀονίοιο δράκοντος, ὃν Ὠγυγίῃ ἐνὶ Θήβῃ</l>
					          <l n="1179">Κάδμος, ὅτʼ Εὐρώπην διζήμενος εἰσαφίκανεν,</l>
					          <l n="1180">πέφνεν Ἀρητιάδι κρήνῃ ἐπίουρον ἐόντα·</l>
					          <l n="1181">ἔνθα καὶ ἐννάσθη πομπῇ βοός, ἥν οἱ Ἀπόλλων</l>
					          <l n="1182">ὤπασε μαντοσύνῃσι προηγήτειραν ὁδοῖο.</l>
					          <l n="1183">τοὺς δὲ θεὰ Τριτωνὶς ὑπὲκ γενύων ἐλάσασα</l>
					          <l n="1184">Αἰήτῃ πόρε δῶρον ὁμῶς αὐτῷ τε φονῆι.</l>
					          <l n="1185">καί ῥʼ ὁ μὲν Ἀονίοισιν ἐνισπείρας πεδίοισιν</l>
					          <l n="1186">Κάδμος Ἀγηνορίδης γαιηγενῆ εἵσατο λαόν,</l>
					          <l n="1187">Ἄρεος ἀμώοντος ὅσοι ὑπὸ δουρὶ λίποντο·</l>
					          <l n="1188">τοὺς δὲ τότʼ Αἰήτης ἔπορεν μετὰ νῆα φέρεσθαι</l>
					          <l n="1189">προφρονέως, ἐπεὶ οὔ μιν ὀίσσατο πείρατʼ ἀέθλου</l>
					          <l n="1190">ἐξανύσειν, εἰ καί περ ἐπὶ ζυγὰ βουσὶ βάλοιτο.</l>
					          <milestone n="1190" unit="card"/>
					          <l rend="displayNumAndIndent">ἠέλιος μὲν ἄπωθεν ἐρεμνὴν δύετο γαῖαν</l>
					          <l n="1191">ἑσπέριος, νεάτας ὑπὲρ ἄκριας Αἰθιοπήων·</l>
					          <l n="1192">νὺξ δʼ ἵπποισιν ἔβαλλεν ἔπι ζυγά· τοὶ δὲ χαμεύνας</l>
					          <l n="1193">ἔντυον ἥρωες παρὰ πείσμασιν. αὐτὰρ Ἰήσων</l>
					          <l n="1195">αὐτίκʼ ἐπεί ῥʼ Ἑλίκης εὐφεγγέος ἀστέρες Ἄρκτου</l>
					          <l n="1196">ἔκλιθεν, οὐρανόθεν δὲ πανεύκηλος γένετʼ αἰθήρ,</l>
					          <l n="1197">βῆ ῥʼ ἐς ἐρημαίην, κλωπήιος ἠύτε τις φώρ,</l>
					          <l n="1198">σὺν πᾶσιν χρήεσσι· πρὸ γάρ τʼ ἀλέγυνεν ἕκαστα</l>
					          <l n="1199">ἠμάτιος· θῆλυν μὲν ὄιν, γάλα τʼ ἔκτοθι ποίμνης</l>
					          <l n="1200">Ἄργος ἰὼν ἤνεικε· τὰ δʼ ἐξ αὐτῆς ἕλε νηός.</l>
					          <l n="1201">ἀλλʼ ὅτε δὴ ἴδε χῶρον, ὅτις πάτου ἔκτοθεν ἦεν</l>
					          <l n="1202">ἀνθρώπων, καθαρῇσιν ὑπεύδιος εἱαμενῇσιν,</l>
					          <l n="1203">ἔνθʼ ἤτοι πάμπρωτα λοέσσατο μὲν ποταμοῖο</l>
					          <l n="1204">εὐαγέως θείοιο τέρεν δέμας· ἀμφὶ δὲ φᾶρος</l>
					          <l n="1205">ἕσσατο κυάνεον, τό ῥά οἱ πάρος ἐγγυάλιξεν</l>
					          <l n="1206">Λημνιὰς Ὑψιπύλη, ἀδινῆς μνημήιον εὐνῆς.</l>
					          <l n="1207">πήχυιον δʼ ἄρʼ ἔπειτα πέδῳ ἔνι βόθρον ὀρύξας</l>
					          <l n="1208">νήησε σχίζας, ἐπὶ δʼ ἀρνειοῦ τάμε λαιμόν,</l>
					          <l n="1209">αὐτόν τʼ εὖ καθύπερθε τανύσσατο· δαῖε δὲ φιτρους</l>
					          <l n="1210">πῦρ ὑπένερθεν ἱείς, ἐπὶ δὲ μιγάδας χέε λοιβάς,</l>
					          <l n="1211">Βριμὼ κικλήσκων Ἑκάτην ἐπαρωγὸν ἀέθλων.</l>
					          <l n="1212">καί ῥʼ ὁ μὲν ἀγκαλέσας πάλιν ἔστιχεν· ἡ δʼ ἀίουσα</l>
					          <l n="1213">κευθμῶν ἐξ ὑπάτων δεινὴ θεὸς ἀντεβόλησεν</l>
					          <l n="1214">ἱροῖς Αἰσονίδαο· πέριξ δέ μιν ἐστεφάνωντο</l>
					          <l n="1215">σμερδαλέοι δρυΐνοισι μετὰ πτόρθοισι δράκοντες.</l>
					          <l n="1216">στράπτε δʼ ἀπειρέσιον δαΐδων σέλας· ἀμφὶ δὲ τήνγε</l>
					          <l n="1217">ὀξείῃ ὑλακῇ χθόνιοι κύνες ἐφθέγγοντο.</l>
					          <l n="1218">πίσεα δʼ ἔτρεμε πάντα κατὰ στίβον· αἱ δʼ ὀλόλυξαν</l>
					          <l n="1219">νύμφαι ἑλειονόμοι ποταμηίδες, αἳ περὶ κείνην</l>
					          <l n="1220">Φάσιδος εἱαμενὴν Ἀμαραντίου εἱλίσσονται.</l>
					          <l n="1221">Αἰσονίδην δʼ ἤτοι μὲν ἕλεν δέος, ἀλλά μιν οὐδʼ ὧς</l>
					          <l n="1222">ἐντροπαλιζόμενον πόδες ἔκφερον, ὄφρʼ ἑτάροισιν</l>
					          <l n="1223">μίκτο κιών· ἤδη δὲ φόως νιφόεντος ὕπερθεν</l>
					          <l n="1224">Καυκάσου ἠριγενὴς Ἠὼς βάλεν ἀντέλλουσα.</l>
					          <l n="1225" rend="displayNumAndIndent">καὶ τότʼ ἄρʼ Αἰήτης περὶ μὲν στήθεσσιν
						ἕεστο</l>
					          <l n="1226">θώρηκα στάδιον, τόν οἱ πόρεν ἐξεναρίξας</l>
					          <l n="1227">σφωιτέραις Φλεγραῖον Ἄρης ὑπὸ χερσὶ Μίμαντα·</l>
					          <l n="1228">χρυσείην δʼ ἐπὶ κρατὶ κόρυν θέτο τετραφάληρον,</l>
					          <l n="1229">λαμπομένην οἷόν τε περίτροχον ἔπλετο φέγγος</l>
					          <l n="1230">ἠελίου, ὅτε πρῶτον ἀνέρχεται Ὠκεανοῖο.</l>
					          <l n="1231">ἂν δὲ πολύρρινον νώμα σάκος, ἂν δὲ καὶ ἔγχος</l>
					          <l n="1232">δεινόν, ἀμαιμάκετον· τὸ μὲν οὔ κέ τις ἄλλος ὑπέστη</l>
					          <l n="1233">ἀνδρῶν ἡρώων, ὅτε κάλλιπον Ἡρακλῆα</l>
					          <l n="1234">τῆλε παρέξ, ὅ κεν οἶος ἐναντίβιον πολέμιξεν.</l>
					          <l n="1235">τῷ δὲ καὶ ὠκυπόδων ἵππων εὐπηγέα δίφρον</l>
					          <l n="1236">ἔσχε πέλας Φαέθων ἐπιβήμεναι· ἂν δὲ καὶ αὐτὸς</l>
					          <l n="1237">βήσατο, ῥυτῆρας δὲ χεροῖν ἔχεν. ἐκ δὲ πόληος</l>
					          <l n="1238">ἤλασεν εὐρεῖαν κατʼ ἀμαξιτόν, ὥς κεν ἀέθλῳ</l>
					          <l n="1239">παρσταίη· σὺν δέ σφιν ἀπείριτος ἔσσυτο λαός.</l>
					          <l n="1240">οἷος δʼ Ἴσθμιον εἶσι Ποσειδάων ἐς ἀγῶνα</l>
					          <l n="1241">ἅρμασιν ἐμβεβαώς, ἢ Ταίναρον, ἢ ὅγε Λέρνης</l>
					          <l n="1242">ὕδωρ, ἠὲ κατʼ ἄλσος Ὑαντίου Ὀγχηστοῖο,</l>
					          <l n="1243">καί τε Καλαύρειαν μετὰ δῆθʼ ἅμα νίσσεται ἵπποις,</l>
					          <l n="1244">πέτρην θʼ Αἱμονίην, ἢ δενδρήεντα Γεραιστόν·</l>
					          <l n="1245">τοῖος ἄρʼ Αἰήτης Κόλχων ἀγὸς ἦεν ἰδέσθαι.</l>
					          <milestone n="1245" unit="card"/>
					          <l rend="displayNumAndIndent">τόφρα δὲ Μηδείης ὑποθημοσύνῃσιν Ἰήσων</l>
					          <l n="1246">φάρμακα μυδήνας ἠμὲν σάκος ἀμφεπάλυνεν</l>
					          <l n="1247">ἠδὲ δόρυ βριαρόν, περὶ δὲ ξίφος· ἀμφὶ δʼ ἑταῖροι</l>
					          <l n="1248">πείρησαν τευχέων βεβιημένοι, οὐδʼ ἐδύναντο</l>
					          <l n="1250">κεῖνο δόρυ γνάμψαι τυτθόν γέ περ, ἀλλὰ μάλʼ αὔτως</l>
					          <l n="1251">ἀαγὲς κρατερῇσιν ἐνεσκλήκει παλάμῃσιν.</l>
					          <l n="1252">αὐτὰρ ὁ τοῖς ἄμοτον κοτέων Ἀφαρήιος Ἴδας</l>
					          <l n="1253">κόψε παρʼ οὐρίαχον μεγάλῳ ξίφει· ἆλτο δʼ ἀκωκὴ</l>
					          <l n="1254">ῥαιστὴρ ἄκμονος ὥστε, παλιντυπές· οἱ δʼ ὁμάδησαν</l>
					          <l n="1255">γηθόσυνοι ἥρωες ἐπʼ ἐλπωρῇσιν ἀέθλου.</l>
					          <l n="1256">καὶ δʼ αὐτὸς μετέπειτα παλύνετο· δῦ δέ μιν ἀλκὴ</l>
					          <l n="1257">σμερδαλέη ἄφατός τε καὶ ἄτρομος· αἱ δʼ ἑκάτερθεν</l>
					          <l n="1258">χεῖρες ἐπερρώσαντο περὶ σθένεϊ σφριγόωσαι.</l>
					          <l n="1259">ὡς δʼ ὅτʼ ἀρήιος ἵππος ἐελδόμενος πολέμοιο</l>
					          <l n="1260">σκαρθμῷ ἐπιχρεμέθων κρούει πέδον, αὐτὰρ ὕπερθεν</l>
					          <l n="1261">κυδιόων ὀρθοῖσιν ἐπʼ οὔασιν αὐχένʼ ἀείρει·</l>
					          <l n="1262">τοῖος ἄρʼ Αἰσονίδης ἐπαγαίετο κάρτεϊ γυίων.</l>
					          <l n="1263">πολλὰ δʼ ἄρʼ ἔνθα καὶ ἔνθα μετάρσιον ἴχνος ἔπαλλεν,</l>
					          <l n="1264">ἀσπίδα χαλκείην μελίην τʼ ἐν χερσὶ τινάσσων.</l>
					          <l n="1265">φαίης κε ζοφεροῖο κατʼ αἰθέρος ἀίσσουσαν</l>
					          <l n="1266">χειμερίην στεροπὴν θαμινὸν μεταπαιφάσσεσθαι</l>
					          <l n="1267">ἐκ νεφέων, ὅτʼ ἔπειτα μελάντατον ὄμβρον ἄγωνται.</l>
					          <l n="1268">καὶ τότʼ ἔπειτʼ οὐ δηρὸν ἔτι σχήσεσθαι ἀέθλων</l>
					          <l n="1269">μέλλον· ἀτὰρ κληῖσιν ἐπισχερὼ ἱδρυνθέντες</l>
					          <l n="1270">ῥίμφα μάλʼ ἐς πεδίον τὸ Ἀρήιον ἠπείγοντο.</l>
					          <l n="1271">τόσσον δὲ προτέρω πέλεν ἄστεος ἀντιπέρηθεν,</l>
					          <l n="1272">ὅσσον τʼ ἐκ βαλβῖδος ἐπήβολος ἅρματι νύσσα</l>
					          <l n="1273">γίγνεται, ὁππότʼ ἄεθλα καταφθιμένοιο ἄνακτος</l>
					          <l n="1274">κηδεμόνες πεζοῖσι καὶ ἱππήεσσι τίθενται.</l>
					          <l n="1275">τέτμον δʼ Αἰήτην τε καὶ ἄλλων ἔθνεα Κόλχων,</l>
					          <l n="1276">τοὺς μὲν Καυκασίοισιν ἐφεσταότας σκοπέλοισιν,</l>
					          <l n="1277">τὸν δʼ αὐτοῦ παρὰ χεῖλος ἑλισσόμενον ποταμοῖο.</l>
					          <l rend="displayNumAndIndent">Αἰσονίδης δʼ, ὅτε δὴ πρυμνήσια δῆσαν ἑταῖροι,</l>
					          <l n="1278">δή ῥα τότε ξὺν δουρὶ καὶ ἀσπίδι βαῖνʼ ἐς ἄεθλον,</l>
					          <l n="1280">νηὸς ἀποπροθορών· ἄμυδις δʼ ἕλε παμφανόωσαν</l>
					          <l n="1281">χαλκείην πήληκα θοῶν ἔμπλειον ὀδόντων</l>
					          <l n="1282">καὶ ξίφος ἀμφʼ ὤμοις, γυμνὸς δέμας, ἄλλα μὲν Ἄρει</l>
					          <l n="1283">εἴκελος, ἄλλα δέ που χρυσαόρῳ Ἀπόλλωνι.</l>
					          <l n="1284">παπτήνας δʼ ἀνὰ νειὸν ἴδε ζυγὰ χάλκεα ταύρων</l>
					          <l n="1285">αὐτόγυόν τʼ ἐπὶ τοῖς στιβαροῦ ἀδάμαντος ἄροτρον.</l>
					          <l n="1286">χρίμψε δʼ ἔπειτα κιών, παρὰ δʼ ὄβριμον ἔγχος ἔπηξεν</l>
					          <l n="1287">ὀρθὸν ἐπʼ οὐριάχῳ, κυνέην δʼ ἀποκάτθετʼ ἐρείσας.</l>
					          <l n="1288">βῆ δʼ αὐτῇ προτέρωσε σὺν ἀσπίδι νήριτα ταύρων</l>
					          <l n="1289">ἴχνια μαστεύων· οἱ δʼ ἔκποθεν ἀφράστοιο</l>
					          <l n="1290">κευθμῶνος χθονίου, ἵνα τέ σφισιν ἔσκε βόαυλα</l>
					          <l n="1291">καρτερὰ λιγνυόεντι πέριξ εἰλυμένα καπνῷ,</l>
					          <l n="1292">ἄμφω ὁμοῦ προγένοντο πυρὸς σέλας ἀμπνείοντες.</l>
					          <l n="1293">ἔδδεισαν δʼ ἥρωες, ὅπως ἴδον. αὐτὰρ ὁ τούσγε,</l>
					          <l n="1294">εὖ διαβάς, ἐπιόντας, ἅ τε σπιλὰς εἰν ἁλὶ πέτρη</l>
					          <l n="1295">μίμνει ἀπειρεσίῃσι δονεύμενα κύματʼ ἀέλλαις.</l>
					          <l n="1296">πρόσθε δέ οἱ σάκος ἔσχεν ἐναντίον· οἱ δέ μιν ἄμφω</l>
					          <l n="1297">μυκηθμῷ κρατεροῖσιν ἐνέπληξαν κεράεσσιν·</l>
					          <l n="1298">οὐδʼ ἄρα μιν τυτθόν περ ἀνώχλισαν ἀντιόωντες.</l>
					          <l n="1299">ὡς δʼ ὅτʼ ἐνὶ τρητοῖσιν ἐύρρινοι χοάνοισιν</l>
					          <l n="1300">φῦσαι χαλκήων ὁτὲ μέν τʼ ἀναμαρμαίρουσιν,</l>
					          <l n="1301">πῦρ ὀλοόν πιμπρᾶσαι, ὅτʼ αὖ λήγουσιν ἀυτμῆς,</l>
					          <l n="1302">δεινὸς δʼ ἐξ αὐτοῦ πέλεται βρόμος, ὁππότʼ ἀίξῃ</l>
					          <l n="1303">νειόθεν· ὧς ἄρα τώγε θοὴν φλόγα φυσιόωντες</l>
					          <l n="1304">ἐκ στομάτων ὁμάδευν, τὸν δʼ ἄμφεπε δήιον αἶθος</l>
					          <l n="1305">βάλλον ἅ τε στεροπή· κούρης δέ ἑ φάρμακʼ ἔρυτο.</l>
					          <l n="1306">καί ῥʼ ὅγε δεξιτεροῖο βοὸς κέρας ἄκρον ἐρύσσας</l>
					          <l n="1307">εἷλκεν ἐπικρατέως παντὶ σθένει, ὄφρα πελάσσῃ</l>
					          <l n="1308">ζεύγλῃ χαλκείῃ, τὸν δʼ ἐν χθονὶ κάββαλεν ὀκλάξ,</l>
					          <l n="1309">ῥίμφα ποδὶ κρούσας πόδα χάλκεον. ὧς δὲ καὶ ἄλλον</l>
					          <l n="1310">σφῆλεν γνὺξ ἐπιόντα, μιῇ βεβολημένον ὁρμῇ.</l>
					          <l n="1311">εὐρὺ δʼ ἀποπροβαλὼν χαμάδις σάκος, ἔνθα καὶ ἔνθα</l>
					          <l n="1312">τῇ καὶ τῇ βεβαὼς ἄμφω ἔχε πεπτηῶτας</l>
					          <l n="1313">γούνασιν ἐν προτέροισι, διὰ φλογὸς εἶθαρ ἐλυσθείς.</l>
					          <l n="1314">θαύμασε δʼ Αἰήτης σθένος ἀνέρος. οἱ δʼ ἄρα τείως</l>
					          <l n="1315">Τυνδαρίδαι--δὴ γάρ σφι πάλαι προπεφραδμένον ἦεν--</l>
					          <l n="1316">ἀγχίμολον ζυγά οἱ πεδόθεν δόσαν ἀμφιβαλέσθαι.</l>
					          <l n="1317">αὐτὰρ ὁ εὖ ἐνέδησε λόφους· μεσσηγὺ δʼ ἀείρας</l>
					          <l n="1318">χάλκεον ἱστοβοῆα, θοῇ συνάρασσε κορώνῃ</l>
					          <l n="1319">ζεύγληθεν. καὶ τὼ μὲν ὑπὲκ πυρὸς ἂψ ἐπὶ νῆα</l>
					          <l n="1320">χαζέσθην. ὁ δʼ ἄρʼ αὖτις ἑλὼν σάκος ἔνθετο νώτῳ</l>
					          <l n="1321">ἐξόπιθεν, καὶ γέντο θοῶν ἔμπλειον ὀδόντων</l>
					          <l n="1322">πήληκα βριαρὴν δόρυ τʼ ἄσχετον, ᾧ π̔ʼ ὑπὸ μέσσας</l>
					          <l n="1323">ἐργατίνης ὥς τίς τε Πελασγίδι νύσσεν ἀκαίνῃ</l>
					          <l n="1324">οὐτάζων λαγόνας· μάλα δʼ ἔμπεδον εὖ ἀραρυῖαν</l>
					          <l n="1325">τυκτὴν ἐξ ἀδάμαντος ἐπιθύνεσκεν ἐχέτλην.</l>
					          <l n="1326">οἱ δʼ εἵως μὲν δὴ περιώσια θυμαίνεσκον,</l>
					          <l n="1327">λάβρον ἐπιπνείοντε πυρὸς σέλας· ὦρτο δʼ ἀυτμὴ</l>
					          <l n="1328">ἠύτε βυκτάων ἀνέμων βρόμος, οὕς τε μάλιστα</l>
					          <l n="1329">δειδιότες μέγα λαῖφος ἁλίπλοοι ἐστείλαντο.</l>
					          <l n="1330">δηρὸν δʼ οὐ μετέπειτα κελευόμενοι ὑπὸ δουρὶ</l>
					          <l n="1331">ἤισαν· ὀκριόεσσα δʼ ἐρείκετο νειὸς ὀπίσσω,</l>
					          <l n="1332">σχιζομένη ταύρων τε βίῃ κρατερῷ τʼ ἀροτῆρι.</l>
					          <l n="1333">δεινὸν δʼ ἐσμαράγευν ἄμυδις κατὰ ὦλκας ἀρότρου</l>
					          <l n="1334">βώλακες ἀγνύμεναι ἀνδραχθέες· εἵπετο δʼ αὐτὸς</l>
					          <l n="1335">λαῖον ἐπὶ στιβαρῷ πιέσας ποδί· τῆλε δʼ ἑοῖο</l>
					          <l n="1336">βάλλεν ἀρηρομένην αἰεὶ κατὰ βῶλον ὀδόντας</l>
					          <l n="1337">ἐντροπαλιζόμενος, μή οἱ πάρος ἀντιάσειεν</l>
					          <l n="1338">γηγενέων ἀνδρῶν ὀλοὸς στάχυς· οἱ δʼ ἄρʼ ἐπιπρὸ</l>
					          <l n="1339">χαλκείῃς χηλῇσιν ἐρειδόμενοι πονέοντο.</l>
					          <l n="1340">ἦμος δὲ τρίτατον λάχος ἤματος ἀνομένοιο</l>
					          <l n="1341">λείπεται ἐξ ἠοῦς, καλέουσι δὲ κεκμηῶτες</l>
					          <l n="1342">ἐργατίναι γλυκερόν σφιν ἄφαρ βουλυτὸν ἱκέσθαι,</l>
					          <l n="1343">τῆμος ἀρήροτο νειὸς ὑπʼ ἀκαμάτῳ ἀροτῆρι,</l>
					          <l n="1344">τετράγυός περ ἐοῦσα· βοῶν τʼ ἀπελύετʼ ἄροτρα.</l>
					          <l n="1345">καὶ τοὺς μὲν πεδίονδε διεπτοίησε φέβεσθαι·</l>
					          <l n="1346">αὐτὰρ ὁ ἂψ ἐπὶ νῆα πάλιν κίεν, ὄφρʼ ἔτι κεινὰς</l>
					          <l n="1347">γηγενέων ἀνδρῶν ἴδεν αὔλακας. ἀμφὶ δʼ ἑταῖροι</l>
					          <l n="1348">θάρσυνον μύθοισιν. ὁ δʼ ἐκ ποταμοῖο ῥοάων</l>
					          <l n="1349">αὐτῇ ἀφυσσάμενος κυνέῃ σβέσεν ὕδατι δίψαν·</l>
					          <l n="1350">γνάμψε δὲ γούνατʼ ἐλαφρά, μέγαν δʼ ἐμπλήσατο θυμὸν</l>
					          <l n="1351">ἀλκῆς, μαιμώων συῒ εἴκελος, ὅς ῥά τʼ ὀδόντας</l>
					          <l n="1352">θήγει θηρευτῇσιν ἐπʼ ἀνδράσιν, ἀμφὶ δὲ πολλὸς</l>
					          <l n="1353">ἀφρὸς ἀπὸ στόματος χαμάδις ῥεῖ χωομένοιο.</l>
					          <l n="1354">οἱ δʼ ἤδη κατὰ πᾶσαν ἀνασταχύεσκον ἄρουραν</l>
					          <l n="1355">γηγενέες· φρίξεν δὲ περὶ στιβαροῖς σακέεσσιν</l>
					          <l n="1356">δούρασί τʼ ἀμφιγύοις κορύθεσσί τε λαμπομένῃσιν</l>
					          <l n="1357">Ἄρηος τέμενος φθισιμβρότου· ἵκετο δʼ αἴγλη</l>
					          <l n="1358">νειόθεν Οὔλυμπόνδε διʼ ἠέρος ἀστράπτουσα.</l>
					          <l n="1359">ὡς δʼ ὁπότʼ ἐς γαῖαν πολέος νιφετοῖο πεσόντος</l>
					          <l n="1360">ἂψ ἀπὸ χειμερίας νεφέλας ἐκέσασσαν ἄελλαι</l>
					          <l n="1361">λυγαίῃ ὑπὸ νυκτί, τὰ δʼ ἀθρόα πάντʼ ἐφαάνθη</l>
					          <l n="1362">τείρεα λαμπετόωντα διὰ κνέφας· ὧς ἄρα τοίγε</l>
					          <l n="1363">λάμπον ἀναλδήσκοντες ὑπὲρ χθονός. αὐτὰρ Ἰήσων</l>
					          <l n="1364">μνήσατο Μηδείης πολυκερδέος ἐννεσιάων,</l>
					          <l n="1365">λάζετο δʼ ἐκ πεδίοιο μέγαν περιηγέα πέτρον,</l>
					          <l n="1366">δεινὸν Ἐνυαλίου σόλον Ἄρεος· οὔ κέ μιν ἄνδρες</l>
					          <l n="1367">αἰζηοὶ πίσυρες γαίης ἄπο τυτθὸν ἄειραν.</l>
					          <l n="1368">τόν ῥʼ ἀνὰ χεῖρα λαβὼν μάλα τηλόθεν ἔμβαλε μέσσοις</l>
					          <l n="1369">ἀίξας· αὐτὸς δʼ ὑφʼ ἑὸν σάκος ἕζετο λάθρῃ</l>
					          <l n="1370">θαρσαλέως. Κόλχοι δὲ μέγʼ ἴαχον, ὡς ὅτε πόντος</l>
					          <l n="1371">ἴαχεν ὀξείῃσιν ἐπιβρομέων σπιλάδεσσιν·</l>
					          <l n="1372">τὸν δʼ ἕλεν ἀμφασίη ῥιπῇ στιβαροῖο σόλοιο</l>
					          <l n="1373">Αἰήτην. οἱ δʼ ὥστε θοοὶ κύνες ἀμφιθορόντες</l>
					          <l n="1374">ἀλλήλους βρυχηδὸν ἐδήιον· οἱ δʼ ἐπὶ γαῖαν</l>
					          <l n="1375">μητέρα πῖπτον ἑοῖς ὑπὸ δούρασιν, ἠύτε πεῦκαι</l>
					          <l n="1376">ἢ δρύες, ἅς τʼ ἀνέμοιο κατάικες δονέουσιν.</l>
					          <l n="1377">οἷος δʼ οὐρανόθεν πυρόεις ἀναπάλλεται ἀστὴρ</l>
					          <l n="1378">ὁλκὸν ὑπαυγάζων, τέρας ἀνδράσιν, οἵ μιν ἴδωντοι</l>
					          <l n="1379">μαρμαρυγῇ σκοτίοιο διʼ ἠέρος ἀίξαντα·</l>
					          <l n="1380">τοῖος ἄρʼ Αἴσονος υἱὸς ἐπέσσυτο γηγενέεσσιν,</l>
					          <l n="1381">γυμνὸν δʼ ἐκ κολεοῖο φέρε ξίφος, οὖτα δὲ μίγδην</l>
					          <l n="1382">ἀμώων, πολέας μὲν ἔτʼ ἐς νηδὺν λαγόνας τε</l>
					          <l n="1383">ἡμίσεας ἀνέχοντας ἐς ἠέρα· τοὺς δὲ καὶ ἄχρις</l>
					          <l n="1384">ὤμων τελλομένους· τοὺς δὲ νέον ἑστηῶτας,</l>
					          <l n="1385">τοὺς δʼ ἤδη καὶ ποσσὶν ἐπειγομένους ἐς ἄρηα.</l>
					          <l n="1386">ὡς δʼ ὁπότʼ ἀμφʼ οὔροισιν ἐγειρομένου πολέμοιο,</l>
					          <l n="1387">δείσας γειομόρος, μή οἱ προτάμωνται ἀρούρας,</l>
					          <l n="1388">ἅρπην εὐκαμπῆ νεοθηγέα χερσὶ μεμαρπὼς</l>
					          <l n="1389">ὠμὸν ἐπισπεύδων κείρει στάχυν, οὐδὲ βολῇσιν</l>
					          <l n="1390">μίμνει ἐς ὡραίην τερσήμεναι ἠελίοιο·</l>
					          <l n="1391">ὧς τότε γηγενέων κεῖρε στάχυν· αἵματι δʼ ὁλκοὶ</l>
					          <l n="1392">ἠύτε κρηναῖαι ἀμάραι πλήθοντο ῥοῇσιν.</l>
					          <l n="1393">πῖπτον δʼ, οἱ μὲν ὀδὰξ τετρηχότα βῶλον ὀδοῦσιν</l>
					          <l n="1394">λαζόμενοι πρηνεῖς, οἱ δʼ ἔμπαλιν, οἱ δʼ ἐπʼ ἀγοστῷ</l>
					          <l n="1395">καὶ πλευροῖς, κήτεσσι δομὴν ἀτάλαντοι ἰδέσθαι.</l>
					          <l n="1396">πολλοὶ δʼ οὐτάμενοι, πρὶν ὑπὸ χθονὸς ἴχνος ἀεῖραι,</l>
					          <l n="1397">ὅσσον ἄνω προύτυψαν ἐς ἠέρα, τόσσον ἔραζε</l>
					          <l n="1398">βριθόμενοι πλαδαροῖσι καρήασιν ἠρήρειντο.</l>
					          <l n="1399">ἔρνεἀ που τοίως, Διὸς ἄσπετον ὀμβρήσαντος,</l>
					          <l n="1400">φυταλιῇ νεόθρεπτα κατημύουσιν ἔραζε</l>
					          <l n="1401">κλασθέντα ῥίζηθεν, ἀλωήων πόνος ἀνδρῶν·</l>
					          <l n="1402">τὸν δὲ κατηφείη τε καὶ οὐλοὸν ἄλγος ἱκάνει</l>
					          <l n="1403">κλήρου σημαντῆρα φυτοτρόφον· ὧς τότʼ ἄνακτος</l>
					          <l n="1404">Αἰήταο βαρεῖαι ὑπὸ φρένας ἦλθον ἀνῖαι.</l>
					          <l n="1405">ἤιε δʼ ἐς πτολίεθρον ὑπότροπος ἄμμιγα Κόλχοις,</l>
					          <l n="1406">πορφύρων, ᾗ κέ σφι θοώτερον ἀντιόῳτο.</l>
					          <l n="1407">ἦμαρ ἔδυ, καὶ τῷ τετελεσμένος ἦεν ἄεθλος.</l>
				        </div>
				        <div type="textpart" subtype="book" n="4">
					          <milestone unit="card" n="1"/>
					          <l n="1">αὐτὴ νῦν κάματόν γε, θεά, καὶ δήνεα κούρης</l>
					          <l n="2">Κολχίδος ἔννεπε, Μοῦσα, Διὸς τέκος. ἦ γὰρ ἔμοιγε</l>
					          <l n="3">ἀμφασίῃ νόος ἔνδον ἑλίσσεται ὁρμαίνοντι,</l>
					          <l n="4">ἢ ἔμεν ἄτης πῆμα δυσίμερον, ἦ τόγʼ ἐνίσπω</l>
					          <l n="5">φύζαν ἀεικελίην, ᾗ κάλλιπεν ἔθνεα Κόλχων.</l>
					          <l rend="displayNumAndIndent">ἤτοι ὁ μὲν δήμοιο μετʼ ἀνδράσιν, ὅσσοι
						ἄριστοι,</l>
					          <l n="6">παννύχιος δόλον αἰπὺν ἐπὶ σφίσι μητιάασκεν</l>
					          <l n="7">οἷσιν ἐνὶ μεγάροις, στυγερῷ ἐπὶ θυμὸν ἀέθλῳ</l>
					          <l n="8">Αἰήτης ἄμοτον κεχολωμένος· οὐδʼ ὅγε πάμπαν</l>
					          <l n="10">θυγατέρων τάδε νόσφιν ἑῶν τελέεσθαι ἐώλπει.</l>
					          <l rend="displayNumAndIndent">τῇ δʼ ἀλεγεινότατον κραδίῃ φόβον ἔμβαλεν Ἥρη·</l>
					          <l n="11">τρέσσεν δʼ, ἠύτε τις κούφη κεμάς, ἥν τε βαθείης</l>
					          <l n="12">τάρφεσιν ἐν ξυλόχοιο κυνῶν ἐφόβησεν ὁμοκλή.</l>
					          <l n="13">αὐτίκα γὰρ νημερτὲς ὀίσσατο, μή μιν ἀρωγὴν</l>
					          <l n="15">ληθέμεν, αἶψα δὲ πᾶσαν ἀναπλήσειν κακότητα.</l>
					          <l n="16">τάρβει δʼ ἀμφιπόλους ἐπιίστορας· ἐν δέ οἱ ὄσσε</l>
					          <l n="17">πλῆτο πυρός, δεινὸν δὲ περιβρομέεσκον ἀκουαί.</l>
					          <l n="18">πυκνὰ δὲ λευκανίης ἐπεμάσσατο, πυκνὰ δὲ κουρὶξ</l>
					          <l n="19">ἑλκομένη πλοκάμους γοερῇ βρυχήσατʼ ἀνίῃ.</l>
					          <l n="20">καί νύ κεν αὐτοῦ τῆμος ὑπὲρ μόρον ὤλετο κούρη,</l>
					          <l n="21">φάρμακα πασσαμένη, Ἥρης δʼ ἁλίωσε μενοινάς,</l>
					          <l n="22">εἰ μή μιν Φρίξοιο θεὰ σὺν παισὶ φέβεσθαι</l>
					          <l n="23">ὦρσεν ἀτυζομένην· πτερόεις δέ οἱ ἐν φρεσὶ θυμὸς</l>
					          <l n="24">ἰάνθη· μετὰ δʼ ἥγε παλίσσυτος ἀθρόα κόλπων</l>
					          <l n="25">φάρμακα πάντʼ ἄμυδις κατεχεύατο φωριαμοῖο.</l>
					          <l n="26">κύσσε δʼ ἑόν τε λέχος καὶ δικλίδας ἀμφοτέρωθεν</l>
					          <l n="27">σταθμούς, καὶ τοίχων ἐπαφήσατο, χερσί τε μακρὸν</l>
					          <l n="28">ῥηξαμένη πλόκαμον, θαλάμῳ μνημήια μητρὶ</l>
					          <l n="29">κάλλιπε παρθενίης, ἀδινῇ δʼ ὀλοφύρατο φωνῇ·</l>
					          <l n="30" rend="displayNumAndIndent">‘τόνδε τοι ἀντʼ ἐμέθεν ταναὸν πλόκον εἶμι
						λιποῦσα,</l>
					          <l n="31">μῆτερ ἐμή· χαίροις δὲ καὶ ἄνδιχα πολλὸν ἰούσῃ·</l>
					          <l n="32">χαίροις Χαλκιόπη, καὶ πᾶς δόμος. αἴθε σε πόντος,</l>
					          <l n="33">ξεῖνε, διέρραισεν, πρὶν Κολχίδα γαῖαν ἱκέσθαι.’</l>
					          <l rend="displayNumAndIndent">ὧς ἄρʼ ἔφη· βλεφάρων δὲ κατʼ ἀθρόα δάκρυα
						χεῦεν.</l>
					          <l n="35">οἵη δʼ ἀφνειοῖο διειλυσθεῖσα δόμοιο</l>
					          <l n="36">ληιάς, ἥν τε νέον πάτρης ἀπενόσφισεν αἶσα,</l>
					          <l n="37">οὐδέ νύ πω μογεροῖο πεπείρηται καμάτοιο,</l>
					          <l n="38">ἀλλʼ ἔτʼ ἀηθέσσουσα δύης καὶ δούλια ἔργα</l>
					          <l n="39">εἶσιν ἀτυζομενη χαλεπὰς ὑπὸ χεῖρας ἀνάσσης·</l>
					          <l n="40">τοίη ἄρʼ ἱμερόεσσα δόμων ἐξέσσυτο κούρη.</l>
					          <l n="41">τῇ δὲ καὶ αὐτόματοι θυρέων ἱπόειξαν ὀχῆες,</l>
					          <l n="42">ὠκείαις ἄψορροι ἀναθρώσκοντες ἀοιδαῖς.</l>
					          <l n="43">γυμνοῖσιν δὲ πόδεσσιν ἀνὰ στεινὰς θέεν οἴμους,</l>
					          <l n="44">λαιῇ μὲν χερὶ πέπλον ἐπʼ ὀφρύσιν ἀμφὶ μέτωπα</l>
					          <l n="45">στειλαμένη καὶ καλὰ παρήια, δεξιτερῇ δὲ</l>
					          <l n="46">ἄκρην ὑψόθι πέζαν ἀερτάζουσα χιτῶνος.</l>
					          <l n="47">καρπαλίμως δʼ ἀίδηλον ἀνὰ στίβον ἔκτοθι πύργων</l>
					          <l n="48">ἄστεος εὐρυχόροιο φόβῳ ἵκετʼ· οὐδέ τις ἔγνω</l>
					          <l n="49">τήνγε φυλακτήρων, λάθε δέ σφεας ὁρμηθεῖσα.</l>
					          <l n="50">ἔνθεν ἴμεν νηόνδε μάλʼ ἐφράσατʼ· οὐ γὰρ ἄιδρις</l>
					          <l n="51">ἦεν ὁδῶν, θαμὰ καὶ πρὶν ἀλωμένη ἀμφί τε νεκρούς,</l>
					          <l n="52">ἀμφί τε δυσπαλέας ῥίζας χθονός, οἷα γυναῖκες</l>
					          <l n="53">φαρμακίδες· τρομερῷ δʼ ὑπὸ δείματι πάλλετο θυμός.</l>
					          <l n="54">τὴν δὲ νέον Τιτηνὶς ἀνερχομένη περάτηθεν</l>
					          <l n="55">φοιταλέην ἐσιδοῦσα θεὰ ἐπεχήρατο Μήνη</l>
					          <l n="56">ἁρπαλέως, καὶ τοῖα μετὰ φρεσὶν ᾗσιν ἔειπεν·</l>
					          <milestone n="57" unit="card"/>
					          <l rend="displayNumAndIndent">‘οὐκ ἄρʼ ἐγὼ μούνη μετὰ Λάτμιον ἄντρον ἀλύσκω,</l>
					          <l n="57">οὐδʼ οἴη καλῷ περιδαίομαι Ἐνδυμίωνι·</l>
					          <l n="58">ἦ θαμὰ δὴ καὶ σεῖο κίον δολίῃσιν ἀοιδαῖς,</l>
					          <l n="60">μνησαμένη φιλότητος, ἵνα σκοτίῃ ἐνὶ νυκτὶ</l>
					          <l n="61">φαρμάσσῃς εὔκηλος, ἅ τοι φίλα ἔργα τέτυκται.</l>
					          <l n="62">νῦν δὲ καὶ αὐτὴ δῆθεν ὁμοίης ἔμμορες ἄτης·</l>
					          <l n="63">δῶκε δʼ ἀνιηρόν τοι Ἰήσονα πῆμα γενέσθαι</l>
					          <l n="64">δαίμων ἀλγινόεις. ἀλλʼ ἔρχεο, τέτλαθι δʼ ἔμπης,</l>
					          <l n="65">καὶ πινυτή περ ἐοῦσα, πολύστονον ἄλγος ἀείρειν.’</l>
					          <l rend="displayNumAndIndent">ὦς ἄρʼ ἔφη· τὴν δʼ αἶψα πόδες φέρον
						ἐγκονέουσαν.</l>
					          <l n="66">ἀσπασίως δʼ ὄχθῃσιν ἐπηέρθη ποταμοῖο,</l>
					          <l n="67">ἀντιπέρην λεύσσουσα πυρὸς σέλας, ὅ ῥά τʼ ἀέθλου</l>
					          <l n="68">παννύχιοι ἥρωες ἐυφροσύνῃσιν ἔδαιον.</l>
					          <l n="70">ὀξείῃ δἤπειτα διὰ κνέφας ὄρθια φωνῇ</l>
					          <l n="71">ὁπλότατον Φρίξοιο περαιόθεν ἤπυε παίδων,</l>
					          <l n="72">φρόντιν· ὁ δὲ ξὺν ἑοῖσι κασιγνήτοις ὄπα κούρης</l>
					          <l n="73">αὐτῷ τʼ Αἰσονίδῃ τεκμήρατο· σῖγα δʼ ἑταῖροι</l>
					          <l n="74">θάμβεον, εὖτʼ ἐνόησαν ὃ δὴ καὶ ἐτήτυμον ἦεν.</l>
					          <l n="75">τρὶς μὲν ἀνήυσεν, τρὶς δʼ ὀτρύνοντος ὁμίλου</l>
					          <l n="76">Φρόντις ἀμοιβήδην ἀντίαχεν· οἱ δʼ ἄρα τείως</l>
					          <l n="77">ἥρωες μετὰ τήνγε θοοῖς ἐλάασκον ἐρετμοῖς.</l>
					          <l n="78">οὔπω πείσματα νηὸς ἐπʼ ἠπείροιο περαίης</l>
					          <l n="79">βάλλον, ὁ δὲ κραιπνοὺς χέρσῳ πόδας ἧκεν Ἰήσων</l>
					          <l n="80">ὑψοῦ ἀπʼ ἰκριόφιν· μετὰ δὲ Φρόντις τε καὶ Ἄργος,</l>
					          <l n="81">υἷε δύω Φρίξου, χαμάδις θόρον· ἡ δʼ ἄρα τούσγε</l>
					          <l n="82">γούνων ἀμφοτέρῃσι περισχομένη προσέειπεν·</l>
					          <l rend="displayNumAndIndent">‘ἔκ με, φίλοι, ῥύσασθε δυσάμμορον, ὧς δὲ καὶ
						αὐτοὺς</l>
					          <l n="83">ὑμέας Αἰήταο, πρὸ γάρ τʼ ἀναφανδὰ τέτυκται</l>
					          <l n="85">πάντα μάλʼ, οὐδέ τι μῆχος ἱκάνεται. ἀλλʼ ἐπὶ νηὶ</l>
					          <l n="86">φεύγωμεν, πρὶν τόνδε θοῶν ἐπιβήμεναι ἵππων.</l>
					          <l n="87">δώσω δὲ χρύσειον ἐγὼ δέρος, εὐνήσασα</l>
					          <l n="88">φρουρὸν ὄφιν· τύνη δὲ θεοὺς ἐνὶ σοῖσιν ἑταίροις,</l>
					          <l n="89">ξεῖνε, τεῶν μύθων ἐπιίστορας, οὕς μοι ὑπέστης,</l>
					          <l n="90">ποίησαι· μηδʼ ἔνθεν ἑκαστέρω ὁρμηθεῖσαν</l>
					          <l n="91">χήτει κηδεμόνων ὀνοτὴν καὶ ἀεικέα θείης.’</l>
					          <l rend="displayNumAndIndent">Ἴσκεν ἀκηχεμένη· μέγα δὲ φρένες Αἰσονίδαο</l>
					          <l n="92">γήθεον· αἶψα δέ μιν περὶ γούνασι πεπτηυῖαν</l>
					          <l n="93">ἦκʼ ἀναειρόμενος προσπτύξατο, θάρσυνέν τε·</l>
					          <l n="95">‘δαιμονίη, Ζεὺς αὐτὸς Ὀλύμπιος ὅρκιος ἔστω,</l>
					          <l n="96">Ἥρη τε Ζυγίη, Διὸς εὐνέτις, ἦ μὲν ἐμοῖσιν</l>
					          <l n="97">κουριδίην σε δόμοισιν ἐνιστήσεσθαι ἄκοιτιν,</l>
					          <l n="98">εὖτʼ ἂν ἐς Ἑλλάδα γαῖαν ἱκώμεθα νοστήσαντες.’</l>
					          <l rend="displayNumAndIndent">ὧς ηὔδα, καὶ χεῖρα παρασχεδὸν ἤραρε χειρὶ</l>
					          <l n="100">δεξιτερήν· ἡ δέ σφιν ἐς ἱερὸν ἄλσος ἀνώγει</l>
					          <l n="101">νῆα θοὴν ἐλάαν αὐτοσχεδόν, ὄφρʼ ἔτι νύκτωρ</l>
					          <l n="102">κῶας ἑλόντες ἄγοιντο παρὲκ νόον Αἰήταο.</l>
					          <l n="103">ἔνθʼ ἔπος ἠδὲ καὶ ἔργον ὁμοῦ πέλεν ἐσσυμένοισιν.</l>
					          <l n="104">εἰς γάρ μιν βήσαντες, ἀπὸ χθονὸς αὐτίκʼ ἔωσαν</l>
					          <l n="105">νῆα· πολὺς δʼ ὀρυμαγδὸς ἐπειγομένων ἐλάτῃσιν</l>
					          <l n="106">ἦεν ἀριστήων· ἡ δʼ ἔμπαλιν ἀίσσουσα</l>
					          <l n="107">γαίῃ χεῖρας ἔτεινεν ἀμήχανος. αὐτὰρ Ἰήσων</l>
					          <l n="108">θάρσυνέν τʼ ἐπέεσσι, καὶ ἴσχανεν ἀσχαλόωσαν.</l>
					          <milestone n="109" unit="card"/>
					          <l rend="displayNumAndIndent">ἦμος δʼ ἀνέρες ὕπνον ἀπʼ ὀφθαλμῶν ἐβάλοντο</l>
					          <l n="110">ἀγρόται, οἵ τε κύνεσσι πεποιθότες οὔποτε νύκτα</l>
					          <l n="111">ἄγχαυρον κνώσσουσιν, ἀλευάμενοι φάος ἠοῦς,</l>
					          <l n="112">μὴ πρὶν ἀμαλδύνῃ θηρῶν στίβον ἠδὲ καὶ ὀδμὴν</l>
					          <l n="113">θηρείην λευκῇσιν ἐνισκίμψασα βολῇσιν·</l>
					          <l n="114">τῆμος ἄρʼ Αἰσονίδης κούρη τʼ ἀπὸ νηὸς ἔβησαν</l>
					          <l n="115">ποιήεντʼ ἀνὰ χῶρον, ἵνα κριοῦ καλέονται</l>
					          <l n="116">εὐναί, ὅθι πρῶτον κεκμηότα γούνατʼ ἔκαμψεν,</l>
					          <l n="117">νώτοισιν φορέων Μινυήιον υἷʼ Ἀθάμαντος.</l>
					          <l n="118">ἐγγύθι δʼ αἰθαλόεντα πελεν βωμοῖο θέμεθλα,</l>
					          <l n="119">ὅν ῥά ποτʼ Αἰολίδης Διὶ Φυξίῳ εἵσατο Φρίξος,</l>
					          <l n="120">ῥέζων κεῖνο τέρας παγχρύσεον, ὥς οἱ ἔειπεν</l>
					          <l n="121">Ἑρμείας πρόφρων ξυμβλήμενος. ἔνθʼ ἄρα τούσγε</l>
					          <l n="122">Ἄργου φραδμοσύνῃσιν ἀριστῆες μεθέηκαν.</l>
					          <l n="123">τὼ δὲ διʼ ἀτραπιτοῖο μεθʼ ἱερὸν ἄλσος ἵκοντο,</l>
					          <l n="124">φηγὸν ἀπειρεσίην διζημένω, ᾗ ἔπι κῶας</l>
					          <l n="125">βέβλητο, νεφέλῃ ἐναλίγκιον, ἥ τʼ ἀνιόντος</l>
					          <l n="126">ἠελίου φλογερῇσιν ἐρεύθεται ἀκτίνεσσιν.</l>
					          <l n="127">αὐτὰρ ὁ ἀντικρὺ περιμήκεα τείνετο δειρὴν</l>
					          <l n="128">ὀξὺς ἀύπνοισιν προϊδὼν ὄφις ὀφθαλμοῖσιν</l>
					          <l n="129">νισσομένους, ῥοίζει δὲ πελώριον· ἀμφὶ δὲ μακραὶ</l>
					          <l n="130">ἠιόνες ποταμοῖο καὶ ἄσπετον ἴαχεν ἄλσος.</l>
					          <l n="131">ἔκλυον οἳ καὶ πολλὸν ἑκὰς Τιτηνίδος Αἴης</l>
					          <l n="132">Κολχίδα γῆν ἐνέμοντο παρὰ προχοῇσι Λύκοιο,</l>
					          <l n="133">ὅς τʼ ἀποκιδνάμενος ποταμοῦ κελάδοντος Ἀράξεω</l>
					          <l n="134">Φάσιδι συμφέρεται ἱερὸν ῥόον· οἱ δὲ συνάμφω</l>
					          <l n="135">Καυκασίην ἅλαδʼ εἰς ἓν ἐλαυνόμενοι προχέουσιν.</l>
					          <l n="136">δείματι δʼ ἐξέγροντο λεχωίδες, ἀμφὶ δὲ παισὶν</l>
					          <l n="137">νηπιάχοις, οἵ τέ σφιν ὑπʼ ἀγκαλίδεσσιν ἴαυον,</l>
					          <l n="138">ῥοίζῳ παλλομένοις χεῖρας βάλον ἀσχαλόωσαι.</l>
					          <l n="139">ὡς δʼ ὅτε τυφομένης ὕλης ὕπερ αἰθαλόεσσαι</l>
					          <l n="140">καπνοῖο στροφάλιγγες ἀπείριτοι εἱλίσσονται,</l>
					          <l n="141">ἄλλη δʼ αἶψʼ ἑτέρῃ ἐπιτέλλεται αἰὲν ἐπιπρὸ</l>
					          <l n="142">νειόθεν εἰλίγγοισιν ἐπήορος ἐξανιοῦσα·</l>
					          <l n="143">ὧς τότε κεῖνο πέλωρον ἀπειρεσίας ἐλέλιξεν</l>
					          <l n="144">ῥυμβόνας ἀζαλέῃσιν ἐπηρεφέας φολίδεσσιν.</l>
					          <l n="145">τοῖο δʼ ἑλισσομένοιο κατʼ ὄμματα νίσσετο κούρη,</l>
					          <l n="146">ὕπνον ἀοσσητῆρα, θεῶν ὕπατον, καλέουσα</l>
					          <l n="147">ἡδείῃ ἐνοπῇ, θέλξαι τέρας· αὖε δʼ ἄνασσαν</l>
					          <l n="148">νυκτιπόλον, χθονίην, εὐαντέα δοῦναι ἐφορμήν.</l>
					          <l n="149">εἵπετο δʼ Αἰσονίδης πεφοβημένος, αὐτὰρ ὅγʼ ἤδη</l>
					          <l n="150">οἴμῃ θελγόμενος δολιχὴν ἀνελύετʼ ἄκανθαν</l>
					          <l n="151">γηγενέος σπείρης, μήκυνε δὲ μυρία κύκλα,</l>
					          <l n="152">οἷον ὅτε βληχροῖσι κυλινδόμενον πελάγεσσιν</l>
					          <l n="153">κῦμα μέλαν κωφόν τε καὶ ἄβρομον· ἀλλὰ καὶ ἔμπης</l>
					          <l n="154">ὑψοῦ σμερδαλέην κεφαλὴν μενέαινεν ἀείρας</l>
					          <l n="155">ἀμφοτέρους ὀλοῇσι περιπτύξαι γενύεσσιν.</l>
					          <l n="156">ἡ δέ μιν ἀρκεύθοιο νέον τετμηότι θαλλῷ</l>
					          <l n="157">βάπτουσʼ ἐκ κυκεῶνος ἀκήρατα φάρμακʼ ἀοιδαῖς</l>
					          <l n="158">ῥαῖνε κατʼ ὀφθαλμῶν· περί τʼ ἀμφί τε νήριτος ὀδμὴ</l>
					          <l n="159">φαρμάκου ὕπνον ἔβαλλε· γένυν δʼ αὐτῇ ἐνὶ χώρῃ</l>
					          <l n="160">θῆκεν ἐρεισάμενος· τὰ δʼ ἀπείρονα πολλὸν ὀπίσσω</l>
					          <l n="161">κύκλα πολυπρέμνοιο διὲξ ὕλης τετάνυστο.</l>
					          <l n="162">ἔνθα δʼ ὁ μὲν χρύσειον ἀπὸ δρυὸς αἴνυτο κῶας,</l>
					          <l n="163">κούρης κεκλομένης· ἡ δʼ ἔμπεδον ἑστηυῖα</l>
					          <l n="164">φαρμάκῳ ἔψηχεν θηρὸς κάρη, εἰσόκε δή μιν</l>
					          <l n="165">αὐτὸς ἑὴν ἐπὶ νῆα παλιντροπάασθαι Ἰήσων</l>
					          <l n="166">ἤνωγεν, λεῖπεν δὲ πολύσκιον ἄλσος Ἄρηος.</l>
					          <l n="167">ὡς δὲ σεληναίην διχομήνιδα παρθένος αἴγλην</l>
					          <l n="168">ὑψόθεν ἐξανέχουσαν ὑπωροφίου θαλάμοιο</l>
					          <l n="169">λεπταλέῳ ἑανῷ ὑποΐσχεται· ἐν δέ οἱ ἦτορ</l>
					          <l n="170">χαίρει δερκομένης καλὸν σέλας· ὧς τότʼ Ἰήσων</l>
					          <l n="171">γηθόσυνος μέγα κῶας ἑαῖς ἐναείρατο χερσίν·</l>
					          <l n="172">καί οἱ ἐπὶ ξανθῇσι παρηίσιν ἠδὲ μετώπῳ</l>
					          <l n="173">μαρμαρυγῇ ληνέων φλογὶ εἴκελον ἷζεν ἔρευθος.</l>
					          <l n="174">ὅσση δὲ ῥινὸς βοὸς ἤνιος ἢ ἐλάφοιο</l>
					          <l n="175">γίγνεται, ἥν τʼ ἀγρῶσται ἀχαιινέην καλέουσιν,</l>
					          <l n="176">τόσσον ἔην πάντῃ χρύσεον ἐφύπερθεν ἄωτον.</l>
					          <l n="177">βεβρίθει λήνεσσιν ἐπηρεφές· ἤλιθα δὲ χθὼν</l>
					          <l n="178">αἰὲν ὑποπρὸ ποδῶν ἀμαρύσσετο νισσομένοιο.</l>
					          <l n="179">ἤιε δʼ ἄλλοτε μὲν λαιῷ ἐπιειμένος ὤμῳ</l>
					          <l n="180">αὐχένος ἐξ ὑπάτοιο ποδηνεκές, ἄλλοτε δʼ αὖτε</l>
					          <l n="181">εἴλει ἀφασσόμενος· περὶ γὰρ δίεν, ὄφρα ἓ μή τις</l>
					          <l n="182">ἀνδρῶν ἠὲ θεῶν νοσφίσσεται ἀντιβολήσας. <milestone n="183" unit="card"/>
					          </l>
					          <l rend="displayNumAndIndent">Ἠὼς μέν ῥ̓ ἐπὶ γαῖαν ἐκίδνατο, τοὶ δʼ ἐς
						ὅμιλον</l>
					          <l n="183">ἷξον· θάμβησαν δὲ νέοι μέγα κῶας ἰδόντες</l>
					          <l n="185">λαμπόμενον στεροπῇ ἴκελον Διός. ὦρτο δʼ ἕκαστος</l>
					          <l n="186">ψαῦσαι ἐελδόμενος δέχθαι τʼ ἐνὶ χερσὶν ἑῇσιν.</l>
					          <l n="187">Αἰσονίδης δʼ ἄλλους μὲν ἐρήτυε, τῷ δʼ ἐπὶ φᾶρος</l>
					          <l n="188">κάββαλε νηγάτεον· πρύμνῃ δʼ ἐνεείσατο κούρην</l>
					          <l n="189">ἀνθέμενος, καὶ τοῖον ἔπος μετὰ πᾶσιν ἔειπεν·</l>
					          <l n="190" rend="displayNumAndIndent">‘μηκέτι νῦν χάζεσθε, φίλοι, πάτρηνδε
						νέεσθαι.</l>
					          <l n="191">ἤδη γὰρ χρειώ, τῆς εἵνεκα τήνδʼ ἀλεγεινὴν</l>
					          <l n="192">ναυτιλίην ἔτλημεν ὀιζύι μοχθίζοντες,</l>
					          <l n="193">εὐπαλέως κούρης ὑπὸ δήνεσι κεκράανται.</l>
					          <l n="194">τὴν μὲν ἐγὼν ἐθέλουσαν ἀνάξομαι οἴκαδʼ ἄκοιτιν</l>
					          <l n="195">κουριδίην· ἀτὰρ ὔμμες Ἀχαιίδος οἷά τε πάσης</l>
					          <l n="196">αὐτῶν θʼ ὑμείων ἐσθλὴν ἐπαρωγὸν ἐοῦσαν</l>
					          <l n="197">σώετε. δὴ γάρ που, μάλʼ ὀίομαι, εἶσιν ἐρύξων</l>
					          <l n="198">Αἰήτης ὁμάδῳ πόντονδʼ ἴμεν ἐκ ποταμοῖο.</l>
					          <l n="199">ἀλλʼ οἱ μὲν διὰ νηός, ἀμοιβαδὶς ἀνέρος ἀνὴρ</l>
					          <l n="200">ἑζόμενος, πηδοῖσιν ἐρέσσετε· τοὶ δὲ βοείας</l>
					          <l n="201">ἀσπίδας ἡμίσεες, δῄων θοὸν ἔχμα βολάων,</l>
					          <l n="202">προσχόμενοι νόστῳ ἐπαμύνετε. νῦν δʼ ἐνὶ χερσὶν</l>
					          <l n="203">παῖδας ἑοὺς πάτρην τε φίλην, γεραρούς τε τοκῆας</l>
					          <l n="204">ἴσχομεν· ἡμετέρῃ δʼ ἐπερείδεται Ἑλλὰς ἐφορμῇ,</l>
					          <l n="205">ἠὲ κατηφείην, ἢ καὶ μέγα κῦδος ἀρέσθαι.’</l>
					          <l rend="displayNumAndIndent">ὧς φάτο, δῦνε δὲ τεύχεʼ ἀρήια· τοὶ δʼ ἰάχησαν</l>
					          <l n="206">θεσπέσιον μεμαῶτες. ὁ δὲ ξίφος ἐκ κολεοῖο</l>
					          <l n="207">σπασσάμενος πρυμναῖα νεὼς ἀπὸ πείσματʼ ἔκοψεν.</l>
					          <l n="208">ἄγχι δὲ παρθενικῆς κεκορυθμένος ἰθυντῆρι</l>
					          <l n="210">Ἀγκαίῳ παρέβασκεν· ἐπείγετο δʼ εἰρεσίῃ νηῦς</l>
					          <l n="211">σπερχομένων ἄμοτον ποταμοῦ ἄφαρ ἐκτὸς ἐλάσσαι.</l>
					          <l rend="displayNumAndIndent">ἤδη δʼ Αἰήτῃ ὑπερήνορι πᾶσί τε Κόλχοις</l>
					          <l n="212">Μηδείης περίπυστος ἔρως καὶ ἔργʼ ἐτέτυκτο.</l>
					          <l n="213">ἐς δʼ ἀγορὴν ἀγέροντʼ ἐνὶ τεύχεσιν· ὅσσα δέ πόντου</l>
					          <l n="215">κύματα χειμερίοιο κορύσσεται ἐξ ἀνέμοιο,</l>
					          <l n="216">ἢ ὅσα φύλλα χαμᾶζε περικλαδέος πέσεν ὕλης</l>
					          <l n="217">φυλλοχόῳ ἐνὶ μηνί--τίς ἂν τάδε τεκμήραιτο;</l>
					          <l n="218">ὧς οἱ ἀπειρέσιοι ποταμοῦ παρεμέτρεον ὄχθας,</l>
					          <l n="219">κλαγγῇ μαιμώοντες· ὁ δʼ εὐτύκτῳ ἐνὶ δίφρῳ</l>
					          <l n="220">Αἰήτης ἵπποισι μετέπρεπεν, οὕς οἱ ὄπασσεν</l>
					          <l n="221">ἠέλιος πνοιῇσιν ἐειδομένους ἀνέμοιο,</l>
					          <l n="222">σκαιῇ μέν ῥ̓ ἐνὶ χειρὶ σάκος δινωτὸν ἀείρων,</l>
					          <l n="223">τῇ δʼ ἑτέρῃ πεύκην περιμήκεα· πὰρ δέ οἱ ἔγχος</l>
					          <l n="224">ἀντικρὺ τετάνυστο πελώριον. ἡνία δʼ ἵππων</l>
					          <l n="225">γέντο χεροῖν Ἄψυρτος. υπεκπρὸ δὲ πόντον ἔταμνεν</l>
					          <l n="226">νηῦς ἤδη κρατεροῖσιν ἐπειγομένη ἐρέτῃσιν,</l>
					          <l n="227">καὶ μεγάλου ποταμοῖο καταβλώσκοντι ῥεέθρῳ.</l>
					          <l n="228">αὐτὰρ ἄναξ ἄτῃ πολυπήμονι χεῖρας ἀείρας</l>
					          <l n="229">ἠέλιον καὶ Ζῆνα κακῶν ἐπιμάρτυρας ἔργων</l>
					          <l n="230">κέκλετο· δεινὰ δὲ παντὶ παρασχεδὸν ἤπυε λαῷ</l>
					          <l n="231">εἰ μή οἱ κούρην αὐτάγρετον, ἢ ἀνὰ γαῖαν,</l>
					          <l n="232">ἢ πλωτῆς εὑρόντες ἔτʼ εἰν ἁλὸς οἴδματι νῆα,</l>
					          <l n="233">ἄξουσιν, καὶ θυμὸν ἐνιπλήσει μενεαίνων</l>
					          <l n="234">τίσασθαι τάδε πάντα, δαήσονται κεφαλῇσιν</l>
					          <l n="235">πάντα χόλον καὶ πᾶσαν ἑὴν ὑποδέγμενοι ἄτην.</l>
					          <milestone n="236" unit="card"/>
					          <l rend="displayNumAndIndent">ὧς ἔφατʼ Αἰήτης· αὐτῷ δʼ ἐνὶ ἤματι Κόλχοι</l>
					          <l n="236">νῆάς τʼ εἰρύσσαντο, καὶ ἄρμενα νηυσὶ βάλοντο,</l>
					          <l n="237">αὐτῷ δʼ ἤματι πόντον ἀνήιον· οὐδέ κε φαίης</l>
					          <l n="238">τόσσον νηίτην στόλον ἔμμεναι, ἀλλʼ οἰωνῶν</l>
					          <l n="240">ἰλαδὸν ἄσπετον ἔθνος ἐπιβρομέειν πελάγεσσιν.</l>
					          <l rend="displayNumAndIndent">οἱ δʼ ἀνέμου λαιψηρὰ θεᾶς βουλῇσιν ἀέντος</l>
					          <l n="241">Ἥρης, ὄφρʼ ὤκιστα κακὸν Πελίαο δόμοισιν</l>
					          <l n="242">Αἰαίη Μήδεια Πελασγίδα γαῖαν ἵκηται,</l>
					          <l n="243">ἠοῖ ἐνὶ τριτάτῃ πρυμνήσια νηὸς ἔδησαν</l>
					          <l n="245">Παφλαγόνων ἀκτῇσι, πάροιθʼ Ἅλυος ποταμοῖο.</l>
					          <l n="246">ἡ γάρ σφʼ ἐξαποβάντας ἀρέσσασθαι θυέεσσιν</l>
					          <l n="247">ἠνώγει Ἑκάτην. καὶ δὴ τὰ μέν, ὅσσα θυηλὴν</l>
					          <l n="248">κούρη πορσανέουσα τιτύσκετο, μήτε τις ἴστωρ</l>
					          <l n="249">εἴη, μήτʼ ἐμὲ θυμὸς ἐποτρύνειεν ἀείδειν.</l>
					          <l n="250">ἅζομαι αὐδῆσαι· τό γε μὴν ἕδος ἐξέτι κείνου,</l>
					          <l n="251">ὅ ῥα θεᾷ ἥρωες ἐπὶ ῥηγμῖσιν ἔδειμαν,</l>
					          <l n="252">ἀνδράσιν ὀψιγόνοισι μένει καὶ τῆμος ἰδέσθαι.</l>
					          <l rend="displayNumAndIndent">αὐτίκα δʼ Αἰσονίδης ἐμνήσατο, σὺν δὲ καὶ ὧλλοι</l>
					          <l n="253">ἥρωες, Φινῆος, ὃ δὴ πλόον ἄλλον ἔειπεν</l>
					          <l n="255">ἐξ Αἴης ἔσσεσθαι· ἀνώιστος δʼ ἐτέτυκτο</l>
					          <l n="256">πᾶσιν ὁμῶς. Ἄργος δὲ λιλαιομένοις ἀγόρευσεν·</l>
					          <l rend="displayNumAndIndent">‘Νισσόμεθʼ Ὀρχομενὸν τὴν ἔχραεν ὔμμι περῆσαι</l>
					          <l n="257">νημερτὴς ὅδε μάντις, ὅτῳ ξυνέβητε πάροιθεν.</l>
					          <l n="258">ἔστιν γὰρ πλόος ἄλλος, ὃν ἀθανάτων ἱερῆες</l>
					          <l n="260">πέφραδον, οἳ Θήβης Τριτωνίδος ἐκγεγάασιν.</l>
					          <l n="261">οὔπω τείρεα πάντα, τά τʼ οὐρανῷ εἱλίσσονται,</l>
					          <l n="262">οὐδέ τί πω Δαναῶν ἱερὸν γένος ἦεν ἀκοῦσαι</l>
					          <l n="263">πευθομένοις· οἶοι δʼ ἔσαν Ἀρκάδες Ἀπιδανῆες,</l>
					          <l n="264">Ἀρκάδες, οἳ καὶ πρόσθε σεληναίης ὑδέονται</l>
					          <l n="265">ζώειν, φηγὸν ἔδοντες ἐν οὔρεσιν. οὐδὲ Πελασγὶς</l>
					          <l n="266">χθὼν τότε κυδαλίμοισιν ἀνάσσετο Δευκαλίδῃσιν,</l>
					          <l n="267">ἦμος ὅτʼ Ἠερίη πολυλήιος ἐκλήιστο,</l>
					          <l n="268">μήτηρ Αἴγυπτος προτερηγενέων αἰζηῶν,</l>
					          <l n="269">καὶ ποταμὸς Τρίτων ἠύρροος, ᾧ ὕπο πᾶσα</l>
					          <l n="270">ἄρδεται Ἠερίη· Διόθεν δέ μιν οὔποτε δεύει</l>
					          <l n="271">ὄμβρος· ἅλις προχοῇσι δʼ ἀνασταχύουσιν ἄρουραι.</l>
					          <l n="272">ἔνθεν δή τινά φασι πέριξ διὰ πᾶσαν ὁδεῦσαι</l>
					          <l n="273">Εὐρώπην Ἀσίην τε βίῃ καὶ κάρτεϊ λαῶν</l>
					          <l n="274">σφωιτέρων θάρσει τε πεποιθότα· μυρία δʼ ἄστη</l>
					          <l n="275">νάσσατʼ ἐποιχόμενος, τὰ μὲν ἤ ποθι ναιετάουσιν,</l>
					          <l n="276">ἠὲ καὶ οὔ· πουλὺς γὰρ ἄδην ἐπενήνοθεν αἰών.</l>
					          <l n="277">αἶά γε μὴν ἔτι νῦν μένει ἔμπεδον υἱωνοί τε</l>
					          <l n="278">τῶνδʼ ἀνδρῶν, οὓς ὅσγε καθίσσατο ναιέμεν Αἶαν,</l>
					          <l n="279">οἳ δή τοι γραπτῦς πατέρων ἕθεν εἰρύονται,</l>
					          <l n="280">κύρβιας, οἷς ἔνι πᾶσαι ὁδοὶ καὶ πείρατʼ ἔασιν</l>
					          <l n="281">ὑγρῆς τε τραφερῆς τε πέριξ ἐπινισσομένοισιν.</l>
					          <l n="282">ἔστι δέ τις ποταμός, ὕπατον κέρας Ὠκεανοῖο,</l>
					          <l n="283">εὐρύς τε προβαθής τε καὶ ὁλκάδι νηὶ περῆσαι·</l>
					          <l n="284">Ἴστρον μιν καλέοντες ἑκὰς διετεκμήραντο·</l>
					          <l n="285">ὅς δή τοι τείως μὲν ἀπείρονα τέμνετʼ ἄρουραν</l>
					          <l n="286">εἷς οἶος· πηγαὶ γὰρ ὑπὲρ πνοιῆς βορέαο</l>
					          <l n="287">Ῥιπαίοις ἐν ὄρεσσιν ἀπόπροθι μορμύρουσιν.</l>
					          <l n="288">ἀλλʼ ὁπόταν Θρῃκῶν Σκυθέων τʼ ἐπιβήσεται οὔρους,</l>
					          <l n="289">ἔνθα διχῆ τὸ μὲν ἔνθα μετʼ ἠῴην ἅλα βάλλει</l>
					          <l n="290">τῇδʼ ὕδωρ, τὸ δʼ ὄπισθε βαθὺν διὰ κόλπον ἵησιν</l>
					          <l n="291">σχιζόμενος πόντου Τρινακρίου εἰσανέχοντα,</l>
					          <l n="292">γαίῃ ὃς ὑμετέρῃ παρακέκλιται, εἰ ἐτεὸν δὴ</l>
					          <l n="293">ὑμετέρης γαίης Ἀχελώιος ἐξανίησιν.’</l>
					          <milestone n="294" unit="card"/>
					          <l rend="displayNumAndIndent">ὧς ἄρʼ ἔφη· τοῖσιν δὲ θεὰ τέρας ἐγγυάλιξεν</l>
					          <l n="295">αἴσιον, ᾧ καὶ πάντες ἐπευφήμησαν ἰδόντες</l>
					          <l n="296">στέλλεσθαι τήνδʼ οἶμον. ἐπιπρὸ γὰρ ὁλκὸς ἐτύχθη</l>
					          <l n="297">οὐρανίης ἀκτῖνος, ὅπῃ καὶ ἀμεύσιμον ἦεν.</l>
					          <l n="298">γηθόσυνοι δὲ Λύκοιο κατʼ αὐτόθι παῖδα λιπόντες</l>
					          <l n="299">λαίφεσι πεπταμένοισιν ὑπεὶρ ἅλα ναυτίλλοντο,</l>
					          <l n="300">οὔρεα Παφλαγόνων θηεύμενοι. οὐδὲ Κάραμβιν</l>
					          <l n="301">γνάμψαν, ἐπεὶ πνοιαί τε καὶ οὐρανίου πυρὸς αἴγλη</l>
					          <l n="302">μεῖνεν, ἕως Ἴστροιο μέγαν ῥόον εἰσαφίκοντο.</l>
					          <l rend="displayNumAndIndent">Κόλχοι δʼ αὖτʼ ἄλλοι μέν, ἐτώσια μαστεύοντες,</l>
					          <l n="303">Κυανέας Πόντοιο διὲκ πέτρας ἐπέρησαν·</l>
					          <l n="305">ἄλλοι δʼ αὖ ποταμὸν μετεκίαθον, οἷσιν ἄνασσεν</l>
					          <l n="306">Ἄψυρτος, Καλὸν δὲ διὰ στόμα πεῖρε λιασθείς.</l>
					          <l n="307">τῶ καὶ ὑπέφθη τούσγε βαλὼν ὕπερ αὐχένα γαίης</l>
					          <l n="308">κόλπον ἔσω πόντοιο πανέσχατον Ἰονίοιο.</l>
					          <l n="309">Ἴστρῳ γάρ τις νῆσος ἐέργεται οὔνομα Πεύκη,</l>
					          <l n="310">τριγλώχιν, εὖρος μὲν ἐς αἰγιαλοὺς ἀνέχουσα,</l>
					          <l n="311">στεινὸν δʼ αὖτʼ ἀγκῶνα ποτὶ ῥόον· ἀμφὶ δὲ δοιαὶ</l>
					          <l n="312">σχίζονται προχοαί. τὴν μὲν καλέουσι Νάρηκος·</l>
					          <l n="313">τὴν δʼ ὑπὸ τῇ νεάτῃ, Καλὸν στόμα. τῇ δὲ διαπρὸ</l>
					          <l n="314">Ἄψυρτος Κόλχοι τε θοώτερον ὡρμήθησαν·</l>
					          <l n="315">οἱ δʼ ὑψοῦ νήσοιο κατʼ ἀκροτάτης ἐνέοντο</l>
					          <l n="316">τηλόθεν. εἱαμενῇσι δʼ ἐν ἄσπετα πώεα λεῖπον</l>
					          <l n="317">ποιμένες ἄγραυλοι νηῶν φόβῳ, οἷά τε θῆρας</l>
					          <l n="318">ὀσσόμενοι πόντου μεγακήτεος ἐξανιόντας.</l>
					          <l n="319">οὐ γάρ πω ἁλίας γε πάρος ποθὶ νῆας ἴδοντο,</l>
					          <l n="320">οὔτʼ οὖν Θρήιξιν μιγάδες Σκύθαι, οὐδὲ Σίγυννοι,</l>
					          <l n="321">οὔτʼ οὖν Γραυκένιοι, οὔθʼ οἱ περὶ Λαύριον ἤδη</l>
					          <l n="322">Σίνδοι ἐρημαῖον πεδίον μέγα ναιετάοντες.</l>
					          <l n="323">αὐτὰρ ἐπεί τʼ Ἄγγουρον ὄρος, καὶ ἄπωθεν ἐόντα</l>
					          <l n="324">Ἀγγούρου ὄρεος σκόπελον πάρα Καυλιακοῖο,</l>
					          <l n="325">ᾧ πέρι δὴ σχίζων Ἴστρος ῥόον ἔνθα καὶ ἔνθα</l>
					          <l n="326">βάλλει ἁλός, πεδίον τε τὸ Λαύριον ἠμείψαντο,</l>
					          <l n="327">δή ῥα τότε Κρονίην Κόλχοι ἅλαδʼ ἐκπρομολόντες</l>
					          <l n="328">πάντῃ, μή σφε λάθοιεν, ὑπετμήξαντο κελεύθους.</l>
					          <l n="329">οἱ δʼ ὄπιθεν ποταμοῖο κατήλυθον, ἐκ δʼ ἐπέρησαν</l>
					          <l n="330">δοιὰς Ἀρτέμιδος Βρυγηίδας ἀγχόθι νήσους.</l>
					          <l n="331">τῶν δʼ ἤτοι ἑτέρῃ μὲν ἐν ἱερὸν ἔσκεν ἔδεθλον·</l>
					          <l n="332">ἐν??δʼ ἑτέρῃ, πληθὺν πεφυλαγμένοι Ἀψύρτοιο,</l>
					          <l n="333">βαῖνον· ἐπεὶ κείνας πολέων λίπον ἔνδοθι νήσους</l>
					          <l n="334">αὔτως, ἁζόμενοι κούρην Διός· αἱ δὲ δὴ ἄλλαι</l>
					          <l n="335">στεινόμεναι Κόλχοισι πόρους εἴρυντο θαλάσσης.</l>
					          <l n="336">ὧς δὲ καὶ εἰς ἀκτὰς πληθὺν λίπεν ἀγχόθι νήσων</l>
					          <l n="337">μέσφα Σαλαγγῶνος ποταμοῦ καὶ Νέστιδος αἴης.</l>
					          <l rend="displayNumAndIndent">ἔνθα κε λευγαλέῃ Μινύαι τότε δηιοτῆτι</l>
					          <l n="338">παυρότεροι πλεόνεσσιν ὑπείκαθον· ἀλλὰ πάροιθεν</l>
					          <l n="340">συνθεσίην, μέγα νεῖκος ἀλευάμενοι, ἐτάμοντο,</l>
					          <l n="341">κῶας μὲν χρύσειον, ἐπεί σφισιν αὐτὸς ὑπέστη</l>
					          <l n="342">Αἰήτης, εἰ κεῖνοι ἀναπλήσειαν ἀέθλους,</l>
					          <l n="343">ἔμπεδον εὐδικίῃ σφέας ἑξέμεν, εἴτε δόλοισιν,</l>
					          <l n="344">εἴτε καὶ ἀμφαδίην αὔτως ἀέκοντος ἀπηύρων·</l>
					          <l n="345">αὐτὰρ Μήδειάν γε--τὸ γὰρ πέλεν ἀμφήριστον--</l>
					          <l n="346">παρθέσθαι κούρῃ Λητωίδι νόσφιν ὁμίλου,</l>
					          <l n="347">εἰσόκε τις δικάσῃσι θεμιστούχων βασιλήων,</l>
					          <l n="348">εἴτε μιν εἰς πατρὸς χρειὼ δόμον αὖτις ἱκάνειν,</l>
					          <l n="349">εἴτε μεθʼ Ἑλλάδα γαῖαν ἀριστήεσσιν ἕπεσθαι.</l>
					          <milestone n="350" unit="card"/>
					          <l n="350" rend="displayNumAndIndent">ἔνθα δʼ ἐπεὶ τὰ ἕκαστα νόῳ πεμπάσσατο
						κούρη,</l>
					          <l n="351">δή ῥά μιν ὀξεῖαι κραδίην ἐλέλιξαν ἀνῖαι</l>
					          <l n="352">νωλεμές· αἶψα δὲ νόσφιν Ἰήσονα μοῦνον ἑταίρων</l>
					          <l n="353">ἐκπροκαλεσσαμένη ἄγεν ἄλλυδις, ὄφρʼ ἐλίασθεν</l>
					          <l n="354">πολλὸν ἑκάς, στονόεντα δʼ ἐνωπαδὶς ἔκφατο μῦθον·</l>
					          <l n="355" rend="displayNumAndIndent">‘Αἰσονίδη, τίνα τήνδε συναρτύνασθε
						μενοινὴν</l>
					          <l n="356">ἀμφʼ ἐμοί; ἦέ σε πάγχυ λαθιφροσύναις ἐνέηκαν</l>
					          <l n="357">ἀγλαΐαι, τῶν δʼ οὔτι μετατρέπῃ, ὅσσʼ ἀγόρευες</l>
					          <l n="358">χρειοῖ ἐνισχόμενος; ποῦ τοι Διὸς Ἱκεσίοιο</l>
					          <l n="359">ὅρκια, ποῦ δὲ μελιχραὶ ὑποσχεσίαι βεβάασιν;</l>
					          <l n="360">ᾗς ἐγὼ οὐ κατὰ κόσμον ἀναιδήτῳ ἰότητι</l>
					          <l n="361">πάτρην τε κλέα τε μεγάρων αὐτούς τε τοκῆας</l>
					          <l n="362">νοσφισάμην, τά μοι ἦεν ὑπέρτατα· τηλόθι δʼ οἴη</l>
					          <l n="363">λυγρῇσιν κατὰ πόντον ἅμʼ ἀλκυόνεσσι φορεῦμαι</l>
					          <l n="364">σῶν ἕνεκεν καμάτων, ἵνα μοι σόος ἀμφί τε βουσὶν</l>
					          <l n="365">ἀμφί τε γηγενέεσσιν ἀναπλήσειας ἀέθλους.</l>
					          <l n="366">ὕστατον αὖ καὶ κῶας, ἐπεί τʼ ἐπαϊστὸν ἐτύχθη,</l>
					          <l n="367">εἷλες ἐμῇ ματίῃ· κατὰ δʼ οὐλοὸν αἶσχος ἔχευα</l>
					          <l n="368">θηλυτέραις. τῶ φημὶ τεὴ κούρη τε δάμαρ τε</l>
					          <l n="369">αὐτοκασιγνήτη τε μεθʼ Ἑλλάδα γαῖαν ἕπεσθαι.</l>
					          <l n="370">πάντῃ νυν πρόφρων ὑπερίστασο, μηδέ με μούνην</l>
					          <l n="371">σεῖο λίπῃς ἀπάνευθεν, ἐποιχόμενος βασιλῆας.</l>
					          <l n="372">ἀλλʼ αὔτως εἴρυσο· δίκη δέ τοι ἔμπεδος ἔστω</l>
					          <l n="373">καὶ θέμις, ἣν ἄμφω συναρέσσαμεν· ἢ σύγʼ ἔπειτα</l>
					          <l n="374">φασγάνῳ αὐτίκα τόνδε μέσον διὰ λαιμὸν ἀμῆσαι,</l>
					          <l n="375">ὄφρʼ ἐπίηρα φέρωμαι ἐοικότα μαργοσύνῃσιν.</l>
					          <l n="376">σχετλίη, εἴ κεν δή με κασιγνήτοιο δικάσσῃ</l>
					          <l n="377">ἔμμεναι οὗτος ἄναξ, τῷ ἐπίσχετε τάσδʼ ἀλεγεινὰς</l>
					          <l n="378">ἄμφω συνθεσίας. πῶς ἵξομαι ὄμματα πατρός;</l>
					          <l n="379">ἦ μάλʼ ἐυκλειής; τίνα δʼ οὐ τίσιν, ἠὲ βαρεῖαν</l>
					          <l n="380">ἄτην οὐ σμυγερῶς δεινῶν ὕπερ, οἷα ἔοργα,</l>
					          <l n="381">ὀτλήσω; σὺ δέ κεν θυμηδέα νόστον ἕλοιο;</l>
					          <l n="382">μὴ τόγε παμβασίλεια Διὸς τελέσειεν ἄκοιτις,</l>
					          <l n="383">ᾗ ἐπικυδιάεις. μνήσαιο δέ καί ποτʼ ἐμεῖο,</l>
					          <l n="384">στρευγόμενος καμάτοισι· δέρος δέ τοι ἶσον ὀνείροις</l>
					          <l n="385">οἴχοιτʼ εἰς ἔρεβος μεταμώνιον. ἐκ δέ σε πάτρης</l>
					          <l n="386">αὐτίκʼ ἐμαί σʼ ἐλάσειαν Ἐρινύες· οἷα καὶ αὐτὴ</l>
					          <l n="387">σῇ πάθον ἀτροπίῃ. τὰ μὲν οὐ θέμις ἀκράαντα</l>
					          <l n="388">ἐν γαίῃ πεσέειν. μάλα γὰρ μέγαν ἤλιτες ὅρκον,</l>
					          <l n="389">νηλεές· ἀλλʼ οὔ θήν μοι ἐπιλλίζοντες ὀπίσσω</l>
					          <l n="390">δὴν ἔσσεσθʼ εὔκηλοι ἕκητί γε συνθεσιάων.’</l>
					          <l rend="displayNumAndIndent">ὧς φάτʼ ἀναζείουσα βαρὺν χόλον· ἵετο δʼ ἥγε</l>
					          <l n="391">νῆα καταφλέξαι, διά τʼ ἔμπεδα πάντα κεάσσαι,</l>
					          <l n="392">ἐν δὲ πεσεῖν αὐτὴ μαλερῷ πυρί. τοῖα δʼ Ἰήσων</l>
					          <l n="393">μειλιχίοις ἐπέεσσιν ὑποδδείσας προσέειπεν·</l>
					          <l n="395" rend="displayNumAndIndent">‘ἴσχεο, δαιμονίη· τὰ μὲν ἁνδάνει οὐδʼ ἐμοὶ
						αὐτῷ.</l>
					          <l n="396">ἀλλά τινʼ ἀμβολίην διζήμεθα δηιοτῆτος,</l>
					          <l n="397">ὅσσον δυσμενέων ἀνδρῶν νέφος ἀμφιδέδηεν</l>
					          <l n="398">εἵνεκα σεῦ. πάντες γάρ, ὅσοι χθόνα τήνδε νέμονται,</l>
					          <l n="399">Ἀψύρτῳ μεμάαασιν ἀμυνέμεν, ὄφρα σε πατρί,</l>
					          <l n="400">οἷά τε ληισθεῖσαν, ὑπότροπον οἴκαδʼ ἄγοιντο.</l>
					          <l n="401">αὐτοὶ δὲ στυγερῷ κεν ὀλοίμεθα πάντες ὀλέθρῳ,</l>
					          <l n="402">μίξαντες δαῒ χεῖρας· ὅ τοι καὶ ῥίγιον ἄλγος</l>
					          <l n="403">ἔσσεται, εἴ σε θανόντες ἕλωρ κείνοισι λίποιμεν.</l>
					          <l n="404">ἥδε δὲ συνθεσίη κρανέει δόλον, ᾧ μιν ἐς ἄτην</l>
					          <l n="405">βήσομεν. οὐδʼ ἂν ὁμῶς περιναιέται ἀντιόωσιν</l>
					          <l n="406">Κόλχοις ἦρα φέροντες ὑπὲρ σέο νόσφιν ἄνακτος,</l>
					          <l n="407">ὅς τοι ἀοσσητήρ τε κασίγνητός τε τέτυκται·</l>
					          <l n="408">οὐδʼ ἂν ἐγὼ Κόλχοισιν ὑπείξω μὴ πολεμίζειν</l>
					          <l n="409">ἀντιβίην, ὅτε μή με διὲξ εἰῶσι νέεσθαι.’</l>
					          <milestone n="410" unit="card"/>
					          <l n="410" rend="displayNumAndIndent">Ἴσκεν ὑποσσαίνων· ἡ δʼ οὐλοὸν ἔκφατο
						μῦθον·</l>
					          <l n="411">‘φράζεο νῦν. χρειὼ γὰρ ἀεικελίοισιν ἐπʼ ἔργοις</l>
					          <l n="412">καὶ τόδε μητίσασθαι, ἐπεὶ τὸ πρῶτον ἀάσθην</l>
					          <l n="413">ἀμπλακίῃ, θεόθεν δὲ κακὰς ἤνυσσα μενοινάς.</l>
					          <l n="414">τύνη μὲν κατὰ μῶλον ἀλέξεο δούρατα Κόλχων·</l>
					          <l n="415">αὐτὰρ ἐγὼ κεῖνόν γε τεὰς ἐς χεῖρας ἱκέσθαι</l>
					          <l n="416">μειλίξω· σὺ δέ μιν φαιδροῖς ἀγαπάζεο δώροις.</l>
					          <l n="417">εἴ κέν πως κήρυκας ἀπερχομένους πεπίθοιμι</l>
					          <l n="418">οἰόθεν οἶον ἐμοῖσι συναρθμῆσαι ἐπέεσσιν,</l>
					          <l n="419">ἔνθʼ εἴ τοι τόδε ἔργον ἐφανδάνει, οὔτι μεγαίρω,</l>
					          <l n="420">κτεῖνέ τε, καὶ Κόλχοισιν ἀείρεο δηιοτῆτα.’</l>
					          <l rend="displayNumAndIndent">ὧς τώγε ξυμβάντε μέγαν δόλον ἠρτύνοντο</l>
					          <l n="421">Ἀψύρτῳ, καὶ πολλὰ πόρον ξεινήια δῶρα,</l>
					          <l n="422">οἷς μέτα καὶ πέπλον δόσαν ἱερὸν Ὑψιπυλείης</l>
					          <l n="423">πορφύρεον. τὸν μέν ῥα Διωνύσῳ κάμον αὐταὶ</l>
					          <l n="425">δίῃ ἐν ἀμφιάλῳ Χάριτες θεαί· αὐτὰρ ὁ παιδὶ</l>
					          <l n="426">δῶκε Θόαντι μεταῦτις· ὁ δʼ αὖ λίπεν Ὑψιπυλείῃ·</l>
					          <l n="427">ἡ δʼ ἔπορʼ Αἰσονίδῃ πολέσιν μετὰ καὶ τὸ φέρεσθαι</l>
					          <l n="428">γλήνεσιν εὐεργὲς ξεινήιον. οὔ μιν ἀφάσσων,</l>
					          <l n="429">οὔτε κεν εἰσορόων γλυκὺν ἵμερον ἐμπλήσειας.</l>
					          <l n="430">τοῦ δὲ καὶ ἀμβροσίη ὀδμὴ πέλεν ἐξέτι κείνου,</l>
					          <l n="431">ἐξ οὗ ἄναξ αὐτὸς Νυσήιος ἐγκατελεκτο</l>
					          <l n="432">ἀκροχάλιξ οἴνῳ καὶ νέκταρι, καλὰ μεμαρπὼς</l>
					          <l n="433">στήθεα παρθενικῆς Μινωίδος, ἥν ποτε Θησεὺς</l>
					          <l n="434">Κνωσσόθεν ἑσπομένην Δίῃ ἔνι κάλλιπε νήσῳ.</l>
					          <l n="435">ἡ δʼ ὅτε κηρύκεσσιν ἐπεξυνώσατο μύθους,</l>
					          <l n="436">θελγέμεν, εὖτʼ ἂν πρῶτα θεᾶς περὶ νηὸν ἵκηται</l>
					          <l n="437">συνθεσίῃ, νυκτός τε μέλαν κνέφας ἀμφιβάλῃσιν,</l>
					          <l n="438">ἐλθέμεν, ὄφρα δόλον συμφράσσεται, ὥς κεν ἑλοῦσα</l>
					          <l n="439">χρύσειον μέγα κῶας ὑπότροπος αὖτις ὀπίσσω</l>
					          <l n="440">βαίη ἐς Αἰήταο δόμους· πέρι γάρ μιν ἀνάγκῃ</l>
					          <l n="441">υἱῆες Φρίξοιο δόσαν ξείνοισιν ἄγεσθαι·</l>
					          <l n="442">τοῖα παραιφαμένη θελκτήρια φάρμακʼ ἔπασσεν</l>
					          <l n="443">αἰθέρι καὶ πνοιῇσι, τά κεν καὶ ἄπωθεν ἐόντα</l>
					          <l n="444">ἄγριον ἠλιβάτοιο κατʼ οὔρεος ἤγαγε θῆρα.</l>
					          <l rend="displayNumAndIndent">σχέτλιʼ Ἔρως, μέγα πῆμα, μέγα στύγος
						ἀνθρώποισιν,</l>
					          <l n="446">ἐκ σέθεν οὐλόμεναί τʼ ἔριδες στοναχαί τε γόοι τε,</l>
					          <l n="447">ἄλγεά τʼ ἄλλʼ ἐπὶ τοῖσιν ἀπείρονα τετρήχασιν.</l>
					          <l n="448">δυσμενέων ἐπὶ παισὶ κορύσσεο, δαῖμον, ἀερθείς,</l>
					          <l n="449">οἷος Μηδείῃ στυγερὴν φρεσὶν ἔμβαλες ἄτην.</l>
					          <l n="450">πῶς γὰρ δὴ μετιόντα κακῷ ἐδάμασσεν ὀλέθρῳ</l>
					          <l n="451">Ἄψυρτον; τὸ γὰρ ἧμιν ἐπισχερὼ ἦεν ἀοιδῆς.</l>
					          <l rend="displayNumAndIndent">ἦμος ὅτʼ Ἀρτέμιδος νήσῳ ἔνι τήνγʼ ἐλίποντο</l>
					          <l n="452">συνθεσίῃ. τοὶ μέν ῥα διάνδιχα νηυσὶν ἔκελσαν</l>
					          <l n="453">σφωιτέραις κρινθέντες· ὁ δʼ ἐς λόχον ᾖεν Ἰήσων</l>
					          <l n="455">δέγμενος Ἄψυρτόν τε καὶ οὓς ἐξαῦτις ἑταίρους.</l>
					          <l n="456">αὐτὰρ ὅγʼ αἰνοτάτῃσιν ὑποσχεσίῃσι δολωθεὶς</l>
					          <l n="457">καρπαλίμως ᾗ νηὶ διὲξ ἁλὸς οἶδμα περήσας,</l>
					          <l n="458">νύχθʼ ὕπο λυγαίην ἱερῆς ἐπεβήσατο νήσου·</l>
					          <l n="459">οἰόθι δʼ ἀντικρὺ μετιὼν πειρήσατο μύθοις</l>
					          <l n="460">εἷο κασιγνήτης, ἀταλὸς πάις οἷα χαράδρης</l>
					          <l n="461">χειμερίης, ἣν οὐδὲ διʼ αἰζηοὶ περόωσιν.</l>
					          <l n="462">εἴ κε δόλον ξείνοισιν ἐπʼ ἀνδράσι τεχνήσαιτο.</l>
					          <l n="463">καὶ τὼ μὲν τὰ ἕκαστα συνῄνεον ἀλλήλοισιν·</l>
					          <l n="464">αὐτίκα δʼ Αἰσονίδης πυκινοῦ ἐξᾶλτο λόχοιο,</l>
					          <l n="465">γυμνὸν ἀνασχόμενος παλάμῃ ξίφος· αἶψα δὲ κούρη</l>
					          <l n="466">ἔμπαλιν ὄμματʼ ἔνεικε, καλυψαμένη ὀθόνῃσιν,</l>
					          <l n="467">μὴ φόνον ἀθρήσειε κασιγνήτοιο τυπέντος.</l>
					          <l n="468">τὸν δʼ ὅγε, βουτύπος ὥστε μέγαν κερεαλκέα ταῦρον,</l>
					          <l n="469">πλῆξεν ὀπιπεύσας νηοῦ σχεδόν, ὅν ποτʼ ἔδειμαν</l>
					          <l n="470">Ἀρτέμιδι Βρυγοὶ περιναιέται ἀντιπέρηθεν.</l>
					          <l n="471">τοῦ ὅγʼ ἐνὶ προδόμῳ γνὺξ ἤριπε· λοίσθια δʼ ἥρως</l>
					          <l n="472">θυμὸν ἀναπνείων χερσὶν μέλαν ἀμφοτέρῃσιν</l>
					          <l n="473">αἷμα κατʼ ὠτειλὴν ὑποΐσχετο· τῆς δὲ καλύπτρην</l>
					          <l n="474">ἀργυφέην καὶ πέπλον ἀλευομένης ἐρύθηνεν.</l>
					          <l n="475">ὀξὺ δὲ πανδαμάτωρ λοξῷ ἴδεν οἷον ἔρεξαν</l>
					          <l n="476">ὄμματι νηλειὴς ὀλοφώιον ἔργον Ἐρινύς.</l>
					          <l n="477">ἥρως δʼ Αἰσονίδης ἐξάργματα τάμνε θανόντος,</l>
					          <l n="478">τρὶς δʼ ἀπέλειξε φόνου, τρὶς δʼ ἐξ ἄγος ἔπτυσʼ ὀδόντων,</l>
					          <l n="479">ἣ θέμις αὐθέντῃσι δολοκτασίας ἱλάεσθαι.</l>
					          <l n="480">ὑγρὸν δʼ ἐν γαίῃ κρύψεν νέκυν, ἔνθʼ ἔτι νῦν περ</l>
					          <l n="481">κείαται ὀστέα κεῖνα μετʼ ἀνδράσιν Ἀψυρτεῦσιν.</l>
					          <milestone n="482" unit="card"/>
					          <l rend="displayNumAndIndent">οἱ δʼ ἄμυδις πυρσοῖο σέλας προπάροιθεν
						ἰδόντες,</l>
					          <l n="482">τό σφιν παρθενικὴ τέκμαρ μετιοῦσιν ἄειρεν,</l>
					          <l n="483">Κολχίδος ἀγχόθι νηὸς ἑὴν παρὰ νῆʼ ἐβάλοντο</l>
					          <l n="485">ἥρωες· Κόλχον δʼ ὄλεκον στόλον, ἠύτε κίρκοι</l>
					          <l n="486">φῦλα πελειάων, ἠὲ μέγα πῶυ λέοντες</l>
					          <l n="487">ἀγρότεροι κλονέουσιν ἐνὶ σταθμοῖσι θορόντες.</l>
					          <l n="488">οὐδʼ ἄρα τις κείνων θάνατον φύγε, πάντα δʼ ὅμιλον</l>
					          <l n="489">πῦρ ἅ τε δηιόωντες ἐπέδραμον· ὀψὲ δʼ Ἰήσων</l>
					          <l n="490">ἤντησεν, μεμαὼς ἐπαμυνέμεν οὐ μάλʼ ἀρωγῆς</l>
					          <l n="491">δευομένοις· ἤδη δὲ καὶ ἀμφʼ αὐτοῖο μέλοντο.</l>
					          <l n="492">ἔνθα δὲ ναυτιλίης πυκινὴν περὶ μητιάασκον</l>
					          <l n="493">ἑζόμενοι βουλήν· ἐπὶ δέ σφισιν ἤλυθε κούρη</l>
					          <l n="494">φραζομένοις· Πηλεὺς δὲ παροίτατος ἔκφατο μῦθον·</l>
					          <l n="495" rend="displayNumAndIndent">‘ἤδη νῦν κέλομαι νύκτωρ ἔτι νῆʼ
						ἐπιβάντας</l>
					          <l n="496">εἰρεσίῃ περάαν πλόον ἀντίον, ᾧ ἐπέχουσιν</l>
					          <l n="497">δήιοι· ἠῶθεν γὰρ ἐπαθρήσαντας ἕκαστα</l>
					          <l n="498">ἔλπομαι οὐχ ἕνα μῦθον, ὅτις προτέρωσε δίεσθαι</l>
					          <l n="499">ἡμέας ὀτρυνέει, τοὺς πεισέμεν· οἷα δʼ ἄνακτος</l>
					          <l n="500">εὔνιδες, ἀργαλέῃσι διχοστασίῃς κεδόωνται.</l>
					          <l n="501">ῥηιδίη δέ κεν ἄμμι, κεδασθέντων δίχα λαῶν,</l>
					          <l n="502">ἤ τʼ εἴη μετέπειτα κατερχομένοισι κέλευθος.’</l>
					          <l rend="displayNumAndIndent">ὧς ἔφατʼ· ᾔνησαν δὲ νέοι ἔπος Λἰακίδαο.</l>
					          <l n="503">ῥίμφα δὲ νῆʼ ἐπιβάντες ἐπερρώοντʼ ἐλάτῃσιν</l>
					          <l n="505">νωλεμές, ὄφρʼ ἱερὴν Ἠλεκτρίδα νῆσον ἵκοντο,</l>
					          <l n="506">ἀλλάων ὑπάτην, ποταμοῦ σχεδὸν Ἠριδανοῖο.</l>
					          <l rend="displayNumAndIndent">Κόλχοι δʼ ὁππότʼ ὄλεθρον ἐπεφράσθησαν ἄνακτος,</l>
					          <l n="507">ἤτοι μὲν δίζεσθαι ἐπέχραον ἔνδοθι πάσης</l>
					          <l n="508">Ἀργὼ καὶ Μινύας Κρονίης ἁλός. ἀλλʼ ἀπέρυκεν</l>
					          <l n="510">Ἥρη σμερδαλέῃσι κατʼ αἰθέρος ἀστεροπῇσιν.</l>
					          <l n="511">ὕστατον αὐτοὶ δʼ αὖτε Κυταιίδος ἤθεα γαίης</l>
					          <l n="512">στύξαν, ἀτυζόμενοι χόλον ἄγριον Αἰήταο,</l>
					          <l n="513">ἔμπεδα δʼ ἄλλυδις ἄλλοι ἐφορμηθέντες ἔνασθεν.</l>
					          <l n="514">οἱ μὲν ἐπʼ αὐτάων νήσων ἔβαν, ᾗσιν ἐπέσχον</l>
					          <l n="515">ἥρωες, ναίουσι δʼ ἐπώνυμοι Ἀψύρτοιο·</l>
					          <l n="516">οἱ δʼ ἄρʼ ἐπʼ Ἰλλυρικοῖο μελαμβαθέος ποταμοῖο,</l>
					          <l n="517">τύμβος ἵνʼ Ἁρμονίης Κάδμοιό τε, πύργον ἔδειμαν,</l>
					          <l n="518">ἀνδράσιν Ἐγχελέεσσιν ἐφέστιοι· οἱ δʼ ἐν ὄρεσσιν</l>
					          <l n="519">ἐνναίουσιν, ἅπερ τε Κεραύνια κικλήσκονται,</l>
					          <l n="520">ἐκ τόθεν, ἐξότε τούσγε Διὸς Κρονίδαο κεραυνοὶ</l>
					          <l n="521">νῆσον ἐς ἀντιπέραιαν ἀπέτραπον ὁρμηθῆναι.</l>
					          <l rend="displayNumAndIndent">ἥρωες δʼ, ὅτε δή σφιν ἐείσατο νόστος ἀπήμων,</l>
					          <l n="522">δή ῥα τότε προμολόντες ἐπὶ χθονὶ πείσματʼ ἔδησαν</l>
					          <l n="523">Ὑλλήων. νῆσοι γὰρ ἐπιπρούχοντο θαμειαὶ</l>
					          <l n="525">ἀργαλέην πλώουσιν ὁδὸν μεσσηγὺς ἔχουσαι</l>
					          <l n="526">οὐδέ σφιν, ὡς καὶ πρίν, ἀνάρσια μητιάασκον</l>
					          <l n="527">Ὑλλῆες· πρὸς δʼ αὐτοὶ ἐμηχανόωντο κέλευθον,</l>
					          <l n="528">μισθὸν ἀειρόμενοι τρίποδα μέγαν Ἀπόλλωνος.</l>
					          <l n="529">δοιοὺς γὰρ τρίποδας τηλοῦ πόρε Φοῖβος ἄγεσθαι</l>
					          <l n="530">Αἰσονίδῃ περόωντι κατὰ χρέος, ὁππότε Πυθὼ</l>
					          <l n="531">ἱρὴν πευσόμενος μετεκίαθε τῆσδʼ ὑπὲρ αὐτῆς</l>
					          <l n="532">ναυτιλίης· πέπρωτο δʼ, ὅπῃ χθονὸς ἱδρυνθεῖεν,</l>
					          <l n="533">μήποτε τὴν δῄοισιν ἀναστήσεσθαι ἰοῦσιν.</l>
					          <l n="534">τούνεκεν εἰσέτι νῦν κείνῃ ὅδε κεύθεται αἴῃ</l>
					          <l n="535">ἀμφὶ πόλιν ἀγανὴν Ὑλληίδα, πολλὸν ἔνερθεν</l>
					          <l n="536">οὔδεος, ὥς κεν ἄφαντος ἀεὶ μερόπεσσι πέλοιτο.</l>
					          <l n="537">οὐ μὲν ἔτι ζώοντα καταυτόθι τέτμον ἄνακτα</l>
					          <l n="538">Ὕλλον, ὃν εὐειδὴς Μελίτη τέκεν Ἡρακλῆι</l>
					          <l n="539">δήμῳ Φαιήκων. ὁ γὰρ οἰκία Ναυσιθόοιο</l>
					          <l n="540">Μάκριν τʼ εἰσαφίκανε, Διωνύσοιο τιθήνην,</l>
					          <l n="541">νιψόμενος παίδων ὀλοὸν φόνον· ἔνθʼ ὅγε κούρην</l>
					          <l n="542">Αἰγαίου ἐδάμασσεν ἐρασσάμενος ποταμοῖο,</l>
					          <l n="543">νηιάδα Μελίτην· ἡ δὲ σθεναρὸν τέκεν Ὕλλον.</l>
					          <l n="546">οὐδʼ ἄρʼ ὅγʼ ἡβήσας αὐτῇ ἐνὶ ἔλδετο νήσῳ</l>
					          <l n="547">ναίειν, κοιρανέοντος ὑπʼ ὀφρύσι Ναυσιθόοιο·</l>
					          <l n="548">βῆ δʼ ἅλαδε Κρονίην, αὐτόχθονα λαὸν ἀγείρας</l>
					          <l n="549">Φαιήκων· σὺν γάρ οἱ ἄναξ πόρσυνε κέλευθον</l>
					          <l n="550">ἥρως Ναυσίθοος· τόθι δʼ εἵσατο, καί μιν ἔπεφνον</l>
					          <l n="551">Μέντορες, ἀγραύλοισιν ἀλεξόμενον περὶ βουσίν.</l>
					          <milestone n="550" unit="card"/>
					          <l rend="displayNumAndIndent">ἀλλά, θεαί, πῶς τῆσδε παρὲξ ἁλός, ἀμφί τε
						γαῖαν</l>
					          <l n="552">Αὐσονίην νήσους τε Λιγυστίδας, αἳ καλέονται</l>
					          <l n="553">Στοιχάδες, Ἀργῴης περιώσια σήματα νηὸς</l>
					          <l n="555">νημερτὲς πέφαται; τίς ἀπόπροθι τόσσον ἀνάγκη</l>
					          <l n="556">καὶ χρειώ σφʼ ἐκόμισσε; τίνες σφέας ἤγαγον αὖραι;</l>
					          <l rend="displayNumAndIndent">αὐτόν που μεγαλωστὶ δεδουπότος Ἀψύρτοιο</l>
					          <l n="557">Ζῆνα, θεῶν βασιλῆα, χόλος λάβεν, οἷον ἔρεξαν.</l>
					          <l n="558">Αἰαίης δʼ ὀλοὸν τεκμήρατο δήνεσι Κίρκης</l>
					          <l n="560">αἷμʼ ἀπονιψαμένους, πρό τε μυρία πημανθέντας,</l>
					          <l n="561">νοστήσειν. τὸ μὲν οὔτις ἀριστήων ἐνόησεν·</l>
					          <l n="562">ἀλλʼ ἔθεον γαίης Ὑλληίδος ἐξανιόντες</l>
					          <l n="563">τηλόθι· τὰς δʼ ἀπέλειπον, ὅσαι Κόλχοισι πάροιθεν</l>
					          <l n="564">ἑξείης πλήθοντο Λιβυρνίδες εἰν ἁλὶ νῆσοι,</l>
					          <l n="565">Ἴσσα τε Δυσκέλαδός τε καὶ ἱμερτὴ Πιτύεια.</l>
					          <l n="566">αὐτὰρ ἔπειτʼ ἐπὶ τῇσι παραὶ Κέρκυραν ἵκοντο,</l>
					          <l n="567">ἔνθα Ποσειδάων Ἀσωπίδα νάσσατο κούρην,</l>
					          <l n="568">ἠύκομον Κέρκυραν, ἑκὰς Φλιουντίδος αἴης,</l>
					          <l n="569">ἁρπάξας ὑπʼ ἔρωτι· μελαινομένην δέ μιν ἄνδρες</l>
					          <l n="570">ναυτίλοι ἐκ πόντοιο κελαινῇ πάντοθεν ὕλῃ</l>
					          <l n="571">δερκόμενοι Κέρκυραν ἐπικλείουσι Μέλαιναν.</l>
					          <l n="572">τῇ δʼ ἐπὶ καὶ Μελίτην, λιαρῷ περιγηθέες οὔρῳ,</l>
					          <l n="573">αἰπεινήν τε Κερωσσόν, ὕπερθε δὲ πολλὸν ἐοῦσαν</l>
					          <l n="574">Νυμφαίην παράμειβον, ἵνα κρείουσα Καλυψὼ</l>
					          <l n="575">Ἀτλαντὶς ναίεσκε· τὰ δʼ ἠεροειδέα λεύσσειν</l>
					          <l n="576">οὔρεα δοιάζοντο Κεραύνια. καὶ τότε βουλὰς</l>
					          <l n="577">ἀμφʼ αὐτοῖς Ζηνός τε μέγαν χόλον ἐφράσαθʼ Ἥρη.</l>
					          <l n="578">μηδομένη δʼ ἄνυσιν τοῖο πλόου, ὦρσεν ἀέλλας</l>
					          <l n="579">ἀντικρύ, ταῖς αὖτις ἀναρπάγδην φορέοντο</l>
					          <l n="580">νήσου ἔπι κραναῆς Ἠλεκτρίδος. αὐτίκα δʼ ἄφνω</l>
					          <l n="581">ἴαχεν ἀνδρομέῃ ἐνοπῇ μεσσηγὺ θεόντων</l>
					          <l n="582">αὐδῆεν γλαφυρῆς νηὸς δόρυ, τό ῥʼ ἀνὰ μέσσην</l>
					          <l n="583">στεῖραν Ἀθηναίη Δωδωνίδος ἥρμοσε φηγοῦ.</l>
					          <l n="584">τοὺς δʼ ὀλοὸν μεσσηγὺ δέος λάβεν εἰσαΐοντας</l>
					          <l n="585">φθογγήν τε Ζηνός τε βαρὺν χόλον. οὐ γὰρ ἀλύξειν</l>
					          <l n="586">ἔννεπεν οὔτε πόρους δολιχῆς ἁλός, οὔτε θυέλλας</l>
					          <l n="587">ἀργαλέας, ὅτε μὴ Κίρκη φόνον Ἀψύρτοιο</l>
					          <l n="588">νηλέα νίψειεν· Πολυδεύκεα δʼ εὐχετάασθαι</l>
					          <l n="589">Κάστορά τʼ ἀθανάτοισι θεοῖς ἤνωγε κελεύθους</l>
					          <l n="590">Αὐσονίης ἔμπροσθε πορεῖν ἁλός, ᾗ ἔνι Κίρκην</l>
					          <l n="591">δήουσιν, Πέρσης τε καὶ Ἠελίοιο θύγατρα.</l>
					          <l rend="displayNumAndIndent">ὧς Ἀργὼ ἰάχησεν ὑπὸ κνέφας· οἱ δʼ ἀνόρουσαν</l>
					          <l n="592">Τυνδαρίδαι, καὶ χεῖρας ἀνέσχεθον ἀθανάτοισιν</l>
					          <l n="593">εὐχόμενοι τὰ ἕκαστα· κατηφείη δʼ ἔχεν ἄλλους</l>
					          <l n="595">ἥρωας Μινύας. ἡ δʼ ἔσσυτο πολλὸν ἐπιπρὸ</l>
					          <l n="596">λαίφεσιν, ἐς δʼ ἔβαλον μύχατον ῥόον Ἠριδανοῖο·</l>
					          <l n="597">ἔνθα ποτʼ αἰθαλόεντι τυπεὶς πρὸς στέρνα κεραυνῷ</l>
					          <l n="598">ἡμιδαὴς Φαέθων πέσεν ἅρματος Ἠελίοιο</l>
					          <l n="599">λίμνης ἐς προχοὰς πολυβενθέος· ἡ δʼ ἔτι νῦν περ</l>
					          <l n="600">τραύματος αἰθομένοιο βαρὺν ἀνακηκίει ἀτμόν.</l>
					          <l n="601">οὐδέ τις ὕδωρ κεῖνο διὰ πτερὰ κοῦφα τανύσσας</l>
					          <l n="602">οἰωνὸς δύναται βαλέειν ὕπερ· ἀλλὰ μεσηγὺς</l>
					          <l n="603">φλογμῷ ἐπιθρώσκει πεποτημένος. ἀμφὶ δὲ κοῦραι</l>
					          <l n="604">Ἡλιάδες ταναῇσιν ἐελμέναι αἰγείροισιν,</l>
					          <l n="605">μύρονται κινυρὸν μέλεαι γόον· ἐκ δὲ φαεινὰς</l>
					          <l n="606">ἠλέκτρου λιβάδας βλεφάρων προχέουσιν ἔραζε,</l>
					          <l n="607">αἱ μέν τʼ ἠελίῳ ψαμάθοις ἔπι τερσαίνονται·</l>
					          <l n="608">εὖτʼ ἂν δὲ κλύζῃσι κελαινῆς ὕδατα λίμνης</l>
					          <l n="609">ἠιόνας πνοιῇ πολυηχέος ἐξ ἀνέμοιο,</l>
					          <l n="610">δὴ τότʼ ἐς Ἠριδανὸν προκυλίνδεται ἀθρόα πάντα</l>
					          <l n="611">κυμαίνοντι ῥόῳ. Κελτοὶ δʼ ἐπὶ βάξιν ἔθεντο,</l>
					          <l n="612">ὡς ἄρʼ Ἀπόλλωνος τάδε δάκρυα Λητοΐδαο</l>
					          <l n="613">ἐμφέρεται δίναις, ἅ τε μυρία χεῦε πάροιθεν,</l>
					          <l n="614">ἦμος Ὑπερβορέων ἱερὸν γένος εἰσαφίκανεν,</l>
					          <l n="615">οὐρανὸν αἰγλήεντα λιπὼν ἐκ πατρὸς ἐνιπῆς,</l>
					          <l n="616">χωόμενος περὶ παιδί, τὸν ἐν λιπαρῇ Λακερείῃ</l>
					          <l n="617">δῖα Κορωνὶς ἔτικτεν ἐπὶ προχοῇς Ἀμύροιο.</l>
					          <l n="618">καὶ τὰ μὲν ὧς κείνοισι μετʼ ἀνδράσι κεκλήισται.</l>
					          <l n="619">τοὺς δʼ οὔτε βρώμης ᾕρει πόθος, οὐδὲ ποτοῖο,</l>
					          <l n="620">οὔτʼ ἐπὶ γηθοσύνας τράπετο νόος. ἀλλʼ ἄρα τοίγε</l>
					          <l n="621">ἤματα μὲν στρεύγοντο περιβληχρὸν βαρύθοντες</l>
					          <l n="622">ὀδμῇ λευγαλέῃ, τήν ῥʼ ἄσχετον ἐξανίεσκον</l>
					          <l n="623">τυφομένου Φαέθοντος ἐπιρροαὶ Ἠριδανοῖο·</l>
					          <l n="624">νύκτας δʼ αὖ γόον ὀξὺν ὀδυρομένων ἐσάκουον</l>
					          <l n="625">Ἡλιάδων λιγέως· τὰ δὲ δάκρυα μυρομένῃσιν</l>
					          <l n="626">οἷον ἐλαιηραὶ στάγες ὕδασιν ἐμφορέοντο. <milestone n="625" unit="card"/>
					          </l>
					          <l rend="displayNumAndIndent">ἐκ δὲ τόθεν Ῥοδανοῖο βαθὺν ῥόον εἰσαπέβησαν,</l>
					          <l n="627">ὅς τʼ εἰς Ἠριδανὸν μετανίσσεται· ἄμμιγα δʼ ὕδωρ</l>
					          <l n="628">ἐν ξυνοχῇ βέβρυκε κυκώμενον. αὐτὰρ ὁ γαίης</l>
					          <l n="630">ἐκ μυχάτης, ἵνα τʼ εἰσὶ πύλαι καὶ ἐδέθλια Νυκτός,</l>
					          <l n="631">ἔνθεν ἀπορνύμενος τῇ μέν τʼ ἐπερεύγεται ἀκτὰς</l>
					          <l n="632">Ὠκεανοῦ, τῇ δʼ αὖτε μετʼ Ἰονίην ἅλα βάλλει,</l>
					          <l n="633">τῇ δʼ ἐπὶ Σαρδόνιον πέλαγος καὶ ἀπείρονα κόλπον</l>
					          <l n="634">ἑπτὰ διὰ στομάτων ἵει ῥόον. ἐκ δʼ ἄρα τοῖο</l>
					          <l n="635">λίμνας εἰσέλασαν δυσχείμονας, αἵ τʼ ἀνὰ Κελτῶν</l>
					          <l n="636">ἤπειρον πέπτανται ἀθέσφατον· ἔνθα κεν οἵγε</l>
					          <l n="637">ἄτῃ ἀεικελίῃ πέλασαν. φέρε γάρ τις ἀπορρὼξ</l>
					          <l n="638">κόλπον ἐς Ὠκεανοῖο, τὸν οὐ προδαέντες ἔμελλον</l>
					          <l n="639">εἰσβαλέειν, τόθεν οὔ κεν ὑπότροποι ἐξεσάωθεν.</l>
					          <l n="640">ἀλλʼ Ἥρη σκοπέλοιο καθʼ Ἑρκυνίου ἰάχησεν</l>
					          <l n="641">οὐρανόθεν προθοροῦσα· φόβῳ δʼ ἐτίναχθεν ἀυτῆς</l>
					          <l n="642">πάντες ὁμῶς· δεινὸν γὰρ ἐπὶ μέγας ἔβραχεν αἰθήρ.</l>
					          <l n="643">ἂψ δὲ παλιντροπόωντο θεᾶς ὕπο, καί ῥʼ ἐνόησαν</l>
					          <l n="644">τὴν οἶμον, τῇπέρ τε καὶ ἔπλετο νόστος ἰοῦσιν.</l>
					          <l n="645">δηναιοὶ δʼ ἀκτὰς ἁλιμυρέας εἰσαφίκοντο</l>
					          <l n="646">Ἥρης ἐννεσίῃσι, διʼ ἔθνεα μυρία Κελτῶν</l>
					          <l n="647">καὶ Λιγύων περόωντες ἀδήιοι. ἀμφὶ γὰρ αἰνὴν</l>
					          <l n="648">ἠέρα χεῦε θεὰ πάντʼ ἤματα νισσομένοισιν.</l>
					          <l n="649">μεσσότατον δʼ ἄρα τοίγε διὰ στόμα νηὶ βαλόντες</l>
					          <l n="650">Στοιχάδας εἰσαπέβαν νήσους σόοι εἵνεκα κούρων</l>
					          <l n="651">Ζηνός· ὃ δὴ βωμοί τε καὶ ἱερὰ τοῖσι τέτυκται</l>
					          <l n="652">ἔμπεδον· οὐδʼ οἶον κείνης ἐπίκουροι ἕποντο</l>
					          <l n="653">ναυτιλίης· Ζεὺς δέ σφι καὶ ὀψιγόνων πόρε νῆας.</l>
					          <l n="654">Στοιχάδας αὖτε λιπόντες ἐς Αἰθαλίην ἐπέρησαν</l>
					          <l n="655">νῆσον, ἵνα ψηφῖσιν ἀπωμόρξαντο καμόντες</l>
					          <l n="656">ἱδρῶ ἅλις· χροιῇ δὲ κατʼ αἰγιαλοῖο κέχυνται</l>
					          <l n="657">εἴκελαι· ἐν δὲ σόλοι καὶ τεύχεα θέσκελα κείνων·</l>
					          <l n="658">ἐν δὲ λιμὴν Ἀργῷος ἐπωνυμίην πεφάτισται.</l>
					          <l rend="displayNumAndIndent">καρπαλίμως δʼ ἐνθένδε διὲξ ἁλὸς οἶδμα νέοντο</l>
					          <l n="660">Αὐσονίης ἀκτὰς Τυρσηνίδας εἰσορόωντες·</l>
					          <l n="661">ἷξον δʼ Αἰαίης λιμένα κλυτόν· ἐκ δʼ ἄρα νηὸς</l>
					          <l n="662">πείσματʼ ἐπʼ ἠιόνων σχεδόθεν βάλον. ἔνθα δὲ Κίρκην</l>
					          <l n="663">εὗρον ἁλὸς νοτίδεσσι κάρη ἐπιφαιδρύνουσαν·</l>
					          <l n="664">τοῖον γὰρ νυχίοισιν ὀνείρασιν ἐπτοίητο.</l>
					          <l n="665">αἵματί οἱ θάλαμοί τε καὶ ἕρκεα πάντα δόμοιο</l>
					          <l n="666">μύρεσθαι δόκεον· φλὸξ δʼ ἀθρόα φάρμακʼ ἔδαπτεν,</l>
					          <l n="667">οἷσι πάρος ξείνους θέλγʼ ἀνέρας, ὅστις ἵκοιτο·</l>
					          <l n="668">τὴν δʼ αὐτὴ φονίῳ σβέσεν αἵματι πορφύρουσαν,</l>
					          <l n="669">χερσὶν ἀφυσσαμένη· λῆξεν δʼ ὀλοοῖο φόβοιο.</l>
					          <l n="670">τῶ καὶ ἐπιπλομένης ἠοῦς νοτίδεσσι θαλάσσης</l>
					          <l n="671">ἐγρομένη πλοκάμους τε καὶ εἵματα φαιδρύνεσκεν.</l>
					          <l n="672">θῆρες δʼ οὐ θήρεσσιν ἐοικότες ὠμηστῇσιν,</l>
					          <l n="673">οὐδὲ μὲν οὐδʼ ἄνδρεσσιν ὁμὸν δέμας, ἄλλο δʼ ἀπʼ ἄλλων</l>
					          <l n="674">συμμιγέες μελέων, κίον ἀθρόοι, ἠύτε μῆλα</l>
					          <l n="675">ἐκ σταθμῶν ἅλις εἶσιν ὀπηδεύοντα νομῆι.</l>
					          <l n="676">τοίους καὶ προτέρης ἐξ ἰλύος ἐβλάστησε</l>
					          <l n="677">χθὼν αὐτὴ μικτοῖσιν ἀρηρεμένους μελέεσσιν,</l>
					          <l n="678">οὔπω διψαλέῳ μάλʼ ὑπʼ ἠέρι πιληθεῖσα,</l>
					          <l n="679">οὐδέ πω ἀζαλέοιο βολαῖς τόσον ἠελίοιο</l>
					          <l n="680">ἰκμάδας αἰνυμένη· τὰ δʼ ἐπὶ στίχας ἤγαγεν αἰὼν</l>
					          <l n="681">συγκρίνας· τὼς οἵγε φυὴν ἀίδηλοι ἕποντο.</l>
					          <l n="682">ἥρωας δʼ ἕλε θάμβος ἀπείριτον· αἶψα δʼ ἕκαστος</l>
					          <l n="683">Κίρκης εἴς τε φυήν, εἴς τʼ ὄμματα παπταίνοντες</l>
					          <l n="684">ῥεῖα κασιγνήτην φάσαν ἔμμεναι Αἰήταο. <milestone n="683" unit="card"/>
					          </l>
					          <l n="685" rend="displayNumAndIndent">ἡ δʼ ὅτε δὴ νυχίων ἀπὸ δείματα πέμψεν
						ὀνείρων,</l>
					          <l n="686">αὐτίκʼ ἔπειτʼ ἄψορρον ἀπέστιχε· τοὺς δʼ ἅμʼ ἕπεσθαι,</l>
					          <l n="687">χειρὶ καταρρέξασα, δολοφροσύνῃσιν ἄνωγεν.</l>
					          <l n="688">ἔνθʼ ἤτοι πληθὺς μὲν ἐφετμαῖς Αἰσονίδαο</l>
					          <l n="689">μίμνεν ἀπηλεγέως· ὁ δʼ ἐρύσσατο Κολχίδα κούρην.</l>
					          <l n="690">ἄμφω δʼ ἑσπέσθην αὐτὴν ὁδόν, ἔστʼ ἀφίκοντο</l>
					          <l n="691">Κίρκης ἐς μέγαρον· τοὺς δʼ ἐν λιπαροῖσι κέλευεν</l>
					          <l n="692">ἥγε θρόνοις ἕζεσθαι, ἀμηχανέουσα κιόντων.</l>
					          <l n="693">τὼ δʼ ἄνεῳ καὶ ἄναυδοι ἐφʼ ἑστίῃ ἀίξαντε</l>
					          <l n="694">ἵζανον, ἥ τε δίκη λυγροῖς ἱκέτῃσι τέτυκται,</l>
					          <l n="695">ἡ μὲν ἐπʼ ἀμφοτέραις θεμένη χείρεσσι μέτωπα,</l>
					          <l n="696">αὐτὰρ ὁ κωπῆεν μέγα φάσγανον ἐν χθονὶ πήξας,</l>
					          <l n="697">ᾧπέρ τʼ Αἰήταο πάιν κτάνεν· οὐδέ ποτʼ ὄσσε</l>
					          <l n="698">ἰθὺς ἐνὶ βλεφάροισιν ἀνέσχεθον. αὐτίκα δʼ ἔγνω</l>
					          <l n="699">Κίρκη φύξιον οἶτον ἀλιτροσύνας τε φόνοιο.</l>
					          <l n="700">τῶ καὶ ὀπιζομένη Ζηνὸς θέμιν Ἱκεσίοιο,</l>
					          <l n="701">ὃς μέγα μὲν κοτέει, μέγα δʼ ἀνδροφόνοισιν ἀρήγει,</l>
					          <l n="702">ῥέζε θυηπολίην, οἵῃ τʼ ἀπολυμαίνονται</l>
					          <l n="703">νηλειεῖς ἱκέται, ὅτʼ ἐφέστιοι ἀντιόωσιν.</l>
					          <l n="704">πρῶτα μὲν ἀτρέπτοιο λυτήριον ἥγε φόνοιο</l>
					          <l n="705">τειναμένη καθύπερθε συὸς τέκος, ἧς ἔτι μαζοὶ</l>
					          <l n="706">πλήμμυρον λοχίης ἐκ νηδύος, αἵματι χεῖρας</l>
					          <l n="707">τέγγεν, ἐπιτμήγουσα δέρην· αὖτις δὲ καὶ ἄλλοις</l>
					          <l n="708">μείλισσεν χύτλοισι, καθάρσιον ἀγκαλέουσα</l>
					          <l n="709">Ζῆνα, παλαμναίων τιμήορον ἱκεσιάων.</l>
					          <l n="710">καὶ τὰ μὲν ἀθρόα πάντα δόμων ἐκ λύματʼ ἔνεικαν</l>
					          <l n="711">νηιάδες πρόπολοι, ταί οἱ πόρσυνον ἕκαστα.</l>
					          <l n="712">ἡ δʼ εἴσω πελάνους μείλικτρά τε νηφαλίῃσιν</l>
					          <l n="713">καῖεν ἐπʼ εὐχωλῇσι παρέστιος, ὄφρα χόλοιο</l>
					          <l n="714">σμερδαλέας παύσειεν Ἐρινύας, ἠδὲ καὶ αὐτὸς</l>
					          <l n="715">εὐμειδής τε πέλοιτο καὶ ἤπιος ἀμφοτέροισιν,</l>
					          <l n="716">εἴτʼ οὖν ὀθνείῳ μεμιασμένοι αἵματι χεῖρας,</l>
					          <l n="717">εἴτε καὶ ἐμφύλῳ προσκηδέες ἀντιόωσιν.</l>
					          <l rend="displayNumAndIndent">αὐτὰρ ἐπεὶ μάλα πάντα πονήσατο, δή τότʼ ἔπειτα</l>
					          <l n="718">εἷσεν ἐπὶ ξεστοῖσιν ἀναστήσασα θρόνοισιν,</l>
					          <l n="720">καὶ δʼ αὐτὴ πέλας ἷζεν ἐνωπαδίς. αἶψα δὲ μύθῳ</l>
					          <l n="721">χρειὼ ναυτιλίην τε διακριδὸν ἐξερέεινεν.</l>
					          <l n="722">ἠδʼ ὁπόθεν μετὰ γαῖαν ἑὴν καὶ δώματʼ ἰόντες</l>
					          <l n="723">αὔτως ἱδρύνθησαν ἐφέστιοι. ἦ γὰρ ὀνείρων</l>
					          <l n="724">μνῆστις ἀεικελίη δῦνεν φρένας ὁρμαίνουσαν·</l>
					          <l n="725">ἵετο δʼ αὖ κούρης ἐμφύλιον ἴδμεναι ὀμφήν,</l>
					          <l n="726">αὐτίχʼ ὅπως ἐνόησεν ἀπʼ οὔδεος ὄσσε βαλοῦσαν.</l>
					          <l n="727">πᾶσα γὰρ Ἠελίου γενεὴ ἀρίδηλος ἰδέσθαι</l>
					          <l n="728">ἦεν, ἐπεὶ βλεφάρων ἀποτηλόθι μαρμαρυγῇσιν</l>
					          <l n="729">οἷόν τέ χρυσέην ἀντώπιον ἵεσαν αἴγλην.</l>
					          <l n="730">ἡ δʼ ἄρα τῇ τὰ ἕκαστα διειρομένῃ κατελεξεν,</l>
					          <l n="731">Κολχίδα γῆρυν ἱεῖσα, βαρύφρονος Αἰήταο</l>
					          <l n="732">κούρη μειλιχίως, ἠμὲν στόλον ἠδὲ κελεύθους</l>
					          <l n="733">ἡρώων, ὅσα τʼ ἀμφὶ θοοῖς ἐμόγησαν ἀέθλοις,</l>
					          <l n="734">ὥς τε κασιγνήτης πολυκηδέος ἤλιτε βουλαῖς,</l>
					          <l n="735">ὥς τʼ ἀπονόσφιν ἄλυξεν ὑπέρβια δείματα πατρὸς</l>
					          <l n="736">σὺν παισὶν Φρίξοιο· φόνον δʼ ἀλέεινεν ἐνισπεῖν</l>
					          <l n="737">Ἀψύρτου. τὴν δʼ οὔτι νόῳ λάθεν· ἀλλὰ καὶ ἔμπης</l>
					          <l n="738">μυρομένην ἐλέαιρεν, ἔπος δʼ ἐπὶ τοῖον ἔειπεν·</l>
					          <milestone n="737" unit="card"/>
					          <l rend="displayNumAndIndent">‘σχετλίη, ἦ ῥα κακὸν καὶ ἀεικέα μήσαο νόστον.</l>
					          <l n="740">ἔλπομαι οὐκ ἐπὶ δήν σε βαρὺν χόλον Αἰήταο</l>
					          <l n="741">ἐκφυγέειν· τάχα δʼ εἶσι καὶ Ἑλλάδος ἤθεα γαίης</l>
					          <l n="742">τισόμενος φόνον υἷος, ὅτʼ ἄσχετα ἔργʼ ἐτέλεσσας.</l>
					          <l n="743">ἀλλʼ ἐπεὶ οὖν ἱκέτις καὶ ὁμόγνιος ἔπλευ ἐμεῖο,</l>
					          <l n="744">ἄλλο μὲν οὔτι κακὸν μητίσομαι ἐνθάδʼ ἰούσῃ·</l>
					          <l n="745">ἔρχεο δʼ ἐκ μεγάρων ξείνῳ συνοπηδὸς ἐοῦσα,</l>
					          <l n="746">ὅντινα τοῦτον ἄιστον ἀείραο πατρὸς ἄνευθεν·</l>
					          <l n="747">μηδέ με γουνάσσηαι ἐφέστιος, οὐ γὰρ ἔγωγε</l>
					          <l n="748">αἰνήσω βουλάς τε σέθεν καὶ ἀεικέα φύξιν.’</l>
					          <l rend="displayNumAndIndent">ὧς φάτο· τὴν δʼ ἀμέγαρτον ἄχος λάβεν· ἀμφὶ δὲ
						πέπλον</l>
					          <l n="750">ὀφθαλμοῖσι βαλοῦσα γόον χέεν, ὄφρα μιν ἥρως</l>
					          <l n="751">χειρὸς ἐπισχόμενος μεγάρων ἐξῆγε θύραζε</l>
					          <l n="752">δείματι παλλομένην· λεῖπον δʼ ἀπὸ δώματα Κίρκης.</l>
					          <l rend="displayNumAndIndent">οὐδʼ ἄλοχον Κρονίδαο Διὸς λάθον· ἀλλά οἱ ῀Ἰρις</l>
					          <l n="753">πέφραδεν, εὖτʼ ἐνόησεν ἀπὸ μεγάροιο κιόντας.</l>
					          <l n="755">αὐτὴ γάρ μιν ἄνωγε δοκευέμεν, ὁππότε νῆα</l>
					          <l n="756">στείχοιεν· τὸ καὶ αὖτις ἐποτρύνουσʼ ἀγόρευεν·</l>
					          <l rend="displayNumAndIndent">‘῀Ἰρι φίλη, νῦν, εἴ ποτʼ ἐμὰς ἐτέλεσσας
						ἐφετμάς,</l>
					          <l n="757">εἰ δʼ ἄγε λαιψηρῇσι μετοιχομένη πτερύγεσσιν,</l>
					          <l n="758">δεῦρο Θέτιν μοι ἄνωχθι μολεῖν ἁλὸς ἐξανιοῦσαν.</l>
					          <l n="760">κείνης γὰρ χρειώ με κιχάνεται. αὐτὰρ ἔπειτα</l>
					          <l n="761">ἐλθεῖν εἰς ἀκτάς, ὅθι τʼ ἄκμονες Ἡφαίστοιο</l>
					          <l n="762">χάλκειοι στιβαρῇσιν ἀράσσονται τυπίδεσσιν·</l>
					          <l n="763">εἰπὲ δὲ κοιμῆσαι φύσας πυρός, εἰσόκεν Ἀργὼ</l>
					          <l n="764">τάσγε παρεξελάσῃσιν. ἀτὰρ καὶ ἐς Αἴολον ἐλθεῖν,</l>
					          <l n="765">Αἴολον, ὅς τʼ ἀνέμοις αἰθρηγενέεσσιν ἀνάσσει·</l>
					          <l n="766">καὶ δὲ τῷ εἰπέμεναι τὸν ἐμὸν νόον, ὥς κεν ἀήτας</l>
					          <l n="767">πάντας ἀπολλήξειεν ὑπʼ ἠέρι, μηδέ τις αὔρη</l>
					          <l n="768">τρηχύνοι πέλαγος· Ζεφύρου γε μὲν οὖρος ἀήτω,</l>
					          <l n="769">ὄφρʼ οἵγʼ Ἀλκινόου Φαιηκίδα νῆσον ἵκωνται.’</l>
					          <l n="770" rend="displayNumAndIndent">ὧς ἔφατʼ· αὐτίκα δʼ ῀Ἰρις ἀπʼ Οὐλύμποιο
						θοροῦσα</l>
					          <l n="771">τέμνε, τανυσσαμένη κοῦφα πτερά. δῦ δʼ ἐνὶ πόντῳ</l>
					          <l n="772">Αἰγαίῳ, τόθι πέρ τε δόμοι Νηρῆος ἔασιν.</l>
					          <l n="773">πρώτην δʼ εἰσαφίκανε Θέτιν, καὶ ἐπέφραδε μῦθον</l>
					          <l n="774">Ἥρης ἐννεσίῃς, ὦρσέν τέ μιν εἰς ἓ νέεσθαι.</l>
					          <l n="775">δεύτερα δʼ εἰς Ἥφαιστον ἐβήσατο· παῦσε δὲ τόνγε</l>
					          <l n="776">ῥίμφα σιδηρείων τυπίδων· ἔσχοντο δʼ ἀυτμῆς</l>
					          <l n="777">αἰθαλέοι πρηστῆρες. ἀτὰρ τρίτον εἰσαφίκανεν</l>
					          <l n="778">Αἴολον Ἱππότεω παῖδα κλυτόν. ὄφρα δὲ καὶ τῷ</l>
					          <l n="779">ἀγγελίην φαμένη θοὰ γούνατα παῦσεν ὁδοῖο,</l>
					          <l n="780">τόφρα Θέτις Νηρῆα κασιγνήτας τε λιποῦσα</l>
					          <l n="781">ἐξ ἁλὸς Οὔλυμπόνδε θεὰν μετεκίαθεν Ἥρην·</l>
					          <l n="782">ἡ δέ μιν ἆσσον ἑοῖο παρεῖσέ τε, φαῖνέ τε μῦθον·</l>
					          <l rend="displayNumAndIndent">‘κέκλυθι νῦν, Θέτι δῖα, τά τοι ἐπιέλδομʼ
						ἐνισπεῖν.</l>
					          <l n="783">οἶσθα μέν, ὅσσον ἐμῇσιν ἐνὶ φρεσὶ τίεται ἥρως</l>
					          <l n="785">Αἰσονίδης, οἱ δʼ ἄλλοι ἀοσσητῆρες ἀέθλου,</l>
					          <l n="786">οἵως τέ σφʼ ἐσάωσα διὰ πλαγκτὰς περόωντας</l>
					          <l n="787">πέτρας, ἔνθα πάρος δειναὶ βρομέουσι θύελλαι,</l>
					          <l n="788">κύματά τε σκληρῇσι περιβλύει σπιλάδεσσιν.</l>
					          <l n="789">νῦν δὲ παρὰ Σκύλλης σκόπελον μέγαν ἠδὲ Χάρυβδιν</l>
					          <l n="790">δεινὸν ἐρευγομένην δέχεται ὁδός. ἀλλά σε γὰρ δὴ</l>
					          <l n="791">ἐξέτι νηπυτίης αὐτὴ τρέφον ἠδʼ ἀγάπησα</l>
					          <l n="792">ἔξοχον ἀλλάων, αἵ τʼ εἰν ἁλὶ ναιετάουσιν,</l>
					          <l n="793">οὕνεκεν οὐκ ἔτλης εὐνῇ Διὸς ἱεμένοιο</l>
					          <l n="794">λέξασθαι. κείνῳ γὰρ ἀεὶ τάδε ἔργα μέμηλεν,</l>
					          <l n="795">ἠὲ σὺν ἀθανάταις ἠὲ θνητῇσιν ἰαύειν.</l>
					          <l n="796">ἀλλʼ ἐμὲ αἰδομένη καὶ ἐνὶ φρεσὶ δειμαίνουσα,</l>
					          <l n="797">ἠλεύω· ὁ δʼ ἔπειτα πελώριον ὅρκον ὄμοσσεν,</l>
					          <l n="798">μήποτέ σʼ ἀθανάτοιο θεοῦ καλέεσθαι ἄκοιτιν.</l>
					          <l n="799">ἔμπης δʼ οὐ μεθίεσκεν ὀπιπεύων ἀέκουσαν,</l>
					          <l n="800">εἰσότε οἱ πρέσβειρα Θέμις κατέλεξεν ἅπαντα,</l>
					          <l n="801">ὡς δή τοι πέπρωται ἀμείνονα πατρὸς ἑοῖο</l>
					          <l n="802">παῖδα τεκεῖν· τῶ καί σε λιλαιόμενος μεθέηκεν,</l>
					          <l n="803">δείματι, μή τις ἑοῦ ἀντάξιος ἄλλος ἀνάσσοι</l>
					          <l n="804">ἀθανάτων, ἀλλʼ αἰὲν ἑὸν κράτος εἰρύοιτο.</l>
					          <l n="805">αὐτὰρ ἐγὼ τὸν ἄριστον ἐπιχθονίων πόσιν εἶναι</l>
					          <l n="806">δῶκά τοι, ὄφρα γάμου θυμηδέος ἀντιάσειας,</l>
					          <l n="807">τέκνα τε φιτύσαιο· θεοὺς δʼ ἐς δαῖτʼ ἐκάλεσσα</l>
					          <l n="808">πάντας ὁμῶς· αὐτὴ δὲ σέλας χείρεσσιν ἀνέσχον</l>
					          <l n="809">νυμφίδιον, κείνης ἀγανόφρονος εἵνεκα τιμῆς.</l>
					          <l n="810">ἀλλʼ ἄγε καί τινά τοι νημερτέα μῦθον ἐνίψω.</l>
					          <l n="811">εὖτʼ ἂν ἐς Ἠλύσιον πεδίον τεὸς υἱὸς ἵκηται,</l>
					          <l n="812">ὃν δὴ νῦν Χείρωνος ἐν ἤθεσι Κενταύροιο</l>
					          <l n="813">νηιάδες κομέουσι τεοῦ λίπτοντα γάλακτος,</l>
					          <l n="814">χρειώ μιν κούρης πόσιν ἔμμεναι Αἰήταο</l>
					          <l n="815">Μηδείης· σὺ δʼ ἄρηγε νυῷ ἑκυρή περ ἐοῦσα,</l>
					          <l n="816">ἠδʼ αὐτῷ Πηλῆι. τί τοι χόλος ἐστήρικται;</l>
					          <l n="817">ἀάσθη. καὶ γάρ τε θεοὺς ἐπινίσσεται ἄτη.</l>
					          <l n="818">ναὶ μὲν ἐφημοσύνῃσιν ἐμαῖς Ἥφαιστον ὀίω</l>
					          <l n="819">λωφήσειν πρήσοντα πυρὸς μένος, Ἱπποτάδην δὲ</l>
					          <l n="820">Αἴολον ὠκείας ἀνέμων ἄικας ἐρύξειν,</l>
					          <l n="821">νόσφιν ἐυσταθέος ζεφύρου, τείως κεν ἵκωνται</l>
					          <l n="822">Φαιήκων λιμένας· σὺ δʼ ἀκηδέα μήδεο νόστον.</l>
					          <l n="823">δεῖμα δέ τοι πέτραι καὶ ὑπέρβια κύματʼ ἔασιν</l>
					          <l n="824">μοῦνον, ἅ κεν τρέψαιο κασιγνήτῃσι σὺν ἄλλαις.</l>
					          <l n="825">μηδὲ σύγʼ ἠὲ Χάρυβδιν ἀμηχανέοντας ἐάσῃς</l>
					          <l n="826">ἐσβαλέειν, μὴ πάντας ἀναβρόξασα φέρῃσιν,</l>
					          <l n="827">ἠὲ παρὰ Σκύλλης στυγερὸν κευθμῶνα νέεσθαι,</l>
					          <l n="828">Σκύλλης Αὐσονίης ὀλοόφρονος, ἣν τέκε Φόρκυι</l>
					          <l n="829">νυκτιπόλος Ἑκάτη, τήν τε κλείουσι Κράταιιν,</l>
					          <l n="830">μή πως σμερδαλέῃσιν ἐπαΐξασα γένυσσιν</l>
					          <l n="831">λεκτοὺς ἡρώων δηλήσεται. ἀλλʼ ἔχε νῆα</l>
					          <l n="832">κεῖσʼ, ὅθι περ τυτθή γε παραίβασις ἔσσετʼ ὀλέθρου.’</l>
					          <milestone n="831" unit="card"/>
					          <l rend="displayNumAndIndent">ὧς φάτο· τὴν δὲ Θέτις τοίῳ προσελέξατο μύθῳ·</l>
					          <l n="833">‘εἰ μὲν δὴ μαλεροῖο πυρὸς μένος ἠδὲ θύελλαι</l>
					          <l n="835">ζαχρηεῖς λήξουσιν ἐτήτυμον, ἦ τʼ ἂν ἔγωγε</l>
					          <l n="836">θαρσαλέη φαίην, καὶ κύματος ἀντιόωντος</l>
					          <l n="837">νῆα σαωσέμεναι, ζεφύρου λίγα κινυμένοιο.</l>
					          <l n="838">ἀλλʼ ὥρη δολιχήν τε καὶ ἄσπετον οἶμον ὁδεύειν,</l>
					          <l n="839">ὄφρα κασιγνήτας μετελεύσομαι, αἵ μοι ἀρωγοὶ</l>
					          <l n="840">ἔσσονται, καὶ νηὸς ὅθι πρυμνήσιʼ ἀνῆπται,</l>
					          <l n="841">ὥς κεν ὑπηῷοι μνησαίατο νόστον ἑλέσθαι.’</l>
					          <l rend="displayNumAndIndent">ἦ, καὶ ἀναΐξασα κατʼ αἰθέρος ἔμπεσε δίναις</l>
					          <l n="842">κυανέου πόντοιο· κάλει δʼ ἐπαμυνέμεν ἄλλας</l>
					          <l n="843">αὐτοκασιγνήτας Νηρηίδας· αἱ δʼ ἀίουσαι</l>
					          <l n="845">ἤντεον ἀλλήλῃσι· Θέτις δʼ ἀγόρευεν ἐφετμὰς</l>
					          <l n="846">Ἥρης· αἶψα δʼ ἴαλλε μετʼ Αὐσονίην ἅλα πάσας.</l>
					          <l n="847">αὐτὴ δʼ ὠκυτέρη ἀμαρύγματος ἠὲ βολάων</l>
					          <l n="848">ἠελίου, ὅτʼ ἄνεισι περαίης ὑψόθι γαίης,</l>
					          <l n="849">σεύατʼ ἴμεν λαιψηρὰ διʼ ὕδατος, ἔστʼ ἀφίκανεν</l>
					          <l n="850">ἀκτὴν Αἰαίην Τυρσηνίδος ἠπείροιο.</l>
					          <l n="851">τοὺς δʼ εὗρεν παρὰ νηὶ σόλῳ ῥιπῇσί τʼ ὀιστῶν</l>
					          <l n="852">τερπομένους· ἡ δʼ ἆσσον ὀρεξαμένη χερὸς ἄκρης</l>
					          <l n="853">Αἰακίδεω Πηλῆος· ὁ γάρ ῥά οἱ ἦεν ἀκοίτης·</l>
					          <l n="854">οὐδέ τις εἰσιδέειν δύνατʼ ἔμπεδον, ἀλλʼ ἄρα τῷγε</l>
					          <l n="855">οἴῳ ἐν ὀφθαλμοῖσιν ἐείσατο, φώνησέν τε·</l>
					          <l rend="displayNumAndIndent">‘μηκέτι νῦν ἀκταῖς Τυρσηνίσιν ἧσθε μένοντες,</l>
					          <l n="856">ἠῶθεν δὲ θοῆς πρυμνήσια λύετε νηός,</l>
					          <l n="857">Ἥρῃ πειθόμενοι ἐπαρηγόνι. τῆς γὰρ ἐφετμῇς</l>
					          <l n="858">πασσυδίῃ κοῦραι Νηρηίδες ἀντιόωσιν,</l>
					          <l n="860">νῆα διὲκ πέτρας, αἵ τε Πλαγκταὶ καλέονται,</l>
					          <l n="861">ῥυσόμεναι. κείνη γὰρ ἐναίσιμος ὔμμι κέλευθος.</l>
					          <l n="862">ἀλλὰ σὺ μή τῳ ἐμὸν δείξῃς δέμας, εὖτʼ ἂν ἴδηαι</l>
					          <l n="863">ἀντομένην σὺν τῇσι· νόῳ δʼ ἔχε, μή με χολώσῃς</l>
					          <l n="864">πλεῖον ἔτʼ, ἢ τὸ πάροιθεν ἀπηλεγέως ἐχόλωσας.’</l>
					          <l n="865" rend="displayNumAndIndent">ἦ, καὶ ἔπειτʼ ἀίδηλος ἐδύσατο βένθεα
						πόντου·</l>
					          <l n="866">τὸν δʼ ἄχος αἰνὸν ἔτυψεν, ἐπεὶ πάρος οὐκέτʼ ἰοῦσαν</l>
					          <l n="867">ἔδρακεν, ἐξότε πρῶτα λίπεν θάλαμόν τε καὶ εὐνὴν</l>
					          <l n="868">χωσαμένη Ἀχιλῆος ἀγαυοῦ νηπιάχοντος.</l>
					          <l n="869">ἡ μὲν γὰρ βροτέας αἰεὶ περὶ σάρκας ἔδαιεν</l>
					          <l n="870">νύκτα διὰ μέσσην φλογμῷ πυρός· ἤματα δʼ αὖτε</l>
					          <l n="871">ἀμβροσίῃ χρίεσκε τέρεν δέμας, ὄφρα πέλοιτο</l>
					          <l n="872">ἀθάνατος, καί οἱ στυγερὸν χροῒ γῆρας ἀλάλκοι.</l>
					          <l n="873">αὐτὰρ ὅγʼ ἐξ εὐνῆς ἀνεπάλμενος εἰσενόησεν</l>
					          <l n="874">παῖδα φίλον σπαίροντα διὰ φλογός· ἧκε δʼ ἀυτὴν</l>
					          <l n="875">σμερδαλέην ἐσιδών, μέγα νήπιος· ἡ δʼ ἀίουσα</l>
					          <l n="876">τὸν μὲν ἄρʼ ἁρπάγδην χαμάδις βάλε κεκληγῶτα,</l>
					          <l n="877">αὐτὴ δὲ πνοιῇ ἰκέλη δέμας, ἠύτʼ ὄνειρος,</l>
					          <l n="878">βῆ ῥʼ ἴμεν ἐκ μεγάροιο θοῶς, καὶ ἐσήλατο πόντον</l>
					          <l n="879">χωσαμένη· μετὰ δʼ οὔτι παλίσσυτος ἵκετʼ ὀπίσσω.</l>
					          <l n="880">τῶ μιν ἀμηχανίη δῆσεν φρένας· ἀλλὰ καὶ ἔμπης</l>
					          <l n="881">πᾶσαν ἐφημοσύνην Θέτιδος μετέειπεν ἑταίροις.</l>
					          <l n="882">οἱ δʼ ἄρα μεσσηγὺς λῆξαν καὶ ἔπαυσαν ἀέθλους</l>
					          <l n="883">ἐσσυμένως, δόρπον τε χαμεύνας τʼ ἀμφεπένοντο,</l>
					          <l n="884">τῇς ἔνι δαισάμενοι νύκτʼ ἄεσαν, ὡς τὸ πάροιθεν.</l>
					          <milestone n="883" unit="card"/>
					          <l n="885" rend="displayNumAndIndent">ἦμος δʼ ἄκρον ἔβαλλε φαεσφόρος οὐρανὸν
						Ἠώς,</l>
					          <l n="886">δὴ τότε λαιψηροῖο κατηλυσίῃ ζεφύροιο</l>
					          <l n="887">βαῖνον ἐπὶ κληῖδας ἀπὸ χθονός· ἐκ δὲ βυθοῖο</l>
					          <l n="888">εὐναίας εἷλκον περιγηθέες ἄλλα τε πάντα</l>
					          <l n="889">ἄρμενα μηρύοντο κατὰ χρέος· ὕψι δὲ λαῖφος</l>
					          <l n="890">εἴρυσσαν τανύσαντες ἐν ἱμάντεσσι κεραίης.</l>
					          <l n="891">νῆα δʼ ἐυκραὴς ἄνεμος φέρεν. αἶψα δὲ νῆσον</l>
					          <l n="892">καλήν, Ἀνθεμόεσσαν ἐσέδρακον, ἔνθα λίγειαι</l>
					          <l n="893">Σειρῆνες σίνοντʼ Ἀχελωίδες ἡδείῃσιν</l>
					          <l n="894">θέλγουσαι μολπῇσιν, ὅτις παρὰ πεῖσμα βάλοιτο.</l>
					          <l n="895">τὰς μὲν ἄρʼ εὐειδὴς Ἀχελωίῳ εὐνηθεῖσα</l>
					          <l n="896">γείνατο Τερψιχόρη, Μουσέων μία· καί ποτε Δηοῦς</l>
					          <l n="897">θυγατέρʼ ἰφθίμην ἀδμῆτʼ ἔτι πορσαίνεσκον</l>
					          <l n="898">ἄμμιγα μελπόμεναι· τότε δʼ ἄλλο μὲν οἰωνοῖσιν,</l>
					          <l n="899">ἄλλο δὲ παρθενικῇς ἐναλίγκιαι ἔσκον ἰδέσθαι.</l>
					          <l n="900">αἰεὶ δʼ εὐόρμου δεδοκημέναι ἐκ περιωπῆς</l>
					          <l n="901">ἦ θαμὰ δὴ πολέων μελιηδέα νόστον ἕλοντο,</l>
					          <l n="902">τηκεδόνι φθινύθουσαι· ἀπηλεγέως δʼ ἄρα καὶ τοῖς</l>
					          <l n="903">ἵεσαν ἐκ στομάτων ὄπα λείριον. οἱ δʼ ἀπὸ νηὸς</l>
					          <l n="904">ἤδη πείσματʼ ἔμελλον ἐπʼ ἠιόνεσσι βαλέσθαι,</l>
					          <l n="905">εἰ μὴ ἄρʼ Οἰάγροιο πάις Θρηίκιος Ὀρφεὺς</l>
					          <l n="906">Βιστονίην ἐνὶ χερσὶν ἑαῖς φόρμιγγα τανύσσας</l>
					          <l n="907">κραιπνὸν ἐυτροχάλοιο μέλος κανάχησεν ἀοιδῆς,</l>
					          <l n="908">ὄφρʼ ἄμυδις κλονέοντος ἐπιβρομέωνται ἀκουαὶ</l>
					          <l n="909">κρεγμῷ· παρθενικὴν δʼ ἐνοπὴν ἐβιήσατο φόρμιγξ.</l>
					          <l n="910">νῆα δʼ ὁμοῦ ζέφυρός τε καὶ ἠχῆεν φέρε κῦμα</l>
					          <l n="911">πρυμνόθεν ὀρνύμενον· ταὶ δʼ ἄκριτον ἵεσαν αὐδήν.</l>
					          <l n="912">ἀλλὰ καὶ ὧς Τελέοντος ἐὺς πάις, οἶος ἑταίρων</l>
					          <l n="913">προφθάμενος, ξεστοῖο κατὰ ζυγοῦ ἔνθορε πόντῳ</l>
					          <l n="914">Βούτης, Σειρήνων λιγυρῇ ὀπὶ θυμὸν ἰανθείς·</l>
					          <l n="915">νῆχε δὲ πορφυρέοιο διʼ οἴδματος, ὄφρʼ ἐπιβαίη,</l>
					          <l n="916">σχέτλιος. ἦ τέ οἱ αἶψα καταυτόθι νόστον ἀπηύρων,</l>
					          <l n="917">ἀλλά μιν οἰκτείρασα θεὰ Ἔρυκος μεδέουσα</l>
					          <l n="918">Κύπρις ἔτʼ ἐν δίναις ἀνερέψατο, καί ῥʼ ἐσάωσεν</l>
					          <l n="919">πρόφρων ἀντομένη Λιλυβηίδα ναιέμεν ἄκρην.</l>
					          <l n="920">οἱ δʼ ἄχεϊ σχόμενοι τὰς μὲν λίπον, ἄλλα δʼ ὄπαζον</l>
					          <l n="921">κύντερα μιξοδίῃσιν ἁλὸς ῥαιστήρια νηῶν.</l>
					          <l n="922">τῇ μὲν γὰρ Σκύλλης λισσὴ προυφαίνετο πέτρη·</l>
					          <l n="923">τῇ δʼ ἄμοτον βοάασκεν ἀναβλύζουσα Χάρυβδις·</l>
					          <l n="924">ἄλλοθι δὲ Πλαγκταὶ μεγάλῳ ὑπὸ κύματι πέτραι</l>
					          <l n="925">ῥόχθεον, ᾗχι πάροιθεν ἀπέπτυεν αἰθομένη φλὸξ</l>
					          <l n="926">ἄκρων ἐκ σκοπέλων, πυριθαλπέος ὑψόθι πέτρης,</l>
					          <l n="927">καπνῷ δʼ ἀχλυόεις αἰθὴρ πέλεν, οὐδέ κεν αὐγὰς</l>
					          <l n="928">ἔδρακες ἠελίοιο. τότʼ αὖ λήξαντος ἀπʼ ἔργων</l>
					          <l n="929">Ἡφαίστου θερμὴν ἔτι κήκιε πόντος ἀυτμήν.</l>
					          <l n="930">ἔνθα σφιν κοῦραι Νηρηίδες ἄλλοθεν ἄλλαι</l>
					          <l n="931">ἤντεον· ἡ δʼ ὄπιθεν πτέρυγος θίγε πηδαλίοιο</l>
					          <l n="932">δῖα Θέτις, Πλαγκτῇσιν ἐνὶ σπιλάδεσσιν ἐρύσσαι.</l>
					          <l n="933">ὡς δʼ ὁπόταν δελφῖνες ὑπὲξ ἁλὸς εὐδιόωντες</l>
					          <l n="934">σπερχομένην ἀγεληδὸν ἑλίσσωνται περὶ νῆα,</l>
					          <l n="935">ἄλλοτε μὲν προπάροιθεν ὁρώμενοι, ἄλλοτʼ ὄπισθεν,</l>
					          <l n="936">ἄλλοτε παρβολάδην, ναύτῃσι δὲ χάρμα τέτυκται·</l>
					          <l n="937">ὧς αἱ ὑπεκπροθέουσαι ἐπήτριμοι εἱλίσσοντο</l>
					          <l n="938">Ἀργῴῃ περὶ νηί, Θέτις δʼ ἴθυνε κέλευθον.</l>
					          <l n="939">καί ῥʼ ὅτε δὴ Πλαγκτῇσιν ἐνιχρίμψεσθαι ἔμελλον,</l>
					          <l n="940">αὐτίκʼ ἀνασχόμεναι λευκοῖς ἐπὶ γούνασι πέζας,</l>
					          <l n="941">ὑψοῦ ἐπʼ αὐτάων σπιλάδων καὶ κύματος ἀγῆς</l>
					          <l n="942">ῥώοντʼ ἔνθα καὶ ἔνθα διασταδὸν ἀλλήλῃσιν.</l>
					          <l n="943">τὴν δὲ παρηορίην κόπτεν ῥόος· ἀμφὶ δὲ κῦμα</l>
					          <l n="944">λάβρον ἀειρόμενον πέτραις ἐπικαχλάζεσκεν,</l>
					          <l n="945">αἵ θʼ ὁτὲ μὲν κρημνοῖς ἐναλίγκιαι ἠέρι κῦρον,</l>
					          <l n="946">ἄλλοτε δὲ βρύχιαι νεάτῳ ὑπὸ πυθμένι πόντου</l>
					          <l n="947">ἠρήρειν, τὸ δὲ πολλὸν ὑπείρεχεν ἄγριον οἶδμα.</l>
					          <l n="948">αἱ δʼ, ὥστʼ ἠμαθόεντος ἐπισχεδὸν αἰγιαλοῖο</l>
					          <l n="949">παρθενικαί, δίχα κόλπον ἐπʼ ἰξύας εἱλίξασαι</l>
					          <l n="950">σφαίρῃ ἀθύρουσιν περιηγέι· αἱ μὲν ἔπειτα</l>
					          <l n="951">ἄλλη ὑπʼ ἐξ ἄλλης δέχεται καὶ ἐς ἠέρα πέμπει</l>
					          <l n="952">ὕψι μεταχρονίην· ἡ δʼ οὔποτε πίλναται οὔδει·</l>
					          <l n="953">ὧς αἱ νῆα θέουσαν ἀμοιβαδὶς ἄλλοθεν ἄλλη</l>
					          <l n="954">πέμπε διηερίην ἐπὶ κύμασιν, αἰὲν ἄπωθεν</l>
					          <l n="955">πετράων· περὶ δέ σφιν ἐρευγόμενον ζέεν ὕδωρ.</l>
					          <l n="956">τὰς δὲ καὶ αὐτὸς ἄναξ κορυφῆς ἔπι λισσάδος ἄκρης</l>
					          <l n="957">ὀρθὸς ἐπὶ στελεῇ τυπίδος βαρὺν ὦμον ἐρείσας</l>
					          <l n="958">Ἥφαιστος θηεῖτο, καὶ αἰγλήεντος ὕπερθεν</l>
					          <l n="959">οὐρανοῦ ἑστηυῖα Διὸς δάμαρ· ἀμφὶ δʼ Ἀθήνῃ</l>
					          <l n="960">βάλλε χέρας, τοῖόν μιν ἔχεν δέος εἰσορόωσαν.</l>
					          <l n="961">ὅσση δʼ εἰαρινοῦ μηκύνεται ἤματος αἶσα,</l>
					          <l n="962">τοσσάτιον μογέεσκον ἐπὶ χρόνον, ὀχλίζουσαι</l>
					          <l n="963">νῆα διὲκ πέτρας πολυηχέας· οἱ δʼ ἀνέμοιο</l>
					          <l n="964">αὖτις ἐπαυρόμενοι προτέρω θέον· ὦκα δʼ ἄμειβον</l>
					          <l n="965">Θρινακίης λειμῶνα, βοῶν τροφὸν Ἠελίοιο.</l>
					          <l n="966">ἔνθʼ αἱ μὲν κατὰ βένθος ἀλίγκιαι αἰθυίῃσιν</l>
					          <l n="967">δῦνον, ἐπεί ῥʼ ἀλόχοιο Διὸς πόρσυνον ἐφετμάς.</l>
					          <l n="968">τοὺς δʼ ἄμυδις βληχή τε διʼ ἠέρος ἵκετο μήλων,</l>
					          <l n="969">μυκηθμός τε βοῶν αὐτοσχεδὸν οὔατʼ ἔβαλλεν.</l>
					          <l n="970">καὶ τὰ μὲν ἑρσήεντα κατὰ δρία ποιμαίνεσκεν</l>
					          <l n="971">ὁπλοτέρη Φαέθουσα θυγατρῶν Ἠελίοιο,</l>
					          <l n="972">ἀργύρεον χαῖον παλάμῃ ἔνι πηχύνουσα·</l>
					          <l n="973">Λαμπετίη δʼ ἐπὶ βουσὶν ὀρειχάλκοιο φαεινοῦ</l>
					          <l n="974">πάλλεν ὀπηδεύουσα καλαύροπα. τὰς δὲ καὶ αὐτοὶ</l>
					          <l n="975">βοσκομένας ποταμοῖο παρʼ ὕδασιν εἰσορόωντο</l>
					          <l n="976">ἂμ πεδίον καὶ ἕλος λειμώνιον· οὐδέ τις ἦεν</l>
					          <l n="977">κυανέη μετὰ τῇσι δέμας, πᾶσαι δὲ γάλακτι</l>
					          <l n="978">εἰδόμεναι, χρυσέοισι κεράασι κυδιάασκον.</l>
					          <l n="979">καὶ μὲν τὰς παράμειβον ἐπʼ ἤματι· νυκτὶ δʼ ἰούσῃ</l>
					          <l n="980">πεῖρον ἁλὸς μέγα λαῖτμα κεχαρμένοι, ὄφρα καὶ αὖτις</l>
					          <l n="981">Ἠὼς ἠριγενὴς φέγγος βάλε νισσομένοισιν. <milestone n="980" unit="card"/>
					          </l>
					          <l rend="displayNumAndIndent">ἔστι δέ τις πορθμοῖο παροιτέρη Ἰονίοιο</l>
					          <l n="982">ἀμφιλαφὴς πίειρα Κεραυνίῃ εἰν ἁλὶ νῆσος,</l>
					          <l n="983">ᾗ ὕπο δὴ κεῖσθαι δρέπανον φάτισ--ἵλατε Μοῦσαι,</l>
					          <l n="985">οὐκ ἐθέλων ἐνέπω προτέρων ἔποσ--ᾧ ἀπὸ πατρὸς</l>
					          <l n="986">μήδεα νηλειῶς ἔταμεν Κρόνος· οἱ δέ ἑ Δηοῦς</l>
					          <l n="987">κλείουσι χθονίης καλαμητόμον ἔμμεναι ἅρπην.</l>
					          <l n="988">Δηὼ γὰρ κείνῃ ἐνὶ δή ποτε νάσσατο γαίῃ,</l>
					          <l n="989">Τιτῆνας δʼ ἔδαε στάχυν ὄμπνιον ἀμήσασθαι,</l>
					          <l n="990">Μάκριδα φιλαμένη. Δρεπάνη τόθεν ἐκλήισται</l>
					          <l n="991">οὔνομα, Φαιήκων ἱερὴ τροφός· ὧς δὲ καὶ αὐτοὶ</l>
					          <l n="992">αἵματος Οὐρανίοιο γένος Φαίηκες ἔασιν.</l>
					          <l n="993">τοὺς Ἀργὼ πολέεσσιν ἐνισχομένη καμάτοισιν</l>
					          <l n="994">Θρινακίης αὔρῃς ἵκετʼ ἐξ ἁλός· οἱ δʼ ἀγανῇσιν</l>
					          <l n="995">Ἀλκίνοος λαοί τε θυηπολίῃσιν ἰόντας</l>
					          <l n="996">δειδέχατʼ ἀσπασίως· ἐπὶ δέ σφισι καγχαλάασκεν</l>
					          <l n="997">πᾶσα πόλις· φαίης κεν ἑοῖς ἐπὶ παισὶ γάνυσθαι.</l>
					          <l n="998">καὶ δʼ αὐτοὶ ἥρωες ἀνὰ πληθὺν κεχάροντο,</l>
					          <l n="999">τῷ ἴκελοι, οἷόν τε μεσαιτάτῃ ἐμβεβαῶτες</l>
					          <l n="1000">Αἱμονίῃ· μέλλον δὲ βοῇ ἔνι θωρήξεσθαι·</l>
					          <l n="1001">ὧδε μάλʼ ἀγχίμολον στρατὸς ἄσπετος ἐξεφαάνθη</l>
					          <l n="1002">Κόλχων, οἳ Πόντοιο κατὰ στόμα καὶ διὰ πέτρας</l>
					          <l n="1003">Κυανέας μαστῆρες ἀριστήων ἐπέρησαν.</l>
					          <l n="1004">Μήδειαν δʼ ἔξαιτον ἑοῦ ἐς πατρὸς ἄγεσθαι</l>
					          <l n="1005">ἵεντʼ ἀπροφάτως, ἠὲ στονόεσσαν ἀυτὴν</l>
					          <l n="1006">νωμήσειν χαλεπῇσιν ὁμόκλεον ἀτροπίῃσιν</l>
					          <l n="1007">αὖθί τε καὶ μετέπειτα σὺν Αἰήταο κελεύθῳ.</l>
					          <l n="1008">ἀλλά σφεας κατέρυκεν ἐπειγομένους πολέμοιο</l>
					          <l n="1009">κρείων Ἀλκίνοος. λελίητο γὰρ ἀμφοτέροισιν</l>
					          <l n="1010">δηιοτῆτος ἄνευθεν ὑπέρβια νείκεα λῦσαι.</l>
					          <l n="1011">κούρη δʼ οὐλομένῳ ὑπὸ δείματι πολλὰ μὲν αὐτοὺς</l>
					          <l n="1012">Αἰσονίδεω ἑτάρους μειλίσσετο, πολλὰ δὲ χερσὶν</l>
					          <l n="1013">Ἀρήτης γούνων ἀλόχου θίγεν Ἀλκινόοιο·</l>
					          <l rend="displayNumAndIndent">‘γουνοῦμαι, βασίλεια· σὺ δʼ ἵλαθι, μηδέ με
						Κόλχοις</l>
					          <l n="1015">ἐκδώῃς ᾧ πατρὶ κομιζέμεν, εἴ νυ καὶ αὐτὴ</l>
					          <l n="1016">ἀνθρώπων γενεῆς μία φέρβεαι, οἷσιν ἐς ἄτην</l>
					          <l n="1017">ὠκύτατος κούφῃσι θέει νόος ἀμπλακίῃσιν.</l>
					          <l n="1018">ὡς ἐμοὶ ἐκ πυκιναὶ ἔπεσον φρένες, οὐ μὲν ἕκητι</l>
					          <l n="1019">μαργοσύνης. ἴστω δʼ ἱερὸν φάος Ἠελίοιο,</l>
					          <l n="1020">ἴστω νυκτιπόλου Περσηίδος ὄργια κούρης,</l>
					          <l n="1021">μὴ μὲν ἐγὼν ἐθέλουσα σὺν ἀνδράσιν ἀλλοδαποῖσιν</l>
					          <l n="1022">κεῖθεν ἀφωρμήθην· στυγερὸν δέ με τάρβος ἔπεισεν</l>
					          <l n="1023">τῆσγε φυγῆς μνήσασθαι, ὅτʼ ἤλιτον· οὐδέ τις ἄλλη</l>
					          <l n="1024">μῆτις ἔην. ἔτι μοι μίτρη μένει, ὡς ἐνὶ πατρὸς</l>
					          <l n="1025">δώμασιν, ἄχραντος καὶ ἀκήρατος. ἀλλʼ ἐλέαιρε,</l>
					          <l n="1026">πότνα, τεόν τε πόσιν μειλίσσεο· σοὶ δʼ ὀπάσειαν</l>
					          <l n="1027">ἀθάνατοι βίοτόν τε τελεσφόρον ἀγλαΐην τε</l>
					          <l n="1028">καὶ παῖδας καὶ κῦδος ἀπορθήτοιο πόληος.’</l>
					          <l rend="displayNumAndIndent">τοῖα μὲν Ἀρήτην γουνάζετο δάκρυ χέουσα·</l>
					          <l n="1030">τοῖα δʼ ἀριστήων ἐπαμοιβαδὶς ἄνδρα ἕκαστον·</l>
					          <l rend="displayNumAndIndent">‘ὑμέων, ὦ πέρι δὴ μέγα φέρτατοι, ἀμφί τʼ
						ἀέθλοις</l>
					          <l n="1031">ὧν κάμον ὑμετέροισιν, ἀτύζομαι· ἧς ἰότητι</l>
					          <l n="1032">ταύρους τʼ ἐζεύξασθε, καὶ ἐκ θέρος οὐλοὸν ἀνδρῶν</l>
					          <l n="1033">κείρατε γηγενέων· ἧς εἵνεκεν Αἱμονίηνδε</l>
					          <l n="1035">χρύσεον αὐτίκα κῶας ἀνάξετε νοστήσαντες.</l>
					          <l n="1036">ἥδʼ ἐγώ, ἣ πάτρην τε καὶ οὓς ὤλεσσα τοκῆας,</l>
					          <l n="1037">ἣ δόμον, ἣ σύμπασαν ἐυφροσύνην βιότοιο·</l>
					          <l n="1038">ὔμμι δὲ καὶ πάτρην καὶ δώματα ναιέμεν αὖτις</l>
					          <l n="1039">ἤνυσα· καὶ γλυκεροῖσιν ἔτʼ εἰσόψεσθε τοκῆας</l>
					          <l n="1040">ὄμμασιν· αὐτὰρ ἐμοὶ ἀπὸ δὴ βαρὺς εἵλετο δαίμων</l>
					          <l n="1041">ἀγλαΐας· στυγερὴ δὲ σὺν ὀθνείοις ἀλάλημαι.</l>
					          <l n="1042">δείσατε συνθεσίας τε καὶ ὅρκια, δείσατʼ Ἐρινὺν</l>
					          <l n="1043">Ἱκεσίην, νέμεσίν τε θεῶν, ἐς χεῖρας ἰοῦσαν</l>
					          <l n="1044">Αἰήτεω λώβῃ πολυπήμονι δῃωθῆναι.</l>
					          <l n="1045">οὐ νηούς, οὐ πύργον ἐπίρροθον, οὐκ ἀλεωρὴν</l>
					          <l n="1046">ἄλλην, οἰόθι δὲ προτιβάλλομαι ὑμέας αὐτους.</l>
					          <l n="1047">σχέτλιοι ἀτροπίης καὶ ἀνηλέες· οὐδʼ ἐνὶ θυμῷ</l>
					          <l n="1048">αἰδεῖσθε ξείνης μʼ ἐπὶ γούνατα χεῖρας ἀνάσσης</l>
					          <l n="1049">δερκόμενοι τείνουσαν ἀμήχανον· ἀλλά κε πᾶσιν,</l>
					          <l n="1050">κῶας ἑλεῖν μεμαῶτες, ἐμίξατε δούρατα Κόλχοις</l>
					          <l n="1051">αὐτῷ τʼ Αἰήτῃ ὑπερήνορι· νῦν δʼ ἐλάθεσθε</l>
					          <l n="1052">ἠνορέης, ὅτε μοῦνοι ἀποτμηγέντες ἔασιν.’</l>
					          <milestone n="1051" unit="card"/>
					          <l rend="displayNumAndIndent">ὧς φάτο λισσομένη· τῶν δʼ ὅντινα γουνάζοιτο,</l>
					          <l n="1053">ὅς μιν θαρσύνεσκεν ἐρητύων ἀχέουσαν.</l>
					          <l n="1055">σεῖον δʼ ἐγχείας εὐήκεας ἐν παλάμῃσιν,</l>
					          <l n="1056">φάσγανά τʼ ἐκ κολεῶν. οὐδὲ σχήσεσθαι ἀρωγῆς</l>
					          <l n="1057">ἔννεπον, εἴ κε δίκης ἀλιτήμονος ἀντιάσειεν.</l>
					          <l n="1058">στρευγομένοις δʼ ἀνʼ ὅμιλον ἐπήλυθεν εὐνήτειρα</l>
					          <l n="1059">νὺξ ἔργων ἄνδρεσσι, κατευκήλησε δὲ πᾶσαν</l>
					          <l n="1060">γαῖαν ὁμῶς· τὴν δʼ οὔτι μίνυνθά περ εὔνασεν ὕπνος,</l>
					          <l n="1061">ἀλλά οἱ ἐν στέρνοις ἀχέων εἱλίσσετο θυμός.</l>
					          <l n="1062">οἷον ὅτε κλωστῆρα γυνὴ ταλαεργὸς ἑλίσσει</l>
					          <l n="1063">ἐννυχίη· τῇ δʼ ἀμφὶ κινύρεται ὀρφανὰ τέκνα</l>
					          <l n="1064">χηροσύνῃ πόσιος· σταλάει δʼ ὑπὸ δάκρυ παρειὰς</l>
					          <l n="1065">μνωομένης, οἵη μιν ἐπὶ σμυγερὴ λάβεν αἶσα·</l>
					          <l n="1066">ὧς τῆς ἰκμαίνοντο παρηίδες· ἐν δέ οἱ ἦτορ</l>
					          <l n="1067">ὀξείῃς εἰλεῖτο πεπαρμένον ἀμφʼ ὀδύνῃσιν.</l>
					          <l rend="displayNumAndIndent">τὼ δʼ ἔντοσθε δόμοιο κατὰ πτόλιν, ὡς τὸ
						πάροιθεν,</l>
					          <l n="1068">κρείων Ἀλκίνοος πολυπότνιά τʼ Ἀλκινόοιο</l>
					          <l n="1070">Ἀρήτη ἄλοχος, κούρης πέρι μητιάασκον</l>
					          <l n="1071">οἷσιν ἐνὶ λεχέεσσι διὰ κνέφας· οἷα δʼ ἀκοίτην</l>
					          <l n="1072">κουρίδιον θαλεροῖσι δάμαρ προσπτύσσετο μύθοις·</l>
					          <l rend="displayNumAndIndent">‘ναὶ φίλος, εἰ δʼ ἄγε μοι πολυκηδέα ῥύεο
						Κόλχων</l>
					          <l n="1073">παρθενικήν, Μινύῃσι φέρων χάριν. ἐγγύθι δʼ Ἄργος</l>
					          <l n="1075">ἡμετέρης νήσοιο καὶ ἀνέρες Αἱμονιῆες·</l>
					          <l n="1076">Αἰήτης δʼ οὔτʼ ἂρ ναίει σχεδόν, οὐδέ τι ἴδμεν</l>
					          <l n="1077">Αἰήτην, ἀλλʼ οἶον ἀκούομεν· ἥδε δὲ κούρη</l>
					          <l n="1078">αἰνοπαθὴς κατά μοι νόον ἔκλασεν ἀντιόωσα.</l>
					          <l n="1079">μή μιν, ἄναξ, Κόλχοισι πόροις ἐς πατρὸς ἄγεσθαι.</l>
					          <l n="1080">ἀάσθη, ὅτε πρῶτα βοῶν θελκτήρια δῶκεν</l>
					          <l n="1081">φάρμακά οἱ· σχεδόθεν δὲ κακῷ κακόν, οἷά τε πολλὰ</l>
					          <l n="1082">ῥέζομεν ἀμπλακίῃσιν, ἀκειομένη ὑπάλυξεν</l>
					          <l n="1083">πατρὸς ὑπερφιάλοιο βαρὺν χόλον. αὐτὰρ Ἰήσων,</l>
					          <l n="1084">ὡς ἀίω, μεγάλοισιν ἐνίσχεται ἐξ ἕθεν ὅρκοις,</l>
					          <l n="1085">κουριδίην θήσεσθαι ἐνὶ μεγάροισιν ἄκοιτιν,</l>
					          <l n="1086">τῶ, φίλε, μήτʼ οὖν αὐτὸν ἑκὼν ἐπίορκον ὀμόσσαι</l>
					          <l n="1087">θείης Αἰσονίδην, μήτʼ ἄσχετα σεῖο ἕκητι</l>
					          <l n="1088">παῖδα πατὴρ θυμῷ κεκοτηότι δηλήσαιτο.</l>
					          <l n="1089">λίην γὰρ δύσζηλοι ἑαῖς ἐπὶ παισὶ τοκῆες·</l>
					          <l n="1090">οἷα μὲν Ἀντιόπην εὐώπιδα μήσατο Νυκτεύς·</l>
					          <l n="1091">οἷα δὲ καὶ Δανάη πόντῳ ἔνι πήματʼ ἀνέτλη,</l>
					          <l n="1092">πατρὸς ἀτασθαλίῃσι· νέον γε μέν, οὐδʼ ἀποτηλοῦ,</l>
					          <l n="1093">ὑβριστὴς Ἔχετος γλήναις ἔνι χάλκεα κέντρα</l>
					          <l n="1094">πῆξε θυγατρὸς ἑῆς· στονόεντι δὲ κάρφεται οἴτῳ</l>
					          <l n="1095">ὀρφναίῃ ἐνὶ χαλκὸν ἀλετρεύουσα καλιῇ.’</l>
					          <l rend="displayNumAndIndent">ὧς ἔφατʼ ἀντομένη· τοῦ δὲ φρένες ἰαίνοντυ</l>
					          <l n="1096">ἧς ἀλόχου μύθοισιν, ἔπος δʼ ἐπὶ τοῖον ἔειπεν·</l>
					          <l rend="displayNumAndIndent">‘Ἀρήτη, καί κεν σὺν τεύχεσιν ἐξελάσαιμι</l>
					          <l n="1097">Κόλχους, ἡρώεσσι φέρων χάριν, εἵνεκα κούρης.</l>
					          <l n="1100">ἀλλὰ Διὸς δείδοικα δίκην ἰθεῖαν ἀτίσσαι.</l>
					          <l n="1101">οὐδὲ μὲν Αἰήτην ἀθεριζέμεν, ὡς ἀγορεύεις,</l>
					          <l n="1102">λώιον· οὐ γάρ τις βασιλεύτερος Αἰήταο.</l>
					          <l n="1103">καί κʼ ἐθέλων, ἕκαθέν περ, ἐφʼ Ἑλλάδι νεῖκος ἄγοιτο.</l>
					          <l n="1104">τῶ μʼ ἐπέοικε δίκην, ἥτις μετὰ πᾶσιν ἀρίστη</l>
					          <l n="1105">ἔσσεται ἀνθρώποισι, δικαζέμεν· οὐδέ σε κεύσω.</l>
					          <l n="1106">παρθενικὴν μὲν ἐοῦσαν ἑῷ ἀπὸ πατρὶ κομίσσαι</l>
					          <l n="1107">ἰθύνω· λέκτρον δὲ σὺν ἀνέρι πορσαίνουσαν</l>
					          <l n="1108">οὔ μιν ἑοῦ πόσιος νοσφίσσομαι· οὐδέ, γενέθλην</l>
					          <l n="1109">εἴ τινʼ ὑπὸ σπλάγχνοισι φέρει, δῄοισιν ὀπάσσω.’</l>
					          <milestone n="1108" unit="card"/>
					          <l n="1110" rend="displayNumAndIndent">ὧς ἄρʼ ἔφη· καὶ τὸν μέν ἐπισχεδὸν εὔνασεν
						ὕπνος.</l>
					          <l n="1111">ἡ δʼ ἔπος ἐν θυμῷ πυκινὸν βάλετʼ· αὐτίκα δʼ ὦρτο</l>
					          <l n="1112">ἐκ λεχέων ἀνὰ δῶμα· συνήιξαν δὲ γυναῖκες</l>
					          <l n="1113">ἀμφίπολοι, δέσποιναν ἑὴν μέτα ποιπνύουσαι.</l>
					          <l n="1114">σῖγα δʼ ἑὸν κήρυκα καλεσσαμένη προσέειπεν,</l>
					          <l n="1115">ᾗσιν ἐπιφροσύνῃσιν ἐποτρυνέουσα μιγῆναι</l>
					          <l n="1116">Αἰσονίδην κούρῃ, μηδʼ Ἀλκίνοον βασιλῆα</l>
					          <l n="1117">λίσσεσθαι· τὸ γὰρ αὐτὸς ἰὼν Κόλχοισι δικάσσει,</l>
					          <l n="1118">παρθενικὴν μὲν έοῦσαν ἑοῦ ποτὶ δώματα πατρὸς</l>
					          <l n="1119">ἐκδώσειν, λέκτρον δὲ σὺν ἀνέρι πορσαίνουσαν</l>
					          <l n="1120">οὐκέτι κουριδίης μιν ἀποτμήξειν φιλότητος.</l>
					          <l rend="displayNumAndIndent">ὧς ἄρʼ ἔφη· τὸν δʼ αἶψα πόδες φέρον ἐκ
						μεγάροιο,</l>
					          <l n="1121">ὥς κεν Ἰήσονι μῦθον ἐναίσιμον ἀγγείλειεν</l>
					          <l n="1122">Ἀρήτης βουλάς τε θεουδέος Ἀλκινόοιο.</l>
					          <l n="1123">τοὺς δʼ εὗρεν παρὰ νηὶ σὺν ἔντεσιν ἐγρήσσοντας</l>
					          <l n="1125">Ὑλλικῷ ἐν λιμένι, σχεδὸν ἄστεος· ἐκ δʼ ἄρα πᾶσαν</l>
					          <l n="1126">πέφραδεν ἀγγελίην· γήθησε δὲ θυμὸς ἑκάστου</l>
					          <l n="1127">ἡρώων· μάλα γάρ σφιν ἑαδότα μῦθον ἔειπεν.</l>
					          <l rend="displayNumAndIndent">αὐτίκα δὲ κρητῆρα κερασσάμενοι μακάρεσσιν,</l>
					          <l n="1128">ἣ θέμις, εὐαγέως ἐπιβώμια μῆλʼ ἐρύσαντες,</l>
					          <l n="1130">αὐτονυχὶ κούρῃ θαλαμήιον ἔντυον εὐνὴν</l>
					          <l n="1131">ἄντρῳ ἐν ἠγαθέῳ, τόθι δή ποτε Μάκρις ἔναιεν,</l>
					          <l n="1132">κούρη Ἀρισταίοιο μελίφρονος, ὅς ῥα μελισσέων</l>
					          <l n="1133">ἔργα πολυκμήτοιό τʼ ἀνεύρατο πῖαρ ἐλαίης.</l>
					          <l n="1134">κείνη δὴ πάμπρωτα Διὸς Νυσήιον υἷα</l>
					          <l n="1135">Εὐβοίης ἔντοσθεν Ἀβαντίδος ᾧ ἐνὶ κόλπῳ</l>
					          <l n="1136">δέξατο, καὶ μέλιτι ξηρὸν περὶ χεῖλος ἔδευσεν,</l>
					          <l n="1137">εὖτέ μιν Ἑρμείας φέρεν ἐκ πυρός· ἔδρακε δʼ Ἥρη,</l>
					          <l n="1138">καί ἑ χολωσαμένη πάσης ἐξήλασε νήσου.</l>
					          <l n="1139">ἡ δʼ ἄρα Φαιήκων ἱερῷ ἐνὶ τηλόθεν ἄντρῳ</l>
					          <l n="1140">νάσσατο, καὶ πόρεν ὄλβον ἀθέσφατον ἐνναέτῃσιν.</l>
					          <l n="1141">ἔνθα τότʼ ἐστόρεσαν λέκτρον μέγα· τοῖο δʼ ὕπερθεν</l>
					          <l n="1142">χρύσεον αἰγλῆεν κῶας βάλον, ὄφρα πέλοιτο</l>
					          <l n="1143">τιμήεις τε γάμος καὶ ἀοίδιμος. ἄνθεα δέ σφιν</l>
					          <l n="1144">νύμφαι ἀμεργόμεναι λευκοῖς ἐνὶ ποικίλα κόλποις</l>
					          <l n="1145">ἐσφόρεον· πάσας δὲ πυρὸς ὣς ἄμφεπεν αἴγλη·</l>
					          <l n="1146">τοῖον ἀπὸ χρυσέων θυσάνων ἀμαρύσσετο φέγγος.</l>
					          <l n="1147">δαῖε δʼ ἐν ὀφθαλμοῖς γλυκερὸν πόθον· ἴσχε δʼ ἑκάστην</l>
					          <l n="1148">αἰδὼς ἱεμένην περ ὅμως ἐπὶ χεῖρα βαλέσθαι.</l>
					          <l n="1149">αἱ μέν τʼ Αἰγαίου ποταμοῦ καλέοντο θύγατρες·</l>
					          <l n="1150">αἱ δʼ ὄρεος κορυφὰς Μελιτηίου ἀμφενέμοντο·</l>
					          <l n="1151">αἱ δʼ ἔσαν ἐκ πεδίων ἀλσηίδες. ὦρσε γὰρ αὐτὴ</l>
					          <l n="1152">Ἥρη Ζηνὸς ἄκοιτις, Ἰήσονα κυδαίνουσα.</l>
					          <l n="1153">κεῖνο καὶ εἰσέτι νῦν ἱερὸν κληίζεται ἄντρον</l>
					          <l n="1154">Μηδείης, ὅθι τούσγε σὺν ἀλλήλοισιν ἔμιξαν</l>
					          <l n="1155">τεινάμεναι ἑανοὺς εὐώδεας. οἱ δʼ ἐνὶ χερσὶν</l>
					          <l n="1156">δούρατα νωμήσαντες ἀρήια, μὴ πρὶν ἐς ἀλκὴν</l>
					          <l n="1157">δυσμενέων ἀίδηλος ἐπιβρίσειεν ὅμιλος,</l>
					          <l n="1158">κράατα δʼ εὐφύλλοις ἐστεμμένοι ἀκρεμόνεσσιν,</l>
					          <l n="1159">ἐμμελέως, Ὀρφῆος ὑπαὶ λίγα φορμίζοντος</l>
					          <l n="1160">νυμφιδίαις ὑμέναιον ἐπὶ προμολῇσιν ἄειδον.</l>
					          <l n="1161">οὐ μὲν ἐν Ἀλκινόοιο γάμον μενέαινε τελέσσαι</l>
					          <l n="1162">ἥρως Αἰσονίδης, μεγάροις δʼ ἐνὶ πατρὸς ἑοῖο,</l>
					          <l n="1163">νοστήσας ἐς Ἰωλκὸν ὑπότροπος· ὧς δὲ καὶ αὐτὴ</l>
					          <l n="1164">Μήδεια φρονέεσκε· τότʼ αὖ χρεὼ ἦγε μιγῆναι.</l>
					          <l n="1165">ἀλλὰ γὰρ οὔποτε φῦλα δυηπαθέων ἀνθρώπων</l>
					          <l n="1166">τερπωλῆς ἐπέβημεν ὅλῳ ποδί· σὺν δέ τις αἰεὶ</l>
					          <l n="1167">πικρὴ παρμέμβλωκεν ἐυφροσύνῃσιν ἀνίη.</l>
					          <l n="1168">τῶ καὶ τοὺς γλυκερῇ περ ἰαινομένους φιλότητι</l>
					          <l n="1169">δεῖμʼ ἔχεν, εἰ τελέοιτο διάκρισις Ἀλκινόοιο.</l>
					          <milestone n="1168" unit="card"/>
					          <l n="1170" rend="displayNumAndIndent">Ἠὼς δʼ ἀμβροσίοισιν ἀνερχομένη
						φαέεσσιν</l>
					          <l n="1171">λῦε κελαινὴν νύκτα διʼ ἠέρος· αἱ δʼ ἐγέλασσαν</l>
					          <l n="1172">ἠιόνες νήσοιο καὶ ἑρσήεσσαι ἄπωθεν</l>
					          <l n="1173">ἀτραπιτοὶ πεδίων· ἐν δὲ θρόος ἔσκεν ἀγυιαῖς·</l>
					          <l n="1174">κίνυντʼ ἐνναέται μὲν ἀνὰ πτόλιν, οἱ δʼ ἀποτηλοῦ</l>
					          <l n="1175">Κόλχοι Μακριδίης ἐπὶ πείρασι χερνήσοιο.</l>
					          <l n="1176">αὐτίκα δʼ Ἀλκίνοος μετεβήσετο συνθεσίῃσιν</l>
					          <l n="1177">ὃν νόον ἐξερέων κούρης ὕπερ· ἐν δʼ ὅγε χειρὶ</l>
					          <l n="1178">σκῆπτρον ἔχεν χρυσοῖο δικασπόλον, ᾧ ὕπο λαοὶ</l>
					          <l n="1179">ἰθείας ἀνὰ ἄστυ διεκρίνοντο θέμιστας.</l>
					          <l n="1180">τῷ δὲ καὶ ἑξείης πολεμήια τεύχεα δύντες</l>
					          <l n="1181">Φαιήκων οἱ ἄριστοι ὁμιλαδὸν ἐστιχόωντο.</l>
					          <l n="1182">ἥρωας δὲ γυναῖκες ἀολλέες ἔκτοθι πύργων</l>
					          <l n="1183">βαῖνον ἐποψόμεναι· σὺν δʼ ἀνέρες ἀγροιῶται</l>
					          <l n="1184">ἤντεον εἰσαΐοντες, ἐπεὶ νημερτέα βάξιν</l>
					          <l n="1185">Ἥρη ἐπιπροέηκεν. ἄγεν δʼ ὁ μὲν ἔκκριτον ἄλλων</l>
					          <l n="1186">ἀρνειὸν μήλων, ὁ δʼ ἀεργηλὴν ἔτι πόρϝιν·</l>
					          <l n="1187">ἄλλοι δʼ ἀμφιφορῆας ἐπισχεδὸν ἵστασαν οἴνου</l>
					          <l n="1188">κίρνασθαι· θυέων δʼ ἀποϝηλόθι κήκιε λιγνύς.</l>
					          <l n="1189">αἱ δὲ πολυκμήτους ἑανοὺς φέρον, οἷα γυναῖκες,</l>
					          <l n="1190">μείλιά τε χρυσοῖο καὶ ἀλλοίην ἐπὶ τοῖσιν</l>
					          <l n="1191">ἀγλαΐην, οἵην τε νεόζυγες ἐντύνονται·</l>
					          <l n="1192">θάμβευν δʼ εἰσορόωσαι ἀριπρεπέων ἡρώων</l>
					          <l n="1193">εἴδεα καὶ μορφάς, ἐν δέ σφισιν Οἰάγροιο</l>
					          <l n="1194">υἱὸν ὑπαὶ φόρμιγγος ἐυκρέκτου καὶ ἀοιδῆς</l>
					          <l n="1195">ταρφέα σιγαλόεντι πέδον κροτέοντα πεδίλῳ.</l>
					          <l n="1196">νύμφαι δʼ ἄμμιγα πᾶσαι, ὅτε μνήσαιτο γάμοιο,</l>
					          <l n="1197">ἱμερόενθʼ ὑμέναιον ἀνήπυον· ἄλλοτε δʼ αὖτε</l>
					          <l n="1198">οἰόθεν οἶαι ἄειδον ἑλισσόμεναι περὶ κύκλον,</l>
					          <l n="1199">Ἥρη, σεῖο ἕκητι· σὺ γὰρ καὶ ἐπὶ φρεσὶ θῆκας</l>
					          <l n="1200">Ἀρήτῃ, πυκινὸν φάσθαι ἔπος Ἀλκινόοιο.</l>
					          <l n="1201">αὐτὰρ ὅγʼ ὡς τὰ πρῶτα δίκης ἀνὰ πείρατʼ ἔειπεν</l>
					          <l n="1202">ἰθείης, ἤδη δὲ γάμου τέλος ἐκλήιστο,</l>
					          <l n="1203">ἔμπεδον ὧς ἀλέγυνε διαμπερές· οὐδέ ἑ τάρβος</l>
					          <l n="1204">οὐλοόν, οὐδὲ βαρεῖαι ἐπήλυθον Αἰήταο</l>
					          <l n="1205">μήνιες, ἀρρήκτοισι δʼ ἐνιζεύξας ἔχεν ὅρκοις.</l>
					          <l n="1206">τῶ καὶ ὅτʼ ἠλεμάτως Κόλχοι μάθον ἀντιόωντες,</l>
					          <l n="1207">καί σφεας ἠὲ θέμιστας ἑὰς εἴρυσθαι ἄνωγεν,</l>
					          <l n="1208">ἢ λιμένων γαίης τʼ ἀποτηλόθι νῆας ἐέργειν,</l>
					          <l n="1209">δὴ τότε μιν βασιλῆος ἑοῦ τρομέοντας ἐνιπὰς</l>
					          <l n="1210">δέχθαι μειλίξαντο συνήμονας· αὖθι δὲ νήσῳ</l>
					          <l n="1211">δὴν μάλα Φαιήκεσσι μετʼ ἀνδράσι ναιετάασκον,</l>
					          <l n="1212">εἰσότε Βακχιάδαι, γενεὴν Ἐφύρηθεν ἐόντες,</l>
					          <l n="1213">ἀνέρες ἐννάσσαντο μετὰ χρόνον· οἱ δὲ περαίην</l>
					          <l n="1214">νῆσον ἔβαν· κεῖθεν δὲ Κεραύνια μέλλον Ἀβάντων</l>
					          <l n="1215">οὔρεα, Νεσταίους τε καὶ Ὤρικον εἰσαφικέσθαι·</l>
					          <l n="1216">ἀλλὰ τὰ μὲν στείχοντος ἄδην αἰῶνος ἐτύχθη.</l>
					          <l n="1217">Μοιράων δʼ ἔτι κεῖσε θύη ἐπέτεια δέχονται</l>
					          <l n="1218">καὶ Νυμφέων Νομίοιο καθʼ ἱερὸν Λ̓πόλλωνος</l>
					          <l n="1219">βωμοί, τοὺς Μήδεια καθίσσατο. πολλὰ δʼ ἰοῦσιν</l>
					          <l n="1220">Λ̓λκίνοος Μινύαις ξεινήια, πολλὰ δʼ ὄπασσεν</l>
					          <l n="1221">Λ̓ρήτη· μετὰ δʼ αὖτε δυώδεκα δῶκεν ἕπεσθαι</l>
					          <l n="1222">Μηδείῃ δμωὰς Φαιηκίδας ἐκ μεγάροιο.</l>
					          <l n="1223">ἤματι δʼ ἑβδομάτῳ Δρεπάνην λίπον· ἤλυθε δʼ οὖρος</l>
					          <l n="1224">ἀκραὴς ἠῶθεν ὑπὲκ Διός· οἱ δʼ ἀνέμοιο</l>
					          <l n="1225">πνοιῇ ἐπειγόμ??ἰοι προτέρω θέον. ἀλλὰ γὰρ οὔπω</l>
					          <l n="1226">αἴσιμον ἦν ἐπιβῆναι Ἀχαιίδος ἡρώεσσιν,</l>
					          <l n="1227">ὄφρʼ ἔτι καὶ Λιβύης ἐπὶ πείρασιν ὀτλήσειαν.</l>
					          <milestone n="1226" unit="card"/>
					          <l rend="displayNumAndIndent">ἤδη μέν ποθι κόλπον ἐπώνυμον Λ̓μβρακιήων,</l>
					          <l n="1228">ἤδη Κουρῆτιν ἔλιπον χθόνα πεπταμένοισιν</l>
					          <l n="1230">λαίφεσι καὶ στεινὰς αὐταῖς σὺν Ἐχινάσι νήσους</l>
					          <l n="1231">ἑξείης, Πέλοπος δὲ νέον κατεφαίνετο γαῖα·</l>
					          <l n="1232">καὶ τότʼ ἀναρπάγδην ὀλοὴ βορέαο θύελλα</l>
					          <l n="1233">μεσσηγὺς πέλαγόσδε Λιβυστικὸν ἐννέα πάσας</l>
					          <l n="1234">νύκτας ὁμῶς καὶ τόσσα φέρʼ ἤματα, μέχρις ἵκοντο</l>
					          <l n="1235">προπρὸ μάλʼ ἔνδοθι Σύρτιν, ὅθʼ οὐκέτι νόστος ὀπίσσω</l>
					          <l n="1236">νηυσὶ πέλει, ὅτε τόνγε βιῴατο κόλπον ἱκέσθαι.</l>
					          <l n="1237">πάντῃ γὰρ τέναγος, πάντῃ μνιόεντα βυθοῖο</l>
					          <l n="1238">τάρφεα· κωφὴ δέ σφιν ἐπιβλύει ὕδατος ἄχνη·</l>
					          <l n="1239">ἠερίη δʼ ἄμαθος παρακέκλιται· οὐδέ τι κεῖσε</l>
					          <l n="1240">ἑρπετόν, οὐδὲ ποτητὸν ἀείρεται. ἔνθʼ ἄρα τούσγε</l>
					          <l n="1241">πλυμμυρίσ--καὶ γάρ τʼ ἀναχάζεται ἠπείροιο</l>
					          <l n="1242">ἦ θαμὰ δὴ τόδε χεῦμα, καὶ ἂψ ἐπερεύγεται ἀκτὰς</l>
					          <l n="1243">λάβρον ἐποιχόμενον--μυχάτῃ ἐνέωσε τάχιστα</l>
					          <l n="1244">ἠιόνι, τρόπιος δὲ μάλʼ ὕδασι παῦρον ἔλειπτο.</l>
					          <l n="1245">οἱ δʼ ἀπὸ νηὸς ὄρουσαν, ἄχος δʼ ἕλεν εἰσορόωντας</l>
					          <l n="1246">ἠέρα καὶ μεγάλης νῶτα χθονὸς ἠέρι ἶσα,</l>
					          <l n="1247">τηλοῦ ὑπερτείνοντα διηνεκές· οὐδέ τινʼ ἀρδμόν,</l>
					          <l n="1248">οὐ πάτον, οὐκ ἀπάνευθε κατηυγάσσαντο βοτήρων</l>
					          <l n="1249">αὔλιον, εὐκήλῳ δὲ κατείχετο πάντα γαλήνῃ.</l>
					          <l n="1250">ἄλλος δʼ αὖτʼ ἄλλον τετιημένος ἐξερέεινεν·</l>
					          <l rend="displayNumAndIndent">‘τίς χθὼν εὔχεται ἥδε; πόθι ξυνέωσαν ἄελλαι</l>
					          <l n="1251">ἡμέας; αἴθʼ ἔτλημεν, ἀφειδέες οὐλομένοιο</l>
					          <l n="1252">δείματος, αὐτὰ κέλευθα διαμπερὲς ὁρμηθῆναι</l>
					          <l n="1253">πετράων. ἦ τʼ ἂν καὶ ὑπὲρ Διὸς αἶσαν ἰοῦσιν</l>
					          <l n="1255">βέλτερον ἦν μέγα δή τι μενοινώοντας ὀλέσθαι.</l>
					          <l n="1256">νῦν δὲ τί κεν ῥέξαιμεν, ἐρυκόμενοι ἀνέμοισιν</l>
					          <l n="1257">αὖθι μένειν τυτθόν περ ἐπὶ χρόνον; οἷον ἐρήμη</l>
					          <l n="1258">πέζα διωλυγίης ἀναπέπταται ἠπείροιο.’</l>
					          <l rend="displayNumAndIndent">ὧς ἄρʼ ἔφη· μετὰ δʼ αὐτὸς ἀμηχανίῃ κακότητος</l>
					          <l n="1260">ἰθυντὴρ Ἀγκαῖος ἀκηχέμενος ἀγόρευσεν·</l>
					          <l n="1261">‘Ὠλόμεθʼ αἰνότατον δῆθεν μόρον, οὐδʼ ὑπάλυξις</l>
					          <l n="1262">ἔστʼ ἄτης· πάρα δʼ ἄμμι τὰ κύντατα πημανθῆναι</l>
					          <l n="1263">τῇδʼ ἐπʼ ἐρημαίῃ πεπτηότας, εἰ καὶ ἀῆται</l>
					          <l n="1264">χερσόθεν ἀμπνεύσειαν· ἐπεὶ τεναγώδεα λεύσσω</l>
					          <l n="1265">τῆλε περισκοπέων ἅλα πάντοθεν· ἤλιθα δʼ ὕδωρ</l>
					          <l n="1266">ξαινόμενον πολιῇσιν ἐπιτροχάει ψαμάθοισιν.</l>
					          <l n="1267">καί κεν ἐπισμυγερῶς διὰ δὴ πάλαι ἥδʼ ἐκεάσθη</l>
					          <l n="1268">νηῦς ἱερὴ χέρσου πολλὸν πρόσω· ἀλλά μιν αὐτὴ</l>
					          <l n="1269">πλημμυρὶς ἐκ πόντοιο μεταχθονίην ἐκόμισσεν.</l>
					          <l n="1270">νῦν δʼ ἡ μὲν πέλαγόσδε μετέσσυται, οἰόθι δʼ ἅλμη</l>
					          <l n="1271">ἄπλοος εἰλεῖται, γαίης ὕπερ ὅσσον ἔχουσα.</l>
					          <l n="1272">τούνεκʼ ἐγὼ πᾶσαν μὲν ἀπʼ ἐλπίδα φημὶ κεκόφθαι</l>
					          <l n="1273">ναυτιλίης νόστου τε. δαημοσύνην δέ τις ἄλλος</l>
					          <l n="1274">φαίνοι ἑήν· πάρα γάρ οἱ ἐπʼ οἰήκεσσι θαάσσειν</l>
					          <l n="1275">μαιομένῳ κομιδῆς. ἀλλʼ οὐ μάλα νόστιμον ἦμαρ</l>
					          <l n="1276">Ζεὺς ἐθέλει καμάτοισιν ἐφʼ ἡμετέροισι τελέσσαι.’</l>
					          <l rend="displayNumAndIndent">ὧς φάτο δακρυόεις· σὺν δʼ ἔννεπον ἀσχαλόωντι</l>
					          <l n="1277">ὅσσοι ἔσαν νηῶν δεδαημένοι· ἐν δʼ ἄρα πᾶσιν</l>
					          <l n="1278">παχνώθη κραδίη, χύτο δὲ χλόος ἀμφὶ παρειάς.</l>
					          <l n="1280">οἷον δʼ ἀψύχοισιν ἐοικότες εἰδώλοισιν</l>
					          <l n="1281">ἀνέρες εἱλίσσονται ἀνὰ πτόλιν, ἢ πολέμοιο</l>
					          <l n="1282">ἢ λοιμοῖο τέλος ποτιδέγμενοι, ἠέ τινʼ ὄμβρον</l>
					          <l n="1283">ἄσπετον, ὅς τε βοῶν κατὰ μυρία ἔκλυσεν ἔργα,</l>
					          <l n="1284">ἢ ὅταν αὐτόματα ξόανα ῥέῃ ἱδρώοντα</l>
					          <l n="1285">αἵματι, καὶ μυκαὶ σηκοῖς ἔνι φαντάζωνται,</l>
					          <l n="1286">ὴὲ καὶ ἠέλιος μέσῳ ἤματι νύκτʼ ἐπάγῃσιν</l>
					          <l n="1287">οὐρανόθεν, τὰ δὲ λαμπρὰ διʼ ἠέρος ἄστρα φαείνοι·</l>
					          <l n="1288">ὧς τότʼ ἀριστῆες δολιχοῦ πρόπαρ αἰγιαλοῖο</l>
					          <l n="1289">ἤλυον ἑρπύζοντες. ἐπήλυθε δʼ αὐτίκʼ ἐρεμνὴ</l>
					          <l n="1290">ἕσπερος. οἱ δʼ ἐλεεινὰ χεροῖν σφέας ἀμφιβαλόντες</l>
					          <l n="1291">δακρυόειν ἀγάπαζον, ἵνʼ ἄνδιχα δῆθεν ἕκαστος</l>
					          <l n="1292">θυμὸν ἀποφθίσειαν ἐνὶ ψαμάθοισι πεσόντες.</l>
					          <l n="1293">βὰν δʼ ἴμεν ἄλλυδις ἄλλος ἑκαστέρω αὖλιν ἑλέσθαι·</l>
					          <l n="1294">ἐν δὲ κάρη πέπλοισι καλυψάμενοι σφετέροισιν</l>
					          <l n="1295">ἄκμηνοι καὶ ἄπαστοι ἐκείατο νύκτʼ ἔπι πᾶσαν</l>
					          <l n="1296">καὶ φάος, οἰκτίστῳ θανάτῳ ἔπι. νόσφι δὲ κοῦραι</l>
					          <l n="1297">ἀθρόαι Αἰήταο παρεστενάχοντο θυγατρί.</l>
					          <l n="1298">ὡς δʼ ὅτʼ ἐρημαῖοι πεπτηότες ἔκτοθι πέτρης</l>
					          <l n="1299">χηραμοῦ ἀπτῆνες λιγέα κλάζουσι νεοσσοί·</l>
					          <l n="1300">ἢ ὅτε καλὰ νάοντος ἐπʼ ὀφρύσι Πακτωλοῖο</l>
					          <l n="1301">κύκνοι κινήσωσιν ἑὸν μέλος, ἀμφὶ δὲ λειμὼν</l>
					          <l n="1302">ἑρσήεις βρέμεται ποταμοῖό τε καλὰ ῥέεθρα·</l>
					          <l n="1303">ὧς αἱ ἐπὶ ξανθὰς θέμεναι κονίῃσιν ἐθείρας</l>
					          <l n="1304">παννύχιαι ἐλεεινὸν ἰήλεμον ὠδύροντο.</l>
					          <l n="1305">καί νύ κεν αὐτοῦ πάντες ἀπὸ ζωῆς ἐλίασθεν</l>
					          <l n="1306">νώνυμνοι καὶ ἄφαντοι ἐπιχθονίοισι δαῆναι</l>
					          <l n="1307">ἡρώων οἱ ἄριστοι ἀνηνύστῳ ἐπʼ ἀέθλῳ·</l>
					          <l n="1308">ἀλλά σφεας ἐλέηραν ἀμηχανίῃ μινύθοντας</l>
					          <l n="1309">ἡρῷσσαι, Λιβύης τιμήοροι, αἵ ποτʼ Λ̓θήνην,</l>
					          <l n="1310">ἦμος ὅτʼ ἐκ πατρὸς κεφαλῆς θόρε παμφαίνουσα,</l>
					          <l n="1311">ἀντόμεναι Τρίτωνος ἐφʼ ὕδασι χυτλώσαντο.</l>
					          <l n="1312">ἔνδιον ἦμαρ ἔην, περὶ δʼ ὀξύταται θέρον αὐγαὶ</l>
					          <l n="1313">ἠελίου Λιβύην· αἱ δὲ σχεδὸν Λἰσονίδαο</l>
					          <l n="1314">ἔσταν, ἕλον δʼ ἀπὸ χερσὶ καρήατος ἠρέμα πέπλον.</l>
					          <l n="1315">αὐτὰρ ὅγʼ εἰς ἑτέρωσε παλιμπετὲς ὄμματʼ ἔνεικεν,</l>
					          <l n="1316">δαίμονας αἰδεσθείς· αὐτὸν δέ μιν ἀμφαδὸν οἶον</l>
					          <l n="1317">μειλιχίοις ἐπέεσσιν ἀτυζόμενον προσέειπον·</l>
					          <milestone n="1316" unit="card"/>
					          <l rend="displayNumAndIndent">‘κάμμορε, τίπτʼ ἐπὶ τόσσον ἀμηχανίῃ βεβόλησαι;</l>
					          <l n="1318">ἴδμεν ἐποιχομένους χρύσεον δέρος· ἴδμεν ἕκαστα</l>
					          <l n="1320">ὑμετέρων καμάτων, ὅσʼ ἐπὶ χθονός, ὅσσα τʼ ἐφʼ ὑγρὴν</l>
					          <l n="1321">πλαζόμενοι κατὰ πόντον ὑπέρβια ἔργʼ ἐκάμεσθε.</l>
					          <l n="1322">οἰοπόλοι δʼ εἰμὲν χθόνιαι θεαὶ αὐδήεσσαι,</l>
					          <l n="1323">ἡρῷσσαι, Λιβύης τιμήοροι ἠδὲ θύγατρες.</l>
					          <l n="1324">ἀλλʼ ἄνα· μηδʼ ἔτι τοῖον ὀιζύων ἀκάχησο·</l>
					          <l n="1325">ἄνστησον δʼ ἑτάρους. εὖτʼ ἂν δέ τοι Ἀμφιτρίτη</l>
					          <l n="1326">ἅρμα Ποσειδάωνος ἐύτροχον αὐτίκα λύσῃ,</l>
					          <l n="1327">δή ῥα τότε σφετέρῃ ἀπὸ μητέρι τίνετʼ ἀμοιβὴν</l>
					          <l n="1328">ὧν ἔκαμεν δηρὸν κατὰ νηδύος ὔμμε φέρουσα·</l>
					          <l n="1329">καί κεν ἔτʼ ἠγαθέην ἐς Ἀχαιίδα νοστήσαιτε.’</l>
					          <l rend="displayNumAndIndent">ὧς ἄρʼ ἔφαν, καὶ ἄφαντοι ἵνʼ ἔσταθεν, ἔνθʼ ἄρα
						ταίγε</l>
					          <l n="1331">φθογγῇ ὁμοῦ ἐγένοντο παρασχεδόν. αὐτὰρ Ἰήσων</l>
					          <l n="1332">παπτήνας ἀνʼ ἄρʼ ἕζετʼ ἐπὶ χθονός, ὧδέ τʼ ἔειπεν·</l>
					          <l rend="displayNumAndIndent">‘Ἵλατʼ ἐρημονόμοι κυδραὶ θεαί· ἀμφὶ δὲ νόστῳ</l>
					          <l n="1333">οὔτι μαλʼ ἀντικρὺ νοέω φάτιν. ἦ μὲν ἑταίρους</l>
					          <l n="1335">εἰς ἓν ἀγειράμενος μυθήσομαι, εἴ νύ τι τέκμωρ</l>
					          <l n="1336">δήωμεν κομιδῆς· πολέων δέ τε μῆτις ἀρείων.’</l>
					          <l rend="displayNumAndIndent">ἦ, καὶ ἀναΐξας ἑτάρους ἐπὶ μακρὸν ἀύτει,</l>
					          <l n="1337">αὐσταλέος κονίῃσι, λέων ὥς, ὅς ῥά τʼ ἀνʼ ὕλην</l>
					          <l n="1338">σύννομον ἣν μεθέπων ὠρύεται· αἱ δὲ βαρείῃ</l>
					          <l n="1340">φθογγῇ ὑποτρομέουσιν ἀνʼ οὔρεα τηλόθι βῆσσαι·</l>
					          <l n="1341">δείματι δʼ ἄγραυλοί τε βόες μέγα πεφρίκασιν</l>
					          <l n="1342">βουπελάται τε βοῶν· τοῖς δʼ οὔ νύ τι γῆρυς ἐτύχθη</l>
					          <l n="1343">ῥιγεδανὴ ἑτάροιο φίλους ἐπικεκλομένοιο.</l>
					          <l n="1344">ἀγχοῦ δʼ ἠγερέθοντο κατηφέες· αὐτὰρ ὁ τούσγε</l>
					          <l n="1345">ἀχνυμένους ὅρμοιο πέλας μίγα θηλυτέρῃσιν</l>
					          <l n="1346">ἱδρύσας, μυθεῖτο πιφαυσκόμενος τὰ ἕκαστα·</l>
					          <l rend="displayNumAndIndent">‘κλῦτε, φίλοι· τρεῖς γάρ μοι ἀνιάζοντι θεάων,</l>
					          <l n="1347">στέρφεσιν αἰγείοις ἐζωσμέναι ἐξ ὑπάτοιο</l>
					          <l n="1348">αὐχένος ἀμφί τε νῶτα καὶ ἰξύας, ἠύτε κοῦραι,</l>
					          <l n="1350">ἔσταν ὑπὲρ κεφαλῆς μάλʼ ἐπισχεδόν· ἂν δʼ ἐκάλυψαν</l>
					          <l n="1351">πέπλον ἐρυσσάμεναι κούφῃ χερί, καὶ μʼ ἐκέλοντο</l>
					          <l n="1352">αὐτόν τʼ ἔγρεσθαι, ἀνά θʼ ὑμέας ὄρσαι ἰόντα·</l>
					          <l n="1353">μητέρι δὲ σφετέρῃ μενοεικέα τῖσαι ἀμοιβὴν</l>
					          <l n="1354">ὧν ἔκαμεν δηρὸν κατὰ νηδύος ἄμμε φέρουσα</l>
					          <l n="1355">ὁππότε κεν λύσῃσιν ἐύτροχον Ἀμφιτρίτη</l>
					          <l n="1356">ἅρμα Ποσειδάωνος. ἐγὼ δʼ οὐ πάγχυ νοῆσαι</l>
					          <l n="1357">τῆσδε θεοπροπίης ἴσχω πέρι. φάν γε μὲν εἶναι</l>
					          <l n="1358">ἡρῷσσαι, Λιβύης τιμήοροι ᾐδὲ θύγατρες·</l>
					          <l n="1359">καὶ δʼ ὁπόσʼ αὐτοὶ πρόσθεν ἐπὶ χθονὸς ἠδʼ ὅσʼ ἐφʼ ὑγρὴν</l>
					          <l n="1360">ἔτλημεν, τὰ ἕκαστα διίδμεναι εὐχετόωντο.</l>
					          <l n="1361">οὐδʼ ἔτι τάσδʼ ἀνὰ χῶρον ἐσέδρακον, ἀλλά τις ἀχλὺς</l>
					          <l n="1362">ἠὲ νέφος μεσσηγὺ φαεινομένας ἐκάλυψεν.’</l>
					          <l rend="displayNumAndIndent">ὧς ἔφαθʼ· οἱ δʼ ἄρα πάντες ἐθάμβεον
						εἰσαΐοντες.</l>
					          <l n="1363">ἔνθα τὸ μήκιστον τεράων Μινύῃσιν ἐτύχθη.</l>
					          <l n="1365">ἐξ ἁλὸς ἤπειρόνδε πελώριος ἔκθορεν ἵππος,</l>
					          <l n="1366">ἀμφιλαφής, χρυσέῃσι μετήορος αὐχένα χαίταις·</l>
					          <l n="1367">ῥίμφα δὲ σεισάμενος γυίων ἄπο νήχυτον ἅλμην</l>
					          <l n="1368">ὦρτο θέειν, πνοιῇ ἴκελος πόδας. αἶψα δὲ Πηλεὺς</l>
					          <l n="1369">γηθήσας ἑτάροισιν ὁμηγερέεσσι μετηύδα· <milestone n="1368" unit="card"/>
					          </l>
					          <l n="1370" rend="displayNumAndIndent">‘ἅρματα μὲν δή φημι Ποσειδάωνος ἔγωγε</l>
					          <l n="1371">ἤδη νῦν ἀλόχοιο φίλης ὑπὸ χερσὶ λελύσθαι·</l>
					          <l n="1372">μητέρα δʼ οὐκ ἄλλην προτιόσσομαι, ἠέ περ αὐτὴν</l>
					          <l n="1373">νῆα πέλειν· ἦ γὰρ κατὰ νηδύος ἄμμε φέρουσα</l>
					          <l n="1374">νωλεμὲς ἀργαλέοισιν ὀιζύει καμάτοισιν.</l>
					          <l n="1375">ἀλλά μιν ἀστεμφεῖ τε βίῃ καὶ ἀτειρέσιν ὤμοις</l>
					          <l n="1376">ὑψόθεν ἀνθέμενοι ψαμαθώδεος ἔνδοθι γαίης</l>
					          <l n="1377">οἴσομεν, ᾗ προτέρωσε ταχὺς πόδας ἤλασεν ἵππος.</l>
					          <l n="1378">οὐ γὰρ ὅγε ξηρὴν ὑποδύσεται· ἴχνια δʼ ἡμῖν</l>
					          <l n="1379">σημανέειν τινʼ ἔολπα μυχὸν καθύπερθε θαλάσσης.’</l>
					          <l n="1380" rend="displayNumAndIndent">ὧς ηὔδα· πάντεσσι δʼ ἐπήβολος ἥνδανε
						μῆτις·</l>
					          <l n="1381">Μουσάων ὅδε μῦθος· ἐγὼ δʼ ὑπακουὸς ἀείδω</l>
					          <l n="1382">Πιερίδων, καὶ τήνδε πανατρεκὲς ἔκλυον ὀμφήν,</l>
					          <l n="1383">ὑμέας, ὦ πέρι δὴ μέγα φέρτατοι υἷες ἀνάκτων,</l>
					          <l n="1384">ᾗ βίῃ ᾗ τʼ ἀρετῇ Λιβύης ἀνὰ θῖνας ἐρήμους</l>
					          <l n="1385">νῆα μεταχρονίην ὅσα τʼ ἔνδοθι νηὸς ἄγεσθε,</l>
					          <l n="1386">ἀνθεμένους ὤμοισι φέρειν δυοκαίδεκα πάντα</l>
					          <l n="1387">ἤμαθʼ ὁμοῦ νύκτας τε. δύην γε μὲν ἢ καὶ ὀιζὺν</l>
					          <l n="1388">τίς κʼ ἐνέποι, τὴν κεῖνοι ἀνέπλησαν μογέοντες;</l>
					          <l n="1389">ἔμπεδον ἀθανάτων ἔσαν αἵματος, οἷον ὑπέσταν</l>
					          <l n="1390">ἔργον, ἀναγκαίῃ βεβιημένοι. αὐτὰρ ἐπιπρὸ</l>
					          <l n="1391">τῆλε μάλʼ ἀσπασίως Τριτωνίδος ὕδασι λίμνης</l>
					          <l n="1392">ὡς φέρον, ὡς εἰσβάντες ἀπὸ στιβαρῶν θέσαν ὤμων.</l>
					          <l rend="displayNumAndIndent">Λυσσαλέοις δἤπειτʼ ἴκελοι κυσὶν ἀίσσοντες</l>
					          <l n="1393">πίδακα μαστεύεσκον· ἐπὶ ξηρὴ γὰρ ἔκειτο</l>
					          <l n="1395">δίψα δυηπαθίῃ τε καὶ ἄλγεσιν, οὐδʼ ἐμάτησαν</l>
					          <l n="1396">πλαζόμενοι· ἷξον δʼ ἱερὸν πέδον, ᾧ ἔνι Λάδων</l>
					          <l n="1397">εἰσέτι που χθιζὸν παγχρύσεα ῥύετο μῆλα</l>
					          <l n="1398">χώρῳ ἐν Ἄτλαντος, χθόνιος ὄφις· ἀμφὶ δὲ νύμφαι</l>
					          <l n="1399">Ἑσπερίδες ποίπνυον, ἐφίμερον ἀείδουσαι.</l>
					          <l n="1400">δὴ τότε δʼ ἤδη τῆμος ὑφʼ Ἡρακλῆι δαϊχθεὶς</l>
					          <l n="1401">μήλειον βέβλητο ποτὶ στύπος· οἰόθι δʼ ἄκρῃ</l>
					          <l n="1402">οὐρῇ ἔτι σκαίρεσκεν· ἀπὸ κρατὸς δὲ κελαινὴν</l>
					          <l n="1403">ἄχρις ἐπʼ ἄκνηστιν κεῖτʼ ἄπνοος· ἐκ δὲ λιπόντων</l>
					          <l n="1404">ὕδρης Λερναίης χόλον αἵματι πικρὸν ὀιστῶν</l>
					          <l n="1405">μυῖαι πυθομένοισιν ἐφʼ ἕλκεσι τερσαίνοντο.</l>
					          <l n="1406">ἀγχοῦ δʼ Ἑσπερίδες κεφαλαῖς ἔπι χεῖρας ἔχουσαι</l>
					          <l n="1407">ἀργυφέας ξανθῇσι λίγʼ ἔστενον· οἱ δʼ ἐπέλασσαν</l>
					          <l n="1408">ἄφνω ὁμοῦ· ταὶ δʼ αἶψα κόνις καὶ γαῖα, κιόντων</l>
					          <l n="1409">ἐσσυμένως, ἐγένοντο καταυτόθι. νώσατο δʼ Ὀρφεὺς</l>
					          <l n="1410">θεῖα τέρα, τὰς δέ σφι παρηγορέεσκε λιτῇσιν·</l>
					          <l n="1411">‘δαίμονες ὦ καλαὶ καὶ ἐύφρονες, ἵλατʼ, ἄνασσαι,</l>
					          <l n="1412">εἴτʼ οὖν οὐρανίαις ἐναρίθμιοί ἐστε θεῇσιν,</l>
					          <l n="1413">εἴτε καταχθονίαις, εἴτʼ οἰοπόλοι καλέεσθε</l>
					          <l n="1414">νύμφαι· ἴτʼ ὦ νύμφαι, ἱερὸν γένος Ὠκεανοῖο,</l>
					          <l n="1415">δείξατʼ ἐελδομένοισιν ἐνωπαδὶς ἄμμι φανεῖσαι</l>
					          <l n="1416">ἤ τινα πετραίην χύσιν ὕδατος, ἤ τινα γαίης</l>
					          <l n="1417">ἱερὸν ἐκβλύοντα, θεαί, ῥόον, ᾧ ἀπὸ δίψαν</l>
					          <l n="1418">αἰθομένην ἄμοτον λωφήσομεν. εἰ δέ κεν αὖτις</l>
					          <l n="1419">δή ποτʼ Ἀχαιίδα γαῖαν ἱκώμεθα ναυτιλίῃσιν,</l>
					          <l n="1420">δὴ τότε μυρία δῶρα μετὰ πρώτῃσι θεάων</l>
					          <l n="1421">λοιβάς τʼ εἰλαπίνας τε παρέξομεν εὐμενέοντες.’</l>
					          <milestone n="1420" unit="card"/>
					          <l rend="displayNumAndIndent">ὧς φάτο λισσόμενος ἀδινῇ ὀπί· ταὶ δʼ ἐλέαιρον</l>
					          <l n="1422">ἐγγύθεν ἀχνυμένους· καὶ δὴ χθονὸς ἐξανέτειλαν</l>
					          <l n="1423">ποίην πάμπρωτον· ποίης γε μὲν ὑψόθι μακροὶ</l>
					          <l n="1425">βλάστεον ὅρπηκες· μετὰ δʼ ἔρνεα τηλεθάοντα</l>
					          <l n="1426">πολλὸν ὑπὲρ γαίης ὀρθοσταδὸν ἠέξοντο.</l>
					          <l n="1427">Ἑσπέρη αἴγειρος, πτελέη δʼ Ἐρυθηὶς ἔγεντο·</l>
					          <l n="1428">Λἴγλη δʼ ἰτείης ἱερὸν στύπος. ἐκ δέ νυ κείνων</l>
					          <l n="1429">δενδρέων, οἷαι ἔσαν, τοῖαι πάλιν ἔμπεδον αὔτως</l>
					          <l n="1430">ἐξέφανεν, θάμβος περιώσιον, ἔκφατο δʼ Λἴγλη</l>
					          <l n="1431">μειλιχίοις ἐπέεσσιν ἀμειβομένη χατέοντας·</l>
					          <l rend="displayNumAndIndent">‘ἦ ἄρα δὴ μέγα πάμπαν ἐφʼ ὑμετέροισιν ὄνειαρ</l>
					          <l n="1432">δεῦρʼ ἔμολεν καμάτοισιν ὁ κύντατος, ὅστις ἀπούρας</l>
					          <l n="1433">φρουρὸν ὄφιν ζωῆς παγχρύσεα μῆλα θεάων</l>
					          <l n="1435">οἴχετʼ ἀειράμενος· στυγερὸν δʼ ἄχος ἄμμι λέλειπται.</l>
					          <l n="1436">ἤλυθε γὰρ χθιζός τις ἀνὴρ ὀλοώτατος ὕβριν</l>
					          <l n="1437">καὶ δέμας· ὄσσε δέ οἱ βλοσυρῷ ὑπέλαμπε μετώπῳ·</l>
					          <l n="1438">νηλής· ἀμφὶ δὲ δέρμα πελωρίου ἕστο λέοντος</l>
					          <l n="1439">ὠμόν, ἀδέψητον· στιβαρὸν δʼ ἔχεν ὄζον ἐλαίης</l>
					          <l n="1440">τόξα τε, τοῖσι πέλωρ τόδʼ ἀπέφθισεν ἰοβολήσας.</l>
					          <l n="1441">ἤλυθε δʼ οὖν κἀκεῖνος, ἅ τε χθόνα πεζὸς ὁδεύων,</l>
					          <l n="1442">δίψῃ καρχαλέος· παίφασσε δὲ τόνδʼ ἀνὰ χῶρον,</l>
					          <l n="1443">ὕδωρ ἐξερέων, τὸ μὲν οὔ ποθι μέλλεν ἰδέσθαι.</l>
					          <l n="1444">ἥδε δέ τις πέτρη Τριτωνίδος ἐγγύθι λίμνης·</l>
					          <l n="1445">τὴν ὅγʼ ἐπιφρασθείς, ἢ καὶ θεοῦ ἐννεσίῃσιν,</l>
					          <l n="1446">λὰξ ποδὶ τύψεν ἔνερθε· τὸ δʼ ἀθρόον ἔβλυσεν ὕδωρ.</l>
					          <l n="1447">αὐτὰρ ὅγʼ ἄμφω χεῖρε πέδῳ καὶ στέρνον ἐρείσας</l>
					          <l n="1448">ῥωγάδος ἐκ πέτρης πίεν ἄσπετον, ὄφρα βαθεῖαν</l>
					          <l n="1449">νηδύν, φορβάδι ἶσος ἐπιπροπεσών, ἐκορέσθη.’</l>
					          <l rend="displayNumAndIndent">ὧς φάτο· τοὶ δʼ ἀσπαστὸν ἵνα σφίσι πέφραδεν
						Αἴγλη</l>
					          <l n="1451">πίδακα, τῇ θέον αἶψα κεχαρμένοι, ὄφρʼ ἐπέκυρσαν.</l>
					          <l n="1452">ὡς δʼ ὁπότε στεινὴν περὶ χηραμὸν εἱλίσσονται</l>
					          <l n="1453">γειομόροι μύρμηκες ὁμιλαδόν, ἢ ὅτε μυῖαι</l>
					          <l n="1454">ἀμφʼ ὀλίγην μέλιτος γλυκεροῦ λίβα πεπτηυῖαι</l>
					          <l n="1455">ἄπλητον μεμάασιν ἐπήτριμοι· ὧς τότʼ ἀολλεῖς</l>
					          <l n="1456">πετραίῃ Μινύαι περὶ πίδακι δινεύεσκον.</l>
					          <l n="1457">καί πού τις διεροῖς ἐπὶ χείλεσιν εἶπεν ἰανθείς·</l>
					          <l rend="displayNumAndIndent">‘ὦ πόποι, ἦ καὶ νόσφιν ἐὼν ἐσάωσεν ἑταίρους</l>
					          <l n="1458">Ἡρακλέης δίψῃ κεκμηότας. ἀλλά μιν εἴ πως</l>
					          <l n="1460">δήοιμεν στείχοντα διʼ ἠπείροιο κιόντες.’</l>
					          <l rend="displayNumAndIndent">ἦ, καὶ ἀμειβομένων, οἵ τʼ ἄρμενοι ἐς τόδε
						ἔργον,</l>
					          <l n="1461">ἔκριθεν ἄλλυδις ἄλλος ἐπαΐξας ἐρεείνειν.</l>
					          <l n="1462">ἴχνια γὰρ νυχίοισιν ἐπηλίνδητʼ ἀνέμοισιν</l>
					          <l n="1463">κινυμένης ἀμάθου. Βορέαο μὲν ὡρμήθησαν</l>
					          <l n="1465">υἷε δύω, πτερύγεσσι πεποιθότε. ποσσὶ δὲ κούφοις</l>
					          <l n="1466">Εὔφημος πίσυνος, Λυγκεύς γε μὲν ὀξέα τηλοῦ</l>
					          <l n="1467">ὄσσε βαλεῖν· πέμπτος δὲ μετὰ σφίσιν ἔσσυτο Κάνθος.</l>
					          <l n="1468">τὸν μὲν ἄρʼ αἶσα θεῶν κείνην ὁδὸν ἠνορέη τε</l>
					          <l n="1469">ὦρσεν, ἵνʼ Ἡρακλῆος ἀπηλεγέως πεπύθοιτο,</l>
					          <l n="1470">Εἰλατίδην Πολύφημον ὅπῃ λίπε· μέμβλετο γάρ οἱ</l>
					          <l n="1471">οὗ ἕθεν ἀμφʼ ἑτάροιο μεταλλῆσαι τὰ ἕκαστα.</l>
					          <l n="1472">ἀλλʼ ὁ μὲν οὖν Μυσοῖσιν ἐπικλεὲς ἄστυ πολίσσας</l>
					          <l n="1473">νόστου κηδοσύνῃσιν ἔβη διζήμενος ??ργὼ</l>
					          <l n="1474">τῆλε διʼ ἠπείροιο· τέως δʼ ἐξίκετο γαῖαν</l>
					          <l n="1475">ἀγχιάλων Χαλύβων· τόθι μιν καὶ Μοῖρʼ ἐδάμασσεν.</l>
					          <l n="1476">καί οἱ ὑπὸ βλωθρὴν ἀχερωίδα σῆμα τέτυκται</l>
					          <l n="1477">τυτθὸν ἁλὸς προπάροιθεν. ἀτὰρ τότε γʼ Ἡρακλῆα</l>
					          <l n="1478">μοῦνον ἀπειρεσίης τηλοῦ χθονὸς εἴσατο Λυγκεὺς</l>
					          <l n="1479">τὼς ἰδέειν, ὥς τίς τε νέῳ ἐνὶ ἤματι μήνην</l>
					          <l n="1480">ἢ ἴδεν, ἢ ἐδόκησεν ἐπαχλύουσαν ἰδέσθαι.</l>
					          <l n="1481">ἐς δʼ ἑτάρους ἀνιὼν μυθήσατο, μή μιν ἔτʼ ἄλλον</l>
					          <l n="1482">μαστῆρα στείχοντα κιχησέμεν· οἱ δὲ καὶ αὐτοὶ</l>
					          <l n="1483">ἤλυθον, Εὔφημός τε πόδας ταχὺς υἷέ τε δοιὼ</l>
					          <l n="1484">Θρηικίου Βορέω, μεταμώνια μοχθήσαντε. <milestone n="1483" unit="card"/>
					          </l>
					          <l n="1485" rend="displayNumAndIndent">Κάνθε, σὲ δʼ οὐλόμεναι Λιβύῃ ἔνι Κῆρες
						ἕλοντο.</l>
					          <l n="1486">πώεσι φερβομένοισι συνήντεες· εἵπετο δʼ ἀνὴρ</l>
					          <l n="1487">αὐλίτης, ὅ σʼ ἑῶν μήλων πέρι, τόφρʼ ἑτάροισιν</l>
					          <l n="1488">δευομένοις κομίσειας, ἀλεξόμενος κατέπεφνεν</l>
					          <l n="1489">λᾶι βαλών· ἐπεὶ οὐ μὲν ἀφαυρότερός γʼ ἐτέτυκτο,</l>
					          <l n="1490">υἱωνὸς Φοίβοιο Λυκωρείοιο Κάφαυρος</l>
					          <l n="1491">κούρης τʼ αἰδοίης Ἀκακαλλίδος, ἥν ποτε Μίνως</l>
					          <l n="1492">ἐς Αιβύην ἀπένασσε θεοῦ βαρὺ κῦμα φέρουσαν,</l>
					          <l n="1493">θυγατέρα σφετέρην· ἡ δʼ ἀγλαὸν υἱέα Φοίβῳ</l>
					          <l n="1494">τίκτεν, ὃν Ἀμφίθεμιν Γαράμαντά τε κικλήσκουσιν.</l>
					          <l n="1495">Ἀμφίθεμις δʼ ἄρʼ ἔπειτα μίγη Τριτωνίδι νύμφῃ·</l>
					          <l n="1496">ἡ δʼ ἄρα οἱ Νασάμωνα τέκεν κρατερόν τε Κάφαυρον,</l>
					          <l n="1497">ὃς τότε Κάνθον ἔπεφνεν ἐπὶ ῥήνεσσιν ἑοῖσιν.</l>
					          <l n="1498">οὐδʼ ὅγʼ ἀριστήων χαλεπὰς ἠλεύατο χεῖρας,</l>
					          <l n="1499">ὡς μάθον οἷον ἔρεξε. νέκυν δʼ ἀνάειραν ὀπίσσω</l>
					          <l n="1500">πευθόμενοι Μινύαι, γαίῃ δʼ ἐνὶ ταρχύσαντο</l>
					          <l n="1501">μυρόμενοι· τὰ δὲ μῆλα μετὰ σφέας οἵγʼ ἐκόμισσαν.</l>
					          <l rend="displayNumAndIndent">ἔνθα καὶ Ἀμπυκίδην αὐτῷ ἐνὶ ἤματι Μόψον</l>
					          <l n="1502">νηλειὴς ἕλε πότμος· ἀδευκέα δʼ οὐ φύγεν αἶσαν</l>
					          <l n="1503">μαντοσύναις· οὐ γάρ τις ἀποτροπίη θανάτοιο.</l>
					          <l n="1505">κεῖτο δʼ ἐπὶ ψαμάθοισι μεσημβρινὸν ἦμαρ ἀλύσκων</l>
					          <l n="1506">δεινὸς ὄφις, νωθὴς μὲν ἑκὼν ἀέκοντα χαλέψαι·</l>
					          <l n="1507">οὐδʼ ἂν ὑποτρέσσαντος ἐνωπαδὶς ἀίξειεν.</l>
					          <l n="1508">ἀλλὰ μὲν ᾧ τὰ πρῶτα μελάγχιμον ἰὸν ἐνείη</l>
					          <l n="1509">ζωόντων, ὅσα γαῖα φερέσβιος ἔμπνοα βόσκει,</l>
					          <l n="1510">οὐδʼ ὁπόσον πήχυιον ἐς Ἄιδα γίγνεται οἶμος,</l>
					          <l n="1511">οὐδʼ εἰ Παιήων, εἴ μοι θέμις ἀμφαδὸν εἰπεῖν,</l>
					          <l n="1512">φαρμάσσοι, ὅτε μοῦνον ἐνιχρίμψῃσιν ὀδοῦσιν.</l>
					          <l n="1513">εὖτε γὰρ ἰσόθεος Λιβύην ὑπερέπτατο Περσεὺς</l>
					          <l n="1514">Εὐρυμέδων--καὶ γὰρ τὸ κάλεσκέ μιν οὔνομα μήτηρ--</l>
					          <l n="1515">Γοργόνος ἀρτίτομον κεφαλὴν βασιλῆι κομίζων,</l>
					          <l n="1516">ὅσσαι κυανέου στάγες αἵματος οὖδας ἵκοντο,</l>
					          <l n="1517">αἱ πᾶσαι κείνων ὀφίων γένος ἐβλάστησαν.</l>
					          <l n="1518">τῷ δʼ ἄκρην ἐπʼ ἄκανθαν ἐνεστηρίξατο Μόψος</l>
					          <l n="1519">λαιὸν ἐπιπροφέρων ταρσὸν ποδός· αὐτὰρ ὁ μέσσην</l>
					          <l n="1520">κερκίδα καὶ μυῶνα, πέριξ ὀδύνῃσιν ἑλιχθείς,</l>
					          <l n="1521">σάρκα δακὼν ἐχάραξεν. ἀτὰρ Μήδεια καὶ ἄλλαι</l>
					          <l n="1522">ἔτρεσαν ἀμφίπολοι· ὁ δὲ φοίνιον ἕλκος ἄφασσεν</l>
					          <l n="1523">θαρσαλέως, ἕνεκʼ οὔ μιν ὑπέρβιον ἄλγος ἔτειρεν.</l>
					          <l n="1524">σχέτλιος· ἦ τέ οἱ ἤδη ὑπὸ χροῒ δύετο κῶμα</l>
					          <l n="1525">λυσιμελές, πολλὴ δὲ κατʼ ὀφθαλμῶν χέετʼ ἀχλύς.</l>
					          <l n="1526">αὐτίκα δὲ κλίνας δαπέδῳ βεβαρηότα γυῖα</l>
					          <l n="1527">ψύχετʼ ἀμηχανίῃ· ἕταροι δέ μιν ἀμφαγέροντο</l>
					          <l n="1528">ἥρως τʼ Αἰσονίδης, ἀδινῇ περιθαμβέες ἄτῃ.</l>
					          <l n="1529">οὐδὲ μὲν οὐδʼ ἐπὶ τυτθὸν ἀποφθίμενός περ ἔμελλεν</l>
					          <l n="1530">κεῖσθαι ὑπʼ ἠελίῳ. πύθεσκε γὰρ ἔνδοθι σάρκας</l>
					          <l n="1531">ἰὸς ἄφαρ, μυδόωσα δʼ ἀπὸ χροὸς ἔρρεε λάχνη.</l>
					          <l n="1532">αἶψα δὲ χαλκείῃσι βαθὺν τάφον ἐξελάχαινον</l>
					          <l n="1533">ἐσσυμένως μακέλῃσιν· ἐμοιρήσαντο δὲ χαίτας</l>
					          <l n="1534">αὐτοὶ ὁμῶς κοῦραί τε, νέκυν ἐλεεινὰ παθόντα</l>
					          <l n="1535">μυρόμενοι· τρὶς δʼ ἀμφὶ σὺν ἔντεσι δινηθέντες</l>
					          <l n="1536">εὖ κτερέων ἴσχοντα, χυτὴν ἐπὶ γαῖαν ἔθεντο.</l>
					          <milestone n="1535" unit="card"/>
					          <l rend="displayNumAndIndent">ἀλλʼ ὅτε δή ῥʼ ἐπὶ νηὸς ἔβαν, πρήσοντος ἀήτεω</l>
					          <l n="1537">ἂμ πέλαγος νοτίοιο, πόρους τʼ ἀπετεκμήραντο</l>
					          <l n="1538">λίμνης ἐκπρομολεῖν Τριτωνίδος, οὔτινα μῆτιν</l>
					          <l n="1540">δὴν ἔχον, ἀφραδέως δὲ πανημέριοι φορέοντο.</l>
					          <l n="1541">ὡς δὲ δράκων σκολιὴν εἱλιγμένος ἔρχεται οἶμον,</l>
					          <l n="1542">εὖτέ μιν ὀξύτατον θάλπει σέλας ἠελίοιο·</l>
					          <l n="1543">ῥοίζῳ δʼ ἔνθα καὶ ἔνθα κάρη στρέφει, ἐν δέ οἱ ὄσσε</l>
					          <l n="1544">σπινθαρύγεσσι πυρὸς ἐναλίγκια μαιμώοντι</l>
					          <l n="1545">λάμπεται, ὄφρα μυχόνδε διὰ ῥωχμοῖο δύηται·</l>
					          <l n="1546">ὧς Ἀργὼ λίμνης στόμα ναύπορον ἐξερέουσα</l>
					          <l n="1547">ἀμφεπόλει δηναιὸν ἐπὶ χρόνον. αὐτίκα δʼ Ὀρφεὺς</l>
					          <l n="1548">κέκλετʼ Ἀπόλλωνος τρίποδα μέγαν ἔκτοθι νηὸς</l>
					          <l n="1549">δαίμοσιν ἐγγενέταις νόστῳ ἔπι μείλια θέσθαι.</l>
					          <l n="1550">καὶ τοὶ μὲν Φοίβου κτέρας ἵδρυον ἐν χθονὶ βάντες·</l>
					          <l n="1551">τοῖσιν δʼ αἰζηῷ ἐναλίγκιος ἀντεβόλησεν</l>
					          <l n="1552">τρίτων εὐρυβίης, γαίης δʼ ἀνὰ βῶλον ἀείρας</l>
					          <l n="1553">ξείνιʼ ἀριστήεσσι προΐσχετο, φώνησέν τε·</l>
					          <l rend="displayNumAndIndent">‘Δέχθε, φίλοι· ἐπεὶ οὐ περιώσιον ἐγγυαλίξαι</l>
					          <l n="1555">ἐνθάδε νῦν πάρʼ ἐμοὶ ξεινήιον ἀντομένοισιν.</l>
					          <l n="1556">εἰ δέ τι τῆσδε πόρους μαίεσθʼ ἁλός, οἷά τε πολλὰ</l>
					          <l n="1557">ἄνθρωποι χατέουσιν ἐπʼ ἀλλοδαπῇ περόωντες,</l>
					          <l n="1558">ἐξερέω. δὴ γάρ με πατὴρ ἐπιίστορα πόντου</l>
					          <l n="1559">θῆκε Ποσειδάων τοῦδʼ ἔμμεναι. αὐτὰρ ἀνάσσω</l>
					          <l n="1560">παρραλίης, εἰ δή τινʼ ἀκούετε νόσφιν ἐόντες</l>
					          <l n="1561">Εὐρύπυλον Λιβύῃ θηροτρόφῳ ἐγγεγαῶτα.’</l>
					          <l rend="displayNumAndIndent">ὧς ηὔδα· πρόφρων δʼ ὑπερέσχεθε βώλακι χεῖρας</l>
					          <l n="1562">Εὔφημος, καὶ τοῖα παραβλήδην προσέειπεν·</l>
					          <l rend="displayNumAndIndent">‘Ἀπίδα καὶ πέλαγος Μινώιον εἴ νύ που, ἥρως,</l>
					          <l n="1565">ἐξεδάης, νημερτὲς ἀνειρομένοισιν ἔνισπε.</l>
					          <l n="1566">δεῦρο γὰρ οὐκ ἐθέλοντες ἱκάνομεν, ἀλλὰ βαρείαις</l>
					          <l n="1567">χρίμψαντες γαίης ἐπὶ πείρασι τῆσδε θυέλλαις</l>
					          <l n="1568">νῆα μεταχρονίην ἐκομίσσαμεν ἐς τόδε λίμνης</l>
					          <l n="1569">χεῦμα διʼ ἠπείρου βεβαρημένοι· οὐδέ τι ἴδμεν,</l>
					          <l n="1570">πῇ πλόος ἐξανέχει Πελοπηίδα γαῖαν ἱκέσθαι.’</l>
					          <l rend="displayNumAndIndent">ὧς ἄρʼ ἔφη· ὁ δὲ χεῖρα τανύσσατο, δεῖξε δʼ
						ἄπωθεν</l>
					          <l n="1571">φωνήσας πόντον τε καὶ ἀγχιβαθὲς στόμα λίμνης·</l>
					          <l n="1572">‘κείνη μὲν πόντοιο διήλυσις, ἔνθα μάλιστα</l>
					          <l n="1573">βένθος ἀκίνητον μελανεῖ· ἑκάτερθε δὲ λευκαὶ</l>
					          <l n="1575">ῥηγμῖνες φρίσσουσι διαυγέες· ἡ δὲ μεσηγὺ</l>
					          <l n="1576">ῥηγμίνων στεινὴ τελέθει ὁδὸς ἐκτὸς ἐλάσσαι.</l>
					          <l n="1577">κεῖνο δʼ ὑπηέριον θείην Πελοπηίδα γαῖαν</l>
					          <l n="1578">εἰσανέχει πέλαγος Κρήτης ὕπερ· ἀλλʼ ἐπὶ χειρὸς</l>
					          <l n="1579">δεξιτερῆς, λίμνηθεν ὅτʼ εἰς ἁλὸς οἶδμα βάλητε,</l>
					          <l n="1580">τόφρʼ αὐτὴν παρὰ χέρσον ἐεργμένοι ἰθύνεσθε,</l>
					          <l n="1581">ἔστʼ ἂν ἄνω τείνῃσι· περιρρήδην δʼ ἑτέρωσε</l>
					          <l n="1582">κλινομένης χέρσοιο, τότε πλόος ὔμμιν ἀπήμων</l>
					          <l n="1583">ἀγκῶνος τέτατʼ ἰθὺς ἀπὸ προύχοντος ἰοῦσιν.</l>
					          <l n="1584">ἀλλʼ ἴτε γηθόσυνοι, καμάτοιο δὲ μήτις ἀνίη</l>
					          <l n="1585">γιγνέσθω, νεότητι κεκασμένα γυῖα μογῆσαι.’</l>
					          <l rend="displayNumAndIndent">Ἴσκεν ἐυφρονέων· οἱ δʼ αἶψʼ ἐπὶ νηὸς ἔβησαν</l>
					          <l n="1586">λίμνης ἐκπρομολεῖν λελιημένοι εἰρεσίῃσιν.</l>
					          <l n="1587">καὶ δὴ ἐπιπρονέοντο μεμαότες· αὐτὰρ ὁ τείως</l>
					          <l n="1588">τρίτων ἀνθέμενος τρίποδα μέγαν, εἴσατο λίμνην</l>
					          <l n="1590">εἰσβαίνειν· μετὰ δʼ οὔτις ἐσέδρακεν, οἷον ἄφαντος</l>
					          <l n="1591">αὐτῷ σὺν τρίποδι σχεδὸν ἔπλετο. τοῖσι δʼ ἰάνθη</l>
					          <l n="1592">θυμός, ὃ δὴ μακάρων τις ἐναίσιμος ἀντεβόλησεν.</l>
					          <l n="1593">καί ῥά οἱ Αἰσονίδην μήλων ὅ τι φέρτατον ἄλλων</l>
					          <l n="1594">ἤνωγον ῥέξαι καὶ ἐπευφημῆσαι ἑλόντα.</l>
					          <l n="1595">αἶψα δʼ ὅγʼ ἐσσυμένως ἐκρίνατο, καί μιν ἀείρας</l>
					          <l n="1596">σφάξε κατὰ πρύμνης, ἐπὶ δʼ ἔννεπεν εὐχωλῇσιν·</l>
					          <milestone n="1595" unit="card"/>
					          <l rend="displayNumAndIndent">‘δαῖμον, ὅτις λίμνης ἐπὶ πείρασι τῆσδʼ
						ἐφαάνθης,</l>
					          <l n="1597">εἴτε σέγε Τρίτωνʼ, ἅλιον τέρας, εἴτε σε Φόρκυν,</l>
					          <l n="1598">ἢ Νηρῆα θύγατρες ἐπικλείουσʼ ἁλοσύδναι,</l>
					          <l n="1600">ἵλαθι, καὶ νόστοιο τέλος θυμηδὲς ὄπαζε.’</l>
					          <l rend="displayNumAndIndent">ἦ ῥʼ, ἅμα δʼ εὐχωλῇσιν ἐς ὕδατα λαιμοτομήσας</l>
					          <l n="1601">ἧκε κατὰ πρύμνης· ὁ δὲ βένθεος ἐξεφαάνθη</l>
					          <l n="1602">τοῖος ἐών, οἷός περ ἐτήτυμος ἦεν ἰδέσθαι.</l>
					          <l n="1603">ὡς δʼ ὅτʼ ἀνὴρ θοὸν ἵππον ἐς εὐρέα κύκλον ἀγῶνος</l>
					          <l n="1605">στέλλῃ, ὀρεξάμενος λασίης εὐπειθέα χαίτης,</l>
					          <l n="1606">εἶθαρ ἐπιτροχάων, ὁ δʼ ἐπʼ αὐχένι γαῦρος ἀερθεὶς</l>
					          <l n="1607">ἕσπεται, ἀργινόεντα δʼ ἐνὶ στομάτεσσι χαλινὰ</l>
					          <l n="1608">ἀμφὶς ὀδακτάζοντι παραβλήδην κροτέονται·</l>
					          <l n="1609">ὧς ὅγʼ ἐπισχόμενος γλαφυρῆς ὁλκήιον Ἀργοῦς</l>
					          <l n="1610">ἦγʼ ἅλαδε προτέρωσε. δέμας δέ οἱ ἐξ ὑπάτοιο</l>
					          <l n="1611">κράατος, ἀμφί τε νῶτα καὶ ἰξύας ἔστʼ ἐπὶ νηδὺν</l>
					          <l n="1612">ἀντικρὺ μακάρεσσι φυὴν ἔκπαγλον ἔικτο·</l>
					          <l n="1613">αὐτὰρ ὑπαὶ λαγόνων δίκραιρά οἱ ἔνθα καὶ ἔνθα</l>
					          <l n="1614">κήτεος ὁλκαίη μηκύνετο· κόπτε δʼ ἀκάνθαις</l>
					          <l n="1615">ἄκρον ὕδωρ, αἵ τε σκολιοῖς ἐπινειόθι κέντροις</l>
					          <l n="1616">μήνης ὡς κεράεσσιν ἐειδόμεναι διχόωντο.</l>
					          <l n="1617">τόφρα δʼ ἄγεν, τείως μιν ἐπιπροέηκε θαλάσσῃ</l>
					          <l n="1618">νισσομένην· δῦ δʼ αἶψα μέγαν βυθόν· οἱ δʼ ὁμάδησαν</l>
					          <l n="1619">ἥρωες, τέρας αἰνὸν ἐν ὀφθαλμοῖσιν ἰδόντες.</l>
					          <l n="1620">ἔνθα μὲν Ἀργῷός τε λιμὴν καὶ σήματα νηὸς</l>
					          <l n="1621">ἠδὲ Ποσειδάωνος ἰδὲ Τρίτωνος ἔασιν</l>
					          <l n="1622">βωμοί· ἐπεὶ κεῖνʼ ἦμαρ ἐπέσχεθον. αὐτὰρ ἐς ἠῶ</l>
					          <l n="1623">λαίφεσι πεπταμένοις αὐτὴν ἐπὶ δεξίʼ ἔχοντες</l>
					          <l n="1624">γαῖαν ἐρημαίην, πνοιῇ ζεφύροιο θέεσκον.</l>
					          <l n="1625">ἦρι δʼ ἔπειτʼ ἀγκῶνά θʼ ὁμοῦ μυχάτην τε θάλασσαν</l>
					          <l n="1626">κεκλιμένην ἀγκῶνος ὕπερ προύχοντος ἴδοντο.</l>
					          <l n="1627">αὐτίκα δὲ ζέφυρος μὲν ἐλώφεεν, ἤλυθε δʼ αὔρη</l>
					          <l n="1628">ἀργέσταο νότου· κεχάροντο δὲ θυμὸν ἰωῇ.</l>
					          <l n="1629">ἦμος δʼ ἠέλιος μὲν ἔδυ, ἀνὰ δʼ ἤλυθεν ἀστὴρ</l>
					          <l n="1630">αὔλιος, ὅς τʼ ἀνέπαυσεν ὀιζυροὺς ἀροτῆρας,</l>
					          <l n="1631">δὴ τότʼ ἔπειτʼ ἀνέμοιο κελαινῇ νυκτὶ λιπόντος</l>
					          <l n="1632">ἱστία λυσάμενοι περιμήκεά τε κλίναντες</l>
					          <l n="1633">ἱστόν, ἐυξέστῃσιν ἐπερρώοντʼ ἐλάτῃσιν</l>
					          <l n="1634">παννύχιοι καὶ ἐπʼ ἦμαρ, ἐπʼ ἤματι δʼ αὖτις ἰοῦσαν</l>
					          <l n="1635">νύχθʼ ἑτέρην. ὑπέδεκτο δʼ ἀπόπροθι παιπαλόεσσα</l>
					          <l n="1636">Κάρπαθος· ἔνθεν δʼ οἵγε περαιώσεσθαι ἔμελλον</l>
					          <l n="1637">Κρήτην, ἥ τʼ ἄλλων ὑπερέπλετο εἰν ἁλὶ νήσων.</l>
					          <l rend="displayNumAndIndent">τοὺς δὲ Τάλως χάλκειος, ἀπὸ στιβαροῦ σκοπέλοιο</l>
					          <l n="1638">ῥηγνύμενος πέτρας, εἶργε χθονὶ πείσματʼ ἀνάψαι,</l>
					          <l n="1640">Δικταίην ὅρμοιο κατερχομένους ἐπιωγήν·</l>
					          <l n="1641">τὸν μὲν χαλκείης μελιηγενέων ἀνθρώπων</l>
					          <l n="1642">ῥίζης λοιπὸν ἐοντα μετʼ ἀνδράσιν ἡμιθέοισιν</l>
					          <l n="1643">Εὐρώπῃ Κρονίδης νήσου πόρεν ἔμμεναι σὖρον,</l>
					          <l n="1644">τρὶς περὶ χαλκείοις Κρήτην ποσὶ δινεύοντα.</l>
					          <l n="1645">ἀλλʼ ἤτοι τὸ μὲν ἄλλο δέμας καὶ γυῖα τέτυκτο</l>
					          <l n="1646">χάλκεος ἠδʼ ἄρρηκτος· ὑπαὶ δέ οἱ ἔσκε τένοντος</l>
					          <l n="1647">σύριγξ αἱματόεσσα κατὰ σφυρόν· αὐτὰρ ὅ τʼ ἦγχε</l>
					          <l n="1648">λεπτὸς ὑμὴν ζωῆς ἔχε πείρατα καὶ θανάτοιο.</l>
					          <l n="1649">οἱ δέ, δύῃ μάλα περ δεδμημένοι, αἶψʼ ἀπὸ χέρσου</l>
					          <l n="1650">νῆα περιδδείσαντες ἀνακρούεσκον ἐρετμοῖς.</l>
					          <l n="1651">καί νύ κʼ ἐπισμυγερῶς Κρήτης ἑκὰς ἠέρθησαν,</l>
					          <l n="1652">ἀμφότερον δίψῃ τε καὶ ἄλγεσι μοχθίζοντες,</l>
					          <l n="1653">εἰ μή σφιν Μήδεια λιαζομένοις ἀγόρευσεν· <milestone n="1652" unit="card"/>
					          </l>
					          <l rend="displayNumAndIndent">‘κέκλυτέ μευ. μούνη γὰρ ὀίομαι ὔμμι δαμάσσειν</l>
					          <l n="1655">ἄνδρα τόν, ὅστις ὅδʼ ἐστί, καὶ εἰ παγχάλκεον ἴσχει</l>
					          <l n="1656">ὃν δέμας, ὁππότε μή οἱ ἐπʼ ἀκάματος πέλοι αἰών.</l>
					          <l n="1657">ἀλλʼ ἔχετʼ αὐτοῦ νῆα θελήμονες ἐκτὸς ἐρωῆς</l>
					          <l n="1658">πετράων, εἵως κεν ἐμοὶ εἴξειε δαμῆναι.’</l>
					          <l rend="displayNumAndIndent">ὧς ἄρʼ ἔφη· καὶ τοὶ μὲν ὑπὲκ βελέων ἐρύσαντο</l>
					          <l n="1660">νῆʼ ἐπʼ ἐρετμοῖσιν, δεδοκημένοι ἥντινα ῥέξει</l>
					          <l n="1661">μῆτιν ἀνωίστως· ἡ δὲ πτύχα πορφυρέοιο</l>
					          <l n="1662">προσχομένη πέπλοιο παρειάων ἑκάτερθεν</l>
					          <l n="1663">βήσατʼ ἐπʼ ἰκριόφιν· χειρὸς δέ ἑ χειρὶ μεμαρπὼς</l>
					          <l n="1664">Αἰσονίδης ἐκόμιζε διὰ κληῖδας ἰοῦσαν.</l>
					          <l n="1665">ἔνθα δʼ ἀοιδῇσιν μειλίσσετο, μέλπε δὲ Κῆρας</l>
					          <l n="1666">θυμοβόρους, Ἀίδαο θοὰς κύνας, αἳ περὶ πᾶσαν</l>
					          <l n="1667">ἠέρα δινεύουσαι ἐπὶ ζωοῖσιν ἄγονται.</l>
					          <l n="1668">τὰς γουναζομένη τρὶς μὲν παρεκέκλετʼ ἀοιδαῖς,</l>
					          <l n="1669">τρὶς δὲ λιταῖς· θεμένη δὲ κακὸν νόον, ἐχθοδοποῖσιν</l>
					          <l n="1670">ὄμμασι χαλκείοιο Τάλω ἐμέγηρεν ὀπωπάς·</l>
					          <l n="1671">λευγαλέον δʼ ἐπί οἱ πρῖεν χόλον, ἐκ δʼ ἀίδηλα</l>
					          <l n="1672">δείκηλα προΐαλλεν, ἐπιζάφελον κοτέουσα.</l>
					          <l rend="displayNumAndIndent">Ζεῦ πάτερ, ἦ μέγα δή μοι ἐνὶ φρεσὶ θάμβος
						ἄηται,</l>
					          <l n="1673">εἰ δὴ μὴ νούσοισι τυπῇσί τε μοῦνον ὄλεθρος</l>
					          <l n="1675">ἀντιάει, καὶ δή τις ἀπόπροθεν ἄμμε χαλέπτει.</l>
					          <l n="1676">ὧς ὅγε χάλκειός περ ἐὼν ὑπόειξε δαμῆναι</l>
					          <l n="1677">Μηδείης βρίμῃ πολυφαρμάκου. ἂν δὲ βαρείας</l>
					          <l n="1678">ὀχλίζων λάιγγας, ἐρυκέμεν ὅρμον ἱκέσθαι.</l>
					          <l n="1679">πετραίῳ στόνυχι χρίμψε σφυρόν· ἐκ δέ οἱ ἰχὼρ</l>
					          <l n="1680">τηκομένῳ ἴκελος μολίβῳ ῥέεν· οὐδʼ ἔτι δηρὸν</l>
					          <l n="1681">εἱστήκει προβλῆτος ἐπεμβεβαὼς σκοπέλοιο.</l>
					          <l n="1682">ἀλλʼ ὥς τίς τʼ ἐν ὄρεσσι πελωρίη ὑψόθι πεύκη,</l>
					          <l n="1683">τήν τε θοοῖς πελέκεσσιν ἔθʼ ἡμιπλῆγα λιπόντες</l>
					          <l n="1684">ὑλοτόμοι δρυμοῖο κατήλυθον· ἡ δʼ ὑπὸ νυκτὶ</l>
					          <l n="1685">ῥιπῇσιν μὲν πρῶτα τινάσσεται, ὕστερον αὖτε</l>
					          <l n="1686">πρυμνόθεν ἐξαγεῖσα κατήριπεν· ὧς ὅγε ποσσὶν</l>
					          <l n="1687">ἀκαμάτοις τείως μὲν ἐπισταδὸν ᾐωρεῖτο,</l>
					          <l n="1688">ὕστερον αὖτʼ ἀμενηνὸς ἀπείρονι κάππεσε δούπῳ.</l>
					          <l n="1689">κεῖνο μὲν οὖν Κρήτῃ ἐνὶ δὴ κνέφας ηὐλίζοντο</l>
					          <l n="1690">ἥρωες· μετὰ δʼ οἵγε νέον φαέθουσαν ἐς ἠῶ</l>
					          <l n="1691">ἱρὸν Ἀθηναίης Μινωίδος ἱδρύσαντο,</l>
					          <l n="1692">ὕδωρ τʼ εἰσαφύσαντο καὶ εἰσέβαν, ὥς κεν ἐρετμοῖς</l>
					          <l n="1693">παμπρώτιστα βάλοιεν ὑπὲρ Σαλμωνίδος ἄκρης.</l>
					          <l rend="displayNumAndIndent">Λὐτίκα δὲ Κρηταῖον ὑπὲρ μέγα λαῖτμα θέοντας</l>
					          <l n="1695">νὺξ ἐφόβει, τήνπερ τε κατουλάδα κικλήσκουσιν·</l>
					          <l n="1696">νύκτʼ ὀλοὴν οὐκ ἄστρα διίσχανεν, οὐκ ἀμαρυγαὶ</l>
					          <l n="1697">μήνης· οὐρανόθεν δὲ μέλαν χάος, ἠέ τις ἄλλη</l>
					          <l n="1698">ὠρώρει σκοτίη μυχάτων ἀνιοῦσα βερέθρων.</l>
					          <l n="1699">αὐτοὶ δʼ, εἴτʼ Ἀίδῃ, εἴθʼ ὕδασιν ἐμφορέοντο,</l>
					          <l n="1700">ἠείδειν οὐδʼ ὅσσον· ἐπέτρεψαν δὲ θαλάσσῃ</l>
					          <l n="1701">νόστον, ἀμηχανέοντες, ὅπῃ φέροι. αὐτὰρ Ἰήσων</l>
					          <l n="1702">χεῖρας ἀνασχόμενος μεγάλῃ ὀπὶ Φοῖβον ἀύτει,</l>
					          <l n="1703">ῥύσασθαι καλέων· κατὰ δʼ ἔρρεεν ἀσχαλόωντι</l>
					          <l n="1704">δάκρυα· πολλὰ δὲ Πυθοῖ ὑπέσχετο, πολλὰ δʼ Ἀμύκλαις,</l>
					          <l n="1705">πολλὰ δʼ ἐς Ὀρτυγίην ἀπερείσια δῶρα κομίσσειν.</l>
					          <l n="1706">Λητοΐδη, τύνη δὲ κατʼ οὐρανοῦ ἵκεο πέτρας</l>
					          <l n="1707">ῥίμφα Μελαντίους ἀριήκοος, αἵ τʼ ἐνὶ πόντῳ</l>
					          <l n="1708">ἧνται· δοιάων δὲ μιῆς ἐφύπερθεν ὀρούσας,</l>
					          <l n="1709">δεξιτερῇ χρύσειον ἀνέσχεθες ὑψόθι τόξον·</l>
					          <l n="1710">μαρμαρέην δʼ ἀπέλαμψε βιὸς περὶ πάντοθεν αἴγλην.</l>
					          <l n="1711">τοῖσι δέ τις Σποράδων βαιὴ ἀπὸ τόφρʼ ἐφαάνθη</l>
					          <l n="1712">νῆσος ἰδεῖν, ὀλίγης Ἱππουρίδος ἀντία νήσου,</l>
					          <l n="1713">ἔνθʼ εὐνὰς ἐβάλοντο καὶ ἔσχεθον· αὐτίκα δʼ Ἠὼς</l>
					          <l n="1714">φέγγεν ἀνερχομένη· τοὶ δʼ ἀγλαὸν Ἀπόλλωνι</l>
					          <l n="1715">ἄλσει ἐνὶ σκιερῷ τέμενος σκιόεντά τε βωμὸν</l>
					          <l n="1716">ποίεον, Αἰγλήτην μὲν ἐυσκόπου εἵνεκεν αἴγλης</l>
					          <l n="1717">Φοῖβον κεκλόμενοι· Ἀνάφην δέ τε λισσάδα νῆσον</l>
					          <l n="1718">ἴσκον, ὃ δὴ Φοῖβός μιν ἀτυζομένοις ἀνέφηνεν.</l>
					          <l n="1719">ῥέζον δʼ ὅσσα περ ἄνδρες ἐρημαίῃ ἐνὶ ῥέζειν</l>
					          <l n="1720">ἀκτῇ ἐφοπλίσσειαν· ὃ δή σφεας ὁππότε δαλοῖς</l>
					          <l n="1721">ὕδωρ αἰθομένοισιν ἐπιλλείβοντας ἴδοντο</l>
					          <l n="1722">Μηδείης δμωαὶ Φαιηκίδες, οὐκέτʼ ἔπειτα</l>
					          <l n="1723">ἴσχειν ἐν στήθεσσι γέλω σθένον, οἷα θαμειὰς</l>
					          <l n="1724">αἰὲν ἐν Ἀλκινόοιο βοοκτασίας ὁρόωσαι.</l>
					          <l n="1725">τὰς δʼ αἰσχροῖς ἥρωες ἐπεστοβέεσκον ἔπεσσιν</l>
					          <l n="1726">χλεύῃ γηθόσυνοι· γλυκερὴ δʼ ἀνεδαίετο τοῖσιν</l>
					          <l n="1727">κερτομίη καὶ νεῖκος ἐπεσβόλον. ἐκ δέ νυ κείνης</l>
					          <l n="1728">μολπῆς ἡρώων νήσῳ ἔνι τοῖα γυναῖκες</l>
					          <l n="1729">ἀνδράσι δηριόωνται, ὅτʼ Ἀπόλλωνα θυηλαῖς</l>
					          <l n="1730">Αἰγλήτην Ἀνάφης τιμήορον ἱλάσκωνται.</l>
					          <milestone n="1729" unit="card"/>
					          <l rend="displayNumAndIndent">ἀλλʼ ὅτε δὴ κἀκεῖθεν ὑπεύδια πείσματʼ ἔλυσαν,</l>
					          <l n="1731">μνήσατʼ ἔπειτʼ Εὔφημος ὀνείρατος ἐννυχίοιο,</l>
					          <l n="1732">ἁζόμενος Μαίης υἷα κλυτόν. εἴσατο γάρ οἱ</l>
					          <l n="1733">δαιμονίη βῶλαξ ἐπιμάστιος ᾧ ἐν ἀγοστῷ</l>
					          <l n="1735">ἄρδεσθαι λευκῇσιν ὑπαὶ λιβάδεσσι γάλακτος,</l>
					          <l n="1736">ἐκ δὲ γυνὴ βώλοιο πέλειν ὀλίγης περ ἐούσης</l>
					          <l n="1737">παρθενικῇ ἰκέλη· μίχθη δέ οἱ ἐν φιλότητι</l>
					          <l n="1738">ἄσχετον ἱμερθείς· ὀλοφύρετο δʼ ἠύτε κούρην</l>
					          <l n="1739">ζευξάμενος, τήν τʼ αὐτὸς ἑῷ ἀτίταλλε γάλακτι·</l>
					          <l n="1740">ἡ δέ ἑ μειλιχίοισι παρηγορέεσκʼ ἐπέεσσιν·</l>
					          <l rend="displayNumAndIndent">‘Τρίτωνος γένος εἰμί, τεῶν τροφός, ὦ φίλε,
						παίδων,</l>
					          <l n="1741">οὐ κούρη· τρίτων γὰρ ἐμοὶ Λιβύη τε τοκῆες.</l>
					          <l n="1742">ἀλλά με Νηρῆος παρακάτθεο παρθενικῇσιν</l>
					          <l n="1743">ἂμ πέλαγος ναίειν Ἀνάφης σχεδόν· εἶμι δʼ ἐς αὐγὰς</l>
					          <l n="1745">ἠελίου μετόπισθε, τεοῖς νεπόδεσσιν ἑτοίμη.’</l>
					          <l rend="displayNumAndIndent">τῷ δʼ ἄρʼ ἐπὶ μνῆστιν κραδίη βάλεν, ἔκ τʼ
						ὀνόμηνεν</l>
					          <l n="1746">Αἰσονίδῃ· ὁ δʼ ἔπειτα θεοπροπίας Ἑκάτοιο</l>
					          <l n="1747">θυμῷ πεμπάζων ἀνενείκατο φώνησέν τε·</l>
					          <l rend="displayNumAndIndent">‘ὦ πέπον, ἦ μέγα δή δε καὶ ἀγλαὸν ἔμμορε
						κῦδος.</l>
					          <l n="1750">βώλακα γὰρ τεύξουσι θεοὶ πόντονδε βαλόντι</l>
					          <l n="1751">νῆσον, ἵνʼ ὁπλότεροι παίδων δέθεν ἐννάσσονται</l>
					          <l n="1752">παῖδες· ἐπεὶ Τρίτων ξεινήιον ἐγγυάλιξεν</l>
					          <l n="1753">τήνδε τοι ἠπείροιο Λιβυστίδος. οὔ νύ τις ἄλλος</l>
					          <l n="1754">ἀθανάτων, ἢ κεῖνος, ὅ μιν πόρεν ἀντιβολήσας.’</l>
					          <l n="1755" rend="displayNumAndIndent">ὧς ἔφατʼ· οὐδʼ ἁλίωσεν ὑπόκρισιν
						Αἰσονίδαο</l>
					          <l n="1756">Εὔφημος· βῶλον δέ, θεοπροπίῃσιν ἰανθείς,</l>
					          <l n="1757">ἧκεν ὑποβρυχίην. τῆς δʼ ἔκτοθι νῆσος ἀέρθη</l>
					          <l n="1758">καλλίστη, παίδων ἱερὴ τροφὸς Εὐφήμοιο,</l>
					          <l n="1759">οἳ πρὶν μέν ποτε δὴ Σιντηίδα Λῆμνον ἔναιον,</l>
					          <l n="1760">Λήμνου τʼ ἐξελαθέντες ὑπʼ ἀνδράσι Τυρσηνοῖσιν</l>
					          <l n="1761">Σπάρτην εἰσαφίκανον ἐφέστιοι· ἐκ δὲ λιπόντας</l>
					          <l n="1762">Σπάρτην Αὐτεσίωνος ἐὺς πάις ἤγαγε Θήρας</l>
					          <l n="1763">καλλίστην ἐπὶ νῆσον, ἀμείψατο δʼ οὔνομα Θήρης</l>
					          <l n="1764">ἐξ ἕθεν. ἀλλὰ τὰ μὲν μετόπιν γένετʼ Εὐφήμοιο.</l>
					          <l n="1765" rend="displayNumAndIndent">κεῖθεν δʼ ἀπτερέως διὰ μυρίον οἶδμα
						λιπόντες</l>
					          <l n="1766">Αἰγίνης ἀκτῇσιν ἐπέσχεθον· αἶψα δὲ τοίγε</l>
					          <l n="1767">ὑδρείης πέρι δῆριν ἀμεμφέα δηρίσαντο,</l>
					          <l n="1768">ὅς κεν ἀφυσσάμενος φθαίη μετὰ νῆάδʼ ἱκέσθαι.</l>
					          <l n="1769">ἄμφθ γὰρ χρειώ τε καὶ ἄσπετος οὖρος ἔπειγεν.</l>
					          <l n="1770">ἔνθʼ ἔτι νῦν πλήθοντας ἐπωμαδὸν ἀμφιφορῆας</l>
					          <l n="1771">ἀνθέμενοι κούφοισιν ἄφαρ κατʼ ἀγῶνα πόδεσσιν</l>
					          <l n="1772">κοῦροι Μυρμιδόνων νίκης πέρι δηριόωνται.</l>
					          <l rend="displayNumAndIndent">Ἵλατʼ ἀριστήων μακάρων γένος· αἵδε δʼ ἀοιδαὶ</l>
					          <l n="1773">εἰς ἔτος ἐξ ἔτεος γλυκερώτεραι εἶεν ἀείδειν</l>
					          <l n="1775">ἀνθρώποις. ἤδη γὰρ ἐπὶ κλυτὰ πείραθʼ ἱκάνω</l>
					          <l n="1776">ὑμετέρων καμάτων· ἐπεὶ οὔ νύ τις ὔμμιν ἄεθλος</l>
					          <l n="1777">αὖτις ἀπʼ Αἰγίνηθεν ἀνερχομένοισιν ἐτύχθη,</l>
					          <l n="1778">οὔτʼ ἀνέμων ἐριῶλαι ἐνέσταθεν· ἀλλὰ ἕκηλοι</l>
					          <l n="1779">γαῖαν Κεκροπίην παρά τʼ Αὐλίδα μετρήσαντες</l>
					          <l n="1780">Εὐβοίης ἔντοσθεν Ὀπούντιά τʼ ἄστεα Λοκρῶν</l>
					          <l n="1781">ἀσπασίως ἀκτὰς Παγασηίδας εἰσαπέβητε.</l>
				        </div>
			      </div>
		    </body>
	  </text>
</TEI>
