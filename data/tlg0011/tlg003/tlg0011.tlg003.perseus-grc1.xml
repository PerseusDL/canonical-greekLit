<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
<teiHeader><fileDesc>
<titleStmt>
<title type="work" n="Aj">Ajax</title>
<title type="sub">Machine readable text</title>
<author n="Soph.">Sophocles</author>
<editor role="editor" n="Storr">Francis Storr</editor>
<sponsor>Perseus Project, Tufts University</sponsor>
<principal>Gregory Crane</principal>
<respStmt>
<resp>Prepared under the supervision of</resp>
<name>Lisa Cerrato</name>
<name>William Merrill</name>
<name>Elli Mylonas</name>
<name>David Smith</name>
<name/></respStmt>
<funder n="org:AnnCPB">The Annenberg CPB/Project</funder>
</titleStmt>
<extent>About 90Kb</extent>
<publicationStmt><publisher>Trustees of Tufts University</publisher><pubPlace>Medford, MA</pubPlace><authority>Perseus Project</authority></publicationStmt>
<sourceDesc>
<biblStruct>
<monogr>
<author>Sophocles</author>
<title>Sophocles. Vol 2: Ajax. Electra. Trachiniae. Philoctetes With an
English translation by F. Storr. The Loeb classical library, 21.
</title>
<editor role="editor">Francis Storr</editor>
<imprint>
<pubPlace>London; New York</pubPlace>
<publisher>William Heinemann Ltd.; The Macmillan Company</publisher>
<date>1913</date>
</imprint>
</monogr>
</biblStruct>
</sourceDesc>
</fileDesc><encodingDesc>
<refsDecl n="CTS">
<cRefPattern n="line" matchPattern="(\w+)" replacementPattern="#xpath(/tei:TEI/tei:text/tei:body/div[@type='edition']//tei:l[@n='$1'])"><p>This pointer pattern extracts line</p></cRefPattern>
</refsDecl></encodingDesc><profileDesc>
<langUsage>
<language ident="greek">Greek</language>
</langUsage>
</profileDesc><revisionDesc><change><date>1988</date><label>tagging</label><name>EM, Scott Ettinger and Roger Travis</name>Text scanned at U. Chicago in 1988. Basic SGML tagging by EM, Scott Ettinger and Roger Travis.</change><change><date>9/19/90</date><label>ed.</label><name>EM</name>Final check of cardbreaks, tags, and linenumbers.</change><change><date>8/91</date><label>ed.</label><name>EM</name>Revise DTDs and recheck texts.</change><change><date>8/91</date><label>ed.</label><name>Bill Merrill</name>Check text against TLG Sophocles in order to discover if there are any missing namele words or lines..</change><change><date>6/95</date><label>ed.</label><name>Lisa Cerrato</name>Added missing speaker tags for cards which had none.</change><change><date>24-Nov-99</date><label>Markup</label><name>Anne Mahoney</name>
$Log: soph.aj_gk.xml,v $
Revision 1.1  2013-09-13 11:17:56  balmas01
moving Greg's work-in-progress on CTS-izing greco-roman collection texts to a Work directory

Revision 1.7  2013-06-13 12:41:38  gcrane
tagging now should be compatible with CTS

Revision 1.6  2013-01-22 20:05:47  lcerrato changed line 670 to reflect Jebb

Revision 1.5  2012-11-20 18:47:12  ajones06
Changed the bibliographic information in the headers to reflect Francesco's discovery that the Greek text for these files was taken from the two-volume public domain Loeb version edited by Francis Storr.

Revision 1.4  2011-09-07 14:33:13  rsingh04 adding rend=displayNum to lb tags

Revision 1.3  2010-12-25 19:40:38  gcrane
LB milestones instead of L tags

Revision 1.2  2010-12-24 13:05:02  gcrane
ADD tags for lt/gt entities
DEL tags for lsqb/rsqb entities

Revision 1.1  2010-12-24 12:51:10  gcrane base files for SDL

Revision 1.2  2010/06/19 19:42:15  gcrane accent error fixed

Revision 1.1  2009/12/08 18:56:09  rsingh04 moved more xml files around based on copyright status

Revision 1.3  2008/12/17 21:02:04  lcerrato fixing typos

Revision 1.2  2005/08/01 16:30:23  packel removed stray item tags

Revision 1.1  2005/07/25 15:02:51  packel
Converted to XML

Revision 1.9  2004/04/21 20:41:59  mimno added card 1s

Revision 1.8  2003/07/01 22:18:08  yorkc
Updated texts to TEI P4 and Perseus P4 extensions; minor cleanup (esp. character encodings and typos.)

Revision 1.7  2000/03/04 20:35:17  dasmith
Added separate funder entity to TEI header.

Revision 1.6  2000/02/15 23:18:01  amahoney use n attribute on sp element to carry over the speaker name when the speech is interrupted by a card break;  this also requires that the card break at the end come after the close of the sp, not within

Revision 1.5  1999/11/24 21:12:07  amahoney
Bring remaining files up to new DTD;  use part=i and part=f for antilabe in all files

</change></revisionDesc></teiHeader>
<text>
<body>
<div n="urn:cts:greekLit:tlg0011.tlg003.perseus-grc1" type="edition" xml:lang="grc"><div type="episode">
<milestone ed="p" n="1" unit="card"/>
<sp>
<speaker>Ἀθήνα</speaker>
<l n="1">ἀεὶ μέν, ὦ παῖ Λαρτίου, δέδορκά σε</l>
<l n="2">πεῖράν τινʼ ἐχθρῶν ἁρπάσαι θηρώμενον·</l>
<l n="3">καὶ νῦν ἐπὶ σκηναῖς σε ναυτικαῖς ὁρῶ</l>
<l n="4">Αἴαντος, ἔνθα τάξιν ἐσχάτην ἔχει,</l>
<l n="5">πάλαι κυνηγετοῦντα καὶ μετρούμενον</l>
<l n="6">ἴχνη τὰ κείνου νεοχάραχθʼ, ὅπως ἴδῃς</l>
<l n="7">εἴτʼ ἔνδον εἴτʼ οὐκ ἔνδον.  εὖ δέ σʼ ἐκφέρει</l>
<l n="8">κυνὸς Λακαίνης ὥς τις εὔρινος βάσις.</l>
<l n="9">ἔνδον γὰρ ἁνὴρ ἄρτι τυγχάνει, κάρα</l>
<l n="10">στάζων ἱδρῶτι καὶ χέρας ξιφοκτόνους.</l>
<l n="11">καί σʼ οὐδὲν εἴσω τῆσδε παπταίνειν πύλης</l>
<l n="12">ἔτʼ ἔργον ἐστίν, ἐννέπειν δʼ ὅτου χάριν</l>
<l n="13">σπουδὴν ἔθου τήνδʼ, ὡς παρʼ εἰδυίας μάθῃς.</l>
</sp>
<sp>
<speaker>Ὀδυσσεύς</speaker>
<l n="14">ὦ φθέγμʼ Ἀθάνας, φιλτάτης ἐμοὶ θεῶν,</l>
<l n="15">ὡς εὐμαθές σου, κἂν ἄποπτος ᾖς ὅμως,</l>
<l n="16">φώνημʼ ἀκούω καὶ ξυναρπάζω φρενὶ</l>
<l n="17">χαλκοστόμου κώδωνος ὡς Τυρσηνικῆς.</l>
<l n="18">καὶ νῦν ἐπέγνως εὖ μʼ ἐπʼ ἀνδρὶ δυσμενεῖ</l>
<l n="19">βάσιν κυκλοῦντʼ, Αἴαντι τῷ σακεσφόρῳ·</l>
<l n="20">κεῖνον γάρ, οὐδένʼ ἄλλον, ἰχνεύω πάλαι.</l>
<l n="21">νυκτὸς γὰρ ἡμᾶς τῆσδε πρᾶγος ἄσκοπον</l>
<l n="22">ἔχει περάνας, εἴπερ εἴργασται τάδε·</l>
<l n="23">ἴσμεν γὰρ οὐδὲν τρανές, ἀλλʼ ἀλώμεθα·</l>
<l n="24">κἀγὼ ʼθελοντὴς τῷδʼ ὑπεζύγην πόνῳ.</l>
<l n="25">ἐφθαρμένας γὰρ ἀρτίως εὑρίσκομεν</l>
<l n="26">λείας ἁπάσας καὶ κατηναρισμένας</l>
<l n="27">ἐκ χειρὸς αὐτοῖς ποιμνίων ἐπιστάταις.</l>
<l n="28">τήνδʼ οὖν ἐκείνῳ πᾶς τις αἰτίαν νέμει.</l>
<l n="29">καί μοί τις ὀπτὴρ αὐτὸν εἰσιδὼν μόνον</l>
<l n="30">πηδῶντα πεδία σὺν νεορράντῳ ξίφει</l>
<l n="31">φράζει τε κἀδήλωσεν· εὐθέως δʼ ἐγὼ</l>
<l n="32">κατʼ ἴχνος ᾄσσω, καὶ τὰ μὲν σημαίνομαι,</l>
<l n="33">τὰ δʼ ἐκπέπληγμαι κοὐκ ἔχω μαθεῖν ὅτου.</l>
<l n="34">καιρὸν δʼ ἐφήκεις· πάντα γὰρ τά τʼ οὖν πάρος</l>
<l n="35">τά τʼ εἰσέπειτα σῇ κυβερνῶμαι χερί.</l>
<milestone ed="p" n="36" unit="card"/>
</sp>
<sp>
<speaker>Ἀθήνα</speaker>
<l n="36">ἔγνων, Ὀδυσσεῦ, καὶ πάλαι φύλαξ ἔβην</l>
<l n="37">τῇ σῇ πρόθυμος εἰς ὁδὸν κυναγίᾳ.</l>
</sp>
<sp>
<speaker>Ὀδυσσεύς</speaker>
<l n="38">ἦ καί, φίλη δέσποινα, πρὸς καιρὸν πονῶ;</l>
</sp>
<sp>
<speaker>Ἀθήνα</speaker>
<l n="39">ὡς ἔστιν ἀνδρὸς τοῦδε τἄργα ταῦτά σοι.</l>
</sp>
<sp>
<speaker>Ὀδυσσεύς</speaker>
<l n="40">καὶ πρὸς τί δυσλόγιστον ὧδʼ ᾖξεν χέρα;</l>
</sp>
<sp>
<speaker>Ἀθήνα</speaker>
<l n="41">χόλῳ βαρυνθεὶς τῶν Ἀχιλλείων ὅπλων.</l>
</sp>
<sp>
<speaker>Ὀδυσσεύς</speaker>
<l n="42">τί δῆτα ποίμναις τήνδʼ ἐπεμπίπτει βάσιν;</l>
</sp>
<sp>
<speaker>Ἀθήνα</speaker>
<l n="43">δοκῶν ἐν ὑμῖν χεῖρα χραίνεσθαι φόνῳ.</l>
</sp>
<sp>
<speaker>Ὀδυσσεύς</speaker>
<l n="44">ἦ καὶ τὸ βούλευμʼ ὡς ἐπʼ Ἀργείοις τόδʼ ἦν;</l>
</sp>
<sp>
<speaker>Ἀθήνα</speaker>
<l n="45">κἂν ἐξεπράξατʼ, εἰ κατημέλησʼ ἐγώ.</l>
</sp>
<sp>
<speaker>Ὀδυσσεύς</speaker>
<l n="46">ποίαισι τόλμαις ταῖσδε καὶ φρενῶν θράσει;</l>
</sp>
<sp>
<speaker>Ἀθήνα</speaker>
<l n="47">νύκτωρ ἐφʼ ὑμᾶς δόλιος ὁρμᾶται μόνος.</l>
</sp>
<sp>
<speaker>Ὀδυσσεύς</speaker>
<l n="48">ἦ καὶ παρέστη κἀπὶ τέρμʼ ἀφίκετο;</l>
</sp>
<sp>
<speaker>Ἀθήνα</speaker>
<l n="49">καὶ δὴ ʼπὶ δισσαῖς ἦν στρατηγίσιν πύλαις.</l>
</sp>
<sp>
<speaker>Ὀδυσσεύς</speaker>
<l n="50">καὶ πῶς ἐπέσχε χεῖρα μαιμῶσαν φόνου;</l>
</sp>
<sp>
<speaker>Ἀθήνα</speaker>
<l n="51">ἐγώ σφʼ ἀπείργω, δυσφόρους ἐπʼ ὄμμασι</l>
<l n="52">γνώμας βαλοῦσα τῆς ἀνηκέστου χαρᾶς,</l>
<l n="53">καὶ πρός τε ποίμνας ἐκτρέπω σύμμικτά τε</l>
<l n="54">λείας ἄδαστα βουκόλων φρουρήματα·</l>
<l n="55">ἔνθʼ εἰσπεσὼν ἔκειρε πολύκερων φόνον</l>
<l n="56">κύκλῳ ῥαχίζων· κἀδόκει μὲν ἔσθʼ ὅτε</l>
<l n="57">δισσοὺς Ἀτρείδας αὐτόχειρ κτείνειν ἔχων,</l>
<l n="58">ὅτʼ ἄλλοτʼ ἄλλον ἐμπίτνων στρατηλατῶν.</l>
<l n="59">ἐγὼ δὲ φοιτῶντʼ ἄνδρα μανιάσιν νόσοις</l>
<l n="60">ὤτρυνον, εἰσέβαλλον εἰς ἕρκη κακά.</l>
<l n="61">κἄπειτʼ ἐπειδὴ τοῦδʼ ἐλώφησεν πόνου,</l>
<l n="62">τοὺς ζῶντας αὖ δεσμοῖσι συνδήσας βοῶν</l>
<l n="63">ποίμνας τε πάσας εἰς δόμους κομίζεται,</l>
<l n="64">ὡς ἄνδρας, οὐχ ὡς εὔκερων ἄγραν ἔχων,</l>
<l n="65">καὶ νῦν κατʼ οἴκους συνδέτους αἰκίζεται.</l>
<l n="66">δείξω δὲ καὶ σοὶ τήνδε περιφανῆ νόσον,</l>
<l n="67">ὡς πᾶσιν Ἀργείοισιν εἰσιδὼν θροῇς.</l>
<l n="68">θαρσῶν δὲ μίμνε μηδὲ συμφορὰν δέχου</l>
<l n="69">τὸν ἄνδρʼ· ἐγὼ γὰρ ὀμμάτων ἀποστρόφους</l>
<l n="70">αὐγὰς ἀπείρξω σὴν πρόσοψιν εἰσιδεῖν.</l>
<l n="71">οὗτος, σὲ τὸν τὰς αἰχμαλωτίδας χέρας</l>
<l n="72">δεσμοῖς ἀπευθύνοντα προσμολεῖν καλῶ·</l>
<l n="73">Αἴαντα φωνῶ· στεῖχε δωμάτων πάρος.</l>
<milestone ed="p" n="74" unit="card"/>
</sp>
<sp>
<speaker>Ὀδυσσεύς</speaker>
<l n="74">τί δρᾷς, Ἀθάνα; μηδαμῶς σφʼ ἔξω κάλει.</l>
</sp>
<sp>
<speaker>Ἀθήνα</speaker>
<l n="75">οὐ σῖγʼ ἀνέξει μηδὲ δειλίαν ἀρεῖ;</l>
</sp>
<sp>
<speaker>Ὀδυσσεύς</speaker>
<l n="76">μὴ πρὸς θεῶν, ἀλλʼ ἔνδον ἀρκείτω μένων.</l>
</sp>
<sp>
<speaker>Ἀθήνα</speaker>
<l n="77">τί μὴ γένηται; πρόσθεν οὐκ ἀνὴρ ὅδʼ ἦν;</l>
</sp>
<sp>
<speaker>Ὀδυσσεύς</speaker>
<l n="78">ἐχθρός γε τῷδε τἀνδρὶ καὶ τανῦν ἔτι.</l>
</sp>
<sp>
<speaker>Ἀθήνα</speaker>
<l n="79">οὔκουν γέλως ἥδιστος εἰς ἐχθροὺς γελᾶν;</l>
</sp>
<sp>
<speaker>Ὀδυσσεύς</speaker>
<l n="80">ἐμοὶ μὲν ἀρκεῖ τοῦτον ἐν δόμοις μένειν.</l>
</sp>
<sp>
<speaker>Ἀθήνα</speaker>
<l n="81">μεμηνότʼ ἄνδρα περιφανῶς ὀκνεῖς ἰδεῖν;</l>
</sp>
<sp>
<speaker>Ὀδυσσεύς</speaker>
<l n="82">φρονοῦντα γάρ νιν οὐκ ἂν ἐξέστην ὄκνῳ.</l>
</sp>
<sp>
<speaker>Ἀθήνα</speaker>
<l n="83">ἀλλʼ οὐδὲ νῦν σε μὴ παρόντʼ ἴδῃ πέλας.</l>
</sp>
<sp>
<speaker>Ὀδυσσεύς</speaker>
<l n="84">πῶς, εἴπερ ὀφθαλμοῖς γε τοῖς αὐτοῖς ὁρᾷ;</l>
</sp>
<sp>
<speaker>Ἀθήνα</speaker>
<l n="85">ἐγὼ σκοτώσω βλέφαρα καὶ δεδορκότα.</l>
</sp>
<sp>
<speaker>Ὀδυσσεύς</speaker>
<l n="86">γένοιτο μέντἂν πᾶν θεοῦ τεχνωμένου.</l>
</sp>
<sp>
<speaker>Ἀθήνα</speaker>
<l n="87">σίγα νυν ἑστὼς καὶ μένʼ ὡς κυρεῖς ἔχων.</l>
</sp>
<sp>
<speaker>Ὀδυσσεύς</speaker>
<l n="88">μένοιμʼ ἄν· ἤθελον δʼ ἂν ἐκτὸς ὢν τυχεῖν.</l>
</sp>
<sp>
<speaker>Ἀθήνα</speaker>
<l n="89">ὦ οὕτος, Αἴας, δεύτερόν σε προσκαλῶ.</l>
<l n="90">τί βαιὸν οὕτως ἐντρέπει τῆς συμμάχου;</l>
</sp>
<sp>
<speaker>Αἴας</speaker>
<l n="91">ὦ χαῖρʼ Ἀθάνα, χαῖρε Διογενὲς τέκνον,</l>
<l n="92">ὡς  εὖ παρέστης· καί σε παγχρύσοις ἐγὼ</l>
<l n="93">στέψω λαφύροις τῆσδε τῆς ἄγρας χάριν.</l>
</sp>
<sp>
<speaker>Ἀθήνα</speaker>
<l n="94">καλῶς ἔλεξας· ἀλλʼ ἐκεῖνό μοι φράσον,</l>
<l n="95">ἔβαψας ἔγχος εὖ πρὸς Ἀργείων στρατῷ;</l>
</sp>
<sp>
<speaker>Αἴας</speaker>
<l n="96">κόμπος πάρεστι κοὐκ ἀπαρνοῦμαι τὸ μή.</l>
</sp>
<sp>
<speaker>Ἀθήνα</speaker>
<l n="97">ἦ καὶ πρὸς Ἀτρείδαισιν ᾔχμασας χέρα;</l>
</sp>
<sp>
<speaker>Αἴας</speaker>
<l n="98">ὥστʼ οὔποτʼ Αἴανθʼ οἵδʼ ἀτιμάσουσʼ ἔτι.</l>
</sp>
<sp>
<speaker>Ἀθήνα</speaker>
<l n="99">τεθνᾶσιν ἄνδρες, ὡς τὸ σὸν ξυνῆκʼ ἐγώ.</l>
</sp>
<sp>
<speaker>Αἴας</speaker>
<l n="100">θανόντες ἤδη τἄμʼ ἀφαιρείσθων ὅπλα.</l>
<milestone ed="p" n="101" unit="card"/>
</sp>
<sp>
<speaker>Ἀθήνα</speaker>
<l n="101">εἶεν, τί γὰρ δὴ παῖς ὁ τοῦ Λαερτίου,</l>
<l n="102">ποῦ σοι τύχης ἕστηκεν; ἢ πέφευγέ σε;</l>
</sp>
<sp>
<speaker>Αἴας</speaker>
<l n="103">ἦ τοὐπίτριπτον κίναδος ἐξήρου μʼ ὅπου;</l>
</sp>
<sp>
<speaker>Ἀθήνα</speaker>
<l n="104">ἔγωγʼ· Ὀδυσσέα τὸν σὸν ἐνστάτην λέγω.</l>
</sp>
<sp>
<speaker>Αἴας</speaker>
<l n="105">ἥδιστος, ὦ δέσποινα, δεσμώτης ἔσω</l>
<l n="106">θακεῖ· θανεῖν γὰρ αὐτὸν οὔ τί πω θέλω.</l>
</sp>
<sp>
<speaker>Ἀθήνα</speaker>
<l n="107">πρὶν ἂν τί δράσῃς ἢ τί κερδάνῃς πλέον;</l>
</sp>
<sp>
<speaker>Αἴας</speaker>
<l n="108">πρὶν ἂν δεθεὶς πρὸς κίονʼ ἑρκείου στέγης.</l>
</sp>
<sp>
<speaker>Ἀθήνα</speaker>
<l n="109">τί δῆτα τὸν δύστηνον ἐργάσει κακόν;</l>
</sp>
<sp>
<speaker>Αἴας</speaker>
<l n="110">μάστιγι πρῶτον νῶτα φοινιχθεὶς θάνῃ.</l>
</sp>
<sp>
<speaker>Ἀθήνα</speaker>
<l n="111">μὴ δῆτα τὸν δύστηνον ὧδέ γʼ αἰκίσῃ.</l>
</sp>
<sp>
<speaker>Αἴας</speaker>
<l n="112">χαίρειν, Ἀθάνα, τἄλλʼ ἐγώ σʼ ἐφίεμαι·</l>
<l n="113">κεῖνος δὲ τίσει τήνδε κοὐκ ἄλλην δίκην.</l>
</sp>
<sp>
<speaker>Ἀθήνα</speaker>
<l n="114">σὺ δʼ οὖν, ἐπειδὴ τέρψις ἥδε σοι τὸ δρᾶν,</l>
<l n="115">χρῶ χειρί, φείδου μηδὲν ὧνπερ ἐννοεῖς.</l>
</sp>
<sp>
<speaker>Αἴας</speaker>
<l n="116">χωρῶ πρὸς ἔργον· σοὶ δὲ τοῦτʼ ἐφίεμαι,</l>
<l n="117">τοιάνδʼ ἀεί μοι σύμμαχον παρεστάναι.</l>
</sp>
<sp>
<speaker>Ἀθήνα</speaker>
<l n="118">ὁρᾷς, Ὀδυσσεῦ, τὴν θεῶν ἰσχὺν ὅση;</l>
<l n="119">τούτου τίς ἄν σοι τἀνδρὸς ἢ προνούστερος</l>
<l n="120">ἢ δρᾶν ἀμείνων ηὑρέθη τὰ καίρια;</l>
</sp>
<sp>
<speaker>Ὀδυσσεύς</speaker>
<l n="121">ἐγὼ μὲν οὐδένʼ οἶδʼ· ἐποικτίρω δέ νιν</l>
<l n="122">δύστηνον ἔμπας, καίπερ ὄντα δυσμενῆ,</l>
<l n="123">ὁθούνεκʼ ἄτῃ συγκατέζευκται κακῇ,</l>
<l n="124">οὐδὲν τὸ τούτου μᾶλλον ἢ τοὐμὸν σκοπῶν·</l>
<l n="125">ὁρῶ γὰρ ἡμᾶς οὐδὲν ὄντας ἄλλο πλὴν</l>
<l n="126">εἴδωλʼ ὅσοιπερ ζῶμεν ἢ κούφην σκιάν.</l>
</sp>
<sp>
<speaker>Ἀθήνα</speaker>
<l n="127">τοιαῦτα τοίνυν εἰσορῶν ὑπέρκοπον</l>
<l n="128">μηδέν ποτʼ εἴπῃς αὐτὸς εἰς θεοὺς ἔπος,</l>
<l n="129">μηδʼ ὄγκον ἄρῃ μηδένʼ, εἴ τινος πλέον</l>
<l n="130">ἢ χειρὶ βρίθεις ἢ μακροῦ πλούτου βάθει.</l>
<l n="131">ὡς ἡμέρα κλίνει τε κἀνάγει πάλιν</l>
<l n="132">ἅπαντα τἀνθρώπεια· τοὺς δὲ σώφρονας</l>
<l n="133">θεοὶ φιλοῦσι καὶ στυγοῦσι τοὺς κακούς.</l>
<milestone ed="p" n="134" unit="card"/>
</sp>
<div type="anapests">
<sp>
<speaker>Χορός</speaker>
<l n="134">Τελαμώνιε παῖ, τῆς ἀμφιρύτου</l>
<l n="135">Σαλαμῖνος ἔχων βάθρον ἀγχιάλου,</l>
<l n="136">σὲ μὲν εὖ πράσσοντʼ ἐπιχαίρω·</l>
<l n="137">σὲ δʼ ὅταν πληγὴ   Διὸς ἢ ζαμενὴς</l>
<l n="138">λόγος ἐκ Δαναῶν κακόθρους ἐπιβῇ,</l>
<l n="139">μέγαν ὄκνον ἔχω καὶ πεφόβημαι</l>
<l n="140">πτηνῆς ὡς ὄμμα πελείας.</l>
<l n="141">ὡς καὶ τῆς νῦν φθιμένης νυκτὸς</l>
<l n="142">μεγάλοι θόρυβοι κατέχουσʼ ἡμᾶς</l>
<l n="143">ἐπὶ δυσκλείᾳ, σὲ τὸν ἱππομανῆ</l>
<l n="144">λειμῶνʼ ἐπιβάντʼ ὀλέσαι Δαναῶν</l>
<l n="145">βοτὰ καὶ λείαν,</l>
<l n="146">ἥπερ δορίληπτος ἔτʼ ἦν λοιπή,</l>
<l n="147">κτείνοντʼ αἴθωνι σιδήρῳ.</l>
<l n="148">τοιούσδε λόγους ψιθύρους πλάσσων</l>
<l n="149">εἰς ὦτα φέρει πᾶσιν Ὀδυσσεύς,</l>
<l n="150">καὶ σφόδρα πείθει· περὶ γὰρ σοῦ νῦν</l>
<l n="151">εὔπειστα λέγει, καὶ πᾶς ὁ κλύων</l>
<l n="152">τοῦ λέξαντος χαίρει μᾶλλον</l>
<l n="153">τοῖς σοῖς ἄχεσιν καθυβρίζων.</l>
<l n="154">τῶν γὰρ μεγάλων ψυχῶν ἱεὶς</l>
<l n="155">οὐκ ἂν ἁμάρτοις· κατὰ δʼ ἄν τις ἐμοῦ</l>
<l n="156">τοιαῦτα λέγων οὐκ ἂν πείθοι·</l>
<l n="157">πρὸς γὰρ τὸν ἔχονθʼ ὁ φθόνος ἕρπει.</l>
<l n="158">καίτοι σμικροὶ μεγάλων χωρὶς</l>
<l n="159">σφαλερὸν πύργου ῥῦμα πέλονται·</l>
<l n="160">μετὰ γὰρ μεγάλων βαιὸς ἄριστʼ ἂν</l>
<l n="161">καὶ μέγας ὀρθοῖθʼ ὑπὸ μικροτέρων.</l>
<l n="162">ἀλλʼ οὐ δυνατὸν τοὺς ἀνοήτους</l>
<l n="163">τούτων γνώμας προδιδάσκειν.</l>
<l n="164">ὑπὸ τοιούτων ἀνδρῶν θορυβεῖ</l>
<l n="165">χἠμεῖς οὐδὲν σθένομεν πρὸς ταῦτʼ</l>
<l n="166">ἀπαλέξασθαι σοῦ χωρίς, ἄναξ.</l>
<l n="167">ἀλλʼ ὅτε γὰρ δὴ τὸ σὸν ὄμμʼ ἀπέδραν,</l>
<l n="168">παταγοῦσιν ἅπερ πτηνῶν ἀγέλαι·</l>
<l n="169">μέγαν αἰγυπιὸν δʼ ὑποδείσαντες</l>
<l n="170">τάχʼ ἂν ἐξαίφνης, εἰ σὺ φανείης,</l>
<l n="171">σιγῇ πτήξειαν ἄφωνοι.</l>
<milestone ed="p" n="172" unit="card"/>
</sp>
</div>
</div>
<div type="choral">
<div type="strophe" n="1">
<sp>
<speaker>Χορός</speaker>
<l n="172">ἦ ῥά σε Ταυροπόλα Διὸς Ἄρτεμις—</l>
<l n="173">ὦ μεγάλα φάτις, ὦ</l>
<l n="174">μᾶτερ αἰσχύνας ἐμᾶς—</l>
<l n="175">ὥρμασε πανδάμους ἐπὶ βοῦς ἀγελαίας,</l>
<l n="176">ἦ πού τινος νίκας ἀκάρπωτον χάριν,</l>
<l n="177">ἤ ῥα κλυτῶν ἐνάρων</l>
<l n="178">ψευσθεῖσʼ, ἀδώροις, εἴτʼ ἐλαφαβολίας;</l>
<l n="179">ἢ χαλκοθώραξ μή τινʼ Ἐνυάλιος</l>
<l n="180">μομφὰν ἔχων ξυνοῦ δορὸς ἐννυχίοις</l>
<l n="181">μαχαναῖς ἐτίσατο λώβαν;</l>
</sp>
<milestone ed="p" n="182" unit="card"/>
</div>
<div type="antistrophe" n="1">
<sp>
<speaker>Χορός</speaker>
<l n="182">οὔ ποτε γὰρ φρενόθεν γʼ ἐπʼ ἀριστερά,</l>
<l n="183">παῖ Τελαμῶνος, ἔβας</l>
<l n="184">τόσσον, ἐν ποίμναις πίτνων·</l>
<l n="185">ἥκοι γὰρ ἂν θεία νόσος· ἀλλʼ ἀπερύκοι</l>
<l n="186">καὶ Ζεὺς κακὰν καὶ Φοῖβος Ἀργείων φάτιν.</l>
<l n="187">εἰ δʼ ὑποβαλλόμενοι</l>
<l n="188">κλέπτουσι μύθους οἱ μεγάλοι βασιλῆς</l>
<l n="189">ἢ τᾶς ἀσώτου Σισυφιδᾶν γενεᾶς,</l>
<l n="190">μὴ μή, ἄναξ, ἔθʼ ὧδʼ ἐφάλοις κλισίαις</l>
<l n="191">ὄμμʼ ἔχων κακὰν φάτιν ἄρῃ.</l>
</sp>
<milestone ed="p" n="193" unit="card"/>
</div>
<div type="epode">
<sp>
<speaker>Χορός</speaker>
<l n="192">ἀλλʼ ἄνα ἐξ ἑδράνων, ὅπου μακραίωνι</l>
<l n="193">στηρίζει ποτὲ τᾷδʼ ἀγωνίῳ σχολᾷ</l>
<l n="194">ἄταν οὐρανίαν φλέγων.</l>
<l n="195">ἐχθρῶν δʼ ὕβρις ὧδʼ ἀτάρβητα</l>
<l n="196">ὁρμᾶται ἐν εὐανέμοις βάσσαις,</l>
<l n="197">πάντων καγχαζόντων</l>
<l n="198">γλώσσαις βαρυάλγητα·</l>
<l n="199">ἐμοὶ δʼ ἄχος ἕστακεν.</l>
</sp>
<milestone ed="p" n="201" unit="card"/>
</div>
</div>
<div type="episode">
<div type="anapests">
<sp>
<speaker>Τέκμησσα</speaker>
<l n="200">ναὸς ἀρωγοὶ τῆς Αἴαντος,</l>
<l n="201">γενεᾶς χθονίων ἀπʼ Ἐρεχθειδῶν,</l>
<l n="202">ἔχομεν στοναχὰς οἱ κηδόμενοι</l>
<l n="203">τοῦ Τελαμῶνος τηλόθεν οἴκου.</l>
<l n="204">νῦν γὰρ ὁ δεινὸς μέγας ὠμοκρατὴς</l>
<l n="205">Αἴας θολερῷ</l>
<l n="206">κεῖται χειμῶνι νοσήσας.</l>
</sp>
<sp>
<speaker>Χορός</speaker>
<l n="207">τί δʼ ἐνήλλακται τῆς ἡμερίας</l>
<l n="208">νὺξ ἥδε βάρος;</l>
<l n="209">παῖ τοῦ Φρυγίου Τελεύταντος,</l>
<l n="210">λέγʼ, ἐπεὶ σὲ λέχος δουριάλωτον</l>
<l n="211">στέρξας ἀνέχει θούριος Αἴας·</l>
<l n="212">ὥστʼ οὐκ ἂν ἄϊδρις ὑπείποις.</l>
</sp>
</div>
</div>
<div type="choral">
<div type="anapests">
<sp>
<speaker>Τέκμησσα</speaker>
<l n="213">πῶς δῆτα λέγω λόγον ἄρρητον;</l>
<l n="214">θανάτῳ γὰρ ἴσον βάρος ἐκπεύσει.</l>
<l n="215">μανίᾳ γὰρ ἁλοὺς ἡμὶν ὁ κλεινὸς</l>
<l n="216">νύκτερος Αἴας ἀπελωβήθη.</l>
<l n="217">τοιαῦτʼ ἂν ἴδοις σκηνῆς ἔνδον</l>
<l n="218">χειροδάϊκτα σφάγιʼ αἱμοβαφῆ,</l>
<l n="219">κείνου χρηστήρια τἀνδρός.</l>
<milestone ed="p" n="221" unit="card"/>
</sp>
</div>
<div type="strophe" n="1">
<sp>
<speaker>Χορός</speaker>
<l n="220">οἵαν ἐδήλωσας ἀνέρος αἴθονος</l>
<l n="221">ἀγγελίαν ἄτλατον οὐδὲ φευκτάν,</l>
<l n="222">τῶν μεγάλων Δαναῶν ὕπο κλῃζομέναν,</l>
<l n="223">τὰν ὁ μέγας μῦθος ἀέξει.</l>
<l n="224">οἴμοι φοβοῦμαι τὸ προσέρπον· περίφαντος ἁνὴρ</l>
<l n="225">θανεῖται, παραπλάκτῳ χερὶ συγκατακτὰς</l>
<l n="226">κελαινοῖς ξίφεσιν βοτὰ καὶ βοτῆρας ἱππονώμας.</l>
</sp>
<milestone ed="p" n="231" unit="card"/>
</div>
<div type="anapests">
<sp>
<speaker>Τέκμησσα</speaker>
<l n="227">ὤμοι· κεῖθεν κεῖθεν ἄρʼ ἡμῖν</l>
<l n="228">δεσμῶτιν ἄγων ἤλυθε ποίμνην·</l>
<l n="229">ὧν τὴν μὲν ἔσω σφάζʼ ἐπὶ γαίας,</l>
<l n="230">τὰ δὲ πλευροκοπῶν δίχʼ ἀνερρήγνυ.</l>
<l n="231">δύο δʼ ἀργίποδας κριοὺς ἀνελὼν</l>
<l n="232">τοῦ μὲν κεφαλὴν καὶ γλῶσσαν ἄκραν</l>
<l n="233">ῥιπτεῖ θερίσας, τὸν δʼ ὀρθὸν ἄνω</l>
<l n="234">κίονι δήσας</l>
<l n="235">μέγαν ἱπποδέτην ῥυτῆρα λαβὼν</l>
<l n="236">παίει λιγυρᾷ μάστιγι διπλῇ,</l>
<l n="237">κακὰ δεννάζων ῥήμαθʼ, ἃ δαίμων</l>
<l n="238">κοὐδεὶς ἀνδρῶν ἐδίδαξεν.</l>
<milestone ed="p" n="245" unit="card"/>
</sp>
</div>
<div type="antistrophe" n="1">
<sp>
<speaker>Χορός</speaker>
<l n="239">ὥρα τινʼ ἤδη τοι κρᾶτα καλύμμασι</l>
<l n="240">κρυψάμενον ποδοῖν κλοπὰν ἀρέσθαι</l>
<l n="241">ἢ θοὸν εἰρεσίας ζυγὸν ἑζόμενον</l>
<l n="242">ποντοπόρῳ ναῒ μεθεῖναι.</l>
<l n="243">τοίας ἐρέσσουσιν ἀπειλὰς δικρατεῖς Ἀτρεῖδαι</l>
<l n="244">καθʼ ἡμῶν· πεφόβημαι λιθόλευστον Ἄρη</l>
<l n="245">ξυναλγεῖν μετὰ τοῦδε τυπείς, τὸν αἶσʼ ἄπλατος ἴσχει.</l>
</sp>
<milestone ed="p" n="257" unit="card"/>
</div>
<div type="anapests">
<sp>
<speaker>Τέκμησσα</speaker>
<l n="246">οὐκέτι· λαμπρᾶς γὰρ ἄτερ στεροπῆς</l>
<l n="247">ᾄξας ὀξὺς νότος ὣς λήγει,</l>
<l n="248">καὶ νῦν φρόνιμος νέον ἄλγος ἔχει·</l>
<l n="249">τὸ γὰρ ἐσλεύσσειν οἰκεῖα πάθη,</l>
<l n="250">μηδενὸς ἄλλου παραπράξαντος,</l>
<l n="251">μεγάλας ὀδύνας ὑποτείνει.</l>
<milestone ed="p" n="263" unit="card"/>
</sp>
</div>
</div>
<div type="episode">
<sp>
<speaker>Χορός</speaker>
<l n="252">ἀλλʼ εἰ πέπαυται, κάρτʼ ἂν εὐτυχεῖν δοκῶ·</l>
<l n="253">φρούδου γὰρ ἤδη τοῦ κακοῦ μείων λόγος.</l>
</sp>
<sp>
<speaker>Τέκμησσα</speaker>
<l n="254">πότερα δʼ ἄν, εἰ νέμοι τις αἵρεσιν, λάβοις,</l>
<l n="255">φίλους ἀνιῶν αὐτὸς ἡδονὰς ἔχειν,</l>
<l n="256">ἢ κοινὸς ἐν κοινοῖσι λυπεῖσθαι ξυνών;</l>
</sp>
<sp>
<speaker>Χορός</speaker>
<l n="257">τό τοι διπλάζον, ὦ γύναι, μεῖζον κακόν.</l>
</sp>
<sp>
<speaker>Τέκμησσα</speaker>
<l n="258">ἡμεῖς ἄρʼ οὐ νοσοῦντες ἀτώμεσθα νῦν.</l>
</sp>
<sp>
<speaker>Χορός</speaker>
<l n="259">πῶς τοῦτʼ ἔλεξας;  οὐ κάτοιδʼ ὅπως λέγεις.</l>
</sp>
<sp>
<speaker>Τέκμησσα</speaker>
<l n="260">ἁνὴρ ἐκεῖνος, ἡνίκʼ ἦν ἐν τῇ νόσῳ,</l>
<l n="261">αὐτὸς μὲν ἥδεθʼ οἷσιν εἴχετʼ ἐν κακοῖς,</l>
<l n="262">ἡμᾶς δὲ τοὺς φρονοῦντας ἠνία ξυνών·</l>
<l n="263">νῦν δʼ ὡς ἔληξε κἀνέπνευσε τῆς νόσου,</l>
<l n="264">κεῖνός τε λύπῃ πᾶς ἐλήλαται κακῇ</l>
<l n="265">ἡμεῖς θʼ ὁμοίως οὐδὲν ἧσσον ἢ πάρος.</l>
<l n="266">ἆρʼ ἔστι ταῦτα δὶς τόσʼ ἐξ ἁπλῶν κακά;</l>
</sp>
<sp>
<speaker>Χορός</speaker>
<l n="267">ξύμφημι δή σοι καὶ δέδοικα μὴ ʼκ θεοῦ</l>
<l n="268">πληγή τις ἥκῃ.  πῶς γάρ, εἰ πεπαυμένος</l>
<l n="269">μηδέν τι μᾶλλον ἢ νοσῶν εὐφραίνεται;</l>
</sp>
<sp>
<speaker>Τέκμησσα</speaker>
<l n="270">ὡς ὧδʼ ἐχόντων τῶνδʼ ἐπίστασθαί σε χρή.</l>
</sp>
<sp>
<speaker>Χορός</speaker>
<l n="271">τίς γάρ ποτʼ ἀρχὴ τοῦ κακοῦ προσέπτατο;</l>
<l n="272">δήλωσον ἡμῖν τοῖς ξυναλγοῦσιν τύχας.</l>
<milestone ed="p" n="284" unit="card"/>
</sp>
<sp>
<speaker>Τέκμησσα</speaker>
<l n="273">ἅπαν μαθήσει τοὔργον ὡς κοινωνὸς ὤν.</l>
<l n="274">κεῖνος γὰρ ἄκρας νυκτός, ἡνίχʼ ἕσπεροι</l>
<l n="275">λαμπτῆρες οὐκέτʼ ᾖθον, ἄμφηκες λαβὼν</l>
<l n="276">ἐμαίετʼ ἔγχος ἐξόδους ἕρπειν κενάς.</l>
<l n="277">κἀγὼ ʼπιπλήσσω καὶ λέγω· τί χρῆμα δρᾷς,</l>
<l n="278">Αἴας; τί τήνδʼ ἄκλητος οὔθʼ ὑπʼ ἀγγέλων</l>
<l n="279">κληθεὶς ἀφορμᾷς πεῖραν οὔτε τοῦ κλύων</l>
<l n="280">σάλπιγγος; ἀλλὰ νῦν γε πᾶς εὕδει στρατός.</l>
<l n="281">ὁ δʼ εἶπε πρός με βαίʼ, ἀεὶ δʼ ὑμνούμενα·</l>
<l n="282">γύναι, γυναιξὶ κόσμον ἡ σιγὴ φέρει.</l>
<l n="283">κἀγὼ μαθοῦσʼ ἔληξʼ, ὁ δʼ ἐσσύθη μόνος.</l>
<l n="284">καὶ τὰς ἐκεῖ μὲν οὐκ ἔχω λέγειν πάθας·</l>
<l n="285">ἔσω δʼ ἐσῆλθε συνδέτους ἄγων ὁμοῦ</l>
<l n="286">ταύρους, κύνας βοτῆρας, εὔερόν  τʼ ἄγραν.</l>
<l n="287">καὶ τοὺς μὲν ηὐχένιζε, τοὺς δʼ ἄνω τρέπων</l>
<l n="288">ἔσφαζε κἀρράχιζε, τοὺς δὲ δεσμίους</l>
<l n="289">ᾐκίζεθʼ ὥστε φῶτας ἐν ποίμναις πίτνων.</l>
<l n="290">τέλος δʼ ὑπᾴξας διὰ θυρῶν σκιᾷ τινι</l>
<l n="291">λόγους ἀνέσπα, τοὺς μὲν Ἀτρειδῶν κάτα,</l>
<l n="292">τοὺς δʼ ἀμφʼ Ὀδυσσεῖ, συντιθεὶς γέλων πολύν,</l>
<l n="293">ὅσην κατʼ αὐτῶν ὕβριν ἐκτίσαιτʼ ἰών·</l>
<l n="294">κἄπειτʼ ἐπᾴξας αὖθις ἐς δόμους πάλιν,</l>
<l n="295">ἔμφρων μόλις πως ξὺν χρόνῳ καθίσταται,</l>
<l n="296">καὶ πλῆρες ἄτης ὡς διοπτεύει στέγος,</l>
<l n="297">παίσας κάρα ʼθώϋξεν· ἐν δʼ ἐρειπίοις</l>
<l n="298">νεκρῶν ἐρειφθεὶς ἕζετʼ ἀρνείου φόνου,</l>
<l n="299">κόμην ἀπρὶξ ὄνυξι συλλαβὼν χερί.</l>
<l n="300">καὶ τὸν μὲν ἧστο πλεῖστον ἄφθογγος χρόνον·</l>
<l n="301">ἔπειτʼ ἐμοὶ τὰ δείνʼ ἐπηπείλησʼ ἔπη,</l>
<l n="302">εἰ μὴ φανοίην πᾶν τὸ συντυχὸν πάθος,</l>
<l n="303">κἀνήρετʼ ἐν τῷ πράγματος κυροῖ ποτέ.</l>
<l n="304">κἀγώ, φίλοι, δείσασα τοὐξειργασμένον</l>
<l n="305">ἔλεξα πᾶν ὅσονπερ ἐξηπιστάμην.</l>
<l n="306">ὁ δʼ εὐθὺς ἐξῴμωξεν οἰμωγὰς λυγράς,</l>
<l n="307">ἃς οὔποτʼ αὐτοῦ πρόσθεν εἰσήκουσʼ ἐγώ·</l>
<l n="308">πρὸς γὰρ κακοῦ τε καὶ βαρυψύχου γόους</l>
<l n="309">τοιούσδʼ ἀεί ποτʼ ἀνδρὸς ἐξηγεῖτʼ ἔχειν·</l>
<l n="310">ἀλλʼ ἀψόφητος ὀξέων κωκυμάτων</l>
<l n="311">ὑπεστέναζε ταῦρος ὣς βρυχώμενος.</l>
<l n="312">νῦν δʼ ἐν τοιᾷδε κείμενος κακῇ τύχῃ</l>
<l n="313">ἄσιτος ἁνήρ, ἄποτος, ἐν μέσοις βοτοῖς</l>
<l n="314">σιδηροκμῆσιν ἥσυχος θακεῖ πεσών·</l>
<l n="315">καὶ δῆλός ἐστιν ὥς τι δρασείων κακόν.</l>
<l n="316">τοιαῦτα γάρ πως καὶ λέγει κὠδύρεται.</l>
<l n="317">ἀλλʼ, ὦ φίλοι, τούτων γὰρ οὕνεκʼ ἐστάλην,</l>
<l n="318">ἀρήξατʼ εἰσελθόντες, εἰ δύνασθέ τι·</l>
<l n="319">φίλων γὰρ οἱ τοιοίδε νικῶνται λόγοις.</l>
<milestone ed="p" n="331" unit="card"/>
</sp>
<sp>
<speaker>Χορός</speaker>
<l n="320">Τέκμησσα, δεινά, παῖ Τελεύταντος, λέγεις</l>
<l n="321">ἡμῖν, τὸν ἄνδρα διαπεφοιβάσθαι κακοῖς.</l>
</sp>
<sp>
<speaker>Αἴας</speaker>
<l n="322">ἰώ μοί μοι.</l>
</sp>
<sp>
<speaker>Τέκμησσα</speaker>
<l n="323">τάχʼ, ὡς ἔοικε, μᾶλλον· ἢ οὐκ ἠκούσατε</l>
<l n="324">Αἴαντος οἵαν τήνδε θωΰσσει βοήν;</l>
</sp>
<sp>
<speaker>Αἴας</speaker>
<l n="325">ἰώ μοί μοι.</l>
</sp>
<sp>
<speaker>Χορός</speaker>
<l n="326">ἁνὴρ ἔοικεν ἢ νοσεῖν ἢ τοῖς πάλαι</l>
<l n="327">νοσήμασιν ξυνοῦσι λυπεῖσθαι παρών.</l>
</sp>
<sp>
<speaker>Αἴας</speaker>
<l n="328">ἰὼ παῖ παῖ.</l>
</sp>
<sp>
<speaker>Τέκμησσα</speaker>
<l n="329">ὤμοι τάλαινʼ· Εὐρύσακες, ἀμφὶ σοὶ βοᾷ.</l>
<l n="330">τί ποτε μενοινᾷ; ποῦ ποτʼ εἶ; τάλαινʼ ἐγώ.</l>
</sp>
<sp>
<speaker>Αἴας</speaker>
<l n="331">Τεῦκρον καλῶ.  ποῦ Τεῦκρος; ἢ τὸν εἰσαεὶ</l>
<l n="332">λεηλατήσει χρόνον, ἐγὼ δʼ ἀπόλλυμαι;</l>
</sp>
<sp>
<speaker>Χορός</speaker>
<l n="333">ἁνὴρ φρονεῖν ἔοικεν.  ἀλλʼ ἀνοίγετε.</l>
<l n="334">τάχʼ ἄν τινʼ αἰδῶ κἀπʼ ἐμοὶ βλέψας λάβοι.</l>
</sp>
<sp>
<speaker>Τέκμησσα</speaker>
<l n="335">ἰδού, διοίγω· προσβλέπειν δʼ ἔξεστί σοι</l>
<l n="336">τὰ τοῦδε πράγη, καὐτὸς ὡς ἔχων κυρεῖ.</l>
<milestone ed="p" n="348" unit="card"/>
</sp>
</div>
<div type="choral">
<div type="strophe" n="1">
<sp>
<speaker>Αἴας</speaker>
<l n="337">ἰὼ</l>
<l n="338">φίλοι ναυβάται, μόνοι ἐμῶν φίλων,</l>
<l n="339">μόνοι ἔτʼ ἐμμένοντες ὀρθῷ νόμῳ,</l>
<l n="340">ἴδεσθέ μʼ οἷον ἄρτι κῦμα φοινίας ὑπὸ ζάλης</l>
<l n="341">ἀμφίδρομον κυκλεῖται.</l>
</sp>
<sp>
<speaker>Χορός</speaker>
<l n="342">οἴμʼ ὡς ἔοικας ὀρθὰ μαρτυρεῖν ἄγαν.</l>
<l n="343">δηλοῖ δὲ τοὔργον ὡς ἀφροντίστως ἔχει.</l>
<milestone ed="p" n="356" unit="card"/>
</sp>
</div>
<div type="antistrophe" n="1">
<sp>
<speaker>Αἴας</speaker>
<l n="344">ἰὼ</l>
<l n="345">γένος ναΐας ἀρωγὸν τέχνας,</l>
<l n="346">ἅλιον ὃς ἐπέβας ἑλίσσων πλάταν,</l>
<l n="347">σέ τοι σέ τοι μόνον δέδορκα πημονὰν ἐπαρκέσοντʼ·</l>
<l n="348">ἀλλά με συνδάϊξον.</l>
</sp>
<sp>
<speaker>Χορός</speaker>
<l n="349">εὔφημα φώνει· μὴ κακὸν κακῷ διδοὺς</l>
<l n="350">ἄκος, πλέον τὸ πῆμα τῆς ἄτης τίθει.</l>
<milestone ed="p" n="364" unit="card"/>
</sp>
</div>
<div type="strophe" n="2">
<sp>
<speaker>Αἴας</speaker>
<l n="351">ὁρᾷς τὸν θρασύν, τὸν εὐκάρδιον,</l>
<l n="352">τὸν ἐν δαΐοις ἄτρεστον μάχαις,</l>
<l n="353">ἐν ἀφόβοις με θηρσὶ δεινὸν χέρας;</l>
<l n="354">ὤμοι γέλωτος, οἷον ὑβρίσθην ἄρα.</l>
</sp>
<sp>
<speaker>Τέκμησσα</speaker>
<l n="355">μή, δέσποτʼ Αἴας, λίσσομαί σʼ, αὔδα τάδε.</l>
</sp>
<sp>
<speaker>Αἴας</speaker>
<l n="356">οὐκ ἐκτός; οὐκ ἄψορρον ἐκνεμεῖ πόδα;</l>
<l n="357">αἰαῖ αἰαῖ.</l>
</sp>
<sp>
<speaker>Χορός</speaker>
<l n="358">ὦ πρὸς θεῶν ὕπεικε καὶ φρόνησον εὖ.</l>
</sp>
<sp>
<speaker>Αἴας</speaker>
<l n="359">ὦ δύσμορος, ὃς χερὶ μὲν</l>
<l n="360">μεθῆκα τοὺς ἀλάστορας, ἐν δʼ ἑλίκεσσι</l>
<l n="361">βουσὶ καὶ κλυτοῖς πεσὼν αἰπολίοις</l>
<l n="362">ἐρεμνὸν αἷμʼ ἔδευσα.</l>
</sp>
<milestone ed="p" n="377" unit="card"/>
<sp>
<speaker>Χορός</speaker>
<l n="363">τί δῆτʼ ἂν ἀλγοίης ἐπʼ ἐξειργασμένοις;</l>
<l n="364">οὐ γὰρ γένοιτʼ ἂν ταῦθʼ ὅπως οὐχ ὧδʼ ἔχειν.</l>
<milestone ed="p" n="379" unit="card"/>
</sp>
</div>
<div type="antistrophe" n="2">
<sp>
<speaker>Αἴας</speaker>
<l n="365">ἰὼ πάνθʼ ὁρῶν ἁπάντων τʼ ἀεὶ          </l>
<l n="366">κακῶν ὄργανον, τέκνον Λαρτίου,</l>
<l n="367">κακοπινέστατόν τʼ ἄλημα στρατοῦ,</l>
<l n="368">ἦ που πολὺν γέλωθʼ ὑφʼ ἡδονῆς ἄγεις.</l>
</sp>
<sp>
<speaker>Χορός</speaker>
<l n="369">ξύν τοι θεῷ πᾶς καὶ γελᾷ κὠδύρεται.</l>
</sp>
<sp>
<speaker>Αἴας</speaker>
<l n="370">ἴδοιμι μήν νιν, καίπερ ὧδʼ ἀτώμενος.</l>
<l n="371">ἰώ μοί μοι.</l>
</sp>
<sp>
<speaker>Χορός</speaker>
<l n="372">μηδὲν μέγʼ εἴπῃς· οὐχ ὁρᾷς ἵνʼ εἶ κακοῦ;</l>
</sp>
<sp>
<speaker>Αἴας</speaker>
<l n="373">ὦ Ζεῦ, προγόνων προπάτωρ,</l>
<l n="374">πῶς ἂν τὸν αἱμυλώτατον, ἐχθρὸν ἄλημα,</l>
<l n="375">τούς τε δισσάρχας ὀλέσσας βασιλῆς</l>
<l n="376">τέλος θάνοιμι καὐτός;</l>
</sp>
<milestone ed="p" n="392" unit="card"/>
<sp>
<speaker>Τέκμησσα</speaker>
<l n="377">ὅταν κατεύχῃ ταῦθʼ, ὁμοῦ κἀμοὶ θανεῖν</l>
<l n="378">εὔχου· τί γὰρ δεῖ ζῆν με σοῦ τεθνηκότος;</l>
<milestone ed="p" n="394" unit="card"/>
</sp>
</div>
<div type="strophe" n="3">
<sp>
<speaker>Αἴας</speaker>
<l n="379">ἰὼ</l>
<l n="380">σκότος, ἐμὸν φάος,</l>
<l n="381">ἔρεβος ὦ φαεννότατον, ὡς ἐμοί,</l>
<l n="382">ἕλεσθʼ ἕλεσθέ μʼ οἰκήτορα,</l>
<l n="383">ἕλεσθέ μʼ· οὔτε γὰρ θεῶν γένος οὔθʼ ἁμερίων</l>
<l n="384">ἔτʼ ἄξιος βλέπειν τινʼ εἰς ὄνασιν ἀνθρώπων.</l>
<l n="385">ἀλλά μʼ ἁ Διὸς</l>
<l n="386">ἀλκίμα θεὸς</l>
<l n="387">ὀλέθριʼ αἰκίζει.</l>
<l n="388">ποῖ τις οὖν φύγῃ;</l>
<l n="389">ποῖ μολὼν μενῶ;</l>
<l n="390">εἰ τὰ μὲν φθίνει, φίλοι, τοιοῖσδʼ</l>
<l n="391">ὁμοῦ πέλας, μώραις δʼ ἄγραις προσκείμεθα,</l>
<l n="392">πᾶς δὲ στρατὸς δίπαλτος ἄν με</l>
<l n="393">χειρὶ φονεύοι.</l>
</sp>
<milestone ed="p" n="410" unit="card"/>
<sp>
<speaker>Τέκμησσα</speaker>
<l n="394">ὦ δυστάλαινα, τοιάδʼ ἄνδρα χρήσιμον</l>
<l n="395">φωνεῖν, ἃ πρόσθεν οὗτος οὐκ ἔτλη ποτʼ ἄν.</l>
<milestone ed="p" n="412" unit="card"/>
</sp>
</div>
<div type="antistrophe" n="3">
<sp>
<speaker>Αἴας</speaker>
<l n="396">ἰὼ</l>
<l n="397">πόροι ἁλίρροθοι</l>
<l n="398">πάραλά τʼ ἄντρα καὶ νέμος ἐπάκτιον,</l>
<l n="399">πολὺν πολύν με δαρόν τε δὴ</l>
<l n="400">κατείχετʼ ἀμφὶ Τροίαν χρόνον· ἀλλʼ οὐκέτι μʼ, οὐκ</l>
<l n="401">ἔτʼ ἀμπνοὰς ἔχοντα· τοῦτό τις φρονῶν ἴστω.</l>
<l n="402">ὦ Σκαμάνδριοι</l>
<l n="403">γείτονες ῥοαί,</l>
<l n="404">εὔφρονες Ἀργείοις,</l>
<l n="405">οὐκέτʼ ἄνδρα μὴ</l>
<l n="406">τόνδʼ ἴδητʼ, ἔπος</l>
<l n="407">ἐξερῶ μέγʼ, οἷον οὔτινα</l>
<l n="408">Τροία στρατοῦ δέρχθη χθονὸς μολόντʼ ἀπὸ</l>
<l n="409">Ἑλλανίδος· τανῦν δʼ ἄτιμος</l>
<l n="410">ὧδε πρόκειμαι.</l>
</sp>
<milestone ed="p" n="428" unit="card"/>
<sp>
<speaker>Χορός</speaker>
<l n="411">οὔτοι σʼ ἀπείργειν οὐδʼ ὅπως ἐῶ λέγειν</l>
<l n="412">ἔχω, κακοῖς τοιοῖσδε συμπεπτωκότα.</l>
<milestone ed="p" n="430" unit="card"/>
</sp>
</div>
</div>
<div type="episode">
<sp>
<speaker>Αἴας</speaker>
<l n="413">αἰαῖ· τίς ἄν ποτʼ ᾤεθʼ ὧδʼ ἐπώνυμον</l>
<l n="414">τοὐμὸν ξυνοίσειν ὄνομα τοῖς ἐμοῖς κακοῖς;</l>
<l n="415">νῦν γὰρ πάρεστι καὶ δὶς αἰάζειν ἐμοὶ</l>
<l n="416">καὶ τρίς· τοιούτοις γὰρ κακοῖς ἐντυγχάνω·</l>
<l n="417">ὅτου πατὴρ μὲν τῆσδʼ ἀπʼ Ἰδαίας χθονὸς</l>
<l n="418">τὰ πρῶτα καλλιστεῖʼ ἀριστεύσας στρατοῦ</l>
<l n="419">πρὸς οἶκον ἦλθε πᾶσαν εὔκλειαν φέρων·</l>
<l n="420">ἐγὼ δʼ ὁ κείνου παῖς, τὸν αὐτὸν ἐς τόπον</l>
<l n="421">Τροίας ἐπελθὼν οὐκ ἐλάσσονι σθένει</l>
<l n="422">οὐδʼ ἔργα μείω χειρὸς ἀρκέσας ἐμῆς,</l>
<l n="423">ἄτιμος Ἀργείοισιν ὧδʼ ἀπόλλυμαι.</l>
<l n="424">καίτοι τοσοῦτόν γʼ ἐξεπίστασθαι δοκῶ·</l>
<l n="425">εἰ ζῶν Ἀχιλλεὺς τῶν ὅπλων τῶν ὧν πέρι</l>
<l n="426">κρίνειν ἔμελλε κράτος ἀριστείας τινί,</l>
<l n="427">οὐκ ἄν τις αὔτʼ ἔμαρψεν ἄλλος ἀντʼ ἐμοῦ.</l>
<l n="428">νῦν δʼ αὔτʼ Ἀτρεῖδαι φωτὶ παντουργῷ φρένας</l>
<l n="429">ἔπραξαν, ἀνδρὸς τοῦδʼ ἀπώσαντες κράτη.</l>
<l n="430">κεἰ μὴ τόδʼ ὄμμα καὶ φρένες διάστροφοι</l>
<l n="431">γνώμης ἀπῇξαν τῆς ἐμῆς, οὐκ ἄν ποτε</l>
<l n="432">δίκην κατʼ ἄλλου φωτὸς ὧδʼ ἐψήφισαν.</l>
<l n="433">νῦν δʼ ἡ Διὸς γοργῶπις ἀδάματος θεὰ</l>
<l n="434">ἤδη μʼ ἐπʼ αὐτοῖς χεῖρʼ ἐπεντύνοντʼ ἐμὴν</l>
<l n="435">ἔσφηλεν, ἐμβαλοῦσα λυσσώδη νόσον,</l>
<l n="436">ὥστʼ ἐν τοιοῖσδε χεῖρας αἱμάξαι βοτοῖς·</l>
<l n="437">κεῖνοι δʼ ἐπεγγελῶσιν ἐκπεφευγότες,</l>
<l n="438">ἐμοῦ μὲν οὐχ ἑκόντος· εἰ δέ τις θεῶν</l>
<l n="439">βλάπτοι, φύγοι τἂν χὠ κακὸς τὸν κρείσσονα.</l>
<l n="440">καὶ νῦν τί χρὴ δρᾶν; ὅστις ἐμφανῶς θεοῖς</l>
<l n="441">ἐχθαίρομαι, μισεῖ δέ μʼ Ἑλλήνων στρατός,</l>
<l n="442">ἔχθει δὲ Τροία πᾶσα καὶ πεδία τάδε.</l>
<l n="443">πότερα πρὸς οἴκους, ναυλόχους λιπὼν ἕδρας</l>
<l n="444">μόνους τʼ Ἀτρείδας, πέλαγος Αἰγαῖον περῶ;</l>
<l n="445">καὶ ποῖον ὄμμα πατρὶ δηλώσω φανεὶς</l>
<l n="446">Τελαμῶνι; πῶς με τλήσεταί ποτʼ εἰσιδεῖν</l>
<l n="447">γυμνὸν φανέντα τῶν ἀριστείων ἄτερ,</l>
<l n="448">ὧν αὐτὸς ἔσχε στέφανον εὐκλείας μέγαν;</l>
<l n="449">οὐκ ἔστι τοὔργον τλητόν.  ἀλλὰ δῆτʼ ἰὼν</l>
<l n="450">πρὸς ἔρυμα Τρώων, ξυμπεσὼν μόνος μόνοις</l>
<l n="451">καὶ δρῶν τι χρηστόν, εἶτα λοίσθιον θάνω;</l>
<l n="452">ἀλλʼ ὧδέ γʼ Ἀτρείδας ἂν εὐφράναιμί που.</l>
<l n="453">οὐκ ἔστι ταῦτα.   πεῖρά τις ζητητέα</l>
<l n="454">τοιάδʼ ἀφʼ ἧς γέροντι δηλώσω πατρὶ</l>
<l n="455">μή τοι φύσιν γʼ ἄσπλαγχνος ἐκ κείνου γεγώς.</l>
<l n="456">αἰσχρὸν γὰρ ἄνδρα τοῦ μακροῦ χρῄζειν βίου,</l>
<l n="457">κακοῖσιν ὅστις μηδὲν ἐξαλλάσσεται.</l>
<l n="458">τί γὰρ παρʼ ἦμαρ ἡμέρα τέρπειν ἔχει</l>
<l n="459">προσθεῖσα κἀναθεῖσα τοῦ γε κατθανεῖν;</l>
<l n="460">οὐκ ἂν πριαίμην οὐδενὸς λόγου βροτὸν</l>
<l n="461">ὅστις κεναῖσιν ἐλπίσιν θερμαίνεται·</l>
<l n="462">ἀλλʼ ἢ καλῶς ζῆν ἢ καλῶς τεθνηκέναι</l>
<l n="463">τὸν εὐγενῆ χρή.  πάντʼ ἀκήκοας λόγον.</l>
<milestone ed="p" n="481" unit="card"/>
</sp>
<sp>
<speaker>Χορός</speaker>
<l n="464">οὐδεὶς ἐρεῖ ποθʼ ὡς ὑπόβλητον λόγον,</l>
<l n="465">Αἴας, ἔλεξας, ἀλλὰ τῆς σαυτοῦ φρενός·</l>
<l n="466">παῦσαί γε μέντοι καὶ δὸς ἀνδράσιν φίλοις</l>
<l n="467">γνώμης κρατῆσαι, τάσδε φροντίδας μεθείς.</l>
</sp>
<sp>
<speaker>Τέκμησσα</speaker>
<l n="468">ὦ δέσποτʼ Αἴας, τῆς ἀναγκαίας τύχης</l>
<l n="469">οὐκ ἔστιν οὐδὲν μεῖζον ἀνθρώποις κακόν.</l>
<l n="470">ἐγὼ δʼ ἐλευθέρου μὲν ἐξέφυν πατρός,</l>
<l n="471">εἴπερ τινὸς σθένοντος ἐν πλούτῳ Φρυγῶν·</l>
<l n="472">νῦν δʼ εἰμὶ δούλη· θεοῖς γὰρ ὧδʼ ἔδοξέ που</l>
<l n="473">καὶ σῇ μάλιστα χειρί.   τοιγαροῦν, ἐπεὶ</l>
<l n="474">τὸ σὸν λέχος ξυνῆλθον, εὖ φρονῶ τὰ σά,</l>
<l n="475">καί σʼ ἀντιάζω πρός τʼ ἐφεστίου Διὸς</l>
<l n="476">εὐνῆς τε τῆς σῆς, ᾗ συνηλλάχθης ἐμοί,</l>
<l n="477">μή μʼ ἀξιώσῃς βάξιν ἀλγεινὴν λαβεῖν</l>
<l n="478">τῶν σῶν ὑπʼ ἐχθρῶν, χειρίαν ἐφείς τινι.</l>
<l n="479">ᾗ γὰρ θάνῃς σὺ καὶ τελευτήσας ἀφῇς,</l>
<l n="480">ταύτῃ νόμιζε κἀμὲ τῇ τόθʼ ἡμέρᾳ</l>
<l n="481">βίᾳ ξυναρπασθεῖσαν Ἀργείων ὕπο</l>
<l n="482">ξὺν παιδὶ τῷ σῷ δουλίαν ἕξειν τροφήν.</l>
<l n="483">καί τις πικρὸν πρόσφθεγμα δεσποτῶν ἐρεῖ</l>
<l n="484">λόγοις ἰάπτων· ἴδετε τὴν ὁμευνέτιν</l>
<l n="485">Αἴαντος, ὃς μέγιστον ἴσχυσεν στρατοῦ,</l>
<l n="486">οἵας λατρείας ἀνθʼ ὅσου ζήλου τρέφει.</l>
<l n="487">τοιαῦτʼ ἐρεῖ τις· κἀμὲ μὲν δαίμων ἐλᾷ,</l>
<l n="488">σοὶ δʼ αἰσχρὰ τἄπη ταῦτα καὶ τῷ σῷ γένει.</l>
<l n="489">ἀλλʼ αἴδεσαι μὲν πατέρα τὸν σὸν ἐν λυγρῷ</l>
<l n="490">γήρᾳ προλείπων, αἴδεσαι δὲ μητέρα</l>
<l n="491">πολλῶν ἐτῶν κληροῦχον, ἥ σε πολλάκις</l>
<l n="492">θεοῖς ἀρᾶται ζῶντα πρὸς δόμους μολεῖν·</l>
<l n="493">οἴκτιρε δʼ, ὦναξ, παῖδα τὸν σόν, εἰ νέας</l>
<l n="494">τροφῆς στερηθεὶς σοῦ διοίσεται μόνος</l>
<l n="495">ὑπʼ ὀρφανιστῶν μὴ φίλων, ὅσον κακὸν</l>
<l n="496">κείνῳ τε κἀμοὶ τοῦθʼ, ὅταν θάνῃς, νεμεῖς.</l>
<l n="497">ἐμοὶ γὰρ οὐκέτʼ ἔστιν εἰς ὅ τι βλέπω</l>
<l n="498">πλὴν σοῦ.  σὺ γάρ μοι πατρίδʼ ᾔστωσας δόρει,</l>
<l n="499">καὶ μητέρʼ ἄλλη μοῖρα τὸν φύσαντά τε</l>
<l n="500">καθεῖλεν Ἅιδου θανασίμους οἰκήτορας.</l>
<l n="501">τίς δῆτʼ ἐμοὶ γένοιτʼ ἂν ἀντὶ σοῦ πατρίς;</l>
<l n="502">τίς πλοῦτος; ἐν σοὶ πᾶσʼ ἔγωγε σῴζομαι.</l>
<l n="503">ἀλλʼ ἴσχε κἀμοῦ μνῆστιν· ἀνδρί τοι χρεὼν</l>
<l n="504">μνήμην προσεῖναι, τερπνὸν εἴ τί που πάθοι.</l>
<l n="505">χάρις χάριν γάρ ἐστιν ἡ τίκτουσʼ ἀεί·</l>
<l n="506">ὅτου δʼ ἀπορρεῖ μνῆστις εὖ πεπονθότος,</l>
<l n="507">οὐκ ἂν γένοιτʼ ἔθʼ οὗτος εὐγενὴς ἀνήρ.</l>
<milestone ed="p" n="525" unit="card"/>
</sp>
<sp>
<speaker>Χορός</speaker>
<l n="508">Αἴας, ἔχειν σʼ ἂν οἶκτον ὡς κἀγὼ φρενὶ</l>
<l n="509">θέλοιμʼ ἄν· αἰνοίης γὰρ ἂν τὰ τῆσδʼ ἔπη.</l>
</sp>
<sp>
<speaker>Αἴας</speaker>
<l n="510">καὶ κάρτʼ ἐπαίνου τεύξεται πρὸς γοῦν ἐμοῦ,</l>
<l n="511">ἐὰν μόνον τὸ ταχθὲν εὖ τολμᾷ τελεῖν.</l>
</sp>
<sp>
<speaker>Τέκμησσα</speaker>
<l n="512">ἀλλʼ ὦ φίλʼ Αἴας, πάντʼ ἔγωγε πείσομαι.</l>
</sp>
<sp>
<speaker>Αἴας</speaker>
<l n="513">κόμιζέ νύν μοι παῖδα τὸν ἐμόν, ὡς ἴδω.</l>
</sp>
<sp>
<speaker>Τέκμησσα</speaker>
<l n="514">καὶ μὴν φόβοισί γʼ αὐτὸν ἐξελυσάμην.</l>
</sp>
<sp>
<speaker>Αἴας</speaker>
<l n="515">ἐν τοῖσδε τοῖς κακοῖσιν; ἢ τί μοι λέγεις;</l>
</sp>
<sp>
<speaker>Τέκμησσα</speaker>
<l n="516">μὴ σοί γέ που δύστηνος ἀντήσας θάνοι.</l>
</sp>
<sp>
<speaker>Αἴας</speaker>
<l n="517">πρέπον γέ τἂν ἦν δαίμονος τοὐμοῦ τόδε.</l>
</sp>
<sp>
<speaker>Τέκμησσα</speaker>
<l n="518">ἀλλʼ οὖν ἐγὼ ʼφύλαξα τοῦτό γʼ ἀρκέσαι.</l>
</sp>
<sp>
<speaker>Αἴας</speaker>
<l n="519">ἐπῄνεσʼ ἔργον καὶ πρόνοιαν ἣν ἔθου.</l>
</sp>
<sp>
<speaker>Τέκμησσα</speaker>
<l n="520">τί δῆτʼ ἂν ὡς ἐκ τῶνδʼ ἂν ὠφελοῖμί σε;</l>
</sp>
<sp>
<speaker>Αἴας</speaker>
<l n="521">δός μοι προσειπεῖν αὐτὸν ἐμφανῆ τʼ ἰδεῖν.</l>
</sp>
<sp>
<speaker>Τέκμησσα</speaker>
<l n="522">καὶ μὴν πέλας γε προσπόλοις φυλάσσεται.</l>
</sp>
<sp>
<speaker>Αἴας</speaker>
<l n="523">τί δῆτα μέλλει μὴ οὐ παρουσίαν ἔχειν;</l>
</sp>
<sp>
<speaker>Τέκμησσα</speaker>
<l n="524">ὦ παῖ, πατὴρ καλεῖ σε.  δεῦρο προσπόλων</l>
<l n="525">ἄγʼ αὐτὸν ὅσπερ χερσὶν εὐθύνων κυρεῖς.</l>
</sp>
<sp>
<speaker>Αἴας</speaker>
<l n="526">ἕρποντι φωνεῖς ἢ λελειμμένῳ λόγων;</l>
</sp>
<sp>
<speaker>Τέκμησσα</speaker>
<l n="527">καὶ δὴ κομίζει προσπόλων ὅδʼ ἐγγύθεν.</l>
<milestone ed="p" n="545" unit="card"/>
</sp>
<sp>
<speaker>Αἴας</speaker>
<l n="528">αἶρʼ αὐτόν, αἶρε δεῦρο· ταρβήσει γὰρ οὒ</l>
<l n="529">νεοσφαγῆ που τόνδε προσλεύσσων φόνον,</l>
<l n="530">εἴπερ δικαίως ἔστʼ ἐμὸς τὰ πατρόθεν.</l>
<l n="531">ἀλλʼ αὐτίκʼ ὠμοῖς αὐτὸν ἐν νόμοις πατρὸς</l>
<l n="532">δεῖ πωλοδαμνεῖν κἀξομοιοῦσθαι φύσιν.</l>
<l n="533">ὦ παῖ, γένοιο πατρὸς εὐτυχέστερος,</l>
<l n="534">τὰ δʼ ἄλλʼ ὅμοιος· καὶ γένοιʼ ἂν οὐ κακός.</l>
<l n="535">καίτοι σε καὶ νῦν τοῦτό γε ζηλοῦν ἔχω,</l>
<l n="536">ὁθούνεκʼ οὐδὲν τῶνδʼ ἐπαισθάνει κακῶν·</l>
<l n="537">ἐν τῷ φρονεῖν γὰρ μηδὲν ἥδιστος βίος,</l>
<l n="538">
<del>τὸ μὴ φρονεῖν γὰρ κάρτʼ ἀνώδυνον κακόν</del>
</l>
<l n="539">ἕως τὸ χαίρειν καὶ τὸ λυπεῖσθαι μάθῃς.</l>
<l n="540">ὅταν δʼ ἵκῃ πρὸς τοῦτο, δεῖ σʼ ὅπως πατρὸς</l>
<l n="541">δείξεις ἐν ἐχθροῖς, οἷος ἐξ οἵου ʼτράφης.</l>
<l n="542">τέως δὲ κούφοις πνεύμασιν βόσκου, νέαν</l>
<l n="543">ψυχὴν ἀτάλλων, μητρὶ τῇδε χαρμονήν.</l>
<l n="544">οὔτοι σʼ  Ἀχαιῶν, οἶδα, μή τις ὑβρίσῃ</l>
<l n="545">στυγναῖσι λώβαις, οὐδὲ χωρὶς ὄντʼ ἐμοῦ.</l>
<l n="546">τοῖον πυλωρὸν φύλακα Τεῦκρον ἀμφί σοι</l>
<l n="547">λείψω τροφῆ τʼ ἄοκνον ἔμπα, κεἰ τανῦν</l>
<l n="548">τηλωπὸς οἰχνεῖ, δυσμενῶν θήραν ἔχων.</l>
<l n="549">ἀλλʼ, ἄνδρες ἀσπιστῆρες, ἐνάλιος λεώς,</l>
<l n="550">ὑμῖν τε κοινὴν τήνδʼ ἐπισκήπτω χάριν,</l>
<l n="551">κείνῳ τʼ ἐμὴν ἀγγείλατʼ ἐντολήν, ὅπως</l>
<l n="552">τὸν παῖδα τόνδε πρὸς δόμους ἐμοὺς ἄγων</l>
<l n="553">Τελαμῶνι δείξει μητρί τʼ, Ἐριβοίᾳ λέγω,</l>
<l n="554">ὥς σφιν γένηται γηροβοσκὸς εἰσαεί,</l>
<l n="555">
<del>μέχρις οὗ μυχοὺς κίχωσι τοῦ κάτω θεοῦ</del>,</l>
<l n="556">καὶ τἀμὰ τεύχη μήτʼ ἀγωνάρχαι τινὲς</l>
<l n="557">θήσουσʼ Ἀχαιοῖς μήθʼ ὁ λυμεὼν ἐμός.</l>
<l n="558">ἀλλʼ αὐτό μοι σύ, παῖ, λαβὼν ἐπώνυμον,</l>
<l n="559">Εὐρύσακες, ἴσχε διὰ πολυρράφου στρέφων</l>
<l n="560">πόρπακος, ἑπτάβοιον ἄρρηκτον σάκος·</l>
<l n="561">τὰ δʼ ἄλλα τεύχη κοίνʼ ἐμοὶ τεθάψεται.</l>
<l n="562">ἀλλʼ ὡς τάχος τὸν παῖδα τόνδʼ ἤδη δέχου</l>
<l n="563">καὶ δῶμα πάκτου, μηδʼ ἐπισκήνους γόους</l>
<l n="564">δάκρυε· κάρτα τοι φιλοίκτιστον γυνή.</l>
<l n="565">πύκαζε θᾶσσον· οὐ πρὸς ἰατροῦ σοφοῦ</l>
<l n="566">θρηνεῖν ἐπῳδὰς πρὸς τομῶντι πήματι.</l>
<milestone ed="p" n="583" unit="card"/>
</sp>
<sp>
<speaker>Χορός</speaker>
<l n="567">δέδοικʼ ἀκούων τήνδε τὴν προθυμίαν·</l>
<l n="568">οὐ γάρ μʼ ἀρέσκει γλῶσσά σου τεθηγμένη.</l>
</sp>
<sp>
<speaker>Τέκμησσα</speaker>
<l n="569">ὦ δέσποτʼ Αἴας, τί ποτε δρασείεις φρενί;</l>
</sp>
<sp>
<speaker>Αἴας</speaker>
<l n="570">μὴ κρῖνε, μὴ ʼξέταζε· σωφρονεῖν καλόν.</l>
</sp>
<sp>
<speaker>Τέκμησσα</speaker>
<l n="571">οἴμʼ ὡς ἀθυμῶ· καί σε πρὸς τοῦ σοῦ τέκνου</l>
<l n="572">καὶ θεῶν ἱκνοῦμαι, μὴ προδοὺς ἡμᾶς γένῃ.</l>
</sp>
<sp>
<speaker>Αἴας</speaker>
<l n="573">ἄγαν γε λυπεῖς· οὐ κάτοισθʼ ἐγὼ θεοῖς</l>
<l n="574">ὡς οὐδὲν ἀρκεῖν εἴμʼ ὀφειλέτης ἔτι;</l>
</sp>
<sp>
<speaker>Τέκμησσα</speaker>
<l n="575">εὔφημα φώνει.</l>
</sp>
<sp>
<speaker>Αἴας</speaker>
<l n="576">τοῖς ἀκούουσιν λέγε.</l>
</sp>
<sp>
<speaker>Τέκμησσα</speaker>
<l n="577">σὺ δʼ οὐχὶ πείσει;</l>
</sp>
<sp>
<speaker>Αἴας</speaker>
<l n="578">πόλλʼ ἄγαν ἤδη θροεῖς.</l>
</sp>
<sp>
<speaker>Τέκμησσα</speaker>
<l n="579">ταρβῶ γάρ, ὦναξ.</l>
</sp>
<sp>
<speaker>Αἴας</speaker>
<l n="580">οὐ ξυνέρξεθʼ ὡς τάχος;</l>
</sp>
<sp>
<speaker>Τέκμησσα</speaker>
<l n="581">πρὸς θεῶν, μαλάσσου.</l>
</sp>
<sp>
<speaker>Αἴας</speaker>
<l n="582">μῶρά μοι δοκεῖς φρονεῖν,</l>
<l n="583">εἰ τοὐμὸν ἦθος ἄρτι παιδεύειν νοεῖς.</l>
<milestone ed="p" n="596" unit="card"/>
</sp>
</div>
<div type="choral">
<div type="strophe" n="1">
<sp>
<speaker>Χορός</speaker>
<l n="584">ὦ κλεινὰ Σαλαμίς, σὺ μέν που</l>
<l n="585">ναίεις ἁλίπλακτος, εὐδαίμων,</l>
<l n="586">πᾶσιν περίφαντος ἀεί·</l>
<l n="587">ἐγὼ δʼ ὁ τλάμων παλαιὸς ἀφʼ οὗ χρόνος</l>
<l n="588">Ἰδαῖα μίμνων λειμώνιʼ ἔπαυλα μηνῶν</l>
<l n="589">ἀνήριθμος αἰὲν εὐνῶμαι</l>
<l n="590">χρόνῳ τρυχόμενος,</l>
<l n="591">κακὰν ἐλπίδʼ ἔχων</l>
<l n="592">ἔτι μέ ποτʼ ἀνύσειν</l>
<l n="593">τὸν ἀπότροπον ἀΐδηλον Ἅιδαν.</l>
</sp>
<milestone ed="p" n="609" unit="card"/>
</div>
<div type="antistrophe" n="1">
<sp>
<speaker>Χορός</speaker>
<l n="594">καί μοι δυσθεράπευτος Αἴας</l>
<l n="595">ξύνεστιν ἔφεδρος, ὤμοι μοι,</l>
<l n="596">θείᾳ μανίᾳ ξύναυλος·</l>
<l n="597">ὃν ἐξεπέμψω πρὶν δή ποτε θουρίῳ</l>
<l n="598">κρατοῦντʼ ἐν Ἄρει· νῦν δʼ αὖ φρενὸς οἰοβώτας</l>
<l n="599">φίλοις μέγα πένθος ηὕρηται.</l>
<l n="600">τὰ πρὶν δʼ ἔργα χεροῖν</l>
<l n="601">μεγίστας ἀρετᾶς</l>
<l n="602">ἄφιλα παρʼ ἀφίλοις</l>
<l n="603">ἔπεσʼ ἔπεσε μελέοις Ἀτρείδαις.</l>
</sp>
<milestone ed="p" n="622" unit="card"/>
</div>
<div type="strophe" n="2">
<sp>
<speaker>Χορός</speaker>
<l n="604">ἦ που παλαιᾷ μὲν σύντροφος ἁμέρᾳ,</l>
<l n="605">λευκῷ δὲ γήρᾳ μάτηρ νιν ὅταν νοσοῦντα</l>
<l n="606">φρενομόρως ἀκούσῃ,</l>
<l n="607">αἴλινον αἴλινον</l>
<l n="608">οὐδʼ οἰκτρᾶς γόον ὄρνιθος ἀηδοῦς</l>
<l n="609">ἥσει δύσμορος, ἀλλʼ ὀξυτόνους μὲν ᾠδὰς</l>
<l n="610">θρηνήσει, χερόπλακτοι δʼ</l>
<l n="611">ἐν στέρνοισι πεσοῦνται</l>
<l n="612">δοῦποι καὶ πολιᾶς ἄμυγμα χαίτας.</l>
</sp>
<milestone ed="p" n="635" unit="card"/>
</div>
<div type="antistrophe" n="2">
<sp>
<speaker>Χορός</speaker>
<l n="613">κρείσσων παρʼ Ἅιδᾳ κεύθων ὁ νοσῶν μάταν,</l>
<l n="614">ὃς ἐκ πατρῴας ἥκων γενεᾶς ἄριστος</l>
<l n="615">πολυπόνων Ἀχαιῶν,</l>
<l n="616">οὐκέτι συντρόφοις</l>
<l n="617">ὀργαῖς ἔμπεδος, ἀλλʼ ἐκτὸς ὁμιλεῖ.</l>
<l n="618">ὦ τλᾶμον πάτερ, οἵαν σε μένει πυθέσθαι</l>
<l n="619">παιδὸς δύσφορον ἄταν,</l>
<l n="620">ἃν οὔπω τις ἔθρεψεν</l>
<l n="621">αἰὼν Αἰακιδᾶν ἄτερθε τοῦδε.</l>
</sp>
<milestone ed="p" n="646" unit="card"/>
</div>
</div>
<div type="episode">
<sp>
<speaker>Αἴας</speaker>
<l n="622">ἅπανθʼ ὁ μακρὸς κἀναρίθμητος χρόνος</l>
<l n="623">φύει τʼ ἄδηλα καὶ φανέντα κρύπτεται·</l>
<l n="624">κοὐκ ἔστʼ ἄελπτον οὐδέν, ἀλλʼ ἁλίσκεται</l>
<l n="625">χὠ δεινὸς ὅρκος χαἰ περισκελεῖς φρένες.</l>
<l n="626">κἀγὼ γάρ, ὃς τὰ δείνʼ ἐκαρτέρουν τότε,</l>
<l n="627">βαφῇ σίδηρος ὣς ἐθηλύνθην στόμα</l>
<l n="628">πρὸς τῆσδε τῆς γυναικός· οἰκτίρω δέ νιν</l>
<l n="629">χήραν παρʼ ἐχθροῖς παῖδά τʼ ὀρφανὸν λιπεῖν.</l>
<l n="630">ἀλλʼ εἶμι πρός τε λουτρὰ καὶ παρακτίους</l>
<l n="631">λειμῶνας, ὡς ἂν λύμαθʼ ἁγνίσας ἐμὰ</l>
<l n="632">μῆνιν βαρεῖαν ἐξαλύξωμαι θεᾶς·</l>
<l n="633">μολών τε χῶρον ἔνθʼ ἂν ἀστιβῆ κίχω,</l>
<l n="634">κρύψω τόδʼ ἔγχος τοὐμόν, ἔχθιστον βελῶν,</l>
<l n="635">γαίας ὀρύξας ἔνθα μή τις ὄψεται·</l>
<l n="636">ἀλλʼ αὐτὸ νὺξ Ἅιδης τε σῳζόντων κάτω.</l>
<l n="637">ἐγὼ γὰρ ἐξ οὗ χειρὶ τοῦτʼ ἐδεξάμην</l>
<l n="638">παρʼ Ἕκτορος δώρημα δυσμενεστάτου,</l>
<l n="639">οὔπω τι κεδνὸν ἔσχον Ἀργείων πάρα.</l>
<l n="640">ἀλλʼ ἔστʼ ἀληθὴς ἡ βροτῶν παροιμία,</l>
<l n="641">ἐχθρῶν ἄδωρα δῶρα κοὐκ ὀνήσιμα.</l>
<l n="642">τοιγὰρ τὸ λοιπὸν εἰσόμεσθα μὲν θεοῖς</l>
<l n="643">εἴκειν, μαθησόμεσθα δʼ Ἀτρείδας σέβειν.</l>
<l n="644">ἄρχοντές εἰσιν, ὥσθʼ ὑπεικτέον.  τί μήν;</l>
<l n="645">καὶ γὰρ τὰ δεινὰ καὶ τὰ καρτερώτατα</l>
<l n="646">
<!--e(/toim'-->τιμαῖς ὑπείκει· τοῦτο μὲν νιφοστιβεῖς</l>
<l n="647">χειμῶνες ἐκχωροῦσιν εὐκάρπῳ θέρει·</l>
<l n="648">ἐξίσταται δὲ νυκτὸς αἰανὴς κύκλος</l>
<l n="649">τῇ λευκοπώλῳ φέγγος ἡμέρᾳ φλέγειν·</l>
<l n="650">δεινῶν τʼ ἄημα πνευμάτων ἐκοίμισε</l>
<l n="651">στένοντα πόντον· ἐν δʼ ὁ παγκρατὴς ὕπνος</l>
<l n="652">λύει πεδήσας, οὐδʼ ἀεὶ λαβὼν ἔχει.</l>
<l n="653">ἡμεῖς δὲ πῶς οὐ γνωσόμεσθα σωφρονεῖν;</l>
<l n="654">ἔγωγʼ· ἐπίσταμαι γὰρ ἀρτίως ὅτι</l>
<l n="655">ὅ τʼ ἐχθρὸς ἡμῖν ἐς τοσόνδʼ ἐχθαρτέος,</l>
<l n="656">ὡς καὶ φιλήσων αὖθις, ἔς τε τὸν φίλον</l>
<l n="657">τοσαῦθʼ ὑπουργῶν ὠφελεῖν βουλήσομαι,</l>
<l n="658">ὡς αἰὲν οὐ μενοῦντα· τοῖς πολλοῖσι γὰρ</l>
<l n="659">βροτῶν ἄπιστός ἐσθʼ ἑταιρείας λιμήν.</l>
<l n="660">ἀλλʼ ἀμφὶ μὲν τούτοισιν εὖ σχήσει· σὺ δὲ</l>
<l n="661">ἔσω θεοῖς ἐλθοῦσα διὰ τάχους, γύναι,</l>
<l n="662">εὔχου τελεῖσθαι τοὐμὸν ὧν ἐρᾷ κέαρ.</l>
<l n="663">ὑμεῖς δʼ, ἑταῖροι, ταὐτὰ τῇδέ μοι τάδε</l>
<l n="664">τιμᾶτε, Τεύκρῳ τʼ, ἢν μόλῃ, σημήνατε</l>
<l n="665">μέλειν μὲν ἡμῶν, εὐνοεῖν δʼ ὑμῖν ἅμα.</l>
<l n="666">ἐγὼ γὰρ εἶμʼ ἐκεῖσʼ ὅποι πορευτέον·</l>
<l n="667">ὑμεῖς δʼ ἃ φράζω δρᾶτε, καὶ τάχʼ ἄν μʼ ἴσως</l>
<l n="668">πύθοισθε, κεἰ νῦν δυστυχῶ, σεσωσμένον.</l>
<milestone ed="p" n="693" unit="card"/>
</sp>
</div>
<div type="choral">
<div type="strophe" n="1">
<sp>
<speaker>Χορός</speaker>
<l n="669">ἔφριξʼ ἔρωτι, περιχαρὴς δʼ ἀνεπτόμαν.</l>
<l n="670">ἰὼ ἰὼ Πὰν Πάν,</l>
<l n="671">ὦ Πὰν Πὰν ἁλίπλαγκτε, Κυλλανίας χιονοκτύπου</l>
<l n="672">πετραίας ἀπὸ δειράδος φάνηθʼ, ὦ</l>
<l n="673">θεῶν χοροποίʼ ἄναξ, ὅπως μοι</l>
<l n="674">Νύσια Κνώσιʼ ὀρχήματʼ αὐτοδαῆ ξυνὼν ἰάψῃς·</l>
<l n="675">νῦν γὰρ ἐμοὶ μέλει χορεῦσαι.</l>
<l n="676">Ἰκαρίων δʼ ὑπὲρ πελαγέων μολὼν ἄναξ Ἀπόλλων</l>
<l n="677">ὁ Δάλιος εὔγνωστος</l>
<l n="678">ἐμοὶ ξυνείη διὰ παντὸς εὔφρων.</l>
</sp>
<milestone ed="p" n="707" unit="card"/>
</div>
<div type="antistrophe" n="1">
<sp>
<speaker>Χορός</speaker>
<l n="679">ἔλυσεν αἰνὸν ἄχος ἀπʼ ὀμμάτων Ἄρης.</l>
<l n="680">ἰὼ ἰώ, νῦν αὖ,</l>
<l n="681">νῦν, ὦ Ζεῦ, πάρα λευκὸν εὐάμερον πελάσαι φάος</l>
<l n="682">θοᾶν ὠκυάλων νεῶν, ὅτʼ Αἴας</l>
<l n="683">λαθίπονος πάλιν, θεῶν δʼ αὖ</l>
<l n="684">πάνθυτα θέσμιʼ ἐξήνυσʼ εὐνομίᾳ σέβων μεγίστᾳ.</l>
<l n="685">πάνθʼ ὁ μέγας χρόνος μαραίνει,</l>
<l n="686">κοὐδὲν ἀναύδατον φατίσαιμʼ ἄν, εὖτέ γʼ ἐξ ἀέλπτων</l>
<l n="687">Αἴας μετανεγνώσθη</l>
<l n="688">θυμοῦ τʼ Ἀτρείδαις μεγάλων τε νεικέων.</l>
</sp>
<milestone ed="p" n="719" unit="card"/>
</div>
</div>
<div type="episode">
<sp>
<speaker>Ἄγγελος</speaker>
<l n="689">ἄνδρες φίλοι, τὸ πρῶτον ἀγγεῖλαι θέλω·</l>
<l n="690">Τεῦκρος πάρεστιν ἄρτι Μυσίων ἀπὸ</l>
<l n="691">κρημνῶν· μέσον δὲ προσμολὼν στρατήγιον</l>
<l n="692">κυδάζεται τοῖς πᾶσιν Ἀργείοις ὁμοῦ.</l>
<l n="693">στείχοντα γὰρ πρόσωθεν αὐτὸν ἐν κύκλῳ</l>
<l n="694">μαθόντες ἀμφέστησαν, εἶτʼ ὀνείδεσιν</l>
<l n="695">ἤρασσον ἔνθεν κἄνθεν οὔτις ἔσθʼ ὃς οὔ,</l>
<l n="696">τὸν τοῦ μανέντος κἀπιβουλευτοῦ στρατοῦ</l>
<l n="697">ξύναιμον ἀποκαλοῦντες, ὡς οὐκ ἀρκέσοι</l>
<l n="698">τὸ μὴ οὐ πέτροισι πᾶς καταξανθεὶς θανεῖν·</l>
<l n="699">ὥστʼ εἰς τοσοῦτον ἦλθον ὥστε καὶ χεροῖν</l>
<l n="700">κολεῶν ἐρυστὰ διεπεραιώθη ξίφη.</l>
<l n="701">λήγει δʼ ἔρις δραμοῦσα τοῦ προσωτάτω</l>
<l n="702">ἀνδρῶν γερόντων ἐν ξυναλλαγῇ λόγου.</l>
<l n="703">ἀλλʼ ἡμὶν Αἴας ποῦ ʼστιν, ὡς φράσω τάδε;</l>
<l n="704">τοῖς κυρίοις γὰρ πάντα χρὴ δηλοῦν λόγον.</l>
</sp>
<sp>
<speaker>Χορός</speaker>
<l n="705">οὐκ ἔνδον, ἀλλὰ φροῦδος ἀρτίως, νέας</l>
<l n="706">βουλὰς νέοισιν ἐγκαταζεύξας τρόποις.</l>
</sp>
<sp>
<speaker>Ἄγγελος</speaker>
<l n="707">ἰοὺ ἰού·</l>
<l n="708">βραδεῖαν ἡμᾶς ἆρʼ ὁ τήνδε τὴν ὁδὸν</l>
<l n="709">πέμπων ἔπεμψεν ἢ ʼφάνην ἐγὼ βραδύς.</l>
</sp>
<sp>
<speaker>Χορός</speaker>
<l n="710">τί δʼ ἐστὶ χρείας τῆσδʼ ὑπεσπανισμένον;</l>
</sp>
<sp>
<speaker>Ἄγγελος</speaker>
<l n="711">τὸν ἄνδρʼ ἀπηύδα Τεῦκρος ἔνδοθεν στέγης</l>
<l n="712">μὴ ʼξω παρήκειν, πρὶν παρὼν αὐτὸς τύχῃ.</l>
</sp>
<sp>
<speaker>Χορός</speaker>
<l n="713">ἀλλʼ οἴχεταί τοι, πρὸς τὸ κέρδιστον τραπεὶς</l>
<l n="714">γνώμης, θεοῖσιν ὡς καταλλαχθῇ χόλου.</l>
</sp>
<sp>
<speaker>Ἄγγελος</speaker>
<l n="715">ταῦτʼ ἐστὶ τἄπη μωρίας πολλῆς πλέα,</l>
<l n="716">εἴπερ τι Κάλχας εὖ φρονῶν μαντεύεται.</l>
</sp>
<sp>
<speaker>Χορός</speaker>
<l n="717">ποῖον; τί δʼ εἰδὼς τοῦδε πράγματος πάρει;</l>
<milestone ed="p" n="748" unit="card"/>
</sp>
<sp>
<speaker>Ἄγγελος</speaker>
<l n="718">τοσοῦτον οἶδα καὶ παρὼν ἐτύγχανον.</l>
<l n="719">ἐκ γὰρ συνέδρου καὶ τυραννικοῦ κύκλου</l>
<l n="720">Κάλχας μεταστὰς οἶος Ἀτρειδῶν δίχα,</l>
<l n="721">εἰς χεῖρα Τεύκρου δεξιὰν φιλοφρόνως</l>
<l n="722">θεὶς εἶπε κἀπέσκηψε, παντοίᾳ τέχνῃ</l>
<l n="723">εἶρξαι κατʼ ἦμαρ τοὐμφανὲς τὸ νῦν τόδε</l>
<l n="724">Αἴανθʼ ὑπὸ σκηναῖσι μηδʼ ἀφέντʼ ἐᾶν,</l>
<l n="725">εἰ ζῶντʼ ἐκεῖνον εἰσιδεῖν θέλοι ποτέ.</l>
<l n="726">ἐλᾷ γὰρ αὐτὸν τῇδε θἠμέρᾳ μόνῃ</l>
<l n="727">δίας Ἀθάνας μῆνις, ὡς ἔφη λέγων.</l>
<l n="728">τὰ γὰρ περισσὰ κἀνόνητα σώματα</l>
<l n="729">πίπτειν βαρείαις πρὸς θεῶν δυσπραξίαις</l>
<l n="730">ἔφασχʼ ὁ μάντις, ὅστις ἀνθρώπου φύσιν</l>
<l n="731">βλαστὼν ἔπειτα μὴ κατʼ ἄνθρωπον φρονῇ.</l>
<l n="732">κεῖνος δʼ ἀπʼ οἴκων εὐθὺς ἐξορμώμενος</l>
<l n="733">ἄνους καλῶς λέγοντος ηὑρέθη πατρός.</l>
<l n="734">ὁ μὲν γὰρ αὐτὸν ἐννέπει· τέκνον, δόρει</l>
<l n="735">βούλου κρατεῖν μέν, σὺν θεῷ δʼ ἀεὶ κρατεῖν.</l>
<l n="736">ὁ δʼ ὑψικόμπως κἀφρόνως ἠμείψατο·</l>
<l n="737">πάτερ, θεοῖς μὲν κἂν ὁ μηδὲν ὢν ὁμοῦ</l>
<l n="738">κράτος κατακτήσαιτʼ· ἐγὼ δὲ καὶ δίχα</l>
<l n="739">κείνων πέποιθα τοῦτʼ ἐπισπάσειν κλέος.</l>
<l n="740">τοσόνδʼ ἐκόμπει μῦθον.  εἶτα δεύτερον</l>
<l n="741">δίας Ἀθάνας, ἡνίκʼ ὀτρύνουσά νιν</l>
<l n="742">ηὐδᾶτʼ ἐπʼ ἐχθροῖς χεῖρα φοινίαν τρέπειν,</l>
<l n="743">τότʼ ἀντιφωνεῖ δεινὸν ἄρρητόν τʼ ἔπος·</l>
<l n="744">ἄνασσα, τοῖς ἄλλοισιν Ἀργείων πέλας</l>
<l n="745">ἵστω, καθʼ ἡμᾶς δʼ οὔποτʼ ἐκρήξει μάχη.</l>
<l n="746">τοιοῖσδέ τοι λόγοισιν ἀστεργῆ θεᾶς</l>
<l n="747">ἐκτήσατʼ ὀργήν, οὐ κατʼ ἄνθρωπον φρονῶν.</l>
<l n="748">ἀλλʼ εἴπερ ἔστι τῇδε θἠμέρᾳ, τάχʼ ἂν</l>
<l n="749">γενοίμεθʼ αὐτοῦ σὺν θεῷ σωτήριοι.</l>
<l n="750">τοσαῦθʼ ὁ μάντις εἶφʼ· ὁ δʼ εὐθὺς ἐξ ἕδρας</l>
<l n="751">πέμπει με σοὶ φέροντα τάσδʼ ἐπιστολὰς</l>
<l n="752">Τεῦκρος φυλάσσειν.  εἰ δʼ ἀπεστερήμεθα,</l>
<l n="753">οὐκ ἔστιν ἁνὴρ κεῖνος, εἰ Κάλχας σοφός.</l>
<milestone ed="p" n="784" unit="card"/>
</sp>
<sp>
<speaker>Χορός</speaker>
<l n="754">ὦ δαΐα Τέκμησσα, δύσμορον γένος,</l>
<l n="755">ὅρα μολοῦσα τόνδʼ ὁποῖʼ ἔπη θροεῖ·</l>
<l n="756">ξυρεῖ γὰρ ἐν χρῷ τοῦτο μὴ χαίρειν τινά.</l>
</sp>
<sp>
<speaker>Τέκμησσα</speaker>
<l n="757">τί μʼ αὖ τάλαιναν, ἀρτίως πεπαυμένην </l>
<l n="758">κακῶν ἀτρύτων, ἐξ ἕδρας ἀνίστατε;</l>
</sp>
<sp>
<speaker>Χορός</speaker>
<l n="759">τοῦδʼ εἰσάκουε τἀνδρός, ὡς ἥκει φέρων</l>
<l n="760">Αἴαντος ἡμῖν πρᾶξιν ἣν ἤλγησʼ ἐγώ.</l>
</sp>
<sp>
<speaker>Τέκμησσα</speaker>
<l n="761">οἴμοι, τί φής, ἄνθρωπε; μῶν ὀλώλαμεν;</l>
</sp>
<sp>
<speaker>Ἄγγελος</speaker>
<l n="762">οὐκ οἶδα τὴν σὴν πρᾶξιν, Αἴαντος δʼ ὅτι,</l>
<l n="763">θυραῖος εἴπερ ἐστίν, οὐ θαρσῶ πέρι.</l>
</sp>
<sp>
<speaker>Τέκμησσα</speaker>
<l n="764">καὶ μὴν θυραῖος, ὥστε μʼ ὠδίνειν τί φής.</l>
</sp>
<sp>
<speaker>Ἄγγελος</speaker>
<l n="765">ἐκεῖνον εἴργειν Τεῦκρος ἐξεφίεται</l>
<l n="766">σκηνῆς ὕπαυλον μηδʼ ἀφιέναι μόνον.</l>
</sp>
<sp>
<speaker>Τέκμησσα</speaker>
<l n="767">ποῦ δʼ ἐστὶ Τεῦκρος, κἀπὶ τῷ λέγει τάδε;</l>
</sp>
<sp>
<speaker>Ἄγγελος</speaker>
<l n="768">πάρεστʼ ἐκεῖνος ἄρτι· τήνδε δʼ ἔξοδον</l>
<l n="769">ὀλεθρίαν Αἴαντος ἐλπίζει φέρειν.</l>
</sp>
<sp>
<speaker>Τέκμησσα</speaker>
<l n="770">οἴμοι τάλαινα, τοῦ ποτʼ ἀνθρώπων μαθών;</l>
</sp>
<sp>
<speaker>Ἄγγελος</speaker>
<l n="771">τοῦ Θεστορείου μάντεως, καθʼ ἡμέραν</l>
<l n="772">τὴν νῦν, ὅτʼ αὐτῷ θάνατον ἢ βίον φέρει.</l>
</sp>
<sp>
<speaker>Τέκμησσα</speaker>
<l n="773">οἲ ʼγώ, φίλοι, πρόστητʼ ἀναγκαίας τύχης,</l>
<l n="774">καὶ σπεύσαθʼ, οἱ μὲν Τεῦκρον ἐν τάχει μολεῖν,</l>
<l n="775">οἱ δʼ ἑσπέρους ἀγκῶνας, οἱ δʼ ἀντηλίους</l>
<l n="776">ζητεῖτʼ ἰόντες τἀνδρὸς ἔξοδον κακήν.</l>
<l n="777">ἔγνωκα γὰρ δὴ φωτὸς ἠπατημένη</l>
<l n="778">καὶ τῆς παλαιᾶς χάριτος ἐκβεβλημένη.</l>
<l n="779">οἴμοι, τί δράσω, τέκνον; οὐχ ἱδρυτέον·</l>
<l n="780">ἀλλʼ εἶμι κἀγὼ κεῖσʼ ὅποιπερ ἂν σθένω.</l>
<l n="781">χωρῶμεν, ἐγκονῶμεν, οὐχ ἕδρας ἀκμὴ</l>
<l n="782">σῴζειν θέλοντας ἄνδρα γʼ ὃς σπεύδῃ θανεῖν.</l>
</sp>
<sp>
<speaker>Χορός</speaker>
<l n="783">χωρεῖν ἕτοιμος, κοὐ λόγῳ δείξω μόνον·</l>
<l n="784">τάχος γὰρ ἔργου καὶ ποδῶν ἅμʼ ἕψεται,</l>
<milestone ed="p" n="815" unit="card"/>
</sp>
<sp>
<speaker>Αἴας</speaker>
<l n="785">ὁ μὲν σφαγεὺς ἕστηκεν ᾗ τομώτατος</l>
<l n="786">γένοιτʼ ἄν, εἴ τῳ καὶ λογίζεσθαι σχολή·</l>
<l n="787">δῶρον μὲν ἀνδρὸς Ἕκτορος ξένων ἐμοὶ</l>
<l n="788">μάλιστα μισηθέντος ἐχθίστου θʼ ὁρᾶν·</l>
<l n="789">πέπηγε δʼ ἐν γῇ πολεμίᾳ τῇ Τρῳάδι,</l>
<l n="790">σιδηροβρῶτι θηγάνῃ νεηκονής·</l>
<l n="791">ἔπηξα δʼ αὐτὸν εὖ περιστείλας ἐγώ,</l>
<l n="792">εὐνούστατον τῷδʼ ἀνδρὶ διὰ τάχους θανεῖν.</l>
<l n="793">οὕτω μὲν εὐσκευοῦμεν· ἐκ δὲ τῶνδέ μοι</l>
<l n="794">σὺ πρῶτος, ὦ Ζεῦ, καὶ γὰρ εἰκός, ἄρκεσον.</l>
<l n="795">αἰτήσομαι δέ σʼ οὐ μακρὸν γέρας λαχεῖν.</l>
<l n="796">πέμψον τινʼ ἡμῖν ἄγγελον, κακὴν φάτιν</l>
<l n="797">Τεύκρῳ φέροντα, πρῶτος ὥς με βαστάσῃ</l>
<l n="798">πεπτῶτα τῷδε περὶ νεορράντῳ ξίφει,</l>
<l n="799">καὶ μὴ πρὸς ἐχθρῶν του κατοπτευθεὶς πάρος</l>
<l n="800">ῥιφθῶ κυσὶν πρόβλητος οἰωνοῖς θʼ ἕλωρ.</l>
<l n="801">τοσαῦτά σʼ, ὦ Ζεῦ, προστρέπω, καλῶ δʼ ἅμα</l>
<l n="802">πομπαῖον Ἑρμῆν χθόνιον εὖ με κοιμίσαι,</l>
<l n="803">ξὺν ἀσφαδάστῳ καὶ ταχεῖ πηδήματι</l>
<l n="804">πλευρὰν διαρρήξαντα τῷδε φασγάνῳ.</l>
<l n="805">καλῶ δʼ ἀρωγοὺς τὰς ἀεί τε παρθένους</l>
<l n="806">ἀεί θʼ ὁρώσας πάντα τἀν βροτοῖς πάθη,</l>
<l n="807">σεμνὰς Ἐρινῦς τανύποδας, μαθεῖν ἐμὲ</l>
<l n="808">πρὸς τῶν Ἀτρειδῶν ὡς διόλλυμαι τάλας,</l>
<l n="809">καί σφας κακοὺς κάκιστα καὶ πανωλέθρους</l>
<l n="810">ξυναρπάσειαν, ὥσπερ εἰσορῶσʼ ἐμὲ</l>
<l n="811">
<del>αὐτοσφαγῆ πίπτοντα, τὼς αὐτοσφαγεῖς</del>
</l>
<l n="812">
<del>πρὸς τῶν φιλίστων ἐκγόνων ὀλοίατο.</del>
</l>
<l n="813">ἴτʼ, ὦ ταχεῖαι ποίνιμοί τʼ Ἐρινύες,</l>
<l n="814">γεύεσθε, μὴ φείδεσθε πανδήμου στρατοῦ·</l>
<l n="815">σὺ δʼ, ὦ τὸν αἰπὺν οὐρανὸν διφρηλατῶν</l>
<l n="816">Ἥλιε, πατρῴαν τὴν ἐμὴν ὅταν χθόνα</l>
<l n="817">ἴδῃς, ἐπισχὼν χρυσόνωτον ἡνίαν</l>
<l n="818">ἄγγειλον ἄτας τὰς ἐμὰς μόρον τʼ ἐμὸν</l>
<l n="819">γέροντι πατρὶ τῇ τε δυστήνῳ τροφῷ.</l>
<l n="820">ἦ που τάλαινα, τήνδʼ ὅταν κλύῃ φάτιν,</l>
<l n="821">ἥσει μέγαν κωκυτὸν ἐν πάσῃ πόλει.</l>
<l n="822">ἀλλʼ οὐδὲν ἔργον ταῦτα θρηνεῖσθαι μάτην,</l>
<l n="823">ἀλλʼ ἀρκτέον τὸ πρᾶγμα σὺν τάχει τινί.</l>
<l n="824">ὦ Θάνατε Θάνατε, νῦν μʼ ἐπίσκεψαι μολών.</l>
<l n="825">καίτοι σὲ μὲν κἀκεῖ προσαυδήσω ξυνών.</l>
<l n="826">σὲ δʼ, ὦ φαεννῆς ἡμέρας τὸ νῦν σέλας,</l>
<l n="827">καὶ τὸν διφρευτὴν Ἥλιον προσεννέπω,</l>
<l n="828">πανύστατον δὴ κοὔποτʼ αὖθις ὕστερον.</l>
<l n="829">ὦ φέγγος, ὦ γῆς ἱερὸν οἰκείας πέδον</l>
<l n="830">Σαλαμῖνος, ὦ πατρῷον ἑστίας βάθρον</l>
<l n="831">κλειναί τʼ Ἀθῆναι καὶ τὸ σύντροφον γένος</l>
<l n="832">κρῆναί τε ποταμοί θʼ οἵδε, καὶ τὰ Τρωϊκὰ</l>
<l n="833">πεδία προσαυδῶ, χαίρετʼ, ὦ τροφῆς ἐμοί·</l>
<l n="834">τοῦθʼ ὑμὶν Αἴας τοὔπος ὕστατον θροεῖ,</l>
<l n="835">τὰ δʼ ἄλλʼ ἐν Ἅιδου τοῖς κάτω μυθήσομαι.</l>
<milestone ed="p" n="866" unit="card"/>
</sp>
<div type="kommos">
<sp>
<speaker>Ἡμιχόριον 1</speaker>
<l n="836">πόνος πόνῳ πόνον φέρει.</l>
<l n="837">πᾷ πᾷ</l>
<l n="838">πᾷ γὰρ οὐκ ἔβαν ἐγώ;</l>
<l n="839">κοὐδεὶς ἐπίσταταί με συμμαθεῖν τόπος.</l>
<l n="840">ἰδού.</l>
<l n="841">δοῦπον αὖ κλύω τινά.</l>
</sp>
<sp>
<speaker>Ἡμιχόριον 2</speaker>
<l n="842">ἡμῶν γε ναὸς κοινόπλουν ὁμιλίαν.</l>
</sp>
<sp>
<speaker>Ἡμιχόριον 1</speaker>
<l n="843">τί οὖν δή;</l>
</sp>
<sp>
<speaker>Ἡμιχόριον 2</speaker>
<l n="844">πᾶν ἐστίβηται πλευρὸν ἕσπερον νεῶν</l>
</sp>
<sp>
<speaker>Ἡμιχόριον 1</speaker>
<l n="845">ἔχεις οὖν;</l>
</sp>
<sp>
<speaker>Ἡμιχόριον 2</speaker>
<l n="846">πόνου γε πλῆθος, κοὐδὲν εἰς ὄψιν πλέον.</l>
</sp>
<sp>
<speaker>Ἡμιχόριον 1</speaker>
<l n="847">ἀλλʼ οὐδὲ μὲν δὴ τὴν ἀφʼ ἡλίου βολῶν</l>
<l n="848">κέλευθον ἁνὴρ οὐδαμοῦ δηλοῖ φανείς.</l>
<milestone ed="p" n="879" unit="card"/>
</sp>
</div>
</div>
<div type="choral">
<div type="strophe" n="1">
<sp>
<speaker>Χορός</speaker>
<l n="849">τίς ἂν δῆτά μοι, τίς ἂν φιλοπόνων</l>
<l n="850">ἁλιαδᾶν ἔχων ἀΰπνους ἄγρας,</l>
<l n="851">ἢ τίς Ὀλυμπιάδων θεᾶν ἢ ῥυτῶν</l>
<l n="852">Βοσπορίων ποταμῶν, τὸν ὠμόθυμον</l>
<l n="853">εἴ ποθι πλαζόμενον λεύσσων</l>
<l n="854">ἀπύοι; σχέτλια γὰρ</l>
<l n="855">ἐμέ γε τὸν μακρῶν ἀλάταν πόνων</l>
<l n="856">οὐρίῳ μὴ πελάσαι δρόμῳ,</l>
<l n="857">ἀλλʼ ἀμενηνὸν ἄνδρα μὴ λεύσσειν ὅπου.</l>
</sp>
<sp>
<speaker>Τέκμησσα</speaker>
<l n="858">ἰώ μοί μοι.</l>
</sp>
<sp>
<speaker>Χορός</speaker>
<l n="859">τίνος βοὴ πάραυλος ἐξέβη νάπους;</l>
</sp>
<sp>
<speaker>Τέκμησσα</speaker>
<l n="860">ἰὼ τλήμων.</l>
</sp>
<sp>
<speaker>Χορός</speaker>
<l n="861">τὴν δουρίληπτον δύσμορον νύμφην ὁρῶ</l>
<l n="862">Τέκμησσαν, οἴκτῳ, τῷδε συγκεκραμένην.</l>
</sp>
<sp>
<speaker>Τέκμησσα</speaker>
<l n="863">ᾤχωκʼ, ὄλωλα, διαπεπόρθημαι, φίλοι.</l>
</sp>
<sp>
<speaker>Χορός</speaker>
<l n="864">τί δʼ ἔστιν;</l>
</sp>
<sp>
<speaker>Τέκμησσα</speaker>
<l n="865">Αἴας ὅδʼ ἡμῖν ἀρτίως νεοσφαγὴς</l>
<l n="866">κεῖται, κρυφαίῳ φασγάνῳ περιπτυχής.</l>
</sp>
<sp>
<speaker>Χορός</speaker>
<l n="867">ὤμοι ἐμῶν νόστων·</l>
<l n="868">ὤμοι, κατέπεφνες, ἄναξ,</l>
<l n="869">τόνδε συνναύταν, τάλας</l>
<l n="870">ὦ ταλαίφρων γύναι·</l>
</sp>
<sp>
<speaker>Τέκμησσα</speaker>
<l n="871">ὡς ὧδε τοῦδʼ ἔχοντος αἰάζειν πάρα.</l>
</sp>
<sp>
<speaker>Χορός</speaker>
<l n="872">τίνος ποτʼ ἆρʼ ἔπραξε χειρὶ δύσμορος;</l>
</sp>
<sp>
<speaker>Τέκμησσα</speaker>
<l n="873">αὐτὸς πρὸς αὑτοῦ, δῆλον· ἐν γάρ οἱ χθονὶ</l>
<l n="874">πηκτὸν τόδʼ ἔγχος περιπετὲς κατηγορεῖ.</l>
</sp>
<sp>
<speaker>Χορός</speaker>
<l n="875">ὤμοι ἐμᾶς ἄτας, οἶος ἄρʼ αἱμάχθης, ἄφαρκτος φίλων·</l>
<l n="876">ἐγὼ δʼ ὁ πάντα κωφός, ὁ πάντʼ ἄϊδρις, κατημέλησα.  πᾷ πᾷ</l>
<l n="877">κεῖται ὁ δυστράπελος, δυσώνυμος Αἴας;</l>
</sp>
<milestone ed="p" n="915" unit="card"/>
<sp>
<speaker>Τέκμησσα</speaker>
<l n="878">οὔτοι θεατός· ἀλλά νιν περιπτυχεῖ</l>
<l n="879">φάρει καλύψω τῷδε παμπήδην, ἐπεὶ</l>
<l n="880">οὐδεὶς ἄν, ὅστις καὶ φίλος, τλαίη βλέπειν</l>
<l n="881">φυσῶντʼ ἄνω πρὸς ῥῖνας ἔκ τε φοινίας</l>
<l n="882">πληγῆς μελανθὲν αἷμʼ ἀπʼ οἰκείας σφαγῆς.</l>
<l n="883">οἴμοι, τί δράσω; τίς σε βαστάσει φίλων;</l>
<l n="884">ποῦ Τεῦκρος; ὡς ἀκμαῖʼ ἄν, εἰ βαίη, μόλοι,</l>
<l n="885">πεπτῶτʼ ἀδελφὸν τόνδε συγκαθαρμόσαι.</l>
<l n="886">ὦ δύσμορʼ Αἴας, οἷος ὢν οἵως ἔχεις,</l>
<l n="887">ὡς καὶ παρʼ ἐχθροῖς ἄξιος θρήνων τυχεῖν.</l>
<milestone ed="p" n="926" unit="card"/>
</sp>
</div>
<div type="antistrophe" n="1">
<sp>
<speaker>Χορός</speaker>
<l n="888">ἔμελλες, τάλας, ἔμελλες χρόνῳ</l>
<l n="889">στερεόφρων ἄρʼ ἐξανύσσειν κακὰν</l>
<l n="890">μοῖραν ἀπειρεσίων πόνων.  τοῖά μοι</l>
<l n="891">πάννυχα καὶ φαέθοντʼ ἀνεστέναζες</l>
<l n="892">ὠμόφρων ἐχθοδόπʼ Ἀτρείδαις</l>
<l n="893">οὐλίῳ σὺν πάθει.</l>
<l n="894">μέγας ἄρʼ ἦν ἐκεῖνος ἄρχων χρόνος</l>
<l n="895">πημάτων, ἦμος ἀριστόχειρ</l>
<l n="896">............ὅπλων ἔκειτʼ ἀγὼν πέρι.</l>
</sp>
<sp>
<speaker>Τέκμησσα</speaker>
<l n="897">ἰώ μοί μοι.</l>
</sp>
<sp>
<speaker>Χορός</speaker>
<l n="898">χωρεῖ πρὸς ἧπαρ, οἶδα, γενναία δύη.</l>
</sp>
<sp>
<speaker>Τέκμησσα</speaker>
<l n="899">ἰώ μοί μοι.</l>
</sp>
<sp>
<speaker>Χορός</speaker>
<l n="900">οὐδέν σʼ ἀπιστῶ καὶ δὶς οἰμῶξαι, γύναι,</l>
<l n="901">τοιοῦδʼ ἀποβλαφθεῖσαν ἀρτίως φίλου.</l>
</sp>
<sp>
<speaker>Τέκμησσα</speaker>
<l n="902">σοὶ μὲν δοκεῖν ταῦτʼ ἔστʼ, ἐμοὶ δʼ ἄγαν φρονεῖν.</l>
</sp>
<sp>
<speaker>Χορός</speaker>
<l n="903">ξυναυδῶ.</l>
</sp>
<sp>
<speaker>Τέκμησσα</speaker>
<l n="904">οἴμοι, τέκνον, πρὸς οἷα δουλείας ζυγὰ</l>
<l n="905">χωροῦμεν, οἷοι νῷν ἐφεστᾶσιν σκοποί.</l>
</sp>
<sp>
<speaker>Χορός</speaker>
<l n="906">ὤμοι, ἀναλγήτων</l>
<l n="907">δισσῶν ἐθρόησας ἄναυδʼ</l>
<l n="908">ἔργʼ Ἀτρειδᾶν τῷδʼ ἄχει.</l>
<l n="909">ἀλλʼ ἀπείργοι θεός.</l>
</sp>
<sp>
<speaker>Τέκμησσα</speaker>
<l n="910">οὐκ ἂν τάδʼ ἔστη τῇδε μὴ θεῶν μέτα.</l>
</sp>
<sp>
<speaker>Χορός</speaker>
<l n="911">ἄγαν ὑπερβριθὲς γὰρ ἄχθος ἤνυσαν.</l>
</sp>
<sp>
<speaker>Τέκμησσα</speaker>
<l n="912">τοιόνδε μέντοι Ζηνὸς ἡ δεινὴ θεὸς</l>
<l n="913">Παλλὰς φυτεύει πῆμʼ Ὀδυσσέως χάριν.</l>
</sp>
<sp>
<speaker>Χορός</speaker>
<l n="914">ἦ ῥα κελαινώπαν θυμὸν ἐφυβρίζει πολύτλας ἀνήρ,</l>
<l n="915">γελᾷ δὲ τοῖσδε μαινομένοις ἄχεσιν πολὺν γέλωτα, φεῦ φεῦ,</l>
<l n="916">ξύν τε διπλοῖ βασιλῆς κλύοντες Ἀτρεῖδαι.</l>
</sp>
<milestone ed="p" n="961" unit="card"/>
</div>
</div>
<div type="episode">
<sp>
<speaker>Τέκμησσα</speaker>
<l n="917">οἱ δʼ οὖν γελώντων κἀπιχαιρόντων κακοῖς</l>
<l n="918">τοῖς τοῦδʼ· ἴσως τοι, κεἰ βλέποντα μὴ ʼπόθουν,</l>
<l n="919">θανόντʼ ἂν οἰμώξειαν ἐν χρείᾳ δορός.</l>
<l n="920">οἱ γὰρ κακοὶ γνώμαισι τἀγαθὸν χεροῖν</l>
<l n="921">ἔχοντες οὐκ ἴσασι, πρίν τις ἐκβάλῃ.</l>
<l n="922">ἐμοὶ πικρὸς τέθνηκεν ἢ κείνοις γλυκύς,</l>
<l n="923">αὑτῷ δὲ τερπνός· ὧν γὰρ ἠράσθη τυχεῖν</l>
<l n="924">ἐκτήσαθʼ αὑτῷ, θάνατον ὅνπερ ἤθελεν.</l>
<l n="925">τί δῆτα τοῦδʼ ἐπεγγελῷεν ἂν κάτα;</l>
<l n="926">θεοῖς τέθνηκεν οὗτος, οὐ κείνοισιν, οὔ.</l>
<l n="927">πρὸς ταῦτʼ Ὀδυσσεὺς ἐν κενοῖς ὑβριζέτω.</l>
<l n="928">Αἴας γὰρ αὐτοῖς οὐκέτʼ ἐστίν, ἀλλʼ ἐμοὶ</l>
<l n="929">λιπὼν ἀνίας καὶ γόους διοίχεται.</l>
</sp>
<sp>
<speaker>Τεῦκρος</speaker>
<l n="930">ἰώ μοί μοι.</l>
</sp>
<sp>
<speaker>Χορός</speaker>
<l n="931">σίγησον· αὐδὴν γὰρ δοκῶ Τεύκρου κλύειν</l>
<l n="932">βοῶντος ἄτης τῆσδʼ ἐπίσκοπον μέλος.</l>
</sp>
<sp>
<speaker>Τεῦκρος</speaker>
<l n="933">ὦ φίλτατʼ Αἴας, ὦ ξύναιμον ὄμμʼ ἐμοί,</l>
<l n="934">ἆρʼ ἠμπόληκας, ὥσπερ ἡ φάτις κρατεῖ;</l>
</sp>
<sp>
<speaker>Χορός</speaker>
<l n="935">ὄλωλεν ἁνήρ, Τεῦκρε, τοῦτʼ ἐπίστασο.</l>
</sp>
<sp>
<speaker>Τεῦκρος</speaker>
<l n="936">ὤμοι βαρείας ἆρα τῆς ἐμῆς τύχης.</l>
</sp>
<sp>
<speaker>Χορός</speaker>
<l n="937">ὡς ὧδʼ ἐχόντων</l>
</sp>
<sp>
<speaker>Τεῦκρος</speaker>
<l n="938">ὦ τάλας ἐγώ, τάλας.</l>
</sp>
<sp>
<speaker>Χορός</speaker>
<l n="939">πάρα στενάζειν.</l>
</sp>
<sp>
<speaker>Τεῦκρος</speaker>
<l n="940">ὦ περισπερχὲς πάθος.</l>
</sp>
<sp>
<speaker>Χορός</speaker>
<l n="941">ἄγαν γε, Τεῦκρε.</l>
</sp>
<sp>
<speaker>Τεῦκρος</speaker>
<l n="942">φεῦ τάλας· τί γὰρ τέκνον</l>
<l n="943">τὸ τοῦδε, ποῦ μοι γῆς κυρεῖ τῆς Τρῳάδος;</l>
</sp>
<sp>
<speaker>Χορός</speaker>
<l n="944">μόνος παρὰ σκηναῖσιν.</l>
</sp>
<sp>
<speaker>Τεῦκρος</speaker>
<l n="945">οὐχ ὅσον τάχος</l>
<l n="946">δῆτʼ αὐτὸν ἄξεις δεῦρο, μή τις ὡς κενῆς</l>
<l n="947">σκύμνον λεαίνης δυσμενῶν ἀναρπάσῃ;</l>
<l n="948">ἴθʼ, ἐγκόνει, σύγκαμνε· τοῖς θανοῦσί τοι</l>
<l n="949">φιλοῦσι πάντες κειμένοις ἐπεγγελᾶν.</l>
</sp>
<sp>
<speaker>Χορός</speaker>
<l n="950">καὶ μὴν ἔτι ζῶν, Τεῦκρε, τοῦδέ σοι μέλειν</l>
<l n="951">ἐφίεθʼ ἁνὴρ κεῖνος, ὥσπερ οὖν μέλει.</l>
<milestone ed="p" n="992" unit="card"/>
</sp>
<sp>
<speaker>Τεῦκρος</speaker>
<l n="952">ὦ τῶν ἁπάντων δὴ θεαμάτων ἐμοὶ</l>
<l n="953">ἄλγιστον ὧν προσεῖδον ὀφθαλμοῖς ἐγώ,</l>
<l n="954">ὁδός θʼ ὁδῶν πασῶν ἀνιάσασα δὴ</l>
<l n="955">μάλιστα τοὐμὸν σπλάγχνον, ἣν δὴ νῦν ἔβην.</l>
<l n="956">ὦ φίλτατʼ Αἴας, τὸν σὸν ὡς ἐπῃσθόμην</l>
<l n="957">μόρον διώκων κἀξιχνοσκοπούμενος.</l>
<l n="958">ὀξεῖα γάρ σου βάξις ὡς θεοῦ τινος</l>
<l n="959">διῆλθʼ Ἀχαιοὺς πάντας ὡς οἴχει θανών.</l>
<l n="960">ἁγὼ κλύων δύστηνος ἐκποδὼν μὲν ὢν</l>
<l n="961">ὑπεστέναζον, νῦν δʼ ὁρῶν ἀπόλλυμαι.</l>
<l n="962">οἴμοι.</l>
<l n="963">ἴθʼ, ἐκκάλυψον, ὡς ἴδω τὸ πᾶν κακόν.</l>
<l n="964">ὦ δυσθέατον ὄμμα καὶ τόλμης πικρᾶς,</l>
<l n="965">ὅσας ἀνίας μοι κατασπείρας φθίνεις.</l>
<l n="966">ποῖ γὰρ μολεῖν μοι δυνατόν, εἰς ποίους βροτούς,</l>
<l n="967">τοῖς σοῖς ἀρήξαντʼ ἐν πόνοισι μηδαμοῦ;</l>
<l n="968">ἦ πού με  Τελαμών, σὸς πατὴρ ἐμός θʼ ἅμα,</l>
<l n="969">δέξαιτʼ ἂν εὐπρόσωπος ἵλεώς τʼ ἴσως</l>
<l n="970">χωροῦντʼ ἄνευ σοῦ.  πῶς γὰρ οὔχ; ὅτῳ πάρα</l>
<l n="971">μηδʼ εὐτυχοῦντι μηδὲν ἥδιον γελᾶν.</l>
<l n="972">οὗτος τί κρύψει; ποῖον οὐχ ἐρεῖ κακὸν</l>
<l n="973">τὸν ἐκ δορὸς γεγῶτα πολεμίου νόθον,</l>
<l n="974">τὸν δειλίᾳ προδόντα καὶ κακανδρίᾳ</l>
<l n="975">σέ, φίλτατʼ Αἴας, ἢ δόλοισιν, ὡς τὰ σὰ</l>
<l n="976">κράτη θανόντος καὶ δόμους νέμοιμι σούς.</l>
<l n="977">τοιαῦτʼ ἀνὴρ δύσοργος, ἐν γήρᾳ βαρύς,</l>
<l n="978">ἐρεῖ, πρὸς οὐδὲν εἰς ἔριν θυμούμενος.</l>
<l n="979">τέλος δʼ ἀπωστὸς γῆς ἀπορριφθήσομαι,</l>
<l n="980">δοῦλος λόγοισιν ἀντʼ ἐλευθέρου φανείς.</l>
<l n="981">τοιαῦτα μὲν κατʼ οἶκον· ἐν Τροίᾳ δέ μοι</l>
<l n="982">πολλοὶ μὲν ἐχθροί, παῦρα δʼ ὠφελήσιμα.</l>
<l n="983">καὶ ταῦτα πάντα σοῦ θανόντος ηὑρόμην.</l>
<l n="984">οἴμοι, τί δράσω; πῶς σʼ ἀποσπάσω πικροῦ·</l>
<l n="985">τοῦδʼ αἰόλου κνώδοντος, ὦ τάλας, ὑφʼ οὗ</l>
<l n="986">φονέως ἄρʼ ἐξέπνευσας; εἶδες ὡς χρόνῳ</l>
<l n="987">ἔμελλέ σʼ Ἕκτωρ καὶ θανὼν ἀποφθίσειν;</l>
<l n="988">σκέψασθε, πρὸς θεῶν, τὴν τύχην δυοῖν βροτοῖν.</l>
<l n="989">Ἕκτωρ μέν, ᾧ δὴ τοῦδʼ ἐδωρήθη πάρα,</l>
<l n="990">ζωστῆρι πρισθεὶς ἱππικῶν ἐξ ἀντύγων</l>
<l n="991">ἐκνάπτετʼ αἰέν, ἔστʼ ἀπέψυξεν βίον·</l>
<l n="992">οὗτος δʼ ἐκείνου τήνδε δωρεὰν ἔχων</l>
<l n="993">πρὸς τοῦδʼ ὄλωλε θανασίμῳ πεσήματι.</l>
<l n="994">ἆρʼ οὐκ Ἐρινὺς τοῦτʼ ἐχάλκευσεν ξίφος</l>
<l n="995">κἀκεῖνον Ἅιδης, δημιουργὸς ἄγριος;</l>
<l n="996">ἐγὼ μὲν οὖν καὶ ταῦτα καὶ τὰ πάντʼ ἀεὶ</l>
<l n="997">φάσκοιμʼ ἂν ἀνθρώποισι μηχανᾶν θεούς·</l>
<l n="998">ὅτῳ δὲ μὴ τάδʼ ἐστὶν ἐν γνώμῃ φίλα,</l>
<l n="999">κεῖνός τʼ ἐκεῖνα στεργέτω κἀγὼ τάδε.</l>
<milestone ed="p" n="1040" unit="card"/>
</sp>
<sp>
<speaker>Χορός</speaker>
<l n="1000">μὴ τεῖνε μακράν, ἀλλʼ ὅπως κρύψεις τάφῳ</l>
<l n="1001">φράζου τὸν ἄνδρα χὤ τι μυθήσει τάχα.</l>
<l n="1002">βλέπω γὰρ ἐχθρὸν φῶτα, καὶ τάχʼ ἂν κακοῖς</l>
<l n="1003">γελῶν ἃ δὴ κακοῦργος ἐξίκοιτʼ ἀνήρ.</l>
</sp>
<sp>
<speaker>Τεῦκρος</speaker>
<l n="1004">τίς δʼ ἐστὶν ὅντινʼ ἄνδρα προσλεύσσεις στρατοῦ;</l>
</sp>
<sp>
<speaker>Χορός</speaker>
<l n="1005">Μενέλαος, ᾧ δὴ τόνδε πλοῦν ἐστείλαμεν.</l>
</sp>
<sp>
<speaker>Τεῦκρος</speaker>
<l n="1006">ὁρῶ· μαθεῖν γὰρ ἐγγὺς ὢν οὐ δυσπετής.</l>
</sp>
<sp>
<speaker>Μενέλαος</speaker>
<l n="1007">οὗτος, σὲ φωνῶ τόνδε τὸν νεκρὸν χεροῖν</l>
<l n="1008">μὴ συγκομίζειν, ἀλλʼ ἐᾶν ὅπως ἔχει.</l>
</sp>
<sp>
<speaker>Τεῦκρος</speaker>
<l n="1009">τίνος χάριν τοσόνδʼ ἀνήλωσας λόγον;</l>
</sp>
<sp>
<speaker>Μενέλαος</speaker>
<l n="1010">δοκοῦντʼ ἐμοί, δοκοῦντα δʼ ὃς κραίνει στρατοῦ.</l>
</sp>
<sp>
<speaker>Τεῦκρος</speaker>
<l n="1011">οὔκουν ἂν εἴποις ἥντινʼ αἰτίαν προθείς;</l>
</sp>
<sp>
<speaker>Μενέλαος</speaker>
<l n="1012">ὁθούνεκʼ αὐτὸν ἐλπίσαντες οἴκοθεν</l>
<l n="1013">ἄγειν Ἀχαιοῖς ξύμμαχόν τε καὶ φίλον,</l>
<l n="1014">ἐξηύρομεν ζητοῦντες ἐχθίω Φρυγῶν·</l>
<l n="1015">ὅστις στρατῷ ξύμπαντι βουλεύσας φόνον</l>
<l n="1016">νύκτωρ ἐπεστράτευσεν, ὡς ἕλοι δόρει·</l>
<l n="1017">κεἰ μὴ θεῶν τις τήνδε πεῖραν ἔσβεσεν,</l>
<l n="1018">ἡμεῖς μὲν ἂν τήνδʼ ἣν ὅδʼ εἴληχεν τύχην</l>
<l n="1019">θανόντες ἂν προυκείμεθʼ αἰσχίστῳ μόρῳ,</l>
<l n="1020">οὗτος δʼ ἂν ἔζη.  νῦν δʼ ἐνήλλαξεν θεὸς</l>
<l n="1021">τὴν τοῦδʼ ὕβριν πρὸς μῆλα καὶ ποίμνας πεσεῖν.</l>
<l n="1022">ὧν εἵνεκʼ αὐτὸν οὔτις ἔστʼ ἀνὴρ σθένων</l>
<l n="1023">τοσοῦτον ὥστε σῶμα τυμβεῦσαι τάφῳ,</l>
<l n="1024">ἀλλʼ ἀμφὶ χλωρὰν ψάμαθον ἐκβεβλημένος</l>
<l n="1025">ὄρνισι φορβὴ παραλίοις γενήσεται.</l>
<l n="1026">πρὸς ταῦτα μηδὲν δεινὸν ἐξάρῃς μένος.</l>
<l n="1027">εἰ γὰρ βλέποντος μὴ ʼδυνήθημεν κρατεῖν,</l>
<l n="1028">πάντως θανόντος γʼ ἄρξομεν, κἂν μὴ θέλῃς,</l>
<l n="1029">χερσὶν παρευθύνοντες· οὐ γὰρ ἔσθʼ ὅπου</l>
<l n="1030">λόγων γʼ ἀκοῦσαι ζῶν ποτʼ ἠθέλησʼ ἐμῶν.</l>
<l n="1031">καίτοι κακοῦ πρὸς ἀνδρὸς ὄντα δημότην</l>
<l n="1032">μηδὲν δικαιοῦν τῶν ἐφεστώτων κλύειν.</l>
<l n="1033">οὐ γάρ ποτʼ οὔτʼ ἂν ἐν πόλει νόμοι καλῶς</l>
<l n="1034">φέροιντʼ ἄν, ἔνθα μὴ καθεστήκῃ δέος,</l>
<l n="1035">οὔτʼ ἂν στρατός γε σωφρόνως ἄρχοιτʼ ἔτι,</l>
<l n="1036">μηδὲν φόβου πρόβλημα μηδʼ αἰδοῦς ἔχων.</l>
<l n="1037">ἀλλʼ ἄνδρα χρή, κἂν σῶμα γεννήσῃ μέγα,</l>
<l n="1038">δοκεῖν πεσεῖν ἂν κἂν ἀπὸ σμικροῦ κακοῦ.</l>
<l n="1039">δέος γὰρ ᾧ πρόσεστιν αἰσχύνη θʼ ὁμοῦ,</l>
<l n="1040">σωτηρίαν ἔχοντα τόνδʼ ἐπίστασο·</l>
<l n="1041">ὅπου δʼ ὑβρίζειν δρᾶν θʼ ἃ βούλεται παρῇ,</l>
<l n="1042">ταύτην νόμιζε τὴν πόλιν χρόνῳ ποτὲ</l>
<l n="1043">ἐξ οὐρίων δραμοῦσαν εἰς βυθὸν πεσεῖν.</l>
<l n="1044">ἀλλʼ ἑστάτω μοι καὶ δέος τι καίριον,</l>
<l n="1045">καὶ μὴ δοκῶμεν δρῶντες ἃν ἡδώμεθα</l>
<l n="1046">οὐκ ἀντιτίσειν αὖθις ἂν λυπώμεθα.</l>
<l n="1047">ἕρπει παραλλὰξ ταῦτα.  πρόσθεν οὗτος ἦν</l>
<l n="1048">αἴθων ὑβριστής, νῦν δʼ ἐγὼ μέγʼ αὖ φρονῶ.</l>
<l n="1049">καί σοι προφωνῶ τόνδε μὴ θάπτειν, ὅπως</l>
<l n="1050">μὴ τόνδε θάπτων αὐτὸς εἰς ταφὰς πέσῃς.</l>
<milestone ed="p" n="1091" unit="card"/>
</sp>
<sp>
<speaker>Χορός</speaker>
<l n="1051">Μενέλαε, μὴ γνώμας ὑποστήσας σοφὰς</l>
<l n="1052">εἶτʼ αὐτὸς ἐν θανοῦσιν ὑβριστὴς γένῃ.</l>
</sp>
<sp>
<speaker>Τεῦκρος</speaker>
<l n="1053">οὐκ ἄν ποτʼ, ἄνδρες, ἄνδρα θαυμάσαιμʼ ἔτι,</l>
<l n="1054">ὃς μηδὲν ὢν γοναῖσιν εἶθʼ ἁμαρτάνει,</l>
<l n="1055">ὅθʼ οἱ δοκοῦντες εὐγενεῖς πεφυκέναι</l>
<l n="1056">τοιαῦθʼ ἁμαρτάνουσιν ἐν λόγοις ἔπη·</l>
<l n="1057">ἄγʼ εἴπʼ ἀπʼ ἀρχῆς αὖθις, ἦ σὺ φὴς ἄγειν</l>
<l n="1058">τόνδʼ ἄνδρʼ Ἀχαιοῖς δεῦρο σύμμαχον λαβών;</l>
<l n="1059">οὐκ αὐτὸς ἐξέπλευσεν ὡς αὑτοῦ κρατῶν;</l>
<l n="1060">ποῦ σὺ στρατηγεῖς τοῦδε; ποῦ δὲ σοὶ λεῶν</l>
<l n="1061">ἔξεστʼ ἀνάσσειν ὧν ὅδʼ ἤγαγʼ οἴκοθεν;</l>
<l n="1062">Σπάρτης ἀνάσσων ἦλθες, οὐχ ἡμῶν κρατῶν·</l>
<l n="1063">οὐδʼ ἔσθʼ ὅπου σοὶ τόνδε κοσμῆσαι πλέον</l>
<l n="1064">ἀρχῆς ἔκειτο θεσμὸς ἢ καὶ τῷδε σέ.</l>
<l n="1065">ὕπαρχος ἄλλων δεῦρʼ ἔπλευσας, οὐχ ὅλων</l>
<l n="1066">στρατηγός, ὥστʼ Αἴαντος ἡγεῖσθαί ποτε.</l>
<l n="1067">ἀλλʼ ὧνπερ ἄρχεις ἄρχε καὶ τὰ σέμνʼ ἔπη</l>
<l n="1068">κόλαζʼ ἐκείνους· τόνδε δʼ, εἴτε μὴ σὺ φὴς</l>
<l n="1069">εἴθʼ ἅτερος στρατηγός, εἰς ταφὰς ἐγὼ</l>
<l n="1070">θήσω δικαίως, οὐ τὸ σὸν δείσας στόμα.</l>
<l n="1071">οὐ γάρ τι τῆς σῆς εἵνεκʼ ἐστρατεύσατο</l>
<l n="1072">γυναικός, ὥσπερ οἱ πόνου πολλοῦ πλέῳ,</l>
<l n="1073">ἀλλʼ εἵνεχʼ ὅρκων οἷσιν ἦν ἐνώμοτος,</l>
<l n="1074">σοῦ δʼ οὐδέν· οὐ γὰρ ἠξίου τοὺς μηδένας.</l>
<l n="1075">πρὸς ταῦτα πλείους δεῦρο κήρυκας λαβὼν</l>
<l n="1076">καὶ τὸν στρατηγὸν ἧκε, τοῦ δὲ σοῦ ψόφου</l>
<l n="1077">οὐκ ἂν στραφείην, ἕως ἂν ᾖς οἷός περ εἶ.</l>
</sp>
<sp>
<speaker>Χορός</speaker>
<l n="1078">οὐδʼ αὖ τοιαύτην γλῶσσαν ἐν κακοῖς φιλῶ·</l>
<l n="1079">τὰ σκληρὰ γάρ τοι, κἂν ὑπέρδικʼ ᾖ, δάκνει.</l>
<milestone ed="p" n="1120" unit="card"/>
</sp>
<sp>
<speaker>Μενέλαος</speaker>
<l n="1080">ὁ τοξότης ἔοικεν οὐ σμικρὸν φρονεῖν.</l>
</sp>
<sp>
<speaker>Τεῦκρος</speaker>
<l n="1081">οὐ γὰρ βάναυσον τὴν τέχνην ἐκτησάμην.</l>
</sp>
<sp>
<speaker>Μενέλαος</speaker>
<l n="1082">μέγʼ ἄν τι κομπάσειας, ἀσπίδʼ εἰ λάβοις.</l>
</sp>
<sp>
<speaker>Τεῦκρος</speaker>
<l n="1083">κἂν ψιλὸς ἀρκέσαιμι σοί γʼ ὡπλισμένῳ.</l>
</sp>
<sp>
<speaker>Μενέλαος</speaker>
<l n="1084">ἡ γλῶσσά σου τὸν θυμὸν ὡς δεινὸν τρέφει.</l>
</sp>
<sp>
<speaker>Τεῦκρος</speaker>
<l n="1085">ξὺν τῷ δικαίῳ γὰρ μέγʼ ἔξεστιν φρονεῖν.</l>
</sp>
<sp>
<speaker>Μενέλαος</speaker>
<l n="1086">δίκαια γὰρ τόνδʼ εὐτυχεῖν κτείναντά με;</l>
</sp>
<sp>
<speaker>Τεῦκρος</speaker>
<l n="1087">κτείναντα; δεινόν γʼ εἶπας, εἰ καὶ ζῇς θανών.</l>
</sp>
<sp>
<speaker>Μενέλαος</speaker>
<l n="1088">θεὸς γὰρ ἐκσῴζει με, τῷδε δʼ οἴχομαι.</l>
</sp>
<sp>
<speaker>Τεῦκρος</speaker>
<l n="1089">μή νυν ἀτίμα θεούς, θεοῖς σεσωσμένος.</l>
</sp>
<sp>
<speaker>Μενέλαος</speaker>
<l n="1090">ἐγὼ γὰρ ἂν ψέξαιμι δαιμόνων νόμους;</l>
</sp>
<sp>
<speaker>Τεῦκρος</speaker>
<l n="1091">εἰ τοὺς θανόντας οὐκ ἐᾷς θάπτειν παρών.</l>
</sp>
<sp>
<speaker>Μενέλαος</speaker>
<l n="1092">τούς γʼ αὐτὸς αὑτοῦ πολεμίους.  οὐ γὰρ καλόν.</l>
</sp>
<sp>
<speaker>Τεῦκρος</speaker>
<l n="1093">ἦ σοὶ γὰρ Αἴας πολέμιος προύστη ποτέ;</l>
</sp>
<sp>
<speaker>Μενέλαος</speaker>
<l n="1094">μισοῦντʼ ἐμίσει· καὶ σὺ τοῦτʼ ἠπίστασο.</l>
</sp>
<sp>
<speaker>Τεῦκρος</speaker>
<l n="1095">κλέπτης γὰρ αὐτοῦ ψηφοποιὸς ηὑρέθης.</l>
</sp>
<sp>
<speaker>Μενέλαος</speaker>
<l n="1096">ἐν τοῖς δικασταῖς, κοὐκ ἐμοί, τόδʼ ἐσφάλη.</l>
</sp>
<sp>
<speaker>Τεῦκρος</speaker>
<l n="1097">πόλλʼ ἂν κακῶς λάθρᾳ σὺ κλέψειας κακά.</l>
</sp>
<sp>
<speaker>Μενέλαος</speaker>
<l n="1098">τοῦτʼ εἰς ἀνίαν τοὔπος ἔρχεταί τινι.</l>
</sp>
<sp>
<speaker>Τεῦκρος</speaker>
<l n="1099">οὐ μᾶλλον, ὡς ἔοικεν, ἢ λυπήσομεν.</l>
</sp>
<sp>
<speaker>Μενέλαος</speaker>
<l n="1100">ἕν σοι φράσω· τόνδʼ ἐστὶν οὐχὶ θαπτέον.</l>
</sp>
<sp>
<speaker>Τεῦκρος</speaker>
<l n="1101">ἀλλʼ ἀντακούσει τοῦτον ὡς τεθάψεται.</l>
</sp>
<sp>
<speaker>Μενέλαος</speaker>
<l n="1102">ἤδη ποτʼ εἶδον ἄνδρʼ ἐγὼ γλώσσῃ θρασὺν</l>
<l n="1103">ναύτας ἐφορμήσαντα χειμῶνος τὸ πλεῖν,</l>
<l n="1104">ᾧ φθέγμʼ ἂν οὐκ ἂν ηὗρες, ἡνίκʼ ἐν κακῷ</l>
<l n="1105">χειμῶνος εἴχετʼ, ἀλλʼ ὑφʼ εἵματος κρυφεὶς</l>
<l n="1106">πατεῖν παρεῖχε τῷ θέλοντι ναυτίλων.</l>
<l n="1107">οὕτω δὲ καὶ σὲ καὶ τὸ σὸν λάβρον στόμα</l>
<l n="1108">σμικροῦ νέφους τάχʼ ἄν τις ἐκπνεύσας μέγας</l>
<l n="1109">χειμὼν κατασβέσειε τὴν πολλὴν βοήν.</l>
<milestone ed="p" n="1150" unit="card"/>
</sp>
<sp>
<speaker>Τεῦκρος</speaker>
<l n="1110">ἐγὼ δέ γʼ ἄνδρʼ ὄπωπα μωρίας πλέων,</l>
<l n="1111">ὃς ἐν κακοῖς ὕβριζε τοῖσι τῶν πέλας.</l>
<l n="1112">κᾆτʼ αὐτὸν εἰσιδών τις ἐμφερὴς ἐμοὶ</l>
<l n="1113">ὀργήν θʼ ὅμοιος εἶπε τοιοῦτον λόγον·</l>
<l n="1114">ὤνθρωπε, μὴ δρᾶ τοὺς τεθνηκότας κακῶς·</l>
<l n="1115">εἰ γὰρ ποήσεις, ἴσθι πημανούμενος.</l>
<l n="1116">τοιαῦτʼ ἄνολβον ἄνδρʼ ἐνουθέτει παρών.</l>
<l n="1117">ὁρῶ δέ τοί νιν, κἄστιν, ὡς ἐμοὶ δοκεῖ,</l>
<l n="1118">οὐδείς ποτʼ ἄλλος ἢ σύ.  μῶν ᾐνιξάμην;</l>
</sp>
<sp>
<speaker>Μενέλαος</speaker>
<l n="1119">ἄπειμι· καὶ γὰρ αἰσχρόν, εἰ πύθοιτό τις</l>
<l n="1120">λόγοις κολάζειν ᾧ βιάζεσθαι πάρα.</l>
</sp>
<sp>
<speaker>Τεῦκρος</speaker>
<l n="1121">ἄφερπέ νυν· κἀμοὶ γὰρ αἴσχιστον κλύειν</l>
<l n="1122">ἀνδρὸς ματαίου φλαῦρʼ ἔπη μυθουμένου.</l>
<milestone ed="p" n="1163" unit="card"/>
</sp>
<div type="anapests">
<sp>
<speaker>Χορός</speaker>
<l n="1123">ἔσται μεγάλης ἔριδός τις ἀγών.</l>
<l n="1124">ἀλλʼ ὡς δύνασαι, Τεῦκρε, ταχύνας</l>
<l n="1125">σπεῦσον κοίλην κάπετόν τινʼ ἰδεῖν</l>
<l n="1126">τῷδʼ, ἔνθα βροτοῖς τὸν ἀείμνηστον</l>
<l n="1127">τάφον εὐρώεντα καθέξει.</l>
<milestone ed="p" n="1168" unit="card"/>
</sp>
</div>
<div type="dialogue">
<sp>
<speaker>Τεῦκρος</speaker>
<l n="1128">καὶ μὴν ἐς αὐτὸν καιρὸν οἵδε πλησίοι</l>
<l n="1129">πάρεισιν ἀνδρὸς τοῦδε παῖς τε καὶ γυνή,</l>
<l n="1130">τάφον περιστελοῦντε δυστήνου νεκροῦ.</l>
<l n="1131">ὦ παῖ, πρόσελθε δεῦρο καὶ σταθεὶς πέλας</l>
<l n="1132">ἱκέτης ἔφαψαι πατρός, ὅς σʼ ἐγείνατο.</l>
<l n="1133">θάκει δὲ προστρόπαιος ἐν χεροῖν ἔχων</l>
<l n="1134">κόμας ἐμὰς καὶ τῆσδε καὶ σαυτοῦ τρίτου,</l>
<l n="1135">ἱκτήριον θησαυρόν.  εἰ δέ τις στρατοῦ</l>
<l n="1136">βίᾳ σʼ ἀποσπάσειε τοῦδε τοῦ νεκροῦ,</l>
<l n="1137">κακὸς κακῶς ἄθαπτος ἐκπέσοι χθονός,</l>
<l n="1138">γένους ἅπαντος ῥίζαν ἐξημημένος,</l>
<l n="1139">αὔτως ὅπωσπερ τόνδʼ ἐγὼ τέμνω πλόκον.</l>
<l n="1140">ἔχʼ αὐτόν, ὦ παῖ, καὶ φύλασσε, μηδέ σε</l>
<l n="1141">κινησάτω τις, ἀλλὰ προσπεσὼν ἔχου.</l>
<l n="1142">ὑμεῖς τε μὴ γυναῖκες ἀντʼ ἀνδρῶν πέλας</l>
<l n="1143">παρέστατʼ, ἀλλʼ ἀρήγετʼ, ἔστʼ ἐγὼ μολὼν</l>
<l n="1144">τάφου μεληθῶ τῷδε, κἂν μηδεὶς ἐᾷ.</l>
<milestone ed="p" n="1185" unit="card"/>
</sp>
</div>
</div>
<div type="choral">
<div type="strophe" n="1">
<sp>
<speaker>Χορός</speaker>
<l n="1145">τίς ἄρα νέατος ἐς πότε λήξει πολυπλάγκτων ἐτέων ἀριθμός,</l>
<l n="1146">τὰν ἄπαυστον αἰὲν ἐμοὶ δορυσσοήτων</l>
<l n="1147">μόχθων ἄταν ἐπάγων</l>
<l n="1148">ἄν τὰν εὐρώδεα Τρωΐαν,</l>
<l n="1149">δύστανον ὄνειδος Ἑλλάνων;</l>
</sp>
<milestone ed="p" n="1192" unit="card"/>
</div>
<div type="antistrophe" n="1">
<sp>
<speaker>Χορός</speaker>
<l n="1150">ὄφελε πρότερον αἰθέρα δῦναι μέγαν ἢ τὸν πολύκοινον Ἅιδαν</l>
<l n="1151">κεῖνος ἁνήρ, ὃς στυγερῶν ἔδειξεν ὅπλων</l>
<l n="1152">Ἕλλασιν κοινὸν Ἄρη.</l>
<l n="1153">ἰὼ πόνοι πρόγονοι πόνων·</l>
<l n="1154">κεῖνος γὰρ ἔπερσεν ἀνθρώπους.</l>
</sp>
<milestone ed="p" n="1199" unit="card"/>
</div>
<div type="strophe" n="2">
<sp>
<speaker>Χορός</speaker>
<l n="1155">ἐκεῖνος οὔτε στεφάνων</l>
<l n="1156">οὔτε βαθεῖαν κυλίκων</l>
<l n="1157">νεῖμεν ἐμοὶ τέρψιν ὁμιλεῖν,</l>
<l n="1158">οὔτε γλυκὺν αὐλῶν ὄτοβον,</l>
<l n="1159">δύσμορος, οὔτʼ ἐννυχίαν</l>
<l n="1160">τέρψιν ἰαύειν.</l>
<l n="1161">ἐρώτων δʼ ἐρώτων ἀπέπαυσεν, ὤμοι.</l>
<l n="1162">κεῖμαι δʼ, ἀμέριμνος οὕτως,</l>
<l n="1163">ἀεὶ πυκιναῖς δρόσοις</l>
<l n="1164">τεγγόμενος κόμας,</l>
<l n="1165">λυγρᾶς μνήματα Τροίας.</l>
</sp>
<milestone ed="p" n="1211" unit="card"/>
</div>
<div type="antistrophe" n="2">
<sp>
<speaker>Χορός</speaker>
<l n="1166">καὶ πρὶν μὲν αἰὲν νυχίου</l>
<l n="1167">δείματος ἦν μοι προβολὰ</l>
<l n="1168">καὶ βελέων θούριος Αἴας·</l>
<l n="1169">νῦν δʼ οὗτος ἀνεῖται στυγερῷ</l>
<l n="1170">δαίμονι· τίς μοι, τίς ἔτʼ οὖν</l>
<l n="1171">τέρψις ἐπέσται;</l>
<l n="1172">γενοίμαν ἵνʼ ὑλᾶεν ἔπεστι πόντου</l>
<l n="1173">πρόβλημʼ ἁλίκλυστον, ἄκραν</l>
<l n="1174">ὑπὸ πλάκα Σουνίου,</l>
<l n="1175">τὰς ἱερὰς ὅπως</l>
<l n="1176">προσείποιμεν Ἀθάνας.</l>
</sp>
<milestone ed="p" n="1223" unit="card"/>
</div>
</div>
<div type="episode">
<sp>
<speaker>Τεῦκρος</speaker>
<l n="1177">καὶ μὴν ἰδὼν ἔσπευσα τὸν στρατηλάτην</l>
<l n="1178">Ἀγαμέμνονʼ ἡμῖν δεῦρο τόνδʼ ὁρμώμενον·</l>
<l n="1179">δῆλος δέ μοὐστὶ σκαιὸν ἐκλύσων στόμα.</l>
</sp>
<sp>
<speaker>Ἀγαμέμνων</speaker>
<l n="1180">σὲ δὴ τὰ δεινὰ ῥήματʼ ἀγγέλλουσί μοι</l>
<l n="1181">τλῆναι καθʼ ἡμῶν ὧδʼ ἀνοιμωκτὶ χανεῖν;</l>
<l n="1182">σέ τοι, τὸν ἐκ τῆς αἰχμαλωτίδος λέγω,</l>
<l n="1183">ἦ που τραφεὶς ἂν μητρὸς εὐγενοῦς ἄπο</l>
<l n="1184">ὑψήλʼ ἐκόμπεις κἀπʼ ἄκρων ὡδοιπόρεις,</l>
<l n="1185">ὅτʼ οὐδὲν ὢν τοῦ μηδὲν ἀντέστης ὕπερ,</l>
<l n="1186">κοὔτε στρατηγοὺς οὔτε ναυάρχους μολεῖν</l>
<l n="1187">ἡμᾶς Ἀχαιῶν οὐδὲ σοῦ διωμόσω</l>
<l n="1188">ἀλλʼ αὐτὸς ἄρχων, ὡς σὺ φής, Αἴας ἔπλει.</l>
<l n="1189">ταῦτʼ οὐκ ἀκούειν μεγάλα πρὸς δούλων κακά;</l>
<l n="1190">ποίου κέκραγας ἀνδρὸς ὧδʼ ὑπέρφρονα;</l>
<l n="1191">ποῖ βάντος ἢ ποῦ στάντος οὗπερ οὐκ ἐγώ;</l>
<l n="1192">οὐκ ἆρʼ Ἀχαιοῖς ἄνδρες εἰσὶ πλὴν ὅδε;</l>
<l n="1193">πικροὺς ἔοιγμεν τῶν Ἀχιλλείων ὅπλων</l>
<l n="1194">ἀγῶνας Ἀργείοισι κηρῦξαι τότε,</l>
<l n="1195">εἰ πανταχοῦ φανούμεθʼ ἐκ Τεύκρου κακοί,</l>
<l n="1196">κοὐκ ἀρκέσει ποθʼ ὑμὶν οὐδʼ ἡσσημένοις</l>
<l n="1197">εἴκειν ἃ τοῖς πολλοῖσιν ἤρεσκεν κριταῖς,</l>
<l n="1198">ἀλλʼ αἰὲν ἡμᾶς ἢ κακοῖς βαλεῖτέ που</l>
<l n="1199">ἢ σὺν δόλῳ κεντήσεθʼ οἱ λελειμμένοι.</l>
<l n="1200">ἐκ τῶνδε μέντοι τῶν τρόπων οὐκ ἄν ποτε</l>
<l n="1201">κατάστασις γένοιτʼ ἂν οὐδενὸς νόμου,</l>
<l n="1202">εἰ τοὺς δίκῃ νικῶντας ἐξωθήσομεν</l>
<l n="1203">καὶ τοὺς ὄπισθεν εἰς τὸ πρόσθεν ἄξομεν.</l>
<l n="1204">ἀλλʼ εἰρκτέον τάδʼ ἐστίν· οὐ γὰρ οἱ πλατεῖς</l>
<l n="1205">οὐδʼ εὐρύνωτοι φῶτες ἀσφαλέστατοι,</l>
<l n="1206">ἀλλʼ οἱ φρονοῦντες εὖ κρατοῦσι πανταχοῦ.</l>
<l n="1207">μέγας δὲ πλευρὰ βοῦς ὑπὸ σμικρᾶς ὅμως</l>
<l n="1208">μάστιγος ὀρθὸς εἰς ὁδὸν πορεύεται.</l>
<l n="1209">καὶ σοὶ προσέρπον τοῦτʼ ἐγὼ τὸ φάρμακον</l>
<l n="1210">ὁρῶ τάχʼ, εἰ μὴ νοῦν κατακτήσει τινά·</l>
<l n="1211">ὃς ἀνδρὸς οὐκέτʼ ὄντος, ἀλλʼ ἤδη σκιᾶς,</l>
<l n="1212">θαρσῶν ὑβρίζεις κἀξελευθεροστομεῖς.</l>
<l n="1213">οὐ σωφρονήσεις; οὐ μαθὼν ὃς εἶ φύσιν</l>
<l n="1214">ἄλλον τινʼ ἄξεις ἄνδρα δεῦρʼ ἐλεύθερον,</l>
<l n="1215">ὅστις πρὸς ἡμᾶς ἀντὶ σοῦ λέξει τὰ σά;</l>
<l n="1216">σοῦ γὰρ λέγοντος οὐκέτʼ ἂν μάθοιμʼ ἐγώ·</l>
<l n="1217">τὴν βάρβαρον γὰρ γλῶσσαν οὐκ ἐπαΐω.</l>
<milestone ed="p" n="1264" unit="card"/>
</sp>
<sp>
<speaker>Χορός</speaker>
<l n="1218">εἴθʼ ὑμὶν ἀμφοῖν νοῦς γένοιτο σωφρονεῖν·</l>
<l n="1219">τούτου γὰρ οὐδὲν σφῷν ἔχω λῷον φράσαι.</l>
</sp>
<sp n="*teu=kros">
<speaker>Τεῦκρος</speaker>
<l n="1220">φεῦ· τοῦ θανόντος ὡς ταχεῖά τις βροτοῖς</l>
<l n="1221">χάρις διαρρεῖ καὶ προδοῦσʼ ἁλίσκεται,</l>
<l n="1222">εἰ σοῦ γʼ ὅδʼ ἁνὴρ οὐδʼ ἐπὶ σμικρῶν λόγων,</l>
<l n="1223">Αἴας, ἔτʼ ἴσχει μνῆστιν, οὗ σὺ πολλάκις</l>
<l n="1224">τὴν σὴν προτείνων προύκαμες ψυχὴν δόρει.</l>
<l n="1225">ἀλλʼ οἴχεται δὴ πάντα ταῦτʼ ἐρριμμένα.</l>
<l n="1226">ὦ πολλὰ λέξας ἄρτι κἀνόητʼ ἔπη,</l>
<l n="1227">οὐ μνημονεύεις οὐκέτʼ οὐδέν, ἡνίκα</l>
<l n="1228">ἑρκέων ποθʼ ὑμᾶς οὗτος ἐγκεκλῃμένους,</l>
<l n="1229">ἤδη τὸ μηδὲν ὄντας, ἐν τροπῇ δορὸς</l>
<l n="1230">ἐρρύσατʼ ἐλθὼν μοῦνος, ἀμφὶ μὲν νεῶν</l>
<l n="1231">ἄκροισιν ἤδη ναυτικοῖς ἑδωλίοις</l>
<l n="1232">πυρὸς φλέγοντος, εἰς δὲ ναυτικὰ σκάφη</l>
<l n="1233">πηδῶντος ἄρδην Ἕκτορος τάφρων ὕπερ;</l>
<l n="1234">τίς ταῦτʼ ἀπεῖρξεν; οὐχ ὅδʼ ἦν ὁ δρῶν τάδε,</l>
<l n="1235">ὃν οὐδαμοῦ φής, οὗ σὺ μή, βῆναι  ποδί;</l>
<l n="1236">ἆρʼ ὑμὶν οὗτος ταῦτʼ ἔδρασεν ἔνδικα;</l>
<l n="1237">χὤτʼ αὖθις αὐτὸς Ἕκτορος μόνος μόνου</l>
<l n="1238">λαχών τε κἀκέλευστος ἦλθʼ ἐναντίος,</l>
<l n="1239">οὐ δραπέτην τὸν κλῆρον ἐς μέσον καθείς,</l>
<l n="1240">ὑγρᾶς ἀρούρας βῶλον, ἀλλʼ ὃς εὐλόφου</l>
<l n="1241">κυνῆς ἔμελλε πρῶτος ἅλμα κουφιεῖν;</l>
<l n="1242">ὅδʼ ἦν ὁ πράσσων ταῦτα, σὺν δʼ ἐγὼ παρών,</l>
<l n="1243">ὁ δοῦλος, οὑκ τῆς βαρβάρου μητρὸς γεγώς.</l>
<milestone ed="p" n="1290" unit="card"/>
<l n="1244">δύστηνε, ποῖ βλέπων ποτʼ αὐτὰ καὶ θροεῖς;</l>
<l n="1245">οὐκ οἶσθα σοῦ πατρὸς μὲν ὃς προύφυ πατὴρ</l>
<l n="1246">ἀρχαῖον ὄντα Πέλοπα βάρβαρον Φρύγα;</l>
<l n="1247">Ἀτρέα δʼ, ὃς αὖ σʼ ἔσπειρε δυσσεβέστατον,</l>
<l n="1248">προθέντʼ ἀδελφῷ δεῖπνον οἰκείων τέκνων;</l>
<l n="1249">αὐτὸς δὲ μητρὸς ἐξέφυς Κρήσσης, ἐφʼ ᾗ</l>
<l n="1250">λαβὼν ἐπακτὸν ἄνδρʼ ὁ φιτύσας πατὴρ</l>
<l n="1251">ἐφῆκεν ἐλλοῖς ἰχθύσιν διαφθοράν.</l>
<l n="1252">τοιοῦτος ὢν τοιῷδʼ ὀνειδίζεις σποράν;</l>
<l n="1253">ὃς ἐκ πατρὸς μέν εἰμι Τελαμῶνος γεγώς,</l>
<l n="1254">ὅστις στρατοῦ τὰ πρῶτʼ ἀριστεύσας ἐμὴν</l>
<l n="1255">ἴσχει ξύνευνον μητέρʼ, ἣ φύσει μὲν ἦν</l>
<l n="1256">βασίλεια, Λαομέδοντος· ἔκκριτον δέ νιν</l>
<l n="1257">δώρημα κείνῳ ʼδωκεν Ἀλκμήνης γόνος.</l>
<l n="1258">ἆρʼ ὧδʼ ἄριστος ἐξ ἀριστέοιν δυοῖν</l>
<l n="1259">βλαστὼν ἂν αἰσχύνοιμι τοὺς πρὸς αἵματος,</l>
<l n="1260">οὓς νῦν σὺ τοιοῖσδʼ ἐν πόνοισι κειμένους</l>
<l n="1261">ὠθεῖς ἀθάπτους, οὐδʼ ἐπαισχύνει λέγων;</l>
<l n="1262">εὖ νυν τόδʼ ἴσθι, τοῦτον εἰ βαλεῖτέ που,</l>
<l n="1263">βαλεῖτε χἠμᾶς τρεῖς ὁμοῦ συγκειμένους.</l>
<l n="1264">ἐπεὶ καλόν μοι τοῦδʼ ὑπερπονουμένῳ</l>
<l n="1265">θανεῖν προδήλως μᾶλλον ἢ τῆς σῆς ὑπὲρ</l>
<l n="1266">γυναικός, ἢ τοῦ σοῦ γʼ ὁμαίμονος λέγω;</l>
<l n="1267">πρὸς ταῦθʼ ὅρα μὴ τοὐμόν, ἀλλὰ καὶ τὸ σόν·</l>
<l n="1268">ὡς εἴ με πημανεῖς τι, βουλήσει ποτὲ</l>
<l n="1269">καὶ δειλὸς εἶναι μᾶλλον ἢ ʼν ἐμοὶ θρασύς.</l>
</sp>
<milestone ed="p" n="1316" unit="card"/>
<sp>
<speaker>Χορός</speaker>
<l n="1270">ἄναξ, Ὀδυσσεῦ, καιρὸν ἴσθʼ ἐληλυθώς,</l>
<l n="1271">εἰ μὴ ξυνάψων, ἀλλὰ συλλύσων πάρει.</l>
</sp>
<sp>
<speaker>Ὀδυσσεύς</speaker>
<l n="1272">τί δʼ ἔστιν, ἄνδρες; τηλόθεν γὰρ ᾐσθόμην</l>
<l n="1273">βοὴν Ἀτρειδῶν τῷδʼ ἐπʼ ἀλκίμῳ νεκρῷ.</l>
</sp>
<sp>
<speaker>Ἀγαμέμνων</speaker>
<l n="1274">οὐ γὰρ κλύοντές ἐσμεν αἰσχίστους λόγους,</l>
<l n="1275">ἄναξ Ὀδυσσεῦ, τοῦδʼ ὑπʼ ἀνδρὸς ἀρτίως;</l>
</sp>
<sp>
<speaker>Ὀδυσσεύς</speaker>
<l n="1276">ποίους; ἐγὼ γὰρ ἀνδρὶ συγγνώμην ἔχω</l>
<l n="1277">κλύοντι φλαῦρα συμβαλεῖν ἔπη κακά.</l>
</sp>
<sp>
<speaker>Ἀγαμέμνων</speaker>
<l n="1278">ἤκουσεν αἰσχρά· δρῶν γὰρ ἦν τοιαῦτά με.</l>
</sp>
<sp>
<speaker>Ὀδυσσεύς</speaker>
<l n="1279">τί γάρ σʼ ἔδρασεν, ὥστε καὶ βλάβην ἔχειν;</l>
</sp>
<sp>
<speaker>Ἀγαμέμνων</speaker>
<l n="1280">οὔ φησʼ ἐάσειν τόνδε τὸν νεκρὸν ταφῆς</l>
<l n="1281">ἄμοιρον, ἀλλὰ πρὸς βίαν θάψειν  ἐμοῦ.</l>
</sp>
<sp>
<speaker>Ὀδυσσεύς</speaker>
<l n="1282">ἔξεστιν οὖν εἰπόντι τἀληθῆ φίλῳ</l>
<l n="1283">σοὶ μηδὲν ἧσσον ἢ πάρος ξυνηρετεῖν;</l>
</sp>
<sp>
<speaker>Ἀγαμέμνων</speaker>
<l n="1284">εἴπʼ· ἦ γὰρ εἴην οὐκ ἂν εὖ φρονῶν, ἐπεὶ</l>
<l n="1285">φίλον σʼ ἐγὼ μέγιστον Ἀργείων νέμω.</l>
</sp>
<sp>
<speaker>Ὀδυσσεύς</speaker>
<l n="1286">ἄκουέ νυν.  τὸν ἄνδρα τόνδε πρὸς θεῶν</l>
<l n="1287">μὴ τλῇς ἄθαπτον ὧδʼ ἀναλγήτως βαλεῖν·</l>
<l n="1288">μηδʼ ἡ βία σε μηδαμῶς νικησάτω</l>
<l n="1289">τοσόνδε μισεῖν ὥστε τὴν δίκην πατεῖν.</l>
<l n="1290">κἀμοὶ γὰρ ἦν ποθʼ οὗτος ἔχθιστος στρατοῦ,</l>
<l n="1291">ἐξ οὗ ʼκράτησα τῶν Ἀχιλλείων ὅπλων,</l>
<l n="1292">ἀλλʼ αὐτὸν ἔμπας ὄντʼ ἐγὼ τοιόνδʼ ἐμοὶ</l>
<l n="1293">οὐκ ἀντατιμάσαιμʼ ἄν, ὥστε μὴ λέγειν</l>
<l n="1294">ἕνʼ ἄνδρʼ ἰδεῖν ἄριστον Ἀργείων, ὅσοι</l>
<l n="1295">Τροίαν ἀφικόμεσθα, πλὴν Ἀχιλλέως.</l>
<l n="1296">ὥστʼ οὐκ ἂν ἐνδίκως γʼ ἀτιμάζοιτό σοι·</l>
<l n="1297">οὐ γάρ τι τοῦτον, ἀλλὰ τοὺς θεῶν νόμους</l>
<l n="1298">φθείροις ἄν.  ἄνδρα δʼ οὐ δίκαιον, εἰ θάνοι,</l>
<l n="1299">βλάπτειν τὸν ἐσθλόν, οὐδʼ ἐὰν μισῶν κυρῇς.</l>
<milestone ed="p" n="1346" unit="card"/>
</sp>
<sp>
<speaker>Ἀγαμέμνων</speaker>
<l n="1300">σὺ ταῦτʼ, Ὀδυσσεῦ, τοῦδʼ ὑπερμαχεῖς ἐμοί;</l>
</sp>
<sp>
<speaker>Ὀδυσσεύς</speaker>
<l n="1301">ἔγωγʼ· ἐμίσουν δʼ, ἡνίκʼ ἦν μισεῖν καλόν.</l>
</sp>
<sp>
<speaker>Ἀγαμέμνων</speaker>
<l n="1302">οὐ γὰρ θανόντι καὶ προσεμβῆναί σε χρή;</l>
</sp>
<sp>
<speaker>Ὀδυσσεύς</speaker>
<l n="1303">μὴ χαῖρʼ, Ἀτρείδη, κέρδεσιν τοῖς μὴ καλοῖς.</l>
</sp>
<sp>
<speaker>Ἀγαμέμνων</speaker>
<l n="1304">τόν τοι τύραννον εὐσεβεῖν οὐ ῥᾴδιον.</l>
</sp>
<sp>
<speaker>Ὀδυσσεύς</speaker>
<l n="1305">ἀλλʼ εὖ λέγουσι τοῖς φίλοις τιμὰς νέμειν.</l>
</sp>
<sp>
<speaker>Ἀγαμέμνων</speaker>
<l n="1306">κλύειν τὸν ἐσθλὸν ἄνδρα χρὴ τῶν ἐν τέλει.</l>
</sp>
<sp>
<speaker>Ὀδυσσεύς</speaker>
<l n="1307">παῦσαι· κρατεῖς τοι τῶν φίλων νικώμενος.</l>
</sp>
<sp>
<speaker>Ἀγαμέμνων</speaker>
<l n="1308">μέμνησʼ ὁποίῳ φωτὶ τὴν χάριν δίδως.</l>
</sp>
<sp>
<speaker>Ὀδυσσεύς</speaker>
<l n="1309">ὅδʼ ἐχθρὸς ἁνήρ, ἀλλὰ γενναῖός ποτʼ ἦν.</l>
</sp>
<sp>
<speaker>Ἀγαμέμνων</speaker>
<l n="1310">τί ποτε ποήσεις; ἐχθρὸν ὧδʼ αἰδεῖ νέκυν;</l>
</sp>
<sp>
<speaker>Ὀδυσσεύς</speaker>
<l n="1311">νικᾷ γὰρ ἁρετή με τῆς ἔχθρας πολύ.</l>
</sp>
<sp>
<speaker>Ἀγαμέμνων</speaker>
<l n="1312">τοιοίδε μέντοι φῶτες ἔμπληκτοι βροτῶν.</l>
</sp>
<sp>
<speaker>Ὀδυσσεύς</speaker>
<l n="1313">ἦ κάρτα πολλοὶ νῦν φίλοι καὖθις πικροί.</l>
</sp>
<sp>
<speaker>Ἀγαμέμνων</speaker>
<l n="1314">τοιούσδʼ ἐπαινεῖς δῆτα σὺ κτᾶσθαι φίλους;</l>
</sp>
<sp>
<speaker>Ὀδυσσεύς</speaker>
<l n="1315">σκληρὰν ἐπαινεῖν οὐ φιλῶ ψυχὴν ἐγώ.</l>
</sp>
<sp>
<speaker>Ἀγαμέμνων</speaker>
<l n="1316">ἡμᾶς σὺ δειλοὺς τῇδε θἠμέρᾳ φανεῖς.</l>
</sp>
<sp>
<speaker>Ὀδυσσεύς</speaker>
<l n="1317">ἄνδρας μὲν οὖν Ἕλλησι πᾶσιν ἐνδίκους.</l>
</sp>
<sp>
<speaker>Ἀγαμέμνων</speaker>
<l n="1318">ἄνωγας οὖν με τὸν νεκρὸν θάπτειν ἐᾶν;</l>
</sp>
<sp>
<speaker>Ὀδυσσεύς</speaker>
<l n="1319">ἔγωγε· καὶ γὰρ αὐτὸς ἐνθάδʼ ἵξομαι.</l>
</sp>
<sp>
<speaker>Ἀγαμέμνων</speaker>
<l n="1320">ἦ πάνθʼ ὅμοια πᾶς ἀνὴρ αὑτῷ πονεῖ.</l>
</sp>
<sp>
<speaker>Ὀδυσσεύς</speaker>
<l n="1321">τῷ γάρ με μᾶλλον εἰκὸς ἢ ʼμαυτῷ πονεῖν;</l>
</sp>
<sp>
<speaker>Ἀγαμέμνων</speaker>
<l n="1322">σὸν ἆρα τοὔργον, οὐκ ἐμὸν κεκλήσεται.</l>
</sp>
<sp>
<speaker>Ὀδυσσεύς</speaker>
<l n="1323">ὡς ἂν ποήσῃς, πανταχῇ χρηστός γʼ ἔσει.</l>
</sp>
<sp>
<speaker>Ἀγαμέμνων</speaker>
<l n="1324">ἀλλʼ εὖ γε μέντοι τοῦτʼ ἐπίστασʼ ὡς ἐγὼ</l>
<l n="1325">σοὶ μὲν νέμοιμʼ ἂν τῆσδε καὶ μείζω χάριν,</l>
<l n="1326">οὗτος δὲ κἀκεῖ κἀνθάδʼ ὢν ἔμοιγʼ ὁμῶς</l>
<l n="1327">ἔχθιστος ἔσται· σοὶ δὲ δρᾶν ἔξεσθʼ ἃ χρῇς.</l>
</sp>
<sp>
<speaker>Χορός</speaker>
<l n="1328">ὅστις σʼ, Ὀδυσσεῦ, μὴ λέγει γνώμῃ σοφὸν</l>
<l n="1329">φῦναι, τοιοῦτον ὄντα, μῶρός ἐστʼ ἀνήρ.</l>
<milestone ed="p" n="1376" unit="card"/>
</sp>
<sp>
<speaker>Ὀδυσσεύς</speaker>
<l n="1330">καὶ νῦν γε Τεύκρῳ τἀπὸ τοῦδʼ ἀγγέλλομαι,</l>
<l n="1331">ὅσον τότʼ ἐχθρὸς ἦ, τοσόνδʼ εἶναι φίλος.</l>
<l n="1332">καὶ τὸν θανόντα τόνδε συνθάπτειν θέλω</l>
<l n="1333">καὶ ξυμπονεῖν καὶ μηδὲν ἐλλείπειν ὅσων</l>
<l n="1334">χρὴ τοῖς ἀρίστοις ἀνδράσιν πονεῖν βροτούς.</l>
</sp>
<sp>
<speaker>Τεῦκρος</speaker>
<l n="1335">ἄριστʼ Ὀδυσσεῦ, πάντʼ ἔχω σʼ ἐπαινέσαι</l>
<l n="1336">λόγοισι, καί μʼ ἔψευσας ἐλπίδος πολύ.</l>
<l n="1337">τούτῳ γὰρ ὢν ἔχθιστος Ἀργείων ἀνὴρ</l>
<l n="1338">μόνος παρέστης χερσίν, οὐδʼ ἔτλης παρὼν</l>
<l n="1339">θανόντι τῷδε ζῶν ἐφυβρίσαι μέγα,</l>
<l n="1340">ὡς ὁ στρατηγὸς οὑπιβρόντητος μολὼν</l>
<l n="1341">αὐτός τε χὠ ξύναιμος ἠθελησάτην</l>
<l n="1342">λωβητὸν αὐτὸν ἐκβαλεῖν ταφῆς ἄτερ.</l>
<l n="1343">τοιγάρ σφʼ Ὀλύμπου τοῦδʼ ὁ πρεσβεύων πατὴρ</l>
<l n="1344">μνήμων τʼ Ἐρινὺς καὶ τελεσφόρος Δίκη</l>
<l n="1345">κακοὺς κακῶς φθείρειαν, ὥσπερ ἤθελον</l>
<l n="1346">τὸν ἄνδρα λώβαις ἐκβαλεῖν ἀναξίως.</l>
<l n="1347">σὲ δʼ, ὦ γεραιοῦ σπέρμα Λαέρτου πατρός,</l>
<l n="1348">τάφου μὲν ὀκνῶ τοῦδʼ ἐπιψαύειν ἐᾶν,</l>
<l n="1349">μὴ τῷ θανόντι τοῦτο δυσχερὲς ποιῶ·</l>
<l n="1350">τὰ δʼ ἄλλα καὶ ξύμπρασσε, κεἴ τινα στρατοῦ</l>
<l n="1351">θέλεις κομίζειν, οὐδὲν ἄλγος ἕξομεν.</l>
<l n="1352">ἐγὼ δὲ τἄλλα πάντα πορσυνῶ· σὺ δὲ</l>
<l n="1353">ἀνὴρ καθʼ ἡμᾶς ἐσθλὸς ὢν ἐπίστασο.</l>
</sp>
<sp>
<speaker>Ὀδυσσεύς</speaker>
<l n="1354">ἀλλʼ ἤθελον μέν· εἰ δὲ μή ʼστί σοι φίλον</l>
<l n="1355">πράσσειν τάδʼ ἡμᾶς, εἶμʼ ἐπαινέσας τὸ σόν.</l>
</sp>
<div type="anapests">
<sp>
<speaker>Τεῦκρος</speaker>
<l n="1356">ἅλις· ἤδη γὰρ πολὺς ἐκτέταται</l>
<l n="1357">χρόνος.  ἀλλʼ οἱ μὲν κοίλην κάπετον</l>
<l n="1358">χερσὶ ταχύνατε, τοὶ δʼ ὑψίβατον</l>
<l n="1359">τρίποδʼ ἀμφίπυρον λουτρῶν ὁσίων</l>
<l n="1360">θέσθʼ ἐπίκαιρον·</l>
<l n="1361">μία δʼ ἐκ κλισίας ἀνδρῶν ἴλη</l>
<l n="1362">τὸν ὑπασπίδιον κόσμον φερέτω.</l>
<l n="1363">παῖ, σὺ δὲ πατρός γʼ, ὅσον ἰσχύεις,</l>
<l n="1364">φιλότητι θιγὼν πλευρὰς σὺν ἐμοὶ</l>
<l n="1365">τάσδʼ ἐπικούφιζʼ· ἔτι γὰρ θερμαὶ</l>
<l n="1366">σύριγγες ἄνω φυσῶσι μέλαν</l>
<l n="1367">μένος.  ἀλλʼ ἄγε πᾶς, φίλος ὅστις ἀνὴρ</l>
<l n="1368">φησὶ παρεῖναι, σούσθω, βάτω,</l>
<l n="1369">τῷδʼ ἀνδρὶ πονῶν τῷ πάντʼ ἀγαθῷ</l>
<l n="1370">κοὐδενί πω λῴονι θνητῶν</l>
<l n="1371">
<del>Αἴαντος, ὅτʼ ἦν, τότε φωνῶ.</del>
</l>
</sp>
<sp>
<speaker>Χορός</speaker>
<l n="1372">ἦ πολλὰ βροτοῖς ἔστιν ἰδοῦσιν</l>
<l n="1373">γνῶναι· πρὶν ἰδεῖν δʼ οὐδεὶς μάντις</l>
<l n="1374">τῶν μελλόντων, ὅ τι πράξει.</l>
</sp>
</div>
</div>
</div></body>
</text>
</TEI>