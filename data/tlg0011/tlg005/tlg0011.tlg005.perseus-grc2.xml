<?xml version="1.0" encoding="UTF-8"?>
<?xml-model href="http://www.stoa.org/epidoc/schema/latest/tei-epidoc.rng" schematypens="http://relaxng.org/ns/structure/1.0"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title type="work" n="El.">Electra</title>
            
            <author n="Soph.">Sophocles</author>
            <editor role="editor" n="Storr">Francis Storr</editor>
            <sponsor>Perseus Project, Tufts University</sponsor>
            <principal>Gregory Crane</principal>
            <respStmt>
               <resp>Prepared under the supervision of</resp>
               <name>Lisa Cerrato</name>
               <name>William Merrill</name>
               <name>Elli Mylonas</name>
               <name>David Smith</name>
            </respStmt>
            <funder n="org:AnnCPB">The Annenberg CPB/Project</funder>
         </titleStmt>
         <extent>About 98Kb</extent>
         <publicationStmt>
            <publisher>Trustees of Tufts University</publisher>
            <pubPlace>Medford, MA</pubPlace>
            <authority>Perseus Project</authority>
         </publicationStmt>
         <sourceDesc>
            <biblStruct>
               <monogr>
                  <author>Sophocles</author>
                  <title>Sophocles. Vol 2: Ajax. Electra. Trachiniae. Philoctetes With an
English translation by F. Storr. The Loeb classical library, 21.
</title>
                  <editor role="editor">Francis Storr</editor>
                  <imprint>
                     <pubPlace>London; New York</pubPlace>
                     <publisher>William Heinemann Ltd.; The Macmillan Company</publisher>
                     <date>1913</date>
                  </imprint>
               </monogr>
            </biblStruct>
         </sourceDesc>
      </fileDesc>
      <encodingDesc>
         <refsDecl n="CTS">
            <cRefPattern n="line" matchPattern="(\w+)" replacementPattern="#xpath(/tei:TEI/tei:text/tei:body/tei:div//tei:l[@n='$1'])">
               <p>This pointer pattern extracts line</p>
            </cRefPattern>
         </refsDecl>
         
         <!--<refsDecl n="CTS">
            
            <cRefPattern n="card" matchPattern="(\w+)" replacementPattern="#xpath(/tei:TEI/tei:text/tei:body/tei:div/tei:div[@n='$1'])">
               <p>This pointer pattern extracts cards</p>
            </cRefPattern>
            
         </refsDecl>-->
      </encodingDesc>
      <profileDesc>
         <langUsage>
            <language ident="grc">Greek</language>
         </langUsage>
      </profileDesc>
      <revisionDesc>
         <change when="2017-02-07" who="Lisa Cerrato">changes to structure and adding line numbers</change>
         <change when="2017-01-13" who="Lisa Cerrato">fixed change log</change>
<change when="2016-01-15" who="TDBuck">p4 to p5</change>
         
         <change when="2013-09-13" who="balmas01">moving Greg's work-in-progress on CTS-izing greco-roman collection texts to a Work directory</change>
         
         <change when="2013-06-13" who="gcrane">tagging now should be compatible with CTS</change>
         
         <change when="2012-11-20" who="ajones06">Changed the bibliographic information in the headers to reflect Francesco's discovery that the Greek text for these files was taken from the two-volume public domain Loeb version edited by Francis Storr.</change>
         
         <change when="2011-09-07" who="rsingh04">adding rend=displayNum to lb tags</change>
         
         <change when="2010-12-25" who="gcrane">LB milestones instead of L tags</change>
         
         <change when="2010-12-24" who="gcrane">ADD tags for lt gt entities; DEL tags for lsqb rsqb entities</change>
         <change when="2010-12-24" who="gcrane">base files for SDL</change>
         
         <change when="2009-12-08" who="rsingh04">moved more xml files around based on copyright status</change>
         
         <change when="2005-08-01" who="packel">removed stray item tags</change>
         
         <change when="2005-07-25" who="packel">Converted to XML</change>
         
         <change when="2004-04-21" who="mimno"> added card 1s</change>
         
         <change when="2003-07-01" who="yorkc">Updated texts to TEI P4 and Perseus P4 extensions; minor cleanup (esp. character encodings and typos.)</change>
         
         <change when="2000-03-04" who="dasmith">Added separate funder entity to TEI header.</change>
         
         <change when="2000-02-15" who="amahoney">use n attribute on sp element to carry over the speaker name when the speech is interrupted by a card break;  this also requires that the card break at the end come after the close of the sp, not within</change>
         
         <change when="1999-11-24" who="amahoney">Bring remaining files up to new DTD;  use part=i and part=f for antilabe in all files</change>
         <change when="1999-11-24" who="Anne Mahoney">Markup</change>
         <change when="1995-06-01" who="Lisa Cerrato">Added speaker tags where they were missing.</change>
         <change when="1991-08-01" who="Bill Merrill">Check text against TLG Sophocles in order to discover if there are any missing whole words or lines.</change>
         
         <change when="1991-08-01" who="EM">Revise DTDs and recheck texts.</change>
         <change when="1990-09-19" who="EM">Final check of cardbreaks, tags, and line numbers.</change>
         
         <change when="1988-01-01" who="EM, Scott Ettinger and Roger Travis">Text scanned at U. Chicago in 1988. Basic SGML tagging by EM, Scott Ettinger and Roger Travis.</change>
      </revisionDesc>
   </teiHeader>
   <text xml:lang="grc">
      <body>
         <div type="edition" n="urn:cts:greekLit:tlg0011.tlg005.perseus-grc2" xml:lang="grc">
         
            <milestone unit="card" n="1"/>
            <div type="textpart" subtype="episode">
            <sp>
               <speaker>Παιδαγωγός</speaker>
               <l n="1">ὦ τοῦ στρατηγήσαντος ἐν Τροίᾳ ποτὲ</l>
               <l n="2">Ἀγαμέμνονος παῖ, νῦν ἐκεῖνʼ ἔξεστί σοι</l>
               <l n="3">παρόντι λεύσσειν, ὧν πρόθυμος ἦσθʼ ἀεί.</l>
               <l n="4">τὸ γὰρ παλαιὸν Ἄργος οὑπόθεις τόδε,</l>
               <l n="5">τῆς οἰστροπλῆγος ἄλσος Ἰνάχου κόρης·</l>
               <l n="6">αὕτη δʼ, Ὀρέστα, τοῦ λυκοκτόνου θεοῦ</l>
               <l n="7">ἀγορὰ Λύκειος· οὑξ ἀριστερᾶς δʼ ὅδε</l>
               <l n="8">Ἥρας ὁ κλεινὸς ναός· οἷ δʼ ἱκάνομεν,</l>
               <l n="9">φάσκειν Μυκήνας τὰς πολυχρύσους ὁρᾶν</l>
               <l n="10">πολύφθορόν τε δῶμα Πελοπιδῶν τόδε,</l>
               <l n="11">ὅθεν σε πατρὸς ἐκ φονῶν ἐγώ ποτε</l>
               <l n="12">πρὸς σῆς ὁμαίμου καὶ κασιγνήτης λαβὼν</l>
               <l n="13">ἤνεγκα κἀξέσωσα κἀξεθρεψάμην</l>
               <l n="14">τοσόνδʼ ἐς ἥβης, πατρὶ τιμωρὸν φόνου.</l>
               <l n="15">νῦν οὖν, Ὀρέστα καὶ σὺ φίλτατε ξένων</l>
               <l n="16">Πυλάδη, τί χρὴ δρᾶν ἐν τάχει βουλευτέον·</l>
               <l n="17">ὡς ἡμὶν ἤδη λαμπρὸν ἡλίου σέλας</l>
               <l n="18">ἑῷα κινεῖ φθέγματʼ ὀρνίθων σαφῆ</l>
               <l n="19">μέλαινά τʼ ἄστρων ἐκλέλοιπεν εὐφρόνη.</l>
               <l n="20">πρὶν οὖν τινʼ ἀνδρῶν ἐξοδοιπορεῖν στέγης,</l>
               <l n="21">ξυνάπτετον λόγοισιν· ὡς ἐνταῦθʼ ἐμέν,</l>
               <l n="22">ἵνʼ οὐκέτʼ ὀκνεῖν καιρός, ἀλλʼ ἔργων ἀκμή.</l>
               
            </sp>
               <milestone unit="card" n="23"/>
                  <sp>
                     <speaker>Ὀρέστης</speaker>
               <l n="23">ὦ φίλτατʼ ἀνδρῶν προσπόλων, ὥς μοι σαφῆ</l>
               <l n="24">σημεῖα φαίνεις ἐσθλὸς εἰς ἡμᾶς γεγώς.</l>
               <l n="25">ὥσπερ γὰρ ἵππος εὐγενής, κἂν ᾖ γέρων,</l>
               <l n="26">ἐν τοῖσι δεινοῖς θυμὸν οὐκ ἀπώλεσεν,</l>
               <l n="27">ἀλλʼ ὀρθὸν οὖς ἵστησιν, ὡσαύτως δὲ σὺ</l>
               <l n="28">ἡμᾶς τʼ ὀτρύνεις καὐτὸς ἐν πρώτοις ἕπει.</l>
               <l n="29">τοιγὰρ τὰ μὲν δόξαντα δηλώσω, σὺ δὲ</l>
               <l n="30">ὀξεῖαν ἀκοὴν τοῖς ἐμοῖς λόγοις διδούς,</l>
               <l n="31">εἰ μή τι καιροῦ τυγχάνω, μεθάρμοσον.</l>
               <l n="32">ἐγὼ γὰρ ἡνίχʼ ἱκόμην τὸ Πυθικὸν</l>
               <l n="33">μαντεῖον, ὡς μάθοιμʼ ὅτῳ τρόπῳ πατρὶ</l>
               <l n="34">δίκας ἀροίμην τῶν φονευσάντων πάρα,</l>
               <l n="35">χρῇ μοι τοιαῦθʼ ὁ Φοῖβος ὧν πεύσει τάχα·</l>
               <l n="36">ἄσκευον αὐτὸν ἀσπίδων τε καὶ στρατοῦ</l>
               <l n="37">δόλοισι κλέψαι χειρὸς ἐνδίκους σφαγάς.</l>
               <l n="38">ὅτʼ οὖν τοιόνδε χρησμὸν εἰσηκούσαμεν,</l>
               <l n="39">σὺ μὲν μολών, ὅταν σε καιρὸς εἰσάγῃ,</l>
               <l n="40">δόμων ἔσω τῶνδʼ, ἴσθι πᾶν τὸ δρώμενον,</l>
               <l n="41">ὅπως ἂν εἰδὼς ἡμὶν ἀγγείλῃς σαφῆ.</l>
               <l n="42">οὐ γάρ σε μὴ γήρᾳ τε καὶ χρόνῳ μακρῷ</l>
               <l n="43">γνῶσʼ, οὐδʼ ὑποπτεύσουσιν ὧδʼ ἠνθισμένον.</l>
               <l n="44">λόγῳ δὲ χρῶ τοιῷδʼ, ὅτι ξένος μὲν εἶ</l>
               <l n="45">Φωκέως παρʼ ἀνδρὸς Φανοτέως ἥκων· ὃ γὰρ</l>
               <l n="46">μέγιστος αὐτοῖς τυγχάνει δορυξένων.</l>
               <l n="47">ἄγγελλε δʼ ὅρκον  προστιθεὶς ὁθούνεκα</l>
               <l n="48">τέθνηκʼ Ὀρέστης ἐξ ἀναγκαίας τύχης,</l>
               <l n="49">ἄθλοισι Πυθικοῖσιν ἐκ τροχηλάτων</l>
               <l n="50">δίφρων κυλισθείς· ὧδʼ ὁ μῦθος ἑστάτω.</l>
               </sp>
            <milestone unit="card" n="51"/>
                  <sp>
                     <speaker>Ὀρέστης</speaker>
               <l n="51">ἡμεῖς δὲ πατρὸς τύμβον, ὡς ἐφίετο,</l>
               <l n="52">λοιβαῖσι πρῶτον καὶ καρατόμοις χλιδαῖς</l>
               <l n="53">στέψαντες εἶτʼ ἄψορρον ἥξομεν πάλιν,</l>
               <l n="54">τύπωμα χαλκόπλευρον ἠρμένοι χεροῖν,</l>
               <l n="55">ὃ καὶ σὺ θάμνοις οἶσθά που κεκρυμμένον,</l>
               <l n="56">ὅπως λόγῳ κλέπτοντες ἡδεῖαν φάτιν</l>
               <l n="57">φέρωμεν αὐτοῖς, τοὐμὸν ὡς ἔρρει δέμας</l>
               <l n="58">φλογιστὸν ἤδη καὶ κατηνθρακωμένον.</l>
               <l n="59">τί γάρ με λυπεῖ τοῦθʼ, ὅταν λόγῳ θανὼν</l>
               <l n="60">ἔργοισι σωθῶ κἀξενέγκωμαι κλέος;</l>
               <l n="61">δοκῶ μέν, οὐδὲν ῥῆμα σὺν κέρδει κακόν.</l>
               <l n="62">ἤδη γὰρ εἶδον πολλάκις καὶ τοὺς σοφοὺς</l>
               <l n="63">λόγῳ μάτην θνῄσκοντας· εἶθʼ, ὅταν δόμους</l>
               <l n="64">ἔλθωσιν αὖθις, ἐκτετίμηνται πλέον·</l>
               <l n="65">ὡς κἄμʼ ἐπαυχῶ τῆσδε τῆς φήμης ἄπο</l>
               <l n="66">δεδορκότʼ ἐχθροῖς ἄστρον ὣς λάμψειν ἔτι.</l>
               <l n="67">ἀλλʼ, ὦ πατρῴα γῆ θεοί τʼ ἐγχώριοι,</l>
               <l n="68">δέξασθέ μʼ εὐτυχοῦντα ταῖσδε ταῖς ὁδοῖς,</l>
               <l n="69">σύ τʼ, ὦ πατρῷον δῶμα· σοῦ γὰρ ἔρχομαι</l>
               <l n="70">δίκῃ καθαρτὴς πρὸς θεῶν ὡρμημένος·</l>
               <l n="71">καὶ μή μʼ ἄτιμον τῆσδʼ ἀποστείλητε γῆς,</l>
               <l n="72">ἀλλʼ ἀρχέπλουτον καὶ καταστάτην δόμων.</l>
               <l n="73">εἴρηκα μέν νυν ταῦτα· σοὶ δʼ ἤδη, γέρον,</l>
               <l n="74">τὸ σὸν μελέσθω βάντι φρουρῆσαι χρέος.</l>
               <l n="75">νὼ δʼ ἔξιμεν· καιρὸς γάρ, ὅσπερ ἀνδράσιν</l>
               <l n="76">μέγιστος ἔργου παντός ἐστʼ ἐπιστάτης.</l>
            </sp>
         <milestone unit="card" n="77"/>
            <sp>
               <speaker>Ἠλέκτρα</speaker>
               <l n="77">ἰώ μοί μοι δύστηνος.</l>
            </sp>
            <sp>
               <speaker>Παιδαγωγός</speaker>
               <l n="78">καὶ μὴν θυρῶν ἔδοξα προσπόλων τινὸς</l>
               <l n="79">ὑποστενούσης ἔνδον αἰσθέσθαι, τέκνον.</l>
            </sp>
            <sp>
               <speaker>Ὀρέστης</speaker>
               <l n="80">ἆρʼ ἐστὶν ἡ δύστηνος Ἠλέκτρα· θέλεις</l>
               <l n="81">μείνωμεν αὐτοῦ κἀπακούσωμεν  γόων;</l>
            </sp>
            <sp>
               <speaker>Παιδαγωγός</speaker>
               <l n="82">ἥκιστα· μηδὲν πρόσθεν ἢ τὰ Λοξίου</l>
               <l n="83">πειρώμεθʼ ἔρδειν κἀπὸ τῶνδʼ ἀρχηγετεῖν,</l>
               <l n="84">πατρὸς χέοντες λουτρά· ταῦτα γὰρ φέρει</l>
               <l n="85">νίκην τʼ ἐφʼ ἡμῖν καὶ κράτος τῶν δρωμένων.</l>
               
            </sp>
               <milestone unit="card" n="86"/>
            <div type="textpart" subtype="anapests">
               <sp>
                  <speaker>Ἠλέκτρα</speaker>
                  <l n="86">ὦ φάος ἁγνὸν</l>
                  <l n="87">καὶ γῆς ἰσόμοιρʼ ἀήρ, ὥς μοι</l>
                  <l n="88">πολλὰς μὲν θρήνων ᾠδάς,</l>
                  <l n="89">πολλὰς δʼ ἀντήρεις ᾔσθου</l>
                  <l n="90">στέρνων πληγὰς αἱμασσομένων,</l>
                  <l n="91">ὁπόταν δνοφερὰ νὺξ ὑπολειφθῇ·</l>
                  <l n="92">τὰ δὲ παννυχίδων ἤδη στυγεραὶ</l>
                  <l n="93">ξυνίσασʼ εὐναὶ μογερῶν οἴκων,</l>
                  <l n="94">ὅσα τὸν δύστηνον ἐμὸν θρηνῶ</l>
                  <l n="95">πατέρʼ, ὃν κατὰ μὲν βάρβαρον αἶαν</l>
                  <l n="96">φοίνιος Ἄρης οὐκ ἐξένισεν,</l>
                  <l n="97">μήτηρ δʼ ἡμὴ χὠ κοινολεχὴς</l>
                  <l n="98">Αἴγισθος ὅπως δρῦν ὑλοτόμοι</l>
                  <l n="99">σχίζουσι κάρα φονίῳ πελέκει,</l>
                  <l n="100">κοὐδεὶς τούτων οἶκτος ἀπʼ ἄλλης</l>
                  <l n="101">ἢ ʼμοῦ φέρεται, σοῦ, πάτερ, οὕτως</l>
                  <l n="102">αἰκῶς οἰκτρῶς τε θανόντος.</l></sp>
                  <milestone unit="card" n="103"/>
                     <sp>
                        <speaker>Ἠλέκτρα</speaker>
                  <l n="103">ἀλλʼ οὐ μὲν δὴ</l>
                  <l n="104">λήξω θρήνων στυγερῶν τε γόων,</l>
                  <l n="105">ἔστʼ ἂν παμφεγγεῖς ἄστρων</l>
                  <l n="106">ῥιπάς, λεύσσω δὲ τόδʼ ἦμαρ,</l>
                  <l n="107">μὴ οὐ τεκνολέτειρʼ ὥς τις ἀηδὼν</l>
                  <l n="108">ἐπὶ κωκυτῷ τῶνδε πατρῴων</l>
                  <l n="109">πρὸ θυρῶν ἠχὼ πᾶσι προφωνεῖν.</l>
                  <l n="110">ὦ δῶμʼ Ἀΐδου καὶ Περσεφόνης,</l>
                  <l n="111">ὦ χθόνιʼ Ἑρμῆ καὶ πότνιʼ Ἀρὰ</l>
                  <l n="112">σεμναί τε θεῶν παῖδες Ἐρινύες,</l>
                  <l n="113">αἳ τοὺς ἀδίκως θνῄσκοντας ὁρᾶθʼ,</l>
                  <l n="114">αἳ τοὺς εὐνὰς ὑποκλεπτομένους,</l>
                  <l n="115">ἔλθετʼ, ἀρήξατε, τίσασθε πατρὸς</l>
                  <l n="116">φόνον ἡμετέρου,</l>
                  <l n="117">καί μοι τὸν ἐμὸν πέμψατʼ ἀδελφόν·</l>
                  <l n="118">μούνη γὰρ ἄγειν οὐκέτι σωκῶ</l>
                  <l n="120">λύπης ἀντίρροπον ἄχθος.</l>
                  
                     </sp></div></div>
            
         <milestone unit="card" n="121"/>
            <div type="textpart" subtype="choral">
            <div type="textpart" subtype="strophe" n="1">
               <sp>
                  <speaker>Χορός</speaker>
                  <l n="121">ὦ παῖ, παῖ δυστανοτάτας</l>
                  <l n="122">Ἠλέκτρα ματρός, τίνʼ ἀεὶ</l>
                  <l n="123">τάκεις ὧδʼ ἀκόρεστον οἰμωγὰν</l>
                  <l n="124">τὸν πάλαι ἐκ δολερᾶς ἀθεώτατα</l>
                  <l n="125">ματρὸς ἁλόντʼ ἀπάταις Ἀγαμέμνονα</l>
                  <l n="126">κακᾷ τε χειρὶ πρόδοτον; ὡς ὁ τάδε πορὼν</l>
                  <l n="127">ὄλοιτʼ, εἴ μοι θέμις τάδʼ αὐδᾶν.</l>
               </sp>
               <sp>
                  <speaker>Ἠλέκτρα</speaker>
                  <l n="128">ὦ γενέθλα γενναίων,</l>
                  <l n="130">ἥκετʼ ἐμῶν καμάτων παραμύθιον.</l>
                  <l n="131">οἶδά τε καὶ ξυνίημι τάδʼ, οὔ τί με</l>
                  <l n="132">φυγγάνει, οὐδʼ ἐθέλω προλιπεῖν τόδε,</l>
                  <l n="133">μὴ οὐ τὸν ἐμὸν στενάχειν πατέρʼ ἄθλιον.</l>
                  <l n="134">ἀλλʼ ὦ παντοίας φιλότητος ἀμειβόμεναι χάριν,</l>
                  <l n="135">ἐᾶτέ μʼ ὧδʼ ἀλύειν,</l>
                  <l n="136">αἰαῖ, ἱκνοῦμαι.</l>
               </sp></div>
            
               <milestone unit="card" n="137"/>
            
                  <div type="textpart" subtype="antistrophe" n="1">
                  
               <sp>
                  <speaker>Χορός</speaker>
                  <l n="137">ἀλλʼ οὔτοι τόν γʼ ἐξ Ἀΐδα</l>
                  <l n="138">παγκοίνου λίμνας πατέρʼ ἀν-</l>
                  <l n="139">στάσεις οὔτε γόοισιν οὔτʼ εὐχαῖς.</l>
                  <l n="140">ἀλλʼ ἀπὸ τῶν μετρίων ἐπʼ ἀμήχανον</l>
                  <l n="141">ἄλγος ἀεὶ στενάχουσα διόλλυσαι,</l>
                  <l n="142">ἐν οἷς ἀνάλυσίς ἐστιν οὐδεμία κακῶν.</l>
                  <l n="143">τί μοι τῶν δυσφόρων ἐφίει;</l>
               </sp>
               <sp>
                  <speaker>Ἠλέκτρα</speaker>
                  <l n="144">νήπιος ὃς τῶν οἰκτρῶς</l>
                  <l n="145">οἰχομένων γονέων ἐπιλάθεται.</l>
                  <l n="146">ἀλλʼ ἐμέ γʼ ἁ στονόεσσʼ ἄραρεν φρένας,</l>
                  <l n="147">ἃ Ἴτυν, αἰὲν Ἴτυν ὀλοφύρεται,</l>
                  <l n="148">ὄρνις ἀτυζομένα, Διὸς ἄγγελος.</l>
                  <l n="150">ἰὼ παντλάμων Νιόβα, σὲ δʼ ἔγωγε νέμω θεόν,</l>
                  <l n="151">ἅτʼ ἐν τάφῳ πετραίῳ</l>
                  <l n="152">αἰεὶ δακρύεις.</l>
               </sp></div>
                  
               <milestone unit="card" n="154"/>
            
                  <div type="textpart" subtype="strophe" n="2">
               <sp>
                  <speaker>Χορός</speaker>
                  <l n="153">οὔτοι σοὶ μούνᾳ, τέκνον,</l>
                  <l n="155">ἄχος ἐφάνη βροτῶν,</l>
                  <l n="156">πρὸς ὅ τι σὺ τῶν ἔνδον εἶ περισσά,</l>
                  <l n="157">οἷς ὁμόθεν εἶ καὶ γονᾷ ξύναιμος,</l>
                  <l n="158">οἵα Χρυσόθεμις ζώει καὶ Ἰφιάνασσα,</l>
                  <l n="159">κρυπτᾷ τʼ ἀχέων ἐν ἥβᾳ,</l>
                  <l n="160">ὄλβιος, ὃν ἁ κλεινὰ</l>
                  <l n="161">γᾶ ποτε Μυκηναίων</l>
                  <l n="162">δέξεται εὐπατρίδαν, Διὸς εὔφρονι</l>
                  <l n="163">βήματι μολόντα τάνδε γᾶν Ὀρέσταν.</l>
               </sp>
               <sp>
                  <speaker>Ἠλέκτρα</speaker>
                  <l n="164">ὅν γʼ ἐγὼ ἀκάματα προσμένουσʼ, ἄτεκνος,</l>
                  <l n="165">τάλαινʼ, ἀνύμφευτος αἰὲν οἰχνῶ,</l>
                  <l n="166">δάκρυσι μυδαλέα, τὸν ἀνήνυτον</l>
                  <l n="167">οἶτον ἔχουσα κακῶν· ὁ δὲ λάθεται</l>
                  <l n="168">ὧν τʼ ἔπαθʼ ὧν τʼ ἐδάη. τί γὰρ οὐκ ἐμοὶ</l>
                  <l n="170">ἔρχεται ἀγγελίας ἀπατώμενον;</l>
                  <l n="171">ἀεὶ μὲν γὰρ ποθεῖ,</l>
                  <l n="172">ποθῶν δʼ οὐκ ἀξιοῖ φανῆναι.</l>
               </sp></div>
            
               <milestone unit="card" n="174"/>
            
                  <div type="textpart" subtype="antistrophe" n="2">
               <sp>
                  <speaker>Χορός</speaker>
                  <l n="173">θάρσει μοι, θάρσει, τέκνον.</l>
                  <l n="175">ἔτι μέγας οὐρανῷ</l>
                  <l n="176">Ζεύς, ὃς ἐφορᾷ πάντα καὶ κρατύνει·</l>
                  <l n="177">ᾧ τὸν ὑπεραλγῆ χόλον νέμουσα</l>
                  <l n="178">μήθʼ οἷς ἐχθαίρεις ὑπεράχθεο μήτʼ ἐπιλάθου·</l>
                  <l n="179">χρόνος γὰρ εὐμαρὴς θεός.</l>
                  <l n="180">οὔτε γὰρ ὁ τὰν Κρῖσαν</l>
                  <l n="181">βούνομον ἔχων ἀκτὰν</l>
                  <l n="182">παῖς Ἀγαμεμνονίδας ἀπερίτροπος</l>
                  <l n="183">οὔθʼ ὁ παρὰ τὸν Ἀχέροντα θεὸς ἀνάσσων.</l>
               </sp>
               <sp>
                  <speaker>Ἠλέκτρα</speaker>
                  <l n="185">ἀλλʼ ἐμὲ μὲν ὁ πολὺς ἀπολέλοιπεν ἤδη</l>
                  <l n="186">βίοτος ἀνέλπιστος, οὐδʼ ἔτʼ ἀρκῶ·</l>
                  <l n="187">ἅτις ἄνευ τεκέων  κατατάκομαι,</l>
                  <l n="188">ἇς φίλος οὔτις ἀνὴρ ὑπερίσταται,</l>
                  <l n="189">ἀλλʼ ἁπερεί τις ἔποικος ἀναξία</l>
                  <l n="190">οἰκονομῶ θαλάμους πατρός, ὧδε μὲν</l>
                  <l n="191">ἀεικεῖ σὺν στολᾷ,</l>
                  <l n="192">κεναῖς δʼ ἀμφίσταμαι τραπέζαις.</l>
               </sp></div>
            
               <milestone unit="card" n="193"/>
            
                  <div type="textpart" subtype="strophe" n="3">
                    
               <sp>
                  <speaker>Χορός</speaker>
                  <l n="193">οἰκτρὰ μὲν νόστοις αὐδά,</l>
                  <l n="194">οἰκτρὰ δʼ ἐν κοίταις πατρῴαις</l>
                  <l n="195">ὅτε οἱ  παγχάλκων ἀνταία</l>
                  <l n="196">γενύων ὡρμάθη πλαγά.</l>
                  <l n="197">δόλος ἦν ὁ φράσας, ἔρος ὁ κτείνας,</l>
                  <l n="198">δεινὰν δεινῶς προφυτεύσαντες</l>
                  <l n="199">μορφάν, εἴτʼ οὖν θεὸς εἴτε βροτῶν</l>
                  <l n="200">ἦν ὁ ταῦτα πράσσων.</l>
               </sp>
               <sp>
                  <speaker>Ἠλέκτρα</speaker>
                  <l n="201">ὦ πασᾶν κείνα πλέον ἁμέρα</l>
                  <l n="202">ἐλθοῦσʼ ἐχθίστα δή μοι·</l>
                  <l n="203">ὦ νύξ, ὦ δείπνων ἀρρήτων</l>
                  <l n="204">ἔκπαγλʼ ἄχθη,</l>
                  <l n="205">τοὺς ἐμὸς ἴδε πατὴρ</l>
                  <l n="206">θανάτους αἰκεῖς διδύμαιν χειροῖν,</l>
                  <l n="207">αἳ τὸν ἐμὸν εἷλον βίον πρόδοτον, αἵ μʼ ἀπώλεσαν·</l>
                  <l n="208">οἷς θεὸς ὁ μέγας Ὀλύμπιος</l>
                  <l n="210">ποίνιμα πάθεα παθεῖν πόροι,</l>
                  <l n="211">μηδέ ποτʼ ἀγλαΐας ἀποναίατο</l>
                  <l n="212">τοιάδʼ ἀνύσαντες ἔργα.</l>
               </sp></div>
            
               <milestone unit="card" n="213"/>
            
                  <div type="textpart" subtype="antistrophe" n="3">
               <sp>
                  <speaker>Χορός</speaker>
                  <l n="213">φράζου μὴ πόρσω φωνεῖν.</l>
                  <l n="214">οὐ γνώμαν ἴσχεις ἐξ οἵων</l>
                  <l n="215">τὰ παρόντʼ οἰκείας εἰς ἄτας</l>
                  <l n="216">ἐμπίπτεις οὕτως αἰκῶς;</l>
                  <l n="217">πολὺ γάρ τι κακῶν ὑπερεκτήσω,</l>
                  <l n="218">σᾷ δυσθύμῳ τίκτουσʼ ἀεὶ</l>
                  <l n="219">ψυχᾷ πολέμους· τὰ δὲ τοῖς δυνατοῖς</l>
                  <l n="220">οὐκ ἐριστὰ πλάθειν.</l>
               </sp>
               <sp>
                  <speaker>Ἠλέκτρα</speaker>
                  <l n="221">δεινοῖς ἠναγκάσθην, δεινοῖς·</l>
                  <l n="222">ἔξοιδʼ, οὐ λάθει μʼ ὀργά.</l>
                  <l n="223">ἀλλʼ ἐν γὰρ δεινοῖς οὐ σχήσω</l>
                  <l n="224">ταύτας ἄτας,</l>
                  <l n="225">ὄφρα με βίος ἔχῃ.</l>
                  <l n="226">τίνι γάρ ποτʼ ἄν, ὦ φιλία γενέθλα,</l>
                  <l n="227">πρόσφορον ἀκούσαιμʼ ἔπος, τίνι φρονοῦντι καίρια;</l>
                  <l n="228">ἄνετέ μʼ ἄνετε, παράγοροι·</l>
                  <l n="229">τάδε γὰρ ἄλυτα κεκλήσεται,</l>
                  <l n="230">οὐδέ ποτʼ ἐκ καμάτων ἀποπαύσομαι</l>
                  <l n="231">ἀνάριθμος ὧδε θρήνων.</l>
               </sp></div>
            
               <milestone unit="card" n="233"/>
            
                  <div type="textpart" subtype="epode">
               <sp>
                  <speaker>Χορός</speaker>
                  <l n="232">ἀλλʼ οὖν εὐνοίᾳ γʼ αὐδῶ,</l>
                  <l n="233">μάτηρ ὡσεί τις πιστά,</l>
                  <l n="235">μὴ τίκτειν σʼ ἄταν ἄταις.</l>
               </sp>
               <sp>
                  <speaker>Ἠλέκτρα</speaker>
                  <l n="236">καὶ τί μέτρον κακότατος ἔφυ; φέρε,</l>
                  <l n="237">πῶς ἐπὶ τοῖς φθιμένοις ἀμελεῖν καλόν;</l>
                  <l n="238">ἐν τίνι τοῦτʼ ἔβλαστʼ ἀνθρώπων;</l>
                  <l n="239">μήτʼ εἴην ἔντιμος τούτοις</l>
                  <l n="240">μήτʼ, εἴ τῳ πρόσκειμαι χρηστῷ,</l>
                  <l n="241">ξυνναίοιμʼ εὔκηλος, γονέων</l>
                  <l n="242">ἐκτίμους ἴσχουσα πτέρυγας</l>
                  <l n="243">ὀξυτόνων γόων.</l>
                  <l n="245">εἰ γὰρ ὁ μὲν θανὼν γᾶ τε καὶ οὐδὲν ὢν</l>
                  <l n="246">κείσεται τάλας,</l>
                  <l n="247">οἱ δὲ μὴ πάλιν</l>
                  <l n="248">δώσουσʼ ἀντιφόνους δίκας,</l>
                  <l n="249">ἔρροι τʼ ἂν αἰδὼς</l>
                  <l n="250">ἁπάντων τʼ εὐσέβεια θνατῶν.</l>
               </sp></div></div>
            
               <milestone unit="card" n="251"/>
            
         
         <div type="textpart" subtype="episode">
            <sp>
               <speaker>Χορός</speaker>
               <l n="251">ἐγὼ μέν, ὦ παῖ, καὶ τὸ σὸν σπεύδουσʼ ἅμα</l>
               <l n="252">καὶ τοὐμὸν αὐτῆς ἦλθον· εἰ δὲ μὴ καλῶς</l>
               <l n="253">λέγω, σὺ νίκα· σοὶ γὰρ ἑψόμεσθʼ ἅμα.</l>
            </sp>
            <sp>
               <speaker>Ἠλέκτρα</speaker>
               <l n="254">αἰσχύνομαι μέν, ὦ γυναῖκες, εἰ δοκῶ</l>
               <l n="255">πολλοῖσι θρήνοις δυσφορεῖν ὑμῖν ἄγαν.</l>
               <l n="256">ἀλλʼ ἡ βία γὰρ ταῦτʼ ἀναγκάζει με δρᾶν,</l>
               <l n="257">σύγγνωτε· πῶς γὰρ ἥτις εὐγενὴς γυνή,</l>
               <l n="258">πατρῷʼ ὁρῶσα πήματʼ, οὐ δρῴη τάδʼ ἄν;</l>
               <l n="259">ἁγὼ κατʼ ἦμαρ καὶ κατʼ εὐφρόνην ἀεὶ</l>
               <l n="260">θάλλοντα μᾶλλον ἢ καταφθίνονθʼ ὁρῶ·</l>
               <l n="261">ᾗ πρῶτα μὲν τὰ μητρός, ἥ μʼ ἐγείνατο,</l>
               <l n="262">ἔχθιστα συμβέβηκεν· εἶτα δώμασιν</l>
               <l n="263">ἐν τοῖς ἐμαυτῆς τοῖς φονεῦσι τοῦ πατρὸς</l>
               <l n="264">ξύνειμι, κἀκ τῶνδʼ ἄρχομαι κἀκ τῶνδέ μοι</l>
               <l n="265">λαβεῖν θʼ ὁμοίως καὶ τὸ τητᾶσθαι πέλει.</l>
               <l n="266">ἔπειτα ποίας ἡμέρας δοκεῖς μʼ ἄγειν,</l>
               <l n="267">ὅταν θρόνοις Αἴγισθον ἐνθακοῦντʼ ἴδω</l>
               <l n="268">τοῖσιν πατρῴοις, εἰσίδω δʼ ἐσθήματα</l>
               <l n="269">φοροῦντʼ ἐκείνῳ ταὐτὰ καὶ παρεστίους</l>
               <l n="270">σπένδοντα λοιβὰς ἔνθʼ ἐκεῖνον ὤλεσεν,</l>
               <l n="271">ἴδω δὲ τούτων τὴν τελευταίαν ὕβριν,</l>
               <l n="272">τὸν αὐτοέντην ἡμὶν ἐν κοίτῃ πατρὸς</l>
               <l n="273">ξὺν τῇ ταλαίνῃ μητρί, μητέρʼ εἰ χρεὼν</l>
               <l n="274">ταύτην προσαυδᾶν τῷδε συγκοιμωμένην·</l>
               <l n="275">ἡ δʼ ὧδε τλήμων ὥστε τῷ μιάστορι</l>
               <l n="276">ξύνεστʼ, ἐρινὺν οὔτινʼ ἐκφοβουμένη·</l>
               <l n="277">ἀλλʼ ὥσπερ ἐγγελῶσα τοῖς ποιουμένοις,</l>
               <l n="278">εὑροῦσʼ ἐκείνην ἡμέραν, ἐν ᾗ τότε</l>
               <l n="279">πατέρα τὸν ἀμὸν ἐκ δόλου κατέκτανεν,</l>
               <l n="280">ταύτῃ χοροὺς ἵστησι καὶ μηλοσφαγεῖ</l>
               <l n="281">θεοῖσιν ἔμμηνʼ ἱερὰ τοῖς σωτηρίοις.</l>
            </sp>
               <milestone unit="card" n="282"/>
                  <sp>
                     <speaker>Ἠλέκτρα</speaker>
               <l n="282">ἐγὼ δʼ ὁρῶσʼ ἡ δύσμορος κατὰ στέγας</l>
               <l n="283">κλαίω, τέτηκα, κἀπικωκύω πατρὸς</l>
               <l n="284">τὴν δυστάλαιναν δαῖτʼ ἐπωνομασμένην</l>
               <l n="285">αὐτὴ πρὸς αὑτήν.  οὐδὲ γὰρ κλαῦσαι πάρα</l>
               <l n="286">τοσόνδʼ ὅσον μοι θυμὸς ἡδονὴν φέρει.</l>
               <l n="287">αὕτη γὰρ ἡ λόγοισι γενναία γυνὴ</l>
               <l n="288">φωνοῦσα τοιάδʼ ἐξονειδίζει κακά·</l>
               <l n="289">ὦ δύσθεον μίσημα, σοὶ μόνῃ πατὴρ</l>
               <l n="290">τέθνηκεν; ἄλλος δʼ οὔτις ἐν πένθει βροτῶν;</l>
               <l n="291">κακῶς ὄλοιο, μηδέ σʼ ἐκ γόων ποτὲ</l>
               <l n="292">τῶν νῦν ἀπαλλάξειαν οἱ κάτω θεοί.</l>
               <l n="293">τάδʼ ἐξυβρίζει· πλὴν ὅταν κλύῃ τινὸς</l>
               <l n="294">ἥξοντʼ Ὀρέστην· τηνικαῦτα δʼ ἐμμανὴς</l>
               <l n="295">βοᾷ παραστᾶσʼ·  οὐ σύ μοι τῶνδʼ αἰτία;</l>
               <l n="296">οὐ σὸν τόδʼ ἐστὶ τοὔργον, ἥτις ἐκ χερῶν</l>
               <l n="297">κλέψασʼ Ὀρέστην τῶν ἐμῶν ὑπεξέθου;</l>
               <l n="298">ἀλλʼ ἴσθι τοι τίσουσά γʼ ἀξίαν δίκην.</l>
               <l n="299">τοιαῦθʼ ὑλακτεῖ, σὺν δʼ ἐποτρύνει πέλας</l>
               <l n="300">ὁ κλεινὸς αὐτῇ ταὐτὰ νυμφίος παρών,</l>
               <l n="301">ὁ πάντʼ ἄναλκις οὗτος, ἡ πᾶσα βλάβη,</l>
               <l n="302">ὁ σὺν γυναιξὶ τὰς μάχας ποιούμενος.</l>
               <l n="303">ἐγὼ δʼ Ὀρέστην τῶνδε προσμένουσʼ ἀεὶ</l>
               <l n="304">παυστῆρʼ ἐφήξειν ἡ τάλαινʼ ἀπόλλυμαι.</l>
               <l n="305">μέλλων γὰρ ἀεὶ δρᾶν τι τὰς οὔσας τέ μου</l>
               <l n="306">καὶ τὰς ἀπούσας ἐλπίδας διέφθορεν.</l>
               <l n="307">ἐν οὖν τοιούτοις οὔτε σωφρονεῖν, φίλαι,</l>
               <l n="308">οὔτʼ εὐσεβεῖν πάρεστιν· ἀλλʼ ἔν τοι κακοῖς</l>
               <l n="309">πολλή ʼστʼ ἀνάγκη κἀπιτηδεύειν κακά.</l>
            </sp>
            <milestone unit="card" n="310"/>
            <sp>
               <speaker>Χορός</speaker>
               <l n="310">φέρʼ εἰπέ, πότερον ὄντος Αἰγίσθου πέλας</l>
               <l n="311">λέγεις τάδʼ ἡμῖν ἢ βεβῶτος ἐκ δόμων;</l>
            </sp>
            <sp>
               <speaker>Ἠλέκτρα</speaker>
               <l n="312">ἦ κάρτα· μὴ δόκει μʼ ἄν, εἴπερ ἦν πέλας,</l>
               <l n="313">θυραῖον οἰχνεῖν· νῦν δʼ ἀγροῖσι τυγχάνει.</l>
            </sp>
            <sp>
               <speaker>Χορός</speaker>
               <l n="314">ἦ κἂν ἐγὼ θαρσοῦσα μᾶλλον ἐς λόγους</l>
               <l n="315">τοὺς σοὺς ἱκοίμην, εἴπερ ὧδε ταῦτʼ ἔχει;</l>
            </sp>
            <sp>
               <speaker>Ἠλέκτρα</speaker>
               <l n="316">ὡς νῦν ἀπόντος ἱστόρει· τί σοι φίλον;</l>
            </sp>
            <sp>
               <speaker>Χορός</speaker>
               <l n="317">καὶ δή σʼ ἐρωτῶ· τοῦ κασιγνήτου τί φής,</l>
               <l n="318">ἥξοντος ἢ μέλλοντος; εἰδέναι θέλω.</l>
            </sp>
            <sp>
               <speaker>Ἠλέκτρα</speaker>
               <l n="319">φησίν γε· φάσκων δʼ οὐδὲν ὧν λέγει ποεῖ.</l>
            </sp>
            <sp>
               <speaker>Χορός</speaker>
               <l n="320">φιλεῖ γὰρ ὀκνεῖν πρᾶγμʼ ἀνὴρ πράσσων μέγα.</l>
            </sp>
            <sp>
               <speaker>Ἠλέκτρα</speaker>
               <l n="321">καὶ μὴν ἔγωγʼ ἔσωσʼ ἐκεῖνον οὐκ ὄκνῳ.</l>
            </sp>
            <sp>
               <speaker>Χορός</speaker>
               <l n="322">θάρσει· πέφυκεν ἐσθλός, ὥστʼ ἀρκεῖν φίλοις.</l>
            </sp>
            <sp>
               <speaker>Ἠλέκτρα</speaker>
               <l n="323">πέποιθʼ, ἐπεί τἂν οὐ μακρὰν ἔζων ἐγώ.</l>
            </sp>
            <sp>
               <speaker>Χορός</speaker>
               <l n="324">μὴ νῦν ἔτʼ εἴπῃς μηδέν· ὡς δόμων ὁρῶ</l>
               <l n="325">τὴν σὴν ὅμαιμον ἐκ πατρὸς ταὐτοῦ φύσιν,</l>
               <l n="326">Χρυσόθεμιν, ἔκ τε μητρός, ἐντάφια χεροῖν</l>
               <l n="327">φέρουσαν, οἷα τοῖς κάτω νομίζεται.</l>
            </sp>
            <sp>
               <speaker>Χρυσόθεμις</speaker>
               <l n="328">τίνʼ αὖ σὺ τήνδε πρὸς θυρῶνος ἐξόδοις</l>
               <l n="329">ἐλθοῦσα φωνεῖς, ὦ κασιγνήτη, φάτιν,</l>
               <l n="330">κοὐδʼ ἐν χρόνῳ μακρῷ διδαχθῆναι θέλεις</l>
               <l n="331">θυμῷ ματαίῳ μὴ χαρίζεσθαι κενά;</l>
               <l n="332">καίτοι τοσοῦτόν γʼ οἶδα κἀμαυτήν, ὅτι</l>
               <l n="333">ἀλγῶ ʼπὶ τοῖς παροῦσιν· ὥστʼ ἄν, εἰ σθένος</l>
               <l n="334">λάβοιμι, δηλώσαιμʼ ἂν οἷʼ αὐτοῖς φρονῶ.</l>
               <l n="335">νῦν δʼ ἐν κακοῖς μοι πλεῖν ὑφειμένῃ δοκεῖ,</l>
               <l n="336">καὶ μὴ δοκεῖν μὲν δρᾶν τι, πημαίνειν δὲ μή·</l>
               <l n="337">τοιαῦτα δʼ ἄλλα καὶ σὲ βούλομαι ποεῖν.</l>
               <l n="338">καίτοι τὸ μὲν δίκαιον οὐχ ᾗ ʼγὼ λέγω,</l>
               <l n="339">ἀλλʼ ᾗ σὺ κρίνεις· εἰ δʼ ἐλευθέραν με δεῖ</l>
               <l n="340">ζῆν, τῶν κρατούντων ἐστὶ πάντʼ ἀκουστέα.</l>
               
            </sp>
                  <milestone unit="card" n="341"/>
            <sp>
               <speaker>Ἠλέκτρα</speaker>
               <l n="341">δεινόν γέ σʼ οὖσαν πατρὸς οὗ σὺ παῖς ἔφυς,</l>
               <l n="342">κείνου λελῆσθαι, τῆς δὲ τικτούσης μέλειν.</l>
               <l n="343">ἅπαντα γάρ σοι τἀμὰ νουθετήματα</l>
               <l n="344">κείνης διδακτά, κοὐδὲν ἐκ σαυτῆς λέγεις.</l>
               <l n="345">ἔπειθʼ ἑλοῦ γε θάτερʼ, ἢ φρονεῖν κακῶς</l>
               <l n="346">ἢ τῶν φίλων φρονοῦσα μὴ μνήμην ἔχειν·</l>
               <l n="347">ἥτις λέγεις μὲν ἀρτίως ὡς, εἰ λάβοις</l>
               <l n="348">σθένος, τὸ τούτων μῖσος ἐκδείξειας ἄν,</l>
               <l n="349">ἐμοῦ δὲ πατρὶ πάντα τιμωρουμένης</l>
               <l n="350">οὔτε ξυνέρδεις τήν τε δρῶσαν ἐκτρέπεις.</l>
               <l n="351">οὐ ταῦτα πρὸς κακοῖσι δειλίαν ἔχει;</l>
               <l n="352">ἐπεὶ δίδαξον, ἢ μάθʼ ἐξ ἐμοῦ, τί μοι</l>
               <l n="353">κέρδος γένοιτʼ ἂν τῶνδε ληξάσῃ γόων.</l>
               <l n="354">οὐ ζῶ; κακῶς μέν, οἶδʼ, ἐπαρκούντως δʼ ἐμοί.</l>
               <l n="355">λυπῶ δὲ τούτους, ὥστε τῷ τεθνηκότι</l>
               <l n="356">τιμὰς προσάπτειν, εἴ τις ἔστʼ ἐκεῖ χάρις.</l>
               <l n="357">σὺ δʼ ἡμὶν ἡ μισοῦσα μισεῖς μὲν λόγῳ,</l>
               <l n="358">ἔργῳ δὲ τοῖς φονεῦσι τοῦ πατρὸς ξύνει.</l>
               <l n="359">ἐγὼ μὲν οὖν οὐκ ἄν ποτʼ, οὐδʼ εἴ μοι τὰ σὰ</l>
               <l n="360">μέλλοι τις οἴσειν δῶρʼ, ἐφʼ οἷσι νῦν χλιδᾷς,</l>
               <l n="361">τούτοις ὑπεικάθοιμι· σοὶ δὲ πλουσία</l>
               <l n="362">τράπεζα κείσθω καὶ περιρρείτω βίος.</l>
               <l n="363">ἐμοὶ γὰρ ἔστω τοὐμὲ μὴ λυπεῖν μόνον</l>
               <l n="364">βόσκημα· τῆς σῆς δʼ οὐκ ἐρῶ τιμῆς τυχεῖν,</l>
               <l n="365">οὐδʼ ἂν σύ, σώφρων γʼ οὖσα.  νῦν δʼ ἐξὸν πατρὸς</l>
               <l n="366">πάντων ἀρίστου παῖδα κεκλῆσθαι, καλοῦ</l>
               <l n="367">τῆς μητρός· οὕτω γὰρ φανεῖ πλείστοις κακή,</l>
               <l n="368">θανόντα πατέρα καὶ φίλους προδοῦσα σούς.</l>
               
            </sp>
            <milestone unit="card" n="369"/>
            <sp>
               <speaker>Χορός</speaker>
               <l n="369">μηδὲν πρὸς ὀργήν, πρὸς θεῶν· ὡς τοῖς λόγοις</l>
               <l n="370">ἔνεστιν ἀμφοῖν κέρδος, εἰ σὺ μὲν μάθοις</l>
               <l n="371">τοῖς τῆσδε χρῆσθαι, τοῖς δὲ σοῖς αὕτη πάλιν.</l>
            </sp>
            <sp>
               <speaker>Χρυσόθεμις</speaker>
               <l n="372">ἐγὼ μέν, ὦ γυναῖκες, ἠθάς εἰμί πως</l>
               <l n="373">τῶν τῆσδε μύθων· οὐδʼ ἂν ἐμνήσθην ποτέ,</l>
               <l n="374">εἰ μὴ κακὸν μέγιστον εἰς αὐτὴν ἰὸν</l>
               <l n="375">ἤκουσʼ, ὃ ταύτην τῶν μακρῶν σχήσει γόων.</l>
            </sp>
            <sp>
               <speaker>Ἠλέκτρα</speaker>
               <l n="376">φέρʼ εἰπὲ δὴ τὸ δεινόν· εἰ γὰρ τῶνδέ μοι</l>
               <l n="377">μεῖζόν τι λέξεις, οὐκ ἂν ἀντείποιμʼ ἔτι.</l>
            </sp>
            <sp>
               <speaker>Χρυσόθεμις</speaker>
               <l n="378">ἀλλʼ ἐξερῶ σοι πᾶν ὅσον κάτοιδʼ ἐγώ.</l>
               <l n="379">μέλλουσι γάρ σʼ, εἰ τῶνδε μὴ λήξεις γόων,</l>
               <l n="380">ἐνταῦθα πέμψειν ἔνθα μή ποθʼ ἡλίου</l>
               <l n="381">φέγγος προσόψει, ζῶσα δʼ ἐν κατηρεφεῖ</l>
               <l n="382">στέγῃ χθονὸς τῆσδʼ ἐκτὸς ὑμνήσεις κακά.</l>
               <l n="383">πρὸς ταῦτα φράζου καί με μή ποθʼ ὕστερον</l>
               <l n="384">παθοῦσα μέμψῃ· νῦν γὰρ ἐν καλῷ φρονεῖν.</l>
               
            </sp>
            <milestone unit="card" n="385"/>
            <sp>
               <speaker>Ἠλέκτρα</speaker>
               <l n="385">ἦ ταῦτα δή με καὶ βεβούλευνται ποεῖν;</l>
            </sp>
            <sp>
               <speaker>Χρυσόθεμις</speaker>
               <l n="386">μάλισθʼ· ὅταν περ οἴκαδʼ Αἴγισθος μόλῃ.</l>
            </sp>
            <sp>
               <speaker>Ἠλέκτρα</speaker>
               <l n="387">ἀλλʼ ἐξίκοιτο τοῦδέ γʼ οὕνεκʼ ἐν τάχει.</l>
            </sp>
            <sp>
               <speaker>Χρυσόθεμις</speaker>
               <l n="388">τίνʼ, ὦ τάλαινα, τόνδʼ ἐπηράσω λόγον;</l>
            </sp>
            <sp>
               <speaker>Ἠλέκτρα</speaker>
               <l n="389">ἐλθεῖν ἐκεῖνον, εἴ τι τῶνδε δρᾶν νοεῖ.</l>
            </sp>
            <sp>
               <speaker>Χρυσόθεμις</speaker>
               <l n="390">ὅπως πάθῃς τί χρῆμα; ποῦ ποτʼ εἶ φρενῶν;</l>
            </sp>
            <sp>
               <speaker>Ἠλέκτρα</speaker>
               <l n="391">ὅπως ἀφʼ ὑμῶν ὡς προσωτάτω φύγω.</l>
            </sp>
            <sp>
               <speaker>Χρυσόθεμις</speaker>
               <l n="392">βίου δὲ τοῦ παρόντος οὐ μνείαν ἔχεις;</l>
            </sp>
            <sp>
               <speaker>Ἠλέκτρα</speaker>
               <l n="393">καλὸς γὰρ οὑμὸς βίοτος ὥστε θαυμάσαι.</l>
            </sp>
            <sp>
               <speaker>Χρυσόθεμις</speaker>
               <l n="394">ἀλλʼ ἦν ἄν, εἰ σύ γʼ εὖ φρονεῖν ἠπίστασο.</l>
            </sp>
            <sp>
               <speaker>Ἠλέκτρα</speaker>
               <l n="395">μή μʼ ἐκδίδασκε τοῖς φίλοις εἶναι κακήν.</l>
            </sp>
            <sp>
               <speaker>Χρυσόθεμις</speaker>
               <l n="396">ἀλλʼ οὐ διδάσκω· τοῖς κρατοῦσι δʼ εἰκαθεῖν.</l>
            </sp>
            <sp>
               <speaker>Ἠλέκτρα</speaker>
               <l n="397">σὺ ταῦτα θώπευʼ· οὐκ ἐμοὺς τρόπους λέγεις.</l>
            </sp>
            <sp>
               <speaker>Χρυσόθεμις</speaker>
               <l n="398">καλόν γε μέντοι μὴ ʼξ ἀβουλίας πεσεῖν.</l>
            </sp>
            <sp>
               <speaker>Ἠλέκτρα</speaker>
               <l n="399">πεσούμεθʼ, εἰ χρή, πατρὶ τιμωρούμενοι.</l>
            </sp>
            <sp>
               <speaker>Χρυσόθεμις</speaker>
               <l n="400">πατὴρ δὲ τούτων, οἶδα, συγγνώμην ἔχει.</l>
            </sp>
            <sp>
               <speaker>Ἠλέκτρα</speaker>
               <l n="401">ταῦτʼ ἐστὶ τἄπη πρὸς κακῶν ἐπαινέσαι.</l>
            </sp>
            <sp>
               <speaker>Χρυσόθεμις</speaker>
               <l n="402">σὺ δʼ οὐχὶ πείσει καὶ συναινέσεις ἐμοί;</l>
            </sp>
            <sp>
               <speaker>Ἠλέκτρα</speaker>
               <l n="403">οὐ δῆτα· μή πω νοῦ τοσόνδʼ εἴην κενή.</l>
            </sp>
            <sp>
               <speaker>Χρυσόθεμις</speaker>
               <l n="404">χωρήσομαί τἄρʼ οἷπερ ἐστάλην ὁδοῦ.</l>
            </sp>
            <sp>
               <speaker>Ἠλέκτρα</speaker>
               <l n="405">ποῖ δʼ ἐμπορεύει; τῷ φέρεις τάδʼ ἔμπυρα;</l>
            </sp>
            <sp>
               <speaker>Χρυσόθεμις</speaker>
               <l n="406">μήτηρ με πέμπει πατρὶ τυμβεῦσαι χοάς.</l>
            </sp>
            <sp>
               <speaker>Ἠλέκτρα</speaker>
               <l n="407">πῶς εἶπας; ἦ τῷ δυσμενεστάτῳ βροτῶν;</l>
            </sp>
            <sp>
               <speaker>Χρυσόθεμις</speaker>
               <l n="408">ὃν ἔκτανʼ αὐτή· τοῦτο γὰρ λέξαι θέλεις.</l>
            </sp>
            <sp>
               <speaker>Ἠλέκτρα</speaker>
               <l n="409">ἐκ τοῦ φίλων πεισθεῖσα; τῷ τοῦτʼ ἤρεσεν;</l>
            </sp>
            <sp>
               <speaker>Χρυσόθεμις</speaker>
               <l n="410">ἐκ δείματός του νυκτέρου, δοκεῖν ἐμοί;</l>
            </sp>
            <sp>
               <speaker>Ἠλέκτρα</speaker>
               <l n="411">ὦ θεοὶ πατρῷοι, συγγένεσθέ γʼ ἀλλὰ νῦν.</l>
            </sp>
            <sp>
               <speaker>Χρυσόθεμις</speaker>
               <l n="412">ἔχεις τι θάρσος τοῦδε τοῦ τάρβους πέρι;</l>
            </sp>
            <sp>
               <speaker>Ἠλέκτρα</speaker>
               <l n="413">εἴ μοι λέγοις τὴν ὄψιν, εἴποιμʼ ἂν τότε.</l>
            </sp>
            <sp>
               <speaker>Χρυσόθεμις</speaker>
               <l n="414">ἀλλʼ οὐ κάτοιδα πλὴν ἐπὶ σμικρὸν φράσαι.</l>
               
            </sp>
            <milestone unit="card" n="415"/>
            <sp>
               <speaker>Ἠλέκτρα</speaker>
               <l n="415">λέγʼ ἀλλὰ τοῦτο· πολλά τοι σμικροὶ λόγοι</l>
               <l n="416">ἔσφηλαν ἤδη καὶ κατώρθωσαν βροτούς.</l>
            </sp>
            <sp>
               <speaker>Χρυσόθεμις</speaker>
               <l n="417">λόγος τις αὐτήν ἐστιν εἰσιδεῖν πατρὸς</l>
               <l n="418">τοῦ σοῦ τε κἀμοῦ δευτέραν ὁμιλίαν</l>
               <l n="419">ἐλθόντος ἐς φῶς· εἶτα τόνδʼ ἐφέστιον</l>
               <l n="420">πῆξαι λαβόντα σκῆπτρον οὑφόρει ποτὲ</l>
               <l n="421">αὐτός, τανῦν δʼ Αἴγισθος· ἐκ δὲ τοῦδʼ ἄνω</l>
               <l n="422">βλαστεῖν βρύοντα θαλλόν, ᾧ κατάσκιον</l>
               <l n="423">πᾶσαν γενέσθαι τὴν Μυκηναίων χθόνα.</l>
               <l n="424">τοιαῦτά του παρόντος, ἡνίχʼ Ἡλίῳ</l>
               <l n="425">δείκνυσι τοὔναρ, ἔκλυον ἐξηγουμένου.</l>
               <l n="426">πλείω δὲ τούτων οὐ κάτοιδα, πλὴν ὅτι</l>
               <l n="427">πέμπει με κείνη τοῦδε τοῦ φόβου χάριν.</l>
               <l n="428">πρός νυν θεῶν σε λίσσομαι τῶν ἐγγενῶν</l>
               <l n="429">ἐμοὶ πιθέσθαι μηδʼ ἀβουλίᾳ πεσεῖν·</l>
               <l n="430">εἰ γάρ μʼ ἀπώσει, σὺν κακῷ μέτει πάλιν.</l>
               
            </sp>
            <milestone unit="card" n="431"/>
            <sp>
               <speaker>Ἠλέκτρα</speaker>
               <l n="431">ἀλλʼ, ὦ φίλη, τούτων μὲν ὧν ἔχεις χεροῖν</l>
               <l n="432">τύμβῳ προσάψῃς μηδέν· οὐ γάρ σοι θέμις</l>
               <l n="433">οὐδʼ ὅσιον ἐχθρᾶς ἀπὸ γυναικὸς ἱστάναι</l>
               <l n="434">κτερίσματʼ οὐδὲ λουτρὰ προσφέρειν πατρί·</l>
               <l n="435">ἀλλʼ ἢ πνοαῖσιν ἢ βαθυσκαφεῖ κόνει</l>
               <l n="436">κρύψον νιν, ἔνθα μή ποτʼ εἰς εὐνὴν πατρὸς</l>
               <l n="437">τούτων πρόσεισι μηδέν· ἀλλʼ ὅταν θάνῃ</l>
               <l n="438">κειμήλιʼ αὐτῇ ταῦτα σῳζέσθω κάτω.</l>
               <l n="439">ἀρχὴν δʼ ἄν, εἰ μὴ τλημονεστάτη γυνὴ</l>
               <l n="440">πασῶν ἔβλαστε, τάσδε δυσμενεῖς χοὰς</l>
               <l n="441">οὐκ ἄν ποθʼ ὅν γʼ ἔκτεινε, τῷδʼ ἐπέστεφε.</l>
               <l n="442">σκέψαι γὰρ εἴ σοι προσφιλῶς αὐτῇ δοκεῖ</l>
               <l n="443">γέρα τάδʼ οὑν τάφοισι δέξεσθαι νέκυς,</l>
               <l n="444">ὑφʼ ἧς θανὼν ἄτιμος, ὥστε δυσμενής,</l>
               <l n="445">ἐμασχαλίσθη, κἀπὶ λουτροῖσιν κάρᾳ</l>
               <l n="446">κηλῖδας ἐξέμαξεν.  ἆρα μὴ δοκεῖς</l>
               <l n="447">λυτήριʼ αὐτῇ ταῦτα τοῦ φόνου φέρειν;</l>
               <l n="448">οὐχ ἔστιν.  ἀλλὰ ταῦτα μὲν μέθες· σὺ δὲ</l>
               <l n="449">τεμοῦσα κρατὸς βοστρύχων ἄκρας φόβας</l>
               <l n="450">κἀμοῦ ταλαίνης, σμικρὰ μὲν τάδʼ, ἀλλʼ ὅμως</l>
               <l n="451">ἅχω, δὸς αὐτῷ, τήνδʼ ἀλιπαρῆ τρίχα</l>
               <l n="452">καὶ ζῶμα τοὐμὸν οὐ χλιδαῖς ἠσκημένον.</l>
               <l n="453">αἰτοῦ δὲ προσπίτνουσα γῆθεν εὐμενῆ</l>
               <l n="454">ἡμῖν ἀρωγὸν αὐτὸν εἰς ἐχθροὺς μολεῖν,</l>
               <l n="455">καὶ παῖδʼ Ὀρέστην ἐξ ὑπερτέρας χερὸς</l>
               <l n="456">ἐχθροῖσιν αὐτοῦ ζῶντʼ ἐπεμβῆναι ποδί,</l>
               <l n="457">ὅπως τὸ λοιπὸν αὐτὸν ἀφνεωτέραις</l>
               <l n="458">χερσὶν στέφωμεν ἢ τανῦν δωρούμεθα.</l>
               <l n="459">οἶμαι μὲν οὖν, οἶμαί τι κἀκείνῳ μέλον</l>
               <l n="460">πέμψαι τάδʼ αὐτῇ δυσπρόσοπτʼ ὀνείρατα·</l>
               <l n="461">ὅμως δʼ, ἀδελφή, σοί θʼ ὑπούργησον τάδε</l>
               <l n="462">ἐμοί τʼ ἀρωγὰ τῷ τε φιλτάτῳ βροτῶν</l>
               <l n="463">πάντων, ἐν Ἅιδου κειμένῳ κοινῷ πατρί.</l>
               
            </sp>
            <milestone unit="card" n="464"/>
            <sp>
               <speaker>Χορός</speaker>
               <l n="464">πρὸς εὐσέβειαν ἡ κόρη λέγει· σὺ δέ,</l>
               <l n="465">εἰ σωφρονήσεις, ὦ φίλη, δράσεις τάδε.</l>
            </sp>
            <sp>
               <speaker>Χρυσόθεμις</speaker>
               <l n="466">δράσω· τὸ γὰρ δίκαιον οὐχ ἔχει λόγον</l>
               <l n="467">δυοῖν ἐρίζειν, ἀλλʼ ἐπισπεύδειν τὸ δρᾶν.</l>
               <l n="468">πειρωμένῃ δὲ τῶνδε τῶν ἔργων ἐμοὶ</l>
               <l n="469">σιγὴ παρʼ ὑμῶν, πρὸς θεῶν, ἔστω, φίλαι·</l>
               <l n="470">ὡς εἰ τάδʼ ἡ τεκοῦσα πεύσεται, πικρὰν</l>
               <l n="471">δοκῶ με πεῖραν τήνδε τολμήσειν ἔτι.</l>
               
            </sp></div>
            
    <milestone unit="card" n="472"/>
         
         <div type="textpart" subtype="choral">
            <div type="textpart" subtype="strophe" n="1">
               <sp>
                  <speaker>Χορός</speaker>
                  <l n="472">εἰ μὴ ʼγὼ παράφρων μάντις ἔφυν καὶ γνώμας</l>
                  <l n="473">λειπομένα σοφᾶς,</l>
                  <l n="474">εἶσιν ἁ πρόμαντις</l>
                  <l n="475">Δίκα δίκαια φερομένα χεροῖν κράτη·</l>
                  <l n="476">μέτεισιν, ὦ τέκνον, οὐ μακροῦ χρόνου.</l>
                  <l n="477">ὕπεστί μοι θάρσος,</l>
                  <l n="480">ἁδυπνόων κλύουσαν</l>
                  <l n="481">ἀρτίως ὀνειράτων.</l>
                  <l n="482">οὐ γάρ ποτʼ ἀμναστεῖ γʼ ὁ φύσας σʼ  Ἑλλάνων ἄναξ,</l>
                  <l n="485">οὐδʼ ἁ παλαιὰ χαλκόπλακτος ἀμφάκης γένυς,</l>
                  <l n="486">ἅ νιν κατέπεφνεν αἰσχίσταις ἐν αἰκίαις.</l>
               </sp></div>
            
               <milestone unit="card" n="488"/>
            
                  <div type="textpart" subtype="antistrophe" n="1">
               <sp>
                  <speaker>Χορός</speaker>
                  <l n="487">ἥξει καὶ πολύπους καὶ πολύχειρ ἁ δεινοῖς</l>
                  <l n="490">κρυπτομένα λόχοις</l>
                  <l n="491">χαλκόπους Ἐρινύς.</l>
                  <l n="492">ἄλεκτρʼ ἄνυμφα γὰρ ἐπέβα μιαιφόνων</l>
                  <l n="493">γάμων ἁμιλλήμαθʼ οἷσιν οὐ θέμις.</l>
                  <l n="495">πρὸ τῶνδέ τοί μʼ ἔχει</l>
                  <l n="496">μή ποτε μή ποθʼ ἡμῖν</l>
                  <l n="497">ἀψεγὲς πελᾶν τέρας</l>
                  <l n="500">τοῖς δρῶσι καὶ συνδρῶσιν.  ἤ τοι μαντεῖαι βροτῶν</l>
                  <l n="501">οὐκ εἰσὶν ἐν δεινοῖς ὀνείροις οὐδʼ ἐν θεσφάτοις,</l>
                  <l n="502">εἰ μὴ τόδε φάσμα νυκτὸς εὖ κατασχήσει.</l>
               </sp></div>
       
               <milestone unit="card" n="504"/>
            
                  <div type="textpart" subtype="epode">
               <sp>
                  <speaker>Χορός</speaker>
                  <l n="503">ὦ Πέλοπος ἁ πρόσθεν</l>
                  <l n="505">πολύπονος ἱππεία,</l>
                  <l n="506">ὡς ἔμολες αἰανὴς</l>
                  <l n="507">τᾷδε γᾷ.</l>
                  <l n="508">εὖτε γὰρ ὁ ποντισθεὶς</l>
                  <l n="509">Μυρτίλος ἐκοιμάθη,</l>
                  <l n="510">παγχρύσων δίφρων</l>
                  <l n="511">δυστάνοις αἰκίαις</l>
                  <l n="512">πρόρριζος ἐκριφθείς,</l>
                  <l n="513">οὔ τί πω</l>
                  <l n="514">ἔλειπεν ἐκ τοῦδʼ οἴκου</l>
                  <l n="515">πολύπονος αἰκία.</l>
               </sp></div></div>
                  
               <milestone unit="card" n="516"/>
            
         
         <div type="textpart" subtype="episode">
            <sp>
               <speaker>Κλυταιμνήστρα</speaker>
               <l n="516">ἀνειμένη μέν, ὡς ἔοικας, αὖ στρέφει·</l>
               <l n="517">οὐ γὰρ πάρεστʼ Αἴγισθος, ὅς σʼ ἐπεῖχʼ ἀεὶ</l>
               <l n="518">μή τοι θυραίαν γʼ οὖσαν αἰσχύνειν φίλους·</l>
               <l n="519">νῦν δʼ ὡς ἄπεστʼ ἐκεῖνος, οὐδὲν ἐντρέπει</l>
               <l n="520">ἐμοῦ γε· καίτοι πολλὰ πρὸς πολλούς με δὴ</l>
               <l n="521">ἐξεῖπας ὡς θρασεῖα καὶ πέρα δίκης</l>
               <l n="522">ἄρχω, καθυβρίζουσα καὶ σὲ καὶ τὰ σά·</l>
               <l n="523">ἐγὼ δʼ ὕβριν μὲν οὐκ ἔχω, κακῶς δέ σε</l>
               <l n="524">λέγω κακῶς κλύουσα πρὸς σέθεν θαμά.</l>
               <l n="525">πατὴρ γάρ, οὐδὲν ἄλλο, σοὶ πρόσχημʼ ἀεὶ</l>
               <l n="526">ὡς ἐξ ἐμοῦ τέθνηκεν.  ἐξ ἐμοῦ· καλῶς</l>
               <l n="527">ἔξοιδα· τῶνδʼ ἄρνησις οὐκ ἔνεστί μοι·</l>
               <l n="528">ἡ γὰρ Δίκη νιν εἷλεν, οὐκ ἐγὼ μόνη,</l>
               <l n="529">ᾗ χρῆν σʼ ἀρήγειν, εἰ φρονοῦσʼ ἐτύγχανες·</l>
               <l n="530">ἐπεὶ πατὴρ σὸς οὗτος, ὃν θρηνεῖς ἀεί,</l>
               <l n="531">τὴν σὴν ὅμαιμον μοῦνος Ἑλλήνων ἔτλη</l>
               <l n="532">θῦσαι θεοῖσιν, οὐκ ἴσον καμὼν ἐμοὶ</l>
               <l n="533">λύπης, ὅς ἔσπειρʼ, ὥσπερ ἡ τίκτουσʼ ἐγώ.</l>
               <l n="534">εἶεν, δίδαξον δή με τοῦ χάριν, τίνων</l>
               <l n="535">ἔθυσεν αὐτήν· πότερον Ἀργείων ἐρεῖς;</l>
               <l n="536">ἀλλʼ οὐ μετῆν αὐτοῖσι τήν γʼ ἐμὴν κτανεῖν.</l>
               <l n="537">ἀλλʼ ἀντʼ ἀδελφοῦ δῆτα Μενέλεω κτανὼν</l>
               <l n="538">τἄμʼ, οὐκ ἔμελλε τῶνδέ μοι δώσειν δίκην;</l>
               <l n="539">πότερον ἐκείνῳ παῖδες οὐκ ἦσαν διπλοῖ,</l>
               <l n="540">οὓς τῆσδε μᾶλλον εἰκὸς ἦν θνῄσκειν, πατρὸς</l>
               <l n="541">καὶ μητρὸς ὄντας, ἧς ὁ πλοῦς ὅδʼ ἦν χάριν;</l>
               <l n="542">ἢ τῶν ἐμῶν Ἅιδης τινʼ ἵμερον τέκνων</l>
               <l n="543">ἢ τῶν ἐκείνης ἔσχε δαίσασθαι πλέον;</l>
               <l n="544">ἢ τῷ πανώλει πατρὶ τῶν μὲν ἐξ ἐμοῦ</l>
               <l n="545">παίδων πόθος παρεῖτο, Μενέλεω δʼ ἐνῆν;</l>
               <l n="546">οὐ ταῦτʼ ἀβούλου καὶ κακοῦ γνώμην πατρός;</l>
               <l n="547">δοκῶ μέν, εἰ καὶ σῆς δίχα γνώμης λέγω·</l>
               <l n="548">φαίη δʼ ἂν ἡ θανοῦσά γʼ, εἰ φωνὴν λάβοι.</l>
               <l n="549">ἐγὼ μὲν οὖν οὐκ εἰμὶ τοῖς πεπραγμένοις</l>
               <l n="550">δύσθυμος· εἰ δὲ σοὶ δοκῶ φρονεῖν κακῶς,</l>
               <l n="551">γνώμην δικαίαν σχοῦσα τοὺς πέλας ψέγε.</l>
               
            </sp>
            <milestone unit="card" n="552"/>
            <sp>
               <speaker>Ἠλέκτρα</speaker>
               <l n="552">ἐρεῖς μὲν οὐχὶ νῦν γέ μʼ ὡς ἄρξασά τι</l>
               <l n="553">λυπηρὸν εἶτα σοῦ τάδʼ ἐξήκουσʼ ὕπο·</l>
               <l n="554">ἀλλʼ ἢν ἐφῇς μοι, τοῦ τεθνηκότος θʼ ὕπερ</l>
               <l n="555">λέξαιμʼ ἂν ὀρθῶς τῆς κασιγνήτης θʼ ὁμοῦ.</l>
            </sp>
            <sp>
               <speaker>Κλυταιμνήστρα</speaker>
               <l n="556">καὶ μὴν ἐφίημʼ· εἰ δέ μʼ ὧδʼ ἀεὶ λόγους</l>
               <l n="557">ἐξῆρχες, οὐκ ἂν ἦσθα λυπηρὰ κλύειν.</l>
               
            </sp>
            <milestone unit="card" n="558"/>
            <sp>
               <speaker>Ἠλέκτρα</speaker>
               <l n="558">καὶ δὴ λέγω σοι.  πατέρα φὴς κτεῖναι.  τίς ἂν</l>
               <l n="559">τούτου λόγος γένοιτʼ ἂν αἰσχίων ἔτι,</l>
               <l n="560">εἴτʼ οὖν δικαίως εἴτε μή; λέξω δέ σοι</l>
               <l n="561">ὡς οὐ δίκῃ γʼ ἔκτεινας, ἀλλά σʼ ἔσπασεν</l>
               <l n="562">πειθὼ κακοῦ πρὸς ἀνδρός, ᾧ τανῦν ξύνει.</l>
               <l n="563">ἐροῦ δὲ τὴν κυναγὸν Ἄρτεμιν, τίνος</l>
               <l n="564">ποινὰς τὰ πολλὰ πνεύματʼ ἔσχʼ ἐν Αὐλίδι·</l>
               <l n="565">ἢ ʼγὼ φράσω· κείνης γὰρ οὐ θέμις μαθεῖν.</l>
               <l n="566">πατήρ ποθʼ οὑμός, ὡς ἐγὼ κλύω, θεᾶς</l>
               <l n="567">παίζων κατʼ ἄλσος ἐξεκίνησεν ποδοῖν</l>
               <l n="568">στικτὸν κεράστην ἔλαφον, οὗ κατὰ σφαγὰς</l>
               <l n="569">ἐκκομπάσας ἔπος τι τυγχάνει βαλών.</l>
               <l n="570">κἀκ τοῦδε μηνίσασα Λητῴα κόρη</l>
               <l n="571">κατεῖχʼ Ἀχαιούς, ὡς πατὴρ ἀντίσταθμον</l>
               <l n="572">τοῦ θηρὸς ἐκθύσειε τὴν αὑτοῦ κόρην.</l>
               <l n="573">ὧδʼ ἦν τὰ κείνης θύματʼ· οὐ γὰρ ἦν λύσις</l>
               <l n="574">ἄλλη στρατῷ πρὸς οἶκον οὐδʼ εἰς Ἴλιον.</l>
               <l n="575">ἀνθʼ ὧν, βιασθεὶς πολλὰ κἀντιβάς, μόλις</l>
               <l n="576">ἔθυσεν αὐτήν, οὐχὶ Μενέλεω χάριν.</l>
               <l n="577">εἰ δʼ οὖν, ἐρῶ γὰρ καὶ τὸ σόν, κεῖνον θέλων</l>
               <l n="578">ἐπωφελῆσαι ταῦτʼ ἔδρα, τούτου θανεῖν</l>
               <l n="579">χρῆν αὐτὸν οὕνεκʼ ἐκ σέθεν; ποίῳ νόμῳ;</l>
               <l n="580">ὅρα τιθεῖσα τόνδε τὸν νόμον βροτοῖς</l>
               <l n="581">μὴ πῆμα σαυτῇ καὶ μετάγνοιαν τιθῇς.</l>
               <l n="582">εἰ γὰρ κτενοῦμεν ἄλλον ἀντʼ ἄλλου, σύ τοι</l>
               <l n="583">πρώτη θάνοις ἄν, εἰ δίκης γε τυγχάνοις.</l>
               <l n="584">ἀλλʼ εἰσόρα μὴ σκῆψιν οὐκ οὖσαν τίθης.</l>
               <l n="585">εἰ γὰρ θέλεις, δίδαξον ἀνθʼ ὅτου τανῦν</l>
               <l n="586">αἴσχιστα πάντων ἔργα δρῶσα τυγχάνεις,</l>
               <l n="587">ἥτις ξυνεύδεις τῷ παλαμναίῳ, μεθʼ οὗ</l>
               <l n="588">πατέρα τὸν ἀμὸν πρόσθεν ἐξαπώλεσας,</l>
               <l n="589">καὶ παιδοποιεῖς, τοὺς δὲ πρόσθεν εὐσεβεῖς</l>
               <l n="590">κἀξ εὐσεβῶν βλαστόντας ἐκβαλοῦσʼ ἔχεις.</l>
               <l n="591">πῶς ταῦτʼ ἐπαινέσαιμʼ ἄν; ἢ καὶ ταῦτʼ ἐρεῖς</l>
               <l n="592">ὡς τῆς θυγατρὸς ἀντίποινα λαμβάνεις;</l>
               <l n="593">αἰσχρῶς δʼ, ἐάν περ καὶ λέγῃς· οὐ γὰρ καλὸν</l>
               <l n="594">ἐχθροῖς γαμεῖσθαι τῆς θυγατρὸς οὕνεκα.</l>
               <l n="595">ἀλλʼ οὐ γὰρ οὐδὲ νουθετεῖν ἔξεστί σε,</l>
               <l n="596">ἣ πᾶσαν ἵης γλῶσσαν ὡς τὴν μητέρα</l>
               <l n="597">κακοστομοῦμεν.  καί σʼ ἔγωγε δεσπότιν</l>
               <l n="598">ἢ μητέρʼ οὐκ ἔλασσον εἰς ἡμᾶς νέμω,</l>
               <l n="599">ἣ ζῶ βίον μοχθηρόν, ἔκ τε σοῦ κακοῖς</l>
               <l n="600">πολλοῖς ἀεὶ ξυνοῦσα τοῦ τε συννόμου·</l>
               <l n="601">ὃ δʼ ἄλλος ἔξω, χεῖρα σὴν μόλις φυγών,</l>
               <l n="602">τλήμων Ὀρέστης δυστυχῆ τρίβει βίον·</l>
               <l n="603">ὃν πολλὰ δή με σοὶ τρέφειν μιάστορα</l>
               <l n="604">ἐπῃτιάσω· καὶ τόδʼ, εἴπερ ἔσθενον,</l>
               <l n="605">ἔδρων ἄν, εὖ τοῦτʼ ἴσθι· τοῦδέ γʼ οὕνεκα</l>
               <l n="606">κήρυσσέ μʼ εἰς ἅπαντας, εἴτε χρῇς κακὴν</l>
               <l n="607">εἴτε στόμαργον εἴτʼ ἀναιδείας πλέαν.</l>
               <l n="608">εἰ γὰρ πέφυκα τῶνδε τῶν ἔργων ἴδρις,</l>
               <l n="609">σχεδόν τι τὴν σὴν οὐ καταισχύνω φύσιν.</l>
               
            </sp>
            <milestone unit="card" n="610"/>
            <sp>
               <speaker>Χορός</speaker>
               <l n="610">ὁρῶ μένος πνέουσαν· εἰ δὲ σὺν δίκῃ</l>
               <l n="611">ξύνεστι, τοῦδε φροντίδʼ οὐκέτʼ εἰσορῶ.</l>
            </sp>
            <sp>
               <speaker>Κλυταιμνήστρα</speaker>
               <l n="612">ποίας δʼ ἐμοὶ δεῖ πρός γε τήνδε φροντίδος,</l>
               <l n="613">ἥτις τοιαῦτα τὴν τεκοῦσαν ὕβρισεν,</l>
               <l n="614">καὶ ταῦτα τηλικοῦτος; ἆρά σοι δοκεῖ</l>
               <l n="615">χωρεῖν ἂν εἰς πᾶν ἔργον αἰσχύνης ἄτερ;</l>
            </sp>
            <sp>
               <speaker>Ἠλέκτρα</speaker>
               <l n="616">εὖ νυν ἐπίστω τῶνδέ μʼ αἰσχύνην ἔχειν,</l>
               <l n="617">κεἰ μὴ δοκῶ σοι· μανθάνω δʼ ὁθούνεκα</l>
               <l n="618">ἔξωρα πράσσω κοὐκ ἐμοὶ προσεικότα.</l>
               <l n="619">ἀλλʼ ἡ γὰρ ἐκ σοῦ δυσμένεια καὶ τὰ σὰ</l>
               <l n="620">ἔργʼ ἐξαναγκάζει με ταῦτα δρᾶν βίᾳ·</l>
               <l n="621">αἰσχροῖς γὰρ αἰσχρὰ πράγματʼ ἐκδιδάσκεται.</l>
            </sp>
            <sp>
               <speaker>Κλυταιμνήστρα</speaker>
               <l n="622">ὦ θρέμμʼ ἀναιδές, ἦ σʼ ἐγὼ καὶ τἄμʼ ἔπη</l>
               <l n="623">καὶ τἄργα τἀμὰ πόλλʼ ἄγαν λέγειν ποεῖ.</l>
            </sp>
            <sp>
               <speaker>Ἠλέκτρα</speaker>
               <l n="624">σύ τοι λέγεις νιν, οὐκ ἐγώ· σὺ γὰρ ποεῖς</l>
               <l n="625">τοὔργον· τὰ δʼ ἔργα τοὺς λόγους εὑρίσκεται.</l>
            </sp>
            <sp>
               <speaker>Κλυταιμνήστρα</speaker>
               <l n="626">ἀλλʼ οὐ μὰ τὴν δέσποιναν Ἄρτεμιν θράσους</l>
               <l n="627">τοῦδʼ οὐκ ἀλύξεις, εὖτʼ ἂν Αἴγισθος μόλῃ.</l>
            </sp>
            <sp>
               <speaker>Ἠλέκτρα</speaker>
               <l n="628">ὁρᾷς; πρὸς ὀργὴν ἐκφέρει, μεθεῖσά μοι</l>
               <l n="629">λέγειν ἃ χρῄζοιμʼ, οὐδʼ ἐπίστασαι κλύειν.</l>
            </sp>
            <sp>
               <speaker>Κλυταιμνήστρα</speaker>
               <l n="630">οὔκουν ἐάσεις οὐδʼ ὑπʼ εὐφήμου βοῆς</l>
               <l n="631">θῦσαί μʼ, ἐπειδὴ σοί γʼ ἐφῆκα πᾶν λέγειν;</l>
            </sp>
            <sp>
               <speaker>Ἠλέκτρα</speaker>
               <l n="632">ἐῶ, κελεύω, θῦε· μηδʼ ἐπαιτιῶ</l>
               <l n="633">τοὐμὸν στόμʼ, ὡς οὐκ ἂν πέρα λέξαιμʼ ἔτι.</l>
               
            </sp>
            <milestone unit="card" n="634"/>
            <sp>
               <speaker>Κλυταιμνήστρα</speaker>
               <l n="634">ἔπαιρε δὴ σὺ θύμαθʼ ἡ παροῦσά μοι</l>
               <l n="635">πάγκαρπʼ, ἄνακτι τῷδʼ ὅπως λυτηρίους</l>
               <l n="636">εὐχὰς ἀνάσχω δειμάτων, ἃ νῦν ἔχω.</l>
               <l n="637">κλύοις ἂν ἤδη, Φοῖβε προστατήριε,</l>
               <l n="638">κεκρυμμένην μου βάξιν· οὐ γὰρ ἐν φίλοις</l>
               <l n="639">ὁ μῦθος, οὐδὲ πᾶν ἀναπτύξαι πρέπει</l>
               <l n="640">πρὸς φῶς παρούσης τῆσδε πλησίας ἐμοί,</l>
               <l n="641">μὴ σὺν φθόνῳ τε καὶ πολυγλώσσῳ βοῇ</l>
               <l n="642">σπείρῃ ματαίαν βάξιν εἰς πᾶσαν πόλιν.</l>
               <l n="643">ἀλλʼ ὧδʼ ἄκουε· τῇδε γὰρ κἀγὼ φράσω.</l>
               <l n="644">ἃ γὰρ προσεῖδον νυκτὶ τῇδε φάσματα</l>
               <l n="645">δισσῶν ὀνείρων, ταῦτά μοι, Λύκειʼ ἄναξ,</l>
               <l n="646">εἰ μὲν πέφηνεν ἐσθλά, δὸς τελεσφόρα,</l>
               <l n="647">εἰ δʼ ἐχθρά, τοῖς ἐχθροῖσιν ἔμπαλιν μέθες·</l>
               <l n="648">καὶ μή με πλούτου τοῦ παρόντος εἴ τινες</l>
               <l n="649">δόλοισι βουλεύουσιν ἐκβαλεῖν, ἐφῇς,</l>
               <l n="650">ἀλλʼ ὧδέ μʼ αἰεὶ ζῶσαν ἀβλαβεῖ βίῳ</l>
               <l n="651">δόμους Ἀτρειδῶν σκῆπτρά τʼ ἀμφέπειν τάδε,</l>
               <l n="652">φίλοισί τε ξυνοῦσαν οἷς ξύνειμι νῦν</l>
               <l n="653">εὐημεροῦσαν καὶ τέκνων ὅσων ἐμοὶ</l>
               <l n="654">δύσνοια μὴ πρόσεστιν ἢ λύπη πικρά.</l>
               <l n="655">ταῦτʼ, ὦ Λύκειʼ Ἄπολλον, ἵλεως κλύων</l>
               <l n="656">δὸς πᾶσιν ἡμῖν ὥσπερ ἐξαιτούμεθα.</l>
               <l n="657">τὰ δʼ ἄλλα πάντα καὶ σιωπώσης ἐμοῦ</l>
               <l n="658">ἐπαξιῶ σε δαίμονʼ ὄντʼ ἐξειδέναι·</l>
               <l n="659">τοὺς ἐκ Διὸς γὰρ εἰκός ἐστι πάνθʼ ὁρᾶν.</l>
               
            </sp>
            <milestone unit="card" n="660"/>
            <sp>
               <speaker>Παιδαγωγός</speaker>
               <l n="660">ξέναι γυναῖκες, πῶς ἂν εἰδείην σαφῶς</l>
               <l n="661">εἰ τοῦ τυράννου δώματʼ Αἰγίσθου τάδε;</l>
            </sp>
            <sp>
               <speaker>Χορός</speaker>
               <l n="662">τάδʼ ἐστίν, ὦ ξένʼ· αὐτὸς ᾔκασας καλῶς.</l>
            </sp>
            <sp>
               <speaker>Παιδαγωγός</speaker>
               <l n="663">ἦ καὶ δάμαρτα τήνδʼ ἐπεικάζων κυρῶ</l>
               <l n="664">κείνου; πρέπει γὰρ ὡς τύραννος εἰσορᾶν.</l>
            </sp>
            <sp>
               <speaker>Χορός</speaker>
               <l n="665">μάλιστα πάντων· ἥδε σοι κείνη πάρα.</l>
            </sp>
            <sp>
               <speaker>Παιδαγωγός</speaker>
               <l n="666">ὦ χαῖρʼ, ἄνασσα· σοὶ φέρων ἥκω λόγους</l>
               <l n="667">ἡδεῖς φίλου παρʼ ἀνδρὸς Αἰγίσθῳ θʼ ὁμοῦ.</l>
            </sp>
            <sp>
               <speaker>Κλυταιμνήστρα</speaker>
               <l n="668">ἐδεξάμην τὸ ῥηθέν· εἰδέναι δέ σου</l>
               <l n="669">πρώτιστα χρῄζω τίς σʼ ἀπέστειλεν βροτῶν.</l>
            </sp>
            <sp>
               <speaker>Παιδαγωγός</speaker>
               <l n="670">Φανοτεὺς ὁ Φωκεύς, πρᾶγμα πορσύνων μέγα.</l>
            </sp>
            <sp>
               <speaker>Κλυταιμνήστρα</speaker>
               <l n="671">τὸ ποῖον, ὦ ξένʼ; εἰπέ· παρὰ φίλου γὰρ ὢν</l>
               <l n="672">ἀνδρός, σάφʼ οἶδα, προσφιλεῖς λέξεις λόγους.</l>
            </sp>
            <sp>
               <speaker>Παιδαγωγός</speaker>
               <l n="673">τέθνηκʼ Ὀρέστης· ἐν βραχεῖ ξυνθεὶς λέγω.</l>
            </sp>
            <sp>
               <speaker>Ἠλέκτρα</speaker>
               <l n="674">οἲ ʼγὼ τάλαινʼ, ὄλωλα τῇδʼ ἐν ἡμέρᾳ.</l>
            </sp>
            <sp>
               <speaker>Κλυταιμνήστρα</speaker>
               <l n="675">τί φής, τί φής, ὦ ξεῖνε; μὴ ταύτης κλύε.</l>
            </sp>
            <sp>
               <speaker>Παιδαγωγός</speaker>
               <l n="676">θανόντʼ Ὀρέστην νῦν τε καὶ πάλαι λέγω.</l>
            </sp>
            <sp>
               <speaker>Ἠλέκτρα</speaker>
               <l n="677">ἀπωλόμην δύστηνος, οὐδέν εἰμʼ ἔτι.</l>
            </sp>
            <sp>
               <speaker>Κλυταιμνήστρα</speaker>
               <l n="678">σὺ μὲν τὰ σαυτῆς πρᾶσσʼ, ἐμοὶ δὲ σύ, ξένε,</l>
               <l n="679">τἀληθὲς εἰπέ, τῷ τρόπῳ διόλλυται;</l>
               
            </sp>
            <milestone unit="card" n="680"/>
            <sp>
               <speaker>Παιδαγωγός</speaker>
               <l n="680">κἀπεμπόμην πρὸς ταῦτα καὶ τὸ πᾶν φράσω.</l>
               <l n="681">κεῖνος γὰρ ἐλθὼν εἰς τὸ κλεινὸν Ἑλλάδος</l>
               <l n="682">πρόσχημʼ ἀγῶνος Δελφικῶν ἄθλων χάριν,</l>
               <l n="683">ὅτʼ ᾔσθετʼ ἀνδρὸς ὀρθίων κηρυγμάτων</l>
               <l n="684">δρόμον προκηρύξαντος, οὗ πρώτη κρίσις,</l>
               <l n="685">εἰσῆλθε λαμπρός, πᾶσι τοῖς ἐκεῖ σέβας·</l>
               <l n="686">δρόμου δʼ ἰσώσας τἀφέσει  τὰ τέρματα</l>
               <l n="687">νίκης ἔχων ἐξῆλθε πάντιμον γέρας.</l>
               <l n="688">χὤπως μὲν ἐν πολλοῖσι παῦρά σοι λέγω</l>
               <l n="689">οὐκ οἶδα τοιοῦδʼ ἀνδρὸς ἔργα καὶ κράτη·</l>
               <l n="690">ἓν δʼ ἴσθʼ· ὅσων γὰρ εἰσεκήρυξαν βραβῆς</l>
               <l n="691">
                  <del>δρόμων διαύλων πένταθλʼ ἃ νομίζεται,</del>
               </l>
               <l n="692">τούτων ἐνεγκὼν πάντα τἀπινίκια</l>
               <l n="693">ὠλβίζετʼ, Ἀργεῖος μὲν ἀνακαλούμενος,</l>
               <l n="694">ὄνομα δʼ Ὀρέστης, τοῦ τὸ κλεινὸν Ἑλλάδος</l>
               <l n="695">Ἀγαμέμνονος στράτευμʼ ἀγείραντός ποτε.</l>
               <l n="696">καὶ ταῦτα μὲν τοιαῦθʼ· ὅταν δέ τις θεῶν</l>
               <l n="697">βλάπτῃ, δύναιτʼ ἂν οὐδʼ ἂν ἰσχύων φυγεῖν.</l>
               <l n="698">κεῖνος γὰρ ἄλλης ἡμέρας, ὅθʼ ἱππικῶν</l>
               <l n="699">ἦν ἡλίου τέλλοντος ὠκύπους ἀγών,</l>
               <l n="700">εἰσῆλθε πολλῶν ἁρματηλατῶν μέτα.</l>
               <l n="701">εἷς ἦν Ἀχαιός, εἷς ἀπὸ Σπάρτης, δύο</l>
               <l n="702">Λίβυες ζυγωτῶν ἁρμάτων ἐπιστάται·</l>
               <l n="703">κἀκεῖνος ἐν τούτοισι, Θεσσαλὰς ἔχων</l>
               <l n="704">ἵππους, ὁ πέμπτος· ἕκτος ἐξ Αἰτωλίας</l>
               <l n="705">ξανθαῖσι πώλοις· ἕβδομος Μάγνης ἀνήρ·</l>
               <l n="706">ὁ δʼ ὄγδοος λεύκιππος, Αἰνιὰν γένος·</l>
               <l n="707">ἔνατος Ἀθηνῶν τῶν θεοδμήτων ἄπο·</l>
               <l n="708">Βοιωτὸς ἄλλος, δέκατον ἐκπληρῶν ὄχον.</l>
               <l n="709">στάντες δʼ ἵνʼ αὐτοὺς οἱ τεταγμένοι βραβῆς</l>
               <l n="710">κλήροις ἔπηλαν καὶ κατέστησαν δίφρους,</l>
               <l n="711">χαλκῆς ὑπαὶ σάλπιγγος ᾖξαν· οἱ δʼ ἅμα</l>
               <l n="712">ἵπποις ὁμοκλήσαντες ἡνίας χεροῖν</l>
               <l n="713">ἔσεισαν· ἐν δὲ πᾶς ἐμεστώθη δρόμος</l>
               <l n="714">κτύπου κροτητῶν ἁρμάτων· κόνις δʼ ἄνω</l>
               <l n="715">φορεῖθʼ· ὁμοῦ δὲ πάντες ἀναμεμιγμένοι</l>
               <l n="716">φείδοντο κέντρων οὐδέν, ὡς ὑπερβάλοι</l>
               <l n="717">χνόας τις αὐτῶν καὶ φρυάγμαθʼ ἱππικά.</l>
               <l n="718">ὁμοῦ γὰρ ἀμφὶ νῶτα καὶ τροχῶν βάσεις</l>
               <l n="719">ἤφριζον, εἰσέβαλλον ἱππικαὶ πνοαί.</l>
               <l n="720">κεῖνος δʼ ὑπʼ αὐτὴν ἐσχάτην στήλην ἔχων</l>
               <l n="721">ἔχριμπτʼ ἀεὶ σύριγγα, δεξιὸν δʼ ἀνεὶς</l>
               <l n="722">σειραῖον ἵππον εἶργε τὸν προσκείμενον.</l>
               <l n="723">καὶ πρὶν μὲν ὀρθοὶ πάντες ἕστασαν δίφροι·</l>
               <l n="724">ἔπειτα δʼ Αἰνιᾶνος ἀνδρὸς ἄστομοι</l>
               <l n="725">πῶλοι βίᾳ φέρουσιν· ἐκ δʼ ὑποστροφῆς</l>
               <l n="726">τελοῦντες ἕκτον ἕβδομόν τʼ ἤδη δρόμον</l>
               <l n="727">μέτωπα συμπαίουσι Βαρκαίοις ὄχοις·</l>
               <l n="728">κἀντεῦθεν ἄλλος ἄλλον ἐξ ἑνὸς κακοῦ</l>
               <l n="729">ἔθραυε κἀνέπιπτε, πᾶν δʼ ἐπίμπλατο</l>
               <l n="730">ναυαγίων Κρισαῖον ἱππικῶν πέδον.</l>
            </sp>
            
               <milestone unit="card" n="731"/>
                  <sp>
                     <speaker>Παιδαγωγός</speaker>
               <l n="731">γνοὺς δʼ οὑξ Ἀθηνῶν δεινὸς ἡνιοστρόφος</l>
               <l n="732">ἔξω παρασπᾷ κἀνακωχεύει παρεὶς</l>
               <l n="733">κλύδωνʼ ἔφιππον ἐν μέσῳ κυκώμενον.</l>
               <l n="734">ἤλαυνε δʼ ἔσχατος μέν, ὑστέρας δʼ ἔχων</l>
               <l n="735">πώλους Ὀρέστης, τῷ τέλει πίστιν φέρων·</l>
               <l n="736">ὅπως δʼ ὁρᾷ μόνον νιν ἐλλελειμμένον,</l>
               <l n="737">ὀξὺν διʼ ὤτων κέλαδον ἐνσείσας θοαῖς</l>
               <l n="738">πώλοις διώκει, κἀξισώσαντε ζυγὰ</l>
               <l n="739">ἠλαυνέτην, τότʼ ἄλλος, ἄλλοθʼ ἅτερος</l>
               <l n="740">κάρα προβάλλων ἱππικῶν ὀχημάτων.</l>
               <l n="741">καὶ τοὺς μὲν ἄλλους πάντας ἀσφαλεῖς δρόμους</l>
               <l n="742">ὡρμᾶθʼ ὁ τλήμων ὀρθὸς ἐξ ὀρθῶν δίφρων·</l>
               <l n="743">ἔπειτα λύων ἡνίαν ἀριστερὰν</l>
               <l n="744">κάμπτοντος ἵππου λανθάνει στήλην ἄκραν</l>
               <l n="745">παίσας· ἔθραυσε δʼ ἄξονος μέσας χνόας</l>
               <l n="746">κἀξ ἀντύγων ὤλισθεν· ἐν δʼ ἑλίσσεται</l>
               <l n="747">τμητοῖς ἱμᾶσι· τοῦ δὲ πίπτοντος πέδῳ</l>
               <l n="748">πῶλοι διεσπάρησαν ἐς μέσον δρόμον.</l>
               <l n="749">στρατὸς δʼ ὅπως ὁρᾷ νιν ἐκπεπτωκότα</l>
               <l n="750">δίφρων, ἀνωλόλυξε τὸν νεανίαν,</l>
               <l n="751">οἷʼ ἔργα δράσας οἷα λαγχάνει κακά,</l>
               <l n="752">φορούμενος πρὸς οὖδας, ἄλλοτʼ οὐρανῷ</l>
               <l n="753">σκέλη προφαίνων, ἔς τέ νιν διφρηλάται,</l>
               <l n="754">μόλις κατασχεθόντες ἱππικὸν δρόμον,</l>
               <l n="755">ἔλυσαν αἱματηρόν, ὥστε μηδένα</l>
               <l n="756">γνῶναι φίλων ἰδόντʼ ἂν ἄθλιον δέμας.</l>
               <l n="757">καί νιν πυρᾷ κέαντες εὐθὺς ἐν βραχεῖ</l>
               <l n="758">χαλκῷ μέγιστον σῶμα δειλαίας σποδοῦ</l>
               <l n="759">φέρουσιν ἄνδρες Φωκέων τεταγμένοι,</l>
               <l n="760">ὅπως πατρῴας τύμβον ἐκλάχῃ χθονός.</l>
               <l n="761">τοιαῦτά σοι ταῦτʼ ἐστίν, ὡς μὲν ἐν λόγῳ</l>
               <l n="762">ἀλγεινά, τοῖς δʼ ἰδοῦσιν, οἵπερ εἴδομεν,</l>
               <l n="763">μέγιστα πάντων ὧν ὄπωπʼ ἐγὼ κακῶν.</l>
            </sp>
            
            <milestone unit="card" n="764"/>
            <sp>
               <speaker>Χορός</speaker>
               <l n="764">φεῦ φεῦ· τὸ πᾶν δὴ δεσπόταισι τοῖς πάλαι</l>
               <l n="765">πρόρριζον, ὡς ἔοικεν, ἔφθαρται γένος.</l>
            </sp>
            <sp>
               <speaker>Κλυταιμνήστρα</speaker>
               <l n="766">ὦ Ζεῦ, τί ταῦτα, πότερον εὐτυχῆ λέγω,</l>
               <l n="767">ἢ δεινὰ μέν, κέρδη δέ; λυπηρῶς δʼ ἔχει,</l>
               <l n="768">εἰ τοῖς ἐμαυτῆς τὸν βίον σῴζω κακοῖς.</l>
            </sp>
            <sp>
               <speaker>Παιδαγωγός</speaker>
               <l n="769">τί δʼ ὧδʼ ἀθυμεῖς, ὦ γύναι, τῷ νῦν λόγῳ;</l>
            </sp>
            <sp>
               <speaker>Κλυταιμνήστρα</speaker>
               <l n="770">δεινὸν τὸ τίκτειν ἐστίν· οὐδὲ γὰρ κακῶς</l>
               <l n="771">πάσχοντι μῖσος ὧν τέκῃ προσγίγνεται.</l>
            </sp>
            <sp>
               <speaker>Παιδαγωγός</speaker>
               <l n="772">μάτην ἄρʼ ἡμεῖς, ὡς ἔοικεν, ἥκομεν.</l>
            </sp>
            <sp>
               <speaker>Κλυταιμνήστρα</speaker>
               <l n="773">οὔτοι μάτην γε· πῶς γὰρ ἂν μάτην λέγοις,</l>
               <l n="774">εἴ μοι θανόντος πίστʼ ἔχων τεκμήρια</l>
               <l n="775">προσῆλθες, ὅστις τῆς ἐμῆς ψυχῆς γεγώς,</l>
               <l n="776">μαστῶν ἀποστὰς καὶ τροφῆς ἐμῆς, φυγὰς</l>
               <l n="777">ἀπεξενοῦτο καί μʼ, ἐπεὶ τῆσδε χθονὸς</l>
               <l n="778">ἐξῆλθεν, οὐκέτʼ εἶδεν, ἐγκαλῶν δέ μοι</l>
               <l n="779">φόνους πατρῴους δείνʼ ἐπηπείλει τελεῖν;</l>
               <l n="780">ὥστʼ οὔτε νυκτὸς ὕπνον οὔτʼ ἐξ ἡμέρας</l>
               <l n="781">ἐμὲ στεγάζειν ἡδύν, ἀλλʼ ὁ προστατῶν</l>
               <l n="782">χρόνος διῆγέ μʼ αἰὲν ὡς θανουμένην.</l>
               <l n="783">νῦν δʼ—ἡμέρᾳ γὰρ τῇδʼ ἀπήλλαγμαι φόβου</l>
               <l n="784">πρὸς τῆσδʼ ἐκείνου θʼ· ἥδε γὰρ μείζων βλάβη</l>
               <l n="785">ξύνοικος ἦν μοι, τοὐμὸν ἐκπίνουσʼ ἀεὶ</l>
               <l n="786">ψυχῆς ἄκρατον αἷμα—νῦν δʼ ἕκηλά που</l>
               <l n="787">τῶν τῆσδʼ ἀπειλῶν οὕνεχʼ ἡμερεύσομεν.</l>
              
            </sp> 
            <milestone unit="card" n="788"/>
            <sp>
               <speaker>Ἠλέκτρα</speaker>
               <l n="788">οἴμοι τάλαινα· νῦν γὰρ οἰμῶξαι πάρα,</l>
               <l n="789">Ὀρέστα, τὴν σὴν ξυμφοράν, ὅθʼ ὧδʼ ἔχων</l>
               <l n="790">πρὸς τῆσδʼ ὑβρίζει μητρός.  ἆρʼ ἔχει καλῶς;</l>
            </sp>
            <sp>
               <speaker>Κλυταιμνήστρα</speaker>
               <l n="791">οὔτοι σύ· κεῖνος δʼ ὡς ἔχει καλῶς ἔχει.</l>
            </sp>
            <sp>
               <speaker>Ἠλέκτρα</speaker>
               <l n="792">ἄκουε, Νέμεσι τοῦ θανόντος ἀρτίως.</l>
            </sp>
            <sp>
               <speaker>Κλυταιμνήστρα</speaker>
               <l n="793">ἤκουσεν ὧν δεῖ κἀπεκύρωσεν καλῶς.</l>
            </sp>
            <sp>
               <speaker>Ἠλέκτρα</speaker>
               <l n="794">ὕβριζε· νῦν γὰρ εὐτυχοῦσα τυγχάνεις.</l>
            </sp>
            <sp>
               <speaker>Κλυταιμνήστρα</speaker>
               <l n="795">οὔκουν Ὀρέστης καὶ σὺ παύσετον τάδε.</l>
            </sp>
            <sp>
               <speaker>Ἠλέκτρα</speaker>
               <l n="796">πεπαύμεθʼ ἡμεῖς, οὐχ ὅπως σὲ παύσομεν.</l>
            </sp>
            <sp>
               <speaker>Κλυταιμνήστρα</speaker>
               <l n="797">πολλῶν ἂν ἥκοις, ὦ ξένʼ, ἄξιος τυχεῖν,</l>
               <l n="798">εἰ τήνδʼ ἔπαυσας τῆς πολυγλώσσου βοῆς.</l>
            </sp>
            <sp>
               <speaker>Παιδαγωγός</speaker>
               <l n="799">οὐκοῦν ἀποστείχοιμʼ ἄν, εἰ τάδʼ εὖ κυρεῖ.</l>
            </sp>
            <sp>
               <speaker>Κλυταιμνήστρα</speaker>
               <l n="800">ἥκιστʼ· ἐπείπερ οὔτʼ ἐμοῦ κατάξιʼ ἂν</l>
               <l n="801">πράξειας οὔτε τοῦ πορεύσαντος ξένου.</l>
               <l n="802">ἀλλʼ εἴσιθʼ εἴσω· τήνδε δʼ ἔκτοθεν βοᾶν</l>
               <l n="803">ἔα τά θʼ αὑτῆς καὶ τὰ τῶν φίλων κακά.</l>
               
            </sp>
            <milestone unit="card" n="804"/>
            <sp>
               <speaker>Ἠλέκτρα</speaker>
               <l n="804">ἆρʼ ὑμὶν ὡς ἀλγοῦσα κὠδυνωμένη</l>
               <l n="805">δεινῶς δακρῦσαι κἀπικωκῦσαι δοκεῖ</l>
               <l n="806">τὸν υἱὸν ἡ δύστηνος ὧδʼ ὀλωλότα;</l>
               <l n="807">ἀλλʼ ἐγγελῶσα φροῦδος· ὦ τάλαινʼ ἐγώ.</l>
               <l n="808">Ὀρέστα φίλταθʼ, ὥς μʼ ἀπώλεσας θανών.</l>
               <l n="809">ἀποσπάσας γὰρ τῆς ἐμῆς οἴχει φρενὸς</l>
               <l n="810">αἵ μοι μόναι παρῆσαν ἐλπίδων ἔτι,</l>
               <l n="811">σὲ πατρὸς ἥξειν ζῶντα τιμωρόν ποτε</l>
               <l n="812">κἀμοῦ ταλαίνης.  νῦν δὲ ποῖ με χρὴ μολεῖν;</l>
               <l n="813">μόνη γάρ εἰμι, σοῦ τʼ ἀπεστερημένη</l>
               <l n="814">καὶ πατρός.  ἤδη δεῖ με δουλεύειν πάλιν</l>
               <l n="815">ἐν τοῖσιν ἐχθίστοισιν ἀνθρώπων ἐμοὶ</l>
               <l n="816">φονεῦσι πατρός.  ἆρά μοι καλῶς ἔχει;</l>
               <l n="817">ἀλλʼ οὔ τι μὴν ἔγωγε τοῦ λοιποῦ χρόνου</l>
               <l n="818">ξύνοικος, εἴσειμʼ, ἀλλὰ τῇδε πρὸς πύλῃ</l>
               <l n="819">παρεῖσʼ ἐμαυτὴν ἄφιλος αὐανῶ βίον.</l>
               <l n="820">πρὸς ταῦτα καινέτω τις, εἰ βαρύνεται,</l>
               <l n="821">τῶν ἔνδον ὄντων· ὡς χάρις μέν, ἢν κτάνῃ,</l>
               <l n="822">λύπη δʼ, ἐὰν ζῶ· τοῦ βίου δʼ οὐδεὶς πόθος.</l>
               
            </sp></div>
            
  <milestone unit="card" n="823"/>
         
     <div type="textpart" subtype="choral">
        <div type="textpart" subtype="strophe" n="1">
               <sp>
                  <speaker>Χορός</speaker>
                  <l n="823">ποῦ ποτε κεραυνοὶ Διὸς ἢ ποῦ φαέθων</l>
                  <l n="825">Ἅλιος, εἰ ταῦτʼ ἐφορῶντες κρύπτουσιν ἕκηλοι;</l>
               </sp>
               <sp>
                  <speaker>Ἠλέκτρα</speaker>
                  <l n="826">ἒ ἔ, αἰαῖ.</l>
               </sp>
               <sp>
                  <speaker>Χορός</speaker>
                  <l n="827">ὦ παῖ, τί δακρύεις;</l>
               </sp>
               <sp>
                  <speaker>Ἠλέκτρα</speaker>
                  <l n="828">φεῦ.</l>
               </sp>
               <sp>
                  <speaker>Χορός</speaker>
                  <l n="830">μηδὲν μέγʼ ἀΰσῃς.</l>
               </sp>
               <sp>
                  <speaker>Ἠλέκτρα</speaker>
                  <l n="831">ἀπολεῖς.</l>
               </sp>
               <sp>
                  <speaker>Χορός</speaker>
                  <l n="832">πῶς;</l>
               </sp>
               <sp>
                  <speaker>Ἠλέκτρα</speaker>
                  <l n="833">εἰ τῶν φανερῶς οἰχομένων</l>
                  <l n="834">εἰς Ἀΐδαν ἐλπίδʼ ὑποίσεις, κατʼ ἐμοῦ τακομένας</l>
                  <l n="835">μᾶλλον ἐπεμβάσει.</l>
               </sp></div>
     
               <milestone unit="card" n="836"/>
            
                  <div type="textpart" subtype="antistrophe" n="1">
               <sp>
                  <speaker>Χορός</speaker>
                  <l n="836">οἶδα γὰρ ἄνακτʼ Ἀμφιάρεων χρυσοδέτοις</l>
                  <l n="837">ἕρκεσι κρυφθέντα γυναικῶν· καὶ νῦν ὑπὸ γαίας</l>
               </sp>
               <sp>
                  <speaker>Ἠλέκτρα</speaker>
                  <l n="840">ἒ ἔ, ἰώ.</l>
               </sp>
               <sp>
                  <speaker>Χορός</speaker>
                  <l n="841">πάμψυχος ἀνάσσει.</l>
               </sp>
               <sp>
                  <speaker>Ἠλέκτρα</speaker>
                  <l n="842">φεῦ.</l>
               </sp>
               <sp>
                  <speaker>Χορός</speaker>
                  <l n="843">φεῦ δῆτʼ· ὀλοὰ γὰρ</l>
               </sp>
               <sp>
                  <speaker>Ἠλέκτρα</speaker>
                  <l n="844">ἐδάμη.</l>
               </sp>
               <sp>
                  <speaker>Χορός</speaker>
                  <l n="845">ναί.</l>
               </sp>
               <sp>
                  <speaker>Ἠλέκτρα</speaker>
                  <l n="846">οἶδʼ οἶδʼ· ἐφάνη γὰρ μελέτωρ</l>
                  <l n="847">ἀμφὶ τὸν ἐν πένθει· ἐμοὶ δʼ οὔτις ἔτʼ ἔσθʼ· ὃς γὰρ ἔτʼ ἦν,</l>
                  <l n="848">φροῦδος ἀναρπασθείς.</l>
               </sp>
               </div>
     
               <milestone unit="card" n="849"/>
            
                  <div type="textpart" subtype="strophe" n="2">
               <sp>
                  <speaker>Χορός</speaker>
                  <l n="849">δειλαία δειλαίων κυρεῖς.</l>
               </sp>
               <sp>
                  <speaker>Ἠλέκτρα</speaker>
                  <l n="850">κἀγὼ τοῦδʼ ἴστωρ, ὑπερίστωρ,</l>
                  <l n="851">πανσύρτῳ παμμήνῳ πολλῶν</l>
                  <l n="852">δεινῶν στυγνῶν τʼ αἰῶνι.</l>
               </sp>
               <sp>
                  <speaker>Χορός</speaker>
                  <l n="853">εἴδομεν ἁθρήνεις.</l>
               </sp>
               <sp>
                  <speaker>Ἠλέκτρα</speaker>
                  <l n="855">μή μέ νυν μηκέτι</l>
                  <l n="856">παραγάγῃς, ἵνʼ οὐ</l>
               </sp>
               <sp>
                  <speaker>Χορός</speaker>
                  <l n="857">τί φής;</l>
               </sp>
               <sp>
                  <speaker>Ἠλέκτρα</speaker>
                  <l n="858">πάρεισιν ἐλπίδων ἔτι κοινοτόκων</l>
                  <l n="859">εὐπατριδᾶν ἀρωγαί.</l>
               </sp>
               </div>
     
               <milestone unit="card" n="860"/>
            
                  <div type="textpart" subtype="antistrophe" n="2">
               <sp>
                  <speaker>Χορός</speaker>
                  <l n="860">πᾶσι θνατοῖς ἔφυ μόρος.</l>
               </sp>
               <sp>
                  <speaker>Ἠλέκτρα</speaker>
                  <l n="861">ἦ καὶ χαλάργοις ἐν ἁμίλλαις</l>
                  <l n="862">οὕτως, ὡς κείνῳ δυστάνῳ,</l>
                  <l n="863">τμητοῖς ὁλκοῖς ἐγκῦρσαι;</l>
               </sp>
               <sp>
                  <speaker>Χορός</speaker>
                  <l n="864">ἄσκοπος ἁ λώβα.</l>
               </sp>
               <sp>
                  <speaker>Ἠλέκτρα</speaker>
                  <l n="865">πῶς γὰρ οὔκ; εἰ ξένος</l>
                  <l n="866">ἄτερ ἐμᾶν χερῶν</l>
               </sp>
               <sp>
                  <speaker>Χορός</speaker>
                  <l n="867">παπαῖ.</l>
               </sp>
               <sp>
                  <speaker>Ἠλέκτρα</speaker>
                  <l n="868">κέκευθεν, οὔτε του τάφου ἀντιάσας</l>
                  <l n="870">οὔτε γόων παρʼ ἡμῶν.</l>
               </sp>
               </div></div>
            
               <milestone unit="card" n="871"/>
            
         
                  <div type="textpart" subtype="episode">
            <sp>
               <speaker>Χρυσόθεμις</speaker>
               <l n="871">ὑφʼ ἡδονῆς τοι, φιλτάτη, διώκομαι</l>
               <l n="872">τὸ κόσμιον μεθεῖσα σὺν τάχει μολεῖν·</l>
               <l n="873">φέρω γὰρ ἡδονάς τε κἀνάπαυλαν ὧν</l>
               <l n="874">πάροιθεν εἶχες καὶ κατέστενες κακῶν</l>
            </sp>
            <sp>
               <speaker>Ἠλέκτρα</speaker>
               <l n="875">πόθεν δʼ ἂν εὕροις τῶν ἐμῶν σὺ πημάτων</l>
               <l n="876">ἄρηξιν, οἷς ἴασιν οὐκ ἔνεστʼ ἰδεῖν;</l>
            </sp>
            <sp>
               <speaker>Χρυσόθεμις</speaker>
               <l n="877">πάρεστʼ Ὀρέστης ἡμίν, ἴσθι τοῦτʼ ἐμοῦ</l>
               <l n="878">κλύουσʼ, ἐναργῶς, ὥσπερ εἰσορᾷς ἐμέ.</l>
            </sp>
            <sp>
               <speaker>Ἠλέκτρα</speaker>
               <l n="879">ἀλλʼ ἦ μέμηνας, ὦ τάλαινα, κἀπὶ τοῖς</l>
               <l n="880">σαυτῆς κακοῖσι κἀπὶ τοῖς ἐμοῖς γελᾷς;</l>
            </sp>
            <sp>
               <speaker>Χρυσόθεμις</speaker>
               <l n="881">μὰ τὴν πατρῴαν ἑστίαν, ἀλλʼ οὐχ ὕβρει</l>
               <l n="882">λέγω τάδʼ, ἀλλʼ ἐκεῖνον ὡς παρόντα νῷν.</l>
            </sp>
            <sp>
               <speaker>Ἠλέκτρα</speaker>
               <l n="883">οἴμοι τάλαινα· καὶ τίνος βροτῶν λόγον</l>
               <l n="884">τόνδʼ εἰσακούσασʼ ὧδε πιστεύεις ἄγαν;</l>
            </sp>
            <sp>
               <speaker>Χρυσόθεμις</speaker>
               <l n="885">ἐγὼ μὲν ἐξ ἐμοῦ τε κοὐκ ἄλλης, σαφῆ</l>
               <l n="886">σημεῖʼ ἰδοῦσα, τῷδε πιστεύω λόγῳ.</l>
            </sp>
            <sp>
               <speaker>Ἠλέκτρα</speaker>
               <l n="887">τίνʼ, ὦ τάλαινʼ, ἔχουσα πίστιν; ἐς τί μοι</l>
               <l n="888">βλέψασα θάλπει τῷδʼ ἀνηκέστῳ πυρί;</l>
            </sp>
            <sp>
               <speaker>Χρυσόθεμις</speaker>
               <l n="889">πρός νυν θεῶν ἄκουσον, ὡς μαθοῦσά μου</l>
               <l n="890">τὸ λοιπὸν ἢ φρονοῦσαν ἢ μωρὰν λέγῃς.</l>
            </sp>
            <sp>
               <speaker>Ἠλέκτρα</speaker>
               <l n="891">σὺ δʼ οὖν λέγʼ, εἴ σοι τῷ λόγῳ τις ἡδονή.</l>
              
            </sp>
                  <milestone unit="card" n="892"/>
            <sp>
               <speaker>Χρυσόθεμις</speaker>
               <l n="892">καὶ δὴ λέγω σοι πᾶν ὅσον κατειδόμην.</l>
               <l n="893">ἐπεὶ γὰρ ἦλθον πατρὸς ἀρχαῖον τάφον,</l>
               <l n="894">ὁρῶ κολώνης ἐξ ἄκρας νεορρύτους</l>
               <l n="895">πηγὰς γάλακτος καὶ περιστεφῆ κύκλῳ</l>
               <l n="896">πάντων ὅσʼ ἐστὶν ἀνθέων θήκην πατρός.</l>
               <l n="897">ἰδοῦσα δʼ ἔσχον θαῦμα, καὶ περισκοπῶ</l>
               <l n="898">μή πού τις ἡμῖν ἐγγὺς ἐγχρίμπτῃ βροτῶν.</l>
               <l n="899">ὡς δʼ ἐν γαλήνῃ πάντʼ ἐδερκόμην τόπον,</l>
               <l n="900">τύμβου προσεῖρπον ἆσσον· ἐσχάτης δʼ ὁρῶ</l>
               <l n="901">πυρᾶς νεώρη βόστρυχον τετμημένον·</l>
               <l n="902">κεὐθὺς τάλαινʼ ὡς εἶδον, ἐμπαίει τί μοι</l>
               <l n="903">ψυχῇ σύνηθες ὄμμα, φιλτάτου βροτῶν</l>
               <l n="904">πάντων Ὀρέστου τοῦθʼ ὁρᾶν τεκμήριον·</l>
               <l n="905">καὶ χερσὶ βαστάσασα δυσφημῶ μὲν οὔ,</l>
               <l n="906">χαρᾷ δὲ πίμπλημʼ εὐθὺς ὄμμα δακρύων.</l>
               <l n="907">καὶ νῦν θʼ ὁμοίως καὶ τότʼ ἐξεπίσταμαι</l>
               <l n="908">μή του τόδʼ ἀγλάϊσμα πλὴν κείνου μολεῖν·</l>
               <l n="909">τῷ γὰρ προσήκει πλήν γʼ ἐμοῦ καὶ σοῦ τόδε;</l>
               <l n="910">κἀγὼ μὲν οὐκ ἔδρασα, τοῦτʼ ἐπίσταμαι,</l>
               <l n="911">οὐδʼ αὖ σύ· πῶς γάρ; ᾗ γε μηδὲ πρὸς θεοὺς</l>
               <l n="912">ἔξεστʼ ἀκλαύστῳ τῆσδʼ ἀποστῆναι στέγης.</l>
               <l n="913">ἀλλʼ οὐδὲ μὲν δὴ μητρὸς οὔθʼ ὁ νοῦς φιλεῖ</l>
               <l n="914">τοιαῦτα πράσσειν οὔτε δρῶσʼ ἐλάνθανʼ ἄν·</l>
               <l n="915">ἀλλʼ ἔστʼ Ὀρέστου ταῦτα τἀπιτύμβια.</l>
               <l n="916">ἀλλʼ, ὦ φίλη, θάρσυνε· τοῖς αὐτοῖσί τοι</l>
               <l n="917">οὐχ αὑτὸς αἰεὶ δαιμόνων παραστατεῖ.</l>
               <l n="918">νῷν ἦν τὰ πρόσθεν στυγνός· ἡ δὲ νῦν ἴσως</l>
               <l n="919">πολλῶν ὑπάρξει κῦρος ἡμέρα καλῶν.</l>
               
            </sp><milestone unit="card" n="920"/>
            <sp>
               <speaker>Ἠλέκτρα</speaker>
               <l n="920">φεῦ, τῆς ἀνοίας ὥς σʼ ἐποικτίρω πάλαι.</l>
            </sp>
            <sp>
               <speaker>Χρυσόθεμις</speaker>
               <l n="921">τί δʼ ἔστιν; οὐ πρὸς ἡδονὴν λέγω τάδε;</l>
            </sp>
            <sp>
               <speaker>Ἠλέκτρα</speaker>
               <l n="922">οὐκ οἶσθʼ ὅποι γῆς οὐδʼ ὅποι γνώμης φέρει.</l>
            </sp>
            <sp>
               <speaker>Χρυσόθεμις</speaker>
               <l n="923">πῶς δʼ οὐκ ἐγὼ κάτοιδʼ ἅ γʼ εἶδον ἐμφανῶς;</l>
            </sp>
            <sp>
               <speaker>Ἠλέκτρα</speaker>
               <l n="924">τέθνηκεν, ὦ τάλαινα, τἀκείνου δέ σοι</l>
               <l n="925">σωτήριʼ ἔρρει· μηδὲν εἰς κεῖνόν γʼ ὅρα.</l>
            </sp>
            <sp>
               <speaker>Χρυσόθεμις</speaker>
               <l n="926">οἴμοι τάλαινα· τοῦ τάδʼ ἤκουσας βροτῶν;</l>
            </sp>
            <sp>
               <speaker>Ἠλέκτρα</speaker>
               <l n="927">τοῦ πλησίον παρόντος, ἡνίκʼ ὤλλυτο.</l>
            </sp>
            <sp>
               <speaker>Χρυσόθεμις</speaker>
               <l n="928">καὶ ποῦ ʼστιν οὗτος; θαῦμά τοί μʼ ὑπέρχεται.</l>
            </sp>
            <sp>
               <speaker>Ἠλέκτρα</speaker>
               <l n="929">κατʼ οἶκον, ἡδὺς οὐδὲ μητρὶ δυσχερής.</l>
            </sp>
            <sp>
               <speaker>Χρυσόθεμις</speaker>
               <l n="930">οἴμοι τάλαινα· τοῦ γὰρ ἀνθρώπων ποτʼ ἦν</l>
               <l n="931">τὰ πολλὰ πατρὸς πρὸς τάφον κτερίσματα;</l>
            </sp>
            <sp>
               <speaker>Ἠλέκτρα</speaker>
               <l n="932">οἶμαι μάλιστʼ ἔγωγε τοῦ τεθνηκότος</l>
               <l n="933">μνημεῖʼ Ὀρέστου ταῦτα προσθεῖναί τινα.</l>
            </sp>
            <sp>
               <speaker>Χρυσόθεμις</speaker>
               <l n="934">ὦ δυστυχής· ἐγὼ δὲ σὺν χαρᾷ λόγους</l>
               <l n="935">τοιούσδʼ ἔχουσʼ ἔσπευδον, οὐκ εἰδυῖʼ ἄρα</l>
               <l n="936">ἵνʼ ἦμεν ἄτης· ἀλλὰ νῦν, ὅθʼ ἱκόμην,</l>
               <l n="937">τά τʼ ὄντα πρόσθεν ἄλλα θʼ εὑρίσκω κακά.</l>
            </sp>
            <sp>
               <speaker>Ἠλέκτρα</speaker>
               <l n="938">οὕτως ἔχει σοι ταῦτʼ· ἐὰν δέ μοι πίθῃ,</l>
               <l n="939">τῆς νῦν παρούσης πημονῆς λύσεις βάρος.</l>
            </sp>
            <sp>
               <speaker>Χρυσόθεμις</speaker>
               <l n="940">ἦ τοὺς θανόντας ἐξαναστήσω ποτέ;</l>
            </sp>
            <sp>
               <speaker>Ἠλέκτρα</speaker>
               <l n="941">οὐκ ἔσθʼ ὅ γʼ εἶπον· οὐ γὰρ ὧδʼ ἄφρων ἔφυν.</l>
            </sp>
            <sp>
               <speaker>Χρυσόθεμις</speaker>
               <l n="942">τί γὰρ κελεύεις ὧν ἐγὼ φερέγγυος;</l>
            </sp>
            <sp>
               <speaker>Ἠλέκτρα</speaker>
               <l n="943">τλῆναί σε δρῶσαν ἃν ἐγὼ παραινέσω.</l>
            </sp>
            <sp>
               <speaker>Χρυσόθεμις</speaker>
               <l n="944">ἀλλʼ εἴ τις ὠφέλειά γʼ, οὐκ ἀπώσομαι.</l>
            </sp>
            <sp>
               <speaker>Ἠλέκτρα</speaker>
               <l n="945">ὅρα, πόνου τοι χωρὶς οὐδὲν εὐτυχεῖ.</l>
            </sp>
            <sp>
               <speaker>Χρυσόθεμις</speaker>
               <l n="946">ὁρῶ.  ξυνοίσω πᾶν ὅσονπερ ἂν σθένω.</l>
               
            </sp>
                     <milestone unit="card" n="947"/>
            <sp>
               <speaker>Ἠλέκτρα</speaker>
               <l n="947">ἄκουε δή νυν ᾗ βεβούλευμαι ποεῖν.</l>
               <l n="948">παρουσίαν μὲν οἶσθα καὶ σύ που φίλων</l>
               <l n="949">ὡς οὔτις ἡμῖν ἔστιν, ἀλλʼ Ἅιδης λαβὼν</l>
               <l n="950">ἀπεστέρηκε καὶ μόνα λελείμμεθον.</l>
               <l n="951">ἐγὼ δʼ ἕως μὲν τὸν κασίγνητον βίῳ</l>
               <l n="952">θάλλοντʼ ἔτʼ εἰσήκουον, εἶχον ἐλπίδας</l>
               <l n="953">φόνου ποτʼ αὐτὸν πράκτορʼ ἵξεσθαι πατρός·</l>
               <l n="954">νῦν δʼ ἡνίκʼ οὐκέτʼ ἔστιν, εἰς σὲ δὴ βλέπω,</l>
               <l n="955">ὅπως τὸν αὐτόχειρα πατρῴου φόνου</l>
               <l n="956">ξὺν τῇδʼ ἀδελφῇ μὴ κατοκνήσεις κτανεῖν</l>
               <l n="957">Αἴγισθον· οὐδὲν γάρ σε δεῖ κρύπτειν μʼ ἔτι.</l>
               <l n="958">ποῖ γὰρ μενεῖς ῥᾴθυμος, εἰς τίνʼ ἐλπίδων</l>
               <l n="959">βλέψασʼ ἔτʼ ὀρθήν; ᾗ πάρεστι μὲν στένειν</l>
               <l n="960">πλούτου πατρῴου κτῆσιν ἐστερημένῃ,</l>
               <l n="961">πάρεστι δʼ ἀλγεῖν ἐς τοσόνδε τοῦ χρόνου</l>
               <l n="962">ἄλεκτρα γηράσκουσαν ἀνυμέναιά τε.</l>
               <l n="963">καὶ τῶνδε μέντοι μηκέτʼ ἐλπίσῃς ὅπως</l>
               <l n="964">τεύξει ποτʼ·  οὐ γὰρ ὧδʼ ἄβουλός ἐστʼ ἀνὴρ</l>
               <l n="965">Αἴγισθος ὥστε σόν ποτʼ ἢ κἀμὸν γένος</l>
               <l n="966">βλαστεῖν ἐᾶσαι, πημονὴν αὑτῷ σαφῆ.</l>
               <l n="967">ἀλλʼ ἢν ἐπίσπῃ τοῖς ἐμοῖς βουλεύμασιν,</l>
               <l n="968">πρῶτον μὲν εὐσέβειαν ἐκ πατρὸς κάτω</l>
               <l n="969">θανόντος οἴσει τοῦ κασιγνήτου θʼ ἅμα·</l>
               <l n="970">ἔπειτα δʼ, ὥσπερ ἐξέφυς, ἐλευθέρα</l>
               <l n="971">καλεῖ τὸ λοιπὸν καὶ γάμων ἐπαξίων</l>
               <l n="972">τεύξει· φιλεῖ γὰρ πρὸς τὰ χρηστὰ πᾶς ὁρᾶν.</l>
               <l n="973">λόγων γε μὴν εὔκλειαν οὐχ ὁρᾷς ὅσην</l>
               <l n="974">σαυτῇ τε κἀμοὶ προσβαλεῖς πεισθεῖσʼ ἐμοί;</l>
               <l n="975">τίς γάρ ποτʼ ἀστῶν ἢ ξένων ἡμᾶς ἰδὼν</l>
               <l n="976">τοιοῖσδʼ ἐπαίνοις οὐχὶ δεξιώσεται·</l>
               <l n="977">ἴδεσθε τώδε τὼ κασιγνήτω, φίλοι,</l>
               <l n="978">ὣ τὸν πατρῷον οἶκον ἐξεσωσάτην,</l>
               <l n="979">ὣ τοῖσιν ἐχθροῖς εὖ βεβηκόσιν ποτὲ</l>
               <l n="980">ψυχῆς ἀφειδήσαντε προὐστήτην φόνου·</l>
               <l n="981">τούτω φιλεῖν χρή, τώδε χρὴ πάντας σέβειν,</l>
               <l n="982">τώδʼ ἔν θʼ ἑορταῖς ἔν τε πανδήμῳ πόλει</l>
               <l n="983">τιμᾶν ἅπαντας οὕνεκʼ ἀνδρείας χρεών.</l>
               <l n="984">τοιαῦτά τοι νὼ πᾶς τις ἐξερεῖ βροτῶν,</l>
               <l n="985">ζώσαιν θανούσαιν θʼ ὥστε μὴ ʼκλιπεῖν κλέος.</l>
               <l n="986">ἀλλʼ, ὦ φίλη, πείσθητι, συμπόνει πατρί,</l>
               <l n="987">σύγκαμνʼ ἀδελφῷ, παῦσον ἐκ κακῶν ἐμέ,</l>
               <l n="988">παῦσον δὲ σαυτήν, τοῦτο γιγνώσκουσʼ ὅτι</l>
               <l n="989">ζῆν αἰσχρὸν αἰσχρῶς τοῖς καλῶς πεφυκόσιν.</l>
               
            </sp>
                     <milestone unit="card" n="990"/>
            <sp>
               <speaker>Χορός</speaker>
               <l n="990">ἐν τοῖς τοιούτοις ἐστὶν ἡ προμηθία</l>
               <l n="991">καὶ τῷ λέγοντι καὶ κλύοντι σύμμαχος.</l>
            </sp>
            <sp>
               <speaker>Χρυσόθεμις</speaker>
               <l n="992">καὶ πρίν γε φωνεῖν, ὦ γυναῖκες, εἰ φρενῶν</l>
               <l n="993">ἐτύγχανʼ αὕτη μὴ κακῶν, ἐσῴζετʼ ἂν</l>
               <l n="994">τὴν εὐλάβειαν, ὥσπερ οὐχὶ σῴζεται.</l>
               <l n="995">ποῖ γάρ ποτʼ ἐμβλέψασα τοιοῦτον θράσος</l>
               <l n="996">αὐτή θʼ ὁπλίζει κἄμʼ ὑπηρετεῖν καλεῖς;</l>
               <l n="997">οὐκ εἰσορᾷς; γυνὴ μὲν οὐδʼ ἀνὴρ ἔφυς,</l>
               <l n="998">σθένεις δʼ ἔλασσον τῶν ἐναντίων χερί.</l>
               <l n="999">δαίμων δὲ τοῖς μὲν εὐτυχεῖ καθʼ ἡμέραν,</l>
               <l n="1000">ἡμῖν δʼ ἀπορρεῖ κἀπὶ μηδὲν ἔρχεται.</l>
               <l n="1001">τίς οὖν τοιοῦτον ἄνδρα βουλεύων ἑλεῖν</l>
               <l n="1002">ἄλυπος ἄτης ἐξαπαλλαχθήσεται;</l>
               <l n="1003">ὅρα κακῶς πράσσοντε μὴ μείζω κακὰ</l>
               <l n="1004">κτησώμεθʼ, εἴ τις τούσδʼ ἀκούσεται λόγους.</l>
               <l n="1005">λύει γὰρ ἡμῖν οὐδὲν οὐδʼ ἐπωφελεῖ</l>
               <l n="1006">βάξιν καλὴν λαβόντε δυσκλεῶς θανεῖν.</l>
               <l n="1007">οὐ γὰρ θανεῖν ἔχθιστον, ἀλλʼ ὅταν θανεῖν</l>
               <l n="1008">χρῄζων τις εἶτα μηδὲ τοῦτʼ ἔχῃ λαβεῖν.</l>
               <l n="1009">ἀλλʼ ἀντιάζω, πρὶν πανωλέθρους τὸ πᾶν</l>
               <l n="1010">ἡμᾶς τʼ ὀλέσθαι κἀξερημῶσαι γένος,</l>
               <l n="1011">κατάσχες ὀργήν.  καὶ τὰ μὲν λελεγμένα</l>
               <l n="1012">ἄρρητʼ ἐγώ σοι κἀτελῆ φυλάξομαι,</l>
               <l n="1013">αὐτὴ δὲ νοῦν σχὲς ἀλλὰ τῷ χρόνῳ ποτέ,</l>
               <l n="1014">σθένουσα μηδὲν τοῖς κρατοῦσιν εἰκαθεῖν.</l>
               
            </sp>
            <milestone unit="card" n="1015"/>
            <sp>
               <speaker>Χορός</speaker>
               <l n="1015">πείθου· προνοίας οὐδὲν ἀνθρώποις ἔφυ</l>
               <l n="1016">κέρδος λαβεῖν ἄμεινον οὐδὲ νοῦ σοφοῦ.</l>
            </sp>
            <sp>
               <speaker>Ἠλέκτρα</speaker>
               <l n="1017">ἀπροσδόκητον οὐδὲν εἴρηκας· καλῶς δʼ</l>
               <l n="1018">ᾔδη σʼ ἀπορρίψουσαν ἁπηγγελλόμην.</l>
               <l n="1019">ἀλλʼ αὐτόχειρί μοι μόνῃ τε δραστέον</l>
               <l n="1020">τοὔργον τόδʼ·  οὐ γὰρ δὴ κενόν γʼ ἀφήσομεν.</l>
            </sp>
            <sp>
               <speaker>Χρυσόθεμις</speaker>
               <l n="1021" part="I">φεῦ·</l>
               <l n="1021a" part="F">εἴθʼ ὤφελες τοιάδε τὴν γνώμην πατρὸς</l>
               <l n="1022">θνῄσκοντος εἶναι· πᾶν γὰρ ἂν κατειργάσω.</l>
            </sp>
            <sp>
               <speaker>Ἠλέκτρα</speaker>
               <l n="1023">ἀλλʼ ἦ φύσιν γε, τὸν δὲ νοῦν ἥσσων τότε.</l>
            </sp>
            <sp>
               <speaker>Χρυσόθεμις</speaker>
               <l n="1024">ἄσκει τοιαύτη νοῦν διʼ αἰῶνος μένειν.</l>
            </sp>
            <sp>
               <speaker>Ἠλέκτρα</speaker>
               <l n="1025">ὡς οὐχὶ συνδράσουσα νουθετεῖς τάδε.</l>
            </sp>
            <sp>
               <speaker>Χρυσόθεμις</speaker>
               <l n="1026">εἰκὸς γὰρ ἐγχειροῦντα καὶ πράσσειν κακῶς.</l>
            </sp>
            <sp>
               <speaker>Ἠλέκτρα</speaker>
               <l n="1027">ζηλῶ σε τοῦ νοῦ, τῆς δὲ δειλίας στυγῶ.</l>
            </sp>
            <sp>
               <speaker>Χρυσόθεμις</speaker>
               <l n="1028">ἀνέξομαι κλύουσα χὤταν εὖ λέγῃς.</l>
            </sp>
            <sp>
               <speaker>Ἠλέκτρα</speaker>
               <l n="1029">ἀλλʼ οὔ ποτʼ ἐξ ἐμοῦ γε μὴ πάθῃς τόδε.</l>
            </sp>
            <sp>
               <speaker>Χρυσόθεμις</speaker>
               <l n="1030">μακρὸς τὸ κρῖναι ταῦτα χὠ λοιπὸς χρόνος.</l>
            </sp>
            <sp>
               <speaker>Ἠλέκτρα</speaker>
               <l n="1031">ἄπελθε· σοὶ γὰρ ὠφέλησις οὐκ ἔνι.</l>
            </sp>
            <sp>
               <speaker>Χρυσόθεμις</speaker>
               <l n="1032">ἔνεστιν· ἀλλὰ σοὶ μάθησις οὐ πάρα.</l>
            </sp>
            <sp>
               <speaker>Ἠλέκτρα</speaker>
               <l n="1033">ἐλθοῦσα μητρὶ ταῦτα πάντʼ ἔξειπε σῇ.</l>
            </sp>
            <sp>
               <speaker>Χρυσόθεμις</speaker>
               <l n="1034">οὐδʼ αὖ τοσοῦτον ἔχθος ἐχθαίρω σʼ ἐγώ.</l>
            </sp>
            <sp>
               <speaker>Ἠλέκτρα</speaker>
               <l n="1035">ἀλλʼ οὖν ἐπίστω γʼ οἷ μʼ ἀτιμίας ἄγεις.</l>
            </sp>
            <sp>
               <speaker>Χρυσόθεμις</speaker>
               <l n="1036">ἀτιμίας μὲν οὔ, προμηθίας δὲ σοῦ.</l>
            </sp>
            <sp>
               <speaker>Ἠλέκτρα</speaker>
               <l n="1037">τῷ σῷ δικαίῳ δῆτʼ ἐπισπέσθαι με δεῖ;</l>
            </sp>
            <sp>
               <speaker>Χρυσόθεμις</speaker>
               <l n="1038">ὅταν γὰρ εὖ φρονῇς, τόθʼ ἡγήσει σὺ νῷν.</l>
            </sp>
            <sp>
               <speaker>Ἠλέκτρα</speaker>
               <l n="1039">ἦ δεινὸν εὖ λέγουσαν ἐξαμαρτάνειν.</l>
            </sp>
            <sp>
               <speaker>Χρυσόθεμις</speaker>
               <l n="1040">εἴρηκας ὀρθῶς ᾧ σὺ πρόσκεισαι κακῷ.</l>
            </sp>
            <sp>
               <speaker>Ἠλέκτρα</speaker>
               <l n="1041">τί δʼ; οὐ δοκῶ σοι ταῦτα σὺν δίκῃ λέγειν;</l>
            </sp>
            <sp>
               <speaker>Χρυσόθεμις</speaker>
               <l n="1042">ἀλλʼ ἔστιν ἔνθα χἠ δίκη βλάβην φέρει.</l>
            </sp>
            <sp>
               <speaker>Ἠλέκτρα</speaker>
               <l n="1043">τούτοις ἐγὼ ζῆν τοῖς νόμοις οὐ βούλομαι.</l>
            </sp>
            <sp>
               <speaker>Χρυσόθεμις</speaker>
               <l n="1044">ἀλλʼ εἰ ποήσεις ταῦτʼ, ἐπαινέσεις ἐμέ.</l>
            </sp>
            <sp>
               <speaker>Ἠλέκτρα</speaker>
               <l n="1045">καὶ μὴν ποήσω γʼ οὐδὲν ἐκπλαγεῖσά σε.</l>
            </sp>
            <sp>
               <speaker>Χρυσόθεμις</speaker>
               <l n="1046">καὶ τοῦτʼ ἀληθές, οὐδὲ βουλεύσει πάλιν;</l>
            </sp>
            <sp>
               <speaker>Ἠλέκτρα</speaker>
               <l n="1047">βουλῆς γὰρ οὐδέν ἐστιν ἔχθιον κακῆς.</l>
            </sp>
            <sp>
               <speaker>Χρυσόθεμις</speaker>
               <l n="1048">φρονεῖν ἔοικας οὐδὲν ὧν ἐγὼ λέγω.</l>
            </sp>
            <sp>
               <speaker>Ἠλέκτρα</speaker>
               <l n="1049">πάλαι δέδοκται ταῦτα κοὐ νεωστί μοι.</l>
               
            </sp>
                     <milestone unit="card" n="1050"/>
            <sp>
               <speaker>Χρυσόθεμις</speaker>
               <l n="1050">ἄπειμι τοίνυν· οὔτε γὰρ σὺ τἄμʼ ἔπη</l>
               <l n="1051">τολμᾷς ἐπαινεῖν οὔτʼ ἐγὼ τοὺς σοὺς τρόπους.</l>
            </sp>
            <sp>
               <speaker>Ἠλέκτρα</speaker>
               <l n="1052">ἀλλʼ εἴσιθʼ.  οὔ σοι μὴ μεθέψομαί ποτε,</l>
               <l n="1053">οὐδʼ ἢν σφόδρʼ ἱμείρουσα τυγχάνῃς· ἐπεὶ</l>
               <l n="1054">πολλῆς ἀνοίας καὶ τὸ θηρᾶσθαι κενά.</l>
            </sp>
            <sp>
               <speaker>Χρυσόθεμις</speaker>
               <l n="1055">ἀλλʼ  εἰ σεαυτῇ τυγχάνεις δοκοῦσά τι</l>
               <l n="1056">φρονεῖν, φρόνει τοιαῦθʼ.  ὅταν γὰρ ἐν κακοῖς</l>
               <l n="1057">ἤδη βεβήκῃς, τἄμʼ ἐπαινέσεις ἔπη.</l>
               
            </sp></div>
            
            <milestone unit="card" n="1058"/>
         
               <div type="textpart" subtype="choral">
                  <div type="textpart" subtype="strophe" n="1">
               <sp>
                  <speaker>Χορός</speaker>
                  <l n="1060">τί τοὺς ἄνωθεν φρονιμωτάτους οἰωνοὺς ἐσορώμενοι τροφᾶς</l>
                  <l n="1061">κηδομένους ἀφʼ ὧν τε βλάστωσιν ἀφʼ ὧν τʼ ὄνασιν εὕρ-</l>
                  <l n="1062">ωσι,  τάδʼ οὐκ ἐπʼ ἴσας τελοῦμεν;</l>
                  <l n="1063">ἀλλʼ οὐ τὰν Διὸς ἀστραπὰν</l>
                  <l n="1064">καὶ τὰν οὐρανίαν Θέμιν,</l>
                  <l n="1065">δαρὸν οὐκ ἀπόνητοι.</l>
                  <l n="1066">ὦ χθονία βροτοῖσι φάμα, κατά μοι βόασον οἰκτρὰν</l>
                  <l n="1067">ὄπα τοῖς ἔνερθʼ Ἀτρείδαις, ἀχόρευτα φέρουσʼ</l>
                  <l n="1068">ὀνείδη·</l>
               </sp>
            </div>
               <milestone unit="card" n="1070"/>
            
                  <div type="textpart" subtype="antistrophe" n="1">
               <sp>
                  <speaker>Χορός</speaker>
                  <l n="1070">ὅτι σφὶν ἤδη τὰ μὲν ἐκ δόμων νοσεῖ δή, τὰ δὲ πρὸς τέκνων διπλῆ</l>
                  <l n="1071">φύλοπις οὐκέτʼ ἐξισοῦται φιλοτασίῳ διαί-</l>
                  <l n="1072">τᾳ· πρόδοτος δὲ μόνα σαλεύει</l>
                  <l n="1075">Ἠλέκτρα, τὸν ἀεὶ  πατρὸς</l>
                  <l n="1076">δειλαία στενάχουσʼ, ὅπως</l>
                  <l n="1077">ἁ πάνδυρτος ἀηδών,</l>
                  <l n="1078">οὔτε τι τοῦ θανεῖν προμηθὴς τό τε μὴ βλέπειν ἑτοίμα,</l>
                  <l n="1080">διδύμαν ἑλοῦσʼ Ἐρινύν· τίς ἂν εὔπατρις ὧδε βλάστοι;</l>
               </sp>
               </div>
               
               <milestone unit="card" n="1082"/>
            
                  <div type="textpart" subtype="strophe" n="2">
               <sp>
                  <speaker>Χορός</speaker>
                  <l n="1081">οὐδεὶς τῶν ἀγαθῶν γὰρ</l>
                  <l n="1082">ζῶν κακῶς εὔκλειαν αἰσχῦναι θέλει</l>
                  <l n="1083">νώνυμος, ὦ παῖ παῖ.</l>
                  <l n="1085">ὡς καὶ σὺ πάγκλαυτον αἰῶνα κοινὸν εἵλου,</l>
                  <l n="1086">τὸ μὴ καλὸν καθοπλίσασα, δύο φέρειν ἐν ἑνὶ λόγῳ,</l>
                  <l n="1087">σοφά τʼ ἀρίστα τε παῖς κεκλῆσθαι.</l>
               </sp>
               </div>
               
               <milestone unit="card" n="1090"/>
            
                  <div type="textpart" subtype="antistrophe" n="2">
               <sp>
                  <speaker>Χορός</speaker>
                  <l n="1090">ζῴης μοι καθύπερθεν</l>
                  <l n="1091">χειρὶ καὶ πλούτῳ τεῶν ἐχθρῶν ὅσον</l>
                  <l n="1092">νῦν ὑπόχειρ  ναίεις·</l>
                  <l n="1093">ἐπεί σʼ ἐφηύρηκα μοίρᾳ μὲν οὐκ ἐν ἐσθλᾷ</l>
                  <l n="1095">βεβῶσαν, ἃ δὲ μέγιστʼ ἔβλαστε νόμιμα, τῶνδε φερομέναν</l>
                  <l n="1096">ἄριστα τᾷ Ζηνὸς  εὐσεβείᾳ.</l>
               </sp>
               </div></div>
               
               <milestone unit="card" n="1098"/>
            
         
                  <div type="textpart" subtype="episode">
            <sp>
               <speaker>Ὀρέστης</speaker>
               <l n="1097">ἆρʼ, ὦ γυναῖκες, ὀρθά τʼ εἰσηκούσαμεν</l>
               <l n="1098">ὀρθῶς θʼ ὁδοιποροῦμεν ἔνθα χρῄζομεν;</l>
            </sp>
            <sp>
               <speaker>Χορός</speaker>
               <l n="1100">τί δʼ ἐξερευνᾷς καὶ τί βουληθεὶς πάρει;</l>
            </sp>
            <sp>
               <speaker>Ὀρέστης</speaker>
               <l n="1101">Αἴγισθον ἔνθʼ ᾤκηκεν ἱστορῶ πάλαι.</l>
            </sp>
            <sp>
               <speaker>Χορός</speaker>
               <l n="1102">ἀλλʼ εὖ θʼ ἱκάνεις χὠ φράσας ἀζήμιος.</l>
            </sp>
            <sp>
               <speaker>Ὀρέστης</speaker>
               <l n="1103">τίς οὖν ἂν ὑμῶν τοῖς ἔσω φράσειεν ἂν</l>
               <l n="1104">ἡμῶν ποθεινὴν κοινόπουν παρουσίαν;</l>
            </sp>
            <sp>
               <speaker>Χορός</speaker>
               <l n="1105">ἥδʼ, εἰ τὸν ἄγχιστόν γε κηρύσσειν χρεών.</l>
            </sp>
            <sp>
               <speaker>Ὀρέστης</speaker>
               <l n="1106">ἴθʼ, ὦ γύναι, δήλωσον εἰσελθοῦσʼ ὅτι</l>
               <l n="1107">Φωκῆς ματεύουσʼ ἄνδρες Αἴγισθόν τινες,</l>
            </sp>
            <sp>
               <speaker>Ἠλέκτρα</speaker>
               <l n="1108">οἴμοι τάλαινʼ, οὐ δή ποθʼ ἧς ἠκούσαμεν</l>
               <l n="1109">φήμης φέροντες ἐμφανῆ τεκμήρια;</l>
            </sp>
            <sp>
               <speaker>Ὀρέστης</speaker>
               <l n="1110">οὐκ οἶδα τὴν σὴν κληδόνʼ· ἀλλά μοι γέρων</l>
               <l n="1111">ἐφεῖτʼ Ὀρέστου Στρόφιος ἀγγεῖλαι πέρι.</l>
            </sp>
            <sp>
               <speaker>Ἠλέκτρα</speaker>
               <l n="1112">τί δʼ ἔστιν, ὦ ξένʼ; ὥς μʼ ὑπέρχεται φόβος.</l>
            </sp>
            <sp>
               <speaker>Ὀρέστης</speaker>
               <l n="1113">φέροντες αὐτοῦ σμικρὰ λείψανʼ ἐν βραχεῖ</l>
               <l n="1114">τεύχει θανόντος, ὡς ὁρᾷς, κομίζομεν.</l>
            </sp>
            <sp>
               <speaker>Ἠλέκτρα</speaker>
               <l n="1115">οἲ ʼγὼ τάλαινα, τοῦτʼ ἐκεῖνʼ ἤδη σαφὲς</l>
               <l n="1116">πρόχειρον ἄχθος, ὡς ἔοικε, δέρκομαι.</l>
            </sp>
            <sp>
               <speaker>Ὀρέστης</speaker>
               <l n="1117">εἴπερ τι κλαίεις τῶν Ὀρεστείων κακῶν,</l>
               <l n="1118">τόδʼ ἄγγος ἴσθι σῶμα τοὐκείνου στέγον.</l>
            </sp>
            <sp>
               <speaker>Ἠλέκτρα</speaker>
               <l n="1119">ὦ ξεῖνε, δός νυν, πρὸς θεῶν, εἴπερ τόδε</l>
               <l n="1120">κέκευθεν αὐτὸν τεῦχος, εἰς χεῖρας λαβεῖν,</l>
               <l n="1121">ὅπως ἐμαυτὴν καὶ γένος τὸ πᾶν ὁμοῦ</l>
               <l n="1122">ξὺν τῇδε κλαύσω κἀποδύρωμαι σποδῷ.</l>
            </sp>
            <sp>
               <speaker>Ὀρέστης</speaker>
               <l n="1123">δόθʼ, ἥτις ἐστί, προσφέροντες· οὐ γὰρ ὡς</l>
               <l n="1124">ἐν δυσμενείᾳ γʼ οὖσʼ ἐπαιτεῖται τάδε,</l>
               <l n="1125">ἀλλʼ ἢ φίλων τις ἢ πρὸς αἵματος φύσιν.</l>
               
            </sp>
                     <milestone unit="card" n="1126"/>
            <sp>
               <speaker>Ἠλέκτρα</speaker>
               <l n="1126">ὦ φιλτάτου μνημεῖον ἀνθρώπων ἐμοὶ</l>
               <l n="1127">ψυχῆς Ὀρέστου λοιπόν, ὥς σʼ ἀπʼ ἐλπίδων</l>
               <l n="1128">οὐχ ὧνπερ ἐξέπεμπον εἰσεδεξάμην.</l>
               <l n="1129">νῦν μὲν γὰρ οὐδὲν ὄντα βαστάζω χεροῖν,</l>
               <l n="1130">δόμων δέ σʼ, ὦ παῖ, λαμπρὸν ἐξέπεμψʼ ἐγώ.</l>
               <l n="1131">ὡς ὤφελον πάροιθεν ἐκλιπεῖν βίον,</l>
               <l n="1132">πρὶν ἐς ξένην σε γαῖαν ἐκπέμψαι χεροῖν</l>
               <l n="1133">κλέψασα ταῖνδε κἀνασώσασθαι φόνου,</l>
               <l n="1134">ὅπως θανὼν ἔκεισο τῇ τόθʼ ἡμέρᾳ,</l>
               <l n="1135">τύμβου πατρῴου κοινὸν εἰληχὼς μέρος.</l>
               <l n="1136">νῦν δʼ ἐκτὸς οἴκων κἀπὶ γῆς ἄλλης φυγὰς</l>
               <l n="1137">κακῶς ἀπώλου, σῆς κασιγνήτης δίχα,</l>
               <l n="1138">κοὔτʼ ἐν φίλαισι χερσὶν ἡ τάλαινʼ ἐγὼ</l>
               <l n="1139">λουτροῖς σʼ ἐκόσμησʼ οὔτε παμφλέκτου πυρὸς</l>
               <l n="1140">ἀνειλόμην, ὡς εἰκός, ἄθλιον βάρος,</l>
               <l n="1141">ἀλλʼ ἐν ξέναισι χερσὶ κηδευθεὶς τάλας</l>
               <l n="1142">σμικρὸς προσήκεις ὄγκος ἐν σμικρῷ κύτει.</l>
               <l n="1143">οἴμοι τάλαινα τῆς ἐμῆς πάλαι τροφῆς</l>
               <l n="1144">ἀνωφελήτου, τὴν ἐγὼ θάμʼ ἀμφὶ σοὶ</l>
               <l n="1145">πόνῳ γλυκεῖ παρέσχον· οὔτε γάρ ποτε</l>
               <l n="1146">μητρὸς σύ γʼ ἦσθα μᾶλλον ἢ κἀμοῦ φίλος,</l>
               <l n="1147">οὔθʼ οἱ κατʼ οἶκον ἦσαν, ἀλλʼ ἐγὼ τροφός,</l>
               <l n="1148">ἐγὼ δʼ ἀδελφὴ σοὶ προσηυδώμην ἀεί.</l>
               <l n="1149">νῦν δʼ ἐκλέλοιπε ταῦτʼ ἐν ἡμέρᾳ μιᾷ</l>
               <l n="1150">θανόντι σὺν σοί· πάντα γὰρ συναρπάσας</l>
               <l n="1151">θύελλʼ ὅπως βέβηκας.  οἴχεται πατήρ·</l>
               <l n="1152">τέθνηκʼ ἐγὼ σοί· φροῦδος αὐτὸς εἶ θανών·</l>
               <l n="1153">γελῶσι δʼ ἐχθροί· μαίνεται δʼ ὑφʼ ἡδονῆς</l>
               <l n="1154">μήτηρ ἀμήτωρ, ἧς ἐμοὶ σὺ πολλάκις</l>
               <l n="1155">φήμας λάθρᾳ προύπεμπες ὡς φανούμενος</l>
               <l n="1156">τιμωρὸς αὐτός.  ἀλλὰ ταῦθʼ ὁ δυστυχὴς</l>
               <l n="1157">δαίμων ὁ σός τε κἀμὸς ἐξαφείλετο,</l>
               <l n="1158">ὅς σʼ ὧδέ μοι προύπεμψεν ἀντὶ φιλτάτης</l>
               <l n="1159">μορφῆς σποδόν τε καὶ σκιὰν ἀνωφελῆ.</l>
            </sp>
                     
               <milestone unit="card" n="1160"/>
                  <sp>
                     <speaker>Ἠλέκτρα</speaker>
               <l n="1160">οἴμοι μοι.</l>
               <l n="1161">ὦ δέμας οἰκτρόν.  φεῦ φεῦ.</l>
               <l n="1162">ὦ δεινοτάτας, οἴμοι μοι,</l>
               <l n="1163">πεμφθεὶς κελεύθους, φίλταθʼ, ὥς μʼ ἀπώλεσας·</l>
               <l n="1164">ἀπώλεσας δῆτʼ, ὦ κασίγνητον κάρα.</l>
               <l n="1165">τοιγὰρ σὺ δέξαι μʼ ἐς τὸ σὸν τόδε στέγος,</l>
               <l n="1166">τὴν μηδὲν εἰς τὸ μηδέν, ὡς σὺν σοὶ κάτω</l>
               <l n="1167">ναίω τὸ λοιπόν· καὶ γὰρ ἡνίκʼ ἦσθʼ ἄνω,</l>
               <l n="1168">ξὺν σοὶ μετεῖχον τῶν ἴσων, καὶ νῦν ποθῶ</l>
               <l n="1169">τοῦ σοῦ θανοῦσα μὴ ἀπολείπεσθαι τάφου.</l>
               <l n="1170">τοὺς γὰρ θανόντας οὐχ ὁρῶ λυπουμένους.</l>
            </sp>
               
            <milestone unit="card" n="1171"/>
            <sp>
               <speaker>Χορός</speaker>
               <l n="1171">θνητοῦ πέφυκας πατρός, Ἠλέκτρα, φρόνει,</l>
               <l n="1172">θνητὸς δʼ Ὀρέστης.  ὥστε μὴ λίαν στένε.</l>
               <l n="1173">πᾶσιν γὰρ ἡμῖν τοῦτʼ ὀφείλεται παθεῖν.</l>
            </sp>
            <sp>
               <speaker>Ὀρέστης</speaker>
               <l n="1174">φεῦ φεῦ.  τί λέξω; ποῖ λόγων ἀμηχανῶν</l>
               <l n="1175">ἔλθω; κρατεῖν γὰρ οὐκέτι γλώσσης σθένω.</l>
            </sp>
            <sp>
               <speaker>Ἠλέκτρα</speaker>
               <l n="1176">τί δʼ ἔσχες ἄλγος; πρὸς τί τοῦτʼ εἰπὼν κυρεῖς;</l>
            </sp>
            <sp>
               <speaker>Ὀρέστης</speaker>
               <l n="1177">ἦ σὸν τὸ κλεινὸν εἶδος Ἠλέκτρας τόδε;</l>
            </sp>
            <sp>
               <speaker>Ἠλέκτρα</speaker>
               <l n="1178">τόδʼ ἔστʼ ἐκεῖνο, καὶ μάλʼ ἀθλίως ἔχον.</l>
            </sp>
            <sp>
               <speaker>Ὀρέστης</speaker>
               <l n="1179">οἴμοι ταλαίνης ἆρα τῆσδε συμφορᾶς.</l>
            </sp>
            <sp>
               <speaker>Ἠλέκτρα</speaker>
               <l n="1180">οὐ δή ποτʼ, ὦ ξένʼ, ἀμφʼ ἐμοὶ στένεις τάδε;</l>
            </sp>
            <sp>
               <speaker>Ὀρέστης</speaker>
               <l n="1181">ὦ σῶμʼ ἀτίμως κἀθέως ἐφθαρμένον.</l>
            </sp>
            <sp>
               <speaker>Ἠλέκτρα</speaker>
               <l n="1182">οὔτοι ποτʼ ἄλλην ἢ ʼμὲ δυσφημεῖς, ξένε.</l>
            </sp>
            <sp>
               <speaker>Ὀρέστης</speaker>
               <l n="1183">φεῦ τῆς ἀνύμφου δυσμόρου τε σῆς τροφῆς,</l>
            </sp>
            <sp>
               <speaker>Ἠλέκτρα</speaker>
               <l n="1184">τί δή ποτʼ, ὦ ξένʼ, ὧδʼ ἐπισκοπῶν στένεις;</l>
            </sp>
            <sp>
               <speaker>Ὀρέστης</speaker>
               <l n="1185">ὡς οὐκ ἄρʼ ᾔδη τῶν ἐμῶν οὐδὲν κακῶν.</l>
            </sp>
            <sp>
               <speaker>Ἠλέκτρα</speaker>
               <l n="1186">ἐν τῷ διέγνως τοῦτο τῶν εἰρημένων;</l>
            </sp>
            <sp>
               <speaker>Ὀρέστης</speaker>
               <l n="1187">ὁρῶν σε πολλοῖς ἐμπρέπουσαν ἄλγεσιν.</l>
            </sp>
            <sp>
               <speaker>Ἠλέκτρα</speaker>
               <l n="1188">καὶ μὴν ὁρᾷς γε παῦρα τῶν ἐμῶν κακῶν.</l>
            </sp>
            <sp>
               <speaker>Ὀρέστης</speaker>
               <l n="1189">καὶ πῶς γένοιτʼ   ἂν τῶνδʼ ἔτʼ ἐχθίω βλέπειν;</l>
            </sp>
            <sp>
               <speaker>Ἠλέκτρα</speaker>
               <l n="1190">ὁθούνεκʼ εἰμὶ τοῖς φονεῦσι σύντροφος</l>
            </sp>
            <sp>
               <speaker>Ὀρέστης</speaker>
               <l n="1191">τοῖς τοῦ; πόθεν τοῦτʼ ἐξεσήμηνας κακόν;</l>
            </sp>
            <sp>
               <speaker>Ἠλέκτρα</speaker>
               <l n="1192">τοῖς πατρός· εἶτα τοῖσδε δουλεύω βίᾳ.</l>
            </sp>
            <sp>
               <speaker>Ὀρέστης</speaker>
               <l n="1193">τίς γάρ σʼ ἀνάγκῃ τῇδε προτρέπει βροτῶν;</l>
            </sp>
            <sp>
               <speaker>Ἠλέκτρα</speaker>
               <l n="1194">μήτηρ καλεῖται, μητρὶ δʼ οὐδὲν ἐξισοῖ.</l>
            </sp>
            <sp>
               <speaker>Ὀρέστης</speaker>
               <l n="1195">τί δρῶσα; πότερα χερσὶν ἢ λύμῃ βίου;</l>
            </sp>
            <sp>
               <speaker>Ἠλέκτρα</speaker>
               <l n="1196">καὶ χερσὶ καὶ λύμαισι καὶ πᾶσιν κακοῖς.</l>
            </sp>
            <sp>
               <speaker>Ὀρέστης</speaker>
               <l n="1197">οὐδʼ οὑπαρήξων οὐδʼ ὁ κωλύσων πάρα;</l>
            </sp>
            <sp>
               <speaker>Ἠλέκτρα</speaker>
               <l n="1198">οὐ δῆθʼ.  ὃς ἦν γάρ μοι σὺ προὔθηκας σποδόν.</l>
            </sp>
            <sp>
               <speaker>Ὀρέστης</speaker>
               <l n="1199">ὦ δύσποτμʼ, ὡς ὁρῶν σʼ ἐποικτίρω πάλαι.</l>
               
            </sp>
                     <milestone unit="card" n="1200"/>
            <sp>
               <speaker>Ἠλέκτρα</speaker>
               <l n="1200">μόνος βροτῶν νυν ἴσθʼ ἐποικτίρας ποτέ.</l>
            </sp>
            <sp>
               <speaker>Ὀρέστης</speaker>
               <l n="1201">μόνος γὰρ ἥκω τοῖς ἴσοις ἀλγῶν κακοῖς.</l>
            </sp>
            <sp>
               <speaker>Ἠλέκτρα</speaker>
               <l n="1202">οὐ δή ποθʼ ἡμῖν  ξυγγενὴς ἥκεις ποθέν;</l>
            </sp>
            <sp>
               <speaker>Ὀρέστης</speaker>
               <l n="1203">ἐγὼ φράσαιμʼ ἄν, εἰ τὸ τῶνδʼ εὔνουν πάρα.</l>
            </sp>
            <sp>
               <speaker>Ἠλέκτρα</speaker>
               <l n="1204">ἀλλʼ ἐστὶν εὔνουν, ὥστε πρὸς πιστὰς ἐρεῖς.</l>
            </sp>
            <sp>
               <speaker>Ὀρέστης</speaker>
               <l n="1205">μέθες τόδʼ ἄγγος νῦν, ὅπως τὸ πᾶν μάθῃς.</l>
            </sp>
            <sp>
               <speaker>Ἠλέκτρα</speaker>
               <l n="1206">μὴ δῆτα πρὸς θεῶν τοῦτό μʼ ἐργάσῃ, ξένε.</l>
            </sp>
            <sp>
               <speaker>Ὀρέστης</speaker>
               <l n="1207">πείθου λέγοντι κοὐχ ἁμαρτήσει ποτέ.</l>
            </sp>
            <sp>
               <speaker>Ἠλέκτρα</speaker>
               <l n="1208">μή, πρὸς γενείου, μὴ ʼξέλῃ τὰ φίλτατα.</l>
            </sp>
            <sp>
               <speaker>Ὀρέστης</speaker>
               <l n="1209" part="I">οὔ φημʼ ἐάσειν.</l>
            </sp>
            <sp>
               <speaker>Ἠλέκτρα</speaker>
               <l n="1209a" part="F">ὦ τάλαινʼ ἐγὼ σέθεν,</l>
               <l n="1210">Ὀρέστα, τῆς σῆς εἰ στερήσομαι ταφῆς.</l>
            </sp>
            <sp>
               <speaker>Ὀρέστης</speaker>
               <l n="1211">εὔφημα φώνει· πρὸς δίκης γὰρ οὐ στένεις.</l>
            </sp>
            <sp>
               <speaker>Ἠλέκτρα</speaker>
               <l n="1212">πῶς τὸν θανόντʼ ἀδελφὸν οὐ δίκῃ στένω;</l>
            </sp>
            <sp>
               <speaker>Ὀρέστης</speaker>
               <l n="1213">οὔ σοι προσήκει τήνδε προσφωνεῖν φάτιν.</l>
            </sp>
            <sp>
               <speaker>Ἠλέκτρα</speaker>
               <l n="1214">οὕτως ἄτιμός εἰμι τοῦ τεθνηκότος;</l>
            </sp>
            <sp>
               <speaker>Ὀρέστης</speaker>
               <l n="1215">ἄτιμος οὐδενὸς σύ· τοῦτο δʼ οὐχὶ σόν.</l>
            </sp>
            <sp>
               <speaker>Ἠλέκτρα</speaker>
               <l n="1216">εἴπερ γʼ Ὀρέστου σῶμα βαστάζω τόδε;</l>
            </sp>
            <sp>
               <speaker>Ὀρέστης</speaker>
               <l n="1217">ἀλλʼ οὐκ Ὀρέστου, πλὴν λόγῳ γʼ ἠσκημένον.</l>
            </sp>
            <sp>
               <speaker>Ἠλέκτρα</speaker>
               <l n="1218">ποῦ δʼ ἔστʼ ἐκείνου τοῦ ταλαιπώρου τάφος;</l>
            </sp>
            <sp>
               <speaker>Ὀρέστης</speaker>
               <l n="1219">οὐκ ἔστι· τοῦ γὰρ ζῶντος οὐκ ἔστιν τάφος.</l>
            </sp>
            <sp>
               <speaker>Ἠλέκτρα</speaker>
               <l n="1220" part="I">πῶς εἶπας, ὦ παῖ;</l>
            </sp>
            <sp>
               <speaker>Ὀρέστης</speaker>
               <l n="1220a" part="F">ψεῦδος οὐδὲν ὧν λέγω.</l>
            </sp>
            <sp>
               <speaker>Ἠλέκτρα</speaker>
               <l n="1221" part="I">ἦ ζῇ γὰρ ἁνήρ;</l>
            </sp>
            <sp>
               <speaker>Ὀρέστης</speaker>
               <l n="1221a" part="F">εἴπερ ἔμψυχός γʼ ἐγώ.</l>
            </sp>
            <sp>
               <speaker>Ἠλέκτρα</speaker>
               <l n="1222" part="I">ἦ γὰρ σὺ κεῖνος;</l>
            </sp>
            <sp>
               <speaker>Ὀρέστης</speaker>
               <l n="1222a" part="F">τήνδε προσβλέψασά μου</l>
               <l n="1223">σφραγῖδα πατρὸς ἔκμαθʼ εἰ σαφῆ λέγω.</l>
            </sp>
            <sp>
               <speaker>Ἠλέκτρα</speaker>
               <l n="1224" part="I">ὦ φίλτατον φῶς.</l>
            </sp>
            <sp>
               <speaker>Ὀρέστης</speaker>
               <l n="1224a" part="F">φίλτατον, συμμαρτυρῶ.</l>
            </sp>
            <sp>
               <speaker>Ἠλέκτρα</speaker>
               <l n="1225" part="I">ὦ φθέγμʼ, ἀφίκου;</l>
            </sp>
            <sp>
               <speaker>Ὀρέστης</speaker>
               <l n="1225a" part="F">μηκέτʼ ἄλλοθεν πύθῃ,</l>
            </sp>
            <sp>
               <speaker>Ἠλέκτρα</speaker>
               <l n="1226" part="I">ἔχω σε χερσίν;</l>
            </sp>
            <sp>
               <speaker>Ὀρέστης</speaker>
               <l n="1226a" part="F">ὡς τὰ λοίπʼ ἔχοις ἀεί.</l>
            </sp>
            <sp>
               <speaker>Ἠλέκτρα</speaker>
               <l n="1227">ὦ φίλταται γυναῖκες, ὦ πολίτιδες,</l>
               <l n="1228">ὁρᾶτʼ Ὀρέστην τόνδε, μηχαναῖσι μὲν</l>
               <l n="1229">θανόντα, νῦν δὲ μηχαναῖς σεσωσμένον.</l>
            </sp>
            <sp>
               <speaker>Χορός</speaker>
               <l n="1230">ὁρῶμεν, ὦ παῖ, κἀπὶ συμφοραῖσί μοι</l>
               <l n="1231">γεγηθὸς ἕρπει δάκρυον ὀμμάτων ἄπο.</l>
               
            </sp></div>
            
         <milestone unit="card" n="1232"/>
            <div type="textpart" subtype="choral">
               <div type="textpart" subtype="strophe" n="1">
               <sp>
                  <speaker>Ἠλέκτρα</speaker>
                  <l n="1232">ἰὼ γοναί,</l>
                  <l n="1233">γοναὶ σωμάτων ἐμοὶ φιλτάτων,</l>
                  <l n="1234">ἐμόλετʼ ἀρτίως,</l>
                  <l n="1235">ἐφηύρετʼ, ἤλθετʼ, εἴδεθʼ οὓς ἐχρῄζετε.</l>
               </sp>
               <sp>
                  <speaker>Ὀρέστης</speaker>
                  <l n="1236">πάρεσμεν· ἀλλὰ σῖγʼ ἔχουσα πρόσμενε.</l>
               </sp>
               <sp>
                  <speaker>Ἠλέκτρα</speaker>
                  <l n="1237">τί δʼ ἔστιν;</l>
               </sp>
               <sp>
                  <speaker>Ὀρέστης</speaker>
                  <l n="1238">σιγᾶν ἄμεινον, μή τις ἔνδοθεν κλύῃ.</l>
               </sp>
               <sp>
                  <speaker>Ἠλέκτρα</speaker>
                  <l n="1239">ἀλλʼ οὐ μὰ τὴν ἄδμητον αἰὲν Ἄρτεμιν,</l>
                  <l n="1240">τόδε μὲν οὔ ποτʼ ἀξιώσω τρέσαι,</l>
                  <l n="1241">περισσὸν ἄχθος ἔνδον</l>
                  <l n="1242">γυναικῶν ὂν αἰεί.</l>
               </sp>
               <sp>
                  <speaker>Ὀρέστης</speaker>
                  <l n="1243">ὅρα γε μὲν δὴ κἀν γυναιξὶν ὡς Ἄρης</l>
                  <l n="1244">ἔνεστιν· εὖ δʼ ἔξοισθα πειραθεῖσά που.</l>
               </sp>
               <sp>
                  <speaker>Ἠλέκτρα</speaker>
                  <l n="1245">ὀτοτοτοτοῖ τοτοῖ,</l>
                  <l n="1246">ἀνέφελον ἐνέβαλες οὔ ποτε καταλύσιμον,</l>
                  <l n="1247">οὐδέ ποτε λησόμενον ἁμέτερον</l>
                  <l n="1250">οἷον ἔφυ κακόν.</l>
               </sp>
               <sp>
                  <speaker>Ὀρέστης</speaker>
                  <l n="1251">ἔξοιδα, παῖ, ταῦτʼ· ἀλλʼ ὅταν παρουσία</l>
                  <l n="1252">φράζῃ, τότʼ ἔργων τῶνδε μεμνῆσθαι χρεών.</l>
               </sp>
         </div>
               
               <milestone unit="card" n="1253"/>
            
                  <div type="textpart" subtype="antistrophe" n="1">
               <sp>
                  <speaker>Ἠλέκτρα</speaker>
                  <l n="1253">ὁ πᾶς ἐμοί,</l>
                  <l n="1254">ὁ πᾶς ἂν πρέποι παρὼν ἐννέπειν</l>
                  <l n="1255">τάδε δίκᾳ χρόνος·</l>
                  <l n="1256">μόλις γὰρ ἔσχον νῦν ἐλεύθερον στόμα.</l>
               </sp>
               <sp>
                  <speaker>Ὀρέστης</speaker>
                  <l n="1257">ξύμφημι κἀγώ· τοιγαροῦν σῴζου τόδε.</l>
               </sp>
               <sp>
                  <speaker>Ἠλέκτρα</speaker>
                  <l n="1258">τί δρῶσα;</l>
               </sp>
               <sp>
                  <speaker>Ὀρέστης</speaker>
                  <l n="1259">οὗ μή ʼστι καιρὸς μὴ μακρὰν βούλου λέγειν.</l>
               </sp>
               <sp>
                  <speaker>Ἠλέκτρα</speaker>
                  <l n="1260">τίς οὖν ἂν ἀξίαν γε σοῦ πεφηνότος</l>
                  <l n="1261">μεταβάλοιτʼ ἂν ὧδε σιγὰν λόγων;</l>
                  <l n="1262">ἐπεί σε νῦν ἀφράστως</l>
                  <l n="1263">ἀέλπτως τʼ ἐσεῖδον.</l>
               </sp>
               <sp>
                  <speaker>Ὀρέστης</speaker>
                  <l n="1264">τότʼ εἶδες, εὖτε  θεοί μʼ ἐπώτρυναν μολεῖν</l>
                  <l n="1265"><gap reason="lost"/></l>
               </sp>
               <sp>
                  <speaker>Ἠλέκτρα</speaker>
                  <l n="1266">ἔφρασας ὑπερτέραν</l>
                  <l n="1267">τᾶς πάρος ἔτι χάριτος, εἴ σε θεὸς ἐπόρισεν</l>
                  <l n="1268">ἁμέτερα πρὸς μέλαθρα· δαιμόνιον</l>
                  <l n="1270">αὐτὸ τίθημʼ ἐγώ.</l>
               </sp>
               <sp>
                  <speaker>Ὀρέστης</speaker>
                  <l n="1271">τὰ μέν σʼ ὀκνῶ χαίρουσαν εἰργαθεῖν, τὰ δὲ</l>
                  <l n="1272">δέδοικα λίαν ἡδονῇ νικωμένην.</l>
               </sp>
               </div>
            
               <milestone unit="card" n="1273"/>
            
                  <div type="textpart" subtype="epode">
               <sp>
                  <speaker>Ἠλέκτρα</speaker>
                  <l n="1273">ἰὼ χρόνῳ μακρῷ φιλτάταν ὁδὸν</l>
                  <l n="1274">ἐπαξιώσας ὧδέ μοι φανῆναι,</l>
                  <l n="1275">μή τί με, πολύπονον ὧδʼ ἰδὼν</l>
               </sp>
               <sp>
                  <speaker>Ὀρέστης</speaker>
                  <l n="1276">τί μὴ ποήσω;</l>
               </sp>
               <sp>
                  <speaker>Ἠλέκτρα</speaker>
                  <l n="1277">μή μʼ ἀποστερήσῃς</l>
                  <l n="1278">τῶν σῶν προσώπων ἁδονὰν μεθέσθαι.</l>
               </sp>
               <sp>
                  <speaker>Ὀρέστης</speaker>
                  <l n="1279">ἦ κάρτα κἂν ἄλλοισι θυμοίμην ἰδών.</l>
               </sp>
               <sp>
                  <speaker>Ἠλέκτρα</speaker>
                  <l n="1280">ξυναινεῖς;</l>
               </sp>
               <sp>
                  <speaker>Ὀρέστης</speaker>
                  <l n="1281">τί μὴν οὔ;</l>
               </sp>
               <sp>
                  <speaker>Ἠλέκτρα</speaker>
                  <l n="1282">ὦ φίλαι, ἔκλυον ἃν ἐγὼ οὐδʼ ἂν ἤλπισʼ αὐδάν,</l>
                  <l n="1283">οὐδʼ ἂν ἔσχον ὁρμὰν</l>
                  <l n="1284">ἄναυδον οὐδὲ σὺν βοᾷ κλύουσα,</l>
                  <l n="1285">τάλαινα.  νῦν δʼ ἔχω σε· προυφάνης δὲ</l>
                  <l n="1286">φιλτάταν ἔχων πρόσοψιν,</l>
                  <l n="1287">ἇς ἐγὼ οὐδʼ ἂν ἐν κακοῖς λαθοίμαν.</l>
               </sp>
               </div></div>
            
               <milestone unit="card" n="1288"/>
            
         
                  <div type="textpart" subtype="episode">
            <sp>
               <speaker>Ὀρέστης</speaker>
               <l n="1288">τὰ μὲν περισσεύοντα τῶν λόγων ἄφες,</l>
               <l n="1289">καὶ μήτε μήτηρ ὡς κακὴ δίδασκέ με,</l>
               <l n="1290">μήθʼ ὡς πατρῴαν κτῆσιν Αἴγισθος δόμων</l>
               <l n="1291">ἀντλεῖ, τὰ δʼ ἐκχεῖ, τὰ δὲ διασπείρει μάτην·</l>
               <l n="1292">χρόνου γὰρ ἄν σοι καιρὸν ἐξείργοι λόγος.</l>
               <l n="1293">ἃ δʼ ἁρμόσει μοι τῷ παρόντι νῦν χρόνῳ</l>
               <l n="1294">σήμαινʼ, ὅπου φανέντες ἢ κεκρυμμένοι</l>
               <l n="1295">γελῶντας ἐχθροὺς παύσομεν τῇ νῦν ὁδῷ.</l>
               <l n="1296">οὕτω δʼ ὅπως μήτηρ σε μὴ ʼπιγνώσεται</l>
               <l n="1297">φαιδρῷ προσώπῳ νῷν ἐπελθόντοιν δόμους·</l>
               <l n="1298">ἀλλʼ ὡς ἐπʼ ἄτῃ τῇ μάτην λελεγμένῃ</l>
               <l n="1299">στέναζʼ· ὅταν γὰρ εὐτυχήσωμεν, τότε</l>
               <l n="1300">χαίρειν παρέσται καὶ γελᾶν ἐλευθέρως.</l>
            </sp>
            <sp>
               <speaker>Ἠλέκτρα</speaker>
               <l n="1301">ἀλλʼ ὦ κασίγνηθʼ, ὧδʼ ὅπως καὶ σοὶ φίλον</l>
               <l n="1302">καὶ τοὐμὸν ἔσται τῇδʼ· ἐπεὶ τὰς ἡδονὰς</l>
               <l n="1303">πρὸς σοῦ λαβοῦσα κοὐκ ἐμὰς ἐκτησάμην,</l>
               <l n="1304">κοὐδʼ ἄν σε λυπήσασα δεξαίμην βραχὺ</l>
               <l n="1305">αὐτὴ μέγʼ εὑρεῖν κέρδος· οὐ γὰρ ἂν καλῶς</l>
               <l n="1306">ὑπηρετοίην τῷ παρόντι δαίμονι.</l>
               <l n="1307">ἀλλʼ οἶσθα μὲν τἀνθένδε, πῶς γὰρ οὔ; κλύων</l>
               <l n="1308">ὁθούνεκʼ Αἴγισθος μὲν οὐ κατὰ στέγας,</l>
               <l n="1309">μήτηρ δʼ ἐν οἴκοις· ἣν σὺ μὴ δείσῃς ποθʼ ὡς</l>
               <l n="1310">γέλωτι τοὐμὸν φαιδρὸν ὄψεται κάρα.</l>
               <l n="1311">μῖσός τε γὰρ παλαιὸν ἐντέτηκέ μοι,</l>
               <l n="1312">κἀπεί σʼ ἐσεῖδον, οὔ ποτʼ ἐκλήξω χαρᾷ</l>
               <l n="1313">δακρυρροοῦσα· πῶς γὰρ ἂν λήξαιμʼ ἐγώ,</l>
               <l n="1314">ἥτις μιᾷ σε τῇδʼ ὁδῷ θανόντα τε</l>
               <l n="1315">καὶ ζῶντʼ ἐσεῖδον; εἴργασαι δέ μʼ ἄσκοπα·</l>
               <l n="1316">ὥστʼ εἰ πατήρ μοι ζῶν ἵκοιτο, μηκέτʼ ἂν</l>
               <l n="1317">τέρας νομίζειν αὐτό, πιστεύειν δʼ ὁρᾶν.</l>
               <l n="1318">ὅτʼ οὖν τοιαύτην ἡμὶν ἐξήκεις ὁδόν,</l>
               <l n="1319">ἄρχʼ αὐτὸς ὥς σοι θυμός· ὡς ἐγὼ μόνη</l>
               <l n="1320">οὐκ ἂν δυοῖν ἥμαρτον· ἢ γὰρ ἂν καλῶς</l>
               <l n="1321">ἔσωσʼ ἐμαυτὴν ἢ καλῶς ἀπωλόμην.</l>
               
            </sp>
                     <milestone unit="card" n="1322"/>
            <sp>
               <speaker>Ὀρέστης</speaker>
               <l n="1322">σιγᾶν ἐπῄνεσʼ ὡς ἐπʼ ἐξόδῳ κλύω τῶν ἔνδοθεν χωροῦντος.</l>
            </sp>
            <sp>
               <speaker>Ἠλέκτρα</speaker>
               <l n="1323">εἴσιτʼ, ὦ ξένοι,</l>
               <l n="1324">ἄλλως τε καὶ φέροντες οἷʼ ἂν οὔτε τις</l>
               <l n="1325">δόμων ἀπώσαιτʼ οὔτʼ ἂν ἡσθείη λαβών.</l>
            </sp>
            <sp>
               <speaker>Παιδαγωγός</speaker>
               <l n="1326">ὦ πλεῖστα μῶροι καὶ φρενῶν τητώμενοι,</l>
               <l n="1327">πότερα παρʼ οὐδὲν τοῦ βίου κήδεσθʼ ἔτι</l>
               <l n="1328">ἢ νοῦς ἔνεστιν οὔτις ὑμὶν ἐγγενής,</l>
               <l n="1329">ὅτʼ οὐ παρʼ αὐτοῖς, ἀλλʼ ἐν αὐτοῖσιν κακοῖς</l>
               <l n="1330">τοῖσιν μεγίστοις ὄντες οὐ γιγνώσκετε;</l>
               <l n="1331">ἀλλʼ εἰ σταθμοῖσι τοῖσδε μὴ ʼκύρουν ἐγὼ</l>
               <l n="1332">πάλαι φυλάσσων, ἦν ἂν ὑμὶν ἐν δόμοις</l>
               <l n="1333">τὰ δρώμενʼ ὑμῶν πρόσθεν ἢ τὰ σώματα·</l>
               <l n="1334">νῦν δʼ εὐλάβειαν τῶνδε προυθέμην ἐγώ.</l>
               <l n="1335">καὶ νῦν ἀπαλλαχθέντε τῶν μακρῶν λόγων</l>
               <l n="1336">καὶ τῆς ἀπλήστου τῆσδε σὺν χαρᾷ βοῆς</l>
               <l n="1337">εἴσω παρέλθεθʼ, ὡς τὸ μὲν μέλλειν κακὸν</l>
               <l n="1338">ἐν τοῖς τοιούτοις ἔστʼ, ἀπηλλάχθαι δʼ ἀκμή.</l>
               
            </sp>
                  <milestone unit="card" n="1339"/>
            <sp>
               <speaker>Ὀρέστης</speaker>
               <l n="1339">πῶς οὖν ἔχει τἀντεῦθεν εἰσιόντι μοι;</l>
            </sp>
            <sp>
               <speaker>Παιδαγωγός</speaker>
               <l n="1340">καλῶς· ὑπάρχει γάρ σε μὴ γνῶναί τινα.</l>
            </sp>
            <sp>
               <speaker>Ὀρέστης</speaker>
               <l n="1341">ἤγγειλας, ὡς ἔοικεν, ὡς τεθνηκότα.</l>
            </sp>
            <sp>
               <speaker>Παιδαγωγός</speaker>
               <l n="1342">εἷς τῶν ἐν Ἅιδου μάνθανʼ ἐνθάδʼ ὢν ἀνήρ.</l>
            </sp>
            <sp>
               <speaker>Ὀρέστης</speaker>
               <l n="1343">χαίρουσιν οὖν τούτοισιν; ἢ τίνες λόγοι;</l>
            </sp>
            <sp>
               <speaker>Παιδαγωγός</speaker>
               <l n="1344">τελουμένων εἴποιμʼ ἄν· ὡς δὲ νῦν ἔχει,</l>
               <l n="1345">καλῶς τὰ κείνων πάντα, καὶ τὰ μὴ καλῶς.</l>
            </sp>
            <sp>
               <speaker>Ἠλέκτρα</speaker>
               <l n="1346">τίς οὗτός ἐστʼ, ἀδελφέ; πρὸς θεῶν φράσον.</l>
            </sp>
            <sp>
               <speaker>Ὀρέστης</speaker>
               <l n="1347" part="I">οὐχὶ ξυνίης;</l>
            </sp>
            <sp>
               <speaker>Ἠλέκτρα</speaker>
               <l n="1347a" part="F">οὐδέ γʼ ἐς θυμὸν φέρω.</l>
            </sp>
            <sp>
               <speaker>Ὀρέστης</speaker>
               <l n="1348">οὐκ οἶσθʼ ὅτῳ μʼ ἔδωκας εἰς χέρας ποτέ;</l>
            </sp>
            <sp>
               <speaker>Ἠλέκτρα</speaker>
               <l n="1349" part="I">ποίῳ; τί φωνεῖς;</l>
            </sp>
            <sp>
               <speaker>Ὀρέστης</speaker>
               <l n="1349a" part="F">οὗ τὸ Φωκέων πέδον</l>
               <l n="1350">ὑπεξεπέμφθην σῇ προμηθίᾳ χεροῖν.</l>
            </sp>
            <sp>
               <speaker>Ἠλέκτρα</speaker>
               <l n="1351">ἦ κεῖνος οὗτος, ὅν ποτʼ ἐκ πολλῶν ἐγὼ</l>
               <l n="1352">μόνον προσηῦρον πιστὸν ἐν πατρὸς φόνῳ;</l>
            </sp>
            <sp>
               <speaker>Ὀρέστης</speaker>
               <l n="1353">ὅδʼ ἐστί· μή μʼ ἔλεγχε πλείοσιν λόγοις.</l>
               
            </sp>
                  <milestone unit="card" n="1354"/>
            <sp>
               <speaker>Ἠλέκτρα</speaker>
               <l n="1354">ὦ φίλτατον φῶς, ὦ μόνος σωτὴρ δόμων</l>
               <l n="1355">Ἀγαμέμνονος, πῶς ἦλθες; ἦ σὺ κεῖνος εἶ,</l>
               <l n="1356">ὃς τόνδε κἄμʼ ἔσωσας ἐκ πολλῶν πόνων;</l>
               <l n="1357">ὦ φίλταται μὲν χεῖρες, ἥδιστον δʼ ἔχων</l>
               <l n="1358">ποδῶν ὑπηρέτημα, πῶς οὕτω πάλαι</l>
               <l n="1359">ξυνών μʼ ἔληθες οὐδʼ ἔφαινες, ἀλλά με</l>
               <l n="1360">λόγοις ἀπώλλυς, ἔργʼ ἔχων ἥδιστʼ ἐμοί;</l>
               <l n="1361">χαῖρʼ, ὦ πάτερ· πατέρα γὰρ εἰσορᾶν δοκῶ·</l>
               <l n="1362">χαῖρʼ· ἴσθι δʼ ὡς μάλιστά σʼ ἀνθρώπων ἐγὼ</l>
               <l n="1363">ἤχθηρα κἀφίλησʼ ἐν ἡμέρᾳ μιᾷ.</l>
            </sp>
            <sp>
               <speaker>Παιδαγωγός</speaker>
               <l n="1364">ἀρκεῖν δοκεῖ μοι· τοὺς γὰρ ἐν μέσῳ λόγους</l>
               <l n="1365">πολλαὶ κυκλοῦνται νύκτες ἡμέραι τʼ ἴσαι,</l>
               <l n="1366">αἳ ταῦτά σοι δείξουσιν, Ἠλέκτρα, σαφῆ.</l>
               <l n="1367">σφῷν δʼ ἐννέπω γε τοῖν παρεστώτοιν ὅτι</l>
               <l n="1368">νῦν καιρὸς ἔρδειν· νῦν Κλυταιμνήστρα μόνη,</l>
               <l n="1369">νῦν οὔτις ἀνδρῶν ἔνδον· εἰ δʼ ἐφέξετον,</l>
               <l n="1370">φροντίζεθʼ ὡς τούτοις τε καὶ σοφωτέροις</l>
               <l n="1371">ἄλλοισι τούτων πλείοσιν μαχούμενοι.</l>
               
            </sp>
                  <milestone unit="card" n="1372"/>
            <sp>
               <speaker>Ὀρέστης</speaker>
               <l n="1372">οὐκ ἂν μακρῶν ἔθʼ ἡμὶν οὐδὲν ἂν λόγων,</l>
               <l n="1373">Πυλάδη, τόδʼ εἴη τοὔργον, ἀλλʼ ὅσον τάχος</l>
               <l n="1374">χωρεῖν ἔσω, πατρῷα προσκύσανθʼ ἕδη</l>
               <l n="1375">θεῶν, ὅσοιπερ πρόπυλα ναίουσιν τάδε.</l>
            </sp>
            <sp>
               <speaker>Ἠλέκτρα</speaker>
               <l n="1376">ἄναξ Ἄπολλον, ἵλεως αὐτοῖν κλύε</l>
               <l n="1377">ἐμοῦ τε πρὸς τούτοισιν, ἥ σε πολλὰ δὴ</l>
               <l n="1378">ἀφʼ ὧν ἔχοιμι λιπαρεῖ προύστην χερί.</l>
               <l n="1379">νῦν δʼ, ὦ Λύκειʼ Ἄπολλον, ἐξ οἵων ἔχω</l>
               <l n="1380">αἰτῶ, προπίτνω, λίσσομαι, γενοῦ πρόφρων</l>
               <l n="1381">ἡμῖν ἀρωγὸς τῶνδε τῶν βουλευμάτων,</l>
               <l n="1382">καὶ δεῖξον ἀνθρώποισι τἀπιτίμια</l>
               <l n="1383">τῆς δυσσεβείας οἷα δωροῦνται θεοί.</l>
               
            </sp></div>
            
         <milestone unit="card" n="1384"/>
            <div type="textpart" subtype="choral">
               <div type="textpart" subtype="strophe" n="1">
               <sp>
                  <speaker>Χορός</speaker>
                  <l n="1384">ἴδεθʼ ὅποι προνέμεται</l>
                  <l n="1385">τὸ δυσέριστον αἷμα φυσῶν Ἄρης.</l>
                  <l n="1386">βεβᾶσιν ἄρτι δωμάτων ὑπόστεγοι</l>
                  <l n="1387">μετάδρομοι κακῶν πανουργημάτων ἄφυκτοι κύνες,</l>
                  <l n="1388">ὥστʼ οὐ μακρὰν ἔτʼ ἀμμενεῖ</l>
                  <l n="1390">τοὐμὸν φρενῶν ὄνειρον αἰωρούμενον.</l>
               </sp>
         </div>
               <milestone unit="card" n="1391"/>
            
                  <div type="textpart" subtype="antistrophe" n="1"> 
               <sp>
                  <speaker>Χορός</speaker>
                  <l n="1391">παράγεται γὰρ ἐνέρων</l>
                  <l n="1392">δολιόπους ἀρωγὸς εἴσω στέγας,</l>
                  <l n="1393">ἀρχαιόπλουτα πατρὸς εἰς ἑδώλια,</l>
                  <l n="1394">νεακόνητον αἷμα χειροῖν ἔχων· ὁ Μαίας δὲ παῖς</l>
                  <l n="1395">Ἑρμῆς σφʼ ἄγει δόλον σκότῳ</l>
                  <l n="1396">κρύψας πρὸς αὐτὸ τέρμα κοὐκέτʼ ἀμμένει.</l>
               </sp>
               </div>
               <milestone unit="card" n="1397"/>
            
                  <div type="textpart" subtype="strophe" n="2">
               <sp>
                  <speaker>Ἠλέκτρα</speaker>
                  <l n="1397">ὦ φίλταται γυναῖκες, ἅνδρες αὐτίκα</l>
                  <l n="1398">τελοῦσι τοὔργον· ἀλλὰ σῖγα πρόσμενε.</l>
               </sp>
               <sp>
                  <speaker>Χορός</speaker>
                  <l n="1399">πῶς δή; τί νῦν πράσσουσιν;</l>
               </sp>
               <sp>
                  <speaker>Ἠλέκτρα</speaker>
                  <l n="1400">ἡ μὲν ἐς τάφον</l>
                  <l n="1401">λέβητα κοσμεῖ, τὼ δʼ ἐφέστατον πέλας.</l>
               </sp>
               <sp>
                  <speaker>Χορός</speaker>
                  <l n="1402" part="I">σὺ δʼ ἐκτὸς ᾖξας πρὸς τί;</l>
               </sp>
               <sp>
                  <speaker>Ἠλέκτρα</speaker>
                  <l n="1402a" part="F">φρουρήσουσʼ ὅπως</l>
                  <l n="1403">Αἴγισθος ἡμᾶς μὴ λάθῃ μολὼν ἔσω.</l>
               </sp>
               <sp>
                  <speaker>Κλυταιμνήστρα</speaker>
                  <l n="1404">αἰαῖ.  ἰὼ στέγαι</l>
                  <l n="1405">φίλων ἔρημοι, τῶν δʼ ἀπολλύντων πλέαι.</l>
               </sp>
               <sp>
                  <speaker>Ἠλέκτρα</speaker>
                  <l n="1406">βοᾷ τις ἔνδον· οὐκ ἀκούετʼ, ὦ φίλαι;</l>
               </sp>
               <sp>
                  <speaker>Χορός</speaker>
                  <l n="1407">ἤκουσʼ ἀνήκουστα δύστανος, ὥστε φρῖξαι.</l>
               </sp>
               <sp>
                  <speaker>Κλυταιμνήστρα</speaker>
                  <l n="1408">οἴμοι τάλαινʼ· Αἴγισθε, ποῦ ποτʼ ὢν κυρεῖς;</l>
               </sp>
               <sp>
                  <speaker>Ἠλέκτρα</speaker>
                  <l n="1409">ἰδοὺ μάλʼ αὖ θροεῖ τις.</l>
               </sp>
               <sp>
                  <speaker>Κλυταιμνήστρα</speaker>
                  <l n="1410">ὦ τέκνον τέκνον, οἴκτιρε τὴν τεκοῦσαν.</l>
               </sp>
               <sp>
                  <speaker>Ἠλέκτρα</speaker>
                  <l n="1411">ἀλλʼ οὐκ ἐκ σέθεν</l>
                  <l n="1412">ᾠκτίρεθʼ οὗτος οὐδʼ ὁ γεννήσας πατήρ.</l>
               </sp>
               <sp>
                  <speaker>Χορός</speaker>
                  <l n="1413">ὦ πόλις, ὦ γενεὰ τάλαινα, νῦν σοι</l>
                  <l n="1414">μοῖρα καθαμερία φθίνει φθίνει.</l>
               </sp>
               <sp>
                  <speaker>Κλυταιμνήστρα</speaker>
                  <l n="1415">ὤμοι πέπληγμαι.</l>
               </sp>
               <sp>
                  <speaker>Ἠλέκτρα</speaker>
                  <l n="1416">παῖσον, εἰ σθένεις, διπλῆν.</l>
               </sp>
               <sp>
                  <speaker>Κλυταιμνήστρα</speaker>
                  <l n="1417">ὤμοι μάλʼ αὖθις.</l>
               </sp>
               <sp>
                  <speaker>Ἠλέκτρα</speaker>
                  <l n="1418">εἰ γὰρ Αἰγίσθῳ θʼ ὁμοῦ.</l>
               </sp>
               <sp>
                  <speaker>Χορός</speaker>
                  <l n="1419">τελοῦσʼ ἀραί· ζῶσιν οἱ γᾶς ὑπαὶ κείμενοι.</l>
                  <l n="1420">παλίρρυτον γὰρ αἷμʼ ὑπεξαιροῦσι τῶν</l>
                  <l n="1421">κτανόντων οἱ πάλαι θανόντες.</l>
               </sp>
               </div>
               <milestone unit="card" n="1422"/>
            
                  <div type="textpart" subtype="antistrophe" n="2">
               <sp>
                  <speaker>Χορός</speaker>
                  <l n="1422">καὶ μὴν πάρεισιν οἵδε· φοινία δὲ χεὶρ</l>
                  <l n="1423">στάζει θυηλῆς Ἄρεος, οὐδʼ ἔχω ψέγειν.</l>
               </sp>
               <sp>
                  <speaker>Ἠλέκτρα</speaker>
                  <l n="1424" part="I">Ὀρέστα, πῶς κυρεῖτε;</l>
               </sp>
               <sp>
                  <speaker>Ὀρέστης</speaker>
                  <l n="1424a" part="F">τἀν δόμοισι μὲν</l>
                  <l n="1425">καλῶς, Ἀπόλλων εἰ καλῶς ἐθέσπισεν.</l>
               </sp>
               <sp>
                  <speaker>Ἠλέκτρα</speaker>
                  <l n="1426">τέθνηκεν ἡ τάλαινα;</l>
               </sp>
               <sp>
                  <speaker>Ὀρέστης</speaker>
                  <l n="1427">μηκέτʼ ἐκφοβοῦ</l>
                  <l n="1428">μητρῷον ὥς σε λῆμʼ ἀτιμάσει ποτέ.</l>
               </sp>
               <sp>
                  <speaker>Χορός</speaker>
                  <l n="1429">παύσασθε· λεύσσω γὰρ Αἴγισθον ἐκ προδήλου.</l>
               </sp>
               <sp>
                  <speaker>Ἠλέκτρα</speaker>
                  <l n="1430">ὦ παῖδες, οὐκ ἄψορρον;</l>
               </sp>
               <sp>
                  <speaker>Ὀρέστης</speaker>
                  <l n="1431">εἰσορᾶτε ποῦ τὸν ἄνδρʼ;</l>
               </sp>
               <sp>
                  <speaker>Ἠλέκτρα</speaker>
                  <l n="1432">ἐφʼ ἡμῖν οὗτος ἐκ προαστίου</l>
                  <l n="1433">χωρεῖ γεγηθὼς<gap reason="lost"/>
                  </l>
               </sp>
               <sp>
                  <speaker>Χορός</speaker>
                  <l n="1434">βᾶτε κατʼ ἀντιθύρων ὅσον τάχιστα,</l>
                  <l n="1435">νῦν, τὰ πρὶν εὖ θέμενοι, τάδʼ ὡς πάλιν.</l>
               </sp>
               <sp>
                  <speaker>Ὀρέστης</speaker>
                  <l n="1436">θάρσει· τελοῦμεν.</l>
               </sp>
               <sp>
                  <speaker>Ἠλέκτρα</speaker>
                  <l n="1437">ᾗ νοεῖς ἔπειγέ νυν.</l>
               </sp>
               <sp>
                  <speaker>Ὀρέστης</speaker>
                  <l n="1438" part="I">καὶ δὴ βέβηκα.</l>
               </sp>
               <sp>
                  <speaker>Ἠλέκτρα</speaker>
                  <l n="1438a" part="F">τἀνθάδʼ ἂν μέλοιτʼ ἐμοί.</l>
               </sp>
               <sp>
                  <speaker>Χορός</speaker>
                  <l n="1439">διʼ ὠτὸς ἂν παῦρά γʼ ὡς ἠπίως ἐννέπειν</l>
                  <l n="1440">πρὸς ἄνδρα τόνδε συμφέροι, λαθραῖον ὡς</l>
                  <l n="1441">ὀρούσῃ πρὸς δίκας ἀγῶνα.</l>
               </sp>
               </div></div>
               
                  <milestone unit="card" n="1442"/>
            
         
  <div type="textpart" subtype="episode">
            <sp>
               <speaker>Αἴγισθος</speaker>
               <l n="1442">τίς οἶδεν ὑμῶν ποῦ ποθʼ οἱ Φωκῆς ξένοι,</l>
               <l n="1443">οὕς φασʼ Ὀρέστην ἡμὶν ἀγγεῖλαι βίον</l>
               <l n="1444">λελοιπόθʼ ἱππικοῖσιν ἐν ναυαγίοις;</l>
               <l n="1445">σέ τοι, σὲ κρίνω, ναὶ σέ, τὴν ἐν τῷ πάρος</l>
               <l n="1446">χρόνῳ θρασεῖαν· ὡς μάλιστα σοὶ μέλειν</l>
               <l n="1447">οἶμαι, μάλιστα δʼ ἂν κατειδυῖαν φράσαι.</l>
            </sp>
            <sp>
               <speaker>Ἠλέκτρα</speaker>
               <l n="1448">ἔξοιδα· πῶς γὰρ οὐχί; συμφορᾶς γὰρ ἂν</l>
               <l n="1449">ἔξωθεν εἴην τῶν ἐμῶν τῆς φιλτάτης.</l>
            </sp>
            <sp>
               <speaker>Αἴγισθος</speaker>
               <l n="1450">ποῦ δῆτʼ ἂν εἶεν οἱ ξένοι; δίδασκέ με.</l>
            </sp>
            <sp>
               <speaker>Ἠλέκτρα</speaker>
               <l n="1451">ἔνδον· φίλης γὰρ προξένου κατήνυσαν.</l>
            </sp>
            <sp>
               <speaker>Αἴγισθος</speaker>
               <l n="1452">ἦ καὶ θανόντʼ ἤγγειλαν ὡς ἐτητύμως;</l>
            </sp>
            <sp>
               <speaker>Ἠλέκτρα</speaker>
               <l n="1453">οὔκ, ἀλλὰ κἀπέδειξαν, οὐ λόγῳ μόνον.</l>
            </sp>
            <sp>
               <speaker>Αἴγισθος</speaker>
               <l n="1454">πάρεστʼ ἄρʼ ἡμῖν ὥστε κἀμφανῆ μαθεῖν;</l>
            </sp>
            <sp>
               <speaker>Ἠλέκτρα</speaker>
               <l n="1455">πάρεστι δῆτα, καὶ μάλʼ ἄζηλος θέα.</l>
            </sp>
            <sp>
               <speaker>Αἴγισθος</speaker>
               <l n="1456">ἦ πολλὰ χαίρειν μʼ εἶπας οὐκ εἰωθότως.</l>
            </sp>
            <sp>
               <speaker>Ἠλέκτρα</speaker>
               <l n="1457">χαίροις ἄν, εἴ σοι χαρτὰ τυγχάνοι τάδε.</l>
            </sp>
            <sp>
               <speaker>Αἴγισθος</speaker>
               <l n="1458">σιγᾶν ἄνωγα κἀναδεικνύναι πύλας</l>
               <l n="1459">πᾶσιν Μυκηναίοισιν Ἀργείοις θʼ ὁρᾶν,</l>
               <l n="1460">ὡς εἴ τις αὐτῶν ἐλπίσιν κεναῖς πάρος</l>
               <l n="1461">ἐξῄρετʼ ἀνδρὸς τοῦδε, νῦν ὁρῶν νεκρὸν</l>
               <l n="1462">στόμια δέχηται τἀμὰ μηδὲ πρὸς βίαν</l>
               <l n="1463">ἐμοῦ κολαστοῦ προστυχὼν φύσῃ φρένας.</l>
            </sp>
            <sp>
               <speaker>Ἠλέκτρα</speaker>
               <l n="1464">καὶ δὴ τελεῖται τἀπʼ ἐμοῦ· τῷ γὰρ χρόνῳ</l>
               <l n="1465">νοῦν ἔσχον, ὥστε συμφέρειν τοῖς κρείσσοσιν.</l>
               
            </sp>
                  <milestone unit="card" n="1466"/>
            <sp>
               <speaker>Αἴγισθος</speaker>
               <l n="1466">ὦ Ζεῦ, δέδορκα φάσμʼ ἄνευ φθόνου μὲν οὐ</l>
               <l n="1467">πεπτωκός· εἰ δʼ ἔπεστι νέμεσις, οὐ λέγω.</l>
               <l n="1468">χαλᾶτε πᾶν κάλυμμʼ ἀπʼ ὀφθαλμῶν, ὅπως</l>
               <l n="1469">τὸ συγγενές τοι κἀπʼ ἐμοῦ θρήνων τύχῃ.</l>
            </sp>
            <sp>
               <speaker>Ὀρέστης</speaker>
               <l n="1470">αὐτὸς σὺ βάσταζʼ· οὐκ ἐμὸν τόδʼ, ἀλλὰ σόν,</l>
               <l n="1471">τὸ ταῦθʼ ὁρᾶν τε καὶ προσηγορεῖν φίλως.</l>
            </sp>
            <sp>
               <speaker>Αἴγισθος</speaker>
               <l n="1472">ἀλλʼ εὖ παραινεῖς κἀπιπείσομαι· σὺ δέ,</l>
               <l n="1473">εἴ που κατʼ οἶκόν μοι Κλυταιμνήστρα, κάλει.</l>
            </sp>
            <sp>
               <speaker>Ὀρέστης</speaker>
               <l n="1474">αὕτη πέλας σοῦ· μηκέτʼ ἄλλοσε σκόπει.</l>
            </sp>
            <sp>
               <speaker>Αἴγισθος</speaker>
               <l n="1475">οἴμοι, τί λεύσσω;</l>
            </sp>
            <sp>
               <speaker>Ὀρέστης</speaker>
               <l n="1476">τίνα φοβεῖ; τίνʼ ἀγνοεῖς;</l>
            </sp>
            <sp>
               <speaker>Αἴγισθος</speaker>
               <l n="1477">τίνων ποτʼ ἀνδρῶν ἐν μέσοις ἀρκυστάτοις πέπτωχʼ ὁ τλήμων;</l>
            </sp>
            <sp>
               <speaker>Ὀρέστης</speaker>
               <l n="1478">οὐ γὰρ αἰσθάνει πάλαι</l>
               <l n="1479">ζῶντας θανοῦσιν οὕνεκʼ ἀνταυδᾷς ἴσα;</l>
            </sp>
            <sp>
               <speaker>Αἴγισθος</speaker>
               <l n="1480">οἴμοι, ξυνῆκα τοὔπος· οὐ γὰρ ἔσθʼ ὅπως</l>
               <l n="1481">ὅδʼ οὐκ Ὀρέστης ἔσθʼ ὁ προσφωνῶν ἐμέ.</l>
            </sp>
            <sp>
               <speaker>Ὀρέστης</speaker>
               <l n="1482">καὶ μάντις ὢν ἄριστος ἐσφάλλου πάλαι.</l>
            </sp>
            <sp>
               <speaker>Αἴγισθος</speaker>
               <l n="1483">ὄλωλα δὴ δείλαιος.  ἀλλά μοι πάρες</l>
               <l n="1484" part="I">κἂν σμικρὸν εἰπεῖν.</l>
            </sp>
            <sp>
               <speaker>Ἠλέκτρα</speaker>
               <l n="1484a" part="F">μὴ πέρα λέγειν ἔα</l>
               <l n="1485">πρὸς θεῶν, ἀδελφέ, μηδὲ μηκύνειν λόγους.</l>
               <l n="1486">τί γὰρ βροτῶν ἂν σὺν κακοῖς μεμιγμένων</l>
               <l n="1487">θνῄσκειν ὁ μέλλων οὐ χρόνου κέρδος φέροι;</l>
               <l n="1488">ἀλλʼ ὡς τάχιστα κτεῖνε καὶ κτανὼν πρόθες</l>
               <l n="1489">ταφεῦσιν, ὧν τόνδʼ εἰκός ἐστι τυγχάνειν,</l>
               <l n="1490">ἄποπτον ἡμῶν· ὡς ἐμοὶ τόδʼ ἂν κακῶν</l>
               <l n="1490a">μόνον γένοιτο τῶν πάλαι λυτήριον.</l>
               
            </sp>
                  <milestone unit="card" n="1491"/>
            <sp>
               <speaker>Ὀρέστης</speaker>
               <l n="1491">χωροῖς ἂν εἴσω σὺν τάχει· λόγων γὰρ οὐ</l>
               <l n="1492">νῦν ἐστιν ἁγών, ἀλλὰ σῆς ψυχῆς πέρι.</l>
            </sp>
            <sp>
               <speaker>Αἴγισθος</speaker>
               <l n="1493">τί δʼ ἐς δόμους ἄγεις με; πῶς, τόδʼ εἰ καλὸν</l>
               <l n="1494">τοὔργον, σκότου δεῖ κοὐ πρόχειρος εἶ κτανεῖν;</l>
            </sp>
            <sp>
               <speaker>Ὀρέστης</speaker>
               <l n="1495">μὴ τάσσε· χώρει δʼ ἔνθαπερ κατέκτανες</l>
               <l n="1496">πατέρα τὸν ἀμόν, ὡς ἂν ἐν ταὐτῷ θάνῃς.</l>
            </sp>
            <sp>
               <speaker>Αἴγισθος</speaker>
               <l n="1497">ἦ πᾶσʼ ἀνάγκη τήνδε τὴν στέγην ἰδεῖν</l>
               <l n="1498">τά τʼ ὄντα καὶ μέλλοντα Πελοπιδῶν κακά;</l>
            </sp>
            <sp>
               <speaker>Ὀρέστης</speaker>
               <l n="1499">τὰ γοῦν σʼ· ἐγώ σοι μάντις εἰμὶ τῶνδʼ ἄκρος.</l>
            </sp>
            <sp>
               <speaker>Αἴγισθος</speaker>
               <l n="1500">ἀλλʼ οὐ πατρῴαν τὴν τέχνην ἐκόμπασας.</l>
            </sp>
            <sp>
               <speaker>Ὀρέστης</speaker>
               <l n="1501">πόλλʼ ἀντιφωνεῖς, ἡ δʼ ὁδὸς βραδύνεται.</l>
               <l n="1502" part="I">ἀλλʼ ἕρφʼ.</l>
            </sp>
            <sp>
               <speaker>Αἴγισθος</speaker>
               <l n="1502a" part="M">ὑφηγοῦ.</l>
            </sp>
            <sp>
               <speaker>Ὀρέστης</speaker>
               <l n="1502b" part="F">σοὶ βαδιστέον πάρος.</l>
            </sp>
            <sp>
               <speaker>Αἴγισθος</speaker>
               <l n="1503" part="I">ἦ μὴ φύγω σε;</l>
            </sp>
            <sp>
               <speaker>Ὀρέστης</speaker>
               <l n="1503a" part="F">μὴ μὲν οὖν καθʼ ἡδονὴν</l>
               <l n="1504">θάνῃς· φυλάξαι δεῖ με τοῦτό σοι πικρόν.</l>
               <l n="1505">χρῆν δʼ εὐθὺς εἶναι τήνδε τοῖς πᾶσιν δίκην,</l>
               <l n="1506">ὅστις πέρα πράσσειν τι τῶν νόμων θέλει,</l>
               <l n="1507">κτείνειν· τὸ γὰρ πανοῦργον οὐκ ἂν ἦν πολύ.</l>
               
            </sp>
          <milestone unit="card" n="1508"/>
             <div type="textpart" subtype="anapests">
               <sp>
                  <speaker>Χορός</speaker>
                  <l n="1508">ὦ σπέρμʼ Ἀτρέως, ὡς πολλὰ παθὸν</l>
                  <l n="1509">διʼ ἐλευθερίας μόλις ἐξῆλθες</l>
                  <l n="1510">τῇ νῦν ὁρμῇ τελεωθέν.</l>
               </sp>
             </div></div>
            </div>
               
      </body>
   </text>
</TEI>