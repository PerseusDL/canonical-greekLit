<?xml version="1.0" encoding="UTF-8"?>
<?xml-model href="http://www.stoa.org/epidoc/schema/latest/tei-epidoc.rng" schematypens="http://relaxng.org/ns/structure/1.0"?>
<TEI xmlns="http://www.tei-c.org/ns/1.0">
   <teiHeader type="text">
      <fileDesc>
         <titleStmt>
            <title type="work" n="El.">Electra</title>
            <title type="sub">Machine readable text</title>
            <author n="Soph.">Sophocles</author>
            <editor role="editor" n="Storr">Francis Storr</editor>
            <sponsor>Perseus Project, Tufts University</sponsor>
            <principal>Gregory Crane</principal>
            <respStmt>
               <resp>Prepared under the supervision of</resp>
               <name>Lisa Cerrato</name>
               <name>William Merrill</name>
               <name>Elli Mylonas</name>
               <name>David Smith</name>
            </respStmt>
            <funder n="org:AnnCPB">The Annenberg CPB/Project</funder>
         </titleStmt>
         <extent>About 98Kb</extent>
         <publicationStmt>
            <publisher>Trustees of Tufts University</publisher>
            <pubPlace>Medford, MA</pubPlace>
            <authority>Perseus Project</authority>
         </publicationStmt>
         <sourceDesc>
            <biblStruct>
               <monogr>
                  <author>Sophocles</author>
                  <title>Sophocles. Vol 2: Ajax. Electra. Trachiniae. Philoctetes With an
English translation by F. Storr. The Loeb classical library, 21.
</title>
                  <editor role="editor">Francis Storr</editor>
                  <imprint>
                     <pubPlace>London; New York</pubPlace>
                     <publisher>William Heinemann Ltd.; The Macmillan Company</publisher>
                     <date>1913</date>
                  </imprint>
               </monogr>
            </biblStruct>
         </sourceDesc>
      </fileDesc>
      <encodingDesc>
         <refsDecl n="CTS">
            
            <cRefPattern n="card" matchPattern="(\w+)" replacementPattern="#xpath(/tei:TEI/tei:text/tei:body/tei:div/tei:div[@n='$1'])">
               <p>This pointer pattern extracts cards</p>
            </cRefPattern>
            
         </refsDecl>
      </encodingDesc>
      <profileDesc>
         <langUsage>
            <language ident="grc">Greek</language>
         </langUsage>
      </profileDesc>
      <revisionDesc>
        <!-- <change>
            <date>1988</date>
            <respStmt>
               <name>EM, Scott Ettinger and Roger Travis</name>
               <resp>tagging</resp>
            </respStmt>
            <item>Text scanned at U. Chicago in 1988. Basic SGML tagging by EM, Scott Ettinger and Roger Travis.</item>
         </change>
         <change>
            <date>9/19/90</date>
            <respStmt>
               <name>EM</name>
               <resp>ed.</resp>
            </respStmt>
            <item>Final check of cardbreaks, tags, and linenumbers.</item>
         </change>
         <change>
            <date>8/91</date>
            <respStmt>
               <name>EM</name>
               <resp>ed.</resp>
            </respStmt>
            <item>Revise DTDs and recheck texts.</item>
         </change>
         <change>
            <date>8/91</date>
            <respStmt>
               <name>Bill Merrill</name>
               <resp>ed.</resp>
            </respStmt>
            <item>Check text against TLG Sophocles in order to discover if there are any missing whole words or lines..</item>
         </change>
         <change>
            <date>6/95</date>
            <respStmt>
               <name>Lisa Cerrato</name>
               <resp>ed.</resp>
            </respStmt>
            <item>Added speaker tags where they were missing.</item>
         </change>
         <change>
            <date>24-Nov-99</date>
            <respStmt>
               <name>Anne Mahoney</name>
               <resp>Markup</resp>
            </respStmt>
            <item>
$Log: soph.el_gk.xml,v $
Revision 1.1  2013-09-13 11:17:56  balmas01
moving Greg's work-in-progress on CTS-izing greco-roman collection texts to a Work directory

Revision 1.6  2013-06-13 12:41:39  gcrane
tagging now should be compatible with CTS

Revision 1.5  2012-11-20 18:47:12  ajones06
Changed the bibliographic information in the headers to reflect Francesco's discovery that the Greek text for these files was taken from the two-volume public domain Loeb version edited by Francis Storr.

Revision 1.4  2011-09-07 14:33:14  rsingh04 adding rend=displayNum to lb tags

Revision 1.3  2010-12-25 19:40:38  gcrane
LB milestones instead of L tags

Revision 1.2  2010-12-24 13:05:03  gcrane
ADD tags for lt/gt entities
DEL tags for lsqb/rsqb entities

Revision 1.1  2010-12-24 12:51:11  gcrane base files for SDL

Revision 1.1  2009/12/08 18:56:08  rsingh04 moved more xml files around based on copyright status

Revision 1.2  2005/08/01 16:30:23  packel removed stray item tags

Revision 1.1  2005/07/25 15:03:03  packel
Converted to XML

Revision 1.8  2004/04/21 20:42:00  mimno added card 1s

Revision 1.7  2003/07/01 22:18:08  yorkc
Updated texts to TEI P4 and Perseus P4 extensions; minor cleanup (esp. character encodings and typos.)

Revision 1.6  2000/03/04 20:35:17  dasmith
Added separate funder entity to TEI header.

Revision 1.5  2000/02/15 23:18:01  amahoney use n attribute on sp element to carry over the speaker name when the speech is interrupted by a card break;  this also requires that the card break at the end come after the close of the sp, not within

Revision 1.4  1999/11/24 21:12:07  amahoney
Bring remaining files up to new DTD;  use part=i and part=f for antilabe in all files

</item>
         </change>--> <change when="2016-01-15" who="TDBuck">p4 to p5</change>
      </revisionDesc>
   </teiHeader>
   <text xml:lang="grc">
      <body>
         <div type="edition" n="cts:urn:greekLit:tlg0011.tlg005.perseus-grc2" xml:lang="grc">
         
            <div n="1" subtype="card" type="textpart">
               <milestone unit="episode"/>
            <sp>
               <speaker>Παιδαγωγός</speaker>
               <l>ὦ τοῦ στρατηγήσαντος ἐν Τροίᾳ ποτὲ</l>
               <l>Ἀγαμέμνονος παῖ, νῦν ἐκεῖνʼ ἔξεστί σοι</l>
               <l>παρόντι λεύσσειν, ὧν πρόθυμος ἦσθʼ ἀεί.</l>
               <l>τὸ γὰρ παλαιὸν Ἄργος οὑπόθεις τόδε,</l>
               <l n="5">τῆς οἰστροπλῆγος ἄλσος Ἰνάχου κόρης·</l>
               <l>αὕτη δʼ, Ὀρέστα, τοῦ λυκοκτόνου θεοῦ</l>
               <l>ἀγορὰ Λύκειος· οὑξ ἀριστερᾶς δʼ ὅδε</l>
               <l>Ἥρας ὁ κλεινὸς ναός· οἷ δʼ ἱκάνομεν,</l>
               <l>φάσκειν Μυκήνας τὰς πολυχρύσους ὁρᾶν</l>
               <l n="10">πολύφθορόν τε δῶμα Πελοπιδῶν τόδε,</l>
               <l>ὅθεν σε πατρὸς ἐκ φονῶν ἐγώ ποτε</l>
               <l>πρὸς σῆς ὁμαίμου καὶ κασιγνήτης λαβὼν</l>
               <l>ἤνεγκα κἀξέσωσα κἀξεθρεψάμην</l>
               <l>τοσόνδʼ ἐς ἥβης, πατρὶ τιμωρὸν φόνου.</l>
               <l n="15">νῦν οὖν, Ὀρέστα καὶ σὺ φίλτατε ξένων</l>
               <l>Πυλάδη, τί χρὴ δρᾶν ἐν τάχει βουλευτέον·</l>
               <l>ὡς ἡμὶν ἤδη λαμπρὸν ἡλίου σέλας</l>
               <l>ἑῷα κινεῖ φθέγματʼ ὀρνίθων σαφῆ</l>
               <l>μέλαινά τʼ ἄστρων ἐκλέλοιπεν εὐφρόνη.</l>
               <l n="20">πρὶν οὖν τινʼ ἀνδρῶν ἐξοδοιπορεῖν στέγης,</l>
               <l>ξυνάπτετον λόγοισιν· ὡς ἐνταῦθʼ ἐμέν,</l>
               <l>ἵνʼ οὐκέτʼ ὀκνεῖν καιρός, ἀλλʼ ἔργων ἀκμή.</l>
               
            </sp></div>
               <div n="23" subtype="card" type="textpart">
                  <sp n="*)ore/sths">
                     <speaker>Ὀρέστης</speaker>
               <l>ὦ φίλτατʼ ἀνδρῶν προσπόλων, ὥς μοι σαφῆ</l>
               <l>σημεῖα φαίνεις ἐσθλὸς εἰς ἡμᾶς γεγώς.</l>
               <l n="25">ὥσπερ γὰρ ἵππος εὐγενής, κἂν ᾖ γέρων,</l>
               <l>ἐν τοῖσι δεινοῖς θυμὸν οὐκ ἀπώλεσεν,</l>
               <l>ἀλλʼ ὀρθὸν οὖς ἵστησιν, ὡσαύτως δὲ σὺ</l>
               <l>ἡμᾶς τʼ ὀτρύνεις καὐτὸς ἐν πρώτοις ἕπει.</l>
               <l>τοιγὰρ τὰ μὲν δόξαντα δηλώσω, σὺ δὲ</l>
               <l n="30">ὀξεῖαν ἀκοὴν τοῖς ἐμοῖς λόγοις διδούς,</l>
               <l>εἰ μή τι καιροῦ τυγχάνω, μεθάρμοσον.</l>
               <l>ἐγὼ γὰρ ἡνίχʼ ἱκόμην τὸ Πυθικὸν</l>
               <l>μαντεῖον, ὡς μάθοιμʼ ὅτῳ τρόπῳ πατρὶ</l>
               <l>δίκας ἀροίμην τῶν φονευσάντων πάρα,</l>
               <l n="35">χρῇ μοι τοιαῦθʼ ὁ Φοῖβος ὧν πεύσει τάχα·</l>
               <l>ἄσκευον αὐτὸν ἀσπίδων τε καὶ στρατοῦ</l>
               <l>δόλοισι κλέψαι χειρὸς ἐνδίκους σφαγάς.</l>
               <l>ὅτʼ οὖν τοιόνδε χρησμὸν εἰσηκούσαμεν,</l>
               <l>σὺ μὲν μολών, ὅταν σε καιρὸς εἰσάγῃ,</l>
               <l n="40">δόμων ἔσω τῶνδʼ, ἴσθι πᾶν τὸ δρώμενον,</l>
               <l>ὅπως ἂν εἰδὼς ἡμὶν ἀγγείλῃς σαφῆ.</l>
               <l>οὐ γάρ σε μὴ γήρᾳ τε καὶ χρόνῳ μακρῷ</l>
               <l>γνῶσʼ, οὐδʼ ὑποπτεύσουσιν ὧδʼ ἠνθισμένον.</l>
               <l>λόγῳ δὲ χρῶ τοιῷδʼ, ὅτι ξένος μὲν εἶ</l>
               <l n="45">Φωκέως παρʼ ἀνδρὸς Φανοτέως ἥκων· ὃ γὰρ</l>
               <l>μέγιστος αὐτοῖς τυγχάνει δορυξένων.</l>
               <l>ἄγγελλε δʼ ὅρκον  προστιθεὶς ὁθούνεκα</l>
               <l>τέθνηκʼ Ὀρέστης ἐξ ἀναγκαίας τύχης,</l>
               <l>ἄθλοισι Πυθικοῖσιν ἐκ τροχηλάτων</l>
               <l n="50">δίφρων κυλισθείς· ὧδʼ ὁ μῦθος ἑστάτω.</l>
               </sp></div>
            <div n="51" subtype="card" type="textpart">
                  <sp n="*)ore/sths">
                     <speaker>Ὀρέστης</speaker>
               <l>ἡμεῖς δὲ πατρὸς τύμβον, ὡς ἐφίετο,</l>
               <l>λοιβαῖσι πρῶτον καὶ καρατόμοις χλιδαῖς</l>
               <l>στέψαντες εἶτʼ ἄψορρον ἥξομεν πάλιν,</l>
               <l>τύπωμα χαλκόπλευρον ἠρμένοι χεροῖν,</l>
               <l n="55">ὃ καὶ σὺ θάμνοις οἶσθά που κεκρυμμένον,</l>
               <l>ὅπως λόγῳ κλέπτοντες ἡδεῖαν φάτιν</l>
               <l>φέρωμεν αὐτοῖς, τοὐμὸν ὡς ἔρρει δέμας</l>
               <l>φλογιστὸν ἤδη καὶ κατηνθρακωμένον.</l>
               <l>τί γάρ με λυπεῖ τοῦθʼ, ὅταν λόγῳ θανὼν</l>
               <l n="60">ἔργοισι σωθῶ κἀξενέγκωμαι κλέος;</l>
               <l>δοκῶ μέν, οὐδὲν ῥῆμα σὺν κέρδει κακόν.</l>
               <l>ἤδη γὰρ εἶδον πολλάκις καὶ τοὺς σοφοὺς</l>
               <l>λόγῳ μάτην θνῄσκοντας· εἶθʼ, ὅταν δόμους</l>
               <l>ἔλθωσιν αὖθις, ἐκτετίμηνται πλέον·</l>
               <l n="65">ὡς κἄμʼ ἐπαυχῶ τῆσδε τῆς φήμης ἄπο</l>
               <l>δεδορκότʼ ἐχθροῖς ἄστρον ὣς λάμψειν ἔτι.</l>
               <l>ἀλλʼ, ὦ πατρῴα γῆ θεοί τʼ ἐγχώριοι,</l>
               <l>δέξασθέ μʼ εὐτυχοῦντα ταῖσδε ταῖς ὁδοῖς,</l>
               <l>σύ τʼ, ὦ πατρῷον δῶμα· σοῦ γὰρ ἔρχομαι</l>
               <l n="70">δίκῃ καθαρτὴς πρὸς θεῶν ὡρμημένος·</l>
               <l>καὶ μή μʼ ἄτιμον τῆσδʼ ἀποστείλητε γῆς,</l>
               <l>ἀλλʼ ἀρχέπλουτον καὶ καταστάτην δόμων.</l>
               <l>εἴρηκα μέν νυν ταῦτα· σοὶ δʼ ἤδη, γέρον,</l>
               <l>τὸ σὸν μελέσθω βάντι φρουρῆσαι χρέος.</l>
               <l n="75">νὼ δʼ ἔξιμεν· καιρὸς γάρ, ὅσπερ ἀνδράσιν</l>
               <l>μέγιστος ἔργου παντός ἐστʼ ἐπιστάτης.</l>
            </sp>
           </div> <div n="77" subtype="card" type="textpart">
            <sp>
               <speaker>Ἠλέκτρα</speaker>
               <l>ἰώ μοί μοι δύστηνος.</l>
            </sp>
            <sp>
               <speaker>Παιδαγωγός</speaker>
               <l>καὶ μὴν θυρῶν ἔδοξα προσπόλων τινὸς</l>
               <l>ὑποστενούσης ἔνδον αἰσθέσθαι, τέκνον.</l>
            </sp>
            <sp>
               <speaker>Ὀρέστης</speaker>
               <l n="80">ἆρʼ ἐστὶν ἡ δύστηνος Ἠλέκτρα· θέλεις</l>
               <l>μείνωμεν αὐτοῦ κἀπακούσωμεν  γόων;</l>
            </sp>
            <sp>
               <speaker>Παιδαγωγός</speaker>
               <l>ἥκιστα· μηδὲν πρόσθεν ἢ τὰ Λοξίου</l>
               <l>πειρώμεθʼ ἔρδειν κἀπὸ τῶνδʼ ἀρχηγετεῖν,</l>
               <l>πατρὸς χέοντες λουτρά· ταῦτα γὰρ φέρει</l>
               <l n="85">νίκην τʼ ἐφʼ ἡμῖν καὶ κράτος τῶν δρωμένων.</l>
               
            </sp></div>
               <div n="86" subtype="card" type="textpart">
            <milestone unit="anapests"/>
               <sp>
                  <speaker>Ἠλέκτρα</speaker>
                  <l>ὦ φάος ἁγνὸν</l>
                  <l>καὶ γῆς ἰσόμοιρʼ ἀήρ, ὥς μοι</l>
                  <l>πολλὰς μὲν θρήνων ᾠδάς,</l>
                  <l>πολλὰς δʼ ἀντήρεις ᾔσθου</l>
                  <l n="90">στέρνων πληγὰς αἱμασσομένων,</l>
                  <l>ὁπόταν δνοφερὰ νὺξ ὑπολειφθῇ·</l>
                  <l>τὰ δὲ παννυχίδων ἤδη στυγεραὶ</l>
                  <l>ξυνίσασʼ εὐναὶ μογερῶν οἴκων,</l>
                  <l>ὅσα τὸν δύστηνον ἐμὸν θρηνῶ</l>
                  <l n="95">πατέρʼ, ὃν κατὰ μὲν βάρβαρον αἶαν</l>
                  <l>φοίνιος Ἄρης οὐκ ἐξένισεν,</l>
                  <l>μήτηρ δʼ ἡμὴ χὠ κοινολεχὴς</l>
                  <l>Αἴγισθος ὅπως δρῦν ὑλοτόμοι</l>
                  <l>σχίζουσι κάρα φονίῳ πελέκει,</l>
                  <l n="100">κοὐδεὶς τούτων οἶκτος ἀπʼ ἄλλης</l>
                  <l>ἢ ʼμοῦ φέρεται, σοῦ, πάτερ, οὕτως</l>
                  <l>αἰκῶς οἰκτρῶς τε θανόντος.</l></sp></div>
                  <div n="103" subtype="card" type="textpart">
                     <sp>
                        <speaker>Ἠλέκτρα</speaker>
                  <l>ἀλλʼ οὐ μὲν δὴ</l>
                  <l>λήξω θρήνων στυγερῶν τε γόων,</l>
                  <l n="105">ἔστʼ ἂν παμφεγγεῖς ἄστρων</l>
                  <l>ῥιπάς, λεύσσω δὲ τόδʼ ἦμαρ,</l>
                  <l>μὴ οὐ τεκνολέτειρʼ ὥς τις ἀηδὼν</l>
                  <l>ἐπὶ κωκυτῷ τῶνδε πατρῴων</l>
                  <l>πρὸ θυρῶν ἠχὼ πᾶσι προφωνεῖν.</l>
                  <l n="110">ὦ δῶμʼ Ἀΐδου καὶ Περσεφόνης,</l>
                  <l>ὦ χθόνιʼ Ἑρμῆ καὶ πότνιʼ Ἀρὰ</l>
                  <l>σεμναί τε θεῶν παῖδες Ἐρινύες,</l>
                  <l>αἳ τοὺς ἀδίκως θνῄσκοντας ὁρᾶθʼ,</l>
                  <l>αἳ τοὺς εὐνὰς ὑποκλεπτομένους,</l>
                  <l n="115">ἔλθετʼ, ἀρήξατε, τίσασθε πατρὸς</l>
                  <l>φόνον ἡμετέρου,</l>
                  <l>καί μοι τὸν ἐμὸν πέμψατʼ ἀδελφόν·</l>
                  <l>μούνη γὰρ ἄγειν οὐκέτι σωκῶ</l>
                  <l n="120">λύπης ἀντίρροπον ἄχθος.</l>
                  
               </sp></div>
            
         <div n="121" subtype="card" type="textpart">
         <milestone unit="choral"/>
            <milestone unit="strophe" n="1"/>
               <sp>
                  <speaker>Χορός</speaker>
                  <l>ὦ παῖ, παῖ δυστανοτάτας</l>
                  <l>Ἠλέκτρα ματρός, τίνʼ ἀεὶ</l>
                  <l>τάκεις ὧδʼ ἀκόρεστον οἰμωγὰν</l>
                  <l>τὸν πάλαι ἐκ δολερᾶς ἀθεώτατα</l>
                  <l n="125">ματρὸς ἁλόντʼ ἀπάταις Ἀγαμέμνονα</l>
                  <l>κακᾷ τε χειρὶ πρόδοτον; ὡς ὁ τάδε πορὼν</l>
                  <l>ὄλοιτʼ, εἴ μοι θέμις τάδʼ αὐδᾶν.</l>
               </sp>
               <sp>
                  <speaker>Ἠλέκτρα</speaker>
                  <l>ὦ γενέθλα γενναίων,</l>
                  <l n="130">ἥκετʼ ἐμῶν καμάτων παραμύθιον.</l>
                  <l>οἶδά τε καὶ ξυνίημι τάδʼ, οὔ τί με</l>
                  <l>φυγγάνει, οὐδʼ ἐθέλω προλιπεῖν τόδε,</l>
                  <l>μὴ οὐ τὸν ἐμὸν στενάχειν πατέρʼ ἄθλιον.</l>
                  <l>ἀλλʼ ὦ παντοίας φιλότητος ἀμειβόμεναι χάριν,</l>
                  <l n="135">ἐᾶτέ μʼ ὧδʼ ἀλύειν,</l>
                  <l>αἰαῖ, ἱκνοῦμαι.</l>
               </sp></div>
               <div n="137" subtype="card" type="textpart">
            
            <milestone unit="antistrophe" n="1"/>
               <sp>
                  <speaker>Χορός</speaker>
                  <l>ἀλλʼ οὔτοι τόν γʼ ἐξ Ἀΐδα</l>
                  <l>παγκοίνου λίμνας πατέρʼ ἀν-</l>
                  <l>στάσεις οὔτε γόοισιν οὔτʼ εὐχαῖς.</l>
                  <l n="140">ἀλλʼ ἀπὸ τῶν μετρίων ἐπʼ ἀμήχανον</l>
                  <l>ἄλγος ἀεὶ στενάχουσα διόλλυσαι,</l>
                  <l>ἐν οἷς ἀνάλυσίς ἐστιν οὐδεμία κακῶν.</l>
                  <l>τί μοι τῶν δυσφόρων ἐφίει;</l>
               </sp>
               <sp>
                  <speaker>Ἠλέκτρα</speaker>
                  <l>νήπιος ὃς τῶν οἰκτρῶς</l>
                  <l n="145">οἰχομένων γονέων ἐπιλάθεται.</l>
                  <l>ἀλλʼ ἐμέ γʼ ἁ στονόεσσʼ ἄραρεν φρένας,</l>
                  <l>ἃ Ἴτυν, αἰὲν Ἴτυν ὀλοφύρεται,</l>
                  <l>ὄρνις ἀτυζομένα, Διὸς ἄγγελος.</l>
                  <l n="150">ἰὼ παντλάμων Νιόβα, σὲ δʼ ἔγωγε νέμω θεόν,</l>
                  <l>ἅτʼ ἐν τάφῳ πετραίῳ</l>
                  <l>αἰεὶ δακρύεις.</l>
               </sp></div>
               <div n="154" subtype="card" type="textpart">
            
            <milestone unit="strophe" n="2"/>
               <sp>
                  <speaker>Χορός</speaker>
                  <l>οὔτοι σοὶ μούνᾳ, τέκνον,</l>
                  <l n="155">ἄχος ἐφάνη βροτῶν,</l>
                  <l>πρὸς ὅ τι σὺ τῶν ἔνδον εἶ περισσά,</l>
                  <l>οἷς ὁμόθεν εἶ καὶ γονᾷ ξύναιμος,</l>
                  <l>οἵα Χρυσόθεμις ζώει καὶ Ἰφιάνασσα,</l>
                  <l>κρυπτᾷ τʼ ἀχέων ἐν ἥβᾳ,</l>
                  <l n="160">ὄλβιος, ὃν ἁ κλεινὰ</l>
                  <l>γᾶ ποτε Μυκηναίων</l>
                  <l>δέξεται εὐπατρίδαν, Διὸς εὔφρονι</l>
                  <l>βήματι μολόντα τάνδε γᾶν Ὀρέσταν.</l>
               </sp>
               <sp>
                  <speaker>Ἠλέκτρα</speaker>
                  <l>ὅν γʼ ἐγὼ ἀκάματα προσμένουσʼ, ἄτεκνος,</l>
                  <l n="165">τάλαινʼ, ἀνύμφευτος αἰὲν οἰχνῶ,</l>
                  <l>δάκρυσι μυδαλέα, τὸν ἀνήνυτον</l>
                  <l>οἶτον ἔχουσα κακῶν· ὁ δὲ λάθεται</l>
                  <l>ὧν τʼ ἔπαθʼ ὧν τʼ ἐδάη. τί γὰρ οὐκ ἐμοὶ</l>
                  <l n="170">ἔρχεται ἀγγελίας ἀπατώμενον;</l>
                  <l>ἀεὶ μὲν γὰρ ποθεῖ,</l>
                  <l>ποθῶν δʼ οὐκ ἀξιοῖ φανῆναι.</l>
               </sp></div>
               <div n="174" subtype="card" type="textpart">
            
            <milestone unit="antistrophe" n="2"/>
               <sp>
                  <speaker>Χορός</speaker>
                  <l>θάρσει μοι, θάρσει, τέκνον.</l>
                  <l n="175">ἔτι μέγας οὐρανῷ</l>
                  <l>Ζεύς, ὃς ἐφορᾷ πάντα καὶ κρατύνει·</l>
                  <l>ᾧ τὸν ὑπεραλγῆ χόλον νέμουσα</l>
                  <l>μήθʼ οἷς ἐχθαίρεις ὑπεράχθεο μήτʼ ἐπιλάθου·</l>
                  <l>χρόνος γὰρ εὐμαρὴς θεός.</l>
                  <l n="180">οὔτε γὰρ ὁ τὰν Κρῖσαν</l>
                  <l>βούνομον ἔχων ἀκτὰν</l>
                  <l>παῖς Ἀγαμεμνονίδας ἀπερίτροπος</l>
                  <l>οὔθʼ ὁ παρὰ τὸν Ἀχέροντα θεὸς ἀνάσσων.</l>
               </sp>
               <sp>
                  <speaker>Ἠλέκτρα</speaker>
                  <l n="185">ἀλλʼ ἐμὲ μὲν ὁ πολὺς ἀπολέλοιπεν ἤδη</l>
                  <l>βίοτος ἀνέλπιστος, οὐδʼ ἔτʼ ἀρκῶ·</l>
                  <l>ἅτις ἄνευ τεκέων  κατατάκομαι,</l>
                  <l>ἇς φίλος οὔτις ἀνὴρ ὑπερίσταται,</l>
                  <l>ἀλλʼ ἁπερεί τις ἔποικος ἀναξία</l>
                  <l n="190">οἰκονομῶ θαλάμους πατρός, ὧδε μὲν</l>
                  <l>ἀεικεῖ σὺν στολᾷ,</l>
                  <l>κεναῖς δʼ ἀμφίσταμαι τραπέζαις.</l>
               </sp></div>
               <div n="193" subtype="card" type="textpart">
            
            <milestone unit="strophe" n="3"/>
               <sp>
                  <speaker>Χορός</speaker>
                  <l>οἰκτρὰ μὲν νόστοις αὐδά,</l>
                  <l>οἰκτρὰ δʼ ἐν κοίταις πατρῴαις</l>
                  <l n="195">ὅτε οἱ  παγχάλκων ἀνταία</l>
                  <l>γενύων ὡρμάθη πλαγά.</l>
                  <l>δόλος ἦν ὁ φράσας, ἔρος ὁ κτείνας,</l>
                  <l>δεινὰν δεινῶς προφυτεύσαντες</l>
                  <l>μορφάν, εἴτʼ οὖν θεὸς εἴτε βροτῶν</l>
                  <l n="200">ἦν ὁ ταῦτα πράσσων.</l>
               </sp>
               <sp>
                  <speaker>Ἠλέκτρα</speaker>
                  <l>ὦ πασᾶν κείνα πλέον ἁμέρα</l>
                  <l>ἐλθοῦσʼ ἐχθίστα δή μοι·</l>
                  <l>ὦ νύξ, ὦ δείπνων ἀρρήτων</l>
                  <l>ἔκπαγλʼ ἄχθη,</l>
                  <l n="205">τοὺς ἐμὸς ἴδε πατὴρ</l>
                  <l>θανάτους αἰκεῖς διδύμαιν χειροῖν,</l>
                  <l>αἳ τὸν ἐμὸν εἷλον βίον πρόδοτον, αἵ μʼ ἀπώλεσαν·</l>
                  <l>οἷς θεὸς ὁ μέγας Ὀλύμπιος</l>
                  <l n="210">ποίνιμα πάθεα παθεῖν πόροι,</l>
                  <l>μηδέ ποτʼ ἀγλαΐας ἀποναίατο</l>
                  <l>τοιάδʼ ἀνύσαντες ἔργα.</l>
               </sp></div>
               <div n="213" subtype="card" type="textpart">
            
            <milestone unit="antistrophe" n="3"/>
               <sp>
                  <speaker>Χορός</speaker>
                  <l>φράζου μὴ πόρσω φωνεῖν.</l>
                  <l>οὐ γνώμαν ἴσχεις ἐξ οἵων</l>
                  <l n="215">τὰ παρόντʼ οἰκείας εἰς ἄτας</l>
                  <l>ἐμπίπτεις οὕτως αἰκῶς;</l>
                  <l>πολὺ γάρ τι κακῶν ὑπερεκτήσω,</l>
                  <l>σᾷ δυσθύμῳ τίκτουσʼ ἀεὶ</l>
                  <l>ψυχᾷ πολέμους· τὰ δὲ τοῖς δυνατοῖς</l>
                  <l n="220">οὐκ ἐριστὰ πλάθειν.</l>
               </sp>
               <sp>
                  <speaker>Ἠλέκτρα</speaker>
                  <l>δεινοῖς ἠναγκάσθην, δεινοῖς·</l>
                  <l>ἔξοιδʼ, οὐ λάθει μʼ ὀργά.</l>
                  <l>ἀλλʼ ἐν γὰρ δεινοῖς οὐ σχήσω</l>
                  <l>ταύτας ἄτας,</l>
                  <l n="225">ὄφρα με βίος ἔχῃ.</l>
                  <l>τίνι γάρ ποτʼ ἄν, ὦ φιλία γενέθλα,</l>
                  <l>πρόσφορον ἀκούσαιμʼ ἔπος, τίνι φρονοῦντι καίρια;</l>
                  <l>ἄνετέ μʼ ἄνετε, παράγοροι·</l>
                  <l>τάδε γὰρ ἄλυτα κεκλήσεται,</l>
                  <l n="230">οὐδέ ποτʼ ἐκ καμάτων ἀποπαύσομαι</l>
                  <l>ἀνάριθμος ὧδε θρήνων.</l>
               </sp></div>
               <div n="233" subtype="card" type="textpart">
            
            <milestone unit="epode"/>
               <sp>
                  <speaker>Χορός</speaker>
                  <l>ἀλλʼ οὖν εὐνοίᾳ γʼ αὐδῶ,</l>
                  <l>μάτηρ ὡσεί τις πιστά,</l>
                  <l n="235">μὴ τίκτειν σʼ ἄταν ἄταις.</l>
               </sp>
               <sp>
                  <speaker>Ἠλέκτρα</speaker>
                  <l>καὶ τί μέτρον κακότατος ἔφυ; φέρε,</l>
                  <l>πῶς ἐπὶ τοῖς φθιμένοις ἀμελεῖν καλόν;</l>
                  <l>ἐν τίνι τοῦτʼ ἔβλαστʼ ἀνθρώπων;</l>
                  <l>μήτʼ εἴην ἔντιμος τούτοις</l>
                  <l n="240">μήτʼ, εἴ τῳ πρόσκειμαι χρηστῷ,</l>
                  <l>ξυνναίοιμʼ εὔκηλος, γονέων</l>
                  <l>ἐκτίμους ἴσχουσα πτέρυγας</l>
                  <l>ὀξυτόνων γόων.</l>
                  <l n="245">εἰ γὰρ ὁ μὲν θανὼν γᾶ τε καὶ οὐδὲν ὢν</l>
                  <l>κείσεται τάλας,</l>
                  <l>οἱ δὲ μὴ πάλιν</l>
                  <l>δώσουσʼ ἀντιφόνους δίκας,</l>
                  <l>ἔρροι τʼ ἂν αἰδὼς</l>
                  <l n="250">ἁπάντων τʼ εὐσέβεια θνατῶν.</l>
               </sp></div>
               <div n="251" subtype="card" type="textpart">
            
         
         <milestone unit="episode"/>
            <sp>
               <speaker>Χορός</speaker>
               <l>ἐγὼ μέν, ὦ παῖ, καὶ τὸ σὸν σπεύδουσʼ ἅμα</l>
               <l>καὶ τοὐμὸν αὐτῆς ἦλθον· εἰ δὲ μὴ καλῶς</l>
               <l>λέγω, σὺ νίκα· σοὶ γὰρ ἑψόμεσθʼ ἅμα.</l>
            </sp>
            <sp n="*)hle/ktra">
               <speaker>Ἠλέκτρα</speaker>
               <l>αἰσχύνομαι μέν, ὦ γυναῖκες, εἰ δοκῶ</l>
               <l n="255">πολλοῖσι θρήνοις δυσφορεῖν ὑμῖν ἄγαν.</l>
               <l>ἀλλʼ ἡ βία γὰρ ταῦτʼ ἀναγκάζει με δρᾶν,</l>
               <l>σύγγνωτε· πῶς γὰρ ἥτις εὐγενὴς γυνή,</l>
               <l>πατρῷʼ ὁρῶσα πήματʼ, οὐ δρῴη τάδʼ ἄν;</l>
               <l>ἁγὼ κατʼ ἦμαρ καὶ κατʼ εὐφρόνην ἀεὶ</l>
               <l n="260">θάλλοντα μᾶλλον ἢ καταφθίνονθʼ ὁρῶ·</l>
               <l>ᾗ πρῶτα μὲν τὰ μητρός, ἥ μʼ ἐγείνατο,</l>
               <l>ἔχθιστα συμβέβηκεν· εἶτα δώμασιν</l>
               <l>ἐν τοῖς ἐμαυτῆς τοῖς φονεῦσι τοῦ πατρὸς</l>
               <l>ξύνειμι, κἀκ τῶνδʼ ἄρχομαι κἀκ τῶνδέ μοι</l>
               <l n="265">λαβεῖν θʼ ὁμοίως καὶ τὸ τητᾶσθαι πέλει.</l>
               <l>ἔπειτα ποίας ἡμέρας δοκεῖς μʼ ἄγειν,</l>
               <l>ὅταν θρόνοις Αἴγισθον ἐνθακοῦντʼ ἴδω</l>
               <l>τοῖσιν πατρῴοις, εἰσίδω δʼ ἐσθήματα</l>
               <l>φοροῦντʼ ἐκείνῳ ταὐτὰ καὶ παρεστίους</l>
               <l n="270">σπένδοντα λοιβὰς ἔνθʼ ἐκεῖνον ὤλεσεν,</l>
               <l>ἴδω δὲ τούτων τὴν τελευταίαν ὕβριν,</l>
               <l>τὸν αὐτοέντην ἡμὶν ἐν κοίτῃ πατρὸς</l>
               <l>ξὺν τῇ ταλαίνῃ μητρί, μητέρʼ εἰ χρεὼν</l>
               <l>ταύτην προσαυδᾶν τῷδε συγκοιμωμένην·</l>
               <l n="275">ἡ δʼ ὧδε τλήμων ὥστε τῷ μιάστορι</l>
               <l>ξύνεστʼ, ἐρινὺν οὔτινʼ ἐκφοβουμένη·</l>
               <l>ἀλλʼ ὥσπερ ἐγγελῶσα τοῖς ποιουμένοις,</l>
               <l>εὑροῦσʼ ἐκείνην ἡμέραν, ἐν ᾗ τότε</l>
               <l>πατέρα τὸν ἀμὸν ἐκ δόλου κατέκτανεν,</l>
               <l n="280">ταύτῃ χοροὺς ἵστησι καὶ μηλοσφαγεῖ</l>
               <l>θεοῖσιν ἔμμηνʼ ἱερὰ τοῖς σωτηρίοις.</l>
            </sp></div>
               <div n="282" subtype="card" type="textpart">
                  <sp n="*)hle/ktra">
                     <speaker>Ἠλέκτρα</speaker>
               <l>ἐγὼ δʼ ὁρῶσʼ ἡ δύσμορος κατὰ στέγας</l>
               <l>κλαίω, τέτηκα, κἀπικωκύω πατρὸς</l>
               <l>τὴν δυστάλαιναν δαῖτʼ ἐπωνομασμένην</l>
               <l n="285">αὐτὴ πρὸς αὑτήν.  οὐδὲ γὰρ κλαῦσαι πάρα</l>
               <l>τοσόνδʼ ὅσον μοι θυμὸς ἡδονὴν φέρει.</l>
               <l>αὕτη γὰρ ἡ λόγοισι γενναία γυνὴ</l>
               <l>φωνοῦσα τοιάδʼ ἐξονειδίζει κακά·</l>
               <l>ὦ δύσθεον μίσημα, σοὶ μόνῃ πατὴρ</l>
               <l n="290">τέθνηκεν; ἄλλος δʼ οὔτις ἐν πένθει βροτῶν;</l>
               <l>κακῶς ὄλοιο, μηδέ σʼ ἐκ γόων ποτὲ</l>
               <l>τῶν νῦν ἀπαλλάξειαν οἱ κάτω θεοί.</l>
               <l>τάδʼ ἐξυβρίζει· πλὴν ὅταν κλύῃ τινὸς</l>
               <l>ἥξοντʼ Ὀρέστην· τηνικαῦτα δʼ ἐμμανὴς</l>
               <l n="295">βοᾷ παραστᾶσʼ·  οὐ σύ μοι τῶνδʼ αἰτία;</l>
               <l>οὐ σὸν τόδʼ ἐστὶ τοὔργον, ἥτις ἐκ χερῶν</l>
               <l>κλέψασʼ Ὀρέστην τῶν ἐμῶν ὑπεξέθου;</l>
               <l>ἀλλʼ ἴσθι τοι τίσουσά γʼ ἀξίαν δίκην.</l>
               <l>τοιαῦθʼ ὑλακτεῖ, σὺν δʼ ἐποτρύνει πέλας</l>
               <l n="300">ὁ κλεινὸς αὐτῇ ταὐτὰ νυμφίος παρών,</l>
               <l>ὁ πάντʼ ἄναλκις οὗτος, ἡ πᾶσα βλάβη,</l>
               <l>ὁ σὺν γυναιξὶ τὰς μάχας ποιούμενος.</l>
               <l>ἐγὼ δʼ Ὀρέστην τῶνδε προσμένουσʼ ἀεὶ</l>
               <l>παυστῆρʼ ἐφήξειν ἡ τάλαινʼ ἀπόλλυμαι.</l>
               <l n="305">μέλλων γὰρ ἀεὶ δρᾶν τι τὰς οὔσας τέ μου</l>
               <l>καὶ τὰς ἀπούσας ἐλπίδας διέφθορεν.</l>
               <l>ἐν οὖν τοιούτοις οὔτε σωφρονεῖν, φίλαι,</l>
               <l>οὔτʼ εὐσεβεῖν πάρεστιν· ἀλλʼ ἔν τοι κακοῖς</l>
               <l>πολλή ʼστʼ ἀνάγκη κἀπιτηδεύειν κακά.</l>
            </sp></div>
            <div n="310" subtype="card" type="textpart">
            <sp>
               <speaker>Χορός</speaker>
               <l n="310">φέρʼ εἰπέ, πότερον ὄντος Αἰγίσθου πέλας</l>
               <l>λέγεις τάδʼ ἡμῖν ἢ βεβῶτος ἐκ δόμων;</l>
            </sp>
            <sp>
               <speaker>Ἠλέκτρα</speaker>
               <l>ἦ κάρτα· μὴ δόκει μʼ ἄν, εἴπερ ἦν πέλας,</l>
               <l>θυραῖον οἰχνεῖν· νῦν δʼ ἀγροῖσι τυγχάνει.</l>
            </sp>
            <sp>
               <speaker>Χορός</speaker>
               <l>ἦ κἂν ἐγὼ θαρσοῦσα μᾶλλον ἐς λόγους</l>
               <l n="315">τοὺς σοὺς ἱκοίμην, εἴπερ ὧδε ταῦτʼ ἔχει;</l>
            </sp>
            <sp>
               <speaker>Ἠλέκτρα</speaker>
               <l>ὡς νῦν ἀπόντος ἱστόρει· τί σοι φίλον;</l>
            </sp>
            <sp>
               <speaker>Χορός</speaker>
               <l>καὶ δή σʼ ἐρωτῶ· τοῦ κασιγνήτου τί φής,</l>
               <l>ἥξοντος ἢ μέλλοντος; εἰδέναι θέλω.</l>
            </sp>
            <sp>
               <speaker>Ἠλέκτρα</speaker>
               <l>φησίν γε· φάσκων δʼ οὐδὲν ὧν λέγει ποεῖ.</l>
            </sp>
            <sp>
               <speaker>Χορός</speaker>
               <l n="320">φιλεῖ γὰρ ὀκνεῖν πρᾶγμʼ ἀνὴρ πράσσων μέγα.</l>
            </sp>
            <sp>
               <speaker>Ἠλέκτρα</speaker>
               <l>καὶ μὴν ἔγωγʼ ἔσωσʼ ἐκεῖνον οὐκ ὄκνῳ.</l>
            </sp>
            <sp>
               <speaker>Χορός</speaker>
               <l>θάρσει· πέφυκεν ἐσθλός, ὥστʼ ἀρκεῖν φίλοις.</l>
            </sp>
            <sp>
               <speaker>Ἠλέκτρα</speaker>
               <l>πέποιθʼ, ἐπεί τἂν οὐ μακρὰν ἔζων ἐγώ.</l>
            </sp>
            <sp>
               <speaker>Χορός</speaker>
               <l>μὴ νῦν ἔτʼ εἴπῃς μηδέν· ὡς δόμων ὁρῶ</l>
               <l n="325">τὴν σὴν ὅμαιμον ἐκ πατρὸς ταὐτοῦ φύσιν,</l>
               <l>Χρυσόθεμιν, ἔκ τε μητρός, ἐντάφια χεροῖν</l>
               <l>φέρουσαν, οἷα τοῖς κάτω νομίζεται.</l>
            </sp>
            <sp>
               <speaker>Χρυσόθεμις</speaker>
               <l>τίνʼ αὖ σὺ τήνδε πρὸς θυρῶνος ἐξόδοις</l>
               <l>ἐλθοῦσα φωνεῖς, ὦ κασιγνήτη, φάτιν,</l>
               <l n="330">κοὐδʼ ἐν χρόνῳ μακρῷ διδαχθῆναι θέλεις</l>
               <l>θυμῷ ματαίῳ μὴ χαρίζεσθαι κενά;</l>
               <l>καίτοι τοσοῦτόν γʼ οἶδα κἀμαυτήν, ὅτι</l>
               <l>ἀλγῶ ʼπὶ τοῖς παροῦσιν· ὥστʼ ἄν, εἰ σθένος</l>
               <l>λάβοιμι, δηλώσαιμʼ ἂν οἷʼ αὐτοῖς φρονῶ.</l>
               <l n="335">νῦν δʼ ἐν κακοῖς μοι πλεῖν ὑφειμένῃ δοκεῖ,</l>
               <l>καὶ μὴ δοκεῖν μὲν δρᾶν τι, πημαίνειν δὲ μή·</l>
               <l>τοιαῦτα δʼ ἄλλα καὶ σὲ βούλομαι ποεῖν.</l>
               <l>καίτοι τὸ μὲν δίκαιον οὐχ ᾗ ʼγὼ λέγω,</l>
               <l>ἀλλʼ ᾗ σὺ κρίνεις· εἰ δʼ ἐλευθέραν με δεῖ</l>
               <l n="340">ζῆν, τῶν κρατούντων ἐστὶ πάντʼ ἀκουστέα.</l>
               
            </sp></div>
                  <div n="341" subtype="card" type="textpart">
            <sp>
               <speaker>Ἠλέκτρα</speaker>
               <l>δεινόν γέ σʼ οὖσαν πατρὸς οὗ σὺ παῖς ἔφυς,</l>
               <l>κείνου λελῆσθαι, τῆς δὲ τικτούσης μέλειν.</l>
               <l>ἅπαντα γάρ σοι τἀμὰ νουθετήματα</l>
               <l>κείνης διδακτά, κοὐδὲν ἐκ σαυτῆς λέγεις.</l>
               <l n="345">ἔπειθʼ ἑλοῦ γε θάτερʼ, ἢ φρονεῖν κακῶς</l>
               <l>ἢ τῶν φίλων φρονοῦσα μὴ μνήμην ἔχειν·</l>
               <l>ἥτις λέγεις μὲν ἀρτίως ὡς, εἰ λάβοις</l>
               <l>σθένος, τὸ τούτων μῖσος ἐκδείξειας ἄν,</l>
               <l>ἐμοῦ δὲ πατρὶ πάντα τιμωρουμένης</l>
               <l n="350">οὔτε ξυνέρδεις τήν τε δρῶσαν ἐκτρέπεις.</l>
               <l>οὐ ταῦτα πρὸς κακοῖσι δειλίαν ἔχει;</l>
               <l>ἐπεὶ δίδαξον, ἢ μάθʼ ἐξ ἐμοῦ, τί μοι</l>
               <l>κέρδος γένοιτʼ ἂν τῶνδε ληξάσῃ γόων.</l>
               <l>οὐ ζῶ; κακῶς μέν, οἶδʼ, ἐπαρκούντως δʼ ἐμοί.</l>
               <l n="355">λυπῶ δὲ τούτους, ὥστε τῷ τεθνηκότι</l>
               <l>τιμὰς προσάπτειν, εἴ τις ἔστʼ ἐκεῖ χάρις.</l>
               <l>σὺ δʼ ἡμὶν ἡ μισοῦσα μισεῖς μὲν λόγῳ,</l>
               <l>ἔργῳ δὲ τοῖς φονεῦσι τοῦ πατρὸς ξύνει.</l>
               <l>ἐγὼ μὲν οὖν οὐκ ἄν ποτʼ, οὐδʼ εἴ μοι τὰ σὰ</l>
               <l n="360">μέλλοι τις οἴσειν δῶρʼ, ἐφʼ οἷσι νῦν χλιδᾷς,</l>
               <l>τούτοις ὑπεικάθοιμι· σοὶ δὲ πλουσία</l>
               <l>τράπεζα κείσθω καὶ περιρρείτω βίος.</l>
               <l>ἐμοὶ γὰρ ἔστω τοὐμὲ μὴ λυπεῖν μόνον</l>
               <l>βόσκημα· τῆς σῆς δʼ οὐκ ἐρῶ τιμῆς τυχεῖν,</l>
               <l n="365">οὐδʼ ἂν σύ, σώφρων γʼ οὖσα.  νῦν δʼ ἐξὸν πατρὸς</l>
               <l>πάντων ἀρίστου παῖδα κεκλῆσθαι, καλοῦ</l>
               <l>τῆς μητρός· οὕτω γὰρ φανεῖ πλείστοις κακή,</l>
               <l>θανόντα πατέρα καὶ φίλους προδοῦσα σούς.</l>
               
            </sp></div><div n="369" subtype="card" type="textpart">
            <sp>
               <speaker>Χορός</speaker>
               <l>μηδὲν πρὸς ὀργήν, πρὸς θεῶν· ὡς τοῖς λόγοις</l>
               <l n="370">ἔνεστιν ἀμφοῖν κέρδος, εἰ σὺ μὲν μάθοις</l>
               <l>τοῖς τῆσδε χρῆσθαι, τοῖς δὲ σοῖς αὕτη πάλιν.</l>
            </sp>
            <sp>
               <speaker>Χρυσόθεμις</speaker>
               <l>ἐγὼ μέν, ὦ γυναῖκες, ἠθάς εἰμί πως</l>
               <l>τῶν τῆσδε μύθων· οὐδʼ ἂν ἐμνήσθην ποτέ,</l>
               <l>εἰ μὴ κακὸν μέγιστον εἰς αὐτὴν ἰὸν</l>
               <l n="375">ἤκουσʼ, ὃ ταύτην τῶν μακρῶν σχήσει γόων.</l>
            </sp>
            <sp>
               <speaker>Ἠλέκτρα</speaker>
               <l>φέρʼ εἰπὲ δὴ τὸ δεινόν· εἰ γὰρ τῶνδέ μοι</l>
               <l>μεῖζόν τι λέξεις, οὐκ ἂν ἀντείποιμʼ ἔτι.</l>
            </sp>
            <sp>
               <speaker>Χρυσόθεμις</speaker>
               <l>ἀλλʼ ἐξερῶ σοι πᾶν ὅσον κάτοιδʼ ἐγώ.</l>
               <l>μέλλουσι γάρ σʼ, εἰ τῶνδε μὴ λήξεις γόων,</l>
               <l n="380">ἐνταῦθα πέμψειν ἔνθα μή ποθʼ ἡλίου</l>
               <l>φέγγος προσόψει, ζῶσα δʼ ἐν κατηρεφεῖ</l>
               <l>στέγῃ χθονὸς τῆσδʼ ἐκτὸς ὑμνήσεις κακά.</l>
               <l>πρὸς ταῦτα φράζου καί με μή ποθʼ ὕστερον</l>
               <l>παθοῦσα μέμψῃ· νῦν γὰρ ἐν καλῷ φρονεῖν.</l>
               
            </sp></div><div n="385" subtype="card" type="textpart">
            <sp>
               <speaker>Ἠλέκτρα</speaker>
               <l n="385">ἦ ταῦτα δή με καὶ βεβούλευνται ποεῖν;</l>
            </sp>
            <sp>
               <speaker>Χρυσόθεμις</speaker>
               <l>μάλισθʼ· ὅταν περ οἴκαδʼ Αἴγισθος μόλῃ.</l>
            </sp>
            <sp>
               <speaker>Ἠλέκτρα</speaker>
               <l>ἀλλʼ ἐξίκοιτο τοῦδέ γʼ οὕνεκʼ ἐν τάχει.</l>
            </sp>
            <sp>
               <speaker>Χρυσόθεμις</speaker>
               <l>τίνʼ, ὦ τάλαινα, τόνδʼ ἐπηράσω λόγον;</l>
            </sp>
            <sp>
               <speaker>Ἠλέκτρα</speaker>
               <l>ἐλθεῖν ἐκεῖνον, εἴ τι τῶνδε δρᾶν νοεῖ.</l>
            </sp>
            <sp>
               <speaker>Χρυσόθεμις</speaker>
               <l n="390">ὅπως πάθῃς τί χρῆμα; ποῦ ποτʼ εἶ φρενῶν;</l>
            </sp>
            <sp>
               <speaker>Ἠλέκτρα</speaker>
               <l>ὅπως ἀφʼ ὑμῶν ὡς προσωτάτω φύγω.</l>
            </sp>
            <sp>
               <speaker>Χρυσόθεμις</speaker>
               <l>βίου δὲ τοῦ παρόντος οὐ μνείαν ἔχεις;</l>
            </sp>
            <sp>
               <speaker>Ἠλέκτρα</speaker>
               <l>καλὸς γὰρ οὑμὸς βίοτος ὥστε θαυμάσαι.</l>
            </sp>
            <sp>
               <speaker>Χρυσόθεμις</speaker>
               <l>ἀλλʼ ἦν ἄν, εἰ σύ γʼ εὖ φρονεῖν ἠπίστασο.</l>
            </sp>
            <sp>
               <speaker>Ἠλέκτρα</speaker>
               <l n="395">μή μʼ ἐκδίδασκε τοῖς φίλοις εἶναι κακήν.</l>
            </sp>
            <sp>
               <speaker>Χρυσόθεμις</speaker>
               <l>ἀλλʼ οὐ διδάσκω· τοῖς κρατοῦσι δʼ εἰκαθεῖν.</l>
            </sp>
            <sp>
               <speaker>Ἠλέκτρα</speaker>
               <l>σὺ ταῦτα θώπευʼ· οὐκ ἐμοὺς τρόπους λέγεις.</l>
            </sp>
            <sp>
               <speaker>Χρυσόθεμις</speaker>
               <l>καλόν γε μέντοι μὴ ʼξ ἀβουλίας πεσεῖν.</l>
            </sp>
            <sp>
               <speaker>Ἠλέκτρα</speaker>
               <l>πεσούμεθʼ, εἰ χρή, πατρὶ τιμωρούμενοι.</l>
            </sp>
            <sp>
               <speaker>Χρυσόθεμις</speaker>
               <l n="400">πατὴρ δὲ τούτων, οἶδα, συγγνώμην ἔχει.</l>
            </sp>
            <sp>
               <speaker>Ἠλέκτρα</speaker>
               <l>ταῦτʼ ἐστὶ τἄπη πρὸς κακῶν ἐπαινέσαι.</l>
            </sp>
            <sp>
               <speaker>Χρυσόθεμις</speaker>
               <l>σὺ δʼ οὐχὶ πείσει καὶ συναινέσεις ἐμοί;</l>
            </sp>
            <sp>
               <speaker>Ἠλέκτρα</speaker>
               <l>οὐ δῆτα· μή πω νοῦ τοσόνδʼ εἴην κενή.</l>
            </sp>
            <sp>
               <speaker>Χρυσόθεμις</speaker>
               <l>χωρήσομαί τἄρʼ οἷπερ ἐστάλην ὁδοῦ.</l>
            </sp>
            <sp>
               <speaker>Ἠλέκτρα</speaker>
               <l>ποῖ δʼ ἐμπορεύει; τῷ φέρεις τάδʼ ἔμπυρα;</l>
            </sp>
            <sp>
               <speaker>Χρυσόθεμις</speaker>
               <l>μήτηρ με πέμπει πατρὶ τυμβεῦσαι χοάς.</l>
            </sp>
            <sp>
               <speaker>Ἠλέκτρα</speaker>
               <l>πῶς εἶπας; ἦ τῷ δυσμενεστάτῳ βροτῶν;</l>
            </sp>
            <sp>
               <speaker>Χρυσόθεμις</speaker>
               <l>ὃν ἔκτανʼ αὐτή· τοῦτο γὰρ λέξαι θέλεις.</l>
            </sp>
            <sp>
               <speaker>Ἠλέκτρα</speaker>
               <l>ἐκ τοῦ φίλων πεισθεῖσα; τῷ τοῦτʼ ἤρεσεν;</l>
            </sp>
            <sp>
               <speaker>Χρυσόθεμις</speaker>
               <l n="410">ἐκ δείματός του νυκτέρου, δοκεῖν ἐμοί;</l>
            </sp>
            <sp>
               <speaker>Ἠλέκτρα</speaker>
               <l>ὦ θεοὶ πατρῷοι, συγγένεσθέ γʼ ἀλλὰ νῦν.</l>
            </sp>
            <sp>
               <speaker>Χρυσόθεμις</speaker>
               <l>ἔχεις τι θάρσος τοῦδε τοῦ τάρβους πέρι;</l>
            </sp>
            <sp>
               <speaker>Ἠλέκτρα</speaker>
               <l>εἴ μοι λέγοις τὴν ὄψιν, εἴποιμʼ ἂν τότε.</l>
            </sp>
            <sp>
               <speaker>Χρυσόθεμις</speaker>
               <l>ἀλλʼ οὐ κάτοιδα πλὴν ἐπὶ σμικρὸν φράσαι.</l>
               
            </sp></div><div n="415" subtype="card" type="textpart">
            <sp>
               <speaker>Ἠλέκτρα</speaker>
               <l n="415">λέγʼ ἀλλὰ τοῦτο· πολλά τοι σμικροὶ λόγοι</l>
               <l>ἔσφηλαν ἤδη καὶ κατώρθωσαν βροτούς.</l>
            </sp>
            <sp>
               <speaker>Χρυσόθεμις</speaker>
               <l>λόγος τις αὐτήν ἐστιν εἰσιδεῖν πατρὸς</l>
               <l>τοῦ σοῦ τε κἀμοῦ δευτέραν ὁμιλίαν</l>
               <l>ἐλθόντος ἐς φῶς· εἶτα τόνδʼ ἐφέστιον</l>
               <l n="420">πῆξαι λαβόντα σκῆπτρον οὑφόρει ποτὲ</l>
               <l>αὐτός, τανῦν δʼ Αἴγισθος· ἐκ δὲ τοῦδʼ ἄνω</l>
               <l>βλαστεῖν βρύοντα θαλλόν, ᾧ κατάσκιον</l>
               <l>πᾶσαν γενέσθαι τὴν Μυκηναίων χθόνα.</l>
               <l>τοιαῦτά του παρόντος, ἡνίχʼ Ἡλίῳ</l>
               <l n="425">δείκνυσι τοὔναρ, ἔκλυον ἐξηγουμένου.</l>
               <l>πλείω δὲ τούτων οὐ κάτοιδα, πλὴν ὅτι</l>
               <l>πέμπει με κείνη τοῦδε τοῦ φόβου χάριν.</l>
               <l>πρός νυν θεῶν σε λίσσομαι τῶν ἐγγενῶν</l>
               <l>ἐμοὶ πιθέσθαι μηδʼ ἀβουλίᾳ πεσεῖν·</l>
               <l n="430">εἰ γάρ μʼ ἀπώσει, σὺν κακῷ μέτει πάλιν.</l>
               
            </sp></div><div n="431" subtype="card" type="textpart">
            <sp>
               <speaker>Ἠλέκτρα</speaker>
               <l>ἀλλʼ, ὦ φίλη, τούτων μὲν ὧν ἔχεις χεροῖν</l>
               <l>τύμβῳ προσάψῃς μηδέν· οὐ γάρ σοι θέμις</l>
               <l>οὐδʼ ὅσιον ἐχθρᾶς ἀπὸ γυναικὸς ἱστάναι</l>
               <l>κτερίσματʼ οὐδὲ λουτρὰ προσφέρειν πατρί·</l>
               <l n="435">ἀλλʼ ἢ πνοαῖσιν ἢ βαθυσκαφεῖ κόνει</l>
               <l>κρύψον νιν, ἔνθα μή ποτʼ εἰς εὐνὴν πατρὸς</l>
               <l>τούτων πρόσεισι μηδέν· ἀλλʼ ὅταν θάνῃ</l>
               <l>κειμήλιʼ αὐτῇ ταῦτα σῳζέσθω κάτω.</l>
               <l>ἀρχὴν δʼ ἄν, εἰ μὴ τλημονεστάτη γυνὴ</l>
               <l n="440">πασῶν ἔβλαστε, τάσδε δυσμενεῖς χοὰς</l>
               <l>οὐκ ἄν ποθʼ ὅν γʼ ἔκτεινε, τῷδʼ ἐπέστεφε.</l>
               <l>σκέψαι γὰρ εἴ σοι προσφιλῶς αὐτῇ δοκεῖ</l>
               <l>γέρα τάδʼ οὑν τάφοισι δέξεσθαι νέκυς,</l>
               <l>ὑφʼ ἧς θανὼν ἄτιμος, ὥστε δυσμενής,</l>
               <l n="445">ἐμασχαλίσθη, κἀπὶ λουτροῖσιν κάρᾳ</l>
               <l>κηλῖδας ἐξέμαξεν.  ἆρα μὴ δοκεῖς</l>
               <l>λυτήριʼ αὐτῇ ταῦτα τοῦ φόνου φέρειν;</l>
               <l>οὐχ ἔστιν.  ἀλλὰ ταῦτα μὲν μέθες· σὺ δὲ</l>
               <l>τεμοῦσα κρατὸς βοστρύχων ἄκρας φόβας</l>
               <l n="450">κἀμοῦ ταλαίνης, σμικρὰ μὲν τάδʼ, ἀλλʼ ὅμως</l>
               <l>ἅχω, δὸς αὐτῷ, τήνδʼ ἀλιπαρῆ τρίχα</l>
               <l>καὶ ζῶμα τοὐμὸν οὐ χλιδαῖς ἠσκημένον.</l>
               <l>αἰτοῦ δὲ προσπίτνουσα γῆθεν εὐμενῆ</l>
               <l>ἡμῖν ἀρωγὸν αὐτὸν εἰς ἐχθροὺς μολεῖν,</l>
               <l n="455">καὶ παῖδʼ Ὀρέστην ἐξ ὑπερτέρας χερὸς</l>
               <l>ἐχθροῖσιν αὐτοῦ ζῶντʼ ἐπεμβῆναι ποδί,</l>
               <l>ὅπως τὸ λοιπὸν αὐτὸν ἀφνεωτέραις</l>
               <l>χερσὶν στέφωμεν ἢ τανῦν δωρούμεθα.</l>
               <l>οἶμαι μὲν οὖν, οἶμαί τι κἀκείνῳ μέλον</l>
               <l n="460">πέμψαι τάδʼ αὐτῇ δυσπρόσοπτʼ ὀνείρατα·</l>
               <l>ὅμως δʼ, ἀδελφή, σοί θʼ ὑπούργησον τάδε</l>
               <l>ἐμοί τʼ ἀρωγὰ τῷ τε φιλτάτῳ βροτῶν</l>
               <l>πάντων, ἐν Ἅιδου κειμένῳ κοινῷ πατρί.</l>
               
            </sp></div><div n="464" subtype="card" type="textpart">
            <sp>
               <speaker>Χορός</speaker>
               <l>πρὸς εὐσέβειαν ἡ κόρη λέγει· σὺ δέ,</l>
               <l n="465">εἰ σωφρονήσεις, ὦ φίλη, δράσεις τάδε.</l>
            </sp>
            <sp>
               <speaker>Χρυσόθεμις</speaker>
               <l>δράσω· τὸ γὰρ δίκαιον οὐχ ἔχει λόγον</l>
               <l>δυοῖν ἐρίζειν, ἀλλʼ ἐπισπεύδειν τὸ δρᾶν.</l>
               <l>πειρωμένῃ δὲ τῶνδε τῶν ἔργων ἐμοὶ</l>
               <l>σιγὴ παρʼ ὑμῶν, πρὸς θεῶν, ἔστω, φίλαι·</l>
               <l n="470">ὡς εἰ τάδʼ ἡ τεκοῦσα πεύσεται, πικρὰν</l>
               <l>δοκῶ με πεῖραν τήνδε τολμήσειν ἔτι.</l>
               
            </sp></div><div n="472" subtype="card" type="textpart">
         
         <milestone unit="choral"/>
            <milestone unit="strophe" n="1"/>
               <sp>
                  <speaker>Χορός</speaker>
                  <l>εἰ μὴ ʼγὼ παράφρων μάντις ἔφυν καὶ γνώμας</l>
                  <l>λειπομένα σοφᾶς,</l>
                  <l>εἶσιν ἁ πρόμαντις</l>
                  <l n="475">Δίκα δίκαια φερομένα χεροῖν κράτη·</l>
                  <l>μέτεισιν, ὦ τέκνον, οὐ μακροῦ χρόνου.</l>
                  <l>ὕπεστί μοι θάρσος,</l>
                  <l n="480">ἁδυπνόων κλύουσαν</l>
                  <l>ἀρτίως ὀνειράτων.</l>
                  <l>οὐ γάρ ποτʼ ἀμναστεῖ γʼ ὁ φύσας σʼ  Ἑλλάνων ἄναξ,</l>
                  <l n="485">οὐδʼ ἁ παλαιὰ χαλκόπλακτος ἀμφάκης γένυς,</l>
                  <l>ἅ νιν κατέπεφνεν αἰσχίσταις ἐν αἰκίαις.</l>
               </sp></div>
               <div n="488" subtype="card" type="textpart">
            
            <milestone unit="antistrophe" n="1"/>
               <sp>
                  <speaker>Χορός</speaker>
                  <l>ἥξει καὶ πολύπους καὶ πολύχειρ ἁ δεινοῖς</l>
                  <l n="490">κρυπτομένα λόχοις</l>
                  <l>χαλκόπους Ἐρινύς.</l>
                  <l>ἄλεκτρʼ ἄνυμφα γὰρ ἐπέβα μιαιφόνων</l>
                  <l>γάμων ἁμιλλήμαθʼ οἷσιν οὐ θέμις.</l>
                  <l n="495">πρὸ τῶνδέ τοί μʼ ἔχει</l>
                  <l>μή ποτε μή ποθʼ ἡμῖν</l>
                  <l>ἀψεγὲς πελᾶν τέρας</l>
                  <l n="500">τοῖς δρῶσι καὶ συνδρῶσιν.  ἤ τοι μαντεῖαι βροτῶν</l>
                  <l>οὐκ εἰσὶν ἐν δεινοῖς ὀνείροις οὐδʼ ἐν θεσφάτοις,</l>
                  <l>εἰ μὴ τόδε φάσμα νυκτὸς εὖ κατασχήσει.</l>
               </sp></div>
               <div n="504" subtype="card" type="textpart">
            
            <milestone unit="epode"/>
               <sp>
                  <speaker>Χορός</speaker>
                  <l>ὦ Πέλοπος ἁ πρόσθεν</l>
                  <l n="505">πολύπονος ἱππεία,</l>
                  <l>ὡς ἔμολες αἰανὴς</l>
                  <l>τᾷδε γᾷ.</l>
                  <l>εὖτε γὰρ ὁ ποντισθεὶς</l>
                  <l>Μυρτίλος ἐκοιμάθη,</l>
                  <l n="510">παγχρύσων δίφρων</l>
                  <l>δυστάνοις αἰκίαις</l>
                  <l>πρόρριζος ἐκριφθείς,</l>
                  <l>οὔ τί πω</l>
                  <l>ἔλειπεν ἐκ τοῦδʼ οἴκου</l>
                  <l n="515">πολύπονος αἰκία.</l>
               </sp></div>
               <div n="516" subtype="card" type="textpart">
            
         
         <milestone unit="episode"/>
            <sp>
               <speaker>Κλυταιμνήστρα</speaker>
               <l>ἀνειμένη μέν, ὡς ἔοικας, αὖ στρέφει·</l>
               <l>οὐ γὰρ πάρεστʼ Αἴγισθος, ὅς σʼ ἐπεῖχʼ ἀεὶ</l>
               <l>μή τοι θυραίαν γʼ οὖσαν αἰσχύνειν φίλους·</l>
               <l>νῦν δʼ ὡς ἄπεστʼ ἐκεῖνος, οὐδὲν ἐντρέπει</l>
               <l n="520">ἐμοῦ γε· καίτοι πολλὰ πρὸς πολλούς με δὴ</l>
               <l>ἐξεῖπας ὡς θρασεῖα καὶ πέρα δίκης</l>
               <l>ἄρχω, καθυβρίζουσα καὶ σὲ καὶ τὰ σά·</l>
               <l>ἐγὼ δʼ ὕβριν μὲν οὐκ ἔχω, κακῶς δέ σε</l>
               <l>λέγω κακῶς κλύουσα πρὸς σέθεν θαμά.</l>
               <l n="525">πατὴρ γάρ, οὐδὲν ἄλλο, σοὶ πρόσχημʼ ἀεὶ</l>
               <l>ὡς ἐξ ἐμοῦ τέθνηκεν.  ἐξ ἐμοῦ· καλῶς</l>
               <l>ἔξοιδα· τῶνδʼ ἄρνησις οὐκ ἔνεστί μοι·</l>
               <l>ἡ γὰρ Δίκη νιν εἷλεν, οὐκ ἐγὼ μόνη,</l>
               <l>ᾗ χρῆν σʼ ἀρήγειν, εἰ φρονοῦσʼ ἐτύγχανες·</l>
               <l n="530">ἐπεὶ πατὴρ σὸς οὗτος, ὃν θρηνεῖς ἀεί,</l>
               <l>τὴν σὴν ὅμαιμον μοῦνος Ἑλλήνων ἔτλη</l>
               <l>θῦσαι θεοῖσιν, οὐκ ἴσον καμὼν ἐμοὶ</l>
               <l>λύπης, ὅς ἔσπειρʼ, ὥσπερ ἡ τίκτουσʼ ἐγώ.</l>
               <l>εἶεν, δίδαξον δή με τοῦ χάριν, τίνων</l>
               <l n="535">ἔθυσεν αὐτήν· πότερον Ἀργείων ἐρεῖς;</l>
               <l>ἀλλʼ οὐ μετῆν αὐτοῖσι τήν γʼ ἐμὴν κτανεῖν.</l>
               <l>ἀλλʼ ἀντʼ ἀδελφοῦ δῆτα Μενέλεω κτανὼν</l>
               <l>τἄμʼ, οὐκ ἔμελλε τῶνδέ μοι δώσειν δίκην;</l>
               <l>πότερον ἐκείνῳ παῖδες οὐκ ἦσαν διπλοῖ,</l>
               <l n="540">οὓς τῆσδε μᾶλλον εἰκὸς ἦν θνῄσκειν, πατρὸς</l>
               <l>καὶ μητρὸς ὄντας, ἧς ὁ πλοῦς ὅδʼ ἦν χάριν;</l>
               <l>ἢ τῶν ἐμῶν Ἅιδης τινʼ ἵμερον τέκνων</l>
               <l>ἢ τῶν ἐκείνης ἔσχε δαίσασθαι πλέον;</l>
               <l>ἢ τῷ πανώλει πατρὶ τῶν μὲν ἐξ ἐμοῦ</l>
               <l n="545">παίδων πόθος παρεῖτο, Μενέλεω δʼ ἐνῆν;</l>
               <l>οὐ ταῦτʼ ἀβούλου καὶ κακοῦ γνώμην πατρός;</l>
               <l>δοκῶ μέν, εἰ καὶ σῆς δίχα γνώμης λέγω·</l>
               <l>φαίη δʼ ἂν ἡ θανοῦσά γʼ, εἰ φωνὴν λάβοι.</l>
               <l>ἐγὼ μὲν οὖν οὐκ εἰμὶ τοῖς πεπραγμένοις</l>
               <l n="550">δύσθυμος· εἰ δὲ σοὶ δοκῶ φρονεῖν κακῶς,</l>
               <l>γνώμην δικαίαν σχοῦσα τοὺς πέλας ψέγε.</l>
               
            </sp></div><div n="552" subtype="card" type="textpart">
            <sp>
               <speaker>Ἠλέκτρα</speaker>
               <l>ἐρεῖς μὲν οὐχὶ νῦν γέ μʼ ὡς ἄρξασά τι</l>
               <l>λυπηρὸν εἶτα σοῦ τάδʼ ἐξήκουσʼ ὕπο·</l>
               <l>ἀλλʼ ἢν ἐφῇς μοι, τοῦ τεθνηκότος θʼ ὕπερ</l>
               <l n="555">λέξαιμʼ ἂν ὀρθῶς τῆς κασιγνήτης θʼ ὁμοῦ.</l>
            </sp>
            <sp>
               <speaker>Κλυταιμνήστρα</speaker>
               <l>καὶ μὴν ἐφίημʼ· εἰ δέ μʼ ὧδʼ ἀεὶ λόγους</l>
               <l>ἐξῆρχες, οὐκ ἂν ἦσθα λυπηρὰ κλύειν.</l>
               
            </sp></div><div n="558" subtype="card" type="textpart">
            <sp>
               <speaker>Ἠλέκτρα</speaker>
               <l>καὶ δὴ λέγω σοι.  πατέρα φὴς κτεῖναι.  τίς ἂν</l>
               <l>τούτου λόγος γένοιτʼ ἂν αἰσχίων ἔτι,</l>
               <l n="560">εἴτʼ οὖν δικαίως εἴτε μή; λέξω δέ σοι</l>
               <l>ὡς οὐ δίκῃ γʼ ἔκτεινας, ἀλλά σʼ ἔσπασεν</l>
               <l>πειθὼ κακοῦ πρὸς ἀνδρός, ᾧ τανῦν ξύνει.</l>
               <l>ἐροῦ δὲ τὴν κυναγὸν Ἄρτεμιν, τίνος</l>
               <l>ποινὰς τὰ πολλὰ πνεύματʼ ἔσχʼ ἐν Αὐλίδι·</l>
               <l n="565">ἢ ʼγὼ φράσω· κείνης γὰρ οὐ θέμις μαθεῖν.</l>
               <l>πατήρ ποθʼ οὑμός, ὡς ἐγὼ κλύω, θεᾶς</l>
               <l>παίζων κατʼ ἄλσος ἐξεκίνησεν ποδοῖν</l>
               <l>στικτὸν κεράστην ἔλαφον, οὗ κατὰ σφαγὰς</l>
               <l>ἐκκομπάσας ἔπος τι τυγχάνει βαλών.</l>
               <l n="570">κἀκ τοῦδε μηνίσασα Λητῴα κόρη</l>
               <l>κατεῖχʼ Ἀχαιούς, ὡς πατὴρ ἀντίσταθμον</l>
               <l>τοῦ θηρὸς ἐκθύσειε τὴν αὑτοῦ κόρην.</l>
               <l>ὧδʼ ἦν τὰ κείνης θύματʼ· οὐ γὰρ ἦν λύσις</l>
               <l>ἄλλη στρατῷ πρὸς οἶκον οὐδʼ εἰς Ἴλιον.</l>
               <l n="575">ἀνθʼ ὧν, βιασθεὶς πολλὰ κἀντιβάς, μόλις</l>
               <l>ἔθυσεν αὐτήν, οὐχὶ Μενέλεω χάριν.</l>
               <l>εἰ δʼ οὖν, ἐρῶ γὰρ καὶ τὸ σόν, κεῖνον θέλων</l>
               <l>ἐπωφελῆσαι ταῦτʼ ἔδρα, τούτου θανεῖν</l>
               <l>χρῆν αὐτὸν οὕνεκʼ ἐκ σέθεν; ποίῳ νόμῳ;</l>
               <l n="580">ὅρα τιθεῖσα τόνδε τὸν νόμον βροτοῖς</l>
               <l>μὴ πῆμα σαυτῇ καὶ μετάγνοιαν τιθῇς.</l>
               <l>εἰ γὰρ κτενοῦμεν ἄλλον ἀντʼ ἄλλου, σύ τοι</l>
               <l>πρώτη θάνοις ἄν, εἰ δίκης γε τυγχάνοις.</l>
               <l>ἀλλʼ εἰσόρα μὴ σκῆψιν οὐκ οὖσαν τίθης.</l>
               <l n="585">εἰ γὰρ θέλεις, δίδαξον ἀνθʼ ὅτου τανῦν</l>
               <l>αἴσχιστα πάντων ἔργα δρῶσα τυγχάνεις,</l>
               <l>ἥτις ξυνεύδεις τῷ παλαμναίῳ, μεθʼ οὗ</l>
               <l>πατέρα τὸν ἀμὸν πρόσθεν ἐξαπώλεσας,</l>
               <l>καὶ παιδοποιεῖς, τοὺς δὲ πρόσθεν εὐσεβεῖς</l>
               <l n="590">κἀξ εὐσεβῶν βλαστόντας ἐκβαλοῦσʼ ἔχεις.</l>
               <l>πῶς ταῦτʼ ἐπαινέσαιμʼ ἄν; ἢ καὶ ταῦτʼ ἐρεῖς</l>
               <l>ὡς τῆς θυγατρὸς ἀντίποινα λαμβάνεις;</l>
               <l>αἰσχρῶς δʼ, ἐάν περ καὶ λέγῃς· οὐ γὰρ καλὸν</l>
               <l>ἐχθροῖς γαμεῖσθαι τῆς θυγατρὸς οὕνεκα.</l>
               <l n="595">ἀλλʼ οὐ γὰρ οὐδὲ νουθετεῖν ἔξεστί σε,</l>
               <l>ἣ πᾶσαν ἵης γλῶσσαν ὡς τὴν μητέρα</l>
               <l>κακοστομοῦμεν.  καί σʼ ἔγωγε δεσπότιν</l>
               <l>ἢ μητέρʼ οὐκ ἔλασσον εἰς ἡμᾶς νέμω,</l>
               <l>ἣ ζῶ βίον μοχθηρόν, ἔκ τε σοῦ κακοῖς</l>
               <l n="600">πολλοῖς ἀεὶ ξυνοῦσα τοῦ τε συννόμου·</l>
               <l>ὃ δʼ ἄλλος ἔξω, χεῖρα σὴν μόλις φυγών,</l>
               <l>τλήμων Ὀρέστης δυστυχῆ τρίβει βίον·</l>
               <l>ὃν πολλὰ δή με σοὶ τρέφειν μιάστορα</l>
               <l>ἐπῃτιάσω· καὶ τόδʼ, εἴπερ ἔσθενον,</l>
               <l n="605">ἔδρων ἄν, εὖ τοῦτʼ ἴσθι· τοῦδέ γʼ οὕνεκα</l>
               <l>κήρυσσέ μʼ εἰς ἅπαντας, εἴτε χρῇς κακὴν</l>
               <l>εἴτε στόμαργον εἴτʼ ἀναιδείας πλέαν.</l>
               <l>εἰ γὰρ πέφυκα τῶνδε τῶν ἔργων ἴδρις,</l>
               <l>σχεδόν τι τὴν σὴν οὐ καταισχύνω φύσιν.</l>
               
            </sp></div><div n="610" subtype="card" type="textpart">
            <sp>
               <speaker>Χορός</speaker>
               <l n="610">ὁρῶ μένος πνέουσαν· εἰ δὲ σὺν δίκῃ</l>
               <l>ξύνεστι, τοῦδε φροντίδʼ οὐκέτʼ εἰσορῶ.</l>
            </sp>
            <sp>
               <speaker>Κλυταιμνήστρα</speaker>
               <l>ποίας δʼ ἐμοὶ δεῖ πρός γε τήνδε φροντίδος,</l>
               <l>ἥτις τοιαῦτα τὴν τεκοῦσαν ὕβρισεν,</l>
               <l>καὶ ταῦτα τηλικοῦτος; ἆρά σοι δοκεῖ</l>
               <l n="615">χωρεῖν ἂν εἰς πᾶν ἔργον αἰσχύνης ἄτερ;</l>
            </sp>
            <sp>
               <speaker>Ἠλέκτρα</speaker>
               <l>εὖ νυν ἐπίστω τῶνδέ μʼ αἰσχύνην ἔχειν,</l>
               <l>κεἰ μὴ δοκῶ σοι· μανθάνω δʼ ὁθούνεκα</l>
               <l>ἔξωρα πράσσω κοὐκ ἐμοὶ προσεικότα.</l>
               <l>ἀλλʼ ἡ γὰρ ἐκ σοῦ δυσμένεια καὶ τὰ σὰ</l>
               <l n="620">ἔργʼ ἐξαναγκάζει με ταῦτα δρᾶν βίᾳ·</l>
               <l>αἰσχροῖς γὰρ αἰσχρὰ πράγματʼ ἐκδιδάσκεται.</l>
            </sp>
            <sp>
               <speaker>Κλυταιμνήστρα</speaker>
               <l>ὦ θρέμμʼ ἀναιδές, ἦ σʼ ἐγὼ καὶ τἄμʼ ἔπη</l>
               <l>καὶ τἄργα τἀμὰ πόλλʼ ἄγαν λέγειν ποεῖ.</l>
            </sp>
            <sp>
               <speaker>Ἠλέκτρα</speaker>
               <l>σύ τοι λέγεις νιν, οὐκ ἐγώ· σὺ γὰρ ποεῖς</l>
               <l n="625">τοὔργον· τὰ δʼ ἔργα τοὺς λόγους εὑρίσκεται.</l>
            </sp>
            <sp>
               <speaker>Κλυταιμνήστρα</speaker>
               <l>ἀλλʼ οὐ μὰ τὴν δέσποιναν Ἄρτεμιν θράσους</l>
               <l>τοῦδʼ οὐκ ἀλύξεις, εὖτʼ ἂν Αἴγισθος μόλῃ.</l>
            </sp>
            <sp>
               <speaker>Ἠλέκτρα</speaker>
               <l>ὁρᾷς; πρὸς ὀργὴν ἐκφέρει, μεθεῖσά μοι</l>
               <l>λέγειν ἃ χρῄζοιμʼ, οὐδʼ ἐπίστασαι κλύειν.</l>
            </sp>
            <sp>
               <speaker>Κλυταιμνήστρα</speaker>
               <l n="630">οὔκουν ἐάσεις οὐδʼ ὑπʼ εὐφήμου βοῆς</l>
               <l>θῦσαί μʼ, ἐπειδὴ σοί γʼ ἐφῆκα πᾶν λέγειν;</l>
            </sp>
            <sp>
               <speaker>Ἠλέκτρα</speaker>
               <l>ἐῶ, κελεύω, θῦε· μηδʼ ἐπαιτιῶ</l>
               <l>τοὐμὸν στόμʼ, ὡς οὐκ ἂν πέρα λέξαιμʼ ἔτι.</l>
               
            </sp></div><div n="634" subtype="card" type="textpart">
            <sp>
               <speaker>Κλυταιμνήστρα</speaker>
               <l>ἔπαιρε δὴ σὺ θύμαθʼ ἡ παροῦσά μοι</l>
               <l n="635">πάγκαρπʼ, ἄνακτι τῷδʼ ὅπως λυτηρίους</l>
               <l>εὐχὰς ἀνάσχω δειμάτων, ἃ νῦν ἔχω.</l>
               <l>κλύοις ἂν ἤδη, Φοῖβε προστατήριε,</l>
               <l>κεκρυμμένην μου βάξιν· οὐ γὰρ ἐν φίλοις</l>
               <l>ὁ μῦθος, οὐδὲ πᾶν ἀναπτύξαι πρέπει</l>
               <l n="640">πρὸς φῶς παρούσης τῆσδε πλησίας ἐμοί,</l>
               <l>μὴ σὺν φθόνῳ τε καὶ πολυγλώσσῳ βοῇ</l>
               <l>σπείρῃ ματαίαν βάξιν εἰς πᾶσαν πόλιν.</l>
               <l>ἀλλʼ ὧδʼ ἄκουε· τῇδε γὰρ κἀγὼ φράσω.</l>
               <l>ἃ γὰρ προσεῖδον νυκτὶ τῇδε φάσματα</l>
               <l n="645">δισσῶν ὀνείρων, ταῦτά μοι, Λύκειʼ ἄναξ,</l>
               <l>εἰ μὲν πέφηνεν ἐσθλά, δὸς τελεσφόρα,</l>
               <l>εἰ δʼ ἐχθρά, τοῖς ἐχθροῖσιν ἔμπαλιν μέθες·</l>
               <l>καὶ μή με πλούτου τοῦ παρόντος εἴ τινες</l>
               <l>δόλοισι βουλεύουσιν ἐκβαλεῖν, ἐφῇς,</l>
               <l n="650">ἀλλʼ ὧδέ μʼ αἰεὶ ζῶσαν ἀβλαβεῖ βίῳ</l>
               <l>δόμους Ἀτρειδῶν σκῆπτρά τʼ ἀμφέπειν τάδε,</l>
               <l>φίλοισί τε ξυνοῦσαν οἷς ξύνειμι νῦν</l>
               <l>εὐημεροῦσαν καὶ τέκνων ὅσων ἐμοὶ</l>
               <l>δύσνοια μὴ πρόσεστιν ἢ λύπη πικρά.</l>
               <l n="655">ταῦτʼ, ὦ Λύκειʼ Ἄπολλον, ἵλεως κλύων</l>
               <l>δὸς πᾶσιν ἡμῖν ὥσπερ ἐξαιτούμεθα.</l>
               <l>τὰ δʼ ἄλλα πάντα καὶ σιωπώσης ἐμοῦ</l>
               <l>ἐπαξιῶ σε δαίμονʼ ὄντʼ ἐξειδέναι·</l>
               <l>τοὺς ἐκ Διὸς γὰρ εἰκός ἐστι πάνθʼ ὁρᾶν.</l>
               
            </sp></div><div n="660" subtype="card" type="textpart">
            <sp>
               <speaker>Παιδαγωγός</speaker>
               <l n="660">ξέναι γυναῖκες, πῶς ἂν εἰδείην σαφῶς</l>
               <l>εἰ τοῦ τυράννου δώματʼ Αἰγίσθου τάδε;</l>
            </sp>
            <sp>
               <speaker>Χορός</speaker>
               <l>τάδʼ ἐστίν, ὦ ξένʼ· αὐτὸς ᾔκασας καλῶς.</l>
            </sp>
            <sp>
               <speaker>Παιδαγωγός</speaker>
               <l>ἦ καὶ δάμαρτα τήνδʼ ἐπεικάζων κυρῶ</l>
               <l>κείνου; πρέπει γὰρ ὡς τύραννος εἰσορᾶν.</l>
            </sp>
            <sp>
               <speaker>Χορός</speaker>
               <l n="665">μάλιστα πάντων· ἥδε σοι κείνη πάρα.</l>
            </sp>
            <sp>
               <speaker>Παιδαγωγός</speaker>
               <l>ὦ χαῖρʼ, ἄνασσα· σοὶ φέρων ἥκω λόγους</l>
               <l>ἡδεῖς φίλου παρʼ ἀνδρὸς Αἰγίσθῳ θʼ ὁμοῦ.</l>
            </sp>
            <sp>
               <speaker>Κλυταιμνήστρα</speaker>
               <l>ἐδεξάμην τὸ ῥηθέν· εἰδέναι δέ σου</l>
               <l>πρώτιστα χρῄζω τίς σʼ ἀπέστειλεν βροτῶν.</l>
            </sp>
            <sp>
               <speaker>Παιδαγωγός</speaker>
               <l n="670">Φανοτεὺς ὁ Φωκεύς, πρᾶγμα πορσύνων μέγα.</l>
            </sp>
            <sp>
               <speaker>Κλυταιμνήστρα</speaker>
               <l>τὸ ποῖον, ὦ ξένʼ; εἰπέ· παρὰ φίλου γὰρ ὢν</l>
               <l>ἀνδρός, σάφʼ οἶδα, προσφιλεῖς λέξεις λόγους.</l>
            </sp>
            <sp>
               <speaker>Παιδαγωγός</speaker>
               <l>τέθνηκʼ Ὀρέστης· ἐν βραχεῖ ξυνθεὶς λέγω.</l>
            </sp>
            <sp>
               <speaker>Ἠλέκτρα</speaker>
               <l>οἲ ʼγὼ τάλαινʼ, ὄλωλα τῇδʼ ἐν ἡμέρᾳ.</l>
            </sp>
            <sp>
               <speaker>Κλυταιμνήστρα</speaker>
               <l n="675">τί φής, τί φής, ὦ ξεῖνε; μὴ ταύτης κλύε.</l>
            </sp>
            <sp>
               <speaker>Παιδαγωγός</speaker>
               <l>θανόντʼ Ὀρέστην νῦν τε καὶ πάλαι λέγω.</l>
            </sp>
            <sp>
               <speaker>Ἠλέκτρα</speaker>
               <l>ἀπωλόμην δύστηνος, οὐδέν εἰμʼ ἔτι.</l>
            </sp>
            <sp>
               <speaker>Κλυταιμνήστρα</speaker>
               <l>σὺ μὲν τὰ σαυτῆς πρᾶσσʼ, ἐμοὶ δὲ σύ, ξένε,</l>
               <l>τἀληθὲς εἰπέ, τῷ τρόπῳ διόλλυται;</l>
               
            </sp></div><div n="680" subtype="card" type="textpart">
            <sp n="*paidagwgo/s">
               <speaker>Παιδαγωγός</speaker>
               <l n="680">κἀπεμπόμην πρὸς ταῦτα καὶ τὸ πᾶν φράσω.</l>
               <l>κεῖνος γὰρ ἐλθὼν εἰς τὸ κλεινὸν Ἑλλάδος</l>
               <l>πρόσχημʼ ἀγῶνος Δελφικῶν ἄθλων χάριν,</l>
               <l>ὅτʼ ᾔσθετʼ ἀνδρὸς ὀρθίων κηρυγμάτων</l>
               <l>δρόμον προκηρύξαντος, οὗ πρώτη κρίσις,</l>
               <l n="685">εἰσῆλθε λαμπρός, πᾶσι τοῖς ἐκεῖ σέβας·</l>
               <l>δρόμου δʼ ἰσώσας τἀφέσει  τὰ τέρματα</l>
               <l>νίκης ἔχων ἐξῆλθε πάντιμον γέρας.</l>
               <l>χὤπως μὲν ἐν πολλοῖσι παῦρά σοι λέγω</l>
               <l>οὐκ οἶδα τοιοῦδʼ ἀνδρὸς ἔργα καὶ κράτη·</l>
               <l n="690">ἓν δʼ ἴσθʼ· ὅσων γὰρ εἰσεκήρυξαν βραβῆς</l>
               <l>
                  <del>δρόμων διαύλων πένταθλʼ ἃ νομίζεται,</del>
               </l>
               <l>τούτων ἐνεγκὼν πάντα τἀπινίκια</l>
               <l>ὠλβίζετʼ, Ἀργεῖος μὲν ἀνακαλούμενος,</l>
               <l>ὄνομα δʼ Ὀρέστης, τοῦ τὸ κλεινὸν Ἑλλάδος</l>
               <l n="695">Ἀγαμέμνονος στράτευμʼ ἀγείραντός ποτε.</l>
               <l>καὶ ταῦτα μὲν τοιαῦθʼ· ὅταν δέ τις θεῶν</l>
               <l>βλάπτῃ, δύναιτʼ ἂν οὐδʼ ἂν ἰσχύων φυγεῖν.</l>
               <l>κεῖνος γὰρ ἄλλης ἡμέρας, ὅθʼ ἱππικῶν</l>
               <l>ἦν ἡλίου τέλλοντος ὠκύπους ἀγών,</l>
               <l n="700">εἰσῆλθε πολλῶν ἁρματηλατῶν μέτα.</l>
               <l>εἷς ἦν Ἀχαιός, εἷς ἀπὸ Σπάρτης, δύο</l>
               <l>Λίβυες ζυγωτῶν ἁρμάτων ἐπιστάται·</l>
               <l>κἀκεῖνος ἐν τούτοισι, Θεσσαλὰς ἔχων</l>
               <l>ἵππους, ὁ πέμπτος· ἕκτος ἐξ Αἰτωλίας</l>
               <l n="705">ξανθαῖσι πώλοις· ἕβδομος Μάγνης ἀνήρ·</l>
               <l>ὁ δʼ ὄγδοος λεύκιππος, Αἰνιὰν γένος·</l>
               <l>ἔνατος Ἀθηνῶν τῶν θεοδμήτων ἄπο·</l>
               <l>Βοιωτὸς ἄλλος, δέκατον ἐκπληρῶν ὄχον.</l>
               <l>στάντες δʼ ἵνʼ αὐτοὺς οἱ τεταγμένοι βραβῆς</l>
               <l n="710">κλήροις ἔπηλαν καὶ κατέστησαν δίφρους,</l>
               <l>χαλκῆς ὑπαὶ σάλπιγγος ᾖξαν· οἱ δʼ ἅμα</l>
               <l>ἵπποις ὁμοκλήσαντες ἡνίας χεροῖν</l>
               <l>ἔσεισαν· ἐν δὲ πᾶς ἐμεστώθη δρόμος</l>
               <l>κτύπου κροτητῶν ἁρμάτων· κόνις δʼ ἄνω</l>
               <l n="715">φορεῖθʼ· ὁμοῦ δὲ πάντες ἀναμεμιγμένοι</l>
               <l>φείδοντο κέντρων οὐδέν, ὡς ὑπερβάλοι</l>
               <l>χνόας τις αὐτῶν καὶ φρυάγμαθʼ ἱππικά.</l>
               <l>ὁμοῦ γὰρ ἀμφὶ νῶτα καὶ τροχῶν βάσεις</l>
               <l>ἤφριζον, εἰσέβαλλον ἱππικαὶ πνοαί.</l>
               <l n="720">κεῖνος δʼ ὑπʼ αὐτὴν ἐσχάτην στήλην ἔχων</l>
               <l>ἔχριμπτʼ ἀεὶ σύριγγα, δεξιὸν δʼ ἀνεὶς</l>
               <l>σειραῖον ἵππον εἶργε τὸν προσκείμενον.</l>
               <l>καὶ πρὶν μὲν ὀρθοὶ πάντες ἕστασαν δίφροι·</l>
               <l>ἔπειτα δʼ Αἰνιᾶνος ἀνδρὸς ἄστομοι</l>
               <l n="725">πῶλοι βίᾳ φέρουσιν· ἐκ δʼ ὑποστροφῆς</l>
               <l>τελοῦντες ἕκτον ἕβδομόν τʼ ἤδη δρόμον</l>
               <l>μέτωπα συμπαίουσι Βαρκαίοις ὄχοις·</l>
               <l>κἀντεῦθεν ἄλλος ἄλλον ἐξ ἑνὸς κακοῦ</l>
               <l>ἔθραυε κἀνέπιπτε, πᾶν δʼ ἐπίμπλατο</l>
               <l n="730">ναυαγίων Κρισαῖον ἱππικῶν πέδον.</l>
            </sp></div>
               <div n="731" subtype="card" type="textpart">
                  <sp n="*paidagwgo/s">
                     <speaker>Παιδαγωγός</speaker>
               <l>γνοὺς δʼ οὑξ Ἀθηνῶν δεινὸς ἡνιοστρόφος</l>
               <l>ἔξω παρασπᾷ κἀνακωχεύει παρεὶς</l>
               <l>κλύδωνʼ ἔφιππον ἐν μέσῳ κυκώμενον.</l>
               <l>ἤλαυνε δʼ ἔσχατος μέν, ὑστέρας δʼ ἔχων</l>
               <l n="735">πώλους Ὀρέστης, τῷ τέλει πίστιν φέρων·</l>
               <l>ὅπως δʼ ὁρᾷ μόνον νιν ἐλλελειμμένον,</l>
               <l>ὀξὺν διʼ ὤτων κέλαδον ἐνσείσας θοαῖς</l>
               <l>πώλοις διώκει, κἀξισώσαντε ζυγὰ</l>
               <l>ἠλαυνέτην, τότʼ ἄλλος, ἄλλοθʼ ἅτερος</l>
               <l n="740">κάρα προβάλλων ἱππικῶν ὀχημάτων.</l>
               <l>καὶ τοὺς μὲν ἄλλους πάντας ἀσφαλεῖς δρόμους</l>
               <l>ὡρμᾶθʼ ὁ τλήμων ὀρθὸς ἐξ ὀρθῶν δίφρων·</l>
               <l>ἔπειτα λύων ἡνίαν ἀριστερὰν</l>
               <l>κάμπτοντος ἵππου λανθάνει στήλην ἄκραν</l>
               <l n="745">παίσας· ἔθραυσε δʼ ἄξονος μέσας χνόας</l>
               <l>κἀξ ἀντύγων ὤλισθεν· ἐν δʼ ἑλίσσεται</l>
               <l>τμητοῖς ἱμᾶσι· τοῦ δὲ πίπτοντος πέδῳ</l>
               <l>πῶλοι διεσπάρησαν ἐς μέσον δρόμον.</l>
               <l>στρατὸς δʼ ὅπως ὁρᾷ νιν ἐκπεπτωκότα</l>
               <l n="750">δίφρων, ἀνωλόλυξε τὸν νεανίαν,</l>
               <l>οἷʼ ἔργα δράσας οἷα λαγχάνει κακά,</l>
               <l>φορούμενος πρὸς οὖδας, ἄλλοτʼ οὐρανῷ</l>
               <l>σκέλη προφαίνων, ἔς τέ νιν διφρηλάται,</l>
               <l>μόλις κατασχεθόντες ἱππικὸν δρόμον,</l>
               <l n="755">ἔλυσαν αἱματηρόν, ὥστε μηδένα</l>
               <l>γνῶναι φίλων ἰδόντʼ ἂν ἄθλιον δέμας.</l>
               <l>καί νιν πυρᾷ κέαντες εὐθὺς ἐν βραχεῖ</l>
               <l>χαλκῷ μέγιστον σῶμα δειλαίας σποδοῦ</l>
               <l>φέρουσιν ἄνδρες Φωκέων τεταγμένοι,</l>
               <l n="760">ὅπως πατρῴας τύμβον ἐκλάχῃ χθονός.</l>
               <l>τοιαῦτά σοι ταῦτʼ ἐστίν, ὡς μὲν ἐν λόγῳ</l>
               <l>ἀλγεινά, τοῖς δʼ ἰδοῦσιν, οἵπερ εἴδομεν,</l>
               <l>μέγιστα πάντων ὧν ὄπωπʼ ἐγὼ κακῶν.</l>
            </sp></div>
            <div n="764" subtype="card" type="textpart">
            <sp>
               <speaker>Χορός</speaker>
               <l>φεῦ φεῦ· τὸ πᾶν δὴ δεσπόταισι τοῖς πάλαι</l>
               <l n="765">πρόρριζον, ὡς ἔοικεν, ἔφθαρται γένος.</l>
            </sp>
            <sp>
               <speaker>Κλυταιμνήστρα</speaker>
               <l>ὦ Ζεῦ, τί ταῦτα, πότερον εὐτυχῆ λέγω,</l>
               <l>ἢ δεινὰ μέν, κέρδη δέ; λυπηρῶς δʼ ἔχει,</l>
               <l>εἰ τοῖς ἐμαυτῆς τὸν βίον σῴζω κακοῖς.</l>
            </sp>
            <sp>
               <speaker>Παιδαγωγός</speaker>
               <l>τί δʼ ὧδʼ ἀθυμεῖς, ὦ γύναι, τῷ νῦν λόγῳ;</l>
            </sp>
            <sp>
               <speaker>Κλυταιμνήστρα</speaker>
               <l n="770">δεινὸν τὸ τίκτειν ἐστίν· οὐδὲ γὰρ κακῶς</l>
               <l>πάσχοντι μῖσος ὧν τέκῃ προσγίγνεται.</l>
            </sp>
            <sp>
               <speaker>Παιδαγωγός</speaker>
               <l>μάτην ἄρʼ ἡμεῖς, ὡς ἔοικεν, ἥκομεν.</l>
            </sp>
            <sp>
               <speaker>Κλυταιμνήστρα</speaker>
               <l>οὔτοι μάτην γε· πῶς γὰρ ἂν μάτην λέγοις,</l>
               <l>εἴ μοι θανόντος πίστʼ ἔχων τεκμήρια</l>
               <l n="775">προσῆλθες, ὅστις τῆς ἐμῆς ψυχῆς γεγώς,</l>
               <l>μαστῶν ἀποστὰς καὶ τροφῆς ἐμῆς, φυγὰς</l>
               <l>ἀπεξενοῦτο καί μʼ, ἐπεὶ τῆσδε χθονὸς</l>
               <l>ἐξῆλθεν, οὐκέτʼ εἶδεν, ἐγκαλῶν δέ μοι</l>
               <l>φόνους πατρῴους δείνʼ ἐπηπείλει τελεῖν;</l>
               <l n="780">ὥστʼ οὔτε νυκτὸς ὕπνον οὔτʼ ἐξ ἡμέρας</l>
               <l>ἐμὲ στεγάζειν ἡδύν, ἀλλʼ ὁ προστατῶν</l>
               <l>χρόνος διῆγέ μʼ αἰὲν ὡς θανουμένην.</l>
               <l>νῦν δʼ—ἡμέρᾳ γὰρ τῇδʼ ἀπήλλαγμαι φόβου</l>
               <l>πρὸς τῆσδʼ ἐκείνου θʼ· ἥδε γὰρ μείζων βλάβη</l>
               <l n="785">ξύνοικος ἦν μοι, τοὐμὸν ἐκπίνουσʼ ἀεὶ</l>
               <l>ψυχῆς ἄκρατον αἷμα—νῦν δʼ ἕκηλά που</l>
               <l>τῶν τῆσδʼ ἀπειλῶν οὕνεχʼ ἡμερεύσομεν.</l>
              
            </sp> </div><div n="788" subtype="card" type="textpart">
            <sp>
               <speaker>Ἠλέκτρα</speaker>
               <l>οἴμοι τάλαινα· νῦν γὰρ οἰμῶξαι πάρα,</l>
               <l>Ὀρέστα, τὴν σὴν ξυμφοράν, ὅθʼ ὧδʼ ἔχων</l>
               <l n="790">πρὸς τῆσδʼ ὑβρίζει μητρός.  ἆρʼ ἔχει καλῶς;</l>
            </sp>
            <sp>
               <speaker>Κλυταιμνήστρα</speaker>
               <l>οὔτοι σύ· κεῖνος δʼ ὡς ἔχει καλῶς ἔχει.</l>
            </sp>
            <sp>
               <speaker>Ἠλέκτρα</speaker>
               <l>ἄκουε, Νέμεσι τοῦ θανόντος ἀρτίως.</l>
            </sp>
            <sp>
               <speaker>Κλυταιμνήστρα</speaker>
               <l>ἤκουσεν ὧν δεῖ κἀπεκύρωσεν καλῶς.</l>
            </sp>
            <sp>
               <speaker>Ἠλέκτρα</speaker>
               <l>ὕβριζε· νῦν γὰρ εὐτυχοῦσα τυγχάνεις.</l>
            </sp>
            <sp>
               <speaker>Κλυταιμνήστρα</speaker>
               <l n="795">οὔκουν Ὀρέστης καὶ σὺ παύσετον τάδε.</l>
            </sp>
            <sp>
               <speaker>Ἠλέκτρα</speaker>
               <l>πεπαύμεθʼ ἡμεῖς, οὐχ ὅπως σὲ παύσομεν.</l>
            </sp>
            <sp>
               <speaker>Κλυταιμνήστρα</speaker>
               <l>πολλῶν ἂν ἥκοις, ὦ ξένʼ, ἄξιος τυχεῖν,</l>
               <l>εἰ τήνδʼ ἔπαυσας τῆς πολυγλώσσου βοῆς.</l>
            </sp>
            <sp>
               <speaker>Παιδαγωγός</speaker>
               <l>οὐκοῦν ἀποστείχοιμʼ ἄν, εἰ τάδʼ εὖ κυρεῖ.</l>
            </sp>
            <sp>
               <speaker>Κλυταιμνήστρα</speaker>
               <l n="800">ἥκιστʼ· ἐπείπερ οὔτʼ ἐμοῦ κατάξιʼ ἂν</l>
               <l>πράξειας οὔτε τοῦ πορεύσαντος ξένου.</l>
               <l>ἀλλʼ εἴσιθʼ εἴσω· τήνδε δʼ ἔκτοθεν βοᾶν</l>
               <l>ἔα τά θʼ αὑτῆς καὶ τὰ τῶν φίλων κακά.</l>
               
            </sp></div><div n="804" subtype="card" type="textpart">
            <sp>
               <speaker>Ἠλέκτρα</speaker>
               <l>ἆρʼ ὑμὶν ὡς ἀλγοῦσα κὠδυνωμένη</l>
               <l n="805">δεινῶς δακρῦσαι κἀπικωκῦσαι δοκεῖ</l>
               <l>τὸν υἱὸν ἡ δύστηνος ὧδʼ ὀλωλότα;</l>
               <l>ἀλλʼ ἐγγελῶσα φροῦδος· ὦ τάλαινʼ ἐγώ.</l>
               <l>Ὀρέστα φίλταθʼ, ὥς μʼ ἀπώλεσας θανών.</l>
               <l>ἀποσπάσας γὰρ τῆς ἐμῆς οἴχει φρενὸς</l>
               <l n="810">αἵ μοι μόναι παρῆσαν ἐλπίδων ἔτι,</l>
               <l>σὲ πατρὸς ἥξειν ζῶντα τιμωρόν ποτε</l>
               <l>κἀμοῦ ταλαίνης.  νῦν δὲ ποῖ με χρὴ μολεῖν;</l>
               <l>μόνη γάρ εἰμι, σοῦ τʼ ἀπεστερημένη</l>
               <l>καὶ πατρός.  ἤδη δεῖ με δουλεύειν πάλιν</l>
               <l n="815">ἐν τοῖσιν ἐχθίστοισιν ἀνθρώπων ἐμοὶ</l>
               <l>φονεῦσι πατρός.  ἆρά μοι καλῶς ἔχει;</l>
               <l>ἀλλʼ οὔ τι μὴν ἔγωγε τοῦ λοιποῦ χρόνου</l>
               <l>ξύνοικος, εἴσειμʼ, ἀλλὰ τῇδε πρὸς πύλῃ</l>
               <l>παρεῖσʼ ἐμαυτὴν ἄφιλος αὐανῶ βίον.</l>
               <l n="820">πρὸς ταῦτα καινέτω τις, εἰ βαρύνεται,</l>
               <l>τῶν ἔνδον ὄντων· ὡς χάρις μέν, ἢν κτάνῃ,</l>
               <l>λύπη δʼ, ἐὰν ζῶ· τοῦ βίου δʼ οὐδεὶς πόθος.</l>
               
            </sp></div><div n="823" subtype="card" type="textpart">
         
         <milestone unit="choral"/>
            <milestone unit="strophe" n="1"/>
               <sp>
                  <speaker>Χορός</speaker>
                  <l>ποῦ ποτε κεραυνοὶ Διὸς ἢ ποῦ φαέθων</l>
                  <l n="825">Ἅλιος, εἰ ταῦτʼ ἐφορῶντες κρύπτουσιν ἕκηλοι;</l>
               </sp>
               <sp>
                  <speaker>Ἠλέκτρα</speaker>
                  <l>ἒ ἔ, αἰαῖ.</l>
               </sp>
               <sp>
                  <speaker>Χορός</speaker>
                  <l>ὦ παῖ, τί δακρύεις;</l>
               </sp>
               <sp>
                  <speaker>Ἠλέκτρα</speaker>
                  <l>φεῦ.</l>
               </sp>
               <sp>
                  <speaker>Χορός</speaker>
                  <l n="830">μηδὲν μέγʼ ἀΰσῃς.</l>
               </sp>
               <sp>
                  <speaker>Ἠλέκτρα</speaker>
                  <l>ἀπολεῖς.</l>
               </sp>
               <sp>
                  <speaker>Χορός</speaker>
                  <l>πῶς;</l>
               </sp>
               <sp>
                  <speaker>Ἠλέκτρα</speaker>
                  <l>εἰ τῶν φανερῶς οἰχομένων</l>
                  <l>εἰς Ἀΐδαν ἐλπίδʼ ὑποίσεις, κατʼ ἐμοῦ τακομένας</l>
                  <l n="835">μᾶλλον ἐπεμβάσει.</l>
               </sp></div>
               <div n="836" subtype="card" type="textpart">
            
            <milestone unit="antistrophe" n="1"/>
               <sp>
                  <speaker>Χορός</speaker>
                  <l>οἶδα γὰρ ἄνακτʼ Ἀμφιάρεων χρυσοδέτοις</l>
                  <l>ἕρκεσι κρυφθέντα γυναικῶν· καὶ νῦν ὑπὸ γαίας</l>
               </sp>
               <sp>
                  <speaker>Ἠλέκτρα</speaker>
                  <l n="840">ἒ ἔ, ἰώ.</l>
               </sp>
               <sp>
                  <speaker>Χορός</speaker>
                  <l>πάμψυχος ἀνάσσει.</l>
               </sp>
               <sp>
                  <speaker>Ἠλέκτρα</speaker>
                  <l>φεῦ.</l>
               </sp>
               <sp>
                  <speaker>Χορός</speaker>
                  <l>φεῦ δῆτʼ· ὀλοὰ γὰρ</l>
               </sp>
               <sp>
                  <speaker>Ἠλέκτρα</speaker>
                  <l>ἐδάμη.</l>
               </sp>
               <sp>
                  <speaker>Χορός</speaker>
                  <l>ναί.</l>
               </sp>
               <sp>
                  <speaker>Ἠλέκτρα</speaker>
                  <l>οἶδʼ οἶδʼ· ἐφάνη γὰρ μελέτωρ</l>
                  <l>ἀμφὶ τὸν ἐν πένθει· ἐμοὶ δʼ οὔτις ἔτʼ ἔσθʼ· ὃς γὰρ ἔτʼ ἦν,</l>
                  <l>φροῦδος ἀναρπασθείς.</l>
               </sp>
               </div>
               <div n="849" subtype="card" type="textpart">
            
            <milestone unit="strophe" n="2"/>
               <sp>
                  <speaker>Χορός</speaker>
                  <l>δειλαία δειλαίων κυρεῖς.</l>
               </sp>
               <sp>
                  <speaker>Ἠλέκτρα</speaker>
                  <l n="850">κἀγὼ τοῦδʼ ἴστωρ, ὑπερίστωρ,</l>
                  <l>πανσύρτῳ παμμήνῳ πολλῶν</l>
                  <l>δεινῶν στυγνῶν τʼ αἰῶνι.</l>
               </sp>
               <sp>
                  <speaker>Χορός</speaker>
                  <l>εἴδομεν ἁθρήνεις.</l>
               </sp>
               <sp>
                  <speaker>Ἠλέκτρα</speaker>
                  <l n="855">μή μέ νυν μηκέτι</l>
                  <l>παραγάγῃς, ἵνʼ οὐ</l>
               </sp>
               <sp>
                  <speaker>Χορός</speaker>
                  <l>τί φής;</l>
               </sp>
               <sp>
                  <speaker>Ἠλέκτρα</speaker>
                  <l>πάρεισιν ἐλπίδων ἔτι κοινοτόκων</l>
                  <l>εὐπατριδᾶν ἀρωγαί.</l>
               </sp>
               </div>
               <div n="860" subtype="card" type="textpart">
            
            <milestone unit="antistrophe" n="2"/>
               <sp>
                  <speaker>Χορός</speaker>
                  <l n="860">πᾶσι θνατοῖς ἔφυ μόρος.</l>
               </sp>
               <sp>
                  <speaker>Ἠλέκτρα</speaker>
                  <l>ἦ καὶ χαλάργοις ἐν ἁμίλλαις</l>
                  <l>οὕτως, ὡς κείνῳ δυστάνῳ,</l>
                  <l>τμητοῖς ὁλκοῖς ἐγκῦρσαι;</l>
               </sp>
               <sp>
                  <speaker>Χορός</speaker>
                  <l>ἄσκοπος ἁ λώβα.</l>
               </sp>
               <sp>
                  <speaker>Ἠλέκτρα</speaker>
                  <l n="865">πῶς γὰρ οὔκ; εἰ ξένος</l>
                  <l>ἄτερ ἐμᾶν χερῶν</l>
               </sp>
               <sp>
                  <speaker>Χορός</speaker>
                  <l>παπαῖ.</l>
               </sp>
               <sp>
                  <speaker>Ἠλέκτρα</speaker>
                  <l>κέκευθεν, οὔτε του τάφου ἀντιάσας</l>
                  <l n="870">οὔτε γόων παρʼ ἡμῶν.</l>
               </sp>
               </div>
               <div n="871" subtype="card" type="textpart">
            
         
         <milestone unit="episode"/>
            <sp>
               <speaker>Χρυσόθεμις</speaker>
               <l>ὑφʼ ἡδονῆς τοι, φιλτάτη, διώκομαι</l>
               <l>τὸ κόσμιον μεθεῖσα σὺν τάχει μολεῖν·</l>
               <l>φέρω γὰρ ἡδονάς τε κἀνάπαυλαν ὧν</l>
               <l>πάροιθεν εἶχες καὶ κατέστενες κακῶν</l>
            </sp>
            <sp>
               <speaker>Ἠλέκτρα</speaker>
               <l n="875">πόθεν δʼ ἂν εὕροις τῶν ἐμῶν σὺ πημάτων</l>
               <l>ἄρηξιν, οἷς ἴασιν οὐκ ἔνεστʼ ἰδεῖν;</l>
            </sp>
            <sp>
               <speaker>Χρυσόθεμις</speaker>
               <l>πάρεστʼ Ὀρέστης ἡμίν, ἴσθι τοῦτʼ ἐμοῦ</l>
               <l>κλύουσʼ, ἐναργῶς, ὥσπερ εἰσορᾷς ἐμέ.</l>
            </sp>
            <sp>
               <speaker>Ἠλέκτρα</speaker>
               <l>ἀλλʼ ἦ μέμηνας, ὦ τάλαινα, κἀπὶ τοῖς</l>
               <l n="880">σαυτῆς κακοῖσι κἀπὶ τοῖς ἐμοῖς γελᾷς;</l>
            </sp>
            <sp>
               <speaker>Χρυσόθεμις</speaker>
               <l>μὰ τὴν πατρῴαν ἑστίαν, ἀλλʼ οὐχ ὕβρει</l>
               <l>λέγω τάδʼ, ἀλλʼ ἐκεῖνον ὡς παρόντα νῷν.</l>
            </sp>
            <sp>
               <speaker>Ἠλέκτρα</speaker>
               <l>οἴμοι τάλαινα· καὶ τίνος βροτῶν λόγον</l>
               <l>τόνδʼ εἰσακούσασʼ ὧδε πιστεύεις ἄγαν;</l>
            </sp>
            <sp>
               <speaker>Χρυσόθεμις</speaker>
               <l n="885">ἐγὼ μὲν ἐξ ἐμοῦ τε κοὐκ ἄλλης, σαφῆ</l>
               <l>σημεῖʼ ἰδοῦσα, τῷδε πιστεύω λόγῳ.</l>
            </sp>
            <sp>
               <speaker>Ἠλέκτρα</speaker>
               <l>τίνʼ, ὦ τάλαινʼ, ἔχουσα πίστιν; ἐς τί μοι</l>
               <l>βλέψασα θάλπει τῷδʼ ἀνηκέστῳ πυρί;</l>
            </sp>
            <sp>
               <speaker>Χρυσόθεμις</speaker>
               <l>πρός νυν θεῶν ἄκουσον, ὡς μαθοῦσά μου</l>
               <l n="890">τὸ λοιπὸν ἢ φρονοῦσαν ἢ μωρὰν λέγῃς.</l>
            </sp>
            <sp>
               <speaker>Ἠλέκτρα</speaker>
               <l>σὺ δʼ οὖν λέγʼ, εἴ σοι τῷ λόγῳ τις ἡδονή.</l>
              
            </sp> </div>
                  <div n="892" subtype="card" type="textpart">
            <sp>
               <speaker>Χρυσόθεμις</speaker>
               <l>καὶ δὴ λέγω σοι πᾶν ὅσον κατειδόμην.</l>
               <l>ἐπεὶ γὰρ ἦλθον πατρὸς ἀρχαῖον τάφον,</l>
               <l>ὁρῶ κολώνης ἐξ ἄκρας νεορρύτους</l>
               <l n="895">πηγὰς γάλακτος καὶ περιστεφῆ κύκλῳ</l>
               <l>πάντων ὅσʼ ἐστὶν ἀνθέων θήκην πατρός.</l>
               <l>ἰδοῦσα δʼ ἔσχον θαῦμα, καὶ περισκοπῶ</l>
               <l>μή πού τις ἡμῖν ἐγγὺς ἐγχρίμπτῃ βροτῶν.</l>
               <l>ὡς δʼ ἐν γαλήνῃ πάντʼ ἐδερκόμην τόπον,</l>
               <l n="900">τύμβου προσεῖρπον ἆσσον· ἐσχάτης δʼ ὁρῶ</l>
               <l>πυρᾶς νεώρη βόστρυχον τετμημένον·</l>
               <l>κεὐθὺς τάλαινʼ ὡς εἶδον, ἐμπαίει τί μοι</l>
               <l>ψυχῇ σύνηθες ὄμμα, φιλτάτου βροτῶν</l>
               <l>πάντων Ὀρέστου τοῦθʼ ὁρᾶν τεκμήριον·</l>
               <l n="905">καὶ χερσὶ βαστάσασα δυσφημῶ μὲν οὔ,</l>
               <l>χαρᾷ δὲ πίμπλημʼ εὐθὺς ὄμμα δακρύων.</l>
               <l>καὶ νῦν θʼ ὁμοίως καὶ τότʼ ἐξεπίσταμαι</l>
               <l>μή του τόδʼ ἀγλάϊσμα πλὴν κείνου μολεῖν·</l>
               <l>τῷ γὰρ προσήκει πλήν γʼ ἐμοῦ καὶ σοῦ τόδε;</l>
               <l n="910">κἀγὼ μὲν οὐκ ἔδρασα, τοῦτʼ ἐπίσταμαι,</l>
               <l>οὐδʼ αὖ σύ· πῶς γάρ; ᾗ γε μηδὲ πρὸς θεοὺς</l>
               <l>ἔξεστʼ ἀκλαύστῳ τῆσδʼ ἀποστῆναι στέγης.</l>
               <l>ἀλλʼ οὐδὲ μὲν δὴ μητρὸς οὔθʼ ὁ νοῦς φιλεῖ</l>
               <l>τοιαῦτα πράσσειν οὔτε δρῶσʼ ἐλάνθανʼ ἄν·</l>
               <l n="915">ἀλλʼ ἔστʼ Ὀρέστου ταῦτα τἀπιτύμβια.</l>
               <l>ἀλλʼ, ὦ φίλη, θάρσυνε· τοῖς αὐτοῖσί τοι</l>
               <l>οὐχ αὑτὸς αἰεὶ δαιμόνων παραστατεῖ.</l>
               <l>νῷν ἦν τὰ πρόσθεν στυγνός· ἡ δὲ νῦν ἴσως</l>
               <l>πολλῶν ὑπάρξει κῦρος ἡμέρα καλῶν.</l>
               
            </sp></div><div n="920" subtype="card" type="textpart">
            <sp>
               <speaker>Ἠλέκτρα</speaker>
               <l n="920">φεῦ, τῆς ἀνοίας ὥς σʼ ἐποικτίρω πάλαι.</l>
            </sp>
            <sp>
               <speaker>Χρυσόθεμις</speaker>
               <l>τί δʼ ἔστιν; οὐ πρὸς ἡδονὴν λέγω τάδε;</l>
            </sp>
            <sp>
               <speaker>Ἠλέκτρα</speaker>
               <l>οὐκ οἶσθʼ ὅποι γῆς οὐδʼ ὅποι γνώμης φέρει.</l>
            </sp>
            <sp>
               <speaker>Χρυσόθεμις</speaker>
               <l>πῶς δʼ οὐκ ἐγὼ κάτοιδʼ ἅ γʼ εἶδον ἐμφανῶς;</l>
            </sp>
            <sp>
               <speaker>Ἠλέκτρα</speaker>
               <l>τέθνηκεν, ὦ τάλαινα, τἀκείνου δέ σοι</l>
               <l n="925">σωτήριʼ ἔρρει· μηδὲν εἰς κεῖνόν γʼ ὅρα.</l>
            </sp>
            <sp>
               <speaker>Χρυσόθεμις</speaker>
               <l>οἴμοι τάλαινα· τοῦ τάδʼ ἤκουσας βροτῶν;</l>
            </sp>
            <sp>
               <speaker>Ἠλέκτρα</speaker>
               <l>τοῦ πλησίον παρόντος, ἡνίκʼ ὤλλυτο.</l>
            </sp>
            <sp>
               <speaker>Χρυσόθεμις</speaker>
               <l>καὶ ποῦ ʼστιν οὗτος; θαῦμά τοί μʼ ὑπέρχεται.</l>
            </sp>
            <sp>
               <speaker>Ἠλέκτρα</speaker>
               <l>κατʼ οἶκον, ἡδὺς οὐδὲ μητρὶ δυσχερής.</l>
            </sp>
            <sp>
               <speaker>Χρυσόθεμις</speaker>
               <l n="930">οἴμοι τάλαινα· τοῦ γὰρ ἀνθρώπων ποτʼ ἦν</l>
               <l>τὰ πολλὰ πατρὸς πρὸς τάφον κτερίσματα;</l>
            </sp>
            <sp>
               <speaker>Ἠλέκτρα</speaker>
               <l>οἶμαι μάλιστʼ ἔγωγε τοῦ τεθνηκότος</l>
               <l>μνημεῖʼ Ὀρέστου ταῦτα προσθεῖναί τινα.</l>
            </sp>
            <sp>
               <speaker>Χρυσόθεμις</speaker>
               <l>ὦ δυστυχής· ἐγὼ δὲ σὺν χαρᾷ λόγους</l>
               <l n="935">τοιούσδʼ ἔχουσʼ ἔσπευδον, οὐκ εἰδυῖʼ ἄρα</l>
               <l>ἵνʼ ἦμεν ἄτης· ἀλλὰ νῦν, ὅθʼ ἱκόμην,</l>
               <l>τά τʼ ὄντα πρόσθεν ἄλλα θʼ εὑρίσκω κακά.</l>
            </sp>
            <sp>
               <speaker>Ἠλέκτρα</speaker>
               <l>οὕτως ἔχει σοι ταῦτʼ· ἐὰν δέ μοι πίθῃ,</l>
               <l>τῆς νῦν παρούσης πημονῆς λύσεις βάρος.</l>
            </sp>
            <sp>
               <speaker>Χρυσόθεμις</speaker>
               <l n="940">ἦ τοὺς θανόντας ἐξαναστήσω ποτέ;</l>
            </sp>
            <sp>
               <speaker>Ἠλέκτρα</speaker>
               <l>οὐκ ἔσθʼ ὅ γʼ εἶπον· οὐ γὰρ ὧδʼ ἄφρων ἔφυν.</l>
            </sp>
            <sp>
               <speaker>Χρυσόθεμις</speaker>
               <l>τί γὰρ κελεύεις ὧν ἐγὼ φερέγγυος;</l>
            </sp>
            <sp>
               <speaker>Ἠλέκτρα</speaker>
               <l>τλῆναί σε δρῶσαν ἃν ἐγὼ παραινέσω.</l>
            </sp>
            <sp>
               <speaker>Χρυσόθεμις</speaker>
               <l>ἀλλʼ εἴ τις ὠφέλειά γʼ, οὐκ ἀπώσομαι.</l>
            </sp>
            <sp>
               <speaker>Ἠλέκτρα</speaker>
               <l n="945">ὅρα, πόνου τοι χωρὶς οὐδὲν εὐτυχεῖ.</l>
            </sp>
            <sp>
               <speaker>Χρυσόθεμις</speaker>
               <l>ὁρῶ.  ξυνοίσω πᾶν ὅσονπερ ἂν σθένω.</l>
               
            </sp></div><div n="947" subtype="card" type="textpart">
            <sp>
               <speaker>Ἠλέκτρα</speaker>
               <l>ἄκουε δή νυν ᾗ βεβούλευμαι ποεῖν.</l>
               <l>παρουσίαν μὲν οἶσθα καὶ σύ που φίλων</l>
               <l>ὡς οὔτις ἡμῖν ἔστιν, ἀλλʼ Ἅιδης λαβὼν</l>
               <l n="950">ἀπεστέρηκε καὶ μόνα λελείμμεθον.</l>
               <l>ἐγὼ δʼ ἕως μὲν τὸν κασίγνητον βίῳ</l>
               <l>θάλλοντʼ ἔτʼ εἰσήκουον, εἶχον ἐλπίδας</l>
               <l>φόνου ποτʼ αὐτὸν πράκτορʼ ἵξεσθαι πατρός·</l>
               <l>νῦν δʼ ἡνίκʼ οὐκέτʼ ἔστιν, εἰς σὲ δὴ βλέπω,</l>
               <l n="955">ὅπως τὸν αὐτόχειρα πατρῴου φόνου</l>
               <l>ξὺν τῇδʼ ἀδελφῇ μὴ κατοκνήσεις κτανεῖν</l>
               <l>Αἴγισθον· οὐδὲν γάρ σε δεῖ κρύπτειν μʼ ἔτι.</l>
               <l>ποῖ γὰρ μενεῖς ῥᾴθυμος, εἰς τίνʼ ἐλπίδων</l>
               <l>βλέψασʼ ἔτʼ ὀρθήν; ᾗ πάρεστι μὲν στένειν</l>
               <l n="960">πλούτου πατρῴου κτῆσιν ἐστερημένῃ,</l>
               <l>πάρεστι δʼ ἀλγεῖν ἐς τοσόνδε τοῦ χρόνου</l>
               <l>ἄλεκτρα γηράσκουσαν ἀνυμέναιά τε.</l>
               <l>καὶ τῶνδε μέντοι μηκέτʼ ἐλπίσῃς ὅπως</l>
               <l>τεύξει ποτʼ·  οὐ γὰρ ὧδʼ ἄβουλός ἐστʼ ἀνὴρ</l>
               <l n="965">Αἴγισθος ὥστε σόν ποτʼ ἢ κἀμὸν γένος</l>
               <l>βλαστεῖν ἐᾶσαι, πημονὴν αὑτῷ σαφῆ.</l>
               <l>ἀλλʼ ἢν ἐπίσπῃ τοῖς ἐμοῖς βουλεύμασιν,</l>
               <l>πρῶτον μὲν εὐσέβειαν ἐκ πατρὸς κάτω</l>
               <l>θανόντος οἴσει τοῦ κασιγνήτου θʼ ἅμα·</l>
               <l n="970">ἔπειτα δʼ, ὥσπερ ἐξέφυς, ἐλευθέρα</l>
               <l>καλεῖ τὸ λοιπὸν καὶ γάμων ἐπαξίων</l>
               <l>τεύξει· φιλεῖ γὰρ πρὸς τὰ χρηστὰ πᾶς ὁρᾶν.</l>
               <l>λόγων γε μὴν εὔκλειαν οὐχ ὁρᾷς ὅσην</l>
               <l>σαυτῇ τε κἀμοὶ προσβαλεῖς πεισθεῖσʼ ἐμοί;</l>
               <l n="975">τίς γάρ ποτʼ ἀστῶν ἢ ξένων ἡμᾶς ἰδὼν</l>
               <l>τοιοῖσδʼ ἐπαίνοις οὐχὶ δεξιώσεται·</l>
               <l>ἴδεσθε τώδε τὼ κασιγνήτω, φίλοι,</l>
               <l>ὣ τὸν πατρῷον οἶκον ἐξεσωσάτην,</l>
               <l>ὣ τοῖσιν ἐχθροῖς εὖ βεβηκόσιν ποτὲ</l>
               <l n="980">ψυχῆς ἀφειδήσαντε προὐστήτην φόνου·</l>
               <l>τούτω φιλεῖν χρή, τώδε χρὴ πάντας σέβειν,</l>
               <l>τώδʼ ἔν θʼ ἑορταῖς ἔν τε πανδήμῳ πόλει</l>
               <l>τιμᾶν ἅπαντας οὕνεκʼ ἀνδρείας χρεών.</l>
               <l>τοιαῦτά τοι νὼ πᾶς τις ἐξερεῖ βροτῶν,</l>
               <l n="985">ζώσαιν θανούσαιν θʼ ὥστε μὴ ʼκλιπεῖν κλέος.</l>
               <l>ἀλλʼ, ὦ φίλη, πείσθητι, συμπόνει πατρί,</l>
               <l>σύγκαμνʼ ἀδελφῷ, παῦσον ἐκ κακῶν ἐμέ,</l>
               <l>παῦσον δὲ σαυτήν, τοῦτο γιγνώσκουσʼ ὅτι</l>
               <l>ζῆν αἰσχρὸν αἰσχρῶς τοῖς καλῶς πεφυκόσιν.</l>
               
            </sp></div><div n="990" subtype="card" type="textpart">
            <sp>
               <speaker>Χορός</speaker>
               <l n="990">ἐν τοῖς τοιούτοις ἐστὶν ἡ προμηθία</l>
               <l>καὶ τῷ λέγοντι καὶ κλύοντι σύμμαχος.</l>
            </sp>
            <sp>
               <speaker>Χρυσόθεμις</speaker>
               <l>καὶ πρίν γε φωνεῖν, ὦ γυναῖκες, εἰ φρενῶν</l>
               <l>ἐτύγχανʼ αὕτη μὴ κακῶν, ἐσῴζετʼ ἂν</l>
               <l>τὴν εὐλάβειαν, ὥσπερ οὐχὶ σῴζεται.</l>
               <l n="995">ποῖ γάρ ποτʼ ἐμβλέψασα τοιοῦτον θράσος</l>
               <l>αὐτή θʼ ὁπλίζει κἄμʼ ὑπηρετεῖν καλεῖς;</l>
               <l>οὐκ εἰσορᾷς; γυνὴ μὲν οὐδʼ ἀνὴρ ἔφυς,</l>
               <l>σθένεις δʼ ἔλασσον τῶν ἐναντίων χερί.</l>
               <l>δαίμων δὲ τοῖς μὲν εὐτυχεῖ καθʼ ἡμέραν,</l>
               <l n="1000">ἡμῖν δʼ ἀπορρεῖ κἀπὶ μηδὲν ἔρχεται.</l>
               <l>τίς οὖν τοιοῦτον ἄνδρα βουλεύων ἑλεῖν</l>
               <l>ἄλυπος ἄτης ἐξαπαλλαχθήσεται;</l>
               <l>ὅρα κακῶς πράσσοντε μὴ μείζω κακὰ</l>
               <l>κτησώμεθʼ, εἴ τις τούσδʼ ἀκούσεται λόγους.</l>
               <l n="1005">λύει γὰρ ἡμῖν οὐδὲν οὐδʼ ἐπωφελεῖ</l>
               <l>βάξιν καλὴν λαβόντε δυσκλεῶς θανεῖν.</l>
               <l>οὐ γὰρ θανεῖν ἔχθιστον, ἀλλʼ ὅταν θανεῖν</l>
               <l>χρῄζων τις εἶτα μηδὲ τοῦτʼ ἔχῃ λαβεῖν.</l>
               <l>ἀλλʼ ἀντιάζω, πρὶν πανωλέθρους τὸ πᾶν</l>
               <l n="1010">ἡμᾶς τʼ ὀλέσθαι κἀξερημῶσαι γένος,</l>
               <l>κατάσχες ὀργήν.  καὶ τὰ μὲν λελεγμένα</l>
               <l>ἄρρητʼ ἐγώ σοι κἀτελῆ φυλάξομαι,</l>
               <l>αὐτὴ δὲ νοῦν σχὲς ἀλλὰ τῷ χρόνῳ ποτέ,</l>
               <l>σθένουσα μηδὲν τοῖς κρατοῦσιν εἰκαθεῖν.</l>
               
            </sp></div><div n="1015" subtype="card" type="textpart">
            <sp>
               <speaker>Χορός</speaker>
               <l n="1015">πείθου· προνοίας οὐδὲν ἀνθρώποις ἔφυ</l>
               <l>κέρδος λαβεῖν ἄμεινον οὐδὲ νοῦ σοφοῦ.</l>
            </sp>
            <sp>
               <speaker>Ἠλέκτρα</speaker>
               <l>ἀπροσδόκητον οὐδὲν εἴρηκας· καλῶς δʼ</l>
               <l>ᾔδη σʼ ἀπορρίψουσαν ἁπηγγελλόμην.</l>
               <l>ἀλλʼ αὐτόχειρί μοι μόνῃ τε δραστέον</l>
               <l n="1020">τοὔργον τόδʼ·  οὐ γὰρ δὴ κενόν γʼ ἀφήσομεν.</l>
            </sp>
            <sp>
               <speaker>Χρυσόθεμις</speaker>
               <l>φεῦ·</l>
               <l>εἴθʼ ὤφελες τοιάδε τὴν γνώμην πατρὸς</l>
               <l>θνῄσκοντος εἶναι· πᾶν γὰρ ἂν κατειργάσω.</l>
            </sp>
            <sp>
               <speaker>Ἠλέκτρα</speaker>
               <l>ἀλλʼ ἦ φύσιν γε, τὸν δὲ νοῦν ἥσσων τότε.</l>
            </sp>
            <sp>
               <speaker>Χρυσόθεμις</speaker>
               <l>ἄσκει τοιαύτη νοῦν διʼ αἰῶνος μένειν.</l>
            </sp>
            <sp>
               <speaker>Ἠλέκτρα</speaker>
               <l n="1025">ὡς οὐχὶ συνδράσουσα νουθετεῖς τάδε.</l>
            </sp>
            <sp>
               <speaker>Χρυσόθεμις</speaker>
               <l>εἰκὸς γὰρ ἐγχειροῦντα καὶ πράσσειν κακῶς.</l>
            </sp>
            <sp>
               <speaker>Ἠλέκτρα</speaker>
               <l>ζηλῶ σε τοῦ νοῦ, τῆς δὲ δειλίας στυγῶ.</l>
            </sp>
            <sp>
               <speaker>Χρυσόθεμις</speaker>
               <l>ἀνέξομαι κλύουσα χὤταν εὖ λέγῃς.</l>
            </sp>
            <sp>
               <speaker>Ἠλέκτρα</speaker>
               <l>ἀλλʼ οὔ ποτʼ ἐξ ἐμοῦ γε μὴ πάθῃς τόδε.</l>
            </sp>
            <sp>
               <speaker>Χρυσόθεμις</speaker>
               <l n="1030">μακρὸς τὸ κρῖναι ταῦτα χὠ λοιπὸς χρόνος.</l>
            </sp>
            <sp>
               <speaker>Ἠλέκτρα</speaker>
               <l>ἄπελθε· σοὶ γὰρ ὠφέλησις οὐκ ἔνι.</l>
            </sp>
            <sp>
               <speaker>Χρυσόθεμις</speaker>
               <l>ἔνεστιν· ἀλλὰ σοὶ μάθησις οὐ πάρα.</l>
            </sp>
            <sp>
               <speaker>Ἠλέκτρα</speaker>
               <l>ἐλθοῦσα μητρὶ ταῦτα πάντʼ ἔξειπε σῇ.</l>
            </sp>
            <sp>
               <speaker>Χρυσόθεμις</speaker>
               <l>οὐδʼ αὖ τοσοῦτον ἔχθος ἐχθαίρω σʼ ἐγώ.</l>
            </sp>
            <sp>
               <speaker>Ἠλέκτρα</speaker>
               <l n="1035">ἀλλʼ οὖν ἐπίστω γʼ οἷ μʼ ἀτιμίας ἄγεις.</l>
            </sp>
            <sp>
               <speaker>Χρυσόθεμις</speaker>
               <l>ἀτιμίας μὲν οὔ, προμηθίας δὲ σοῦ.</l>
            </sp>
            <sp>
               <speaker>Ἠλέκτρα</speaker>
               <l>τῷ σῷ δικαίῳ δῆτʼ ἐπισπέσθαι με δεῖ;</l>
            </sp>
            <sp>
               <speaker>Χρυσόθεμις</speaker>
               <l>ὅταν γὰρ εὖ φρονῇς, τόθʼ ἡγήσει σὺ νῷν.</l>
            </sp>
            <sp>
               <speaker>Ἠλέκτρα</speaker>
               <l>ἦ δεινὸν εὖ λέγουσαν ἐξαμαρτάνειν.</l>
            </sp>
            <sp>
               <speaker>Χρυσόθεμις</speaker>
               <l n="1040">εἴρηκας ὀρθῶς ᾧ σὺ πρόσκεισαι κακῷ.</l>
            </sp>
            <sp>
               <speaker>Ἠλέκτρα</speaker>
               <l>τί δʼ; οὐ δοκῶ σοι ταῦτα σὺν δίκῃ λέγειν;</l>
            </sp>
            <sp>
               <speaker>Χρυσόθεμις</speaker>
               <l>ἀλλʼ ἔστιν ἔνθα χἠ δίκη βλάβην φέρει.</l>
            </sp>
            <sp>
               <speaker>Ἠλέκτρα</speaker>
               <l>τούτοις ἐγὼ ζῆν τοῖς νόμοις οὐ βούλομαι.</l>
            </sp>
            <sp>
               <speaker>Χρυσόθεμις</speaker>
               <l>ἀλλʼ εἰ ποήσεις ταῦτʼ, ἐπαινέσεις ἐμέ.</l>
            </sp>
            <sp>
               <speaker>Ἠλέκτρα</speaker>
               <l n="1045">καὶ μὴν ποήσω γʼ οὐδὲν ἐκπλαγεῖσά σε.</l>
            </sp>
            <sp>
               <speaker>Χρυσόθεμις</speaker>
               <l>καὶ τοῦτʼ ἀληθές, οὐδὲ βουλεύσει πάλιν;</l>
            </sp>
            <sp>
               <speaker>Ἠλέκτρα</speaker>
               <l>βουλῆς γὰρ οὐδέν ἐστιν ἔχθιον κακῆς.</l>
            </sp>
            <sp>
               <speaker>Χρυσόθεμις</speaker>
               <l>φρονεῖν ἔοικας οὐδὲν ὧν ἐγὼ λέγω.</l>
            </sp>
            <sp>
               <speaker>Ἠλέκτρα</speaker>
               <l>πάλαι δέδοκται ταῦτα κοὐ νεωστί μοι.</l>
               
            </sp></div><div n="1050" subtype="card" type="textpart">
            <sp>
               <speaker>Χρυσόθεμις</speaker>
               <l n="1050">ἄπειμι τοίνυν· οὔτε γὰρ σὺ τἄμʼ ἔπη</l>
               <l>τολμᾷς ἐπαινεῖν οὔτʼ ἐγὼ τοὺς σοὺς τρόπους.</l>
            </sp>
            <sp>
               <speaker>Ἠλέκτρα</speaker>
               <l>ἀλλʼ εἴσιθʼ.  οὔ σοι μὴ μεθέψομαί ποτε,</l>
               <l>οὐδʼ ἢν σφόδρʼ ἱμείρουσα τυγχάνῃς· ἐπεὶ</l>
               <l>πολλῆς ἀνοίας καὶ τὸ θηρᾶσθαι κενά.</l>
            </sp>
            <sp>
               <speaker>Χρυσόθεμις</speaker>
               <l n="1055">ἀλλʼ  εἰ σεαυτῇ τυγχάνεις δοκοῦσά τι</l>
               <l>φρονεῖν, φρόνει τοιαῦθʼ.  ὅταν γὰρ ἐν κακοῖς</l>
               <l>ἤδη βεβήκῃς, τἄμʼ ἐπαινέσεις ἔπη.</l>
               
            </sp></div><div n="1058" subtype="card" type="textpart">
         
         <milestone unit="choral"/>
            <milestone unit="strophe" n="1"/>
               <sp>
                  <speaker>Χορός</speaker>
                  <l n="1060">τί τοὺς ἄνωθεν φρονιμωτάτους οἰωνοὺς ἐσορώμενοι τροφᾶς</l>
                  <l>κηδομένους ἀφʼ ὧν τε βλάστωσιν ἀφʼ ὧν τʼ ὄνασιν εὕρ-</l>
                  <l>ωσι,  τάδʼ οὐκ ἐπʼ ἴσας τελοῦμεν;</l>
                  <l>ἀλλʼ οὐ τὰν Διὸς ἀστραπὰν</l>
                  <l>καὶ τὰν οὐρανίαν Θέμιν,</l>
                  <l n="1065">δαρὸν οὐκ ἀπόνητοι.</l>
                  <l>ὦ χθονία βροτοῖσι φάμα, κατά μοι βόασον οἰκτρὰν</l>
                  <l>ὄπα τοῖς ἔνερθʼ Ἀτρείδαις, ἀχόρευτα φέρουσʼ</l>
                  <l>ὀνείδη·</l>
               </sp>
            </div>
               <div n="1070" subtype="card" type="textpart">
            
            <milestone unit="antistrophe" n="1"/>
               <sp>
                  <speaker>Χορός</speaker>
                  <l n="1070">ὅτι σφὶν ἤδη τὰ μὲν ἐκ δόμων νοσεῖ δή, τὰ δὲ πρὸς τέκνων διπλῆ</l>
                  <l>φύλοπις οὐκέτʼ ἐξισοῦται φιλοτασίῳ διαί-</l>
                  <l>τᾳ· πρόδοτος δὲ μόνα σαλεύει</l>
                  <l n="1075">Ἠλέκτρα, τὸν ἀεὶ  πατρὸς</l>
                  <l>δειλαία στενάχουσʼ, ὅπως</l>
                  <l>ἁ πάνδυρτος ἀηδών,</l>
                  <l>οὔτε τι τοῦ θανεῖν προμηθὴς τό τε μὴ βλέπειν ἑτοίμα,</l>
                  <l n="1080">διδύμαν ἑλοῦσʼ Ἐρινύν· τίς ἂν εὔπατρις ὧδε βλάστοι;</l>
               </sp>
               </div>
               <div n="1082" subtype="card" type="textpart">
            
            <milestone unit="strophe" n="2"/>
               <sp>
                  <speaker>Χορός</speaker>
                  <l>οὐδεὶς τῶν ἀγαθῶν γὰρ</l>
                  <l>ζῶν κακῶς εὔκλειαν αἰσχῦναι θέλει</l>
                  <l>νώνυμος, ὦ παῖ παῖ.</l>
                  <l n="1085">ὡς καὶ σὺ πάγκλαυτον αἰῶνα κοινὸν εἵλου,</l>
                  <l>τὸ μὴ καλὸν καθοπλίσασα, δύο φέρειν ἐν ἑνὶ λόγῳ,</l>
                  <l>σοφά τʼ ἀρίστα τε παῖς κεκλῆσθαι.</l>
               </sp>
               </div>
               <div n="1090" subtype="card" type="textpart">
            
            <milestone unit="antistrophe" n="2"/>
               <sp>
                  <speaker>Χορός</speaker>
                  <l n="1090">ζῴης μοι καθύπερθεν</l>
                  <l>χειρὶ καὶ πλούτῳ τεῶν ἐχθρῶν ὅσον</l>
                  <l>νῦν ὑπόχειρ  ναίεις·</l>
                  <l>ἐπεί σʼ ἐφηύρηκα μοίρᾳ μὲν οὐκ ἐν ἐσθλᾷ</l>
                  <l n="1095">βεβῶσαν, ἃ δὲ μέγιστʼ ἔβλαστε νόμιμα, τῶνδε φερομέναν</l>
                  <l>ἄριστα τᾷ Ζηνὸς  εὐσεβείᾳ.</l>
               </sp>
               </div>
               <div n="1098" subtype="card" type="textpart">
            
         
         <milestone unit="episode"/>
            <sp>
               <speaker>Ὀρέστης</speaker>
               <l>ἆρʼ, ὦ γυναῖκες, ὀρθά τʼ εἰσηκούσαμεν</l>
               <l>ὀρθῶς θʼ ὁδοιποροῦμεν ἔνθα χρῄζομεν;</l>
            </sp>
            <sp>
               <speaker>Χορός</speaker>
               <l n="1100">τί δʼ ἐξερευνᾷς καὶ τί βουληθεὶς πάρει;</l>
            </sp>
            <sp>
               <speaker>Ὀρέστης</speaker>
               <l>Αἴγισθον ἔνθʼ ᾤκηκεν ἱστορῶ πάλαι.</l>
            </sp>
            <sp>
               <speaker>Χορός</speaker>
               <l>ἀλλʼ εὖ θʼ ἱκάνεις χὠ φράσας ἀζήμιος.</l>
            </sp>
            <sp>
               <speaker>Ὀρέστης</speaker>
               <l>τίς οὖν ἂν ὑμῶν τοῖς ἔσω φράσειεν ἂν</l>
               <l>ἡμῶν ποθεινὴν κοινόπουν παρουσίαν;</l>
            </sp>
            <sp>
               <speaker>Χορός</speaker>
               <l n="1105">ἥδʼ, εἰ τὸν ἄγχιστόν γε κηρύσσειν χρεών.</l>
            </sp>
            <sp>
               <speaker>Ὀρέστης</speaker>
               <l>ἴθʼ, ὦ γύναι, δήλωσον εἰσελθοῦσʼ ὅτι</l>
               <l>Φωκῆς ματεύουσʼ ἄνδρες Αἴγισθόν τινες,</l>
            </sp>
            <sp>
               <speaker>Ἠλέκτρα</speaker>
               <l>οἴμοι τάλαινʼ, οὐ δή ποθʼ ἧς ἠκούσαμεν</l>
               <l>φήμης φέροντες ἐμφανῆ τεκμήρια;</l>
            </sp>
            <sp>
               <speaker>Ὀρέστης</speaker>
               <l n="1110">οὐκ οἶδα τὴν σὴν κληδόνʼ· ἀλλά μοι γέρων</l>
               <l>ἐφεῖτʼ Ὀρέστου Στρόφιος ἀγγεῖλαι πέρι.</l>
            </sp>
            <sp>
               <speaker>Ἠλέκτρα</speaker>
               <l>τί δʼ ἔστιν, ὦ ξένʼ; ὥς μʼ ὑπέρχεται φόβος.</l>
            </sp>
            <sp>
               <speaker>Ὀρέστης</speaker>
               <l>φέροντες αὐτοῦ σμικρὰ λείψανʼ ἐν βραχεῖ</l>
               <l>τεύχει θανόντος, ὡς ὁρᾷς, κομίζομεν.</l>
            </sp>
            <sp>
               <speaker>Ἠλέκτρα</speaker>
               <l n="1115">οἲ ʼγὼ τάλαινα, τοῦτʼ ἐκεῖνʼ ἤδη σαφὲς</l>
               <l>πρόχειρον ἄχθος, ὡς ἔοικε, δέρκομαι.</l>
            </sp>
            <sp>
               <speaker>Ὀρέστης</speaker>
               <l>εἴπερ τι κλαίεις τῶν Ὀρεστείων κακῶν,</l>
               <l>τόδʼ ἄγγος ἴσθι σῶμα τοὐκείνου στέγον.</l>
            </sp>
            <sp>
               <speaker>Ἠλέκτρα</speaker>
               <l>ὦ ξεῖνε, δός νυν, πρὸς θεῶν, εἴπερ τόδε</l>
               <l n="1120">κέκευθεν αὐτὸν τεῦχος, εἰς χεῖρας λαβεῖν,</l>
               <l>ὅπως ἐμαυτὴν καὶ γένος τὸ πᾶν ὁμοῦ</l>
               <l>ξὺν τῇδε κλαύσω κἀποδύρωμαι σποδῷ.</l>
            </sp>
            <sp>
               <speaker>Ὀρέστης</speaker>
               <l>δόθʼ, ἥτις ἐστί, προσφέροντες· οὐ γὰρ ὡς</l>
               <l>ἐν δυσμενείᾳ γʼ οὖσʼ ἐπαιτεῖται τάδε,</l>
               <l n="1125">ἀλλʼ ἢ φίλων τις ἢ πρὸς αἵματος φύσιν.</l>
               
            </sp></div><div n="1126" subtype="card" type="textpart">
            <sp n="*)hle/ktra">
               <speaker>Ἠλέκτρα</speaker>
               <l>ὦ φιλτάτου μνημεῖον ἀνθρώπων ἐμοὶ</l>
               <l>ψυχῆς Ὀρέστου λοιπόν, ὥς σʼ ἀπʼ ἐλπίδων</l>
               <l>οὐχ ὧνπερ ἐξέπεμπον εἰσεδεξάμην.</l>
               <l>νῦν μὲν γὰρ οὐδὲν ὄντα βαστάζω χεροῖν,</l>
               <l n="1130">δόμων δέ σʼ, ὦ παῖ, λαμπρὸν ἐξέπεμψʼ ἐγώ.</l>
               <l>ὡς ὤφελον πάροιθεν ἐκλιπεῖν βίον,</l>
               <l>πρὶν ἐς ξένην σε γαῖαν ἐκπέμψαι χεροῖν</l>
               <l>κλέψασα ταῖνδε κἀνασώσασθαι φόνου,</l>
               <l>ὅπως θανὼν ἔκεισο τῇ τόθʼ ἡμέρᾳ,</l>
               <l n="1135">τύμβου πατρῴου κοινὸν εἰληχὼς μέρος.</l>
               <l>νῦν δʼ ἐκτὸς οἴκων κἀπὶ γῆς ἄλλης φυγὰς</l>
               <l>κακῶς ἀπώλου, σῆς κασιγνήτης δίχα,</l>
               <l>κοὔτʼ ἐν φίλαισι χερσὶν ἡ τάλαινʼ ἐγὼ</l>
               <l>λουτροῖς σʼ ἐκόσμησʼ οὔτε παμφλέκτου πυρὸς</l>
               <l n="1140">ἀνειλόμην, ὡς εἰκός, ἄθλιον βάρος,</l>
               <l>ἀλλʼ ἐν ξέναισι χερσὶ κηδευθεὶς τάλας</l>
               <l>σμικρὸς προσήκεις ὄγκος ἐν σμικρῷ κύτει.</l>
               <l>οἴμοι τάλαινα τῆς ἐμῆς πάλαι τροφῆς</l>
               <l>ἀνωφελήτου, τὴν ἐγὼ θάμʼ ἀμφὶ σοὶ</l>
               <l n="1145">πόνῳ γλυκεῖ παρέσχον· οὔτε γάρ ποτε</l>
               <l>μητρὸς σύ γʼ ἦσθα μᾶλλον ἢ κἀμοῦ φίλος,</l>
               <l>οὔθʼ οἱ κατʼ οἶκον ἦσαν, ἀλλʼ ἐγὼ τροφός,</l>
               <l>ἐγὼ δʼ ἀδελφὴ σοὶ προσηυδώμην ἀεί.</l>
               <l>νῦν δʼ ἐκλέλοιπε ταῦτʼ ἐν ἡμέρᾳ μιᾷ</l>
               <l n="1150">θανόντι σὺν σοί· πάντα γὰρ συναρπάσας</l>
               <l>θύελλʼ ὅπως βέβηκας.  οἴχεται πατήρ·</l>
               <l>τέθνηκʼ ἐγὼ σοί· φροῦδος αὐτὸς εἶ θανών·</l>
               <l>γελῶσι δʼ ἐχθροί· μαίνεται δʼ ὑφʼ ἡδονῆς</l>
               <l>μήτηρ ἀμήτωρ, ἧς ἐμοὶ σὺ πολλάκις</l>
               <l n="1155">φήμας λάθρᾳ προύπεμπες ὡς φανούμενος</l>
               <l>τιμωρὸς αὐτός.  ἀλλὰ ταῦθʼ ὁ δυστυχὴς</l>
               <l>δαίμων ὁ σός τε κἀμὸς ἐξαφείλετο,</l>
               <l>ὅς σʼ ὧδέ μοι προύπεμψεν ἀντὶ φιλτάτης</l>
               <l>μορφῆς σποδόν τε καὶ σκιὰν ἀνωφελῆ.</l>
            </sp></div>
               <div n="1160" subtype="card" type="textpart">
                  <sp n="*)hle/ktra">
                     <speaker>Ἠλέκτρα</speaker>
               <l n="1160">οἴμοι μοι.</l>
               <l>ὦ δέμας οἰκτρόν.  φεῦ φεῦ.</l>
               <l>ὦ δεινοτάτας, οἴμοι μοι,</l>
               <l>πεμφθεὶς κελεύθους, φίλταθʼ, ὥς μʼ ἀπώλεσας·</l>
               <l>ἀπώλεσας δῆτʼ, ὦ κασίγνητον κάρα.</l>
               <l n="1165">τοιγὰρ σὺ δέξαι μʼ ἐς τὸ σὸν τόδε στέγος,</l>
               <l>τὴν μηδὲν εἰς τὸ μηδέν, ὡς σὺν σοὶ κάτω</l>
               <l>ναίω τὸ λοιπόν· καὶ γὰρ ἡνίκʼ ἦσθʼ ἄνω,</l>
               <l>ξὺν σοὶ μετεῖχον τῶν ἴσων, καὶ νῦν ποθῶ</l>
               <l>τοῦ σοῦ θανοῦσα μὴ ἀπολείπεσθαι τάφου.</l>
               <l n="1170">τοὺς γὰρ θανόντας οὐχ ὁρῶ λυπουμένους.</l>
            </sp>
               </div>
            <div n="1171" subtype="card" type="textpart">
            <sp>
               <speaker>Χορός</speaker>
               <l>θνητοῦ πέφυκας πατρός, Ἠλέκτρα, φρόνει,</l>
               <l>θνητὸς δʼ Ὀρέστης.  ὥστε μὴ λίαν στένε.</l>
               <l>πᾶσιν γὰρ ἡμῖν τοῦτʼ ὀφείλεται παθεῖν.</l>
            </sp>
            <sp>
               <speaker>Ὀρέστης</speaker>
               <l>φεῦ φεῦ.  τί λέξω; ποῖ λόγων ἀμηχανῶν</l>
               <l n="1175">ἔλθω; κρατεῖν γὰρ οὐκέτι γλώσσης σθένω.</l>
            </sp>
            <sp>
               <speaker>Ἠλέκτρα</speaker>
               <l>τί δʼ ἔσχες ἄλγος; πρὸς τί τοῦτʼ εἰπὼν κυρεῖς;</l>
            </sp>
            <sp>
               <speaker>Ὀρέστης</speaker>
               <l>ἦ σὸν τὸ κλεινὸν εἶδος Ἠλέκτρας τόδε;</l>
            </sp>
            <sp>
               <speaker>Ἠλέκτρα</speaker>
               <l>τόδʼ ἔστʼ ἐκεῖνο, καὶ μάλʼ ἀθλίως ἔχον.</l>
            </sp>
            <sp>
               <speaker>Ὀρέστης</speaker>
               <l>οἴμοι ταλαίνης ἆρα τῆσδε συμφορᾶς.</l>
            </sp>
            <sp>
               <speaker>Ἠλέκτρα</speaker>
               <l n="1180">οὐ δή ποτʼ, ὦ ξένʼ, ἀμφʼ ἐμοὶ στένεις τάδε;</l>
            </sp>
            <sp>
               <speaker>Ὀρέστης</speaker>
               <l>ὦ σῶμʼ ἀτίμως κἀθέως ἐφθαρμένον.</l>
            </sp>
            <sp>
               <speaker>Ἠλέκτρα</speaker>
               <l>οὔτοι ποτʼ ἄλλην ἢ ʼμὲ δυσφημεῖς, ξένε.</l>
            </sp>
            <sp>
               <speaker>Ὀρέστης</speaker>
               <l>φεῦ τῆς ἀνύμφου δυσμόρου τε σῆς τροφῆς,</l>
            </sp>
            <sp>
               <speaker>Ἠλέκτρα</speaker>
               <l>τί δή ποτʼ, ὦ ξένʼ, ὧδʼ ἐπισκοπῶν στένεις;</l>
            </sp>
            <sp>
               <speaker>Ὀρέστης</speaker>
               <l n="1185">ὡς οὐκ ἄρʼ ᾔδη τῶν ἐμῶν οὐδὲν κακῶν.</l>
            </sp>
            <sp>
               <speaker>Ἠλέκτρα</speaker>
               <l>ἐν τῷ διέγνως τοῦτο τῶν εἰρημένων;</l>
            </sp>
            <sp>
               <speaker>Ὀρέστης</speaker>
               <l>ὁρῶν σε πολλοῖς ἐμπρέπουσαν ἄλγεσιν.</l>
            </sp>
            <sp>
               <speaker>Ἠλέκτρα</speaker>
               <l>καὶ μὴν ὁρᾷς γε παῦρα τῶν ἐμῶν κακῶν.</l>
            </sp>
            <sp>
               <speaker>Ὀρέστης</speaker>
               <l>καὶ πῶς γένοιτʼ   ἂν τῶνδʼ ἔτʼ ἐχθίω βλέπειν;</l>
            </sp>
            <sp>
               <speaker>Ἠλέκτρα</speaker>
               <l n="1190">ὁθούνεκʼ εἰμὶ τοῖς φονεῦσι σύντροφος</l>
            </sp>
            <sp>
               <speaker>Ὀρέστης</speaker>
               <l>τοῖς τοῦ; πόθεν τοῦτʼ ἐξεσήμηνας κακόν;</l>
            </sp>
            <sp>
               <speaker>Ἠλέκτρα</speaker>
               <l>τοῖς πατρός· εἶτα τοῖσδε δουλεύω βίᾳ.</l>
            </sp>
            <sp>
               <speaker>Ὀρέστης</speaker>
               <l>τίς γάρ σʼ ἀνάγκῃ τῇδε προτρέπει βροτῶν;</l>
            </sp>
            <sp>
               <speaker>Ἠλέκτρα</speaker>
               <l>μήτηρ καλεῖται, μητρὶ δʼ οὐδὲν ἐξισοῖ.</l>
            </sp>
            <sp>
               <speaker>Ὀρέστης</speaker>
               <l n="1195">τί δρῶσα; πότερα χερσὶν ἢ λύμῃ βίου;</l>
            </sp>
            <sp>
               <speaker>Ἠλέκτρα</speaker>
               <l>καὶ χερσὶ καὶ λύμαισι καὶ πᾶσιν κακοῖς.</l>
            </sp>
            <sp>
               <speaker>Ὀρέστης</speaker>
               <l>οὐδʼ οὑπαρήξων οὐδʼ ὁ κωλύσων πάρα;</l>
            </sp>
            <sp>
               <speaker>Ἠλέκτρα</speaker>
               <l>οὐ δῆθʼ.  ὃς ἦν γάρ μοι σὺ προὔθηκας σποδόν.</l>
            </sp>
            <sp>
               <speaker>Ὀρέστης</speaker>
               <l>ὦ δύσποτμʼ, ὡς ὁρῶν σʼ ἐποικτίρω πάλαι.</l>
               
            </sp></div><div n="1200" subtype="card" type="textpart">
            <sp>
               <speaker>Ἠλέκτρα</speaker>
               <l n="1200">μόνος βροτῶν νυν ἴσθʼ ἐποικτίρας ποτέ.</l>
            </sp>
            <sp>
               <speaker>Ὀρέστης</speaker>
               <l>μόνος γὰρ ἥκω τοῖς ἴσοις ἀλγῶν κακοῖς.</l>
            </sp>
            <sp>
               <speaker>Ἠλέκτρα</speaker>
               <l>οὐ δή ποθʼ ἡμῖν  ξυγγενὴς ἥκεις ποθέν;</l>
            </sp>
            <sp>
               <speaker>Ὀρέστης</speaker>
               <l>ἐγὼ φράσαιμʼ ἄν, εἰ τὸ τῶνδʼ εὔνουν πάρα.</l>
            </sp>
            <sp>
               <speaker>Ἠλέκτρα</speaker>
               <l>ἀλλʼ ἐστὶν εὔνουν, ὥστε πρὸς πιστὰς ἐρεῖς.</l>
            </sp>
            <sp>
               <speaker>Ὀρέστης</speaker>
               <l n="1205">μέθες τόδʼ ἄγγος νῦν, ὅπως τὸ πᾶν μάθῃς.</l>
            </sp>
            <sp>
               <speaker>Ἠλέκτρα</speaker>
               <l>μὴ δῆτα πρὸς θεῶν τοῦτό μʼ ἐργάσῃ, ξένε.</l>
            </sp>
            <sp>
               <speaker>Ὀρέστης</speaker>
               <l>πείθου λέγοντι κοὐχ ἁμαρτήσει ποτέ.</l>
            </sp>
            <sp>
               <speaker>Ἠλέκτρα</speaker>
               <l>μή, πρὸς γενείου, μὴ ʼξέλῃ τὰ φίλτατα.</l>
            </sp>
            <sp>
               <speaker>Ὀρέστης</speaker>
               <l>οὔ φημʼ ἐάσειν.</l>
            </sp>
            <sp>
               <speaker>Ἠλέκτρα</speaker>
               <l>ὦ τάλαινʼ ἐγὼ σέθεν,</l>
               <l n="1210">Ὀρέστα, τῆς σῆς εἰ στερήσομαι ταφῆς.</l>
            </sp>
            <sp>
               <speaker>Ὀρέστης</speaker>
               <l>εὔφημα φώνει· πρὸς δίκης γὰρ οὐ στένεις.</l>
            </sp>
            <sp>
               <speaker>Ἠλέκτρα</speaker>
               <l>πῶς τὸν θανόντʼ ἀδελφὸν οὐ δίκῃ στένω;</l>
            </sp>
            <sp>
               <speaker>Ὀρέστης</speaker>
               <l>οὔ σοι προσήκει τήνδε προσφωνεῖν φάτιν.</l>
            </sp>
            <sp>
               <speaker>Ἠλέκτρα</speaker>
               <l>οὕτως ἄτιμός εἰμι τοῦ τεθνηκότος;</l>
            </sp>
            <sp>
               <speaker>Ὀρέστης</speaker>
               <l n="1215">ἄτιμος οὐδενὸς σύ· τοῦτο δʼ οὐχὶ σόν.</l>
            </sp>
            <sp>
               <speaker>Ἠλέκτρα</speaker>
               <l>εἴπερ γʼ Ὀρέστου σῶμα βαστάζω τόδε;</l>
            </sp>
            <sp>
               <speaker>Ὀρέστης</speaker>
               <l>ἀλλʼ οὐκ Ὀρέστου, πλὴν λόγῳ γʼ ἠσκημένον.</l>
            </sp>
            <sp>
               <speaker>Ἠλέκτρα</speaker>
               <l>ποῦ δʼ ἔστʼ ἐκείνου τοῦ ταλαιπώρου τάφος;</l>
            </sp>
            <sp>
               <speaker>Ὀρέστης</speaker>
               <l>οὐκ ἔστι· τοῦ γὰρ ζῶντος οὐκ ἔστιν τάφος.</l>
            </sp>
            <sp>
               <speaker>Ἠλέκτρα</speaker>
               <l>πῶς εἶπας, ὦ παῖ;</l>
            </sp>
            <sp>
               <speaker>Ὀρέστης</speaker>
               <l>ψεῦδος οὐδὲν ὧν λέγω.</l>
            </sp>
            <sp>
               <speaker>Ἠλέκτρα</speaker>
               <l>ἦ ζῇ γὰρ ἁνήρ;</l>
            </sp>
            <sp>
               <speaker>Ὀρέστης</speaker>
               <l>εἴπερ ἔμψυχός γʼ ἐγώ.</l>
            </sp>
            <sp>
               <speaker>Ἠλέκτρα</speaker>
               <l>ἦ γὰρ σὺ κεῖνος;</l>
            </sp>
            <sp>
               <speaker>Ὀρέστης</speaker>
               <l>τήνδε προσβλέψασά μου</l>
               <l>σφραγῖδα πατρὸς ἔκμαθʼ εἰ σαφῆ λέγω.</l>
            </sp>
            <sp>
               <speaker>Ἠλέκτρα</speaker>
               <l>ὦ φίλτατον φῶς.</l>
            </sp>
            <sp>
               <speaker>Ὀρέστης</speaker>
               <l>φίλτατον, συμμαρτυρῶ.</l>
            </sp>
            <sp>
               <speaker>Ἠλέκτρα</speaker>
               <l>ὦ φθέγμʼ, ἀφίκου;</l>
            </sp>
            <sp>
               <speaker>Ὀρέστης</speaker>
               <l>μηκέτʼ ἄλλοθεν πύθῃ,</l>
            </sp>
            <sp>
               <speaker>Ἠλέκτρα</speaker>
               <l>ἔχω σε χερσίν;</l>
            </sp>
            <sp>
               <speaker>Ὀρέστης</speaker>
               <l>ὡς τὰ λοίπʼ ἔχοις ἀεί.</l>
            </sp>
            <sp>
               <speaker>Ἠλέκτρα</speaker>
               <l>ὦ φίλταται γυναῖκες, ὦ πολίτιδες,</l>
               <l>ὁρᾶτʼ Ὀρέστην τόνδε, μηχαναῖσι μὲν</l>
               <l>θανόντα, νῦν δὲ μηχαναῖς σεσωσμένον.</l>
            </sp>
            <sp>
               <speaker>Χορός</speaker>
               <l n="1230">ὁρῶμεν, ὦ παῖ, κἀπὶ συμφοραῖσί μοι</l>
               <l>γεγηθὸς ἕρπει δάκρυον ὀμμάτων ἄπο.</l>
               
            </sp></div>
         <div n="1232" subtype="card" type="textpart">
         <milestone unit="choral"/>
            <milestone unit="strophe" n="1"/>
               <sp>
                  <speaker>Ἠλέκτρα</speaker>
                  <l>ἰὼ γοναί,</l>
                  <l>γοναὶ σωμάτων ἐμοὶ φιλτάτων,</l>
                  <l>ἐμόλετʼ ἀρτίως,</l>
                  <l n="1235">ἐφηύρετʼ, ἤλθετʼ, εἴδεθʼ οὓς ἐχρῄζετε.</l>
               </sp>
               <sp>
                  <speaker>Ὀρέστης</speaker>
                  <l>πάρεσμεν· ἀλλὰ σῖγʼ ἔχουσα πρόσμενε.</l>
               </sp>
               <sp>
                  <speaker>Ἠλέκτρα</speaker>
                  <l>τί δʼ ἔστιν;</l>
               </sp>
               <sp>
                  <speaker>Ὀρέστης</speaker>
                  <l>σιγᾶν ἄμεινον, μή τις ἔνδοθεν κλύῃ.</l>
               </sp>
               <sp>
                  <speaker>Ἠλέκτρα</speaker>
                  <l>ἀλλʼ οὐ μὰ τὴν ἄδμητον αἰὲν Ἄρτεμιν,</l>
                  <l n="1240">τόδε μὲν οὔ ποτʼ ἀξιώσω τρέσαι,</l>
                  <l>περισσὸν ἄχθος ἔνδον</l>
                  <l>γυναικῶν ὂν αἰεί.</l>
               </sp>
               <sp>
                  <speaker>Ὀρέστης</speaker>
                  <l>ὅρα γε μὲν δὴ κἀν γυναιξὶν ὡς Ἄρης</l>
                  <l>ἔνεστιν· εὖ δʼ ἔξοισθα πειραθεῖσά που.</l>
               </sp>
               <sp>
                  <speaker>Ἠλέκτρα</speaker>
                  <l n="1245">ὀτοτοτοτοῖ τοτοῖ,</l>
                  <l>ἀνέφελον ἐνέβαλες οὔ ποτε καταλύσιμον,</l>
                  <l>οὐδέ ποτε λησόμενον ἁμέτερον</l>
                  <l n="1250">οἷον ἔφυ κακόν.</l>
               </sp>
               <sp>
                  <speaker>Ὀρέστης</speaker>
                  <l>ἔξοιδα, παῖ, ταῦτʼ· ἀλλʼ ὅταν παρουσία</l>
                  <l>φράζῃ, τότʼ ἔργων τῶνδε μεμνῆσθαι χρεών.</l>
               </sp>
         </div>
               <div n="1253" subtype="card" type="textpart">
            
            <milestone unit="antistrophe" n="1"/>
               <sp>
                  <speaker>Ἠλέκτρα</speaker>
                  <l>ὁ πᾶς ἐμοί,</l>
                  <l>ὁ πᾶς ἂν πρέποι παρὼν ἐννέπειν</l>
                  <l n="1255">τάδε δίκᾳ χρόνος·</l>
                  <l>μόλις γὰρ ἔσχον νῦν ἐλεύθερον στόμα.</l>
               </sp>
               <sp>
                  <speaker>Ὀρέστης</speaker>
                  <l>ξύμφημι κἀγώ· τοιγαροῦν σῴζου τόδε.</l>
               </sp>
               <sp>
                  <speaker>Ἠλέκτρα</speaker>
                  <l>τί δρῶσα;</l>
               </sp>
               <sp>
                  <speaker>Ὀρέστης</speaker>
                  <l>οὗ μή ʼστι καιρὸς μὴ μακρὰν βούλου λέγειν.</l>
               </sp>
               <sp>
                  <speaker>Ἠλέκτρα</speaker>
                  <l n="1260">τίς οὖν ἂν ἀξίαν γε σοῦ πεφηνότος</l>
                  <l>μεταβάλοιτʼ ἂν ὧδε σιγὰν λόγων;</l>
                  <l>ἐπεί σε νῦν ἀφράστως</l>
                  <l>ἀέλπτως τʼ ἐσεῖδον.</l>
               </sp>
               <sp>
                  <speaker>Ὀρέστης</speaker>
                  <l>τότʼ εἶδες, εὖτε  θεοί μʼ ἐπώτρυναν μολεῖν</l>
                  <l>&lt;<gap reason="lost"/>&gt;</l>
               </sp>
               <sp>
                  <speaker>Ἠλέκτρα</speaker>
                  <l n="1265">ἔφρασας ὑπερτέραν</l>
                  <l>τᾶς πάρος ἔτι χάριτος, εἴ σε θεὸς ἐπόρισεν</l>
                  <l>ἁμέτερα πρὸς μέλαθρα· δαιμόνιον</l>
                  <l n="1270">αὐτὸ τίθημʼ ἐγώ.</l>
               </sp>
               <sp>
                  <speaker>Ὀρέστης</speaker>
                  <l>τὰ μέν σʼ ὀκνῶ χαίρουσαν εἰργαθεῖν, τὰ δὲ</l>
                  <l>δέδοικα λίαν ἡδονῇ νικωμένην.</l>
               </sp>
               </div>
               <div n="1273" subtype="card" type="textpart">
            
            <milestone unit="epode"/>
               <sp>
                  <speaker>Ἠλέκτρα</speaker>
                  <l>ἰὼ χρόνῳ μακρῷ φιλτάταν ὁδὸν</l>
                  <l>ἐπαξιώσας ὧδέ μοι φανῆναι,</l>
                  <l n="1275">μή τί με, πολύπονον ὧδʼ ἰδὼν</l>
               </sp>
               <sp>
                  <speaker>Ὀρέστης</speaker>
                  <l>τί μὴ ποήσω;</l>
               </sp>
               <sp>
                  <speaker>Ἠλέκτρα</speaker>
                  <l>μή μʼ ἀποστερήσῃς</l>
                  <l>τῶν σῶν προσώπων ἁδονὰν μεθέσθαι.</l>
               </sp>
               <sp>
                  <speaker>Ὀρέστης</speaker>
                  <l>ἦ κάρτα κἂν ἄλλοισι θυμοίμην ἰδών.</l>
               </sp>
               <sp>
                  <speaker>Ἠλέκτρα</speaker>
                  <l>ξυναινεῖς;</l>
               </sp>
               <sp>
                  <speaker>Ὀρέστης</speaker>
                  <l>τί μὴν οὔ;</l>
               </sp>
               <sp>
                  <speaker>Ἠλέκτρα</speaker>
                  <l>ὦ φίλαι, ἔκλυον ἃν ἐγὼ οὐδʼ ἂν ἤλπισʼ αὐδάν,</l>
                  <l>οὐδʼ ἂν ἔσχον ὁρμὰν</l>
                  <l>ἄναυδον οὐδὲ σὺν βοᾷ κλύουσα,</l>
                  <l n="1285">τάλαινα.  νῦν δʼ ἔχω σε· προυφάνης δὲ</l>
                  <l>φιλτάταν ἔχων πρόσοψιν,</l>
                  <l>ἇς ἐγὼ οὐδʼ ἂν ἐν κακοῖς λαθοίμαν.</l>
               </sp>
               </div>
               <div n="1288" subtype="card" type="textpart">
            
         
         <milestone unit="episode"/>
            <sp>
               <speaker>Ὀρέστης</speaker>
               <l>τὰ μὲν περισσεύοντα τῶν λόγων ἄφες,</l>
               <l>καὶ μήτε μήτηρ ὡς κακὴ δίδασκέ με,</l>
               <l n="1290">μήθʼ ὡς πατρῴαν κτῆσιν Αἴγισθος δόμων</l>
               <l>ἀντλεῖ, τὰ δʼ ἐκχεῖ, τὰ δὲ διασπείρει μάτην·</l>
               <l>χρόνου γὰρ ἄν σοι καιρὸν ἐξείργοι λόγος.</l>
               <l>ἃ δʼ ἁρμόσει μοι τῷ παρόντι νῦν χρόνῳ</l>
               <l>σήμαινʼ, ὅπου φανέντες ἢ κεκρυμμένοι</l>
               <l n="1295">γελῶντας ἐχθροὺς παύσομεν τῇ νῦν ὁδῷ.</l>
               <l>οὕτω δʼ ὅπως μήτηρ σε μὴ ʼπιγνώσεται</l>
               <l>φαιδρῷ προσώπῳ νῷν ἐπελθόντοιν δόμους·</l>
               <l>ἀλλʼ ὡς ἐπʼ ἄτῃ τῇ μάτην λελεγμένῃ</l>
               <l>στέναζʼ· ὅταν γὰρ εὐτυχήσωμεν, τότε</l>
               <l n="1300">χαίρειν παρέσται καὶ γελᾶν ἐλευθέρως.</l>
            </sp>
            <sp>
               <speaker>Ἠλέκτρα</speaker>
               <l>ἀλλʼ ὦ κασίγνηθʼ, ὧδʼ ὅπως καὶ σοὶ φίλον</l>
               <l>καὶ τοὐμὸν ἔσται τῇδʼ· ἐπεὶ τὰς ἡδονὰς</l>
               <l>πρὸς σοῦ λαβοῦσα κοὐκ ἐμὰς ἐκτησάμην,</l>
               <l>κοὐδʼ ἄν σε λυπήσασα δεξαίμην βραχὺ</l>
               <l n="1305">αὐτὴ μέγʼ εὑρεῖν κέρδος· οὐ γὰρ ἂν καλῶς</l>
               <l>ὑπηρετοίην τῷ παρόντι δαίμονι.</l>
               <l>ἀλλʼ οἶσθα μὲν τἀνθένδε, πῶς γὰρ οὔ; κλύων</l>
               <l>ὁθούνεκʼ Αἴγισθος μὲν οὐ κατὰ στέγας,</l>
               <l>μήτηρ δʼ ἐν οἴκοις· ἣν σὺ μὴ δείσῃς ποθʼ ὡς</l>
               <l n="1310">γέλωτι τοὐμὸν φαιδρὸν ὄψεται κάρα.</l>
               <l>μῖσός τε γὰρ παλαιὸν ἐντέτηκέ μοι,</l>
               <l>κἀπεί σʼ ἐσεῖδον, οὔ ποτʼ ἐκλήξω χαρᾷ</l>
               <l>δακρυρροοῦσα· πῶς γὰρ ἂν λήξαιμʼ ἐγώ,</l>
               <l>ἥτις μιᾷ σε τῇδʼ ὁδῷ θανόντα τε</l>
               <l n="1315">καὶ ζῶντʼ ἐσεῖδον; εἴργασαι δέ μʼ ἄσκοπα·</l>
               <l>ὥστʼ εἰ πατήρ μοι ζῶν ἵκοιτο, μηκέτʼ ἂν</l>
               <l>τέρας νομίζειν αὐτό, πιστεύειν δʼ ὁρᾶν.</l>
               <l>ὅτʼ οὖν τοιαύτην ἡμὶν ἐξήκεις ὁδόν,</l>
               <l>ἄρχʼ αὐτὸς ὥς σοι θυμός· ὡς ἐγὼ μόνη</l>
               <l n="1320">οὐκ ἂν δυοῖν ἥμαρτον· ἢ γὰρ ἂν καλῶς</l>
               <l>ἔσωσʼ ἐμαυτὴν ἢ καλῶς ἀπωλόμην.</l>
               
            </sp></div><div n="1322" subtype="card" type="textpart">
            <sp>
               <speaker>Ὀρέστης</speaker>
               <l>σιγᾶν ἐπῄνεσʼ ὡς ἐπʼ ἐξόδῳ κλύω τῶν ἔνδοθεν χωροῦντος.</l>
            </sp>
            <sp>
               <speaker>Ἠλέκτρα</speaker>
               <l>εἴσιτʼ, ὦ ξένοι,</l>
               <l>ἄλλως τε καὶ φέροντες οἷʼ ἂν οὔτε τις</l>
               <l n="1325">δόμων ἀπώσαιτʼ οὔτʼ ἂν ἡσθείη λαβών.</l>
            </sp>
            <sp>
               <speaker>Παιδαγωγός</speaker>
               <l>ὦ πλεῖστα μῶροι καὶ φρενῶν τητώμενοι,</l>
               <l>πότερα παρʼ οὐδὲν τοῦ βίου κήδεσθʼ ἔτι</l>
               <l>ἢ νοῦς ἔνεστιν οὔτις ὑμὶν ἐγγενής,</l>
               <l>ὅτʼ οὐ παρʼ αὐτοῖς, ἀλλʼ ἐν αὐτοῖσιν κακοῖς</l>
               <l n="1330">τοῖσιν μεγίστοις ὄντες οὐ γιγνώσκετε;</l>
               <l>ἀλλʼ εἰ σταθμοῖσι τοῖσδε μὴ ʼκύρουν ἐγὼ</l>
               <l>πάλαι φυλάσσων, ἦν ἂν ὑμὶν ἐν δόμοις</l>
               <l>τὰ δρώμενʼ ὑμῶν πρόσθεν ἢ τὰ σώματα·</l>
               <l>νῦν δʼ εὐλάβειαν τῶνδε προυθέμην ἐγώ.</l>
               <l n="1335">καὶ νῦν ἀπαλλαχθέντε τῶν μακρῶν λόγων</l>
               <l>καὶ τῆς ἀπλήστου τῆσδε σὺν χαρᾷ βοῆς</l>
               <l>εἴσω παρέλθεθʼ, ὡς τὸ μὲν μέλλειν κακὸν</l>
               <l>ἐν τοῖς τοιούτοις ἔστʼ, ἀπηλλάχθαι δʼ ἀκμή.</l>
               
            </sp></div>
                  <div n="1339" subtype="card" type="textpart">
            <sp>
               <speaker>Ὀρέστης</speaker>
               <l>πῶς οὖν ἔχει τἀντεῦθεν εἰσιόντι μοι;</l>
            </sp>
            <sp>
               <speaker>Παιδαγωγός</speaker>
               <l n="1340">καλῶς· ὑπάρχει γάρ σε μὴ γνῶναί τινα.</l>
            </sp>
            <sp>
               <speaker>Ὀρέστης</speaker>
               <l>ἤγγειλας, ὡς ἔοικεν, ὡς τεθνηκότα.</l>
            </sp>
            <sp>
               <speaker>Παιδαγωγός</speaker>
               <l>εἷς τῶν ἐν Ἅιδου μάνθανʼ ἐνθάδʼ ὢν ἀνήρ.</l>
            </sp>
            <sp>
               <speaker>Ὀρέστης</speaker>
               <l>χαίρουσιν οὖν τούτοισιν; ἢ τίνες λόγοι;</l>
            </sp>
            <sp>
               <speaker>Παιδαγωγός</speaker>
               <l>τελουμένων εἴποιμʼ ἄν· ὡς δὲ νῦν ἔχει,</l>
               <l n="1345">καλῶς τὰ κείνων πάντα, καὶ τὰ μὴ καλῶς.</l>
            </sp>
            <sp>
               <speaker>Ἠλέκτρα</speaker>
               <l>τίς οὗτός ἐστʼ, ἀδελφέ; πρὸς θεῶν φράσον.</l>
            </sp>
            <sp>
               <speaker>Ὀρέστης</speaker>
               <l>οὐχὶ ξυνίης;</l>
            </sp>
            <sp>
               <speaker>Ἠλέκτρα</speaker>
               <l>οὐδέ γʼ ἐς θυμὸν φέρω.</l>
            </sp>
            <sp>
               <speaker>Ὀρέστης</speaker>
               <l>οὐκ οἶσθʼ ὅτῳ μʼ ἔδωκας εἰς χέρας ποτέ;</l>
            </sp>
            <sp>
               <speaker>Ἠλέκτρα</speaker>
               <l>ποίῳ; τί φωνεῖς;</l>
            </sp>
            <sp>
               <speaker>Ὀρέστης</speaker>
               <l>οὗ τὸ Φωκέων πέδον</l>
               <l n="1350">ὑπεξεπέμφθην σῇ προμηθίᾳ χεροῖν.</l>
            </sp>
            <sp>
               <speaker>Ἠλέκτρα</speaker>
               <l>ἦ κεῖνος οὗτος, ὅν ποτʼ ἐκ πολλῶν ἐγὼ</l>
               <l>μόνον προσηῦρον πιστὸν ἐν πατρὸς φόνῳ;</l>
            </sp>
            <sp>
               <speaker>Ὀρέστης</speaker>
               <l>ὅδʼ ἐστί· μή μʼ ἔλεγχε πλείοσιν λόγοις.</l>
               
            </sp></div>
                  <div n="1354" subtype="card" type="textpart">
            <sp>
               <speaker>Ἠλέκτρα</speaker>
               <l>ὦ φίλτατον φῶς, ὦ μόνος σωτὴρ δόμων</l>
               <l n="1355">Ἀγαμέμνονος, πῶς ἦλθες; ἦ σὺ κεῖνος εἶ,</l>
               <l>ὃς τόνδε κἄμʼ ἔσωσας ἐκ πολλῶν πόνων;</l>
               <l>ὦ φίλταται μὲν χεῖρες, ἥδιστον δʼ ἔχων</l>
               <l>ποδῶν ὑπηρέτημα, πῶς οὕτω πάλαι</l>
               <l>ξυνών μʼ ἔληθες οὐδʼ ἔφαινες, ἀλλά με</l>
               <l n="1360">λόγοις ἀπώλλυς, ἔργʼ ἔχων ἥδιστʼ ἐμοί;</l>
               <l>χαῖρʼ, ὦ πάτερ· πατέρα γὰρ εἰσορᾶν δοκῶ·</l>
               <l>χαῖρʼ· ἴσθι δʼ ὡς μάλιστά σʼ ἀνθρώπων ἐγὼ</l>
               <l>ἤχθηρα κἀφίλησʼ ἐν ἡμέρᾳ μιᾷ.</l>
            </sp>
            <sp>
               <speaker>Παιδαγωγός</speaker>
               <l>ἀρκεῖν δοκεῖ μοι· τοὺς γὰρ ἐν μέσῳ λόγους</l>
               <l n="1365">πολλαὶ κυκλοῦνται νύκτες ἡμέραι τʼ ἴσαι,</l>
               <l>αἳ ταῦτά σοι δείξουσιν, Ἠλέκτρα, σαφῆ.</l>
               <l>σφῷν δʼ ἐννέπω γε τοῖν παρεστώτοιν ὅτι</l>
               <l>νῦν καιρὸς ἔρδειν· νῦν Κλυταιμνήστρα μόνη,</l>
               <l>νῦν οὔτις ἀνδρῶν ἔνδον· εἰ δʼ ἐφέξετον,</l>
               <l n="1370">φροντίζεθʼ ὡς τούτοις τε καὶ σοφωτέροις</l>
               <l>ἄλλοισι τούτων πλείοσιν μαχούμενοι.</l>
               
            </sp></div>
                  <div n="1372" subtype="card" type="textpart">
            <sp>
               <speaker>Ὀρέστης</speaker>
               <l>οὐκ ἂν μακρῶν ἔθʼ ἡμὶν οὐδὲν ἂν λόγων,</l>
               <l>Πυλάδη, τόδʼ εἴη τοὔργον, ἀλλʼ ὅσον τάχος</l>
               <l>χωρεῖν ἔσω, πατρῷα προσκύσανθʼ ἕδη</l>
               <l n="1375">θεῶν, ὅσοιπερ πρόπυλα ναίουσιν τάδε.</l>
            </sp>
            <sp>
               <speaker>Ἠλέκτρα</speaker>
               <l>ἄναξ Ἄπολλον, ἵλεως αὐτοῖν κλύε</l>
               <l>ἐμοῦ τε πρὸς τούτοισιν, ἥ σε πολλὰ δὴ</l>
               <l>ἀφʼ ὧν ἔχοιμι λιπαρεῖ προύστην χερί.</l>
               <l>νῦν δʼ, ὦ Λύκειʼ Ἄπολλον, ἐξ οἵων ἔχω</l>
               <l n="1380">αἰτῶ, προπίτνω, λίσσομαι, γενοῦ πρόφρων</l>
               <l>ἡμῖν ἀρωγὸς τῶνδε τῶν βουλευμάτων,</l>
               <l>καὶ δεῖξον ἀνθρώποισι τἀπιτίμια</l>
               <l>τῆς δυσσεβείας οἷα δωροῦνται θεοί.</l>
               
            </sp></div>
         <div n="1384" subtype="card" type="textpart">
         <milestone unit="choral"/>
            <milestone unit="strophe" n="1"/>
               <sp>
                  <speaker>Χορός</speaker>
                  <l>ἴδεθʼ ὅποι προνέμεται</l>
                  <l n="1385">τὸ δυσέριστον αἷμα φυσῶν Ἄρης.</l>
                  <l>βεβᾶσιν ἄρτι δωμάτων ὑπόστεγοι</l>
                  <l>μετάδρομοι κακῶν πανουργημάτων ἄφυκτοι κύνες,</l>
                  <l>ὥστʼ οὐ μακρὰν ἔτʼ ἀμμενεῖ</l>
                  <l n="1390">τοὐμὸν φρενῶν ὄνειρον αἰωρούμενον.</l>
               </sp>
         </div>
               <div n="1391" subtype="card" type="textpart">
            
            <milestone unit="antistrophe" n="1"/>
               <sp>
                  <speaker>Χορός</speaker>
                  <l>παράγεται γὰρ ἐνέρων</l>
                  <l>δολιόπους ἀρωγὸς εἴσω στέγας,</l>
                  <l>ἀρχαιόπλουτα πατρὸς εἰς ἑδώλια,</l>
                  <l n="1395">νεακόνητον αἷμα χειροῖν ἔχων· ὁ Μαίας δὲ παῖς</l>
                  <l>Ἑρμῆς σφʼ ἄγει δόλον σκότῳ</l>
                  <l>κρύψας πρὸς αὐτὸ τέρμα κοὐκέτʼ ἀμμένει.</l>
               </sp>
               </div>
               <div n="1398" subtype="card" type="textpart">
            
            <milestone unit="strophe" n="2"/>
               <sp>
                  <speaker>Ἠλέκτρα</speaker>
                  <l>ὦ φίλταται γυναῖκες, ἅνδρες αὐτίκα</l>
                  <l>τελοῦσι τοὔργον· ἀλλὰ σῖγα πρόσμενε.</l>
               </sp>
               <sp>
                  <speaker>Χορός</speaker>
                  <l>πῶς δή; τί νῦν πράσσουσιν;</l>
               </sp>
               <sp>
                  <speaker>Ἠλέκτρα</speaker>
                  <l>ἡ μὲν ἐς τάφον</l>
                  <l>λέβητα κοσμεῖ, τὼ δʼ ἐφέστατον πέλας.</l>
               </sp>
               <sp>
                  <speaker>Χορός</speaker>
                  <l>σὺ δʼ ἐκτὸς ᾖξας πρὸς τί;</l>
               </sp>
               <sp>
                  <speaker>Ἠλέκτρα</speaker>
                  <l>φρουρήσουσʼ ὅπως</l>
                  <l>Αἴγισθος ἡμᾶς μὴ λάθῃ μολὼν ἔσω.</l>
               </sp>
               <sp>
                  <speaker>Κλυταιμνήστρα</speaker>
                  <l>αἰαῖ.  ἰὼ στέγαι</l>
                  <l n="1405">φίλων ἔρημοι, τῶν δʼ ἀπολλύντων πλέαι.</l>
               </sp>
               <sp>
                  <speaker>Ἠλέκτρα</speaker>
                  <l>βοᾷ τις ἔνδον· οὐκ ἀκούετʼ, ὦ φίλαι;</l>
               </sp>
               <sp>
                  <speaker>Χορός</speaker>
                  <l>ἤκουσʼ ἀνήκουστα δύστανος, ὥστε φρῖξαι.</l>
               </sp>
               <sp>
                  <speaker>Κλυταιμνήστρα</speaker>
                  <l>οἴμοι τάλαινʼ· Αἴγισθε, ποῦ ποτʼ ὢν κυρεῖς;</l>
               </sp>
               <sp>
                  <speaker>Ἠλέκτρα</speaker>
                  <l>ἰδοὺ μάλʼ αὖ θροεῖ τις.</l>
               </sp>
               <sp>
                  <speaker>Κλυταιμνήστρα</speaker>
                  <l>ὦ τέκνον τέκνον, οἴκτιρε τὴν τεκοῦσαν.</l>
               </sp>
               <sp>
                  <speaker>Ἠλέκτρα</speaker>
                  <l>ἀλλʼ οὐκ ἐκ σέθεν</l>
                  <l>ᾠκτίρεθʼ οὗτος οὐδʼ ὁ γεννήσας πατήρ.</l>
               </sp>
               <sp>
                  <speaker>Χορός</speaker>
                  <l>ὦ πόλις, ὦ γενεὰ τάλαινα, νῦν σοι</l>
                  <l>μοῖρα καθαμερία φθίνει φθίνει.</l>
               </sp>
               <sp>
                  <speaker>Κλυταιμνήστρα</speaker>
                  <l>ὤμοι πέπληγμαι.</l>
               </sp>
               <sp>
                  <speaker>Ἠλέκτρα</speaker>
                  <l>παῖσον, εἰ σθένεις, διπλῆν.</l>
               </sp>
               <sp>
                  <speaker>Κλυταιμνήστρα</speaker>
                  <l>ὤμοι μάλʼ αὖθις.</l>
               </sp>
               <sp>
                  <speaker>Ἠλέκτρα</speaker>
                  <l>εἰ γὰρ Αἰγίσθῳ θʼ ὁμοῦ.</l>
               </sp>
               <sp>
                  <speaker>Χορός</speaker>
                  <l>τελοῦσʼ ἀραί· ζῶσιν οἱ γᾶς ὑπαὶ κείμενοι.</l>
                  <l n="1420">παλίρρυτον γὰρ αἷμʼ ὑπεξαιροῦσι τῶν</l>
                  <l>κτανόντων οἱ πάλαι θανόντες.</l>
               </sp>
               </div>
               <div n="1422" subtype="card" type="textpart">
            
            <milestone unit="antistrophe" n="2"/>
               <sp>
                  <speaker>Χορός</speaker>
                  <l>καὶ μὴν πάρεισιν οἵδε· φοινία δὲ χεὶρ</l>
                  <l>στάζει θυηλῆς Ἄρεος, οὐδʼ ἔχω ψέγειν.</l>
               </sp>
               <sp>
                  <speaker>Ἠλέκτρα</speaker>
                  <l>Ὀρέστα, πῶς κυρεῖτε;</l>
               </sp>
               <sp>
                  <speaker>Ὀρέστης</speaker>
                  <l>τἀν δόμοισι μὲν</l>
                  <l n="1425">καλῶς, Ἀπόλλων εἰ καλῶς ἐθέσπισεν.</l>
               </sp>
               <sp>
                  <speaker>Ἠλέκτρα</speaker>
                  <l>τέθνηκεν ἡ τάλαινα;</l>
               </sp>
               <sp>
                  <speaker>Ὀρέστης</speaker>
                  <l>μηκέτʼ ἐκφοβοῦ</l>
                  <l>μητρῷον ὥς σε λῆμʼ ἀτιμάσει ποτέ.</l>
               </sp>
               <sp>
                  <speaker>Χορός</speaker>
                  <l>παύσασθε· λεύσσω γὰρ Αἴγισθον ἐκ προδήλου.</l>
               </sp>
               <sp>
                  <speaker>Ἠλέκτρα</speaker>
                  <l>ὦ παῖδες, οὐκ ἄψορρον;</l>
               </sp>
               <sp>
                  <speaker>Ὀρέστης</speaker>
                  <l>εἰσορᾶτε ποῦ τὸν ἄνδρʼ;</l>
               </sp>
               <sp>
                  <speaker>Ἠλέκτρα</speaker>
                  <l>ἐφʼ ἡμῖν οὗτος ἐκ προαστίου</l>
                  <l>χωρεῖ γεγηθὼς<gap reason="lost"/>
                  </l>
               </sp>
               <sp>
                  <speaker>Χορός</speaker>
                  <l>βᾶτε κατʼ ἀντιθύρων ὅσον τάχιστα,</l>
                  <l n="1435">νῦν, τὰ πρὶν εὖ θέμενοι, τάδʼ ὡς πάλιν.</l>
               </sp>
               <sp>
                  <speaker>Ὀρέστης</speaker>
                  <l>θάρσει· τελοῦμεν.</l>
               </sp>
               <sp>
                  <speaker>Ἠλέκτρα</speaker>
                  <l>ᾗ νοεῖς ἔπειγέ νυν.</l>
               </sp>
               <sp>
                  <speaker>Ὀρέστης</speaker>
                  <l>καὶ δὴ βέβηκα.</l>
               </sp>
               <sp>
                  <speaker>Ἠλέκτρα</speaker>
                  <l>τἀνθάδʼ ἂν μέλοιτʼ ἐμοί.</l>
               </sp>
               <sp>
                  <speaker>Χορός</speaker>
                  <l>διʼ ὠτὸς ἂν παῦρά γʼ ὡς ἠπίως ἐννέπειν</l>
                  <l n="1440">πρὸς ἄνδρα τόνδε συμφέροι, λαθραῖον ὡς</l>
                  <l>ὀρούσῃ πρὸς δίκας ἀγῶνα.</l>
               </sp>
               </div>
               <div n="1442" subtype="card" type="textpart">
            
         
         <milestone unit="episode"/>
            <sp>
               <speaker>Αἴγισθος</speaker>
               <l>τίς οἶδεν ὑμῶν ποῦ ποθʼ οἱ Φωκῆς ξένοι,</l>
               <l>οὕς φασʼ Ὀρέστην ἡμὶν ἀγγεῖλαι βίον</l>
               <l>λελοιπόθʼ ἱππικοῖσιν ἐν ναυαγίοις;</l>
               <l n="1445">σέ τοι, σὲ κρίνω, ναὶ σέ, τὴν ἐν τῷ πάρος</l>
               <l>χρόνῳ θρασεῖαν· ὡς μάλιστα σοὶ μέλειν</l>
               <l>οἶμαι, μάλιστα δʼ ἂν κατειδυῖαν φράσαι.</l>
            </sp>
            <sp>
               <speaker>Ἠλέκτρα</speaker>
               <l>ἔξοιδα· πῶς γὰρ οὐχί; συμφορᾶς γὰρ ἂν</l>
               <l>ἔξωθεν εἴην τῶν ἐμῶν τῆς φιλτάτης.</l>
            </sp>
            <sp>
               <speaker>Αἴγισθος</speaker>
               <l n="1450">ποῦ δῆτʼ ἂν εἶεν οἱ ξένοι; δίδασκέ με.</l>
            </sp>
            <sp>
               <speaker>Ἠλέκτρα</speaker>
               <l>ἔνδον· φίλης γὰρ προξένου κατήνυσαν.</l>
            </sp>
            <sp>
               <speaker>Αἴγισθος</speaker>
               <l>ἦ καὶ θανόντʼ ἤγγειλαν ὡς ἐτητύμως;</l>
            </sp>
            <sp>
               <speaker>Ἠλέκτρα</speaker>
               <l>οὔκ, ἀλλὰ κἀπέδειξαν, οὐ λόγῳ μόνον.</l>
            </sp>
            <sp>
               <speaker>Αἴγισθος</speaker>
               <l>πάρεστʼ ἄρʼ ἡμῖν ὥστε κἀμφανῆ μαθεῖν;</l>
            </sp>
            <sp>
               <speaker>Ἠλέκτρα</speaker>
               <l n="1455">πάρεστι δῆτα, καὶ μάλʼ ἄζηλος θέα.</l>
            </sp>
            <sp>
               <speaker>Αἴγισθος</speaker>
               <l>ἦ πολλὰ χαίρειν μʼ εἶπας οὐκ εἰωθότως.</l>
            </sp>
            <sp>
               <speaker>Ἠλέκτρα</speaker>
               <l>χαίροις ἄν, εἴ σοι χαρτὰ τυγχάνοι τάδε.</l>
            </sp>
            <sp>
               <speaker>Αἴγισθος</speaker>
               <l>σιγᾶν ἄνωγα κἀναδεικνύναι πύλας</l>
               <l>πᾶσιν Μυκηναίοισιν Ἀργείοις θʼ ὁρᾶν,</l>
               <l n="1460">ὡς εἴ τις αὐτῶν ἐλπίσιν κεναῖς πάρος</l>
               <l>ἐξῄρετʼ ἀνδρὸς τοῦδε, νῦν ὁρῶν νεκρὸν</l>
               <l>στόμια δέχηται τἀμὰ μηδὲ πρὸς βίαν</l>
               <l>ἐμοῦ κολαστοῦ προστυχὼν φύσῃ φρένας.</l>
            </sp>
            <sp>
               <speaker>Ἠλέκτρα</speaker>
               <l>καὶ δὴ τελεῖται τἀπʼ ἐμοῦ· τῷ γὰρ χρόνῳ</l>
               <l n="1465">νοῦν ἔσχον, ὥστε συμφέρειν τοῖς κρείσσοσιν.</l>
               
            </sp></div>
                  <div n="1466" subtype="card" type="textpart">
            <sp>
               <speaker>Αἴγισθος</speaker>
               <l>ὦ Ζεῦ, δέδορκα φάσμʼ ἄνευ φθόνου μὲν οὐ</l>
               <l>πεπτωκός· εἰ δʼ ἔπεστι νέμεσις, οὐ λέγω.</l>
               <l>χαλᾶτε πᾶν κάλυμμʼ ἀπʼ ὀφθαλμῶν, ὅπως</l>
               <l>τὸ συγγενές τοι κἀπʼ ἐμοῦ θρήνων τύχῃ.</l>
            </sp>
            <sp>
               <speaker>Ὀρέστης</speaker>
               <l n="1470">αὐτὸς σὺ βάσταζʼ· οὐκ ἐμὸν τόδʼ, ἀλλὰ σόν,</l>
               <l>τὸ ταῦθʼ ὁρᾶν τε καὶ προσηγορεῖν φίλως.</l>
            </sp>
            <sp>
               <speaker>Αἴγισθος</speaker>
               <l>ἀλλʼ εὖ παραινεῖς κἀπιπείσομαι· σὺ δέ,</l>
               <l>εἴ που κατʼ οἶκόν μοι Κλυταιμνήστρα, κάλει.</l>
            </sp>
            <sp>
               <speaker>Ὀρέστης</speaker>
               <l>αὕτη πέλας σοῦ· μηκέτʼ ἄλλοσε σκόπει.</l>
            </sp>
            <sp>
               <speaker>Αἴγισθος</speaker>
               <l>οἴμοι, τί λεύσσω;</l>
            </sp>
            <sp>
               <speaker>Ὀρέστης</speaker>
               <l>τίνα φοβεῖ; τίνʼ ἀγνοεῖς;</l>
            </sp>
            <sp>
               <speaker>Αἴγισθος</speaker>
               <l>τίνων ποτʼ ἀνδρῶν ἐν μέσοις ἀρκυστάτοις πέπτωχʼ ὁ τλήμων;</l>
            </sp>
            <sp>
               <speaker>Ὀρέστης</speaker>
               <l>οὐ γὰρ αἰσθάνει πάλαι</l>
               <l>ζῶντας θανοῦσιν οὕνεκʼ ἀνταυδᾷς ἴσα;</l>
            </sp>
            <sp>
               <speaker>Αἴγισθος</speaker>
               <l n="1480">οἴμοι, ξυνῆκα τοὔπος· οὐ γὰρ ἔσθʼ ὅπως</l>
               <l>ὅδʼ οὐκ Ὀρέστης ἔσθʼ ὁ προσφωνῶν ἐμέ.</l>
            </sp>
            <sp>
               <speaker>Ὀρέστης</speaker>
               <l>καὶ μάντις ὢν ἄριστος ἐσφάλλου πάλαι.</l>
            </sp>
            <sp>
               <speaker>Αἴγισθος</speaker>
               <l>ὄλωλα δὴ δείλαιος.  ἀλλά μοι πάρες κἂν σμικρὸν εἰπεῖν.</l>
            </sp>
            <sp>
               <speaker>Ἠλέκτρα</speaker>
               <l>μὴ πέρα λέγειν ἔα</l>
               <l>πρὸς θεῶν, ἀδελφέ, μηδὲ μηκύνειν λόγους.</l>
               <l n="1485">τί γὰρ βροτῶν ἂν σὺν κακοῖς μεμιγμένων</l>
               <l>θνῄσκειν ὁ μέλλων οὐ χρόνου κέρδος φέροι;</l>
               <l>ἀλλʼ ὡς τάχιστα κτεῖνε καὶ κτανὼν πρόθες</l>
               <l>ταφεῦσιν, ὧν τόνδʼ εἰκός ἐστι τυγχάνειν,</l>
               <l>ἄποπτον ἡμῶν· ὡς ἐμοὶ τόδʼ ἂν κακῶν</l>
               <l n="1490">μόνον γένοιτο τῶν πάλαι λυτήριον.</l>
               
            </sp></div>
                  <div n="1491" subtype="card" type="textpart">
            <sp>
               <speaker>Ὀρέστης</speaker>
               <l>χωροῖς ἂν εἴσω σὺν τάχει· λόγων γὰρ οὐ</l>
               <l>νῦν ἐστιν ἁγών, ἀλλὰ σῆς ψυχῆς πέρι.</l>
            </sp>
            <sp>
               <speaker>Αἴγισθος</speaker>
               <l>τί δʼ ἐς δόμους ἄγεις με; πῶς, τόδʼ εἰ καλὸν</l>
               <l>τοὔργον, σκότου δεῖ κοὐ πρόχειρος εἶ κτανεῖν;</l>
            </sp>
            <sp>
               <speaker>Ὀρέστης</speaker>
               <l n="1495">μὴ τάσσε· χώρει δʼ ἔνθαπερ κατέκτανες</l>
               <l>πατέρα τὸν ἀμόν, ὡς ἂν ἐν ταὐτῷ θάνῃς.</l>
            </sp>
            <sp>
               <speaker>Αἴγισθος</speaker>
               <l>ἦ πᾶσʼ ἀνάγκη τήνδε τὴν στέγην ἰδεῖν</l>
               <l>τά τʼ ὄντα καὶ μέλλοντα Πελοπιδῶν κακά;</l>
            </sp>
            <sp>
               <speaker>Ὀρέστης</speaker>
               <l>τὰ γοῦν σʼ· ἐγώ σοι μάντις εἰμὶ τῶνδʼ ἄκρος.</l>
            </sp>
            <sp>
               <speaker>Αἴγισθος</speaker>
               <l n="1500">ἀλλʼ οὐ πατρῴαν τὴν τέχνην ἐκόμπασας.</l>
            </sp>
            <sp>
               <speaker>Ὀρέστης</speaker>
               <l>πόλλʼ ἀντιφωνεῖς, ἡ δʼ ὁδὸς βραδύνεται. ἀλλʼ ἕρφʼ.</l>
            </sp>
            <sp>
               <speaker>Αἴγισθος</speaker>
               <l>ὑφηγοῦ.</l>
            </sp>
            <sp>
               <speaker>Ὀρέστης</speaker>
               <l>σοὶ βαδιστέον πάρος.</l>
            </sp>
            <sp>
               <speaker>Αἴγισθος</speaker>
               <l>ἦ μὴ φύγω σε;</l>
            </sp>
            <sp>
               <speaker>Ὀρέστης</speaker>
               <l>μὴ μὲν οὖν καθʼ ἡδονὴν</l>
               <l>θάνῃς· φυλάξαι δεῖ με τοῦτό σοι πικρόν.</l>
               <l n="1505">χρῆν δʼ εὐθὺς εἶναι τήνδε τοῖς πᾶσιν δίκην,</l>
               <l>ὅστις πέρα πράσσειν τι τῶν νόμων θέλει,</l>
               <l>κτείνειν· τὸ γὰρ πανοῦργον οὐκ ἂν ἦν πολύ.</l>
               
            </sp></div><div n="1508" subtype="card" type="textpart">
            <milestone unit="anapests"/>
               <sp>
                  <speaker>Χορός</speaker>
                  <l>ὦ σπέρμʼ Ἀτρέως, ὡς πολλὰ παθὸν</l>
                  <l>διʼ ἐλευθερίας μόλις ἐξῆλθες</l>
                  <l n="1510">τῇ νῦν ὁρμῇ τελεωθέν.</l>
               </sp>
            
            </div>
               </div>
      </body>
   </text>
</TEI>
