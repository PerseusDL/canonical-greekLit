<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
<teiHeader><fileDesc>
<titleStmt>
<title type="work" n="Phil.">Philoctetes</title>
<title type="sub">Machine readable text</title>
<author n="Soph.">Sophocles</author>
<editor role="editor" n="Storr">Francis Storr</editor>
<sponsor>Perseus Project, Tufts University</sponsor>
<principal>Gregory Crane</principal>
<respStmt>
<resp>Prepared under the supervision of</resp>
<name>Lisa Cerrato</name>
<name>William Merrill</name>
<name>Elli Mylonas</name>
<name>David Smith</name>
<name/></respStmt>
<funder n="org:AnnCPB">The Annenberg CPB/Project</funder>
</titleStmt>
<extent>About 100Kb</extent>
<publicationStmt><publisher>Trustees of Tufts University</publisher><pubPlace>Medford, MA</pubPlace><authority>Perseus Project</authority></publicationStmt>
<sourceDesc>
<biblStruct>
<monogr>
<author>Sophocles</author>
<title>Sophocles. Vol 2: Ajax. Electra. Trachiniae. Philoctetes With an
English translation by F. Storr. The Loeb classical library, 21.
</title>
<editor role="editor">Francis Storr</editor>
<imprint>
<pubPlace>London; New York</pubPlace>
<publisher>William Heinemann Ltd.; The Macmillan Company</publisher>
<date>1913</date>
</imprint>
</monogr>
</biblStruct>
</sourceDesc>
</fileDesc><encodingDesc>
<refsDecl n="CTS">
<cRefPattern n="line" matchPattern="(\w+)" replacementPattern="#xpath(/tei:TEI/tei:text/tei:body/div[@type='edition']//tei:l[@n='$1'])"><p>This pointer pattern extracts line</p></cRefPattern>
</refsDecl></encodingDesc><profileDesc>
<langUsage>
<language ident="greek">Greek</language>
</langUsage>
</profileDesc><revisionDesc><change><date>1988</date><label>tagging</label><name>EM, Scott Ettinger and Roger Travis</name>Text scanned at U. Chicago in 1988. Basic SGML tagging by EM, Scott Ettinger and Roger Travis.</change><change><date>9/19/90</date><label>ed.</label><name>EM</name>Final check of cardbreaks, tags, and linenumbers.</change><change><date>8/91</date><label>ed.</label><name>EM</name>Revise DTDs and recheck texts.</change><change><date>8/91</date><label>ed.</label><name>Bill Merrill</name>Check text against TLG Sophocles in order to discover if there are any missing whole words or lines..</change><change><date>6/95</date><label>ed.</label><name>Lisa Cerrato</name>Added speaker tags where they were missing.</change><change><date>24-Nov-99</date><label>Markup</label><name>Anne Mahoney</name>
$Log: soph.phil_gk.xml,v $
Revision 1.1  2013-09-13 11:17:57  balmas01
moving Greg's work-in-progress on CTS-izing greco-roman collection texts to a Work directory

Revision 1.6  2013-06-13 12:41:39  gcrane
tagging now should be compatible with CTS

Revision 1.5  2012-11-20 18:47:12  ajones06
Changed the bibliographic information in the headers to reflect Francesco's discovery that the Greek text for these files was taken from the two-volume public domain Loeb version edited by Francis Storr.

Revision 1.4  2011-09-07 14:33:14  rsingh04 adding rend=displayNum to lb tags

Revision 1.3  2010-12-25 19:40:38  gcrane
LB milestones instead of L tags

Revision 1.2  2010-12-24 13:05:03  gcrane
ADD tags for lt/gt entities
DEL tags for lsqb/rsqb entities

Revision 1.1  2010-12-24 12:51:11  gcrane base files for SDL

Revision 1.1  2009/12/08 18:56:08  rsingh04 moved more xml files around based on copyright status

Revision 1.2  2005/08/01 16:30:23  packel removed stray item tags

Revision 1.1  2005/07/25 15:03:30  packel
Converted to XML

Revision 1.9  2004/04/21 20:42:00  mimno added card 1s

Revision 1.8  2003/07/01 22:18:08  yorkc
Updated texts to TEI P4 and Perseus P4 extensions; minor cleanup (esp. character encodings and typos.)

Revision 1.7  2000/03/06 21:29:39  amahoney remove spurious headers

Revision 1.6  2000/03/04 20:35:17  dasmith
Added separate funder entity to TEI header.

Revision 1.5  2000/02/15 23:18:02  amahoney use n attribute on sp element to carry over the speaker name when the speech is interrupted by a card break;  this also requires that the card break at the end come after the close of the sp, not within

Revision 1.4  1999/11/24 21:12:08  amahoney
Bring remaining files up to new DTD;  use part=i and part=f for antilabe in all files

</change></revisionDesc></teiHeader>
<text>
<body>
<div n="urn:cts:greekLit:tlg0011.tlg006.perseus-grc1" type="edition" xml:lang="grc"><div type="episode">
<milestone ed="p" n="1" unit="card"/>
<sp>
<speaker>Ὀδυσσεύς</speaker>
<l n="1">ἀκτὴ μὲν ἥδε τῆς περιρρύτου χθονὸς</l>
<l n="2">Λήμνου, βροτοῖς ἄστιπτος οὐδʼ οἰκουμένη,</l>
<l n="3">ἔνθʼ, ὦ κρατίστου πατρὸς Ἑλλήνων τραφεὶς</l>
<l n="4">Ἀχιλλέως παῖ Νεοπτόλεμε, τὸν Μηλιᾶ</l>
<l n="5">Ποίαντος υἱὸν ἐξέθηκʼ ἐγώ ποτε,</l>
<l n="6">ταχθεὶς τόδʼ ἔρδειν τῶν ἀνασσόντων ὕπο,</l>
<l n="7">νόσῳ καταστάζοντα διαβόρῳ πόδα·</l>
<l n="8">ὅτʼ οὔτε λοιβῆς ἡμὶν οὔτε θυμάτων</l>
<l n="9">παρῆν ἑκήλοις προσθιγεῖν, ἀλλʼ ἀγρίαις</l>
<l n="10">κατεῖχʼ ἀεὶ πᾶν στρατόπεδον δυσφημίαις,</l>
<l n="11">βοῶν, στενάζων.  ἀλλὰ ταῦτα μὲν τί δεῖ</l>
<l n="12">λέγειν; ἀκμὴ γὰρ οὐ μακρῶν ἡμῖν λόγων,</l>
<l n="13">μὴ καὶ μάθῃ μʼ ἥκοντα κἀκχέω τὸ πᾶν</l>
<l n="14">σόφισμα, τῷ νιν αὐτίχʼ αἱρήσειν δοκῶ.</l>
<l n="15">ἀλλʼ ἔργον ἤδη σὸν τὰ λοίφʼ ὑπηρετεῖν</l>
<l n="16">σκοπεῖν θʼ ὅπου ʼστʼ ἐνταῦθα δίστομος πέτρα</l>
<l n="17">τοιάδʼ, ἵνʼ ἐν ψύχει μὲν ἡλίου διπλῆ</l>
<l n="18">πάρεστιν ἐνθάκησις, ἐν θέρει δʼ ὕπνον</l>
<l n="19">διʼ ἀμφιτρῆτος αὐλίου πέμπει πνοή·</l>
<l n="20">βαιὸν δʼ ἔνερθεν ἐξ ἀριστερᾶς τάχʼ ἂν</l>
<l n="21">ἴδοις ποτὸν κρηναῖον, εἴπερ ἐστὶ σῶν.</l>
<l n="22">ἅ μοι προσελθὼν σῖγα σήμαινʼ εἴτʼ ἐκεῖ</l>
<l n="23">χῶρον τὸν αὐτὸν  τόνδʼ ἔτʼ εἴτʼ ἄλλῃ κυρεῖ,</l>
<l n="24">ὡς τἀπίλοιπα τῶν λόγων σὺ μὲν κλύῃς,</l>
<l n="25">ἐγὼ δὲ φράζω, κοινὰ δʼ ἐξ ἀμφοῖν ἴῃ.</l>
</sp>
<milestone ed="p" n="26" unit="card"/>
<sp>
<speaker>Νεοπτόλεμος</speaker>
<l n="26">ἄναξ Ὀδυσσεῦ, τοὔργον οὐ μακρὰν λέγεις·</l>
<l n="27">δοκῶ γὰρ οἷον εἶπας ἄντρον εἰσορᾶν.</l>
</sp>
<sp>
<speaker>Ὀδυσσεύς</speaker>
<l n="28">ἄνωθεν ἢ κάτωθεν; οὐ γὰρ ἐννοῶ.</l>
</sp>
<sp>
<speaker>Νεοπτόλεμος</speaker>
<l n="29">τόδʼ ἐξύπερθε· καὶ στίβου γʼ οὐδεὶς κτύπος.</l>
</sp>
<sp>
<speaker>Ὀδυσσεύς</speaker>
<l n="30">ὅρα καθʼ ὕπνον μὴ καταυλισθεὶς κυρεῖ.</l>
</sp>
<sp>
<speaker>Νεοπτόλεμος</speaker>
<l n="31">ὁρῶ κενὴν οἴκησιν ἀνθρώπων δίχα.</l>
</sp>
<sp>
<speaker>Ὀδυσσεύς</speaker>
<l n="32">οὐδʼ ἔνδον οἰκοποιός ἐστί τις τροφή;</l>
</sp>
<sp>
<speaker>Νεοπτόλεμος</speaker>
<l n="33">στιπτή γε φυλλὰς ὡς ἐναυλίζοντί τῳ.</l>
</sp>
<sp>
<speaker>Ὀδυσσεύς</speaker>
<l n="34">τὰ δʼ ἄλλʼ ἔρημα, κοὐδέν ἐσθʼ ὑπόστεγον;</l>
</sp>
<sp>
<speaker>Νεοπτόλεμος</speaker>
<l n="35">αὐτόξυλόν γʼ ἔκπωμα, φλαυρουργοῦ τινος</l>
<l n="36">τεχνήματʼ ἀνδρός, καὶ πυρεῖʼ ὁμοῦ τάδε.</l>
</sp>
<sp>
<speaker>Ὀδυσσεύς</speaker>
<l n="37">κείνου τὸ θησαύρισμα σημαίνεις τόδε.</l>
</sp>
<sp>
<speaker>Νεοπτόλεμος</speaker>
<l n="38">ἰοὺ ἰού·  καὶ ταῦτά γʼ ἄλλα θάλπεται</l>
<l n="39">ῥάκη, βαρείας του νοσηλείας πλέα.</l>
</sp>
<sp>
<speaker>Ὀδυσσεύς</speaker>
<l n="40">ἁνὴρ κατοικεῖ τούσδε τοὺς τόπους σαφῶς,</l>
<l n="41">κἄστʼ οὐχ ἑκάς που· πῶς γὰρ ἂν νοσῶν ἀνὴρ</l>
<l n="42">κῶλον παλαιᾷ κηρὶ προσβαίη μακράν;</l>
<l n="43">ἀλλʼ ἢ ʼπὶ φορβῆς νόστον ἐξελήλυθεν</l>
<l n="44">ἢ φύλλον εἴ τι νώδυνον κάτοιδέ που.</l>
<l n="45">τὸν οὖν παρόντα πέμψον εἰς κατασκοπήν,</l>
<l n="46">μὴ καὶ λάθῃ με προσπεσών· ὡς μᾶλλον ἂν</l>
<l n="47">ἕλοιτό μʼ ἢ τοὺς πάντας Ἀργείους λαβεῖν.</l>
</sp>
<sp>
<speaker>Νεοπτόλεμος</speaker>
<l n="48">ἀλλʼ ἔρχεταί τε καὶ φυλάξεται στίβος.</l>
<l n="49">σὺ δʼ, εἴ τι χρῄζεις, φράζε δευτέρῳ λόγῳ.</l>
</sp>
<sp>
<speaker>Ὀδυσσεύς</speaker>
<l n="50">Ἀχιλλέως παῖ, δεῖ σʼ ἐφʼ οἷς ἐλήλυθας</l>
<l n="51">γενναῖον εἶναι, μὴ μόνον τῷ σώματι,</l>
<l n="52">ἀλλʼ ἤν τι καινὸν ὧν πρὶν οὐκ ἀκήκοας</l>
<l n="53">κλύῃς, ὑπουργεῖν, ὡς ὑπηρέτης πάρει.</l>
</sp>
<milestone ed="p" n="54" unit="card"/>
<sp>
<speaker>Νεοπτόλεμος</speaker>
<l n="54">τί δῆτʼ ἄνωγας;</l>
</sp>
<sp>
<speaker>Ὀδυσσεύς</speaker>
<l n="55">τὴν Φιλοκτήτου σε δεῖ</l>
<l n="56">ψυχὴν ὅπως δόλοισιν  ἐκκλέψεις λέγων.</l>
<l n="57">ὅταν σʼ ἐρωτᾷ τίς τε καὶ πόθεν πάρει,</l>
<l n="58">λέγειν, Ἀχιλλέως παῖς· τόδʼ οὐχὶ κλεπτέον·</l>
<l n="59">πλεῖς δʼ ὡς πρὸς οἶκον, ἐκλιπὼν τὸ ναυτικὸν</l>
<l n="60">στράτευμʼ Ἀχαιῶν, ἔχθος ἐχθήρας μέγα,</l>
<l n="61">οἵ σʼ ἐν λιταῖς στείλαντες ἐξ οἴκων μολεῖν,</l>
<l n="62">μόνην ἔχοντες τήνδʼ ἅλωσιν Ἰλίου,</l>
<l n="63">οὐκ ἠξίωσαν τῶν Ἀχιλλείων ὅπλων</l>
<l n="64">ἐλθόντι δοῦναι κυρίως αἰτουμένῳ,</l>
<l n="65">ἀλλʼ αὔτʼ Ὀδυσσεῖ παρέδοσαν· λέγων ὅσʼ ἂν</l>
<l n="66">θέλῃς καθʼ ἡμῶν ἔσχατʼ ἐσχάτων κακά.</l>
<l n="67">τούτῳ  γὰρ οὐδέν μʼ ἀλγυνεῖς· εἰ δʼ ἐργάσει</l>
<l n="68">μὴ ταῦτα, λύπην πᾶσιν Ἀργείοις βαλεῖς.</l>
<l n="69">εἰ γὰρ τὰ τοῦδε τόξα μὴ ληφθήσεται,</l>
<l n="70">οὐκ ἔστι πέρσαι σοι τὸ Δαρδάνου πέδον.</l>
<l n="71">ὡς δʼ ἔστʼ ἐμοὶ μὲν οὐχί, σοὶ δʼ ὁμιλία</l>
<l n="72">πρὸς τόνδε πιστὴ καὶ βέβαιος, ἔκμαθε.</l>
<l n="73">σὺ μὲν πέπλευκας οὔτʼ ἔνορκος οὐδενὶ</l>
<l n="74">οὔτʼ ἐξ ἀνάγκης οὔτε τοῦ πρώτου στόλου·</l>
<l n="75">ἐμοὶ δὲ τούτων οὐδέν ἐστʼ ἀρνήσιμον.</l>
<l n="76">ὥστʼ εἴ με τόξων ἐγκρατὴς αἰσθήσεται,</l>
<l n="77">ὄλωλα καὶ σὲ προσδιαφθερῶ ξυνών.</l>
<l n="78">ἀλλʼ αὐτὸ τοῦτο δεῖ σοφισθῆναι, κλοπεὺς</l>
<l n="79">ὅπως γενήσει τῶν ἀνικήτων ὅπλων.</l>
<l n="80">ἔξοιδα, παῖ, φύσει σε μὴ πεφυκότα</l>
<l n="81">τοιαῦτα φωνεῖν μηδὲ τεχνᾶσθαι κακά·</l>
<l n="82">ἀλλʼ ἡδὺ γάρ τι κτῆμα τῆς νίκης λαβεῖν,</l>
<l n="83">τόλμα· δίκαιοι δʼ αὖθις ἐκφανούμεθα.</l>
<l n="84">νῦν δʼ εἰς ἀναιδὲς ἡμέρας μέρος βραχὺ</l>
<l n="85">δός μοι σεαυτόν, κᾆτα τὸν λοιπὸν χρόνον</l>
<l n="86">κέκλησο πάντων εὐσεβέστατος βροτῶν.</l>
</sp>
<milestone ed="p" n="86" unit="card"/>
<sp>
<speaker>Νεοπτόλεμος</speaker>
<l n="87">ἐγὼ μὲν οὓς ἂν τῶν λόγων ἀλγῶ κλύων,</l>
<l n="88">Λαερτίου παῖ, τούσδε καὶ πράσσειν στυγῶ·</l>
<l n="89">ἔφυν γὰρ οὐδὲν ἐκ τέχνης πράσσειν κακῆς,</l>
<l n="90">οὔτʼ αὐτὸς οὔθʼ, ὥς φασιν, οὑκφύσας ἐμέ.</l>
<l n="91">ἀλλʼ εἴμʼ ἑτοῖμος πρὸς βίαν τὸν ἄνδρʼ ἄγειν</l>
<l n="92">καὶ μὴ δόλοισιν· οὐ γὰρ ἐξ ἑνὸς ποδὸς</l>
<l n="93">ἡμᾶς τοσούσδε πρὸς βίαν χειρώσεται.</l>
<l n="94">πεμφθείς γε μέντοι σοὶ ξυνεργάτης ὀκνῶ</l>
<l n="95">προδότης καλεῖσθαι· βούλομαι δʼ, ἄναξ, καλῶς</l>
<l n="96">δρῶν ἐξαμαρτεῖν μᾶλλον ἢ νικᾶν κακῶς.</l>
</sp>
<sp>
<speaker>Ὀδυσσεύς</speaker>
<l n="97">ἐσθλοῦ πατρὸς παῖ, καὐτὸς ὢν νέος ποτὲ</l>
<l n="98">γλῶσσαν μὲν ἀργόν, χεῖρα δʼ εἶχον ἐργάτιν·</l>
<l n="99">νῦν δʼ εἰς ἔλεγχον ἐξιὼν ὁρῶ βροτοῖς</l>
<l n="100">τὴν γλῶσσαν, οὐχὶ τἄργα, πάνθʼ ἡγουμένην.</l>
</sp>
<sp>
<speaker>Νεοπτόλεμος</speaker>
<l n="101">τί μʼ οὖν ἄνωγας ἄλλο πλὴν ψευδῆ λέγειν;</l>
</sp>
<sp>
<speaker>Ὀδυσσεύς</speaker>
<l n="102">λέγω σʼ ἐγὼ δόλῳ Φιλοκτήτην λαβεῖν.</l>
</sp>
<sp>
<speaker>Νεοπτόλεμος</speaker>
<l n="103">τί δʼ ἐν δόλῳ δεῖ μᾶλλον ἢ πείσαντʼ ἄγειν;</l>
</sp>
<sp>
<speaker>Ὀδυσσεύς</speaker>
<l n="104">οὐ μὴ πίθηται·  πρὸς βίαν δʼ οὐκ ἂν λάβοις.</l>
</sp>
<sp>
<speaker>Νεοπτόλεμος</speaker>
<l n="105">οὕτως ἔχει τι δεινὸν ἰσχύος θράσος;</l>
</sp>
<sp>
<speaker>Ὀδυσσεύς</speaker>
<l n="106">ἰούς γʼ ἀφύκτους καὶ προπέμποντας φόνον.</l>
</sp>
<sp>
<speaker>Νεοπτόλεμος</speaker>
<l n="107">οὐκ ἆρʼ ἐκείνῳ γʼ οὐδὲ προσμῖξαι θρασύ;</l>
</sp>
<sp>
<speaker>Ὀδυσσεύς</speaker>
<l n="108">οὔ, μὴ δόλῳ λαβόντα γʼ, ὡς ἐγὼ λέγω.</l>
</sp>
<sp>
<speaker>Νεοπτόλεμος</speaker>
<l n="109">οὐκ αἰσχρὸν ἡγεῖ δῆτα τὸ ψευδῆ λέγειν;</l>
</sp>
<sp>
<speaker>Ὀδυσσεύς</speaker>
<l n="110">οὔκ, εἰ τὸ σωθῆναί γε τὸ ψεῦδος φέρει.</l>
</sp>
<sp>
<speaker>Νεοπτόλεμος</speaker>
<l n="111">πῶς οὖν βλέπων τις ταῦτα τολμήσει λακεῖν;</l>
</sp>
<sp>
<speaker>Ὀδυσσεύς</speaker>
<l n="112">ὅταν τι δρᾷς εἰς κέρδος, οὐκ ὀκνεῖν πρέπει.</l>
</sp>
<sp>
<speaker>Νεοπτόλεμος</speaker>
<l n="113">κέρδος δʼ ἐμοὶ τί τοῦτον ἐς Τροίαν μολεῖν;</l>
</sp>
<sp>
<speaker>Ὀδυσσεύς</speaker>
<l n="114">αἱρεῖ τὰ τόξα ταῦτα τὴν Τροίαν μόνα.</l>
</sp>
<sp>
<speaker>Νεοπτόλεμος</speaker>
<l n="115">οὐκ ἆρʼ ὁ πέρσων, ὡς ἐφάσκετʼ, εἴμʼ ἐγώ;</l>
</sp>
<sp>
<speaker>Ὀδυσσεύς</speaker>
<l n="116">οὔτʼ ἂν σὺ κείνων χωρὶς οὔτʼ ἐκεῖνα σοῦ.</l>
</sp>
<sp>
<speaker>Νεοπτόλεμος</speaker>
<l n="117">θηρατέʼ οὖν γίγνοιτʼ ἄν, εἴπερ ὧδʼ ἔχει.</l>
</sp>
<sp>
<speaker>Ὀδυσσεύς</speaker>
<l n="118">ὡς τοῦτό γʼ ἔρξας δύο φέρει δωρήματα.</l>
</sp>
<sp>
<speaker>Νεοπτόλεμος</speaker>
<l n="119">ποίω; μαθὼν γὰρ οὐκ ἂν ἀρνοίμην τὸ δρᾶν.</l>
</sp>
<sp>
<speaker>Ὀδυσσεύς</speaker>
<l n="120">σοφός τʼ ἂν αὑτὸς κἀγαθὸς κεκλῇʼ ἅμα.</l>
</sp>
<sp>
<speaker>Νεοπτόλεμος</speaker>
<l n="121">ἴτω· ποήσω, πᾶσαν αἰσχύνην ἀφείς.</l>
</sp>
<sp>
<speaker>Ὀδυσσεύς</speaker>
<l n="122">ἦ μνημονεύεις οὖν ἅ σοι παρῄνεσα;</l>
</sp>
<sp>
<speaker>Νεοπτόλεμος</speaker>
<l n="123">σάφʼ ἴσθʼ, ἐπείπερ εἰσάπαξ συνῄνεσα.</l>
</sp>
<milestone ed="p" n="123" unit="card"/>
<sp>
<speaker>Ὀδυσσεύς</speaker>
<l n="124">σὺ μὲν μένων νυν κεῖνον ἐνθάδʼ ἐκδέχου,</l>
<l n="125">ἐγὼ δʼ ἄπειμι, μὴ κατοπτευθῶ παρών,</l>
<l n="126">καὶ τὸν σκοπὸν πρὸς ναῦν ἀποστελῶ πάλιν.</l>
<l n="127">καὶ δεῦρʼ, ἐάν μοι τοῦ χρόνου δοκῆτέ τι</l>
<l n="128">κατασχολάζειν, αὖθις ἐκπέμψω πάλιν</l>
<l n="129">τοῦτον τὸν αὐτὸν ἄνδρα, ναυκλήρου τρόποις</l>
<l n="130">μορφὴν δολώσας, ὡς ἂν ἀγνοία προσῇ·</l>
<l n="131">οὗ δῆτα, τέκνον, ποικίλως αὐδωμένου</l>
<l n="132">δέχου τὰ συμφέροντα τῶν ἀεὶ λόγων.</l>
<l n="133">ἐγὼ δὲ πρὸς ναῦν εἶμι, σοὶ παρεὶς τάδε·</l>
<l n="134">Ἑρμῆς δʼ ὁ πέμπων δόλιος ἡγήσαιτο νῷν</l>
<l n="135">Νίκη τʼ Ἀθάνα Πολιάς, ἣ σῴζει μʼ ἀεί.</l>
</sp>
<milestone ed="p" n="135" unit="card"/>
</div>
<div type="choral">
<div type="strophe" n="1">
<sp>
<speaker>Χορός</speaker>
<l n="136">τί χρὴ τί χρή με, δέσποτʼ, ἐν ξένᾳ ξένον</l>
<l n="137">στέγειν ἢ τί λέγειν πρὸς ἄνδρʼ ὑπόπταν;</l>
<l n="138">φράζε μοι.  τέχνα γὰρ</l>
<l n="139">τέχνας ἑτέρας προύχει</l>
<l n="140">καὶ γνώμα παρʼ ὅτῳ τὸ θεῖον</l>
<l n="141">Διὸς σκῆπτρον ἀνάσσεται.</l>
<l n="142">σὲ δʼ, ὦ τέκνον, τόδʼ ἐλήλυθεν</l>
<l n="143">πᾶν κράτος ὠγύγιον· τό μοι ἔννεπε</l>
<l n="144">τί σοι χρεὼν ὑπουργεῖν.</l>
</sp>
<milestone ed="p" n="144" unit="card"/>
</div>
<div type="anapests">
<sp>
<speaker>Νεοπτόλεμος</speaker>
<l n="145">νῦν μέν, ἴσως γὰρ τόπον ἐσχατιαῖς</l>
<l n="146">προσιδεῖν ἐθέλεις ὅντινα κεῖται,</l>
<l n="147">δέρκου θαρσῶν· ὁπόταν δὲ μόλῃ</l>
<l n="148">δεινὸς ὁδίτης, τῶνδʼ οὑκ  μελάθρων</l>
<l n="149">πρὸς ἐμὴν αἰεὶ χεῖρα προχωρῶν</l>
<l n="150">πειρῶ τὸ παρὸν θεραπεύειν.</l>
</sp>
<milestone ed="p" n="150" unit="card"/>
</div>
<div type="antistrophe" n="1">
<sp>
<speaker>Χορός</speaker>
<l n="151">μέλον πάλαι μέλημά μοι λέγεις, ἄναξ,</l>
<l n="152">φρουρεῖν ὄμμʼ ἐπὶ σῷ μάλιστα καιρῷ·</l>
<l n="153">νῦν δέ μοι λέγʼ, αὐλὰς</l>
<l n="154">ποίας ἔνεδρος ναίει</l>
<l n="155">καὶ χῶρον τίνʼ ἔχει.  τὸ γάρ μοι</l>
<l n="156">μαθεῖν οὐκ ἀποκαίριον,</l>
<l n="157">μὴ προσπεσών με λάθῃ ποθέν·</l>
<l n="158">τίς τόπος ἢ τίς ἕδρα; τίνʼ ἔχει στίβον,</l>
<l n="159">ἔναυλον ἢ θυραῖον;</l>
</sp>
<milestone ed="p" n="159" unit="card"/>
</div>
<div type="anapests">
<sp>
<speaker>Νεοπτόλεμος</speaker>
<l n="160">οἶκον μὲν ὁρᾷς τόνδʼ ἀμφίθυρον</l>
<l n="161">πετρίνης κοίτης.</l>
</sp>
<sp>
<speaker>Χορός</speaker>
<l n="162">ποῦ γὰρ ὁ τλήμων αὐτὸς ἄπεστιν;</l>
</sp>
<sp>
<speaker>Νεοπτόλεμος</speaker>
<l n="163">δῆλον ἔμοιγʼ ὡς φορβῆς χρείᾳ</l>
<l n="164">στίβον ὀγμεύει τῇδε  πέλας που.</l>
<l n="165">ταύτην γὰρ ἔχειν βιοτῆς αὐτὸν</l>
<l n="166">λόγος ἐστὶ φύσιν, θηροβολοῦντα</l>
<l n="167">πτηνοῖς ἰοῖς στυγερὸν στυγερῶς,</l>
<l n="168">οὐδέ τινʼ αὐτῷ</l>
<l n="169">παιῶνα κακῶν ἐπινωμᾶν.</l>
</sp>
<milestone ed="p" n="169" unit="card"/>
</div>
<div type="strophe" n="2">
<sp>
<speaker>Χορός</speaker>
<l n="170">οἰκτίρω νιν ἔγωγʼ, ὅπως,</l>
<l n="171">μή του κηδομένου βροτῶν</l>
<l n="172">μηδὲ ξύντροφον ὄμμʼ ἔχων,</l>
<l n="173">δύστανος, μόνος ἀεί,</l>
<l n="174">νοσεῖ μὲν νόσον ἀγρίαν,</l>
<l n="175">ἀλύει δʼ ἐπὶ παντί τῳ</l>
<l n="176">χρείας ἱσταμένῳ.  πῶς ποτε πῶς δύσμορος ἀντέχει;</l>
<l n="177">ὦ παλάμαι θεῶν,</l>
<l n="178">ὦ δύστανα γένη βροτῶν,</l>
<l n="179">οἷς μὴ μέτριος αἰών.</l>
</sp>
<milestone ed="p" n="180" unit="card"/>
</div>
<div type="antistrophe" n="2">
<sp>
<speaker>Χορός</speaker>
<l n="180">οὗτος πρωτογόνων ἴσως</l>
<l n="181">οἴκων οὐδενὸς ὕστερος,</l>
<l n="182">πάντων ἄμμορος ἐν βίῳ</l>
<l n="183">κεῖται μοῦνος ἀπʼ ἄλλων,</l>
<l n="184">στικτῶν ἢ λασίων μετὰ</l>
<l n="185">θηρῶν, ἔν τʼ ὀδύναις ὁμοῦ</l>
<l n="186">λιμῷ τʼ οἰκτρός, ἀνήκεστα μεριμνήματʼ ἔχων· ὀρεί-</l>
<l n="187">α δʼ  ἀθυρόστομος</l>
<l n="188">Ἀχὼ τηλεφανὴς πικραῖς</l>
<l n="189">οἰμωγαῖς ὑπακούει.</l>
</sp>
<milestone ed="p" n="191" unit="card"/>
</div>
<div type="anapests">
<sp>
<speaker>Νεοπτόλεμος</speaker>
<l n="190">οὐδὲν τούτων θαυμαστὸν ἐμοί·</l>
<l n="191">θεῖα γάρ, εἴπερ κἀγώ τι φρονῶ,</l>
<l n="192">καὶ τὰ παθήματα κεῖνα πρὸς αὐτὸν</l>
<l n="193">τῆς ὠμόφρονος Χρύσης ἐπέβη,</l>
<l n="194">καὶ νῦν ἃ πονεῖ δίχα κηδεμόνων,</l>
<l n="195">οὐκ ἔσθʼ ὡς οὐ θεῶν του μελέτῃ</l>
<l n="196">τοῦ μὴ πρότερον τόνδʼ ἐπὶ Τροίᾳ</l>
<l n="197">τεῖναι τὰ θεῶν ἀμάχητα βέλη,</l>
<l n="198">πρὶν ὅδʼ ἐξήκοι χρόνος, ᾧ λέγεται</l>
<l n="199">χρῆναί σφʼ ὑπὸ τῶνδε δαμῆναι.</l>
</sp>
<milestone ed="p" n="201" unit="card"/>
</div>
<div type="strophe" n="3">
<sp>
<speaker>Χορός</speaker>
<l n="200">εὔστομʼ ἔχε, παῖ.</l>
</sp>
<sp>
<speaker>Νεοπτόλεμος</speaker>
<l n="201">τί τόδε;</l>
</sp>
<sp>
<speaker>Χορός</speaker>
<l n="202">προυφάνη κτύπος,</l>
<l n="203">φωτὸς σύντροφος ὡς τειρομένου του,</l>
<l n="204">ἤ που τῇδʼ ἢ τῇδε τόπων.</l>
<l n="205">βάλλει βάλλει μʼ ἐτύμα</l>
<l n="206">φθογγά του στίβον κατʼ ἀνάγκαν</l>
<l n="207">ἕρποντος, οὐδέ με λάθει</l>
<l n="208">βαρεῖα τηλόθεν αὐδὰ τρυσάνωρ· διάσημα γὰρ θρηνεῖ.</l>
</sp>
<milestone ed="p" n="210" unit="card"/>
</div>
<div type="antistrophe" n="3">
<sp>
<speaker>Χορός</speaker>
<l n="209">ἀλλʼ ἔχε, τέκνον,</l>
</sp>
<sp>
<speaker>Νεοπτόλεμος</speaker>
<l n="210">λέγʼ ὅ τι.</l>
</sp>
<sp>
<speaker>Χορός</speaker>
<l n="211">φροντίδας νέας.</l>
<l n="212">ὡς οὐκ ἔξεδρος, ἀλλʼ ἔντοπος ἁνήρ,</l>
<l n="213">οὐ μολπὰν σύριγγος ἔχων,</l>
<l n="214">ὡς ποιμὴν ἀγροβότας, ἀλλʼ ἤ που πταίων ὑπʼ ἀνάγκας</l>
<l n="215">βοᾷ τηλωπὸν ἰωάν,</l>
<l n="216">ἢ ναὸς ἄξενον αὐγάζων ὅρμον· προβοᾷ τι γὰρ δεινόν.</l>
</sp>
<milestone ed="p" n="219" unit="card"/>
</div>
</div>
<div type="episode">
<sp>
<speaker>Φιλοκτήτης</speaker>
<l n="217">ἰὼ ξένοι,</l>
<l n="218">τίνες ποτʼ ἐς γῆν τήνδε κἀκ ποίας πάτρας</l>
<l n="219">κατέσχετʼ οὔτʼ εὔορμον οὔτʼ οἰκουμένην;</l>
<l n="220">ποίας ἂν ὑμᾶς πατρίδος  ἢ γένους ποτὲ</l>
<l n="221">τύχοιμʼ ἂν εἰπών; σχῆμα μὲν γὰρ Ἑλλάδος</l>
<l n="222">στολῆς ὑπάρχει προσφιλεστάτης ἐμοί·</l>
<l n="223">φωνῆς δʼ ἀκοῦσαι βούλομαι· καὶ μή μʼ ὄκνῳ</l>
<l n="224">δείσαντες ἐκπλαγῆτʼ ἀπηγριωμένον,</l>
<l n="225">ἀλλʼ οἰκτίσαντες ἄνδρα δύστηνον, μόνον,</l>
<l n="226">ἔρημον ὧδε κἄφιλον κακούμενον,</l>
<l n="227">φωνήσατʼ, εἴπερ ὡς φίλοι προσήκετε.</l>
<l n="228">ἀλλʼ ἀνταμείψασθʼ· οὐ γὰρ εἰκὸς οὔτʼ ἐμὲ</l>
<l n="229">ὑμῶν ἁμαρτεῖν τοῦτό γʼ οὔθʼ ὑμᾶς ἐμοῦ.</l>
</sp>
<sp>
<speaker>Νεοπτόλεμος</speaker>
<l n="230">ἀλλʼ, ὦ ξένʼ, ἴσθι τοῦτο πρῶτον, οὕνεκα</l>
<l n="231">Ἕλληνές ἐσμεν· τοῦτο γὰρ βούλει μαθεῖν.</l>
</sp>
<sp>
<speaker>Φιλοκτήτης</speaker>
<l n="232">ὦ φίλτατον φώνημα· φεῦ τὸ καὶ λαβεῖν</l>
<l n="233">πρόσφθεγμα τοιοῦδʼ ἀνδρὸς ἐν χρόνῳ μακρῷ.</l>
<l n="234">τίς σʼ, ὦ τέκνον, προσέσχε, τίς προσήγαγεν</l>
<l n="235">χρεία; τίς ὁρμή; τίς ἀνέμων ὁ φίλτατος;</l>
<l n="236">γέγωνέ μοι πᾶν τοῦθʼ, ὅπως εἰδῶ τίς εἶ.</l>
</sp>
<sp>
<speaker>Νεοπτόλεμος</speaker>
<l n="237">ἐγὼ γένος μέν εἰμι τῆς περιρρύτου</l>
<l n="238">Σκύρου·  πλέω δʼ ἐς οἶκον· αὐδῶμαι δὲ παῖς</l>
<l n="239">Ἀχιλλέως, Νεοπτόλεμος.  οἶσθα δὴ τὸ πᾶν.</l>
</sp>
<sp>
<speaker>Φιλοκτήτης</speaker>
<l n="240">ὦ φιλτάτου παῖ πατρός, ὦ φίλης χθονός,</l>
<l n="241">ὦ τοῦ γέροντος θρέμμα Λυκομήδους, τίνι</l>
<l n="242">στόλῳ προσέσχες τήνδε γῆν πόθεν πλέων;</l>
</sp>
<sp>
<speaker>Νεοπτόλεμος</speaker>
<l n="243">ἐξ Ἰλίου τοι δὴ τανῦν γε ναυστολῶ.</l>
</sp>
<sp>
<speaker>Φιλοκτήτης</speaker>
<l n="244">πῶς εἶπας; οὐ γὰρ δὴ σύ γʼ ἦσθα ναυβάτης</l>
<l n="245">ἡμῖν κατʼ ἀρχὴν τοῦ πρὸς Ἴλιον στόλου.</l>
</sp>
<sp>
<speaker>Νεοπτόλεμος</speaker>
<l n="246">ἦ γὰρ μετέσχες καὶ σὺ τοῦδε τοῦ πόνου;</l>
</sp>
<sp>
<speaker>Φιλοκτήτης</speaker>
<l n="247">ὦ τέκνον, οὐ γὰρ οἶσθά μʼ ὅντινʼ εἰσορᾷς;</l>
</sp>
<sp>
<speaker>Νεοπτόλεμος</speaker>
<l n="248">πῶς γὰρ κάτοιδʼ ὅν γʼ εἶδον οὐδεπώποτε;</l>
</sp>
<sp>
<speaker>Φιλοκτήτης</speaker>
<l n="249">οὐδʼ ὄνομʼ ἄρʼ  οὐδὲ τῶν ἐμῶν κακῶν κλέος</l>
<l n="250">ᾔσθου ποτʼ οὐδέν, οἷς ἐγὼ διωλλύμην;</l>
</sp>
<sp>
<speaker>Νεοπτόλεμος</speaker>
<l n="251">ὡς μηδὲν εἰδότʼ ἴσθι μʼ ὧν ἀνιστορεῖς.</l>
</sp>
<milestone ed="p" n="255" unit="card"/>
<sp n="*filokth/ths">
<speaker>Φιλοκτήτης</speaker>
<l n="252">ὦ πόλλʼ ἐγὼ μοχθηρός, ὦ πικρὸς θεοῖς,</l>
<l n="253">οὗ μηδὲ κληδὼν ὧδʼ ἔχοντος οἴκαδε</l>
<l n="254">μηδʼ Ἑλλάδος γῆς μηδαμοῦ διῆλθέ που.</l>
<l n="255">ἀλλʼ οἱ μὲν ἐκβαλόντες ἀνοσίως ἐμὲ</l>
<l n="256">γελῶσι σῖγʼ ἔχοντες, ἡ δʼ ἐμὴ νόσος</l>
<l n="257">ἀεὶ τέθηλε κἀπὶ μεῖζον ἔρχεται.</l>
<l n="258">ὦ τέκνον, ὦ παῖ πατρὸς ἐξ Ἀχιλλέως,</l>
<l n="259">ὅδʼ εἴμʼ ἐγώ σοι κεῖνος, ὃν κλύεις ἴσως</l>
<l n="260">τῶν Ἡρακλείων ὄντα δεσπότην ὅπλων,</l>
<l n="261">ὁ τοῦ Ποίαντος παῖς Φιλοκτήτης, ὃν οἱ</l>
<l n="262">δισσοὶ στρατηγοὶ χὠ Κεφαλλήνων ἄναξ</l>
<l n="263">ἔρριψαν αἰσχρῶς ὧδʼ ἔρημον, ἀγρίᾳ</l>
<l n="264">νόσῳ καταφθίνοντα, τῆς ἀνδροφθόρου</l>
<l n="265">πληγέντʼ ἐχίδνης ἀγρίῳ χαράγματι·</l>
<l n="266">ξὺν ᾗ μʼ ἐκεῖνοι, παῖ, προθέντες ἐνθάδε</l>
<l n="267">ᾤχοντʼ ἔρημον, ἡνίκʼ ἐκ τῆς ποντίας</l>
<l n="268">Χρύσης κατέσχον δεῦρο ναυβάτῃ στόλῳ.</l>
<l n="269">τότʼ ἄσμενοί μʼ ὡς εἶδον ἐκ πολλοῦ σάλου</l>
<l n="270">εὕδοντʼ ἐπʼ ἀκτῆς ἐν κατηρεφεῖ πέτρᾳ,</l>
<l n="271">λιπόντες ᾤχονθʼ, οἷα φωτὶ δυσμόρῳ</l>
<l n="272">ῥάκη προθέντες βαιὰ καί τι καὶ βορᾶς</l>
<l n="273">ἐπωφέλημα σμικρόν, οἷʼ αὐτοῖς τύχοι.</l>
<l n="274">σὺ δή, τέκνον, ποίαν μʼ ἀνάστασιν δοκεῖς</l>
<l n="275">αὐτῶν βεβώτων ἐξ ὕπνου στῆναι τότε;</l>
<l n="276">ποῖʼ ἐκδακρῦσαι, ποῖʼ ἀποιμῶξαι κακά;</l>
<l n="277">ὁρῶντα μὲν ναῦς, ἃς ἔχων ἐναυστόλουν,</l>
<l n="278">πάσας βεβώσας, ἄνδρα δʼ οὐδένʼ ἔντοπον,</l>
<l n="279">οὐχ ὅστις ἀρκέσειεν οὐδʼ ὅστις νόσου</l>
<l n="280">κάμνοντι συλλάβοιτο· πάντα δὲ σκοπῶν</l>
<l n="281">ηὕρισκον οὐδὲν πλὴν ἀνιᾶσθαι παρόν,</l>
<l n="282">τούτου δὲ πολλὴν εὐμάρειαν, ὦ τέκνον.</l>
<milestone ed="p" n="285" unit="card"/>
<l n="283">ὁ μὲν χρόνος δὴ διὰ χρόνου προύβαινέ μοι,</l>
<l n="284">κἄδει τι βαιᾷ τῇδʼ ὑπὸ στέγῃ μόνον</l>
<l n="285">διακονεῖσθαι.  γαστρὶ μὲν τὰ σύμφορα</l>
<l n="286">τόξον τόδʼ ἐξηύρισκε, τὰς ὑποπτέρους</l>
<l n="287">βάλλον πελείας· πρὸς δὲ τοῦθʼ, ὅ μοι βάλοι</l>
<l n="288">νευροσπαδὴς ἄτρακτος, αὐτὸς ἂν τάλας</l>
<l n="289">εἰλυόμην, δύστηνον ἐξέλκων πόδα,</l>
<l n="290">πρὸς τοῦτʼ ἄν·  εἴ τʼ ἔδει τι καὶ ποτὸν λαβεῖν,</l>
<l n="291">καί που πάγου χυθέντος, οἷα χείματι,</l>
<l n="292">ξύλον τι θραῦσαι, ταῦτʼ ἂν ἐξέρπων τάλας</l>
<l n="293">ἐμηχανώμην· εἶτα πῦρ ἂν οὐ παρῆν,</l>
<l n="294">ἀλλʼ ἐν πέτροισι πέτρον ἐκτρίβων μόλις</l>
<l n="295">ἔφηνʼ ἄφαντον φῶς, ὃ καὶ σῴζει μʼ ἀεί.</l>
<l n="296">οἰκουμένη γὰρ οὖν στέγη πυρὸς μέτα</l>
<l n="297">πάντʼ ἐκπορίζει πλὴν τὸ μὴ νοσεῖν ἐμέ.</l>
<l n="298">φέρʼ, ὦ τέκνον, νῦν καὶ τὸ τῆς νήσου μάθῃς.</l>
<l n="299">ταύτῃ πελάζει ναυβάτης οὐδεὶς ἑκών·</l>
<l n="300">οὐ γάρ τις ὅρμος ἔστιν οὐδʼ ὅποι πλέων</l>
<l n="301">ἐξεμπολήσει κέρδος ἢ ξενώσεται.</l>
<l n="302">οὐκ ἐνθάδʼ οἱ πλοῖ τοῖσι σώφροσιν βροτῶν.</l>
<l n="303">τάχʼ οὖν τις ἄκων ἔσχε· πολλὰ γὰρ τάδε</l>
<l n="304">ἐν τῷ μακρῷ γένοιτʼ ἂν ἀνθρώπων χρόνῳ·</l>
<l n="305">οὗτοί μʼ, ὅταν μόλωσιν, ὦ τέκνον, λόγοις</l>
<l n="306">ἐλεοῦσι μέν, καί πού τι καὶ βορᾶς μέρος</l>
<l n="307">προσέδοσαν οἰκτίραντες ἤ τινα στολήν·</l>
<l n="308">ἐκεῖνο δʼ οὐδείς, ἡνίκʼ ἂν μνησθῶ, θέλει,</l>
<l n="309">σῶσαί μʼ ἐς οἴκους, ἀλλʼ ἀπόλλυμαι τάλας</l>
<l n="310">ἔτος τόδʼ ἤδη δέκατον ἐν λιμῷ τε καὶ</l>
<l n="311">κακοῖσι βόσκων τὴν ἀδηφάγον νόσον.</l>
<l n="312">τοιαῦτʼ Ἀτρεῖδαί μʼ ἥ τʼ Ὀδυσσέως βία,</l>
<l n="313">ὦ παῖ, δεδράκασʼ, οἷʼ Ὀλύμπιοι θεοὶ</l>
<l n="314">δοῖέν ποτʼ αὐτοῖς ἀντίποινʼ ἐμοῦ παθεῖν.</l>
</sp>
<milestone ed="p" n="317" unit="card"/>
<sp>
<speaker>Χορός</speaker>
<l n="315">ἔοικα κἀγὼ τοῖς ἀφιγμένοις ἴσα</l>
<l n="316">ξένοις ἐποικτίρειν σε, Ποίαντος τέκνον.</l>
</sp>
<sp>
<speaker>Νεοπτόλεμος</speaker>
<l n="317">ἐγὼ δὲ καὐτὸς τοῖσδε μάρτυς ἐν λόγοις,</l>
<l n="318">ὡς εἴσʼ ἀληθεῖς οἶδα, συντυχὼν κακῶν</l>
<l n="319">ἀνδρῶν Ἀτρειδῶν τῆς τʼ Ὀδυσσέως βίας.</l>
</sp>
<sp>
<speaker>Φιλοκτήτης</speaker>
<l n="320">ἦ γάρ τι καὶ σὺ τοῖς πανωλέθροις ἔχεις</l>
<l n="321">ἔγκλημʼ Ἀτρείδαις, ὥστε θυμοῦσθαι παθών;</l>
</sp>
<sp>
<speaker>Νεοπτόλεμος</speaker>
<l n="322">θυμὸν γένοιτο χειρὶ πληρῶσαί ποτε,</l>
<l n="323">ἵνʼ αἱ Μυκῆναι γνοῖεν ἡ Σπάρτη θʼ ὅτι</l>
<l n="324">χἠ Σκῦρος ἀνδρῶν ἀλκίμων μήτηρ ἔφυ.</l>
</sp>
<sp>
<speaker>Φιλοκτήτης</speaker>
<l n="325">εὖ γʼ, ὦ τέκνον· τίνος γὰρ ὧδε τὸν μέγαν</l>
<l n="326">χόλον κατʼ αὐτῶν ἐγκαλῶν ἐλήλυθας;</l>
</sp>
<sp>
<speaker>Νεοπτόλεμος</speaker>
<l n="327">ὦ παῖ Ποίαντος, ἐξερῶ, μόλις δʼ ἐρῶ,</l>
<l n="328">ἅγωγʼ ὑπʼ αὐτῶν ἐξελωβήθην μολών.</l>
<l n="329">ἐπεὶ γὰρ ἔσχε μοῖρʼ Ἀχιλλέα θανεῖν,</l>
</sp>
<sp>
<speaker>Φιλοκτήτης</speaker>
<l n="330">οἴμοι· φράσῃς μοι μὴ πέρα, πρὶν ἂν μάθω</l>
<l n="331">πρῶτον τόδʼ, ἦ τέθνηχʼ ὁ Πηλέως γόνος;</l>
</sp>
<sp>
<speaker>Νεοπτόλεμος</speaker>
<l n="332">τέθνηκεν, ἀνδρὸς οὐδενός, θεοῦ δʼ ὕπο,</l>
<l n="333">τοξευτός, ὡς λέγουσιν, ἐκ Φοίβου δαμείς.</l>
</sp>
<sp>
<speaker>Φιλοκτήτης</speaker>
<l n="334">ἀλλʼ εὐγενὴς μὲν ὁ κτανών τε χὠ θανών·</l>
<l n="335">ἀμηχανῶ δὲ πότερον, ὦ τέκνον, τὸ σὸν</l>
<l n="336">πάθημʼ ἐλέγχω πρῶτον ἢ κεῖνον στένω.</l>
</sp>
<sp>
<speaker>Νεοπτόλεμος</speaker>
<l n="337">οἶμαι μὲν ἀρκεῖν σοί γε καὶ τὰ σʼ, ὦ τάλας,</l>
<l n="338">ἀλγήμαθʼ, ὥστε μὴ τὰ τῶν πέλας στένειν.</l>
</sp>
<sp>
<speaker>Φιλοκτήτης</speaker>
<l n="339">ὀρθῶς ἔλεξας· τοιγαροῦν τὸ σὸν φράσον</l>
<l n="340">αὖθις πάλιν μοι πρᾶγμʼ, ὅτῳ σʼ ἐνύβρισαν.</l>
</sp>
<milestone ed="p" n="343" unit="card"/>
<sp>
<speaker>Νεοπτόλεμος</speaker>
<l n="341">ἦλθόν με νηὶ ποικιλοστόλῳ μέτα</l>
<l n="342">δῖός τʼ Ὀδυσσεὺς χὠ τροφεὺς τοὐμοῦ πατρός,</l>
<l n="343">λέγοντες, εἴτʼ ἀληθὲς εἴτʼ ἄρʼ οὖν μάτην,</l>
<l n="344">ὡς οὐ θέμις γίγνοιτʼ, ἐπεὶ κατέφθιτο</l>
<l n="345">πατὴρ ἐμός, τὰ πέργαμʼ ἄλλον ἤ μʼ ἑλεῖν.</l>
<l n="346">ταῦτʼ, ὦ ξένʼ, οὕτως ἐννέποντες οὐ πολὺν</l>
<l n="347">χρόνον μʼ ἐπέσχον μή με ναυστολεῖν ταχύ,</l>
<l n="348">μάλιστα μὲν δὴ τοῦ θανόντος ἱμέρῳ,</l>
<l n="349">ὅπως ἴδοιμʼ ἄθαπτον· οὐ γὰρ εἰδόμην·</l>
<l n="350">ἔπειτα μέντοι χὠ λόγος καλὸς προσῆν,</l>
<l n="351">εἰ τἀπὶ Τροίᾳ πέργαμʼ αἱρήσοιμʼ ἰών.</l>
<l n="352">ἦν δʼ ἦμαρ ἤδη δεύτερον πλέοντί μοι,</l>
<l n="353">κἀγὼ πικρὸν Σίγειον οὐρίῳ πλάτῃ</l>
<l n="354">κατηγόμην· καί μʼ εὐθὺς ἐν κύκλῳ στρατὸς</l>
<l n="355">ἐκβάντα πᾶς ἠσπάζετʼ, ὀμνύντες βλέπειν</l>
<l n="356">τὸν οὐκέτʼ ὄντα ζῶντʼ Ἀχιλλέα πάλιν.</l>
<l n="357">κεῖνος μὲν οὖν ἔκειτʼ· ἐγὼ δʼ ὁ δύσμορος</l>
<l n="358">ἐπεὶ ʼδάκρυσα κεῖνον, οὐ μακρῷ χρόνῳ</l>
<l n="359">ἐλθὼν Ἀτρείδας πρὸς φίλους, ὡς εἰκὸς ἦν,</l>
<l n="360">τά θʼ ὅπλʼ ἀπῄτουν τοῦ πατρὸς τά τʼ ἄλλʼ ὅσʼ ἦν.</l>
<l n="361">οἱ δʼ εἶπον, οἴμοι, τλημονέστατον λόγον·</l>
<l n="362">ὦ σπέρμʼ Ἀχιλλέως, τἄλλα μὲν πάρεστί σοι</l>
<l n="363">πατρῷʼ ἑλέσθαι, τῶν δʼ ὅπλων κείνων ἀνὴρ</l>
<l n="364">ἄλλος κρατύνει νῦν, ὁ Λαέρτου γόνος.</l>
<l n="365">κἀγὼ δακρύσας εὐθὺς ἐξανίσταμαι</l>
<l n="366">ὀργῇ βαρείᾳ, καὶ καταλγήσας λέγω·</l>
<l n="367">ὦ σχέτλιʼ, ἦ ʼτολμήσατʼ ἀντʼ ἐμοῦ τινι</l>
<l n="368">δοῦναι τὰ τεύχη τἀμά, πρὶν μαθεῖν ἐμοῦ;</l>
<l n="369">ὁ δʼ εἶπʼ Ὀδυσσεύς, πλησίον γὰρ ὢν κυρεῖ,</l>
<l n="370">ναί, παῖ, δεδώκασʼ ἐνδίκως οὗτοι τάδε·</l>
<l n="371">ἐγὼ γὰρ αὔτʼ ἔσωσα κἀκεῖνον παρών.</l>
<l n="372">κἀγὼ χολωθεὶς εὐθὺς ἤρασσον κακοῖς</l>
<l n="373">τοῖς πᾶσιν, οὐδὲν ἐνδεὲς ποιούμενος,</l>
<l n="374">εἰ τἀμὰ κεῖνος ὅπλʼ ἀφαιρήσοιτό με.</l>
<l n="375">ὁ δʼ ἐνθάδʼ ἥκων, καίπερ οὐ δύσοργος ὤν,</l>
<l n="376">δηχθεὶς πρὸς ἁξήκουσεν ὧδʼ ἠμείψατο·</l>
<l n="377">οὐκ ἦσθʼ ἵνʼ ἡμεῖς, ἀλλʼ ἀπῆσθʼ ἵνʼ οὔ σʼ ἔδει·</l>
<l n="378">καὶ ταῦτʼ, ἐπειδὴ καὶ λέγεις θρασυστομῶν,</l>
<l n="379">οὐ μήποτʼ ἐς τὴν Σκῦρον ἐκπλεύσῃς ἔχων.</l>
<l n="380">τοιαῦτʼ ἀκούσας κἀξονειδισθεὶς κακὰ</l>
<l n="381">πλέω πρὸς οἴκους, τῶν ἐμῶν τητώμενος</l>
<l n="382">πρὸς τοῦ κακίστου κἀκ κακῶν Ὀδυσσέως.</l>
<l n="383">κοὐκ αἰτιῶμαι κεῖνον ὡς τοὺς ἐν τέλει·</l>
<l n="384">πόλις γάρ ἐστι πᾶσα τῶν ἡγουμένων</l>
<l n="385">στρατός τε σύμπας· οἱ δʼ ἀκοσμοῦντες βροτῶν</l>
<l n="386">διδασκάλων λόγοισι γίγνονται κακοί.</l>
<l n="387">λόγος λέλεκται πᾶς· ὁ δʼ Ἀτρείδας στυγῶν</l>
<l n="388">ἐμοί θʼ ὁμοίως καὶ θεοῖς εἴη φίλος.</l>
</sp>
<milestone ed="p" n="391" unit="card"/>
</div>
<div type="choral">
<div type="strophe" n="1">
<sp>
<speaker>Χορός</speaker>
<l n="389">ὀρεστέρα παμβῶτι Γᾶ, μᾶτερ αὐτοῦ Διός,</l>
<l n="390">ἃ τὸν μέγαν Πακτωλὸν εὔχρυσον νέμεις,</l>
<l n="391">σὲ κἀκεῖ, μᾶτερ πότνιʼ, ἐπηυδώμαν,</l>
<l n="392">ὅτʼ ἐς τόνδʼ Ἀτρειδᾶν ὕβρις πᾶσʼ ἐχώρει,</l>
<l n="393">ὅτε τὰ πάτρια τεύχεα παρεδίδοσαν,</l>
<l n="394">ἰὼ μάκαιρα ταυροκτόνων</l>
<l n="395">λεόντων ἔφεδρε, τῷ Λαρτίου</l>
<l n="396">σέβας ὑπέρτατον.</l>
</sp>
<milestone ed="p" n="403" unit="card"/>
</div>
</div>
<div type="episode">
<sp>
<speaker>Φιλοκτήτης</speaker>
<l n="397">ἔχοντες, ὡς ἔοικε, σύμβολον σαφὲς</l>
<l n="398">λύπης πρὸς ἡμᾶς, ὦ ξένοι, πεπλεύκατε,</l>
<l n="399">καί μοι προσᾴδεθʼ ὥστε γιγνώσκειν ὅτι</l>
<l n="400">ταῦτʼ ἐξ Ἀτρειδῶν ἔργα κἀξ Ὀδυσσέως.</l>
<l n="401">ἔξοιδα γάρ νιν παντὸς ἂν λόγου κακοῦ</l>
<l n="402">γλώσσῃ θιγόντα καὶ πανουργίας, ἀφʼ ἧς</l>
<l n="403">μηδὲν δίκαιον ἐς τέλος μέλλοι ποεῖν.</l>
<l n="404">ἀλλʼ οὔ τι τοῦτο θαῦμʼ ἔμοιγʼ, ἀλλʼ εἰ παρὼν</l>
<l n="405">Αἴας ὁ μείζων ταῦθʼ ὁρῶν ἠνείχετο.</l>
</sp>
<sp>
<speaker>Νεοπτόλεμος</speaker>
<l n="406">οὐκ ἦν ἔτι ζῶν, ὦ ξένʼ· οὐ γὰρ ἄν ποτε</l>
<l n="407">ζῶντός γʼ ἐκείνου ταῦτʼ ἐσυλήθην ἐγώ.</l>
</sp>
<sp>
<speaker>Φιλοκτήτης</speaker>
<l n="408">πῶς εἶπας; ἀλλʼ ἦ χοὖτος οἴχεται θανών;</l>
</sp>
<sp>
<speaker>Νεοπτόλεμος</speaker>
<l n="409">ὡς μηκέτʼ ὄντα κεῖνον ἐν φάει νόει.</l>
</sp>
<sp>
<speaker>Φιλοκτήτης</speaker>
<l n="410">οἴμοι τάλας.  ἀλλʼ οὐχ ὁ Τυδέως γόνος</l>
<l n="411">οὐδʼ οὑμπολητὸς Σισύφου Λαερτίῳ,</l>
<l n="412">οὐ μὴ θάνωσι· τούσδε γὰρ μὴ ζῆν ἔδει.</l>
</sp>
<sp>
<speaker>Νεοπτόλεμος</speaker>
<l n="413">οὐ δῆτʼ· ἐπίστω τοῦτό γʼ· ἀλλὰ καὶ μέγα</l>
<l n="414">θάλλοντές εἰσι νῦν ἐν Ἀργείων στρατῷ.</l>
</sp>
<sp>
<speaker>Φιλοκτήτης</speaker>
<l n="415">τί δʼ; οὐ παλαιὸς  κἀγαθὸς φίλος τʼ ἐμός,</l>
<l n="416">Νέστωρ ὁ Πύλιος, ἔστιν; οὗτος γὰρ τά γε</l>
<l n="417">κείνων κάκʼ ἐξήρυκε, βουλεύων σοφά.</l>
</sp>
<sp>
<speaker>Νεοπτόλεμος</speaker>
<l n="418">κεῖνός γε πράσσει νῦν κακῶς, ἐπεὶ θανὼν</l>
<l n="419">Ἀντίλοχος αὐτῷ φροῦδος, ὃς παρῆν, γόνος.</l>
</sp>
<sp>
<speaker>Φιλοκτήτης</speaker>
<l n="420">οἴμοι, δύʼ αὖ τώδʼ ἄνδρʼ ἔλεξας, οἷν ἐγὼ</l>
<l n="421">ἥκιστʼ ἂν ἠθέλησʼ ὀλωλότοιν κλύειν.</l>
<l n="422">φεῦ φεῦ· τί δῆτα δεῖ σκοπεῖν, ὅθʼ οἵδε μὲν</l>
<l n="423">τεθνᾶσʼ, Ὀδυσσεὺς δʼ ἔστιν αὖ κἀνταῦθʼ ἵνα</l>
<l n="424">χρῆν ἀντὶ τούτων αὐτὸν αὐδᾶσθαι νεκρόν;</l>
</sp>
<sp>
<speaker>Νεοπτόλεμος</speaker>
<l n="425">σοφὸς παλαιστὴς κεῖνος· ἀλλὰ χαἰ σοφαὶ</l>
<l n="426">γνῶμαι, Φιλοκτῆτʼ, ἐμποδίζονται θαμά.</l>
</sp>
<sp>
<speaker>Φιλοκτήτης</speaker>
<l n="427">φέρʼ εἰπὲ πρὸς θεῶν, ποῦ γὰρ ἦν ἐνταῦθά σοι</l>
<l n="428">Πάτροκλος, ὃς σοῦ πατρὸς ἦν τὰ φίλτατα;</l>
</sp>
<sp>
<speaker>Νεοπτόλεμος</speaker>
<l n="429">χοὖτος τεθνηκὼς ἦν· λόγῳ δέ σʼ ἐν βραχεῖ</l>
<l n="430">τοῦτʼ ἐκδιδάξω·  πόλεμος οὐδένʼ ἄνδρʼ ἑκὼν</l>
<l n="431">αἱρεῖ πονηρόν, ἀλλὰ τοὺς χρηστοὺς ἀεί.</l>
</sp>
<sp>
<speaker>Φιλοκτήτης</speaker>
<l n="432">ξυμμαρτυρῶ σοι· καὶ κατʼ αὐτὸ τοῦτό γε</l>
<l n="433">ἀναξίου μὲν φωτὸς ἐξερήσομαι,</l>
<l n="434">γλώσσῃ δὲ δεινοῦ καὶ σοφοῦ, τί νῦν κυρεῖ.</l>
</sp>
<milestone ed="p" n="441" unit="card"/>
<sp>
<speaker>Νεοπτόλεμος</speaker>
<l n="435">ποίου δὲ τούτου πλήν γʼ Ὀδυσσέως ἐρεῖς;</l>
</sp>
<sp>
<speaker>Φιλοκτήτης</speaker>
<l n="436">οὐ τοῦτον εἶπον, ἀλλὰ Θερσίτης τις ἦν,</l>
<l n="437">ὃς οὐκ ἂν εἵλετʼ εἰσάπαξ εἰπεῖν, ὅπου</l>
<l n="438">μηδεὶς ἐῴη· τοῦτον οἶσθʼ εἰ ζῶν κυρεῖ;</l>
</sp>
<sp>
<speaker>Νεοπτόλεμος</speaker>
<l n="439">οὐκ εἶδον αὐτόν, ᾐσθόμην δʼ ἔτʼ ὄντα νιν.</l>
</sp>
<sp>
<speaker>Φιλοκτήτης</speaker>
<l n="440">ἔμελλʼ· ἐπεὶ οὐδέν πω κακόν γʼ ἀπώλετο,</l>
<l n="441">ἀλλʼ εὖ περιστέλλουσιν αὐτὰ δαίμονες,</l>
<l n="442">καί πως τὰ μὲν πανοῦργα καὶ παλιντριβῆ</l>
<l n="443">χαίρουσʼ ἀναστρέφοντες ἐξ Ἅιδου, τὰ δὲ</l>
<l n="444">δίκαια καὶ τὰ χρήστʼ ἀποστέλλουσʼ ἀεί.</l>
<l n="445">ποῦ χρὴ τίθεσθαι ταῦτα, ποῦ δʼ αἰνεῖν, ὅταν</l>
<l n="446">τὰ θεῖʼ ἐπαινῶν τοὺς θεοὺς εὕρω κακούς;</l>
</sp>
<sp>
<speaker>Νεοπτόλεμος</speaker>
<l n="447">ἐγὼ μέν, ὦ γένεθλον Οἰταίου πατρός,</l>
<l n="448">τὸ λοιπὸν ἤδη τηλόθεν τό τʼ Ἴλιον</l>
<l n="449">καὶ τοὺς Ἀτρείδας εἰσορῶν φυλάξομαι·</l>
<l n="450">ὅπου δʼ ὁ χείρων τἀγαθοῦ μεῖζον σθένει</l>
<l n="451">κἀποφθίνει τὰ χρηστὰ χὠ δειλὸς κρατεῖ,</l>
<l n="452">τούτους ἐγὼ τοὺς ἄνδρας οὐ στέρξω ποτέ·</l>
<l n="453">ἀλλʼ ἡ πετραία Σκῦρος ἐξαρκοῦσά μοι</l>
<l n="454">ἔσται τὸ λοιπόν, ὥστε τέρπεσθαι δόμῳ.</l>
<l n="455">νῦν δʼ εἶμι πρὸς ναῦν·  καὶ σύ, Ποίαντος τέκνον,</l>
<l n="456">χαῖρʼ ὡς μέγιστα, χαῖρε· καί σε δαίμονες</l>
<l n="457">νόσου μεταστήσειαν, ὡς αὐτὸς θέλεις.</l>
<l n="458">ἡμεῖς δʼ ἴωμεν, ὡς ὁπηνίκʼ ἂν θεὸς</l>
<l n="459">πλοῦν ἡμὶν εἴκῃ, τηνικαῦθʼ ὁρμώμεθα.</l>
</sp>
<sp>
<speaker>Φιλοκτήτης</speaker>
<l n="460">ἤδη, τέκνον, στέλλεσθε;</l>
</sp>
<sp>
<speaker>Νεοπτόλεμος</speaker>
<l n="461">καιρὸς γὰρ καλεῖ</l>
<l n="462">πλοῦν μὴ ʼξ ἀπόπτου μᾶλλον ἢ ʼγγύθεν σκοπεῖν.</l>
</sp>
<milestone ed="p" n="468" unit="card"/>
<sp>
<speaker>Φιλοκτήτης</speaker>
<l n="463">πρός νύν σε πατρὸς πρός τε μητρός, ὦ τέκνον,</l>
<l n="464">πρός τʼ εἴ τί σοι κατʼ οἶκόν ἐστι προσφιλές,</l>
<l n="465">ἱκέτης ἱκνοῦμαι, μὴ λίπῃς μʼ οὕτω μόνον,</l>
<l n="466">ἔρημον ἐν κακοῖσι τοῖσδʼ οἵοις ὁρᾷς</l>
<l n="467">ὅσοισί τʼ ἐξήκουσας ἐνναίοντά με·</l>
<l n="468">ἀλλʼ ἐν παρέργῳ θοῦ με.  δυσχέρεια μέν,</l>
<l n="469">ἔξοιδα, πολλὴ τοῦδε τοῦ φορήματος·</l>
<l n="470">ὅμως δὲ τλῆθι· τοῖσι γενναίοισί τοι</l>
<l n="471">τό τʼ αἰσχρὸν ἐχθρὸν καὶ τὸ χρηστὸν εὐκλεές.</l>
<l n="472">σοὶ δʼ ἐκλιπόντι τοῦτʼ ὄνειδος οὐ καλόν,</l>
<l n="473">δράσαντι δʼ, ὦ παῖ, πλεῖστον εὐκλείας γέρας,</l>
<l n="474">ἐὰν μόλω ʼγὼ ζῶν πρὸς Οὐταίαν χθόνα.</l>
<l n="475">ἴθʼ· ἡμέρας τοι μόχθος οὐχ ὅλης μιᾶς.</l>
<l n="476">τόλμησον.  ἐμβαλοῦ μʼ ὅπῃ θέλεις ἄγων,</l>
<l n="477">εἰς ἀντλίαν, εἰς πρῷραν, εἰς πρύμνην, ὅποι</l>
<l n="478">ἥκιστα μέλλω τοὺς ξυνόντας ἀλγυνεῖν.</l>
<l n="479">νεῦσον, πρὸς αὐτοῦ Ζηνὸς ἱκεσίου, τέκνον,</l>
<l n="480">πείσθητι· προσπίτνω σε γόνασι, καίπερ ὢν</l>
<l n="481">ἀκράτωρ ὁ τλήμων, χωλός.  ἀλλὰ μή μʼ ἀφῇς</l>
<l n="482">ἔρημον οὕτω χωρὶς ἀνθρώπων στίβου,</l>
<l n="483">ἀλλʼ ἢ πρὸς οἶκον τὸν σὸν ἔκσωσόν μʼ ἄγων</l>
<l n="484">ἢ πρὸς τὰ Χαλκώδοντος Εὐβοίας σταθμά·</l>
<l n="485">κἀκεῖθεν οὔ μοι μακρὸς εἰς Οἴτην στόλος</l>
<l n="486">Τραχινίαν τε δειράδʼ ἠδʼ ἐς εὔροον</l>
<l n="487">Σπερχειὸν ἔσται· πατρί μʼ ὡς δείξῃς φίλῳ,</l>
<l n="488">ὃν δὴ παλαιὸν ἐξ ὅτου δέδοικʼ ἐγὼ</l>
<l n="489">μή μοι βεβήκῃ.  πολλὰ γὰρ τοῖς ἱγμένοις</l>
<l n="490">ἔστελλον αὐτὸν ἱκεσίους πέμπων λιτάς,</l>
<l n="491">αὐτόστολον πέμψαντά μʼ ἐκσῶσαι δόμους.</l>
<l n="492">ἀλλʼ ἢ τέθνηκεν ἢ τὰ τῶν διακόνων,</l>
<l n="493">ὡς εἰκός, οἶμαι, τοὐμὸν ἐν σμικρῷ μέρος</l>
<l n="494">ποιούμενοι τὸν οἴκαδʼ ἤπειγον στόλον.</l>
<l n="495">νῦν δʼ, εἰς σὲ γὰρ πομπόν τε καὐτὸν ἄγγελον</l>
<l n="496">ἥκω, σὺ σῶσον, σύ μʼ ἐλέησον, εἰσορῶν</l>
<l n="497">ὡς πάντα δεινὰ κἀπικινδύνως βροτοῖς</l>
<l n="498">κεῖται παθεῖν μὲν εὖ, παθεῖν δὲ θάτερα.</l>
<l n="499">χρὴ δʼ ἐκτὸς ὄντα πημάτων τὰ δείνʼ ὁρᾶν,</l>
<l n="500">χὤταν τις εὖ ζῇ, τηνικαῦτα τὸν βίον</l>
<l n="501">σκοπεῖν μάλιστα, μὴ διαφθαρεὶς λάθῃ.</l>
</sp>
<milestone ed="p" n="507" unit="card"/>
</div>
<div type="choral">
<div type="antistrophe" n="1">
<sp>
<speaker>Χορός</speaker>
<l n="502">οἴκτιρʼ, ἄναξ· πολλῶν ἔλεξεν δυσοίστων πόνων</l>
<l n="503">ἆθλʼ, οἷα μηδεὶς τῶν ἐμῶν τύχοι φίλων.</l>
<l n="504">εἰ δὲ πικρούς, ἄναξ, ἔχθεις Ἀτρείδας,</l>
<l n="505">ἐγὼ μέν, τὸ κείνων κακὸν τῷδε κέρδος</l>
<l n="506">μετατιθέμενος, ἔνθαπερ ἐπιμέμονεν,</l>
<l n="507">ἐπʼ εὐστόλου ταχείας νεὼς</l>
<l n="508">πορεύσαιμʼ ἂν ἐς δόμους, τὰν θεῶν</l>
<l n="509">νέμεσιν ἐκφυγών.</l>
</sp>
<milestone ed="p" n="519" unit="card"/>
</div>
</div>
<div type="episode">
<sp>
<speaker>Νεοπτόλεμος</speaker>
<l n="510">ὅρα σὺ μὴ νῦν μέν τις εὐχερὴς παρῇς,</l>
<l n="511">ὅταν δὲ πλησθῇς τῆς νόσου ξυνουσίᾳ,</l>
<l n="512">τότʼ οὐκέθʼ αὑτὸς τοῖς λόγοις τούτοις φανῇς.</l>
</sp>
<sp>
<speaker>Χορός</speaker>
<l n="513">ἥκιστα· τοῦτʼ οὐκ ἔσθʼ ὅπως ποτʼ εἰς ἐμὲ</l>
<l n="514">τοὔνειδος ἕξεις ἐνδίκως ὀνειδίσαι.</l>
</sp>
<sp>
<speaker>Νεοπτόλεμος</speaker>
<l n="515">ἀλλʼ αἰσχρὰ μέντοι σοῦ γέ μʼ ἐνδεέστερον</l>
<l n="516">ξένῳ φανῆναι πρὸς τὸ καίριον πονεῖν.</l>
<l n="517">ἀλλʼ εἰ δοκεῖ, πλέωμεν, ὁρμάσθω ταχύς·</l>
<l n="518">χἠ ναῦς γὰρ ἄξει κοὐκ ἀπαρνηθήσεται.</l>
<l n="519">μόνον θεοὶ σῴζοιεν ἔκ τε τῆσδε γῆς</l>
<l n="520">ἡμᾶς ὅποι τʼ ἐνθένδε βουλοίμεσθα πλεῖν.</l>
</sp>
<sp>
<speaker>Φιλοκτήτης</speaker>
<l n="521">ὦ φίλτατον μὲν ἦμαρ, ἥδιστος δʼ ἀνήρ,</l>
<l n="522">φίλοι δὲ ναῦται, πῶς ἂν ὑμὶν ἐμφανὴς</l>
<l n="523">ἔργῳ γενοίμην, ὥς μʼ ἔθεσθε προσφιλῆ;</l>
<l n="524">ἴωμεν, ὦ παῖ, προσκύσαντε τὴν ἔσω</l>
<l n="525">ἄοικον εἰσοίκησιν, ὥς με καὶ μάθῃς</l>
<l n="526">ἀφʼ ὧν διέζων ὥς τʼ ἔφυν εὐκάρδιος.</l>
<l n="527">οἶμαι γὰρ οὐδʼ ἂν ὄμμασιν μόνην θέαν</l>
<l n="528">ἄλλον λαβόντα πλὴν ἐμοῦ τλῆναι τάδε·</l>
<l n="529">ἐγὼ δʼ ἀνάγκῃ προύμαθον στέργειν κακά.</l>
</sp>
<sp>
<speaker>Χορός</speaker>
<l n="530">ἐπίσχετον, μάθωμεν· ἄνδρε γὰρ δύο,</l>
<l n="531">ὁ μὲν νεὼς σῆς ναυβάτης, ὁ δʼ ἀλλόθρους,</l>
<l n="532">χωρεῖτον, ὧν μαθόντες αὖθις εἴσιτον.</l>
</sp>
<sp>
<speaker>Ἔμπορος</speaker>
<l n="533">Ἀχιλλέως παῖ, τόνδε τὸν ξυνέμπορον,</l>
<l n="534">ὃς ἦν νεὼς σῆς σὺν δυοῖν ἄλλοιν φύλαξ,</l>
<l n="535">ἐκέλευσʼ ἐμοί σε ποῦ κυρῶν εἴης φράσαι,</l>
<l n="536">ἐπείπερ ἀντέκυρσα, δοξάζων μὲν οὔ,</l>
<l n="537">τύχῃ δέ πως πρὸς ταὐτὸν ὁρμισθεὶς πέδον.</l>
<l n="538">πλέων γὰρ ὡς ναύκληρος οὐ πολλῷ στόλῳ</l>
<l n="539">ἀπʼ Ἰλίου πρὸς οἶκον ἐς τὴν εὔβοτρυν</l>
<l n="540">Πεπάρηθον, ὡς ἤκουσα τοὺς ναύτας ὅτι</l>
<l n="541">σοὶ πάντες εἶεν συννεναυστοληκότες,</l>
<l n="542">ἔδοξέ μοι μὴ σῖγα, πρὶν φράσαιμί σοι,</l>
<l n="543">τὸν πλοῦν ποεῖσθαι, προστυχόντι τῶν ἴσων.</l>
<l n="544">οὐδὲν σύ που κάτοισθα τῶν σαυτοῦ πέρι,</l>
<l n="545">ἃ τοῖσιν Ἀργείοισιν ἀμφὶ σοῦ νέα</l>
<l n="546">βουλεύματʼ ἐστί, κοὐ μόνον βουλεύματα,</l>
<l n="547">ἀλλʼ ἔργα δρώμενʼ, οὐκέτʼ ἐξαργούμενα.</l>
</sp>
<milestone ed="p" n="557" unit="card"/>
<sp>
<speaker>Νεοπτόλεμος</speaker>
<l n="548">ἀλλʼ ἡ χάρις μὲν τῆς προμηθίας, ξένε,</l>
<l n="549">εἰ μὴ κακὸς πέφυκα, προσφιλὴς μενεῖ·</l>
<l n="550">φράσον δʼ ἅπερ, γʼ ἔλεξας, ὡς μάθω τί μοι</l>
<l n="551">νεώτερον, βούλευμʼ ἀπʼ Ἀργείων ἔχεις.</l>
</sp>
<sp>
<speaker>Ἔμπορος</speaker>
<l n="552">φροῦδοι διώκοντές σε ναυτικῷ στόλῳ</l>
<l n="553">Φοῖνιξ ὁ πρέσβυς οἵ τε Θησέως κόροι.</l>
</sp>
<sp>
<speaker>Νεοπτόλεμος</speaker>
<l n="554">ὡς ἐκ βίας μʼ ἄξοντες ἢ λόγοις πάλιν;</l>
</sp>
<sp>
<speaker>Ἔμπορος</speaker>
<l n="555">οὐκ οἶδʼ· ἀκούσας δʼ ἄγγελος πάρειμί σοι.</l>
</sp>
<sp>
<speaker>Νεοπτόλεμος</speaker>
<l n="556">ἦ ταῦτα δὴ Φοῖνίξ τε χοἰ ξυνναυβάται</l>
<l n="557">οὕτω καθʼ ὁρμὴν δρῶσιν Ἀτρειδῶν χάριν;</l>
</sp>
<sp>
<speaker>Ἔμπορος</speaker>
<l n="558">ὡς ταῦτʼ ἐπίστω δρώμενʼ, οὐ μέλλοντʼ ἔτι.</l>
</sp>
<sp>
<speaker>Νεοπτόλεμος</speaker>
<l n="559">πῶς οὖν Ὀδυσσεὺς πρὸς τάδʼ οὐκ αὐτάγγελος</l>
<l n="560">πλεῖν ἦν ἕτοιμος; ἢ φόβος τις εἶργέ νιν;</l>
</sp>
<sp>
<speaker>Ἔμπορος</speaker>
<l n="561">κεῖνός γʼ ἐπʼ ἄλλον ἄνδρʼ ὁ Τυδέως τε παῖς</l>
<l n="562">ἔστελλον, ἡνίκʼ ἐξανηγόμην ἐγώ.</l>
</sp>
<sp>
<speaker>Νεοπτόλεμος</speaker>
<l n="563">πρὸς ποῖον αὖ τόνδʼ αὐτὸς Οὑδυσσεὺς ἔπλει;</l>
</sp>
<sp>
<speaker>Ἔμπορος</speaker>
<l n="564">ἦν δή τις—ἀλλὰ τόνδε μοι πρῶτον φράσον</l>
<l n="565">τίς ἐστίν· ἃν λέγῃς δὲ μὴ φώνει μέγα.</l>
</sp>
<sp>
<speaker>Νεοπτόλεμος</speaker>
<l n="566">ὅδʼ ἔσθʼ ὁ κλεινός σοι Φιλοκτήτης, ξένε.</l>
</sp>
<sp>
<speaker>Ἔμπορος</speaker>
<l n="567">μή νύν μʼ ἔρῃ τὰ πλείονʼ, ἀλλʼ ὅσον τάχος</l>
<l n="568">ἔκπλει σεαυτὸν ξυλλαβὼν ἐκ τῆσδε γῆς.</l>
</sp>
<sp>
<speaker>Φιλοκτήτης</speaker>
<l n="569">τί φησιν, ὦ παῖ; τί με κατὰ σκότον ποτὲ</l>
<l n="570">διεμπολᾷ λόγοισι πρός σʼ ὁ ναυβάτης;</l>
</sp>
<sp>
<speaker>Νεοπτόλεμος</speaker>
<l n="571">οὐκ οἶδά πω τί φησι· δεῖ δʼ αὐτὸν λέγειν</l>
<l n="572">εἰς φῶς ὃ λέξει, πρὸς σὲ κἀμὲ τούσδε τε.</l>
</sp>
<sp>
<speaker>Ἔμπορος</speaker>
<l n="573">ὦ σπέρμʼ Ἀχιλλέως, μή με διαβάλῃς στρατῷ</l>
<l n="574">λέγονθʼ ἃ μὴ δεῖ·  πόλλʼ ἐγὼ κείνων ὕπο</l>
<l n="575">δρῶν ἀντιπάσχω χρηστά θʼ, οἷʼ ἀνὴρ πένης.</l>
</sp>
<sp>
<speaker>Νεοπτόλεμος</speaker>
<l n="576">ἐγώ εἰμʼ Ἀτρείδαις δυσμενής· οὗτος δέ μοι</l>
<l n="577">φίλος μέγιστος, οὕνεκʼ Ἀτρείδας στυγεῖ.</l>
<l n="578">δεῖ δή σʼ ἔμοιγʼ ἐλθόντα προσφιλῆ, λόγων</l>
<l n="579">κρύψαι πρὸς ἡμᾶς μηδένʼ ὧν ἀκήκοας.</l>
</sp>
<sp>
<speaker>Ἔμπορος</speaker>
<l n="580">ὅρα τί ποιεῖς, παῖ.</l>
</sp>
<sp>
<speaker>Νεοπτόλεμος</speaker>
<l n="581">σκοπῶ κἀγὼ πάλαι.</l>
</sp>
<sp>
<speaker>Ἔμπορος</speaker>
<l n="582">σὲ θήσομαι τῶνδʼ αἴτιον.</l>
</sp>
<sp>
<speaker>Νεοπτόλεμος</speaker>
<l n="583">ποιοῦ λέγων.</l>
</sp>
<milestone ed="p" n="591" unit="card"/>
<sp>
<speaker>Ἔμπορος</speaker>
<l n="584">λέγω.  ʼπὶ τοῦτον ἄνδρε τώδʼ ὥπερ κλύεις,</l>
<l n="585">ὁ Τυδέως παῖς ἥ τʼ Ὀδυσσέως βία,</l>
<l n="586">διώμοτοι πλέουσιν ἦ μὴν ἢ λόγῳ</l>
<l n="587">πείσαντες ἄξειν ἢ πρὸς ἰσχύος κράτος.</l>
<l n="588">καὶ ταῦτʼ Ἀχαιοὶ πάντες ἤκουον σαφῶς</l>
<l n="589">Ὀδυσσέως λέγοντος· οὗτος γὰρ πλέον</l>
<l n="590">τὸ θάρσος εἶχε θατέρου δράσειν τάδε.</l>
</sp>
<sp>
<speaker>Νεοπτόλεμος</speaker>
<l n="591">τίνος δʼ Ἀτρεῖδαι τοῦδʼ ἄγαν οὕτω χρόνῳ</l>
<l n="592">τοσῷδʼ ἐπεστρέφοντο πράγματος χάριν,</l>
<l n="593">ὅν γʼ εἶχον ἤδη χρόνιον ἐκβεβληκότες;</l>
<l n="594">τίς ὁ πόθος αὐτοὺς ἵκετʼ; ἢ θεῶν βία</l>
<l n="595">καὶ νέμεσις, οἵπερ ἔργʼ ἀμύνουσιν κακά;</l>
</sp>
<sp>
<speaker>Ἔμπορος</speaker>
<l n="596">ἐγώ σε τοῦτʼ, ἴσως γὰρ οὐκ ἀκήκοας,</l>
<l n="597">πᾶν ἐκδιδάξω.  μάντις ἦν τις εὐγενής,</l>
<l n="598">Πριάμου μὲν υἱός, ὄνομα δʼ ὠνομάζετο</l>
<l n="599">Ἕλενος, ὃν οὗτος νυκτὸς ἐξελθὼν μόνος,</l>
<l n="600">ὁ πάντʼ ἀκούων αἰσχρὰ καὶ λωβήτʼ ἔπη</l>
<l n="601">δόλιος Ὀδυσσεὺς εἷλε· δέσμιόν τʼ ἄγων</l>
<l n="602">ἔδειξʼ Ἀχαιοῖς ἐς μέσον, θήραν καλήν·</l>
<l n="603">ὃς δὴ τά τʼ ἄλλʼ αὐτοῖσι πάντʼ ἐθέσπισεν</l>
<l n="604">καὶ τἀπὶ Τροίᾳ πέργαμʼ ὡς οὐ μή ποτε</l>
<l n="605">πέρσοιεν, εἰ μὴ τόνδε πείσαντες λόγῳ</l>
<l n="606">ἄγοιντο νήσου τῆσδʼ ἐφʼ ἧς ναίει τανῦν.</l>
<l n="607">καὶ ταῦθʼ ὅπως ἤκουσʼ ὁ Λαέρτου τόκος</l>
<l n="608">τὸν μάντιν εἰπόντʼ, εὐθέως ὑπέσχετο</l>
<l n="609">τὸν ἄνδρʼ Ἀχαιοῖς τόνδε δηλώσειν ἄγων·</l>
<l n="610">οἴοιτο μὲν μάλισθʼ ἑκούσιον λαβών,</l>
<l n="611">εἰ μὴ θέλοι δʼ, ἄκοντα· καὶ τούτων κάρα</l>
<l n="612">τέμνειν ἐφεῖτο τῷ θέλοντι μὴ τυχών.</l>
<l n="613">ἤκουσας, ὦ παῖ, πάντα· τὸ σπεύδειν δέ σοι</l>
<l n="614">καὐτῷ παραινῶ κεἴ τινος κήδει πέρι.</l>
</sp>
<sp>
<speaker>Φιλοκτήτης</speaker>
<l n="615">οἴμοι τάλας· ἦ κεῖνος, ἡ πᾶσα βλάβη,</l>
<l n="616">ἔμʼ εἰς Ἀχαιοὺς ὤμοσεν πείσας στελεῖν;</l>
<l n="617">πεισθήσομαι γὰρ ὧδε κἀξ Ἅιδου θανὼν</l>
<l n="618">πρὸς φῶς ἀνελθεῖν, ὥσπερ οὑκείνου πατήρ.</l>
</sp>
<sp>
<speaker>Ἔμπορος</speaker>
<l n="619">οὐκ οἶδʼ ἐγὼ ταῦτʼ· ἀλλʼ ἐγὼ μὲν εἶμʼ ἐπὶ</l>
<l n="620">ναῦν, σφῷν δʼ ὅπως ἄριστα συμφέροι θεός.</l>
</sp>
<milestone ed="p" n="628" unit="card"/>
<sp>
<speaker>Φιλοκτήτης</speaker>
<l n="621">οὔκουν τάδʼ, ὦ παῖ, δεινά, τὸν Λαερτίου</l>
<l n="622">ἔμʼ ἐλπίσαι ποτʼ ἂν λόγοισι μαλθακοῖς</l>
<l n="623">δεῖξαι νεὼς ἄγοντʼ ἐν Ἀργείοις μέσοις;</l>
<l n="624">οὔ· θᾶσσον ἂν τῆς πλεῖστον ἐχθίστης ἐμοὶ</l>
<l n="625">κλύοιμʼ ἐχίδνης, ἥ μʼ ἔθηκεν ὧδʼ ἄπουν.</l>
<l n="626">ἀλλʼ ἔστʼ ἐκείνῳ πάντα λεκτά, πάντα δὲ</l>
<l n="627">τολμητά· καὶ νῦν οἶδʼ ὁθούνεχʼ ἵξεται.</l>
<l n="628">ἀλλʼ, ὦ τέκνον, χωρῶμεν, ὡς ἡμᾶς πολὺ</l>
<l n="629">πέλαγος ὁρίζῃ τῆς Ὀδυσσέως νεώς.</l>
<l n="630">ἴωμεν· ἥ τοι καίριος σπουδὴ πόνου</l>
<l n="631">λήξαντος ὕπνον κἀνάπαυλαν ἤγαγεν.</l>
</sp>
<sp>
<speaker>Νεοπτόλεμος</speaker>
<l n="632">οὐκοῦν ἐπειδὰν πνεῦμα τοὐκ πρῴρας ἀνῇ,</l>
<l n="633">τότε στελοῦμεν· νῦν γὰρ ἀντιοστατεῖ.</l>
</sp>
<sp>
<speaker>Φιλοκτήτης</speaker>
<l n="634">ἀεὶ καλὸς πλοῦς ἔσθʼ, ὅταν φεύγῃς κακά.</l>
</sp>
<sp>
<speaker>Νεοπτόλεμος</speaker>
<l n="635">οὔκ, ἀλλὰ κἀκείνοισι ταῦτʼ ἐναντία.</l>
</sp>
<sp>
<speaker>Φιλοκτήτης</speaker>
<l n="636">οὐκ ἔστι λῃσταῖς πνεῦμʼ ἐναντιούμενον,</l>
<l n="637">ὅταν παρῇ κλέψαι τι χἀρπάσαι βίᾳ.</l>
</sp>
<sp>
<speaker>Νεοπτόλεμος</speaker>
<l n="638">ἀλλʼ εἰ δοκεῖ, χωρῶμεν, ἔνδοθεν λαβὼν</l>
<l n="639">ὅτου σε χρεία καὶ πόθος μάλιστʼ ἔχει.</l>
</sp>
<sp>
<speaker>Φιλοκτήτης</speaker>
<l n="640">ἀλλʼ ἔστιν ὧν δεῖ, καίπερ οὐ πολλῶν ἄπο.</l>
</sp>
<sp>
<speaker>Νεοπτόλεμος</speaker>
<l n="641">τί τοῦθʼ ὃ μὴ νεώς γε τῆς ἐμῆς ἔπι;</l>
</sp>
<sp>
<speaker>Φιλοκτήτης</speaker>
<l n="642">φύλλον τί μοι πάρεστιν, ᾧ μάλιστʼ ἀεὶ</l>
<l n="643">κοιμῶ τόδʼ ἕλκος, ὥστε πραΰνειν πάνυ.</l>
</sp>
<sp>
<speaker>Νεοπτόλεμος</speaker>
<l n="644">ἀλλʼ ἔκφερʼ αὐτό.  τί γὰρ ἔτʼ ἄλλʼ ἐρᾷς λαβεῖν;</l>
</sp>
<sp>
<speaker>Φιλοκτήτης</speaker>
<l n="645">εἴ μοί τι τόξων τῶνδʼ ἀπημελημένον</l>
<l n="646">παρερρύηκεν, ὡς λίπω μή τῳ λαβεῖν.</l>
</sp>
<sp>
<speaker>Νεοπτόλεμος</speaker>
<l n="647">ἦ ταῦτα γὰρ τὰ κλεινὰ τόξʼ ἃ νῦν ἔχεις;</l>
</sp>
<sp>
<speaker>Φιλοκτήτης</speaker>
<l n="648">ταῦτʼ, οὐ γὰρ ἄλλʼ ἔστʼ, ἀλλʼ ἃ βαστάζω χεροῖν.</l>
</sp>
<sp>
<speaker>Νεοπτόλεμος</speaker>
<l n="649">ἆρʼ ἔστιν ὥστε κἀγγύθεν θέαν λαβεῖν</l>
<l n="650">καὶ βαστάσαι με προσκύσαι θʼ ὥσπερ θεόν;</l>
</sp>
<sp>
<speaker>Φιλοκτήτης</speaker>
<l n="651">σοί γʼ, ὦ τέκνον, καὶ τοῦτο κἄλλο τῶν ἐμῶν</l>
<l n="652">ὁποῖον ἄν σοι ξυμφέρῃ γενήσεται.</l>
</sp>
<sp>
<speaker>Νεοπτόλεμος</speaker>
<l n="653">καὶ μὴν ἐρῶ γε, τὸν δʼ ἔρωθʼ οὕτως ἔχω·</l>
<l n="654">εἴ μοι θέμις, θέλοιμʼ ἄν· εἰ δὲ μή, πάρες.</l>
</sp>
<sp>
<speaker>Φιλοκτήτης</speaker>
<l n="655">ὅσιά τε φωνεῖς ἔστι τʼ, ὦ τέκνον, θέμις,</l>
<l n="656">ὅς γʼ ἡλίου τόδʼ εἰσορᾶν ἐμοὶ φάος</l>
<l n="657">μόνος δέδωκας, ὃς χθόνʼ Οἰταίαν ἰδεῖν,</l>
<l n="658">ὃς πατέρα πρέσβυν, ὃς φίλους, ὃς τῶν ἐμῶν</l>
<l n="659">ἐχθρῶν μʼ ἔνερθεν ὄντʼ ἀνέστησας πέρα.</l>
<l n="660">θάρσει, παρέσται ταῦτά σοι καὶ θιγγάνειν</l>
<l n="661">καὶ δόντι δοῦναι κἀξεπεύξασθαι βροτῶν</l>
<l n="662">ἀρετῆς ἕκατι τῶνδʼ ἐπιψαῦσαι μόνον·</l>
<l n="663">εὐεργετῶν γὰρ καὐτὸς αὔτʼ ἐκτησάμην.</l>
</sp>
<sp>
<speaker>Νεοπτόλεμος</speaker>
<l n="664">οὐκ ἄχθομαί σʼ ἰδών τε καὶ λαβὼν φίλον·</l>
<l n="665">ὅστις γὰρ εὖ δρᾶν εὖ παθὼν ἐπίσταται,</l>
<l n="666">παντὸς γένοιτʼ ἂν κτήματος κρείσσων φίλος. χωροῖς ἂν εἴσω.</l>
</sp>
<sp>
<speaker>Φιλοκτήτης</speaker>
<l n="667">καὶ σέ γʼ εἰσάξω· τὸ γὰρ</l>
<l n="668">νοσοῦν ποθεῖ σε ξυμπαραστάτην λαβεῖν.</l>
</sp>
<milestone ed="p" n="676" unit="card"/>
</div>
<div type="choral">
<div type="strophe" n="1">
<sp>
<speaker>Χορός</speaker>
<l n="669">λόγῳ μὲν ἐξήκουσʼ, ὄπωπα δʼ οὐ μάλα,</l>
<l n="670">τὸν πελάταν λέκτρων ποτὲ τῶν Διὸς</l>
<l n="671">κατὰ δρομάδʼ ἄμπυκα δέσμιον ὡς ἔβαλεν  παγκρατὴς Κρόνου παῖς·</l>
<l n="672">ἄλλον δʼ οὔτινʼ ἔγωγʼ οἶδα κλύων οὐδʼ ἐσιδὼν μοίρᾳ</l>
<l n="673">τοῦδʼ ἐχθίονι συντυχόντα</l>
<l n="674">θνατῶν, ὃς οὔτʼ ἔρξας τινʼ οὔ τι  νοσφίσας,</l>
<l n="675">ἀλλʼ ἴσος ὢν ἴσοις ἀνήρ,</l>
<l n="676">ὤλλυθʼ ὧδʼ ἀναξίως.</l>
<l n="677">τόδε τοι θαῦμά μʼ ἔχει,</l>
<l n="678">πῶς ποτε πῶς ποτʼ ἀμφιπλάκτων ῥοθίων μόνος κλύων,</l>
<l n="679">πῶς ἄρα πανδάκρυτον οὕτω βιοτὰν κατέσχεν·</l>
</sp>
<milestone ed="p" n="691" unit="card"/>
</div>
<div type="antistrophe" n="1">
<sp>
<speaker>Χορός</speaker>
<l n="680">ἵνʼ αὐτὸς ἦν πρόσουρος, οὐκ ἔχων βάσιν,</l>
<l n="681">οὐδέ τινʼ ἐγχώρων κακογείτονα,</l>
<l n="682">παρʼ ᾧ στόνον ἀντίτυπον βαρυβρῶτʼ ἀποκλαύσειεν αἱματηρόν·</l>
<l n="683">ὃς τὰν θερμοτάταν αἱμάδα κηκιομέναν ἑλκέων</l>
<l n="684">ἐνθήρου ποδὸς ἠπίοισι</l>
<l n="685">φύλλοις κατευνάσειεν, εἴ τις ἐμπέσοι,</l>
<l n="686">φορβάδος ἐκ γαίας ἑλών·</l>
<l n="687">εἷρπε γὰρ ἄλλοτʼ ἀλλαχᾷ</l>
<l n="688">τότʼ ἂν εἰλυόμενος</l>
<l n="689">παῖς ἄτερ ὡς φίλας τιθήνας ὅθεν εὐμάρειʼ ὑπάρ-</l>
<l n="690">χοι πόρου, ἁνίκʼ ἐξανείη δακέθυμος ἄτα·</l>
</sp>
<milestone ed="p" n="707" unit="card"/>
</div>
<div type="strophe" n="2">
<sp>
<speaker>Χορός</speaker>
<l n="691">οὐ φορβὰν ἱερᾶς γᾶς σπόρον, οὐκ ἄλλων</l>
<l n="692">αἴρων τῶν νεμόμεσθʼ ἀνέρες ἀλφησταί,</l>
<l n="693">πλὴν ἐξ ὠκυβόλων εἴ ποτε τόξων</l>
<l n="694">πτανοῖς ἰοῖς ἀνύσειε γαστρὶ φορβάν.</l>
<l n="695">ὦ μελέα ψυχά,</l>
<l n="696">ὃς μηδʼ οἰνοχύτου πώματος ἥσθη δεκέτει χρόνῳ,</l>
<l n="697">λεύσσων δʼ ὅπου γνοίη στατὸν εἰς ὕδωρ,</l>
<l n="698">ἀεὶ προσενώμα.</l>
</sp>
<milestone ed="p" n="718" unit="card"/>
</div>
<div type="antistrophe" n="2">
<sp>
<speaker>Χορός</speaker>
<l n="699">νῦν δʼ ἀνδρῶν ἀγαθῶν παιδὸς ὑπαντήσας</l>
<l n="700">εὐδαίμων ἀνύσει καὶ μέγας ἐκ κείνων·</l>
<l n="701">ὅς νιν ποντοπόρῳ δούρατι, πλήθει</l>
<l n="702">πολλῶν μηνῶν, πατρίαν ἄγει πρὸς αὐλὰν</l>
<l n="703">Μαλιάδων νυμφᾶν</l>
<l n="704">Σπερχειοῦ τε παρʼ ὄχθας, ἵνʼ ὁ χάλκασπις ἀνὴρ θεοῖς</l>
<l n="705">πλάθει πατρὸς  θείῳ πυρὶ παμφαής,</l>
<l n="706">Οἴτας ὑπὲρ ὄχθων.</l>
</sp>
<milestone ed="p" n="730" unit="card"/>
</div>
</div>
<div type="episode">
<sp>
<speaker>Νεοπτόλεμος</speaker>
<l n="707">ἕρπʼ, εἰ θέλεις.  τί δή ποθʼ ὧδʼ ἐξ οὐδενὸς</l>
<l n="708">λόγου σιωπᾷς κἀπόπληκτος ὧδʼ ἔχει;</l>
</sp>
<sp>
<speaker>Φιλοκτήτης</speaker>
<l n="709">ἀᾶ, ἀᾶ.</l>
</sp>
<sp>
<speaker>Νεοπτόλεμος</speaker>
<l n="710">τί δʼ  ἔστιν;</l>
</sp>
<sp>
<speaker>Φιλοκτήτης</speaker>
<l n="711">οὐδὲν δεινόν· ἀλλʼ ἴθʼ, ὦ τέκνον.</l>
</sp>
<sp>
<speaker>Νεοπτόλεμος</speaker>
<l n="712">μῶν ἄλγος ἴσχεις τῆς παρεστώσης νόσου;</l>
</sp>
<sp>
<speaker>Φιλοκτήτης</speaker>
<l n="713">οὐ δῆτʼ ἔγωγʼ, ἀλλʼ ἄρτι κουφίζειν δοκῶ. ὦ θεοί.</l>
</sp>
<sp>
<speaker>Νεοπτόλεμος</speaker>
<l n="714">τί τοὺς θεοὺς ὧδʼ ἀναστένων καλεῖς;</l>
</sp>
<sp>
<speaker>Φιλοκτήτης</speaker>
<l n="715">σωτῆρας αὐτοὺς ἠπίους θʼ ἡμῖν μολεῖν. ἀᾶ, ἀᾶ.</l>
</sp>
<sp>
<speaker>Νεοπτόλεμος</speaker>
<l n="716">τί ποτε πέπονθας; οὐκ ἐρεῖς, ἀλλʼ ὧδʼ ἔσει</l>
<l n="717">σιγηλός; ἐν κακῷ δέ τῳ φαίνει κυρῶν.</l>
</sp>
<sp>
<speaker>Φιλοκτήτης</speaker>
<l n="718">ἀπόλωλα, τέκνον, κοὐ δυνήσομαι κακὸν</l>
<l n="719">κρύψαι παρʼ ὑμῖν, ἀτταταῖ· διέρχεται</l>
<l n="720">διέρχεται.  δύστηνος, ὦ τάλας ἐγώ.</l>
<l n="721">ἀπόλωλα, τέκνον· βρύκομαι, τέκνον· παπαῖ,</l>
<l n="722">ἀπαππαπαῖ, παπαππαπαππαπαππαπαῖ.</l>
<l n="723">πρὸς θεῶν, πρόχειρον εἴ τί σοι, τέκνον, πάρα</l>
<l n="724">ξίφος χεροῖν, πάταξον εἰς ἄκρον πόδα·</l>
<l n="725">ἀπάμησον ὡς τάχιστα· μὴ φείσῃ βίου. ἴθʼ, ὦ παῖ.</l>
</sp>
<sp>
<speaker>Νεοπτόλεμος</speaker>
<l n="726">τί δʼ ἔστιν οὕτω νεοχμὸν ἐξαίφνης, ὅτου</l>
<l n="727">τοσήνδʼ ἰυγὴν καὶ στόνον σαυτοῦ ποεῖ;</l>
</sp>
<sp>
<speaker>Φιλοκτήτης</speaker>
<l n="728">οἶσθʼ, ὦ τέκνον;</l>
</sp>
<sp>
<speaker>Νεοπτόλεμος</speaker>
<l n="729">τί δʼ ἔστιν;</l>
</sp>
<sp>
<speaker>Φιλοκτήτης</speaker>
<l n="730">οἶσθʼ, ὦ παῖ;</l>
</sp>
<sp>
<speaker>Νεοπτόλεμος</speaker>
<l n="731">τί σοί; οὐκ οἶδα.</l>
</sp>
<sp>
<speaker>Φιλοκτήτης</speaker>
<l n="732">πῶς οὐκ οἶσθα; παππαπαππαπαῖ.</l>
</sp>
<sp>
<speaker>Νεοπτόλεμος</speaker>
<l n="733">δεινόν γε τοὐπίσαγμα τοῦ νοσήματος.</l>
</sp>
<sp>
<speaker>Φιλοκτήτης</speaker>
<l n="734">δεινὸν γὰρ οὐδὲ ῥητόν· ἀλλʼ οἴκτιρέ με.</l>
</sp>
<sp>
<speaker>Νεοπτόλεμος</speaker>
<l n="735">τί δῆτα δράσω;</l>
</sp>
<sp>
<speaker>Φιλοκτήτης</speaker>
<l n="736">μή με ταρβήσας προδῷς·</l>
<l n="737">ἥκει γὰρ αὕτη διὰ χρόνου πλάνοις ἴσως ὡς ἐξεπλήσθη.</l>
</sp>
<sp>
<speaker>Νεοπτόλεμος</speaker>
<l n="738">ἰὼ ἰὼ δύστηνε σύ,</l>
<l n="739">δύστηνε δῆτα διὰ πόνων πάντων φανείς.</l>
<l n="740">βούλει λάβωμαι δῆτα καὶ θίγω τί σου;</l>
</sp>
<sp>
<speaker>Φιλοκτήτης</speaker>
<l n="741">μὴ δῆτα τοῦτό γʼ· ἀλλά μοι τὰ τόξʼ ἑλὼν</l>
<l n="742">τάδʼ, ὥσπερ ᾐτοῦ μʼ ἀρτίως, ἕως ἀνῇ</l>
<l n="743">τὸ πῆμα τοῦτο τῆς νόσου τὸ νῦν παρόν,</l>
<l n="744">σῷζʼ αὐτὰ καὶ φύλασσε.  λαμβάνει γὰρ οὖν</l>
<l n="745">ὕπνος μʼ, ὅταν περ τὸ κακὸν ἐξίῃ τόδε·</l>
<l n="746">κοὐκ ἔστι λῆξαι πρότερον· ἀλλʼ ἐᾶν χρεὼν</l>
<l n="747">ἕκηλον εὕδειν.  ἢν δὲ τῷδε τῷ χρόνῳ</l>
<l n="748">μόλωσʼ ἐκεῖνοι, πρὸς θεῶν ἐφίεμαι</l>
<l n="749">ἑκόντα μηδʼ ἄκοντα μηδέ τῳ τέχνῃ</l>
<l n="750">κείνοις μεθεῖναι ταῦτα, μὴ σαυτόν θʼ ἅμα</l>
<l n="751">κἄμʼ, ὄντα σαυτοῦ πρόστροπον, κτείνας γένῃ.</l>
</sp>
<sp>
<speaker>Νεοπτόλεμος</speaker>
<l n="752">θάρσει προνοίας οὕνεκʼ· οὐ δοθήσεται</l>
<l n="753">πλὴν σοί τε κἀμοί·  ξὺν τύχῃ δὲ πρόσφερε.</l>
</sp>
<sp>
<speaker>Φιλοκτήτης</speaker>
<l n="754">ἰδοὺ δέχου, παῖ· τὸν φθόνον δὲ πρόσκυσον</l>
<l n="755">μή σοι γενέσθαι πολύπονʼ αὐτὰ μηδʼ ὅπως</l>
<l n="756">ἐμοί τε καὶ τῷ πρόσθʼ ἐμοῦ κεκτημένῳ.</l>
</sp>
<sp>
<speaker>Νεοπτόλεμος</speaker>
<l n="757">ὦ θεοί, γένοιτο ταῦτα νῷν· γένοιτο δὲ</l>
<l n="758">πλοῦς οὔριός τε κεὐσταλὴς ὅποι ποτὲ</l>
<l n="759">θεὸς δικαιοῖ χὠ στόλος πορσύνεται.</l>
</sp>
<milestone ed="p" n="782" unit="card"/>
<sp>
<speaker>Φιλοκτήτης</speaker>
<l n="760">ἀλλʼ οὖν δέδοικα μὴ ἀτέλεστʼ εὔχῃ, τέκνον.</l>
<l n="761">στάζει γὰρ αὖ μοι φοίνιον τόδʼ ἐκ βυθοῦ</l>
<l n="762">κηκῖον αἷμα, καί τι προσδοκῶ νέον. παπαῖ, φεῦ.</l>
<l n="763">παπαῖ μάλʼ, ὦ πούς, οἷά μʼ ἐργάσει κακά. προσέρπει,</l>
<l n="764">προσέρχεται τόδʼ ἐγγύς.  οἴμοι μοι τάλας.</l>
<l n="765">ἔχετε τὸ πρᾶγμα· μὴ φύγητε μηδαμῇ. ἀτταταῖ.</l>
<l n="766">ὦ ξένε Κεφαλλήν, εἴθε σου διαμπερὲς</l>
<l n="767">στέρνων ἔχοιτʼ ἄλγησις ἥδε.  φεῦ, παπαῖ,</l>
<l n="768">παπαῖ μάλʼ αὖθις.  ὦ διπλοῖ στρατηλάται,</l>
<l n="769">Ἀγάμεμνον, ὦ Μενέλαε, πῶς ἂν ἀντʼ ἐμοῦ</l>
<l n="770">τὸν ἴσον χρόνον τρέφοιτε τήνδε τὴν νόσον; ἰώ μοι.</l>
<l n="771">ὦ Θάνατε Θάνατε, πῶς ἀεὶ καλούμενος</l>
<l n="772">οὕτω κατʼ ἦμαρ, οὐ δύνᾳ μολεῖν ποτε;</l>
<l n="773">ὦ τέκνον ὦ γενναῖον, ἀλλὰ συλλαβὼν</l>
<l n="774">τῷ Λημνίῳ τῷδʼ ἀνακαλουμένῳ πυρὶ</l>
<l n="775">ἔμπρησον, ὦ γενναῖε· κἀγώ τοί ποτε</l>
<l n="776">τὸν τοῦ Διὸς παῖδʼ ἀντὶ τῶνδε τῶν ὅπλων,</l>
<l n="777">ἃ νῦν σὺ σῴζεις, τοῦτʼ ἐπηξίωσα δρᾶν. τί φής, παῖ;</l>
<l n="778">τί φής; τί σιγᾷς; ποῦ ποτʼ ὤν, τέκνον, κυρεῖς;</l>
</sp>
<milestone ed="p" n="806" unit="card"/>
<sp>
<speaker>Νεοπτόλεμος</speaker>
<l n="779">ἀλγῶ πάλαι δὴ τἀπὶ σοὶ στένων κακά.</l>
</sp>
<sp>
<speaker>Φιλοκτήτης</speaker>
<l n="780">ἀλλʼ, ὦ τέκνον, καὶ θάρσος ἴσχʼ· ὡς ἥδε μοι</l>
<l n="781">ὀξεῖα φοιτᾷ καὶ ταχεῖʼ ἀπέρχεται.</l>
<l n="782">ἀλλʼ ἀντιάζω, μή με καταλίπῃς μόνον.</l>
</sp>
<sp>
<speaker>Νεοπτόλεμος</speaker>
<l n="783">θάρσει, μενοῦμεν.</l>
</sp>
<sp>
<speaker>Φιλοκτήτης</speaker>
<l n="784">ἦ μενεῖς;</l>
</sp>
<sp>
<speaker>Νεοπτόλεμος</speaker>
<l n="785">σαφῶς φρόνει.</l>
</sp>
<sp>
<speaker>Φιλοκτήτης</speaker>
<l n="786">οὐ μήν σʼ ἔνορκόν γʼ ἀξιῶ θέσθαι, τέκνον.</l>
</sp>
<sp>
<speaker>Νεοπτόλεμος</speaker>
<l n="787">ὡς οὐ θέμις γʼ ἐμοὔστι σοῦ μολεῖν ἄτερ.</l>
</sp>
<sp>
<speaker>Φιλοκτήτης</speaker>
<l n="788">ἔμβαλλε χειρὸς πίστιν.</l>
</sp>
<sp>
<speaker>Νεοπτόλεμος</speaker>
<l n="789">ἐμβάλλω μενεῖν.</l>
</sp>
<sp>
<speaker>Φιλοκτήτης</speaker>
<l n="790">ἐκεῖσε νῦν μʼ, ἐκεῖσε</l>
</sp>
<sp>
<speaker>Νεοπτόλεμος</speaker>
<l n="791">ποῖ λέγεις;</l>
</sp>
<sp>
<speaker>Φιλοκτήτης</speaker>
<l n="792">ἄνω</l>
</sp>
<sp>
<speaker>Νεοπτόλεμος</speaker>
<l n="793">τί παραφρονεῖς αὖ; τί τὸν ἄνω λεύσσεις κύκλον;</l>
</sp>
<sp>
<speaker>Φιλοκτήτης</speaker>
<l n="794">μέθες μέθες με.</l>
</sp>
<sp>
<speaker>Νεοπτόλεμος</speaker>
<l n="795">ποῖ μεθῶ;</l>
</sp>
<sp>
<speaker>Φιλοκτήτης</speaker>
<l n="796">μέθες ποτέ.</l>
</sp>
<sp>
<speaker>Νεοπτόλεμος</speaker>
<l n="797">οὔ φημʼ ἐάσειν.</l>
</sp>
<sp>
<speaker>Φιλοκτήτης</speaker>
<l n="798">ἀπό μʼ ὀλεῖς, ἢν προσθίγῃς.</l>
</sp>
<sp>
<speaker>Νεοπτόλεμος</speaker>
<l n="799">καὶ δὴ μεθίημʼ, εἴ τι  δὴ πλέον φρονεῖς.</l>
</sp>
<sp>
<speaker>Φιλοκτήτης</speaker>
<l n="800">ὦ γαῖα, δέξαι θανάσιμόν μʼ ὅπως ἔχω</l>
<l n="801">τὸ γὰρ κακὸν τόδʼ οὐκέτʼ ὀρθοῦσθαί μʼ ἐᾷ.</l>
</sp>
<sp>
<speaker>Νεοπτόλεμος</speaker>
<l n="802">τὸν ἄνδρʼ ἔοικεν ὕπνος οὐ μακροῦ χρόνου</l>
<l n="803">ἕξειν· κάρα γὰρ ὑπτιάζεται τόδε·</l>
<l n="804">ἱδρώς γέ τοί νιν πᾶν καταστάζει δέμας,</l>
<l n="805">μέλαινά τʼ ἄκρου τις παρέρρωγεν ποδὸς</l>
<l n="806">αἱμορραγὴς φλέψ.  ἀλλʼ ἐάσωμεν, φίλοι,</l>
<l n="807">ἕκηλον αὐτόν, ὡς ἂν εἰς ὕπνον πέσῃ.</l>
</sp>
<milestone ed="p" n="827" unit="card"/>
</div>
<div type="choral">
<div type="strophe" n="1">
<sp>
<speaker>Χορός</speaker>
<l n="808">Ὕπνʼ ὀδύνας ἀδαής, Ὕπνε δʼ ἀλγέων,</l>
<l n="809">εὐαὲς  ἡμῖν ἔλθοις,</l>
<l n="810">εὐαίων εὐαίων, ὦναξ·</l>
<l n="811">ὄμμασι δʼ ἀντίσχοις</l>
<l n="812">τάνδʼ αἴγλαν, ἃ τέταται τανῦν.</l>
<l n="813">ἴθι ἴθι μοι παιών.</l>
<l n="814">ὦ τέκνον, ὅρα ποῦ στάσει,</l>
<l n="815">ποῖ δέ μοι τἀνθένδε βάσει,</l>
<l n="816">φροντίδος.  ὁρᾷς ἤδη.</l>
<l n="817">πρὸς τί μενοῦμεν πράσσειν;</l>
<l n="818">καιρός τοι πάντων γνώμαν ἴσχων</l>
<l n="819">πολύ τι πολὺ παρὰ πόδα κράτος ἄρνυται.</l>
</sp>
<milestone ed="p" n="839" unit="card"/>
</div>
<div type="hexameter">
<sp>
<speaker>Νεοπτόλεμος</speaker>
<l n="820">ἀλλʼ ὅδε μὲν κλύει οὐδέν, ἐγὼ δʼ ὁρῶ οὕνεκα θήραν</l>
<l n="821">τήνδʼ ἁλίως ἔχομεν τόξων, δίχα τοῦδε πλέοντες.</l>
<l n="822">τοῦδε γὰρ ὁ στέφανος, τοῦτον θεὸς εἶπε κομίζειν.</l>
<l n="823">κομπεῖν δʼ ἔστʼ ἀτελῆ σὺν ψεύδεσιν αἰσχρὸν ὄνειδος.</l>
</sp>
<milestone ed="p" n="843" unit="card"/>
</div>
<div type="antistrophe" n="1">
<sp>
<speaker>Χορός</speaker>
<l n="824">ἀλλά, τέκνον, τάδε μὲν θεὸς ὄψεται·</l>
<l n="825">ὧν δʼ ἂν ἀμείβῃ μʼ αὖθις,</l>
<l n="826">βαιάν μοι, βαιάν, ὦ τέκνον,</l>
<l n="827">πέμπε λόγων φάμαν·</l>
<l n="828">ὡς πάντων ἐν νόσῳ εὐδρακὴς</l>
<l n="829">ὕπνος ἄϋπνος λεύσσειν.</l>
<l n="830">ἀλλʼ ὅτι δύνᾳ μάκιστον</l>
<l n="831">κεῖνο δή μοι κεῖνο λάθρᾳ</l>
<l n="832">ἐξιδοῦ ὅπᾳ πράξεις.</l>
<l n="833">οἶσθα γὰρ ἃν  αὐδῶμαι,</l>
<l n="834">εἰ ταύταν τούτων γνώμαν ἴσχεις,</l>
<l n="835">μάλα τοι ἄπορα πυκινοῖς ἐνιδεῖν πάθη.</l>
</sp>
<milestone ed="p" n="855" unit="card"/>
</div>
<div type="epode">
<sp>
<speaker>Χορός</speaker>
<l n="836">οὖρός τοι, τέκνον, οὖρος·</l>
<l n="837">ἁνὴρ δʼ ἀνόμματος οὐδʼ ἔχων</l>
<l n="838">ἀρωγὰν ἐκτέταται νύχιος,</l>
<l n="839">ʽἁ̓λεὴς ὕπνος ἐσθλός,ʼ</l>
<l n="840">οὐ χερός, οὐ ποδός, οὔ τινος ἄρχων,</l>
<l n="841">ἀλλά τις ὡς Ἀΐδᾳ παρακείμενος.</l>
<l n="842">ὅρα, βλέπʼ εἰ καίρια</l>
<l n="843">φθέγγει· τὸ δʼ ἁλώσιμον</l>
<l n="844">ἐμᾷ φροντίδι, παῖ,</l>
<l n="845">πόνος ὁ μὴ φοβῶν κράτιστος.</l>
</sp>
<milestone ed="p" n="865" unit="card"/>
</div>
</div>
<div type="episode">
<sp>
<speaker>Νεοπτόλεμος</speaker>
<l n="846">σιγᾶν κελεύω μηδʼ ἀφεστάναι φρενῶν·</l>
<l n="847">κινεῖ γὰρ ἁνὴρ ὄμμα κἀνάγει κάρα.</l>
</sp>
<sp>
<speaker>Φιλοκτήτης</speaker>
<l n="848">ὦ φέγγος ὕπνου διάδοχον τό τʼ ἐλπίδων</l>
<l n="849">ἄπιστον οἰκούρημα τῶνδε τῶν ξένων.</l>
<l n="850">οὐ γάρ ποτʼ, ὦ παῖ, τοῦτʼ ἂν ἐξηύχησʼ ἐγώ,</l>
<l n="851">τλῆναί σʼ ἐλεινῶς ὧδε τἀμὰ πήματα</l>
<l n="852">μεῖναι παρόντα καὶ ξυνωφελοῦντά μοι.</l>
<l n="853">οὔκουν Ἀτρεῖδαι τοῦτʼ ἔτλησαν εὐφόρως</l>
<l n="854">οὕτως ἐνεγκεῖν, ἁγαθοὶ στρατηλάται.</l>
<l n="855">ἀλλʼ εὐγενὴς γὰρ ἡ φύσις κἀξ εὐγενῶν,</l>
<l n="856">ὦ τέκνον, ἡ σή, πάντα ταῦτʼ ἐν εὐχερεῖ</l>
<l n="857">ἔθου, βοῆς τε καὶ δυσοσμίας γέμων.</l>
<l n="858">καὶ νῦν ἐπειδὴ τοῦδε τοῦ κακοῦ δοκεῖ</l>
<l n="859">λήθη τις εἶναι κἀνάπαυλα δή, τέκνον,</l>
<l n="860">σύ μʼ αὐτὸς ἆρον, σύ με κατάστησον, τέκνον,</l>
<l n="861">ἵνʼ, ἡνίκʼ ἂν κόπος μʼ ἀπαλλάξῃ ποτέ,</l>
<l n="862">ὁρμώμεθʼ ἐς ναῦν μηδʼ ἐπίσχωμεν τὸ πλεῖν.</l>
</sp>
<sp>
<speaker>Νεοπτόλεμος</speaker>
<l n="863">ἀλλʼ ἥδομαι μέν σʼ εἰσιδὼν παρʼ ἐλπίδα</l>
<l n="864">ἀνώδυνον βλέποντα κἀμπνέοντʼ ἔτι·</l>
<l n="865">ὡς οὐκέτʼ ὄντος γὰρ τὰ συμβόλαιά σου</l>
<l n="866">πρὸς τὰς παρούσας ξυμφορὰς ἐφαίνετο.</l>
<l n="867">νῦν δʼ αἶρε σαυτόν· εἰ δέ σοι μᾶλλον φίλον,</l>
<l n="868">οἴσουσί σʼ οἵδε· τοῦ πόνου γὰρ οὐκ ὄκνος,</l>
<l n="869">ἐπείπερ οὕτω σοί τʼ ἔδοξʼ ἐμοί τε δρᾶν.</l>
</sp>
<sp>
<speaker>Φιλοκτήτης</speaker>
<l n="870">αἰνῶ τάδʼ, ὦ παῖ, καί μʼ ἔπαιρʼ, ὥσπερ νοεῖς·</l>
<l n="871">τούτους δʼ ἔασον, μὴ βαρυνθῶσιν κακῇ</l>
<l n="872">ὀσμῇ πρὸ τοῦ δέοντος· οὑπὶ νηὶ γὰρ</l>
<l n="873">ἅλις πόνος τούτοισι συνναίειν ἐμοί.</l>
</sp>
<milestone ed="p" n="893" unit="card"/>
<sp>
<speaker>Νεοπτόλεμος</speaker>
<l n="874">ἔσται τάδʼ· ἀλλʼ ἵστω τε καὐτὸς ἀντέχου.</l>
</sp>
<sp>
<speaker>Φιλοκτήτης</speaker>
<l n="875">θάρσει· τό τοι σύνηθες ὀρθώσει μʼ ἔθος.</l>
</sp>
<sp>
<speaker>Νεοπτόλεμος</speaker>
<l n="876">παπαῖ· τί δῆτʼ ἂν δρῷμʼ ἐγὼ τοὐνθένδε γε;</l>
</sp>
<sp>
<speaker>Φιλοκτήτης</speaker>
<l n="877">τί δʼ ἔστιν, ὦ παῖ; ποῖ ποτʼ ἐξέβης λόγῳ;</l>
</sp>
<sp>
<speaker>Νεοπτόλεμος</speaker>
<l n="878">οὐκ οἶδʼ ὅποι χρὴ τἄπορον τρέπειν ἔπος.</l>
</sp>
<sp>
<speaker>Φιλοκτήτης</speaker>
<l n="879">ἀπορεῖς δὲ τοῦ σύ; μὴ λέγʼ, ὦ τέκνον, τάδε.</l>
</sp>
<sp>
<speaker>Νεοπτόλεμος</speaker>
<l n="880">ἀλλʼ ἐνθάδʼ ἤδη τοῦδε τοῦ πάθους κυρῶ.</l>
</sp>
<sp>
<speaker>Φιλοκτήτης</speaker>
<l n="881">οὐ δή σε δυσχέρεια τοῦ νοσήματος</l>
<l n="882">ἔπεισεν ὥστε μή μʼ ἄγειν ναύτην ἔτι;</l>
</sp>
<sp>
<speaker>Νεοπτόλεμος</speaker>
<l n="883">ἅπαντα δυσχέρεια, τὴν αὑτοῦ φύσιν</l>
<l n="884">ὅταν λιπών τις δρᾷ τὰ μὴ προσεικότα.</l>
</sp>
<sp>
<speaker>Φιλοκτήτης</speaker>
<l n="885">ἀλλʼ οὐδὲν ἔξω τοῦ φυτεύσαντος σύ γε</l>
<l n="886">δρᾷς οὐδὲ φωνεῖς, ἐσθλὸν ἄνδρʼ ἐπωφελῶν.</l>
</sp>
<sp>
<speaker>Νεοπτόλεμος</speaker>
<l n="887">αἰσχρὸς φανοῦμαι· τοῦτʼ ἀνιῶμαι πάλαι.</l>
</sp>
<sp>
<speaker>Φιλοκτήτης</speaker>
<l n="888">οὔκουν ἐν οἷς γε δρᾷς· ἐν οἷς δʼ αὐδᾷς ὀκνῶ.</l>
</sp>
<sp>
<speaker>Νεοπτόλεμος</speaker>
<l n="889">ὦ Ζεῦ, τί δράσω; δεύτερον ληφθῶ κακός,</l>
<l n="890">κρύπτων θʼ ἃ μὴ δεῖ καὶ λέγων αἴσχιστʼ ἐπῶν;</l>
</sp>
<sp>
<speaker>Φιλοκτήτης</speaker>
<l n="891">ἁνὴρ ὅδʼ, εἰ μὴ ʼγὼ κακὸς γνώμων ἔφυν,</l>
<l n="892">προδούς μʼ ἔοικε κἀκλιπὼν τὸν πλοῦν στελεῖν.</l>
</sp>
<sp>
<speaker>Νεοπτόλεμος</speaker>
<l n="893">λιπὼν μὲν οὐκ ἔγωγε· λυπηρῶς δὲ μὴ</l>
<l n="894">πέμπω σε μᾶλλον, τοῦτʼ ἀνιῶμαι πάλαι.</l>
</sp>
<sp>
<speaker>Φιλοκτήτης</speaker>
<l n="895">τί ποτε λέγεις, ὦ τέκνον; ὡς οὐ μανθάνω.</l>
</sp>
<sp>
<speaker>Νεοπτόλεμος</speaker>
<l n="896">οὐδέν σε κρύψω· δεῖ γὰρ ἐς Τροίαν σε πλεῖν</l>
<l n="897">πρὸς τοὺς Ἀχαιοὺς καὶ τὸν Ἀτρειδῶν στόλον.</l>
</sp>
<sp>
<speaker>Φιλοκτήτης</speaker>
<l n="898">οἴμοι, τί εἶπας;</l>
</sp>
<sp>
<speaker>Νεοπτόλεμος</speaker>
<l n="899">μὴ στέναζε, πρὶν μάθῃς.</l>
</sp>
<sp>
<speaker>Φιλοκτήτης</speaker>
<l n="900">ποῖον μάθημα; τί με νοεῖς δρᾶσαί ποτε;</l>
</sp>
<sp>
<speaker>Νεοπτόλεμος</speaker>
<l n="901">σῶσαι κακοῦ μὲν πρῶτα τοῦδʼ, ἔπειτα δὲ</l>
<l n="902">ξὺν σοὶ τὰ Τροίας πεδία πορθῆσαι μολών.</l>
</sp>
<sp>
<speaker>Φιλοκτήτης</speaker>
<l n="903">καὶ ταῦτʼ ἀληθῆ δρᾶν νοεῖς;</l>
</sp>
<sp>
<speaker>Νεοπτόλεμος</speaker>
<l n="904">πολλὴ κρατεῖ</l>
<l n="905">τούτων ἀνάγκη, καὶ σὺ μὴ θυμοῦ κλύων.</l>
</sp>
<sp>
<speaker>Φιλοκτήτης</speaker>
<l n="906">ἀπόλωλα τλήμων, προδέδομαι.  τί μʼ, ὦ ξένε,</l>
<l n="907">δέδρακας; ἀπόδος ὡς τάχος τὰ τόξα μοι.</l>
</sp>
<sp>
<speaker>Νεοπτόλεμος</speaker>
<l n="908">ἀλλʼ οὐχ οἷόν τε· τῶν γὰρ ἐν τέλει κλύειν</l>
<l n="909">τό τʼ ἔνδικόν με καὶ τὸ συμφέρον ποεῖ.</l>
</sp>
<milestone ed="p" n="927" unit="card"/>
<sp>
<speaker>Φιλοκτήτης</speaker>
<l n="910">ὦ πῦρ σὺ καὶ πᾶν δεῖμα καὶ πανουργίας</l>
<l n="911">δεινῆς τέχνημʼ ἔχθιστον, οἷά μʼ εἰργάσω,</l>
<l n="912">οἷʼ ἠπάτηκας· οὐδʼ ἐπαισχύνει μʼ ὁρῶν</l>
<l n="913">τὸν προστρόπαιον, τὸν ἱκέτην, ὦ σχέτλιε;</l>
<l n="914">ἀπεστέρηκας τὸν βίον τὰ τόξʼ ἑλών.</l>
<l n="915">ἀπόδος, ἱκνοῦμαί σʼ, ἀπόδος, ἱκετεύω, τέκνον·</l>
<l n="916">πρὸς θεῶν πατρῴων, τὸν βίον με μὴ ἀφέλῃ.</l>
<l n="917">ὤμοι τάλας.  ἀλλʼ οὐδὲ προσφωνεῖ μʼ ἔτι,</l>
<l n="918">ἀλλʼ ὡς μεθήσων μήποθʼ, ὧδʼ ὁρᾷ πάλιν.</l>
<l n="919">ὦ λιμένες, ὦ προβλῆτες, ὦ ξυνουσίαι</l>
<l n="920">θηρῶν ὀρείων, ὦ καταρρῶγες πέτραι,</l>
<l n="921">ὑμῖν τάδʼ, οὐ γὰρ ἄλλον οἶδʼ ὅτῳ λέγω,</l>
<l n="922">ἀνακλαίομαι παροῦσι τοῖς εἰωθόσιν,</l>
<l n="923">οἷʼ ἔργʼ ὁ παῖς μʼ ἔδρασεν οὑξ Ἀχιλλέως·</l>
<l n="924">ὀμόσας ἀπάξειν οἴκαδʼ, ἐς Τροίαν μʼ ἄγει·</l>
<l n="925">προσθείς τε χεῖρα δεξιάν, τὰ τόξα μου</l>
<l n="926">ἱερὰ λαβὼν τοῦ Ζηνὸς Ἡρακλέους ἔχει,</l>
<l n="927">καὶ τοῖσιν Ἀργείοισι φήνασθαι θέλει·</l>
<l n="928">ὡς ἄνδρʼ ἑλὼν ἰσχυρόν ἐκ βίας μʼ ἄγει,</l>
<l n="929">κοὐκ οἶδʼ ἐναίρων νεκρὸν ἢ καπνοῦ σκιάν,</l>
<l n="930">εἴδωλον ἄλλως· οὐ γὰρ ἂν σθένοντά γε</l>
<l n="931">εἷλέν μʼ· ἐπεὶ οὐδʼ ἂν ὧδʼ ἔχοντʼ, εἰ μὴ δόλῳ.</l>
<l n="932">νῦν δʼ ἠπάτημαι δύσμορος.  τί χρή με δρᾶν;</l>
<l n="933">ἀλλʼ ἀπόδος, ἀλλὰ νῦν ἔτʼ ἐν σαυτῷ γενοῦ.</l>
<l n="934">τί φής; σιωπᾷς; οὐδέν εἰμʼ ὁ δύσμορος.</l>
<l n="935">ὦ σχῆμα πέτρας δίπυλον, αὖθις αὖ πάλιν</l>
<l n="936">εἴσειμι πρὸς σὲ ψιλός, οὐκ ἔχων τροφήν·</l>
<l n="937">ἀλλʼ αὐανοῦμαι τῷδʼ ἐν αὐλίῳ μόνος,</l>
<l n="938">οὐ πτηνὸν ὄρνιν οὐδὲ θῆρʼ ὀρειβάτην</l>
<l n="939">τόξοις ἐναίρων τοισίδʼ, ἀλλʼ αὐτὸς τάλας</l>
<l n="940">θανὼν παρέξω δαῖθʼ ὑφʼ ὧν ἐφερβόμην,</l>
<l n="941">καί μʼ οὓς ἐθήρων πρόσθε θηράσουσι νῦν·</l>
<l n="942">φόνον φόνου δὲ ῥύσιον τίσω τάλας</l>
<l n="943">πρὸς τοῦ δοκοῦντος οὐδὲν εἰδέναι κακόν.</l>
<l n="944">ὄλοιο—μή πω, πρὶν μάθοιμʼ εἰ καὶ πάλιν</l>
<l n="945">γνώμην μετοίσεις· εἰ δὲ μή, θάνοις κακῶς.</l>
</sp>
<milestone ed="p" n="963" unit="card"/>
<sp>
<speaker>Χορός</speaker>
<l n="946">τί δρῶμεν; ἐν σοὶ καὶ τὸ πλεῖν ἡμᾶς, ἄναξ,</l>
<l n="947">ἤδη ʼστὶ καὶ τοῖς τοῦδε προσχωρεῖν λόγοις.</l>
</sp>
<sp>
<speaker>Νεοπτόλεμος</speaker>
<l n="948">ἐμοὶ μὲν οἶκτος δεινὸς ἐμπέπτωκέ τις</l>
<l n="949">τοῦδʼ ἀνδρὸς οὐ νῦν πρῶτον, ἀλλὰ καὶ πάλαι.</l>
</sp>
<sp>
<speaker>Φιλοκτήτης</speaker>
<l n="950">ἐλέησον, ὦ παῖ, πρὸς θεῶν, καὶ μὴ παρῇς</l>
<l n="951">σαυτοῦ βροτοῖς ὄνειδος, ἐκκλέψας ἐμέ.</l>
</sp>
<sp>
<speaker>Νεοπτόλεμος</speaker>
<l n="952">οἴμοι, τί δράσω; μή ποτʼ ὤφελον λιπεῖν</l>
<l n="953">τὴν Σκῦρον· οὕτω τοῖς παροῦσιν ἄχθομαι.</l>
</sp>
<sp>
<speaker>Φιλοκτήτης</speaker>
<l n="954">οὐκ εἶ κακὸς σύ, πρὸς κακῶν δʼ ἀνδρῶν μαθὼν</l>
<l n="955">ἔοικας ἥκειν αἰσχρά· νῦν δʼ ἄλλοισι δοὺς</l>
<l n="956">οἷς εἰκὸς ἔκπλει, τἀμά μοι μεθεὶς ὅπλα.</l>
</sp>
<sp>
<speaker>Νεοπτόλεμος</speaker>
<l n="957">τί δρῶμεν, ἄνδρες;</l>
</sp>
<sp>
<speaker>Ὀδυσσεύς</speaker>
<l n="958">ὦ κάκιστʼ ἀνδρῶν, τί δρᾷς;</l>
<l n="959">οὐκ εἶ μεθεὶς τὰ τόξα ταῦτʼ ἐμοὶ πάλιν;</l>
</sp>
<sp>
<speaker>Φιλοκτήτης</speaker>
<l n="960">οἴμοι, τίς ἁνήρ; ἆρʼ Ὀδυσσέως κλύω;</l>
</sp>
<sp>
<speaker>Ὀδυσσεύς</speaker>
<l n="961">Ὀδυσσέως, σάφʼ ἴσθʼ, ἐμοῦ γʼ, ὃν εἰσορᾷς.</l>
</sp>
<sp>
<speaker>Φιλοκτήτης</speaker>
<l n="962">οἴμοι· πέπραμαι κἀπόλωλʼ· ὅδʼ ἦν ἄρα</l>
<l n="963">ὁ ξυλλαβών με κἀπονοσφίσας ὅπλων.</l>
</sp>
<sp>
<speaker>Ὀδυσσεύς</speaker>
<l n="964">ἐγώ, σάφʼ ἴσθʼ, οὐκ ἄλλος· ὁμολογῶ τάδε.</l>
</sp>
<sp>
<speaker>Φιλοκτήτης</speaker>
<l n="965">ἀπόδος, ἄφες μοι, παῖ, τὰ τόξα.</l>
</sp>
<sp>
<speaker>Ὀδυσσεύς</speaker>
<l n="966">τοῦτο μέν,</l>
<l n="967">οὐδʼ ἢν θέλῃ, δράσει ποτʼ· ἀλλὰ καὶ σὲ δεῖ</l>
<l n="968">στείχειν ἅμʼ αὐτοῖς, ἢ βίᾳ στελοῦσί σε.</l>
</sp>
<sp>
<speaker>Φιλοκτήτης</speaker>
<l n="969">ἔμʼ, ὦ κακῶν κάκιστε καὶ τολμήσατε, οἵδʼ ἐκ βίας ἄξουσιν;</l>
</sp>
<sp>
<speaker>Ὀδυσσεύς</speaker>
<l n="970">ἢν μὴ ἕρπῃς ἑκών.</l>
</sp>
<sp>
<speaker>Φιλοκτήτης</speaker>
<l n="971">ὦ Λημνία χθὼν καὶ τὸ παγκρατὲς σέλας</l>
<l n="972">Ἡφαιστότευκτον, ταῦτα δῆτʼ ἀνασχετά,</l>
<l n="973">εἴ μʼ οὗτος ἐκ τῶν σῶν ἀπάξεται βίᾳ;</l>
</sp>
<sp>
<speaker>Ὀδυσσεύς</speaker>
<l n="974">Ζεύς ἐσθʼ, ἵνʼ εἰδῇς, Ζεύς, ὁ τῆσδε γῆς κρατῶν,</l>
<l n="975">Ζεύς, ᾧ δέδοκται ταῦθʼ· ὑπηρετῶ δʼ ἐγώ.</l>
</sp>
<sp>
<speaker>Φιλοκτήτης</speaker>
<l n="976">ὦ μῖσος, οἷα κἀξανευρίσκεις λέγειν·</l>
<l n="977">θεοὺς προτείνων τοὺς θεοὺς ψευδεῖς τίθης.</l>
</sp>
<sp>
<speaker>Ὀδυσσεύς</speaker>
<l n="978">οὔκ, ἀλλʼ ἀληθεῖς· ἡ δʼ ὁδὸς πορευτέα.</l>
</sp>
<sp>
<speaker>Φιλοκτήτης</speaker>
<l n="979">οὔ φημʼ.</l>
</sp>
<sp>
<speaker>Ὀδυσσεύς</speaker>
<l n="980">ἐγὼ δέ φημι.  πειστέον τάδε.</l>
</sp>
<sp>
<speaker>Φιλοκτήτης</speaker>
<l n="981">οἴμοι τάλας.  ἡμᾶς μὲν ὡς δούλους σαφῶς</l>
<l n="982">πατὴρ ἄρʼ ἐξέφυσεν οὐδʼ ἐλευθέρους.</l>
</sp>
<sp>
<speaker>Ὀδυσσεύς</speaker>
<l n="983">οὔκ, ἀλλʼ ὁμοίους τοῖς ἀρίστοισιν, μεθʼ ὧν</l>
<l n="984">Τροίαν σʼ ἑλεῖν δεῖ καὶ κατασκάψαι βίᾳ.</l>
</sp>
<sp>
<speaker>Φιλοκτήτης</speaker>
<l n="985">οὐδέποτέ γʼ· οὐδʼ ἢν χρῇ με πᾶν παθεῖν κακόν,</l>
<l n="986">ἕως ἂν ᾖ μοι γῆς τόδʼ αἰπεινὸν βάθρον.</l>
</sp>
<sp>
<speaker>Ὀδυσσεύς</speaker>
<l n="987">τί δʼ ἐργασείεις;</l>
</sp>
<sp>
<speaker>Φιλοκτήτης</speaker>
<l n="988">κρᾶτʼ ἐμὸν τόδʼ αὐτίκα</l>
<l n="989">πέτρᾳ πέτρας ἄνωθεν αἱμάξω πεσών.</l>
</sp>
<sp>
<speaker>Ὀδυσσεύς</speaker>
<l n="990">ξυλλάβετον αὐτόν· μὴ ʼπὶ τῷδʼ ἔστω τάδε.</l>
</sp>
<milestone ed="p" n="1004" unit="card"/>
<sp>
<speaker>Φιλοκτήτης</speaker>
<l n="991">ὦ χεῖρες, οἷα πάσχετʼ ἐν χρείᾳ φίλης</l>
<l n="992">νευρᾶς, ὑπʼ ἀνδρὸς τοῦδε συνθηρώμεναι.</l>
<l n="993">ὦ μηδὲν ὑγιὲς μηδʼ ἐλεύθερον φρονῶν,</l>
<l n="994">οἷʼ αὖ μʼ ὑπῆλθες, ὥς μʼ ἐθηράσω, λαβὼν</l>
<l n="995">πρόβλημα σαυτοῦ παῖδα τόνδʼ ἀγνῶτʼ ἐμοί,</l>
<l n="996">ἀνάξιον μὲν σοῦ, κατάξιον δʼ ἐμοῦ,</l>
<l n="997">ὃς οὐδὲν ᾔδει πλὴν τὸ προσταχθὲν ποεῖν,</l>
<l n="998">δῆλος δὲ καὶ νῦν ἐστιν ἀλγεινῶς φέρων</l>
<l n="999">οἷς τʼ αὐτὸς ἐξήμαρτεν οἷς τʼ ἐγὼ ʼπαθον.</l>
<l n="1000">ἀλλʼ ἡ κακὴ σὴ διὰ μυχῶν βλέπουσʼ ἀεὶ</l>
<l n="1001">ψυχή νιν ἀφυῆ τʼ ὄντα κοὐ θέλονθʼ ὅμως</l>
<l n="1002">εὖ προυδίδαξεν ἐν κακοῖς εἶναι σοφόν.</l>
<l n="1003">καὶ νῦν ἔμʼ, ὦ δύστηνε, συνδήσας νοεῖς</l>
<l n="1004">ἄγειν ἀπʼ ἀκτῆς τῆσδʼ, ἐν ᾗ με προυβάλου</l>
<l n="1005">ἄφιλον ἔρημον ἄπολιν, ἐν ζῶσιν νεκρόν. φεῦ.</l>
<l n="1006">ὄλοιο· καί σοι πολλάκις τόδʼ ηὐξάμην.</l>
<l n="1007">ἀλλʼ οὐ γὰρ οὐδὲν θεοὶ νέμουσιν ἡδύ μοι,</l>
<l n="1008">σὺ μὲν γέγηθας ζῶν, ἐγὼ δʼ ἀλγύνομαι</l>
<l n="1009">τοῦτʼ αὔθʼ, ὅτι ζῶ σὺν κακοῖς πολλοῖς τάλας,</l>
<l n="1010">γελώμενος πρὸς σοῦ τε καὶ τῶν Ἀτρέως</l>
<l n="1011">διπλῶν στρατηγῶν, οἷς σὺ ταῦθʼ ὑπηρετεῖς.</l>
<l n="1012">καίτοι σὺ μὲν κλοπῇ τε κἀνάγκῃ ζυγεὶς</l>
<l n="1013">ἔπλεις ἅμʼ αὐτοῖς, ἐμὲ δὲ τὸν πανάθλιον,</l>
<l n="1014">ἑκόντα πλεύσανθʼ ἑπτὰ ναυσὶ ναυβάτην,</l>
<l n="1015">ἄτιμον ἔβαλον, ὡς σὺ φής, κεῖνοι δὲ σέ.</l>
<l n="1016">καὶ νῦν τί μʼ ἄγετε; τί μʼ ἀπάγεσθε; τοῦ χάριν;</l>
<l n="1017">ὃς οὐδέν εἰμι καὶ τέθνηχʼ ὑμῖν πάλαι.</l>
<l n="1018">πῶς, ὦ θεοῖς ἔχθιστε, νῦν οὐκ εἰμί σοι</l>
<l n="1019">χωλός, δυσώδης; πῶς θεοῖς ἔξεσθʼ, ὁμοῦ</l>
<l n="1020">πλεύσαντος αἴθειν ἱερά; πῶς σπένδειν ἔτι;</l>
<l n="1021">αὕτη γὰρ ἦν σοι πρόφασις ἐκβαλεῖν ἐμέ.</l>
<l n="1022">κακῶς ὄλοισθʼ· ὀλεῖσθε δʼ ἠδικηκότες</l>
<l n="1023">τὸν ἄνδρα τόνδε, θεοῖσιν εἰ δίκης μέλει.</l>
<l n="1024">ἔξοιδα δʼ ὡς μέλει γʼ· ἐπεὶ οὔποτʼ ἂν στόλον</l>
<l n="1025">ἐπλεύσατʼ ἂν τόνδʼ εἵνεκʼ ἀνδρὸς ἀθλίου,</l>
<l n="1026">εἰ μή τι κέντρον θεῖον ἦγʼ ὑμᾶς ἐμοῦ.</l>
<l n="1027">ἀλλʼ, ὦ πατρῴα γῆ θεοί τʼ ἐπόψιοι,</l>
<l n="1028">τίσασθε τίσασθʼ ἀλλὰ τῷ χρόνῳ ποτὲ</l>
<l n="1029">ξύμπαντας αὐτούς, εἴ τι κἄμʼ οἰκτίρετε·</l>
<l n="1030">ὡς ζῶ μὲν οἰκτρῶς, εἰ δʼ ἴδοιμʼ ὀλωλότας</l>
<l n="1031">τούτους, δοκοῖμʼ ἂν τῆς νόσου πεφευγέναι.</l>
</sp>
<milestone ed="p" n="1045" unit="card"/>
<sp>
<speaker>Χορός</speaker>
<l n="1032">βαρύς τε καὶ βαρεῖαν ὁ ξένος φάτιν</l>
<l n="1033">τήνδʼ εἶπʼ, Ὀδυσσεῦ, κοὐχ ὑπείκουσαν κακοῖς.</l>
</sp>
<sp>
<speaker>Ὀδυσσεύς</speaker>
<l n="1034">πόλλʼ ἂν λέγειν ἔχοιμι πρὸς τὰ τοῦδʼ ἔπη,</l>
<l n="1035">εἴ μοι παρείκοι· νῦν δʼ ἑνὸς κρατῶ λόγου.</l>
<l n="1036">οὗ γὰρ τοιούτων δεῖ, τοιοῦτός εἰμʼ ἐγώ·</l>
<l n="1037">χὤπου δικαίων κἀγαθῶν ἀνδρῶν κρίσις,</l>
<l n="1038">οὐκ ἂν λάβοις μου μᾶλλον οὐδένʼ εὐσεβῆ.</l>
<l n="1039">νικᾶν γε μέντοι πανταχοῦ χρῄζων ἔφυν,</l>
<l n="1040">πλὴν εἰς σέ· νῦν δὲ σοί γʼ ἑκὼν ἐκστήσομαι.</l>
<l n="1041">ἄφετε γὰρ αὐτὸν μηδὲ προσψαύσητʼ ἔτι·</l>
<l n="1042">ἐᾶτε μίμνειν.  οὐδὲ σοῦ προσχρῄζομεν,</l>
<l n="1043">τά γʼ ὅπλʼ ἔχοντες ταῦτʼ, ἐπεὶ πάρεστι μὲν</l>
<l n="1044">Τεῦκρος παρʼ ἡμῖν, τήνδʼ ἐπιστήμην ἔχων,</l>
<l n="1045">ἐγώ θʼ, ὃς οἶμαι σοῦ κάκιον οὐδὲν ἂν</l>
<l n="1046">τούτων κρατύνειν, μηδʼ ἐπιθύνειν χερί.</l>
<l n="1047">τί δῆτα σοῦ δεῖ; χαῖρε τὴν Λῆμνον πατῶν·</l>
<l n="1048">ἡμεῖς δʼ ἴωμεν, καὶ τάχʼ ἂν τὸ σὸν γέρας</l>
<l n="1049">τιμὴν ἐμοὶ νείμειεν, ἣν σὲ χρῆν ἔχειν.</l>
</sp>
<sp>
<speaker>Φιλοκτήτης</speaker>
<l n="1050">οἴμοι· τί δράσω δύσμορος; σὺ τοῖς ἐμοῖς</l>
<l n="1051">ὅπλοισι κοσμηθεὶς ἐν Ἀργείοις φανεῖ;</l>
</sp>
<sp>
<speaker>Ὀδυσσεύς</speaker>
<l n="1052">μή μʼ ἀντιφώνει μηδέν, ὡς στείχοντα δή.</l>
</sp>
<sp>
<speaker>Φιλοκτήτης</speaker>
<l n="1053">ὦ σπέρμʼ Ἀχιλλέως, οὐδὲ σοῦ φωνῆς ἔτι</l>
<l n="1054">γενήσομαι προσφθεγκτός, ἀλλʼ οὕτως ἄπει;</l>
</sp>
<sp>
<speaker>Ὀδυσσεύς</speaker>
<l n="1055">χώρει σύ· μὴ πρόσλευσσε, γενναῖός περ ὤν,</l>
<l n="1056">ἡμῶν ὅπως μὴ τὴν τύχην διαφθερεῖς.</l>
</sp>
<sp>
<speaker>Φιλοκτήτης</speaker>
<l n="1057">ἦ καὶ πρὸς ὑμῶν ὧδʼ ἔρημος, ὦ ξένοι,</l>
<l n="1058">λειφθήσομαι δὴ κοὐκ ἐποικτερεῖτέ με;</l>
</sp>
<sp>
<speaker>Χορός</speaker>
<l n="1059">ὅδʼ ἐστὶν ἡμῶν ναυκράτωρ ὁ παῖς· ὅσʼ ἂν</l>
<l n="1060">οὗτος λέγῃ σοι, ταῦτά σοι χἠμεῖς φαμέν.</l>
</sp>
<sp>
<speaker>Νεοπτόλεμος</speaker>
<l n="1061">ἀκούσομαι μὲν ὡς ἔφυν οἴκτου πλέως</l>
<l n="1062">πρὸς τοῦδʼ· ὅμως δὲ μείνατʼ, εἰ τούτῳ δοκεῖ,</l>
<l n="1063">χρόνον τοσοῦτον, εἰς ὅσον τά τʼ ἐκ νεὼς</l>
<l n="1064">στείλωσι ναῦται καὶ θεοῖς εὐξώμεθα.</l>
<l n="1065">χοὖτος τάχʼ ἂν φρόνησιν ἐν τούτῳ λάβοι</l>
<l n="1066">λῴω τινʼ ἡμῖν.  νὼ μὲν οὖν ὁρμώμεθον,</l>
<l n="1067">ὑμεῖς δʼ, ὅταν καλῶμεν, ὁρμᾶσθαι ταχεῖς.</l>
</sp>
<milestone ed="p" n="1081" unit="card"/>
</div>
<div type="choral">
<div type="strophe" n="1">
<sp>
<speaker>Φιλοκτήτης</speaker>
<l n="1068">ὦ κοίλας πέτρας γύαλον</l>
<l n="1069">θερμὸν καὶ παγετῶδες, ὥς σʼ οὐκ ἔμελλον ἄρʼ, ὦ τάλας,</l>
<l n="1070">λείψειν οὐδέποτʼ, ἀλλά μοι καὶ θνῄσκοντι συνείσει.</l>
<l n="1071">ὤμοι μοί μοι.</l>
<l n="1072">ὦ πληρέστατον αὔλιον</l>
<l n="1073">λύπας τᾶς ἀπʼ ἐμοῦ τάλαν,</l>
<l n="1074">τίπτʼ αὖ μοι τὸ κατʼ ἆμαρ</l>
<l n="1075">ἔσται; τοῦ ποτε τεύξομαι</l>
<l n="1076">σιτονόμου μέλεος πόθεν ἐλπίδος;</l>
<l n="1077">πέλειαι δʼ ἄνω</l>
<l n="1078">πτωκάδες ὀξυτόνου διὰ πνεύματος</l>
<l n="1079">ἐλῶσιν· οὐκέτʼ ἴσχω.</l>
</sp>
</div>
<div type="strophe" n="1">
<sp>
<speaker>Χορός</speaker>
<l n="1080">σύ τοι σύ τοι κατηξίωσας,</l>
<l n="1081">ὦ βαρύποτμε, κοὐκ</l>
<l n="1082">ἄλλοθεν ἔχει τύχᾳ τᾷδʼ ἀπὸ μείζονος,</l>
<l n="1083">εὖτέ γε παρὸν φρονῆσαι</l>
<l n="1084">τοῦ λῴονος δαίμονος εἵλου τὸ κάκιον αἰνεῖν.</l>
</sp>
<milestone ed="p" n="1101" unit="card"/>
</div>
<div type="antistrophe" n="1">
<sp>
<speaker>Φιλοκτήτης</speaker>
<l n="1085">ὦ τλάμων τλάμων ἄρʼ ἐγὼ</l>
<l n="1086">καὶ μόχθῳ λωβατός, ὃς ἤδη μετʼ οὐδενὸς ὕστερον</l>
<l n="1087">ἀνδρῶν εἰσοπίσω τάλας ναίων ἐνθάδʼ ὀλοῦμαι,</l>
<l n="1088">αἰαῖ αἰαῖ,</l>
<l n="1089">οὐ φορβὰν ἔτι προσφέρων,</l>
<l n="1090">οὐ πτανῶν ἀπʼ ἐμῶν ὅπλων</l>
<l n="1091">κραταιαῖς μετὰ χερσὶν</l>
<l n="1092">ἴσχων· ἀλλά μοι ἄσκοπα</l>
<l n="1093">κρυπτά τʼ ἔπη δολερᾶς ὑπέδυ φρενός·</l>
<l n="1094">ἰδοίμαν δέ νιν,</l>
<l n="1095">τὸν τάδε μησάμενον, τὸν ἴσον χρόνον</l>
<l n="1096">ἐμὰς λαχόντʼ ἀνίας.</l>
</sp>
</div>
<div type="antistrophe" n="1">
<sp>
<speaker>Χορός</speaker>
<l n="1097">πότμος, πότμος σε δαιμόνων τάδʼ,</l>
<l n="1098">οὐδὲ σέ γε δόλος,</l>
<l n="1099">ἔσχεν ὑπὸ χειρὸς ἀμᾶς.   στυγερὰν ἔχε</l>
<l n="1100">δύσποτμον ἀρὰν ἐπʼ ἄλλοις.</l>
<l n="1101">καὶ γὰρ ἐμοὶ τοῦτο μέλει, μὴ φιλότητʼ ἀπώσῃ.</l>
</sp>
<milestone ed="p" n="1123" unit="card"/>
</div>
<div type="strophe" n="2">
<sp>
<speaker>Φιλοκτήτης</speaker>
<l n="1102">οἴμοι μοι, καί που πολιᾶς</l>
<l n="1103">πόντου θινὸς ἐφήμενος</l>
<l n="1104">ἐγγελᾷ, χερὶ πάλλων</l>
<l n="1105">τὰν ἐμὰν μελέου τροφάν,</l>
<l n="1106">τὰν οὐδείς ποτʼ ἐβάστασεν.</l>
<l n="1107">ὦ τόξον φίλον, ὦ φίλων</l>
<l n="1108">χειρῶν ἐκβεβιασμένον,</l>
<l n="1109">ἦ που ἐλεινὸν ὁρᾷς, φρένας εἴ τινας</l>
<l n="1110">ἔχεις, τὸν Ἡράκλειον</l>
<l n="1111">ἄρθμιον ὧδέ σοι</l>
<l n="1112">οὐκέτι χρησόμενον τὸ μεθύστερον,</l>
<l n="1113">ἄλλου δʼ ἐν μεταλλαγᾷ</l>
<l n="1114">πολυμηχάνου ἀνδρὸς ἐρέσσει,</l>
<l n="1115">ὁρῶν μὲν αἰσχρὰς ἀπάτας, στυγνὸν δὲ φῶτʼ ἐχθοδοπόν,</l>
<l n="1116">μυρίʼ, ἀπʼ αἰσχρῶν ἀνατέλλονθʼ, ὃς ἐφʼ ἡμῖν κάκʼ ἐμήσατʼ, ὦ Ζεῦ.</l>
</sp>
</div>
<div type="strophe" n="2">
<sp>
<speaker>Χορός</speaker>
<l n="1117">ἀνδρός τοι τὰ μὲν ἔνδικʼ αἰὲν  εἰπεῖν,</l>
<l n="1118">εἰπόντος δὲ μὴ φθονερὰν</l>
<l n="1119">ἐξῶσαι γλώσσας ὀδύναν.</l>
<l n="1120">κεῖνος δʼ εἷς ἀπὸ πολλῶν</l>
<l n="1121">ταχθεὶς τῶνδʼ ἐφημοσύνᾳ</l>
<l n="1122">κοινὰν ἤνυσεν ἐς φίλους ἀρωγάν.</l>
</sp>
<milestone ed="p" n="1146" unit="card"/>
</div>
<div type="antistrophe" n="2">
<sp>
<speaker>Φιλοκτήτης</speaker>
<l n="1123">ὦ πταναὶ θῆραι χαροπῶν τʼ</l>
<l n="1124">ἔθνη θηρῶν, οὓς ὅδʼ ἔχει</l>
<l n="1125">χῶρος οὐρεσιβώτας,</l>
<l n="1126">μηκέτʼ ἀπʼ αὐλίων φυγᾷ</l>
<l n="1127">πηδᾶτʼ· οὐ γὰρ ἔχω χεροῖν</l>
<l n="1128">τὰν πρόσθεν βελέων ἀλκάν,</l>
<l n="1129">ὦ δύστανος ἐγὼ τανῦν,</l>
<l n="1130">ἀλλʼ ἀνέδην, ὁ δὲ χῶρος ἄρʼ οὐκέτι</l>
<l n="1131">φοβητὸς οὐκέθʼ ὑμῖν,</l>
<l n="1132">ἕρπετε· νῦν καλὸν</l>
<l n="1133">ἀντίφονον κορέσαι στόμα πρὸς χάριν</l>
<l n="1134">ἐμᾶς σαρκὸς αἰόλας·</l>
<l n="1135">ἀπὸ γὰρ βίον αὐτίκα λείψω.</l>
<l n="1136">πόθεν γὰρ ἔσται βιοτά; τίς ὧδʼ ἐν αὔραις τρέφεται,</l>
<l n="1137">μηκέτι μηδενὸς κρατύνων ὅσα πέμπει βιόδωρος αἶα;</l>
</sp>
</div>
<div type="antistrophe" n="2">
<sp>
<speaker>Χορός</speaker>
<l n="1138">πρὸς θεῶν, εἴ τι σέβει ξένον, πέλασσον,</l>
<l n="1139">εὐνοίᾳ πάσᾳ πελάταν·</l>
<l n="1140">ἀλλὰ γνῶθʼ, εὖ γνῶθʼ ἐπὶ σοὶ</l>
<l n="1141">κῆρα τάνδʼ ἀποφεύγειν.</l>
<l n="1142">οἰκτρὰ γὰρ βόσκειν, ἀδαὴς δʼ</l>
<l n="1143">ἔχειν μυρίον ἄχθος, ὃ ξυνοικεῖ.</l>
</sp>
<milestone ed="p" n="1170" unit="card"/>
</div>
<div type="epode">
<sp>
<speaker>Φιλοκτήτης</speaker>
<l n="1144">πάλιν πάλιν παλαιὸν ἄλγημʼ ὑπέμνασας, ὦ</l>
<l n="1145">λῷστε τῶν πρὶν ἐντόπων.</l>
<l n="1146">τί μʼ ὤλεσας; τί μʼ εἴργασαι;</l>
</sp>
</div>
<div type="epode">
<sp>
<speaker>Χορός</speaker>
<l n="1147">τί τοῦτʼ ἔλεξας;</l>
</sp>
</div>
<div type="epode">
<sp>
<speaker>Φιλοκτήτης</speaker>
<l n="1148">εἰ σὺ τὰν ἐμοὶ στυγερὰν</l>
<l n="1149">Τρῳάδα γᾶν μʼ ἤλπισας ἄξειν.</l>
</sp>
</div>
<div type="epode">
<sp>
<speaker>Χορός</speaker>
<l n="1150">τόδε γὰρ νοῶ κράτιστον.</l>
</sp>
</div>
<div type="epode">
<sp>
<speaker>Φιλοκτήτης</speaker>
<l n="1151">ἀπό νύν με λείπετʼ ἤδη.</l>
</sp>
</div>
<div type="epode">
<sp>
<speaker>Χορός</speaker>
<l n="1152">φίλα μοι, φίλα ταῦτα παρήγγειλας ἑκόντι τε πράσσειν.</l>
<l n="1153">ἴωμεν ἴωμεν</l>
<l n="1154">ναὸς ἵνʼ ἡμῖν τέτακται.</l>
</sp>
</div>
<div type="epode">
<sp>
<speaker>Φιλοκτήτης</speaker>
<l n="1155">μή, πρὸς ἀραίου Διός, ἔλθῃς, ἱκετεύω.</l>
</sp>
<sp>
<speaker>Χορός</speaker>
<l n="1156">μετρίαζʼ.</l>
</sp>
<sp>
<speaker>Φιλοκτήτης</speaker>
<l n="1157">ὦ ξένοι, μείνατε, πρὸς θεῶν.</l>
</sp>
<sp>
<speaker>Χορός</speaker>
<l n="1158">τί θροεῖς;</l>
</sp>
<sp>
<speaker>Φιλοκτήτης</speaker>
<l n="1159">αἰαῖ αἰαῖ, δαίμων δαίμων·</l>
<l n="1160">ἀπόλωλʼ ὁ τάλας·</l>
<l n="1161">ὦ ποὺς πούς, τί σʼ ἔτʼ ἐν βίῳ</l>
<l n="1162">τεύξω τῷ μετόπιν τάλας;</l>
<l n="1163">ὦ ξένοι, ἔλθετʼ ἐπήλυδες αὖθις.</l>
</sp>
<sp>
<speaker>Χορός</speaker>
<l n="1164">τί ῥέξοντες ἀλλοκότῳ</l>
<l n="1165">γνώμᾳ τῶν πάρος, ὧν προύφαινες;</l>
</sp>
<sp>
<speaker>Φιλοκτήτης</speaker>
<l n="1166">οὔτοι νεμεσητόν,</l>
<l n="1167">ἀλύοντα χειμερίῳ</l>
<l n="1168">λύπᾳ καὶ παρὰ νοῦν θροεῖν.</l>
</sp>
<sp>
<speaker>Χορός</speaker>
<l n="1169">βᾶθί νυν, ὦ τάλαν, ὥς σε κελεύομεν.</l>
</sp>
<sp>
<speaker>Φιλοκτήτης</speaker>
<l n="1170">οὐδέποτʼ οὐδέποτʼ, ἴσθι τόδʼ ἔμπεδον,</l>
<l n="1171">οὐδʼ εἰ πυρφόρος ἀστεροπητὴς</l>
<l n="1172">βροντᾶς αὐγαῖς μʼ εἶσι φλογίζων.</l>
<l n="1173">ἐρρέτω Ἴλιον οἵ θʼ ὑπʼ ἐκείνῳ</l>
<l n="1174">πάντες ὅσοι τόδʼ ἔτλασαν ἐμοῦ ποδὸς ἄρθρον ἀπῶσαι.</l>
<l n="1175">ἀλλʼ, ὦ ξένοι, ἕν γέ μοι εὖχος ὀρέξατε.</l>
</sp>
<sp>
<speaker>Χορός</speaker>
<l n="1176">ποῖον ἐρεῖς τόδʼ ἔπος;</l>
</sp>
<sp>
<speaker>Φιλοκτήτης</speaker>
<l n="1177">ξίφος, εἴ ποθεν,</l>
<l n="1178">ἢ γένυν ἢ βελέων τι προπέμψατε.</l>
</sp>
<sp>
<speaker>Χορός</speaker>
<l n="1179">ὡς τίνα δὴ ῥέξῃς παλάμαν ποτέ;</l>
</sp>
<sp>
<speaker>Φιλοκτήτης</speaker>
<l n="1180">χρῶτʼ  ἀπὸ πάντα καὶ ἄρθρα τέμω χερί·</l>
<l n="1181">φονᾷ φονᾷ νόος ἤδη.</l>
</sp>
<sp>
<speaker>Χορός</speaker>
<l n="1182">τί ποτε;</l>
</sp>
<sp>
<speaker>Φιλοκτήτης</speaker>
<l n="1183">πατέρα ματεύων.</l>
</sp>
<sp>
<speaker>Χορός</speaker>
<l n="1184">ποῖ γᾶς;</l>
</sp>
<sp>
<speaker>Φιλοκτήτης</speaker>
<l n="1185">ἐς Ἅιδου·</l>
<l n="1186">οὐ γάρ ἐστʼ ἐν φάει γʼ ἔτι.</l>
<l n="1187">ὦ πόλις, ὦ πατρία,</l>
<l n="1188">πῶς ἂν εἰσίδοιμʼ ἄθλιός σʼ ἀνήρ,</l>
<l n="1189">ὅς γε σὰν λιπὼν ἱερὰν</l>
<l n="1190">λιβάδʼ ἐχθροῖς ἔβαν Δαναοῖς</l>
<l n="1191">ἀρωγός· ἔτʼ οὐδέν εἰμι.</l>
</sp>
<milestone ed="p" n="1218" unit="card"/>
</div>
</div>
<div type="episode">
<sp>
<speaker>Χορός</speaker>
<l n="1192">ἐγὼ μὲν ἤδη καὶ πάλαι νεὼς ὁμοῦ</l>
<l n="1193">στείχων ἂν ἦ σοι τῆς ἐμῆς, εἰ μὴ πέλας</l>
<l n="1194">Ὀδυσσέα στείχοντα τόν τʼ Ἀχιλλέως</l>
<l n="1195">γόνον πρὸς ἡμᾶς δεῦρʼ ἰόντʼ ἐλεύσσομεν.</l>
</sp>
<sp>
<speaker>Ὀδυσσεύς</speaker>
<l n="1196">οὐκ ἂν φράσειας ἥντινʼ αὖ παλίντροπος</l>
<l n="1197">κέλευθον ἕρπεις ὧδε σὺν σπουδῇ ταχύς;</l>
</sp>
<sp>
<speaker>Νεοπτόλεμος</speaker>
<l n="1198">λύσων ὅσʼ ἐξήμαρτον ἐν τῷ πρὶν χρόνῳ.</l>
</sp>
<sp>
<speaker>Ὀδυσσεύς</speaker>
<l n="1199">δεινόν γε φωνεῖς· ἡ δʼ ἁμαρτία τίς ἦν;</l>
</sp>
<sp>
<speaker>Νεοπτόλεμος</speaker>
<l n="1200">ἣν σοὶ πιθόμενος τῷ τε σύμπαντι στρατῷ</l>
</sp>
<sp>
<speaker>Ὀδυσσεύς</speaker>
<l n="1201">ἔπραξας ἔργον ποῖον ὧν οὔ σοι πρέπον;</l>
</sp>
<sp>
<speaker>Νεοπτόλεμος</speaker>
<l n="1202">ἀπάταισιν αἰσχραῖς ἄνδρα καὶ δόλοις ἑλών.</l>
</sp>
<sp>
<speaker>Ὀδυσσεύς</speaker>
<l n="1203">τὸν ποῖον; ὤμοι· μῶν τι βουλεύει νέον;</l>
</sp>
<sp>
<speaker>Νεοπτόλεμος</speaker>
<l n="1204">νέον μὲν οὐδέν, τῷ δὲ Ποίαντος τόκῳ,</l>
</sp>
<sp>
<speaker>Ὀδυσσεύς</speaker>
<l n="1205">τί χρῆμα δράσεις; ὥς μʼ ὑπῆλθέ τις φόβος.</l>
</sp>
<sp>
<speaker>Νεοπτόλεμος</speaker>
<l n="1206">παρʼ οὗπερ ἔλαβον τάδε τὰ τόξʼ, αὖθις πάλιν</l>
</sp>
<sp>
<speaker>Ὀδυσσεύς</speaker>
<l n="1207">ὦ Ζεῦ, τί λέξεις; οὔ τί που δοῦναι νοεῖς;</l>
</sp>
<sp>
<speaker>Νεοπτόλεμος</speaker>
<l n="1208">αἰσχρῶς γὰρ αὐτὰ κοὐ δίκῃ λαβὼν ἔχω.</l>
</sp>
<sp>
<speaker>Ὀδυσσεύς</speaker>
<l n="1209">πρὸς θεῶν, πότερα δὴ κερτομῶν λέγεις τάδε;</l>
</sp>
<sp>
<speaker>Νεοπτόλεμος</speaker>
<l n="1210">εἰ κερτόμησίς ἐστι τἀληθῆ λέγειν.</l>
</sp>
<sp>
<speaker>Ὀδυσσεύς</speaker>
<l n="1211">τί φής, Ἀχιλλέως παῖ; τίνʼ εἴρηκας λόγον;</l>
</sp>
<sp>
<speaker>Νεοπτόλεμος</speaker>
<l n="1212">δὶς ταὐτὰ βούλει καὶ τρὶς ἀναπολεῖν μʼ ἔπη;</l>
</sp>
<sp>
<speaker>Ὀδυσσεύς</speaker>
<l n="1213">ἀρχὴν κλύειν ἂν οὐδʼ ἅπαξ ἐβουλόμην.</l>
</sp>
<sp>
<speaker>Νεοπτόλεμος</speaker>
<l n="1214">εὖ νῦν ἐπίστω πάντʼ ἀκηκοὼς λόγον.</l>
</sp>
<sp>
<speaker>Ὀδυσσεύς</speaker>
<l n="1215">ἔστιν τις, ἔστιν ὅς σε κωλύσει τὸ δρᾶν.</l>
</sp>
<sp>
<speaker>Νεοπτόλεμος</speaker>
<l n="1216">τί φής; τίς ἔσται μʼ οὑπικωλύσων τάδε;</l>
</sp>
<sp>
<speaker>Ὀδυσσεύς</speaker>
<l n="1217">ξύμπας Ἀχαιῶν λαός, ἐν δὲ τοῖς ἐγώ.</l>
</sp>
<sp>
<speaker>Νεοπτόλεμος</speaker>
<l n="1218">σοφὸς πεφυκὼς οὐδὲν ἐξαυδᾷς σοφόν.</l>
</sp>
<sp>
<speaker>Ὀδυσσεύς</speaker>
<l n="1219">σὺ δʼ οὔτε φωνεῖς οὔτε δρασείεις σοφά.</l>
</sp>
<sp>
<speaker>Νεοπτόλεμος</speaker>
<l n="1220">ἀλλʼ εἰ δίκαια, τῶν σοφῶν κρείσσω τάδε.</l>
</sp>
<sp>
<speaker>Ὀδυσσεύς</speaker>
<l n="1221">καὶ πῶς δίκαιον, ἅ γʼ ἔλαβες βουλαῖς ἐμαῖς, πάλιν μεθεῖναι ταῦτα;</l>
</sp>
<sp>
<speaker>Νεοπτόλεμος</speaker>
<l n="1222">τὴν ἁμαρτίαν</l>
<l n="1223">αἰσχρὰν ἁμαρτὼν ἀναλαβεῖν πειράσομαι.</l>
</sp>
<sp>
<speaker>Ὀδυσσεύς</speaker>
<l n="1224">στρατὸν δʼ Ἀχαιῶν οὐ φοβεῖ, πράσσων τάδε;</l>
</sp>
<sp>
<speaker>Νεοπτόλεμος</speaker>
<l n="1225">ξὺν τῷ δικαίῳ τὸν σὸν οὐ ταρβῶ φόβον.</l>
</sp>
<sp>
<speaker>Ὀδυσσεύς</speaker>
<l n="1226">
<del>ξὺν τῷ δικαίῳ χεὶρ ἐμή σʼ ἀναγκάσει.</del>
</l>
</sp>
<sp>
<speaker>Νεοπτόλεμος</speaker>
<l n="1227">ἀλλʼ οὐδέ τοι σῇ χειρὶ πείθομαι τὸ δρᾶν.</l>
</sp>
<sp>
<speaker>Ὀδυσσεύς</speaker>
<l n="1228">οὔ τἄρα Τρωσίν, ἀλλὰ σοὶ μαχούμεθα.</l>
</sp>
<sp>
<speaker>Νεοπτόλεμος</speaker>
<l n="1229">ἴτω  τὸ μέλλον.</l>
</sp>
<sp>
<speaker>Ὀδυσσεύς</speaker>
<l n="1230">χεῖρα δεξιὰν ὁρᾷς κώπης ἐπιψαύουσαν;</l>
</sp>
<sp>
<speaker>Νεοπτόλεμος</speaker>
<l n="1231">ἀλλὰ κἀμέ τοι</l>
<l n="1232">ταὐτὸν τόδʼ ὄψει δρῶντα κοὐ μέλλοντʼ ἔτι.</l>
</sp>
<milestone ed="p" n="1258" unit="card"/>
<sp>
<speaker>Ὀδυσσεύς</speaker>
<l n="1233">καίτοι σʼ ἐάσω· τῷ δὲ σύμπαντι στρατῷ</l>
<l n="1234">λέξω τάδʼ ἐλθών, ὅς σε τιμωρήσεται.</l>
</sp>
<sp>
<speaker>Νεοπτόλεμος</speaker>
<l n="1235">ἐσωφρόνησας· κἂν τὰ λοίφʼ οὕτω φρονῇς,</l>
<l n="1236">ἴσως ἂν ἐκτὸς κλαυμάτων ἔχοις πόδα.</l>
<l n="1237">σὺ δʼ, ὦ Ποίαντος παῖ, Φιλοκτήτην λέγω,</l>
<l n="1238">ἔξελθʼ, ἀμείψας τάσδε πετρήρεις στέγας.</l>
</sp>
<sp>
<speaker>Φιλοκτήτης</speaker>
<l n="1239">τίς αὖ παρʼ ἄντροις θόρυβος ἵσταται βοῆς;</l>
<l n="1240">τί μʼ ἐκκαλεῖσθε; τοῦ κεχρημένοι, ξένοι;</l>
<l n="1241">ὤμοι· κακὸν τὸ χρῆμα.  μῶν τί μοι νέα</l>
<l n="1242">πάρεστε πρὸς κακοῖσι πέμποντες κακά;</l>
</sp>
<sp>
<speaker>Νεοπτόλεμος</speaker>
<l n="1243">θάρσει· λόγους δʼ ἄκουσον οὓς ἥκω φέρων.</l>
</sp>
<sp>
<speaker>Φιλοκτήτης</speaker>
<l n="1244">δέδοικʼ ἔγωγε· καὶ τὰ πρὶν γὰρ ἐκ λόγων</l>
<l n="1245">καλῶν κακῶς ἔπραξα, σοῖς πεισθεὶς λόγοις.</l>
</sp>
<sp>
<speaker>Νεοπτόλεμος</speaker>
<l n="1246">οὔκουν ἔνεστι καὶ μεταγνῶναι πάλιν;</l>
</sp>
<sp>
<speaker>Φιλοκτήτης</speaker>
<l n="1247">τοιοῦτος ἦσθα τοῖς λόγοισι χὤτε μου</l>
<l n="1248">τὰ τόξʼ ἔκλεπτες, πιστός, ἀτηρὸς λάθρᾳ.</l>
</sp>
<sp>
<speaker>Νεοπτόλεμος</speaker>
<l n="1249">ἀλλʼ οὔ τι μὴν νῦν· βούλομαι δέ σου κλύειν,</l>
<l n="1250">πότερα δέδοκταί σοι μένοντι καρτερεῖν ἢ πλεῖν μεθʼ ἡμῶν;</l>
</sp>
<sp>
<speaker>Φιλοκτήτης</speaker>
<l n="1251">παῦε, μὴ λέξῃς πέρα·</l>
<l n="1252">μάτην γὰρ ἃν εἴπῃς γε πάντʼ εἰρήσεται.</l>
</sp>
<sp>
<speaker>Νεοπτόλεμος</speaker>
<l n="1253">οὕτω δέδοκται;</l>
</sp>
<sp>
<speaker>Φιλοκτήτης</speaker>
<l n="1254">καὶ πέρα γʼ ἴσθʼ ἢ λέγω.</l>
</sp>
<sp>
<speaker>Νεοπτόλεμος</speaker>
<l n="1255">ἀλλʼ ἤθελον μὲν ἄν σε πεισθῆναι λόγοις</l>
<l n="1256">ἐμοῖσιν· εἰ δὲ μή τι πρὸς καιρὸν λέγων κυρῶ, πέπαυμαι.</l>
</sp>
<sp>
<speaker>Φιλοκτήτης</speaker>
<l n="1257">πάντα γὰρ φράσεις μάτην.</l>
<l n="1258">οὐ γάρ ποτʼ εὔνουν τὴν ἐμὴν κτήσει φρένα,</l>
<l n="1259">ὅστις γʼ ἐμοῦ δόλοισι τὸν βίον λαβὼν</l>
<l n="1260">ἀπεστέρηκας, κᾆτα νουθετεῖς ἐμὲ</l>
<l n="1261">ἐλθών, ἀρίστου πατρὸς αἴσχιστος γεγώς.</l>
<l n="1262">ὄλοισθʼ, Ἀτρεῖδαι μὲν μάλιστʼ, ἔπειτα δὲ ὁ Λαρτίου παῖς καὶ σύ.</l>
</sp>
<sp>
<speaker>Νεοπτόλεμος</speaker>
<l n="1263">μὴ ʼπεύξῃ πέρα·</l>
<l n="1264">δέχου δὲ χειρὸς ἐξ ἐμῆς βέλη τάδε.</l>
</sp>
<milestone ed="p" n="1288" unit="card"/>
<sp>
<speaker>Φιλοκτήτης</speaker>
<l n="1265">πῶς εἶπας; ἆρα δεύτερον δολούμεθα;</l>
</sp>
<sp>
<speaker>Νεοπτόλεμος</speaker>
<l n="1266">ἀπώμοσʼ ἁγνὸν Ζηνὸς ὑψίστου σέβας.</l>
</sp>
<sp>
<speaker>Φιλοκτήτης</speaker>
<l n="1267">ὦ φίλτατʼ εἰπών, εἰ λέγεις ἐτήτυμα.</l>
</sp>
<sp>
<speaker>Νεοπτόλεμος</speaker>
<l n="1268">τοὔργον παρέσται φανερόν· ἀλλὰ δεξιὰν</l>
<l n="1269">πρότεινε χεῖρα, καὶ κράτει τῶν σῶν ὅπλων.</l>
</sp>
<sp>
<speaker>Ὀδυσσεύς</speaker>
<l n="1270">ἐγὼ δʼ ἀπαυδῶ γʼ, ᾧ θεοὶ ξυνίστορες,</l>
<l n="1271">ὑπέρ τʼ Ἀτρειδῶν τοῦ τε σύμπαντος στρατοῦ.</l>
</sp>
<sp>
<speaker>Φιλοκτήτης</speaker>
<l n="1272">τέκνον, τίνος φώνημα, μῶν Ὀδυσσέως, ἐπῃσθόμην;</l>
</sp>
<sp>
<speaker>Ὀδυσσεύς</speaker>
<l n="1273">σάφʼ ἴσθι· καὶ πέλας γʼ ὁρᾷς,</l>
<l n="1274">ὅς σʼ ἐς τὰ Τροίας πεδίʼ ἀποστελῶ βίᾳ,</l>
<l n="1275">ἐάν τʼ Ἀχιλλέως παῖς ἐάν τε μὴ θέλῃ·</l>
</sp>
<sp>
<speaker>Φιλοκτήτης</speaker>
<l n="1276">ἀλλʼ οὔ τι χαίρων, ἢν τόδʼ ὀρθωθῇ βέλος.</l>
</sp>
<sp>
<speaker>Νεοπτόλεμος</speaker>
<l n="1277">ἆ, μηδαμῶς, μή, πρὸς θεῶν, μεθῇς βέλος.</l>
</sp>
<sp>
<speaker>Φιλοκτήτης</speaker>
<l n="1278">μέθες με, πρὸς θεῶν, χεῖρα, φίλτατον τέκνον.</l>
</sp>
<sp>
<speaker>Νεοπτόλεμος</speaker>
<l n="1279">οὐκ ἂν μεθείην.</l>
</sp>
<sp>
<speaker>Φιλοκτήτης</speaker>
<l n="1280">φεῦ· τί μʼ ἄνδρα πολέμιον</l>
<l n="1281">ἐχθρόν τʼ ἀφείλου μὴ κτανεῖν τόξοις ἐμοῖς;</l>
</sp>
<sp>
<speaker>Νεοπτόλεμος</speaker>
<l n="1282">ἀλλʼ οὔτʼ ἐμοὶ τοῦτʼ ἐστὶν οὔτε σοὶ καλόν.</l>
</sp>
<sp>
<speaker>Φιλοκτήτης</speaker>
<l n="1283">ἀλλʼ οὖν τοσοῦτόν γʼ ἴσθι, τοὺς πρώτους στρατοῦ,</l>
<l n="1284">τοὺς τῶν Ἀχαιῶν ψευδοκήρυκας, κακοὺς</l>
<l n="1285">ὄντας πρὸς αἰχμήν, ἐν δὲ τοῖς λόγοις θρασεῖς.</l>
</sp>
<sp>
<speaker>Νεοπτόλεμος</speaker>
<l n="1286">εἶεν· τὰ μὲν δὴ τόξʼ ἔχεις, κοὐκ ἔσθʼ ὅτου</l>
<l n="1287">ὀργὴν ἔχοις ἂν οὐδὲ μέμψιν εἰς ἐμέ.</l>
</sp>
<sp>
<speaker>Φιλοκτήτης</speaker>
<l n="1288">ξύμφημι· τὴν φύσιν δʼ ἔδειξας, ὦ τέκνον,</l>
<l n="1289">ἐξ ἧς ἔβλαστες, οὐχὶ Σισύφου πατρός,</l>
<l n="1290">ἀλλʼ ἐξ Ἀχιλλέως, ὃς μετὰ ζώντων ὅτʼ ἦν</l>
<l n="1291">ἤκουʼ ἄριστα, νῦν δὲ τῶν τεθνηκότων.</l>
</sp>
<milestone ed="p" n="1314" unit="card"/>
<sp>
<speaker>Νεοπτόλεμος</speaker>
<l n="1292">ἥσθην πατέρα τὸν ἀμὸν εὐλογοῦντά σε</l>
<l n="1293">αὐτόν τʼ ἔμʼ· ὧν δέ σου τυχεῖν ἐφίεμαι,</l>
<l n="1294">ἄκουσον.  ἀνθρώποισι τὰς μὲν ἐκ θεῶν</l>
<l n="1295">τύχας δοθείσας ἔστʼ ἀναγκαῖον φέρειν·</l>
<l n="1296">ὅσοι δʼ ἑκουσίοισιν ἔγκεινται βλάβαις,</l>
<l n="1297">ὥσπερ σύ, τούτοις οὔτε συγγνώμην ἔχειν</l>
<l n="1298">δίκαιόν ἐστιν οὔτʼ ἐποικτίρειν τινά.</l>
<l n="1299">σὺ δʼ ἠγρίωσαι, κοὔτε σύμβουλον δέχει,</l>
<l n="1300">ἐάν τε νουθετῇ τις εὐνοίᾳ λέγων,</l>
<l n="1301">στυγεῖς, πολέμιον δυσμενῆ θʼ ἡγούμενος.</l>
<l n="1302">ὅμως δὲ λέξω· Ζῆνα δʼ ὅρκιον καλῶ·</l>
<l n="1303">καὶ ταῦτʼ ἐπίστω καὶ γράφου φρενῶν ἔσω.</l>
<l n="1304">σὺ γὰρ νοσεῖς τόδʼ ἄλγος ἐκ θείας τύχης,</l>
<l n="1305">Χρύσης πελασθεὶς φύλακος, ὃς τὸν ἀκαλυφῆ</l>
<l n="1306">σηκὸν φυλάσσει κρύφιος οἰκουρῶν ὄφις·</l>
<l n="1307">καὶ παῦλαν ἴσθι τῆσδε μή ποτʼ ἂν τυχεῖν</l>
<l n="1308">νόσου βαρείας, ἕως ἂν αὑτὸς ἥλιος</l>
<l n="1309">ταύτῃ μὲν αἴρῃ, τῇδε δʼ αὖ δύνῃ πάλιν,</l>
<l n="1310">πρὶν ἂν τὰ Τροίας πεδίʼ ἑκὼν αὐτὸς μόλῃς,</l>
<l n="1311">καὶ τοῖν παρʼ ἡμῖν ἐντυχὼν Ἀσκληπίδαιν</l>
<l n="1312">νόσου μαλαχθῇς τῆσδε, καὶ τὰ πέργαμα</l>
<l n="1313">ξὺν τοῖσδε τόξοις ξύν τʼ ἐμοὶ πέρσας φανῇς.</l>
<l n="1314">ὡς δʼ οἶδα ταῦτα τῇδʼ ἔχοντʼ ἐγὼ φράσω.</l>
<l n="1315">ἀνὴρ γὰρ ἡμῖν ἐστιν ἐκ Τροίας ἁλούς,</l>
<l n="1316">Ἕλενος ἀριστόμαντις, ὃς λέγει σαφῶς</l>
<l n="1317">ὡς δεῖ γενέσθαι ταῦτα· καὶ πρὸς τοῖσδʼ ἔτι</l>
<l n="1318">ὡς ἔστʼ ἀνάγκη τοῦ παρεστῶτος θέρους</l>
<l n="1319">Τροίαν ἁλῶναι πᾶσαν· ἢ δίδωσʼ ἑκὼν</l>
<l n="1320">κτείνειν ἑαυτόν, ἢν τάδε ψευσθῇ λέγων.</l>
<l n="1321">ταῦτʼ οὖν ἐπεὶ κάτοισθα, συγχώρει θέλων.</l>
<l n="1322">καλὴ γὰρ ἡ ʼπίκτησις, Ἑλλήνων ἕνα</l>
<l n="1323">κριθέντʼ ἄριστον τοῦτο μὲν παιωνίας</l>
<l n="1324">ἐς χεῖρας ἐλθεῖν, εἶτα τὴν πολύστονον</l>
<l n="1325">Τροίαν ἑλόντα κλέος ὑπέρτατον λαβεῖν.</l>
</sp>
<milestone ed="p" n="1348" unit="card"/>
<sp>
<speaker>Φιλοκτήτης</speaker>
<l n="1326">ὦ στυγνὸς αἰών, τί με, τί δῆτʼ ἔχεις ἄνω</l>
<l n="1327">βλέποντα κοὐκ ἀφῆκας εἰς Ἅιδου μολεῖν;</l>
<l n="1328">οἴμοι, τί δράσω; πῶς ἀπιστήσω λόγοις</l>
<l n="1329">τοῖς τοῦδʼ, ὃς εὔνους ὢν ἐμοὶ παρῄνεσεν;</l>
<l n="1330">ἀλλʼ εἰκάθω δῆτʼ; εἶτα πῶς ὁ δύσμορος</l>
<l n="1331">εἰς φῶς τάδʼ ἔρξας εἶμι; τῷ προσήγορος;</l>
<l n="1332">πῶς, ὦ τὰ πάντʼ ἰδόντες ἀμφʼ ἐμοὶ κύκλοι,</l>
<l n="1333">ταῦτʼ ἐξανασχήσεσθε, τοῖσιν Ἀτρέως</l>
<l n="1334">ἐμὲ ξυνόντα παισίν, οἵ μʼ ἀπώλεσαν;</l>
<l n="1335">πῶς τῷ πανώλει παιδὶ τῷ Λαερτίου;</l>
<l n="1336">οὐ γάρ με τἄλγος τῶν παρελθόντων δάκνει,</l>
<l n="1337">ἀλλʼ οἷα χρὴ παθεῖν με πρὸς τούτων ἔτι</l>
<l n="1338">δοκῶ προλεύσσειν· οἷς γὰρ ἡ γνώμη κακῶν</l>
<l n="1339">μήτηρ γένηται, τἄλλα παιδεύει κακούς.</l>
<l n="1340">καὶ σοῦ δʼ ἔγωγε θαυμάσας ἔχω τόδε.</l>
<l n="1341">χρῆν γάρ σε μήτʼ αὐτόν ποτʼ ἐς Τροίαν μολεῖν</l>
<l n="1342">ἡμᾶς τʼ ἀπείργειν, οἵ γέ σου καθύβρισαν,</l>
<l n="1343">πατρὸς γέρας συλῶντες, εἶτα τοῖσδε σὺ</l>
<l n="1344">εἶ ξυμμαχήσων, κἄμʼ ἀναγκάζεις τόδε;</l>
<l n="1345">μὴ δῆτα, τέκνον· ἀλλʼ ἅ μοι ξυνώμοσας,</l>
<l n="1346">πέμψον πρὸς οἴκους·  καὐτὸς ἐν Σκύρῳ μένων</l>
<l n="1347">ἔα κακῶς αὐτοὺς ἀπόλλυσθαι κακούς.</l>
<l n="1348">χοὔτω διπλῆν μὲν ἐξ ἐμοῦ κτήσει χάριν,</l>
<l n="1349">διπλῆν δὲ πατρός, κοὐ κακοὺς ἐπωφελῶν</l>
<l n="1350">δόξεις ὁμοῖος τοῖς κακοῖς πεφυκέναι.</l>
</sp>
<sp>
<speaker>Νεοπτόλεμος</speaker>
<l n="1351">λέγεις μὲν εἰκότʼ, ἀλλʼ ὅμως σε βούλομαι</l>
<l n="1352">θεοῖς τε πιστεύσαντα τοῖς τʼ ἐμοῖς λόγοις</l>
<l n="1353">φίλου μετʼ ἀνδρὸς τοῦδε τῆσδʼ ἐκπλεῖν χθονός.</l>
</sp>
<sp>
<speaker>Φιλοκτήτης</speaker>
<l n="1354">ἦ πρὸς τὰ Τροίας πεδία καὶ τὸν Ἀτρέως</l>
<l n="1355">ἔχθιστον υἱὸν τῷδε δυστήνῳ ποδί;</l>
</sp>
<sp>
<speaker>Νεοπτόλεμος</speaker>
<l n="1356">πρὸς τοὺς μὲν οὖν σε τήνδε τʼ ἔμπυον βάσιν</l>
<l n="1357">παύσοντας ἄλγους κἀποσώσοντας νόσου.</l>
</sp>
<milestone ed="p" n="1380" unit="card"/>
<sp>
<speaker>Φιλοκτήτης</speaker>
<l n="1358">ὦ δεινὸν αἶνον αἰνέσας, τί φής ποτε;</l>
</sp>
<sp>
<speaker>Νεοπτόλεμος</speaker>
<l n="1359">ἃ σοί τε κἀμοὶ λῷσθʼ ὁρῶ τελούμενα.</l>
</sp>
<sp>
<speaker>Φιλοκτήτης</speaker>
<l n="1360">καὶ ταῦτα λέξας οὐ καταισχύνει θεούς;</l>
</sp>
<sp>
<speaker>Νεοπτόλεμος</speaker>
<l n="1361">πῶς γάρ τις αἰσχύνοιτʼ ἂν ὠφελῶν φίλους·</l>
</sp>
<sp>
<speaker>Φιλοκτήτης</speaker>
<l n="1362">λέγεις δʼ Ἀτρείδαις ὄφελος ἢ ʼπʼ ἐμοὶ τόδε;</l>
</sp>
<sp>
<speaker>Νεοπτόλεμος</speaker>
<l n="1363">σοί που, φίλος γʼ ὤν, χὠ λόγος τοιόσδε μου.</l>
</sp>
<sp>
<speaker>Φιλοκτήτης</speaker>
<l n="1364">πῶς, ὅς γε τοῖς ἐχθροῖσί μʼ ἐκδοῦναι θέλεις;</l>
</sp>
<sp>
<speaker>Νεοπτόλεμος</speaker>
<l n="1365">ὦ τᾶν, διδάσκου μὴ θρασύνεσθαι κακοῖς.</l>
</sp>
<sp>
<speaker>Φιλοκτήτης</speaker>
<l n="1366">ὀλεῖς με, γιγνώσκω σε, τοῖσδε τοῖς λόγοις.</l>
</sp>
<sp>
<speaker>Νεοπτόλεμος</speaker>
<l n="1367">οὔκουν ἔγωγε· φημὶ δʼ οὔ σε μανθάνειν.</l>
</sp>
<sp>
<speaker>Φιλοκτήτης</speaker>
<l n="1368">ἐγὼ οὐκ Ἀτρείδας ἐκβαλόντας οἶδά με;</l>
</sp>
<sp>
<speaker>Νεοπτόλεμος</speaker>
<l n="1369">ἀλλʼ ἐκβαλόντες εἰ πάλιν σώσουσʼ ὅρα.</l>
</sp>
<sp>
<speaker>Φιλοκτήτης</speaker>
<l n="1370">οὐδέποθʼ ἑκόντα γʼ ὥστε τὴν Τροίαν ἰδεῖν.</l>
</sp>
<sp>
<speaker>Νεοπτόλεμος</speaker>
<l n="1371">τί δῆτʼ ἂν ἡμεῖς δρῷμεν, εἰ σέ γʼ ἐν λόγοις</l>
<l n="1372">πείσειν δυνησόμεσθα μηδὲν ὧν λέγω;</l>
<l n="1373">ὡς ῥᾷστʼ ἐμοὶ μὲν τῶν λόγων λῆξαι, σὲ δὲ</l>
<l n="1374">ζῆν, ὥσπερ ἤδη ζῇς, ἄνευ σωτηρίας.</l>
</sp>
<sp>
<speaker>Φιλοκτήτης</speaker>
<l n="1375">ἔα με πάσχειν ταῦθʼ ἅπερ παθεῖν με δεῖ·</l>
<l n="1376">ἃ δʼ ᾔνεσάς μοι δεξιᾶς ἐμῆς θιγών,</l>
<l n="1377">πέμπειν πρὸς οἴκους, ταῦτά μοι πρᾶξον, τέκνον,</l>
<l n="1378">καὶ μὴ βράδυνε μηδʼ ἐπιμνησθῇς ἔτι</l>
<l n="1379">Τροίας· ἅλις γάρ μοι τεθρήνηται γόοις.</l>
</sp>
<milestone ed="p" n="1402" unit="card"/>
<div type="trochaic">
<sp>
<speaker>Νεοπτόλεμος</speaker>
<l n="1380">εἰ δοκεῖ, στείχωμεν.</l>
</sp>
<sp>
<speaker>Φιλοκτήτης</speaker>
<l n="1381">ὦ γενναῖον εἰρηκὼς ἔπος.</l>
</sp>
<sp>
<speaker>Νεοπτόλεμος</speaker>
<l n="1382">ἀντέρειδε νῦν βάσιν σήν.</l>
</sp>
<sp>
<speaker>Φιλοκτήτης</speaker>
<l n="1383">εἰς ὅσον γʼ ἐγὼ σθένω.</l>
</sp>
<sp>
<speaker>Νεοπτόλεμος</speaker>
<l n="1384">αἰτίαν δὲ πῶς Ἀχαιῶν φεύξομαι;</l>
</sp>
<sp>
<speaker>Φιλοκτήτης</speaker>
<l n="1385">μὴ φροντίσῃς.</l>
</sp>
<sp>
<speaker>Νεοπτόλεμος</speaker>
<l n="1386">τί γάρ, ἐὰν πορθῶσι χώραν τὴν ἐμήν;</l>
</sp>
<sp>
<speaker>Φιλοκτήτης</speaker>
<l n="1387">ἐγὼ παρὼν</l>
</sp>
<sp>
<speaker>Νεοπτόλεμος</speaker>
<l n="1388">τίνα προσωφέλησιν ἔρξεις;</l>
</sp>
<sp>
<speaker>Φιλοκτήτης</speaker>
<l n="1389">βέλεσι τοῖς Ἡρακλέους</l>
</sp>
<sp>
<speaker>Νεοπτόλεμος</speaker>
<l n="1390">πῶς λέγεις;</l>
</sp>
<sp>
<speaker>Φιλοκτήτης</speaker>
<l n="1391">εἴρξω πελάζειν.</l>
</sp>
<sp>
<speaker>Νεοπτόλεμος</speaker>
<l n="1392">στεῖχε προσκύσας χθόνα.</l>
</sp>
<milestone ed="p" n="1408" unit="card"/>
</div>
<div type="anapests">
<sp>
<speaker>Ἡρακλῆς</speaker>
<l n="1393">μήπω γε, πρὶν ἂν τῶν ἡμετέρων</l>
<l n="1394">ἀίῃς μύθων, παῖ Ποίαντος·</l>
<l n="1395">φάσκειν δʼ αὐδὴν τὴν Ἡρακλέους</l>
<l n="1396">ἀκοῇ τε κλύειν λεύσσειν τʼ ὄψιν.</l>
<l n="1397">τὴν σὴν δʼ ἥκω χάριν οὐρανίας</l>
<l n="1398">ἕδρας προλιπών,</l>
<l n="1399">τὰ Διός τε φράσων βουλεύματά σοι</l>
<l n="1400">κατερητύσων θʼ ὁδὸν ἣν στέλλει·</l>
<l n="1401">σὺ δʼ ἐμῶν μύθων ἐπάκουσον.</l>
<l n="1402">καὶ πρῶτα μέν σοι τὰς ἐμὰς λέξω τύχας,</l>
<l n="1403">ὅσους πονήσας καὶ διεξελθὼν πόνους</l>
<l n="1404">ἀθάνατον ἀρετὴν ἔσχον, ὡς πάρεσθʼ ὁρᾶν.</l>
<l n="1405">καὶ σοί, σάφʼ ἴσθι, τοῦτʼ ὀφείλεται παθεῖν,</l>
<l n="1406">ἐκ τῶν πόνων τῶνδʼ εὐκλεᾶ θέσθαι βίον.</l>
<l n="1407">ἐλθὼν δὲ σὺν τῷδʼ ἀνδρὶ πρὸς τὸ Τρωικὸν</l>
<l n="1408">πόλισμα, πρῶτον μὲν νόσου παύσει λυγρᾶς,</l>
<l n="1409">ἀρετῇ τε πρῶτος ἐκκριθεὶς στρατεύματος,</l>
<l n="1410">Πάριν μέν, ὃς τῶνδʼ αἴτιος κακῶν ἔφυ,</l>
<l n="1411">τόξοισι τοῖς ἐμοῖσι νοσφιεῖς βίου,</l>
<l n="1412">πέρσεις τε Τροίαν, σκῦλά τʼ εἰς μέλαθρα σὰ</l>
<l n="1413">πέμψεις, ἀριστεῖʼ ἐκλαβὼν στρατεύματος,</l>
<l n="1414">Ποίαντι πατρὶ πρὸς πάτρας Οἴτης πλάκα.</l>
<l n="1415">ἃ δʼ ἂν λάβῃς σὺ σκῦλα τοῦδε τοῦ στρατοῦ,</l>
<l n="1416">τόξων ἐμῶν μνημεῖα πρὸς πυρὰν ἐμὴν</l>
<l n="1417">κόμιζε.  καὶ σοὶ ταῦτʼ, Ἀχιλλέως τέκνον,</l>
<l n="1418">παρῄνεσʼ· οὔτε γὰρ σὺ τοῦδʼ ἄτερ σθένεις</l>
<l n="1419">ἑλεῖν τὸ Τροίας πεδίον οὔθʼ οὗτος σέθεν.</l>
<l n="1420">ἀλλʼ ὡς λέοντε συννόμω φυλάσσετον</l>
<l n="1421">οὗτος σὲ καὶ σὺ τόνδʼ· ἐγὼ δʼ Ἀσκληπιὸν</l>
<l n="1422">παυστῆρα πέμψω σῆς νόσου πρὸς Ἴλιον.</l>
<l n="1423">τὸ δεύτερον γὰρ τοῖς ἐμοῖς αὐτὴν χρεὼν</l>
<l n="1424">τόξοις ἁλῶναι.  τοῦτο δʼ ἐννοεῖθʼ, ὅταν</l>
<l n="1425">πορθῆτε γαῖαν, εὐσεβεῖν τὰ πρὸς θεούς·</l>
<l n="1426">ὡς τἄλλα πάντα δεύτερʼ ἡγεῖται πατὴρ</l>
<l n="1427">Ζεύς· οὐ γὰρ εὐσέβεια συνθνῄσκει βροτοῖς·</l>
<l n="1428">κἂν ζῶσι κἂν θάνωσιν, οὐκ ἀπόλλυται.</l>
</sp>
<milestone ed="p" n="1445" unit="card"/>
</div>
<div type="anapests">
<sp>
<speaker>Φιλοκτήτης</speaker>
<l n="1429">ὦ φθέγμα ποθεινὸν ἐμοὶ πέμψας</l>
<l n="1430">χρόνιός τε φανείς,</l>
<l n="1431">οὐκ ἀπιθήσω τοῖς σοῖς μύθοις.</l>
</sp>
<sp>
<speaker>Νεοπτόλεμος</speaker>
<l n="1432">κἀγὼ γνώμην ταύτῃ τίθεμαι.</l>
</sp>
<sp>
<speaker>Ἡρακλῆς</speaker>
<l n="1433">μή νυν χρόνιοι μέλλετε πράσσειν·</l>
<l n="1434">καιρὸς καὶ πλοῦς</l>
<l n="1435">ὅδʼ ἐπείγει γὰρ κατὰ πρύμνην.</l>
</sp>
<sp>
<speaker>Φιλοκτήτης</speaker>
<l n="1436">φέρε νυν στείχων χώραν καλέσω.</l>
<l n="1437">χαῖρʼ, ὦ μέλαθρον ξύμφρουρον ἐμοί,</l>
<l n="1438">νύμφαι τʼ ἔνυδροι λειμωνιάδες,</l>
<l n="1439">καὶ κτύπος ἄρσην πόντου προβολῆς,</l>
<l n="1440">οὗ πολλάκι δὴ τοὐμὸν ἐτέγχθη</l>
<l n="1441">κρᾶτʼ ἐνδόμυχον πληγαῖσι νότου,</l>
<l n="1442">πολλὰ δὲ φωνῆς τῆς ἡμετέρας</l>
<l n="1443">Ἑρμαῖον ὄρος παρέπεμψεν ἐμοὶ</l>
<l n="1444">στόνον ἀντίτυπον χειμαζομένῳ.</l>
<l n="1445">νῦν δʼ, ὦ κρῆναι Λύκιόν τε ποτόν,</l>
<l n="1446">λείπομεν ὑμᾶς, λείπομεν ἤδη</l>
<l n="1447">δόξης οὔ ποτε τῆσδʼ ἐπιβάντες.</l>
<l n="1448">χαῖρʼ, ὦ Λήμνου πέδον ἀμφίαλον,</l>
<l n="1449">καί μʼ εὐπλοίᾳ πέμψον ἀμέμπτως,</l>
<l n="1450">ἔνθʼ ἡ μεγάλη Μοῖρα κομίζει</l>
<l n="1451">γνώμη τε φίλων χὠ πανδαμάτωρ</l>
<l n="1452">δαίμων, ὃς ταῦτʼ ἐπέκρανεν.</l>
</sp>
<sp>
<speaker>Χορός</speaker>
<l n="1453">χωρῶμεν δὴ πάντες ἀολλεῖς,</l>
<l n="1454">νύμφαις ἁλίαισιν ἐπευξάμενοι</l>
<l n="1455">νόστου σωτῆρας ἱκέσθαι.</l>
</sp>
</div>
</div>
</div></body>
</text>
</TEI>