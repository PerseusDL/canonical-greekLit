<?xml version="1.0" encoding="UTF-8"?><?xml-model href="http://www.stoa.org/epidoc/schema/latest/tei-epidoc.rng" schematypens="http://relaxng.org/ns/structure/1.0"?><TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title type="work" n="OT">Oedipus Tyrannus</title>
            
            <author n="Soph.">Sophocles</author>
            <editor role="editor" n="Storr">Francis Storr</editor>
            <sponsor>Perseus Project, Tufts University</sponsor>
            <principal>Gregory Crane</principal>
            <respStmt>
               <resp>Prepared under the supervision of</resp>
               <name>Lisa Cerrato</name>
               <name>William Merrill</name>
               <name>Elli Mylonas</name>
               <name>David Smith</name>
            </respStmt>
            <funder n="org:AnnCPB">The Annenberg CPB/Project</funder>
         </titleStmt>
         <extent>About 105Kb</extent>
         <publicationStmt>
            <publisher>Trustees of Tufts University</publisher>
            <pubPlace>Medford, MA</pubPlace>
            <authority>Perseus Project</authority>
         </publicationStmt>
         <sourceDesc>
            <biblStruct>
               <monogr>
                  <author>Sophocles</author>
                  <title>Sophocles. Vol 1: Oedipus the king. Oedipus at Colonus. Antigone.
With an English translation by F. Storr. The Loeb classical library,
20. </title>
                  <editor>Francis Storr</editor>
                  <imprint>
                     <pubPlace>London; New York</pubPlace>
                     <publisher>William Heinemann Ltd.; The Macmillan Company</publisher>
                     <date>1912</date>
                  </imprint>
               </monogr>
            </biblStruct>
         </sourceDesc>
      </fileDesc>
      <encodingDesc>
         <refsDecl n="CTS">
            <cRefPattern n="line" matchPattern="(.+)" replacementPattern="#xpath(/tei:TEI/tei:text/tei:body/tei:div//tei:l[@n='$1'])">
               <p>This pointer pattern extracts line</p>
            </cRefPattern>
</refsDecl>
         
         <!--<refsDecl n="CTS">
            
            <cRefPattern n="card" matchPattern="(\w+)" replacementPattern="#xpath(/tei:TEI/tei:text/tei:body/tei:div/tei:div[@n='$1'])">
               <p>This pointer pattern extracts cards</p>
            </cRefPattern>
 </refsDecl>-->
      </encodingDesc>
      <profileDesc>
         <langUsage>
            <language ident="grc">Greek</language>
         </langUsage>
      </profileDesc>
      <revisionDesc>
         <change when="2017-02-06" who="Lisa Cerrato">restructing to lines; minor cleanup such as change log.</change>
         <change when="2016-01-15" who="TDBuck">p4 to p5</change>
         <change when="2013-09-13" who="balmas01">moving Greg's work-in-progress on CTS-izing greco-roman collection texts to a Work directory</change>
         <change when="2013-06-13" who="gcrane">tagging now should be compatible with CTS</change>
         <change when="2012-11-20" who="ajones06">Changed the bibliographic information in the headers to reflect Francesco's discovery that the Greek text for these files was taken from the two-volume public domain Loeb version edited by Francis Storr.</change> 
         <change when="2011-09-07" who="rsingh04">adding rend=displayNum to lb tags</change>
         <change when="2011-08-02" who="lcerrato">removed duplicate word on line 1478</change>
         <change when="2010-12-25" who="gcrane">LB milestones instead of L tags</change>
         <change when="2010-12-24" who="gcrane">ADD tags for lt/gt entities DEL tags for lsqb/rsqb entities</change>
         <change when="2010-12-24" who="gcrane">base files for SDL</change>
         <change when="2009-12-08" who="rsingh04">moved more xml files around based on copyright status</change>
         <change when="2005-08-01" who="packel">removed stray item tags</change>
         <change when="2005-07-25" who="packel">Converted to XML</change>
         <change when="2004-06-14" who="lcerrato">changed speaker at lines 1071-2 to Jocasta, as confirmed by source</change>
          <change when="2004-04-21" who="mimno">added card 1s</change>
         <change when="2003-07-01" who="yorkc">Updated texts to TEI P4 and Perseus P4 extensions; minor cleanup (esp. character encodings and typos.)</change>
          <change when="2003-05-21" who="lcerrato">added missing speaker at 1158: confirmed with source</change>
          <change when="2000-03-22" who="amahoney">remove stray punctuation in author field, for biblio display</change>
          <change when="2000-03-04" who="dasmith">Added separate funder entity to TEI header.</change>
          <change when="2000-02-15" who="amahoney">use n attribute on sp element to carry over the speaker name when the speech is interrupted by a card break;  this also requires that the card break at the end come after the close of the sp, not within</change>
         <change when="1999-11-24" who="amahoney">Bring remaining files up to new DTD;  use part=i and part=f for antilabe in all files</change>
         <change when="1999-11-08" who="amahoney">use entities from the ISO diacriticals set as a first approximation to metrical symbols;  the old DTD had some, but the new one doesn't yet.</change>
         <change when="1999-11-05" who="amahoney">convert to TEI P3</change>
         <change when="1999-11-05" who="Anne Mahoney">Markup</change>
         <change when="1991-08-01" who="Bill Merrill">Check text against TLG Sophocles in order to discover if there are any missing whole words or lines.</change>
         <change when="1991-08-01" who="EM">Revise DTDs and recheck texts.</change>
         <change when="1990-09-19" who="EM">Final check of cardbreaks, tags, and linenumbers.</change>
         <change when="1988" who="EM, Scott Ettinger and Roger Travis">Text scanned at U. Chicago in 1988. Basic SGML tagging by EM, Scott Ettinger and Roger Travis.</change>
      </revisionDesc>
   </teiHeader>
   
   <text xml:lang="grc">
      <body>
         <div type="edition" n="urn:cts:greekLit:tlg0011.tlg004.perseus-grc2" xml:lang="grc">
        <milestone unit="card" resp="p" n="1"/>
         <div type="textpart" subtype="episode">
            <sp>
               <speaker>Οἰδίπους</speaker>
               <l n="1">ὦ τέκνα, Κάδμου τοῦ πάλαι νέα τροφή,</l>
               <l n="2">τίνας ποθʼ ἕδρας τάσδε μοι θοάζετε</l>
               <l n="3">ἱκτηρίοις κλάδοισιν ἐξεστεμμένοι;</l>
               <l n="4">πόλις δʼ ὁμοῦ μὲν θυμιαμάτων γέμει,</l>
               <l n="5">ὁμοῦ δὲ παιάνων τε καὶ στεναγμάτων·</l>
               <l n="6">ἁγὼ δικαιῶν μὴ παρʼ ἀγγέλων, τέκνα,</l>
               <l n="7">ἄλλων ἀκούειν αὐτὸς ὧδʼ ἐλήλυθα,</l>
               <l n="8">ὁ πᾶσι κλεινὸς Οἰδίπους καλούμενος.</l>
               <l n="9">ἀλλʼ ὦ γεραιέ, φράζʼ, ἐπεὶ πρέπων ἔφυς</l>
               <l n="10">πρὸ τῶνδε φωνεῖν, τίνι τρόπῳ καθέστατε,</l>
               <l n="11">δείσαντες ἢ στέρξαντες; ὡς θέλοντος ἂν</l>
               <l n="12">ἐμοῦ προσαρκεῖν πᾶν·  δυσάλγητος γὰρ ἂν</l>
               <l n="13">εἴην τοιάνδε μὴ οὐ κατοικτίρων ἕδραν.</l>
            </sp>
            <milestone unit="card" resp="p" n="14"/>
            <sp>
               <speaker>Ἱερεύς</speaker>
               <l n="14">ἀλλʼ ὦ κρατύνων Οἰδίπους χώρας ἐμῆς,</l>
               <l n="15">ὁρᾷς μὲν ἡμᾶς ἡλίκοι προσήμεθα</l>
               <l n="16">βωμοῖσι τοῖς σοῖς·  οἱ μὲν οὐδέπω μακρὰν</l>
               <l n="17">πτέσθαι σθένοντες, οἱ δὲ σὺν γήρᾳ βαρεῖς,</l>
               <l n="18">ἱερῆς, ἐγὼ μὲν Ζηνός, οἵδε τʼ ᾐθέων</l>
               <l n="19">λεκτοί·  τὸ δʼ ἄλλο φῦλον ἐξεστεμμένον</l>
               <l n="20">ἀγοραῖσι θακεῖ πρός τε Παλλάδος διπλοῖς</l>
               <l n="21">ναοῖς, ἐπʼ Ἰσμηνοῦ τε μαντείᾳ σποδῷ.</l>
               <l n="22">πόλις γάρ, ὥσπερ καὐτὸς εἰσορᾷς, ἄγαν</l>
               <l n="23">ἤδη σαλεύει κἀνακουφίσαι κάρα</l>
               <l n="24">βυθῶν ἔτʼ οὐχ οἵα τε φοινίου σάλου,</l>
               <l n="25">φθίνουσα μὲν κάλυξιν ἐγκάρποις χθονός,</l>
               <l n="26">φθίνουσα δʼ ἀγέλαις βουνόμοις τόκοισί τε</l>
               <l n="27">ἀγόνοις γυναικῶν·  ἐν δʼ ὁ πυρφόρος θεὸς</l>
               <l n="28">σκήψας ἐλαύνει, λοιμὸς ἔχθιστος, πόλιν,</l>
               <l n="29">ὑφʼ οὗ κενοῦται δῶμα Καδμεῖον, μέλας δʼ</l>
               <l n="30">Ἅιδης στεναγμοῖς καὶ γόοις πλουτίζεται.</l>
               <l n="31">θεοῖσι μέν νυν οὐκ ἰσούμενόν σʼ ἐγὼ</l>
               <l n="32">οὐδʼ οἵδε παῖδες ἑζόμεσθʼ ἐφέστιοι,</l>
               <l n="33">ἀνδρῶν δὲ πρῶτον ἔν τε συμφοραῖς βίου</l>
               <l n="34">κρίνοντες ἔν τε δαιμόνων συναλλαγαῖς·</l>
               <l n="35">ὅς γʼ ἐξέλυσας ἄστυ Καδμεῖον μολὼν</l>
               <l n="36">σκληρᾶς ἀοιδοῦ δασμὸν ὃν παρείχομεν,</l>
               <l n="37">καὶ ταῦθʼ ὑφʼ ἡμῶν οὐδὲν ἐξειδὼς πλέον</l>
               <l n="38">οὐδʼ ἐκδιδαχθείς, ἀλλὰ προσθήκῃ θεοῦ</l>
               <l n="39">λέγει νομίζει θʼ ἡμὶν ὀρθῶσαι βίον·</l>
               <l n="40">νῦν τʼ, ὦ κράτιστον πᾶσιν Οἰδίπου κάρα,</l>
               <l n="41">ἱκετεύομέν σε πάντες οἵδε πρόστροποι</l>
               <l n="42">ἀλκήν τινʼ εὑρεῖν ἡμίν, εἴτε του θεῶν</l>
               <l n="43">φήμην ἀκούσας εἴτʼ ἀπʼ ἀνδρὸς οἶσθά του·</l>
               <l n="44">ὡς τοῖσιν ἐμπείροισι καὶ τὰς ξυμφορὰς</l>
               <l n="45">ζώσας ὁρῶ μάλιστα τῶν βουλευμάτων.</l>
               <l n="46">ἴθʼ, ὦ βροτῶν ἄριστʼ, ἀνόρθωσον πόλιν,</l>
               <l n="47">ἴθʼ, εὐλαβήθηθʼ· ὡς σὲ νῦν μὲν ἥδε γῆ</l>
               <l n="48">σωτῆρα κλῄζει τῆς πάρος προθυμίας·</l>
               <l n="49">ἀρχῆς δὲ τῆς σῆς μηδαμῶς μεμνώμεθα</l>
               <l n="50">στάντες τʼ  ἐς ὀρθὸν καὶ πεσόντες ὕστερον.</l>
               <l n="51">ἀλλʼ ἀσφαλείᾳ τήνδʼ ἀνόρθωσον πόλιν·</l>
               <l n="52">ὄρνιθι γὰρ καὶ τὴν τότʼ αἰσίῳ τύχην</l>
               <l n="53">παρέσχες ἡμῖν, καὶ τανῦν ἴσος γενοῦ.</l>
               <l n="54">ὡς εἴπερ ἄρξεις τῆσδε γῆς, ὥσπερ κρατεῖς,</l>
               <l n="55">ξὺν ἀνδράσιν κάλλιον ἢ κενῆς κρατεῖν·</l>
               <l n="56">ὡς οὐδέν ἐστιν οὔτε πύργος οὔτε ναῦς</l>
               <l n="57">ἔρημος ἀνδρῶν μὴ ξυνοικούντων ἔσω.</l>
            </sp>
            <milestone unit="card" resp="p" n="58"/>
            <sp>
               <speaker>Οἰδίπους</speaker>
               <l n="58">ὦ παῖδες οἰκτροί, γνωτὰ κοὐκ ἄγνωτά μοι</l>
               <l n="59">προσήλθεθʼ ἱμείροντες·  εὖ γὰρ οἶδʼ ὅτι</l>
               <l n="60">νοσεῖτε πάντες, καὶ νοσοῦντες, ὡς ἐγὼ</l>
               <l n="61">οὐκ ἔστιν ὑμῶν ὅστις ἐξ ἴσου νοσεῖ.</l>
               <l n="62">τὸ μὲν γὰρ ὑμῶν ἄλγος εἰς ἕνʼ ἔρχεται</l>
               <l n="63">μόνον καθʼ αὑτὸν κοὐδένʼ ἄλλον, ἡ δʼ ἐμὴ</l>
               <l n="64">ψυχὴ πόλιν τε κἀμὲ καὶ σʼ ὁμοῦ στένει.</l>
               <l n="65">ὥστʼ οὐχ ὕπνῳ γʼ εὕδοντά μʼ ἐξεγείρετε,</l>
               <l n="66">ἀλλʼ ἴστε πολλὰ μέν με δακρύσαντα δή,</l>
               <l n="67">πολλὰς δʼ ὁδοὺς ἐλθόντα φροντίδος πλάνοις·</l>
               <l n="68">ἣν δʼ εὖ σκοπῶν ηὕρισκον ἴασιν μόνην,</l>
               <l n="69">ταύτην ἔπραξα·  παῖδα γὰρ Μενοικέως</l>
               <l n="70">Κρέοντʼ, ἐμαυτοῦ γαμβρόν, ἐς τὰ Πυθικὰ</l>
               <l n="71">ἔπεμψα Φοίβου δώμαθʼ, ὡς πύθοιθʼ ὅ τι</l>
               <l n="72">δρῶν ἢ τί φωνῶν τήνδε ῥυσαίμην πόλιν.</l>
               <l n="73">καί μʼ ἦμαρ ἤδη ξυμμετρούμενον χρόνῳ</l>
               <l n="74">λυπεῖ τί πράσσει·  τοῦ γὰρ εἰκότος πέρα</l>
               <l n="75">ἄπεστι πλείω τοῦ καθήκοντος χρόνου.</l>
               <l n="76">ὅταν δʼ ἵκηται, τηνικαῦτʼ ἐγὼ κακὸς</l>
               <l n="77">μὴ δρῶν ἂν εἴην πάνθʼ ὅσʼ ἂν δηλοῖ θεός.</l>
            </sp>
            <milestone unit="card" resp="p" n="78"/>
            <sp>
               <speaker>Ἱερεύς</speaker>
               <l n="78">ἀλλʼ εἰς καλὸν σύ τʼ εἶπας οἵδε τʼ ἀρτίως</l>
               <l n="79">Κρέοντα προσστείχοντα σημαίνουσί μοι.</l>
            </sp>
            <sp>
               <speaker>Οἰδίπους</speaker>
               <l n="80">ὦναξ Ἄπολλον, εἰ γὰρ ἐν τύχῃ γέ τῳ</l>
               <l n="81">σωτῆρι βαίη λαμπρὸς ὥσπερ ὄμματι</l>
            </sp>
            <sp>
               <speaker>Ἱερεύς</speaker>
            <l n="82">ἀλλʼ εἰκάσαι μέν, ἡδύς·  οὐ γὰρ ἂν κάρα</l>
               <l n="83">πολυστεφὴς ὧδʼ εἷρπε παγκάρπου δάφνης.</l>
            </sp>
            <sp>
               <speaker>Οἰδίπους</speaker>
            <l n="84">τάχʼ εἰσόμεσθα·  ξύμμετρος γὰρ ὡς κλύειν.</l>
               <l n="85">ἄναξ, ἐμὸν κήδευμα, παῖ Μενοικέως,</l>
               <l n="86">τίνʼ ἡμὶν ἥκεις τοῦ θεοῦ φήμην φέρων;</l>
            </sp>
            <sp>
               <speaker>Κρέων</speaker>
            <l n="87">ἐσθλήν·  λέγω γὰρ καὶ τὰ δύσφορʼ, εἰ τύχοι</l>
               <l n="88">κατʼ ὀρθὸν ἐξελθόντα, πάντʼ ἂν εὐτυχεῖν.</l>
            </sp>
            <sp>
               <speaker>Οἰδίπους</speaker>
               <l n="89">ἔστιν δὲ ποῖον τοὔπος; οὔτε γὰρ θρασὺς</l>
               <l n="90">οὔτʼ οὖν προδείσας εἰμὶ τῷ γε νῦν λόγῳ.</l>
            </sp>
            <sp>
               <speaker>Κρέων</speaker>
               <l n="91">εἰ τῶνδε χρῄζεις πλησιαζόντων κλύειν,</l>
               <l n="92">ἕτοιμος εἰπεῖν, εἴτε καὶ στείχειν ἔσω.</l>
            </sp>
            <sp>
               <speaker>Οἰδίπους</speaker>
               <l n="93">ἐς πάντας αὔδα·  τῶνδε γὰρ πλέον φέρω</l>
               <l n="94">τὸ πένθος ἢ καὶ τῆς ἐμῆς ψυχῆς πέρι.</l>
            </sp>
            <sp>
               <speaker>Κρέων</speaker>
               <l n="95">λέγοιμʼ ἂν οἷʼ ἤκουσα τοῦ θεοῦ πάρα.</l>
               <l n="96">ἄνωγεν ἡμᾶς Φοῖβος ἐμφανῶς ἄναξ</l>
               <l n="97">μίασμα χώρας, ὡς τεθραμμένον χθονὶ</l>
               <l n="98">ἐν τῇδʼ, ἐλαύνειν μηδʼ ἀνήκεστον τρέφειν.</l>
            </sp>
            <sp>
               <speaker>Οἰδίπους</speaker>
               <l n="99">ποίῳ καθαρμῷ; τίς ὁ τρόπος τῆς ξυμφορᾶς;</l>
            </sp>
            <sp>
               <speaker>Κρέων</speaker>
               <l n="100">ἀνδρηλατοῦντας ἢ φόνῳ φόνον πάλιν</l>
               <l n="101">λύοντας, ὡς τόδʼ αἷμα χειμάζον πόλιν.</l>
            </sp>
            <milestone unit="card" resp="p" n="102"/>
            <sp>
               <speaker>Οἰδίπους</speaker>
               <l n="102">ποίου γὰρ ἀνδρὸς τήνδε μηνύει τύχην;</l>
            </sp>
            <sp>
               <speaker>Κρέων</speaker>
               <l n="103">ἦν ἡμίν, ὦναξ, Λάϊός ποθʼ ἡγεμὼν</l>
               <l n="104">γῆς τῆσδε, πρὶν σὲ τήνδʼ ἀπευθύνειν πόλιν.</l>
            </sp>
            <sp>
               <speaker>Οἰδίπους</speaker>
               <l n="105">ἔξοιδʼ ἀκούων·  οὐ γὰρ εἰσεῖδόν γέ πω.</l>
            </sp>
            <sp>
               <speaker>Κρέων</speaker>
               <l n="106">τούτου θανόντος νῦν ἐπιστέλλει σαφῶς</l>
               <l n="107">τοὺς αὐτοέντας χειρὶ τιμωρεῖν τινας.</l>
            </sp>
            <sp>
               <speaker>Οἰδίπους</speaker>
               <l n="108">οἳ δʼ εἰσὶ ποῦ γῆς; ποῦ τόδʼ εὑρεθήσεται</l>
               <l n="109">ἴχνος παλαιᾶς δυστέκμαρτον αἰτίας;</l>
            </sp>
            <sp>
               <speaker>Κρέων</speaker>
               <l n="110">ἐν τῇδʼ ἔφασκε γῇ·  τὸ δὲ ζητούμενον</l>
               <l n="111">ἁλωτόν, ἐκφεύγειν δὲ τἀμελούμενον.</l>
            </sp>
            <sp>
               <speaker>Οἰδίπους</speaker>
               <l n="112">πότερα δʼ ἐν οἴκοις ἢ ʼν ἀγροῖς ὁ Λάϊος</l>
               <l n="113">ἢ γῆς ἐπʼ ἄλλης τῷδε συμπίπτει φόνῳ;</l>
            </sp>
            <sp>
               <speaker>Κρέων</speaker>
               <l n="114">θεωρός, ὡς ἔφασκεν, ἐκδημῶν, πάλιν</l>
               <l n="115">πρὸς οἶκον οὐκέθʼ   ἵκεθʼ, ὡς ἀπεστάλη.</l>
            </sp>
            <sp>
               <speaker>Οἰδίπους</speaker>
               <l n="116">οὐδʼ ἄγγελός τις οὐδὲ συμπράκτωρ ὁδοῦ</l>
               <l n="117">κατεῖδʼ, ὅτου τις ἐκμαθὼν ἐχρήσατʼ ἄν;</l>
            </sp>
            <sp>
               <speaker>Κρέων</speaker>
               <l n="118">θνῄσκουσι γάρ, πλὴν εἷς τις, ὃς φόβῳ, φυγὼν</l>
               <l n="119">ὧν εἶδε πλὴν ἓν οὐδὲν εἶχʼ εἰδὼς φράσαι.</l>
            </sp>
            <sp>
               <speaker>Οἰδίπους</speaker>
               <l n="120">τὸ ποῖον;  ἓν γὰρ πόλλʼ  ἂν ἐξεύροι μαθεῖν,</l>
               <l n="121">ἀρχὴν βραχεῖαν εἰ λάβοιμεν ἐλπίδος.</l>
            </sp>
            <sp>
               <speaker>Κρέων</speaker>
               <l n="122">λῃστὰς ἔφασκε συντυχόντας οὐ μιᾷ</l>
               <l n="123">ῥώμῃ κτανεῖν νιν, ἀλλὰ σὺν πλήθει χερῶν.</l>
            </sp>
            <sp>
               <speaker>Οἰδίπους</speaker>
               <l n="124">πῶς οὖν ὁ λῃστής, εἴ τι μὴ ξὺν ἀργύρῳ</l>
               <l n="125">ἐπράσσετʼ ἐνθένδʼ, ἐς τόδʼ ἂν τόλμης ἔβη;</l>
            </sp>
            <sp>
               <speaker>Κρέων</speaker>
               <l n="126">δοκοῦντα ταῦτʼ  ἦν· Λαΐου δʼ ὀλωλότος</l>
               <l n="127">οὐδεὶς ἀρωγὸς ἐν κακοῖς ἐγίγνετο.</l>
            </sp>
            <sp>
               <speaker>Οἰδίπους</speaker>
               <l n="128">κακὸν δὲ ποῖον ἐμποδών, τυραννίδος</l>
               <l n="129">οὕτω πεσούσης,   εἶργε τοῦτʼ ἐξειδέναι;</l>
            </sp>
            <sp>
               <speaker>Κρέων</speaker>
               <l n="130">ἡ ποικιλῳδὸς Σφὶγξ τὸ πρὸς ποσὶν σκοπεῖν</l>
               <l n="131">μεθέντας ἡμᾶς τἀφανῆ προσήγετο.</l>
            </sp>
            <milestone unit="card" resp="p" n="132"/>
            <sp>
               <speaker>Οἰδίπους</speaker>
               <l n="132">ἀλλʼ ἐξ ὑπαρχῆς αὖθις αὔτʼ ἐγὼ φανῶ·</l>
               <l n="133">ἐπαξίως γὰρ Φοῖβος, ἀξίως δὲ σὺ</l>
               <l n="134">πρὸ τοῦ θανόντος τήνδʼ ἔθεσθʼ ἐπιστροφήν·</l>
               <l n="135">ὥστʼ ἐνδίκως ὄψεσθε κἀμὲ σύμμαχον</l>
               <l n="136">γῇ τῇδε τιμωροῦντα τῷ θεῷ θʼ ἅμα.</l>
               <l n="137">ὑπὲρ γὰρ οὐχὶ τῶν ἀπωτέρω φίλων,</l>
               <l n="138">ἀλλʼ αὐτὸς αὑτοῦ τοῦτʼ ἀποσκεδῶ μύσος.</l>
               <l n="139">ὅστις γὰρ ἦν ἐκεῖνον ὁ κτανών, τάχʼ ἂν</l>
               <l n="140">κἄμʼ  ἂν τοιαύτῃ χειρὶ τιμωροῦνθʼ  ἕλοι.</l>
               <l n="141">κείνῳ προσαρκῶν οὖν ἐμαυτὸν ὠφελῶ.</l>
               <l n="142">ἀλλʼ ὡς τάχιστα, παῖδες, ὑμεῖς μὲν βάθρων</l>
               <l n="143">ἵστασθε, τούσδʼ ἄραντες ἱκτῆρας κλάδους,</l>
               <l n="144">ἄλλος δὲ Κάδμου λαὸν ὧδʼ ἀθροιζέτω,</l>
               <l n="145">ὡς πᾶν ἐμοῦ δράσοντος·  ἢ γὰρ εὐτυχεῖς</l>
               <l n="146">σὺν τῷ θεῷ φανούμεθʼ ἢ πεπτωκότες.</l>
            </sp>
            <sp>
               <speaker>Ἱερεύς</speaker>
               <l n="147">ὦ παῖδες, ἱστώμεσθα·  τῶνδε γὰρ χάριν</l>
               <l n="148">καὶ δεῦρʼ ἔβημεν ὧν ὅδʼ ἐξαγγέλλεται.</l>
               <l n="149">Φοῖβος δʼ ὁ πέμψας τάσδε μαντείας ἅμα</l>
               <l n="150">σωτήρ δʼ  ἵκοιτο καὶ νόσου παυστήριος.</l>
            </sp>
            </div>
            
            <milestone unit="card" resp="p" n="151"/>
         
         <div type="textpart" subtype="choral">
            <div type="textpart" subtype="strophe" n="1">
               <sp>
                  <speaker>Χορός</speaker>
                  <l n="151">ὦ Διὸς ἁδυεπὲς φάτι, τίς ποτε τᾶς πολυχρύσου</l>
                  <l n="152">Πυθῶνος ἀγλαὰς ἔβας</l>
                  <l n="153">Θήβας; ἐκτέταμαι φοβερὰν φρένα, δείματι πάλλων,</l>
                  <l n="154">ἰήιε Δάλιε Παιάν,</l>
                  <l n="155">ἀμφὶ σοὶ ἁζόμενος τί μοι ἢ νέον</l>
                  <l n="156">ἢ περιτελλομέναις ὥραις πάλιν ἐξανύσεις χρέος.</l>
                  <l n="157">εἰπέ μοι, ὦ χρυσέας τέκνον Ἐλπίδος, ἄμβροτε Φάμα.</l>
               </sp>
               </div>
            <milestone unit="card" resp="p" n="159"/>
            
            <div type="textpart" subtype="antistrophe" n="1">
               <sp>
                  <speaker>Χορός</speaker>
                  <l n="160">πρῶτα σὲ κεκλόμενος, θύγατερ Διός, ἄμβροτʼ Ἀθάνα</l>
                  <l n="161">γαιάοχόν τʼ ἀδελφεὰν</l>
                  <l n="162">Ἄρτεμιν, ἃ κυκλόεντʼ ἀγορᾶς θρόνον εὐκλέα θάσσει,</l>
                  <l n="163">καὶ Φοῖβον ἑκαβόλον, ἰὼ</l>
                  <l n="164">τρισσοὶ ἀλεξίμοροι προφάνητέ μοι,</l>
                  <l n="165">εἴ ποτε καὶ προτέρας ἄτας ὕπερ ὀρνυμένας πόλει</l>
                  <l n="166">ἠνύσατʼ ἐκτοπίαν φλόγα πήματος, ἔλθετε καὶ νῦν.</l>
               </sp>
               </div>
         <milestone unit="card" resp="p" n="169"/>
            
            <div type="textpart" subtype="strophe" n="2">
               <sp>
                  <speaker>Χορός</speaker>
                  <l n="169">ὦ πόποι, ἀνάριθμα γὰρ φέρω</l>
                  <l n="170">πήματα·  νοσεῖ δέ μοι πρόπας στόλος, οὐδʼ ἔνι φροντίδος ἔγχος</l>
                  <l n="171">ᾧ τις ἀλέξεται.  οὔτε γὰρ ἔκγονα</l>
                  <l n="172">κλυτᾶς χθονὸς αὔξεται οὔτε τόκοισιν</l>
                  <l n="173">ἰηίων καμάτων ἀνέχουσι γυναῖκες·</l>
                  <l n="175">ἄλλον δʼ ἂν ἄλλῳ προσίδοις ἅπερ εὔπτερον ὄρνιν</l>
                  <l n="176">κρεῖσσον ἀμαιμακέτου πυρὸς ὄρμενον</l>
                  <l n="177">ἀκτὰν πρὸς ἑσπέρου θεοῦ.</l>
               </sp>
               </div>
         <milestone unit="card" resp="p" n="179"/>
            
            <div type="textpart" subtype="antistrophe" n="2">
               <sp>
                  <speaker>Χορός</speaker>
                  <l n="179">ὧν πόλις ἀνάριθμος ὄλλυται·</l>
                  <l n="180">νηλέα δὲ γένεθλα πρὸς πέδῳ θαναταφόρα κεῖται ἀνοίκτως·</l>
                  <l n="181">ἐν δʼ ἄλοχοι πολιαί τʼ ἔπι ματέρες</l>
                  <l n="182">ἀχὰν παραβώμιον ἄλλοθεν ἄλλαν</l>
                  <l n="183">λυγρῶν πόνων ἱκετῆρες ἐπιστενάχουσιν.</l>
                  <l n="185">παιὰν δὲ λάμπει στονόεσσά τε γῆρυς ὅμαυλος</l>
                  <l n="186">ὧν ὕπερ, ὦ χρυσέα θύγατερ Διός,</l>
                  <l n="187">εὐῶπα πέμψον ἀλκάν.</l>
               </sp>
               </div>
         <milestone unit="card" resp="p" n="190"/>
            
            <div type="textpart" subtype="strophe" n="3">
               <sp>
                  <speaker>Χορός</speaker>
                  <l n="190">Ἄρεά τε τὸν μαλερόν, ὃς νῦν ἄχαλκος ἀσπίδων</l>
                  <l n="191">φλέγει με περιβόατον, ἀντιάζω</l>
                  <l n="192">παλίσσυτον δράμημα νωτίσαι πάτρας</l>
                  <l n="193">ἔπουρον, εἴτʼ ἐς μέγαν θάλαμον Ἀμφιτρίτας</l>
                  <l n="195">εἴτʼ ἐς τὸν ἀπόξενον ὅρμων</l>
                  <l n="196">Θρῄκιον κλύδωνα·</l>
                  <l n="197">τελεῖν  γὰρ εἴ τι νὺξ ἀφῇ,</l>
                  <l n="198">τοῦτʼ ἐπʼ ἦμαρ ἔρχεται·</l>
                  <l n="199">τόν, ὦ τᾶν πυρφόρων</l>
                  <l n="200">ἀστραπᾶν κράτη νέμων,</l>
                  <l n="201">ὦ Ζεῦ πάτερ, ὑπὸ σῷ φθίσον κεραυνῷ,</l>
               </sp>
               </div>
         <milestone unit="card" resp="p" n="203"/>
            
            <div type="textpart" subtype="antistrophe" n="3">
               <sp>
                  <speaker>Χορός</speaker>
                  <l n="203">Λύκειʼ ἄναξ, τά τε σὰ χρυσοστρόφων ἀπʼ ἀγκυλᾶν</l>
                  <l n="204">βέλεα θέλοιμʼ ἂν ἀδάματʼ ἐνδατεῖσθαι</l>
                  <l n="205">ἀρωγὰ προσταχθέντα τάς τε πυρφόρους</l>
                  <l n="206">Ἀρτέμιδος αἴγλας, ξὺν αἷς Λύκιʼ ὄρεα διᾴσσει·</l>
                  <l n="207">τὸν χρυσομίτραν τε κικλήσκω,</l>
                  <l n="210">τᾶσδʼ  ἐπώνυμον γᾶς,</l>
                  <l n="211">οἰνῶπα Βάκχον εὔιον,</l>
                  <l n="212">Μαινάδων ὁμόστολον,</l>
                  <l n="213">πελασθῆναι φλέγοντʼ</l>
                  <l n="214">ἀγλαῶπι ¯ ˘ ¯ </l>
                  <l n="215">πεύκᾳ  ʼπὶ τὸν ἀπότιμον ἐν θεοῖς θεόν.</l>
               </sp>
               </div>
         </div>
            <milestone unit="card" resp="p" n="216"/>
            
         
         <div type="textpart" subtype="episode">
            <sp>
               <speaker>Οἰδίπους</speaker>
               <l n="216">αἰτεῖς·  ἃ δʼ αἰτεῖς, τἄμʼ ἐὰν θέλῃς ἔπη</l>
               <l n="217">κλύων δέχεσθαι τῇ νόσῳ θʼ ὑπηρετεῖν,</l>
               <l n="218">ἀλκὴν λάβοις ἂν κἀνακούφισιν κακῶν·</l>
               <l n="219">ἁγὼ ξένος μὲν τοῦ λόγου τοῦδʼ ἐξερῶ,</l>
               <l n="220">ξένος δὲ τοῦ πραχθέντος·  οὐ γὰρ ἂν μακρὰν</l>
               <l n="221">ἴχνευον αὐτός, μὴ οὐκ ἔχων τι σύμβολον,</l>
               <l n="222">νῦν δʼ ὕστερος γὰρ ἀστὸς εἰς ἀστοὺς τελῶ,</l>
               <l n="223">ὑμῖν προφωνῶ πᾶσι Καδμείοις τάδε·</l>
               <l n="224">ὅστις ποθʼ ὑμῶν Λάϊον τὸν Λαβδάκου</l>
               <l n="225">κάτοιδεν ἀνδρὸς ἐκ τίνος διώλετο,</l>
               <l n="226">τοῦτον κελεύω πάντα σημαίνειν ἐμοί·</l>
               <l n="227">κεἰ μὲν φοβεῖται, τοὐπίκλημʼ ὑπεξελεῖν</l>
               <l n="228">αὐτὸν καθʼ αὑτοῦ·  πείσεται γὰρ ἄλλο μὲν</l>
               <l n="229">ἀστεργὲς οὐδέν.  γῆς δʼ ἄπεισιν ἀσφαλής.</l>
               <l n="230">εἰ δʼ αὖ τις ἄλλον οἶδεν ἐξ ἄλλης χθονὸς</l>
               <l n="231">τὸν αὐτόχειρα, μὴ σιωπάτω·  τὸ γὰρ</l>
               <l n="232">κέρδος τελῶ ʼγὼ χἠ χάρις προσκείσεται.</l>
               <l n="233">εἰ δʼ αὖ σιωπήσεσθε, καί τις ἢ φίλου</l>
               <l n="234">δείσας ἀπώσει τοὔπος ἢ χαὐτοῦ τόδε,</l>
               <l n="235">ἃκ τῶνδε δράσω, ταῦτα χρὴ κλύειν ἐμοῦ.</l>
               <l n="236">τὸν ἄνδρʼ ἀπαυδῶ τοῦτον, ὅστις ἐστί, γῆς</l>
               <l n="237">τῆσδʼ, ἧς ἐγὼ κράτη τε καὶ θρόνους νέμω,</l>
               <l n="238">μήτʼ εἰσδέχεσθαι μήτε προσφωνεῖν τινα,</l>
               <l n="239">μήτʼ ἐν θεῶν εὐχαῖσι μήτε θύμασιν</l>
               <l n="240">κοινὸν ποεῖσθαι, μήτε χέρνιβας νέμειν·</l>
               <l n="241">ὠθεῖν δʼ ἀπʼ οἴκων πάντας, ὡς μιάσματος</l>
               <l n="242">τοῦδʼ ἡμὶν ὄντος, ὡς τὸ Πυθικὸν θεοῦ</l>
               <l n="243">μαντεῖον ἐξέφηνεν ἀρτίως ἐμοί.</l>
               <l n="244">ἐγὼ μὲν οὖν τοιόσδε τῷ τε δαίμονι</l>
               <l n="245">τῷ τʼ ἀνδρὶ τῷ θανόντι σύμμαχος πέλω·</l>
               <l n="246">κατεύχομαι δὲ τὸν δεδρακότʼ, εἴτε τις</l>
               <l n="247">εἷς ὢν λέληθεν εἴτε πλειόνων μέτα,</l>
               <l n="248">κακὸν κακῶς νιν ἄμορον ἐκτρῖψαι βίον·</l>
               <l n="249">ἐπεύχομαι δʼ, οἴκοισιν εἰ ξυνέστιος</l>
               <l n="250">ἐν τοῖς ἐμοῖς γένοιτʼ  ἐμοῦ συνειδότος,</l>
               <l n="251">παθεῖν ἅπερ τοῖσδʼ ἀρτίως ἠρασάμην.</l>
               <l n="252">ὑμῖν δὲ ταῦτα πάντʼ ἐπισκήπτω τελεῖν,</l>
               <l n="253">ὑπέρ τʼ ἐμαυτοῦ τοῦ θεοῦ τε τῆσδέ τε</l>
               <l n="254">γῆς ὧδʼ ἀκάρπως κἀθέως ἐφθαρμένης.</l>
            </sp>
            <milestone unit="card" resp="p" n="255"/>
            <sp>
                     <speaker>Οἰδίπους</speaker>
               <l n="255">οὐδʼ εἰ γὰρ ἦν τὸ πρᾶγμα μὴ θεήλατον,</l>
               <l n="256">ἀκάθαρτον ὑμᾶς εἰκὸς ἦν οὕτως ἐᾶν,</l>
               <l n="257">ἀνδρός γʼ ἀρίστου βασιλέως τʼ ὀλωλότος,</l>
               <l n="258">ἀλλʼ ἐξερευνᾶν·  νῦν δʼ ἐπεὶ κυρῶ γʼ ἐγὼ</l>
               <l n="259">ἔχων μὲν ἀρχὰς ἃς ἐκεῖνος εἶχε πρίν,</l>
               <l n="260">ἔχων δὲ λέκτρα καὶ γυναῖχʼ  ὁμόσπορον,</l>
               <l n="261">κοινῶν τε παίδων κοίνʼ ἄν, εἰ κείνῳ γένος</l>
               <l n="262">μὴ ʼδυστύχησεν, ἦν ἂν ἐκπεφυκότα·</l>
               <l n="263">νῦν δʼ ἐς τὸ κείνου κρᾶτʼ ἐνήλαθʼ ἡ τύχη·</l>
               <l n="264">ἀνθʼ ὧν ἐγὼ τάδʼ, ὡσπερεὶ τοὐμοῦ πατρός,</l>
               <l n="265">ὑπερμαχοῦμαι κἀπὶ πᾶν ἀφίξομαι,</l>
               <l n="266">ζητῶν τὸν αὐτόχειρα τοῦ φόνου λαβεῖν,</l>
               <l n="267">τῷ Λαβδακείῳ παιδὶ Πολυδώρου τε καὶ</l>
               <l n="268">τοῦ πρόσθε Κάδμου τοῦ πάλαι τʼ Ἀγήνορος.</l>
               <l n="269">καὶ ταῦτα τοῖς μὴ δρῶσιν εὔχομαι θεοὺς</l>
               <l n="270">μήτʼ ἄροτον αὐτοῖς γῆς ἀνιέναι τινὰ</l>
               <l n="271">μήτʼ οὖν γυναικῶν παῖδας, ἀλλὰ τῷ πότμῳ</l>
               <l n="272">τῷ νῦν φθερεῖσθαι κἄτι τοῦδʼ ἐχθίονι·</l>
               <l n="273">ὑμῖν δὲ τοῖς ἄλλοισι Καδμείοις, ὅσοις</l>
               <l n="274">τάδʼ ἔστʼ ἀρέσκονθʼ, ἥ τε σύμμαχος Δίκη</l>
               <l n="275">χοἰ πάντες εὖ ξυνεῖεν εἰσαεὶ θεοί.</l>
            </sp>
            <milestone unit="card" resp="p" n="276"/>
            <sp>
               <speaker>Χορός</speaker>
               <l n="276">ὥσπερ μʼ ἀραῖον ἔλαβες, ὧδʼ, ἄναξ, ἐρῶ.</l>
               <l n="277">οὔτʼ ἔκτανον γὰρ οὔτε τὸν κτανόντʼ ἔχω</l>
               <l n="278">δεῖξαι.  τὸ δὲ ζήτημα τοῦ πέμψαντος ἦν</l>
               <l n="279">Φοίβου τόδʼ εἰπεῖν, ὅστις εἴργασταί ποτε.</l>
            </sp>
            <sp>
               <speaker>Οἰδίπους</speaker>
               <l n="280">δίκαιʼ ἔλεξας·  ἀλλʼ ἀναγκάσαι θεοὺς</l>
               <l n="281">ἃν μὴ θέλωσιν οὐδʼ ἂν εἷς δύναιτʼ ἀνήρ.</l>
            </sp>
            <sp>
               <speaker>Χορός</speaker>
               <l n="282">τὰ δεύτερʼ ἐκ τῶνδʼ ἂν λέγοιμʼ ἁμοὶ δοκεῖ.</l>
            </sp>
            <sp>
               <speaker>Οἰδίπους</speaker>
               <l n="283">εἰ καὶ τρίτʼ ἐστί,  μὴ παρῇς τὸ μὴ οὐ φράσαι.</l>
            </sp>
            <sp>
               <speaker>Χορός</speaker>
               <l n="284">ἄνακτʼ ἄνακτι ταὔθʼ ὁρῶντʼ ἐπίσταμαι</l>
               <l n="285">μάλιστα Φοίβῳ Τειρεσίαν, παρʼ οὗ τις ἂν</l>
               <l n="286">σκοπῶν τάδʼ, ὦναξ, ἐκμάθοι σαφέστατα.</l>
            </sp>
            <sp>
               <speaker>Οἰδίπους</speaker>
               <l n="287">ἀλλʼ οὐκ ἐν ἀργοῖς οὐδὲ τοῦτʼ ἐπραξάμην.</l>
               <l n="288">ἔπεμψα γὰρ Κρέοντος εἰπόντος διπλοῦς</l>
               <l n="289">πομπούς·  πάλαι δὲ μὴ παρῶν θαυμάζεται.</l>
            </sp>
            <sp>
               <speaker>Χορός</speaker>
               <l n="290">καὶ μὴν τά γʼ  ἄλλα κωφὰ καὶ παλαίʼ ἔπη.</l>
            </sp>
            <sp>
               <speaker>Οἰδίπους</speaker>
               <l n="291">τὰ ποῖα ταῦτα; πάντα γὰρ σκοπῶ λόγον.</l>
            </sp>
            <sp>
               <speaker>Χορός</speaker>
               <l n="292">θανεῖν ἐλέχθη πρός τινων ὁδοιπόρων.</l>
            </sp>
            <sp>
               <speaker>Οἰδίπους</speaker>
               <l n="293">ἤκουσα κἀγώ.  τὸν δʼ ἰδόντʼ οὐδεὶς ὁρᾷ.</l>
            </sp>
            <sp>
               <speaker>Χορός</speaker>
               <l n="294">ἀλλʼ εἴ τι μὲν δὴ δείματός γʼ ἔχει μέρος,</l>
               <l n="295">τὰς σὰς ἀκούων οὐ μενεῖ τοιάσδʼ ἀράς,</l>
            </sp>
            <sp>
               <speaker>Οἰδίπους</speaker>
               <l n="296">ᾧ μή ʼστι δρῶντι τάρβος, οὐδʼ ἔπος φοβεῖ.</l>
            </sp>
            <sp>
               <speaker>Χορός</speaker>
               <l n="297">ἀλλʼ οὑξελέγξων αὐτὸν ἔστιν·  οἵδε γὰρ</l>
               <l n="298">τὸν θεῖον ἤδη μάντιν ὧδʼ ἄγουσιν, ᾧ</l>
               <l n="299">τἀληθὲς ἐμπέφυκεν ἀνθρώπων μόνῳ.</l>
            </sp>
            <milestone unit="card" resp="p" n="300"/>
            <sp>
               <speaker>Οἰδίπους</speaker>
               <l n="300">ὦ πάντα νωμῶν Τειρεσία, διδακτά τε</l>
               <l n="301">ἄρρητά τʼ, οὐράνιά τε καὶ χθονοστιβῆ,</l>
               <l n="302">πόλιν μέν, εἰ καὶ μὴ βλέπεις, φρονεῖς δʼ ὅμως</l>
               <l n="303">οἵᾳ νόσῳ σύνεστιν·  ἧς σὲ προστάτην</l>
               <l n="304">σωτῆρά τʼ, ὦναξ, μοῦνον ἐξευρίσκομεν.</l>
               <l n="305">Φοῖβος γάρ, εἴ τι μὴ κλύεις τῶν ἀγγέλων,</l>
               <l n="306">πέμψασιν ἡμῖν ἀντέπεμψεν, ἔκλυσιν</l>
               <l n="307">μόνην ἂν ἐλθεῖν τοῦδε τοῦ νοσήματος,</l>
               <l n="308">εἰ τοὺς κτανόντας Λάϊον μαθόντες εὖ</l>
               <l n="309">κτείναιμεν ἢ γῆς φυγάδας ἐκπεμψαίμεθα.</l>
               <l n="310">σύ νυν φθονήσας μήτʼ  ἀπʼ  οἰωνῶν φάτιν</l>
               <l n="311">μήτʼ εἴ τινʼ ἄλλην μαντικῆς ἔχεις ὁδόν,</l>
               <l n="312">ῥῦσαι σεαυτὸν καὶ πόλιν, ῥῦσαι δʼ ἐμέ,</l>
               <l n="313">ῥῦσαι δὲ πᾶν μίασμα τοῦ τεθνηκότος.</l>
               <l n="314">ἐν σοὶ γὰρ ἐσμέν·  ἄνδρα δʼ ὠφελεῖν ἀφʼ ὧν</l>
               <l n="315">ἔχοι τε καὶ δύναιτο, κάλλιστος πόνων.</l>
            </sp>
            <sp>
               <speaker>Τειρεσίας</speaker>
               <l n="316">φεῦ φεῦ, φρονεῖν ὡς δεινὸν ἔνθα μὴ τέλη</l>
               <l n="317">λύῃ φρονοῦντι·  ταῦτα γὰρ καλῶς ἐγὼ</l>
               <l n="318">εἰδὼς διώλεσʼ·  οὐ γὰρ ἂν δεῦρʼ ἱκόμην.</l>
            </sp>
            <sp>
               <speaker>Οἰδίπους</speaker>
               <l n="319">τί δʼ ἔστιν; ὡς ἄθυμος εἰσελήλυθας.</l>
            </sp>
            <sp>
               <speaker>Τειρεσίας</speaker>
               <l n="320">ἄφες μʼ  ἐς οἴκους·  ῥᾷστα γὰρ τὸ σόν τε σὺ</l>
               <l n="321">κἀγὼ διοίσω τοὐμόν, ἢν ἐμοὶ πίθῃ.</l>
            </sp>
            <sp>
               <speaker>Οἰδίπους</speaker>
               <l n="322">οὔτʼ ἔννομʼ εἶπας οὔτε προσφιλῆ πόλει</l>
               <l n="323">τῇδʼ, ἥ σʼ ἔθρεψε, τήνδʼ ἀποστερῶν φάτιν.</l>
            </sp>
            <sp>
               <speaker>Τειρεσίας</speaker>
               <l n="324">ὁρῶ γὰρ οὐδὲ σοὶ τὸ σὸν φώνημʼ ἰὸν</l>
               <l n="325">πρὸς καιρόν·  ὡς οὖν μηδʼ ἐγὼ ταὐτὸν πάθω—</l>
            </sp>
            <sp>
               <speaker>Οἰδίπους</speaker>
               <l n="326">μὴ πρὸς θεῶν φρονῶν γʼ ἀποστραφῇς, ἐπεὶ</l>
               <l n="327">πάντες σε προσκυνοῦμεν οἵδʼ ἱκτήριοι.</l>
            </sp>
            <sp>
               <speaker>Τειρεσίας</speaker>
               <l n="328">πάντες γὰρ οὐ φρονεῖτʼ·  ἐγὼ δʼ οὐ μή ποτε</l>
               <l n="329">τἄμʼ, ὡς ἂν εἴπω μὴ τὰ σʼ, ἐκφήνω κακά.</l>
            </sp>
            <milestone unit="card" resp="p" n="330"/>
            <sp>
               <speaker>Οἰδίπους</speaker>
               <l n="330">τί φής;  ξυνειδὼς οὐ φράσεις, ἀλλʼ ἐννοεῖς</l>
               <l n="331">ἡμᾶς προδοῦναι καὶ καταφθεῖραι πόλιν;</l>
            </sp>
            <sp>
               <speaker>Τειρεσίας</speaker>
               <l n="332">ἐγὼ οὔτʼ ἐμαυτὸν οὔτε σʼ ἀλγυνῶ.  τί ταῦτʼ</l>
               <l n="333">ἄλλως ἐλέγχεις; οὐ γὰρ ἂν πύθοιό μου.</l>
            </sp>
            <sp>
               <speaker>Οἰδίπους</speaker>
               <l n="334">οὐκ, ὦ κακῶν κάκιστε, καὶ γὰρ ἂν πέτρου</l>
               <l n="335">φύσιν σύ γʼ ὀργάνειας, ἐξερεῖς ποτε,</l>
               <l n="336">ἀλλʼ ὧδʼ ἄτεγκτος κἀτελεύτητος φανεῖ;</l>
            </sp>
            <sp>
               <speaker>Τειρεσίας</speaker>
               <l n="337">ὀργὴν ἐμέμψω τὴν ἐμήν, τὴν σὴν δʼ ὁμοῦ</l>
               <l n="338">ναίουσαν οὐ κατεῖδες, ἀλλʼ ἐμὲ ψέγεις.</l>
            </sp>
            <sp>
               <speaker>Οἰδίπους</speaker>
               <l n="339">τίς γὰρ τοιαῦτʼ ἂν οὐκ ἂν ὀργίζοιτʼ ἔπη</l>
               <l n="340">κλύων, ἃ νῦν σὺ τήνδʼ ἀτιμάζεις πόλιν;</l>
            </sp>
            <sp>
               <speaker>Τειρεσίας</speaker>
               <l n="341">ἥξει γὰρ αὐτά, κἂν ἐγὼ σιγῇ στέγω.</l>
            </sp>
            <sp>
               <speaker>Οἰδίπους</speaker>
               <l n="342">οὐκοῦν ἅ γʼ ἥξει καὶ σὲ χρὴ λέγειν ἐμοί.</l>
            </sp>
            <sp>
               <speaker>Τειρεσίας</speaker>
               <l n="343">οὐκ ἂν πέρα φράσαιμι.  πρὸς τάδʼ, εἰ θέλεις,</l>
               <l n="344">θυμοῦ διʼ ὀργῆς ἥτις ἀγριωτάτη.</l>
            </sp>
            <sp>
               <speaker>Οἰδίπους</speaker>
               <l n="345">καὶ μὴν παρήσω γʼ οὐδέν, ὡς ὀργῆς ἔχω,</l>
               <l n="346">ἅπερ ξυνίημʼ·  ἴσθι γὰρ δοκῶν ἐμοὶ</l>
               <l n="347">καὶ ξυμφυτεῦσαι τοὔργον εἰργάσθαι θʼ, ὅσον</l>
               <l n="348">μὴ χερσὶ καίνων·  εἰ δʼ ἐτύγχανες βλέπων,</l>
               <l n="349">καὶ τοὔργον ἂν σοῦ τοῦτʼ, ἔφην εἶναι μόνου.</l>
            </sp>
            <sp>
               <speaker>Τειρεσίας</speaker>
               <l n="350">ἄληθες;  ἐννέπω σὲ  τῷ κηρύγματι</l>
               <l n="351">ᾧπερ προεῖπας ἐμμένειν, κἀφʼ ἡμέρας</l>
               <l n="352">τῆς νῦν προσαυδᾶν μήτε τούσδε μήτʼ ἐμέ,</l>
               <l n="353">ὡς ὄντι γῆς τῆσδʼ ἀνοσίῳ μιάστορι.</l>
            </sp>
            <milestone unit="card" resp="p" n="354"/>
            <sp>
               <speaker>Οἰδίπους</speaker>
               <l n="354">οὕτως ἀναιδῶς ἐξεκίνησας τόδε</l>
               <l n="355">τὸ ῥῆμα; καὶ ποῦ τοῦτο φεύξεσθαι δοκεῖς;</l>
            </sp>
            <sp>
               <speaker>Τειρεσίας</speaker>
               <l n="356">πέφευγα·  τἀληθὲς γὰρ ἰσχῦον τρέφω.</l>
            </sp>
            <sp>
               <speaker>Οἰδίπους</speaker>
               <l n="357">πρὸς τοῦ διδαχθείς; οὐ γὰρ ἔκ γε τῆς τέχνης.</l>
            </sp>
            <sp>
               <speaker>Τειρεσίας</speaker>
               <l n="358">πρὸς σοῦ·  σὺ γάρ μʼ ἄκοντα προυτρέψω λέγειν.</l>
            </sp>
            <sp>
               <speaker>Οἰδίπους</speaker>
               <l n="359">ποῖον λόγον; λέγʼ αὖθις, ὡς μᾶλλον μάθω.</l>
            </sp>
            <sp>
               <speaker>Τειρεσίας</speaker>
               <l n="360">οὐχὶ ξυνῆκας πρόσθεν;  ἢ  ʼκπειρᾷ λέγων;</l>
            </sp>
            <sp>
               <speaker>Οἰδίπους</speaker>
               <l n="361">οὐχ ὥστε γʼ εἰπεῖν γνωστόν·  ἀλλʼ αὖθις φράσον.</l>
            </sp>
            <sp>
               <speaker>Τειρεσίας</speaker>
               <l n="362">φονέα σε φημὶ τἀνδρὸς οὗ ζητεῖς κυρεῖν.</l>
            </sp>
            <sp>
               <speaker>Οἰδίπους</speaker>
               <l n="363">ἀλλʼ οὔ τι χαίρων  δίς γε πημονὰς ἐρεῖς.</l>
            </sp>
            <sp>
               <speaker>Τειρεσίας</speaker>
               <l n="364">εἴπω τι δῆτα κἄλλʼ, ἵνʼ ὀργίζῃ πλέον;</l>
            </sp>
            <sp>
               <speaker>Οἰδίπους</speaker>
               <l n="365">ὅσον γε χρῄζεις·  ὡς μάτην εἰρήσεται.</l>
            </sp>
            <sp>
               <speaker>Τειρεσίας</speaker>
               <l n="366">λεληθέναι σε φημὶ σὺν τοῖς φιλτάτοις</l>
               <l n="367">αἴσχισθʼ ὁμιλοῦντʼ, οὐδʼ ὁρᾶν ἵνʼ εἶ κακοῦ.</l>
            </sp>
            <sp>
               <speaker>Οἰδίπους</speaker>
               <l n="368">ἦ καὶ γεγηθὼς ταῦτʼ ἀεὶ λέξειν δοκεῖς;</l>
            </sp>
            <sp>
               <speaker>Τειρεσίας</speaker>
               <l n="369">εἴπερ τί γʼ ἐστὶ τῆς ἀληθείας σθένος.</l>
            </sp>
            <sp>
               <speaker>Οἰδίπους</speaker>
               <l n="370">ἀλλʼ ἔστι, πλὴν σοί·  σοὶ δὲ τοῦτʼ οὐκ ἔστʼ ἐπεὶ</l>
               <l n="371">τυφλὸς τά τʼ ὦτα τόν τε νοῦν τά τʼ ὄμματʼ εἶ.</l>
            </sp>
            <sp>
               <speaker>Τειρεσίας</speaker>
               <l n="372">σὺ δʼ ἄθλιός γε ταῦτʼ ὀνειδίζων, ἃ σοὶ</l>
               <l n="373">οὐδεὶς ὃς οὐχὶ τῶνδʼ ὀνειδιεῖ τάχα.</l>
            </sp>
            <sp>
               <speaker>Οἰδίπους</speaker>
               <l n="374">μιᾶς τρέφει πρὸς νυκτός, ὥστε μήτʼ ἐμὲ</l>
               <l n="375">μήτʼ ἄλλον, ὅστις φῶς ὁρᾷ, βλάψαι ποτʼ ἄν.</l>
            </sp>
            <sp>
               <speaker>Τειρεσίας</speaker>
               <l n="376">οὐ γάρ σε μοῖρα πρός γʼ ἐμοῦ πεσεῖν, ἐπεὶ</l>
               <l n="377">ἱκανὸς Ἀπόλλων, ᾧ τάδʼ ἐκπρᾶξαι μέλει.</l>
            </sp>
            <sp>
               <speaker>Οἰδίπους</speaker>
               <l n="378">Κρέοντος ἢ σοῦ ταῦτα τἀξευρήματα;</l>
            </sp>
            <sp>
               <speaker>Τειρεσίας</speaker>
               <l n="379">Κρέων δέ σοι πῆμʼ οὐδέν, ἀλλʼ αὐτὸς σὺ σοί.</l>
            </sp>
            <milestone unit="card" resp="p" n="380"/>
            <sp>
               <speaker>Οἰδίπους</speaker>
               <l n="380">ὦ πλοῦτε καὶ τυραννὶ καὶ τέχνη τέχνης</l>
               <l n="381">ὑπερφέρουσα τῷ πολυζήλῳ βίῳ,</l>
               <l n="382">ὅσος παρʼ ὑμῖν ὁ φθόνος φυλάσσεται,</l>
               <l n="383">εἰ τῆσδέ γʼ ἀρχῆς οὕνεχʼ, ἣν ἐμοὶ πόλις</l>
               <l n="384">δωρητόν, οὐκ αἰτητόν, εἰσεχείρισεν,</l>
               <l n="385">ταύτης Κρέων ὁ πιστός, οὑξ ἀρχῆς φίλος,</l>
               <l n="386">λάθρᾳ μʼ ὑπελθὼν ἐκβαλεῖν ἱμείρεται,</l>
               <l n="387">ὑφεὶς μάγον τοιόνδε μηχανορράφον,</l>
               <l n="388">δόλιον ἀγύρτην, ὅστις ἐν τοῖς κέρδεσιν</l>
               <l n="389">μόνον δέδορκε, τὴν τέχνην δʼ ἔφυ τυφλός.</l>
               <l n="390">ἐπεί, φέρʼ  εἰπέ, ποῦ σὺ μάντις εἶ σαφής;</l>
               <l n="391">πῶς οὐκ, ὅθʼ ἡ ῥαψῳδὸς ἐνθάδʼ ἦν κύων,</l>
               <l n="392">ηὔδας τι τοῖσδʼ ἀστοῖσιν ἐκλυτήριον;</l>
               <l n="393">καίτοι τό γʼ αἴνιγμʼ οὐχὶ τοὐπιόντος ἦν</l>
               <l n="394">ἀνδρὸς διειπεῖν, ἀλλὰ μαντείας ἔδει·</l>
               <l n="395">ἣν οὔτʼ ἀπʼ οἰωνῶν σὺ προυφάνης ἔχων</l>
               <l n="396">οὔτʼ ἐκ θεῶν του γνωτόν·  ἀλλʼ ἐγὼ μολών,</l>
               <l n="397">ὁ μηδὲν εἰδὼς Οἰδίπους, ἔπαυσά νιν,</l>
               <l n="398">γνώμῃ κυρήσας οὐδʼ ἀπʼ, οἰωνῶν μαθών·</l>
               <l n="399">ὃν δὴ σὺ πειρᾷς ἐκβαλεῖν, δοκῶν θρόνοις</l>
               <l n="400">παραστατήσειν τοῖς Κρεοντείοις πέλας.</l>
               <l n="401">κλαίων δοκεῖς μοι καὶ σὺ χὠ συνθεὶς τάδε</l>
               <l n="402">ἀγηλατήσειν·  εἰ δὲ μὴ ʼδόκεις γέρων</l>
               <l n="403">εἶναι, παθὼν ἔγνως ἂν οἷά περ φρονεῖς.</l>
            </sp>
            <sp>
               <speaker>Χορός</speaker>
               <l n="404">ἡμῖν μὲν εἰκάζουσι καὶ τὰ τοῦδʼ ἔπη</l>
               <l n="405">ὀργῇ λελέχθαι καὶ τά σʼ, Οἰδίπους, δοκεῖ,</l>
               <l n="406">δεῖ δʼ οὐ τοιούτων, ἀλλʼ ὅπως τὰ τοῦ θεοῦ</l>
               <l n="407">μαντεῖʼ ἄριστα λύσομεν, τόδε σκοπεῖν.</l>
            </sp>
            <milestone unit="card" resp="p" n="408"/>
            <sp>
               <speaker>Τειρεσίας</speaker>
               <l n="408">εἰ καὶ τυραννεῖς, ἐξισωτέον τὸ γοῦν</l>
               <l n="409">ἴσʼ ἀντιλέξαι·  τοῦδε γὰρ κἀγὼ κρατῶ.</l>
               <l n="410">οὐ γάρ τι σοὶ ζῶ δοῦλος, ἀλλὰ Λοξίᾳ·</l>
               <l n="411">ὥστʼ οὐ Κρέοντος προστάτου γεγράψομαι.</l>
               <l n="412">λέγω δʼ, ἐπειδὴ καὶ τυφλόν μʼ ὠνείδισας·</l>
               <l n="413">σὺ καὶ δέδορκας κοὐ βλέπεις ἵνʼ εἶ κακοῦ,</l>
               <l n="414">οὐδʼ ἔνθα ναίεις, οὐδʼ ὅτων οἰκεῖς μέτα.</l>
               <l n="415">ἆρʼ οἶσθʼ ἀφʼ ὧν εἶ; καὶ λέληθας ἐχθρὸς ὢν</l>
               <l n="416">τοῖς σοῖσιν αὐτοῦ νέρθε κἀπὶ γῆς ἄνω,</l>
               <l n="417">καί σʼ ἀμφιπλὴξ μητρός τε καὶ τοῦ σοῦ πατρὸς</l>
               <l n="418">ἐλᾷ ποτʼ ἐκ γῆς τῆσδε δεινόπους ἀρά,</l>
               <l n="419">βλέποντα νῦν μὲν ὄρθʼ, ἔπειτα δὲ σκότον.</l>
               <l n="420">βοῆς δὲ τῆς σῆς ποῖος οὐκ ἔσται λιμήν,</l>
               <l n="421">ποῖος Κιθαιρὼν οὐχὶ σύμφωνος τάχα,</l>
               <l n="422">ὅταν καταίσθῃ τὸν ὑμέναιον, ὃν δόμοις</l>
               <l n="423">ἄνορμον εἰσέπλευσας, εὐπλοίας τυχών;</l>
               <l n="424">ἄλλων δὲ πλῆθος οὐκ ἐπαισθάνει κακῶν,</l>
               <l n="425">ἅ σʼ ἐξισώσει σοί τε καὶ τοῖς σοῖς τέκνοις.</l>
               <l n="426">πρὸς ταῦτα καὶ Κρέοντα καὶ τοὐμὸν στόμα</l>
               <l n="427">προπηλάκιζε·  σοῦ γὰρ οὐκ ἔστιν βροτῶν</l>
               <l n="428">κάκιον ὅστις ἐκτριβήσεταί ποτε.</l>
            </sp>
            <milestone unit="card" resp="p" n="429"/>
            <sp>
               <speaker>Οἰδίπους</speaker>
               <l n="429">ἦ ταῦτα δῆτʼ ἀνεκτὰ πρὸς τούτου κλύειν;</l>
               <l n="430">οὐκ εἰς ὄλεθρον;   οὐχὶ θᾶσσον;  οὐ πάλιν</l>
               <l n="431">ἄψορρος οἴκων τῶνδʼ ἀποστραφεὶς ἄπει;</l>
            </sp>
            <sp>
               <speaker>Τειρεσίας</speaker>
               <l n="432">οὐδʼ ἱκόμην ἔγωγʼ  ἄν, εἰ σὺ μὴ ʼκάλεις.</l>
            </sp>
            <sp>
               <speaker>Οἰδίπους</speaker>
               <l n="433">οὐ γάρ τί σʼ ᾔδη μῶρα φωνήσοντʼ, ἐπεὶ</l>
               <l n="434">σχολῇ σʼ ἂν οἴκους τοὺς ἐμοὺς ἐστειλάμην.</l>
            </sp>
            <sp>
               <speaker>Τειρεσίας</speaker>
               <l n="435">ἡμεῖς τοιοίδʼ ἔφυμεν, ὡς μὲν σοὶ δοκεῖ,</l>
               <l n="436">μῶροι, γονεῦσι δʼ, οἵ σʼ ἔφυσαν, ἔμφρονες.</l>
            </sp>
            <sp>
               <speaker>Οἰδίπους</speaker>
               <l n="437">ποίοισι; μεῖνον, τίς δέ μʼ ἐκφύει βροτῶν;</l>
            </sp>
            <sp>
               <speaker>Τειρεσίας</speaker>
               <l n="438">ἥδʼ ἡμέρα φύσει σε καὶ διαφθερεῖ.</l>
            </sp>
            <sp>
               <speaker>Οἰδίπους</speaker>
               <l n="439">ὡς πάντʼ ἄγαν αἰνικτὰ κἀσαφῆ λέγεις.</l>
            </sp>
            <sp>
               <speaker>Τειρεσίας</speaker>
               <l n="440">οὔκουν σὺ ταῦτʼ  ἄριστος εὑρίσκειν ἔφυς;</l>
            </sp>
            <sp>
               <speaker>Οἰδίπους</speaker>
               <l n="441">τοιαῦτʼ ὀνείδιζʼ, οἷς ἔμʼ εὑρήσεις μέγαν.</l>
            </sp>
            <sp>
               <speaker>Τειρεσίας</speaker>
               <l n="442">αὕτη γε μέντοι σʼ ἡ τύχη διώλεσεν.</l>
            </sp>
            <sp>
               <speaker>Οἰδίπους</speaker>
               <l n="443">ἀλλʼ εἰ πόλιν τήνδʼ ἐξέσωσʼ, οὔ μοι μέλει.</l>
            </sp>
            <sp>
               <speaker>Τειρεσίας</speaker>
               <l n="444">ἄπειμι τοίνυν·  καὶ σύ, παῖ, κόμιζέ με.</l>
            </sp>
            <sp>
               <speaker>Οἰδίπους</speaker>
               <l n="445">κομιζέτω δῆθʼ·  ὡς παρὼν σύ γʼ ἐμποδὼν</l>
               <l n="446">ὀχλεῖς, συθείς τʼ ἂν οὐκ ἂν ἀλγύνοις πλέον.</l>
            </sp>
            <milestone unit="card" resp="p" n="447"/>
            <sp>
               <speaker>Τειρεσίας</speaker>
               <l n="447">εἰπὼν ἄπειμʼ ὧν οὕνεκʼ, ἦλθον, οὐ τὸ σὸν</l>
               <l n="448">δείσας πρόσωπον·  οὐ γὰρ ἔσθʼ ὅπου μʼ ὀλεῖς.</l>
               <l n="449">λέγω δέ σοι·  τὸν ἄνδρα τοῦτον, ὃν πάλαι</l>
               <l n="450">ζητεῖς ἀπειλῶν κἀνακηρύσσων φόνον</l>
               <l n="451">τὸν Λαΐειον, οὗτός ἐστιν ἐνθάδε,</l>
               <l n="452">ξένος λόγῳ μέτοικος, εἶτα δʼ ἐγγενὴς</l>
               <l n="453">φανήσεται Θηβαῖος, οὐδʼ ἡσθήσεται</l>
               <l n="454">τῇ ξυμφορᾷ·  τυφλὸς γὰρ ἐκ δεδορκότος</l>
               <l n="455">καὶ πτωχὸς ἀντὶ πλουσίου ξένην ἔπι</l>
               <l n="456">σκήπτρῳ προδεικνὺς γαῖαν ἐμπορεύσεται.</l>
               <l n="457">φανήσεται δὲ παισὶ τοῖς αὑτοῦ ξυνὼν</l>
               <l n="458">ἀδελφὸς αὑτὸς καὶ πατήρ, κἀξ ἧς ἔφυ</l>
               <l n="459">γυναικὸς υἱὸς καὶ πόσις, καὶ τοῦ πατρὸς</l>
               <l n="460">ὁμόσπορός τε καὶ φονεύς.   καὶ ταῦτʼ  ἰὼν</l>
               <l n="461">εἴσω λογίζου·  κἂν λάβῃς ἐψευσμένον,</l>
               <l n="462">φάσκειν ἔμʼ ἤδη μαντικῇ μηδὲν φρονεῖν.</l>
            </sp>
            </div>
            
            <milestone unit="card" resp="p" n="463"/>
         
         <div type="textpart" subtype="choral">
            <div type="textpart" subtype="strophe" n="1">
               <sp>
                  <speaker>Χορός</speaker>
                  <l n="463">τίς ὅντινʼ ἁ θεσπιέπεια Δελφὶς εἶπε πέτρα</l>
                  <l n="465">ἄρρητʼ ἀρρήτων τελέσαντα φοινίαισι χερσίν;</l>
                  <l n="466">ὥρα νιν ἀελλάδων</l>
                  <l n="467">ἵππων σθεναρώτερον</l>
                  <l n="468">φυγᾷ πόδα νωμᾶν.</l>
                  <l n="469">ἔνοπλος γὰρ ἐπʼ αὐτὸν ἐπενθρῴσκει</l>
                  <l n="470">πυρὶ καὶ στεροπαῖς ὁ Διὸς γενέτας,</l>
                  <l n="471">δειναὶ δʼ ἅμʼ ἕπονται</l>
                  <l n="472">κῆρες ἀναπλάκητοι</l>
               </sp>
               </div>
            <milestone unit="card" resp="p" n="473"/>
            
            <div type="textpart" subtype="antistrophe" n="1">
               <sp>
                  <speaker>Χορός</speaker>
                  <l n="473">ἔλαμψε γὰρ τοῦ νιφόεντος ἀρτίως φανεῖσα</l>
                  <l n="474">φάμα Παρνασοῦ τὸν ἄδηλον ἄνδρα πάντʼ ἰχνεύειν.</l>
                  <l n="475">φοιτᾷ γὰρ ὑπʼ ἀγρίαν</l>
                  <l n="476">ὕλαν ἀνά τʼ ἄντρα καὶ</l>
                  <l n="477">πέτρας ἰσόταυρος</l>
                  <l n="478">μέλεος μελέῳ ποδὶ χηρεύων,</l>
                  <l n="480">τὰ μεσόμφαλα γᾶς ἀπονοσφίζων</l>
                  <l n="481">μαντεῖα·  τὰ δʼ ἀεὶ</l>
                  <l n="482">ζῶντα περιποτᾶται.</l>
               </sp>
               </div>
            <milestone unit="card" resp="p" n="483"/>
            
            <div type="textpart" subtype="strophe" n="2">
               <sp>
                  <speaker>Χορός</speaker>
                  <l n="483">δεινὰ μὲν οὖν, δεινὰ ταράσσει σοφὸς οἰωνοθέτας</l>
                  <l n="485">οὔτε δοκοῦντʼ οὔτʼ ἀποφάσκονθʼ·  ὅ τι λέξω δʼ ἀπορῶ.</l>
                  <l n="486">πέτομαι δʼ ἐλπίσιν οὔτʼ, ἐνθάδʼ ὁρῶν οὔτʼ ὀπίσω.</l>
                  <l n="487">τί γὰρ ἢ Λαβδακίδαις</l>
                  <l n="490">ἢ τῷ Πολύβου νεῖκος ἔκειτʼ, οὔτε πάροιθέν ποτʼ ἔγωγʼ</l>
                  <l n="491">ἔμαθον, πρὸς ὅτου δὴ βασανίζων βασάνῳ</l>
                  <l n="492">ἐπὶ τὰν ἐπίδαμον φάτιν εἶμʼ Οἰδιπόδα Λαβδακίδαις</l>
                  <l n="495">ἐπίκουρος ἀδήλων θανάτων.</l>
               </sp>
               </div>
            <milestone unit="card" resp="p" n="496"/>
            
            <div type="textpart" subtype="antistrophe" n="2">
               <sp>
                  <speaker>Χορός</speaker>
                  <l n="496">ἀλλʼ ὁ μὲν οὖν Ζεὺς ὅ τʼ Ἀπόλλων ξυνετοὶ καὶ τὰ βροτῶν</l>
                  <l n="500">εἰδότες·  ἀνδρῶν δʼ ὅτι μάντις πλέον ἢ ʼγὼ φέρεται,</l>
                  <l n="501">κρίσις οὔκ ἔστιν ἀλαθής·  σοφίᾳ δʼ ἂν σοφίαν</l>
                  <l n="502">παραμείψειεν ἀνήρ.</l>
                  <l n="505">ἀλλʼ οὔποτʼ ἔγωγʼ ἄν, πρὶν ἴδοιμʼ ὀρθὸν ἔπος, μεμφομένων ἂν καταφαίην.</l>
                  <l n="506">φανερὰ γὰρ ἐπʼ αὐτῷ, πτερόεσσʼ ἦλθε κόρα</l>
                  <l n="510">ποτέ, καὶ σοφὸς ὤφθη βασάνῳ θʼ ἁδύπολις τῷ ἀπʼ ἐμᾶς</l>
                  <l n="511">φρενὸς οὔποτʼ ὀφλήσει κακίαν.</l>
               </sp>
               </div>
         </div>
            <milestone unit="card" resp="p" n="513"/>
            
         
         <div type="textpart" subtype="episode">
            <sp>
               <speaker>Κρέων</speaker>
               <l n="513">ἄνδρες πολῖται, δείνʼ ἔπη πεπυσμένος</l>
               <l n="514">κατηγορεῖν μου τὸν τύραννον Οἰδίπουν,</l>
               <l n="515">πάρειμʼ ἀτλητῶν.  εἰ γὰρ ἐν ταῖς ξυμφοραῖς</l>
               <l n="516">ταῖς νῦν νομίζει πρός γʼ ἐμοῦ πεπονθέναι</l>
               <l n="517">λόγοισιν εἴτʼ ἔργοισιν εἰς βλάβην φέρον,</l>
               <l n="518">οὔτοι βίου μοι τοῦ μακραίωνος πόθος,</l>
               <l n="519">φέροντι τήνδε βάξιν.  οὐ γὰρ εἰς ἁπλοῦν</l>
               <l n="520">ἡ ζημία μοι τοῦ λόγου τούτου φέρει,</l>
               <l n="521">ἀλλʼ ἐς μέγιστον, εἰ κακὸς μὲν ἐν πόλει,</l>
               <l n="522">κακὸς δὲ πρὸς σοῦ καὶ φίλων κεκλήσομαι.</l>
            </sp>
            <sp>
               <speaker>Χορός</speaker>
               <l n="523">ἀλλʼ ἦλθε μὲν δὴ τοῦτο τοὔνειδος τάχʼ ἂν</l>
               <l n="524">ὀργῇ βιασθὲν μᾶλλον ἢ γνώμῃ φρενῶν.</l>
            </sp>
            <sp>
               <speaker>Κρέων</speaker>
               <l n="525">τοὔπος δʼ ἐφάνθη, ταῖς ἐμαῖς γνώμαις ὅτι</l>
               <l n="526">πεισθεὶς ὁ μάντις τοὺς λόγους ψευδεῖς λέγοι;</l>
            </sp>
            <sp>
               <speaker>Χορός</speaker>
               <l n="527">ηὐδᾶτο μὲν τάδʼ, οἶδα δʼ οὐ γνώμῃ τίνι.</l>
            </sp>
            <sp>
               <speaker>Κρέων</speaker>
               <l n="528">ἐξ ὀμμάτων δʼ ὀρθῶν τε κἀξ ὀρθῆς φρενὸς</l>
               <l n="529">κατηγορεῖτο τοὐπίκλημα τοῦτό μου;</l>
            </sp>
            <sp>
               <speaker>Χορός</speaker>
               <l n="530">οὐκ οἶδʼ·  ἃ γὰρ δρῶσʼ, οἱ κρατοῦντες οὐχ ὁρῶ.</l>
               <l n="531">αὐτὸς δʼ ὅδʼ ἤδη δωμάτων ἔξω περᾷ.</l>
            </sp>
            <sp>
               <speaker>Οἰδίπους</speaker>
               <l n="532">οὗτος σύ, πῶς δεῦρʼ ἦλθες; ἦ τοσόνδʼ ἔχεις</l>
               <l n="533">τόλμης πρόσωπον ὥστε τὰς ἐμὰς στέγας</l>
               <l n="534">ἵκου, φονεὺς ὢν τοῦδε τἀνδρὸς ἐμφανῶς</l>
               <l n="535">λῃστής τʼ ἐναργὴς τῆς ἐμῆς τυραννίδος;</l>
               <l n="536">φέρʼ εἰπὲ πρὸς θεῶν, δειλίαν ἢ μωρίαν</l>
               <l n="537">ἰδών τινʼ ἔν μοι ταῦτʼ ἐβουλεύσω ποεῖν;</l>
               <l n="538">ἢ τοὔργον ὡς οὐ γνωριοῖμί σου τόδε</l>
               <l n="539">δόλῳ προσέρπον ἢ οὐκ ἀλεξοίμην μαθών;</l>
               <l n="540">ἆρʼ  οὐχὶ μῶρόν ἐστι τοὐγχείρημά σου,</l>
               <l n="541">ἄνευ τε πλήθους καὶ φίλων τυραννίδα</l>
               <l n="542">θηρᾶν, ὃ πλήθει χρήμασίν θʼ ἁλίσκεται;</l>
            </sp>
            <milestone unit="card" resp="p" n="543"/>
            <sp>
               <speaker>Κρέων</speaker>
               <l n="543">οἶσθʼ ὡς πόησον; ἀντὶ τῶν εἰρημένων</l>
               <l n="544">ἴσʼ ἀντάκουσον, κᾆτα κρῖνʼ αὐτὸς μαθών.</l>
            </sp>
            <sp>
               <speaker>Οἰδίπους</speaker>
               <l n="545">λέγειν σὺ δεινός,  μανθάνειν δʼ ἐγὼ κακὸς</l>
               <l n="546">σοῦ· δυσμενῆ γὰρ καὶ βαρύν σʼ ηὕρηκʼ ἐμοί.</l>
            </sp>
            <sp>
               <speaker>Κρέων</speaker>
               <l n="547">τοῦτʼ αὐτὸ νῦν μου πρῶτʼ ἄκουσον ὡς ἐρῶ.</l>
            </sp>
            <sp>
               <speaker>Οἰδίπους</speaker>
               <l n="548">τοῦτʼ αὐτὸ μή μοι φράζʼ, ὅπως οὐκ εἶ κακός.</l>
            </sp>
            <sp>
               <speaker>Κρέων</speaker>
               <l n="549">εἴ τοι νομίζεις κτῆμα τὴν αὐθαδίαν</l>
               <l n="550">εἶναί τι τοῦ νοῦ  χωρίς, οὐκ ὀρθῶς φρονεῖς.</l>
            </sp>
            <sp>
               <speaker>Οἰδίπους</speaker>
               <l n="551">εἴ τοι νομίζεις ἄνδρα συγγενῆ κακῶς</l>
               <l n="552">δρῶν οὐχ ὑφέξειν  τὴν δίκην, οὐκ εὖ φρονεῖς.</l>
            </sp>
            <sp>
               <speaker>Κρέων</speaker>
               <l n="553">ξύμφημί σοι ταῦτʼ ἔνδικʼ εἰρῆσθαι·  τὸ δὲ</l>
               <l n="554">πάθημʼ ὁποῖον φὴς παθεῖν, δίδασκέ με.</l>
            </sp>
            <sp>
               <speaker>Οἰδίπους</speaker>
               <l n="555">ἔπειθες ἢ οὐκ ἔπειθες, ὡς χρείη μʼ ἐπὶ</l>
               <l n="556">τὸν σεμνόμαντιν ἄνδρα πέμψασθαί τινα;</l>
            </sp>
            <sp>
               <speaker>Κρέων</speaker>
               <l n="557">καὶ νῦν ἔθʼ αὑτός εἰμι τῷ βουλεύματι.</l>
            </sp>
            <sp>
               <speaker>Οἰδίπους</speaker>
               <l n="558">πόσον τινʼ ἤδη δῆθʼ ὁ Λάϊος χρόνον</l>
            </sp>
            <sp>
               <speaker>Κρέων</speaker>
               <l n="559">δέδρακε ποῖον ἔργον; οὐ γὰρ ἐννοῶ.</l>
            </sp>
            <sp>
               <speaker>Οἰδίπους</speaker>
               <l n="560">ἄφαντος ἔρρει θανασίμῳ χειρώματι;</l>
            </sp>
            <sp>
               <speaker>Κρέων</speaker>
               <l n="561">μακροὶ παλαιοί τʼ    ἂν μετρηθεῖεν χρόνοι.</l>
            </sp>
            <sp>
               <speaker>Οἰδίπους</speaker>
               <l n="562">τότʼ οὖν ὁ μάντις οὗτος ἦν ἐν τῇ τέχνῃ;</l>
            </sp>
            <sp>
               <speaker>Κρέων</speaker>
               <l n="563">σοφός γʼ ὁμοίως   κἀξ ἴσου τιμώμενος.</l>
            </sp>
            <sp>
               <speaker>Οἰδίπους</speaker>
               <l n="564">ἐμνήσατʼ οὖν ἐμοῦ τι τῷ τότʼ ἐν χρόνῳ;</l>
            </sp>
            <sp>
               <speaker>Κρέων</speaker>
               <l n="565">οὔκουν ἐμοῦ γʼ   ἑστῶτος οὐδαμοῦ πέλας.</l>
            </sp>
            <sp>
               <speaker>Οἰδίπους</speaker>
               <l n="566">ἀλλʼ οὐκ ἔρευναν τοῦ κτανόντος ἔσχετε;</l>
            </sp>
            <sp>
               <speaker>Κρέων</speaker>
               <l n="567">παρέσχομεν, πῶς    δʼ οὐχί; κοὐκ ἠκούσαμεν.</l>
            </sp>
            <sp>
               <speaker>Οἰδίπους</speaker>
               <l n="568">πῶς οὖν τόθʼ οὗτος ὁ σοφὸς οὐκ ηὔδα τάδε;</l>
            </sp>
            <sp>
               <speaker>Κρέων</speaker>
               <l n="569">οὐκ οἶδʼ·  ἐφʼ οἷς γὰρ μὴ φρονῶ σιγᾶν φιλῶ.</l>
            </sp>
            <sp>
               <speaker>Οἰδίπους</speaker>
               <l n="570">τοσόνδε γʼ οἶσθα καὶ λέγοις ἂν εὖ φρονῶν.</l>
            </sp>
            <sp>
               <speaker>Κρέων</speaker>
               <l n="571">ποῖον τόδʼ; εἰ γὰρ οἶδά γʼ, οὐκ ἀρνήσομαι.</l>
            </sp>
            <sp>
               <speaker>Οἰδίπους</speaker>
               <l n="572">ὁθούνεκʼ, εἰ μὴ σοὶ ξυνῆλθε, τάσδʼ ἐμὰς</l>
               <l n="573">οὐκ ἄν ποτʼ εἶπε Λαΐου διαφθοράς.</l>
            </sp>
            <sp>
               <speaker>Κρέων</speaker>
               <l n="574">εἰ μὲν λέγει τάδʼ, αὐτὸς οἶσθʼ·  ἐγὼ δὲ σοῦ</l>
               <l n="575">μαθεῖν δικαιῶ ταὔθʼ ἅπερ κἀμοῦ σὺ νῦν.</l>
            </sp>
            <sp>
               <speaker>Οἰδίπους</speaker>
               <l n="576">ἐκμάνθανʼ·  οὐ γὰρ δὴ φονεὺς ἁλώσομαι.</l>
            </sp>
            <sp>
               <speaker>Κρέων</speaker>
               <l n="577">τί δῆτʼ; ἀδελφὴν τὴν ἐμὴν γήμας ἔχεις;</l>
            </sp>
            <sp>
               <speaker>Οἰδίπους</speaker>
               <l n="578">ἄρνησις οὐκ ἔνεστιν ὧν ἀνιστορεῖς.</l>
            </sp>
            <sp>
               <speaker>Κρέων</speaker>
               <l n="579">ἄρχεις δʼ ἐκείνῃ ταὐτὰ γῆς ἴσον νέμων;</l>
            </sp>
            <sp>
               <speaker>Οἰδίπους</speaker>
               <l n="580">ἃν ᾖ θέλουσα πάντʼ  ἐμοῦ κομίζεται.</l>
            </sp>
            <sp>
               <speaker>Κρέων</speaker>
               <l n="581">οὔκουν ἰσοῦμαι  σφῷν ἐγὼ δυοῖν τρίτος;</l>
            </sp>
            <sp>
               <speaker>Οἰδίπους</speaker>
               <l n="582">ἐνταῦθα γὰρ δὴ καὶ κακὸς φαίνει φίλος.</l>
            </sp>
            <milestone unit="card" resp="p" n="583"/>
            <sp>
               <speaker>Κρέων</speaker>
               <l n="583">οὔκ, εἰ διδοίης γʼ ὡς ἐγὼ σαυτῷ λόγον.</l>
               <l n="584">σκέψαι δὲ τοῦτο πρῶτον, εἴ τινʼ ἂν δοκεῖς</l>
               <l n="585">ἄρχειν ἑλέσθαι ξὺν φόβοισι μᾶλλον ἢ</l>
               <l n="586">ἄτρεστον εὕδοντʼ, εἰ τά γʼ αὔθʼ ἕξει κράτη.</l>
               <l n="587">ἐγὼ μὲν οὖν οὔτʼ αὐτὸς ἱμείρων ἔφυν</l>
               <l n="588">τύραννος εἶναι μᾶλλον ἢ τύραννα δρᾶν,</l>
               <l n="589">οὔτʼ ἄλλος ὅστις σωφρονεῖν ἐπίσταται.</l>
               <l n="590">νῦν μὲν γὰρ ἐκ σοῦ πάντʼ ἄνευ φόβου φέρω,</l>
               <l n="591">εἰ δʼ αὐτὸς ἦρχον, πολλὰ κἂν ἄκων ἔδρων.</l>
               <l n="592">πῶς δῆτʼ ἐμοὶ τυραννὶς ἡδίων ἔχειν</l>
               <l n="593">ἀρχῆς ἀλύπου καὶ δυναστείας ἔφυ;</l>
               <l n="594">οὔπω τοσοῦτον ἠπατημένος κυρῶ</l>
               <l n="595">ὥστʼ ἄλλα χρῄζειν ἢ τὰ σὺν κέρδει καλά.</l>
               <l n="596">νῦν πᾶσι χαίρω, νῦν με πᾶς ἀσπάζεται,</l>
               <l n="597">νῦν οἱ σέθεν χρῄζοντες ἐκκαλοῦσί με·</l>
               <l n="598">τὸ γὰρ τυχεῖν αὐτοῖσι πᾶν ἐνταῦθʼ ἔνι.</l>
               <l n="599">πῶς δῆτʼ ἐγὼ κεῖνʼ  ἂν λάβοιμʼ ἀφεὶς τάδε;</l>
               <l n="600">οὐκ ἂν γένοιτο νοῦς κακὸς καλῶς φρονῶν.</l>
               <l n="601">ἀλλʼ οὔτʼ ἐραστὴς τῆσδε τῆς γνώμης ἔφυν</l>
               <l n="602">οὔτʼ ἂν μετʼ ἄλλου δρῶντος ἂν τλαίην ποτέ.</l>
               <l n="603">καὶ τῶνδʼ ἔλεγχον τοῦτο μὲν Πυθώδʼ ἰὼν</l>
               <l n="604">πεύθου τὰ χρησθέντʼ εἰ σαφῶς ἤγγειλά σοι·</l>
               <l n="605">τοῦτʼ ἄλλʼ, ἐάν με τῷ τερασκόπῳ λάβῃς</l>
               <l n="606">κοινῇ τι βουλεύσαντα, μή μʼ ἁπλῇ κτάνῃς</l>
               <l n="607">ψήφῳ, διπλῇ δέ, τῇ τʼ ἐμῇ καὶ σῇ, λαβών·</l>
               <l n="608">γνώμῃ δʼ ἀδήλῳ μή με χωρὶς αἰτιῶ.</l>
               <l n="609">οὐ γὰρ δίκαιον οὔτε τοὺς κακοὺς μάτην</l>
               <l n="610">χρηστοὺς νομίζειν οὔτε τοὺς χρηστοὺς κακούς.</l>
               <l n="611">φίλον γὰρ ἐσθλὸν ἐκβαλεῖν ἴσον λέγω</l>
               <l n="612">καὶ τὸν παρʼ αὑτῷ βίοτον, ὃν πλεῖστον, φιλεῖ.</l>
               <l n="613">ἀλλʼ ἐν χρόνῳ γνώσει τάδʼ ἀσφαλῶς, ἐπεὶ</l>
               <l n="614">χρόνος δίκαιον ἄνδρα δείκνυσιν μόνος·</l>
               <l n="615">κακὸν δὲ κἂν ἐν ἡμέρᾳ γνοίης μιᾷ.</l>
            </sp>
            <milestone unit="card" resp="p" n="616"/>
            <sp>
               <speaker>Χορός</speaker>
               <l n="616">καλῶς ἔλεξεν εὐλαβουμένῳ πεσεῖν,</l>
               <l n="617">ἄναξ·  φρονεῖν γὰρ οἱ ταχεῖς οὐκ ἀσφαλεῖς.</l>
            </sp>
            <sp>
               <speaker>Οἰδίπους</speaker>
               <l n="618">ὅταν ταχύς τις οὑπιβουλεύων λάθρᾳ</l>
               <l n="619">χωρῇ, ταχὺν δεῖ κἀμὲ βουλεύειν πάλιν·</l>
               <l n="620">εἰ δʼ ἡσυχάζων προσμενῶ, τὰ τοῦδε μὲν</l>
               <l n="621">πεπραγμένʼ ἔσται,    τἀμὰ δʼ ἡμαρτημένα.</l>
            </sp>
            <sp>
               <speaker>Κρέων</speaker>
               <l n="622">τί δῆτα χρῄζεις; ἦ με γῆς ἔξω βαλεῖν;</l>
            </sp>
            <sp>
               <speaker>Οἰδίπους</speaker>
               <l n="623">ἥκιστα·  θνῄσκειν, οὐ φυγεῖν σε βούλομαι.</l>
               <l n="624">ὡς ἂν προδείξῃς οἷόν ἐστι τὸ φθονεῖν.</l>
            </sp>
            <sp>
               <speaker>Κρέων</speaker>
               <l n="625">ὡς οὐχ ὑπείξων οὐδὲ πιστεύσων λέγεις;</l>
            </sp>
            <sp>
               <speaker>Οἰδίπους</speaker>
               <l n="625a">
                  <gap reason="lost"/>
               </l>
            </sp>
            <sp>
               <speaker>Κρέων</speaker>
               <l n="626" part="I">οὐ γὰρ φρονοῦντά  σʼ εὖ βλέπω.</l>
            </sp>
            <sp>
               <speaker>Οἰδίπους</speaker>
               <l n="626a" part="F">τὸ γοῦν ἐμόν.</l>
            </sp>
            <sp>
               <speaker>Κρέων</speaker>
               <l n="627" part="I">ἀλλʼ ἐξ ἴσου δεῖ κἀμόν.</l>
            </sp>
            <sp>
               <speaker>Οἰδίπους</speaker>
               <l n="627a" part="F">ἀλλʼ ἔφυς κακός.</l>
            </sp>
            <sp>
               <speaker>Κρέων</speaker>
               <l n="628" part="I">εἰ δὲ ξυνίης μηδέν;</l>
            </sp>
            <sp>
               <speaker>Οἰδίπους</speaker>
               <l n="628a" part="F">ἀρκτέον γʼ ὅμως.</l>
            </sp>
            <sp>
               <speaker>Κρέων</speaker>
               <l n="629" part="I">οὔτοι κακῶς γʼ ἄρχοντος.</l>
            </sp>
            <sp>
               <speaker>Οἰδίπους</speaker>
               <l n="629a" part="F">ὦ πόλις πόλις.</l>
            </sp>
            <sp>
               <speaker>Κρέων</speaker>
               <l n="630">κἀμοὶ πόλεως μέτεστιν, οὐχί σοι μόνῳ.</l>
            </sp>
            <sp>
               <speaker>Χορός</speaker>
               <l n="631">παύσασθʼ, ἄνακτες·  καιρίαν δʼ ὑμῖν ὁρῶ</l>
               <l n="632">τήνδʼ ἐκ δόμων στείχουσαν Ἰοκάστην, μεθʼ ἧς</l>
               <l n="633">τὸ νῦν παρεστὸς νεῖκος εὖ θέσθαι χρεών.</l>
            </sp>
            <milestone unit="card" resp="p" n="634"/>
            <sp>
               <speaker>Ἰοκάστη</speaker>
               <l n="634">τί τὴν ἄβουλον, ὦ ταλαίπωροι, στάσιν</l>
               <l n="635">γλώσσης ἐπήρασθʼ οὐδʼ ἐπαισχύνεσθε γῆς</l>
               <l n="636">οὕτω νοσούσης ἴδια κινοῦντες κακά;</l>
               <l n="637">οὐκ εἶ σύ τʼ οἴκους σύ τε, Κρέων, κατὰ στέγας,</l>
               <l n="638">καὶ μὴ τὸ μηδὲν ἄλγος εἰς μέγʼ οἴσετε;</l>
            </sp>
            <sp>
               <speaker>Κρέων</speaker>
               <l n="639">ὅμαιμε, δεινά μʼ Οἰδίπους ὁ σὸς πόσις</l>
               <l n="640">δρᾶσαι δικαιοῖ δυοῖν ἀποκρίνας κακοῖν</l>
               <l n="641">ἢ γῆς ἀπῶσαι πατρίδος ἢ κτεῖναι λαβών.</l>
            </sp>
            <sp>
               <speaker>Οἰδίπους</speaker>
               <l n="642">ξύμφημι·  δρῶντα γάρ νιν, ὦ γύναι, κακῶς</l>
               <l n="643">εἴληφα τοὐμὸν σῶμα σὺν τέχνῃ κακῇ.</l>
            </sp>
            <sp>
               <speaker>Κρέων</speaker>
               <l n="644">μή νυν ὀναίμην, ἀλλʼ ἀραῖος, εἴ σέ τι</l>
               <l n="645">δέδρακʼ, ὀλοίμην, ὧν ἐπαιτιᾷ με δρᾶν.</l>
            </sp>
            <sp>
               <speaker>Ἰοκάστη</speaker>
               <l n="646">ὦ πρὸς θεῶν πίστευσον, Οἰδίπους, τάδε,</l>
               <l n="647">μάλιστα μὲν τόνδʼ ὅρκον αἰδεσθεὶς θεῶν,</l>
               <l n="648">ἔπειτα κἀμὲ τούσδε θʼ οἳ πάρεισί σοι.</l>
            </sp>
         </div>
            <milestone unit="card" resp="p" n="649"/>
         
         <div type="textpart" subtype="choral">
            <div type="textpart" subtype="strophe" n="1">
               <sp>
                  <speaker>Χορός</speaker>
                  <l n="649">πιθοῦ θελήσας φρονήσας τʼ, ἄναξ, λίσσομαι.</l>
               </sp>
               <sp>
                  <speaker>Οἰδίπους</speaker>
                  <l n="650">τί σοι θέλεις δῆτʼ εἰκάθω;</l>
               </sp>
               <sp>
                  <speaker>Χορός</speaker>
                  <l n="651">τὸν οὔτε πρὶν νήπιον νῦν τʼ ἐν ὅρκῳ μέγαν καταίδεσαι.</l>
               </sp>
               <sp>
                  <speaker>Οἰδίπους</speaker>
                  <l n="652">οἶσθʼ οὖν ἃ χρῄζεις;</l>
               </sp>
               <sp>
                  <speaker>Χορός</speaker>
                  <l n="653">οἶδα.</l>
               </sp>
               <sp>
                  <speaker>Οἰδίπους</speaker>
                  <l n="654">φράζε δὴ τί φής.</l>
               </sp>
               <sp>
                  <speaker>Χορός</speaker>
                  <l n="655">τὸν ἐναγῆ φίλον μήποτʼ ἐν αἰτίᾳ</l>
                  <l n="656">σὺν ἀφανεῖ λόγῳ  σʼ ἄτιμον βαλεῖν.</l>
               </sp>
               <sp>
                  <speaker>Οἰδίπους</speaker>
                  <l n="657">εὖ νυν ἐπίστω, ταῦθʼ ὅταν ζητῇς, ἐμοὶ</l>
                  <l n="658">ζητῶν ὄλεθρον ἢ φυγὴν ἐκ τῆσδε γῆς.</l>
               </sp>
               </div>
            <milestone unit="card" resp="p" n="660"/>
            
            <div type="textpart" subtype="strophe" n="2">
               <sp>
                  <speaker>Χορός</speaker>
                  <l n="660">οὐ τὸν πάντων θεῶν θεὸν πρόμον</l>
                  <l n="661">Ἅλιον·  ἐπεὶ ἄθεος ἄφιλος ὅ τι πύματον</l>
                  <l n="662">ὀλοίμαν, φρόνησιν εἰ τάνδʼ ἔχω.</l>
                  <l n="665">ἀλλά μοι δυσμόρῳ γᾶ φθινὰς</l>
                  <l n="666">τρύχει ψυχάν, τάδʼ εἰ κακοῖς κακὰ</l>
                  <l n="667">προσάψει τοῖς πάλαι τὰ πρὸς σφῷν.</l>
               </sp>
               <sp>
                  <speaker>Οἰδίπους</speaker>
                  <l n="668">ὁ δʼ οὖν ἴτω, κεἰ χρή με παντελῶς θανεῖν</l>
                  <l n="670">ἢ γῆς ἄτιμον τῆσδʼ  ἀπωσθῆναι βίᾳ.</l>
                  <l n="671">τὸ γὰρ σόν, οὐ τὸ τοῦδʼ, ἐποικτίρω στόμα</l>
                  <l n="672">ἐλεινόν·  οὗτος δʼ ἔνθʼ ἂν ᾖ στυγήσεται.</l>
               </sp>
               <sp>
                  <speaker>Κρέων</speaker>
                  <l n="673">στυγνὸς μὲν εἴκων δῆλος εἶ, βαρὺς δʼ, ὅταν</l>
                  <l n="674">θυμοῦ περάσῃς·  αἱ δὲ τοιαῦται φύσεις</l>
                  <l n="675">αὑταῖς δικαίως εἰσὶν ἄλγισται φέρειν.</l>
               </sp>
               <sp>
                  <speaker>Οἰδίπους</speaker>
                  <l n="676">οὔκουν μʼ ἐάσεις κἀκτὸς εἶ;</l>
               </sp>
               <sp>
                  <speaker>Κρέων</speaker>
                  <l n="677">πορεύσομαι,</l>
                  <l n="678">σοῦ μὲν τυχὼν ἀγνῶτος, ἐν δὲ τοῖσδʼ ἴσος.</l>
               </sp>
               </div>
         <milestone unit="card" resp="p" n="679"/>
            
            <div type="textpart" subtype="antistrophe" n="1">
               <sp>
                  <speaker>Χορός</speaker>
                  <l n="679">γύναι, τί μέλλεις κομίζειν δόμων τόνδʼ ἔσω;</l>
               </sp>
               <sp>
                  <speaker>Ἰοκάστη</speaker>
                  <l n="680">μαθοῦσά γʼ ἥτις ἡ τύχη.</l>
               </sp>
               <sp>
                  <speaker>Χορός</speaker>
                  <l n="681">δόκησις ἀγνὼς λόγων ἦλθε, δάπτει δὲ καὶ τὸ μὴ ʼνʼδικον.</l>
               </sp>
               <sp>
                  <speaker>Ἰοκάστη</speaker>
                  <l n="682">ἀμφοῖν ἀπʼ αὐτοῖν;</l>
               </sp>
               <sp>
                  <speaker>Χορός</speaker>
                  <l n="683">ναίχι.</l>
               </sp>
               <sp>
                  <speaker>Ἰοκάστη</speaker>
                  <l n="684">καὶ τίς ἦν λόγος;</l>
               </sp>
               <sp>
                  <speaker>Χορός</speaker>
                  <l n="685">ἅλις ἔμοιγʼ, ἅλις, γᾶς προπονουμένας,</l>
                  <l n="686">φαίνεται ἔνθʼ ἔληξεν αὐτοῦ μένειν.</l>
               </sp>
               <sp>
                  <speaker>Οἰδίπους</speaker>
                  <l n="687">ὁρᾷς ἵνʼ ἥκεις, ἀγαθὸς ὢν γνώμην ἀνήρ,</l>
                  <l n="688">τοὐμὸν παριεὶς καὶ καταμβλύνων κέαρ;</l>
               </sp>
            </div>
            <div type="textpart" subtype="antistrophe" n="2">
               <sp>
                  <speaker>Χορός</speaker>
                  <l n="690">ὦναξ, εἶπον μὲν οὐχ ἅπαξ μόνον,</l>
                  <l n="691">ἴσθι δὲ παραφρόνιμον, ἄπορον ἐπὶ φρόνιμα</l>
                  <l n="692">πεφάνθαι μʼ ἄν, εἴ σʼ ἐνοσφιζόμαν,</l>
                  <l n="693">ὅς τʼ ἐμὰν γᾶν φίλαν ἐν πόνοις</l>
                  <l n="695">ἀλύουσαν κατʼ ὀρθὸν οὔρισας,</l>
                  <l n="696">τανῦν τʼ εὔπομπος, ἂν γένοιο.</l>
               </sp>
               <sp>
                  <speaker>Ἰοκάστη</speaker>
                  <l n="697">πρὸς θεῶν δίδαξον κἄμʼ, ἄναξ, ὅτου ποτὲ</l>
                  <l n="698">μῆνιν τοσήνδε πράγματος στήσας ἔχεις.</l>
               </sp>
               </div>
      </div>
         <milestone unit="card" resp="p" n="700"/>
            
         
         <div type="textpart" subtype="episode">
            <sp>
               <speaker>Οἰδίπους</speaker>
               <l n="700">ἐρῶ·  σὲ γὰρ τῶνδʼ  ἐς πλέον, γύναι, σέβω·</l>
               <l n="701">Κρέοντος, οἷά μοι βεβουλευκὼς ἔχει.</l>
            </sp>
            <sp>
               <speaker>Ἰοκάστη</speaker>
               <l n="702">λέγʼ, εἰ σαφῶς τὸ νεῖκος ἐγκαλῶν ἐρεῖς.</l>
            </sp>
            <sp>
               <speaker>Οἰδίπους</speaker>
               <l n="703">φονέα με φησὶ Λαΐου καθεστάναι.</l>
            </sp>
            <sp>
               <speaker>Ἰοκάστη</speaker>
               <l n="704">αὐτὸς ξυνειδὼς ἢ μαθὼν ἄλλου πάρα;</l>
            </sp>
            <sp>
               <speaker>Οἰδίπους</speaker>
               <l n="705">μάντιν μὲν οὖν κακοῦργον εἰσπέμψας, ἐπεὶ</l>
               <l n="706">τό γʼ εἰς ἑαυτὸν πᾶν ἐλευθεροῖ στόμα.</l>
            </sp>
            <sp>
               <speaker>Ἰοκάστη</speaker>
               <l n="707">σύ νυν ἀφεὶς σεαυτὸν ὧν λέγεις πέρι</l>
               <l n="708">ἐμοῦ ʼπάκουσον, καὶ μάθʼ οὕνεκʼ ἐστί σοι</l>
               <l n="709">βρότειον οὐδὲν μαντικῆς ἔχον τέχνης.</l>
               <l n="710">φανῶ δέ σοι σημεῖα τῶνδε σύντομα.</l>
               <l n="711">χρησμὸς γὰρ ἦλθε Λαΐῳ ποτʼ, οὐκ ἐρῶ</l>
               <l n="712">Φοίβου γʼ ἄπʼ αὐτοῦ, τῶν δʼ ὑπηρετῶν ἄπο,</l>
               <l n="713">ὡς αὐτὸν ἕξοι μοῖρα πρὸς παιδὸς θανεῖν,</l>
               <l n="714">ὅστις γένοιτʼ ἐμοῦ τε κἀκείνου πάρα.</l>
               <l n="715">καὶ τὸν μέν, ὥσπερ γʼ ἡ φάτις, ξένοι ποτὲ</l>
               <l n="716">λῃσταὶ φονεύουσʼ ἐν τριπλαῖς ἁμαξιτοῖς·</l>
               <l n="717">παιδὸς δὲ βλάστας οὐ διέσχον ἡμέραι</l>
               <l n="718">τρεῖς, καί νιν ἄρθρα κεῖνος ἐνζεύξας ποδοῖν</l>
               <l n="719">ἔρριψεν ἄλλων χερσὶν ἄβατον εἰς ὄρος.</l>
               <l n="720">κἀνταῦθʼ   Ἀπόλλων οὔτʼ  ἐκεῖνον ἤνυσεν</l>
               <l n="721">φονέα γενέσθαι πατρὸς οὔτε Λάϊον</l>
               <l n="722">τὸ δεινὸν οὑφοβεῖτο πρὸς παιδὸς θανεῖν.</l>
               <l n="723">τοιαῦτα φῆμαι μαντικαὶ διώρισαν,</l>
               <l n="724">ὧν ἐντρέπου σὺ μηδέν· ὧν γὰρ ἂν θεὸς</l>
               <l n="725">χρείαν ἐρευνᾷ, ῥᾳδίως αὐτὸς φανεῖ.</l>
            </sp>
            <milestone unit="card" resp="p" n="726"/>
            <sp>
               <speaker>Οἰδίπους</speaker>
               <l n="726">οἷόν μʼ ἀκούσαντʼ ἀρτίως ἔχει, γύναι,</l>
               <l n="727">ψυχῆς πλάνημα κἀνακίνησις φρενῶν.</l>
            </sp>
            <sp>
               <speaker>Ἰοκάστη</speaker>
               <l n="728">ποίας μερίμνης τοῦθʼ ὑποστραφεὶς λέγεις;</l>
            </sp>
            <sp>
               <speaker>Οἰδίπους</speaker>
               <l n="729">ἔδοξʼ ἀκοῦσαι σοῦ τόδʼ, ὡς ὁ Λάϊος</l>
               <l n="730">κατασφαγείη πρὸς τριπλαῖς ἁμαξιτοῖς.</l>
            </sp>
            <sp>
               <speaker>Ἰοκάστη</speaker>
               <l n="731">ηὐδᾶτο γὰρ ταῦτʼ οὐδέ πω λήξαντʼ ἔχει.</l>
            </sp>
            <sp>
               <speaker>Οἰδίπους</speaker>
               <l n="732">καὶ ποῦ ʼσθʼ ὁ χῶρος οὗτος οὗ τόδʼ ἦν πάθος;</l>
            </sp>
            <sp>
               <speaker>Ἰοκάστη</speaker>
               <l n="733">Φωκὶς μὲν ἡ γῆ κλῄζεται, σχιστὴ δʼ ὁδὸς</l>
               <l n="734">ἐς ταὐτὸ Δελφῶν κἀπὸ Δαυλίας ἄγει.</l>
            </sp>
            <sp>
               <speaker>Οἰδίπους</speaker>
               <l n="735">καὶ τίς χρόνος τοῖσδʼ ἐστὶν οὑξεληλυθώς;</l>
            </sp>
            <sp>
               <speaker>Ἰοκάστη</speaker>
               <l n="736">σχεδόν τι πρόσθεν ἢ σὺ τῆσδʼ ἔχων χθονὸς</l>
               <l n="737">ἀρχὴν ἐφαίνου, τοῦτʼ ἐκηρύχθη πόλει.</l>
            </sp>
            <sp>
               <speaker>Οἰδίπους</speaker>
               <l n="738">ὦ Ζεῦ, τί μου δρᾶσαι βεβούλευσαι πέρι;</l>
            </sp>
            <sp>
               <speaker>Ἰοκάστη</speaker>
               <l n="739">τί δʼ ἐστί σοι τοῦτʼ, Οἰδίπους, ἐνθύμιον;</l>
            </sp>
            <sp>
               <speaker>Οἰδίπους</speaker>
               <l n="740">μήπω μʼ ἐρώτα·  τὸν δὲ Λάϊον φύσιν</l>
               <l n="741">τίνʼ ἦλθε φράζε, τίνα δʼ ἀκμὴν ἥβης ἔχων.</l>
            </sp>
            <sp>
               <speaker>Ἰοκάστη</speaker>
               <l n="742">μέγας, χνοάζων ἄρτι λευκανθὲς κάρα,</l>
               <l n="743">μορφῆς δὲ τῆς σῆς οὐκ ἀπεστάτει πολύ.</l>
            </sp>
            <sp>
               <speaker>Οἰδίπους</speaker>
               <l n="744">οἴμοι τάλας·  ἔοικʼ ἐμαυτὸν εἰς ἀρὰς</l>
               <l n="745">δεινὰς προβάλλων     ἀρτίως οὐκ εἰδέναι.</l>
            </sp>
            <sp>
               <speaker>Ἰοκάστη</speaker>
               <l n="746">πῶς φῄς; ὀκνῶ τοι πρός σʼ ἀποσκοποῦσʼ, ἄναξ.</l>
            </sp>
            <sp>
               <speaker>Οἰδίπους</speaker>
               <l n="747">δεινῶς ἀθυμῶ μὴ βλέπων ὁ μάντις ᾖ·</l>
               <l n="748">δείξεις δὲ μᾶλλον,   ἢν ἓν ἐξείπῃς ἔτι.</l>
            </sp>
            <sp>
               <speaker>Ἰοκάστη</speaker>
               <l n="749">καὶ μὴν ὀκνῶ μέν, ἃ δʼ ἂν ἔρῃ μαθοῦσʼ ἐρῶ.</l>
            </sp>
            <milestone unit="card" resp="p" n="750"/>
            <sp>
               <speaker>Οἰδίπους</speaker>
               <l n="750">πότερον  ἐχώρει βαιὸς ἢ πολλοὺς ἔχων</l>
               <l n="751">ἄνδρας λοχίτας, οἷʼ ἀνὴρ ἀρχηγέτης;</l>
            </sp>
            <sp>
               <speaker>Ἰοκάστη</speaker>
               <l n="752">πέντʼ  ἦσαν οἱ ξύμπαντες, ἐν δʼ  αὐτοῖσιν ἦν     .</l>
               <l n="753">κῆρυξ·  ἀπήνη δʼ ἦγε Λάϊον μία.</l>
            </sp>
            <sp>
               <speaker>Οἰδίπους</speaker>
               <l n="754">αἰαῖ, τάδʼ ἤδη διαφανῆ.  τίς ἦν ποτε</l>
               <l n="755">ὁ τούσδε λέξας τοὺς λόγους ὑμῖν, γύναι;</l>
            </sp>
            <sp>
               <speaker>Ἰοκάστη</speaker>
               <l n="756">οἰκεύς τις, ὅσπερ ἵκετʼ ἐκσωθεὶς μόνος.</l>
            </sp>
            <sp>
               <speaker>Οἰδίπους</speaker>
               <l n="757">ἦ κἀν δόμοισι τυγχάνει τανῦν παρών;</l>
            </sp>
            <sp>
               <speaker>Ἰοκάστη</speaker>
               <l n="758">οὐ δῆτʼ·  ἀφʼ οὗ γὰρ κεῖθεν ἦλθε καὶ κράτη</l>
               <l n="759">σέ τʼ εἶδʼ ἔχοντα Λάϊόν τʼ ὀλωλότα,</l>
               <l n="760">ἐξικέτευσε τῆς ἐμῆς χειρὸς θιγὼν</l>
               <l n="761">ἀγρούς σφε πέμψαι κἀπὶ ποιμνίων νομάς,</l>
               <l n="762">ὡς πλεῖστον εἴη τοῦδʼ ἄποπτος ἄστεως.</l>
               <l n="763">κἄπεμψʼ ἐγώ νιν· ἄξιος γὰρ οἷʼ ἀνὴρ</l>
               <l n="764">δοῦλος φέρειν ἦν τῆσδε καὶ μείζω χάριν.</l>
            </sp>
            <sp>
               <speaker>Οἰδίπους</speaker>
               <l n="765">πῶς ἂν μόλοι δῆθʼ ἡμὶν ἐν τάχει πάλιν;</l>
            </sp>
            <sp>
               <speaker>Ἰοκάστη</speaker>
               <l n="766">πάρεστιν·  ἀλλὰ  πρὸς τί τοῦτʼ ἐφίεσαι;</l>
            </sp>
            <sp>
               <speaker>Οἰδίπους</speaker>
               <l n="767">δέδοικʼ ἐμαυτόν, ὦ γύναι, μὴ πόλλʼ ἄγαν</l>
               <l n="768">εἰρημένʼ ᾖ μοι διʼ ἅ νιν εἰσιδεῖν θέλω.</l>
            </sp>
            <sp>
               <speaker>Ἰοκάστη</speaker>
               <l n="769">ἀλλʼ ἵξεται μέν·  ἀξία δέ που μαθεῖν</l>
               <l n="770">κἀγὼ τά γʼ ἐν σοὶ δυσφόρως ἔχοντʼ, ἄναξ.</l>
            </sp>
            <milestone unit="card" resp="p" n="771"/>
            <sp>
               <speaker>Οἰδίπους</speaker>
               <l n="771">κοὐ μὴ στερηθῇς γʼ, ἐς τοσοῦτον ἐλπίδων</l>
               <l n="772">ἐμοῦ βεβῶτος.  τῷ γὰρ ἂν καὶ μείζονι</l>
               <l n="773">λέξαιμʼ ἂν ἢ σοί, διὰ τύχης τοιᾶσδʼ ἰών;</l>
               <l n="774">ἐμοὶ πατὴρ μὲν Πόλυβος ἦν Κορίνθιος,</l>
               <l n="775">μήτηρ δὲ Μερόπη Δωρίς.  ἠγόμην δʼ ἀνὴρ</l>
               <l n="776">ἀστῶν μέγιστος τῶν ἐκεῖ, πρίν μοι τύχη</l>
               <l n="777">τοιάδʼ ἐπέστη, θαυμάσαι μὲν ἀξία,</l>
               <l n="778">σπουδῆς γε μέντοι τῆς ἐμῆς οὐκ ἀξία.</l>
               <l n="779">ἀνὴρ γὰρ ἐν δείπνοις μʼ ὑπερπλησθεὶς μέθῃ</l>
               <l n="780">καλεῖ παρʼ  οἴνῳ, πλαστὸς ὡς εἴην πατρί.</l>
               <l n="781">κἀγὼ βαρυνθεὶς τὴν μὲν οὖσαν ἡμέραν</l>
               <l n="782">μόλις κατέσχον, θἀτέρᾳ δʼ ἰὼν πέλας</l>
               <l n="783">μητρὸς πατρός τʼ ἤλεγχον·  οἱ δὲ δυσφόρως</l>
               <l n="784">τοὔνειδος ἦγον τῷ μεθέντι τὸν λόγον.</l>
               <l n="785">κἀγὼ τὰ μὲν κείνοιν ἐτερπόμην, ὅμως δʼ</l>
               <l n="786">ἔκνιζέ μʼ ἀεὶ τοῦθʼ·  ὑφεῖρπε γὰρ πολύ.</l>
               <l n="787">λάθρᾳ δὲ μητρὸς καὶ πατρὸς πορεύομαι</l>
               <l n="788">Πυθώδε, καί μʼ ὁ Φοῖβος ὧν μὲν ἱκόμην</l>
               <l n="789">ἄτιμον ἐξέπεμψεν, ἄλλα δʼ ἄθλια</l>
               <l n="790">καὶ δεινὰ καὶ δύστηνα προύφηνεν λέγων,</l>
               <l n="791">ὡς μητρὶ μὲν χρείη με μιχθῆναι, γένος δʼ</l>
               <l n="792">ἄτλητον ἀνθρώποισι δηλώσοιμʼ ὁρᾶν,</l>
               <l n="793">φονεὺς δʼ ἐσοίμην τοῦ φυτεύσαντος πατρός.</l>
               <l n="794">κἀγὼ ʼπακούσας ταῦτα τὴν Κορινθίαν,</l>
               <l n="795">ἄστροις τὸ λοιπὸν ἐκμετρούμενος, χθόνα</l>
               <l n="796">ἔφευγον, ἔνθα μήποτʼ ὀψοίμην κακῶν</l>
               <l n="797">χρησμῶν ὀνείδη τῶν ἐμῶν τελούμενα.</l>
               <l n="798">στείχων δʼ ἱκνοῦμαι τούσδε τοὺς χώρους, ἐν οἷς</l>
               <l n="799">σὺ τὸν τύραννον τοῦτον ὄλλυσθαι λέγεις.</l>
            </sp>
            <milestone unit="card" resp="p" n="800"/>
            <sp>
                     <speaker>Οἰδίπους</speaker>
               <l n="800">καί σοι, γύναι, τἀληθὲς ἐξερῶ. τριπλῆς</l>
               <l n="801">ὅτʼ ἦ κελεύθου τῆσδʼ ὁδοιπορῶν πέλας,</l>
               <l n="802">ἐνταῦθά μοι κῆρύξ τε κἀπὶ πωλικῆς</l>
               <l n="803">ἀνὴρ ἀπήνης ἐμβεβώς, οἷον σὺ φῇς,</l>
               <l n="804">ξυνηντίαζον·  κἀξ ὁδοῦ μʼ ὅ θʼ ἡγεμὼν</l>
               <l n="805">αὐτός θʼ ὁ πρέσβυς πρὸς βίαν ἠλαυνέτην.</l>
               <l n="806">κἀγὼ τὸν ἐκτρέποντα, τὸν τροχηλάτην,</l>
               <l n="807">παίω διʼ ὀργῆς·  καί μʼ ὁ πρέσβυς ὡς ὁρᾷ,</l>
               <l n="808">ὄχου παραστείχοντα τηρήσας, μέσον</l>
               <l n="809">κάρα διπλοῖς κέντροισί μου καθίκετο.</l>
               <l n="810">οὐ μὴν ἴσην γʼ ἔτισεν, ἀλλὰ συντόμως</l>
               <l n="811">σκήπτρῳ τυπεὶς ἐκ τῆσδε χειρὸς ὕπτιος</l>
               <l n="812">μέσης ἀπήνης εὐθὺς ἐκκυλίνδεται·</l>
               <l n="813">κτείνω δὲ τοὺς ξύμπαντας.  εἰ δὲ τῷ ξένῳ</l>
               <l n="814">τούτῳ προσήκει Λαΐου τι συγγενές,</l>
               <l n="815">τίς τοῦδέ γʼ ἀνδρός ἐστιν ἀθλιώτερος;</l>
               <l n="816">τίς ἐχθροδαίμων μᾶλλον ἂν γένοιτʼ ἀνήρ;</l>
               <l n="817">ὃν μὴ ξένων ἔξεστι μηδʼ ἀστῶν τινι</l>
               <l n="818">δόμοις δέχεσθαι μηδὲ προσφωνεῖν τινα,</l>
               <l n="819">ὠθεῖν δʼ ἀπʼ οἴκων.  καὶ τάδʼ οὔτις ἄλλος ἦν</l>
               <l n="820">ἢ ʼγὼ ʼπʼ  ἐμαυτῷ τάσδʼ  ἀρὰς ὁ προστιθείς.</l>
               <l n="821">λέχη δὲ τοῦ θανόντος ἐκ χεροῖν ἐμαῖν</l>
               <l n="822">χραίνω, διʼ ὧνπερ ὤλετʼ·  ἆρʼ ἔφυν κακός;</l>
               <l n="823">ἆρʼ οὐχὶ πᾶς ἄναγνος; εἴ με χρὴ φυγεῖν,</l>
               <l n="824">καί μοι φυγόντι μἤστι τοὺς ἐμοὺς ἰδεῖν</l>
               <l n="825">μηδʼ ἐμβατεύειν πατρίδος, ἢ γάμοις με δεῖ</l>
               <l n="826">μητρὸς ζυγῆναι καὶ πατέρα κατακτανεῖν</l>
               <l n="827">Πόλυβον, ὃς ἐξέφυσε κἀξέθρεψέ με.</l>
               <l n="828">ἆρʼ οὐκ ἀπʼ ὠμοῦ ταῦτα δαίμονός τις ἂν</l>
               <l n="829">κρίνων ἐπʼ ἀνδρὶ τῷδʼ ἂν ὀρθοίη λόγον;</l>
               <l n="830">μὴ δῆτα, μὴ δῆτʼ, ὦ θεῶν ἁγνὸν σέβας,</l>
               <l n="831">ἴδοιμι ταύτην ἡμέραν, ἀλλʼ ἐκ βροτῶν</l>
               <l n="832">βαίην ἄφαντος πρόσθεν ἢ τοιάνδʼ ἰδεῖν</l>
               <l n="833">κηλῖδʼ ἐμαυτῷ συμφορᾶς ἀφιγμένην.</l>
            </sp>
            <milestone unit="card" resp="p" n="834"/>
            <sp>
               <speaker>Χορός</speaker>
               <l n="834">ἡμῖν μέν, ὦναξ, ταῦτʼ ὀκνήρʼ·  ἕως δʼ ἂν οὖν</l>
               <l n="835">πρὸς τοῦ παρόντος ἐκμάθῃς, ἔχʼ ἐλπίδα.</l>
            </sp>
            <sp>
               <speaker>Οἰδίπους</speaker>
               <l n="836">καὶ μὴν τοσοῦτόν γʼ ἐστί μοι τῆς ἐλπίδος,</l>
               <l n="837">τὸν ἄνδρα τὸν βοτῆρα προσμεῖναι μόνον.</l>
            </sp>
            <sp>
               <speaker>Ἰοκάστη</speaker>
               <l n="838">πεφασμένου δὲ τίς ποθʼ ἡ προθυμία;</l>
            </sp>
            <sp>
               <speaker>Οἰδίπους</speaker>
               <l n="839">ἐγὼ διδάξω σʼ·  ἢν γὰρ εὑρεθῇ λέγων</l>
               <l n="840">σοὶ ταὔτʼ, ἔγωγʼ ἂν ἐκπεφευγοίην πάθος.</l>
            </sp>
            <sp>
               <speaker>Ἰοκάστη</speaker>
               <l n="841">ποῖον δέ μου περισσὸν ἤκουσας λόγον;</l>
            </sp>
            <sp>
               <speaker>Οἰδίπους</speaker>
               <l n="842">λῃστὰς ἔφασκες αὐτὸν ἄνδρας ἐννέπειν</l>
               <l n="843">ὥς νιν κατακτείνειαν.  εἰ μὲν οὖν ἔτι</l>
               <l n="844">λέξει τὸν αὐτὸν ἀριθμόν, οὐκ ἐγὼ ʼκτανον·</l>
               <l n="845">οὐ γὰρ γένοιτʼ ἂν εἷς γε τοῖς πολλοῖς ἴσος·</l>
               <l n="846">εἰ δʼ ἄνδρʼ ἕνʼ οἰόζωνον αὐδήσει, σαφῶς</l>
               <l n="847">τοῦτʼ ἐστὶν ἤδη τοὔργον εἰς ἐμὲ ῥέπον.</l>
            </sp>
            <sp>
               <speaker>Ἰοκάστη</speaker>
               <l n="848">ἀλλʼ ὡς φανέν γε τοὔπος ὧδʼ ἐπίστασο,</l>
               <l n="849">κοὐκ ἔστιν αὐτῷ τοῦτό γʼ ἐκβαλεῖν πάλιν·</l>
               <l n="850">πόλις γὰρ ἤκουσʼ, οὐκ ἐγὼ μόνη, τάδε.</l>
               <l n="851">εἰ δʼ οὖν τι κἀκτρέποιτο τοῦ πρόσθεν λόγου,</l>
               <l n="852">οὔτοι ποτʼ, ὦναξ, σόν γε Λαΐου φόνον</l>
               <l n="853">φανεῖ δικαίως ὀρθόν, ὅν γε Λοξίας</l>
               <l n="854">διεῖπε χρῆναι παιδὸς ἐξ ἐμοῦ θανεῖν.</l>
               <l n="855">καίτοι νιν οὐ κεῖνός γʼ ὁ δύστηνός ποτε</l>
               <l n="856">κατέκτανʼ, ἀλλʼ αὐτὸς πάροιθεν ὤλετο.</l>
               <l n="857">ὥστʼ οὐχὶ μαντείας γʼ ἂν οὔτε τῇδʼ ἐγὼ</l>
               <l n="858">βλέψαιμʼ ἂν εἵνεκʼ οὔτε τῇδʼ ἂν ὕστερον.</l>
            </sp>
            <sp>
               <speaker>Οἰδίπους</speaker>
               <l n="859">καλῶς νομίζεις· ἀλλʼ ὅμως τὸν ἐργάτην</l>
               <l n="860">πέμψον τινὰ στελοῦντα μηδὲ τοῦτʼ ἀφῇς.</l>
            </sp>
            <sp>
               <speaker>Ἰοκάστη</speaker>
               <l n="861">πέμψω ταχύνασʼ·  ἀλλʼ ἴωμεν ἐς δόμους·</l>
               <l n="862">οὐδὲν γὰρ ἂν πράξαιμʼ ἂν ὧν οὐ σοὶ φίλον.</l>
            </sp>
         </div>
            <milestone unit="card" resp="p" n="863"/>
         
         <div type="textpart" subtype="choral">
            <div type="textpart" subtype="strophe" n="1">
               <sp>
                  <speaker>Χορός</speaker>
                  <l n="863">εἴ μοι ξυνείη φέροντι</l>
                  <l n="864">μοῖρα τὰν εὔσεπτον ἁγνείαν λόγων</l>
                  <l n="865">ἔργων τε πάντων, ὧν νόμοι πρόκεινται</l>
                  <l n="866">ὑψίποδες, οὐρανίαν</l>
                  <l n="867">διʼ αἰθέρα τεκνωθέντες, ὧν Ὄλυμπος</l>
                  <l n="868">πατὴρ μόνος, οὐδέ νιν</l>
                  <l n="869">θνατὰ φύσις ἀνέρων</l>
                  <l n="870">ἔτικτεν οὐδὲ μή ποτε λάθα κατακοιμάσῃ·</l>
                  <l n="871">μέγας ἐν τούτοις θεὸς οὐδὲ γηράσκει.</l>
               </sp>
               </div>
            <milestone unit="card" resp="p" n="873"/>
            
            <div type="textpart" subtype="antistrophe" n="1">
               <sp>
                  <speaker>Χορός</speaker>
                  <l n="873">ὕβρις φυτεύει τύραννον·</l>
                  <l n="874">ὕβρις, εἰ πολλῶν ὑπερπλησθῇ μάταν,</l>
                  <l n="875">ἃ μὴ ʼπίκαιρα μηδὲ συμφέροντα,</l>
                  <l n="876">ἀκρότατον εἰσαναβᾶσʼ</l>
                  <l n="877">αἶπος ἀπότομον ὤρουσεν εἰς ἀνάγκαν,</l>
                  <l n="878">ἔνθʼ οὐ ποδὶ χρησίμῳ</l>
                  <l n="880">χρῆται.  τὸ καλῶς δʼ ἔχον</l>
                  <l n="881">πόλει πάλαισμα μήποτε λῦσαι θεὸν αἰτοῦμαι.</l>
                  <l n="882">θεὸν οὐ λήξω ποτὲ προστάταν ἴσχων.</l>
               </sp>
               </div>
         <milestone unit="card" resp="p" n="884"/>
            
            <div type="textpart" subtype="strophe" n="2">
               <sp>
                  <speaker>Χορός</speaker>
                  <l n="884">εἰ δέ τις ὑπέροπτα χερσὶν ἢ λόγῳ πορεύεται,</l>
                  <l n="885">δίκας ἀφόβητος οὐδὲ δαιμόνων ἕδη σέβων,</l>
                  <l n="886">κακά νιν ἕλοιτο μοῖρα,</l>
                  <l n="887">δυσπότμου χάριν χλιδᾶς,</l>
                  <l n="888">εἰ μὴ τὸ κέρδος κερδανεῖ δικαίως</l>
                  <l n="890">καὶ τῶν ἀσέπτων ἔρξεται</l>
                  <l n="891">ἢ τῶν ἀθίκτων θίξεται ματᾴζων.</l>
                  <l n="892">τίς ἔτι ποτʼ ἐν τοῖσδʼ ἀνὴρ θεῶν βέλη</l>
                  <l n="893">εὔξεται ψυχᾶς ἀμύνειν;</l>
                  <l n="895">εἰ γὰρ αἱ τοιαίδε πράξεις τίμιαι,</l>
                  <l n="896">τί δεῖ με χορεύειν;</l>
               </sp>
               </div>
         <milestone unit="card" resp="p" n="897"/>
            
            <div type="textpart" subtype="antistrophe" n="2">
               <sp>
                  <speaker>Χορός</speaker>
                  <l n="897">οὐκέτι τὸν ἄθικτον εἶμι γᾶς ἐπʼ ὀμφαλὸν σέβων,</l>
                  <l n="900">οὐδʼ ἐς τὸν Ἀβαῖσι ναὸν οὐδὲ τὰν Ὀλυμπίαν,</l>
                  <l n="901">εἰ μὴ τάδε χειρόδεικτα</l>
                  <l n="902">πᾶσιν ἁρμόσει βροτοῖς.</l>
                  <l n="903">ἀλλʼ, ὦ κρατύνων, εἴπερ ὄρθʼ ἀκούεις,</l>
                  <l n="905">Ζεῦ, πάντʼ ἀνάσσων, μὴ λάθοι</l>
                  <l n="906">σὲ τάν τε σὰν ἀθάνατον αἰὲν ἀρχάν.</l>
                  <l n="907">φθίνοντα γὰρ Λαΐου παλαίφατα</l>
                  <l n="908">θέσφατʼ ἐξαιροῦσιν ἤδη,</l>
                  <l n="909">κοὐδαμοῦ τιμαῖς Ἀπόλλων ἐμφανής·</l>
                  <l n="910">ἔρρει δὲ τὰ θεῖα.</l>
               </sp>
               </div>
         </div>
         <milestone unit="card" resp="p" n="911"/>
            
         
         <div type="textpart" subtype="episode">
            <sp>
               <speaker>Ἰοκάστη</speaker>
               <l n="911">χώρας ἄνακτες, δόξα μοι παρεστάθη</l>
               <l n="912">ναοὺς ἱκέσθαι δαιμόνων, τάδʼ ἐν χεροῖν</l>
               <l n="913">στέφη λαβούσῃ κἀπιθυμιάματα.</l>
               <l n="914">ὑψοῦ γὰρ αἴρει θυμὸν Οἰδίπους ἄγαν</l>
               <l n="915">λύπαισι παντοίαισιν·  οὐδʼ ὁποῖʼ ἀνὴρ</l>
               <l n="916">ἔννους τὰ καινὰ τοῖς πάλαι τεκμαίρεται,</l>
               <l n="917">ἀλλʼ ἐστὶ τοῦ λέγοντος, εἰ φόβους λέγοι.</l>
               <l n="918">ὅτʼ οὖν παραινοῦσʼ οὐδὲν ἐς πλέον ποιῶ,</l>
               <l n="919">πρὸς σʼ, ὦ Λύκειʼ Ἄπολλον, ἄγχιστος γὰρ εἶ,</l>
               <l n="920">ἱκέτις ἀφῖγμαι τοῖσδε σὺν κατεύγμασιν,</l>
               <l n="921">ὅπως λύσιν τινʼ ἡμὶν εὐαγῆ πόρῃς·</l>
               <l n="922">ὡς νῦν ὀκνοῦμεν πάντες ἐκπεπληγμένον</l>
               <l n="923">κεῖνον βλέποντες ὡς κυβερνήτην νεώς.</l>
            </sp>
            <sp>
               <speaker>Ἄγγελος</speaker>
               <l n="924">ἆρʼ ἂν παρʼ ὑμῶν, ὦ ξένοι, μάθοιμʼ ὅπου</l>
               <l n="925">τὰ τοῦ τυράννου δώματʼ ἐστὶν Οἰδίπου;</l>
               <l n="926">μάλιστα δʼ αὐτὸν εἴπατʼ, εἰ κάτισθʼ ὅπου.</l>
            </sp>
            <sp>
               <speaker>Χορός</speaker>
               <l n="927">στέγαι μὲν αἵδε, καὐτὸς ἔνδον, ὦ ξένε·</l>
               <l n="928">γυνὴ δὲ μήτηρ ἥδε τῶν κείνου τέκνων.</l>
            </sp>
            <sp>
               <speaker>Ἄγγελος</speaker>
               <l n="929">ἀλλʼ ὀλβία τε καὶ ξὺν ὀλβίοις ἀεὶ</l>
               <l n="930">γένοιτʼ, ἐκείνου γʼ  οὖσα παντελὴς δάμαρ.</l>
            </sp>
            <sp>
               <speaker>Ἰοκάστη</speaker>
               <l n="931">αὔτως δὲ καὶ σύ γʼ, ὦ ξένʼ·  ἄξιος γὰρ εἶ</l>
               <l n="932">τῆς εὐεπείας εἵνεκʼ·  ἀλλὰ φράζʼ ὅτου</l>
               <l n="933">χρῄζων ἀφῖξαι χὤ τι σημῆναι θέλων.</l>
            </sp>
            <sp>
               <speaker>Ἄγγελος</speaker>
               <l n="934">ἀγαθὰ δόμοις τε  καὶ πόσει τῷ σῷ, γύναι.</l>
            </sp>
            <sp>
               <speaker>Ἰοκάστη</speaker>
               <l n="935">τὰ ποῖα ταῦτα;   παρὰ τίνος δʼ ἀφιγμένος;</l>
            </sp>
            <sp>
               <speaker>Ἄγγελος</speaker>
               <l n="936">ἐκ τῆς Κορίνθου·  τὸ δʼ ἔπος οὑξερῶ τάχα,</l>
               <l n="937">ἥδοιο μέν, πῶς δʼ οὐκ ἄν, ἀσχάλλοις δʼ ἴσως.</l>
            </sp>
            <sp>
               <speaker>Ἰοκάστη</speaker>
               <l n="938">τί δʼ ἔστι; ποίαν δύναμιν ὧδʼ ἔχει διπλῆν;</l>
            </sp>
            <sp>
               <speaker>Ἄγγελος</speaker>
               <l n="939">τύραννον αὐτὸν οὑπιχώριοι χθονὸς</l>
               <l n="940">τῆς Ἰσθμίας στήσουσιν, ὡς ηὐδᾶτʼ  ἐκεῖ.</l>
            </sp>
            <sp>
               <speaker>Ἰοκάστη</speaker>
               <l n="941">τί δʼ; οὐχ ὁ πρέσβυς Πόλυβος ἐγκρατὴς ἔτι;</l>
            </sp>
            <sp>
               <speaker>Ἄγγελος</speaker>
               <l n="942">οὐ δῆτʼ, ἐπεί νιν θάνατος ἐν τάφοις ἔχει.</l>
            </sp>
            <sp>
               <speaker>Ἰοκάστη</speaker>
               <l n="943">πῶς εἶπας; ἦ τέθνηκε Πόλυβος, ὦ γέρον;</l>
            </sp>
            <sp>
               <speaker>Ἄγγελος</speaker>
               <l n="944">εἰ μὴ λέγω τἀληθές, ἀξιῶ θανεῖν.</l>
            </sp>
            <sp>
               <speaker>Ἰοκάστη</speaker>
               <l n="945">ὦ πρόσπολʼ, οὐχὶ δεσπότῃ τάδʼ ὡς τάχος</l>
               <l n="946">μολοῦσα λέξεις; ὦ θεῶν μαντεύματα,</l>
               <l n="947">ἵνʼ ἐστέ·  τοῦτον Οἰδίπους πάλαι τρέμων</l>
               <l n="948">τὸν ἄνδρʼ ἔφευγε μὴ κτάνοι, καὶ νῦν ὅδε</l>
               <l n="949">πρὸς τῆς τύχης ὄλωλεν οὐδὲ τοῦδʼ ὕπο.</l>
            </sp>
            <milestone unit="card" resp="p" n="950"/>
            <sp>
               <speaker>Οἰδίπους</speaker>
               <l n="950">ὦ φίλτατον γυναικὸς  Ἰοκάστης κάρα,</l>
               <l n="951">τί μʼ ἐξεπέμψω δεῦρο τῶνδε δωμάτων;</l>
            </sp>
            <sp>
               <speaker>Ἰοκάστη</speaker>
               <l n="952">ἄκουε τἀνδρὸς τοῦδε, καὶ σκόπει κλύων</l>
               <l n="953">τὰ σέμνʼ ἵνʼ ἥκει τοῦ θεοῦ μαντεύματα.</l>
            </sp>
            <sp>
               <speaker>Οἰδίπους</speaker>
               <l n="954">οὗτος δὲ τίς ποτʼ ἐστὶ καὶ τί μοι λέγει;</l>
            </sp>
            <sp>
               <speaker>Ἰοκάστη</speaker>
               <l n="955">ἐκ τῆς Κορίνθου, πατέρα τὸν σὸν ἀγγελῶν</l>
               <l n="956">ὡς οὐκέτʼ ὄντα Πόλυβον, ἀλλʼ ὀλωλότα.</l>
            </sp>
            <sp>
               <speaker>Οἰδίπους</speaker>
               <l n="957">τί φῄς, ξένʼ; αὐτός μοι σὺ σημάντωρ γενοῦ.</l>
            </sp>
            <sp>
               <speaker>Ἄγγελος</speaker>
               <l n="958">εἰ τοῦτο πρῶτον δεῖ μʼ ἀπαγγεῖλαι σαφῶς,</l>
               <l n="959">εὖ ἴσθʼ ἐκεῖνον θανάσιμον βεβηκότα.</l>
            </sp>
            <sp>
               <speaker>Οἰδίπους</speaker>
               <l n="960">πότερα δόλοισιν ἢ νόσου ξυναλλαγῇ;</l>
            </sp>
            <sp>
               <speaker>Ἄγγελος</speaker>
               <l n="961">σμικρὰ παλαιὰ σώματʼ εὐνάζει ῥοπή.</l>
            </sp>
            <sp>
               <speaker>Οἰδίπους</speaker>
               <l n="962">νόσοις ὁ τλήμων, ὡς ἔοικεν, ἔφθιτο.</l>
            </sp>
            <sp>
               <speaker>Ἄγγελος</speaker>
               <l n="963">καὶ τῷ μακρῷ γε συμμετρούμενος χρόνῳ.</l>
            </sp>
            <sp>
               <speaker>Οἰδίπους</speaker>
               <l n="964">φεῦ φεῦ, τί δῆτʼ ἄν, ὦ γύναι, σκοποῖτό τι</l>
               <l n="965">τὴν Πυθόμαντιν ἑστίαν ἢ τοὺς ἄνω</l>
               <l n="966">κλάζοντας ὄρνεις, ὧν ὑφηγητῶν ἐγὼ</l>
               <l n="967">κτενεῖν ἔμελλον πατέρα τὸν ἐμόν; ὁ δὲ θανὼν</l>
               <l n="968">κεύθει κάτω δὴ γῆς.  ἐγὼ δʼ ὅδʼ ἐνθάδε</l>
               <l n="969">ἄψαυστος ἔγχους·  εἴ τι μὴ τὠμῷ πόθῳ</l>
               <l n="970">κατέφθιθʼ·  οὕτω δʼ  ἂν θανὼν εἴη  ʼξ ἐμοῦ.</l>
               <l n="971">τὰ δʼ οὖν παρόντα συλλαβὼν θεσπίσματα</l>
               <l n="972">κεῖται παρʼ Ἅιδῃ Πόλυβος ἄξιʼ οὐδενός.</l>
            </sp>
            <sp>
               <speaker>Ἰοκάστη</speaker>
               <l n="973">οὔκουν ἐγώ σοι ταῦτα προύλεγον πάλαι;</l>
            </sp>
            <sp>
               <speaker>Οἰδίπους</speaker>
               <l n="974">ηὔδας·  ἐγὼ δὲ τῷ φόβῳ παρηγόμην.</l>
            </sp>
            <sp>
               <speaker>Ἰοκάστη</speaker>
               <l n="975">μὴ νῦν ἔτʼ αὐτῶν μηδὲν ἐς θυμὸν βάλῃς.</l>
            </sp>
            <sp>
               <speaker>Οἰδίπους</speaker>
               <l n="976">καὶ πῶς τὸ μητρὸς οὐκ ὀκνεῖν λέχος με δεῖ;</l>
            </sp>
            <milestone unit="card" resp="p" n="977"/>
            <sp>
               <speaker>Ἰοκάστη</speaker>
               <l n="977">τί δʼ ἂν φοβοῖτʼ ἄνθρωπος ᾧ τὰ τῆς τύχης</l>
               <l n="978">κρατεῖ, πρόνοια δʼ ἐστὶν οὐδενὸς σαφής;</l>
               <l n="979">εἰκῆ κράτιστον ζῆν, ὅπως δύναιτό τις.</l>
               <l n="980">σὺ δʼ εἰς τὰ μητρὸς μὴ φοβοῦ νυμφεύματα·</l>
               <l n="981">πολλοὶ γὰρ ἤδη κἀν ὀνείρασιν βροτῶν</l>
               <l n="982">μητρὶ ξυνηυνάσθησαν.  ἀλλὰ ταῦθʼ ὅτῳ</l>
               <l n="983">παρʼ οὐδέν ἐστι, ῥᾷστα τὸν βίον φέρει.</l>
            </sp>
            <sp>
               <speaker>Οἰδίπους</speaker>
               <l n="984">καλῶς ἅπαντα ταῦτʼ ἂν ἐξείρητό σοι,</l>
               <l n="985">εἰ μὴ ʼκύρει ζῶσʼ ἡ τεκοῦσα·  νῦν δʼ ἐπεὶ</l>
               <l n="986">ζῇ, πᾶσʼ ἀνάγκη, κεἰ καλῶς λέγεις, ὀκνεῖν.</l>
            </sp>
            <sp>
               <speaker>Ἰοκάστη</speaker>
               <l n="987">καὶ μὴν μέγας γʼ ὀφθαλμὸς οἱ πατρὸς τάφοι.</l>
            </sp>
            <sp>
               <speaker>Οἰδίπους</speaker>
               <l n="988">μέγας, ξυνίημʼ·   ἀλλὰ τῆς ζώσης φόβος.</l>
            </sp>
            <sp>
               <speaker>Ἄγγελος</speaker>
               <l n="989">ποίας δὲ καὶ γυναικὸς ἐκφοβεῖσθʼ ὕπερ;</l>
            </sp>
            <sp>
               <speaker>Οἰδίπους</speaker>
               <l n="990">Μερόπης, γεραιέ, Πόλυβος ἧς ᾤκει μέτα.</l>
            </sp>
            <sp>
               <speaker>Ἄγγελος</speaker>
               <l n="991">τί δʼ ἔστʼ ἐκείνης ὑμὶν ἐς φόβον φέρον;</l>
            </sp>
            <sp>
               <speaker>Οἰδίπους</speaker>
               <l n="992">θεήλατον μάντευμα δεινόν, ὦ ξένε.</l>
            </sp>
            <sp>
               <speaker>Ἄγγελος</speaker>
               <l n="993">ἦ ῥητόν; ἢ οὐχὶ θεμιτὸν ἄλλον εἰδέναι;</l>
            </sp>
            <sp>
               <speaker>Οἰδίπους</speaker>
               <l n="994">μάλιστά γʼ·  εἶπε γάρ με Λοξίας ποτὲ</l>
               <l n="995">χρῆναι μιγῆναι μητρὶ τἠμαυτοῦ τό τε</l>
               <l n="996">πατρῷον αἷμα χερσὶ ταῖς ἐμαῖς ἑλεῖν.</l>
               <l n="997">ὧν οὕνεχʼ ἡ Κόρινθος ἐξ ἐμοῦ πάλαι</l>
               <l n="998">μακρὰν ἀπῳκεῖτʼ·  εὐτυχῶς μέν, ἀλλʼ ὅμως</l>
               <l n="999">τὰ τῶν τεκόντων ὄμμαθʼ ἥδιστον βλέπειν.</l>
            </sp>
            <milestone unit="card" resp="p" n="1000"/>
            <sp>
               <speaker>Ἄγγελος</speaker>
               <l n="1000">ἦ γὰρ τάδʼ ὀκνῶν κεῖθεν ἦσθʼ ἀπόπτολις;</l>
            </sp>
            <sp>
               <speaker>Οἰδίπους</speaker>
               <l n="1001">πατρός τε χρῄζων μὴ φονεὺς εἶναι, γέρον.</l>
            </sp>
            <sp>
               <speaker>Ἄγγελος</speaker>
               <l n="1002">τί δῆτʼ ἐγὼ οὐχὶ τοῦδε τοῦ φόβου σʼ, ἄναξ,</l>
               <l n="1003">ἐπείπερ εὔνους ἦλθον, ἐξελυσάμην;</l>
            </sp>
            <sp>
               <speaker>Οἰδίπους</speaker>
               <l n="1004">καὶ μὴν χάριν γʼ ἂν ἀξίαν λάβοις ἐμοῦ.</l>
            </sp>
            <sp>
               <speaker>Ἄγγελος</speaker>
               <l n="1005">καὶ μὴν μάλιστα τοῦτʼ ἀφικόμην, ὅπως</l>
               <l n="1006">σοῦ πρὸς δόμους ἐλθόντος εὖ πράξαιμί τι.</l>
            </sp>
            <sp>
               <speaker>Οἰδίπους</speaker>
               <l n="1007">ἀλλʼ οὔποτʼ εἶμι   τοῖς φυτεύσασίν γʼ ὅμοῦ.</l>
            </sp>
            <sp>
               <speaker>Ἄγγελος</speaker>
               <l n="1008">ὦ παῖ, καλῶς εἶ     δῆλος οὐκ εἰδὼς τί δρᾷς.</l>
            </sp>
            <sp>
               <speaker>Οἰδίπους</speaker>
               <l n="1009">πῶς, ὦ γεραιέ;  πρὸς θεῶν δίδασκέ με.</l>
            </sp>
            <sp>
               <speaker>Ἄγγελος</speaker>
               <l n="1010">εἰ τῶνδε φεύγεις οὕνεκʼ εἰς οἴκους μολεῖν.</l>
            </sp>
            <sp>
               <speaker>Οἰδίπους</speaker>
               <l n="1011">ταρβῶν γε μή μοι Φοῖβος ἐξέλθῃ σαφής.</l>
            </sp>
            <sp>
               <speaker>Ἄγγελος</speaker>
               <l n="1012">ἦ μὴ μίασμα τῶν φυτευσάντων λάβῃς;</l>
            </sp>
            <sp>
               <speaker>Οἰδίπους</speaker>
               <l n="1013">τοῦτʼ αὐτό, πρέσβυ, τοῦτό μʼ εἰσαεὶ φοβεῖ.</l>
            </sp>
            <sp>
               <speaker>Ἄγγελος</speaker>
               <l n="1014">ἆρʼ οἶσθα δῆτα πρὸς δίκης οὐδὲν τρέμων;</l>
            </sp>
            <sp>
               <speaker>Οἰδίπους</speaker>
               <l n="1015">πῶς δʼ οὐχί, παῖς γʼ εἰ τῶνδε γεννητῶν ἔφυν;</l>
            </sp>
            <sp>
               <speaker>Ἄγγελος</speaker>
               <l n="1016">ὁθούνεκʼ ἦν σοι Πόλυβος οὐδὲν ἐν γένει.</l>
            </sp>
            <sp>
               <speaker>Οἰδίπους</speaker>
               <l n="1017">πῶς εἶπας; οὐ     γὰρ Πόλυβος ἐξέφυσέ με;</l>
            </sp>
            <sp>
               <speaker>Ἄγγελος</speaker>
               <l n="1018">οὐ μᾶλλον οὐδὲν τοῦδε τἀνδρός, ἀλλʼ ἴσον.</l>
            </sp>
            <sp>
               <speaker>Οἰδίπους</speaker>
               <l n="1019">καὶ πῶς ὁ φύσας ἐξ ἴσου τῷ μηδενί;</l>
            </sp>
            <sp>
               <speaker>Ἄγγελος</speaker>
               <l n="1020">ἀλλʼ οὔ σʼ ἐγείνατʼ  οὔτʼ ἐκεῖνος οὔτʼ  ἐγώ.</l>
            </sp>
            <sp>
               <speaker>Οἰδίπους</speaker>
               <l n="1021">ἀλλʼ ἀντὶ τοῦ δὴ παῖδά μʼ ὠνομάζετο;</l>
            </sp>
            <sp>
               <speaker>Ἄγγελος</speaker>
               <l n="1022">δῶρόν ποτʼ, ἴσθι, τῶν ἐμῶν χειρῶν λαβών.</l>
            </sp>
            <sp>
               <speaker>Οἰδίπους</speaker>
               <l n="1023">κᾆθʼ ὧδʼ ἀπʼ ἄλλης χειρὸς ἔστερξεν μέγα;</l>
            </sp>
            <sp>
               <speaker>Ἄγγελος</speaker>
               <l n="1024">ἡ γὰρ πρὶν αὐτὸν ἐξέπεισʼ ἀπαιδία.</l>
            </sp>
            <sp>
               <speaker>Οἰδίπους</speaker>
               <l n="1025">σὺ  δʼ ἐμπολήσας  ἢ τυχών μʼ αὐτῷ δίδως;</l>
            </sp>
            <milestone unit="card" resp="p" n="1026"/>
            <sp>
               <speaker>Ἄγγελος</speaker>
               <l n="1026">εὑρὼν ναπαίαις ἐν Κιθαιρῶνος πτυχαῖς.</l>
            </sp>
            <sp>
               <speaker>Οἰδίπους</speaker>
               <l n="1027">ὡδοιπόρεις δὲ     πρὸς τί τούσδε τοὺς τόπους;</l>
            </sp>
            <sp>
               <speaker>Ἄγγελος</speaker>
               <l n="1028">ἐνταῦθʼ ὀρείοις ποιμνίοις ἐπεστάτουν.</l>
            </sp>
            <sp>
               <speaker>Οἰδίπους</speaker>
               <l n="1029">ποιμὴν γὰρ ἦσθα κἀπὶ θητείᾳ πλάνης;</l>
            </sp>
            <sp>
               <speaker>Ἄγγελος</speaker>
               <l n="1030">σοῦ τʼ, ὦ τέκνον, σωτήρ γε τῷ τότʼ ἐν χρόνῳ.</l>
            </sp>
            <sp>
               <speaker>Οἰδίπους</speaker>
               <l n="1031">τί δʼ ἄλγος ἴσχοντʼ ἀγκάλαις με λαμβάνεις;</l>
            </sp>
            <sp>
               <speaker>Ἄγγελος</speaker>
               <l n="1032">ποδῶν ἂν ἄρθρα μαρτυρήσειεν τὰ σά·</l>
            </sp>
            <sp>
               <speaker>Οἰδίπους</speaker>
               <l n="1033">οἴμοι, τί τοῦτʼ    ἀρχαῖον ἐννέπεις κακόν;</l>
            </sp>
            <sp>
               <speaker>Ἄγγελος</speaker>
               <l n="1034">λύω σʼ ἔχοντα  διατόρους ποδοῖν ἀκμάς.</l>
            </sp>
            <sp>
               <speaker>Οἰδίπους</speaker>
               <l n="1035">δεινόν γʼ ὄνειδος σπαργάνων ἀνειλόμην.</l>
            </sp>
            <sp>
               <speaker>Ἄγγελος</speaker>
               <l n="1036">ὥστʼ ὠνομάσθης ἐκ τύχης ταύτης ὃς εἶ.</l>
            </sp>
            <sp>
               <speaker>Οἰδίπους</speaker>
               <l n="1037">ὦ πρὸς θεῶν, πρὸς μητρὸς ἢ πατρός; φράσον.</l>
            </sp>
            <sp>
               <speaker>Ἄγγελος</speaker>
               <l n="1038">οὐκ οἶδʼ· ὁ δοὺς δὲ ταῦτʼ ἐμοῦ λῷον φρονεῖ.</l>
            </sp>
            <sp>
               <speaker>Οἰδίπους</speaker>
               <l n="1039">ἦ γὰρ παρʼ ἄλλου μʼ ἔλαβες οὐδʼ αὐτὸς τυχών;</l>
            </sp>
            <sp>
               <speaker>Ἄγγελος</speaker>
               <l n="1040">οὔκ, ἀλλὰ ποιμὴν ἄλλος ἐκδίδωσί μοι.</l>
            </sp>
            <sp>
               <speaker>Οἰδίπους</speaker>
               <l n="1041">τίς οὗτος; ἦ κάτοισθα δηλῶσαι λόγῳ;</l>
            </sp>
            <sp>
               <speaker>Ἄγγελος</speaker>
               <l n="1042">τῶν Λαΐου δήπου τις ὠνομάζετο.</l>
            </sp>
            <sp>
               <speaker>Οἰδίπους</speaker>
               <l n="1043">ἦ τοῦ τυράννου τῆσδε γῆς πάλαι ποτέ;</l>
            </sp>
            <sp>
               <speaker>Ἄγγελος</speaker>
               <l n="1044">μάλιστα·  τούτου τἀνδρὸς οὗτος ἦν βοτήρ.</l>
            </sp>
            <sp>
               <speaker>Οἰδίπους</speaker>
               <l n="1045">ἦ κἄστʼ ἔτι ζῶν οὗτος, ὥστʼ ἰδεῖν ἐμέ;</l>
            </sp>
            <sp>
               <speaker>Ἄγγελος</speaker>
               <l n="1046">ὑμεῖς γʼ ἄριστʼ  εἰδεῖτʼ ἂν οὑπιχώριοι.</l>
            </sp>
            <sp>
               <speaker>Οἰδίπους</speaker>
               <l n="1047">ἔστιν τις ὑμῶν τῶν παρεστώτων πέλας,</l>
               <l n="1048">ὅστις κάτοιδε τὸν βοτῆρʼ ὃν ἐννέπει,</l>
               <l n="1049">εἴτʼ οὖν ἐπʼ ἀγρῶν εἴτε κἀνθάδʼ εἰσιδών;</l>
               <l n="1050">σημήναθʼ, ὡς ὁ καιρὸς ηὑρῆσθαι τάδε.</l>
            </sp>
            <sp>
               <speaker>Χορός</speaker>
               <l n="1051">οἶμαι μὲν οὐδένʼ ἄλλον ἢ τὸν ἐξ ἀγρῶν,</l>
               <l n="1052">ὃν κἀμάτευες πρόσθεν εἰσιδεῖν·  ἀτὰρ</l>
               <l n="1053">ἥδʼ ἂν τάδʼ οὐχ ἥκιστʼ ἂν Ἰοκάστη λέγοι.</l>
            </sp>
            <milestone unit="card" resp="p" n="1054"/>
            <sp>
               <speaker>Οἰδίπους</speaker>
               <l n="1054">γύναι, νοεῖς ἐκεῖνον, ὅντινʼ ἀρτίως</l>
               <l n="1055">μολεῖν ἐφιέμεσθα; τόνδʼ οὗτος λέγει;</l>
            </sp>
            <sp>
               <speaker>Ἰοκάστη</speaker>
               <l n="1056">τί δʼ ὅντινʼ εἶπε; μηδὲν ἐντραπῇς·  τὰ δὲ</l>
               <l n="1057">ῥηθέντα βούλου μηδὲ μεμνῆσθαι μάτην.</l>
            </sp>
            <sp>
               <speaker>Οἰδίπους</speaker>
               <l n="1058">οὐκ ἂν γένοιτο τοῦθʼ ὅπως ἐγὼ λαβὼν</l>
               <l n="1059">σημεῖα τοιαῦτʼ οὐ φανῶ τοὐμὸν γένος.</l>
            </sp>
            <sp>
               <speaker>Ἰοκάστη</speaker>
               <l n="1060">μὴ πρὸς θεῶν, εἴπερ τι τοῦ σαυτοῦ βίου</l>
               <l n="1061">κήδει, ματεύσῃς τοῦθʼ·  ἅλις νοσοῦσʼ ἐγώ.</l>
            </sp>
            <sp>
               <speaker>Οἰδίπους</speaker>
               <l n="1062">θάρσει·  σὺ μὲν γὰρ οὐδʼ ἐὰν τρίτης ἐγὼ</l>
               <l n="1063">μητρὸς φανῶ τρίδουλος, ἐκφανεῖ κακή.</l>
            </sp>
            <sp>
               <speaker>Ἰοκάστη</speaker>
               <l n="1064">ὅμως πιθοῦ μοι, λίσσομαι·  μὴ δρᾶ τάδε.</l>
            </sp>
            <sp>
               <speaker>Οἰδίπους</speaker>
               <l n="1065">οὐκ ἂν πιθοίμην μὴ οὐ τάδʼ ἐκμαθεῖν σαφῶς.</l>
            </sp>
            <sp>
               <speaker>Ἰοκάστη</speaker>
               <l n="1066">καὶ μὴν φρονοῦσά γʼ εὖ τὰ λῷστά σοι λέγω.</l>
            </sp>
            <sp>
               <speaker>Οἰδίπους</speaker>
               <l n="1067">τὰ λῷστα τοίνυν ταῦτά μʼ ἀλγύνει πάλαι.</l>
            </sp>
            <sp>
               <speaker>Ἰοκάστη</speaker>
               <l n="1068">ὦ δύσποτμʼ, εἴθε μήποτε γνοίης ὃς εἶ.</l>
            </sp>
            <sp>
               <speaker>Οἰδίπους</speaker>
               <l n="1069">ἄξει τις ἐλθὼν δεῦρο τὸν βοτῆρά μοι;</l>
               <l n="1070">ταύτην δʼ ἐᾶτε πλουσίῳ χαίρειν γένει.</l>
            </sp>
            <sp>
               <speaker>Ἰοκάστη</speaker>
               <l n="1071">ἰοὺ ἰού, δύστηνε·  τοῦτο γάρ σʼ ἔχω</l>
               <l n="1072">μόνον προσειπεῖν, ἄλλο δʼ οὔποθʼ ὕστερον.</l>
            </sp>
            <sp>
               <speaker>Χορός</speaker>
               <l n="1073">τί ποτε βέβηκεν, Οἰδίπους, ὑπʼ ἀγρίας</l>
               <l n="1074">ᾄξασα λύπης ἡ γυνή; δέδοιχʼ ὅπως</l>
               <l n="1075">μὴ ʼκ τῆς σιωπῆς τῆσδʼ ἀναρρήξει κακά.</l>
            </sp>
            <sp>
               <speaker>Οἰδίπους</speaker>
               <l n="1076">ὁποῖα χρῄζει ῥηγνύτω·  τοὐμὸν δʼ ἐγώ,</l>
               <l n="1077">κεἰ σμικρόν ἐστι, σπέρμʼ ἰδεῖν βουλήσομαι.</l>
               <l n="1078">αὕτη δʼ ἴσως, φρονεῖ γὰρ ὡς γυνὴ μέγα,</l>
               <l n="1079">τὴν δυσγένειαν τὴν ἐμὴν αἰσχύνεται.</l>
               <l n="1080">ἐγὼ δʼ ἐμαυτὸν παῖδα τῆς Τύχης νέμων</l>
               <l n="1081">τῆς εὖ διδούσης οὐκ ἀτιμασθήσομαι.</l>
               <l n="1082">τῆς γὰρ πέφυκα μητρός·  οἱ δὲ συγγενεῖς</l>
               <l n="1083">μῆνές με μικρὸν καὶ μέγαν διώρισαν.</l>
               <l n="1084">τοιόσδε δʼ ἐκφὺς οὐκ ἂν ἐξέλθοιμʼ ἔτι</l>
               <l n="1085">ποτʼ  ἄλλος, ὥστε μὴ ʼκμαθεῖν τοὐμὸν γένος.</l>
            </sp>
         </div>
            <milestone unit="card" resp="p" n="1086"/>
         
         <div type="textpart" subtype="choral">
            <div type="textpart" subtype="strophe" n="1">
               <sp>
                  <speaker>Χορός</speaker>
                  <l n="1086">εἴπερ ἐγὼ μάντις εἰμὶ καὶ κατὰ γνώμαν ἴδρις,</l>
                  <l n="1087">οὐ τὸν Ὄλυμπον ἀπείρων, ὦ Κιθαιρών,</l>
                  <l n="1090">οὐκ ἔσει τὰν αὔριον</l>
                  <l n="1091">πανσέληνον, μὴ οὐ σέ γε καὶ πατριώταν Οἰδίπουν</l>
                  <l n="1092">καὶ τροφὸν καὶ ματέρʼ αὔξειν,</l>
                  <l n="1095">καὶ  χορεύεσθαι πρὸς ἡμῶν, ὡς ἐπὶ ἦρα φέροντα τοῖς ἐμοῖς τυράννοις.</l>
                  <l n="1096">ἰήϊε Φοῖβε, σοὶ δὲ ταῦτʼ ἀρέστʼ εἴη.</l>
               </sp>
               
         </div>
            <milestone unit="card" resp="p" n="1098"/>
            
            <div type="textpart" subtype="antistrophe" n="1">
               <sp>
                  <speaker>Χορός</speaker>
                  <l n="1098">τίς σε, τέκνον, τίς σʼ ἔτικτε τᾶν μακραιώνων ἄρα</l>
                  <l n="1100">Πανὸς ὀρεσσιβάτα πατρὸς πελασθεῖσʼ;</l>
                  <l n="1101">ἢ σέ γʼ εὐνάτειρά τις</l>
                  <l n="1102">Λοξίου; τῷ γὰρ πλάκες ἀγρόνομοι πᾶσαι φίλαι·</l>
                  <l n="1105">εἴθʼ ὁ Κυλλάνας ἀνάσσων,</l>
                  <l n="1106">εἴθʼ  ὁ Βακχεῖος θεὸς ναίων ἐπʼ ἄκρων ὀρέων σʼ εὕρημα δέξατʼ ἔκ του</l>
                  <l n="1107">Νυμφᾶν Ἑλικωνίδων, αἷς πλεῖστα συμπαίζει.</l>
               </sp>
               </div>
         </div>
            <milestone unit="card" resp="p" n="1110"/>
         
         <div type="textpart" subtype="episode">
            <sp>
               <speaker>Οἰδίπους</speaker>
               <l n="1110">εἰ χρή τι κἀμὲ μὴ συναλλάξαντά πω,</l>
               <l n="1111">πρέσβεις, σταθμᾶσθαι, τὸν βοτῆρʼ ὁρᾶν δοκῶ,</l>
               <l n="1112">ὅνπερ πάλαι ζητοῦμεν·  ἔν τε γὰρ μακρῷ</l>
               <l n="1113">γήρᾳ ξυνᾴδει τῷδε τἀνδρὶ σύμμετρος,</l>
               <l n="1114">ἄλλως τε τοὺς ἄγοντας ὥσπερ οἰκέτας</l>
               <l n="1115">ἔγνωκʼ ἐμαυτοῦ·  τῇ δʼ ἐπιστήμῃ σύ μου</l>
               <l n="1116">προύχοις τάχʼ ἄν που, τὸν βοτῆρʼ ἰδὼν πάρος.</l>
            </sp>
            <sp>
               <speaker>Χορός</speaker>
               <l n="1117">ἔγνωκα γάρ, σάφʼ ἴσθι·  Λαΐου γὰρ ἦν</l>
               <l n="1118">εἴπερ τις ἄλλος πιστὸς ὡς νομεὺς ἀνήρ.</l>
            </sp>
            <sp>
               <speaker>Οἰδίπους</speaker>
               <l n="1119">σὲ πρῶτʼ ἐρωτῶ, τὸν Κορίνθιον ξένον, ἦ τόνδε φράζεις;</l>
            </sp>
            <sp>
               <speaker>Ἄγγελος</speaker>
               <l n="1120">τοῦτον, ὅνπερ εἰσορᾷς.</l>
            </sp>
            <sp>
               <speaker>Οἰδίπους</speaker>
               <l n="1121">οὗτος σύ, πρέσβυ, δεῦρό μοι φώνει βλέπων</l>
               <l n="1122">ὅσʼ ἄν σʼ ἐρωτῶ.  Λαΐου ποτʼ ἦσθα σύ;</l>
            </sp>
            <sp>
               <speaker>Θεράπων</speaker>
               <l n="1123">ἦ δοῦλος οὐκ ὠνητός, ἀλλʼ οἴκοι τραφείς.</l>
            </sp>
            <sp>
               <speaker>Οἰδίπους</speaker>
               <l n="1124">ἔργον μεριμνῶν ποῖον ἢ βίον τινά;</l>
            </sp>
            <sp>
               <speaker>Θεράπων</speaker>
               <l n="1125">ποίμναις τὰ πλεῖστα τοῦ βίου συνειπόμην.</l>
            </sp>
            <sp>
               <speaker>Οἰδίπους</speaker>
               <l n="1126">χώροις μάλιστα      πρὸς τίσι ξύναυλος ὤν;</l>
            </sp>
            <sp>
               <speaker>Θεράπων</speaker>
               <l n="1127">ἦν μὲν Κιθαιρών, ἦν δὲ πρόσχωρος τόπος.</l>
            </sp>
            <sp>
               <speaker>Οἰδίπους</speaker>
               <l n="1128">τὸν ἄνδρα τόνδʼ οὖν οἶσθα τῇδέ που μαθών;</l>
            </sp>
            <sp>
               <speaker>Θεράπων</speaker>
               <l n="1129">τί χρῆμα δρῶντα; ποῖον ἄνδρα καὶ λέγεις;</l>
            </sp>
            <sp>
               <speaker>Οἰδίπους</speaker>
               <l n="1130">τόνδʼ ὃς πάρεστιν·  ἢ ξυναλλάξας τί πω;</l>
            </sp>
            <sp>
               <speaker>Θεράπων</speaker>
               <l n="1131">οὐχ ὥστε γʼ εἰπεῖν ἐν τάχει μνήμης ἄπο.</l>
            </sp>
            <sp>
               <speaker>Ἄγγελος</speaker>
               <l n="1132">κοὐδέν γε θαῦμα, δέσποτʼ·  ἀλλʼ ἐγὼ σαφῶς</l>
               <l n="1133">ἀγνῶτʼ ἀναμνήσω νιν.  εὖ γὰρ οἶδʼ ὅτι</l>
               <l n="1134">κάτοιδεν, ἦμος τῷ Κιθαιρῶνος τόπῳ,</l>
               <l n="1135">ὁ μὲν διπλοῖσι ποιμνίοις, ἐγὼ δʼ ἑνί,</l>
               <l n="1136">ἐπλησίαζον τῷδε τἀνδρὶ τρεῖς ὅλους</l>
               <l n="1137">ἐξ ἦρος εἰς ἀρκτοῦρον ἑκμήνους χρόνους·</l>
               <l n="1138">χειμῶνα δʼ ἤδη τἀμά τʼ εἰς ἔπαυλʼ ἐγὼ</l>
               <l n="1139">ἤλαυνον οὗτός τʼ εἰς τὰ Λαΐου σταθμά.</l>
               <l n="1140">λέγω τι τούτων ἢ οὐ λέγω πεπραγμένον;</l>
            </sp>
            <milestone unit="card" resp="p" n="1141"/>
            <sp>
               <speaker>Θεράπων</speaker>
               <l n="1141">λέγεις ἀληθῆ, καίπερ ἐκ μακροῦ χρόνου.</l>
            </sp>
            <sp>
               <speaker>Ἄγγελος</speaker>
               <l n="1142">φέρʼ εἰπὲ νῦν, τότʼ οἶσθα παῖδά μοί τινα</l>
               <l n="1143">δούς, ὡς ἐμαυτῷ θρέμμα θρεψαίμην ἐγώ;</l>
            </sp>
            <sp>
               <speaker>Θεράπων</speaker>
               <l n="1144">τί δʼ ἔστι; πρὸς   τί τοῦτο τοὔπος ἱστορεῖς;</l>
            </sp>
            <sp>
               <speaker>Ἄγγελος</speaker>
               <l n="1145">ὅδʼ ἐστίν, ὦ τᾶν, κεῖνος ὃς τότʼ ἦν νέος.</l>
            </sp>
            <sp>
               <speaker>Θεράπων</speaker>
               <l n="1146">οὐκ εἰς ὄλεθρον; οὐ σιωπήσας ἔσει;</l>
            </sp>
            <sp>
               <speaker>Οἰδίπους</speaker>
               <l n="1147">ἆ, μὴ κόλαζε, πρέσβυ, τόνδʼ, ἐπεὶ τὰ σὰ</l>
               <l n="1148">δεῖται κολαστοῦ μᾶλλον ἢ τὰ τοῦδʼ ἔπη.</l>
            </sp>
            <sp>
               <speaker>Θεράπων</speaker>
               <l n="1149">τί δʼ, ὦ φέριστε δεσποτῶν, ἁμαρτάνω;</l>
            </sp>
            <sp>
               <speaker>Οἰδίπους</speaker>
               <l n="1150">οὐκ ἐννέπων τὸν παῖδʼ  ὃν οὗτος ἱστορεῖ.</l>
            </sp>
            <sp>
               <speaker>Θεράπων</speaker>
               <l n="1151">λέγει γὰρ εἰδὼς  οὐδέν, ἀλλʼ ἄλλως πονεῖ.</l>
            </sp>
            <sp>
               <speaker>Οἰδίπους</speaker>
               <l n="1152">σὺ πρὸς χάριν μὲν οὐκ ἐρεῖς, κλαίων δʼ ἐρεῖς.</l>
            </sp>
            <sp>
               <speaker>Θεράπων</speaker>
               <l n="1153">μὴ δῆτα, πρὸς θεῶν, τὸν γέροντά μʼ αἰκίσῃ.</l>
            </sp>
            <sp>
               <speaker>Οἰδίπους</speaker>
               <l n="1154">οὐχ ὡς τάχος τις    τοῦδʼ ἀποστρέψει χέρας;</l>
            </sp>
            <sp>
               <speaker>Θεράπων</speaker>
               <l n="1155">δύστηνος, ἀντὶ τοῦ; τί προσχρῄζων μαθεῖν;</l>
            </sp>
            <sp>
               <speaker>Οἰδίπους</speaker>
               <l n="1156">τὸν παῖδʼ ἔδωκας τῷδʼ  ὃν οὗτος ἱστορεῖ;</l>
            </sp>
            <sp>
               <speaker>Θεράπων</speaker>
               <l n="1157">ἔδωκʼ·  ὀλέσθαι δʼ ὤφελον τῇδʼ ἡμέρᾳ.</l>
            </sp>
            <sp>
               <speaker>Οἰδίπους</speaker>
               <l n="1158">ἀλλʼ εἰς τόδʼ ἥξεις μὴ λέγων γε τοὔνδικον.</l>
            </sp>
            <sp>
               <speaker>Θεράπων</speaker>
               <l n="1159">πολλῷ γε μᾶλλον, ἢν φράσω, διόλλυμαι.</l>
            </sp>
            <sp>
               <speaker>Οἰδίπους</speaker>
               <l n="1160">ἁνὴρ ὅδʼ, ὡς ἔοικεν, ἐς τριβὰς ἐλᾷ.</l>
            </sp>
            <sp>
               <speaker>Θεράπων</speaker>
               <l n="1161">οὐ δῆτʼ ἔγωγʼ,   ἀλλʼ εἶπον, ὡς δοίην, πάλαι.</l>
            </sp>
            <sp>
               <speaker>Οἰδίπους</speaker>
               <l n="1162">πόθεν λαβών; οἰκεῖον ἢ ʼξ ἄλλου τινός;</l>
            </sp>
            <sp>
               <speaker>Θεράπων</speaker>
               <l n="1163">ἐμὸν μὲν οὐκ ἔγωγʼ, ἐδεξάμην δέ του.</l>
            </sp>
            <sp>
               <speaker>Οἰδίπους</speaker>
               <l n="1164">τίνος πολιτῶν τῶνδε κἀκ ποίας στέγης;</l>
            </sp>
            <sp>
               <speaker>Θεράπων</speaker>
               <l n="1165">μὴ πρὸς θεῶν, μή, δέσποθʼ, ἱστόρει πλέον.</l>
            </sp>
            <sp>
               <speaker>Οἰδίπους</speaker>
               <l n="1166">ὄλωλας, εἴ σε ταῦτʼ ἐρήσομαι πάλιν.</l>
            </sp>
            <sp>
               <speaker>Θεράπων</speaker>
               <l n="1167">τῶν Λαΐου τοίνυν τις ἦν γεννημάτων.</l>
            </sp>
            <sp>
               <speaker>Οἰδίπους</speaker>
               <l n="1168">ἦ δοῦλος ἢ κείνου τις ἐγγενὴς γεγώς;</l>
            </sp>
            <sp>
               <speaker>Θεράπων</speaker>
               <l n="1169">οἴμοι, πρὸς αὐτῷ γʼ εἰμὶ τῷ δεινῷ λέγειν.</l>
            </sp>
            <sp>
               <speaker>Οἰδίπους</speaker>
               <l n="1170">κἄγωγʼ  ἀκούειν·  ἀλλʼ  ὅμως ἀκουστέον.</l>
            </sp>
            <milestone unit="card" resp="p" n="1171"/>
            <sp>
               <speaker>Θεράπων</speaker>
               <l n="1171">κείνου γέ τοι δὴ παῖς ἐκλῄζεθʼ·  ἡ δʼ ἔσω</l>
               <l n="1172">κάλλιστʼ ἂν εἴποι σὴ γυνὴ τάδʼ ὡς ἔχει.</l>
            </sp>
            <sp>
               <speaker>Οἰδίπους</speaker>
               <l n="1173" part="I">ἦ γὰρ δίδωσιν ἥδε σοι;</l>
            </sp>
            <sp>
               <speaker>Θεράπων</speaker>
               <l n="1173a" part="F">μάλιστʼ, ἄναξ.</l>
            </sp>
            <sp>
               <speaker>Οἰδίπους</speaker>
               <l n="1174" part="I">ὡς πρὸς τί χρείας;</l>
            </sp>
            <sp>
               <speaker>Θεράπων</speaker>
               <l n="1174a" part="F">ὡς ἀναλώσαιμί νιν.</l>
            </sp>
            <sp>
               <speaker>Οἰδίπους</speaker>
               <l n="1175" part="I">τεκοῦσα τλήμων;</l>
            </sp>
            <sp>
               <speaker>Θεράπων</speaker>
               <l n="1175a" part="F">θεσφάτων γʼ ὄκνῳ κακῶν.</l>
            </sp>
            <sp>
               <speaker>Οἰδίπους</speaker>
               <l n="1176" part="I">ποίων;</l>
            </sp>
            <sp>
               <speaker>Θεράπων</speaker>
               <l n="1176a" part="F">κτενεῖν νιν τοὺς τεκόντας ἦν λόγος.</l>
            </sp>
            <sp>
               <speaker>Οἰδίπους</speaker>
               <l n="1177">πῶς δῆτʼ ἀφῆκας τῷ γέροντι τῷδε σύ;</l>
            </sp>
            <sp>
               <speaker>Θεράπων</speaker>
               <l n="1178">κατοικτίσας, ὦ δέσποθʼ, ὡς ἄλλην χθόνα</l>
               <l n="1179">δοκῶν ἀποίσειν,    αὐτὸς ἔνθεν ἦν·  ὁ δὲ</l>
               <l n="1180">κάκʼ  εἰς μέγιστʼ  ἔσωσεν.  εἰ γὰρ οὗτος εἶ</l>
               <l n="1181">ὅν φησιν οὗτος, ἴσθι δύσποτμος γεγώς.</l>
            </sp>
            <sp>
               <speaker>Οἰδίπους</speaker>
               <l n="1182">ἰοὺ ἰού·  τὰ πάντʼ ἂν ἐξήκοι σαφῆ.</l>
               <l n="1183">ὦ φῶς, τελευταῖόν σε προσβλέψαιμι νῦν,</l>
               <l n="1184">ὅστις πέφασμαι φύς τʼ ἀφʼ ὧν οὐ χρῆν, ξὺν οἷς τʼ</l>
               <l n="1185">οὐ χρῆν ὁμιλῶν, οὕς τέ μʼ οὐκ ἔδει κτανών.</l>
            </sp>
         </div>
            <milestone unit="card" resp="p" n="1186"/>
         
         <div type="textpart" subtype="choral">
            <div type="textpart" subtype="strophe" n="1">
               <sp>
                  <speaker>Χορός</speaker>
                  <l n="1186">ἰὼ γενεαὶ βροτῶν,</l>
                  <l n="1187">ὡς ὑμᾶς ἴσα καὶ τὸ μηδὲν ζώσας ἐναριθμῶ.</l>
                  <l n="1188">τίς γάρ, τίς ἀνὴρ πλέον</l>
                  <l n="1190">τᾶς εὐδαιμονίας φέρει</l>
                  <l n="1191">ἢ τοσοῦτον ὅσον δοκεῖν</l>
                  <l n="1192">καὶ  δόξαντʼ ἀποκλῖναι;</l>
                  <l n="1193">τὸν σόν τοι παράδειγμʼ ἔχων,</l>
                  <l n="1194">τὸν σὸν δαίμονα, τὸν σόν, ὦ τλᾶμον Οἰδιπόδα, βροτῶν</l>
                  <l n="1195">οὐδὲν μακαρίζω·</l>
               </sp>
               </div>
            <milestone unit="card" resp="p" n="1196"/>
            
            <div type="textpart" subtype="antistrophe" n="1">
               <sp>
                  <speaker>Χορός</speaker>
                  <l n="1196">ὅστις καθʼ  ὑπερβολὰν</l>
                  <l n="1197">τοξεύσας ἐκράτησε τοῦ πάντʼ εὐδαίμονος ὄλβου,</l>
                  <l n="1198">ὦ Ζεῦ, κατὰ μὲν φθίσας</l>
                  <l n="1199">τὰν γαμψώνυχα παρθένον</l>
                  <l n="1200">χρησμῳδόν, θανάτων δʼ ἐμᾷ</l>
                  <l n="1201">χώρᾳ πύργος ἀνέστα·</l>
                  <l n="1201a">ἐξ οὗ καὶ βασιλεὺς καλεῖ</l>
                  <l n="1202">ἐμὸς καὶ τὰ μέγιστʼ ἐτιμάθης, ταῖς μεγάλαισιν ἐν</l>
                  <l n="1203">Θήβαισιν ἀνάσσων.</l>
               </sp>
               </div>
            <milestone unit="card" resp="p" n="1204"/>
            <div type="textpart" subtype="strophe" n="2">
               <sp>
                  <speaker>Χορός</speaker>
                  <l n="1204">τανῦν δʼ ἀκούειν τίς ἀθλιώτερος;</l>
                  <l n="1205">τίς ἄταις ἀγρίαις, τίς ἐν πόνοις</l>
                  <l n="1206">ξύνοικος ἀλλαγᾷ βίου;</l>
                  <l n="1207">ἰὼ κλεινὸν Οἰδίπου κάρα,</l>
                  <l n="1208">ἦ στέγας λιμὴν</l>
                  <l n="1208a">αὑτὸς ἤρκεσεν</l>
                  <l n="1209">παιδὶ καὶ πατρὶ θαλαμηπόλῳ πεσεῖν;</l>
                  <l n="1210">πῶς ποτε πῶς ποθʼ αἱ πατρῷαί σʼ ἄλοκες φέρειν, τάλας,</l>
                  <l n="1211">σῖγʼ ἐδυνάθησαν ἐς τοσόνδε;</l>
               </sp>
               </div>
            <milestone unit="card" resp="p" n="1212"/>
            
            <div type="textpart" subtype="antistrophe" n="2">
               <sp>
                  <speaker>Χορός</speaker>
                  <l n="1212">ἐφηῦρέ σʼ ἄκονθʼ ὁ πάνθʼ ὁρῶν χρόνος,</l>
                  <l n="1213">δικάζει τʼ ἄγαμον γάμον πάλαι</l>
                  <l n="1215">τεκνοῦντα καὶ τεκνούμενον.</l>
                  <l n="1216">ἰώ, Λαΐειον ὦ τέκνον,</l>
                  <l n="1217">εἴθε σʼ εἴθε σε</l>
                  <l n="1217a">μήποτʼ εἰδόμαν.</l>
                  <l n="1218">δύρομαι γὰρ ὥσπερ ἰάλεμον χέων</l>
                  <l n="1219">ἐκ στομάτων.  τὸ δʼ ὀρθὸν εἰπεῖν, ἀνέπνευσά τʼ ἐκ</l>
                  <l n="1220">σέθεν</l>
                  <l n="1221">καὶ κατεκοίμασα τοὐμὸν ὄμμα.</l>
               </sp>
               </div>
         </div>
            <milestone unit="card" resp="p" n="1223"/>
            
         
         <div type="textpart" subtype="episode">
            <sp>
               <speaker>Ἐξάγγελος</speaker>
               <l n="1223">ὦ γῆς μέγιστα τῆσδʼ ἀεὶ τιμώμενοι,</l>
               <l n="1224">οἷʼ, ἔργʼ ἀκούσεσθʼ, οἷα δʼ εἰσόψεσθʼ, ὅσον δʼ</l>
               <l n="1225">ἀρεῖσθε πένθος, εἴπερ ἐγγενῶς ἔτι</l>
               <l n="1226">τῶν Λαβδακείων ἐντρέπεσθε δωμάτων.</l>
               <l n="1227">οἶμαι γὰρ οὔτʼ ἂν Ἴστρον οὔτε Φᾶσιν ἂν</l>
               <l n="1228">νίψαι καθαρμῷ τήνδε τὴν στέγην, ὅσα</l>
               <l n="1229">κεύθει, τὰ δʼ αὐτίκʼ εἰς τὸ φῶς φανεῖ κακὰ</l>
               <l n="1230">ἑκόντα κοὐκ ἄκοντα.  τῶν δὲ πημονῶν</l>
               <l n="1231">μάλιστα λυποῦσʼ αἳ φανῶσʼ αὐθαίρετοι.</l>
            </sp>
            <sp>
               <speaker>Χορός</speaker>
               <l n="1232">λείπει μὲν οὐδʼ ἃ πρόσθεν εἴδομεν τὸ μὴ οὐ</l>
               <l n="1233">βαρύστονʼ εἶναι·  πρὸς δʼ ἐκείνοισιν τί φῄς;</l>
            </sp>
            <sp>
               <speaker>Ἐξάγγελος</speaker>
               <l n="1234">ὁ μὲν τάχιστος τῶν λόγων εἰπεῖν τε καὶ</l>
               <l n="1235">μαθεῖν, τέθνηκε θεῖον Ἰοκάστης κάρα.</l>
            </sp>
            <sp>
               <speaker>Χορός</speaker>
               <l n="1236">ὦ δυστάλαινα, πρὸς τίνος ποτʼ αἰτίας;</l>
            </sp>
            <milestone unit="card" resp="p" n="1237"/>
            <sp>
               <speaker>Ἐξάγγελος</speaker>
               <l n="1237">αὐτὴ πρὸς αὑτῆς.  τῶν δὲ πραχθέντων τὰ μὲν</l>
               <l n="1238">ἄλγιστʼ ἄπεστιν·  ἡ γὰρ ὄψις οὐ πάρα.</l>
               <l n="1239">ὅμως δʼ, ὅσον γε κἀν ἐμοὶ μνήμης ἔνι,</l>
               <l n="1240">πεύσει τὰ κείνης ἀθλίας παθήματα.</l>
               <l n="1241">ὅπως γὰρ ὀργῇ χρωμένη παρῆλθʼ ἔσω</l>
               <l n="1242">θυρῶνος, ἵετʼ εὐθὺ πρὸς τὰ νυμφικὰ</l>
               <l n="1243">λέχη, κόμην σπῶσʼ ἀμφιδεξίοις ἀκμαῖς.</l>
               <l n="1244">πύλας δʼ, ὅπως εἰσῆλθʼ, ἐπιρράξασʼ ἔσω</l>
               <l n="1245">καλεῖ τὸν ἤδη Λάϊον πάλαι νεκρόν,</l>
               <l n="1246">μνήμην παλαιῶν σπερμάτων ἔχουσʼ, ὑφʼ ὧν</l>
               <l n="1247">θάνοι μὲν αὐτός, τὴν δὲ τίκτουσαν λίποι</l>
               <l n="1248">τοῖς οἷσιν αὐτοῦ δύστεκνον παιδουργίαν.</l>
               <l n="1249">γοᾶτο δʼ εὐνάς, ἔνθα δύστηνος διπλοῦς</l>
               <l n="1250">ἐξ ἀνδρὸς ἄνδρα καὶ τέκνʼ  ἐκ τέκνων τέκοι.</l>
               <l n="1251">χὤπως μὲν ἐκ τῶνδʼ οὐκέτʼ οἶδʼ ἀπόλλυται·</l>
               <l n="1252">βοῶν γὰρ εἰσέπαισεν Οἰδίπους, ὑφʼ οὗ</l>
               <l n="1253">οὐκ ἦν τὸ κείνης ἐκθεάσασθαι κακόν,</l>
               <l n="1254">ἀλλʼ εἰς ἐκεῖνον περιπολοῦντʼ ἐλεύσσομεν.</l>
               <l n="1255">φοιτᾷ γὰρ ἡμᾶς ἔγχος ἐξαιτῶν πορεῖν,</l>
               <l n="1256">γυναῖκά τʼ οὐ γυναῖκα, μητρῴαν δʼ ὅπου</l>
               <l n="1257">κίχοι διπλῆν ἄρουραν οὗ τε καὶ τέκνων.</l>
               <l n="1258">λυσσῶντι δʼ αὐτῷ δαιμόνων δείκνυσί τις·</l>
               <l n="1259">οὐδεὶς γὰρ ἀνδρῶν, οἳ παρῆμεν ἐγγύθεν.</l>
               <l n="1260">δεινὸν δʼ ἀύσας ὡς ὑφηγητοῦ τινος</l>
               <l n="1261">πύλαις διπλαῖς ἐνήλατʼ, ἐκ δὲ πυθμένων</l>
               <l n="1262">ἔκλινε κοῖλα κλῇθρα κἀμπίπτει στέγῃ.</l>
               <l n="1263">οὗ δὴ κρεμαστὴν τὴν γυναῖκʼ ἐσείδομεν,</l>
               <l n="1264">πλεκταῖσιν αἰώραισιν ἐμπεπλεγμένην.</l>
               <l n="1265">ὁ δʼ ὡς ὁρᾷ νιν, δεινὰ βρυχηθεὶς τάλας</l>
               <l n="1266">χαλᾷ κρεμαστὴν ἀρτάνην.  ἐπεὶ δὲ γῇ</l>
               <l n="1267">ἔκειτο τλήμων, δεινὰ δʼ ἦν τἀνθένδʼ ὁρᾶν.</l>
               <l n="1268">ἀποσπάσας γὰρ εἱμάτων χρυσηλάτους</l>
               <l n="1269">περόνας ἀπʼ αὐτῆς, αἷσιν ἐξεστέλλετο,</l>
               <l n="1270">ἄρας ἔπαισεν ἄρθρα τῶν αὑτοῦ κύκλων,</l>
               <l n="1271">αὐδῶν τοιαῦθʼ, ὁθούνεκʼ οὐκ ὄψοιντό νιν</l>
               <l n="1272">οὔθʼ οἷʼ ἔπασχεν οὔθʼ ὁποῖʼ ἔδρα κακά,</l>
               <l n="1273">ἀλλʼ ἐν σκότῳ τὸ λοιπὸν οὓς μὲν οὐκ ἔδει</l>
               <l n="1274">ὀψοίαθʼ, οὓς δʼ ἔχρῃζεν οὐ γνωσοίατο.</l>
               <l n="1275">τοιαῦτʼ ἐφυμνῶν πολλάκις τε κοὐχ ἅπαξ</l>
               <l n="1276">ἤρασσʼ ἐπαίρων βλέφαρα.  φοίνιαι δʼ ὁμοῦ</l>
               <l n="1277">γλῆναι γένειʼ ἔτελλον, οὐδʼ ἀνίεσαν</l>
               <l n="1278">φόνου μυδώσας σταγόνας, ἀλλʼ ὁμοῦ μέλας</l>
               <l n="1279">ὄμβρος χαλάζης αἱματοῦς ἐτέγγετο.</l>
               <l n="1279a">τάδʼ ἐκ δυοῖν ἔρρωγεν, οὐ μόνου κάτα,</l>
               <l n="1280">ἀλλʼ ἀνδρὶ καὶ γυναικὶ συμμιγῆ κακά.</l>
               <l n="1281">ὁ πρὶν παλαιὸς δʼ ὄλβος ἦν πάροιθε μὲν</l>
               <l n="1282">ὄλβος δικαίως·  νῦν δὲ τῇδε θἠμέρᾳ</l>
               <l n="1283">στεναγμός, ἄτη, θάνατος, αἰσχύνη, κακῶν</l>
               <l n="1284">ὅσʼ ἐστὶ πάντων ὀνόματʼ, οὐδέν ἐστʼ ἀπόν.</l>
            </sp>
            <milestone unit="card" resp="p" n="1285"/>
            <sp>
               <speaker>Χορός</speaker>
               <l n="1285">νῦν δʼ ἔσθʼ ὁ τλήμων ἐν τίνι σχολῇ κακοῦ;</l>
            </sp>
            <sp>
               <speaker>Ἐξάγγελος</speaker>
               <l n="1286">βοᾷ διοίγειν κλῇθρα καὶ δηλοῦν τινα</l>
               <l n="1287">τοῖς πᾶσι Καδμείοισι τὸν πατροκτόνον,</l>
               <l n="1288">τὸν μητέρʼ—αὐδῶν ἀνόσιʼ οὐδὲ ῥητά μοι,</l>
               <l n="1290">ὡς ἐκ χθονὸς ῥίψων ἑαυτὸν οὐδʼ  ἔτι</l>
               <l n="1291">μενῶν δόμοις ἀραῖος, ὡς ἠράσατο.</l>
               <l n="1292">ῥώμης γε μέντοι καὶ προηγητοῦ τινος</l>
               <l n="1293">δεῖται·  τὸ γὰρ νόσημα μεῖζον ἢ φέρειν.</l>
               <l n="1294">δείξει δὲ καὶ σοί·  κλῇθρα γὰρ πυλῶν τάδε</l>
               <l n="1295">διοίγεται·  θέαμα δʼ εἰσόψει τάχα</l>
               <l n="1296">τοιοῦτον οἷον καὶ   στυγοῦντʼ ἐποικτίσαι.</l>
            </sp>
            <milestone unit="card" resp="p" n="1297"/>
            <div type="textpart" subtype="anapests">
               <sp>
                  <speaker>Χορός</speaker>
                  <l n="1297">ὦ δεινὸν ἰδεῖν πάθος ἀνθρώποις,</l>
                  <l n="1298">ὦ δεινότατον πάντων ὅσʼ ἐγὼ</l>
                  <l n="1299">προσέκυρσʼ ἤδη.  τίς σʼ, ὦ τλῆμον,</l>
                  <l n="1300">προσέβη μανία;  τίς ὁ πηδήσας</l>
                  <l n="1301">μείζονα δαίμων τῶν μακίστων</l>
                  <l n="1302">πρὸς σῇ δυσδαίμονι μοίρᾳ;</l>
                  <l n="1303">φεῦ φεῦ, δύστανʼ·</l>
                  <l n="1304">ἀλλʼ οὐδʼ ἐσιδεῖν δύναμαί σε, θέλων</l>
                  <l n="1305">πόλλʼ ἀνερέσθαι, πολλὰ πυθέσθαι,</l>
                  <l n="1306">πολλὰ δʼ ἀθρῆσαι·</l>
                  <l n="1307">τοίαν φρίκην παρέχεις μοι.</l>
               </sp>
               <sp>
                  <speaker>Οἰδίπους</speaker>
                  <l n="1308">αἰαῖ αἰαῖ, δύστανος ἐγώ,</l>
                  <l n="1309">ποῖ γᾶς φέρομαι τλάμων; πᾷ μοι</l>
                  <l n="1310">φθογγὰ διαπωτᾶται φοράδην;</l>
                  <l n="1311">ἰὼ δαῖμον, ἵνʼ ἐξήλλου.</l>
               </sp>
               <sp>
                  <speaker>Χορός</speaker>
                  <l n="1312">ἐς δεινὸν οὐδʼ ἀκουστὸν οὐδʼ ἐπόψιμον.</l>
               </sp>
         </div>
         </div>
            <milestone unit="card" resp="p" n="1313"/>
            
         
         <div type="textpart" subtype="choral">
            <div type="textpart" subtype="strophe" n="1">
               <sp>
                  <speaker>Οἰδίπους</speaker>
                  <l n="1313">ἰὼ σκότου</l>
                  <l n="1314">νέφος ἐμὸν ἀπότροπον, ἐπιπλόμενον ἄφατον,</l>
                  <l n="1315">ἀδάματόν τε καὶ δυσούριστον ὄν.</l>
                  <l n="1316">οἴμοι,</l>
                  <l n="1317">οἴμοι μάλʼ αὖθις·  οἷον εἰσέδυ μʼ ἅμα</l>
                  <l n="1318">κέντρων τε τῶνδʼ οἴστρημα καὶ μνήμη κακῶν.</l>
               </sp>
            
            
               <sp>
                  <speaker>Χορός</speaker>
                  <l n="1319">καὶ θαῦμά γʼ οὐδὲν ἐν τοσοῖσδε πήμασιν</l>
                  <l n="1320">διπλᾶ  σε πενθεῖν καὶ διπλᾶ φορεῖν κακά.</l>
               </sp>
               </div>
               <milestone unit="card" resp="p" n="1321"/>
            
            <div type="textpart" subtype="antistrophe" n="1">
               <sp>
                  <speaker>Οἰδίπους</speaker>
                  <l n="1321">ἰὼ φίλος,</l>
                  <l n="1322">σὺ μὲν ἐμὸς ἐπίπολος ἔτι μόνιμος·  ἔτι γὰρ</l>
                  <l n="1323">ὑπομένεις με τὸν τυφλὸν κηδεύων.</l>
                  <l n="1324">φεῦ φεῦ.</l>
                  <l n="1325">οὐ γάρ με λήθεις, ἀλλὰ γιγνώσκω σαφῶς,</l>
                  <l n="1326">καίπερ σκοτεινός, τήν γε σὴν αὐδὴν ὅμως.</l>
               </sp>
            
            
               <sp>
                  <speaker>Χορός</speaker>
                  <l n="1327">ὦ δεινὰ δράσας, πῶς ἔτλης τοιαῦτα σὰς</l>
                  <l n="1328">ὄψεις μαρᾶναι; τίς σʼ ἐπῆρε δαιμόνων;</l>
               </sp>
               </div>
               <milestone unit="card" resp="p" n="1329"/>
            
            <div type="textpart" subtype="strophe" n="2">
               <sp>
                  <speaker>Οἰδίπους</speaker>
                  <l n="1329">Ἀπόλλων τάδʼ ἦν, Ἀπόλλων, φίλοι,</l>
                  <l n="1330">ὁ κακὰ κακὰ τελῶν ἐμὰ τάδʼ ἐμὰ πάθεα.</l>
                  <l n="1331">ἔπαισε δʼ αὐτόχειρ νιν οὔτις, ἀλλʼ ἐγὼ τλάμων.</l>
                  <l n="1332">τί γὰρ ἔδει μʼ ὁρᾶν,</l>
                  <l n="1335">ὅτῳ γʼ ὁρῶντι μηδὲν ἦν ἰδεῖν γλυκύ;</l>
               </sp>
               <sp>
                  <speaker>Χορός</speaker>
                  <l n="1336">ἦν τᾷδʼ ὅπωσπερ καὶ σύ φῄς.</l>
               </sp>
               <sp>
                  <speaker>Οἰδίπους</speaker>
                  <l n="1337">τί δῆτʼ ἐμοὶ βλεπτὸν ἢ</l>
                  <l n="1338">στερκτὸν ἢ προσήγορον</l>
                  <l n="1339">ἔτʼ ἔστʼ ἀκούειν ἡδονᾷ φίλοι;</l>
                  <l n="1340">ἀπάγετʼ ἐκτόπιον ὅ τι τάχιστά με,</l>
                  <l n="1341">ἀπάγετʼ, ὦ φίλοι, τὸν μέγʼ ὀλέθριον</l>
                  <l n="1342">τὸν καταρατότατον, ἔτι δὲ καὶ θεοῖς</l>
                  <l n="1345">ἐχθρότατον βροτῶν.</l>
               </sp>
               <sp>
                  <speaker>Χορός</speaker>
                  <l n="1346">δείλαιε τοῦ νοῦ τῆς τε συμφορᾶς ἴσον,</l>
                  <l n="1347">ὡς σʼ ἠθέλησα μηδέ γʼ ἂν γνῶναί ποτε.</l>
               </sp>
               </div>
               <milestone unit="card" resp="p" n="1349"/>
            
            <div type="textpart" subtype="antistrophe" n="2">
               <sp>
                  <speaker>Οἰδίπους</speaker>
                  <l n="1349">ὄλοιθʼ  ὅστις ἦν, ὃς ἀγρίας πέδας</l>
                  <l n="1350">μονάδʼ ἐπιποδίας ἔλυσʼ μʼ ἀπό τε φόνου</l>
                  <l n="1351">ἔρυτο κἀνέσωσεν, οὐδὲν εἰς χάριν πράσσων.</l>
                  <l n="1352">τότε γὰρ ἂν θανὼν</l>
                  <l n="1355">οὐκ ἦ φίλοισιν οὐδʼ ἐμοὶ τοσόνδʼ ἄχος.</l>
               </sp>
               <sp>
                  <speaker>Χορός</speaker>
                  <l n="1356">θέλοντι κἀμοὶ τοῦτʼ ἂν ἦν.</l>
               </sp>
               <sp>
                  <speaker>Οἰδίπους</speaker>
                  <l n="1357">οὔκουν πατρός γʼ  ἂν φονεὺς</l>
                  <l n="1358">ἦλθον οὐδὲ νυμφίος</l>
                  <l n="1359">βροτοῖς ἐκλήθην ὧν ἔφυν ἄπο.</l>
                  <l n="1360">νῦν δʼ ἄθεος μέν εἰμʼ, ἀνοσίων δὲ παῖς,</l>
                  <l n="1361">ὁμολεχὴς δʼ ἀφʼ ὧν αὐτὸς ἔφυν τάλας.</l>
                  <l n="1365">εἰ δέ τι πρεσβύτερον ἔτι κακοῦ κακόν,</l>
                  <l n="1366">τοῦτʼ ἔλαχʼ Οἰδίπους.</l>
               </sp>
               </div>
               </div>
               <milestone unit="card" resp="p" n="1367"/>
            
         
         <div type="textpart" subtype="episode">
            <sp>
               <speaker>Χορός</speaker>
               <l n="1367">οὐκ οἶδʼ ὅπως σε φῶ βεβουλεῦσθαι καλῶς·</l>
               <l n="1368">κρείσσων γὰρ ἦσθα μηκέτʼ ὢν ἢ ζῶν τυφλός.</l>
            </sp>
            <sp>
               <speaker>Οἰδίπους</speaker>
               <l n="1369">ὡς μὲν τάδʼ οὐχ ὧδʼ ἔστʼ ἄριστʼ εἰργασμένα,</l>
               <l n="1370">μή μʼ ἐκδίδασκε, μηδὲ συμβούλευʼ ἔτι.</l>
               <l n="1371">ἐγὼ γὰρ οὐκ οἶδʼ ὄμμασιν ποίοις βλέπων</l>
               <l n="1372">πατέρα ποτʼ ἂν προσεῖδον εἰς Ἅιδου μολὼν</l>
               <l n="1373">οὐδʼ αὖ τάλαιναν μητέρʼ, οἷν ἐμοὶ δυοῖν</l>
               <l n="1374">ἔργʼ ἐστὶ κρείσσονʼ ἀγχόνης εἰργασμένα.</l>
               <l n="1375">ἀλλʼ ἡ τέκνων δῆτʼ ὄψις ἦν ἐφίμερος,</l>
               <l n="1376">βλαστοῦσʼ ὅπως ἔβλαστε, προσλεύσσειν ἐμοί;</l>
               <l n="1377">οὐ δῆτα τοῖς γʼ ἐμοῖσιν ὀφθαλμοῖς ποτε·</l>
               <l n="1378">οὐδʼ ἄστυ γʼ οὐδὲ πύργος οὐδὲ δαιμόνων</l>
               <l n="1379">ἀγάλμαθʼ ἱερά, τῶν ὁ παντλήμων ἐγὼ</l>
               <l n="1380">κάλλιστʼ ἀνὴρ εἷς ἔν γε ταῖς Θήβαις τραφεὶς</l>
               <l n="1381">ἀπεστέρησʼ ἐμαυτόν, αὐτὸς ἐννέπων</l>
               <l n="1382">ὠθεῖν ἅπαντας τὸν ἀσεβῆ, τὸν ἐκ θεῶν</l>
               <l n="1383">φανέντʼ ἄναγνον καὶ γένους τοῦ Λαΐου.</l>
               <l n="1384">τοιάνδʼ ἐγὼ κηλῖδα μηνύσας ἐμὴν</l>
               <l n="1385">ὀρθοῖς ἔμελλον ὄμμασιν τούτους ὁρᾶν;</l>
               <l n="1386">ἥκιστά γʼ·  ἀλλʼ εἰ τῆς ἀκουούσης ἔτʼ ἦν</l>
               <l n="1387">πηγῆς διʼ ὤτων φραγμός, οὐκ ἂν ἐσχόμην</l>
               <l n="1388">τὸ μὴ ἀποκλῇσαι τοὐμὸν ἄθλιον δέμας,</l>
               <l n="1389">ἵνʼ ἦ τυφλός τε καὶ κλύων μηδέν· τὸ γὰρ</l>
               <l n="1390">τὴν φροντίδʼ ἔξω τῶν κακῶν οἰκεῖν γλυκύ.</l>
               <l n="1391">ἰὼ Κιθαιρών, τί μʼ ἐδέχου; τί μʼ οὐ λαβὼν</l>
               <l n="1392">ἔκτεινας εὐθύς, ὡς ἔδειξα μήποτε</l>
               <l n="1393">ἐμαυτὸν ἀνθρώποισιν ἔνθεν ἦ γεγώς;</l>
               <l n="1394">ὦ Πόλυβε καὶ Κόρινθε καὶ τὰ πάτρια</l>
               <l n="1395">λόγῳ παλαιὰ δώμαθʼ, οἷον ἆρά με</l>
               <l n="1396">κάλλος κακῶν ὕπουλον ἐξεθρέψατε·</l>
               <l n="1397">νῦν γὰρ κακός τʼ ὢν κἀκ κακῶν εὑρίσκομαι.</l>
               <l n="1398">ὦ τρεῖς κέλευθοι καὶ κεκρυμμένη νάπη</l>
               <l n="1399">δρυμός τε καὶ στενωπὸς ἐν τριπλαῖς ὁδοῖς,</l>
               <l n="1400">αἳ τοὐμὸν αἷμα τῶν ἐμῶν χειρῶν ἄπο</l>
               <l n="1401">ἐπίετε πατρός, ἆρά μου μέμνησθʼ ἔτι</l>
               <l n="1402">οἷʼ ἔργα δράσας ὑμὶν εἶτα δεῦρʼ ἰὼν</l>
               <l n="1403">ὁποῖʼ ἔπρασσον αὖθις; ᾧ γάμοι γάμοι,</l>
               <l n="1404">ἐφύσαθʼ ἡμᾶς, καὶ φυτεύσαντες πάλιν</l>
               <l n="1405">ἀνεῖτε ταὐτοῦ σπέρμα, κἀπεδείξατε</l>
               <l n="1406">πατέρας, ἀδελφούς, παῖδας, αἷμʼ ἐμφύλιον,</l>
               <l n="1407">νύμφας, γυναῖκας μητέρας τε, χὠπόσα</l>
               <l n="1408">αἴσχιστʼ ἐν ἀνθρώποισιν ἔργα γίγνεται.</l>
               <l n="1409">ἀλλʼ οὐ γὰρ αὐδᾶν ἔσθʼ ἃ μηδὲ δρᾶν καλόν,</l>
               <l n="1410">ὅπως τάχιστα πρὸς θεῶν ἔξω μέ που</l>
               <l n="1411">καλύψατʼ ἢ φονεύσατʼ ἢ θαλάσσιον</l>
               <l n="1412">ἐκρίψατʼ, ἔνθα μήποτʼ εἰσόψεσθʼ ἔτι.</l>
               <l n="1413">ἴτʼ, ἀξιώσατʼ ἀνδρὸς ἀθλίου θιγεῖν.</l>
               <l n="1414">πίθεσθε, μὴ δείσητε·  τἀμὰ γὰρ κακὰ</l>
               <l n="1415">οὐδεὶς οἷός τε πλὴν ἐμοῦ φέρειν βροτῶν.</l>
            </sp>
            <milestone unit="card" resp="p" n="1416"/>
            <sp>
               <speaker>Χορός</speaker>
               <l n="1416">ἀλλʼ ὧν ἐπαιτεῖς εἰς δέον πάρεσθʼ ὅδε</l>
               <l n="1417">Κρέων τὸ πράσσειν καὶ τὸ βουλεύειν, ἐπεὶ</l>
               <l n="1418">χώρας λέλειπται μοῦνος ἀντὶ σοῦ φύλαξ.</l>
            </sp>
            <sp>
               <speaker>Οἰδίπους</speaker>
               <l n="1419">οἴμοι, τί δῆτα λέξομεν πρὸς τόνδʼ ἔπος;</l>
               <l n="1420">τίς μοι φανεῖται πίστις ἔνδικος;  τὰ γὰρ</l>
               <l n="1421">πάρος πρὸς αὐτὸν πάντʼ ἐφεύρημαι κακός.</l>
            </sp>
            <sp>
               <speaker>Κρέων</speaker>
               <l n="1422">οὐχ ὡς γελαστής, Οἰδίπους, ἐλήλυθα,</l>
               <l n="1423">οὐδʼ ὡς ὀνειδιῶν τι τῶν πάρος κακῶν.</l>
               <l n="1424">ἀλλʼ εἰ τὰ θνητῶν μὴ καταισχύνεσθʼ ἔτι</l>
               <l n="1425">γένεθλα, τὴν γοῦν πάντα βόσκουσαν φλόγα</l>
               <l n="1426">αἰδεῖσθʼ ἄνακτος Ἡλίου, τοιόνδʼ ἄγος</l>
               <l n="1427">ἀκάλυπτον οὕτω δεικνύναι, τὸ μήτε γῆ</l>
               <l n="1428">μήτʼ ὄμβρος ἱερὸς μήτε φῶς προσδέξεται.</l>
               <l n="1429">ἀλλʼ ὡς τάχιστʼ ἐς οἶκον ἐσκομίζετε·</l>
               <l n="1430">τοῖς ἐν γένει γὰρ τἀγγενῆ μάλισθʼ ὁρᾶν</l>
               <l n="1431">μόνοις τʼ ἀκούειν εὐσεβῶς ἔχει κακά.</l>
            </sp>
            <sp>
               <speaker>Οἰδίπους</speaker>
               <l n="1432">πρὸς θεῶν, ἐπείπερ ἐλπίδος μʼ ἀπέσπασας,</l>
               <l n="1433">ἄριστος ἐλθὼν πρὸς κάκιστον ἄνδρʼ ἐμέ,</l>
               <l n="1434">πιθοῦ τί μοι·  πρὸς σοῦ γὰρ οὐδʼ ἐμοῦ φράσω.</l>
            </sp>
            <sp>
               <speaker>Κρέων</speaker>
               <l n="1435">καὶ τοῦ με χρείας ὧδε λιπαρεῖς τυχεῖν;</l>
            </sp>
            <sp>
               <speaker>Οἰδίπους</speaker>
               <l n="1436">ῥῖψόν με γῆς ἐκ τῆσδʼ ὅσον τάχισθʼ, ὅπου</l>
               <l n="1437">θνητῶν φανοῦμαι μηδενὸς προσήγορος.</l>
            </sp>
            <sp>
               <speaker>Κρέων</speaker>
               <l n="1438">ἔδρασʼ ἂν εὖ τοῦτʼ ἴσθʼ ἄν, εἰ μὴ τοῦ θεοῦ</l>
               <l n="1439">πρώτιστʼ ἔχρῃζον ἐκμαθεῖν τί πρακτέαν.</l>
            </sp>
            <sp>
               <speaker>Οἰδίπους</speaker>
               <l n="1440">ἀλλʼ ἥ γʼ ἐκείνου πᾶσʼ ἐδηλώθη φάτις,</l>
               <l n="1441">τὸν πατροφόντην, τὸν ἀσεβῆ μʼ ἀπολλύναι.</l>
            </sp>
            <sp>
               <speaker>Κρέων</speaker>
               <l n="1442">οὕτως ἐλέχθη ταῦθʼ·  ὅμως δʼ ἵνʼ ἕσταμεν</l>
               <l n="1443">χρείας, ἄμεινον ἐκμαθεῖν τι δραστέον.</l>
            </sp>
            <sp>
               <speaker>Οἰδίπους</speaker>
               <l n="1444">οὕτως ἄρʼ ἀνδρὸς ἀθλίου πεύσεσθʼ ὕπερ;</l>
            </sp>
            <sp>
               <speaker>Κρέων</speaker>
               <l n="1445">καὶ γὰρ σὺ νῦν τἂν τῷ θεῷ πίστιν φέροις.</l>
            </sp>
            <milestone unit="card" resp="p" n="1446"/>
            <sp>
               <speaker>Οἰδίπους</speaker>
               <l n="1446">καὶ σοί γʼ ἐπισκήπτω τε καὶ προστέψομαι,</l>
               <l n="1447">τῆς μὲν κατʼ οἴκους αὐτὸς ὃν θέλεις τάφον</l>
               <l n="1448">θοῦ·  καὶ γὰρ ὀρθῶς τῶν γε σῶν τελεῖς ὕπερ·</l>
               <l n="1449">ἐμοῦ δὲ μήποτʼ ἀξιωθήτω τόδε</l>
               <l n="1450">πατρῷον ἄστυ  ζῶντος οἰκητοῦ τυχεῖν,</l>
               <l n="1451">ἀλλʼ ἔα με ναίειν ὄρεσιν, ἔνθα κλῄζεται</l>
               <l n="1452">οὑμὸς Κιθαιρὼν οὗτος, ὃν μήτηρ τέ μοι</l>
               <l n="1453">πατήρ τʼ ἐθέσθην ζῶντε κύριον τάφον,</l>
               <l n="1454">ἵνʼ ἐξ ἐκείνων, οἵ μʼ ἀπωλλύτην, θάνω.</l>
               <l n="1455">καίτοι τοσοῦτόν γʼ οἶδα, μήτε μʼ ἂν νόσον</l>
               <l n="1456">μήτʼ ἄλλο πέρσαι μηδέν·  οὐ γὰρ ἄν ποτε</l>
               <l n="1457">θνῄσκων ἐσώθην, μὴ ʼπί τῳ δεινῷ κακῷ.</l>
               <l n="1458">ἀλλʼ ἡ μὲν ἡμῶν μοῖρʼ, ὅποιπερ εἶσʼ, ἴτω·</l>
               <l n="1459">παίδων δὲ τῶν μὲν ἀρσένων μή μοι, Κρέων,</l>
               <l n="1460">προσθῇ μέριμναν·  ἄνδρες εἰσίν, ὥστε μὴ</l>
               <l n="1461">σπάνιν ποτὲ σχεῖν, ἔνθʼ ἂν ὦσι, τοῦ βίου·</l>
               <l n="1462">ταῖν δʼ ἀθλίαιν οἰκτραῖν τε παρθένοιν ἐμαῖν,</l>
               <l n="1463">αἷν οὔποθʼ ἡμὴ χωρὶς ἐστάθη βορᾶς</l>
               <l n="1464">τράπεζʼ ἄνευ τοῦδʼ ἀνδρός, ἀλλʼ ὅσων ἐγὼ</l>
               <l n="1465">ψαύοιμι, πάντων τῶνδʼ ἀεὶ μετειχέτην·</l>
               <l n="1466">αἷν μοι μέλεσθαι·  καὶ μάλιστα μὲν χεροῖν</l>
               <l n="1467">ψαῦσαί μʼ ἔασον κἀποκλαύσασθαι κακά.</l>
               <l n="1468">ἴθʼ ὦναξ,</l>
               <l n="1469">ἴθʼ ὦ γονῇ γενναῖε·  χερσί τἂν θιγὼν</l>
               <l n="1470">δοκοῖμʼ ἔχειν σφᾶς, ὥσπερ ἡνίκʼ  ἔβλεπον.</l>
               <l n="1471">τί φημί;</l>
               <l n="1472">οὐ δὴ κλύω που πρὸς θεῶν τοῖν μοι φίλοιν</l>
               <l n="1473">δακρυρροούντοιν, καί μʼ ἐποικτίρας Κρέων</l>
               <l n="1474">ἔπεμψέ μοι τὰ φίλτατʼ ἐκγόνοιν ἐμοῖν;</l>
               <l n="1475">λέγω τι;</l>
            </sp>
            <sp>
               <speaker>Κρέων</speaker>
               <l n="1476">λέγεις·  ἐγὼ γὰρ εἰμʼ ὁ πορσύνας τάδε,</l>
               <l n="1477">γνοὺς τὴν παροῦσαν τέρψιν, ἥ σʼ εἶχεν πάλαι.</l>
            </sp>
            <milestone unit="card" resp="p" n="1478"/>
            <sp>
               <speaker>Οἰδίπους</speaker>
               <l n="1478">ἀλλʼ εὐτυχοίης, καί σε τῆσδε τῆς ὁδοῦ</l>
               <l n="1479">δαίμων ἄμεινον ἢ ʼμὲ φρουρήσας τύχοι.</l>
               <l n="1480">ὦ τέκνα, ποῦ ποτʼ  ἐστέ;  δεῦρʼ  ἴτʼ, ἔλθετε</l>
               <l n="1481">ὡς τὰς ἀδελφὰς τάσδε τὰς ἐμὰς χέρας,</l>
               <l n="1482">αἳ τοῦ φυτουργοῦ  πατρὸς ὑμὶν ὧδʼ ὁρᾶν</l>
               <l n="1483">τὰ πρόσθε λαμπρὰ προυξένησαν ὄμματα·</l>
               <l n="1484">ὃς ὑμίν, ὦ τέκνʼ, οὔθʼ ὁρῶν οὔθʼ ἱστορῶν</l>
               <l n="1485">πατὴρ ἐφάνθην ἔνθεν αὐτὸς ἠρόθην.</l>
               <l n="1486">καὶ σφὼ δακρύω· προσβλέπειν γὰρ οὐ σθένω·</l>
               <l n="1487">νοούμενος τὰ λοιπὰ τοῦ πικροῦ βίου,</l>
               <l n="1488">οἷον βιῶναι σφὼ πρὸς ἀνθρώπων χρεών.</l>
               <l n="1489">ποίας γὰρ ἀστῶν ἥξετʼ εἰς ὁμιλίας,</l>
               <l n="1490">ποίας δʼ ἑορτάς, ἔνθεν οὐ κεκλαυμέναι</l>
               <l n="1491">πρὸς οἶκον ἵξεσθʼ ἀντὶ τῆς θεωρίας;</l>
               <l n="1492">ἀλλʼ ἡνίκʼ ἂν δὴ πρὸς γάμων ἥκητʼ ἀκμάς,</l>
               <l n="1493">τίς οὗτος ἔσται, τίς παραρρίψει, τέκνα,</l>
               <l n="1494">τοιαῦτʼ ὀνείδη λαμβάνων, ἃ ταῖς ἐμαῖς</l>
               <l n="1495">γοναῖσιν ἔσται σφῷν θʼ ὁμοῦ δηλήματα;</l>
               <l n="1496">τί γὰρ κακῶν ἄπεστι; τὸν πατέρα πατὴρ</l>
               <l n="1497">ὑμῶν ἔπεφνε·  τὴν τεκοῦσαν ἤροσεν,</l>
               <l n="1498">ὅθεν περ αὐτὸς ἐσπάρη, κἀκ τῶν ἴσων</l>
               <l n="1499">ἐκτήσαθʼ ὑμᾶς, ὧνπερ αὐτὸς ἐξέφυ.</l>
               <l n="1500">τοιαῦτʼ ὀνειδιεῖσθε·  κᾆτα τίς γαμεῖ;</l>
               <l n="1501">οὐκ ἔστιν οὐδείς, ὦ τέκνʼ, ἀλλὰ δηλαδὴ</l>
               <l n="1502">χέρσους φθαρῆναι κἀγάμους ὑμᾶς χρεών.</l>
               <l n="1503">ὦ παῖ Μενοικέως, ἀλλʼ ἐπεὶ μόνος πατὴρ</l>
               <l n="1504">ταύταιν λέλειψαι, νὼ γάρ, ὣ ʼφυτεύσαμεν,</l>
               <l n="1505">ὀλώλαμεν δύʼ ὄντε, μή σφε περιίδῃς</l>
               <l n="1506">πτωχὰς ἀνάνδρους ἐκγενεῖς ἀλωμένας,</l>
               <l n="1507">μηδʼ ἐξισώσῃς τάσδε τοῖς ἐμοῖς κακοῖς.</l>
               <l n="1508">ἀλλʼ οἴκτισόν σφας, ὧδε τηλικάσδʼ ὁρῶν</l>
               <l n="1509">πάντων ἐρήμους, πλὴν ὅσον τὸ σὸν μέρος.</l>
               <l n="1510">ξύννευσον, ὦ γενναῖε, σῇ ψαύσας χερί.</l>
               <l n="1511">σφῷν δʼ, ὦ τέκνʼ, εἰ μὲν εἰχέτην ἤδη φρένας,</l>
               <l n="1512">πόλλʼ ἂν παρῄνουν·  νῦν δὲ τοῦτʼ εὔχεσθέ μοι,</l>
               <l n="1513">οὗ καιρὸς ἐᾷ ζῆν, τοῦ βίου δὲ λῴονος</l>
               <l n="1514">ὑμᾶς κυρῆσαι τοῦ   φυτεύσαντος πατρός.</l>
            </sp>
            <sp>
               <speaker>Κρέων</speaker>
               <l n="1515">ἅλις ἵνʼ ἐξήκεις δακρύων·  ἀλλʼ ἴθι στέγης ἔσω.</l>
            </sp>
            <milestone unit="card" resp="p" n="1516"/>
            <div type="textpart" subtype="close" n="trochaic">
               <sp>
                  <speaker>Οἰδίπους</speaker>
                  <l n="1516" part="I">πειστέον, κεἰ μηδὲν ἡδύ.</l>
               </sp>
               <sp>
                  <speaker>Κρέων</speaker>
                  <l n="1516a" part="F">πάντα γὰρ καιρῷ καλά.</l>
               </sp>
               <sp>
                  <speaker>Οἰδίπους</speaker>
                  <l n="1517" part="I">οἶσθʼ ἐφʼ οἷς οὖν εἶμι;</l>
               </sp>
               <sp>
                  <speaker>Κρέων</speaker>
                  <l n="1517a" part="F">λέξεις, καὶ τότʼ εἴσομαι κλύων.</l>
               </sp>
               <sp>
                  <speaker>Οἰδίπους</speaker>
                  <l n="1518" part="I">γῆς μʼ ὅπως πέμψεις ἄποικον.</l>
               </sp>
               <sp>
                  <speaker>Κρέων</speaker>
                  <l n="1518a" part="F">τοῦ θεοῦ μʼ αἰτεῖς δόσιν.</l>
               </sp>
               <sp>
                  <speaker>Οἰδίπους</speaker>
                  <l n="1519" part="I">ἀλλὰ θεοῖς γʼ ἔχθιστος ἥκω.</l>
               </sp>
               <sp>
                  <speaker>Κρέων</speaker>
                  <l n="1519a" part="F">τοιγαροῦν τεύξει τάχα.</l>
               </sp>
               <sp>
                  <speaker>Οἰδίπους</speaker>
                  <l n="1520" part="I">φῂς τάδʼ οὖν;</l>
               </sp>
               <sp>
                  <speaker>Κρέων</speaker>
                  <l n="1520a" part="F">ἃ μὴ φρονῶ γὰρ οὐ φιλῶ λέγειν μάτην.</l>
               </sp>
               <sp>
                  <speaker>Οἰδίπους</speaker>
                  <l n="1521" part="I">ἄπαγέ νύν μʼ ἐντεῦθεν ἤδη.</l>
               </sp>
               <sp>
                  <speaker>Κρέων</speaker>
                  <l n="1521a" part="F">στεῖχέ νυν, τέκνων δʼ ἀφοῦ.</l>
               </sp>
               <sp>
                  <speaker>Οἰδίπους</speaker>
                  <l n="1522" part="I">μηδαμῶς ταύτας γʼ ἕλῃ μου.</l>
               </sp>
               <sp>
                  <speaker>Κρέων</speaker>
                  <l n="1522a" part="F">πάντα μὴ βούλου κρατεῖν·</l>
                  <l n="1523">καὶ γὰρ ἁκράτησας οὔ σοι τῷ βίῳ ξυνέσπετο.</l>
               </sp>
               <sp>
                  <speaker>Χορός</speaker>
                  <l n="1524">ὦ πάτρας Θήβης ἔνοικοι, λεύσσετʼ, Οἰδίπους ὅδε,</l>
                  <l n="1525">ὃς τὰ κλείνʼ αἰνίγματʼ ᾔδει καὶ κράτιστος ἦν ἀνήρ,</l>
                  <l n="1526">οὗ τίς οὐ ζήλῳ πολιτῶν ἦν τύχαις ἐπιβλέπων,</l>
                  <l n="1527">εἰς ὅσον κλύδωνα δεινῆς συμφορᾶς ἐλήλυθεν.</l>
                  <l n="1528">ὥστε θνητὸν ὄντα κείνην τὴν τελευταίαν ἰδεῖν</l>
                  <l n="1529">ἡμέραν ἐπισκοποῦντα μηδένʼ ὀλβίζειν, πρὶν ἂν</l>
                  <l n="1530">τέρμα τοῦ βίου περάσῃ  μηδὲν ἀλγεινὸν παθών.</l>
               </sp>
               </div>
            </div>
      </div>
      </body>
   </text>
</TEI>
