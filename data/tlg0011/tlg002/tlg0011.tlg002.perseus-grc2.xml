<?xml version="1.0" encoding="UTF-8"?>
<?xml-model href="http://www.stoa.org/epidoc/schema/latest/tei-epidoc.rng" schematypens="http://relaxng.org/ns/structure/1.0"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title type="work" n="Ant.">Antigone</title>
                <title type="sub">Machine readable text</title>
                <author n="Soph.">Sophocles</author>
                <editor role="editor" n="Storr">Francis Storr</editor>
                <sponsor>Perseus Project, Tufts University</sponsor>
                <principal>Gregory Crane</principal>
                <respStmt>
                    <resp>Prepared under the supervision of</resp>
                    <name>Lisa Cerrato</name>
                    <name>William Merrill</name>
                    <name>Elli Mylonas</name>
                    <name>David Smith</name>
                </respStmt>
                <funder n="org:AnnCPB">The Annenberg CPB/Project</funder>
            </titleStmt>
            <extent>About 83Kb</extent>
            <publicationStmt>
                <publisher>Trustees of Tufts University</publisher>
                <pubPlace>Medford, MA</pubPlace>
                <authority>Perseus Project</authority>
            </publicationStmt>
            <sourceDesc>
                <biblStruct>
                    <monogr>
                        <author>Sophocles</author>
                        <title>Sophocles. Vol 1: Oedipus the king. Oedipus at Colonus. Antigone.
                            With an English translation by F. Storr. The Loeb classical library, 20. </title>
                        <editor role="editor">Francis Storr</editor>
                        <imprint>
                            <pubPlace>London; New York</pubPlace>
                            <publisher>William Heinemann Ltd.; The Macmillan Company</publisher>
                            <date>1912</date>
                        </imprint>
                    </monogr>
                </biblStruct>
            </sourceDesc>
        </fileDesc>
        <encodingDesc>
            <refsDecl n="CTS">
                
                <cRefPattern n="card" matchPattern="(\w+)" replacementPattern="#xpath(/tei:TEI/tei:text/tei:body/tei:div/tei:div[@n='$1'])">
                    <p>This pointer pattern extracts cards</p>
                </cRefPattern>
                
            </refsDecl>
        </encodingDesc>
        <profileDesc>
            <langUsage>
                <language ident="grc">Greek</language>
            </langUsage>
        </profileDesc>
        <revisionDesc>
            <change>
                <date>1988</date>
                <name>EM, Scott Ettinger and Roger Travis</name> tagging Text scanned at U. Chicago
                in 1988. Basic SGML tagging by EM, Scott Ettinger and Roger Travis. </change>
            <change>
                <date>9/19/90</date>
                <name>EM</name> ed. Final check of cardbreaks, tags, and linenumbers. </change>
            <change>
                <date>8/91</date>
                <name>EM</name> ed. Revise DTDs and recheck texts. </change>
            <change>
                <date>8/91</date>
                <name>Bill Merrill</name> ed. Check text against TLG Sophocles in order to discover
                if there are any missing whole words or lines.. </change>
            <change>
                <date>8/93</date>
                <name>Bill Merrill</name> ed. changed attribution of ll. 49-68 to Ismene. </change>
            <change>
                <date>6/95</date>
                <name>Lisa Cerrato</name> ed. Added speaker tags where they were missing. </change>
            <change>
                <date>3/98</date>
                <name>wpm</name> ed. added a period at line 17 and a raised dot at line 72 </change>
            <change>
                <date>24-Nov-99</date>
                <name>Anne Mahoney</name> Markup $Log: soph.ant_gk.xml,v $ Revision 1.1 2013-09-13
                11:17:56 balmas01 moving Greg's work-in-progress on CTS-izing greco-roman collection
                texts to a Work directory Revision 1.6 2013-06-13 12:41:38 gcrane tagging now should
                be compatible with CTS Revision 1.5 2012-11-20 18:47:12 ajones06 Changed the
                bibliographic information in the headers to reflect Francesco's discovery that the
                Greek text for these files was taken from the two-volume public domain Loeb version
                edited by Francis Storr. Revision 1.4 2011-09-07 14:33:14 rsingh04 adding
                rend=displayNum to lb tags Revision 1.3 2010-12-25 19:40:38 gcrane LB milestones
                instead of L tags Revision 1.2 2010-12-24 13:05:02 gcrane ADD tags for lt/gt
                entities DEL tags for lsqb/rsqb entities Revision 1.1 2010-12-24 12:51:10 gcrane
                base files for SDL Revision 1.1 2009/12/08 18:56:08 rsingh04 moved more xml files
                around based on copyright status Revision 1.2 2005/08/01 16:30:23 packel removed
                stray item tags Revision 1.1 2005/07/25 15:02:57 packel Converted to XML Revision
                1.14 2004/04/21 20:41:59 mimno added card 1s Revision 1.13 2003/07/01 22:18:08 yorkc
                Updated texts to TEI P4 and Perseus P4 extensions; minor cleanup (esp. character
                encodings and typos.) Revision 1.12 2003/05/21 20:29:16 lcerrato changed e)s to w(s
                on line 463 confirmed by source Revision 1.11 2000/10/27 14:14:57 amahoney fix a
                couple of stray typos Revision 1.10 2000/09/14 16:57:45 lcerrato changed etos eis
                tos to etos eis etos at line 340 Revision 1.9 2000/06/08 17:48:58 lcerrato fixed two
                typos reported by users: one on line 370 (mht vs mh); one on line 411 (parwn instead
                of pagwn) Revision 1.8 2000/03/04 20:35:17 dasmith Added separate funder entity to
                TEI header. Revision 1.7 2000/02/15 23:18:01 amahoney use n attribute on sp element
                to carry over the speaker name when the speech is interrupted by a card break; this
                also requires that the card break at the end come after the close of the sp, not
                within Revision 1.6 1999/11/24 21:12:07 amahoney Bring remaining files up to new
                DTD; use part=i and part=f for antilabe in all files </change>
            <change when="2015" who="Stella Dee">converted to EpiDoc</change>
            <change when="2016-01-15" who="TDBuck">CTS RefsDecl added fixed divs for CTS</change>
        </revisionDesc>
    </teiHeader>
    <text xml:lang="grc" >
        <body>
            <div type="edition" n="urn:cts:greekLit:tlg0011.tlg002.perseus-grc2" xml:lang="grc" >
            
                <div n="1" subtype="card" type="textpart">
                <milestone unit="episode"/>
                    <sp>
                    <speaker>Ἀντιγόνη</speaker>
                    <l>ὦ κοινὸν αὐτάδελφον Ἰσμήνης κάρα,</l>
                    <l>ἆρʼ οἶσθʼ ὅ τι Ζεὺς τῶν ἀπʼ Οἰδίπου κακῶν</l>
                    <l>ὁποῖον οὐχὶ νῷν ἔτι ζώσαιν τελεῖ;</l>
                    <l>οὐδὲν γὰρ οὔτʼ ἀλγεινὸν οὔτʼ ἄτης ἄτερ</l>
                    <l n="5">οὔτʼ αἰσχρὸν οὔτʼ ἄτιμόν ἐσθʼ, ὁποῖον οὐ</l>
                    <l>τῶν σῶν τε κἀμῶν οὐκ ὄπωπʼ ἐγὼ κακῶν.</l>
                    <l>καὶ νῦν τί τοῦτʼ αὖ φασι πανδήμῳ πόλει</l>
                    <l>κήρυγμα θεῖναι τὸν στρατηγὸν ἀρτίως;</l>
                    <l>ἔχεις τι κεἰσήκουσας; ἤ σε λανθάνει</l>
                    <l n="10">πρὸς τοὺς φίλους στείχοντα τῶν ἐχθρῶν κακά;</l>
                </sp>
                <sp>
                    <speaker>Ἰσμήνη</speaker>
                    <l>ἐμοὶ μὲν οὐδεὶς μῦθος, Ἀντιγόνη φίλων</l>
                    <l>οὔθʼ ἡδὺς οὔτʼ ἀλγεινὸς ἵκετʼ ἐξ ὅτου</l>
                    <l>δυοῖν ἀδελφοῖν ἐστερήθημεν δύο,</l>
                    <l>μιᾷ θανόντοιν ἡμέρᾳ διπλῇ χερί·</l>
                    <l n="15">ἐπεὶ δὲ φροῦδός ἐστιν Ἀργείων στρατὸς</l>
                    <l>ἐν νυκτὶ τῇ νῦν, οὐδὲν οἶδʼ ὑπέρτερον,</l>
                    <l>οὔτʼ εὐτυχοῦσα μᾶλλον οὔτʼ ἀτωμένη.</l>
                </sp>
                <sp>
                    <speaker>Ἀντιγόνη</speaker>
                    <l>ᾔδη καλῶς, καί σʼ ἐκτὸς αὐλείων πυλῶν</l>
                    <l>τοῦδʼ οὕνεκʼ ἐξέπεμπον, ὡς μόνη κλύοις.</l>
                </sp>
                <sp>
                    <speaker>Ἰσμήνη</speaker>
                    <l n="20">τί δʼ ἔστι; δηλοῖς γάρ τι καλχαίνουσʼ ἔπος.</l>
                </sp>
                <sp>
                    <speaker>Ἀντιγόνη</speaker>
                    <l>οὐ γὰρ τάφου νῷν τὼ κασιγνήτω Κρέων</l>
                    <l>τὸν μὲν προτίσας, τὸν δʼ ἀτιμάσας ἔχει;</l>
                    <l>Ἐτεοκλέα μέν, ὡς λέγουσι, σὺν δίκης</l>
                    <l>χρήσει δικαίᾳ καὶ νόμου κατὰ χθονὸς</l>
                    <l n="25">ἔκρυψε τοῖς ἔνερθεν ἔντιμον νεκροῖς·</l>
                    <l>τὸν δʼ ἀθλίως θανόντα Πολυνείκους νέκυν</l>
                    <l>ἀστοῖσί φασιν ἐκκεκηρῦχθαι τὸ μὴ</l>
                    <l>τάφῳ καλύψαι μηδὲ κωκῦσαί τινα,</l>
                    <l>ἐᾶν δʼ ἄκλαυτον, ἄταφον, οἰωνοῖς γλυκὺν</l>
                    <l n="30">θησαυρὸν εἰσορῶσι πρὸς χάριν βορᾶς.</l>
                    <l>τοιαῦτά φασι τὸν ἀγαθὸν Κρέοντα σοὶ</l>
                    <l>κἀμοί, λέγω γὰρ κἀμέ, κηρύξαντʼ ἔχειν,</l>
                    <l>καὶ δεῦρο νεῖσθαι ταῦτα τοῖσι μὴ εἰδόσιν</l>
                    <l>σαφῆ προκηρύξοντα, καὶ τὸ πρᾶγμʼ ἄγειν</l>
                    <l n="35">οὐχ ὡς παρʼ οὐδέν, ἀλλʼ ὃς ἂν τούτων τι δρᾷ,</l>
                    <l>φόνον προκεῖσθαι δημόλευστον ἐν πόλει.</l>
                    <l>οὕτως ἔχει σοι ταῦτα, καὶ δείξεις τάχα</l>
                    <l>εἴτʼ εὐγενὴς πέφυκας εἴτʼ ἐσθλῶν κακή.</l>
                    
                </sp>
                </div>
                    <div n="39" subtype="card" type="textpart">
                <sp>
                    <speaker>Ἰσμήνη</speaker>
                    <l>τί δʼ, ὦ ταλαῖφρον, εἰ τάδʼ ἐν τούτοις, ἐγὼ</l>
                    <l n="40">λύουσʼ ἂν ἢ ʼφάπτουσα προσθείμην πλέον;</l>
                </sp>
                <sp>
                    <speaker>Ἀντιγόνη</speaker>
                    <l>εἰ ξυμπονήσεις καὶ ξυνεργάσει σκόπει.</l>
                </sp>
                <sp>
                    <speaker>Ἰσμήνη</speaker>
                    <l>ποῖόν τι κινδύνευμα; ποῦ γνώμης ποτʼ εἰ;</l>
                </sp>
                <sp>
                    <speaker>Ἀντιγόνη</speaker>
                    <l>εἰ τὸν νεκρὸν ξὺν τῇδε κουφιεῖς χερί.</l>
                </sp>
                <sp>
                    <speaker>Ἰσμήνη</speaker>
                    <l>ἢ γὰρ νοεῖς θάπτειν σφʼ, ἀπόρρητον πόλει;</l>
                </sp>
                <sp>
                    <speaker>Ἀντιγόνη</speaker>
                    <l n="45">τὸν γοῦν ἐμὸν καὶ τὸν σόν ἢν σὺ μὴ θέλῃς</l>
                    <l>ἀδελφόν· οὐ γὰρ δὴ προδοῦσʼ ἁλώσομαι.</l>
                </sp>
                <sp>
                    <speaker>Ἰσμήνη</speaker>
                    <l>ὦ σχετλία, Κρέοντος ἀντειρηκότος;</l>
                </sp>
                <sp>
                    <speaker>Ἀντιγόνη</speaker>
                    <l>ἀλλʼ οὐδὲν αὐτῷ τῶν ἐμῶν μʼ εἴργειν μέτα.</l>
                </sp>
                <sp>
                    <speaker>Ἰσμήνη</speaker>
                    <l>οἴμοι. φρόνησον, ὦ κασιγνήτη, πατὴρ</l>
                    <l n="50">ὡς νῷν ἀπεχθὴς δυσκλεής τʼ ἀπώλετο,</l>
                    <l>πρὸς αὐτοφώρων ἀμπλακημάτων διπλᾶς</l>
                    <l>ὄψεις ἀράξας αὐτὸς αὐτουργῷ χερί.</l>
                    <l>ἔπειτα μήτηρ καὶ γυνή, διπλοῦν ἔπος,</l>
                    <l>πλεκταῖσιν ἀρτάναισι λωβᾶται βίον·</l>
                    <l n="55">τρίτον δʼ ἀδελφὼ δύο μίαν καθʼ ἡμέραν</l>
                    <l>αὐτοκτονοῦντε τὼ ταλαιπώρω μόρον</l>
                    <l>κοινὸν κατειργάσαντʼ ἐπαλλήλοιν χεροῖν.</l>
                    <l>νῦν δʼ αὖ μόνα δὴ νὼ λελειμμένα σκόπει</l>
                    <l>ὅσῳ κάκιστʼ ὀλούμεθʼ, εἰ νόμου βίᾳ</l>
                    <l n="60">ψῆφον τυράννων ἢ κράτη παρέξιμεν.</l>
                    <l>ἀλλʼ ἐννοεῖν χρὴ τοῦτο μὲν γυναῖχʼ ὅτι</l>
                    <l>ἔφυμεν, ὡς πρὸς ἄνδρας οὐ μαχουμένα.</l>
                    <l>ἔπειτα δʼ οὕνεκʼ ἀρχόμεσθʼ ἐκ κρεισσόνων,</l>
                    <l>καὶ ταῦτʼ ἀκούειν κἄτι τῶνδʼ ἀλγίονα.</l>
                    <l n="65">ἐγὼ μὲν οὖν αἰτοῦσα τοὺς ὑπὸ χθονὸς</l>
                    <l>ξύγγνοιαν ἴσχειν, ὡς βιάζομαι τάδε,</l>
                    <l>τοῖς ἐν τέλει βεβῶσι πείσομαι· τὸ γὰρ</l>
                    <l>περισσὰ πράσσειν οὐκ ἔχει νοῦν οὐδένα.</l>
                    
                </sp></div>
                        <div n="69" subtype="card" type="textpart">
                <sp>
                    <speaker>Ἀντιγόνη</speaker>
                    <l>οὔτʼ ἂν κελεύσαιμʼ οὔτʼ ἄν, εἰ θέλοις ἔτι</l>
                    <l n="70">πράσσειν, ἐμοῦ γʼ ἂν ἡδέως δρῴης μέτα.</l>
                    <l>ἀλλʼ ἴσθʼ ὁποῖά σοι δοκεῖ, κεῖνον δʼ ἐγὼ</l>
                    <l>θάψω· καλόν μοι τοῦτο ποιούσῃ θανεῖν.</l>
                    <l>φίλη μετʼ αὐτοῦ κείσομαι, φίλου μέτα,</l>
                    <l>ὅσια πανουργήσασʼ. ἐπεὶ πλείων χρόνος</l>
                    <l n="75">ὃν δεῖ μʼ ἀρέσκειν τοῖς κάτω τῶν ἐνθάδε.</l>
                    <l>ἐκεῖ γὰρ αἰεὶ κείσομαι· σοὶ δʼ, εἰ δοκεῖ,</l>
                    <l>τὰ τῶν θεῶν ἔντιμʼ ἀτιμάσασʼ ἔχε.</l>
                </sp>
                <sp>
                    <speaker>Ἰσμήνη</speaker>
                    <l>ἐγὼ μὲν οὐκ ἄτιμα ποιοῦμαι, τὸ δὲ</l>
                    <l>βίᾳ πολιτῶν δρᾶν ἔφυν ἀμήχανος.</l>
                </sp>
                <sp>
                    <speaker>Ἀντιγόνη</speaker>
                    <l n="80">σὺ μὲν τάδʼ ἂν προὔχοιʼ· ἐγὼ δὲ δὴ τάφον</l>
                    <l>χώσουσʼ ἀδελφῷ φιλτάτῳ πορεύσομαι.</l>
                </sp>
                <sp>
                    <speaker>Ἰσμήνη</speaker>
                    <l>οἴμοι ταλαίνης, ὡς ὑπερδέδοικά σου.</l>
                </sp>
                <sp>
                    <speaker>Ἀντιγόνη</speaker>
                    <l>μὴ ʼμοῦ προτάρβει· τὸν σὸν ἐξόρθου πότμον.</l>
                </sp>
                <sp>
                    <speaker>Ἰσμήνη</speaker>
                    <l>ἀλλʼ οὖν προμηνύσῃς γε τοῦτο μηδενὶ</l>
                    <l n="85">τοὔργον, κρυφῇ δὲ κεῦθε, σὺν δʼ αὔτως ἐγώ.</l>
                </sp>
                <sp>
                    <speaker>Ἀντιγόνη</speaker>
                    <l>οἴμοι, καταύδα· πολλὸν ἐχθίων ἔσει</l>
                    <l>σιγῶσʼ, ἐὰν μὴ πᾶσι κηρύξῃς τάδε.</l>
                </sp>
                <sp>
                    <speaker>Ἰσμήνη</speaker>
                    <l>θερμὴν ἐπὶ ψυχροῖσι καρδίαν ἔχεις.</l>
                </sp>
                <sp>
                    <speaker>Ἀντιγόνη</speaker>
                    <l>ἀλλʼ οἶδʼ ἀρέσκουσʼ οἷς μάλισθʼ ἁδεῖν με χρή.</l>
                </sp>
                <sp>
                    <speaker>Ἰσμήνη</speaker>
                    <l n="90">εἰ καὶ δυνήσει γʼ· ἀλλʼ ἀμηχάνων ἐρᾷς.</l>
                </sp>
                <sp>
                    <speaker>Ἀντιγόνη</speaker>
                    <l>οὐκοῦν, ὅταν δὴ μὴ σθένω, πεπαύσομαι.</l>
                </sp>
                <sp>
                    <speaker>Ἰσμήνη</speaker>
                    <l>ἀρχὴν δὲ θηρᾶν οὐ πρέπει τἀμήχανα.</l>
                </sp>
                <sp>
                    <speaker>Ἀντιγόνη</speaker>
                    <l>εἰ ταῦτα λέξεις, ἐχθαρεῖ μὲν ἐξ ἐμοῦ,</l>
                    <l>ἐχθρὰ δὲ τῷ θανόντι προσκείσει δίκῃ.</l>
                    <l n="95">ἀλλʼ ἔα με καὶ τὴν ἐξ ἐμοῦ δυσβουλίαν</l>
                    <l>παθεῖν τὸ δεινὸν τοῦτο· πείσομαι γὰρ οὐ</l>
                    <l>τοσοῦτον οὐδὲν ὥστε μὴ οὐ καλῶς θανεῖν.</l>
                </sp>
                <sp>
                    <speaker>Ἰσμήνη</speaker>
                    <l>ἀλλʼ εἰ δοκεῖ σοι, στεῖχε· τοῦτο δʼ ἴσθʼ ὅτι</l>
                    <l>ἄνους μὲν ἔρχει, τοῖς φίλοις δʼ ὀρθῶς φίλη.</l>
                    
                </sp></div>
                            <div n="100" subtype="card" type="textpart">
            
            <milestone unit="choral"/>
                <milestone unit="strophe" n="1"/>
                    <sp>
                        <speaker>Χορός</speaker>
                        <l n="100">ἀκτὶς ἀελίου, τὸ κάλλιστον ἑπταπύλῳ φανὲν</l>
                        <l>Θήβᾳ τῶν προτέρων φάος,</l>
                        <l>ἐφάνθης ποτʼ, ὦ χρυσέας</l>
                        <l>ἁμέρας βλέφαρον,</l>
                        <l n="105">Διρκαίων ὑπὲρ ῥεέθρων μολοῦσα,</l>
                        <l>τὸν λεύκασπιν Ἀργόθεν ἐκβάντα φῶτα πανσαγίᾳ</l>
                        <l>φυγάδα πρόδρομον ὀξυτέρῳ κινήσασα χαλινῷ·</l>
                    </sp>
                    
                </div>
                <div n="110" subtype="card" type="textpart">
                    <milestone unit="anapests"/>
                    <sp>
                        <speaker>Χορός</speaker>
                        <l n="110">ὃς ἐφʼ ἡμετέρᾳ γᾷ Πολυνείκους</l>
                        <l>ἀρθεὶς νεικέων ἐξ ἀμφιλόγων</l>
                        <l>ὀξέα κλάζων</l>
                        <l>ἀετὸς εἰς γᾶν ὣς ὑπερέπτα,</l>
                        <l>λευκῆς χιόνος πτέρυγι στεγανός,</l>
                        <l n="115">πολλῶν μεθʼ ὅπλων</l>
                        <l>ξύν θʼ ἱπποκόμοις κορύθεσσιν.</l>
                        
                    </sp>
                </div><div n="117" subtype="card" type="textpart">
                <milestone unit="antistrophe" n="1"/>
                    <sp>
                        <speaker>Χορός</speaker>
                        <l>ξύν θʼ ἱπποκόμοις κορύθεσσιν.</l>
                        <l>στὰς δʼ ὑπὲρ μελάθρων φονώσαισιν ἀμφιχανὼν κύκλῳ</l>
                        <l>λόγχαις ἑπτάπυλον στόμα</l>
                        <l>ἔβα, πρίν ποθʼ ἁμετέρων</l>
                        <l n="120">αἱμάτων γένυσιν πλησθῆναί τε καὶ στεφάνωμα πύργων</l>
                        <l>πευκάενθʼ Ἥφαιστον ἑλεῖν. τοῖος ἀμφὶ νῶτʼ ἐτάθη</l>
                        <l n="125">πάταγος Ἄρεος, ἀντιπάλῳ δυσχείρωμα δράκοντος.</l>
                    </sp>
                    
                </div><div n="127" subtype="card" type="textpart">
                <milestone unit="anapests"/>
                    <sp>
                        <speaker>Χορός</speaker>
                        <l>Ζεὺς γὰρ μεγάλης γλώσσης κόμπους</l>
                        <l>ὑπερεχθαίρει, καὶ σφας ἐσιδὼν</l>
                        <l>πολλῷ ῥεύματι προσνισσομένους</l>
                        <l n="130">χρυσοῦ καναχῆς ὑπεροπλίαις,</l>
                        <l>παλτῷ ῥιπτεῖ πυρὶ βαλβίδων</l>
                        <l>ἐπʼ ἄκρων ἤδη</l>
                        <l>νίκην ὁρμῶντʼ ἀλαλάξαι.</l>
                        
                    </sp>
                </div><div n="134" subtype="card" type="textpart">
                <milestone unit="strophe" n="2"/>
                    <sp>
                        <speaker>Χορός</speaker>
                        <l>ἀντιτύπᾳ δʼ ἐπὶ γᾷ πέσε τανταλωθεὶς</l>
                        <l n="135">πυρφόρος, ὃς τότε μαινομένᾳ ξὺν ὁρμᾷ</l>
                        <l>βακχεύων ἐπέπνει</l>
                        <l>ῥιπαῖς ἐχθίστων ἀνέμων.</l>
                        <l>εἶχε δʼ ἄλλᾳ τὰ μέν,</l>
                        <l>ἄλλα δʼ ἐπʼ ἄλλοις ἐπενώμα στυφελίζων μέγας Ἄρης</l>
                        <l n="140">δεξιόσειρος.</l>
                    </sp>
                    
                </div><div n="141" subtype="card" type="textpart">
                <milestone unit="anapests"/>
                    <sp>
                        <speaker>Χορός</speaker>
                        <l>ἑπτὰ λοχαγοὶ γὰρ ἐφʼ ἑπτὰ πύλαις</l>
                        <l>ταχθέντες ἴσοι πρὸς ἴσους ἔλιπον</l>
                        <l>Ζηνὶ τροπαίῳ πάγχαλκα τέλη,</l>
                        <l>πλὴν τοῖν στυγεροῖν, ὣ πατρὸς ἑνὸς</l>
                        <l n="145">μητρός τε μιᾶς φύντε καθʼ αὑτοῖν</l>
                        <l>δικρατεῖς λόγχας στήσαντʼ ἔχετον</l>
                        <l>κοινοῦ θανάτου μέρος ἄμφω.</l>
                        
                    </sp>
                </div><div n="148" subtype="card" type="textpart">
                <milestone unit="antistrophe" n="2"/>
                    <sp>
                        <speaker>Χορός</speaker>
                        <l>ἀλλὰ γὰρ ἁ μεγαλώνυμος ἦλθε Νίκα</l>
                        <l>τᾷ πολυαρμάτῳ ἀντιχαρεῖσα Θήβᾳ,</l>
                        <l n="150">ἐκ μὲν δὴ πολέμων</l>
                        <l>τῶν νῦν θέσθαι λησμοσύναν,</l>
                        <l>θεῶν δὲ ναοὺς χοροῖς</l>
                        <l>παννυχίοις πάντας ἐπέλθωμεν, ὁ Θήβας δʼ ἐλελίχθων</l>
                        <l>Βάκχιος ἄρχοι.</l>
                    </sp>
                    
                </div><div n="155" subtype="card" type="textpart">
                <milestone unit="anapests"/>
                    <sp>
                        <speaker>Χορός</speaker>
                        <l n="155">ἀλλʼ ὅδε γὰρ δὴ βασιλεὺς χώρας,</l>
                        <l>Κρέων ὁ Μενοικέως <del>ἄρχων</del> νεοχμὸς</l>
                        <l>νεαραῖσι θεῶν ἐπὶ συντυχίαις</l>
                        <l>χωρεῖ, τίνα δὴ μῆτιν ἐρέσσων,</l>
                        <l n="160">ὅτι σύγκλητον τήνδε γερόντων</l>
                        <l>προὔθετο λέσχην,</l>
                        <l n="161b">κοινῷ κηρύγματι πέμψας;</l>
                       
                    </sp>
                </div> <div n="162" subtype="card" type="textpart">
            
            <milestone unit="episode"/>
                <sp>
                    <speaker>Κρέων</speaker>
                    <l>ἄνδρες, τὰ μὲν δὴ πόλεος ἀσφαλῶς θεοὶ</l>
                    <l>πολλῷ σάλῳ σείσαντες ὤρθωσαν πάλιν.</l>
                    <l>ὑμᾶς δʼ ἐγὼ πομποῖσιν ἐκ πάντων δίχα</l>
                    <l n="165">ἔστειλʼ ἱκέσθαι τοῦτο μὲν τὰ Λαΐου</l>
                    <l>σέβοντας εἰδὼς εὖ θρόνων ἀεὶ κράτη,</l>
                    <l>τοῦτʼ αὖθις, ἡνίκʼ Οἰδίπους ὤρθου πόλιν,</l>
                    <l>κἀπεὶ διώλετʼ, ἀμφὶ τοὺς κείνων ἔτι</l>
                    <l>παῖδας μένοντας ἐμπέδοις φρονήμασιν.</l>
                    <l n="170">ὅτʼ οὖν ἐκεῖνοι πρὸς διπλῆς μοίρας μίαν</l>
                    <l>καθʼ ἡμέραν ὤλοντο παίσαντές τε καὶ</l>
                    <l>πληγέντες αὐτόχειρι σὺν μιάσματι,</l>
                    <l>ἐγὼ κράτη δὴ πάντα καὶ θρόνους ἔχω</l>
                    <l>γένους κατʼ ἀγχιστεῖα τῶν ὀλωλότων.</l>
                    <l n="175">ἀμήχανον δὲ παντὸς ἀνδρὸς ἐκμαθεῖν</l>
                    <l>ψυχήν τε καὶ φρόνημα καὶ γνώμην, πρὶν ἂν</l>
                    <l>ἀρχαῖς τε καὶ νόμοισιν ἐντριβὴς φανῇ.</l>
                    <l>ἐμοὶ γὰρ ὅστις πᾶσαν εὐθύνων πόλιν</l>
                    <l>μὴ τῶν ἀρίστων ἅπτεται βουλευμάτων</l>
                    <l n="180">ἀλλʼ ἐκ φόβου του γλῶσσαν ἐγκλῄσας ἔχει</l>
                    <l>κάκιστος εἶναι νῦν τε καὶ πάλαι δοκεῖ·</l>
                    <l>καὶ μεῖζον ὅστις ἀντὶ τῆς αὑτοῦ πάτρας</l>
                    <l>φίλον νομίζει, τοῦτον οὐδαμοῦ λέγω.</l>
                    <l>ἐγὼ γάρ, ἴστω Ζεὺς ὁ πάνθʼ ὁρῶν ἀεί,</l>
                    <l n="185">οὔτʼ ἂν σιωπήσαιμι τὴν ἄτην ὁρῶν</l>
                    <l>στείχουσαν ἀστοῖς ἀντὶ τῆς σωτηρίας,</l>
                    <l>οὔτʼ ἂν φίλον ποτʼ ἄνδρα δυσμενῆ χθονὸς</l>
                    <l>θείμην ἐμαυτῷ, τοῦτο γιγνώσκων ὅτι</l>
                    <l>ἥδʼ ἐστὶν ἡ σῴζουσα καὶ ταύτης ἔπι</l>
                    <l n="190">πλέοντες ὀρθῆς τοὺς φίλους ποιούμεθα.</l>
                    <l>τοιοῖσδʼ ἐγὼ νόμοισι τήνδʼ αὔξω πόλιν,</l>
                    <l>καὶ νῦν ἀδελφὰ τῶνδε κηρύξας ἔχω</l>
                    <l>ἀστοῖσι παίδων τῶν ἀπʼ Οἰδίπου πέρι·</l>
                    <l>Ἐτεοκλέα μέν, ὃς πόλεως ὑπερμαχῶν</l>
                    <l n="195">ὄλωλε τῆσδε, πάντʼ ἀριστεύσας δόρει,</l>
                    <l>τάφῳ τε κρύψαι καὶ τὰ πάντʼ ἀφαγνίσαι</l>
                    <l>ἃ τοῖς ἀρίστοις ἔρχεται κάτω νεκροῖς.</l>
                    <l>τὸν δʼ αὖ ξύναιμον τοῦδε, Πολυνείκη λέγω,</l>
                    <l>ὃς γῆν πατρῴαν καὶ θεοὺς τοὺς ἐγγενεῖς</l>
                    <l n="200">φυγὰς κατελθὼν ἠθέλησε μὲν πυρὶ</l>
                    <l>πρῆσαι κατʼ ἄκρας, ἠθέλησε δʼ αἵματος</l>
                    <l>κοινοῦ πάσασθαι, τοὺς δὲ δουλώσας ἄγειν,</l>
                    <l>τοῦτον πόλει τῇδʼ ἐκκεκήρυκται τάφῳ</l>
                    <l>μήτε κτερίζειν μήτε κωκῦσαί τινα,</l>
                    <l n="205">ἐᾶν δʼ ἄθαπτον καὶ πρὸς οἰωνῶν δέμας</l>
                    <l>καὶ πρὸς κυνῶν ἐδεστὸν αἰκισθέν τʼ ἰδεῖν.</l>
                    <l>τοιόνδʼ ἐμὸν φρόνημα, κοὔποτʼ ἔκ γʼ ἐμοῦ</l>
                    <l>τιμὴν προέξουσʼ οἱ κακοὶ τῶν ἐνδίκων·</l>
                    <l>ἀλλʼ ὅστις εὔνους τῇδε τῇ πόλει, θανὼν</l>
                    <l n="210">καὶ ζῶν ὁμοίως ἐξ ἐμοῦ τιμήσεται.</l>
                    
                </sp>
                    </div>
                <div n="211" subtype="card" type="textpart">
                <sp>
                    <speaker>Χορός</speaker>
                    <l>σοὶ ταῦτʼ ἀρέσκει, παῖ Μενοικέως Κρέον,</l>
                    <l>τὸν τῇδε δύσνουν κἀς τὸν εὐμενῆ πόλει·</l>
                    <l>νόμῳ δὲ χρῆσθαι παντί που πάρεστί σοι</l>
                    <l>καὶ τῶν θανόντων χὠπόσοι ζῶμεν πέρι.</l>
                </sp>
                <sp>
                    <speaker>Κρέων</speaker>
                    <l n="215">ὡς ἂν σκοποὶ νῦν εἴτε τῶν εἰρημένων.</l>
                </sp>
                <sp>
                    <speaker>Χορός</speaker>
                    <l>νεωτέρῳ τῳ τοῦτο βαστάζειν πρόθες.</l>
                </sp>
                <sp>
                    <speaker>Κρέων</speaker>
                    <l>ἀλλʼ εἴσʼ ἑτοῖμοι τοῦ νεκροῦ γʼ ἐπίσκοποι.</l>
                </sp>
                <sp>
                    <speaker>Χορός</speaker>
                    <l>τί δῆτʼ ἂν ἄλλο τοῦτʼ ἐπεντέλλοις ἔτι;</l>
                </sp>
                <sp>
                    <speaker>Κρέων</speaker>
                    <l>τὸ μὴ ʼπιχωρεῖν τοῖς ἀπιστοῦσιν τάδε.</l>
                </sp>
                <sp>
                    <speaker>Χορός</speaker>
                    <l n="220">οὔκ ἔστιν οὕτω μῶρος ὃς θανεῖν ἐρᾷ.</l>
                </sp>
                <sp>
                    <speaker>Κρέων</speaker>
                    <l>καὶ μὴν ὁ μισθός γʼ, οὗτος· ἀλλʼ ὑπʼ ἐλπίδων</l>
                    <l>ἄνδρας τὸ κέρδος πολλάκις διώλεσεν.</l>
                </sp>
                <sp>
                    <speaker>Φύλαξ</speaker>
                    <l>ἄναξ, ἐρῶ μὲν οὐχ ὅπως τάχους ὕπο</l>
                    <l>δύσπνους ἱκάνω κοῦφον ἐξάρας πόδα.</l>
                    <l n="225">πολλὰς γὰρ ἔσχον φροντίδων ἐπιστάσεις,</l>
                    <l>ὁδοῖς κυκλῶν ἐμαυτὸν εἰς ἀναστροφήν·</l>
                    <l>ψυχὴ γὰρ ηὔδα πολλά μοι μυθουμένη·</l>
                    <l>τάλας, τί χωρεῖς οἷ μολὼν δώσεις δίκην;</l>
                    <l>τλήμων, μενεῖς αὖ; κεἰ τάδʼ εἴσεται Κρέων</l>
                    <l n="230">ἄλλου παρʼ ἀνδρός; πῶς σὺ δῆτʼ οὐκ ἀλγύνει;</l>
                    <l>τοιαῦθʼ ἑλίσσων ἤνυτον σχολῇ βραδύς.</l>
                    <l>χοὔτως ὁδὸς βραχεῖα γίγνεται μακρά.</l>
                    <l>τέλος γε μέντοι δεῦρʼ ἐνίκησεν μολεῖν</l>
                    <l>σοί. κεἰ τὸ μηδὲν ἐξερῶ, φράσω δʼ ὅμως·</l>
                    <l n="235">τῆς ἐλπίδος γὰρ ἔρχομαι δεδραγμένος,</l>
                    <l>τὸ μὴ παθεῖν ἂν ἄλλο πλὴν τὸ μόρσιμον.</l>
                   
                </sp> </div>
                <div n="237" subtype="card" type="textpart">
                <sp>
                    <speaker>Κρέων</speaker>
                    <l>τί δʼ ἐστὶν ἀνθʼ οὗ τήνδʼ ἔχεις ἀθυμίαν;</l>
                </sp>
                <sp>
                    <speaker>Φύλαξ</speaker>
                    <l>φράσαι θέλω σοι πρῶτα τἀμαυτοῦ· τὸ γὰρ</l>
                    <l>πρᾶγμʼ οὔτʼ ἔδρασʼ οὔτʼ εἶδον ὅστις ἦν ὁ δρῶν,</l>
                    <l n="240">οὐδʼ ἂν δικαίως ἐς κακὸν πέσοιμί τι.</l>
                </sp>
                <sp>
                    <speaker>Κρέων</speaker>
                    <l>εὖ γε στοχάζει κἀποφάργνυσαι κύκλῳ</l>
                    <l>τὸ πρᾶγμα· δηλοῖς δʼ ὥς τι σημανῶν νέον.</l>
                </sp>
                <sp>
                    <speaker>Φύλαξ</speaker>
                    <l>τὰ δεινὰ γάρ τοι προστίθησʼ ὄκνον πολύν.</l>
                </sp>
                <sp>
                    <speaker>Κρέων</speaker>
                    <l>οὔκουν ἐρεῖς ποτʼ, εἶτʼ ἀπαλλαχθεὶς ἄπει;</l>
                </sp>
                <sp>
                    <speaker>Φύλαξ</speaker>
                    <l n="245">καὶ δὴ λέγω σοι. τὸν νεκρόν τις ἀρτίως</l>
                    <l>θάψας βέβηκε κἀπὶ χρωτὶ διψίαν</l>
                    <l>κόνιν παλύνας κἀφαγιστεύσας ἃ χρή·</l>
                </sp>
                <sp>
                    <speaker>Κρέων</speaker>
                    <l>τί φής; τίς ἀνδρῶν ἦν ὁ τολμήσας τάδε;</l>
                </sp>
                <sp>
                    <speaker>Φύλαξ</speaker>
                    <l>οὐκ οἶδʼ· ἐκεῖ γὰρ οὔτε του γενῇδος ἦν</l>
                    <l n="250">πλῆγμʼ, οὐ δικέλλης ἐκβολή. στύφλος δὲ γῆ</l>
                    <l>καὶ χέρσος, ἀρρὼξ οὐδʼ ἐπημαξευμένη</l>
                    <l>τροχοῖσιν, ἀλλʼ ἄσημος οὑργάτης τις ἦν.</l>
                    <l>ὅπως δʼ ὁ πρῶτος ἡμὶν ἡμεροσκόπος</l>
                    <l>δείκνυσι, πᾶσι θαῦμα δυσχερὲς παρῆν.</l>
                    <l n="255">ὁ μὲν γὰρ ἠφάνιστο, τυμβήρης μὲν οὔ,</l>
                    <l>λεπτὴ δʼ, ἄγος φεύγοντος ὥς, ἐπῆν κόνις</l>
                    <l>σημεῖα δʼ οὔτε θηρὸς οὔτε του κυνῶν</l>
                    <l>ἐλθόντος, οὐ σπάσαντος ἐξεφαίνετο.</l>
                    <l>λόγοι δʼ ἐν ἀλλήλοισιν ἐρρόθουν κακοί,</l>
                    <l n="260">φύλαξ ἐλέγχων φύλακα, κἂν ἐγίγνετο</l>
                    <l>πληγὴ τελευτῶσʼ, οὐδʼ ὁ κωλύσων παρῆν.</l>
                    <l>εἷς γάρ τις ἦν ἕκαστος οὑξειργασμένος,</l>
                    <l>κοὐδεὶς ἐναργής, ἀλλʼ ἔφευγε μὴ εἰδέναι.</l>
                    <l>ἦμεν δʼ ἑτοῖμοι καὶ μύδρους αἴρειν χεροῖν</l>
                    <l n="265">καὶ πῦρ διέρπειν καὶ θεοὺς ὁρκωμοτεῖν,</l>
                    <l>τὸ μήτε δρᾶσαι μήτε τῳ ξυνειδέναι</l>
                    <l>τὸ πρᾶγμα βουλεύσαντι μηδʼ εἰργασμένῳ.</l>
                    <l>τέλος δʼ ὅτʼ οὐδὲν ἦν ἐρευνῶσιν πλέον,</l>
                    <l>λέγει τις εἷς, ὃ πάντας ἐς πέδον κάρα</l>
                    <l n="270">νεῦσαι φόβῳ προὔτρεψεν· οὐ γὰρ εἴχομεν</l>
                    <l>οὔτʼ ἀντιφωνεῖν οὔθʼ ὅπως δρῶντες καλῶς</l>
                    <l>πράξαιμεν. ἦν δʼ ὁ μῦθος ὡς ἀνοιστέον</l>
                    <l>σοὶ τοὔργον εἴη τοῦτο κοὐχὶ κρυπτέον.</l>
                    <l>καὶ ταῦτʼ ἐνίκα, κἀμὲ τὸν δυσδαίμονα</l>
                    <l n="275">πάλος καθαιρεῖ τοῦτο τἀγαθὸν λαβεῖν.</l>
                    <l>πάρειμι δʼ ἄκων οὐχ ἑκοῦσιν, οἶδʼ ὅτι·</l>
                    <l>στέργει γὰρ οὐδεὶς ἄγγελον κακῶν ἐπῶν.</l>
                    
                </sp></div>
                    <div n="278" subtype="card" type="textpart">
                <sp>
                    <speaker>Χορός</speaker>
                    <l>ἄναξ, ἐμοί τοί, μή τι καὶ θεήλατον</l>
                    <l>τοὔργον τόδʼ, ἡ ξύννοια βουλεύει πάλαι</l>
                </sp>
                <sp>
                    <speaker>Κρέων</speaker>
                    <l n="280">παῦσαι, πρὶν ὀργῆς καὶ ʼμὲ μεστῶσαι λέγων,</l>
                    <l>μὴ ʼφευρεθῇς ἄνους τε καὶ γέρων ἅμα.</l>
                    <l>λέγεις γὰρ οὐκ ἀνεκτὰ δαίμονας λέγων</l>
                    <l>πρόνοιαν ἴσχειν τοῦδε τοῦ νεκροῦ πέρι.</l>
                    <l>πότερον ὑπερτιμῶντες ὡς εὐεργέτην</l>
                    <l n="285">ἔκρυπτον αὐτόν, ὅστις ἀμφικίονας</l>
                    <l>ναοὺς πυρώσων ἦλθε κἀναθήματα</l>
                    <l>καὶ γῆν ἐκείνων καὶ νόμους διασκεδῶν;</l>
                    <l>ἢ τοὺς κακοὺς τιμῶντας εἰσορᾷς θεούς;</l>
                    <l>οὔκ ἔστιν. ἀλλὰ ταῦτα καὶ πάλαι πόλεως</l>
                    <l n="290">ἄνδρες μόλις φέροντες ἐρρόθουν ἐμοί,</l>
                    <l>κρυφῇ κάρα σείοντες, οὐδʼ ὑπὸ ζυγῷ</l>
                    <l>λόφον δικαίως εἶχον, ὡς στέργειν ἐμέ.</l>
                    <l>ἐκ τῶνδε τούτους ἐξεπίσταμαι καλῶς</l>
                    <l>παρηγμένους μισθοῖσιν εἰργάσθαι τάδε.</l>
                    <l n="295">οὐδὲν γὰρ ἀνθρώποισιν οἷον ἄργυρος</l>
                    <l>κακὸν νόμισμʼ ἔβλαστε. τοῦτο καὶ πόλεις</l>
                    <l>πορθεῖ, τόδʼ ἄνδρας ἐξανίστησιν δόμων·</l>
                    <l>τόδʼ ἐκδιδάσκει καὶ παραλλάσσει φρένας</l>
                    <l>χρηστὰς πρὸς αἰσχρὰ πράγματʼ ἵστασθαι βροτῶν·</l>
                    <l n="300">πανουργίας δʼ ἔδειξεν ἀνθρώποις ἔχειν</l>
                    <l>καὶ παντὸς ἔργου δυσσέβειαν εἰδέναι.</l>
                    <l>ὅσοι δὲ μισθαρνοῦντες ἤνυσαν τάδε,</l>
                    <l>χρόνῳ ποτʼ ἐξέπραξαν ὡς δοῦναι δίκην.</l>
                    <l>ἀλλʼ εἴπερ ἴσχει Ζεὺς ἔτʼ ἐξ ἐμοῦ σέβας,</l>
                    <l n="305">εὖ τοῦτʼ ἐπίστασʼ, ὅρκιος δέ σοι λέγω·</l>
                    <l>εἰ μὴ τὸν αὐτόχειρα τοῦδε τοῦ τάφου</l>
                    <l>εὑρόντες ἐκφανεῖτʼ ἐς ὀφθαλμοὺς ἐμούς,</l>
                    <l>οὐχ ὑμὶν Ἅιδης μοῦνος ἀρκέσει, πρὶν ἂν</l>
                    <l>ζῶντες κρεμαστοὶ τήνδε δηλώσηθʼ ὕβριν,</l>
                    <l n="310">ἵνʼ εἰδότες τὸ κέρδος ἔνθεν οἰστέον</l>
                    <l>τὸ λοιπὸν ἁρπάζητε, καὶ μάθηθʼ ὅτι</l>
                    <l>οὐκ ἐξ ἅπαντος δεῖ τὸ κερδαίνειν φιλεῖν.</l>
                    <l>ἐκ τῶν γὰρ αἰσχρῶν λημμάτων τοὺς πλείονας</l>
                    <l>ἀτωμένους ἴδοις ἂν ἢ σεσωσμένους.</l>
                    
                </sp></div>
                <div n="315" subtype="card" type="textpart"><sp>
                    <speaker>Φύλαξ</speaker>
                    <l n="315">εἰπεῖν τι δώσεις ἢ στραφεὶς οὕτως ἴω;</l>
                </sp>
                <sp>
                    <speaker>Κρέων</speaker>
                    <l>οὐκ οἶσθα καὶ νῦν ὡς ἀνιαρῶς λέγεις;</l>
                </sp>
                <sp>
                    <speaker>Φύλαξ</speaker>
                    <l>ἐν τοῖσιν ὠσὶν ἢ ʼπὶ τῇ ψυχῇ δάκνει;</l>
                </sp>
                <sp>
                    <speaker>Κρέων</speaker>
                    <l>τί δὲ ῥυθμίζεις τὴν ἐμὴν λύπην ὅπου;</l>
                </sp>
                <sp>
                    <speaker>Φύλαξ</speaker>
                    <l>ὁ δρῶν σʼ ἀνιᾷ τὰς φρένας, τὰ δʼ ὦτʼ ἐγώ.</l>
                </sp>
                <sp>
                    <speaker>Κρέων</speaker>
                    <l n="320">οἴμʼ ὡς λάλημα δῆλον ἐκπεφυκὸς εἶ.</l>
                </sp>
                <sp>
                    <speaker>Φύλαξ</speaker>
                    <l>οὔκουν τό γʼ ἔργον τοῦτο ποιήσας ποτέ.</l>
                </sp>
                <sp>
                    <speaker>Κρέων</speaker>
                    <l>καὶ ταῦτʼ ἐπʼ ἀργύρῳ γε τὴν ψυχὴν προδούς.</l>
                </sp>
                <sp>
                    <speaker>Φύλαξ</speaker>
                    <l>φεῦ·</l>
                    <l>ἦ δεινὸν ᾧ δοκῇ γε καὶ ψευδῆ δοκεῖν.</l>
                </sp>
                <sp>
                    <speaker>Κρέων</speaker>
                    <l>κόμψευέ νυν τὴν δόξαν· εἰ δὲ ταῦτα μὴ</l>
                    <l n="325">φανεῖτέ μοι τοὺς δρῶντας, ἐξερεῖθʼ ὅτι</l>
                    <l>τὰ δειλὰ κέρδη πημονὰς ἐργάζεται.</l>
                </sp>
                <sp>
                    <speaker>Φύλαξ</speaker>
                    <l>ἀλλʼ εὑρεθείη μὲν μάλιστʼ· ἐὰν δέ τοι</l>
                    <l>ληφθῇ τε καὶ μή, τοῦτο γὰρ τύχη κρινεῖ,</l>
                    <l>οὐκ ἔσθʼ ὅπως ὄψει σὺ δεῦρʼ ἐλθόντα με·</l>
                    <l n="330">καὶ νῦν γὰρ ἐκτὸς ἐλπίδος γνώμης τʼ ἐμῆς</l>
                    <l>σωθεὶς ὀφείλω τοῖς θεοῖς πολλὴν χάριν.</l>
                    
                </sp>
            
                    
            <milestone unit="choral"/>
                <milestone unit="strophe" n="1"/>
                    <sp>
                        <speaker>Χορός</speaker>
                        <l>πολλὰ τὰ δεινὰ κοὐδὲν ἀνθρώπου δεινότερον πέλει.</l>
                        <l n="335">τοῦτο καὶ πολιοῦ πέραν πόντου χειμερίῳ νότῳ</l>
                        <l>χωρεῖ, περιβρυχίοισιν</l>
                        <l>περῶν ὑπʼ οἴδμασιν.</l>
                        <l>θεῶν τε τὰν ὑπερτάταν, Γᾶν</l>
                        <l>ἄφθιτον, ἀκαμάταν, ἀποτρύεται</l>
                        <l>ἰλλομένων ἀρότρων ἔτος εἰς ἔτος</l>
                        <l n="340">ἱππείῳ γένει πολεύων.</l>
                    </sp>
                    
                </div>
                    <div n="343" subtype="card" type="textpart">
                <milestone unit="antistrophe" n="1"/>
                    <sp>
                        <speaker>Χορός</speaker>
                        <l>κουφονόων τε φῦλον ὀρνίθων ἀμφιβαλὼν ἄγει</l>
                        <l n="345">καὶ θηρῶν ἀγρίων ἔθνη πόντου τʼ εἰναλίαν φύσιν</l>
                        <l>σπείραισι δικτυοκλώστοις,</l>
                        <l>περιφραδὴς ἀνήρ·</l>
                        <l>κρατεῖ δὲ μηχαναῖς ἀγραύλου</l>
                        <l n="350">θηρὸς ὀρεσσιβάτα, λασιαύχενά θʼ</l>
                        <l>ἵππον ὀχμάζεται ἀμφὶ λόφον ζυγῶν</l>
                        <l>οὔρειόν τʼ ἀκμῆτα ταῦρον.</l>
                    </sp>
                    
                </div><div n="354" subtype="card" type="textpart">
                <milestone unit="strophe" n="2"/>
                    <sp>
                        <speaker>Χορός</speaker>
                        <l n="355">καὶ φθέγμα καὶ ἀνεμόεν φρόνημα καὶ ἀστυνόμους</l>
                        <l>ὀργὰς ἐδιδάξατο καὶ δυσαύλων</l>
                        <l>πάγων ὑπαίθρεια καὶ δύσομβρα φεύγειν βέλη</l>
                        <l>παντοπόρος· ἄπορος ἐπʼ οὐδὲν ἔρχεται</l>
                        <l n="360">τὸ μέλλον· Ἅιδα μόνον φεῦξιν οὐκ ἐπάξεται·</l>
                        <l>νόσων δʼ ἀμηχάνων φυγὰς ξυμπέφρασται.</l>
                    </sp>
                    
                </div><div n="365" subtype="card" type="textpart">
                <milestone unit="antistrophe" n="2"/>
                    <sp>
                        <speaker>Χορός</speaker>
                        <l n="365">σοφόν τι τὸ μηχανόεν τέχνας ὑπὲρ ἐλπίδʼ ἔχων</l>
                        <l>τοτὲ μὲν κακόν, ἄλλοτʼ ἐπʼ ἐσθλὸν ἕρπει,</l>
                        <l>νόμους γεραίρων χθονὸς θεῶν τʼ ἔνορκον δίκαν,</l>
                        <l n="370">ὑψίπολις· ἄπολις ὅτῳ τὸ μὴ καλὸν</l>
                        <l>ξύνεστι τόλμας χάριν. μήτʼ ἐμοὶ παρέστιος</l>
                        <l n="375">γένοιτο μήτʼ ἴσον φρονῶν ὃς τάδʼ ἔρδει.</l>
                    </sp>
                    
                </div><div n="376" subtype="card" type="textpart">
                <milestone unit="anapests"/>
                    <sp>
                        <speaker>Χορός</speaker>
                        <l>ἐς δαιμόνιον τέρας ἀμφινοῶ</l>
                        <l>τόδε· πῶς εἰδὼς ἀντιλογήσω</l>
                        <l>τήνδʼ οὐκ εἶναι παῖδʼ Ἀντιγόνην.</l>
                        <l>ὦ δύστηνος</l>
                        <l n="380">καὶ δυστήνου πατρὸς Οἰδιπόδα,</l>
                        <l>τί ποτʼ; οὐ δή που σέ γʼ ἀπιστοῦσαν</l>
                        <l>τοῖς βασιλείοισιν ἄγουσι νόμοις</l>
                        <l>καὶ ἐν ἀφροσύνῃ καθελόντες;</l>
                        
                    </sp>
                </div><div n="384" subtype="card" type="textpart">
            
            <milestone unit="episode"/>
                <sp>
                    <speaker>Φύλαξ</speaker>
                    <l>ἥδʼ ἔστʼ ἐκείνη τοὔργον ἡ ʼξειργασμένη·</l>
                    <l n="385">τήνδʼ εἵλομεν θάπτουσαν. ἀλλὰ ποῦ Κρέων;</l>
                </sp>
                <sp>
                    <speaker>Χορός</speaker>
                    <l>ὅδʼ ἐκ δόμων ἄψορρος εἰς δέον περᾷ.</l>
                </sp>
                <sp>
                    <speaker>Κρέων</speaker>
                    <l>τί δʼ ἔστι; ποίᾳ ξύμμετρος προὔβην τύχῃ;</l>
                </sp>
                <sp>
                    <speaker>Φύλαξ</speaker>
                    <l>ἄναξ, βροτοῖσιν οὐδέν ἔστʼ ἀπώμοτον.</l>
                    <l>ψεύδει γὰρ ἡ ʼπίνοια τὴν γνώμην· ἐπεὶ</l>
                    <l n="390">σχολῇ ποθʼ ἥξειν δεῦρʼ ἂν ἐξηύχουν ἐγὼ</l>
                    <l>ταῖς σαῖς ἀπειλαῖς αἷς ἐχειμάσθην τότε</l>
                    <l>ἀλλʼ ἡ γὰρ ἐκτὸς καὶ παρʼ ἐλπίδας χαρὰ</l>
                    <l>ἔοικεν ἄλλῃ μῆκος οὐδὲν ἡδονῇ,</l>
                    <l>ἥκω, διʼ ὅρκων καίπερ ὢν ἀπώμοτος,</l>
                    <l n="395">κόρην ἄγων τήνδʼ, ἣ καθῃρέθη τάφον</l>
                    <l>κοσμοῦσα. κλῆρος ἐνθάδʼ οὐκ ἐπάλλετο,</l>
                    <l>ἀλλʼ ἔστʼ ἐμὸν θοὔρμαιον, οὐκ ἄλλου, τόδε.</l>
                    <l>καὶ νῦν, ἄναξ, τήνδʼ αὐτός, ὡς θέλεις, λαβὼν</l>
                    <l>καὶ κρῖνε κἀξέλεγχʼ· ἐγὼ δʼ ἐλεύθερος</l>
                    <l n="400">δίκαιός εἰμι τῶνδʼ ἀπηλλάχθαι κακῶν.</l>
                </sp>
                <sp>
                    <speaker>Κρέων</speaker>
                    <l>ἄγεις δὲ τήνδε τῷ τρόπῳ πόθεν λαβών;</l>
                </sp>
                <sp>
                    <speaker>Φύλαξ</speaker>
                    <l>αὕτη τὸν ἄνδρʼ ἔθαπτε· πάντʼ ἐπίστασαι.</l>
                </sp>
                <sp>
                    <speaker>Κρέων</speaker>
                    <l>ἦ καὶ ξυνίης καὶ λέγεις ὀρθῶς ἃ φῄς;</l>
                </sp>
                <sp>
                    <speaker>Φύλαξ</speaker>
                    <l>ταύτην γʼ ἰδὼν θάπτουσαν ὃν σὺ τὸν νεκρὸν</l>
                    <l n="405">ἀπεῖπας. ἆρʼ ἔνδηλα καὶ σαφῆ λέγω;</l>
                </sp>
                <sp>
                    <speaker>Κρέων</speaker>
                    <l>καὶ πῶς ὁρᾶται κἀπίληπτος ᾑρέθη;</l>
                    
                </sp></div><div n="407" subtype="card" type="textpart">
                <sp>
                    <speaker>Φύλαξ</speaker>
                    <l>τοιοῦτον ἦν τὸ πρᾶγμʼ. ὅπως γὰρ ἥκομεν,</l>
                    <l>πρὸς σοῦ τὰ δείνʼ ἐκεῖνʼ ἐπηπειλημένοι,</l>
                    <l>πᾶσαν κόνιν σήραντες, ἣ κατεῖχε τὸν</l>
                    <l n="410">νέκυν, μυδῶν τε σῶμα γυμνώσαντες εὖ,</l>
                    <l>καθήμεθʼ ἄκρων ἐκ πάγων ὑπήνεμοι,</l>
                    <l>ὀσμὴν ἀπʼ αὐτοῦ μὴ βάλοι πεφευγότες,</l>
                    <l>ἐγερτὶ κινῶν ἄνδρʼ ἀνὴρ ἐπιρρόθοις</l>
                    <l>κακοῖσιν, εἴ τις τοῦδʼ ἀκηδήσοι πόνου.</l>
                    <l n="415">χρόνον τάδʼ ἦν τοσοῦτον, ἔστʼ ἐν αἰθέρι</l>
                    <l>μέσῳ κατέστη λαμπρὸς ἡλίου κύκλος</l>
                    <l>καὶ καῦμʼ ἔθαλπε· καὶ τότʼ ἐξαίφνης χθονὸς</l>
                    <l>τυφὼς ἀείρας σκηπτόν οὐράνιον ἄχος,</l>
                    <l>πίμπλησι πεδίον, πᾶσαν αἰκίζων φόβην</l>
                    <l n="420">ὕλης πεδιάδος, ἐν δʼ ἐμεστώθη μέγας</l>
                    <l>αἰθήρ· μύσαντες δʼ εἴχομεν θείαν νόσον.</l>
                    <l>καὶ τοῦδʼ ἀπαλλαγέντος ἐν χρόνῳ μακρῷ,</l>
                    <l>ἡ παῖς ὁρᾶται, κἀνακωκύει πικρᾶς</l>
                    <l>ὄρνιθος ὀξὺν φθόγγον, ἐς ὅταν κενῆς</l>
                    <l n="425">εὐνῆς νεοσσῶν ὀρφανὸν βλέψῃ λέχος.</l>
                    <l>οὕτω δὲ χαὔτη, ψιλὸν ὡς ὁρᾷ νέκυν,</l>
                    <l>γόοισιν ἐξῴμωξεν, ἐκ δʼ ἀρὰς κακὰς</l>
                    <l>ἠρᾶτο τοῖσι τοὔργον ἐξειργασμένοις.</l>
                    <l>καὶ χερσὶν εὐθὺς διψίαν φέρει κόνιν,</l>
                    <l n="430">ἔκ τʼ εὐκροτήτου χαλκέας ἄρδην πρόχου</l>
                    <l>χοαῖσι τρισπόνδοισι τὸν νέκυν στέφει.</l>
                    <l>χἠμεῖς ἰδόντες ἱέμεσθα, σὺν δέ νιν</l>
                    <l>θηρώμεθʼ εὐθὺς οὐδὲν ἐκπεπληγμένην,</l>
                    <l>καὶ τάς τε πρόσθεν τάς τε νῦν ἠλέγχομεν</l>
                    <l n="435">πράξεις· ἄπαρνος δʼ οὐδενὸς καθίστατο,</l>
                    <l>ἅμʼ ἡδέως ἔμοιγε κἀλγεινῶς ἅμα.</l>
                    <l>τὸ μὲν γὰρ αὐτὸν ἐκ κακῶν πεφευγέναι</l>
                    <l>ἥδιστον, ἐς κακὸν δὲ τοὺς φίλους ἄγειν</l>
                    <l>ἀλγεινόν· ἀλλὰ πάντα ταῦθʼ ἥσσω λαβεῖν</l>
                    <l n="440">ἐμοὶ πέφυκε τῆς ἐμῆς σωτηρίας.</l>
                    
                </sp></div><div n="441" subtype="card" type="textpart">
                <sp>
                    <speaker>Κρέων</speaker>
                    <l>σὲ δή, σὲ τὴν νεύουσαν εἰς πέδον κάρα,</l>
                    <l>φὴς ἢ καταρνεῖ μὴ δεδρακέναι τάδε·</l>
                </sp>
                <sp>
                    <speaker>Ἀντιγόνη</speaker>
                    <l>καὶ φημὶ δρᾶσαι κοὐκ ἀπαρνοῦμαι τὸ μή.</l>
                </sp>
                <sp>
                    <speaker>Κρέων</speaker>
                    <l>σὺ μὲν κομίζοις ἂν σεαυτὸν ᾖ θέλεις</l>
                    <l n="445">ἔξω βαρείας αἰτίας ἐλεύθερον·</l>
                    <l>σὺ δʼ εἰπέ μοι μὴ μῆκος, ἀλλὰ συντόμως,</l>
                    <l>ᾔδησθα κηρυχθέντα μὴ πράσσειν τάδε;</l>
                </sp>
                <sp>
                    <speaker>Ἀντιγόνη</speaker>
                    <l>ᾔδη· τί δʼ οὐκ ἔμελλον; ἐμφανῆ γὰρ ἦν.</l>
                </sp>
                <sp>
                    <speaker>Κρέων</speaker>
                    <l>καὶ δῆτʼ ἐτόλμας τούσδʼ ὑπερβαίνειν νόμους;</l>
                </sp>
                <sp>
                    <speaker>Ἀντιγόνη</speaker>
                    <l n="450">οὐ γάρ τί μοι Ζεὺς ἦν ὁ κηρύξας τάδε,</l>
                    <l>οὐδʼ ἡ ξύνοικος τῶν κάτω θεῶν Δίκη</l>
                    <l>τοιούσδʼ ἐν ἀνθρώποισιν ὥρισεν νόμους.</l>
                    <l>οὐδὲ σθένειν τοσοῦτον ᾠόμην τὰ σὰ</l>
                    <l>κηρύγμαθʼ, ὥστʼ ἄγραπτα κἀσφαλῆ θεῶν</l>
                    <l n="455">νόμιμα δύνασθαι θνητὸν ὄνθʼ ὑπερδραμεῖν.</l>
                    <l>οὐ γάρ τι νῦν γε κἀχθές, ἀλλʼ ἀεί ποτε</l>
                    <l>ζῇ ταῦτα, κοὐδεὶς οἶδεν ἐξ ὅτου ʼφάνη.</l>
                    <l>τούτων ἐγὼ οὐκ ἔμελλον, ἀνδρὸς οὐδενὸς</l>
                    <l>φρόνημα δείσασʼ, ἐν θεοῖσι τὴν δίκην</l>
                    <l n="460">δώσειν· θανουμένη γὰρ ἐξῄδη, τί δʼ οὔ;</l>
                    <l>κεἰ μὴ σὺ προὐκήρυξας. εἰ δὲ τοῦ χρόνου</l>
                    <l>πρόσθεν θανοῦμαι, κέρδος αὔτʼ ἐγὼ λέγω.</l>
                    <l>ὅστις γὰρ ἐν πολλοῖσιν ὡς ἐγὼ κακοῖς</l>
                    <l>ζῇ, πῶς ὅδʼ Οὐχὶ κατθανὼν κέρδος φέρει;</l>
                    <l n="465">οὕτως ἔμοιγε τοῦδε τοῦ μόρου τυχεῖν</l>
                    <l>παρʼ οὐδὲν ἄλγος· ἀλλʼ ἄν, εἰ τὸν ἐξ ἐμῆς</l>
                    <l>μητρὸς θανόντʼ ἄθαπτον ἠνσχόμην νέκυν,</l>
                    <l>κείνοις ἂν ἤλγουν· τοῖσδε δʼ οὐκ ἀλγύνομαι.</l>
                    <l>σοὶ δʼ εἰ δοκῶ νῦν μῶρα δρῶσα τυγχάνειν,</l>
                    <l n="470">σχεδόν τι μώρῳ μωρίαν ὀφλισκάνω.</l>
                    
                </sp></div><div n="471" subtype="card" type="textpart">
                <sp>
                    <speaker>Χορός</speaker>
                    <l>δηλοῖ τὸ γέννημʼ ὠμὸν ἐξ ὠμοῦ πατρὸς</l>
                    <l>τῆς παιδός. εἴκειν δʼ οὐκ ἐπίσταται κακοῖς.</l>
                </sp>
                <sp>
                    <speaker>Κρέων</speaker>
                    <l>ἀλλʼ ἴσθι τοι τὰ σκλήρʼ ἄγαν φρονήματα</l>
                    <l>πίπτειν μάλιστα, καὶ τὸν ἐγκρατέστατον</l>
                    <l n="475">σίδηρον ὀπτὸν ἐκ πυρὸς περισκελῆ</l>
                    <l>θραυσθέντα καὶ ῥαγέντα πλεῖστʼ ἂν εἰσίδοις·</l>
                    <l>σμικρῷ χαλινῷ δʼ οἶδα τοὺς θυμουμένους</l>
                    <l>ἵππους καταρτυθέντας· οὐ γὰρ ἐκπέλει</l>
                    <l>φρονεῖν μέγʼ ὅστις δοῦλός ἐστι τῶν πέλας.</l>
                    <l n="480">αὕτη δʼ ὑβρίζειν μὲν τότʼ ἐξηπίστατο,</l>
                    <l>νόμους ὑπερβαίνουσα τοὺς προκειμένους·</l>
                    <l>ὕβρις δʼ, ἐπεὶ δέδρακεν, ἥδε δευτέρα,</l>
                    <l>τούτοις ἐπαυχεῖν καὶ δεδρακυῖαν γελᾶν.</l>
                    <l>ἦ νῦν ἐγὼ μὲν οὐκ ἀνήρ, αὕτη δʼ ἀνήρ,</l>
                    <l n="485">εἰ ταῦτʼ ἀνατὶ τῇδε κείσεται κράτη.</l>
                    <l>ἀλλʼ εἴτʼ ἀδελφῆς εἴθʼ ὁμαιμονεστέρα</l>
                    <l>τοῦ παντὸς ἡμῖν Ζηνὸς ἑρκείου κυρεῖ,</l>
                    <l>αὐτή τε χἠ ξύναιμος οὐκ ἀλύξετον</l>
                    <l>μόρου κακίστου· καὶ γὰρ οὖν κείνην ἴσον</l>
                    <l n="490">ἐπαιτιῶμαι τοῦδε βουλεῦσαι τάφου.</l>
                    <l>καί νιν καλεῖτʼ· ἔσω γὰρ εἶδον ἀρτίως</l>
                    <l>λυσσῶσαν αὐτὴν οὐδʼ ἐπήβολον φρενῶν.</l>
                    <l>φιλεῖ δʼ ὁ θυμὸς πρόσθεν, ᾑρῆσθαι κλοπεὺς</l>
                    <l>τῶν μηδὲν ὀρθῶς ἐν σκότῳ τεχνωμένων·</l>
                    <l n="495">μισῶ γε μέντοι χὤταν ἐν κακοῖσί τις</l>
                    <l>ἁλοὺς ἔπειτα τοῦτο καλλύνειν θέλῃ.</l>
                </sp>
                <sp>
                    <speaker>Ἀντιγόνη</speaker>
                    <l>θέλεις τι μεῖζον ἢ κατακτεῖναί μʼ ἑλών;</l>
                </sp>
                <sp>
                    <speaker>Κρέων</speaker>
                    <l>ἐγὼ μὲν οὐδέν· τοῦτʼ ἔχων ἅπαντʼ ἔχω.</l>
                    
                </sp></div>
                <div n="499" subtype="card" type="textpart">
                <sp>
                    <speaker>Ἀντιγόνη</speaker>
                    <l>τί δῆτα μέλλεις; ὡς ἐμοὶ τῶν σῶν λόγων</l>
                    <l n="500">ἀρεστὸν οὐδὲν μηδʼ ἀρεσθείη ποτέ·</l>
                    <l>οὕτω δὲ καὶ σοὶ τἄμʼ ἀφανδάνοντʼ ἔφυ.</l>
                    <l>καίτοι πόθεν κλέος γʼ ἂν εὐκλεέστερον</l>
                    <l>κατέσχον ἢ τὸν αὐτάδελφον ἐν τάφῳ</l>
                    <l>τιθεῖσα; τούτοις τοῦτο πᾶσιν ἁνδάνειν</l>
                    <l n="505">λέγοιτʼ ἄν, εἰ μὴ γλῶσσαν ἐγκλῄοι φόβος.</l>
                    <l>ἀλλʼ ἡ τυραννὶς πολλά τʼ ἄλλʼ εὐδαιμονεῖ</l>
                    <l>κἄξεστιν αὐτῇ δρᾶν λέγειν θʼ ἃ βούλεται.</l>
                </sp>
                <sp>
                    <speaker>Κρέων</speaker>
                    <l>σὺ τοῦτο μούνη τῶνδε Καδμείων ὁρᾷς.</l>
                </sp>
                <sp>
                    <speaker>Ἀντιγόνη</speaker>
                    <l>ὁρῶσι χοὖτοι, σοὶ δʼ ὑπίλλουσιν στόμα.</l>
                </sp>
                <sp>
                    <speaker>Κρέων</speaker>
                    <l n="510">σὺ δʼ οὐκ ἐπαιδεῖ, τῶνδε χωρὶς εἰ φρονεῖς;</l>
                </sp>
                <sp>
                    <speaker>Ἀντιγόνη</speaker>
                    <l>οὐδὲν γὰρ αἰσχρὸν τοὺς ὁμοσπλάγχνους σέβειν.</l>
                </sp>
                <sp>
                    <speaker>Κρέων</speaker>
                    <l>οὔκουν ὅμαιμος χὠ καταντίον θανών;</l>
                </sp>
                <sp>
                    <speaker>Ἀντιγόνη</speaker>
                    <l>ὅμαιμος ἐκ μιᾶς τε καὶ ταὐτοῦ πατρός.</l>
                </sp>
                <sp>
                    <speaker>Κρέων</speaker>
                    <l>πῶς δῆτʼ ἐκείνῳ δυσσεβῆ τιμᾷς χάριν;</l>
                </sp>
                <sp>
                    <speaker>Ἀντιγόνη</speaker>
                    <l n="515">οὐ μαρτυρήσει ταῦθʼ ὁ κατθανὼν νέκυς.</l>
                </sp>
                <sp>
                    <speaker>Κρέων</speaker>
                    <l>εἴ τοί σφε τιμᾷς ἐξ ἴσου τῷ δυσσεβεῖ.</l>
                </sp>
                <sp>
                    <speaker>Ἀντιγόνη</speaker>
                    <l>οὐ γάρ τι δοῦλος, ἀλλʼ ἀδελφὸς ὤλετο.</l>
                </sp>
                <sp>
                    <speaker>Κρέων</speaker>
                    <l>πορθῶν δὲ τήνδε γῆν· ὁ δʼ ἀντιστὰς ὕπερ.</l>
                </sp>
                <sp>
                    <speaker>Ἀντιγόνη</speaker>
                    <l>ὁμῶς ὅ γʼ Ἅιδης τοὺς νόμους τούτους ποθεῖ.</l>
                </sp>
                <sp>
                    <speaker>Κρέων</speaker>
                    <l n="520">ἀλλʼ οὐχ ὁ χρηστὸς τῷ κακῷ λαχεῖν ἴσος.</l>
                </sp>
                <sp>
                    <speaker>Ἀντιγόνη</speaker>
                    <l>τίς οἶδεν εἰ κάτωθεν εὐαγῆ τάδε;</l>
                </sp>
                <sp>
                    <speaker>Κρέων</speaker>
                    <l>οὔτοι ποθʼ οὑχθρός, οὐδʼ ὅταν θάνῃ, φίλος.</l>
                </sp>
                <sp>
                    <speaker>Ἀντιγόνη</speaker>
                    <l>οὔτοι συνέχθειν, ἀλλὰ συμφιλεῖν ἔφυν.</l>
                </sp>
                <sp>
                    <speaker>Κρέων</speaker>
                    <l>κάτω νυν ἐλθοῦσʼ, εἰ φιλητέον, φίλει</l>
                    <l n="525">κείνους· ἐμοῦ δὲ ζῶντος οὐκ ἄρξει γυνή.</l>
                    
                </sp></div><div n="526" subtype="card" type="textpart">
                <milestone unit="anapests"/>
                    <sp>
                        <speaker>Χορός</speaker>
                        <l>καὶ μὴν πρὸ πυλῶν ἥδʼ Ἰσμήνη,</l>
                        <l>φιλάδελφα κάτω δάκρυʼ εἰβομένη·</l>
                        <l>νεφέλη δʼ ὀφρύων ὕπερ αἱματόεν</l>
                        <l>ῥέθος αἰσχύνει,</l>
                        <l n="530">τέγγουσʼ εὐῶπα παρειάν.</l>
                        
                    </sp></div><div n="531" subtype="card" type="textpart">
                    <sp>
                        <speaker>Κρέων</speaker>
                        <l>σὺ δʼ, ἣ κατʼ οἴκους ὡς ἔχιδνʼ ὑφειμένη</l>
                        <l>λήθουσά μʼ ἐξέπινες, οὐδʼ ἐμάνθανον</l>
                        <l>τρέφων δύʼ ἄτα κἀπαναστάσεις θρόνων,</l>
                        <l>φέρʼ, εἰπὲ δή μοι, καὶ σὺ τοῦδε τοῦ τάφου</l>
                        <l n="535">φήσεις μετασχεῖν, ἢ ʼξομεῖ τὸ μὴ εἰδέναι;</l>
                    </sp>
                    <sp>
                        <speaker>Ἰσμήνη</speaker>
                        <l>δέδρακα τοὔργον, εἴπερ ἥδʼ ὁμορροθεῖ</l>
                        <l>καὶ ξυμμετίσχω καὶ φέρω τῆς αἰτίας.</l>
                    </sp>
                    <sp>
                        <speaker>Ἀντιγόνη</speaker>
                        <l>ἀλλʼ οὐκ ἐάσει τοῦτό γʼ ἡ δίκη σʼ, ἐπεὶ</l>
                        <l>οὔτʼ ἠθέλησας οὔτʼ ἐγὼ ʼκοινωσάμην.</l>
                    </sp>
                    <sp>
                        <speaker>Ἰσμήνη</speaker>
                        <l n="540">ἀλλʼ ἐν κακοῖς τοῖς σοῖσιν οὐκ αἰσχύνομαι</l>
                        <l>ξύμπλουν ἐμαυτὴν τοῦ πάθους ποιουμένη.</l>
                    </sp>
                    <sp>
                        <speaker>Ἀντιγόνη</speaker>
                        <l>ὧν τοὔργον, Ἅιδης χοἰ κάτω ξυνίστορες·</l>
                        <l>λόγοις δʼ ἐγὼ φιλοῦσαν οὐ στέργω φίλην.</l>
                    </sp>
                    <sp>
                        <speaker>Ἰσμήνη</speaker>
                        <l>μήτοι, κασιγνήτη, μʼ ἀτιμάσῃς τὸ μὴ οὐ</l>
                        <l n="545">θανεῖν τε σὺν σοὶ τὸν θανόντα θʼ ἁγνίσαι.</l>
                    </sp>
                    <sp>
                        <speaker>Ἀντιγόνη</speaker>
                        <l>μή μοι θάνῃς σὺ κοινὰ μηδʼ ἃ μὴ ʼθιγες</l>
                        <l>ποιοῦ σεαυτῆς. ἀρκέσω θνῄσκουσʼ ἐγώ.</l>
                    </sp>
                    <sp>
                        <speaker>Ἰσμήνη</speaker>
                        <l>καὶ τίς βίος μοι σοῦ λελειμμένῃ φίλος;</l>
                    </sp>
                    <sp>
                        <speaker>Ἀντιγόνη</speaker>
                        <l>Κρέοντʼ ἐρώτα· τοῦδε γὰρ σὺ κηδεμών.</l>
                    </sp>
                    <sp>
                        <speaker>Ἰσμήνη</speaker>
                        <l n="550">τί ταῦτʼ ἀνιᾷς μʼ, οὐδὲν ὠφελουμένη;</l>
                    </sp>
                    <sp>
                        <speaker>Ἀντιγόνη</speaker>
                        <l>ἀλγοῦσα μὲν δῆτʼ εἰ γελῶ γʼ ἐν σοὶ γελῶ.</l>
                    </sp>
                    <sp>
                        <speaker>Ἰσμήνη</speaker>
                        <l>τί δῆτʼ ἂν ἀλλὰ νῦν σʼ ἔτʼ ὠφελοῖμʼ ἐγώ;</l>
                    </sp>
                    <sp>
                        <speaker>Ἀντιγόνη</speaker>
                        <l>σῶσον σεαυτήν· οὐ φθονῶ σʼ ὑπεκφυγεῖν.</l>
                    </sp>
                    <sp>
                        <speaker>Ἰσμήνη</speaker>
                        <l>οἴμοι τάλαινα, κἀμπλάκω τοῦ σοῦ μόρου;</l>
                    </sp>
                    <sp>
                        <speaker>Ἀντιγόνη</speaker>
                        <l n="555">σὺ μὲν γὰρ εἵλου ζῆν, ἐγὼ δὲ κατθανεῖν.</l>
                        
                    </sp></div><div n="556" subtype="card" type="textpart">
                    <sp>
                        <speaker>Ἰσμήνη</speaker>
                        <l>ἀλλʼ οὐκ ἐπʼ ἀρρήτοις γε τοῖς ἐμοῖς λόγοις.</l>
                    </sp>
                    <sp>
                        <speaker>Ἀντιγόνη</speaker>
                        <l>καλῶς σὺ μὲν τοῖς, τοῖς δʼ ἐγὼ ʼδόκουν φρονεῖν.</l>
                    </sp>
                    <sp>
                        <speaker>Ἰσμήνη</speaker>
                        <l>καὶ μὴν ἴση νῷν ἐστιν ἡ ʼξαμαρτία.</l>
                    </sp>
                    <sp>
                        <speaker>Ἀντιγόνη</speaker>
                        <l>θάρσει· σὺ μὲν ζῇς, ἡ δʼ ἐμὴ ψυχὴ πάλαι</l>
                        <l n="560">τέθνηκεν, ὥστε τοῖς θανοῦσιν ὠφελεῖν.</l>
                    </sp>
                    <sp>
                        <speaker>Κρέων</speaker>
                        <l>τὼ παῖδε φημὶ τώδε τὴν μὲν ἀρτίως</l>
                        <l>ἄνουν πεφάνθαι, τὴν δʼ ἀφʼ οὗ τὰ πρῶτʼ ἔφυ.</l>
                    </sp>
                    <sp>
                        <speaker>Ἰσμήνη</speaker>
                        <l>οὐ γάρ ποτʼ, ὦναξ, οὐδʼ ὃς ἂν βλάστῃ μένει</l>
                        <l>νοῦς τοῖς κακῶς πράσσουσιν, ἀλλʼ ἐξίσταται.</l>
                    </sp>
                    <sp>
                        <speaker>Κρέων</speaker>
                        <l n="565">σοὶ γοῦν, ὅθʼ εἵλου σὺν κακοῖς πράσσειν κακά.</l>
                    </sp>
                    <sp>
                        <speaker>Ἰσμήνη</speaker>
                        <l>τί γὰρ μόνῃ μοι τῆσδʼ ἄτερ βιώσιμον;</l>
                    </sp>
                    <sp>
                        <speaker>Κρέων</speaker>
                        <l>ἀλλʼ ἥδε μέντοι μὴ λέγʼ· οὐ γὰρ ἔστʼ ἔτι.</l>
                    </sp>
                    <sp>
                        <speaker>Ἰσμήνη</speaker>
                        <l>ἀλλὰ κτενεῖς νυμφεῖα τοῦ σαυτοῦ τέκνου;</l>
                    </sp>
                    <sp>
                        <speaker>Κρέων</speaker>
                        <l>ἀρώσιμοι γὰρ χἀτέρων εἰσὶν γύαι.</l>
                    </sp>
                    <sp>
                        <speaker>Ἰσμήνη</speaker>
                        <l n="570">οὐχ ὥς γʼ ἐκείνῳ τῇδέ τʼ ἦν ἡρμοσμένα.</l>
                    </sp>
                    <sp>
                        <speaker>Κρέων</speaker>
                        <l>κακὰς ἐγὼ γυναῖκας υἱέσι στυγῶ.</l>
                    </sp>
                    <sp>
                        <speaker>Ἀντιγόνη</speaker>
                        <l>ὦ φίλταθʼ Αἷμον, ὥς σʼ ἀτιμάζει πατήρ.</l>
                    </sp>
                    <sp>
                        <speaker>Κρέων</speaker>
                        <l>ἄγαν γε λυπεῖς καὶ σὺ καὶ τὸ σὸν λέχος.</l>
                    </sp>
                    <sp>
                        <speaker>Χορός</speaker>
                        <l>ἦ γὰρ στερήσεις τῆσδε τὸν σαυτοῦ γόνον;</l>
                    </sp>
                    <sp>
                        <speaker>Κρέων</speaker>
                        <l n="575">Ἅιδης ὁ παύσων τούσδε τοὺς γάμους ἔφυ.</l>
                    </sp>
                    <sp>
                        <speaker>Χορός</speaker>
                        <l>δεδογμένʼ, ὡς ἔοικε, τήνδε κατθανεῖν.</l>
                    </sp>
                    <sp>
                        <speaker>Κρέων</speaker>
                        <l>καὶ σοί γε κἀμοί. μὴ τριβὰς ἔτʼ, ἀλλά νιν</l>
                        <l>κομίζετʼ εἴσω, δμῶες· ἐκ δὲ τοῦδε χρὴ</l>
                        <l>γυναῖκας εἶναι τάσδε μηδʼ ἀνειμένας.</l>
                        <l n="580">φεύγουσι γάρ τοι χοἰ θρασεῖς, ὅταν πέλας</l>
                        <l>ἤδη τὸν, Ἅιδην εἰσορῶσι τοῦ βίου.</l>
                        
                    </sp>
                </div><div n="583" subtype="card" type="textpart">
            
            <milestone unit="choral"/>
                <milestone unit="strophe" n="1"/>
                    <sp>
                        <speaker>Χορός</speaker>
                        <l>εὐδαίμονες οἷσι κακῶν ἄγευστος αἰών.</l>
                        <l>οἷς γὰρ ἂν σεισθῇ θεόθεν δόμος, ἄτας</l>
                        <l n="585">οὐδὲν ἐλλείπει γενεᾶς ἐπὶ πλῆθος ἕρπον·</l>
                        <l>ὅμοιον ὥστε ποντίαις οἶδμα δυσπνόοις ὅταν</l>
                        <l>Θρῄσσαισιν ἔρεβος ὕφαλον ἐπιδράμῃ πνοαῖς,</l>
                        <l n="590">κυλίνδει βυσσόθεν κελαινὰν θῖνα καὶ</l>
                        <l>δυσάνεμοι, στόνῳ βρέμουσι δʼ ἀντιπλῆγες ἀκταί.</l>
                    </sp>
                    
                </div><div n="593" subtype="card" type="textpart">
                <milestone unit="antistrophe" n="1"/>
                    <sp>
                        <speaker>Χορός</speaker>
                        <l>ἀρχαῖα τὰ Λαβδακιδᾶν οἴκων ὁρῶμαι</l>
                        <l n="595">πήματα φθιτῶν ἐπὶ πήμασι πίπτοντʼ,</l>
                        <l>οὐδʼ ἀπαλλάσσει γενεὰν γένος, ἀλλʼ ἐρείπει</l>
                        <l>θεῶν τις, οὐδʼ ἔχει λύσιν. νῦν γὰρ ἐσχάτας ὕπερ</l>
                        <l n="600">ῥίζας ὃ τέτατο φάος ἐν Οἰδίπου δόμοις,</l>
                        <l>κατʼ αὖ νιν φοινία θεῶν τῶν νερτέρων</l>
                        <l>ἀμᾷ κόνις λόγου τʼ ἄνοια καὶ φρενῶν ἐρινύς.</l>
                    </sp>
                    
                </div><div n="605" subtype="card" type="textpart">
                <milestone unit="strophe" n="2"/>
                    <sp>
                        <speaker>Χορός</speaker>
                        <l n="605">τεάν, Ζεῦ, δύνασιν τίς ἀνδρῶν ὑπερβασία κατάσχοι;</l>
                        <l>τὰν οὔθʼ ὕπνος αἱρεῖ ποθʼ ὁ πάντʼ ἀγρεύων,</l>
                        <l>οὔτε θεῶν ἄκματοι μῆνες, ἀγήρῳ δὲ χρόνῳ</l>
                        <l n="610">δυνάστας κατέχεις Ὀλύμπου μαρμαρόεσσαν αἴγλαν.</l>
                        <l>τό τʼ ἔπειτα καὶ τὸ μέλλον</l>
                        <l>καὶ τὸ πρὶν ἐπαρκέσει</l>
                        <l>νόμος ὅδʼ, οὐδὲν ἕρπει</l>
                        <l>θνατῶν βιότῳ πάμπολύ γʼ ἐκτὸς ἄτας.</l>
                    </sp>
                    
                </div><div n="615" subtype="card" type="textpart">
                <milestone unit="antistrophe" n="2"/>
                    <sp>
                        <speaker>Χορός</speaker>
                        <l n="615">ἁ γὰρ δὴ πολύπλαγκτος ἐλπὶς πολλοῖς μὲν ὄνασις ἀνδρῶν,</l>
                        <l>πολλοῖς δʼ ἀπάτα κουφονόων ἐρώτων·</l>
                        <l>εἰδότι δʼ οὐδὲν ἕρπει, πρὶν πυρὶ θερμῷ πόδα τις</l>
                        <l n="620">προσαύσῃ. σοφίᾳ γὰρ ἔκ του κλεινὸν ἔπος πέφανται.</l>
                        <l>τὸ κακὸν δοκεῖν ποτʼ ἐσθλὸν</l>
                        <l>τῷδʼ ἔμμεν ὅτῳ φρένας</l>
                        <l>θεὸς ἄγει πρὸς ἄταν·</l>
                    </sp>
                    <sp>
                        <speaker>Χορός</speaker>
                        <l n="625">πράσσει δʼ ὀλίγιστον χρόνον ἐκτὸς ἄτας.</l>
                    </sp>
                    
                </div><div n="626" subtype="card" type="textpart">
                <milestone unit="anapests"/>
                    <sp>
                        <speaker>Χορός</speaker>
                        <l>ὅδε μὴν Αἵμων, παίδων τῶν σῶν</l>
                        <l>νέατον γέννημʼ· ἆρʼ ἀχνύμενος</l>
                        <l>τάλιδος ἥκει μόρον Ἀντιγόνης,</l>
                        <l n="630">ἀπάτης λεχέων ὑπεραλγῶν;</l>
                        
                    </sp>
                </div><div n="631" subtype="card" type="textpart">
            
            <milestone unit="episode"/>
                <sp>
                    <speaker>Κρέων</speaker>
                    <l>τάχʼ εἰσόμεσθα μάντεων ὑπέρτερον.</l>
                    <l>ὦ παῖ, τελείαν ψῆφον ἆρα μὴ κλύων</l>
                    <l>τῆς μελλονύμφου πατρὶ λυσσαίνων πάρει;</l>
                    <l>ἢ σοὶ μὲν ἡμεῖς πανταχῇ, δρῶντες φίλοι;</l>
                </sp>
                <sp>
                    <speaker>Αἵμων</speaker>
                    <l n="635">πάτερ, σός εἰμι, καὶ σύ μοι γνώμας ἔχων</l>
                    <l>χρηστὰς ἀπορθοῖς, αἷς ἔγωγʼ ἐφέψομαι.</l>
                    <l>ἐμοὶ γὰρ οὐδεὶς ἀξιώσεται γάμος</l>
                    <l>μείζων φέρεσθαι σοῦ καλῶς ἡγουμένου.</l>
                </sp>
                <sp>
                    <speaker>Κρέων</speaker>
                    <l>οὕτω γάρ, ὦ παῖ, χρὴ διὰ στέρνων ἔχειν,</l>
                    <l n="640">γνώμης πατρῴας πάντʼ ὄπισθεν ἑστάναι.</l>
                    <l>τούτου γὰρ οὕνεκʼ ἄνδρες εὔχονται γονὰς</l>
                    <l>κατηκόους φύσαντες ἐν δόμοις ἔχειν,</l>
                    <l>ὡς καὶ τὸν ἐχθρὸν ἀνταμύνωνται κακοῖς</l>
                    <l>καὶ τὸν φίλον τιμῶσιν ἐξ ἴσου πατρί.</l>
                    <l n="645">ὅστις δʼ ἀνωφέλητα φιτύει τέκνα,</l>
                    <l>τί τόνδʼ ἂν εἴποις ἄλλο πλὴν αὑτῷ πόνους</l>
                    <l>φῦσαι, πολὺν δὲ τοῖσιν ἐχθροῖσιν γέλων;</l>
                    <l>μή νύν ποτʼ, ὦ παῖ, τὰς φρένας ὑφʼ ἡδονῆς</l>
                    <l>γυναικὸς οὕνεκʼ ἐκβάλῃς, εἰδὼς ὅτι</l>
                    <l n="650">ψυχρὸν παραγκάλισμα τοῦτο γίγνεται,</l>
                    <l>γυνὴ κακὴ ξύνευνος ἐν δόμοις. τί γὰρ</l>
                    <l>γένοιτʼ ἂν ἕλκος μεῖζον ἢ φίλος κακός;</l>
                    <l>ἀλλὰ πτύσας ὡσεί τε δυσμενῆ μέθες</l>
                    <l>τὴν παῖδʼ ἐν Αἴδου τήνδε νυμφεύειν τινί.</l>
                    <l n="655">ἐπεὶ γὰρ αὐτὴν εἷλον ἐμφανῶς ἐγὼ</l>
                    <l>πόλεως ἀπιστήσασαν ἐκ πάσης μόνην,</l>
                    <l>ψευδῆ γʼ ἐμαυτὸν οὐ καταστήσω πόλει,</l>
                    <l>ἀλλὰ κτενῶ. πρὸς ταῦτʼ ἐφυμνείτω Δία</l>
                    <l>ξύναιμον. εἰ γὰρ δὴ τά γʼ ἐγγενῆ φύσει</l>
                    <l n="660">ἄκοσμα θρέψω, κάρτα τοὺς ἔξω γένους</l>
                    <l>ἐν τοῖς γὰρ οἰκείοισιν ὅστις ἔστʼ ἀνὴρ</l>
                    <l>χρηστός, φανεῖται κἀν πόλει δίκαιος ὤν.</l>
                    <l>ὅστις δʼ ὑπερβὰς ἢ νόμους βιάζεται</l>
                    <l>ἢ τοὐπιτάσσειν τοῖς κρατύνουσιν νοεῖ,</l>
                    <l n="665">οὐκ ἔστʼ ἐπαίνου τοῦτον ἐξ ἐμοῦ τυχεῖν.</l>
                    <l>ἀλλʼ ὃν πόλις στήσειε τοῦδε χρὴ κλύειν</l>
                    <l>καὶ σμικρὰ καὶ δίκαια καὶ τἀναντία.</l>
                    <l>καὶ τοῦτον ἂν τὸν ἄνδρα θαρσοίην ἐγὼ</l>
                    <l>καλῶς μὲν ἄρχειν, εὖ δʼ ἂν ἄρχεσθαι θέλειν,</l>
                    <l n="670">δορός τʼ ἂν ἐν χειμῶνι προστεταγμένον</l>
                    <l>μένειν δίκαιον κἀγαθὸν παραστάτην.</l>
                    <l>ἀναρχίας δὲ μεῖζον οὐκ ἔστιν κακόν.</l>
                    <l>αὕτη πόλεις ὄλλυσιν, ἥδʼ ἀναστάτους</l>
                    <l>οἴκους τίθησιν, ἥδε συμμάχου δορὸς</l>
                    <l n="675">τροπὰς καταρρήγνυσι· τῶν δʼ ὀρθουμένων</l>
                    <l>σῴζει τὰ πολλὰ σώμαθʼ ἡ πειθαρχία.</l>
                    <l>οὕτως ἀμυντέʼ ἐστὶ τοῖς κοσμουμένοις,</l>
                    <l>κοὔτοι γυναικὸς οὐδαμῶς ἡσσητέα.</l>
                    <l>κρεῖσσον γάρ, εἴπερ δεῖ, πρὸς ἀνδρὸς ἐκπεσεῖν,</l>
                    <l n="680">κοὐκ ἂν γυναικῶν ἥσσονες καλοίμεθʼ ἄν.</l>
                    
                </sp></div><div n="681" subtype="card" type="textpart">
                <sp>
                    <speaker>Χορός</speaker>
                    <l>ἡμῖν μέν, εἰ μὴ τῷ χρόνῳ κεκλέμμεθα,</l>
                    <l>λέγειν φρονούντως ὧν λέγεις δοκεῖς πέρι.</l>
                </sp>
                <sp>
                    <speaker>Αἵμων</speaker>
                    <l>πάτερ, θεοὶ φύουσιν ἀνθρώποις φρένας,</l>
                    <l>πάντων ὅσʼ ἐστὶ κτημάτων ὑπέρτατον.</l>
                    <l n="685">ἐγὼ δʼ ὅπως σὺ μὴ λέγεις ὀρθῶς τάδε,</l>
                    <l>οὔτʼ ἂν δυναίμην μήτʼ ἐπισταίμην λέγειν.</l>
                    <l>γένοιτο μεντἂν χἀτέρῳ καλῶς ἔχον.</l>
                    <l>σοῦ δʼ οὖν πέφυκα πάντα προσκοπεῖν ὅσα</l>
                    <l>λέγει τις ἢ πράσσει τις ἢ ψέγειν ἔχει.</l>
                    <l n="690">τὸ γὰρ σὸν ὄμμα δεινὸν, ἀνδρὶ δημότῃ</l>
                    <l>λόγοις τοιούτοις, οἷς σὺ μὴ τέρψει κλύων·</l>
                    <l>ἐμοὶ δʼ ἀκούειν ἔσθʼ ὑπὸ σκότου τάδε,</l>
                    <l>τὴν παῖδα ταύτην οἷʼ, ὀδύρεται πόλις,</l>
                    <l>πασῶν γυναικῶν ὡς ἀναξιωτάτη</l>
                    <l n="695">κάκιστʼ ἀπʼ ἔργων εὐκλεεστάτων φθίνει.</l>
                    <l>ἥτις τὸν αὑτῆς αὐτάδελφον ἐν φοναῖς</l>
                    <l>πεπτῶτʼ ἄθαπτον μήθʼ ὑπʼ ὠμηστῶν κυνῶν</l>
                    <l>εἴασʼ ὀλέσθαι μήθʼ ὑπʼ οἰωνῶν τινος.</l>
                    <l>οὐχ ἥδε χρυσῆς ἀξία τιμῆς λαχεῖν;</l>
                    <l n="700">τοιάδʼ ἐρεμνὴ σῖγʼ ἐπέρχεται φάτις.</l>
                    <l>ἐμοὶ δὲ σοῦ πράσσοντος εὐτυχῶς, πάτερ,</l>
                    <l>οὐκ ἔστιν οὐδὲν κτῆμα τιμιώτερον,</l>
                    <l>τί γὰρ πατρὸς θάλλοντος εὐκλείας τέκνοις</l>
                    <l>ἄγαλμα μεῖζον, ἢ τί πρὸς παίδων πατρί;</l>
                    <l n="705">μή νυν ἓν ἦθος μοῦνον ἐν σαυτῷ φόρει,</l>
                    <l>ὡς φὴς σύ, κοὐδὲν ἄλλο, τοῦτʼ ὀρθῶς ἔχειν.</l>
                    <l>ὅστις γὰρ αὐτὸς ἢ φρονεῖν μόνος δοκεῖ,</l>
                    <l>ἢ γλῶσσαν, ἣν οὐκ ἄλλος, ἢ ψυχὴν ἔχειν,</l>
                    <l>οὗτοι διαπτυχθέντες ὤφθησαν κενοί.</l>
                    <l n="710">ἀλλʼ ἄνδρα, κεἴ τις ᾖ σοφός, τὸ μανθάνειν</l>
                    <l>πόλλʼ, αἰσχρὸν οὐδὲν καὶ τὸ μὴ τείνειν ἄγαν.</l>
                    <l>ὁρᾷς παρὰ ῥείθροισι χειμάρροις ὅσα</l>
                    <l>δένδρων ὑπείκει, κλῶνας ὡς ἐκσῴζεται,</l>
                    <l>τὰ δʼ ἀντιτείνοντʼ αὐτόπρεμνʼ ἀπόλλυται.</l>
                    <l n="715">αὕτως δὲ ναὸς ὅστις ἐγκρατῆ πόδα</l>
                    <l>τείνας ὑπείκει μηδέν, ὑπτίοις κάτω</l>
                    <l>στρέψας τὸ λοιπὸν σέλμασιν ναυτίλλεται.</l>
                    <l>ἀλλʼ εἶκε καὶ θυμῷ μετάστασιν δίδου.</l>
                    <l>γνώμη γὰρ εἴ τις κἀπʼ ἐμοῦ νεωτέρου</l>
                    <l n="720">πρόσεστι, φήμʼ ἔγωγε πρεσβεύειν πολὺ</l>
                    <l>φῦναι τὸν ἄνδρα πάντʼ ἐπιστήμης πλέων·</l>
                    <l>εἰ δʼ οὖν, φιλεῖ γὰρ τοῦτο μὴ ταύτῃ ῥέπειν,</l>
                    <l>καὶ τῶν λεγόντων εὖ καλὸν τὸ μανθάνειν.</l>
                    
                </sp></div><div n="724" subtype="card" type="textpart">
                <sp>
                    <speaker>Χορός</speaker>
                    <l>ἄναξ, σέ τʼ εἰκός, εἴ τι καίριον λέγει,</l>
                    <l n="725">μαθεῖν, σέ τʼ αὖ τοῦδʼ· εὖ γὰρ εἴρηται διπλῇ.</l>
                </sp>
                <sp>
                    <speaker>Κρέων</speaker>
                    <l>οἱ τηλικοίδε καὶ διδαξόμεσθα δὴ</l>
                    <l>φρονεῖν ὑπʼ ἀνδρὸς τηλικοῦδε τὴν φύσιν;</l>
                </sp>
                <sp>
                    <speaker>Αἵμων</speaker>
                    <l>μηδὲν τὸ μὴ δίκαιον· εἰ δʼ ἐγὼ νέος,</l>
                    <l>οὐ τὸν χρόνον χρὴ μᾶλλον ἢ τἄργα σκοπεῖν.</l>
                </sp>
                <sp>
                    <speaker>Κρέων</speaker>
                    <l n="730">ἔργον γάρ ἐστι τοὺς ἀκοσμοῦντας σέβειν;</l>
                </sp>
                <sp>
                    <speaker>Αἵμων</speaker>
                    <l>οὐδʼ ἂν κελεύσαιμʼ, εὐσεβεῖν εἰς τοὺς κακούς.</l>
                </sp>
                <sp>
                    <speaker>Κρέων</speaker>
                    <l>οὐχ ἥδε γὰρ τοιᾷδʼ ἐπείληπται νόσῳ;</l>
                </sp>
                <sp>
                    <speaker>Αἵμων</speaker>
                    <l>οὔ φησι Θήβης τῆσδʼ ὁμόπτολις λεώς.</l>
                </sp>
                <sp>
                    <speaker>Κρέων</speaker>
                    <l>πόλις γὰρ ἡμῖν ἁμὲ χρὴ τάσσειν ἐρεῖ;</l>
                </sp>
                <sp>
                    <speaker>Αἵμων</speaker>
                    <l n="735">ὁρᾷς τόδʼ ὡς εἴρηκας ὡς ἄγαν νέος;</l>
                </sp>
                <sp>
                    <speaker>Κρέων</speaker>
                    <l>ἄλλῳ γὰρ ἢ ʼμοὶ χρή με τῆσδʼ ἄρχειν χθονός;</l>
                </sp>
                <sp>
                    <speaker>Αἵμων</speaker>
                    <l>πόλις γὰρ οὐκ ἔσθʼ ἥτις ἀνδρός ἐσθʼ ἑνός.</l>
                </sp>
                <sp>
                    <speaker>Κρέων</speaker>
                    <l>οὐ τοῦ κρατοῦντος ἡ πόλις νομίζεται;</l>
                </sp>
                <sp>
                    <speaker>Αἵμων</speaker>
                    <l>καλῶς γʼ ἐρήμης ἂν σὺ γῆς ἄρχοις μόνος.</l>
                </sp>
                <sp>
                    <speaker>Κρέων</speaker>
                    <l n="740">ὅδʼ, ὡς ἔοικε, τῇ γυναικὶ συμμαχεῖ.</l>
                </sp>
                <sp>
                    <speaker>Αἵμων</speaker>
                    <l>εἴπερ γυνὴ σύ. σοῦ γὰρ οὖν προκήδομαι.</l>
                </sp>
                <sp>
                    <speaker>Κρέων</speaker>
                    <l>ὦ παγκάκιστε, διὰ δίκης ἰὼν πατρί;</l>
                </sp>
                <sp>
                    <speaker>Αἵμων</speaker>
                    <l>οὐ γὰρ δίκαιά σʼ ἐξαμαρτάνονθʼ ὁρῶ.</l>
                </sp>
                <sp>
                    <speaker>Κρέων</speaker>
                    <l>ἁμαρτάνω γὰρ τὰς ἐμὰς ἀρχὰς σέβων;</l>
                </sp>
                <sp>
                    <speaker>Αἵμων</speaker>
                    <l n="745">οὐ γὰρ σέβεις τιμάς γε τὰς θεῶν πατῶν.</l>
                </sp>
                <sp>
                    <speaker>Κρέων</speaker>
                    <l>ὦ μιαρὸν ἦθος καὶ γυναικὸς ὕστερον.</l>
                </sp>
                <sp>
                    <speaker>Αἵμων</speaker>
                    <l>οὔ τἂν ἕλοις ἥσσω γε τῶν αἰσχρῶν ἐμέ.</l>
                </sp>
                <sp>
                    <speaker>Κρέων</speaker>
                    <l>ὁ γοῦν λόγος σοι πᾶς ὑπὲρ κείνης ὅδε.</l>
                </sp>
                <sp>
                    <speaker>Αἵμων</speaker>
                    <l>καὶ σοῦ γε κἀμοῦ, καὶ θεῶν τῶν νερτέρων.</l>
                </sp>
                <sp>
                    <speaker>Κρέων</speaker>
                    <l n="750">ταύτην ποτʼ οὐκ ἔσθʼ ὡς ἔτι ζῶσαν γαμεῖς.</l>
                </sp>
                <sp>
                    <speaker>Αἵμων</speaker>
                    <l>ἣ δʼ οὖν θανεῖται καὶ θανοῦσʼ ὀλεῖ τινα.</l>
                </sp>
                <sp>
                    <speaker>Κρέων</speaker>
                    <l>ἦ κἀπαπειλῶν ὧδʼ ἐπεξέρχει θρασύς;</l>
                </sp>
                <sp>
                    <speaker>Αἵμων</speaker>
                    <l>τίς δʼ ἔστʼ ἀπειλὴ πρὸς κενὰς γνώμας λέγειν;</l>
                </sp>
                <sp>
                    <speaker>Κρέων</speaker>
                    <l>κλαίων φρενώσεις, ὢν φρενῶν αὐτὸς κενός.</l>
                </sp>
                <sp>
                    <speaker>Αἵμων</speaker>
                    <l n="755">εἰ μὴ πατὴρ ἦσθʼ, εἶπον ἄν σʼ οὐκ εὖ φρονεῖν.</l>
                </sp>
                <sp>
                    <speaker>Κρέων</speaker>
                    <l>γυναικὸς ὢν δούλευμα μὴ κώτιλλέ με.</l>
                </sp>
                <sp>
                    <speaker>Αἵμων</speaker>
                    <l>βούλει λέγειν τι καὶ λέγων μηδὲν κλύειν;</l>
                    
                </sp></div><div n="758" subtype="card" type="textpart">
                <sp>
                    <speaker>Κρέων</speaker>
                    <l>ἄληθες; ἀλλʼ οὐ τόνδʼ Ὄλυμπον, ἴσθʼ ὅτι,</l>
                    <l>χαίρων ἐπὶ ψόγοισι δεννάσεις ἐμέ.</l>
                    <l n="760">ἄγαγε τὸ μῖσος ὡς κατʼ ὄμματʼ αὐτίκα</l>
                    <l>παρόντι θνῄσκῃ πλησία τῷ νυμφίῳ.</l>
                </sp>
                <sp>
                    <speaker>Αἵμων</speaker>
                    <l>οὐ δῆτʼ ἔμοιγε, τοῦτο μὴ δόξῃς ποτέ,</l>
                    <l>οὔθʼ ἥδʼ ὀλεῖται πλησία, σύ τʼ οὐδαμὰ</l>
                    <l>τοὐμὸν προσόψει κρᾶτʼ ἐν ὀφθαλμοῖς ὁρῶν,</l>
                    <l n="765">ὡς τοῖς θέλουσι τῶν φίλων μαίνῃ συνών.</l>
                </sp>
                <sp>
                    <speaker>Χορός</speaker>
                    <l>ἁνήρ, ἄναξ, βέβηκεν ἐξ ὀργῆς ταχύς·</l>
                    <l>νοῦς δʼ ἐστὶ τηλικοῦτος ἀλγήσας βαρύς.</l>
                </sp>
                <sp>
                    <speaker>Κρέων</speaker>
                    <l>δράτω· φρονείτω μεῖζον ἢ κατʼ ἄνδρʼ ἰών·</l>
                    <l>τὼ δʼ οὖν κόρα τώδʼ οὐκ ἀπαλλάξει μόρου.</l>
                </sp>
                <sp>
                    <speaker>Χορός</speaker>
                    <l n="770">ἄμφω γὰρ αὐτὼ καὶ κατακτεῖναι νοεῖς;</l>
                </sp>
                <sp>
                    <speaker>Κρέων</speaker>
                    <l>οὐ τήν γε μὴ θιγοῦσαν· εὖ γὰρ οὖν λέγεις.</l>
                </sp>
                <sp>
                    <speaker>Χορός</speaker>
                    <l>μόρῳ δὲ ποίῳ καί σφε βουλεύει κτανεῖν;</l>
                </sp>
                <sp>
                    <speaker>Κρέων</speaker>
                    <l>ἄγων ἔρημος ἔνθʼ ἂν ᾖ βροτῶν στίβος</l>
                    <l>κρύψω πετρώδει ζῶσαν ἐν κατώρυχι,</l>
                    <l n="775">φορβῆς τοσοῦτον ὡς ἄγος μόνον προθείς,</l>
                    <l>ὅπως μίασμα πᾶσʼ ὑπεκφύγῃ πόλις.</l>
                    <l>κἀκεῖ τὸν Ἅιδην, ὃν μόνον σέβει θεῶν,</l>
                    <l>αἰτουμένη που τεύξεται τὸ μὴ θανεῖν,</l>
                    <l>ἢ γνώσεται γοῦν ἀλλὰ τηνικαῦθʼ ὅτι</l>
                    <l n="780">πόνος περισσός ἐστι τἀν Ἅιδου σέβειν.</l>
                    
                </sp>
            </div><div n="781" subtype="card" type="textpart">
            <milestone unit="choral"/>
                <milestone unit="strophe" n="1"/>
                    <sp>
                        <speaker>Χορός</speaker>
                        <l>Ἔρως ἀνίκατε μάχαν, Ἔρως, ὃς ἐν κτήμασι πίπτεις,</l>
                        <l>ὃς ἐν μαλακαῖς παρειαῖς νεάνιδος ἐννυχεύεις,</l>
                        <l n="785">φοιτᾷς δʼ ὑπερπόντιος ἔν τʼ ἀγρονόμοις αὐλαῖς·</l>
                        <l>καί σʼ οὔτʼ ἀθανάτων φύξιμος οὐδεὶς</l>
                        <l n="790">οὔθʼ ἁμερίων σέ γʼ ἀνθρώπων. ὁ δʼ ἔχων μέμηνεν.</l>
                    </sp>
                    
                </div><div n="791" subtype="card" type="textpart">
                <milestone unit="antistrophe" n="1"/>
                    <sp>
                        <speaker>Χορός</speaker>
                        <l>σὺ καὶ δικαίων ἀδίκους φρένας παρασπᾷς ἐπὶ λώβᾳ,</l>
                        <l>σὺ καὶ τόδε νεῖκος ἀνδρῶν ξύναιμον ἔχεις ταράξας·</l>
                        <l n="795">νικᾷ δʼ ἐναργὴς βλεφάρων ἵμερος εὐλέκτρου</l>
                        <l>νύμφας, τῶν μεγάλων πάρεδρος ἐν ἀρχαῖς</l>
                        <l n="800">θεσμῶν. ἄμαχος γὰρ ἐμπαίζει θεὸς, Ἀφροδίτα.</l>
                    </sp>
                    
                </div><div n="801" subtype="card" type="textpart">
                <milestone unit="anapests"/>
                    <sp>
                        <speaker>Χορός</speaker>
                        <l>νῦν δʼ ἤδη ʼγὼ καὐτὸς θεσμῶν</l>
                        <l>ἔξω φέρομαι τάδʼ ὁρῶν ἴσχειν δʼ</l>
                        <l>οὐκέτι πηγὰς δύναμαι δάκρυ</l>
                        <l>τὸν παγκοίτην ὅθʼ ὁρῶ θάλαμον</l>
                        <l n="805">τήνδʼ Ἀντιγόνην ἀνύτουσαν.</l>
                        
                    </sp>
                </div><div n="806" subtype="card" type="textpart">
            
            <milestone unit="choral"/>
                <milestone unit="strophe" n="1"/>
                    <sp>
                        <speaker>Ἀντιγόνη</speaker>
                        <l>ὁρᾶτʼ ἔμʼ, ὦ γᾶς πατρίας πολῖται, τὰν νεάταν ὁδὸν</l>
                        <l>στείχουσαν, νέατον δὲ φέγγος λεύσσουσαν ἀελίου,</l>
                        <l n="810">κοὔποτʼ αὖθις. ἀλλά μʼ ὁ παγκοίτας Ἅιδας ζῶσαν ἄγει</l>
                        <l>τὰν Ἀχέροντος</l>
                        <l>ἀκτάν, οὔθʼ ὑμεναίων ἔγκληρον, οὔτʼ ἐπινύμφειός</l>
                        <l n="815">πώ μέ τις ὕμνος ὕμνησεν, ἀλλʼ Ἀχέροντι νυμφεύσω.</l>
                    </sp>
                    
                </div><div n="817" subtype="card" type="textpart">
                <milestone unit="anapests"/>
                    <sp>
                        <speaker>Χορός</speaker>
                        <l>οὐκοῦν κλεινὴ καὶ ἔπαινον ἔχουσʼ</l>
                        <l>ἐς τόδʼ ἀπέρχει κεῦθος νεκύων,</l>
                        <l>οὔτε φθινάσιν πληγεῖσα νόσοις</l>
                        <l n="820">οὔτε ξιφέων ἐπίχειρα λαχοῦσʼ,</l>
                        <l>ἀλλʼ αὐτόνομος ζῶσα μόνη δὴ</l>
                        <l>θνητῶν Ἅιδην καταβήσει.</l>
                        
                    </sp>
                </div><div n="823" subtype="card" type="textpart">
                <milestone unit="antistrophe" n="1"/>
                    <sp>
                        <speaker>Ἀντιγόνη</speaker>
                        <l>ἤκουσα δὴ λυγρότατον ὀλέσθαι τὰν Φρυγίαν ξέναν</l>
                        <l n="825">Ταντάλου Σιπύλῳ πρὸς ἄκρῳ, τὰν κισσὸς ὡς ἀτενὴς</l>
                        <l>πετραία βλάστα δάμασεν, καί νιν ὄμβροι τακομέναν,</l>
                        <l>ὡς φάτις ἀνδρῶν,</l>
                        <l n="830">χιών τʼ οὐδαμὰ λείπει, τέγγει δʼ ὑπʼ ὀφρύσι παγκλαύτοις</l>
                        <l>δειράδας· ᾇ με δαίμων ὁμοιοτάταν κατευνάζει.</l>
                    </sp>
                    
                </div><div n="834" subtype="card" type="textpart">
                <milestone unit="anapests"/>
                    <sp>
                        <speaker>Χορός</speaker>
                        <l>ἀλλὰ θεός τοι καὶ θεογεννής,</l>
                        <l n="835">ἡμεῖς δὲ βροτοὶ καὶ θνητογενεῖς.</l>
                        <l>καίτοι φθιμένῃ μέγα κἀκοῦσαι</l>
                        <l>τοῖς ἰσοθέοις σύγκληρα λαχεῖν.</l>
                        <l>ζῶσαν καὶ ἔπειτα θανοῦσαν.</l>
                        
                    </sp>
                </div><div n="839" subtype="card" type="textpart">
                <milestone unit="strophe" n="2"/>
                    <sp>
                        <speaker>Ἀντιγόνη</speaker>
                        <l>οἴμοι γελῶμαι. τί με, πρὸς θεῶν πατρῴων.</l>
                        <l n="840">οὐκ οἰχομέναν ὑβρίζεις, ἀλλʼ ἐπίφαντον;</l>
                        <l>ὦ πόλις, ὦ πόλεως πολυκτήμονες ἄνδρες·</l>
                        <l>ἰὼ Διρκαῖαι κρῆναι</l>
                        <l n="845">Θήβας τʼ εὐαρμάτου ἄλσος, ἔμπας ξυμμάρτυρας ὔμμʼ ἐπικτῶμαι,</l>
                        <l>οἵα φίλων ἄκλαυτος, οἵοις νόμοις</l>
                        <l>πρὸς ἕργμα τυμβόχωστον ἔρχομαι τάφου ποταινίου·</l>
                        <l n="850">ἰὼ δύστανος, βροτοῖς οὔτε νεκροῖς κυροῦσα</l>
                        <l>μέτοικος οὐ ζῶσιν, οὐ θανοῦσιν.</l>
                    </sp>
                    
                </div><div n="853" subtype="card" type="textpart">
                <milestone unit="strophe" n="3"/>
                    <sp>
                        <speaker>Χορός</speaker>
                        <l>προβᾶσʼ ἐπʼ ἔσχατον θράσους</l>
                        <l>ὑψηλὸν ἐς Δίκας βάθρον</l>
                        <l n="855">προσέπεσες, ὦ τέκνον, πολύ·</l>
                        <l>πατρῷον δʼ ἐκτίνεις τινʼ ἆθλον.</l>
                    </sp>
                    
                </div><div n="858" subtype="card" type="textpart">
                <milestone unit="antistrophe" n="2"/>
                    <sp>
                        <speaker>Ἀντιγόνη</speaker>
                        <l>ἔψαυσας ἀλγεινοτάτας ἐμοὶ μερίμνας,</l>
                        <l>πατρὸς τριπόλιστον οἶκτον τού τε πρόπαντος</l>
                        <l n="860">ἁμετέρου πότμου κλεινοῖς Λαβδακίδαισιν.</l>
                        <l>ἰὼ ματρῷαι λέκτρων</l>
                        <l n="865">ἆται κοιμήματά τʼ αὐτογέννητʼ ἐμῷ πατρὶ δυσμόρου ματρός,</l>
                        <l>οἵων ἐγώ ποθʼ ἁ ταλαίφρων ἔφυν·</l>
                        <l>πρὸς οὓς ἀραῖος ἄγαμος ἅδʼ ἐγὼ μέτοικος ἔρχομαι.</l>
                        <l n="870">ἰὼ δυσπότμων κασίγνητε γάμων κυρήσας,</l>
                        <l>θανὼν ἔτʼ οὖσαν κατήναρές με.</l>
                    </sp>
                   
                </div> <div n="872" subtype="card" type="textpart">
                <milestone unit="antistrophe" n="3"/>
                    <sp>
                        <speaker>Χορός</speaker>
                        <l>σέβειν μὲν εὐσέβειά τις,</l>
                        <l>κράτος δʼ ὅτῳ κράτος μέλει</l>
                        <l>παραβατὸν οὐδαμᾷ πέλει·</l>
                        <l n="875">σὲ δʼ αὐτόγνωτος ὤλεσʼ ὀργά.</l>
                    </sp>
                    
                </div><div n="876" subtype="card" type="textpart">
                <milestone unit="anapests"/>
                    <sp>
                        <speaker>Ἀντιγόνη</speaker>
                        <l>ἄκλαυτος, ἄφιλος, ἀνυμέναιος ταλαίφρων ἄγομαι</l>
                        <l>τὰν πυμάταν ὁδόν. οὐκέτι μοι τόδε</l>
                        <l>λαμπάδος ἱερὸν ὄμμα</l>
                        <l n="880">θέμις ὁρᾶν ταλαίνᾳ.</l>
                        <l>τὸν δʼ ἐμὸν πότμον ἀδάκρυτον</l>
                        <l>οὐδεὶς φίλων στενάζει.</l>
                        
                    </sp>
                </div><div n="883" subtype="card" type="textpart">
            
            <milestone unit="episode"/>
                <sp>
                    <speaker>Κρέων</speaker>
                    <l>ἆρʼ ἴστʼ, ἀοιδὰς καὶ γόους πρὸ τοῦ θανεῖν</l>
                    <l>ὡς οὐδʼ ἂν εἷς παύσαιτʼ ἄν, εἰ χρείη λέγειν;</l>
                    <l n="885">οὐκ ἄξεθʼ ὡς τάχιστα; καὶ κατηρεφεῖ</l>
                    <l>τύμβῳ περιπτύξαντες, ὡς εἴρηκʼ ἐγώ,</l>
                    <l>ἄφετε μόνην ἔρημον, εἴτε χρῇ θανεῖν</l>
                    <l>εἴτʼ ἐν τοιαύτῃ ζῶσα τυμβεύειν στέγῃ·</l>
                    <l>ἡμεῖς γὰρ ἁγνοὶ τοὐπὶ τήνδε τὴν κόρην</l>
                    <l n="890">μετοικίας δʼ οὖν τῆς ἄνω στερήσεται.</l>
                </sp>
                <sp>
                    <speaker>Ἀντιγόνη</speaker>
                    <l>ὦ τύμβος, ὦ νυμφεῖον, ὦ κατασκαφὴς</l>
                    <l>οἴκησις ἀείφρουρος, οἷ πορεύομαι</l>
                    <l>πρὸς τοὺς ἐμαυτῆς, ὧν ἀριθμὸν ἐν νεκροῖς</l>
                    <l>πλεῖστον δέδεκται Φερσέφασσʼ ὀλωλότων·</l>
                    <l n="895">ὧν λοισθία ʼγὼ καὶ κάκιστα δὴ μακρῷ</l>
                    <l>κάτειμι, πρίν μοι μοῖραν ἐξήκειν βίου.</l>
                    <l>ἐλθοῦσα μέντοι κάρτʼ ἐν ἐλπίσιν τρέφω</l>
                    <l>φίλη μὲν ἥξειν πατρί, προσφιλὴς δὲ σοί,</l>
                    <l>μῆτερ, φίλη δὲ σοί, κασίγνητον κάρα·</l>
                    <l n="900">ἐπεὶ θανόντας αὐτόχειρ ὑμᾶς ἐγὼ</l>
                    <l>ἔλουσα κἀκόσμησα κἀπιτυμβίους</l>
                    <l>χοὰς ἔδωκα. νῦν δέ Πολύνεικες, τὸ σὸν</l>
                    <l>δέμας περιστέλλουσα τοιάδʼ ἄρνυμαι.</l>
                    <l>καίτοι σʼ ἐγὼ ʼτίμησα τοῖς φρονοῦσιν εὖ.</l>
                    <l n="905">οὐ γάρ ποτʼ οὔτʼ ἄν, εἰ τέκνων μήτηρ ἔφυν,</l>
                    <l>οὔτʼ εἰ πόσις μοι κατθανὼν ἐτήκετο,</l>
                    <l>βίᾳ πολιτῶν τόνδʼ ἂν ᾐρόμην πόνον.</l>
                    <l>τίνος νόμου δὴ ταῦτα πρὸς χάριν λέγω;</l>
                    <l>πόσις μὲν ἄν μοι κατθανόντος ἄλλος ἦν,</l>
                    <l n="910">καὶ παῖς ἀπʼ ἄλλου φωτός, εἰ τοῦδʼ ἤμπλακον,</l>
                    <l>μητρὸς δʼ ἐν Ἅιδου καὶ πατρὸς κεκευθότοιν</l>
                    <l>οὐκ ἔστʼ ἀδελφὸς ὅστις ἂν βλάστοι ποτέ.</l>
                    <l>τοιῷδε μέντοι σʼ ἐκπροτιμήσασʼ ἐγὼ</l>
                    <l>νόμῳ Κρέοντι ταῦτʼ ἔδοξʼ ἁμαρτάνειν</l>
                    <l n="915">καὶ δεινὰ τολμᾶν, ὦ κασίγνητον κάρα.</l>
                    <l>καὶ νῦν ἄγει με διὰ χερῶν οὕτω λαβὼν</l>
                    <l>ἄλεκτρον, ἀνυμέναιον, οὔτε του γάμου</l>
                    <l>μέρος λαχοῦσαν οὔτε παιδείου τροφῆς,</l>
                    <l>ἀλλʼ ὧδʼ ἔρημος πρὸς φίλων ἡ δύσμορος</l>
                    <l n="920">ζῶσʼ εἰς θανόντων ἔρχομαι κατασκαφάς.</l>
                    <l>ποίαν παρεξελθοῦσα δαιμόνων δίκην;</l>
                    <l>τί χρή με τὴν δύστηνον ἐς θεοὺς ἔτι</l>
                    <l>βλέπειν; τίνʼ αὐδᾶν ξυμμάχων; ἐπεί γε δὴ</l>
                    <l>τὴν δυσσέβειαν εὐσεβοῦσʼ, ἐκτησάμην.</l>
                    <l n="925">ἀλλʼ εἰ μὲν οὖν τάδʼ ἐστὶν ἐν θεοῖς καλά,</l>
                    <l>παθόντες ἂν ξυγγνοῖμεν ἡμαρτηκότες·</l>
                    <l>εἰ δʼ οἵδʼ ἁμαρτάνουσι, μὴ πλείω κακὰ</l>
                    <l>πάθοιεν ἢ καὶ δρῶσιν ἐκδίκως ἐμέ.</l>
                   
                </sp></div>
                <div n="929" subtype="card" type="textpart">
                <milestone unit="anapests"/>
                    <sp>
                        <speaker>Χορός</speaker>
                        <l>ἔτι τῶν αὐτῶν ἀνέμων αὑταὶ</l>
                        <l n="930">ψυχῆς ῥιπαὶ τήνδε γʼ ἔχουσιν.</l>
                    </sp>
                    <sp>
                        <speaker>Κρέων</speaker>
                        <l>τοιγὰρ τούτων τοῖσιν ἄγουσιν</l>
                        <l>κλαύμαθʼ ὑπάρξει βραδυτῆτος ὕπερ.</l>
                    </sp>
                    <sp>
                        <speaker>Ἀντιγόνη</speaker>
                        <l>οἴμοι, θανάτου τοῦτʼ ἐγγυτάτω</l>
                        <l>τοὔπος ἀφῖκται.</l>
                    </sp>
                    <sp>
                        <speaker>Χορός</speaker>
                        <l n="935">θαρσεῖν οὐδὲν παραμυθοῦμαι</l>
                        <l>μὴ οὐ τάδε ταύτῃ κατακυροῦσθαι.</l>
                    </sp>
                    <sp>
                        <speaker>Ἀντιγόνη</speaker>
                        <l>ὦ γῆς Θήβης ἄστυ πατρῷον</l>
                        <l>καὶ θεοὶ προγενεῖς,</l>
                        <l>ἄγομαι δὴ κοὐκέτι μέλλω.</l>
                        <l n="940">λεύσσετε, Θήβης οἱ κοιρανίδαι</l>
                        <l>τὴν βασιλειδᾶν μούνην λοιπήν,</l>
                        <l>οἷα πρὸς οἵων ἀνδρῶν πάσχω,</l>
                        <l>τὴν εὐσεβίαν σεβίσασα.</l>
                        
                    </sp>
                </div><div n="944" subtype="card" type="textpart">
          
            <milestone unit="choral"/>
                <milestone unit="strophe" n="1"/>
                    <sp>
                        <speaker>Χορός</speaker>
                        <l>ἔτλα καὶ Δανάας οὐράνιον φῶς</l>
                        <l n="945">ἀλλάξαι δέμας ἐν χαλκοδέτοις αὐλαῖς·</l>
                        <l>κρυπτομένα δʼ ἐν τυμβήρει θαλάμῳ κατεζεύχθη·</l>
                        <l>καίτοι καὶ γενεᾷ τίμιος, ὦ παῖ παῖ,</l>
                        <l n="950">καὶ Ζηνὸς ταμιεύεσκε γονὰς χρυσορύτους.</l>
                        <l>ἀλλʼ ἁ μοιριδία τις δύνασις δεινά·</l>
                        <l>οὔτʼ ἄν νιν ὄλβος οὔτʼ Ἄρης, οὐ πύργος, οὐχ ἁλίκτυποι</l>
                        <l>κελαιναὶ νᾶες ἐκφύγοιεν.</l>
                    </sp>
                    
                </div><div n="955" subtype="card" type="textpart">
                <milestone unit="antistrophe" n="1"/>
                    <sp>
                        <speaker>Χορός</speaker>
                        <l n="955">ζεύχθη δʼ ὀξύχολος παῖς ὁ Δρύαντος,</l>
                        <l>Ἠδωνῶν βασιλεύς, κερτομίοις ὀργαῖς</l>
                        <l>ἐκ Διονύσου πετρώδει κατάφαρκτος ἐν δεσμῷ.</l>
                        <l>οὕτω τᾶς μανίας δεινὸν ἀποστάζει</l>
                        <l n="960">ἀνθηρόν τε μένος. κεῖνος ἐπέγνω μανίαις</l>
                        <l>ψαύων τὸν θεὸν ἐν κερτομίοις γλώσσαις.</l>
                        <l>παύεσκε μὲν γὰρ ἐνθέους γυναῖκας εὔιόν τε πῦρ,</l>
                        <l n="965">φιλαύλους τʼ ἠρέθιζε Μούσας.</l>
                    </sp>
                    
                </div><div n="966" subtype="card" type="textpart">
                <milestone unit="strophe" n="2"/>
                    <sp>
                        <speaker>Χορός</speaker>
                        <l>παρὰ δὲ κυανεᾶν πελάγει διδύμας ἁλὸς</l>
                        <l>ἀκταὶ Βοσπόριαι ἥδʼ ὁ Θρῃκῶν ἄξενος</l>
                        <l n="970">Σαλμυδησσός, ἵνʼ ἀγχίπτολις Ἄρης</l>
                        <l>δισσοῖσι Φινείδαις</l>
                        <l>εἶδεν ἀρατὸν ἕλκος</l>
                        <l>τυφλωθὲν ἐξ ἀγρίας δάμαρτος</l>
                        <l>ἀλαὸν ἀλαστόροισιν ὀμμάτων κύκλοις</l>
                        <l n="975">ἀραχθέντων, ὑφʼ αἱματηραῖς</l>
                        <l>χείρεσσι καὶ κερκίδων ἀκμαῖσιν.</l>
                    </sp>
                    
                </div><div n="977" subtype="card" type="textpart">
                <milestone unit="antistrophe" n="2"/>
                    <sp>
                        <speaker>Χορός</speaker>
                        <l>κατὰ δὲ τακόμενοι μέλεοι μελέαν πάθαν</l>
                        <l n="980">κλαῖον, ματρὸς ἔχοντες ἀνύμφευτον γονάν·</l>
                        <l>ἁ δὲ σπέρμα μὲν ἀρχαιογόνων</l>
                        <l>ἄντασʼ Ἐρεχθειδᾶν,</l>
                        <l>τηλεπόροις δʼ ἐν ἄντροις</l>
                        <l>τράφη θυέλλαισιν ἐν πατρῴαις</l>
                        <l n="985">Βορεὰς ἅμιππος ὀρθόποδος ὑπὲρ πάγου</l>
                        <l>θεῶν παῖς. ἀλλὰ κἀπʼ ἐκείνᾳ</l>
                        <l>Μοῖραι μακραίωνες ἔσχον, ὦ παῖ.</l>
                    </sp>
                    
                </div><div n="988" subtype="card" type="textpart">
           
            <milestone unit="episode"/>
                <sp>
                    <speaker>Τειρεσίας</speaker>
                    <l>Θήβης ἄνακτες, ἥκομεν κοινὴν ὁδὸν</l>
                    <l>δύʼ ἐξ ἑνὸς βλέποντε· τοῖς τυφλοῖσι γὰρ</l>
                    <l n="990">αὕτη κέλευθος ἐκ προηγητοῦ πέλει.</l>
                </sp>
                <sp>
                    <speaker>Κρέων</speaker>
                    <l>τί δʼ ἔστιν, ὦ γεραιὲ Τειρεσία, νέον;</l>
                </sp>
                <sp>
                    <speaker>Τειρεσίας</speaker>
                    <l>ἐγὼ διδάξω, καὶ σὺ τῷ μάντει πιθοῦ.</l>
                </sp>
                <sp>
                    <speaker>Κρέων</speaker>
                    <l>οὔκουν πάρος γε σῆς ἀπεστάτουν φρενός.</l>
                </sp>
                <sp>
                    <speaker>Τειρεσίας</speaker>
                    <l>τοιγὰρ διʼ ὀρθῆς τήνδʼ ἐναυκλήρεις πόλιν.</l>
                </sp>
                <sp>
                    <speaker>Κρέων</speaker>
                    <l n="995">ἔχω πεπονθὼς μαρτυρεῖν ὀνήσιμα.</l>
                </sp>
                <sp>
                    <speaker>Τειρεσίας</speaker>
                    <l>φρόνει βεβὼς αὖ νῦν ἐπὶ ξυροῦ τύχης.</l>
                </sp>
                <sp>
                    <speaker>Κρέων</speaker>
                    <l>τί δʼ ἔστιν; ὡς ἐγὼ τὸ σὸν φρίσσω στόμα.</l>
                </sp>
                <sp>
                    <speaker>Τειρεσίας</speaker>
                    <l>γνώσει, τέχνης σημεῖα τῆς ἐμῆς κλύων.</l>
                    <l>εἰς γὰρ παλαιὸν θᾶκον ὀρνιθοσκόπον</l>
                    <l n="1000">ἵζων, ἵνʼ ἦν μοι παντὸς οἰωνοῦ λιμήν,</l>
                    <l>ἀγνῶτʼ ἀκούω φθόγγον ὀρνίθων, κακῷ</l>
                    <l>κλάζοντας οἴστρῳ καὶ βεβαρβαρωμένῳ.</l>
                    <l>καὶ σπῶντας ἐν χηλαῖσιν ἀλλήλους φοναῖς</l>
                    <l>ἔγνων· πτερῶν γὰρ ῥοῖβδος οὐκ ἄσημος ἦν.</l>
                    <l n="1005">εὐθὺς δὲ δείσας ἐμπύρων ἐγευόμην</l>
                    <l>βωμοῖσι παμφλέκτοισιν· ἐκ δὲ θυμάτων</l>
                    <l>Ἥφαιστος οὐκ ἔλαμπεν, ἀλλʼ ἐπὶ σποδῷ</l>
                    <l>μυδῶσα κηκὶς μηρίων ἐτήκετο</l>
                    <l>κἄτυφε κἀνέπτυε, καὶ μετάρσιοι</l>
                    <l n="1010">χολαὶ διεσπείροντο, καὶ καταρρυεῖς</l>
                    <l>μηροὶ καλυπτῆς ἐξέκειντο πιμελῆς.</l>
                    <l>τοιαῦτα παιδὸς τοῦδʼ ἐμάνθανον πάρα,</l>
                    <l>φθίνοντʼ ἀσήμων ὀργίων μαντεύματα.</l>
                    <l>ἐμοὶ γὰρ οὗτος ἡγεμών, ἄλλοις δʼ ἐγώ.</l>
                    <l n="1015">καὶ ταῦτα τῆς σῆς ἐκ φρενὸς νοσεῖ πόλις.</l>
                    <l>βωμοὶ γὰρ ἡμῖν ἐσχάραι τε παντελεῖς</l>
                    <l>πλήρεις ὑπʼ οἰωνῶν τε καὶ κυνῶν βορᾶς</l>
                    <l>τοῦ δυσμόρου πεπτῶτος Οἰδίπου γόνου.</l>
                    <l>κᾆτʼ οὐ δέχονται θυστάδας λιτὰς ἔτι</l>
                    <l n="1020">θεοὶ παρʼ ἡμῶν οὐδὲ μηρίων φλόγα,</l>
                    <l>οὐδʼ ὄρνις εὐσήμους ἀπορροιβδεῖ βοάς</l>
                    <l>ἀνδροφθόρου βεβρῶτες αἵματος λίπος.</l>
                    <l>ταῦτʼ οὖν, τέκνον, φρόνησον. ἀνθρώποισι γὰρ</l>
                    <l>τοῖς πᾶσι κοινόν ἐστι τοὐξαμαρτάνειν·</l>
                    <l n="1025">ἐπεὶ δʼ ἁμάρτῃ, κεῖνος οὐκέτʼ ἔστʼ ἀνὴρ</l>
                    <l>ἄβουλος οὐδʼ ἄνολβος, ὅστις ἐς κακὸν</l>
                    <l>πεσὼν ἀκῆται μηδʼ ἀκίνητος πέλῃ.</l>
                    <l>αὐθαδία τοι σκαιότητʼ ὀφλισκάνει.</l>
                    <l>ἀλλʼ εἶκε τῷ θανόντι μηδʼ ὀλωλότα</l>
                    <l n="1030">κέντει· τίς ἀλκὴ τὸν θανόντʼ ἐπικτανεῖν;</l>
                    <l>εὖ σοι φρονήσας εὖ λέγω. τὸ μανθάνειν δʼ</l>
                    <l>ἥδιστον εὖ λέγοντος, εἰ κέρδος λέγοι.</l>
                    
                </sp></div>
                <div n="1033" subtype="card" type="textpart">
                <sp>
                    <speaker>Κρέων</speaker>
                    <l>ὦ πρέσβυ, πάντες ὥστε τοξόται σκοποῦ</l>
                    <l>τοξεύετʼ ἀνδρὸς τοῦδε, κοὐδὲ μαντικῆς</l>
                    <l n="1035">ἄπρακτος ὑμῖν εἰμι· τῶν δʼ ὑπαὶ γένους</l>
                    <l>ἐξημπόλημαι κἀμπεφόρτισμαι πάλαι.</l>
                    <l>κερδαίνετʼ, ἐμπολᾶτε τἀπὸ Σάρδεων</l>
                    <l>ἤλεκτρον, εἰ βούλεσθε, καὶ τὸν Ἰνδικὸν</l>
                    <l>χρυσόν· τάφῳ δʼ ἐκεῖνον οὐχὶ κρύψετε,</l>
                    <l n="1040">οὐδʼ εἰ θέλουσʼ, οἱ Ζηνὸς αἰετοὶ βορὰν</l>
                    <l>φέρειν νιν ἁρπάζοντες ἐς Διὸς θρόνους,</l>
                    <l>οὐδʼ ὣς μίασμα τοῦτο μὴ τρέσας ἐγὼ</l>
                    <l>θάπτειν παρήσω κεῖνον· εὖ γὰρ οἶδʼ ὅτι</l>
                    <l>θεοὺς μιαίνειν οὔτις ἀνθρώπων σθένει.</l>
                    <l n="1045">πίπτουσι δʼ, ὦ γεραιὲ Τειρεσία, βροτῶν</l>
                    <l>χοἰ πολλὰ δεινοὶ πτώματʼ αἴσχρʼ, ὅταν λόγους</l>
                    <l>αἰσχροὺς καλῶς λέγωσι τοῦ κέρδους χάριν.</l>
                </sp>
                <sp>
                    <speaker>Τειρεσίας</speaker>
                    <l>φεῦ.</l>
                    <l>ἆρʼ οἶδεν ἀνθρώπων τις, ἆρα φράζεται,</l>
                </sp>
                <sp>
                    <speaker>Κρέων</speaker>
                    <l>τί χρῆμα; ποῖον τοῦτο πάγκοινον λέγεις;</l>
                </sp>
                <sp>
                    <speaker>Τειρεσίας</speaker>
                    <l n="1050">ὅσῳ κράτιστον κτημάτων εὐβουλία;</l>
                </sp>
                <sp>
                    <speaker>Κρέων</speaker>
                    <l>ὅσῳπερ, οἶμαι, μὴ φρονεῖν πλείστη βλάβη.</l>
                </sp>
                <sp>
                    <speaker>Τειρεσίας</speaker>
                    <l>ταύτης σὺ μέντοι τῆς νόσου πλήρης ἔφυς.</l>
                </sp>
                <sp>
                    <speaker>Κρέων</speaker>
                    <l>οὐ βούλομαι τὸν μάντιν ἀντειπεῖν κακῶς.</l>
                </sp>
                <sp>
                    <speaker>Τειρεσίας</speaker>
                    <l>καὶ μὴν λέγεις, ψευδῆ με θεσπίζειν λέγων.</l>
                </sp>
                <sp>
                    <speaker>Κρέων</speaker>
                    <l n="1055">τὸ μαντικὸν γὰρ πᾶν φιλάργυρον γένος.</l>
                </sp>
                <sp>
                    <speaker>Τειρεσίας</speaker>
                    <l>τὸ δʼ ἐκ τυράννων αἰσχροκέρδειαν φιλεῖ.</l>
                </sp>
                <sp>
                    <speaker>Κρέων</speaker>
                    <l>ἆρʼ οἶσθα ταγοὺς ὄντας ἃν λέγῃς λέγων;</l>
                </sp>
                <sp>
                    <speaker>Τειρεσίας</speaker>
                    <l>οἶδʼ· ἐξ ἐμοῦ γὰρ τήνδʼ ἔχεις σώσας πόλιν.</l>
                </sp>
                <sp>
                    <speaker>Κρέων</speaker>
                    <l>σοφὸς σὺ μάντις, ἀλλὰ τἀδικεῖν φιλῶν.</l>
                </sp>
                <sp>
                    <speaker>Τειρεσίας</speaker>
                    <l n="1060">ὄρσεις με τἀκίνητα διὰ φρενῶν φράσαι.</l>
                </sp>
                <sp>
                    <speaker>Κρέων</speaker>
                    <l>κίνει, μόνον δὲ μὴ ʼπὶ κέρδεσιν λέγων.</l>
                </sp>
                <sp>
                    <speaker>Τειρεσίας</speaker>
                    <l>οὕτω γὰρ ἤδη καὶ δοκῶ τὸ σὸν μέρος.</l>
                </sp>
                <sp>
                    <speaker>Κρέων</speaker>
                    <l>ὡς μὴ ʼμπολήσων ἴσθι τὴν ἐμὴν φρένα.</l>
                   
                </sp></div>
                <div n="1064" subtype="card" type="textpart">
                <sp>
                    <speaker>Τειρεσίας</speaker>
                    <l>ἀλλʼ εὖ γέ τοι κάτισθι μὴ πολλοὺς ἔτι</l>
                    <l n="1065">τρόχους ἁμιλλητῆρας ἡλίου τελεῖν,</l>
                    <l>ἐν οἷσι τῶν σῶν αὐτὸς ἐκ σπλάγχνων ἕνα</l>
                    <l>νέκυν νεκρῶν ἀμοιβὸν ἀντιδοὺς ἔσει,</l>
                    <l>ἀνθʼ ὧν ἔχεις μὲν τῶν ἄνω βαλὼν κάτω</l>
                    <l>ψυχήν τʼ ἀτίμως ἐν τάφῳ κατῴκισας,</l>
                    <l n="1070">ἔχεις δὲ τῶν κάτωθεν ἐνθάδʼ αὖ θεῶν</l>
                    <l>ἄμοιρον, ἀκτέριστον, ἀνόσιον νέκυν.</l>
                    <l>ὧν οὔτε σοὶ μέτεστιν οὔτε τοῖς ἄνω</l>
                    <l>θεοῖσιν, ἀλλʼ ἐκ σοῦ βιάζονται τάδε.</l>
                    <l>τούτων σε λωβητῆρες ὑστεροφθόροι</l>
                    <l n="1075">λοχῶσιν Ἅιδου καὶ θεῶν Ἐρινύες,</l>
                    <l>ἐν τοῖσιν αὐτοῖς τοῖσδε ληφθῆναι κακοῖς.</l>
                    <l>καὶ ταῦτʼ ἄθρησον εἰ κατηργυρωμένος</l>
                    <l>λέγω· φανεῖ γὰρ οὐ μακροῦ χρόνου τριβὴ</l>
                    <l>ἀνδρῶν γυναικῶν σοῖς δόμοις κωκύματα.</l>
                    <l n="1080">ἐχθραὶ δὲ πᾶσαι συνταράσσονται πόλεις,</l>
                    <l>ὅσων σπαράγματʼ ἢ κύνες καθήγνισαν</l>
                    <l>ἢ θῆρες ἤ τις πτηνὸς οἰωνός, φέρων</l>
                    <l>ἀνόσιον ὀσμὴν ἑστιοῦχον ἐς πόλιν.</l>
                    <l>τοιαῦτά σου, λυπεῖς γάρ, ὥστε τοξότης</l>
                    <l n="1085">ἀφῆκα θυμῷ, καρδίας τοξεύματα</l>
                    <l>βέβαια, τῶν σὺ θάλπος οὐχ ὑπεκδραμεῖ.</l>
                    <l>ὦ παῖ, σὺ δʼ ἡμᾶς ἄπαγε πρὸς δόμους, ἵνα</l>
                    <l>τὸν θυμὸν οὗτος ἐς νεωτέρους ἀφῇ,</l>
                    <l>καὶ γνῷ τρέφειν τὴν γλῶσσαν ἡσυχαιτέραν</l>
                    <l n="1090">τὸν νοῦν τʼ ἀμείνω τῶν φρενῶν ἢ νῦν φέρει.</l>
                    
                </sp></div><div n="1091" subtype="card" type="textpart">
                <sp>
                    <speaker>Χορός</speaker>
                    <l>ἁνήρ, ἄναξ, βέβηκε δεινὰ θεσπίσας·</l>
                    <l>ἐπιστάμεσθα δʼ, ἐξ ὅτου λευκὴν ἐγὼ</l>
                    <l>τήνδʼ ἐκ μελαίνης ἀμφιβάλλομαι τρίχα,</l>
                    <l>μή πώ ποτʼ αὐτὸν ψεῦδος ἐς πόλιν λακεῖν.</l>
                </sp>
                <sp>
                    <speaker>Κρέων</speaker>
                    <l n="1095">ἔγνωκα καὐτὸς καὶ ταράσσομαι φρένας.</l>
                    <l>τό τʼ εἰκαθεῖν γὰρ δεινόν, ἀντιστάντα δὲ</l>
                    <l>ἄτῃ πατάξαι θυμὸν ἐν δεινῷ πάρα.</l>
                </sp>
                <sp>
                    <speaker>Χορός</speaker>
                    <l>εὐβουλίας δεῖ, παῖ Μενοικέως, λαβεῖν.</l>
                </sp>
                <sp>
                    <speaker>Κρέων</speaker>
                    <l>τί δῆτα χρὴ δρᾶν; φράζε. πείσομαι δʼ ἐγώ.</l>
                </sp>
                <sp>
                    <speaker>Χορός</speaker>
                    <l n="1100">ἐλθὼν κόρην μὲν ἐκ κατώρυχος στέγης</l>
                    <l>ἄνες, κτίσον δὲ τῷ προκειμένῳ, τάφον.</l>
                </sp>
                <sp>
                    <speaker>Κρέων</speaker>
                    <l>καὶ ταῦτʼ ἐπαινεῖς καὶ δοκεῖς παρεικαθεῖν;</l>
                </sp>
                <sp>
                    <speaker>Χορός</speaker>
                    <l>ὅσον γʼ, ἄναξ, τάχιστα· συντέμνουσι γὰρ</l>
                    <l>θεῶν ποδώκεις τοὺς κακόφρονας βλάβαι.</l>
                </sp>
                <sp>
                    <speaker>Κρέων</speaker>
                    <l n="1105">οἴμοι· μόλις μέν, καρδίας δʼ ἐξίσταμαι</l>
                    <l>τὸ δρᾶν· ἀνάγκῃ δʼ οὐχὶ δυσμαχητέον.</l>
                </sp>
                <sp>
                    <speaker>Χορός</speaker>
                    <l>δρᾶ νυν τάδʼ ἐλθὼν μηδʼ ἐπʼ ἄλλοισιν τρέπε.</l>
                </sp>
                <sp>
                    <speaker>Κρέων</speaker>
                    <l>ὧδʼ ὡς ἔχω στείχοιμʼ ἄν· ἴτʼ ἴτʼ ὀπάονες,</l>
                    <l>οἵ τʼ ὄντες οἵ τʼ ἀπόντες, ἀξίνας χεροῖν</l>
                    <l n="1110">ὁρμᾶσθʼ ἑλόντες εἰς ἐπόψιον τόπον.</l>
                    <l>ἐγὼ δʼ, ἐπειδὴ δόξα τῇδʼ ἐπεστράφη,</l>
                    <l>αὐτός τʼ ἔδησα καὶ παρὼν ἐκλύσομαι.</l>
                    <l>δέδοικα γὰρ μὴ τοὺς καθεστῶτας νόμους</l>
                    <l>ἄριστον ᾖ σῴζοντα τὸν βίον τελεῖν.</l>
                    
                </sp>
            </div><div n="1115" subtype="card" type="textpart">
            <milestone unit="choral"/>
                <milestone unit="strophe" n="1"/>
                    <sp>
                        <speaker>Χορός</speaker>
                        <l n="1115">πολυώνυμε, Καδμείας νύμφας ἄγαλμα</l>
                        <l>καὶ Διὸς βαρυβρεμέτα</l>
                        <l>γένος, κλυτὰν ὃς ἀμφέπεις</l>
                        <l>Ἰταλίαν, μέδεις δὲ</l>
                        <l>παγκοίνοις, Ἐλευσινίας</l>
                        <l n="1120">Δῃοῦς ἐν κόλποις, Βακχεῦ Βακχᾶν</l>
                        <l>ὁ ματρόπολιν Θήβαν</l>
                        <l>ναιετῶν παρʼ ὑγρῶν</l>
                        <l n="1125">Ἰσμηνοῦ ῥείθρων ἀγρίου τʼ ἐπὶ σπορᾷ δράκοντος</l>
                    </sp>
                    
                </div><div n="1126" subtype="card" type="textpart">
                <milestone unit="antistrophe" n="1"/>
                    <sp>
                        <speaker>Χορός</speaker>
                        <l>σὲ δʼ ὑπὲρ διλόφου πέτρας στέροψ ὄπωπε</l>
                        <l>λιγνύς, ἔνθα Κωρύκιαι</l>
                        <l>στείχουσι νύμφαι Βακχίδες,</l>
                        <l n="1130">Κασταλίας τε νᾶμα.</l>
                        <l>καί σε Νυσαίων ὀρέων</l>
                        <l>κισσήρεις ὄχθαι χλωρά τʼ ἀκτὰ</l>
                        <l>πολυστάφυλος πέμπει,</l>
                        <l>ἀμβρότων ἐπέων</l>
                        <l n="1135">εὐαζόντων Θηβαΐας ἐπισκοποῦντʼ ἀγυιάς·</l>
                    </sp>
                    
                </div><div n="1137" subtype="card" type="textpart">
                <milestone unit="strophe" n="2"/>
                    <sp>
                        <speaker>Χορός</speaker>
                        <l>τὰν ἐκ πᾶσαι τιμᾷς ὑπερτάταν πόλεων</l>
                        <l>ματρὶ σὺν κεραυνίᾳ·</l>
                        <l n="1140">καὶ νῦν, ὡς βιαίας ἔχεται</l>
                        <l>πάνδαμος πόλις ἐπὶ νόσου,</l>
                        <l>μολεῖν καθαρσίῳ ποδὶ Παρνασίαν ὑπὲρ κλιτὺν</l>
                        <l n="1145">ἢ στονόεντα πορθμόν.</l>
                    </sp>
                    
                </div><div n="1146" subtype="card" type="textpart">
                <milestone unit="antistrophe" n="2"/>
                    <sp>
                        <speaker>Χορός</speaker>
                        <l>ἰὼ πῦρ πνειόντων χοράγʼ ἄστρων, νυχίων</l>
                        <l>φθεγμάτων ἐπίσκοπε,</l>
                        <l>παῖ Διὸς γένεθλον, προφάνηθʼ</l>
                        <l n="1150">ὦναξ, σαῖς ἅμα περιπόλοις</l>
                        <l>Θυίαισιν, αἵ σε μαινόμεναι πάννυχοι χορεύουσι</l>
                        <l>τὸν ταμίαν Ἴακχον.</l>
                    </sp>
                   
                </div> <div n="1155" subtype="card" type="textpart">
            
            <milestone unit="episode"/>
                <sp>
                    <speaker>Ἄγγελος</speaker>
                    <l n="1155">Κάδμου πάροικοι καὶ δόμων Ἀμφίονος,</l>
                    <l>οὐκ ἔσθʼ ὁποῖον στάντʼ ἂν ἀνθρώπου βίον</l>
                    <l>οὔτʼ αἰνέσαιμʼ ἂν οὔτε μεμψαίμην ποτέ.</l>
                    <l>τύχη γὰρ ὀρθοῖ καὶ τύχη καταρρέπει</l>
                    <l>τὸν εὐτυχοῦντα τόν τε δυστυχοῦντʼ ἀεί·</l>
                    <l n="1160">καὶ μάντις οὐδεὶς τῶν καθεστώτων βροτοῖς.</l>
                    <l>Κρέων γὰρ ἦν ζηλωτός, ὡς ἐμοί, ποτέ,</l>
                    <l>σώσας μὲν ἐχθρῶν τήνδε Καδμείαν χθόνα</l>
                    <l>λαβών τε χώρας παντελῆ μοναρχίαν</l>
                    <l>ηὔθυνε, θάλλων εὐγενεῖ τέκνων σπορᾷ·</l>
                    <l n="1165">καὶ νῦν ἀφεῖται πάντα. τὰς γὰρ ἡδονὰς</l>
                    <l>ὅταν προδῶσιν ἄνδρες, οὐ τίθημʼ ἐγὼ</l>
                    <l>ζῆν τοῦτον, ἀλλʼ ἔμψυχον ἡγοῦμαι νεκρόν.</l>
                    <l>πλούτει τε γὰρ κατʼ οἶκον, εἰ βούλει, μέγα</l>
                    <l>καὶ ζῆ τύραννον σχῆμʼ ἔχων· ἐὰν δʼ ἀπῇ</l>
                    <l n="1170">τούτων τὸ χαίρειν, τἄλλʼ ἐγὼ καπνοῦ σκιᾶς</l>
                    <l>οὐκ ἂν πριαίμην ἀνδρὶ πρὸς τὴν ἡδονήν.</l>
                </sp>
                <sp>
                    <speaker>Χορός</speaker>
                    <l>τί δʼ αὖ τόδʼ ἄχθος βασιλέων ἥκεις φέρων;</l>
                </sp>
                <sp>
                    <speaker>Ἄγγελος</speaker>
                    <l>τεθνᾶσιν. οἱ δὲ ζῶντες αἴτιοι θανεῖν.</l>
                </sp>
                <sp>
                    <speaker>Χορός</speaker>
                    <l>καὶ τίς φονεύει; τίς δʼ ὁ κείμενος; λέγε.</l>
                </sp>
                <sp>
                    <speaker>Ἄγγελος</speaker>
                    <l n="1175">Αἵμων ὄλωλεν· αὐτόχειρ δʼ αἱμάσσεται.</l>
                </sp>
                <sp>
                    <speaker>Χορός</speaker>
                    <l>πότερα πατρῴας ἢ πρὸς οἰκείας χερός;</l>
                </sp>
                <sp>
                    <speaker>Ἄγγελος</speaker>
                    <l>αὐτὸς πρὸς αὑτοῦ, πατρὶ μηνίσας φόνου.</l>
                </sp>
                <sp>
                    <speaker>Χορός</speaker>
                    <l>ὦ μάντι, τοὔπος ὡς ἄρʼ ὀρθὸν ἤνυσας.</l>
                </sp>
                <sp>
                    <speaker>Ἄγγελος</speaker>
                    <l>ὡς ὧδʼ ἐχόντων τἄλλα βουλεύειν πάρα.</l>
                </sp>
                <sp>
                    <speaker>Χορός</speaker>
                    <l n="1180">καὶ μὴν ὁρῶ τάλαιναν Εὐρυδίκην ὁμοῦ</l>
                    <l>δάμαρτα τὴν Κρέοντος. ἐκ δὲ δωμάτων</l>
                    <l>ἤτοι κλύουσα παιδὸς ἢ τύχῃ πάρα.</l>
                    
                </sp></div><div n="1183" subtype="card" type="textpart">
                <sp>
                    <speaker>Εὐρυδίκη</speaker>
                    <l>ὦ πάντες ἀστοί, τῶν λόγων ἐπῃσθόμην</l>
                    <l>πρὸς ἔξοδον στείχουσα, Παλλάδος θεᾶς</l>
                    <l n="1185">ὅπως ἱκοίμην εὐγμάτων προσήγορος.</l>
                    <l>καὶ τυγχάνω τε κλῇθρʼ ἀνασπαστοῦ πύλης</l>
                    <l>χαλῶσα καί με φθόγγος οἰκείου κακοῦ</l>
                    <l>βάλλει διʼ ὤτων· ὑπτία δὲ κλίνομαι</l>
                    <l>δείσασα πρὸς δμωαῖσι κἀποπλήσσομαι</l>
                    <l n="1190">ἀλλʼ ὅστις ἦν ὁ μῦθος αὖθις εἴπατε·</l>
                    <l>κακῶν γὰρ οὐκ ἄπειρος οὖσʼ ἀκούσομαι.</l>
                </sp>
                <sp n="*)/aggelos">
                    <speaker>Ἄγγελος</speaker>
                    <l>ἐγώ, φίλη δέσποινα, καὶ παρὼν ἐρῶ</l>
                    <l>κοὐδὲν παρήσω τῆς ἀληθείας ἔπος.</l>
                    <l>τί γάρ σε μαλθάσσοιμʼ ἂν ὧν ἐς ὕστερον</l>
                    <l n="1195">ψεῦσται φανούμεθʼ; ὀρθὸν ἁλήθειʼ ἀεί.</l>
                    <l>ἐγὼ δὲ σῷ ποδαγὸς ἑσπόμην πόσει</l>
                    <l>πεδίον ἐπʼ ἄκρον, ἔνθʼ ἔκειτο νηλεὲς</l>
                    <l>κυνοσπάρακτον σῶμα Πολυνείκους ἔτι·</l>
                    <l>καὶ τὸν μέν, αἰτήσαντες ἐνοδίαν θεὸν</l>
                    <l n="1200">Πλούτωνά τʼ ὀργὰς εὐμενεῖς κατασχεθεῖν</l>
                    <l>λούσαντες ἁγνὸν λουτρόν, ἐν νεοσπάσιν</l>
                    <l>θαλλοῖς ὃ δὴ λέλειπτο συγκατῄθομεν,</l>
                    <l>καὶ τύμβον ὀρθόκρανον οἰκείας χθονὸς</l>
                    <l>χώσαντες αὖθις πρὸς λιθόστρωτον κόρης</l>
                    <l n="1205">νυμφεῖον Ἅιδου κοῖλον εἰσεβαίνομεν.</l>
                    <l>φωνῆς δʼ ἄπωθεν ὀρθίων κωκυμάτων</l>
                    <l>κλύει τις ἀκτέριστον ἀμφὶ παστάδα,</l>
                    <l>καὶ δεσπότῃ Κρέοντι σημαίνει μολών.</l>
                    <l>τῷ δʼ ἀθλίας ἄσημα περιβαίνει βοῆς</l>
                    <l n="1210">ἕρποντι μᾶλλον ἆσσον, οἰμώξας δʼ ἔπος</l>
                    <l>ἵησι δυσθρήνητον· ὦ τάλας ἐγώ,</l>
                    <l>ἆρʼ εἰμὶ μάντις; ἆρα δυστυχεστάτην</l>
                    <l>κέλευθον ἕρπω τῶν παρελθουσῶν ὁδῶν;</l>
                    <l>παιδός με σαίνει φθόγγος. ἀλλὰ πρόσπολοι,</l>
                    <l n="1215">ἴτʼ ἆσσον ὠκεῖς καὶ παραστάντες τάφῳ</l>
                    <l>ἀθρήσαθʼ, ἁρμὸν χώματος λιθοσπαδῆ</l>
                    <l>δύντες πρὸς αὐτὸ στόμιον, εἰ τὸν Αἵμονος</l>
                    <l>φθόγγον συνίημʼ ἢ θεοῖσι κλέπτομαι.</l>
                </sp>
                </div>
                    <div n="1219" subtype="card" type="textpart">
                        <sp n="*)/aggelos">
                            <speaker>Ἄγγελος</speaker>
                    <l>τάδʼ ἐξ ἀθύμου δεσπότου κελευσμάτων</l>
                    <l n="1220">ἠθροῦμεν· ἐν δὲ λοισθίῳ τυμβεύματι</l>
                    <l>τὴν μὲν κρεμαστὴν αὐχένος κατείδομεν,</l>
                    <l>βρόχῳ μιτώδει σινδόνος καθημμένην,</l>
                    <l>τὸν δʼ ἀμφὶ μέσσῃ περιπετῆ προσκείμενον,</l>
                    <l>εὐνῆς ἀποιμώζοντα τῆς κάτω φθορὰν</l>
                    <l n="1225">καὶ πατρὸς ἔργα καὶ τὸ δύστηνον λέχος.</l>
                    <l>ὁ δʼ ὡς ὁρᾷ σφε, στυγνὸν οἰμώξας ἔσω</l>
                    <l>χωρεῖ πρὸς αὐτὸν κἀνακωκύσας καλεῖ·</l>
                    <l>ὦ τλῆμον, οἷον ἔργον εἴργασαι· τίνα</l>
                    <l>νοῦν ἔσχες; ἐν τῷ συμφορᾶς διεφθάρης;</l>
                    <l n="1230">ἔξελθε, τέκνον, ἱκέσιός σε λίσσομαι.</l>
                    <l>τὸν δʼ ἀγρίοις ὄσσοισι παπτήνας ὁ παῖς,</l>
                    <l>πτύσας προσώπῳ κοὐδὲν ἀντειπών, ξίφους</l>
                    <l>ἕλκει διπλοῦς κνώδοντας. ἐκ δʼ ὁρμωμένου</l>
                    <l>πατρὸς φυγαῖσιν ἤμπλακʼ· εἶθʼ ὁ δύσμορος</l>
                    <l n="1235">αὑτῷ χολωθείς, ὥσπερ εἶχʼ, ἐπενταθεὶς</l>
                    <l>ἤρεισε πλευραῖς μέσσον ἔγχος, ἐς δʼ ὑγρὸν</l>
                    <l>ἀγκῶνʼ ἔτʼ ἔμφρων παρθένῳ προσπτύσσεται.</l>
                    <l>καὶ φυσιῶν ὀξεῖαν ἐκβάλλει ῥοὴν</l>
                    <l>λευκῇ παρειᾷ φοινίου σταλάγματος.</l>
                    <l n="1240">κεῖται δὲ νεκρὸς περὶ νεκρῷ, τὰ νυμφικὰ</l>
                    <l>τέλη λαχὼν δείλαιος εἰν Ἅιδου δόμοις,</l>
                    <l>δείξας ἐν ἀνθρώποισι τὴν ἀβουλίαν</l>
                    <l>ὅσῳ μέγιστον ἀνδρὶ πρόσκειται κακόν.</l>
                </sp></div>
                <div n="1244" subtype="card" type="textpart">
                <sp>
                    <speaker>Χορός</speaker>
                    <l>τί τοῦτʼ ἂν εἰκάσειας; ἡ γυνὴ πάλιν</l>
                    <l n="1245">φρούδη, πρὶν εἰπεῖν ἐσθλὸν ἢ κακὸν λόγον.</l>
                </sp>
                <sp>
                    <speaker>Ἄγγελος</speaker>
                    <l>καὐτὸς τεθάμβηκʼ· ἐλπίσιν δὲ βόσκομαι</l>
                    <l>ἄχη τέκνου κλύουσαν ἐς πόλιν γόους</l>
                    <l>οὐκ ἀξιώσειν, ἀλλʼ ὑπὸ στέγης ἔσω</l>
                    <l>δμωαῖς προθήσειν πένθος οἰκεῖον στένειν.</l>
                    <l n="1250">γνώμης γὰρ οὐκ ἄπειρος, ὥσθʼ ἁμαρτάνειν.</l>
                </sp>
                <sp>
                    <speaker>Χορός</speaker>
                    <l>οὐκ οἶδʼ· ἐμοὶ δʼ οὖν ἥ τʼ ἄγαν σιγὴ βαρὺ</l>
                    <l>δοκεῖ προσεῖναι χἠ μάτην πολλὴ βοή.</l>
                </sp>
                <sp>
                    <speaker>Ἄγγελος</speaker>
                    <l>ἀλλʼ εἰσόμεσθα, μή τι καὶ κατάσχετον</l>
                    <l>κρυφῇ καλύπτει καρδίᾳ θυμουμένῃ,</l>
                    <l n="1255">δόμους παραστείχοντες· εὖ γὰρ οὖν λέγεις,</l>
                    <l>καὶ τῆς ἄγαν γάρ ἐστί που σιγῆς βάρος.</l>
                    
                </sp></div><div n="1257" subtype="card" type="textpart">
                <milestone unit="anapests"/>
                    <sp>
                        <speaker>Χορός</speaker>
                        <l>καὶ μὴν ὅδʼ ἄναξ αὐτὸς ἐφήκει</l>
                        <l>μνῆμʼ ἐπίσημον διὰ χειρὸς ἔχων,</l>
                        <l>εἰ θέμις εἰπεῖν, οὐκ ἀλλοτρίαν</l>
                        <l n="1260">ἄτην, ἀλλʼ αὐτὸς ἁμαρτών.</l>
                        
                    </sp>
                </div><div n="1261" subtype="card" type="textpart">
            
            <milestone unit="choral"/>
                <milestone unit="strophe" n="1"/>
                    <sp>
                        <speaker>Κρέων</speaker>
                        <l>ἰὼ</l>
                        <l>φρενῶν δυσφρόνων ἁμαρτήματα</l>
                        <l>στερεὰ θανατόεντʼ,</l>
                        <l>ὦ κτανόντας τε καὶ</l>
                        <l>θανόντας βλέποντες ἐμφυλίους.</l>
                        <l n="1265">ὤμοι ἐμῶν ἄνολβα βουλευμάτων.</l>
                        <l>ἰὼ παῖ, νέος νέῳ ξὺν μόρῳ</l>
                        <l>αἰαῖ αἰαῖ,</l>
                        <l>ἔθανες, ἀπελύθης</l>
                        <l>ἐμαῖς οὐδὲ σαῖς δυσβουλίαις.</l>
                    </sp>
                    
                </div><div n="1270" subtype="card" type="textpart">
                <milestone unit="strophe" n="2"/>
                    <sp>
                        <speaker>Χορός</speaker>
                        <l n="1270">οἴμʼ ὡς ἔοικας ὀψὲ τὴν δίκην ἰδεῖν.</l>
                    </sp>
                    <sp>
                        <speaker>Κρέων</speaker>
                        <l>οἴμοι,</l>
                        <l>ἔχω μαθὼν δείλαιος· ἐν δʼ ἐμῷ κάρᾳ</l>
                        <l>θεὸς τότʼ ἄρα τότε μέγα βάρος μʼ ἔχων</l>
                        <l>ἔπαισεν, ἐν δʼ ἔσεισεν ἀγρίαις ὁδοῖς,</l>
                        <l n="1275">οἴμοι, λακπάτητον ἀντρέπων χαράν.</l>
                        <l>φεῦ φεῦ, ὦ πόνοι βροτῶν δύσπονοι.</l>
                    </sp></div>
                    <div n="1278" subtype="card" type="textpart">
                    <sp>
                        <speaker>Ἐξάγγελος</speaker>
                        <l>ὦ δέσποθʼ, ὡς ἔχων τε καὶ κεκτημένος,</l>
                        <l>τὰ μὲν πρὸ χειρῶν τάδε φέρων, τὰ δʼ ἐν δόμοις</l>
                        <l n="1280">ἔοικας ἥκειν καὶ τάχʼ ὄψεσθαι κακά.</l>
                        
                    </sp></div><div n="1281" subtype="card" type="textpart">
                    <sp>
                        <speaker>Κρέων</speaker>
                        <l>τί δʼ ἔστιν αὖ κάκιον ἐκ κακῶν ἔτι;</l>
                    </sp>
                    <sp>
                        <speaker>Ἐξάγγελος</speaker>
                        <l>γυνὴ τέθνηκε, τοῦδε παμμήτωρ νεκροῦ,</l>
                        <l>δύστηνος, ἄρτι νεοτόμοισι πλήγμασιν.</l>
                        
                    </sp>
                </div><div n="1284" subtype="card" type="textpart">
                <milestone unit="antistrophe" n="1"/>
                    <sp>
                        <speaker>Κρέων</speaker>
                        <l>ἰώ.</l>
                        <l>ἰὼ δυσκάθαρτος Ἅιδου λιμήν,</l>
                        <l n="1285">τί μʼ ἄρα τί μʼ ὀλέκεις;</l>
                        <l>ὦ κακάγγελτά μοι</l>
                        <l>προπέμψας ἄχη, τίνα θροεῖς λόγον;</l>
                        <l>αἰαῖ, ὀλωλότʼ ἄνδρʼ ἐπεξειργάσω.</l>
                        <l>τί φής, παῖ; τίνʼ αὖ λέγεις μοι νέον,</l>
                        <l n="1290">αἰαῖ αἰαῖ,</l>
                        <l>σφάγιον ἐπʼ ὀλέθρῳ</l>
                        <l>γυναικεῖον ἀμφικεῖσθαι μόρον;</l>
                    </sp></div>
                    <div n="1293" subtype="card" type="textpart">
                    <sp>
                        <speaker>Χορός</speaker>
                        <l>ὁρᾶν πάρεστιν· οὐ γὰρ ἐν μυχοῖς ἔτι.</l>
                    </sp>
                    
                </div><div n="1294" subtype="card" type="textpart">
                <milestone unit="antistrophe" n="2"/>
                    <sp>
                        <speaker>Κρέων</speaker>
                        <l>οἴμοι,</l>
                        <l n="1295">κακὸν τόδʼ ἄλλο δεύτερον βλέπω τάλας.</l>
                        <l>τίς ἄρα, τίς με πότμος ἔτι περιμένει;</l>
                        <l>ἔχω μὲν ἐν χείρεσσιν ἀρτίως τέκνον,</l>
                        <l>τάλας, τὸν δʼ ἔναντα προσβλέπω νεκρόν.</l>
                        <l n="1300">φεῦ φεῦ μᾶτερ ἀθλία, φεῦ τέκνον.</l>
                    </sp>
                    <sp>
                        <speaker>Ἐξάγγελος</speaker>
                        <l>ἡ δʼ ὀξυθήκτῳ βωμία περὶ ξίφει</l>
                        <l>λύει κελαινὰ βλέφαρα, κωκύσασα μὲν</l>
                        <l>τοῦ πρὶν θανόντος Μεγαρέως κλεινὸν λάχος,</l>
                        <l>αὖθις δὲ τοῦδε, λοίσθιον δὲ σοὶ κακὰς</l>
                        <l n="1305">πράξεις ἐφυμνήσασα τῷ παιδοκτόνῳ.</l>
                        
                    </sp>
                </div><div n="1306" subtype="card" type="textpart">
                <milestone unit="strophe" n="3"/>
                    <sp>
                        <speaker>Κρέων</speaker>
                        <l>αἰαῖ αἰαῖ,</l>
                        <l>ἀνέπταν φόβῳ. τί μʼ οὐκ ἀνταίαν</l>
                        <l>ἔπαισέν τις ἀμφιθήκτῳ ξίφει;</l>
                        <l n="1310">δείλαιος ἐγώ, αἰαῖ,</l>
                        <l>δειλαίᾳ δὲ συγκέκραμαι δύᾳ.</l>
                    </sp>
                    <sp>
                        <speaker>Ἐξάγγελος</speaker>
                        <l>ὡς αἰτίαν γε τῶνδε κἀκείνων ἔχων</l>
                        <l>πρὸς τῆς θανούσης τῆσδʼ ἐπεσκήπτου μόρων</l>
                    </sp>
                    <sp>
                        <speaker>Κρέων</speaker>
                        <l>ποίῳ δὲ κἀπελύσατʼ ἐν φοναῖς τρόπῳ;</l>
                    </sp>
                    <sp>
                        <speaker>Ἐξάγγελος</speaker>
                        <l n="1315">παίσας ὑφʼ ἧπαρ αὐτόχειρ αὑτήν, ὅπως</l>
                        <l>παιδὸς τόδʼ ᾔσθετʼ ὀξυκώκυτον πάθος.</l>
                        
                    </sp>
                </div><div n="1317" subtype="card" type="textpart">
                <milestone unit="strophe" n="4"/>
                    <sp>
                        <speaker>Κρέων</speaker>
                        <l>ὤμοι μοι, τάδʼ οὐκ ἐπʼ ἄλλον βροτῶν</l>
                        <l>ἐμᾶς ἁρμόσει ποτʼ ἐξ αἰτίας.</l>
                        <l>ἐγὼ γάρ σʼ ἐγὼ ἔκανον, ὢ μέλεος,</l>
                        <l n="1320">ἐγώ, φάμʼ ἔτυμον. ἰὼ πρόσπολοι,</l>
                        <l>ἄγετέ μʼ ὅτι τάχιστʼ, ἄγετέ μʼ ἐκποδών,</l>
                        <l n="1325">τὸν οὐκ ὄντα μᾶλλον ἢ μηδένα.</l>
                    </sp>
                    <sp>
                        <speaker>Χορός</speaker>
                        <l>κέρδη παραινεῖς, εἴ τι κέρδος ἐν κακοῖς.</l>
                        <l>βράχιστα γὰρ κράτιστα τἀν ποσὶν κακά.</l>
                        
                    </sp>
                </div><div n="1328" subtype="card" type="textpart">
                <milestone unit="antistrophe" n="3"/>
                    <sp>
                        <speaker>Κρέων</speaker>
                        <l>ἴτω ἴτω,</l>
                        <l>φανήτω μόρων ὁ κάλλιστʼ ἔχων</l>
                        <l n="1330">ἐμοὶ τερμίαν ἄγων ἁμέραν</l>
                        <l>ὕπατος· ἴτω ἴτω,</l>
                        <l>ὅπως μηκέτʼ ἆμαρ ἄλλʼ εἰσίδω.</l>
                    </sp></div>
                    <div n="1334" subtype="card" type="textpart">
                    <sp>
                        <speaker>Χορός</speaker>
                        <l>μέλλοντα ταῦτα. τῶν προκειμένων τι χρὴ μέλειν</l>
                        <l n="1335">πράσσειν. μέλει γὰρ τῶνδʼ ὅτοισι χρὴ μέλειν</l>
                    </sp>
                    <sp>
                        <speaker>Κρέων</speaker>
                        <l>ἀλλʼ ὧν ἐρῶ, τοιαῦτα συγκατηυξάμην.</l>
                    </sp>
                    <sp>
                        <speaker>Χορός</speaker>
                        <l>μή νυν προσεύχου μηδέν· ὡς πεπρωμένης</l>
                        <l>οὐκ ἔστι θνητοῖς συμφορᾶς ἀπαλλαγή.</l>
                        
                    </sp>
                </div><div n="1339" subtype="card" type="textpart">
                <milestone unit="antistrophe" n="4"/>
                    <sp>
                        <speaker>Κρέων</speaker>
                        <l>ἄγοιτʼ ἂν μάταιον ἄνδρʼ ἐκποδών,</l>
                        <l n="1340">ὅς, ὦ παῖ, σέ τʼ οὐχ ἑκὼν κάκτανον</l>
                        <l>σέ τʼ αὖ τάνδʼ, ὤμοι μέλεος, οὐδʼ ἔχω</l>
                        <l>ὅπᾳ πρὸς πότερα κλιθῶ· πάντα γὰρ</l>
                        <l n="1345">λέχρια τἀν χεροῖν, τὰ δʼ ἐπὶ κρατί μοι</l>
                        <l>πότμος δυσκόμιστος εἰσήλατο.</l>
                    </sp>
                    
                </div><div n="1347" subtype="card" type="textpart">
           
            <milestone unit="episode"/>
                <milestone unit="anapests"/>
                    <sp>
                        <speaker>Χορός</speaker>
                        <l>πολλῷ τὸ φρονεῖν εὐδαιμονίας</l>
                        <l>πρῶτον ὑπάρχει. χρὴ δὲ τά γʼ εἰς θεοὺς</l>
                        <l n="1350">μηδὲν ἀσεπτεῖν. μεγάλοι δὲ λόγοι</l>
                        <l>μεγάλας πληγὰς τῶν ὑπεραύχων</l>
                        <l>ἀποτίσαντες</l>
                        <l>γήρᾳ τὸ φρονεῖν ἐδίδαξαν.</l>
                    </sp>
                </div>
            </div>
          
        </body>
    </text>
</TEI>
