<?xml version="1.0" encoding="UTF-8"?>
<?xml-model href="http://www.stoa.org/epidoc/schema/latest/tei-epidoc.rng" schematypens="http://relaxng.org/ns/structure/1.0" encoding='UTF-8'?>
<TEI xmlns="http://www.tei-c.org/ns/1.0">
   <teiHeader xml:lang="eng">
      <fileDesc>
         <titleStmt>
            <title>Andromache</title>
            <title type="sub">Machine readable text</title>
            <author n="Eur.">Euripides</author>
            <editor>Gilbert Murray</editor>
            <sponsor>Perseus Project, Tufts University</sponsor>
            <principal>Gregory Crane</principal>
            <respStmt>
               <resp>Prepared under the supervision of</resp>
               <name>Gregory Crane</name>
               <name>Alison Babeu</name>
               <name>Lisa Cerrato</name>
               <name>Bruce Robertson</name>
            </respStmt>
            <funder n="org:Tufts">Tufts University</funder>
         </titleStmt>
         <extent/>
         <publicationStmt>
            <publisher>Trustees of Tufts University</publisher>
            <pubPlace>Medford, MA</pubPlace>
            <authority>Perseus Project</authority>
    <date type="release">2020</date>
         </publicationStmt>
         <sourceDesc>
<biblStruct>
<monogr>
<author>Euripides</author>
<title xml:lang="lat">Euripidis Fabulae</title>
<editor>Gilbert Murray</editor>
<imprint>
<pubPlace>Oxford</pubPlace>
<publisher>Clarendon Press</publisher>
<date>1902</date>
</imprint>
<biblScope unit="volume">1</biblScope>
</monogr>
<ref target="https://archive.org/details/euripidisfabulae01euriuoft/page/n269/mode/2up">The Internet Archive</ref>
</biblStruct>
</sourceDesc>
      </fileDesc>
      
      <encodingDesc>
         <editorialDecl><p>Greek produced via Lace v0.5.10.</p></editorialDecl>
         <refsDecl n="CTS">
          <cRefPattern n="line" matchPattern="(\w+)" replacementPattern="#xpath(/tei:TEI/tei:text/tei:body/tei:div//tei:l[@n='$1'])">
               <p>This pointer pattern extracts line</p>
            </cRefPattern>
         </refsDecl> 
      </encodingDesc>
      
      <profileDesc>
<langUsage>
<language ident="grc">Greek</language>
</langUsage>
</profileDesc>
      <revisionDesc>
         <change when="2020-02-24" who="Lisa Cerrato">rescanned Murray via Lace; diff file against perseus version; added to structure</change>
    <change when="2020-02-01" who="Gregory Crane">creation of new file and markup</change>
      </revisionDesc>
      
   </teiHeader>
   
   <text xml:lang="grc">
      <body>
<div type="edition" xml:lang="grc" n="urn:cts:greekLit:tlg0006.tlg006.perseus-grc2">
<div type="textpart" subtype="episode">
<milestone n="1" unit="card" ed="perseus"/>
<l resp="perseus" style="hidden" n="0"/>

<sp><speaker>Ἀνδρομάχη</speaker>       
   <l n="1">Ἀσιάτιδος γῆς σχῆμα, Θηβαία πόλι,</l>
   <l n="2">ὅθεν ποθ’ ἕδνων σὺν πολυχρύσῳ χλιδῇ</l>
   <l n="3">Πριάμου τύραννον ἑστίαν ἀφικόμην</l>
   <l n="4">δάμαρ δοθεῖσα παιδοποιὸς Ἕκτορι,</l>
   <l n="5">ζηλωτὸς ἔν γε τῷ πρὶν Ἀνδρομάχη χρόνῳ,</l>
   <l n="6">νῦν δ’, εἴ τις ἄλλη, δυστυχεστάτη γυνή·</l>
   <l n="7"><del>ἐμοῦ πέφυκεν ἢ γενήσεταί ποτε</del></l>
   <l n="8">ἥτις πόσιν μὲν Ἕκτορ’ ἐξ Ἀχιλλέως</l>
   <l n="9">θανόντ’ ἐσεῖδον, παῖδά θ’ ὃν τίκτω πόσει</l>
   <l n="10">ῥιφθέντα πύργων Ἀστυάνακτ’ ἀπ’ ὀρθίων,</l>
   <l n="11">ἐπεὶ τὸ Τροίας εἷλον Ἕλληνες πέδον·</l>
   <l n="12">αὐτὴ δὲ δούλη τῶν ἐλευθερωτάτων</l>
   <l n="13">οἴκων νομισθεῖσ’ Ἑλλάδ’ εἰσαφικόμην</l>
   <l n="14">τῷ νησιώτῃ Νεοπτολέμῳ δορὸς γέρας</l>
   <l n="15">δοθεῖσα λείας Τρωικῆς ἐξαίρετον.</l>
   <l n="16">Φθίας δὲ τῆσδε καὶ πόλεως Φαρσαλίας</l>
   <l n="17">σύγχορτα ναίω πεδί’, ἵν’ ἡ θαλασσία</l>
   <l n="18">Πηλεῖ ξυνῴκει χωρὶς ἀνθρώπων Θέτις</l>
   <l n="19">φεύγουσ’ ὅμιλον· Θεσσαλὸς δέ νιν λεὼς</l>
   <l n="20">Θετίδειον αὐδᾷ θεᾶς χάριν νυμφευμάτων.</l>
   <l n="21">ἔνθ’ οἶκον ἔσχε τόνδε παῖς Ἀχιλλέως,</l>
   <l n="22">Πηλέα δ’ ἀνάσσειν γῆς ἐᾷ Φαρσαλίας,</l>
   <l n="23">ζῶντος γέροντος σκῆπτρον οὐ θέλων λαβεῖν.</l>
   <l n="24">κἀγὼ δόμοις τοῖσδ’ ἄρσεν’ ἐντίκτω κόρον,</l>
   <l n="25">πλαθεῖσ’ Ἀχιλλέως παιδί, δεσπότῃ γ’ ἐμῷ.</l>
   <l n="26" rend="indent">καὶ πρὶν μὲν ἐν κακοῖσι κειμένην ὅμως</l>
   <l n="27">ἐλπίς μ’ ἀεὶ προσῆγε σωθέντος τέκνου</l>
   <l n="28">ἀλκήν τιν’ εὑρεῖν κἀπικούρησιν κακῶν·</l>
   <l n="29">ἐπεὶ δὲ τὴν Λάκαιναν Ἑρμιόνην γαμεῖ</l>
   <l n="30">τοὐμὸν παρώσας δεσπότης δοῦλον λέχος,</l>
   <l n="31">κακοῖς πρὸς αὐτῆς σχετλίοις ἐλαύνομαι.</l>
   <l n="32">λέγει γὰρ ὥς νιν φαρμάκοις κεκρυμμένοις</l>
   <l n="33">τίθημ’ ἄπαιδα καὶ πόσει μισουμένην,</l>
   <l n="34">αὐτὴ δὲ ναίειν οἶκον ἀντ’ αὐτῆς θέλω</l>
   <l n="35">τόνδ’, ἐκβαλοῦσα λέκτρα τἀκείνης βίᾳ·</l>
   <l n="36">ἁγὼ τὸ πρῶτον οὐχ ἑκοῦσ’ ἐδεξάμην,</l>
   <l n="37">νῦν δ’ ἐκλέλοιπα· Ζεὺς τάδ’ εἰδείη μέγας,</l>
   <l n="38">ὡς οὐχ ἑκοῦσα τῷδ’ ἐκοινώθην λέχει.</l>
   <l n="39">ἀλλ’ οὔ σφε πείθω, βούλεται δέ με κτανεῖν,</l>
   <l n="40">πατήρ τε θυγατρὶ Μενέλεως συνδρᾷ τάδε.</l>
   <l n="41">καὶ νῦν κατ’ οἴκους ἔστ’, ἀπὸ Σπάρτης μολὼν</l>
   <l n="42">ἐπ’ αὐτὸ τοῦτο· δειματουμένη δ’ ἐγὼ</l>
   <l n="43">δόμων πάροικον Θέτιδος εἰς ἀνάκτορον</l>
   <l n="44">θάσσω τόδ’ ἐλθοῦσ’, ἤν με κωλύσῃ θανεῖν.</l>
   <l n="45">Πηλεύς τε γάρ νιν ἔκγονοί τε Πηλέως</l>
   <l n="46">σέβουσιν, ἑρμήνευμα Νηρῇδος γάμων.</l>
   <l n="47">ὃς δ’ ἔστι παῖς μοι μόνος, ὑπεκπέμπω λάθρᾳ</l>
   <l n="48">ἄλλους ἐς οἴκους, μὴ θάνῃ φοβουμένη.</l>
   <l n="49">ὁ γὰρ φυτεύσας αὐτὸν οὔτ’ ἐμοὶ πάρα</l>
   <l n="50">προσωφελῆσαι, παιδί τ’ οὐδέν ἐστ’, ἀπὼν</l>
   <l n="51">Δελφῶν κατ’ αἶαν, ἔνθα Λοξίᾳ δίκην</l>
   <l n="52">δίδωσι μανίας, ᾗ ποτ’ εἰς Πυθὼ μολὼν</l>
   <l n="53">ᾔτησε Φοῖβον πατρὸς οὗ κτείνει δίκην,</l>
   <l n="54">εἴ πως τὰ πρόσθε σφάλματ’ ἐξαιτούμενος</l>
   <l n="55">θεὸν παράσχοιτ’ εἰς τὸ λοιπὸν εὐμενῆ.</l></sp>
<milestone n="56" unit="card" ed="perseus"/>

<sp><speaker>Θεράπαινα</speaker>        
   <l n="56">δέσποιν’—ἐγώ τοι τοὔνομ’ οὐ φεύγω τόδε</l>
   <l n="57">καλεῖν σ’, ἐπείπερ καὶ κατ’ οἶκον ἠξίουν</l>
   <l n="58">τὸν σόν, τὸ Τροίας ἡνίκ’ ᾠκοῦμεν πέδον,</l>
   <l n="59">εὔνους δὲ καὶ σοὶ ζῶντί τ’ ἦ τῷ σῷ πόσει,</l>
   <l n="60">καὶ νῦν φέρουσά σοι νέους ἥκω λόγους,</l>
   <l n="61">φόβῳ μέν, εἴ τις δεσποτῶν αἰσθήσεται,</l>
   <l n="62">οἴκτῳ δὲ τῷ σῷ· δεινὰ γὰρ βουλεύεται</l>
   <l n="63">Μενέλαος εἰς σὲ παῖς θ’, ἅ σοι φυλακτέα.</l></sp>

<sp><speaker>Ἀνδρομάχη</speaker>        
   <l n="64">ὦ φιλτάτη σύνδουλε—σύνδουλος γὰρ εἶ</l>
   <l n="65">τῇ πρόσθ’ ἀνάσσῃ τῇδε, νῦν δὲ δυστυχεῖ—</l>
   <l n="66">τί δρῶσι; ποίας μηχανὰς πλέκουσιν αὖ,</l>
   <l n="67">κτεῖναι θέλοντες τὴν παναθλίαν ἐμέ;</l></sp>

<sp><speaker>θεράπαινα</speaker>
   <l n="68">τὸν παῖδά σου μέλλουσιν, ὦ δύστηνε σύ,</l>
   <l n="69">κτείνειν, ὃν ἔξω δωμάτων ὑπεξέθου.</l></sp>

<sp><speaker>Ἀνδρομάχη</speaker>        
   <l n="70">οἴμοι· πέπυσται τὸν ἐμὸν ἔκθετον γόνον;</l>
   <l n="71">πόθεν ποτ’; ὦ δύστηνος, ὡς ἀπωλόμην.</l></sp>

<sp><speaker>Θεράπαινα</speaker>        
   <l n="72">οὐκ οἶδ’, ἐκείνων δ’ ᾐσθόμην ἐγὼ τάδε·</l>
   <l n="73">φροῦδος δ’ ἐπ’ αὐτὸν Μενέλεως δόμων ἄπο.</l></sp><pb/>

<sp><speaker>Ἀνδρομάχη</speaker>        
   <l n="74">ἀπωλόμην ἄρ’. ὦ τέκνον, κτενοῦσί σε</l>
   <l n="75">δισσοὶ λαβόντες γῦπες· ὁ δὲ κεκλημένος</l>
   <l n="76">πατὴρ ἔτ’ ἐν Δελφοῖσι τυγχάνει μένων.</l></sp>

<sp><speaker>Θεράπαινα</speaker>        
   <l n="77">δοκῶ γὰρ οὐκ ἂν ὧδέ σ’ ἂν πράσσειν κακῶς</l>
   <l n="78">κείνου παρόντος· νῦν δ’ ἔρημος εἶ φίλων.</l></sp>

<sp><speaker>Ἀνδρομάχη</speaker>        
   <l n="79">οὐδ’ ἀμφὶ Πηλέως ἦλθεν, ὡς ἥξοι, φάτις;</l></sp>

<sp><speaker>Θεράπαινα</speaker>        
   <l n="80">γέρων ἐκεῖνος ὥστε σ’ ὠφελεῖν παρών.</l></sp>

<sp><speaker>Ἀνδρομάχη</speaker>        
   <l n="81">καὶ μὴν ἔπεμψ’ ἐπ’ αὐτὸν οὐχ ἅπαξ μόνον.</l></sp>

<sp><speaker>Θεράπαινα</speaker>        
   <l n="82">μῶν οὖν δοκεῖς σου φροντίσαι τιν’ ἀγγέλων;</l></sp>

<sp><speaker>Ἀνδρομάχη</speaker>        
   <l n="83">πόθεν; θέλεις οὖν ἄγγελος σύ μοι μολεῖν;</l></sp>
 
<sp><speaker>Θεράπαινα</speaker>        
   <l n="84">τί δῆτα φήσω χρόνιος οὖσ’ ἐκ δωμάτων;</l></sp>

<sp><speaker>Ἀνδρομάχη</speaker>        
   <l n="85">πολλὰς ἂν εὕροις μηχανάς· γυνὴ γὰρ εἶ.</l></sp>

<sp><speaker>Θεράπαινα</speaker>        
   <l n="86">κίνδυνος· Ἑρμιόνη γὰρ οὐ σμικρὸν φύλαξ.</l></sp>

<sp><speaker>Ἀνδρομάχη</speaker>        
   <l n="87">ὁρᾷς; ἀπαυδᾷς ἐν κακοῖς φίλοισι σοῖς.</l></sp>

<sp><speaker>Θεράπαινα</speaker>        
   <l n="88">οὐ δῆτα· μηδὲν τοῦτ’ ὀνειδίσῃς ἐμοί.</l>
   <l n="89">ἀλλ’ εἶμ’, ἐπεί τοι κοὐ περίβλεπτος βίος</l>
   <l n="90">δούλης γυναικός, ἤν τι καὶ πάθω κακόν.</l></sp>

<sp><speaker>Ἀνδρομάχη</speaker>
   <l n="91">χώρει νυν· ἡμεῖς δ’, οἷσπερ ἐγκείμεσθ’ ἀεὶ</l>
   <l n="92">θρήνοισι καὶ γόοισι καὶ δακρύμασι,</l>
   <l n="93">πρὸς αἰθέρ’ ἐκτενοῦμεν· ἐμπέφυκε γὰρ</l>
   <l n="94">γυναιξὶ τέρψις τῶν παρεστώτων κακῶν</l>
   <l n="95">ἀνὰ στόμ’ ἀεὶ καὶ διὰ γλώσσης ἔχειν.</l>
   <l n="96">πάρεστι δ’ οὐχ ἓν ἀλλὰ πολλά μοι στένειν,</l>
   <l n="97">πόλιν πατρῴαν τὸν θανόντα θ’ Ἕκτορα</l>
   <l n="98">στερρόν τε τὸν ἐμὸν δαίμον’ ᾧ συνεζύγην</l>
   <l n="99">δούλειον ἦμαρ εἰσπεσοῦσ’ ἀναξίως.</l>
   <l n="100">χρὴ δ’ οὔποτ’ εἰπεῖν οὐδέν’ ὄλβιον βροτῶν,</l>
   <l n="101">πρὶν ἂν θανόντος τὴν τελευταίαν ἴδῃς</l>
   <l n="102">ὅπως περάσας ἡμέραν ἥξει κάτω.</l></sp>
<pb/>

<milestone n="103" unit="card" ed="perseus"/>

<div type="textpart" subtype="elegiacs">
<sp><speaker>Ἀνδρομάχη</speaker>
   <l n="103">Ἰλίῳ αἰπεινᾷ Πάρις οὐ γάμον ἀλλά τιν’ ἄταν</l>
   <l n="104">ἠγάγετ’ εὐναίαν εἰς θαλάμους Ἑλέναν.</l>
   <l n="105">ἇς ἕνεκ’, ὦ Τροία, δορὶ καὶ πυρὶ δηιάλωτον</l>
   <l n="106">εἷλέ σ’ ὁ χιλιόναυς Ἑλλάδος ὠκὺς Ἄρης</l>
   <l n="107">καὶ τὸν ἐμὸν μελέας πόσιν Ἕκτορα, τὸν περὶ τείχη</l>
   <l n="108">εἵλκυσε διφρεύων παῖς ἁλίας Θέτιδος·</l>
   <l n="109">αὐτὰ δ’ ἐκ θαλάμων ἀγόμαν ἐπὶ θῖνα θαλάσσας,</l>
   <l n="110">δουλοσύναν στυγερὰν ἀμφιβαλοῦσα κάρᾳ.</l>
   <l n="111">πολλὰ δὲ δάκρυά μοι κατέβα χροός, ἁνίκ’ ἔλειπον</l>
   <l n="112">ἄστυ τε καὶ θαλάμους καὶ πόσιν ἐν κονίαις.</l>
   <l n="113">ὤμοι ἐγὼ μελέα, τί μ’ ἐχρῆν ἔτι φέγγος ὁρᾶσθαι</l>
   <l n="114">Ἑρμιόνας δούλαν; ἇς ὕπο τειρομένα</l>
   <l n="115">πρὸς τόδ’ ἄγαλμα θεᾶς ἱκέτις περὶ χεῖρε βαλοῦσα</l>
   <l n="116">τάκομαι ὡς πετρίνα πιδακόεσσα λιβάς.</l></sp></div></div>

<milestone n="117" unit="card" ed="perseus"/>

<div type="textpart" subtype="choral">
<div type="textpart" subtype="strophe" n="1">
<sp><speaker>Χορός</speaker>
   <l n="117">ὦ γύναι, ἃ Θέτιδος δάπεδον καὶ ἀνάκτορα θάσσεις</l>
   <l n="118">δαρὸν οὐδὲ λείπεις,</l>
   <l n="119">Φθιὰς ὅμως ἔμολον ποτὶ σὰν Ἀσιήτιδα γένναν,</l>
   <l n="120">εἴ τί σοι δυναίμαν</l>
   <l n="121">ἄκος τῶν δυσλύτων πόνων τεμεῖν,</l>
   <l n="122">οἳ σὲ καὶ Ἑρμιόναν ἔριδι στυγερᾷ συνέκλῃσαν,</l>
   <l n="123">τλάμον’ <sic>ἀμφὶ λέκτρων</sic></l>
   <l n="124"><sic rend="merge">διδύμων ἐπίκοινον ἐοῦσαν</sic></l>
   <l n="125"><sic rend="merge">ἀμφὶ</sic> παῖδ’ Ἀχιλλέως.</l></sp></div><pb/>
    
<milestone n="126" unit="card" ed="perseus"/>

<div type="textpart" subtype="antistrophe" n="1">
 <sp><speaker>Χορός</speaker>
    <l n="126">γνῶθι τύχαν, λόγισαι τὸ παρὸν κακὸν εἰς ὅπερ ἥκεις.</l>
    <l n="127">δεσπόταις ἁμιλλᾷ</l>
    <l n="128">Ἰλιὰς οὖσα κόρα Λακεδαίμονος ἐγγενέτῃσιν;</l>
    <l n="129">λεῖπε δεξίμηλον</l>
    <l n="130">δόμον τᾶς ποντίας θεοῦ. τί σοι</l>
    <l n="131">καιρὸς ἀτυζομένᾳ δέμας αἰκέλιον καταλείβειν</l>
    <l n="132">δεσποτῶν ἀνάγκαις;</l>
    <l n="133">τὸ κρατοῦν δέ σ’ ἔπεισι. τί μόχθον</l>
    <l n="134">οὐδὲν οὖσα μοχθεῖς;</l></sp></div>
    
<milestone n="135" unit="card" ed="perseus"/>

<div type="textpart" subtype="strophe" n="2">
<sp><speaker>Χορός</speaker>
   <l n="135">ἀλλ’ ἴθι λεῖπε θεᾶς Νηρηίδος ἀγλαὸν ἕδραν,</l>
   <l n="136">γνῶθι δ’ οὖσ’ ἐπὶ ξένας</l>
   <l n="137">δμωὶς ἐπ’ ἀλλοτρίας</l>
   <l n="138">πόλεος, ἔνθ’ οὐ φίλων τιν’ εἰσορᾷς</l>
   <l n="139">σῶν, ὦ δυστυχεστάτα,</l>
   <l n="140">παντάλαινα νύμφα.</l></sp></div>

<milestone n="141" unit="card" ed="perseus"/>

 <div type="textpart" subtype="antistrophe" n="2">
<sp><speaker>Χορός</speaker>
   <l n="141">οἰκτροτάτα γὰρ ἔμοιγ’ ἔμολες, γύναι Ἰλιάς, οἴκους</l>
   <l n="142">δεσποτῶν ἐμῶν· φόβῳ δ’</l>
   <l n="143">ἡσυχίαν ἄγομεν—</l>
   <l n="144">τὸ δὲ σὸν οἴκτῳ φέρουσα τυγχάνω—</l>
   <l n="145">μὴ παῖς τᾶς Διὸς κόρας</l>
   <l n="146">σοί μ’ εὖ φρονοῦσαν εἰδῇ.</l>
<l n="146b"><gap reason="lost" rend=". . . . . . ."/></l>
<l n="146c"><gap reason="lost" rend=". . . . . . ."/></l></sp></div></div><pb/>
     
<milestone n="147" unit="card" ed="perseus"/>

<div type="textpart" subtype="episode">
<sp><speaker>Ἑρμιόνη</speaker> 
   <l n="147">κόσμον μὲν ἀμφὶ κρατὶ χρυσέας χλιδῆς</l>
   <l n="148">στολμόν τε χρωτὸς τόνδε ποικίλων πέπλων</l>
   <l n="149">οὐ τῶν Ἀχιλλέως οὐδὲ Πηλέως ἄπο</l>
   <l n="150">δόμων ἀπαρχὰς δεῦρ’ ἔχουσ’ ἀφικόμην,</l>
   <l n="151">ἀλλ’ ἐκ Λακαίνης Σπαρτιάτιδος χθονὸς</l>
   <l n="152">Μενέλαος ἡμῖν ταῦτα δωρεῖται πατὴρ</l>
   <l n="153">πολλοῖς σὺν ἕδνοις, ὥστ’ ἐλευθεροστομεῖν.</l>
   <l n="154">ὑμᾶς μὲν οὖν τοῖσδ’ ἀνταμείβομαι λόγοις·</l>
   <l n="155" rend="indent">σὺ δ’ οὖσα δούλη καὶ δορίκτητος γυνὴ</l>
   <l n="156">δόμους κατασχεῖν ἐκβαλοῦσ’ ἡμᾶς θέλεις</l>
   <l n="157">τούσδε, στυγοῦμαι δ’ ἀνδρὶ φαρμάκοισι σοῖς,</l>
   <l n="158">νηδὺς δ’ ἀκύμων διὰ σέ μοι διόλλυται·</l>
   <l n="159">δεινὴ γὰρ ἠπειρῶτις εἰς τὰ τοιάδε</l>
   <l n="160">ψυχὴ γυναικῶν· ὧν ἐπισχήσω σ’ ἐγώ,</l>
   <l n="161">κοὐδέν σ’ ὀνήσει δῶμα Νηρῇδος τόδε,</l>
   <l n="162">οὐ βωμὸς οὐδὲ ναός, ἀλλὰ κατθανῇ.</l>
   <l n="163">ἢν δ’ οὖν βροτῶν τίς σ’ ἢ θεῶν σῷσαι θέλῃ,</l>
   <l n="164">δεῖ σ’ ἀντὶ τῶν πρὶν ὀλβίων φρονημάτων</l>
   <l n="165">πτῆξαι ταπεινὴν προσπεσεῖν τ’ ἐμὸν γόνυ,</l>
   <l n="166">σαίρειν τε δῶμα τοὐμὸν ἐκ χρυσηλάτων</l>
   <l n="167">τευχέων χερὶ σπείρουσαν Ἀχελῴου δρόσον,</l>
   <l n="168">γνῶναί θ’ ἵν’ εἶ γῆς. οὐ γάρ ἐσθ’ Ἕκτωρ τάδε,</l>
   <l n="169">οὐ Πρίαμος οὐδὲ χρυσός, ἀλλ’ Ἑλλὰς πόλις.</l>
   <l n="170">εἰς τοῦτο δ’ ἥκεις ἀμαθίας, δύστηνε σύ,</l>
   <l n="171">ἣ παιδὶ πατρός, ὃς σὸν ὤλεσεν πόσιν,</l>
   <l n="172">τολμᾷς ξυνεύδειν καὶ τέκν’ αὐθέντου πάρα</l>
   <l n="173">τίκτειν. τοιοῦτον πᾶν τὸ βάρβαρον γένος·</l>
   <l n="174">πατήρ τε θυγατρὶ παῖς τε μητρὶ μίγνυται</l>
   <l n="175">κόρη τ’ ἀδελφῷ, διὰ φόνου δ’ οἱ φίλτατοι</l>
   <l n="176">χωροῦσι, καὶ τῶνδ’ οὐδὲν ἐξείργει νόμος.</l>
   <l n="177">ἃ μὴ παρ’ ἡμᾶς εἴσφερ’· οὐδὲ γὰρ καλὸν</l>
   <l n="178">δυοῖν γυναικοῖν ἄνδρ’ ἕν’ ἡνίας ἔχειν,</l>
   <l n="179">ἀλλ’ εἰς μίαν βλέποντες εὐναίαν Κύπριν</l>
   <l n="180">στέργουσιν, ὅστις μὴ κακῶς οἰκεῖν θέλει.</l></sp><pb/>

<sp><speaker>Χορός</speaker>        
   <l n="181">ἐπίφθονόν τοι χρῆμα θηλείας φρενὸς</l>
   <l n="182">καὶ ξυγγάμοισι δυσμενὲς μάλιστ’ ἀεί.</l></sp>
   
<milestone n="183" unit="card" ed="perseus"/>
    
<sp><speaker>Ἀνδρομάχη</speaker>        
   <l n="183">φεῦ φεῦ·</l>
   <l n="184">κακόν γε θνητοῖς τὸ νέον ἔν τε τῷ νέῳ</l>
   <l n="185">τὸ μὴ δίκαιον ὅστις ἀνθρώπων ἔχει.</l>
   <l n="186">ἐγὼ δὲ ταρβῶ μὴ τὸ δουλεύειν μέ σοι</l>
   <l n="187">λόγων ἀπώσῃ πόλλ’ ἔχουσαν ἔνδικα,</l>
   <l n="188">ἢν δ’ αὖ κρατήσω, μὴ ’πὶ τῷδ’ ὄφλω βλάβην·</l>
   <l n="189">οἱ γὰρ πνέοντες μεγάλα τοὺς κρείσσους λόγους</l>
   <l n="190">πικρῶς φέρουσι τῶν ἐλασσόνων ὕπο·</l>
   <l n="191">ὅμως δ’ ἐμαυτὴν οὐ προδοῦσ’ ἁλώσομαι.</l>
   <l n="192" rend="indent">εἴπ’, ὦ νεᾶνι, τῷ σ’ ἐχεγγύῳ λόγῳ</l>
   <l n="193">πεισθεῖσ’ ἀπωθῶ γνησίων νυμφευμάτων;</l>
   <l n="194">ὡς ἡ Λάκαινα τῶν Φρυγῶν μείων πόλις,</l>
   <l n="195">τύχῃ θ’ ὑπερθεῖ, κἄμ’ ἐλευθέραν ὁρᾷς;</l>
   <l n="196">ἢ τῷ νέῳ τε καὶ σφριγῶντι σώματι</l>
   <l n="197">πόλεως τε μεγέθει καὶ φίλοις ἐπηρμένη</l>
   <l n="198">οἶκον κατασχεῖν τὸν σὸν ἀντὶ σοῦ θέλω;</l>
   <l n="199">πότερον ἵν’ αὐτὴ παῖδας ἀντὶ σοῦ τέκω</l>
   <l n="200">δούλους ἐμαυτῇ τ’ ἀθλίαν ἐφολκίδα;</l>
   <l n="201">ἢ τοὺς ἐμούς τις παῖδας ἐξανέξεται</l><pb/>
   <l n="202">Φθίας τυράννους ὄντας, ἢν σὺ μὴ τέκῃς;</l>
   <l n="203">φιλοῦσι γάρ μ’ Ἕλληνες Ἕκτορός τ’ ἄπο;</l>
   <l n="204">αὐτή τ’ ἀμαυρὰ κοὐ τύραννος ἦ  Φρυγῶν;</l>
   <l n="205">οὐκ ἐξ ἐμῶν σε φαρμάκων στυγεῖ πόσις,</l>
   <l n="206">ἀλλ’ εἰ ξυνεῖναι μὴ ’πιτηδεία κυρεῖς.</l>
   <l n="207">φίλτρον δὲ καὶ τόδ’· οὐ τὸ κάλλος, ὦ γύναι,</l>
   <l n="208">ἀλλ’ ἁρεταὶ τέρπουσι τοὺς ξυνευνέτας.</l>
   <l n="209">σὺ δ’ ἤν τι κνισθῇς, ἡ Λάκαινα μὲν πόλις</l>
   <l n="210">μέγ’ ἐστί, τὴν δὲ Σκῦρον οὐδαμοῦ τίθης·</l>
   <l n="211">πλουτεῖς δ’ ἐν οὐ πλουτοῦσι· Μενέλεως δέ σοι</l>
   <l n="212">μείζων Ἀχιλλέως. ταῦτά τοί σ’ ἔχθει πόσις.</l>
   <l n="213">χρὴ γὰρ γυναῖκα, κἂν κακῷ πόσει δοθῇ,</l>
   <l n="214">στέργειν, ἅμιλλάν τ’ οὐκ ἔχειν φρονήματος.</l>
   <l n="215">εἰ δ’ ἀμφὶ Θρῄκην χιόνι τὴν κατάρρυτον</l>
   <l n="216">τύραννον ἔσχες ἄνδρ’, ἵν’ ἐν μέρει λέχος</l>
   <l n="217">δίδωσι πολλαῖς εἷς ἀνὴρ κοινούμενος,</l>
   <l n="218">ἔκτεινας ἂν τάσδ’; εἶτ’ ἀπληστίαν λέχους</l>
   <l n="219">πάσαις γυναιξὶ προστιθεῖσ’ ἂν ηὑρέθης.</l>
   <l n="220">αἰσχρόν γε· καίτοι χείρον’ ἀρσένων νόσον</l>
   <l n="221">ταύτην νοσοῦμεν, ἀλλὰ προύστημεν καλῶς.</l>
   <l n="222" rend="indent">ὦ φίλταθ’ Ἕκτορ, ἀλλ’ ἐγὼ τὴν σὴν χάριν</l>
   <l n="223">σοὶ καὶ ξυνήρων, εἴ τί σε σφάλλοι Κύπρις,</l>
   <l n="224">καὶ μαστὸν ἤδη πολλάκις νόθοισι σοῖς</l>
   <l n="225">ἐπέσχον, ἵνα σοι μηδὲν ἐνδοίην πικρόν.</l>
   <l n="226">καὶ ταῦτα δρῶσα τῇ ἀρετῇ προσηγόμην</l>
   <l n="227">πόσιν· σὺ δ’ οὐδὲ ῥανίδ’ ὑπαιθρίας δρόσου</l>
   <l n="228">τῷ σῷ προσίζειν ἀνδρὶ δειμαίνουσ’ ἐᾷς.</l>
   <l n="229">μὴ τὴν τεκοῦσαν τῇ φιλανδρίᾳ, γύναι,</l>
   <l n="230">ζήτει παρελθεῖν· τῶν κακῶν γὰρ μητέρων</l><pb/>
   <l n="231">φεύγειν τρόπους χρὴ τέκν’, <add>ὅσ</add>οις ἔνεστι νοῦς.</l></sp>
    
<milestone n="232" unit="card" ed="perseus"/>

<sp><speaker>Χορός</speaker>        
   <l n="232">δέσποιν’, ὅσον σοι ῥᾳδίως προσίσταται,</l>
   <l n="233">τοσόνδε πείθου τῇδε συμβῆναι λόγοις.</l></sp>
  
<sp><speaker>Ἑρμιόνη</speaker>        
   <l n="234">τί σεμνομυθεῖς κεἰς ἀγῶν’ ἔρχῃ λόγων,</l>
   <l n="235">ὡς δὴ σὺ σώφρων, τἀμὰ δ’ οὐχὶ σώφρονα;</l></sp>

<sp><speaker>Ἀνδρομάχη</speaker>        
   <l n="236">οὔκουν ἐφ’ οἷς γε νῦν καθέστηκας λόγοις.</l></sp>

<sp><speaker>Ἑρμιόνη</speaker>        
   <l n="237">ὁ νοῦς ὁ σός μοι μὴ ξυνοικοίη, γύναι.</l></sp>

<sp><speaker>Ἀνδρομάχη</speaker>        
   <l n="238">νέα πέφυκας καὶ λέγεις αἰσχρῶν πέρι.</l></sp>

<sp><speaker>Ἑρμιόνη</speaker>        
   <l n="239">σὺ δ’ οὐ λέγεις γε, δρᾷς δέ μ’ εἰς ὅσον δύνῃ.</l></sp>

<sp><speaker>Ἀνδρομάχη</speaker>        
   <l n="240">οὐκ αὖ σιωπῇ Κύπριδος ἀλγήσεις πέρι;</l></sp>

<sp><speaker>Ἑρμιόνη</speaker>        
   <l n="241">τί δ’; οὐ γυναιξὶ ταῦτα πρῶτα πανταχοῦ;</l></sp>
   
<sp><speaker>Ἀνδρομάχη</speaker>        
   <l n="242"><del>ναί,</del></l>
   <l n="242a">καλῶς γε χρωμέναισιν· εἰ δὲ μή, οὐ καλά.</l></sp>

<sp><speaker>Ἑρμιόνη</speaker>        
   <l n="243">οὐ βαρβάρων νόμοισιν οἰκοῦμεν πόλιν.</l></sp>
 
<sp><speaker>Ἀνδρομάχη</speaker>        
   <l n="244">κἀκεῖ τά γ’ αἰσχρὰ κἀνθάδ’ αἰσχύνην ἔχει.</l></sp>

<sp><speaker>Ἑρμιόνη</speaker>        
   <l n="245">σοφὴ σοφὴ σύ· κατθανεῖν δ’ ὅμως σε δεῖ.</l></sp>

<sp><speaker>Ἀνδρομάχη</speaker>        
   <l n="246">ὁρᾷς ἄγαλμα Θέτιδος εἰς σ’ ἀποβλέπον;</l></sp>

<sp><speaker>Ἑρμιόνη</speaker>        
   <l n="247">μισοῦν γε πατρίδα σὴν Ἀχιλλέως φόνῳ.</l></sp>

<sp><speaker>Ἀνδρομάχη</speaker>        
   <l n="248">Ἑλένη νιν ὤλεσ’, οὐκ ἐγώ, μήτηρ δὲ σή.</l></sp>
   
<sp><speaker>Ἑρμιόνη</speaker>        
   <l n="249">ἦ καὶ πρόσω γὰρ τῶν ἐμῶν ψαύσεις κακῶν;</l></sp>
     
<sp><speaker>Ἀνδρομάχη</speaker>        
   <l n="250">ἰδοὺ σιωπῶ κἀπιλάζυμαι στόμα.</l></sp>

<sp><speaker>Ἑρμιόνη</speaker>        
   <l n="251">ἐκεῖνο λέξον, οὗπερ εἵνεκ’ ἐστάλην.</l></sp>

<sp><speaker>Ἀνδρομάχη</speaker>        
   <l n="252">λέγω σ’ ἐγὼ νοῦν οὐκ ἔχειν ὅσον σε δεῖ.</l></sp>

<sp><speaker>Ἑρμιόνη</speaker>        
   <l n="253">λείψεις τόδ’ ἁγνὸν τέμενος ἐναλίας θεοῦ;</l></sp>

<sp><speaker>Ἀνδρομάχη</speaker>        
   <l n="254">εἰ μὴ θανοῦμαί γ’· εἰ δὲ μή, οὐ λείψω ποτέ.</l></sp>

<sp><speaker>Ἑρμιόνη</speaker>        
   <l n="255">ὡς τοῦτ’ ἄραρε, κοὐ μενῶ πόσιν μολεῖν.</l></sp>

<sp><speaker>Ἀνδρομάχη</speaker>        
   <l n="256">ἀλλ’ οὐδ’ ἐγὼ μὴν πρόσθεν ἐκδώσω μέ σοι.</l></sp><pb/>

<sp><speaker>Ἑρμιόνη</speaker>        
   <l n="257">πῦρ σοι προσοίσω, κοὐ τὸ σὸν προσκέψομαι—</l></sp>

<sp><speaker>Ἀνδρομάχη</speaker>        
   <l n="258">σὺ δ’ οὖν κάταιθε· θεοὶ γὰρ εἴσονται τάδε.</l></sp>

<sp><speaker>Ἑρμιόνη</speaker>        
   <l n="259">καὶ χρωτὶ δεινῶν τραυμάτων ἀλγηδόνας.</l></sp>

<sp><speaker>Ἀνδρομάχη</speaker>        
   <l n="260">σφάζ’, αἱμάτου θεᾶς βωμόν, ἣ μέτεισί σε.</l></sp>

<sp><speaker>Ἑρμιόνη</speaker>        
   <l n="261">ὦ βάρβαρον σὺ θρέμμα καὶ σκληρὸν θράσος,</l>
   <l n="262">ἐγκαρτερεῖς δὴ θάνατον; ἀλλ’ ἐγώ σ’ ἕδρας</l>
   <l n="263">ἐκ τῆσδ’ ἑκοῦσαν ἐξαναστήσω τάχα·</l>
   <l n="264">τοιόνδ’ ἔχω σου δέλεαρ. ἀλλὰ γὰρ λόγους</l>
   <l n="265">κρύψω, τὸ δ’ ἔργον αὐτὸ σημανεῖ τάχα.</l>
   <l n="266">κάθησ’ ἑδραία· καὶ γὰρ εἰ πέριξ σ’ ἔχοι</l>
   <l n="267">τηκτὸς μόλυβδος, ἐξαναστήσω σ’ ἐγὼ</l>
   <l n="268">πρὶν ᾧ πέποιθας παῖδ’ Ἀχιλλέως μολεῖν.</l></sp>

<sp><speaker>Ἀνδρομάχη</speaker>        
   <l n="269">πέποιθα. δεινὸν δ’ ἑρπετῶν μὲν ἀγρίων</l>
   <l n="270">ἄκη βροτοῖσι θεῶν καταστῆσαί τινα·</l>
   <l n="271">ὃ δ’ ἔστ’ ἐχίδνης καὶ πυρὸς περαιτέρω,</l>
   <l n="272">οὐδεὶς γυναικὸς φάρμακ’ ἐξηύρηκέ πω</l>
   <l n="273">κακῆς· τοσοῦτόν ἐσμεν ἀνθρώποις κακόν.</l></sp></div>
        
<milestone n="274" unit="card" ed="perseus"/>

<div type="textpart" subtype="choral">
<div type="textpart" subtype="strophe" n="1">
 <sp><speaker>Χορός</speaker>
    <l n="274">Ἦ μεγάλων ἀχέων ἄρ’ ὑπῆρξεν, ὅτ’ Ἰδαίαν</l>
    <l n="275">ἐς νάπαν ἦλθ’ ὁ Μαί-</l>
    <l n="276">ας τε καὶ Διὸς τόκος,</l>
    <l n="277">τρίπωλον ἅρμα δαιμόνων</l>
    <l n="278">ἄγων τὸ καλλιζυγές,</l>
    <l n="279">ἔριδι στυγερᾷ κεκορυθμένον εὐμορφίας</l>
    <l n="280">σταθμοὺς ἐπὶ βούτα,</l>
    <l n="281">βοτῆρά τ’ ἀμφὶ μονότροπον νεανίαν</l>
    <l n="282">ἔρημόν θ’</l>
    <l n="283">ἑστιοῦχον αὐλάν.</l></sp></div><pb/>
    
<milestone n="284" unit="card" ed="perseus"/>

<div type="textpart" subtype="antistrophe" n="1">
   <sp><speaker>Χορός</speaker>
      <l n="284">ταὶ δ’ ἐπεὶ ὑλόκομον νάπος ἤλυθον οὐρειᾶν</l>
      <l n="285">πιδάκων νίψαν αἰ-</l>
      <l n="286">γλᾶντα σώματα ῥοαῖς,</l>
      <l n="287">ἔβαν δὲ Πριαμίδαν ὑπερ-</l>
      <l n="288">βολαῖς λόγων δυσφρόνων</l>
      <l n="289">παραβαλλόμεναι, δολίοις <add>δ’</add> ἕλε Κύπρις λόγοις,</l>
      <l n="290">τερπνοῖς μὲν ἀκοῦσαι,</l>
      <l n="291">πικρὰν δὲ σύγχυσιν βίου Φρυγῶν πόλει</l>
      <l n="292">ταλαίνᾳ</l>
      <l n="292a">περγάμοις τε Τροίας.</l></sp></div>
    
<milestone n="293" unit="card" ed="perseus"/>

<div type="textpart" subtype="strophe" n="2">
   <sp><speaker>Χορός</speaker>
      <l n="293">ἀλλ’ εἴθ’ ὑπὲρ κεφαλὰν ἔβαλεν κακὸν</l>
      <l n="294">ἁ τεκοῦσά νιν <del>Πάριν</del></l>
      <l n="294a">πρὶν Ἰδαῖ-</l>
      <l n="295">ον κατοικίσαι λέπας·</l>
      <l n="296">ὅτε νιν παρὰ θεσπεσίῳ δάφνᾳ</l>
      <l n="297">βόασε Κασάνδρα κτανεῖν,</l>
      <l n="298">μεγάλαν Πριάμου πόλεως λώβαν.</l>
      <l n="299">τίν’ οὐκ ἐπῆλθε, ποῖον οὐκ ἐλίσσετο</l>
      <l n="299a">δαμογερόν-</l>
      <l n="300">των βρέφος φονεύειν;</l></sp></div>
    
<milestone n="301" unit="card" ed="perseus"/>

<div type="textpart" subtype="antistrophe" n="2">
   <sp><speaker>Χορός</speaker>
      <l n="301">οὔτ’ ἂν ἐπ’ Ἰλιάσι ζυγὸν ἤλυθε</l>
      <l n="302">δούλιον, σύ τ’ ἂν γύναι,</l>
      <l n="303">τυράννων</l><pb/>
      <l n="303a">ἔσχες ἂν δόμων ἕδρας·</l>
      <l n="304">παρέλυσε δ’ ἂν Ἑλλάδος ἀλγεινοὺς</l>
      <l n="305"><sic>μόχθους οὓς ἀμφὶ Τροίαν</sic></l>
      <l n="306">δεκέτεις ἀλάληντο νέοι λόγχαις.</l>
      <l n="307">λέχη τ’ ἔρημ’ ἂν οὔποτ’ ἐξελείπετο,</l>
      <l n="308">καὶ τεκέων</l>
      <l n="308a">ὀρφανοὶ γέροντες.</l></sp></div></div>

 <milestone n="309" unit="card" ed="perseus"/>

<div type="textpart" subtype="episode">
<sp><speaker>Μενέλαος</speaker>        
   <l n="309">ἥκω λαβὼν σὸν παῖδ’, ὃν εἰς ἄλλους δόμους</l>
   <l n="310">λάθρᾳ θυγατρὸς τῆς ἐμῆς ὑπεξέθου.</l>
   <l n="311">σὲ μὲν γὰρ ηὔχεις θεᾶς βρέτας σῴσειν τόδε,</l>
   <l n="312">τοῦτον δὲ τοὺς κρύψαντας· ἀλλ’ ἐφηυρέθης</l>
   <l n="313">ἧσσον φρονοῦσα τοῦδε Μενέλεω, γύναι.</l>
   <l n="314">κεἰ μὴ τόδ’ ἐκλιποῦσ’ ἐρημώσεις πέδον,</l>
   <l n="315">ὅδ’ ἀντὶ τοῦ σοῦ σώματος σφαγήσεται.</l>
   <l n="316">ταῦτ’ οὖν λογίζου, πότερα κατθανεῖν θέλεις</l>
   <l n="317">ἢ τόνδ’ ὀλέσθαι σῆς ἁμαρτίας ὕπερ,</l>
   <l n="318">ἣν εἰς ἔμ’ εἴς τε παῖδ’ ἐμὴν ἁμαρτάνεις.</l></sp>

<sp><speaker>Ἀνδρομάχη</speaker>        
   <l n="319">ὦ δόξα δόξα, μυρίοισι δὴ βροτῶν</l>
   <l n="320">οὐδὲν γεγῶσι βίοτον ὤγκωσας μέγαν.</l>
   <l n="321">εὔκλεια δ’ οἷς μὲν ἔστ’ ἀληθείας ὕπο,</l>
   <l n="322">εὐδαιμονίζω· τοὺς δ’ ὑπὸ ψευδῶν, ἔχειν</l>
   <l n="323">οὐκ ἀξιώσω, πλὴν τύχῃ φρονεῖν δοκεῖν.</l>
   <l n="324">σὺ δὴ στρατηγῶν λογάσιν Ἑλλήνων ποτὲ</l>
   <l n="325">Τροίαν ἀφείλου Πρίαμον, ὧδε φαῦλος ὤν;</l>
   <l n="326">ὅστις θυγατρὸς ἀντίπαιδος ἐκ λόγων</l>
   <l n="327">τοσόνδ’ ἔπνευσας, καὶ γυναικὶ δυστυχεῖ</l><pb/>
   <l n="328">δούλῃ κατέστης εἰς ἀγῶν’; οὐκ ἀξιῶ</l>
   <l n="329">οὔτ’ οὖν σὲ Τροίας οὔτε σοῦ Τροίαν ἔτι.</l>
   <l n="330"><del>ἔξωθέν εἰσιν οἱ δοκοῦντες εὖ φρονεῖν</del></l>
   <l n="331"><del rend="merge">λαμπροί, τὰ δ’ ἔνδον πᾶσιν ἀνθρώποις ἴσοι,</del></l>
   <l n="332"><del rend="merge">πλὴν εἴ τι πλούτῳ· τοῦτο δ’ ἰσχύει μέγα.</del></l>
   <l n="333">Μενέλαε, φέρε δὴ διαπεράνωμεν λόγους·</l>
   <l n="334">τέθνηκα τῇ σῇ θυγατρὶ καί μ’ ἀπώλεσε·</l>
   <l n="335">μιαιφόνον μὲν οὐκέτ’ ἂν φύγοι μύσος.</l>
   <l n="336">ἐν τοῖς δὲ πολλοῖς καὶ σὺ τόνδ’ ἀγωνιῇ</l>
   <l n="337">φόνον· τὸ συνδρῶν γάρ σ’ ἀναγκάσει χρέος.</l>
   <l n="338">ἢν δ’ οὖν ἐγὼ μὲν μὴ θανεῖν ὑπεκδράμω,</l>
   <l n="339">τὸν παῖδά μου κτενεῖτε; κᾆτα πῶς πατὴρ</l>
   <l n="340">τέκνου θανόντος ῥᾳδίως ἀνέξεται;</l>
   <l n="341">οὐχ ὧδ’ ἄνανδρον αὐτὸν ἡ Τροία καλεῖ·</l>
   <l n="342">ἀλλ’ εἶσιν οἷ χρή—Πηλέως γὰρ ἄξια</l>
   <l n="343">πατρός τ’ Ἀχιλλέως ἔργα δρῶν φανήσεται—</l>
   <l n="344">ὤσει δὲ σὴν παῖδ’ ἐκ δόμων· σὺ δ’ ἐκδιδοὺς</l>
   <l n="345">ἄλλῳ τί λέξεις; πότερον ὡς κακὸν πόσιν</l>
   <l n="346">φεύγει τὸ ταύτης σῶφρον; ἀλλὰ πεύσεται.</l>
   <l n="347">γαμεῖ δὲ τίς νιν; ἤ σφ’ ἄνανδρον ἐν δόμοις</l>
   <l n="348">χήραν καθέξεις πολιόν; ὦ τλήμων ἀνήρ,</l>
   <l n="349">κακῶν τοσούτων οὐχ ὁρᾷς ἐπιρροάς;</l>
   <l n="350">πόσας ἂν εὐνὰς θυγατέρ’ ἠδικημένην</l>
   <l n="351">βούλοι’ ἂν εὑρεῖν ἢ παθεῖν ἁγὼ λέγω;</l>
   <l n="352">οὐ χρὴ ’πὶ μικροῖς μεγάλα πορσύνειν κακὰ</l>
   <l n="353">οὐδ’, εἰ γυναῖκές ἐσμεν ἀτηρὸν κακόν,</l>
   <l n="354">ἄνδρας γυναιξὶν ἐξομοιοῦσθαι φύσιν.</l>
   <l n="355">ἡμεῖς γὰρ εἰ σὴν παῖδα φαρμακεύομεν</l>
   <l n="356">καὶ νηδὺν ἐξαμβλοῦμεν, ὡς αὐτὴ λέγει,</l><pb/>
   <l n="357">ἑκόντες οὐκ ἄκοντες, οὐδὲ βώμιοι</l>
   <l n="358">πίτνοντες, αὐτοὶ τὴν δίκην ὑφέξομεν</l>
   <l n="359">ἐν σοῖσι γαμβροῖς, οἷσιν οὐκ ἐλάσσονα</l>
   <l n="360">βλάβην ὀφείλω προστιθεῖσ’ ἀπαιδίαν.</l>
   <l n="361">ἡμεῖς μὲν οὖν τοιοίδε· τῆς δὲ σῆς φρενὸς—</l>
   <l n="362">ἕν σου δέδοικα· διὰ γυναικείαν ἔριν</l>
   <l n="363">καὶ τὴν τάλαιναν ὤλεσας Φρυγῶν πόλιν.</l></sp>

<sp><speaker>Χορός</speaker>        
   <l n="364">ἄγαν ἔλεξας ὡς γυνὴ πρὸς ἄρσενας,</l>
   <l n="365">καί σου τὸ σῶφρον ἐξετόξευσεν φρενός.</l></sp>

<sp><speaker>Μενέλαος</speaker>        
   <l n="366">γύναι, τάδ’ ἐστὶ σμικρὰ καὶ μοναρχίας</l>
   <l n="367">οὐκ ἄξι’, ὡς φῄς, τῆς ἐμῆς οὐδ’ Ἑλλάδος.</l>
   <l n="368">εὖ δ’ ἴσθ’, ὅτου τις τυγχάνει χρείαν ἔχων,</l>
   <l n="369">τοῦτ’ ἔσθ’ ἑκάστῳ μεῖζον ἢ Τροίαν ἑλεῖν.</l>
   <l n="370">κἀγὼ θυγατρί—μεγάλα γὰρ κρίνω τάδε,</l>
   <l n="371">λέχους στέρεσθαι—σύμμαχος καθίσταμαι.</l>
   <l n="372">τὰ μὲν γὰρ ἄλλα δεύτερ’ ἂν πάσχοι γυνή,</l>
   <l n="373">ἀνδρὸς δ’ ἁμαρτάνουσ’ ἁμαρτάνει βίου.</l>
   <l n="374">δούλων δ’ ἐκεῖνον τῶν ἐμῶν ἄρχειν χρεὼν</l>
   <l n="375">καὶ τῶν ἐκείνου τοὺς ἐμούς, ἡμᾶς τε πρός·</l>
   <l n="376">φίλων γὰρ οὐδὲν ἴδιον, οἵτινες φίλοι</l>
   <l n="377">ὀρθῶς πεφύκασ’, ἀλλὰ κοινὰ χρήματα.</l>
   <l n="378">μένων δὲ τοὺς ἀπόντας, εἰ μὴ θήσομαι</l>
   <l n="379">τἄμ’ ὡς ἄριστα, φαῦλός εἰμι κοὐ σοφός.</l>
   <l n="380">ἀλλ’ ἐξανίστω τῶνδ’ ἀνακτόρων θεᾶς·</l>
   <l n="381">ὡς, ἢν θάνῃς σύ, παῖς ὅδ’ ἐκφεύγει μόρον,</l>
   <l n="382">σοῦ δ’ οὐ θελούσης κατθανεῖν, τόνδε κτενῶ.</l>
   <l n="383">δυοῖν δ’ ἀνάγκη θατέρῳ λιπεῖν βίον.</l></sp><pb/>

<milestone n="384" unit="card" ed="perseus"/>
           
 <sp><speaker>Ἀνδρομάχη</speaker>        
    <l n="384">οἴμοι, πικρὰν κλήρωσιν αἵρεσίν τέ μοι</l>
    <l n="385">βίου καθίστης· καὶ λαχοῦσά γ’ ἀθλία</l>
    <l n="386">καὶ μὴ λαχοῦσα δυστυχὴς καθίσταμαι.</l>
    <l n="387" rend="indent">ὦ μεγάλα πράσσων αἰτίας μικρᾶς πέρι,</l>
    <l n="388">πιθοῦ· τί καίνεις μ’; ἀντὶ τοῦ; ποίαν πόλιν</l>
    <l n="389">προύδωκα; τίνα σῶν ἔκτανον παίδων ἐγώ;</l>
    <l n="390">ποῖον δ’ ἔπρησα δῶμ’; ἐκοιμήθην βίᾳ</l>
    <l n="391">σὺν δεσπόταισι· κᾆτ’ ἔμ’, οὐ κεῖνον κτενεῖς,</l>
    <l n="392">τὸν αἴτιον τῶνδ’, ἀλλὰ τὴν ἀρχὴν ἀφεὶς</l>
    <l n="393">πρὸς τὴν τελευτὴν ὑστέραν οὖσαν φέρῃ;</l>
    <l n="394">οἴμοι κακῶν τῶνδ’, ὦ τάλαιν’ ἐμὴ πατρίς,</l>
    <l n="395">ὡς δεινὰ πάσχω. τί δέ με καὶ τεκεῖν ἐχρῆν</l>
    <l n="396">ἄχθος τ’ ἐπ’ ἄχθει τῷδε προσθέσθαι διπλοῦν;</l>
    <l n="397"><del>ἀτὰρ τί ταῦτα δύρομαι, τὰ δ’ ἐν ποσὶν</del></l>
    <l n="398"><del rend="merge">οὐκ ἐξικμάζω καὶ λογίζομαι κακά;</del></l>
    <l n="399">ἥτις σφαγὰς μὲν Ἕκτορος τροχηλάτους</l>
    <l n="400">κατεῖδον οἰκτρῶς τ’ Ἴλιον  πυρούμενον,</l>
    <l n="401">αὐτὴ δὲ δούλη ναῦς ἐπ’ Ἀργείων ἔβην</l>
    <l n="402">κόμης ἐπισπασθεῖσ’· ἐπεὶ δ’ ἀφικόμην</l>
    <l n="403">Φθίαν, φονεῦσιν Ἕκτορος νυμφεύομαι.</l>
    <l n="404">τί δῆτ’ ἐμοὶ ζῆν ἡδύ; πρὸς τί χρὴ βλέπειν;</l>
    <l n="405">πρὸς τὰς παρούσας ἢ παρελθούσας τύχας;</l>
    <l n="406">εἷς παῖς ὅδ’ ἦν μοι λοιπὸς ὀφθαλμὸς βίου·</l>
    <l n="407">τοῦτον κτενεῖν μέλλουσιν οἷς δοκεῖ τάδε.</l>
    <l n="408">οὐ δῆτα τοὐμοῦ γ’ εἵνεκ’ ἀθλίου βίου·</l>
    <l n="409">ἐν τῷδε μὲν γὰρ ἐλπίς, εἰ σωθήσεται,</l>
    <l n="410">ἐμοὶ δ’ ὄνειδος μὴ θανεῖν ὑπὲρ τέκνου.</l><pb/>
    <l n="411" rend="indent">ἰδοὺ προλείπω βωμὸν ἥδε χειρία</l>
    <l n="412">σφάζειν φονεύειν, δεῖν, ἀπαρτῆσαι δέρην.</l>
    <l n="413">ὦ τέκνον, ἡ τεκοῦσά σ’, ὡς σὺ μὴ θάνῃς,</l>
    <l n="414">στείχω πρὸς Ἅιδην· ἢν δ’ ὑπεκδράμῃς μόρον,</l>
    <l n="415">μέμνησο μητρός, οἷα τλᾶσ’ ἀπωλόμην,</l>
    <l n="416">καὶ πατρὶ τῷ σῷ διὰ φιλημάτων ἰὼν</l>
    <l n="417">δάκρυά τε λείβων καὶ περιπτύσσων χέρας</l>
    <l n="418">λέγ’ οἷ’ ἔπραξα. πᾶσι δ’ ἀνθρώποις ἄρ’ ἦν</l>
    <l n="419">ψυχὴ τέκν’· ὅστις δ’ αὔτ’ ἄπειρος ὢν ψέγει,</l>
    <l n="420">ἧσσον μὲν ἀλγεῖ, δυστυχῶν δ’ εὐδαιμονεῖ.</l></sp>

<sp><speaker>Χορός</speaker>        
   <l n="421">ᾤκτιρ’ ἀκούσασ’· οἰκτρὰ γὰρ τὰ δυστυχῆ</l>
   <l n="422">βροτοῖς ἅπασι, κἂν θυραῖος ὢν κυρῇ.</l>
   <l n="423">εἰς ξύμβασιν δὲ χρῆν σε παῖδα σὴν ἄγειν,</l>
   <l n="424">Μενέλαε, καὶ τήνδ’, ὡς ἀπαλλαχθῇ πόνων.</l></sp>
   
<milestone n="425" unit="card" ed="perseus"/>

<sp><speaker>Μενέλαος</speaker>        
   <l n="425">λάβεσθέ μοι τῆσδ’, ἀμφελίξαντες χέρας,</l>
   <l n="426">δμῶες· λόγους γὰρ οὐ φίλους ἀκούσεται</l>
   <l n="427">ἐγώ σ’, ἵν’ ἁγνὸν βωμὸν ἐκλίποις θεᾶς,</l>
   <l n="428">προύτεινα παιδὸς θάνατον, ᾧ σ’ ὑπήγαγον</l>
   <l n="429">εἰς χεῖρας ἐλθεῖν τὰς ἐμὰς ἐπὶ σφαγήν.</l>
   <l n="430">καὶ τἀμφὶ σοῦ μὲν ὧδ’ ἔχοντ’ ἐπίστασο·</l>
   <l n="431">τὰ δ’ ἀμφὶ παιδὸς τοῦδε παῖς ἐμὴ κρινεῖ,</l>
   <l n="432">ἤν τε κτανεῖν νιν ἤν τε μὴ κτανεῖν θέλῃ.</l>
   <l n="433">ἀλλ’ ἕρπ’ ἐς οἴκους τούσδ’, ἵν’ εἰς ἐλευθέρους</l>
   <l n="434">δούλη γεγῶσα μήποθ’ ὑβρίζειν μάθῃς.</l></sp>

<sp><speaker>Ἀνδρομάχη</speaker>        
   <l n="435">οἴμοι· δόλῳ μ’ ὑπῆλθες, ἠπατήμεθα.</l></sp>

<sp><speaker>Μενέλαος</speaker>        
   <l n="436">κήρυσσ’ ἅπασιν· οὐ γὰρ ἐξαρνούμεθα.</l></sp>

<sp><speaker>Ἀνδρομάχη</speaker>        
   <l n="437">ἦ ταῦτ’ ἐν ὑμῖν τοῖς παρ’ Εὐρώτᾳ σοφά;</l></sp>

<sp><speaker>Μενέλαος</speaker>        
   <l n="438">καὶ τοῖς γε Τροίᾳ, τοὺς παθόντας ἀντιδρᾶν.</l></sp><pb/>

<sp><speaker>Ἀνδρομάχη</speaker>        
   <l n="439">τὰ θεῖα δ’ οὐ θεῖ’ οὐδ’ ἔχειν ἡγῇ δίκην;</l></sp>

<sp><speaker>Μενέλαος</speaker>        
   <l n="440">ὅταν τάδ’ ᾖ, τότ’ οἴσομεν· σὲ δὲ κτενῶ.</l></sp>

<sp><speaker>Ἀνδρομάχη</speaker>        
   <l n="441">ἦ καὶ νεοσσὸν τόνδ’, ὑπὸ πτερῶν σπάσας;</l></sp>

<sp><speaker>Μενέλαος</speaker>        
   <l n="442">οὐ δῆτα· θυγατρὶ δ’, ἢν θέλῃ, δώσω κτανεῖν.</l></sp>

<sp><speaker>Ἀνδρομάχη</speaker>        
   <l n="443">οἴμοι· τί δῆτά σ’ οὐ καταστένω, τέκνον;</l></sp>

<sp><speaker>Μενέλαος</speaker>        
   <l n="444">οὔκουν θρασεῖά γ’ αὐτὸν ἐλπὶς ἀναμένει.</l></sp>

<sp><speaker>Ἀνδρομάχη</speaker>        
   <l n="445">ὦ πᾶσιν ἀνθρώποισιν ἔχθιστοι βροτῶν</l>
   <l n="446">Σπάρτης ἔνοικοι, δόλια βουλευτήρια,</l>
   <l n="447">ψευδῶν ἄνακτες, μηχανορράφοι κακῶν,</l>
   <l n="448">ἑλικτὰ κοὐδὲν ὑγιές, ἀλλὰ πᾶν πέριξ</l>
   <l n="449">φρονοῦντες, ἀδίκως εὐτυχεῖτ’ ἀν’ Ἑλλάδα.</l>
   <l n="450">τί δ’ οὐκ ἐν ὑμῖν ἐστιν; οὐ πλεῖστοι φόνοι;</l>
   <l n="451">οὐκ αἰσχροκερδεῖς; οὐ λέγοντες ἄλλα μὲν</l>
   <l n="452">γλώσσῃ, φρονοῦντες δ’ ἄλλ’ ἐφευρίσκεσθ’ ἀεί;</l>
   <l n="453">ὄλοισθ’. ἐμοὶ μὲν θάνατος οὐχ οὕτω βαρὺς</l>
   <l n="454">ὡς σοὶ δέδοκται· κεῖνα γάρ μ’ ἀπώλεσεν,</l>
   <l n="455">ὅθ’ ἡ τάλαινα πόλις ἀνηλώθη Φρυγῶν</l>
   <l n="456">πόσις θ’ ὁ κλεινός, ὅς σε πολλάκις δορὶ</l>
   <l n="457">ναύτην ἔθηκεν ἀντὶ χερσαίου κακόν.</l>
   <l n="458">νῦν δ’ εἰς γυναῖκα γοργὸς ὁπλίτης φανεὶς</l>
   <l n="459">κτείνεις μ’. ἀπόκτειν’· ὡς ἀθώπευτόν γέ σε</l>
   <l n="460">γλώσσης ἀφήσω τῆς ἐμῆς καὶ παῖδα σήν.</l>
   <l n="461">ἐπεὶ σὺ μὲν πέφυκας ἐν Σπάρτῃ μέγας,</l>
   <l n="462">ἡμεῖς δὲ Τροίᾳ γ’. εἰ δ’ ἐγὼ πράσσω κακῶς,</l>
   <l n="463">μηδὲν τόδ’ αὔχει· καὶ σὺ γὰρ πράξειας ἄν.</l></sp></div>
    
<milestone n="464" unit="card" ed="perseus"/>

<div type="textpart" subtype="choral">
<div type="textpart" subtype="strophe" n="1">
<sp><speaker>Χορός</speaker>
   <l n="464">οὐδέποτε δίδυμα λέκτρ’ ἐπαινέσω βροτῶν</l>
   <l n="466">οὐδ’ ἀμφιμάτορας κόρους,</l><pb/>
   <l n="467">ἔριδας οἴκων δυσμενεῖς τε λύπας.</l>
   <l n="468">μίαν μοι στεργέτω πόσις γάμοις</l>
   <l n="469">ἀκοινώ-</l>
   <l n="470">νητον ἀνδρὸς εὐνάν.</l></sp></div>
    
<milestone n="471" unit="card" ed="perseus"/>

<div type="textpart" subtype="antistrophe" n="1">
   <sp><speaker>Χορός</speaker>
      <l n="471">οὐδέ γ’ ἐνὶ πόλεσι δίπτυχοι τυραννίδες</l> 
       <l n="472">μιᾶς ἀμείνονες φέρειν,</l>
      <l n="475">ἄχθος ἐπ’ ἄχθει καὶ στάσις πολίταις·</l>
      <l n="476">τεκόντοιν θ’ ὕμνον ἐργάταιν δυοῖν</l>
      <l n="477">ἔριν Mοῦ-</l>
      <l n="478">σαι φιλοῦσι κραίνειν.</l></sp></div>
<pb/>
<milestone n="479" unit="card" ed="perseus"/>

<div type="textpart" subtype="strophe" n="2">
   <sp><speaker>Χορός</speaker>
      <l n="479">πνοαὶ δ’ ὅταν φέρωσι ναυτίλους θοαί,</l>
      <l n="480">κατὰ πηδαλίων δίδυμαι πραπίδων γνῶμαι,</l>
      <l n="481">σοφῶν τε πλῆθος ἀθρόον ἀσθενέστερον</l>
      <l n="482">φαυλοτέρας φρενὸς αὐτοκρατοῦς.</l>
      <l n="483">ἑνὸς ἁ δύνασις ἀνά τε μέλαθρα</l>
      <l n="484">κατά τε πόλιας, ὁπόταν εὑ-</l>
      <l n="485">ρεῖν θέλωσι καιρόν.</l></sp></div>
    
<milestone n="486" unit="card" ed="perseus"/>

<div type="textpart" subtype="antistrophe" n="2">
   <sp><speaker>Χορός</speaker>
      <l n="486">ἔδειξεν ἡ Λάκαινα τοῦ στρατηλάτα</l>
      <l n="487">Μενέλα· διὰ γὰρ πυρὸς ἦλθ’ ἑτέρῳ λέχεϊ,</l>
      <l n="489">κτείνει δὲ τὴν τάλαιναν Ἰλιάδα κόραν</l>
      <l n="490">παῖδά τε δύσφρονος ἔριδος ὕπερ.</l>
      <l n="491">ἄθεος ἄνομος ἄχαρις ὁ φόνος·</l><pb/>
      <l n="492">ἔτι σε, πότνια, μετατροπὰ</l>
      <l n="493">τῶνδ’ ἔπεισιν ἔργων.</l></sp></div></div>
    
<milestone n="494" unit="card" ed="perseus"/>

<div type="textpart" subtype="episode">
<div type="textpart" subtype="anapests">
   <sp><speaker>Χορός</speaker>
      <l n="494">καὶ μὴν ἐσορῶ</l>
      <l n="495">τόδε σύγκρατον ζεῦγος πρὸ δόμων</l>
      <l n="496">ψήφῳ θανάτου <del>κατακεκριμένον.</del></l>
      <l n="497">δύστηνε γύναι, τλῆμον δὲ σὺ παῖ,</l>
      <l n="498">μητρὸς λεχέων ὃς ὑπερθνῄσκεις</l>
      <l n="499">οὐδὲν μετέχων</l>
      <l n="500">οὐδ’ αἴτιος ὢν βασιλεῦσιν.</l></sp></div>

<milestone n="501" unit="card" ed="perseus"/>

<div type="textpart" subtype="strophe">
<sp><speaker>Ἀνδρομάχη</speaker>
   <l n="501">ἅδ’ ἐγὼ χέρας αἱματη-</l>
   <l n="502">ρὰς βρόχοισι κεκλῃμένα</l>
   <l n="503">πέμπομαι κατὰ γαίας.</l></sp>

   <sp><speaker>Παῖς</speaker>
   <l n="504">μᾶτερ μᾶτερ, ἐγὼ δὲ σᾷ</l>
   <l n="505">πτέρυγι συγκαταβαίνω.</l></sp>

<sp><speaker>Ἀνδρομάχη</speaker>
   <l n="506">θῦμα δάιον, ὦ χθονὸς</l>
   <l n="507" part="I">Φθίας κράντορες.</l></sp>

<sp><speaker>Παῖς</speaker>
   <l n="507b" part="F">ὦ πάτερ,</l>
   <l n="508">μόλε φίλοις ἐπίκουρος.</l></sp>

<sp><speaker>Ἀνδρομάχη</speaker>
   <l n="510">κείσῃ δή, τέκνον ὦ φίλος,</l>
   <l n="511">μαστοῖς ματέρος ἀμφὶ σᾶς</l>
   <l n="512">νεκρὸς ὑπὸ χθονί, σὺν νεκρῷ <add>τ’</add> <gap reason="lost" rend=" . . . "/></l></sp>
    
<sp><speaker>Παῖς</speaker>
   <l n="513">ὤμοι μοι, τί πάθω; τάλας</l>
   <l n="514">δῆτ’ ἐγὼ σύ τε, μᾶτερ.</l></sp></div>

<milestone n="515" unit="card" ed="perseus"/>

<div type="textpart" subtype="anapests">
<sp><speaker>Μενέλαος</speaker>
   <l n="515">ἴθ’ ὑποχθόνιοι· καὶ γὰρ ἀπ’ ἐχθρῶν</l>
   <l n="516">ἥκετε πύργων· δύο δ’ ἐκ δισσαῖν</l>
   <l n="517">θνῄσκετ’ ἀνάγκαιν· σὲ μὲν ἡμετέρα</l>
   <l n="518">ψῆφος ἀναιρεῖ, παῖδα δ’ ἐμὴ παῖς</l><pb/>
   <l n="519">τόνδ’ Ἑρμιόνη· καὶ γὰρ ἀνοία</l>
   <l n="520">μεγάλη λείπειν ἐχθροὺς ἐχθρῶν,</l>
   <l n="521">ἐξὸν κτείνειν</l>
   <l n="522">καὶ φόβον οἴκων ἀφελέσθαι.</l></sp></div>

<milestone n="523" unit="card" ed="perseus"/>

 <div type="textpart" subtype="antistrophe">
<sp><speaker>Ἀνδρομάχη</speaker>
   <l n="523">ὦ πόσις πόσις, εἴθε σὰν</l>
   <l n="524">χεῖρα καὶ δόρυ σύμμαχον</l>
   <l n="525">κτησαίμαν, Πριάμου παῖ.</l></sp>

<sp><speaker>Παῖς</speaker>
   <l n="526">δύστανος, τί δ’ ἐγὼ μόρου</l>
   <l n="527">παράτροπον μέλος εὕρω;</l></sp>
     
<sp><speaker>Ἀνδρομάχη</speaker>
   <l n="529">λίσσου, γούνασι δεσπότου</l>
   <l n="530" part="I">χρίμπτων, ὦ τέκνον.</l></sp>

<sp><speaker>Παῖς</speaker>
   <l n="530b" part="F">ὦ φίλος,</l>
   <l n="531">φίλος, ἄνες θάνατόν μοι.</l></sp>

<sp><speaker>Ἀνδρομάχη</speaker>
   <l n="532">λείβομαι δάκρυσιν κόρας,</l>
   <l n="533">στάζω λισσάδος ὡς πέτρας</l>
   <l n="534">λιβὰς ἀνήλιος, ἁ τάλαιν’ <gap reason="lost" rend=" . . . "/></l></sp>

<sp><speaker>Παῖς</speaker>
   <l n="535">ὤμοι μοι, τί δ’ ἐγὼ κακῶν</l>
   <l n="536">μῆχος ἐξανύσωμαι;</l></sp></div>

<milestone n="537" unit="card" ed="perseus"/>

<div type="textpart" subtype="anapests">
<sp><speaker>Μενέλαος</speaker>
   <l n="537">τί με προσπίτνεις, ἁλίαν πέτραν</l>
   <l n="538">ἢ κῦμα λιταῖς ὣς ἱκετεύων;</l>
   <l n="539">τοῖς γὰρ ἐμοῖσιν γέγον’ ὠφελία,</l>
   <l n="540">σοὶ δ’ οὐδὲν ἔχω φίλτρον, ἐπεί τοι</l>
   <l n="541">μέγ’ ἀναλώσας ψυχῆς μόριον</l>
   <l n="542">Τροίαν εἷλον καὶ μητέρα σήν·</l>
   <l n="543">ἧς ἀπολαύων</l>
   <l n="544">Ἅιδην χθόνιον καταβήσῃ.</l></sp>

<milestone n="545" unit="card" ed="perseus"/>
<sp><speaker>Χορός</speaker>
   <l n="544">καὶ μὴν δέδορκα τόνδε Πηλέα πέλας,</l>
   <l n="545">σπουδῇ τιθέντα δεῦρο γηραιὸν πόδα.</l></sp><pb/>

<sp><speaker>Πηλεύς</speaker>
   <l n="547">ὑμᾶς ἐρωτῶ τόν τ’ ἐφεστῶτα σφαγῇ,</l>
   <l n="548">τί ταῦτα; πῶς ταῦτ’; ἐκ τίνος λόγου νοσεῖ</l>
   <l n="549">δόμος; τί πράσσετ’ ἄκριτα μηχανώμενοι;</l>
   <l n="550">Μενέλα’, ἐπίσχες· μὴ τάχυν’ ἄνευ δίκης <gap reason="lost" rend=" . . . . "/></l>
   <l n="551">ἡγοῦ σὺ θᾶσσον, οὐ γὰρ ὡς ἔοικέ μοι</l>
   <l n="552">σχολῆς τόδ’ ἔργον· ἀλλ’ ἀνηβητηρίαν</l>
   <l n="553">ῥώμην μ’ ἐπαινῶ λαμβάνειν, εἴπερ ποτέ <gap reason="lost" rend=" . . . . "/></l>
   <l n="554">πρῶτον μὲν οὖν κατ’ οὖρον ὥσπερ ἱστίοις</l>
   <l n="555">ἐμπνεύσομαι τῇδ’· εἰπέ, τίνι δίκῃ χέρας</l>
   <l n="556">βρόχοισιν ἐκδήσαντες οἵδ’ ἄγουσί σε</l>
   <l n="557">καὶ παῖδ’; ὕπαρνος γάρ τις οἶς ἀπόλλυσαι,</l>
   <l n="558">ἡμῶν ἀπόντων τοῦ τε κυρίου σέθεν.</l></sp>

<sp><speaker>Ἀνδρομάχη</speaker>
   <l n="559">οἵδ’, ὦ γεραιέ, σὺν τέκνῳ θανουμένην</l>
   <l n="560">ἄγουσί μ’ οὕτως ὡς ὁρᾷς. τί σοι λέγω;</l>
   <l n="561">οὐ γὰρ μιᾶς σε κληδόνος προθυμίᾳ</l>
   <l n="562">μετῆλθον, ἀλλὰ μυρίων ὑπ’ ἀγγέλων.</l>
   <l n="563">ἔριν δὲ τὴν κατ’ οἶκον οἶσθά που κλύων</l>
   <l n="564">τῆς τοῦδε θυγατρός, ὧν τ’ ἀπόλλυμαι χάριν.</l>
   <l n="565">καὶ νῦν με βωμοῦ Θέτιδος, ἣ τὸν εὐγενῆ</l>
   <l n="566">ἔτικτέ σοι παῖδ’, ἣν σὺ θαυμαστὴν σέβεις,</l>
   <l n="567">ἄγουσ’ ἀποσπάσαντες, οὔτε τῳ δίκῃ</l>
   <l n="568">κρίναντες οὔτε τοὺς ἀπόντας ἐκ δόμων</l>
   <l n="569">μείναντες, ἀλλὰ τὴν ἐμὴν ἐρημίαν</l>
   <l n="570">γνόντες τέκνου τε τοῦδ’, ὃν οὐδὲν αἴτιον</l>
   <l n="571">μέλλουσι σὺν ἐμοὶ τῇ ταλαιπώρῳ κτενεῖν.</l>
   <l n="572">ἀλλ’ ἀντιάζω σ’, ὦ γέρον, τῶν σῶν πάρος</l><pb/>
   <l n="573">πίτνουσα γονάτων—χειρὶ δ’ οὐκ ἔξεστί μοι</l>
   <l n="574">τῆς σῆς λαβέσθαι φιλτάτης γενειάδος—</l>
   <l n="575">ῥῦσαί με πρὸς θεῶν· εἰ δὲ μή, θανούμεθα</l>
   <l n="576">αἰσχρῶς μὲν ὑμῖν, δυστυχῶς δ’ ἐμοί, γέρον.</l></sp>

<sp><speaker>Πηλεύς</speaker>
   <l n="577">χαλᾶν κελεύω δεσμὰ πρὶν κλαίειν τινά,</l>
   <l n="578">καὶ τῆσδε χεῖρας διπτύχους ἀνιέναι.</l></sp>

<sp><speaker>Μενέλαος</speaker>
   <l n="579">ἐγὼ δ’ ἀπαυδῶ γ’ ἄλλος οὐχ ἥσσων σέθεν</l>
   <l n="580">καὶ τῆσδε πολλῷ κυριώτερος γεγώς.</l></sp>

<sp><speaker>Πηλεύς</speaker>
   <l n="581">πῶς; ἦ τὸν ἀμὸν οἶκον οἰκήσεις μολὼν</l>
   <l n="582">δεῦρ’; οὐχ ἅλις σοι τῶν κατὰ Σπάρτην κρατεῖν;</l></sp>

<sp><speaker>Μενέλαος</speaker>
   <l n="583">εἷλόν νιν αἰχμάλωτον ἐκ Τροίας ἐγώ.</l></sp>

<sp><speaker>Πηλεύς</speaker>
   <l n="584">οὑμὸς δέ γ’ αὐτὴν ἔλαβε παῖς παιδὸς γέρας.</l></sp>

<sp><speaker>Μενέλαος</speaker>
   <l n="585">οὔκουν ἐκείνου τἀμὰ τἀκείνου τ’ ἐμά;</l></sp>

<sp><speaker>Πηλεύς</speaker>
   <l n="586"><del>ναί,</del></l>
   <l n="586a">δρᾶν εὖ, κακῶς δ’ οὔ, μηδ’ ἀποκτείνειν βίᾳ.</l></sp>

<sp><speaker>Μενέλαος</speaker>
   <l n="587">ὡς τήνδ’ ἀπάξεις οὔποτ’ ἐξ ἐμῆς χερός.</l></sp>

<sp><speaker>Πηλεύς</speaker>
   <l n="588">σκήπτρῳ δὲ τῷδε σὸν καθαιμάξω κάρα;</l></sp>

<sp><speaker>Μενέλαος</speaker>
   <l n="589">ψαῦσόν γ’, ἵν’ εἰδῇς, καὶ πέλας πρόσελθέ μου.</l></sp>

<milestone n="590" unit="card" ed="perseus"/>
<sp><speaker>Πηλεύς</speaker>
   <l n="590">σὺ γὰρ μετ’ ἀνδρῶν, ὦ κάκιστε κἀκ κακῶν;</l>
   <l n="591">σοὶ ποῦ μέτεστιν ὡς ἐν ἀνδράσιν λόγου;</l>
   <l n="592">ὅστις πρὸς ἀνδρὸς Φρυγὸς ἀπηλλάγης λέχος,</l>
   <l n="593">ἄκλῃστ’ ἄδουλα δώμαθ’ ἑστίας λιπών,</l>
   <l n="594">ὡς δὴ γυναῖκα σώφρον’ ἐν δόμοις ἔχων</l>
   <l n="595">πασῶν κακίστην. οὐδ’ ἂν εἰ βούλοιτό τις</l>
   <l n="596">σώφρων γένοιτο Σπαρτιατίδων κόρη,</l>
   <l n="597">αἳ ξὺν νέοισιν ἐξερημοῦσαι δόμους</l>
   <l n="598">γυμνοῖσι μηροῖς καὶ πέπλοις ἀνειμένοις</l>
   <l n="599">δρόμους παλαίστρας τ’ οὐκ ἀνασχετοὺς ἐμοὶ</l>
   <l n="600">κοινὰς ἔχουσι. κᾆτα θαυμάζειν χρεὼν</l><pb/>
   <l n="601">εἰ μὴ γυναῖκας σώφρονας παιδεύετε;</l>
   <l n="602">Ἑλένην ἐρέσθαι χρῆν τάδ’, ἥτις ἐκ δόμων</l>
   <l n="603">τὸν σὸν λιποῦσα  Φίλιον ἐξεκώμασε</l>
   <l n="604">νεανίου μετ’ ἀνδρὸς εἰς ἄλλην χθόνα.</l>
   <l n="605">κἄπειτ’ ἐκείνης οὕνεχ’ Ἑλλήνων ὄχλον</l>
   <l n="606">τοσόνδ’ ἀθροίσας ἤγαγες πρὸς  Ἴλιον;</l>
   <l n="607">ἣν χρῆν σ’ ἀποπτύσαντα μὴ κινεῖν δόρυ,</l>
   <l n="608">κακὴν ἐφευρόντ’, ἀλλ’ ἐᾶν αὐτοῦ μένειν</l>
   <l n="609">μισθόν τε δόντα μήποτ’ εἰς οἴκους λαβεῖν.</l>
   <l n="610">ἀλλ’ οὔτι ταύτῃ σὸν φρόνημ’ ἐπούρισας,</l>
   <l n="611">ψυχὰς δὲ πολλὰς κἀγαθὰς ἀπώλεσας,</l>
   <l n="612">παίδων τ’ ἄπαιδας γραῦς ἔθηκας ἐν δόμοις,</l>
   <l n="613">πολιούς τ’ ἀφείλου πατέρας εὐγενῆ τέκνα.</l>
   <l n="614">ὧν εἷς ἐγὼ δύστηνος· αὐθέντην δὲ σὲ</l>
   <l n="615">μιάστορ’ ὥς τιν’ εἰσδέδορκ’ Ἀχιλλέως.</l>
   <l n="616">ὃς οὐδὲ τρωθεὶς ἦλθες ἐκ Τροίας μόνος,</l>
   <l n="617">κάλλιστα τεύχη δ’ ἐν καλοῖσι σάγμασιν</l>
   <l n="618">ὅμοι’ ἐκεῖσε δεῦρό τ’ ἤγαγες πάλιν.</l>
   <l n="619">κἀγὼ μὲν ηὔδων τῷ γαμοῦντι μήτε σοὶ</l>
   <l n="620">κῆδος ξυνάψαι μήτε δώμασιν λαβεῖν</l>
   <l n="621">κακῆς γυναικὸς πῶλον· ἐκφέρουσι γὰρ</l>
   <l n="622">μητρῷ’ ὀνείδη. τοῦτο καὶ σκοπεῖτέ μοι,</l>
   <l n="623">μνηστῆρες, ἐσθλῆς θυγατέρ’ ἐκ μητρὸς λαβεῖν.</l>
   <l n="624">πρὸς τοῖσδε δ’ εἰς ἀδελφὸν οἷ’ ἐφύβρισας,</l>
   <l n="625">σφάξαι κελεύσας θυγατέρ’ εὐηθέστατα;</l>
   <l n="626">οὕτως ἔδεισας μὴ οὐ κακὴν δάμαρτ’ ἔχῃς.</l>
   <l n="627">ἑλὼν δὲ Τροίαν—εἶμι γὰρ κἀνταῦθά σοι—</l>
   <l n="628">οὐκ ἔκτανες γυναῖκα χειρίαν λαβών,</l>
   <l n="629">ἀλλ’, ὡς ἐσεῖδες μαστόν, ἐκβαλὼν ξίφος</l><pb/>
   <l n="630">φίλημ’ ἐδέξω, προδότιν αἰκάλλων κύνα,</l>
   <l n="631">ἥσσων πεφυκὼς Κύπριδος, ὦ κάκιστε σύ.</l>
   <l n="632">κἄπειτ’ ἐς οἴκους τῶν ἐμῶν ἐλθὼν τέκνων</l>
   <l n="633">πορθεῖς ἀπόντων, καὶ γυναῖκα δυστυχῆ</l>
   <l n="634">κτείνεις ἀτίμως παῖδά θ’, ὃς κλαίοντά σε</l>
   <l n="635">καὶ τὴν ἐν οἴκοις σὴν καταστήσει κόρην,</l>
   <l n="636">κεἰ τρὶς νόθος πέφυκε. πολλάκις δέ τοι</l>
   <l n="637">ξηρὰ βαθεῖαν γῆν ἐνίκησε σπορᾷ,</l>
   <l n="638">νόθοι τε πολλοὶ γνησίων ἀμείνονες.</l>
   <l n="639">ἀλλ’ ἐκκομίζου παῖδα. κύδιον βροτοῖς</l>
   <l n="640">πένητα χρηστὸν ἢ κακὸν καὶ πλούσιον</l>
   <l n="641">γαμβρὸν πεπᾶσθαι καὶ φίλον· σὺ δ’ οὐδὲν εἶ.</l></sp>

<milestone n="642" unit="card" ed="perseus"/>
<sp><speaker>Χορός</speaker>
   <l n="642">σμικρᾶς ἀπ’ ἀρχῆς νεῖκος ἀνθρώποις μέγα</l>
   <l n="643">γλῶσσ’ ἐκπορίζει· τοῦτο δ’ οἱ σοφοὶ βροτῶν</l>
   <l n="644">ἐξευλαβοῦνται, μὴ φίλοις τεύχειν ἔριν.</l></sp>

<sp><speaker>Μενέλαος</speaker>
   <l n="645">τί δῆτ’ ἂν εἴποις τοὺς γέροντας, ὡς σοφοί,</l>
   <l n="646">καὶ τοὺς φρονεῖν δοκοῦντας Ἕλλησίν ποτε;</l>
   <l n="647">ὅτ’ ὢν σὺ Πηλεὺς καὶ πατρὸς κλεινοῦ γεγώς,</l>
   <l n="648">κῆδος συνάψας, αἰσχρὰ μὲν σαυτῷ λέγεις</l>
   <l n="649">ἡμῖν δ’ ὀνείδη διὰ γυναῖκα βάρβαρον,</l>
   <l n="650">ἣν χρῆν σ’ ἐλαύνειν τήνδ’ ὑπὲρ Νείλου ῥοὰς</l>
   <l n="651">ὑπέρ τε Φᾶσιν, κἀμὲ παρακαλεῖν ἀεί</l>
   <l n="652">οὖσαν μὲν ἠπειρῶτιν, οὗ πεσήματα</l>
   <l n="653">πλεῖσθ’ Ἑλλάδος πέπτωκε δοριπετῆ νεκρῶν,</l>
   <l n="654">τοῦ σοῦ δὲ παιδὸς αἵματος κοινουμένην.</l>
   <l n="655">Πάρις γάρ, ὃς σὸν παῖδ’ ἔπεφν’ Ἀχιλλέα,</l>
   <l n="656">Ἕκτορος ἀδελφὸς ἦν, δάμαρ δ’ ἥδ’ Ἕκτορος.</l>
   <l n="657">καὶ τῇδέ γ’ εἰσέρχῃ σὺ ταὐτὸν εἰς στέγος</l>
   <l n="658">καὶ ξυντράπεζον ἀξιοῖς ἔχειν βίον,</l><pb/>
   <l n="659">τίκτειν δ’ ἐν οἴκοις παῖδας ἐχθίστους ἐᾷς.</l>
   <l n="660">ἁγὼ προνοίᾳ τῇ τε σῇ κἀμῇ, γέρον,</l>
   <l n="661">κτανεῖν θέλων τήνδ’ ἐκ χερῶν ἁρπάζομαι.</l>
   <l n="662">καίτοι φέρ’· ἅψασθαι γὰρ οὐκ αἰσχρὸν λόγου·</l>
   <l n="663">ἢν παῖς μὲν ἡμὴ μὴ τέκῃ, ταύτης δ’ ἄπο</l>
   <l n="664">βλάστωσι παῖδες, τῆσδε γῆς Φθιώτιδος</l>
   <l n="665">στήσεις τυράννους, βάρβαροι δ’ ὄντες γένος</l>
   <l n="666">Ἕλλησιν ἄρξουσ’; εἶτ’ ἐγὼ μὲν οὐ φρονῶ</l>
   <l n="667">μισῶν τὰ μὴ δίκαια, σοὶ δ’ ἔνεστι νοῦς;</l>
   <l n="668"><del>κἀκεῖνο νῦν ἄθρησον· εἰ σὺ παῖδα σὴν</del></l>
   <l n="669"><del rend="merge">δούς τῳ πολιτῶν, εἶτ’ ἔπασχε τοιάδε,</del></l>
   <l n="670"><del rend="merge">σιγῇ καθῆσ’ ἄν; οὐ δοκῶ· ξένης δ’ ὕπερ</del></l>
   <l n="671"><del rend="merge">τοιαῦτα λάσκεις τοὺς ἀναγκαίους φίλους;</del></l>
   <l n="672"><del rend="merge">καὶ μὴν ἴσον γ’ ἀνήρ τε καὶ γυνὴ στένει</del></l>
   <l n="673"><del rend="merge">ἀδικουμένη πρὸς ἀνδρός· ὡς δ’ αὔτως ἀνὴρ</del></l>
   <l n="674"><del rend="merge">γυναῖκα μωραίνουσαν ἐν δόμοις ἔχων.</del></l>
   <l n="675"><del rend="merge">καὶ τῷ μὲν ἔστιν ἐν χεροῖν μέγα σθένος,</del></l>
   <l n="676"><del rend="merge">τῇ δ’ ἐν γονεῦσι καὶ φίλοις τὰ πράγματα.</del></l>
   <l n="677"><del rend="merge">οὔκουν δίκαιον τοῖς γ’ ἐμοῖς ἐπωφελεῖν;</del></l>
   <l n="678">γέρων γέρων εἶ. τὴν δ’ ἐμὴν στρατηγίαν</l>
   <l n="679">λέγων ἔμ’ ὠφελοῖς ἂν ἢ σιγῶν πλέον.</l>
   <l n="680">Ἑλένη δ’ ἐμόχθησ’ οὐχ ἑκοῦσ’, ἀλλ’ ἐκ θεῶν,</l>
   <l n="681">καὶ τοῦτο πλεῖστον ὠφέλησεν Ἑλλάδα·</l>
   <l n="682">ὅπλων γὰρ ὄντες καὶ μάχης ἀίστορες</l>
   <l n="683">ἔβησαν εἰς τἀνδρεῖον· ἡ δ’ ὁμιλία</l>
   <l n="684">πάντων βροτοῖσι γίγνεται διδάσκαλος.</l>
   <l n="685">εἰ δ’ εἰς πρόσοψιν τῆς ἐμῆς ἐλθὼν ἐγὼ</l><pb/>
   <l n="686">γυναικὸς ἔσχον μὴ κτανεῖν, ἐσωφρόνουν.</l>
   <l n="687">οὐδ’ ἂν σὲ Φῶκον ἤθελον κατακτανεῖν.</l>
   <l n="688" rend="indent">ταῦτ’ εὖ φρονῶν σ’ ἐπῆλθον, οὐκ ὀργῆς χάριν·</l>
   <l n="689">ἢν δ’ ὀξυθυμῇς, σοὶ μὲν ἡ γλωσσαλγία</l>
   <l n="690">μείζων, ἐμοὶ δὲ κέρδος ἡ προμηθία.</l></sp>

<sp><speaker>Χορός</speaker>
   <l n="691">παύσασθον ἤδη· λῷστα γὰρ μακρῷ τάδε·</l>
   <l n="692">λόγων ματαίων, μὴ δύο σφαλῆθ’ ἅμα.</l></sp>

<milestone n="693" unit="card" ed="perseus"/>
<sp><speaker>Πηλεύς</speaker>
   <l n="693">οἴμοι, καθ’ Ἑλλάδ’ ὡς κακῶς νομίζεται·</l>
   <l n="694">ὅταν τροπαῖα πολεμίων στήσῃ στρατός,</l>
   <l n="695">οὐ τῶν πονούντων τοὔργον ἡγοῦνται τόδε,</l>
   <l n="696">ἀλλ’ ὁ στρατηγὸς τὴν δόκησιν ἄρνυται,</l>
   <l n="697">ὃς εἷς μετ’ ἄλλων μυρίων πάλλων δόρυ,</l>
   <l n="698">οὐδὲν πλέον δρῶν ἑνὸς ἔχει πλείω λόγον.</l>
   <l n="699">σεμνοὶ δ’ ἐν ἀρχαῖς ἥμενοι κατὰ πτόλιν</l>
   <l n="700">φρονοῦσι δήμου μεῖζον, ὄντες οὐδένες·</l>
   <l n="701">οἱ δ’ εἰσὶν αὐτῶν μυρίῳ σοφώτεροι,</l>
   <l n="702">εἰ τόλμα προσγένοιτο βούλησίς θ’ ἅμα.</l>
   <l n="703">ὡς καὶ σὺ σός τ’ ἀδελφὸς ἐξωγκωμένοι</l>
   <l n="704">Τροίᾳ κάθησθε τῇ τ’ ἐκεῖ στρατηγίᾳ,</l>
   <l n="705">μόχθοισιν ἄλλων καὶ πόνοις ἐπηρμένοι.</l>
   <l n="706">δείξω δ’ ἐγώ σοι μὴ τὸν Ἰδαῖον Πάριν</l>
   <l n="707">ἥσσω νομίζειν Πηλέως ἐχθρόν ποτε,</l>
   <l n="708">εἰ μὴ φθερῇ τῆσδ’ ὡς τάχιστ’ ἀπὸ στέγης</l>
   <l n="709">καὶ παῖς ἄτεκνος, ἣν ὅ γ’ ἐξ ἡμῶν γεγὼς</l>
   <l n="710">ἐλᾷ δι’ οἴκων τῶνδ’ ἐπισπάσας κόμης·</l>
   <l n="711">ἣ στερρὸς οὖσα μόσχος οὐκ ἀνέξεται</l>
   <l n="712">τίκτοντας ἄλλους, οὐκ ἔχουσ’ αὐτὴ τέκνα.</l><pb/>
   <l n="713">ἀλλ’, εἰ τὸ κείνης δυστυχεῖ παίδων πέρι,</l>
   <l n="714">ἄπαιδας ἡμᾶς δεῖ καταστῆναι τέκνων;</l>
   <l n="715">φθείρεσθε τῆσδε, δμῶες, ὡς ἂν ἐκμάθω</l>
   <l n="716">εἴ τίς με λύειν τῆσδε κωλύσει χέρας.</l>
   <l n="717" rend="indent">ἔπαιρε σαυτήν· ὡς ἐγὼ καίπερ τρέμων</l>
   <l n="718">πλεκτὰς ἱμάντων στροφίδας ἐξανήσομαι.</l>
   <l n="719">ὧδ’, ὦ κάκιστε, τῆσδ’ ἐλυμήνω χέρας;</l>
   <l n="720">βοῦν ἢ λέοντ’ ἤλπιζες ἐντείνειν βρόχοις;</l>
   <l n="721">ἢ μὴ ξίφος λαβοῦσ’ ἀμυνάθοιτό σε</l>
   <l n="722">ἔδεισας; ἕρπε δεῦρ’ ὑπ’ ἀγκάλας, βρέφος,</l>
   <l n="723">ξύλλυε μητρὸς δεσμόν· ἐν Φθίᾳ σ’ ἐγὼ</l>
   <l n="724">θρέψω μέγαν τοῖσδ’ ἐχθρόν. εἰ δ’ ἀπῆν δορὸς</l>
   <l n="725">τοῖς Σπαρτιάταις δόξα καὶ μάχης ἀγών,</l>
   <l n="726">τἄλλ’ ὄντες ἴστε μηδενὸς βελτίονες.</l></sp>

<sp><speaker>Χορός</speaker>
   <l n="727">ἀνειμένον τι χρῆμα πρεσβυτῶν γένος</l>
   <l n="728">καὶ δυσφύλακτον ὀξυθυμίας ὕπο.</l></sp>

<milestone n="729" unit="card" ed="perseus"/>
<sp><speaker>Μενέλαος</speaker>
   <l n="729">ἄγαν προνωπὴς εἰς τὸ λοιδορεῖν φέρῃ·</l>
   <l n="730">ἐγὼ δὲ πρὸς βίαν μὲν εἰς Φθίαν μολὼν</l>
   <l n="731">οὔτ’ οὖν τι δράσω φλαῦρον οὔτε πείσομαι.</l>
   <l n="732">καὶ νῦν μέν—οὐ γὰρ ἄφθονον σχολὴν ἔχω—</l>
   <l n="733">ἄπειμ’ ἐς οἴκους· ἔστι γάρ τις οὐ πρόσω</l>
   <l n="734">Σπάρτης <gap reason="lost" rend=" . . . "/> πόλις τις,  ἣ πρὸ τοῦ μὲν ἦν φίλη,</l>
   <l n="735">νῦν δ’ ἐχθρὰ ποιεῖ· τήνδ’ ἐπεξελθεῖν θέλω</l>
   <l n="736">στρατηλατήσας χὑποχείριον λαβεῖν.</l>
   <l n="737">ὅταν δὲ τἀκεῖ θῶ κατὰ γνώμην ἐμήν,</l>
   <l n="738">ἥξω· παρὼν δὲ πρὸς παρόντας ἐμφανῶς</l>
   <l n="739">γαμβροὺς διδάξω καὶ διδάξομαι λόγους.</l>
   <l n="740">κἂν μὲν κολάζῃ τήνδε καὶ τὸ λοιπὸν ᾖ</l>
   <l n="741">σώφρων καθ’ ἡμᾶς, σώφρον’ ἀντιλήψεται·</l><pb/>
   <l n="742">θυμούμενος δὲ τεύξεται θυμουμένων,</l>
   <l n="743">ἔργοισι δ’ ἔργα διάδοχ’ ἀντιλήψεται.</l>
   <l n="744">τοὺς σοὺς δὲ μύθους ῥᾳδίως ἐγὼ φέρω·</l>
   <l n="745">σκιὰ γὰρ ἀντίστοιχος ὣς φωνὴν ἔχεις,</l>
   <l n="746">ἀδύνατος, οὐδὲν ἄλλο πλὴν λέγειν μόνον.</l></sp>

<sp><speaker>Πηλεύς</speaker>
   <l n="747">ἡγοῦ, τέκνον μοι, δεῦρ’ ὑπ’ ἀγκάλαις σταθείς,</l>
   <l n="748">σύ τ’, ὦ τάλαινα· χείματος γὰρ ἀγρίου</l>
   <l n="749">τυχοῦσα λιμένας ἦλθες εἰς εὐηνέμους.</l></sp>

<sp><speaker>Ἀνδρομάχη</speaker>
   <l n="750">ὦ πρέσβυ, θεοί σοι δοῖεν εὖ καὶ τοῖσι σοῖς,</l>
   <l n="751">σῴσαντι παῖδα κἀμὲ τὴν δυσδαίμονα.</l>
   <l n="752">ὅρα δὲ μὴ νῷν εἰς ἐρημίαν ὁδοῦ</l>
   <l n="753">πτήξαντες οἵδε πρὸς βίαν ἄγωσί με,</l>
   <l n="754">γέροντα μὲν σ’ ὁρῶντες, ἀσθενῆ δ’ ἐμὲ</l>
   <l n="755">καὶ παῖδα τόνδε νήπιον· σκόπει τάδε,</l>
   <l n="756">μὴ νῦν φυγόντες εἶθ’ ἁλῶμεν ὕστερον.</l></sp>

<sp><speaker>Πηλεύς</speaker>
   <l n="757">οὐ μὴ γυναικῶν δειλὸν εἰσοίσεις λόγον·</l>
   <l n="758">χώρει· τίς ὑμῶν ἅψεται; κλαίων ἄρα</l>
   <l n="759">ψαύσει. θεῶν γὰρ οὕνεχ’ ἱππικοῦ τ’ ὄχλου</l>
   <l n="760">πολλῶν θ’ ὁπλιτῶν ἄρχομεν Φθίαν κάτα·</l>
   <l n="761">ἡμεῖς δ’ ἔτ’ ὀρθοὶ κοὐ γέροντες, ὡς δοκεῖς,</l>
   <l n="762">ἀλλ’ εἴς γε τοιόνδ’ ἄνδρ’ ἀποβλέψας μόνον</l>
   <l n="763">τροπαῖον αὐτοῦ στήσομαι, πρέσβυς περ ὤν.</l>
   <l n="764">πολλῶν νέων γὰρ κἂν γέρων εὔψυχος ᾖ</l>
   <l n="765">κρείσσων· τί γὰρ δεῖ δειλὸν ὄντ’ εὐσωματεῖν;</l></sp></div></div>

<milestone n="766" unit="card" ed="perseus"/>

<div type="textpart" subtype="choral">
<div type="textpart" subtype="strophe">
<sp><speaker>Χορός</speaker>
   <l n="766">μὴ γενοίμαν ἢ πατέρων ἀγαθῶν</l>
   <l n="767">εἴην πολυκτήτων τε δόμων μέτοχος.</l>
   <l n="770">εἴ τι γὰρ πάσχοι τις ἀμήχανον, ἀλκᾶς</l><pb/>
   <l n="771">οὐ σπάνις εὐγενέταις,</l>
   <l n="772">κηρυσσομένοισι δ’ ἀπ’ ἐσθλῶν δωμάτων</l>
   <l n="773">τιμὰ καὶ κλέος· οὔτοι λείψανα  τῶν ἀγαθῶν</l>
   <l n="775">ἀνδρῶν ἀφαιρεῖται χρόνος· ἁ δ’ ἀρετὰ</l>
   <l n="776">καὶ θανοῦσι λάμπει.</l></sp></div>
    
<milestone n="777" unit="card" ed="perseus"/>

<div type="textpart" subtype="antistrophe">
   <sp><speaker>Χορός</speaker>
      <l n="778">κρεῖσσον δὲ νίκαν μὴ κακόδοξον ἔχειν</l>
      <l n="780">ἢ ξὺν φθόνῳ σφάλλειν δυνάμει τε δίκαν.</l>
      <l n="781">ἡδὺ μὲν γὰρ αὐτίκα τοῦτο βροτοῖσιν,</l>
      <l n="782">ἐν δὲ χρόνῳ τελέθει</l>
      <l n="784">ξηρὸν καὶ ὀνείδεσιν ἔγκειται δόμων.</l>
      <l n="785">ταύταν ᾔνεσα ταύταν καὶ φέρομαι βιοτάν,</l>
      <l n="787">μηδὲν δίκας ἔξω κράτος ἐν θαλάμοις</l>
      <l n="788">καὶ πόλει δύνασθαι.</l></sp></div>
    
<milestone n="789" unit="card" ed="perseus"/>

<div type="textpart" subtype="epode">
   <sp><speaker>Χορός</speaker>
      <l n="789">ὦ γέρον Αἰακίδα,</l>
      <l n="790">πείθομαι καὶ σὺν Λαπίθαισί σε Κενταύ-</l>
      <l n="791">ρων ὁμιλῆσαι δορὶ</l>
      <l n="792">κλεινοτάτῳ· καὶ ἐπ’ Ἀργῴου δορὸς ἄξενον ὑγρὰν</l>
      <l n="794">ἐκπερᾶσαι ποντιᾶν Ξυμπληγάδων</l>
      <l n="795">κλεινὰν ἐπὶ ναυστολίαν,</l>
      <l n="796">Ἰλιάδα τε πόλιν ὅτε πάρος</l>
      <l n="798">εὐδόκιμον ὁ Διὸς ἶνις ἀμφέβαλε φόνῳ,</l>
      <l n="800">κοινὰν τὰν εὔκλειαν ἔχοντ’</l>
      <l n="801">Εὐρώπαν ἀφικέσθαι.</l></sp><pb/></div></div>

<milestone n="802" unit="card" ed="perseus"/>

<div type="textpart" subtype="episode">
<sp><speaker>Τροφός</speaker>        
   <l n="802">ὦ φίλταται γυναῖκες, ὡς κακὸν κακῷ</l>
   <l n="803">διάδοχον ἐν τῇδ’ ἡμέρᾳ πορσύνεται.</l>
   <l n="804">δέσποινα γὰρ κατ’ οἶκον, Ἑρμιόνην λέγω,</l>
   <l n="805">πατρός τ’ ἐρημωθεῖσα συννοίᾳ θ’ ἅμα,</l>
   <l n="806">οἷον δέδρακεν ἔργον Ἀνδρομάχην κτανεῖν</l>
   <l n="807">καὶ παῖδα βουλεύσασα, κατθανεῖν θέλει,</l>
   <l n="808">πόσιν τρέμουσα, μὴ ἀντὶ τῶν δεδραμένων</l>
   <l n="809">ἐκ τῶνδ’ ἀτίμως δωμάτων ἀποσταλῇ,</l>
   <l n="810">ἢ κατθάνῃ κτείνουσα τοὺς οὐ χρὴ κτανεῖν.</l>
   <l n="811">μόλις δέ νιν θέλουσαν ἀρτῆσαι δέρην</l>
   <l n="812">εἴργουσι φύλακες δμῶες ἔκ τε δεξιᾶς</l>
   <l n="813">ξίφη καθαρπάζουσιν ἐξαιρούμενοι.</l>
   <l n="814">οὕτω μεταλγεῖ καὶ τὰ πρὶν δεδραμένα</l>
   <l n="815">ἔγνωκε πράξασ’ οὐ καλῶς. ἐγὼ μὲν οὖν</l>
   <l n="816">δέσποιναν εἴργουσ’ ἀγχόνης κάμνω, φίλαι·</l>
   <l n="817">ὑμεῖς δὲ βᾶσαι τῶνδε δωμάτων ἔσω</l>
   <l n="818">θανάτου νιν ἐκλύσασθε· τῶν γὰρ ἠθάδων</l>
   <l n="819">φίλων νέοι μολόντες εὐπιθέστεροι.</l></sp>

<sp><speaker>Χορός</speaker>        
   <l n="820">καὶ μὴν ἐν οἴκοις προσπόλων ἀκούομεν</l>
   <l n="821">βοὴν ἐφ’ οἷσιν ἦλθες ἀγγέλλουσα σύ.</l>
   <l n="822">δείξειν δ’ ἔοικεν ἡ τάλαιν’ ὅσον στένει</l>
   <l n="823">πράξασα δεινά· δωμάτων γὰρ ἐκπερᾷ</l>
   <l n="824">φεύγουσα χεῖρας προσπόλων πόθῳ θανεῖν.</l></sp>
   
<milestone n="825" unit="card" ed="perseus"/>
    
 <div type="textpart" subtype="strophe" n="1">
<sp><speaker>Ἑρμιόνη</speaker>
   <l n="825">ἰώ μοί μοι·</l>
   <l n="826">σπάραγμα κόμας ὀνύχων τε δάι’ ἀ-</l><pb/>
   <l n="827">μύγματα θήσομαι.</l></sp>

<sp><speaker>Τροφός</speaker>
   <l n="828">ὦ παῖ, τί δράσεις; σῶμα σὸν καταικιῇ;</l></sp></div>

<milestone n="829" unit="card" ed="perseus"/>

<div type="textpart" subtype="antistrophe" n="1">
<sp><speaker>Ἑρμιόνη</speaker>
   <l n="829">αἰαῖ αἰαῖ·</l>
   <l n="830">ἔρρ’ αἰθέριον πλοκάμων ἐμῶν ἄπο,</l>
   <l n="831">λεπτόμιτον φάρος.</l></sp>

<sp><speaker>Τροφός</speaker>
   <l n="832">τέκνον, κάλυπτε στέρνα, σύνδησαι πέπλους.</l></sp></div>

<milestone n="833" unit="card" ed="perseus"/>

<div type="textpart" subtype="strophe" n="2">
<sp><speaker>Ἑρμιόνη</speaker>
   <l n="833">τί δέ με δεῖ στέρνα</l>
   <l n="834">καλύπτειν πέπλοις; δῆλα καὶ</l>
   <l n="835">ἀμφιφανῆ καὶ ἄκρυπτα δε-</l>
   <l n="835a">δράκαμεν πόσιν.</l></sp>
<pb/>

<sp><speaker>Τροφός</speaker>
   <l n="836">ἀλγεῖς, φόνον ῥάψασα συγγάμῳ σέθεν;</l></sp></div>
    
<milestone n="837" unit="card" ed="perseus"/>

<div type="textpart" subtype="antistrophe" n="2">
<sp><speaker>Ἑρμιόνη</speaker>
   <l n="837">κατὰ μὲν οὖν στένω</l>
   <l n="838">δαΐας τόλμας, ἂν ἔρεξ’·</l>
   <l n="839">ὦ κατάρατος ἐγὼ κατά-</l>
   <l n="839a">ρατος ἀνθρώποις.</l></sp>

<sp><speaker>Τροφός</speaker>
   <l n="840">συγγνώσεταί σοι τήνδ’ ἁμαρτίαν πόσις.</l></sp></div>

<milestone n="841" unit="card" ed="perseus"/>

<div type="textpart" subtype="lyric">
<sp><speaker>Ἑρμιόνη</speaker>
   <l n="841">τί μοι ξίφος</l>
   <l n="842">ἐκ χερὸς ἠγρεύσω;</l>
   <l n="843">ἀπόδος, ὦ φίλα, ’πόδος, ἵν’ ἀνταίαν</l>
   <l n="844">ἐρείσω πλαγάν· τί με βρόχων εἴργεις;</l></sp>

<sp><speaker>Τροφός</speaker>
   <l n="845">ἀλλ’ εἴ σ’ ἀφείην μὴ φρονοῦσαν, ὡς θάνῃς;</l></sp>

<sp><speaker>Ἑρμιόνη</speaker>
   <l n="846">οἴμοι πότμου.</l>
   <l n="847">ποῦ μοι πυρὸς φίλα φλόξ;</l>
   <l n="848">ποῦ δ’ εἰς πέτρας ἀερθῶ,</l>
   <l n="849"><add>ἢ</add> κατὰ πόντον ἢ καθ’ ὕλαν ὀρέων,</l>
   <l n="850">ἵνα θανοῦσα νερτέροισιν μέλω;</l></sp><pb/>

<milestone n="851" unit="card" ed="perseus"/>
<sp><speaker>Τροφός</speaker>
   <l n="851">τί ταῦτα μοχθεῖς; συμφοραὶ θεήλατοι</l>
   <l n="852">πᾶσιν βροτοῖσιν ἢ τότ’ ἦλθον ἢ τότε.</l></sp></div>

<milestone n="854" unit="card" ed="perseus"/>

<div type="textpart" subtype="lyric">
<sp><speaker>Ἑρμιόνη</speaker>
   <l n="854">ἔλιπες ἔλιπες, ὦ πάτερ, ἐπακτίαν</l>
   <l n="855"><del>ὡσεὶ</del> μονάδ’ ἔρημον οὖσαν ἐνάλου κώπας.</l>
   <l n="856">—ὀλεῖ ὀλεῖ με· τᾷδ’ οὐκέτ’ ἐνοικήσω</l>
   <l n="858">νυμφιδίῳ στέγᾳ.</l>
   <l n="859">τίνος ἀγαλμάτων ἱκέτις ὁρμαθῶ;</l>
   <l n="860">ἢ δούλα δούλας γόνασι προσπέσω;</l>
   <l n="861">Φθιάδος ἐκ γᾶς</l>
   <l n="862">κυανόπτερος ὄρνις εἴθ’ εἴην,</l>
   <l n="863">ἢ πευκᾶεν</l>
   <l n="864">σκάφος, ἃ διὰ Κυανέας ἐπέρασεν ἀκτὰς</l>
   <l n="865">πρωτόπλοος πλάτα.</l></sp>

<milestone n="866" unit="card" ed="perseus"/>
<sp><speaker>Τροφός</speaker>
   <l n="866">ὦ παῖ, τὸ λίαν οὔτ’ ἐκεῖν’ ἐπῄνεσα,</l>
   <l n="867">ὅτ’ εἰς γυναῖκα Τρῳάδ’ ἐξημάρτανες,</l>
   <l n="868">οὔτ’ αὖ τὸ νῦν σου δεῖμ’ ὃ δειμαίνεις ἄγαν.</l>
   <l n="869">οὐχ ὧδε κῆδος σὸν διώσεται πόσις</l>
   <l n="870">φαύλοις γυναικὸς βαρβάρου πεισθεὶς λόγοις.</l>
   <l n="871">οὐ γάρ τί σ’ αἰχμάλωτον ἐκ Τροίας ἔχει,</l>
   <l n="872">ἀλλ’ ἀνδρὸς ἐσθλοῦ παῖδα σὺν πολλοῖς λαβὼν</l>
   <l n="873">ἕδνοισι, πόλεώς τ’ οὐ μέσως εὐδαίμονος.</l>
   <l n="874">πατὴρ δέ σ’ οὐχ ὧδ’ ὡς σὺ δειμαίνεις, τέκνον,</l>
   <l n="875">προδοὺς ἐάσει δωμάτων τῶνδ’ ἐκπεσεῖν.</l>
   <l n="876">ἀλλ’ εἴσιθ’ εἴσω μηδὲ φαντάζου δόμων</l>
   <l n="877">πάροιθε τῶνδε, μή τιν’ αἰσχύνην λάβῃς,</l><pb/>
   <l n="878">πρόσθεν μελάθρων τῶνδ’ ὁρωμένη, τέκνον.</l></sp>

<sp><speaker>Χορός</speaker>
   <l n="879">καὶ μὴν ὅδ’ ἀλλόχρως τις ἔκδημος ξένος</l>
   <l n="880">σπουδῇ πρὸς ἡμᾶς βημάτων πορεύεται.</l></sp>

<sp><speaker>Ὀρέστης</speaker>
   <l n="881">ξέναι γυναῖκες, ἦ τάδ’ ἔστ’ Ἀχιλλέως</l>
   <l n="882">παιδὸς μέλαθρα καὶ τυραννικαὶ στέγαι;</l></sp>

<sp><speaker>Χορός</speaker>
   <l n="883">ἔγνως· ἀτὰρ δὴ τίς <add>σὺ</add> πυνθάνῃ τάδε;</l></sp>

<sp><speaker>Ὀρέστης</speaker>
   <l n="884">Ἀγαμέμνονός τε καὶ Κλυταιμήστρας τόκος,</l>
   <l n="885">ὄνομα δ’ Ὀρέστης· ἔρχομαι δὲ πρὸς Διὸς </l>
   <l n="886">μαντεῖα Δωδωναῖ’. ἐπεὶ δ’ ἀφικόμην</l>
   <l n="887">Φθίαν, δοκεῖ μοι ξυγγενοῦς μαθεῖν πέρι</l>
   <l n="888">γυναικός, εἰ ζῇ κεὐτυχοῦσα τυγχάνει</l>
   <l n="889">ἡ Σπαρτιᾶτις Ἑρμιόνη· τηλουρὰ γὰρ</l>
   <l n="890">ναίουσ’ ἀφ’ ἡμῶν πεδί’ ὅμως ἐστὶν φίλη.</l></sp>

<sp><speaker>Ἑρμιόνη</speaker>
   <l n="891">ὦ ναυτίλοισι χείματος λιμὴν φανεὶς</l>
   <l n="892">Ἀγαμέμνονος παῖ, πρός σε τῶνδε γουνάτων,</l>
   <l n="893">οἴκτιρον ἡμᾶς ὧν ἐπισκοπεῖς τύχας,</l>
   <l n="894">πράσσοντας οὐκ εὖ. στεμμάτων δ’ οὐχ ἥσσονας</l>
   <l n="895">σοῖς προστίθημι γόνασιν ὠλένας ἐμάς.</l></sp>

<sp><speaker>Ὀρέστης</speaker>
   <l n="896">ἔα·</l> 
   <l n="896a">τί χρῆμα; μῶν ἐσφάλμεθ’ ἢ σαφῶς ὁρῶ</l>
   <l n="897">δόμων ἄνασσαν τήνδε Μενέλεω κόρην;</l></sp>
   
<sp><speaker>Ἑρμιόνη</speaker>
   <l n="898">ἥνπερ μόνην γε Τυνδαρὶς τίκτει γυνὴ</l>
   <l n="899">Ἑλένη κατ’ οἴκους πατρί· μηδὲν ἀγνόει.</l></sp>

<sp><speaker>Ὀρέστης</speaker>
   <l n="900">ὦ Φοῖβ’ ἀκέστορ, πημάτων δοίης λύσιν. </l>
   <l n="901">τί χρῆμα; πρὸς θεῶν ἢ βροτῶν πάσχεις κακά;</l></sp>

<sp><speaker>Ἑρμιόνη</speaker>
   <l n="902">τὰ μὲν πρὸς ἡμῶν, τὰ δὲ πρὸς ἀνδρὸς ὅς μ’ ἔχει,</l><pb/>
   <l n="903">τὰ δ’ ἐκ θεῶν του· πανταχῇ δ’ ὀλώλαμεν.</l></sp>

<sp><speaker>Ὀρέστης</speaker>
   <l n="904">τίς οὖν ἂν εἴη μὴ πεφυκότων γέ πω</l>
   <l n="905">παίδων γυναικὶ συμφορὰ πλὴν εἰς λέχος;</l></sp>

<sp><speaker>Ἑρμιόνη</speaker>
   <l n="906">τοῦτ’ αὐτὸ καὶ νοσοῦμεν· εὖ μ’ ὑπηγάγου.</l></sp>

<milestone n="907" unit="card" ed="perseus"/>
<sp><speaker>Ὀρέστης</speaker>
   <l n="907">ἄλλην τιν’ εὐνὴν ἀντὶ σοῦ στέργει πόσις;</l></sp>

<sp><speaker>Ἑρμιόνη</speaker>
    <l n="908">τὴν αἰχμάλωτον Ἕκτορος ξυνευνέτιν.</l></sp>

<sp><speaker>Ὀρέστης</speaker>
   <l n="909">κακόν γ’ ἔλεξας, ἄνδρα δίσσ’ ἔχειν λέχη.</l></sp>

<sp><speaker>Ἑρμιόνη</speaker>
   <l n="910">τοιαῦτα ταῦτα. κᾆτ’ ἔγωγ’ ἠμυνάμην.</l></sp>

<sp><speaker>Ὀρέστης</speaker>
   <l n="911">μῶν εἰς γυναῖκ’ ἔρραψας οἷα δὴ γυνή;</l></sp>

<sp><speaker>Ἑρμιόνη</speaker>
   <l n="912">φόνον γ’ ἐκείνῃ καὶ τέκνῳ νοθαγενεῖ.</l></sp>

<sp><speaker>Ὀρέστης</speaker>
   <l n="913">κἄκτεινας, ἤ τις συμφορά σ’ ἀφείλετο;</l></sp>

<sp><speaker>Ἑρμιόνη</speaker>
   <l n="914">γέρων γε Πηλεύς, τοὺς κακίονας σέβων.</l></sp>

<sp><speaker>Ὀρέστης</speaker>
   <l n="915">σοὶ δ’ ἦν τις ὅστις τοῦδ’ ἐκοινώνει φόνου;</l></sp>

<sp><speaker>Ἑρμιόνη</speaker>
   <l n="916">πατήρ γ’ ἐπ’ αὐτὸ τοῦτ’ ἀπὸ Σπάρτης μολών.</l></sp>

<sp><speaker>Ὀρέστης</speaker>
   <l n="917">κἄπειτα τοῦ γέροντος ἡσσήθη χερί;</l></sp>

<sp><speaker>Ἑρμιόνη</speaker>
   <l n="918">αἰδοῖ γε· καί μ’ ἔρημον οἴχεται λιπών.</l></sp>

<sp><speaker>Ὀρέστης</speaker>
   <l n="919">συνῆκα· ταρβεῖς τοῖς δεδραμένοις πόσιν.</l></sp>

<sp><speaker>Ἑρμιόνη</speaker>
   <l n="920">ἔγνως· ὀλεῖ γάρ μ’ ἐνδίκως. τί δεῖ λέγειν;</l>
   <l n="921">ἀλλ’ ἄντομαί σε Δία καλοῦσ’ ὁμόγνιον,</l>
   <l n="922">πέμψον με χώρας τῆσδ’ ὅποι προσωτάτω</l>
   <l n="923">ἢ πρὸς πατρῷον μέλαθρον· ὡς δοκοῦσί γε</l>
   <l n="924">δόμοι τ’ ἐλαύνειν φθέγμ’ ἔχοντες οἵδε με,</l>
   <l n="925">μισεῖ τε γαῖα Φθιάς. εἰ δ’ ἥξει πάρος</l>
   <l n="926">Φοίβου λιπὼν μαντεῖον εἰς δόμους πόσις,</l>
   <l n="927">κτενεῖ μ’ ἐπ’ αἰσχίστοισιν· ἢ δουλεύσομεν</l>
   <l n="928">νόθοισι λέκτροις ὧν ἐδέσποζον πρὸ τοῦ.</l>
   <l n="929">πῶς οὖν τάδ’, ὡς εἴποι τις, ἐξημάρτανες;</l>
   <l n="930">κακῶν γυναικῶν εἴσοδοί μ’ ἀπώλεσαν,</l>
   <l n="931">αἵ μοι λέγουσαι τούσδ’ ἐχαύνωσαν λόγους·</l><pb/>
   <l n="932">Σὺ τὴν κακίστην αἰχμάλωτον ἐν δόμοις</l>
   <l n="933">δούλην ἀνέξῃ σοὶ λέχους κοινουμένην;</l>
   <l n="934">μὰ τὴν ἄνασσαν, οὐκ ἂν ἔν γ’ ἐμοῖς δόμοις</l>
   <l n="935">βλέπουσ’ ἂν αὐγὰς τἄμ’ ἐκαρποῦτ’ ἂν λέχη.</l>
   <l n="936">κἀγὼ κλύουσα τούσδε Σειρήνων λόγους,</l>
   <l n="937"><del>σοφῶν πανούργων ποικίλων λαλημάτων,</del></l>
   <l n="938">ἐξηνεμώθην μωρίᾳ. τί γάρ μ’ ἐχρῆν</l>
   <l n="939">πόσιν φυλάσσειν, ᾗ παρῆν ὅσων ἔδει;</l>
   <l n="940">πολὺς μὲν ὄλβος· δωμάτων δ’ ἠνάσσομεν·</l>
   <l n="941">παῖδας δ’ ἐγὼ μὲν γνησίους ἔτικτον ἄν,</l>
   <l n="942">ἡ δ’ ἡμιδούλους τοῖς ἐμοῖς νοθαγενεῖς.</l>
   <l n="943">ἀλλ’ οὔποτ’ οὔποτ’—οὐ γὰρ εἰσάπαξ ἐρῶ—</l>
   <l n="944">χρὴ τούς γε νοῦν ἔχοντας, οἷς ἔστιν γυνή,</l>
   <l n="945">πρὸς τὴν ἐν οἴκοις ἄλοχον ἐσφοιτᾶν ἐᾶν</l>
   <l n="946">γυναῖκας· αὗται γὰρ διδάσκαλοι κακῶν·</l>
   <l n="947">ἣ μέν τι κερδαίνουσα συμφθείρει λέχος,</l>
   <l n="948">ἣ δ’ ἀμπλακοῦσα συννοσεῖν αὑτῇ θέλει,</l>
   <l n="949">πολλαὶ δὲ μαργότητι <gap reason="lost" rend=" . . . "/> κἀντεῦθεν δόμοι</l>
   <l n="950">νοσοῦσιν ἀνδρῶν. πρὸς τάδ’ εὖ φυλάσσετε</l>
   <l n="951">κλῄθροισι καὶ μοχλοῖσι δωμάτων πύλας·</l>
   <l n="952">ὑγιὲς γὰρ οὐδὲν αἱ θύραθεν εἴσοδοι</l>
   <l n="953">δρῶσιν γυναικῶν, ἀλλὰ πολλὰ καὶ κακά.</l></sp>

<sp><speaker>Χορός</speaker>
   <l n="954">ἄγαν ἐφῆκας γλῶσσαν εἰς τὸ σύμφυτον.</l>
   <l n="955">συγγνωστὰ μέν νυν σοὶ τάδ’, ἀλλ’ ὅμως χρεὼν</l>
   <l n="956">κοσμεῖν γυναῖκας τὰς γυναικείας νόσους.</l></sp>

<milestone n="957" unit="card" ed="perseus"/>
<sp><speaker>Ὀρέστης</speaker>
   <l n="957">σοφόν τι χρῆμα τοῦ διδάξαντος βροτοὺς</l>
   <l n="958">λόγους ἀκούειν τῶν ἐναντίων πάρα.</l>
   <l n="959">ἐγὼ γὰρ εἰδὼς τῶνδε σύγχυσιν δόμων</l>
   <l n="960">ἔριν τε τὴν σὴν καὶ γυναικὸς Ἕκτορος,</l><pb/>
   <l n="961">φυλακὰς ἔχων ἔμιμνον, εἴτ’ αὐτοῦ μενεῖς</l>
   <l n="962">εἴτ’ ἐκφοβηθεῖσ’ αἰχμαλωτίδος φόνῳ</l>
   <l n="963">γυναικὸς οἴκων τῶνδ’ ἀπηλλάχθαι θέλεις.</l>
   <l n="964">ἦλθον δὲ σὰς μὲν οὐ σέβων ἐπιστολάς,</l>
   <l n="965">εἰ δ’ ἐνδιδοίης, ὥσπερ ἐνδίδως, λόγον,</l>
   <l n="966">πέμψων σ’ ἀπ’ οἴκων τῶνδ’. ἐμὴ γὰρ οὖσα πρὶν</l>
   <l n="967">σὺν τῷδε ναίεις ἀνδρὶ σοῦ πατρὸς κάκῃ,</l>
   <l n="968">ὃς πρὶν τὰ Τροίας εἰσβαλεῖν ὁρίσματα</l>
   <l n="969">γυναῖκ’ ἐμοί σε δοὺς ὑπέσχεθ’ ὕστερον</l>
   <l n="970">τῷ νῦν σ’ ἔχοντι, Τρῳάδ’ εἰ πέρσοι πόλιν.</l>
   <l n="971">ἐπεὶ δ’ Ἀχιλλέως δεῦρ’ ἐνόστησεν γόνος,</l>
   <l n="972">σῷ μὲν συνέγνων πατρί, τὸν δ’ ἐλισσόμην</l>
   <l n="973">γάμους ἀφεῖναι σούς, ἐμὰς λέγων τύχας</l>
   <l n="974">καὶ τὸν παρόντα δαίμον’, ὡς φίλων μὲν ἂν</l>
   <l n="975">γήμαιμ’ ἀπ’ ἀνδρῶν, ἔκτοθεν δ’ οὐ ῥᾳδίως,</l>
   <l n="976">φεύγων ἀπ’ οἴκων ἃς ἐγὼ φεύγω φυγάς.</l>
   <l n="977">ὃ δ’ ἦν ὑβριστὴς εἴς τ’ ἐμῆς μητρὸς φόνον</l>
   <l n="978">τάς θ’ αἱματωποὺς θεὰς ὀνειδίζων ἐμοί.</l>
   <l n="979">κἀγὼ ταπεινὸς ὢν τύχαις ταῖς οἴκοθεν</l>
   <l n="980">ἤλγουν μὲν ἤλγουν, συμφοραῖς δ’ ἠνειχόμην,</l>
   <l n="981">σῶν δὲ στερηθεὶς ᾠχόμην ἄκων γάμων.</l>
   <l n="982">νῦν οὖν, ἐπειδὴ περιπετεῖς ἔχεις τύχας</l>
   <l n="983">καὶ ξυμφορὰν τήνδ’ εἰσπεσοῦσ’ ἀμηχανεῖς,</l>
   <l n="984">ἄξω σ’ ἀπ’ οἴκων καὶ πατρὸς δώσω χερί.</l>
   <l n="985">τὸ συγγενὲς γὰρ δεινόν, ἔν τε τοῖς κακοῖς</l>
   <l n="986">οὐκ ἔστιν οὐδὲν κρεῖσσον οἰκείου φίλου.</l></sp>

<sp><speaker>Ἑρμιόνη</speaker>
   <l n="987">νυμφευμάτων μὲν τῶν ἐμῶν πατὴρ ἐμὸς</l>
   <l n="988">μέριμναν ἕξει, κοὐκ ἐμὸν κρίνειν τόδε.</l><pb/>
   <l n="989">ἀλλ’ ὡς τάχιστα τῶνδέ μ’ ἔκπεμψον δόμων,</l>
   <l n="990">μὴ φθῇ με προσβὰς δῶμα καὶ μολὼν πόσις,</l>
   <l n="991">ἢ πρέσβυς οἴκους μ’ ἐξερημοῦσαν μαθὼν</l>
   <l n="992">Πηλεὺς μετέλθῃ πωλικοῖς διώγμασιν.</l></sp>

<sp><speaker>Ὀρέστης</speaker>
   <l n="993">θάρσει γέροντος χεῖρα· τὸν δ’ Ἀχιλλέως</l>
   <l n="994">μηδὲν φοβηθῇς παῖδ’, ὅσ’ εἰς ἔμ’ ὕβρισε.</l>
   <l n="995">τοία γὰρ αὐτῷ μηχανὴ πεπλεγμένη</l>
   <l n="996">βρόχοις ἀκινήτοισιν ἕστηκεν φόνου</l>
   <l n="997">πρὸς τῆσδε χειρός· ἣν πάρος μὲν οὐκ ἐρῶ,</l>
   <l n="998">τελουμένων δὲ Δελφὶς εἴσεται πέτρα.</l>
   <l n="999">ὁ μητροφόντης δ’, ἢν δορυξένων ἐμῶν</l>
   <l n="1000">μείνωσιν ὅρκοι Πυθικὴν ἀνὰ χθόνα,</l>
   <l n="1001">δείξει γαμεῖν σφε μηδέν’ ὧν ἐχρῆν ἐμέ.</l>
   <l n="1002">πικρῶς δὲ πατρὸς φόνιον αἰτήσει δίκην</l>
   <l n="1003">ἄνακτα Φοῖβον· οὐδέ νιν μετάστασις</l>
   <l n="1004">γνώμης ὀνήσει θεῷ διδόντα νῦν δίκας,</l>
   <l n="1005">ἀλλ’ ἔκ τ’ ἐκείνου διαβολαῖς τε ταῖς ἐμαῖς</l>
   <l n="1006">κακῶς ὀλεῖται· γνώσεται δ’ ἔχθραν ἐμήν.</l>
   <l n="1007">ἐχθρῶν γὰρ ἀνδρῶν μοῖραν εἰς ἀναστροφὴν</l>
   <l n="1008">δαίμων δίδωσι κοὐκ ἐᾷ φρονεῖν μέγα.</l>
</sp></div></div>

<milestone n="1009" unit="card" ed="perseus"/>

<div type="textpart" subtype="choral">
<div type="textpart" subtype="strophe" n="1">
<sp><speaker>Χορός</speaker>
   <l n="1009">ὦ Φοῖβε πυργώσας τὸν ἐν Ἰλίῳ εὐτειχῆ πάγον</l>
   <l n="1010">καὶ πόντιε κυανέαις ἵπποις διφρεύ-</l>
   <l n="1011">ων ἅλιον πέλαγος,</l>
   <l n="1012">τίνος οὕνεκ’ ἄτιμον ὀργᾶς</l>
   <l n="1015">ἃν χέρα τεκτοσύνας Ἐ-</l><pb/>
   <l n="1016">νυαλίῳ δοριμήστορι προσθέν-</l>
   <l n="1017">τες τάλαιναν τάλαι-</l>
   <l n="1018">ναν μεθεῖτε Τροίαν;</l>
</sp></div>
<pb/>
<milestone n="1019" unit="card" ed="perseus"/>

<div type="textpart" subtype="antistrophe" n="1">
   <sp><speaker>Χορός</speaker>
      <l n="1019">πλείστους δ’ ἐπ’ ἀκταῖσιν Σιμοεντίσιν εὐίππους</l>
      <l n="1019a">ὄχους</l>
      <l n="1020">ἐζεύξατε καὶ φονίους ἀνδρῶν ἁμίλ-</l>
      <l n="1021">λας ἔθετ’ ἀστεφάνους·</l>
      <l n="1022">ἀπὸ δὲ φθίμενοι βεβᾶσιν</l>
      <l n="1023">Ἰλιάδαι βασιλῆες,</l>
      <l n="1024">οὐδ’ ἔτι πῦρ ἐπιβώμιον ἐν Τροί-</l>
      <l n="1025">ᾳ θεοῖσιν λέλαμ-</l>
      <l n="1026">πεν καπνῷ θυώδει.</l>
   </sp></div>
 
<milestone n="1027" unit="card" ed="perseus"/>
    
<div type="textpart" subtype="strophe" n="2">
   <sp><speaker>Χορός</speaker>
      <l n="1027">βέβακε δ’ Ἀτρείδας ἀλόχου παλάμαις,</l>
      <l n="1028">αὐτά τ’ ἐναλλάξασα φόνον θανάτῳ</l>
      <l n="1030">πρὸς τέκνων ἀπηύρα</l>
      <l n="1031">θεοῦ. θεοῦ νιν κέλευμ’ ἐπεστράφη</l>
      <l n="1032">μαντόσυνον, ὅτε νιν Ἀργόθεν πορευθεὶς</l>
      <l n="1033">Ἀγαμεμνόνιος κέλωρ, ἀδύτων ἐπιβὰς</l>
      <l n="1035">κτεάνων, ματρὸς φονεὺς  <gap reason="lost" rend=" . . . "/></l>
      <l n="1036">ὦ δαῖμον, ὦ Φοῖβε, πῶς πείθομαι;</l></sp></div>
    
<milestone n="1037" unit="card" ed="perseus"/>

<div type="textpart" subtype="antistrophe" n="2">
   <sp><speaker>Χορός</speaker>
      <l n="1037">πολλαὶ δ’ ἀν’ Ἑλλάνων ἀγόρους στοναχὰς</l>
      <l n="1039">μέλποντο δυστάνων τεκέων, ἄλοχοι δ’</l><pb/>
      <l n="1040">ἐξέλειπον οἴκους</l>
      <l n="1041">πρὸς ἄλλον εὐνάτορ’. οὐχὶ σοὶ μόνᾳ</l>
      <l n="1042">δύσφρονες ἐπέπεσον, οὐ φίλοισι, λῦπαι·</l>
      <l n="1044">νόσον Ἑλλὰς ἔτλα, νόσον· διέβα δὲ Φρυγῶν</l>
      <l n="1045">καὶ πρὸς εὐκάρπους γύας</l>
      <l n="1046">σκηπτὸς σταλάσσων <add>τὸν</add> Ἅιδα φόνον.</l></sp></div></div>

<milestone n="1047" unit="card" ed="perseus"/>

<div type="textpart" subtype="episode">
 <sp><speaker>Πηλεύς</speaker>        
    <l n="1047">Φθιώτιδες γυναῖκες, ἱστοροῦντί μοι</l>
    <l n="1048">σημήνατ’· ᾐσθόμην γὰρ οὐ σαφῆ λόγον</l>
    <l n="1049">ὡς δώματ’ ἐκλιποῦσα Μενέλεω κόρη</l>
    <l n="1050">φρούδη τάδ’· ἥκω δ’ ἐκμαθεῖν σπουδὴν ἔχων</l>
    <l n="1051">εἰ ταῦτ’ ἀληθῆ· τῶν γὰρ ἐκδήμων φίλων</l>
    <l n="1052">δεῖ τοὺς κατ’ οἶκον ὄντας ἐκπονεῖν τύχας.</l></sp>

<sp><speaker>Χορός</speaker>        
   <l n="1053">Πηλεῦ, σαφῶς ἤκουσας· οὐδ’ ἐμοὶ καλὸν</l>
   <l n="1054">κρύπτειν ἐν οἷς παροῦσα τυγχάνω κακοῖς·</l>
   <l n="1055">βασίλεια γὰρ τῶνδ’ οἴχεται φυγὰς δόμων.</l></sp>

<sp><speaker>Πηλεύς</speaker>        
   <l n="1056">τίνος φόβου τυχοῦσα; διαπέραινέ μοι.</l></sp>

<sp><speaker>Χορός</speaker>        
   <l n="1057">πόσιν τρέμουσα, μὴ δόμων νιν ἐκβάλῃ.</l></sp>

<sp><speaker>Πηλεύς</speaker>        
   <l n="1058">μῶν ἀντὶ παιδὸς θανασίμων βουλευμάτων;</l></sp>

<sp><speaker>Χορός</speaker>        
   <l n="1059">ναί, καὶ γυναικὸς αἰχμαλωτίδος φόβῳ.</l></sp>

<sp><speaker>Πηλεύς</speaker>        
   <l n="1060">σὺν πατρὶ δ’ οἴκους ἢ τίνος λείπει μέτα;</l></sp>

<sp><speaker>Χορός</speaker>        
   <l n="1061">Ἀγαμέμνονός νιν παῖς βέβηκ’ ἄγων χθονός.</l></sp>

<sp><speaker>Πηλεύς</speaker>        
   <l n="1062">ποίαν περαίνων ἐλπίδ’; ἦ γῆμαι θέλων;</l></sp>

<sp><speaker>Χορός</speaker>        
   <l n="1063">καὶ σῷ γε παιδὸς παιδὶ πορσύνων μόρον.</l></sp>

<sp><speaker>Πηλεύς</speaker>        
   <l n="1064">κρυπτὸς καταστὰς ἢ κατ’ ὄμμ’ ἐλθὼν μάχῃ;</l></sp>

<sp><speaker>Χορός</speaker>        
   <l n="1065">ἁγνοῖς ἐν ἱεροῖς Λοξίου Δελφῶν μέτα.</l></sp><pb/>

<sp><speaker>Πηλεύς</speaker>        
   <l n="1066">οἴμοι· τόδ’ ἤδη δεινόν. οὐχ ὅσον τάχος</l>
   <l n="1067">χωρήσεταί τις Πυθικὴν πρὸς ἑστίαν</l>
   <l n="1068">καὶ τἀνθάδ’ ὄντα τοῖς ἐκεῖ λέξει φίλοις,</l>
   <l n="1069">πρὶν παῖδ’ Ἀχιλλέως κατθανεῖν ἐχθρῶν ὕπο;</l></sp>

<sp><speaker>Ἄγγελος</speaker>        
   <l n="1070">ὤμοι μοι·</l>
   <l n="1070a">οἵας ὁ τλήμων ἀγγελῶν ἥκω τύχας</l>
   <l n="1071">σοί τ’, ὦ γεραιέ, καὶ φίλοισι δεσπότου.</l></sp>

<sp><speaker>Πηλεύς</speaker>        
   <l n="1072">αἰαῖ· πρόμαντις θυμὸς ὥς τι προσδοκᾷ.</l></sp>

<sp><speaker>Ἄγγελος</speaker>        
   <l n="1073">οὐκ ἔστι σοι παῖς παιδός, ὡς μάθῃς, γέρον</l>
   <l n="1074">Πηλεῦ· τοιάσδε φασγάνων πληγὰς ἔχει</l>
   <l n="1075">Δελφῶν ὑπ’ ἀνδρῶν καὶ Μυκηναίου ξένου.</l></sp>

<sp><speaker>Χορός</speaker>        
   <l n="1076">ἆ ἆ, τί δράσεις, ὦ γεραιέ; μὴ πέσῃς·</l>
   <l n="1077" part="I">ἔπαιρε σαυτόν.</l></sp>

<sp><speaker>Πηλεύς</speaker>        
   <l n="1077b" part="F">οὐδέν εἰμ’· ἀπωλόμην.</l>
    <l n="1078">φρούδη μὲν αὐδή, φροῦδα δ’ ἄρθρα μου κάτω.</l></sp>

<sp><speaker>Ἄγγελος</speaker>        
   <l n="1079">ἄκουσον, εἰ καὶ σοῖς φίλοις ἀμυναθεῖν</l>
   <l n="1080">χρῄζεις, τὸ πραχθέν, σὸν κατορθώσας δέμας.</l></sp>

<sp><speaker>Πηλεύς</speaker>        
   <l n="1081">ὦ μοῖρα, γήρως ἐσχάτοις πρὸς τέρμασιν</l>
   <l n="1082">οἵα με τὸν δύστηνον ἀμφιβᾶσ’ ἔχεις.</l>
   <l n="1083">πῶς δ’ οἴχεταί μοι παῖς μόνου παιδὸς μόνος;</l>
   <l n="1084">σήμαιν’· ἀκοῦσαι δ’ οὐκ ἀκούσθ’ ὅμως θέλω.</l></sp>
   
<milestone n="1085" unit="card" ed="perseus"/>

   <sp><speaker>Ἄγγελος</speaker>        
   <l n="1085">ἐπεὶ τὸ κλεινὸν ἤλθομεν Φοίβου πέδον,</l>
   <l n="1086">τρεῖς μὲν φαεννὰς ἡλίου διεξόδους</l>
   <l n="1087">θέᾳ διδόντες ὄμματ’ ἐξεπίμπλαμεν.</l>
   <l n="1088">καὶ τοῦθ’ ὕποπτον ἦν ἄρ’· εἰς δὲ συστάσεις</l>
   <l n="1089">κύκλους τ’ ἐχώρει λαὸς οἰκήτωρ θεοῦ.</l>
   <l n="1090">Ἀγαμέμνονος δὲ παῖς διαστείχων πόλιν</l>
   <l n="1091">ἐς οὖς ἑκάστῳ δυσμενεῖς ηὔδα λόγους·</l><pb/>
   <l n="1092">Ὁρᾶτε τοῦτον, ὃς διαστείχει θεοῦ</l>
   <l n="1093">χρυσοῦ γέμοντα γύαλα, θησαυροὺς βροτῶν,</l>
   <l n="1094">τὸ δεύτερον παρόντ’ ἐφ’ οἷσι καὶ πάρος</l>
   <l n="1095">δεῦρ’ ἦλθε, Φοίβου ναὸν ἐκπέρσαι θέλων;</l>
   <l n="1096">κἀκ τοῦδ’ ἐχώρει ῥόθιον ἐν πόλει κακόν·</l>
   <l n="1097">ἀρχαί τε, πληροῦντές τε βουλευτήρια,</l>
   <l n="1098">ἰδίᾳ θ’ ὅσοι θεοῦ χρημάτων ἐφέστασαν,</l>
   <l n="1099">φρουρὰν ἐτάξαντ’ ἐν περιστύλοις δόμοις.</l>
   <l n="1100">ἡμεῖς δὲ μῆλα, φυλλάδος Παρνασίας</l>
   <l n="1101">παιδεύματ’, οὐδὲν τῶνδέ πω πεπυσμένοι,</l>
   <l n="1102">λαβόντες ᾖμεν ἐσχάραις τ’ ἐφέσταμεν</l>
   <l n="1103">σὺν προξένοισι μάντεσίν τε Πυθικοῖς.</l>
   <l n="1104">καί τις τόδ’ εἶπεν· Ὦ νεανία, τί σοι</l>
   <l n="1105">θεῷ κατευξώμεσθα; τίνος ἥκεις χάριν;</l>
   <l n="1106">ὃ δ’ εἶπε· Φοίβῳ τῆς πάροιθ’ ἁμαρτίας</l>
   <l n="1107">δίκας παρασχεῖν βουλόμεσθ’· ᾔτησα γὰρ</l>
   <l n="1108">πατρός ποτ’ αὐτὸν αἵματος δοῦναι δίκην.</l>
   <l n="1109">κἀνταῦθ’ Ὀρέστου μῦθος ἰσχύων μέγα</l>
   <l n="1110">ἐφαίνεθ’, ὡς ψεύδοιτο δεσπότης ἐμός,</l>
   <l n="1111">ἥκων ἐπ’ αἰσχροῖς. ἔρχεται δ’ ἀνακτόρων</l>
   <l n="1112">κρηπῖδος ἐντός, ὡς πάρος χρηστηρίων</l>
   <l n="1113">εὔξαιτο Φοίβῳ· τυγχάνει δ’ ἐν ἐμπύροις·</l>
   <l n="1114">τῷ δὲ <sic>ξιφήρης ἆρ’</sic> ὑφειστήκει λόχος</l>
   <l n="1115">δάφνῃ σκιασθείς· ὧν Κλυταιμήστρας τόκος</l>
   <l n="1116">εἷς ἦν ἁπάντων τῶνδε μηχανορράφος.</l>
   <l n="1117">χὣ μὲν κατ’ ὄμμα στὰς προσεύχεται θεῷ·</l>
   <l n="1118">οἳ δ’ ὀξυθήκτοις φασγάνοις ὡπλισμένοι</l>
   <l n="1119">κεντοῦσ’ ἀτευχῆ παῖδ’ Ἀχιλλέως λάθρᾳ.</l><pb/>
   <l n="1120">χωρεῖ δὲ πρύμναν· οὐ γὰρ εἰς καιρὸν τυπεὶς</l>
   <l n="1121">ἐτύγχαν’· ἐξέλκει δὲ καὶ παραστάδος</l>
   <l n="1122">κρεμαστὰ τεύχη πασσάλων καθαρπάσας</l>
   <l n="1123">ἔστη ’πὶ βωμοῦ γοργὸς ὁπλίτης ἰδεῖν,</l>
   <l n="1124">βοᾷ δὲ Δελφῶν παῖδας ἱστορῶν τάδε·</l>
   <l n="1125">Τίνος μ’ ἕκατι κτείνετ’ εὐσεβεῖς ὁδοὺς</l>
   <l n="1126">ἥκοντα; ποίας ὄλλυμαι πρὸς αἰτίας;—</l>
   <l n="1127">τῶν δ’ οὐδὲν οὐδεὶς μυρίων ὄντων πέλας</l>
   <l n="1128">ἐφθέγξατ’, ἀλλ’ ἔβαλλον ἐκ χερῶν πέτροις.</l>
   <l n="1129">πυκνῇ δὲ νιφάδι πάντοθεν σποδούμενος</l>
   <l n="1130">προὔτεινε τεύχη κἀφυλάσσετ’ ἐμβολὰς</l>
   <l n="1131">ἐκεῖσε κἀκεῖσ’ ἀσπίδ’ ἐκτείνων χερί.</l>
   <l n="1132">ἀλλ’ οὐδὲν ἦνεν· ἀλλὰ πόλλ’ ὁμοῦ βέλη,</l>
   <l n="1133">οἰστοί, μεσάγκυλ’ ἔκλυτοί τ’ ἀμφώβολοι,</l>
   <l n="1134">σφαγῆς ἐχώρουν βουπόροι ποδῶν πάρος.</l>
   <l n="1135">δεινὰς δ’ ἂν εἶδες πυρρίχας φρουρουμένου</l>
   <l n="1136">βέλεμνα παιδός. ὡς δέ νιν περισταδὸν</l>
   <l n="1137">κύκλῳ κατεῖχον οὐ διδόντες ἀμπνοάς,</l>
   <l n="1138">βωμοῦ κενώσας δεξίμηλον ἐσχάραν,</l>
   <l n="1139">τὸ Τρωικὸν πήδημα πηδήσας ποδοῖν</l>
   <l n="1140">χωρεῖ πρὸς αὐτούς· οἳ δ’ ὅπως πελειάδες</l>
   <l n="1141">ἱέρακ’ ἰδοῦσαι πρὸς φυγὴν ἐνώτισαν.</l>
   <l n="1142">πολλοὶ δ’ ἔπιπτον μιγάδες ἔκ τε τραυμάτων</l>
   <l n="1143">αὐτοί θ’ ὑπ’ αὐτῶν στενοπόρους κατ’ ἐξόδους,</l>
   <l n="1144">κραυγὴ δ’ ἐν εὐφήμοισι δύσφημος δόμοις</l>
   <l n="1145">πέτραισιν ἀντέκλαγξ’· ἐν εὐδίᾳ δέ πως</l>
   <l n="1146">ἔστη φαεννοῖς δεσπότης στίλβων ὅπλοις·</l><pb/>
   <l n="1147">πρὶν δή τις ἀδύτων ἐκ μέσων ἐφθέγξατο</l>
   <l n="1148">δεινόν τι καὶ φρικῶδες, ὦρσε δὲ στρατὸν</l>
   <l n="1149">στρέψας πρὸς ἀλκήν. ἔνθ’ Ἀχιλλέως πίτνει</l>
   <l n="1150">παῖς ὀξυθήκτῳ πλευρὰ φασγάνῳ τυπεὶς</l>
   <l n="1151">Δελφοῦ πρὸς ἀνδρός, ὅσπερ αὐτὸν ὤλεσε,</l>
   <l n="1152">πολλῶν μετ’ ἄλλων· ὡς δὲ πρὸς γαῖαν πίτνει,</l>
   <l n="1153">τίς οὐ σίδηρον προσφέρει, τίς οὐ πέτρον,</l>
   <l n="1154">βάλλων ἀράσσων; πᾶν δ’ ἀνήλωται δέμας</l>
   <l n="1155">τὸ καλλίμορφον τραυμάτων ὑπ’ ἀγρίων.</l>
   <l n="1156">νεκρὸν δὲ δή νιν κείμενον βωμοῦ πέλας</l>
   <l n="1157">ἐξέβαλον ἐκτὸς θυοδόκων ἀνακτόρων.</l>
   <l n="1158">ἡμεῖς δ’ ἀναρπάσαντες ὡς τάχος χεροῖν</l>
   <l n="1159">κομίζομέν νιν σοὶ κατοιμῶξαι γόοις</l>
   <l n="1160">κλαῦσαί τε, πρέσβυ, γῆς τε κοσμῆσαι τάφῳ.</l>
   <l n="1161" rend="indent">τοιαῦθ’ ὁ τοῖς ἄλλοισι θεσπίζων ἄναξ,</l>
   <l n="1162">ὁ τῶν δικαίων πᾶσιν ἀνθρώποις κριτής,</l>
   <l n="1163">δίκας διδόντα παῖδ’ ἔδρασ’ Ἀχιλλέως.</l>
   <l n="1164">ἐμνημόνευσε δ’, ὥσπερ ἄνθρωπος κακός,</l>
   <l n="1165">παλαιὰ νείκη· πῶς ἂν οὖν εἴη σοφός;</l></sp></div>
    
<milestone n="1166" unit="card" ed="perseus"/>

<div type="textpart" subtype="choral">
<div type="textpart" subtype="anapests">
<sp><speaker>Χορός</speaker>
   <l n="1166">καὶ μὴν ὅδ’ ἄναξ ἤδη φοράδην</l>
   <l n="1167">Δελφίδος ἐκ γῆς δῶμα πελάζει.</l>
   <l n="1168">τλήμων ὁ παθών, τλήμων δέ, γέρον,</l>
   <l n="1169">καὶ σύ· δέχῃ γὰρ τὸν Ἀχίλλειον</l>
   <l n="1170">σκύμνον ἐς οἴκους οὐχ ὡς σὺ θέλεις·</l>
   <l n="1171">αὐτός τε κακοῖς <del>πήμασι κύρσας</del></l>
   <l n="1172">εἰς ἓν μοίρας συνέκυρσας.</l></sp></div><pb/>

<milestone n="1173" unit="card" ed="perseus"/>

<div type="textpart" subtype="strophe" n="1">
<sp><speaker>Πηλεύς</speaker>
   <l n="1173">ὤμοι ἐγώ, κακὸν οἷον ὁρῶ τόδε</l>
   <l n="1174">καὶ δέχομαι χερὶ δώμασί τ’ ἀμοῖς.</l>
   <l n="1175">ἰώ μοί μοι, αἰαῖ,</l>
   <l n="1176">ὦ πόλι Θεσσαλία, διολώλαμεν,</l>
   <l n="1177">οἰχόμεθ’· οὐκέτι μοι γένος, οὐκέτι <del>μοι τέκνα</del></l>
   <l n="1178">λείπεται οἴκοις·</l>
   <l n="1179">ὦ σχέτλιος παθέων ἐγώ· εἰς τίνα</l>
   <l n="1180">δὴ φίλον αὐγὰς βάλλων τέρψομαι;</l>
   <l n="1181">ὦ φίλιον στόμα καὶ γένυ καὶ χέρες,</l>
   <l n="1182">εἴθε σ’ ὑπ’ Ἰλίῳ ἤναρε δαίμων</l>
   <l n="1183">Σιμοεντίδα παρ’ ἀκτάν.</l></sp>
<pb/>
   
<milestone n="1184" unit="card" ed="perseus"/>
    
<sp><speaker>Χορός</speaker>
   <l n="1184">οὗτός τ’ ἂν ὡς ἐκ τῶνδ’ ἐτιμᾶτ’ ἄν, γέρον,</l>
   <l n="1185">θανών, τὸ σὸν δ’ ἦν ὧδ’ ἂν εὐτυχέστερον.</l></sp></div>

<milestone n="1186" unit="card" ed="perseus"/>

<div type="textpart" subtype="antistrophe" n="1">
<sp><speaker>Πηλεύς</speaker>
   <l n="1186">ὦ γάμος, ὦ γάμος, ὃς τάδε δώματα</l>
   <l n="1187">καὶ πόλιν ἀμὰν ὤλεσας· αἰαῖ,</l>
   <l n="1188"><sic>ἒ ἔ· ὦ παῖ,</sic></l>
   <l n="1189"><sic rend="merge">μήποτε σῶν λεχέων τὸ δυσώνυμον</sic></l>
   <l n="1190"><sic rend="merge">ὤφελ’ ἐμὸν γένος εἰς τέκνα καὶ δόμον</sic></l>
   <l n="1191"><sic rend="merge">ἀμφιβαλέσθαι</sic></l>
   <l n="1192"><sic rend="merge">Ἑρμιόνας Ἀίδαν ἐπὶ σοί, τέκνον,</sic></l>
   <l n="1193">ἀλλὰ κεραυνῷ πρόσθεν ὀλέσθαι·</l>
   <l n="1194">μηδ’ ἐπὶ τοξοσύνᾳ φονίῳ πατρὸς</l>
   <l n="1195"><sic>αἷμα τὸ διογενές ποτε Φοίβου</sic></l>
   <l n="1196"><sic rend="merge">βροτὸς εἰς θεὸν ἀνάψαι.</sic></l></sp></div><pb/>

<milestone n="1197" unit="card" ed="perseus"/>

<div type="textpart" subtype="strophe" n="2">
<sp><speaker>Χορός</speaker>
   <l n="1197">ὀττοτοτοτοῖ, θανόντα δεσπόταν γόοις</l>
   <l n="1198">νόμῳ τῷ</l>
   <l n="1199">νερτέρων κατάρξω.</l></sp>

<sp><speaker>Πηλεύς</speaker>
   <l n="1200">ὀττοτοτοτοῖ, διάδοχα δ’ ὦ τάλας ἐγὼ</l>
   <l n="1201">γέρων καὶ</l>
   <l n="1202">δυστυχὴς δακρύω.</l></sp>

<sp><speaker>Χορός</speaker>
   <l n="1203">θεοῦ γὰρ αἶσα, θεὸς ἔκρανε συμφοράν.</l></sp>

<sp><speaker>Πηλεύς</speaker>
   <l n="1204">ὦ φίλος,</l>
   <l n="1205">δόμον ἔλιπες ἔρημον,</l>
   <l n="1206">ὤμοι μοι, ταλαίπωρον ἐμὲ</l>
   <l n="1207">γέροντ’ ἄπαιδα νοσφίσας.</l></sp>

<sp><speaker>Χορός</speaker>
   <l n="1208">θανεῖν θανεῖν σε, πρέσβυ, χρῆν πάρος τέκνων.</l></sp>

<sp><speaker>Πηλεύς</speaker>
   <l n="1209">οὐ σπαράξομαι κόμαν,</l>
   <l n="1210">οὐκ ἐμῷ ’πιθήσομαι</l>
   <l n="1211">κάρᾳ κτύπημα χειρὸς ὀλοόν; ὦ πόλις,</l>
   <l n="1212">διπλῶν τέκνων</l>
   <l n="1213">μ’ ἐστέρησ’ ὁ Φοῖβος.</l></sp></div>

<milestone n="1214" unit="card" ed="perseus"/>

<div type="textpart" subtype="antistrophe" n="2">
<sp><speaker>Χορός</speaker>
   <l n="1214">ὦ κακὰ παθὼν ἰδών τε δυστυχὴς γέρον,</l>
   <l n="1214a">τίν’ αἰῶν’</l>
   <l n="1215">εἰς τὸ λοιπὸν ἕξεις;</l></sp>

<sp><speaker>Πηλεύς</speaker>
   <l n="1216">ἄτεκνος ἔρημος, οὐκ ἔχων πέρας κακῶν</l>
   <l n="1216a">διαντλή-</l>
   <l n="1217">σω πόνους ἐς Ἅιδαν.</l></sp>

<sp><speaker>Χορός</speaker>
   <l n="1218">μάτην δέ σ’ ἐν γάμοισιν ὤλβισαν θεοί.</l></sp>

<sp><speaker>Πηλεύς</speaker>
   <l n="1219">ἀμπτάμενα</l><pb/>
   <l n="1219a">φροῦδα πάντα, κεῖται</l>
   <l n="1219b"><gap reason="lost" rend=" . . . . . . "/></l>
   <l n="1220">κόμπων μεταρσίων πρόσω.</l></sp>

<sp><speaker>Χορός</speaker>
   <l n="1221">μόνος μόνοισιν ἐν δόμοις ἀναστρέφῃ.</l></sp>

<sp><speaker>Πηλεύς</speaker>
   <l n="1222">οὐκέτ’ εἶ, πόλις, πόλις,</l>
   <l n="1223">σκῆπτρά τ’ ἐρρέτω τάδε <del>ἐπὶ γαῖαν,</del></l>
   <l n="1224">σύ τ’, ὦ κατ’ ἄντρα νύχια Νηρέως κόρη,</l>
   <l n="1224a">πανώλεθρόν</l>
   <l n="1225">μ’ ὄψεαι πίτνοντα <del>πρὸς γᾶν.</del></l></sp></div></div>

<milestone n="1226" unit="card" ed="perseus"/>

<div type="textpart" subtype="episode">
<div type="textpart" subtype="anapests">
<sp><speaker>Χορός</speaker>
   <l n="1226">ἰὼ ἰώ·</l>
   <l n="1226a">τί κεκίνηται; τίνος αἰσθάνομαι</l>
   <l n="1227">θείου; κοῦραι, λεύσσετ’ ἀθρήσατε·</l>
   <l n="1228">δαίμων ὅδε τις λευκὴν αἰθέρα</l>
   <l n="1229">πορθμευόμενος τῶν ἱπποβότων</l>
   <l n="1230">Φθίας πεδίων ἐπιβαίνει.</l></sp>

 <milestone n="1231" unit="card" ed="perseus"/>
<sp><speaker>Θέτις</speaker>
   <l n="1231">Πηλεῦ, χάριν σοι τῶν πάρος νυμφευμάτων</l>
   <l n="1232">ἥκω Θέτις λιποῦσα Νηρέως δόμους.</l>
   <l n="1233">καὶ πρῶτα μέν δὴ τοῖς παρεστῶσιν κακοῖς</l>
   <l n="1234">μηδέν τι λίαν δυσφορεῖν παρῄνεσα·</l>
   <l n="1235">κἀγὼ γάρ, ἣν ἄκλαυτα χρῆν τίκτειν τέκνα,</l>
   <l n="1236">ἀπώλεσ’ ἐκ σοῦ παῖδα τὸν ταχὺν πόδας</l>
   <l n="1237">Ἀχιλλέα τεκοῦσα πρῶτον Ἑλλάδος.</l><pb/>
   <l n="1238">ὧν δ’ οὕνεκ’ ἦλθον σημανῶ, σὺ δ’ ἐνδέχου.</l>
   <l n="1239">τὸν μὲν θανόντα τόνδ’ Ἀχιλλέως γόνον</l>
   <l n="1240">θάψον πορεύσας Πυθικὴν πρὸς ἐσχάραν,</l>
   <l n="1241">Δελφοῖς ὄνειδος, ὡς ἀπαγγέλλῃ τάφος</l>
   <l n="1242">φόνον βίαιον τῆς Ὀρεστείας χερός·</l>
   <l n="1243">γυναῖκα δ’ αἰχμάλωτον, Ἀνδρομάχην λέγω,</l>
   <l n="1244">Μολοσσίαν γῆν χρὴ κατοικῆσαι, γέρον,</l>
   <l n="1245">Ἑλένῳ συναλλαχθεῖσαν εὐναίοις γάμοις,</l>
   <l n="1246">καὶ παῖδα τόνδε, τῶν ἀπ’ Αἰακοῦ μόνον</l>
   <l n="1247">λελειμμένον δή. βασιλέα δ’ ἐκ τοῦδε χρὴ</l>
   <l n="1248">ἄλλον δι’ ἄλλου διαπερᾶν Μολοσσίας</l>
   <l n="1249">εὐδαιμονοῦντας· οὐ γὰρ ὧδ’ ἀνάστατον</l>
   <l n="1250">γένος γενέσθαι δεῖ τὸ σὸν κἀμόν, γέρον,</l>
   <l n="1251">Τροίας τε· καὶ γὰρ θεοῖσι κἀκείνης μέλει,</l>
   <l n="1252">καίπερ πεσούσης Παλλάδος προθυμίᾳ.</l>
   <l n="1253">σὲ δ’, ὡς ἂν εἰδῇς τῆς ἐμῆς εὐνῆς χάριν,</l>
   <l n="1254"><del>θεὰ γεγῶσα καὶ θεοῦ πατρὸς τέκος,</del></l>
   <l n="1255">κακῶν ἀπαλλάξασα τῶν βροτησίων</l>
   <l n="1256">ἀθάνατον ἄφθιτόν τε ποιήσω θεόν.</l>
   <l n="1257">κἄπειτα Νηρέως ἐν δόμοις ἐμοῦ μέτα</l>
   <l n="1258">τὸ λοιπὸν ἤδη θεὸς συνοικήσεις θεᾷ·</l>
   <l n="1259">ἔνθεν κομίζων ξηρὸν ἐκ πόντου πόδα</l>
   <l n="1260">τὸν φίλτατον σοὶ παῖδ’ ἐμοί τ’ Ἀχιλλέα</l>
   <l n="1261">ὄψῃ δόμους ναίοντα νησιωτικοὺς</l>
   <l n="1262">Λευκὴν κατ’ ἀκτὴν ἐντὸς Εὐξείνου πόρου.</l>
   <l n="1263">ἀλλ’ ἕρπε Δελφῶν εἰς θεόδμητον πόλιν</l>
   <l n="1264">νεκρὸν κομίζων τόνδε, καὶ κρύψας χθονὶ</l><pb/>
   <l n="1265">ἐλθὼν παλαιᾶς χοιράδος κοῖλον μυχὸν</l>
   <l n="1266">Σηπιάδος ἵζου· μίμνε δ’, ἔστ’ ἂν ἐξ ἁλὸς</l>
   <l n="1267">λαβοῦσα πεντήκοντα Νηρῄδων χορὸν</l>
   <l n="1268">ἔλθω κομιστήν σου· τὸ γὰρ πεπρωμένον</l>
   <l n="1269">δεῖ σ’ ἐκκομίζειν· Ζηνὶ γὰρ δοκεῖ τάδε.</l>
   <l n="1270">παῦσαι δὲ λύπης τῶν τεθνηκότων ὕπερ·</l>
   <l n="1271">πᾶσιν γὰρ ἀνθρώποισιν ἥδε πρὸς θεῶν</l>
   <l n="1272">ψῆφος κέκρανται κατθανεῖν τ’ ὀφείλεται.</l></sp>

<sp><speaker>Πηλεύς</speaker>
   <l n="1273">ὦ πότνι’, ὦ γενναῖα συγκοιμήματα,</l>
   <l n="1274">Νηρέως γένεθλον, χαῖρε· ταῦτα δ’ ἀξίως</l>
   <l n="1275">σαυτῆς τε ποιεῖς καὶ τέκνων τῶν ἐκ σέθεν.</l>
   <l n="1276">παύω δὲ λύπην σοῦ κελευούσης, θεά,</l>
   <l n="1277">καὶ τόνδε θάψας εἶμι Πηλίου πτυχάς,</l>
   <l n="1278">οὗπερ σὸν εἷλον χερσὶ κάλλιστον δέμας.</l>
   <l n="1279">κᾆτ’ οὐ γαμεῖν δῆτ’ ἔκ τε γενναίων χρεὼν</l>
   <l n="1280">δοῦναί τ’ ἐς ἐσθλούς, ὅστις εὖ βουλεύεται,</l>
   <l n="1281">κακῶν δὲ λέκτρων μὴ ’πιθυμίαν ἔχειν,</l>
   <l n="1282">μηδ’ εἰ ζαπλούτους οἴσεται φερνὰς δόμοις;</l>
   <l n="1283"><del>οὐ γάρ ποτ’ ἂν πράξειαν ἐκ θεῶν κακῶς.</del></l></sp></div>

<milestone n="1284" unit="card" ed="perseus"/>

<div type="textpart" subtype="anapests">
<sp><speaker>Χορός</speaker>
   <l n="1284">πολλαὶ μορφαὶ τῶν δαιμονίων,</l>
   <l n="1285">πολλὰ δ’ ἀέλπτως κραίνουσι θεοί·</l>
   <l n="1286">καὶ τὰ δοκηθέντ’ οὐκ ἐτελέσθη,</l>
   <l n="1287">τῶν δ’ ἀδοκήτων πόρον ηὗρε θεός.</l>
   <l n="1288">τοιόνδ’ ἀπέβη τόδε πρᾶγμα.</l></sp></div></div><pb/>

</div>
      </body>
   </text>
</TEI>