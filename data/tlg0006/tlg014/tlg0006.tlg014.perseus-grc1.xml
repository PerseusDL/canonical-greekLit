<?xml version="1.0" encoding="UTF-8"?><TEI.2>
<teiHeader>
<fileDesc>
<titleStmt>
<title type="work" n="Hel.">Helen</title>
<title type="sub">Machine readable text</title>
<author n="Eur.">Euripides</author>
<editor role="editor" n="Murray">Gilbert Murray</editor>
<sponsor>Perseus Project, Tufts University</sponsor>
<principal>Gregory Crane</principal>
<respStmt>
<resp>Prepared under the supervision of</resp>
<name>Lisa Cerrato</name>
<name>William Merrill</name>
<name>Elli Mylonas</name>
<name>David Smith</name>
</respStmt>
<funder n="org:AnnCPB">The Annenberg CPB/Project</funder>
</titleStmt>
<extent>About 100Kb</extent>
<publicationStmt>
<publisher>Trustees of Tufts University</publisher>
<pubPlace>Medford, MA</pubPlace>
<authority>Perseus Project</authority>
    <date type="release">1996</date>
</publicationStmt>
<sourceDesc>
<biblStruct>
<monogr>
<author>Euripides</author>
<title>Euripidis Fabulae, vol. 3</title>
    <idno type="OCLC">58816731</idno>
<editor role="editor">Gilbert Murray</editor>
<imprint>
<pubPlace>Oxford</pubPlace>
<publisher>Clarendon Press, Oxford</publisher>
<date>1913</date>
</imprint>
</monogr>
</biblStruct>
</sourceDesc>
</fileDesc>
<encodingDesc>
<refsDecl doctype="TEI.2">
<step refunit="line" from="DESCENDANT (1 L N%1)" to="DITTO"/>
</refsDecl>
</encodingDesc>
<profileDesc>
<langUsage>
<language id="greek">Greek</language>
</langUsage>
</profileDesc>
<revisionDesc>
<change>
<date>1988</date>
<respStmt>
<name>Judith Nelson</name>
<resp>tagging</resp>
</respStmt>
<item>Basic SGML tagging</item>
</change>
<change>
<date>8/92</date>
<respStmt>
<name>Bill Merrill</name>
<resp>ed.</resp>
</respStmt>
<item>I made the speakers lower case; added hyphens to broken words in choral passages; took out "L N="0006" L N="014"" at line 874.</item>
</change>
<change>
<date>6/95</date>
<respStmt>
<name>Lisa Cerrato</name>
<resp>ed.</resp>
</respStmt>
<item>Added speaker tags where needed.</item>
</change>
<change>
<date>10/98</date>
<respStmt>
<name>Bill Merrill</name>
<resp>ed.</resp>
</respStmt>
<item>Fixed cardbreaks at 179, 191, 211, 229, 362, 1319, 1478; added line nos. 177b, 187b, 189b, 210b, 228b, 362b, 1318b, 1476b.</item>
</change>
<change>
<date>11-Jan-00</date>
<respStmt>
<name>Anne Mahoney</name>
<resp>Markup</resp>
</respStmt>
<item>
$Log: eur.hel_murray_gk.xml,v $
Revision 1.1  2013-09-13 11:17:31  balmas01
moving Greg's work-in-progress on CTS-izing greco-roman collection texts to a Work directory

Revision 1.6  2013-06-13 12:41:23  gcrane
tagging now should be compatible with CTS

Revision 1.5  2012-02-14 18:12:30  ajones06
Standardized and in a few cases added in header info.

Revision 1.4  2011-09-07 13:57:46  rsingh04 adding rend=displayNum to lb tags

Revision 1.3  2011-03-30 17:16:22  gcrane small fixes

Revision 1.2  2011-01-13 03:38:25  gcrane more refinements making these files SDL compatible

Revision 1.1  2010-12-25 19:01:41  gcrane our existing files but with L tags converted to LB milestones --

Revision 1.1  2009/11/23 18:46:35  rsingh04 moved more xml files around based on copyright status

Revision 1.2  2005/08/01 21:15:27  packel removed stray item tags

Revision 1.1  2005/07/25 14:33:54  packel
Converted to XML

Revision 1.9  2004/04/21 20:27:27  mimno added card 1s

Revision 1.8  2003/09/09 18:02:08  amahoney put spaces around em-dash entity so as not to confuse morphology stuff

Revision 1.7  2003/07/01 22:16:09  yorkc
Updated texts to TEI P4 and Perseus P4 extensions; minor cleanup (esp. character encodings and typos.)

Revision 1.6  2000/03/04 20:34:32  dasmith
Added separate funder entity to TEI header.

Revision 1.5  2000/02/17 15:51:39  amahoney use n attribute on sp to carry over speaker names when long speeches are interrupted by card breaks -- and move card break past close tag of sp

Revision 1.4  2000/01/11 20:40:40  amahoney convert to P3

</item>
</change>
</revisionDesc>
</teiHeader>
<text lang="greek">
<body>
<div1 type="episode">
<milestone ed="p" n="1" unit="card"/>
<sp n="*(ele/nh">
<speaker>Ἑλένη</speaker>
<l>Νείλου μὲν αἵδε καλλιπάρθενοι ῥοαί,</l>
<l>ὃς ἀντὶ δίας ψακάδος Αἰγύπτου πέδον</l>
<l>λευκῆς τακείσης χιόνος ὑγραίνει γύας.</l>
<l>Πρωτεὺς δʼ ὅτʼ ἔζη τῆσδε γῆς τύραννος ἦν,</l>
<l n="5">Φάρον μὲν οἰκῶν νῆσον, Αἰγύπτου δʼ ἄναξ,</l>
<l>ὃς τῶν κατʼ οἶδμα παρθένων μίαν γαμεῖ,</l>
<l>Ψαμάθην, ἐπειδὴ λέκτρʼ ἀφῆκεν Αἰακοῦ.</l>
<l>τίκτει δὲ τέκνα δισσὰ τοῖσδε δώμασι,</l>
<l>Θεοκλύμενον ἄρσενʼ <del>ὅτι δὴ θεοὺς σέβων</del>
</l>
<l n="10">
<del>βίον διήνεγκʼ</del> εὐγενῆ τε παρθένον</l>
<l>Εἰδώ, τὸ μητρὸς ἀγλάισμʼ, ὅτʼ ἦν βρέφος·</l>
<l>ἐπεὶ δʼ ἐς ἥβην ἦλθεν ὡραίαν γάμων,</l>
<l>καλοῦσιν αὐτὴν Θεονόην· τὰ θεῖα γὰρ</l>
<l>τά τʼ ὄντα καὶ μέλλοντα πάντʼ ἠπίστατο,</l>
<l n="15">προγόνου λαβοῦσα Νηρέως τιμὰς πάρα.</l>
<l>
<milestone ed="P" unit="para"/>ἡμῖν δὲ γῆ μὲν πατρὶς οὐκ ἀνώνυμος</l>
<l>Σπάρτη, πατὴρ δὲ Τυνδάρεως· ἔστιν δὲ δὴ</l>
<l>λόγος τις ὡς Ζεὺς μητέρʼ ἔπτατʼ εἰς ἐμὴν</l>
<l>Λήδαν κύκνου μορφώματʼ ὄρνιθος λαβών,</l>
<l n="20">ὃς δόλιον εὐνὴν ἐξέπραξʼ ὑπʼ αἰετοῦ</l>
<l>δίωγμα φεύγων, εἰ σαφὴς οὗτος λόγος·</l>
<l>Ἑλένη δʼ ἐκλήθην. ἃ δὲ πεπόνθαμεν κακὰ</l>
<l>λέγοιμʼ ἄν. ἦλθον τρεῖς θεαὶ κάλλους πέρι</l>
<l>Ἰδαῖον ἐς κευθμῶνʼ Ἀλέξανδρον πάρα,</l>
<l n="25">Ἥρα Κύπρις τε διογενής τε παρθένος,</l>
<l>μορφῆς θέλουσαι διαπεράνασθαι κρίσιν.</l>
<l>τοὐμὸν δὲ κάλλος, εἰ καλὸν τὸ δυστυχές,</l>
<l>Κύπρις προτείνασʼ ὡς Ἀλέξανδρος γαμεῖ,</l>
<l>νικᾷ. λιπὼν δὲ βούσταθμʼ Ἰδαῖος Πάρις</l>
<l n="30">Σπάρτην ἀφίκεθʼ ὡς ἐμὸν σχήσων λέχος.</l>
<milestone ed="p" n="31" unit="card"/>
<l>
<milestone ed="P" unit="para"/>Ἥρα δὲ μεμφθεῖσʼ οὕνεκʼ οὐ νικᾷ θεάς,</l>
<l>ἐξηνέμωσε τἄμʼ Ἀλεξάνδρῳ λέχη,</l>
<l>δίδωσι δʼ οὐκ ἔμʼ, ἀλλʼ ὁμοιώσασʼ ἐμοὶ</l>
<l>εἴδωλον ἔμπνουν οὐρανοῦ ξυνθεῖσʼ ἄπο,</l>
<l n="35">Πριάμου τυράννου παιδί· καὶ δοκεῖ μʼ ἔχειν — </l>
<l>κενὴν δόκησιν, οὐκ ἔχων. τὰ δʼ αὖ Διὸς</l>
<l>βουλεύματʼ ἄλλα τοῖσδε συμβαίνει κακοῖς·</l>
<l>πόλεμον γὰρ εἰσήνεγκεν Ἑλλήνων χθονὶ</l>
<l>καὶ Φρυξὶ δυστήνοισιν, ὡς ὄχλου βροτῶν</l>
<l n="40">πλήθους τε κουφίσειε μητέρα χθόνα</l>
<l>γνωτόν τε θείη τὸν κράτιστον Ἑλλάδος.</l>
<l>Φρυγῶν δʼ ἐς ἀλκὴν προυτέθην ἐγὼ μὲν οὔ,</l>
<l>τὸ δʼ ὄνομα τοὐμόν, ἆθλον Ἕλλησιν δορός.</l>
<l>λαβὼν δέ μʼ Ἑρμῆς ἐν πτυχαῖσιν αἰθέρος</l>
<l n="45">νεφέλῃ καλύψας — οὐ γὰρ ἠμέλησέ μου</l>
<l>Ζεύς — τόνδʼ ἐς οἶκον Πρωτέως ἱδρύσατο,</l>
<l>πάντων προκρίνας σωφρονέστατον βροτῶν,</l>
<l>ἀκέραιον ὡς σῴσαιμι Μενέλεῳ λέχος.</l>
<l>κἀγὼ μὲν ἐνθάδʼ εἴμʼ, ὁ δʼ ἄθλιος πόσις</l>
<l n="50">στράτευμʼ ἀθροίσας τὰς ἐμὰς ἀναρπαγὰς </l>
<l>θηρᾷ πορευθεὶς Ἰλίου πυργώματα.</l>
<l>ψυχαὶ δὲ πολλαὶ διʼ ἔμʼ ἐπὶ Σκαμανδρίοις</l>
<l>ῥοαῖσιν ἔθανον· ἡ δὲ πάντα τλᾶσʼ ἐγὼ</l>
<l>κατάρατός εἰμι καὶ δοκῶ προδοῦσʼ ἐμὸν</l>
<l n="55">πόσιν συνάψαι πόλεμον Ἕλλησιν μέγαν.</l>
<l>τί δῆτʼ ἔτι ζῶ; θεοῦ τόδʼ εἰσήκουσʼ ἔπος</l>
<l>Ἑρμοῦ, τὸ κλεινὸν ἔτι κατοικήσειν πέδον</l>
<l>Σπάρτης σὺν ἀνδρί, γνόντος ὡς ἐς Ἴλιον</l>
<l>οὐκ ἦλθον, ἵνα μὴ λέκτρʼ ὑποστρώσω τινί.</l>
<l n="60">ἕως μὲν οὖν φῶς ἡλίου τόδʼ ἔβλεπεν</l>
<l>Πρωτεύς, ἄσυλος ἦ γάμων· ἐπεὶ δὲ γῆς</l>
<l>σκότῳ κέκρυπται, παῖς ὁ τοῦ τεθνηκότος</l>
<l>θηρᾷ γαμεῖν με. τὸν πάλαι δʼ ἐγὼ πόσιν</l>
<l>τιμῶσα Πρωτέως μνῆμα προσπίτνω τόδε</l>
<l n="65">ἱκέτις, ἵνʼ ἀνδρὶ τἀμὰ διασῴσῃ λέχη,</l>
<l>ὡς, εἰ καθʼ Ἑλλάδʼ ὄνομα δυσκλεὲς φέρω,</l>
<l>μή μοι τὸ σῶμά γʼ ἐνθάδʼ αἰσχύνην ὄφλῃ.</l>
</sp>
<milestone ed="p" n="68" unit="card"/>
<sp>
<speaker>Τεῦκρος</speaker>
<l>τίς τῶνδʼ ἐρυμνῶν δωμάτων ἔχει κράτος;</l>
<l>πλούτου γὰρ οἶκος ἄξιος προσεικάσαι,</l>
<l n="70">βασίλειά τʼ ἀμφιβλήματʼ εὔθριγκοί θʼ ἕδραι.</l>
<l>ἔα·</l>
<l>ὦ θεοί, τίνʼ εἶδον ὄψιν; ἐχθίστην ὁρῶ</l>
<l>γυναικὸς εἰκὼ φόνιον, ἥ μʼ ἀπώλεσεν</l>
<l>πάντας τʼ Ἀχαιούς. θεοί σʼ, ὅσον μίμημʼ ἔχεις</l>
<l n="75">Ἑλένης, ἀποπτύσειαν. εἰ δὲ μὴ ʼν ξένῃ</l>
<l>γαίᾳ πόδʼ εἶχον, τῷδʼ ἂν εὐστόχῳ πτερῷ </l>
<l>ἀπόλαυσιν εἰκοῦς ἔθανες ἂν Διὸς κόρης.</l>
</sp>
<sp>
<speaker>Ἑλένη</speaker>
<l>τί δʼ, ὦ ταλαίπωρʼ — ὅστις ὤν μʼ ἀπεστράφης</l>
<l>καὶ ταῖς ἐκείνης συμφοραῖς ἐμὲ στυγεῖς;</l>
</sp>
<sp>
<speaker>Τεῦκρος</speaker>
<l n="80">ἥμαρτον· ὀργῇ δʼ εἶξα μᾶλλον ἤ με χρῆν·</l>
<l>μισεῖ γὰρ Ἑλλὰς πᾶσα τὴν Διὸς κόρην.</l>
<l>σύγγνωθι δʼ ἡμῖν τοῖς λελεγμένοις, γύναι.</l>
</sp>
<sp>
<speaker>Ἑλένη</speaker>
<l>τίς δʼ εἶ; πόθεν γῆς τῆσδʼ ἐπεστράφης πέδον;</l>
</sp>
<sp>
<speaker>Τεῦκρος</speaker>
<l>εἷς τῶν Ἀχαιῶν, ὦ γύναι, τῶν ἀθλίων.</l>
</sp>
<sp>
<speaker>Ἑλένη</speaker>
<l n="85">οὐ τἄρα σʼ Ἑλένην εἰ στυγεῖς θαυμαστέον.</l>
<l>ἀτὰρ τίς εἶ πόθεν; τίνος δʼ αὐδᾶν σε χρή;</l>
</sp>
<sp>
<speaker>Τεῦκρος</speaker>
<l>ὄνομα μὲν ἡμῖν Τεῦκρος, ὁ δὲ φύσας πατὴρ</l>
<l>Τελαμών, Σαλαμὶς δὲ πατρὶς ἡ θρέψασά με.</l>
</sp>
<sp>
<speaker>Ἑλένη</speaker>
<l>τί δῆτα Νείλου τούσδʼ ἐπιστρέφῃ γύας;</l>
</sp>
<sp>
<speaker>Τεῦκρος</speaker>
<l n="90">φυγὰς πατρῴας ἐξελήλαμαι χθονός.</l>
</sp>
<sp>
<speaker>Ἑλένη</speaker>
<l>τλήμων ἂν εἴης· τίς δέ σʼ ἐκβάλλει πάτρας;</l>
</sp>
<sp>
<speaker>Τεῦκρος</speaker>
<l>Τελαμὼν ὁ φύσας. τίνʼ ἂν ἔχοις μᾶλλον φίλον;</l>
</sp>
<sp>
<speaker>Ἑλένη</speaker>
<l>ἐκ τοῦ; τὸ γάρ τοι πρᾶγμα συμφορὰν ἔχει.</l>
</sp>
<sp>
<speaker>Τεῦκρος</speaker>
<l>Αἴας μʼ ἀδελφὸς ὤλεσʼ ἐν Τροίᾳ θανών.</l>
</sp>
<sp>
<speaker>Ἑλένη</speaker>
<l n="95">πῶς; οὔ τί που σῷ φασγάνῳ βίον στερείς;</l>
</sp>
<sp>
<speaker>Τεῦκρος</speaker>
<l>οἰκεῖον αὐτὸν ὤλεσʼ ἅλμʼ ἐπὶ ξίφος.</l>
</sp>
<sp>
<speaker>Ἑλένη</speaker>
<l>μανέντʼ; ἐπεὶ τίς σωφρονῶν τλαίη τάδʼ ἄν;</l>
</sp>
<sp>
<speaker>Τεῦκρος</speaker>
<l>τὸν Πηλέως τινʼ οἶσθʼ Ἀχιλλέα γόνον;</l>
</sp>
<sp>
<speaker>Ἑλένη</speaker>
<l>ναί·</l>
<l>μνηστήρ ποθʼ Ἑλένης ἦλθεν, ὡς ἀκούομεν.</l>
</sp>
<sp>
<speaker>Τεῦκρος</speaker>
<l n="100">θανὼν ὅδʼ ὅπλων ἔριν ἔθηκε συμμάχοις.</l>
</sp>
<sp>
<speaker>Ἑλένη</speaker>
<l>καὶ δὴ τί τοῦτʼ Αἴαντι γίγνεται κακόν;</l>
</sp>
<sp>
<speaker>Τεῦκρος</speaker>
<l>ἄλλου λαβόντος ὅπλʼ ἀπηλλάχθη βίου.</l>
</sp>
<sp>
<speaker>Ἑλένη</speaker>
<l>σὺ τοῖς ἐκείνου δῆτα πήμασιν νοσεῖς; </l>
</sp>
<sp>
<speaker>Τεῦκρος</speaker>
<l>ὁθούνεκʼ αὐτῷ γʼ οὐ ξυνωλόμην ὁμοῦ.</l>
</sp>
<sp>
<speaker>Ἑλένη</speaker>
<l n="105">ἦλθες γάρ, ὦ ξένʼ, Ἰλίου κλεινὴν πόλιν;</l>
</sp>
<sp>
<speaker>Τεῦκρος</speaker>
<l>καὶ ξύν γε πέρσας αὐτὸς ἀνταπωλόμην.</l>
</sp>
<sp>
<speaker>Ἑλένη</speaker>
<l>ἤδη γὰρ ἧπται καὶ κατείργασται πυρί;</l>
</sp>
<sp>
<speaker>Τεῦκρος</speaker>
<l>ὥστʼ οὐδʼ ἴχνος γε τειχέων εἶναι σαφές.</l>
</sp>
<sp>
<speaker>Ἑλένη</speaker>
<l>ὦ τλῆμον Ἑλένη, διὰ σʼ ἀπόλλυνται Φρύγες.</l>
</sp>
<sp>
<speaker>Τεῦκρος</speaker>
<l n="110">καὶ πρός γʼ Ἀχαιοί· μεγάλα δʼ εἴργασται κακά.</l>
</sp>
<sp>
<speaker>Ἑλένη</speaker>
<l>πόσον χρόνον γὰρ διαπεπόρθηται πόλις;</l>
</sp>
<sp>
<speaker>Τεῦκρος</speaker>
<l>ἑπτὰ σχεδόν τι καρπίμους ἐτῶν κύκλους.</l>
</sp>
<sp>
<speaker>Ἑλένη</speaker>
<l>χρόνον δʼ ἐμείνατʼ ἄλλον ἐν Τροίᾳ πόσον;</l>
</sp>
<sp>
<speaker>Τεῦκρος</speaker>
<l>πολλὰς σελήνας, δέκα διελθούσας ἔτη.</l>
<milestone ed="p" n="115" unit="card"/>
</sp>
<sp>
<speaker>Ἑλένη</speaker>
<l n="115">ἦ καὶ γυναῖκα Σπαρτιᾶτιν εἵλετε;</l>
</sp>
<sp>
<speaker>Τεῦκρος</speaker>
<l>Μενέλαος αὐτὴν ἦγʼ ἐπισπάσας κόμης.</l>
</sp>
<sp>
<speaker>Ἑλένη</speaker>
<l>εἶδες σὺ τὴν δύστηνον; ἢ κλύων λέγεις;</l>
</sp>
<sp>
<speaker>Τεῦκρος</speaker>
<l>ὥσπερ γε σέ, οὐδὲν ἧσσον, ὀφθαλμοῖς ὁρῶ.</l>
</sp>
<sp>
<speaker>Ἑλένη</speaker>
<l>σκοπεῖτε μὴ δόκησιν εἴχετʼ ἐκ θεῶν.</l>
</sp>
<sp>
<speaker>Τεῦκρος</speaker>
<l n="120">ἄλλου λόγου μέμνησο, μὴ κείνης ἔτι.</l>
</sp>
<sp>
<speaker>Ἑλένη</speaker>
<l>οὕτω δοκεῖτε τὴν δόκησιν ἀσφαλῆ;</l>
</sp>
<sp>
<speaker>Τεῦκρος</speaker>
<l>αὐτὸς γὰρ ὄσσοις εἰδόμην· καὶ νοῦς ὁρᾷ.</l>
</sp>
<sp>
<speaker>Ἑλένη</speaker>
<l>ἤδη δʼ ἐν οἴκοις σὺν δάμαρτι Μενέλεως;</l>
</sp>
<sp>
<speaker>Τεῦκρος</speaker>
<l>οὔκουν ἐν Ἄργει <add>γʼ</add> οὐδʼ ἐπʼ Εὐρώτα ῥοαῖς.</l>
</sp>
<sp>
<speaker>Ἑλένη</speaker>
<l n="125">αἰαῖ· κακὸν τόδʼ εἶπας οἷς κακὸν λέγεις.</l>
</sp>
<sp>
<speaker>Τεῦκρος</speaker>
<l>ὡς κεῖνος ἀφανὴς σὺν δάμαρτι κλῄζεται.</l>
</sp>
<sp>
<speaker>Ἑλένη</speaker>
<l>οὐ πᾶσι πορθμὸς αὑτὸς Ἀργείοισιν ἦν;</l>
</sp>
<sp>
<speaker>Τεῦκρος</speaker>
<l>ἦν, ἀλλὰ χειμὼν ἄλλοσʼ ἄλλον ὥρισεν.</l>
</sp>
<sp>
<speaker>Ἑλένη</speaker>
<l>ποίοισιν ἐν νώτοισι ποντίας ἁλός;</l>
</sp>
<sp>
<speaker>Τεῦκρος</speaker>
<l n="130">μέσον περῶσι πέλαγος Αἰγαίου πόρου. </l>
</sp>
<sp>
<speaker>Ἑλένη</speaker>
<l>κἀκ τοῦδε Μενέλαν οὔτις εἶδʼ ἀφιγμένον;</l>
</sp>
<sp>
<speaker>Τεῦκρος</speaker>
<l>οὐδείς· θανὼν δὲ κλῄζεται καθʼ Ἑλλάδα.</l>
</sp>
<sp>
<speaker>Ἑλένη</speaker>
<l>ἀπωλόμεσθα· Θεστιὰς δʼ ἔστιν κόρη;</l>
</sp>
<sp>
<speaker>Τεῦκρος</speaker>
<l>Λήδαν ἔλεξας; οἴχεται θανοῦσα δή.</l>
</sp>
<sp>
<speaker>Ἑλένη</speaker>
<l n="135">οὔ πού νιν Ἑλένης αἰσχρὸν ὤλεσεν κλέος;</l>
</sp>
<sp>
<speaker>Τεῦκρος</speaker>
<l>φασίν, βρόχῳ γʼ ἅψασαν εὐγενῆ δέρην.</l>
</sp>
<sp>
<speaker>Ἑλένη</speaker>
<l>οἱ Τυνδάρειοι δʼ εἰσὶν ἢ οὐκ εἰσὶν κόροι;</l>
</sp>
<sp>
<speaker>Τεῦκρος</speaker>
<l>τεθνᾶσι καὶ οὐ τεθνᾶσι· δύο δʼ ἐστὸν λόγω.</l>
</sp>
<sp>
<speaker>Ἑλένη</speaker>
<l>πότερος ὁ κρείσσων; ὦ τάλαινʼ ἐγὼ κακῶν.</l>
</sp>
<sp>
<speaker>Τεῦκρος</speaker>
<l n="140">ἄστροις σφʼ ὁμοιωθέντε φάσʼ εἶναι θεώ.</l>
</sp>
<sp>
<speaker>Ἑλένη</speaker>
<l>καλῶς ἔλεξας τοῦτο· θάτερον δὲ τί;</l>
</sp>
<sp>
<speaker>Τεῦκρος</speaker>
<l>σφαγαῖς ἀδελφῆς οὕνεκʼ ἐκπνεῦσαι βίον.</l>
<l>ἅλις δὲ μύθων· οὐ διπλᾶ χρῄζω στένειν.</l>
<l>ὧν δʼ οὕνεκʼ ἦλθον τούσδε βασιλείους δόμους,</l>
<l n="145">τὴν θεσπιῳδὸν Θεονόην χρῄζων ἰδεῖν,</l>
<l>σὺ προξένησον, ὡς τύχω μαντευμάτων</l>
<l>ὅπῃ νεὼς στείλαιμʼ ἂν οὔριον πτερὸν</l>
<l>ἐς γῆν ἐναλίαν Κύπρον, οὗ μʼ ἐθέσπισεν</l>
<l>οἰκεῖν Ἀπόλλων, ὄνομα νησιωτικὸν</l>
<l n="150">Σαλαμῖνα θέμενον τῆς ἐκεῖ χάριν πάτρας.</l>
</sp>
<sp>
<speaker>Ἑλένη</speaker>
<l>πλοῦς, ὦ ξένʼ, αὐτὸς σημανεῖ· σὺ δʼ ἐκλιπὼν</l>
<l>γῆν τήνδε φεῦγε πρίν σε παῖδα Πρωτέως</l>
<l>ἰδεῖν, ὃς ἄρχει τῆσδε γῆς· ἄπεστι δὲ</l>
<l>κυσὶν πεποιθὼς ἐν φοναῖς θηροκτόνοις·</l>
<l n="155">κτείνει γὰρ Ἕλληνʼ ὅντινʼ ἂν λάβῃ ξένον.</l>
<l>ὅτου δʼ ἕκατι, μήτε σὺ ζήτει μαθεῖν</l>
<l>ἐγώ τε σιγῶ· τί γὰρ ἂν ὠφελοῖμί σε;</l>
</sp>
<sp>
<speaker>Τεῦκρος</speaker>
<l>καλῶς ἔλεξας, ὦ γύναι· θεοὶ δέ σοι</l>
<l>ἐσθλῶν ἀμοιβὰς ἀντιδωρησαίατο. </l>
<l n="160">Ἑλένῃ δʼ ὅμοιον σῶμʼ ἔχουσʼ οὐ τὰς φρένας</l>
<l>ἔχεις ὁμοίας, ἀλλὰ διαφόρους πολύ.</l>
<l>κακῶς δʼ ὄλοιτο μηδʼ ἐπʼ Εὐρώτα ῥοὰς</l>
<l>ἔλθοι· σὺ δʼ εἴης εὐτυχὴς ἀεί, γύναι.</l>
<milestone ed="p" n="164" unit="card"/>
</sp>
</div1>
<div1 type="choral">
<div2 type="hexameter">
<sp>
<speaker>Ἑλένη</speaker>
<l>ὤ, μεγάλων ἀχέων καταβαλλομένα μέγαν οἶκτον</l>
<l n="165">ποῖον ἁμιλλαθῶ γόον; ἢ τίνα μοῦσαν ἐπέλθω</l>
<l>δάκρυσιν ἢ θρήνοις ἢ πένθεσιν; αἰαῖ.</l>
<milestone ed="p" n="167" unit="card"/>
</sp>
</div2>
<div2 type="strophe" n="1">
<sp>
<speaker>Ἑλένη</speaker>
<l>πτεροφόροι νεάνιδες,</l>
<l>παρθένοι Χθονὸς κόραι</l>
<l>Σειρῆνες, εἴθʼ ἐμοῖς γόοις</l>
<l n="170">μόλοιτʼ ἔχουσαι Λίβυν</l>
<l>λωτὸν ἢ σύριγγας ἢ</l>
<l>φόρμιγγας, αἰλίνοις κακοῖς</l>
<l>τοῖς ἐμοῖσι σύνοχα δάκρυα·</l>
<l>πάθεσι πάθεα, μέλεσι μέλεα,</l>
<l>μουσεῖα θρηνήμα-</l>
<l>σι ξυνῳδὰ πέμψειε</l>
<l n="175">Φερσέφασσα</l>
<l>φόνια, χάριτας ἵνʼ ἐπὶ δάκρυσι</l>
<l>παρʼ ἐμέθεν ὑπὸ μέλαθρα νύχια</l>
<l n="177b">παιᾶνα</l>
<l>νέκυσιν ὀλομένοις λάβῃ.</l>
</sp>
<milestone ed="p" n="179" unit="card"/>
</div2>
<div2 type="antistrophe" n="1">
<sp>
<speaker>Χορός</speaker>
<l>κυανοειδὲς ἀμφʼ ὕδωρ</l>
<l n="180">ἔτυχον ἕλικά τʼ ἀνὰ χλόαν</l>
<l>φοίνικας ἁλίου πέπλους</l>
<l>αὐγαῖσιν ἐν χρυσέαις </l>
<l>ἀμφὶ δόνακος ἔρνεσιν</l>
<l>θάλπουσα· <add>ποτνίας δʼ ἐμᾶς,</add>
</l>
<l>ἔνθεν οἰκτρὸν ἀνεβόασεν,</l>
<l n="185">ὅμαδον ἔκλυον, ἄλυρον ἔλεγον,</l>
<l>ὅτι ποτʼ ἔλακεν αἰάγμα</l>
<l>σι στένουσα, Νύμφα τις</l>
<l n="187b">οἷα Ναῒς</l>
<l>ὄρεσι φυγάδα νόμον ἱεῖσα</l>
<l>γοερόν, ὑπὸ δὲ πέτρινα γύαλα</l>
<l n="189b">κλαγγαῖσι</l>
<l n="190">Πανὸς ἀναβοᾷ γάμους.</l>
</sp>
<milestone ed="p" n="191" unit="card"/>
</div2>
<div2 type="strophe" n="2">
<sp>
<speaker>Ἑλένη</speaker>
<l>ἰὼ ἰώ·</l>
<l>θήραμα βαρβάρου πλάτας,</l>
<l>Ἑλλανίδες κόραι,</l>
<l>ναύτας Ἀχαιῶν</l>
<l n="195">τις ἔμολεν ἔμολε δάκρυα δάκρυσί μοι φέρων.</l>
<l>Ἰλίου κατασκαφαὶ</l>
<l>πυρὶ μέλουσι δαΐῳ</l>
<l>διʼ ἐμὲ τὰν πολυκτόνον,</l>
<l>διʼ ἐμὸν ὄνομα πολύπονον.</l>
<l n="200">Λήδα δʼ ἐν ἀγχόναις</l>
<l>θάνατον ἔλαβεν αἰσχύ-</l>
<l>νας ἐμᾶς ὑπʼ ἀλγέων.</l>
<l>ὁ δʼ ἐμὸς ἐν ἁλὶ πολυπλανὴς</l>
<l>πόσις ὀλόμενος οἴχεται,</l>
<l n="205">κάστορός τε συγγόνου τε </l>
<l>διδυμογενὲς ἄγαλμα πατρίδος</l>
<l>ἀφανὲς ἀφανὲς ἱππόκροτα λέ-</l>
<l>λοιπε δάπεδα γυμνάσιά τε</l>
<l n="210">δονακόεντος Εὐρώ-</l>
<l n="210b">τα, νεανιᾶν πόνον.</l>
</sp>
<milestone ed="p" n="211" unit="card"/>
</div2>
<div2 type="antistrophe" n="2">
<sp>
<speaker>Χορός</speaker>
<l>αἰαῖ αἰαῖ·</l>
<l>ὦ δαίμονος πολυστόνου</l>
<l>μοίρας τε σᾶς, γύναι.</l>
<l>αἰὼν δυσαίων</l>
<l>τις ἔλαχεν ἔλαχεν, ὅτε σʼ ἐτέκετο ματρόθεν</l>
<l n="215">χιονόχρως κύκνου πτερῷ</l>
<l>Ζεὺς πρέπων διʼ αἰθέρος·</l>
<l>τί γὰρ ἄπεστί σοι κακῶν;</l>
<l>τίνα δὲ βίοτον οὐκ ἔτλας;</l>
<l>μάτηρ μὲν οἴχεται,</l>
<l n="220">δίδυμά τε Διὸς οὐκ εὐ-</l>
<l>δαιμονεῖ τέκεα φίλα,</l>
<l>χθόνα δὲ πάτριον οὐχ ὁρᾷς,</l>
<l>διὰ δὲ πόλεας ἔρχεται</l>
<l>βάξις, ἅ σε βαρβάροισι,</l>
<l n="225">πότνια, παραδίδωσι λέχεσιν,</l>
<l>ὁ δὲ σὸς ἐν ἁλὶ κύμασί τε λέ-</l>
<l>λοιπε βίοτον, οὐδέ ποτʼ ἔτι</l>
<l>πάτρια μέλαθρα καὶ τὰν</l>
<l n="228b">Χαλκίοικον ὀλβιεῖς.</l>
</sp>
<milestone ed="p" n="229" unit="card"/>
</div2>
<div2 type="epode">
<sp>
<speaker>Ἑλένη</speaker>
<l>φεῦ φεῦ, τίς ἢ Φρυγῶν</l>
<l n="230">ἢ τίς Ἑλλανίας ἀπὸ χθονὸς </l>
<l>ἔτεμε τὰν δακρυόεσσαν</l>
<l>Ἰλίῳ πεύκαν;</l>
<l>ἔνθεν ὀλόμενον σκάφος</l>
<l>συναρμόσας ὁ Πριαμίδας</l>
<l>ἔπλευσε βαρβάρῳ πλάτᾳ</l>
<l n="235">τὰν ἐμὰν ἐφʼ ἑστίαν,</l>
<l>ἐπὶ τὸ δυστυχέστατον</l>
<l>κάλλος, ὡς ἕλοι, γάμων</l>
<l>ἀμῶν· ἅ τε δόλιος</l>
<l>ἁ πολυκτόνος Κύπρις</l>
<l>Δαναΐδαις ἄγουσα θάνατον <del>Πριαμίδαις</del>,</l>
<l n="240">ὦ τάλαινα συμφορᾶς.</l>
<l>ἁ δὲ χρυσέοις θρόνοις</l>
<l>Διὸς ὑπαγκάλισμα σεμνὸν</l>
<l>Ἥρα τὸν ὠκύπουν</l>
<l>ἔπεμψε Μαιάδος γόνον·</l>
<l>ὅς με χλοερὰ δρεπομέναν</l>
<l n="245">ἔσω πέπλων ῥόδεα πέταλα,</l>
<l>Χαλκίοικον ὡς <del>Ἀθάναν</del> μόλοιμʼ,</l>
<l>ἀναρπάσας διʼ αἰθέρος</l>
<l>τάνδε γαῖαν εἰς ἄνολβον</l>
<l>ἔριν ἔριν τάλαιναν ἔθετο</l>
<l>Πριαμίδαισιν Ἑλλάδος.</l>
<l>τὸ δʼ ἐμὸν ὄνομα</l>
<l n="250">παρὰ Σιμουντίοις ῥοαῖσι</l>
<l>μαψίδιον ἔχει φάτιν.</l>
</sp>
<milestone ed="p" n="253" unit="card"/>
</div2>
</div1>
<div1 type="episode">
<sp>
<speaker>Χορός</speaker>
<l>ἔχεις μὲν ἀλγείνʼ, οἶδα· σύμφορον δέ τοι </l>
<l>ὡς ῥᾷστα τἀναγκαῖα τοῦ βίου φέρειν.</l>
</sp>
<sp n="*(ele/nh">
<speaker>Ἑλένη</speaker>
<l n="255">φίλαι γυναῖκες, τίνι πότμῳ συνεζύγην;</l>
<l>ἆρʼ ἡ τεκοῦσά μʼ ἔτεκεν ἀνθρώποις τέρας;</l>
<l>
<del>γυνὴ γὰρ οὔθʼ Ἑλληνὶς οὔτε βάρβαρος</del>
</l>
<l>
<del>τεῦχος νεοσσῶν λευκὸν ἐκλοχεύεται,</del>
</l>
<l>
<del>ἐν ᾧ με Λήδαν φασὶν ἐκ Διὸς τεκεῖν.</del>
</l>
<l n="260">τέρας γὰρ ὁ βίος καὶ τὰ πράγματʼ ἐστί μου,</l>
<l>τὰ μὲν διʼ Ἥραν, τὰ δὲ τὸ κάλλος αἴτιον.</l>
<l>εἴθʼ ἐξαλειφθεῖσʼ ὡς ἄγαλμʼ αὖθις πάλιν</l>
<l>αἴσχιον εἶδος ἔλαβον ἀντὶ τοῦ καλοῦ,</l>
<l>καὶ τὰς τύχας μὲν τὰς κακὰς ἃς νῦν ἔχω</l>
<l n="265">Ἕλληνες ἐπελάθοντο, τὰς δὲ μὴ κακὰς</l>
<l>ἔσῳζον ὥσπερ τὰς κακὰς σῴζουσί μου.</l>
<l>
<milestone ed="P" unit="para"/>ὅστις μὲν οὖν ἐς μίαν ἀποβλέπων τύχην</l>
<l>πρὸς θεῶν κακοῦται, βαρὺ μέν, οἰστέον δʼ ὅμως·</l>
<l>ἡμεῖς δὲ πολλαῖς συμφοραῖς ἐγκείμεθα.</l>
<l n="270">πρῶτον μὲν οὐκ οὖσʼ ἄδικος, εἰμὶ δυσκλεής·</l>
<l>καὶ τοῦτο μεῖζον τῆς ἀληθείας κακόν,</l>
<l>ὅστις τὰ μὴ προσόντα κέκτηται κακά.</l>
<l>ἔπειτα πατρίδος θεοί μʼ ἀφιδρύσαντο γῆς</l>
<l>ἐς βάρβαρʼ ἤθη, καὶ φίλων τητωμένη</l>
<l n="275">δούλη καθέστηκʼ οὖσʼ ἐλευθέρων ἄπο·</l>
<l>τὰ βαρβάρων γὰρ δοῦλα πάντα πλὴν ἑνός.</l>
<l>ἄγκυρα δʼ ἥ μου τὰς τύχας ὤχει μόνη,</l>
<l>πόσιν ποθʼ ἥξειν καί μʼ ἀπαλλάξειν κακῶν — </l>
<l>οὗτος τέθνηκεν, οὗτος οὐκέτʼ ἔστι δή.</l>
<l n="280">
<milestone ed="P" unit="para"/>μήτηρ δʼ ὄλωλε, καὶ φονεὺς αὐτῆς ἐγώ,</l>
<l>ἀδίκως μέν, ἀλλὰ τἄδικον τοῦτʼ ἔστʼ ἐμόν·</l>
<l>ὃ δʼ ἀγλάισμα δωμάτων ἐμοῦ τʼ ἔφυ, </l>
<l>θυγάτηρ ἄνανδρος πολιὰ παρθενεύεται·</l>
<l>τὼ τοῦ Διὸς δὲ λεγομένω Διοσκόρω</l>
<l n="285">οὐκ ἐστόν. ἀλλὰ πάντʼ ἔχουσα δυστυχῆ</l>
<l>τοῖς πράγμασιν τέθνηκα, τοῖς δʼ ἔργοισιν οὔ.</l>
<l>τὸ δʼ ἔσχατον τοῦτʼ, εἰ μόλοιμεν ἐς πάτραν,</l>
<l>κλῄθροις ἂν εἰργοίμεσθα — τὴν ὑπʼ Ἰλίῳ</l>
<l>δοκοῦντες Ἑλένην Μενέλεώ μʼ ἐλθεῖν μέτα.</l>
<l n="290">εἰ μὲν γὰρ ἔζη πόσις, ἀνεγνώσθημεν ἂν</l>
<l>ἐλθόντες, ἃ φανέρʼ ἦν μόνοις, ἐς ξύμβολα.</l>
<l>νῦν δʼ οὔτε τοῦτʼ ἔστʼ οὔτε μὴ σωθῇ ποτε.</l>
<milestone ed="p" n="293" unit="card"/>
<l>
<milestone ed="P" unit="para"/>τί δῆτʼ ἔτι ζῶ; τίνʼ ὑπολείπομαι τύχην;</l>
<l>γάμους ἑλομένη τῶν κακῶν ὑπαλλαγάς,</l>
<l n="295">μετʼ ἀνδρὸς οἰκεῖν βαρβάρου πρὸς πλουσίαν</l>
<l>τράπεζαν ἵζουσʼ; ἀλλʼ ὅταν πόσις πικρὸς</l>
<l>ξυνῇ γυναικί, καὶ τὸ σῶμʼ ἐστιν πικρόν.</l>
<l>θανεῖν κράτιστον· πῶς θάνοιμʼ ἂν οὐ καλῶς;</l>
<l>
<del>ἀσχήμονες μὲν ἀγχόναι μετάρσιοι,</del>
</l>
<l n="300">
<del>κἀν τοῖσι δούλοις δυσπρεπὲς νομίζεται·</del>
</l>
<l>
<del>σφαγαὶ δʼ ἔχουσιν εὐγενές τι καὶ καλόν,</del>
</l>
<l>
<del>σμικρὸν δʼ ὁ καιρὸς σάρκʼ ἀπαλλάξαι βίου.</del>
</l>
<l>ἐς γὰρ τοσοῦτον ἤλθομεν βάθος κακῶν·</l>
<l>αἱ μὲν γὰρ ἄλλαι διὰ τὸ κάλλος εὐτυχεῖς</l>
<l n="305">γυναῖκες, ἡμᾶς δʼ αὐτὸ τοῦτʼ ἀπώλεσεν.</l>
</sp>
<sp>
<speaker>Χορός</speaker>
<l>Ἑλένη, τὸν ἐλθόνθʼ, ὅστις ἐστὶν ὁ ξένος,</l>
<l>μὴ πάντʼ ἀληθῆ δοξάσῃς εἰρηκέναι.</l>
</sp>
<sp>
<speaker>Ἑλένη</speaker>
<l>καὶ μὴν σαφῶς γʼ ἔλεξʼ ὀλωλέναι πόσιν. </l>
</sp>
<sp>
<speaker>Χορός</speaker>
<l>πόλλʼ ἂν γένοιτο καὶ διὰ ψευδῶν ἔπη.</l>
</sp>
<sp>
<speaker>Ἑλένη</speaker>
<l n="310">καὶ τἄμπαλίν γε τῶνδʼ ἀληθείᾳ σαφῆ.</l>
</sp>
<sp>
<speaker>Χορός</speaker>
<l>ἐς ξυμφορὰν γὰρ ἀντὶ τἀγαθοῦ φέρῃ.</l>
</sp>
<sp>
<speaker>Ἑλένη</speaker>
<l>φόβος γὰρ ἐς τὸ δεῖμα περιβαλών μʼ ἄγει.</l>
</sp>
<sp>
<speaker>Χορός</speaker>
<l>πῶς δʼ εὐμενείας τοισίδʼ ἐν δόμοις ἔχεις;</l>
</sp>
<sp>
<speaker>Ἑλένη</speaker>
<l>πάντες φίλοι μοι πλὴν ὁ θηρεύων γάμους.</l>
</sp>
<sp>
<speaker>Χορός</speaker>
<l n="315">οἶσθʼ οὖν ὃ δρᾶσον; μνήματος λιποῦσʼ ἕδραν — </l>
</sp>
<sp>
<speaker>Ἑλένη</speaker>
<l>ἐς ποῖον ἕρπεις μῦθον ἢ παραίνεσιν;</l>
</sp>
<sp>
<speaker>Χορός</speaker>
<l>ἐλθοῦσʼ ἐς οἴκους, ἣ τὰ πάντʼ ἐπίσταται,</l>
<l>τῆς ποντίας Νηρῇδος ἐκγόνου κόρης,</l>
<l>πυθοῦ πόσιν σὸν Θεονόης, εἴτʼ ἔστʼ ἔτι</l>
<l n="320">εἴτʼ ἐκλέλοιπε φέγγος· ἐκμαθοῦσα δʼ εὖ</l>
<l>πρὸς τὰς τύχας τὸ χάρμα τοὺς γόους τʼ ἔχε.</l>
<l>πρὶν δʼ οὐδὲν ὀρθῶς εἰδέναι, τί σοι πλέον</l>
<l>λυπουμένῃ γένοιτʼ ἄν; ἀλλʼ ἐμοὶ πιθοῦ·</l>
<l>τάφον λιποῦσα τόνδε σύμμειξον κόρῃ·</l>
<l n="325">ὅθενπερ εἴσῃ πάντα τἀληθῆ μαθεῖν</l>
<l>ἔχουσʼ ἐν οἴκοις τοῖσδε, τί βλέπεις πρόσω;</l>
<l>θέλω δὲ κἀγὼ σοὶ συνεισελθεῖν δόμους</l>
<l>καὶ συμπυθέσθαι παρθένου θεσπίσματα·</l>
<l>γυναῖκα γὰρ δὴ συμπονεῖν γυναικὶ χρή.</l>
</sp>
<milestone ed="p" n="330" unit="card"/>
<div2 type="lyric">
<sp>
<speaker>Ἑλένη</speaker>
<l n="330">φίλαι, λόγους ἐδεξάμαν·</l>
<l>βᾶτε βᾶτε δʼ ἐς δόμους,</l>
<l>ἀγῶνας ἐντὸς οἴκων</l>
<l>ὡς πύθησθε τοὺς ἐμούς.</l>
</sp>
<sp>
<speaker>Χορός</speaker>
<l>θέλουσαν οὐ μόλις καλεῖς.</l>
</sp>
<sp>
<speaker>Ἑλένη</speaker>
<l n="335">ἰὼ μέλεος ἁμέρα.</l>
<l>τίνʼ ἄρα τάλαινα τίνα δακρυό- </l>
<l>εντα λόγον ἀκούσομαι;</l>
</sp>
<sp>
<speaker>Χορός</speaker>
<l>μὴ πρόμαντις ἀλγέων</l>
<l>προλάμβανʼ, ὦ φίλα, γόους.</l>
</sp>
<sp>
<speaker>Ἑλένη</speaker>
<l n="340">τί μοι πόσις μέλεος ἔτλα;</l>
<l>πότερα δέρκεται φάος</l>
<l>τέθριππά θʼ ἁλίου κέλευθά τʼ ἀστέρων,</l>
<l n="344">ἢ ʼν νέκυσι κατὰ χθονὸς</l>
<l n="345">τὰν χρόνιον ἔχει τύχαν;</l>
</sp>
<sp>
<speaker>Χορός</speaker>
<l>ἐς τὸ φέρτερον τίθει</l>
<l>τὸ μέλλον, ὅ τι γενήσεται.</l>
</sp>
<sp>
<speaker>Ἑλένη</speaker>
<l>σὲ γὰρ ἐκάλεσα, σὲ δὲ κατόμοσα,</l>
<l>τὸν ὑδρόεντι δόνακι χλωρὸν</l>
<l n="350">Εὐρώταν, θανόντος</l>
<l>εἰ βάξις ἔτυμος ἀνδρὸς</l>
<l>ἅδε μοι — τί τάδʼ ἀσύνετα;  — </l>
<l>φόνιον αἰώρημα</l>
<l>διὰ δέρης ὀρέξομαι,</l>
<l>ἢ ξιφοκτόνον δίωγμα</l>
<l n="355">λαιμορρύτου σφαγᾶς</l>
<l>αὐτοσίδαρον ἔσω πελάσω διὰ σαρκὸς ἅμιλλαν,</l>
<l>θῦμα τριζύγοις θεαῖσι</l>
<l>τῷ τε σήραγγας Ἰδαί</l>
<l>ας ἐνίζοντι Πριαμί</l>
<l>δᾳ ποτʼ ἀμφὶ βουστάθμους.</l>
</sp>
<sp>
<speaker>Χορός</speaker>
<l n="360">ἄλλοσʼ ἀποτροπὰ κακῶν</l>
<l>γένοιτο, τὸ δὲ σὸν εὐτυχές.</l>
<milestone ed="p" n="362" unit="card"/>
</sp>
<sp n="*(ele/nh">
<speaker>Ἑλένη</speaker>
<l>ἰὼ Τροία τάλαινα,</l>
<l n="362b">διʼ ἔργʼ ἄνεργʼ ὄλλυσαι</l>
<l>μέλεά τʼ ἔτλας· τὰ δʼ ἐμὰ δῶρα</l>
<l>Κύπριδος ἔτεκε πολὺ μὲν αἷμα,</l>
<l n="365">πολὺ δὲ δάκρυον· ἄχεά τʼ ἄχεσι,</l>
<l>δάκρυα δάκρυσιν ἔλαβε, πάθεα <gap/>
</l>
<l>ματέρες τε παῖδας ὄλεσαν,</l>
<l>ἀπὸ δὲ παρθένοι κόμας</l>
<l>ἔθεντο σύγγονοι νεκρῶν Σκαμάνδριον</l>
<l>ἀμφὶ Φρύγιον οἶδμα.</l>
<l n="370">βοὰν βοὰν δʼ Ἑλλὰς</l>
<l>κελάδησε κἀνοτότυξεν,</l>
<l>ἐπὶ δὲ κρατὶ χέρας ἔθηκεν,</l>
<l>ὄνυχι δʼ ἁπαλόχροα γένυν</l>
<l>δεῦσε φονίαισι πλαγαῖς.</l>
<milestone ed="p" n="375" unit="card"/>
<l n="375">ὦ μάκαρ Ἀρκαδίᾳ ποτὲ παρθένε Καλλιστοῖ, Διὸς</l>
<l>ἃ λεχέων ἐπέβας τετραβάμοσι γυίοις,</l>
<l>ὡς πολὺ ματρὸς ἐμᾶς ἔλαχες πλέον,</l>
<l>ἁ μορφᾷ θηρῶν λαχνογυίων — </l>
<l>ὄμματι λάβρῷ σχῆμα λεαίνης — </l>
<l n="380">ἐξαλλάξασʼ ἄχθεα λύπης·</l>
<l>ἅν τέ ποτʼ Ἄρτεμις ἐξεχορεύσατο</l>
<l>χρυσοκέρατʼ ἔλαφον Μέροπος Τιτανίδα κούραν</l>
<l>καλλοσύνας ἕνεκεν· τὸ δʼ ἐμὸν δέμας</l>
<l>ὤλεσεν ὤλεσε πέργαμα Δαρδανίας</l>
<l n="385">ὀλομένους τʼ Ἀχαιούς. </l>
</sp>
<milestone ed="p" n="386" unit="card"/>
</div2>
<div2 type="dialogue">
<sp>
<speaker>Μενελέως</speaker>
<l>ὦ τὰς τεθρίππους Οἰνομάῳ Πῖσαν κάτα</l>
<l>Πέλοψ ἁμίλλας ἐξαμιλληθείς ποτε,</l>
<l>εἴθʼ ὤφελες τόθʼ, ἡνίκʼ ἔρανον εἰς θεοὺς</l>
<l>πεισθεὶς ἐποίεις, ἐν θεοῖς λιπεῖν βίον,</l>
<l n="390">πρὶν τὸν ἐμὸν Ἀτρέα πατέρα γεννῆσαί ποτε,</l>
<l>ὃς ἐξέφυσεν Ἀερόπης λέκτρων ἄπο</l>
<l>Ἀγαμέμνονʼ ἐμέ τε Μενέλεων, κλεινὸν ζυγόν·</l>
<l>πλεῖστον γὰρ οἶμαι — καὶ τόδʼ οὐ κόμπῳ λέγω — </l>
<l>στράτευμα κώπῃ διορίσαι Τροίαν ἔπι,</l>
<l n="395">τύραννος οὐδὲν πρὸς βίαν στρατηλατῶν,</l>
<l>ἑκοῦσι δʼ ἄρξας Ἑλλάδος νεανίαις.</l>
<l>καὶ τοὺς μὲν οὐκέτʼ ὄντας ἀριθμῆσαι πάρα,</l>
<l>τοὺς δʼ ἐκ θαλάσσης ἀσμένους πεφευγότας,</l>
<l>νεκρῶν φέροντας ὀνόματʼ εἰς οἴκους πάλιν.</l>
<l n="400">ἐγὼ δʼ ἐπʼ οἶδμα πόντιον γλαυκῆς ἁλὸς</l>
<l>τλήμων ἀλῶμαι χρόνον ὅσονπερ Ἰλίου</l>
<l>πύργους ἔπερσα, κἀς πάτραν χρῄζων μολεῖν</l>
<l>οὐκ ἀξιοῦμαι τοῦδε πρὸς θεῶν τυχεῖν.</l>
<l>Λιβύης τʼ ἐρήμους ἀξένους τʼ ἐπιδρομὰς</l>
<l n="405">πέπλευκα πάσας· χὥταν ἐγγὺς ὦ πάτρας,</l>
<l>πάλιν μʼ ἀπωθεῖ πνεῦμα, κοὔποτʼ οὔριον</l>
<l>ἐσῆλθε λαῖφος ὥστε μʼ ἐς πάτραν μολεῖν.</l>
<l>
<milestone ed="P" unit="para"/>καὶ νῦν τάλας ναυαγὸς ἀπολέσας φίλους</l>
<l>ἐξέπεσον ἐς γῆν τήνδε· ναῦς δὲ πρὸς πέτρας</l>
<l n="410">πολλοὺς ἀριθμοὺς ἄγνυται ναυαγίων.</l>
<l>τρόπις δʼ ἐλείφθη ποικίλων ἁρμοσμάτων,</l>
<l>ἐφʼ ἧς ἐσώθην μόλις ἀνελπίστῳ τύχῃ</l>
<l>Ἑλένη τε, Τροίας ἣν ἀποσπάσας ἔχω. </l>
<l>ὄνομα δὲ χώρας ἥτις ἥδε καὶ λεὼς</l>
<l n="415">οὐκ οἶδα· ὄχλον γὰρ ἐσπεσεῖν ᾐσχυνόμην</l>
<l>ὥσθʼ ἱστορῆσαι, τὰς ἐμὰς δυσχλαινίας</l>
<l>κρύπτων ὑπʼ αἰδοῦς τῆς τύχης. ὅταν δʼ ἀνὴρ</l>
<l>πράξῃ κακῶς ὑψηλός, εἰς ἀηθίαν</l>
<l>πίπτει κακίω τοῦ πάλαι δυσδαίμονος.</l>
<l n="420">χρεία δὲ τείρει μʼ· οὔτε γὰρ σῖτος πάρα</l>
<l>οὔτʼ ἀμφὶ χρῶτʼ ἐσθῆτες· αὐτὰ δʼ εἰκάσαι</l>
<l>πάρεστι ναὸς ἐκβόλοις ἃ ἀμπίσχομαι.</l>
<l>πέπλους δὲ τοὺς πρὶν λαμπρά τʼ ἀμφιβλήματα</l>
<l>χλιδάς τε πόντος ἥρπασʼ· ἐν δʼ ἄντρου μυχοῖς</l>
<l n="425">κρύψας γυναῖκα τὴν κακῶν πάντων ἐμοὶ</l>
<l>ἄρξασαν ἥκω τούς τε περιλελειμμένους</l>
<l>φίλων φυλάσσειν τἄμʼ ἀναγκάσας λέχη.</l>
<l>μόνος δὲ νοστῶ, τοῖς ἐκεῖ ζητῶν φίλοις</l>
<l>τὰ πρόσφορʼ ἤν πως ἐξερευνήσας λάβω.</l>
<l n="430">ἰδὼν δὲ δῶμα περιφερὲς θριγκοῖς τόδε</l>
<l>πύλας τε σεμνὰς ἀνδρὸς ὀλβίου τινός,</l>
<l>προσῆλθον· ἐλπὶς δʼ ἔκ γε πλουσίων δόμων</l>
<l>λαβεῖν τι ναύταις· ἐκ δὲ μὴ ἐχόντων βίον — </l>
<l>οὐδʼ εἰ θέλοιεν, ὠφελεῖν ἔχοιεν ἄν.</l>
<l n="435">
<milestone ed="P" unit="para"/>ὠή· τίς ἂν πυλωρὸς ἐκ δόμων μόλοι,</l>
<l>ὅστις διαγγείλειε τἄμʼ ἔσω κακά;</l>
</sp>
<milestone ed="p" n="437" unit="card"/>
<sp>
<speaker>Γραῦς</speaker>
<l>τίς πρὸς πύλαισιν; οὐκ ἀπαλλάξῃ δόμων</l>
<l>καὶ μὴ πρὸς αὐλείοισιν ἑστηκὼς πύλαις</l>
<l>ὄχλον παρέξεις δεσπόταις; ἢ κατθανῇ</l>
<l n="440">Ἕλλην πεφυκώς, οἷσιν οὐκ ἐπιστροφαί. </l>
</sp>
<sp>
<speaker>Μενελέως</speaker>
<l>ὦ γραῖα, ταὐτὰ ταῦτʼ ἔπη κἄλλως λέγειν</l>
<l>ἔξεστι, πείσομαι γάρ· ἀλλʼ ἄνες λόγον.</l>
</sp>
<sp>
<speaker>Γραῦς</speaker>
<l>ἄπελθʼ· ἐμοὶ γὰρ τοῦτο πρόσκειται, ξένε,</l>
<l>μηδένα πελάζειν τοισίδʼ Ἑλλήνων δόμοις.</l>
</sp>
<sp>
<speaker>Μενελέως</speaker>
<l n="445">ἆ· μὴ προσείλει χεῖρα μηδʼ ὤθει βίᾳ.</l>
</sp>
<sp>
<speaker>Γραῦς</speaker>
<l>πείθῃ γὰρ οὐδὲν ὧν λέγω, σὺ δʼ αἴτιος.</l>
</sp>
<sp>
<speaker>Μενελέως</speaker>
<l>ἄγγειλον εἴσω δεσπόταισι τοῖσι σοῖς <gap/>
</l>
</sp>
<sp>
<speaker>Γραῦς</speaker>
<l>πικρῶς ἄρʼ οἶμαί γʼ ἀγγελεῖν τοὺς σοὺς λόγους.</l>
</sp>
<sp>
<speaker>Μενελέως</speaker>
<l>ναυαγὸς ἥκω ξένος, ἀσύλητον γένος.</l>
</sp>
<sp>
<speaker>Γραῦς</speaker>
<l n="450">οἶκον πρὸς ἄλλον νύν τινʼ ἀντὶ τοῦδʼ ἴθι.</l>
</sp>
<sp>
<speaker>Μενελέως</speaker>
<l>οὔκ, ἀλλʼ ἔσω πάρειμι· καὶ σύ μοι πιθοῦ.</l>
</sp>
<sp>
<speaker>Γραῦς</speaker>
<l>ὀχληρὸς ἴσθʼ ὤν· καὶ τάχʼ ὠσθήσῃ βίᾳ.</l>
</sp>
<sp>
<speaker>Μενελέως</speaker>
<l>αἰαῖ· τὰ κλεινὰ ποῦ ʼστί μοι στρατεύματα;</l>
</sp>
<sp>
<speaker>Γραῦς</speaker>
<l>οὐκοῦν ἐκεῖ που σεμνὸς ἦσθʼ, οὐκ ἐνθάδε.</l>
</sp>
<sp>
<speaker>Μενελέως</speaker>
<l n="455">ὦ δαῖμον, ὡς ἀνάξιʼ ἠτιμώμεθα.</l>
</sp>
<sp>
<speaker>Γραῦς</speaker>
<l>τί βλέφαρα τέγγεις δάκρυσι; πρὸς τίνʼ οἰκτρὸς εἶ;</l>
</sp>
<sp>
<speaker>Μενελέως</speaker>
<l>πρὸς τὰς πάροιθεν συμφορὰς εὐδαίμονας.</l>
</sp>
<sp>
<speaker>Γραῦς</speaker>
<l>οὔκουν ἀπελθὼν δάκρυα σοῖς δώσεις φίλοις;</l>
</sp>
<sp>
<speaker>Μενελέως</speaker>
<l>τίς δʼ ἥδε χώρα; τοῦ δὲ βασίλειοι δόμοι;</l>
</sp>
<sp>
<speaker>Γραῦς</speaker>
<l n="460">Πρωτεὺς τάδʼ οἰκεῖ δώματʼ, Αἴγυπτος δὲ γῆ.</l>
</sp>
<sp>
<speaker>Μενελέως</speaker>
<l>Αἴγυπτος; ὦ δύστηνος, οἷ πέπλευκʼ ἄρα.</l>
</sp>
<sp>
<speaker>Γραῦς</speaker>
<l>τί δὴ τὸ Νείλου μεμπτόν ἐστί σοι γάνος;</l>
</sp>
<sp>
<speaker>Μενελέως</speaker>
<l>οὐ τοῦτʼ ἐμέμφθην· τὰς ἐμὰς στένω τύχας.</l>
</sp>
<sp>
<speaker>Γραῦς</speaker>
<l>πολλοὶ κακῶς πράσσουσιν, οὐ σὺ δὴ μόνος.</l>
</sp>
<sp>
<speaker>Μενελέως</speaker>
<l n="465">ἔστʼ οὖν ἐν οἴκοις ὅντινʼ ὀνομάζεις ἄναξ; </l>
</sp>
<sp>
<speaker>Γραῦς</speaker>
<l>τόδʼ ἐστὶν αὐτοῦ μνῆμα, παῖς δʼ ἄρχει χθονός.</l>
</sp>
<sp>
<speaker>Μενελέως</speaker>
<l>ποῦ δῆτʼ ἂν εἴη; πότερον ἐκτὸς ἢ ʼν δόμοις;</l>
</sp>
<sp>
<speaker>Γραῦς</speaker>
<l>οὐκ ἔνδον· Ἕλλησιν δὲ πολεμιώτατος.</l>
</sp>
<sp>
<speaker>Μενελέως</speaker>
<l>τίνʼ αἰτίαν σχὼν ἧς ἐπηυρόμην ἐγώ;</l>
</sp>
<sp>
<speaker>Γραῦς</speaker>
<l n="470">Ἑλένη κατʼ οἴκους ἐστὶ τούσδʼ ἡ τοῦ Διός.</l>
</sp>
<sp>
<speaker>Μενελέως</speaker>
<l>πῶς φῄς; τίνʼ εἶπας μῦθον; αὖθίς μοι φράσον.</l>
</sp>
<sp>
<speaker>Γραῦς</speaker>
<l>ἡ Τυνδαρὶς παῖς, ἣ κατὰ Σπάρτην ποτʼ ἦν.</l>
</sp>
<sp>
<speaker>Μενελέως</speaker>
<l>πόθεν μολοῦσα; τίνα τὸ πρᾶγμʼ ἔχει λόγον;</l>
</sp>
<sp>
<speaker>Γραῦς</speaker>
<l>Λακεδαίμονος γῆς δεῦρο νοστήσασʼ ἄπο.</l>
</sp>
<sp>
<speaker>Μενελέως</speaker>
<l n="475">πότε; οὔ τί που λελῄσμεθʼ ἐξ ἄντρων λέχος;</l>
<milestone ed="p" n="476" unit="card"/>
</sp>
<sp>
<speaker>Γραῦς</speaker>
<l>πρὶν τοὺς Ἀχαιούς, ὦ ξένʼ, ἐς Τροίαν μολεῖν.</l>
<l>ἀλλʼ ἕρπʼ ἀπʼ οἴκων· ἔστι γάρ τις ἐν δόμοις</l>
<l>τύχη, τύραννος ᾗ ταράσσεται δόμος.</l>
<l>καιρὸν γὰρ οὐδένʼ ἦλθες· ἢν δὲ δεσπότης</l>
<l n="480">λάβῃ σε, θάνατος ξένιά σοι γενήσεται.</l>
<l>εὔνους γάρ εἰμʼ Ἕλλησιν, οὐχ ὅσον πικροὺς</l>
<l>λόγους ἔδωκα δεσπότην φοβουμένη.</l>
</sp>
<sp>
<speaker>Μενελέως</speaker>
<l>τί φῶ; τί λέξω; συμφορὰς γὰρ ἀθλίας</l>
<l>ἐκ τῶν πάροιθεν τὰς παρεστώσας κλύω,</l>
<l n="485">εἰ τὴν μὲν αἱρεθεῖσαν ἐκ Τροίας ἄγων</l>
<l>ἥκω δάμαρτα καὶ κατʼ ἄντρα σῴζεται,</l>
<l>ὄνομα δὲ ταὐτὸν τῆς ἐμῆς ἔχουσά τις</l>
<l>δάμαρτος ἄλλη τοισίδʼ ἐνναίει δόμοις.</l>
<l>Διὸς δʼ ἔλεξε παῖδά νιν πεφυκέναι.</l>
<l n="490">ἀλλʼ ἦ τις ἔστι Ζηνὸς ὄνομʼ ἔχων ἀνὴρ</l>
<l>Νείλου παρʼ ὄχθας; εἷς γὰρ ὅ γε κατʼ οὐρανόν.</l>
<l>Σπάρτη δὲ ποῦ γῆς ἐστι πλὴν ἵνα ῥοαὶ</l>
<l>τοῦ καλλιδόνακός εἰσιν Εὐρώτα μόνον; </l>
<l>ἁπλοῦν δὲ Τυνδάρειον ὄνομα κλῄζεται.</l>
<l n="495">Λακεδαίμονος δὲ γαῖα τίς ξυνώνυμος</l>
<l>Τροίας τε; ἐγὼ μὲν οὐκ ἔχω τί χρὴ λέγειν.</l>
<l>πολλοὶ γάρ, ὡς εἴξασιν, ἐν πολλῇ χθονὶ</l>
<l>ὀνόματα ταὔτʼ ἔχουσι καὶ πόλις πόλει</l>
<l>γυνὴ γυναικί τʼ· οὐδὲν οὖν θαυμαστέον.</l>
<l n="500">οὐδʼ αὖ τὸ δεινὸν προσπόλου φευξούμεθα·</l>
<l>ἀνὴρ γὰρ οὐδεὶς ὧδε βάρβαρος φρένας,</l>
<l>ὃς ὄνομʼ ἀκούσας τοὐμὸν οὐ δώσει βοράν.</l>
<l>κλεινὸν τὸ Τροίας πῦρ ἐγώ θʼ ὃς ἧψά νιν,</l>
<l>Μενέλαος, οὐκ ἄγνωστος ἐν πάσῃ χθονί.</l>
<l n="505">δόμων ἄνακτα προσμενῶ· δισσὰς δέ μοι</l>
<l>ἔχει φυλάξεις· ἢν μὲν ὠμόφρων τις ᾖ,</l>
<l>κρύψας ἐμαυτὸν εἶμι πρὸς ναυάγια·</l>
<l>ἢν δʼ ἐνδιδῷ τι μαλθακόν, τὰ πρόσφορα</l>
<l>τῆς νῦν παρούσης συμφορᾶς αἰτήσομαι.</l>
<l n="510">κακῶν μὲν ἡμῖν ἔσχατον τοῖς ἀθλίοις,</l>
<l>ἄλλους τυράννους αὐτὸν ὄντα βασιλέα</l>
<l>βίον προσαιτεῖν· ἀλλʼ ἀναγκαίως ἔχει.</l>
<l>λόγος γάρ ἐστιν οὐκ ἐμός, σοφὸν δʼ ἔπος,</l>
<l>δεινῆς ἀνάγκης οὐδὲν ἰσχύειν πλέον.</l>
</sp>
<milestone ed="p" n="515" unit="card"/>
</div2>
<div2 type="lyric">
<sp>
<speaker>Χορός</speaker>
<l n="515">ἤκουσα τᾶς θεσπιῳδοῦ κόρας,</l>
<l>ἃ χρῄζουσʼ ἐφάνη τυράννοις</l>
<l>δόμοις, ὡς Μενέλαος οὔ</l>
<l>πω μελαμφαὲς οἴχεται</l>
<l>διʼ ἔρεβος χθονὶ κρυφθείς, </l>
<l n="520">ἀλλʼ ἔτι κατʼ οἶδμʼ ἅλιον</l>
<l>τρυχόμενος οὔπω λιμένων</l>
<l>ψαύσειεν πατρίας γᾶς,</l>
<l>ἀλατείᾳ βιότου</l>
<l>ταλαίφρων, ἄφιλος φίλων,</l>
<l n="525">παντοδαπᾶς † ἐπὶ γᾶς † πόδα</l>
<l>χριμπτόμενος εἰναλίῳ</l>
<l>κώπᾳ Τρῳάδος ἐκ γᾶς.</l>
<milestone ed="p" n="528" unit="card"/>
</sp>
</div2>
<div2 type="dialogue">
<sp>
<speaker>Ἑλένη</speaker>
<l>ἥδʼ αὖ τάφου τοῦδʼ εἰς ἕδρας ἐγὼ πάλιν</l>
<l>στείχω, μαθοῦσα Θεονόης φίλους λόγους,</l>
<l n="530">ἣ πάντʼ ἀληθῶς οἶδε· φησὶ δʼ ἐν φάει</l>
<l>πόσιν τὸν ἁμὸν ζῶντα φέγγος εἰσορᾶν,</l>
<l>πορθμοὺς δʼ ἀλᾶσθαι μυρίους πεπλωκότα</l>
<l>ἐκεῖσε κἀκεῖσʼ οὐδʼ ἀγύμναστον πλάνοις,</l>
<l>ἥξειν <add>δʼ</add> ὅταν δὴ πημάτων λάβῃ τέλος.</l>
<l n="535">ἓν δʼ οὐκ ἔλεξεν, εἰ μολὼν σωθήσεται.</l>
<l>ἐγὼ δʼ ἀπέστην τοῦτʼ ἐρωτῆσαι σαφῶς,</l>
<l>ἡσθεῖσʼ ἐπεί νιν εἶπέ μοι σεσῳσμένον.</l>
<l>ἐγγὺς δέ νίν που τῆσδʼ ἔφασκʼ εἶναι χθονός,</l>
<l>ναυαγὸν ἐκπεσόντα σὺν παύροις φίλοις.</l>
<l n="540">ὤμοι, πόθʼ ἥξεις; ὡς ποθεινὸς ἂν μόλοις.</l>
<l>ἔα, τίς οὗτος; οὔ τί που κρυπτεύομαι</l>
<l>Πρωτέως ἀσέπτου παιδὸς ἐκ βουλευμάτων;</l>
<l>οὐχ ὡς δρομαία πῶλος ἢ Βάκχη θεοῦ</l>
<l>τάφῳ ξυνάψω κῶλον; ἄγριος δέ τις</l>
<l n="545">μορφὴν ὅδʼ ἐστίν, ὅς με θηρᾶται λαβεῖν.</l>
</sp>
<sp>
<speaker>Μενελέως</speaker>
<l>σὲ τὴν ὄρεγμα δεινὸν ἡμιλλημένην</l>
<l>τύμβου ʼπὶ κρηπῖδʼ ἐμπύρους τʼ ὀρθοστάτας, </l>
<l>μεῖνον· τί φεύγεις; ὡς δέμας δείξασα σὸν</l>
<l>ἔκπληξιν ἡμῖν ἀφασίαν τε προστίθης.</l>
</sp>
<sp>
<speaker>Ἑλένη</speaker>
<l n="550">ἀδικούμεθʼ, ὦ γυναῖκες· εἰργόμεσθα γὰρ</l>
<l>τάφου πρὸς ἀνδρὸς τοῦδε, καί μʼ ἑλὼν θέλει</l>
<l>δοῦναι τυράννοις ὧν ἐφεύγομεν γάμους.</l>
</sp>
<sp>
<speaker>Μενελέως</speaker>
<l>οὐ κλῶπές ἐσμεν, οὐχ ὑπηρέται κακῶν.</l>
</sp>
<sp>
<speaker>Ἑλένη</speaker>
<l>καὶ μὴν στολήν γʼ ἄμορφον ἀμφὶ σῶμʼ ἔχεις.</l>
</sp>
<sp>
<speaker>Μενελέως</speaker>
<l n="555">στῆσον, φόβου μεθεῖσα, λαιψηρὸν πόδα.</l>
</sp>
<sp>
<speaker>Ἑλένη</speaker>
<l>ἵστημʼ, ἐπεί γε τοῦδʼ ἐφάπτομαι τόπου.</l>
</sp>
<sp>
<speaker>Μενελέως</speaker>
<l>τίς εἶ; τίνʼ ὄψιν σήν, γύναι, προσδέρκομαι;</l>
</sp>
<sp>
<speaker>Ἑλένη</speaker>
<l>σὺ δʼ εἶ τίς; αὑτὸς γὰρ σὲ κἄμʼ ἔχει λόγος.</l>
</sp>
<sp>
<speaker>Μενελέως</speaker>
<l>οὐπώποτʼ εἶδον προσφερέστερον δέμας.</l>
</sp>
<sp>
<speaker>Ἑλένη</speaker>
<l n="560">ὦ θεοί· θεὸς γὰρ καὶ τὸ γιγνώσκειν φίλους.</l>
</sp>
<sp>
<speaker>
<add>Μενελέως</add>
</speaker>
<l>
<add>Ἑλληνὶς εἶ τις ἢ ἐπιχωρία γυνή;</add>
</l>
</sp>
<sp>
<speaker>Ἑλένη</speaker>
<l>Ἑλληνίς· ἀλλὰ καὶ τὸ σὸν θέλω μαθεῖν.</l>
</sp>
<sp>
<speaker>Μενελέως</speaker>
<l>Ἑλένῃ σʼ ὁμοίαν δὴ μάλιστʼ εἶδον, γύναι.</l>
</sp>
<sp>
<speaker>Ἑλένη</speaker>
<l>ἐγὼ δὲ Μενέλεῴ γε σέ· οὐδʼ ἔχω τί φῶ.</l>
</sp>
<sp>
<speaker>Μενελέως</speaker>
<l n="565">ἔγνως γὰρ ὀρθῶς ἄνδρα δυστυχέστατον.</l>
<milestone ed="p" n="566" unit="card"/>
</sp>
<sp>
<speaker>Ἑλένη</speaker>
<l>ὦ χρόνιος ἐλθὼν σῆς δάμαρτος ἐς χέρας.</l>
</sp>
<sp>
<speaker>Μενελέως</speaker>
<l>ποίας δάμαρτος; μὴ θίγῃς ἐμῶν πέπλων.</l>
</sp>
<sp>
<speaker>Ἑλένη</speaker>
<l>ἥν σοι δίδωσι Τυνδάρεως, ἐμὸς πατήρ.</l>
</sp>
<sp>
<speaker>Μενελέως</speaker>
<l>ὦ φωσφόρʼ Ἑκάτη, πέμπε φάσματʼ εὐμενῆ.</l>
</sp>
<sp>
<speaker>Ἑλένη</speaker>
<l n="570">οὐ νυκτίφαντον πρόπολον Ἐνοδίας μʼ ὁρᾷς.</l>
</sp>
<sp>
<speaker>Μενελέως</speaker>
<l>οὐ μὴν γυναικῶν γʼ εἷς δυοῖν ἔφυν πόσις.</l>
</sp>
<sp>
<speaker>Ἑλένη</speaker>
<l>ποίων δὲ λέκτρων δεσπότης ἄλλων ἔφυς;</l>
</sp>
<sp>
<speaker>Μενελέως</speaker>
<l>ἣν ἄντρα κεύθει κἀκ Φρυγῶν κομίζομαι.</l>
</sp>
<sp>
<speaker>Ἑλένη</speaker>
<l>οὐκ ἔστιν ἄλλη σή τις ἀντʼ ἐμοῦ γυνή. </l>
</sp>
<sp>
<speaker>Μενελέως</speaker>
<l n="575">οὔ που φρονῶ μὲν εὖ, τὸ δʼ ὄμμα μου νοσεῖ;</l>
</sp>
<sp>
<speaker>Ἑλένη</speaker>
<l>οὐ γάρ με λεύσσων σὴν δάμαρθʼ ὁρᾶν δοκεῖς;</l>
</sp>
<sp>
<speaker>Μενελέως</speaker>
<l>τὸ σῶμʼ ὅμοιον, τὸ δὲ σαφές μʼ ἀποστερεῖ.</l>
</sp>
<sp>
<speaker>Ἑλένη</speaker>
<l>σκέψαι· τί σοὐνδεῖ; τίς δὲ σοῦ σοφώτερος;</l>
</sp>
<sp>
<speaker>Μενελέως</speaker>
<l>ἔοικας· οὔτοι τοῦτό γʼ ἐξαρνήσομαι.</l>
</sp>
<sp>
<speaker>Ἑλένη</speaker>
<l n="580">τίς οὖν διδάξει σʼ ἄλλος ἢ τὰ σʼ ὄμματα;</l>
</sp>
<sp>
<speaker>Μενελέως</speaker>
<l>ἐκεῖ νοσοῦμεν, ὅτι δάμαρτʼ ἄλλην ἔχω.</l>
</sp>
<sp>
<speaker>Ἑλένη</speaker>
<l>οὐκ ἦλθον ἐς γῆν Τρῳάδʼ, ἀλλʼ εἴδωλον ἦν.</l>
</sp>
<sp>
<speaker>Μενελέως</speaker>
<l>καὶ τίς βλέποντα σώματʼ ἐξεργάζεται;</l>
</sp>
<sp>
<speaker>Ἑλένη</speaker>
<l>αἰθήρ, ὅθεν σὺ θεοπόνητʼ ἔχεις λέχη.</l>
</sp>
<sp>
<speaker>Μενελέως</speaker>
<l n="585">τίνος πλάσαντος θεῶν; ἄελπτα γὰρ λέγεις.</l>
</sp>
<sp>
<speaker>Ἑλένη</speaker>
<l>Ἥρας, διάλλαγμʼ, ὡς Πάρις με μὴ λάβοι.</l>
</sp>
<sp>
<speaker>Μενελέως</speaker>
<l>πῶς οὖν ἂν ἐνθάδʼ ἦσθά <add>τʼ</add> ἐν Τροίᾳ θʼ ἅμα;</l>
</sp>
<sp>
<speaker>Ἑλένη</speaker>
<l>τοὔνομα γένοιτʼ ἂν πολλαχοῦ, τὸ σῶμα δʼ οὔ.</l>
</sp>
<sp>
<speaker>Μενελέως</speaker>
<l>μέθες με, λύπης ἅλις ἔχων ἐλήλυθα.</l>
</sp>
<sp>
<speaker>Ἑλένη</speaker>
<l n="590">λείψεις γὰρ ἡμᾶς, τὰ δὲ κένʼ ἐξάξεις λέχη;</l>
</sp>
<sp>
<speaker>Μενελέως</speaker>
<l>καὶ χαῖρέ γʼ, Ἑλένῃ προσφερὴς ὁθούνεκʼ εἶ.</l>
</sp>
<sp>
<speaker>Ἑλένη</speaker>
<l>ἀπωλόμην· λαβοῦσά σʼ οὐχ ἕξω πόσιν.</l>
</sp>
<sp>
<speaker>Μενελέως</speaker>
<l>τοὐκεῖ με μέγεθος τῶν πόνων πείθει, σὺ δʼ οὔ.</l>
</sp>
<sp>
<speaker>Ἑλένη</speaker>
<l>οἲ ἐγώ· τίς ἡμῶν ἐγένετʼ ἀθλιωτέρα;</l>
<l n="595">οἱ φίλτατοι λείπουσί μʼ οὐδʼ ἀφίξομαι</l>
<l>Ἕλληνας οὐδὲ πατρίδα τὴν ἐμήν ποτε.</l>
<milestone ed="p" n="597" unit="card"/>
</sp>
<sp>
<speaker>Ἄγγελος</speaker>
<l>Μενέλαε, μαστεύων σε κιγχάνω μόλις</l>
<l>πᾶσαν πλανηθεὶς τήνδε βάρβαρον χθόνα,</l>
<l>πεμφθεὶς ἑταίρων τῶν λελειμμένων ὕπο. </l>
</sp>
<sp>
<speaker>Μενελέως</speaker>
<l n="600">τί δʼ ἔστιν; οὔ που βαρβάρων συλᾶσθʼ ὕπο;</l>
</sp>
<sp>
<speaker>Ἄγγελος</speaker>
<l>θαῦμʼ ἔστʼ, ἔλασσον τοὔνομʼ ἢ τὸ πρᾶγμʼ ἔχον.</l>
</sp>
<sp>
<speaker>Μενελέως</speaker>
<l>λέγʼ· ὡς φέρεις τι τῇδε τῇ σπουδῇ νέον.</l>
</sp>
<sp>
<speaker>Ἄγγελος</speaker>
<l>λέγω πόνους σε μυρίους τλῆναι μάτην.</l>
</sp>
<sp>
<speaker>Μενελέως</speaker>
<l>παλαιὰ θρηνεῖς πήματʼ· ἀγγέλλεις δὲ τί;</l>
</sp>
<sp>
<speaker>Ἄγγελος</speaker>
<l n="605">βέβηκεν ἄλοχος σὴ πρὸς αἰθέρος πτυχὰς</l>
<l>ἀρθεῖσʼ ἄφαντος· οὐρανῷ δὲ κρύπτεται</l>
<l>λιποῦσα σεμνὸν ἄντρον οὗ σφʼ ἐσῴζομεν,</l>
<l>τοσόνδε λέξασʼ· ὦ ταλαίπωροι Φρύγες</l>
<l>πάντες τʼ Ἀχαιοί, διʼ ἔμʼ ἐπὶ Σκαμανδρίοις</l>
<l n="610">ἀκταῖσιν Ἥρας μηχαναῖς ἐθνῄσκετε,</l>
<l>δοκοῦντες Ἑλένην οὐκ ἔχοντʼ ἔχειν Πάριν.</l>
<l>ἐγὼ δʼ, ἐπειδὴ χρόνον ἔμεινʼ ὅσον με χρῆν,</l>
<l>τὸ μόρσιμον σῴσασα, πατέρʼ ἐς οὐρανὸν</l>
<l>ἄπειμι· φήμας δʼ ἡ τάλαινα Τυνδαρὶς</l>
<l n="615">ἄλλως κακὰς ἤκουσεν οὐδὲν αἰτία.</l>
<l>
<milestone ed="P" unit="para"/>ὦ χαῖρε, Λήδας θύγατερ, ἐνθάδʼ ἦσθʼ ἄρα;</l>
<l>ἐγὼ δέ σʼ ἄστρων ὡς βεβηκυῖαν μυχοὺς</l>
<l>ἤγγελλον εἰδὼς οὐδὲν ὡς ὑπόπτερον</l>
<l>δέμας φοροίης. οὐκ ἐῶ σε κερτομεῖν</l>
<l n="620">ἡμᾶς τόδʼ αὖθις, ὡς ἄδην ἐν Ἰλίῳ</l>
<l>πόνους παρεῖχες σῷ πόσει καὶ συμμάχοις.</l>
</sp>
<sp>
<speaker>Μενελέως</speaker>
<l>τοῦτʼ ἔστʼ ἐκεῖνο· ξυμβεβᾶσιν οἱ λόγοι</l>
<l>οἱ τῆσδʼ ἀληθεῖς. ὦ ποθεινὸς ἡμέρα,</l>
<l>ἥ σʼ εἰς ἐμὰς ἔδωκεν ὠλένας λαβεῖν.</l>
<milestone ed="p" n="625" unit="card"/>
</sp>
<sp>
<speaker>Ἑλένη</speaker>
<l n="625">ὦ φίλτατʼ ἀνδρῶν Μενέλεως, ὁ μὲν χρόνος</l>
<l>παλαιός, ἡ δὲ τέρψις ἀρτίως πάρα.</l>
<!-- dochmiacs here -->
<l>ἔλαβον ἀσμένα πόσιν ἐμόν, φίλαι, </l>
<l>περί τʼ ἐπέτασα χέρα</l>
<l>φίλιον ἐν μακρᾷ φλογὶ φαεσφόρῳ.</l>
</sp>
<sp>
<speaker>Μενελέως</speaker>
<l n="630">κἀγὼ σέ· πολλοὺς δʼ ἐν μέσῳ λόγους ἔχων</l>
<l>οὐκ οἶδʼ ὁποίου πρῶτον ἄρξωμαι τὰ νῦν.</l>
</sp>
</div2>
<div2 type="lyric">
<sp>
<speaker>Ἑλένη</speaker>
<l>γέγηθα, κρατὶ δʼ ὀρθίους ἐθείρας</l>
<l>ἀνεπτέρωκα καὶ δάκρυ σταλάσσω,</l>
<l>περὶ δὲ γυῖα χέρας ἔβαλον, ἡδονάν,</l>
<l n="635">ὦ πόσις, ὡς λάβω.</l>
</sp>
<sp>
<!-- still lyric -->
<speaker>Μενελέως</speaker>
<l>ὦ φιλτάτη πρόσοψις, οὐκ ἐμέμφθην·</l>
<l>ἔχω τὰ τῆς Διός τε λέκτρα Λήδας θʼ,</l>
<l>ἃν ὑπὸ λαμπάδων κόροι λεύκιπποι</l>
<l n="640">ξυνομαίμονες ὤλβισαν ὤλβισαν</l>
<l>τὸ πρόσθεν, ἐκ δόμων δὲ νοσφίσας σʼ ἐμοῦ</l>
<l>πρὸς ἄλλαν ἐλαύνει</l>
<l>θεὸς συμφορὰν τᾶσδε κρείσσω.</l>
<l>τὸ κακὸν δʼ ἀγαθὸν σέ τε κἀμὲ συνάγαγε, πόσιν</l>
<l n="645">χρόνιον, ἀλλʼ ὅμως ὀναίμαν τύχας.</l>
</sp>
<sp>
<speaker>Χορός</speaker>
<l>ὄναιο δῆτα. ταὐτὰ δὴ ξυνεύχομαι·</l>
<l>δυοῖν γὰρ ὄντοιν οὐχ ὃ μὲν τλήμων, ὃ δʼ οὔ.</l>
</sp>
<sp>
<speaker>Ἑλένη</speaker>
<l>φίλαι φίλαι, τὰ πάρος οὐκέτι</l>
<l>στένομεν οὐδʼ ἀλγῶ.</l>
<l n="650">πόσιν ἐμὸν ἔχομεν <del>ἔχομεν,</del> ὃν <del>ἔμενον</del>
</l>
<l>ἔμενον ἐκ Τροίας πολυετῆ μολεῖν.</l>
</sp>
<sp>
<speaker>Μενελέως</speaker>
<l>ἔχεις, ἐγώ τε σέ· ἡλίους δὲ μυρίους</l>
<l>μόλις διελθὼν ᾐσθόμην τὰ τῆς θεοῦ.</l>
<l>ἐμὰ δὲ χαρμονὰ δάκρυα· πλέον ἔχει</l>
<l n="655">χάριτος ἢ λύπας.</l>
</sp>
<sp>
<speaker>Ἑλένη</speaker>
<l>τί φῶ; τίς ἂν τάδʼ ἤλπισεν βροτῶν ποτε;</l>
<l>ἀδόκητον ἔχω σε πρὸς στέρνοις.</l>
</sp>
<sp>
<speaker>Μενελέως</speaker>
<l>κἀγὼ σὲ τὴν δοκοῦσαν Ἰδαίαν πόλιν</l>
<l>μολεῖν Ἰλίου τε μελέους πύργους.</l>
<l n="660">πρὸς θεῶν, δόμων πῶς τῶν ἐμῶν ἀπεστάλης;</l>
</sp>
<sp>
<speaker>Ἑλένη</speaker>
<l>ἒ ἔ· πικρὰς ἐς ἀρχὰς βαίνεις,</l>
<l>ἒ ἔ· πικρὰν δʼ ἐρευνᾷς φάτιν.</l>
</sp>
<sp>
<speaker>Μενελέως</speaker>
<l>λέγʼ· ὡς ἀκουστὰ πάντα δῶρα δαιμόνων.</l>
</sp>
<sp>
<speaker>Ἑλένη</speaker>
<l>ἀπέπτυσα μὲν λόγον, οἷον οἷον ἐσοίσομαι.</l>
</sp>
<sp>
<speaker>Μενελέως</speaker>
<l n="665">ὅμως δὲ λέξον· ἡδύ τοι μόχθων κλύειν.</l>
<milestone ed="p" n="666" unit="card"/>
</sp>
<sp>
<speaker>Ἑλένη</speaker>
<l>οὐκ ἐπὶ βαρβάρου λέκτρα νεανία</l>
<l>πετομένας κώπας,</l>
<l>πετομένου δʼ ἔρωτος ἀδίκων γάμων  <gap/>
</l>
</sp>
<sp>
<speaker>Μενελέως</speaker>
<l>τίς <add>γάρ</add> σε δαίμων ἢ πότμος συλᾷ πάτρας;</l>
</sp>
<sp>
<speaker>Ἑλένη</speaker>
<l n="670">ὁ Διὸς ὁ Διός, ὦ πόσι, παῖς μʼ  <gap/>
</l>
<l>ἐπέλασεν Νείλῳ.</l>
</sp>
<sp>
<speaker>Μενελέως</speaker>
<l>θαυμαστά· τοῦ πέμψαντος; ὦ δεινοὶ λόγοι.</l>
</sp>
<sp>
<speaker>Ἑλένη</speaker>
<l>κατεδάκρυσα καὶ βλέφαρον ὑγραίνω</l>
<l>δάκρυσιν· ἁ Διός μʼ ἄλοχος ὤλεσεν.</l>
</sp>
<sp>
<speaker>Μενελέως</speaker>
<l n="675">Ἥρα; τί νῷν χρῄζουσα προσθεῖναι κακόν;</l>
</sp>
<sp>
<speaker>Ἑλένη</speaker>
<l>ὤμοι ἐμῶν δεινῶν, λουτρῶν καὶ κρηνῶν,</l>
<l>ἵνα θεαὶ μορφὰν </l>
<l>ἐφαίδρυναν, ἔνθεν ἔμολεν κρίσις.</l>
</sp>
<sp>
<speaker>Μενελέως</speaker>
<l>τὰ δʼ ἐς κρίσιν σοι τῶνδʼ ἔθηχʼ Ἥρα κακῶν — ;</l>
</sp>
<sp>
<speaker>Ἑλένη</speaker>
<l n="680">Πάριν ὡς ἀφέλοιτο — </l>
</sp>
<sp>
<speaker>Μενελέως</speaker>
<l>πῶς; αὔδα.</l>
</sp>
<sp>
<speaker>Ἑλένη</speaker>
<l>Κύπρις ᾧ μʼ ἐπένευσεν — </l>
</sp>
<sp>
<speaker>Μενελέως</speaker>
<l>ὦ τλᾶμον.</l>
</sp>
<sp>
<speaker>Ἑλένη</speaker>
<l>τλάμων, τλάμων· ὧδʼ ἐπέλασʼ Αἰγύπτῳ.</l>
</sp>
<sp>
<speaker>Μενελέως</speaker>
<l>εἶτʼ ἀντέδωκʼ εἴδωλον, ὡς σέθεν κλύω.</l>
</sp>
<sp>
<speaker>Ἑλένη</speaker>
<l>τὰ δὲ <add>σὰ</add> κατὰ μέλαθρα πάθεα πάθεα, μᾶ-</l>
<l n="685">τερ, οἲ ʼγώ.</l>
</sp>
<sp>
<speaker>Μενελέως</speaker>
<l>τί φῄς;</l>
</sp>
<sp>
<speaker>Ἑλένη</speaker>
<l>οὐκ ἔστι μάτηρ· ἀγχόνιον δὲ βρόχον</l>
<l>διʼ ἐμὰν κατεδήσατο δυσγάμου αἰσχύναν.</l>
</sp>
<sp>
<speaker>Μενελέως</speaker>
<l>ὤμοι· θυγατρὸς δʼ Ἑρμιόνης ἔστιν βίος;</l>
</sp>
<sp>
<speaker>Ἑλένη</speaker>
<l>ἄγαμος ἄτεκνος, ὦ πόσι, καταστένει</l>
<l n="690">γάμον ἄγαμον <add>ἐμόν</add>.</l>
</sp>
<sp>
<speaker>Μενελέως</speaker>
<l>ὦ πᾶν κατʼ ἄκρας δῶμʼ ἐμὸν πέρσας Πάρις,</l>
<l>τάδε καὶ σὲ διώλεσε μυριάδας τε</l>
<l>χαλκεόπλων Δαναῶν.</l>
</sp>
<sp>
<speaker>Ἑλένη</speaker>
<l>ἐμὲ δὲ πατρίδος ἄπο κακόποτμον ἀραίαν</l>
<l n="695">ἔβαλε θεὸς ἀπό <add>τε</add> πόλεος ἀπό τε σέθεν,</l>
<l>ὅτε μέλαθρα λέχεά τʼ ἔλιπον — οὐ λιποῦσʼ</l>
<l>ἐπʼ αἰσχροῖς γάμοις.</l>
<milestone ed="p" n="698" unit="card"/>
</sp>
</div2>
<div2 type="dialogue">
<sp>
<speaker>Χορός</speaker>
<l>εἰ καὶ τὰ λοιπὰ τῆς τύχης εὐδαίμονος</l>
<l>τύχοιτε, πρὸς τὰ πρόσθεν ἀρκέσειεν ἄν.</l>
</sp>
<sp>
<speaker>Ἄγγελος</speaker>
<l n="700">Μενέλαε, κἀμοὶ πρόσδοτον τῆς ἡδονῆς, </l>
<l>ἣν μανθάνω μὲν καὐτός, οὐ σαφῶς δʼ ἔχω.</l>
</sp>
<sp>
<speaker>Μενελέως</speaker>
<l>ἀλλʼ, ὦ γεραιέ, καὶ σὺ κοινώνει λόγων.</l>
</sp>
<sp>
<speaker>Ἄγγελος</speaker>
<l>οὐχ ἥδε μόχθων τῶν ἐν Ἰλίῳ βραβεύς;</l>
</sp>
<sp>
<speaker>Μενελέως</speaker>
<l>οὐχ ἥδε, πρὸς θεῶν δʼ ἦμεν ἠπατημένοι,</l>
<l n="705">νεφέλης ἄγαλμʼ ἔχοντες ἐν χεροῖν λυγρόν.</l>
</sp>
<sp>
<speaker>Ἄγγελος</speaker>
<l>τί φῄς;</l>
<l>νεφέλης ἄρʼ ἄλλως εἴχομεν πόνους πέρι;</l>
</sp>
<sp>
<speaker>Μενελέως</speaker>
<l>Ἥρας τάδʼ ἔργα καὶ θεῶν τρισσῶν ἔρις.</l>
</sp>
<sp>
<speaker>Ἄγγελος</speaker>
<l>ἡ δʼ οὖσʼ ἀληθῶς ἐστιν ἥδε σὴ δάμαρ;</l>
</sp>
<sp>
<speaker>Μενελέως</speaker>
<l n="710">αὕτη· λόγοις <del>δʼ</del> ἐμοῖσι πίστευσον τάδε.</l>
</sp>
<sp>
<speaker>Ἄγγελος</speaker>
<l>ὦ θύγατερ, ὁ θεὸς ὡς ἔφυ τι ποικίλον</l>
<l>καὶ δυστέκμαρτον. εὖ δέ πως πάντα στρέφει</l>
<l>ἐκεῖσε κἀκεῖσʼ ἀναφέρων· ὃ μὲν πονεῖ,</l>
<l>ὃ δʼ οὐ πονήσας αὖθις ὄλλυται κακῶς,</l>
<l n="715">βέβαιον οὐδὲν τῆς ἀεὶ τύχης ἔχων.</l>
<l>σὺ γὰρ πόσις τε σὸς πόνων μετέσχετε,</l>
<l>σὺ μὲν λόγοισιν, ὃ δὲ δορὸς προθυμίᾳ.</l>
<l>σπεύδων δʼ ὅτʼ ἔσπευδʼ οὐδὲν εἶχε· νῦν δʼ ἔχει</l>
<l>αὐτόματα πράξας τἀγάθʼ εὐτυχέστατα.</l>
<l n="720">οὐκ ἄρα γέροντα πατέρα καὶ Διοσκόρω</l>
<l>ᾔσχυνας, οὐδʼ ἔδρασας οἷα κλῄζεται.</l>
<l>νῦν ἀνανεοῦμαι τὸν σὸν ὑμέναιον πάλιν</l>
<l>καὶ λαμπάδων μεμνήμεθʼ ἃς τετραόροις</l>
<l>ἵπποις τροχάζων παρέφερον· σὺ δʼ ἐν δίφροις</l>
<l n="725">ξὺν τῷδε νύμφη δῶμʼ ἔλειπες ὄλβιον.</l>
<l>κακὸς γὰρ ὅστις μὴ σέβει τὰ δεσποτῶν</l>
<l>καὶ ξυγγέγηθε καὶ συνωδίνει κακοῖς. </l>
<l>ἐγὼ μὲν εἴην, κεἰ πέφυχʼ ὅμως λάτρις,</l>
<l>ἐν τοῖσι γενναίοισιν ἠριθμημένος</l>
<l n="730">δούλοισι, τοὔνομʼ οὐκ ἔχων ἐλεύθερον,</l>
<l>τὸν νοῦν δέ· κρεῖσσον γὰρ τόδʼ ἢ δυοῖν κακοῖν</l>
<l>ἕνʼ ὄντα χρῆσθαι, τὰς φρένας τʼ ἔχειν κακὰς</l>
<l>ἄλλων τʼ ἀκούειν δοῦλον ὄντα τῶν πέλας.</l>
<milestone ed="p" n="734" unit="card"/>
</sp>
<sp>
<speaker>Μενελέως</speaker>
<l>ἄγʼ, ὦ γεραιέ, πολλὰ μὲν παρʼ ἀσπίδα</l>
<l n="735">μοχθήματʼ ἐξέπλησας ἐκπονῶν ἐμοί,</l>
<l>καὶ νῦν μετασχὼν τῆς ἐμῆς εὐπραξίας</l>
<l>ἄγγειλον ἐλθὼν τοῖς λελειμμένοις φίλοις</l>
<l>τάδʼ ὡς ἔχονθʼ ηὕρηκας οἷ τʼ ἐσμὲν τύχης,</l>
<l>μένειν τʼ ἐπʼ ἀκταῖς τούς τʼ ἐμοὺς καραδοκεῖν</l>
<l n="740">ἀγῶνας οἳ μένουσί μʼ, ὡς ἐλπίζομεν,</l>
<l>κεἰ τήνδε πως δυναίμεθʼ ἐκκλέψαι χθονός,</l>
<l>φρουρεῖν ὅπως ἂν εἰς ἓν ἐλθόντες τύχης</l>
<l>ἐκ βαρβάρων σωθῶμεν, ἢν δυνώμεθα.</l>
</sp>
<sp>
<speaker>Ἄγγελος</speaker>
<l>ἔσται τάδʼ, ὦναξ. ἀλλά τοι τὰ μάντεων</l>
<l n="745">ἐσεῖδον ὡς φαῦλʼ ἐστὶ καὶ ψευδῶν πλέα.</l>
<l>οὐδʼ ἦν ἄρʼ ὑγιὲς οὐδὲν ἐμπύρου φλογὸς</l>
<l>οὐδὲ πτερωτῶν φθέγματʼ· εὔηθες δέ τοι</l>
<l>τὸ καὶ δοκεῖν ὄρνιθας ὠφελεῖν βροτούς.</l>
<l>Κάλχας γὰρ οὐκ εἶπʼ οὐδʼ ἐσήμηνε στρατῷ</l>
<l n="750">νεφέλης ὑπερθνῄσκοντας εἰσορῶν φίλους</l>
<l>οὐδʼ Ἕλενος, ἀλλὰ πόλις ἀνηρπάσθη μάτην.</l>
<l>εἴποις ἄν· οὕνεχʼ ὁ θεὸς οὐκ ἠβούλετο;</l>
<l>τί δῆτα μαντευόμεθα; τοῖς θεοῖσι χρὴ</l>
<l>θύοντας αἰτεῖν ἀγαθά, μαντείας δʼ ἐᾶν· </l>
<l n="755">βίου γὰρ ἄλλως δέλεαρ ηὑρέθη τόδε,</l>
<l>κοὐδεὶς ἐπλούτησʼ ἐμπύροισιν ἀργὸς ὤν·</l>
<l>γνώμη δʼ ἀρίστη μάντις ἥ τʼ εὐβουλία.</l>
<milestone ed="p" n="758" unit="card"/>
</sp>
<sp>
<speaker>Χορός</speaker>
<l>ἐς ταὐτὸ κἀμοὶ δόξα μαντειῶν πέρι</l>
<l>χωρεῖ γέροντι· τοὺς θεοὺς ἔχων τις ἂν</l>
<l n="760">φίλους ἀρίστην μαντικὴν ἔχοι δόμοις.</l>
</sp>
<sp>
<speaker>Ἑλένη</speaker>
<l>εἶἑν· τὰ μὲν δὴ δεῦρʼ ἀεὶ καλῶς ἔχει.</l>
<l>ὅπως δʼ ἐσώθης, ὦ τάλας, Τροίας ἄπο,</l>
<l>κέρδος μὲν οὐδὲν εἰδέναι, πόθος δέ τις</l>
<l>τὰ τῶν φίλων φίλοισιν αἰσθέσθαι κακά.</l>
</sp>
<sp>
<speaker>Μενελέως</speaker>
<l n="765">ἦ πόλλʼ ἀνήρου μʼ ἑνὶ λόγῳ μιᾷ θʼ ὁδῷ.</l>
<l>τί σοι λέγοιμʼ ἂν τὰς ἐν Αἰγαίῳ φθορὰς</l>
<l>τὰ Ναυπλίου τʼ Εὐβοικὰ πυρπολήματα</l>
<l>Κρήτην τε Λιβύης θʼ ἃς ἐπεστράφην πόλεις,</l>
<l>σκοπιάς τε Περσέως; οὐ γὰρ ἐμπλήσαιμί σʼ <add>ἂν</add>
</l>
<l n="770">μύθων, λέγων τʼ ἄν σοι κάκʼ ἀλγοίην ἔτι,</l>
<l>πάσχων τʼ ἔκαμνον· δὶς δὲ λυπηθεῖμεν ἄν.</l>
</sp>
<sp>
<speaker>Ἑλένη</speaker>
<l>κάλλιον εἶπας ἤ σʼ ἀνηρόμην ἐγώ.</l>
<l>ἓν δʼ εἰπὲ πάντα παραλιπών, πόσον χρόνον</l>
<l>πόντου ʼπὶ νώτοις ἅλιον ἐφθείρου πλάνον;</l>
</sp>
<sp>
<speaker>Μενελέως</speaker>
<l n="775">ἐν ναυσὶν ὢν πρὸς τοῖσιν ἐν Τροίᾳ δέκα</l>
<l>ἔτεσι διῆλθον ἑπτὰ περιδρομὰς ἐτῶν.</l>
</sp>
<sp>
<speaker>Ἑλένη</speaker>
<l>φεῦ φεῦ· μακρόν γʼ ἔλεξας, ὦ τάλας, χρόνον</l>
<l>σωθεὶς δʼ ἐκεῖθεν ἐνθάδʼ ἦλθες ἐς σφαγάς.</l>
</sp>
<sp>
<speaker>Μενελέως</speaker>
<l>πῶς φῄς; τί λέξεις; ὥς μʼ ἀπώλεσας, γύναι.</l>
</sp>
<sp>
<speaker>Ἑλένη</speaker>
<l n="780">φεῦγʼ ὡς τάχιστα τῆσδʼ ἀπαλλαχθεὶς χθονός. </l>
<l>θανῇ πρὸς ἀνδρὸς οὗ τάδʼ ἐστὶ δώματα.</l>
</sp>
<sp>
<speaker>Μενελέως</speaker>
<l>τί χρῆμα δράσας ἄξιον τῆς συμφορᾶς;</l>
</sp>
<sp>
<speaker>Ἑλένη</speaker>
<l>ἥκεις ἄελπτος ἐμποδὼν ἐμοῖς γάμοις.</l>
</sp>
<sp>
<speaker>Μενελέως</speaker>
<l>ἦ γὰρ γαμεῖν τις τἄμʼ ἐβουλήθη λέχη;</l>
</sp>
<sp>
<speaker>Ἑλένη</speaker>
<l n="785">ὕβριν θʼ ὑβρίζειν εἰς ἔμʼ, ἣν ἔτλην ἐγώ.</l>
</sp>
<sp>
<speaker>Μενελέως</speaker>
<l>ἰδίᾳ σθένων τις ἢ τυραννεύων χθονός;</l>
</sp>
<sp>
<speaker>Ἑλένη</speaker>
<l>ὃς γῆς ἀνάσσει τῆσδε Πρωτέως γόνος.</l>
</sp>
<sp>
<speaker>Μενελέως</speaker>
<l>τόδʼ ἔστʼ ἐκεῖνʼ αἴνιγμʼ ὃ προσπόλου κλύω.</l>
</sp>
<sp>
<speaker>Ἑλένη</speaker>
<l>ποίοις ἐπιστὰς βαρβάροις πυλώμασιν;</l>
</sp>
<sp>
<speaker>Μενελέως</speaker>
<l n="790">τοῖσδʼ, ἔνθεν ὥσπερ πτωχὸς ἐξηλαυνόμην.</l>
</sp>
<sp>
<speaker>Ἑλένη</speaker>
<l>οὔ που προσῄτεις βίοτον; ὦ τάλαινʼ ἐγώ.</l>
</sp>
<sp>
<speaker>Μενελέως</speaker>
<l>τοὔργον μὲν ἦν τοῦτʼ, ὄνομα δʼ οὐκ εἶχεν τόδε.</l>
<milestone ed="p" n="793" unit="card"/>
</sp>
<sp>
<speaker>Ἑλένη</speaker>
<l>πάντʼ οἶσθʼ ἄρʼ, ὡς ἔοικας, ἀμφʼ ἐμῶν γάμων.</l>
</sp>
<sp>
<speaker>Μενελέως</speaker>
<l>οἶδʼ· εἰ δὲ λέκτρα διέφυγες τάδʼ οὐκ ἔχω.</l>
</sp>
<sp>
<speaker>Ἑλένη</speaker>
<l n="795">ἄθικτον εὐνὴν ἴσθι σοι σεσῳσμένην.</l>
</sp>
<sp>
<speaker>Μενελέως</speaker>
<l>τίς τοῦδε πειθώ; φίλα γάρ, εἰ σαφῆ λέγεις.</l>
</sp>
<sp>
<speaker>Ἑλένη</speaker>
<l>ὁρᾷς τάφου τοῦδʼ ἀθλίους ἕδρας ἐμάς;</l>
</sp>
<sp>
<speaker>Μενελέως</speaker>
<l>ὁρῶ ταλαίνας στιβάδας, ὧν τί σοὶ μέτα;</l>
</sp>
<sp>
<speaker>Ἑλένη</speaker>
<l>ἐνταῦθα λέκτρων ἱκετεύομεν φυγάς.</l>
</sp>
<sp>
<speaker>Μενελέως</speaker>
<l n="800">βωμοῦ σπανίζουσʼ ἢ νόμοισι βαρβάροις;</l>
</sp>
<sp>
<speaker>Ἑλένη</speaker>
<l>ἐρρύεθʼ ἡμᾶς τοῦτʼ ἴσον ναοῖς θεῶν.</l>
</sp>
<sp>
<speaker>Μενελέως</speaker>
<l>οὐδʼ ἄρα πρὸς οἴκους ναυστολεῖν <add>σʼ</add> ἔξεστί μοι;</l>
</sp>
<sp>
<speaker>Ἑλένη</speaker>
<l>ξίφος μένει σε μᾶλλον ἢ τοὐμὸν λέχος.</l>
</sp>
<sp>
<speaker>Μενελέως</speaker>
<l>οὕτως ἂν εἴην ἀθλιώτατος βροτῶν.</l>
</sp>
<sp>
<speaker>Ἑλένη</speaker>
<l n="805">μή νυν καταιδοῦ, φεῦγε δʼ ἐκ τῆσδε χθονός.</l>
</sp>
<sp>
<speaker>Μενελέως</speaker>
<l>λιπών σε; Τροίαν ἐξέπερσα σὴν χάριν.</l>
</sp>
<sp>
<speaker>Ἑλένη</speaker>
<l>κρεῖσσον γὰρ ἤ σε τἄμʼ ἀποκτεῖναι λέχη. </l>
</sp>
<sp>
<speaker>Μενελέως</speaker>
<l>ἄνανδρά γʼ εἶπας Ἰλίου τʼ οὐκ ἄξια.</l>
</sp>
<sp>
<speaker>Ἑλένη</speaker>
<l>οὐκ ἂν κτάνοις τύραννον, ὃ σπεύδεις ἴσως.</l>
</sp>
<sp>
<speaker>Μενελέως</speaker>
<l n="810">οὕτω σιδήρῳ τρωτὸν οὐκ ἔχει δέμας;</l>
</sp>
<sp>
<speaker>Ἑλένη</speaker>
<l>εἴσῃ. τὸ τολμᾶν δʼ ἀδύνατʼ ἀνδρὸς οὐ σοφοῦ.</l>
</sp>
<sp>
<speaker>Μενελέως</speaker>
<l>σιγῇ παράσχω δῆτʼ ἐμὰς δῆσαι χέρας;</l>
</sp>
<sp>
<speaker>Ἑλένη</speaker>
<l>ἐς ἄπορον ἥκεις· δεῖ δὲ μηχανῆς τινος.</l>
</sp>
<sp>
<speaker>Μενελέως</speaker>
<l>δρῶντας γὰρ ἢ μὴ δρῶντας ἥδιον θανεῖν.</l>
</sp>
<sp>
<speaker>Ἑλένη</speaker>
<l n="815">μίʼ ἔστιν ἐλπίς, ᾗ μόνῃ σωθεῖμεν ἄν.</l>
</sp>
<sp>
<speaker>Μενελέως</speaker>
<l>ὠνητὸς ἢ τολμητὸς ἢ λόγων ὕπο;</l>
</sp>
<sp>
<speaker>Ἑλένη</speaker>
<l>εἰ μὴ τύραννός <add>σʼ</add> ἐκπύθοιτʼ ἀφιγμένον.</l>
</sp>
<sp>
<speaker>Μενελέως</speaker>
<l>ἐρεῖ δὲ τίς μʼ; οὐ γνώσεταί γʼ ὅς εἰμʼ ἐγώ.</l>
</sp>
<sp>
<speaker>Ἑλένη</speaker>
<l>ἔστʼ ἔνδον αὐτῷ ξύμμαχος θεοῖς ἴση.</l>
</sp>
<sp>
<speaker>Μενελέως</speaker>
<l n="820">φήμη τις οἴκων ἐν μυχοῖς ἱδρυμένη;</l>
</sp>
<sp>
<speaker>Ἑλένη</speaker>
<l>οὔκ, ἀλλʼ ἀδελφή· Θεονόην καλοῦσί νιν.</l>
</sp>
<sp>
<speaker>Μενελέως</speaker>
<l>χρηστήριον μὲν τοὔνομʼ· ὅ τι δὲ δρᾷ φράσον.</l>
</sp>
<sp>
<speaker>Ἑλένη</speaker>
<l>πάντʼ οἶδʼ, ἐρεῖ τε συγγόνῳ παρόντα σε.</l>
</sp>
<sp>
<speaker>Μενελέως</speaker>
<l>θνῄσκοιμεν ἄν· λαθεῖν γὰρ οὐχ οἷόν τέ μοι.</l>
</sp>
<sp>
<speaker>Ἑλένη</speaker>
<l n="825">ἴσως ἂν ἀναπείσαιμεν ἱκετεύοντέ νιν — </l>
</sp>
<sp>
<speaker>Μενελέως</speaker>
<l>τί χρῆμα δρᾶσαι; τίνʼ ὑπάγεις μʼ ἐς ἐλπίδα;</l>
</sp>
<sp>
<speaker>Ἑλένη</speaker>
<l>παρόντα γαίᾳ μὴ φράσαι σε συγγόνῳ.</l>
</sp>
<sp>
<speaker>Μενελέως</speaker>
<l>πείσαντε δʼ ἐκ γῆς διορίσαιμεν ἂν πόδα;</l>
</sp>
<sp>
<speaker>Ἑλένη</speaker>
<l>κοινῇ γʼ ἐκείνῃ ῥᾳδίως, λάθρᾳ δʼ ἂν οὔ.</l>
</sp>
<sp>
<speaker>Μενελέως</speaker>
<l n="830">σὸν ἔργον, ὡς γυναικὶ πρόσφορον γυνή.</l>
</sp>
<sp>
<speaker>Ἑλένη</speaker>
<l>ὡς οὐκ ἄχρωστα γόνατʼ ἐμῶν ἕξει χερῶν.</l>
<milestone ed="p" n="832" unit="card"/>
</sp>
<sp>
<speaker>Μενελέως</speaker>
<l>φέρʼ, ἢν δὲ δὴ νῷν μὴ ἀποδέξηται λόγους;</l>
</sp>
<sp>
<speaker>Ἑλένη</speaker>
<l>θανῇ· γαμοῦμαι δʼ ἡ τάλαινʼ ἐγὼ βίᾳ.</l>
</sp>
<sp>
<speaker>Μενελέως</speaker>
<l>προδότις ἂν εἴης· τὴν βίαν σκήψασʼ ἔχεις. </l>
</sp>
<sp>
<speaker>Ἑλένη</speaker>
<l n="835">ἀλλʼ ἁγνὸν ὅρκον σὸν κάρα κατώμοσα  <gap/>
</l>
</sp>
<sp>
<speaker>Μενελέως</speaker>
<l>τί φῄς; θανεῖσθαι; κοὔποτʼ ἀλλάξεις λέχη;</l>
</sp>
<sp>
<speaker>Ἑλένη</speaker>
<l>ταὐτῷ ξίφει γε· κείσομαι δὲ σοῦ πέλας.</l>
</sp>
<sp>
<speaker>Μενελέως</speaker>
<l>ἐπὶ τοῖσδε τοίνυν δεξιᾶς ἐμῆς θίγε.</l>
</sp>
<sp>
<speaker>Ἑλένη</speaker>
<l>ψαύω, θανόντος σοῦ τόδʼ ἐκλείψειν φάος.</l>
</sp>
<sp>
<speaker>Μενελέως</speaker>
<l n="840">κἀγὼ στερηθεὶς σοῦ τελευτήσειν βίον.</l>
</sp>
<sp>
<speaker>Ἑλένη</speaker>
<l>πῶς οὖν θανούμεθʼ ὥστε καὶ δόξαν λαβεῖν;</l>
</sp>
<sp>
<speaker>Μενελέως</speaker>
<l>τύμβου ʼπὶ νώτῳ σὲ κτανὼν ἐμὲ κτενῶ.</l>
<l>πρῶτον δʼ ἀγῶνα μέγαν ἀγωνιούμεθα</l>
<l>λέκτρων ὑπὲρ σῶν. ὁ δὲ θέλων ἴτω πέλας·</l>
<l n="845">τὸ Τρωικὸν γὰρ οὐ καταισχυνῶ κλέος</l>
<l>οὐδʼ Ἑλλάδʼ ἐλθὼν λήψομαι πολὺν ψόγον,</l>
<l>ὅστις Θέτιν μὲν ἐστέρησʼ Ἀχιλλέως,</l>
<l>Τελαμωνίου δʼ Αἴαντος εἰσεῖδον σφαγάς,</l>
<l>τὸν Νηλέως τʼ ἄπαιδα· διὰ δὲ τὴν ἐμὴν</l>
<l n="850">οὐκ ἀξιώσω κατθανεῖν δάμαρτʼ ἐγώ;</l>
<l>μάλιστά γε· εἰ γάρ εἰσιν οἱ θεοὶ σοφοί,</l>
<l>εὔψυχον ἄνδρα πολεμίων θανόνθʼ ὕπο</l>
<l>κούφῃ καταμπίσχουσιν ἐν τύμβῳ χθονί,</l>
<l>κακοὺς δʼ ἐφʼ ἕρμα στερεὸν ἐκβάλλουσι γῆς.</l>
</sp>
<sp>
<speaker>Χορός</speaker>
<l n="855">ὦ θεοί, γενέσθω δή ποτʼ εὐτυχὲς γένος</l>
<l>τὸ Ταντάλειον καὶ μεταστήτω κακῶν.</l>
</sp>
<sp>
<speaker>Ἑλένη</speaker>
<l>οἲ ἐγὼ τάλαινα· τῆς τύχης γὰρ ὧδʼ ἔχω.</l>
<l>Μενέλαε, διαπεπράγμεθʼ· ἐκβαίνει δόμων</l>
<l>ἡ θεσπιῳδὸς Θεονόη· κτυπεῖ δόμος</l>
<l n="860">κλῄθρων λυθέντων. φεῦγʼ· ἀτὰρ τί φευκτέον;</l>
<l>ἀποῦσα γάρ σε καὶ παροῦσʼ ἀφιγμένον </l>
<l>δεῦρʼ οἶδεν· ὦ δύστηνος, ὡς ἀπωλόμην.</l>
<l>Τροίας δὲ σωθεὶς κἀπὸ βαρβάρου χθονὸς</l>
<l>ἐς βάρβαρʼ ἐλθὼν φάσγανʼ αὖθις ἐμπεσῇ.</l>
<milestone ed="p" n="865" unit="card"/>
</sp>
<sp>
<speaker>Θεονόη</speaker>
<l n="865">ἡγοῦ σύ μοι φέρουσα λαμπτήρων σέλας</l>
<l>θείου δε σεμνὸν θεσμὸν αἰθέρος μυχούς,</l>
<l>ὡς πνεῦμα καθαρὸν οὐρανοῦ δεξώμεθα·</l>
<l>σὺ δʼ αὖ κέλευθον εἴ τις ἔβλαψεν ποδὶ</l>
<l>στείβων ἀνοσίῳ, δὸς καθαρσίῳ φλογί,</l>
<l n="870">κροῦσον δὲ πεύκην, ἵνα διεξέλθω, πυρός.</l>
<l>νόμον δὲ τὸν ἐμὸν θεοῖσιν ἀποδοῦσαι πάρος</l>
<l>ἐφέστιον φλόγʼ ἐς δόμους κομίζετε.</l>
<l>
<milestone ed="P" unit="para"/>Ἑλένη, τί τἀμὰ — πῶς ἔχει — θεσπίσματα;</l>
<l>ἥκει πόσις σοι Μενέλεως ὅδʼ ἐμφανής,</l>
<l n="875">νεῶν στερηθεὶς τοῦ τε σοῦ μιμήματος.</l>
<l>ὦ τλῆμον, οἵους διαφυγὼν ἦλθες πόνους,</l>
<l>οὐδʼ οἶσθα νόστον οἴκαδʼ εἴτʼ αὐτοῦ μενεῖς·</l>
<l>ἔρις γὰρ ἐν θεοῖς σύλλογός τε σοῦ πέρι</l>
<l>ἔσται πάρεδρος Ζηνὶ τῷδʼ ἐν ἤματι.</l>
<l n="880">Ἥρα μέν, ἥ σοι δυσμενὴς πάροιθεν ἦν,</l>
<l>νῦν ἐστιν εὔνους κἀς πάτραν σῷσαι θέλει</l>
<l>ξὺν τῇδʼ, ἵνʼ Ἑλλὰς τοὺς Ἀλεξάνδρου γάμους,</l>
<l>δώρημα Κύπριδος, ψευδονυμφεύτους μάθῃ·</l>
<l>Κύπρις δὲ νόστον σὸν διαφθεῖραι θέλει,</l>
<l n="885">ὡς μὴ ʼξελεγχθῇ μηδὲ πριαμένη φανῇ </l>
<l>τὸ κάλλος, Ἑλένης οὕνεκʼ, ἀνονήτοις γάμοις.</l>
<l>τέλος δʼ ἐφʼ ἡμῖν, εἴθʼ, ἃ βούλεται Κύπρις,</l>
<l>λέξασʼ ἀδελφῷ σʼ ἐνθάδʼ ὄντα διολέσω,</l>
<l>εἴτʼ αὖ μεθʼ Ἥρας στᾶσα σὸν σώσω βίον,</l>
<l n="890">κρύψασʼ ὁμαίμονʼ, ὅς με προστάσσει τάδε</l>
<l>εἰπεῖν, ὅταν γῆν τήνδε νοστήσας τύχῃς <gap/>
</l>
<l>
<milestone ed="P" unit="para"/>τίς εἶσʼ ἀδελφῷ τόνδε σημανῶν ἐμῷ</l>
<l>παρόνθʼ, ὅπως ἂν τοὐμὸν ἀσφαλῶς ἔχῃ;</l>
<milestone ed="p" n="894" unit="card"/>
</sp>
<sp>
<speaker>Ἑλένη</speaker>
<l>ὦ παρθένʼ, ἱκέτις ἀμφὶ σὸν πίτνω γόνυ</l>
<l n="895">καὶ προσκαθίζω θᾶκον οὐκ εὐδαίμονα</l>
<l>ὑπέρ τʼ ἐμαυτῆς τοῦδέ θʼ, ὃν μόλις ποτὲ</l>
<l>λαβοῦσʼ ἐπʼ ἀκμῆς εἰμι κατθανόντʼ ἰδεῖν·</l>
<l>μή μοι κατείπῃς σῷ κασιγνήτῳ πόσιν</l>
<l>τόνδʼ εἰς ἐμὰς ἥκοντα φιλτάτας χέρας,</l>
<l n="900">σῷσον δέ, λίσσομαί σε· συγγόνῳ δὲ σῷ</l>
<l>τὴν εὐσέβειαν μὴ προδῷς τὴν σήν ποτε,</l>
<l>χάριτας πονηρὰς κἀδίκους ὠνουμένη.</l>
<l>μισεῖ γὰρ ὁ θεὸς τὴν βίαν, τὰ κτητὰ δὲ</l>
<l>κτᾶσθαι κελεύει πάντας οὐκ ἐς ἁρπαγάς.</l>
<l n="905">
<del>ἐατέος δʼ ὁ πλοῦτος ἄδικός τις ὤν.</del>
</l>
<l>κοινὸς γάρ ἐστιν οὐρανὸς πᾶσιν βροτοῖς</l>
<l>καὶ γαῖʼ, ἐν ᾗ χρὴ δώματʼ ἀναπληρουμένους</l>
<l>τἀλλότρια μὴ σχεῖν μηδʼ ἀφαιρεῖσθαι βίᾳ.</l>
<l>ἡμᾶς δὲ καιρίως μέν, ἀθλίως δʼ ἐμοί,</l>
<l n="910">Ἑρμῆς ἔδωκε πατρὶ σῷ σῴζειν πόσει</l>
<l>τῷδʼ ὃς πάρεστι κἀπολάζυσθαι θέλει.</l>
<l>πῶς οὖν θανὼν ἂν ἀπολάβοι; κεῖνος δὲ πῶς </l>
<l>τὰ ζῶντα τοῖς θανοῦσιν ἀποδοίη ποτʼ ἄν;</l>
<l>ἤδη τὰ τοῦ θεοῦ καὶ τὰ τοῦ πατρὸς σκόπει·</l>
<l n="915">πότερον ὁ δαίμων χὡ θανὼν τὰ τῶν πέλας</l>
<l>βούλοιντʼ ἂν ἢ οὐ βούλοιντʼ ἂν ἀποδοῦναι πάλιν;</l>
<l>δοκῶ μέν. οὔκουν χρή σε συγγόνῳ πλέον</l>
<l>νέμειν ματαίῳ μᾶλλον ἢ χρηστῷ πατρί.</l>
<l>εἰ δʼ οὖσα μάντις καὶ τὰ θεῖʼ ἡγουμένη</l>
<l n="920">τὸ μὲν δίκαιον τοῦ πατρὸς διαφθερεῖς,</l>
<l>τῷ δʼ οὐ δικαίῳ συγγόνῳ σώσεις χάριν,</l>
<l>αἰσχρὸν τὰ μέν σε θεῖα πάντʼ ἐξειδέναι,</l>
<l>τά τʼ ὄντα καὶ μέλλοντα, τὰ δὲ δίκαια μή.</l>
<l>τήν τʼ ἀθλίαν ἔμʼ, οἷσιν ἔγκειμαι κακοῖς,</l>
<l n="925">ῥῦσαι, πάρεργον δοῦσα τοῦτο τῆς τύχης·</l>
<l>Ἑλένην γὰρ οὐδεὶς ὅστις οὐ στυγεῖ βροτῶν·</l>
<l>ἣ κλῄζομαι καθʼ Ἑλλάδʼ ὡς προδοῦσʼ ἐμὸν</l>
<l>πόσιν Φρυγῶν ᾤκησα πολυχρύσους δόμους.</l>
<l>ἢν δʼ Ἑλλάδʼ ἔλθω κἀπιβῶ Σπάρτης <add>πάλιν</add>,</l>
<l n="930">κλύοντες εἰσιδόντες ὡς τέχναις θεῶν</l>
<l>ὤλοντʼ, ἐγὼ δὲ προδότις οὐκ ἄρʼ ἦ φίλων,</l>
<l>πάλιν μʼ ἀνάξουσʼ ἐς τὸ σῶφρον αὖθις αὖ,</l>
<l>ἑδνώσομαί τε θυγατέρʼ, ἣν οὐδεὶς γαμεῖ,</l>
<l>τὴν δʼ ἐνθάδʼ ἐκλιποῦσʼ ἀλητείαν πικρὰν</l>
<l n="935">ὄντων ἐν οἴκοις χρημάτων ὀνήσομαι.</l>
<l>κεἰ μὲν θανὼν ὅδʼ ἐν πυρᾷ κατεσφάγη,</l>
<l>πρόσω σφʼ ἀπόντα δακρύοις ἂν ἠγάπων· </l>
<l>νῦν δʼ ὄντα καὶ σωθέντʼ ἀφαιρεθήσομαι;</l>
<l>
<milestone ed="P" unit="para"/>μὴ δῆτα, παρθένʼ, ἀλλά σʼ ἱκετεύω τόδε·</l>
<l n="940">δὸς τὴν χάριν μοι τήνδε καὶ μιμοῦ τρόπους</l>
<l>πατρὸς δικαίου· παισὶ γὰρ κλέος τόδε</l>
<l>κάλλιστον, ὅστις ἐκ πατρὸς χρηστοῦ γεγὼς</l>
<l>ἐς ταὐτὸν ἦλθε τοῖς τεκοῦσι τοὺς τρόπους.</l>
<milestone ed="p" n="944" unit="card"/>
</sp>
<sp>
<speaker>Χορός</speaker>
<l>οἰκτρὸν μὲν οἱ παρόντες ἐν μέσῳ λόγοι,</l>
<l n="945">οἰκτρὰ δὲ καὶ σύ. τοὺς δὲ Μενέλεω ποθῶ</l>
<l>λόγους ἀκοῦσαι τίνας ἐρεῖ ψυχῆς πέρι.</l>
</sp>
<sp n="*menele/ws">
<speaker>Μενελέως</speaker>
<l>ἐγὼ σὸν οὔτʼ ἂν προσπεσεῖν τλαίην γόνυ</l>
<l>οὔτʼ ἂν δακρῦσαι βλέφαρα· τὴν Τροίαν γὰρ ἂν</l>
<l>δειλοὶ γενόμενοι πλεῖστον αἰσχύνοιμεν ἄν.</l>
<l n="950">καίτοι λέγουσιν ὡς πρὸς ἀνδρὸς εὐγενοῦς</l>
<l>ἐν ξυμφοραῖσι δάκρυʼ ἀπʼ ὀφθαλμῶν βαλεῖν.</l>
<l>ἀλλʼ οὐχὶ τοῦτο τὸ καλόν, εἰ καλὸν τόδε,</l>
<l>αἱρήσομαι ʼγὼ πρόσθε τῆς εὐψυχίας.</l>
<l>ἀλλʼ, εἰ μὲν ἄνδρα σοι δοκεῖ σῷσαι ξένον</l>
<l n="955">ζητοῦντά γʼ ὀρθῶς ἀπολαβεῖν δάμαρτʼ ἐμήν,</l>
<l>ἀπόδος τε καὶ πρὸς σῷσον· εἰ δὲ μὴ δοκεῖ,</l>
<l>ἐγὼ μὲν οὐ νῦν πρῶτον ἀλλὰ πολλάκις</l>
<l>ἄθλιος ἂν εἴην, σὺ δὲ γυνὴ κακὴ φανῇ.</l>
<l>ἃ δʼ ἄξιʼ ἡμῶν καὶ δίκαιʼ ἡγούμεθα</l>
<l n="960">καὶ σῆς μάλιστα καρδίας ἀνθάψεται,</l>
<l>λέξω τάδʼ ἀμφὶ μνῆμα σοῦ πατρὸς πόθῳ·</l>
<l>
<milestone ed="P" unit="para"/>ὦ γέρον, ὃς οἰκεῖς τόνδε λάινον τάφον,</l>
<l>ἀπόδος, ἀπαιτῶ τὴν ἐμὴν δάμαρτά σε,</l>
<l>ἣν Ζεὺς ἔπεμψε δεῦρό σοι σῴζειν ἐμοί.</l>
<l n="965">οἶδʼ οὕνεκʼ ἡμῖν οὔποτʼ ἀποδώσεις θανών· </l>
<l>ἀλλʼ ἥδε πατέρα νέρθεν ἀνακαλούμενον</l>
<l>οὐκ ἀξιώσει τὸν πρὶν εὐκλεέστατον</l>
<l>κακῶς ἀκοῦσαι· κυρία γάρ ἐστι νῦν.</l>
<milestone ed="p" n="969" unit="card"/>
<l>
<milestone ed="P" unit="para"/>ὦ νέρτερʼ Ἅιδη, καὶ σὲ σύμμαχον καλῶ,</l>
<l n="970">ὃς πόλλʼ ἐδέξω τῆσδʼ ἕκατι σώματα</l>
<l>πεσόντα τὠμῷ φασγάνῳ, μισθὸν δʼ ἔχεις·</l>
<l>ἢ νῦν ἐκείνους ἀπόδος ἐμψύχους πάλιν,</l>
<l>ἢ τήνδε πατρὸς εὐσεβοῦς ἀνάγκασον</l>
<l>κρείσσω φανεῖσαν τἀμά γʼ ἀποδοῦναι λέχη.</l>
<l n="975">εἰ δʼ ἐμὲ γυναῖκα τὴν ἐμὴν συλήσετε,</l>
<l>ἅ σοι παρέλιπεν ἥδε τῶν λόγων, φράσω.</l>
<l>ὅρκοις κεκλῄμεθʼ, ὡς μάθῃς, ὦ παρθένε,</l>
<l>πρῶτον μὲν ἐλθεῖν διὰ μάχης σῷ συγγόνῳ</l>
<l>κἀκεῖνον ἢ ʼμὲ δεῖ θανεῖν· ἁπλοῦς λόγος.</l>
<l n="980">ἢν δʼ ἐς μὲν ἀλκὴν μὴ πόδʼ ἀντιθῇ ποδί,</l>
<l>λιμῷ δὲ θηρᾷ τύμβον ἱκετεύοντε νώ,</l>
<l>κτανεῖν δέδοκται τήνδε μοι κἄπειτʼ ἐμὸν</l>
<l>πρὸς ἧπαρ ὦσαι δίστομον ξίφος τόδε</l>
<l>τύμβου ʼπὶ νώτοις τοῦδʼ, ἵνʼ αἵματος ῥοαὶ</l>
<l n="985">τάφου καταστάζωσι· κεισόμεσθα δὲ</l>
<l>νεκρὼ δύʼ ἑξῆς τῷδʼ ἐπὶ ξεστῷ τάφῳ,</l>
<l>ἀθάνατον ἄλγος σοί, ψόγος δὲ σῷ πατρί.</l>
<l>οὐ γὰρ γαμεῖ τήνδʼ οὔτε σύγγονος σέθεν</l>
<l>οὔτʼ ἄλλος οὐδείς· ἀλλʼ ἐγώ σφʼ ἀπάξομαι,</l>
<l n="990">εἰ μὴ πρὸς οἴκους δυνάμεθʼ, ἀλλὰ πρὸς νεκρούς.</l>
<l>
<milestone ed="P" unit="para"/>τί ταῦτα; δακρύοις ἐς τὸ θῆλυ τρεπόμενος</l>
<l>ἐλεινὸς ἦν ἂν μᾶλλον ἢ δραστήριος. </l>
<l>κτεῖνʼ, εἰ δοκεῖ σοι· δυσκλεᾶς γὰρ οὐ κτενεῖς·</l>
<l>μᾶλλόν γε μέντοι τοῖς ἐμοῖς πείθου λόγοις,</l>
<l n="995">ἵνʼ ᾖς δικαία καὶ δάμαρτʼ ἐγὼ λάβω.</l>
</sp>
<sp>
<speaker>Χορός</speaker>
<l>ἐν σοὶ βραβεύειν, ὦ νεᾶνι, τοὺς λόγους·</l>
<l>οὕτω δὲ κρῖνον, ὡς ἅπασιν ἁνδάνῃς.</l>
</sp>
<milestone ed="p" n="998" unit="card"/>
<sp>
<speaker>Θεονόη</speaker>
<l>ἐγὼ πέφυκά τʼ εὐσεβεῖν καὶ βούλομαι,</l>
<l>φιλῶ τʼ ἐμαυτήν, καὶ κλέος τοὐμοῦ πατρὸς</l>
<l n="1000">οὐκ ἂν μιάναιμʼ, οὐδὲ συγγόνῳ χάριν</l>
<l>δοίην ἂν ἐξ ἧς δυσκλεὴς φανήσομαι.</l>
<l>ἔνεστι δʼ ἱερὸν τῆς δίκης ἐμοὶ μέγα</l>
<l>ἐν τῇ φύσει· καὶ τοῦτο Νηρέως πάρα</l>
<l>ἔχουσα σῴζειν, Μενέλεως, πειράσομαι.</l>
<l n="1005">Ἥρᾳ δʼ, ἐπείπερ βούλεταί σʼ εὐεργετεῖν,</l>
<l>ἐς ταὐτὸν οἴσω ψῆφον· ἡ Κύπρις δʼ ἐμοὶ</l>
<l>ἵλεως μὲν εἴη, ξυμβέβηκε δʼ οὐδαμοῦ·</l>
<l>πειράσομαι δὲ παρθένος μένειν ἀεί.</l>
<l>ἃ δʼ ἀμφὶ τύμβῳ τῷδʼ ὀνειδίζεις πατρί,</l>
<l n="1010">ἡμῖν ὅδʼ αὑτὸς μῦθος. ἀδικοίημεν ἄν,</l>
<l>εἰ μὴ ἀποδώσω· καὶ γὰρ ἂν κεῖνος βλέπων</l>
<l>ἀπέδωκεν ἂν σοὶ τήνδʼ ἔχειν, ταύτῃ δὲ σέ.</l>
<l>
<milestone ed="P" unit="para"/>καὶ γὰρ τίσις τῶνδʼ ἐστὶ τοῖς τε νερτέροις</l>
<l>καὶ τοῖς ἄνωθεν πᾶσιν ἀνθρώποις· ὁ νοῦς</l>
<l n="1015">τῶν κατθανόντων ζῇ μὲν οὔ, γνώμην δʼ ἔχει</l>
<l>ἀθάνατον εἰς ἀθάνατον αἰθέρʼ ἐμπεσών.</l>
<l>ὡς οὖν παραινῶ μὴ μακράν, σιγήσομαι</l>
<l>ἅ μου καθικετεύσατʼ, οὐδὲ μωρίᾳ</l>
<l>ξύμβουλος ἔσομαι τῇ κασιγνήτου ποτέ.</l>
<l n="1020">εὐεργετῶ γὰρ κεῖνον οὐ δοκοῦσʼ ὅμως, </l>
<l>ἐκ δυσσεβείας ὅσιον εἰ τίθημί νιν.</l>
<l>αὐτοὶ μὲν οὖν ὁδόν τινʼ ἐξευρίσκετε,</l>
<l>ἐγὼ δʼ ἀποστᾶσʼ ἐκποδὼν σιγήσομαι.</l>
<l>ἐκ τῶν θεῶν δʼ ἄρχεσθε χἱκετεύετε</l>
<l n="1025">τὴν μέν σʼ ἐᾶσαι πατρίδα νοστῆσαι Κύπριν,</l>
<l>Ἥρας δὲ τὴν ἔννοιαν ἐν ταὐτῷ μένειν</l>
<l>ἣν ἐς σὲ καὶ σὸν πόσιν ἔχει σωτηρίας.</l>
<l>σὺ δʼ, ὦ θανών μοι πάτερ, ὅσον γʼ ἐγὼ σθένω,</l>
<l>οὔποτε κεκλήσῃ δυσσεβὴς ἀντʼ εὐσεβοῦς.</l>
</sp>
<sp>
<speaker>Χορός</speaker>
<l n="1030">οὐδείς ποτʼ εὐτύχησεν ἔκδικος γεγώς,</l>
<l>ἐν τῷ δικαίῳ δʼ ἐλπίδες σωτηρίας.</l>
<milestone ed="p" n="1032" unit="card"/>
</sp>
<sp>
<speaker>Ἑλένη</speaker>
<l>Μενέλαε, πρὸς μὲν παρθένου σεσῴσμεθα·</l>
<l>τοὐνθένδε δὴ σὲ τοὺς λόγους φέροντα χρὴ</l>
<l>κοινὴν ξυνάπτειν μηχανὴν σωτηρίας.</l>
</sp>
<sp>
<speaker>Μενελέως</speaker>
<l n="1035">ἄκουε δή νυν· χρόνιος εἶ κατὰ στέγας</l>
<l>καὶ συντέθραψαι προσπόλοισι βασιλέως.</l>
</sp>
<sp>
<speaker>Ἑλένη</speaker>
<l>τί τοῦτʼ ἔλεξας; ἐσφέρεις γὰρ ἐλπίδας</l>
<l>ὡς δή τι δράσων χρηστὸν ἐς κοινόν γε νῷν.</l>
</sp>
<sp>
<speaker>Μενελέως</speaker>
<l>πείσειας ἄν τινʼ οἵτινες τετραζύγων</l>
<l n="1040">ὄχων ἀνάσσουσʼ, ὥστε νῷν δοῦναι δίφρους;</l>
</sp>
<sp>
<speaker>Ἑλένη</speaker>
<l>πείσαιμʼ <add>ἄν</add>· ἀλλὰ τίνα φυγὴν φευξούμεθα</l>
<l>πεδίων ἄπειροι βαρβάρου τʼ ὄντες χθονός;</l>
</sp>
<sp>
<speaker>Μενελέως</speaker>
<l>ἀδύνατον εἶπας. φέρε, τί δʼ, εἰ κρυφθεὶς δόμοις</l>
<l>κτάνοιμʼ ἄνακτα τῷδε διστόμῳ ξίφει;</l>
</sp>
<sp>
<speaker>Ἑλένη</speaker>
<l n="1045">οὐκ ἄν σʼ ἀνάσχοιτʼ οὐδὲ σιγήσειεν ἂν</l>
<l>μέλλοντʼ ἀδελφὴ σύγγονον κατακτενεῖν.</l>
</sp>
<sp>
<speaker>Μενελέως</speaker>
<l>ἀλλʼ οὐδὲ μὴν ναῦς ἔστιν ᾗ σωθεῖμεν ἂν</l>
<l>φεύγοντες· ἣν γὰρ εἴχομεν θάλασσʼ ἔχει. </l>
</sp>
<sp>
<speaker>Ἑλένη</speaker>
<l>ἄκουσον, ἤν τι καὶ γυνὴ λέξῃ σοφόν.</l>
<l n="1050">βούλῃ λέγεσθαι, μὴ θανών, λόγῳ θανεῖν;</l>
</sp>
<sp>
<speaker>Μενελέως</speaker>
<l>κακὸς μὲν ὄρνις· εἰ δὲ κερδανῶ, λέγειν</l>
<l>ἕτοιμός εἰμι μὴ θανὼν λόγῳ θανεῖν.</l>
</sp>
<sp>
<speaker>Ἑλένη</speaker>
<l>καὶ μὴν γυναικείοις σʼ ἂν οἰκτισαίμεθα</l>
<l>κουραῖσι καὶ θρήνοισι πρὸς τὸν ἀνόσιον.</l>
</sp>
<sp>
<speaker>Μενελέως</speaker>
<l n="1055">σωτηρίας δὲ τοῦτʼ ἔχει τί νῷν ἄκος;</l>
<l>παλαιότης γὰρ τῷ λόγῳ γʼ ἔνεστί τις.</l>
</sp>
<sp>
<speaker>Ἑλένη</speaker>
<l>ὡς δὴ θανόντα σʼ ἐνάλιον κενῷ τάφῳ</l>
<l>θάψαι τύραννον τῆσδε γῆς αἰτήσομαι.</l>
</sp>
<sp>
<speaker>Μενελέως</speaker>
<l>καὶ δὴ παρεῖκεν· εἶτα πῶς ἄνευ νεὼς</l>
<l n="1060">σωθησόμεσθα κενοταφοῦντʼ ἐμὸν δέμας;</l>
</sp>
<sp>
<speaker>Ἑλένη</speaker>
<l>δοῦναι κελεύσω πορθμίδʼ, ᾗ καθήσομαι</l>
<l>κόσμον τάφῳ σῷ πελαγίους ἐς ἀγκάλας.</l>
</sp>
<sp>
<speaker>Μενελέως</speaker>
<l>ὡς εὖ τόδʼ εἶπας πλὴν ἕν· εἰ χέρσῳ ταφὰς</l>
<l>θεῖναι κελεύσει σʼ, οὐδὲν ἡ σκῆψις φέρει.</l>
</sp>
<sp>
<speaker>Ἑλένη</speaker>
<l n="1065">ἀλλʼ οὐ νομίζειν φήσομεν καθʼ Ἑλλάδα</l>
<l>χέρσῳ καλύπτειν τοὺς θανόντας ἐναλίους.</l>
<milestone ed="p" n="1067" unit="card"/>
</sp>
<sp>
<speaker>Μενελέως</speaker>
<l>τοῦτʼ αὖ κατορθοῖς· εἶτʼ ἐγὼ συμπλεύσομαι</l>
<l>καὶ συγκαθήσω κόσμον ἐν ταὐτῷ σκάφει.</l>
</sp>
<sp>
<speaker>Ἑλένη</speaker>
<l>σὲ καὶ παρεῖναι δεῖ μάλιστα τούς τε σοὺς</l>
<l n="1070">πλωτῆρας οἵπερ ἔφυγον ἐκ ναυαγίας.</l>
</sp>
<sp>
<speaker>Μενελέως</speaker>
<l>καὶ μὴν ἐάνπερ ναῦν ἐπʼ ἀγκύρας λάβω,</l>
<l>ἀνὴρ παρʼ ἄνδρα στήσεται ξιφηφόρος.</l>
</sp>
<sp>
<speaker>Ἑλένη</speaker>
<l>σὲ χρὴ βραβεύειν πάντα· πόμπιμοι μόνον </l>
<l>λαίφει πνοαὶ γένοιντο καὶ νεὼς δρόμος.</l>
</sp>
<sp>
<speaker>Μενελέως</speaker>
<l n="1075">ἔσται· πόνους γὰρ δαίμονες παύσουσί μου.</l>
<l>ἀτὰρ θανόντα τοῦ μʼ ἐρεῖς πεπυσμένη;</l>
</sp>
<sp>
<speaker>Ἑλένη</speaker>
<l>σοῦ· καὶ μόνος γε φάσκε διαφυγεῖν μόρον</l>
<l>Ἀτρέως πλέων σὺν παιδὶ καὶ θανόνθʼ ὁρᾶν.</l>
</sp>
<sp>
<speaker>Μενελέως</speaker>
<l>καὶ μὴν τάδʼ ἀμφίβληστρα σώματος ῥάκη</l>
<l n="1080">ξυμμαρτυρήσει ναυτικῶν ἐρειπίων.</l>
</sp>
<sp>
<speaker>Ἑλένη</speaker>
<l>ἐς καιρὸν ἦλθε, τότε δʼ ἄκαιρʼ ἀπώλλυτο·</l>
<l>τὸ δʼ ἄθλιον κεῖνʼ εὐτυχὲς τάχʼ ἂν πέσοι.</l>
</sp>
<sp>
<speaker>Μενελέως</speaker>
<l>πότερα δʼ ἐς οἴκους σοὶ συνεισελθεῖν με χρὴ</l>
<l>ἢ πρὸς τάφῳ τῷδʼ ἥσυχοι καθώμεθα;</l>
</sp>
<sp>
<speaker>Ἑλένη</speaker>
<l n="1085">αὐτοῦ μένʼ· ἢν γὰρ καί τι πλημμελές σε δρᾷ,</l>
<l>τάφος σʼ ὅδʼ ἂν ῥύσαιτο φάσγανόν τε σόν.</l>
<l>ἐγὼ δʼ ἐς οἴκους βᾶσα βοστρύχους τεμῶ</l>
<l>πέπλων τε λευκῶν μέλανας ἀνταλλάξομαι</l>
<l>παρῇδί τʼ ὄνυχα φόνιον ἐμβαλῶ χροός.</l>
<l n="1090">μέγας γὰρ ἁγών, καὶ βλέπω δύο ῥοπάς·</l>
<l>ἢ γὰρ θανεῖν δεῖ μʼ, ἢν ἁλῶ τεχνωμένη,</l>
<l>ἢ πατρίδα τʼ ἐλθεῖν καὶ σὸν ἐκσῷσαι δέμας.</l>
<l>
<milestone ed="P" unit="para"/>ὦ πότνιʼ ἣ Δίοισιν ἐν λέκτροις πίτνεις</l>
<l>Ἥρα, δύʼ οἰκτρὼ φῶτʼ ἀνάψυξον πόνων,</l>
<l n="1095">αἰτούμεθʼ ὀρθὰς ὠλένας πρὸς οὐρανὸν</l>
<l>ῥίπτονθʼ, ἵνʼ οἰκεῖς ἀστέρων ποικίλματα.</l>
<l>σύ θʼ, ἣ ʼπὶ τὠμῷ κάλλος ἐκτήσω γάμῳ,</l>
<l>κόρη Διώνης Κύπρι, μή μʼ ἐξεργάσῃ.</l>
<l>ἅλις δὲ λύμης ἥν μʼ ἐλυμήνω πάρος</l>
<l n="1100">τοὔνομα παρασχοῦσʼ, οὐ τὸ σῶμʼ, ἐν βαρβάροις.</l>
<l>θανεῖν δʼ ἔασόν μʼ, εἰ κατακτεῖναι θέλεις,</l>
<l>ἐν γῇ πατρῴᾳ. τί ποτʼ ἄπληστος εἶ κακῶν, </l>
<l>ἔρωτας ἀπάτας δόλιά τʼ ἐξευρήματα</l>
<l>ἀσκοῦσα φίλτρα θʼ αἱματηρὰ δωμάτων;</l>
<l n="1105">εἰ δʼ ἦσθα μετρία, τἄλλα γʼ ἡδίστη θεῶν</l>
<l>πέφυκας ἀνθρώποισιν· οὐκ ἄλλως λέγω.</l>
<milestone ed="p" n="1107" unit="card"/>
</sp>
</div2>
</div1>
<div1 type="choral">
<div2 type="strophe" n="1">
<sp>
<speaker>Χορός</speaker>
<l>σὲ τὰν ἐναύλοις ὑπὸ δενδροκόμοις</l>
<l>μουσεῖα καὶ θάκους ἐνί-</l>
<l>ζουσαν ἀναβοάσω,</l>
<l>σὲ τὰν ἀοιδοτάταν ὄρνιθα μελῳδὸν</l>
<l n="1110">ἀηδόνα δακρυόεσσαν,</l>
<l>ἔλθʼ ὦ διὰ ξουθᾶν</l>
<l>γενύων ἐλελιζομένα</l>
<l>θρήνων ἐμοὶ ξυνεργός,</l>
<l>Ἑλένας μελέας πόνους</l>
<l>τὸν Ἰλιάδων τʼ ἀει</l>
<l n="1115">δούσᾳ δακρυόεντα πότμον</l>
<l>Ἀχαιῶν ὑπὸ λόγχαις·</l>
<l>ὅτʼ ἔδραμε ῥόθια πεδία βαρβάρῳ πλάτᾳ</l>
<l>ὅτʼ ἔμολεν ἔμολε, μέλεα Πριαμίδαις ἄγων</l>
<l>Λακεδαίμονος ἄπο λέχεα</l>
<l n="1120">σέθεν, ὦ Ἑλένα, Πάρις αἰνόγαμος</l>
<l>πομπαῖσιν Ἀφροδίτας.</l>
</sp>
<milestone ed="p" n="1122" unit="card"/>
</div2>
<div2 type="antistrophe" n="1">
<sp>
<speaker>Χορός</speaker>
<l>πολλοὶ δʼ Ἀχαιῶν δορὶ καὶ πετρίναις</l>
<l>ῥιπαῖσιν ἐκπνεύσαντες Ἅι-</l>
<l>δαν μέλεον ἔχουσιν, </l>
<l>ταλαινᾶν ἀλόχων κείραντες ἔθειραν·</l>
<l n="1125">ἄνυμφα δὲ μέλαθρα κεῖται·</l>
<l>πολλοὺς δὲ πυρσεύσας</l>
<l>φλογερὸν σέλας ἀμφιρύταν</l>
<l>Εὔβοιαν εἷλʼ Ἀχαιῶν</l>
<l>μονόκωπος ἀνήρ, πέτραις</l>
<l>Καφηρίσιν ἐμβαλὼν</l>
<l n="1130">Αἰγαίαις τʼ ἐνάλοις δόλιον</l>
<l>ἀκταῖς ἀστέρα λάμψας.</l>
<l>ἀλίμενα δʼ ὄρεα Μάλεα χειμάτων πνοᾷ,</l>
<l>ὅτʼ ἔσυτο πατρίδος ἀποπρό, βαρβάρου στολᾶς</l>
<l>γέρας, οὐ γέρας ἀλλʼ ἔριν,</l>
<l n="1135">Δαναῶν Μενέλας ἐπὶ ναυσὶν ἄγων,</l>
<l>εἴδωλον ἱερὸν Ἥρας.</l>
</sp>
<milestone ed="p" n="1137" unit="card"/>
</div2>
<div2 type="strophe" n="2">
<sp>
<speaker>Χορός</speaker>
<l>ὅ τι θεὸς ἢ μὴ θεὸς ἢ τὸ μέσον,</l>
<l>τίς φησʼ ἐρευνήσας βροτῶν</l>
<l>μακρότατον πέρας εὑρεῖν</l>
<l n="1140">ὃς τὰ θεῶν ἐσορᾷ</l>
<l>δεῦρο καὶ αὖθις ἐκεῖσε</l>
<l>καὶ πάλιν ἀντιλόγοις</l>
<l>πηδῶντʼ ἀνελπίστοις τύχαις;</l>
<l>σὺ Διὸς ἔφυς, ὦ Ἑλένα, θυγάτηρ·</l>
<l n="1145">πτανὸς γὰρ ἐν κόλποις σε Λή- </l>
<l>δας ἐτέκνωσε πατήρ.</l>
<l>κᾆτʼ ἰαχήθης καθʼ Ἑλλανίαν</l>
<l>προδότις ἄπιστος ἄδικος ἄθεος· οὐδʼ ἔχω</l>
<l>τί τὸ σαφὲς ἔτι ποτʼ ἐν βροτοῖς·</l>
<l n="1150">τὸ τῶν θεῶν <add>δʼ</add> ἔπος ἀλαθὲς ηὗρον.</l>
</sp>
<milestone ed="p" n="1151" unit="card"/>
</div2>
<div2 type="antistrophe" n="2">
<sp>
<speaker>Χορός</speaker>
<l>ἄφρονες ὅσοι τὰς ἀρετὰς πολέμῳ</l>
<l>λόγχαισί τʼ ἀλκαίου δορὸς</l>
<l>κτᾶσθε, πόνους ἀμαθῶς θνα-</l>
<l>τῶν καταπαυόμενοι·</l>
<l n="1155">εἰ γὰρ ἅμιλλα κρινεῖ νιν</l>
<l>αἵματος, οὔποτʼ ἔρις</l>
<l>λείψει κατʼ ἀνθρώπων πόλεις·</l>
<l>ᾇ Πριαμίδος γᾶς ἔλαχον θαλάμους,</l>
<l>ἐξὸν διορθῶσαι λόγοις</l>
<l n="1160">σὰν ἔριν, ὦ Ἑλένα.</l>
<l>νῦν δʼ οἳ μὲν Ἅιδᾳ μέλονται κάτω,</l>
<l>τείχεα δὲ φλογμὸς ὥστε Διός ἐπέσυτο φλόξ,</l>
<l>ἐπὶ δὲ πάθεα πάθεσι φέρεις</l>
<l>† ἀθλίοις συμφοραῖς αἰλίνοις. †</l>
</sp>
<milestone ed="p" n="1165" unit="card"/>
</div2>
</div1>
<div1 type="episode">
<sp>
<speaker>Θεοκλύμενος</speaker>
<l n="1165">ὦ χαῖρε, πατρὸς μνῆμʼ· ἐπʼ ἐξόδοισι γὰρ</l>
<l>ἔθαψα, Πρωτεῦ, σʼ ἕνεκʼ ἐμῆς προσρήσεως· </l>
<l>ἀεὶ δέ σʼ ἐξιών τε κἀσιὼν δόμους</l>
<l>Θεοκλύμενος παῖς ὅδε προσεννέπει, πάτερ.</l>
<l>ὑμεῖς μὲν οὖν κύνας τε καὶ θηρῶν βρόχους,</l>
<l n="1170">δμῶες, κομίζετʼ ἐς δόμους τυραννικούς·</l>
<l>ἐγὼ δʼ ἐμαυτὸν πόλλʼ ἐλοιδόρησα δή·</l>
<l>οὐ γάρ τι θανάτῳ τοὺς κακοὺς κολάζομεν;</l>
<l>καὶ νῦν πέπυσμαι φανερὸν Ἑλλήνων τινὰ</l>
<l>ἐς γῆν ἀφῖχθαι καὶ λεληθέναι σκοπούς,</l>
<l n="1175">ἤτοι κατόπτην ἢ κλοπαῖς θηρώμενον</l>
<l>Ἑλένην· θανεῖται δʼ, ἤν γε δὴ ληφθῇ μόνον.</l>
<l>ἔα·</l>
<l>ἀλλʼ, ὡς ἔοικε, πάντα διαπεπραγμένα</l>
<l>ηὕρηκα· τύμβου γὰρ κενὰς λιποῦσʼ ἕδρας</l>
<l>ἡ Τυνδαρὶς παῖς ἐκπεπόρθμευται χθονός.</l>
<l n="1180">ὠή, χαλᾶτε κλῇθρα· λύεθʼ ἱππικὰ</l>
<l>φάτνης, ὀπαδοί, κἀκκομίζεθʼ ἅρματα,</l>
<l>ὡς ἂν πόνου γʼ ἕκατι μὴ λάθῃ με γῆς</l>
<l>τῆσδʼ ἐκκομισθεῖσʼ ἄλοχος, ἧς ἐφίεμαι.  — </l>
<l>
<milestone ed="P" unit="para"/>ἐπίσχετʼ· εἰσορῶ γὰρ οὓς διώκομεν</l>
<l n="1185">παρόντας ἐν δόμοισι κοὐ πεφευγότας.</l>
<l>
<milestone ed="P" unit="para"/>αὕτη, τί πέπλους μέλανας ἐξήψω χροὸς</l>
<l>λευκῶν ἀμείψασʼ ἔκ τε κρατὸς εὐγενοῦς</l>
<l>κόμας σίδηρον ἐμβαλοῦσʼ ἀπέθρισας</l>
<l>χλωροῖς τε τέγγεις δάκρυσι σὴν παρηίδα</l>
<l n="1190">κλαίουσα; πότερον ἐννύχοις πεπεισμένη</l>
<l>στένεις ὀνείροις, ἢ φάτιν τινʼ οἴκοθεν</l>
<l>κλύουσα λύπῃ σὰς διέφθαρσαι φρένας;</l>
</sp>
<sp>
<speaker>Ἑλένη</speaker>
<l>ὦ δέσποτʼ — ἤδη γὰρ τόδʼ ὀνομάζω σʼ ἔπος — </l>
<l>ὄλωλα· φροῦδα τἀμὰ κοὐδέν εἰμʼ ἔτι.</l>
</sp>
<sp>
<speaker>Θεοκλύμενος</speaker>
<l n="1195">ἐν τῷ δὲ κεῖσαι συμφορᾶς; τίς ἡ τύχη; </l>
</sp>
<sp>
<speaker>Ἑλένη</speaker>
<l>Μενέλαος — οἴμοι, πῶς φράσω;  — τέθνηκέ μοι.</l>
</sp>
<sp>
<speaker>Θεοκλύμενος</speaker>
<l>οὐδέν τι χαίρω σοῖς λόγοις, τὰ δʼ εὐτυχῶ.</l>
<l>πῶς <add>δʼ</add> οἶσθα; μῶν σοι Θεονόη λέγει τάδε;</l>
</sp>
<sp>
<speaker>Ἑλένη</speaker>
<l>κείνη τε φησὶν ὅ τε παρὼν ὅτʼ ὤλλυτο.</l>
</sp>
<sp>
<speaker>Θεοκλύμενος</speaker>
<l n="1200">ἥκει γὰρ ὅστις καὶ τάδʼ ἀγγέλλει σαφῆ;</l>
</sp>
<sp>
<speaker>Ἑλένη</speaker>
<l>ἥκει· μόλοι γὰρ οἷ σφʼ ἐγὼ χρῄζω μολεῖν.</l>
</sp>
<sp>
<speaker>Θεοκλύμενος</speaker>
<l>τίς ἐστι; ποῦ ʼστιν; ἵνα σαφέστερον μάθω.</l>
</sp>
<sp>
<speaker>Ἑλένη</speaker>
<l>ὅδʼ ὃς κάθηται τῷδʼ ὑποπτήξας τάφῳ.</l>
</sp>
<sp>
<speaker>Θεοκλύμενος</speaker>
<l>Ἄπολλον, ὡς ἐσθῆτι δυσμόρφῳ πρέπει.</l>
</sp>
<sp>
<speaker>Ἑλένη</speaker>
<l n="1205">οἴμοι, δοκῶ μὲν κἀμὸν ὧδʼ ἔχειν πόσιν.</l>
<milestone ed="p" n="1206" unit="card"/>
</sp>
<sp>
<speaker>Θεοκλύμενος</speaker>
<l>ποδαπὸς δʼ ὅδʼ ἁνὴρ καὶ πόθεν κατέσχε γῆν;</l>
</sp>
<sp>
<speaker>Ἑλένη</speaker>
<l>Ἕλλην, Ἀχαιῶν εἷς ἐμῷ σύμπλους πόσει.</l>
</sp>
<sp>
<speaker>Θεοκλύμενος</speaker>
<l>θανάτῳ δὲ ποίῳ φησὶ Μενέλεων θανεῖν;</l>
</sp>
<sp>
<speaker>Ἑλένη</speaker>
<l>οἰκτρόταθʼ, ὑγροῖσιν ἐν κλυδωνίοις ἁλός.</l>
</sp>
<sp>
<speaker>Θεοκλύμενος</speaker>
<l n="1210">ποῦ βαρβάροισι πελάγεσιν ναυσθλούμενον;</l>
</sp>
<sp>
<speaker>Ἑλένη</speaker>
<l>Λιβύης ἀλιμένοις ἐκπεσόντα πρὸς πέτραις.</l>
</sp>
<sp>
<speaker>Θεοκλύμενος</speaker>
<l>καὶ πῶς ὅδʼ οὐκ ὄλωλε κοινωνῶν πλάτης;</l>
</sp>
<sp>
<speaker>Ἑλένη</speaker>
<l>ἐσθλῶν κακίους ἐνίοτʼ εὐτυχέστεροι.</l>
</sp>
<sp>
<speaker>Θεοκλύμενος</speaker>
<l>λιπὼν δὲ ναὸς ποῦ πάρεστιν ἔκβολα;</l>
</sp>
<sp>
<speaker>Ἑλένη</speaker>
<l n="1215">ὅπου κακῶς ὄλοιτο, Μενέλεως δὲ μή.</l>
</sp>
<sp>
<speaker>Θεοκλύμενος</speaker>
<l>ὄλωλʼ ἐκεῖνος. ἦλθε δʼ ἐν ποίῳ σκάφει;</l>
</sp>
<sp>
<speaker>Ἑλένη</speaker>
<l>ναῦταί σφʼ ἀνείλοντʼ ἐντυχόντες, ὡς λέγει.</l>
</sp>
<sp>
<speaker>Θεοκλύμενος</speaker>
<l>ποῦ δὴ τὸ πεμφθὲν ἀντὶ σοῦ Τροίᾳ κακόν;</l>
</sp>
<sp>
<speaker>Ἑλένη</speaker>
<l>νεφέλης λέγεις ἄγαλμα; ἐς αἰθέρʼ οἴχεται.</l>
</sp>
<sp>
<speaker>Θεοκλύμενος</speaker>
<l n="1220">ὦ Πρίαμε καὶ γῆ Τρῳάς, <add>ὡς</add> ἔρρεις μάτην.</l>
</sp>
<sp>
<speaker>Ἑλένη</speaker>
<l>κἀγὼ μετέσχον Πριαμίδαις δυσπραξίας.</l>
</sp>
<sp>
<speaker>Θεοκλύμενος</speaker>
<l>πόσιν δʼ ἄθαπτον ἔλιπεν ἢ κρύπτει χθονί; </l>
</sp>
<sp>
<speaker>Ἑλένη</speaker>
<l>ἄθαπτον· οἲ ἐγὼ τῶν ἐμῶν τλήμων κακῶν.</l>
</sp>
<sp>
<speaker>Θεοκλύμενος</speaker>
<l>τῶνδʼ οὕνεκʼ ἔταμες βοστρύχους ξανθῆς κόμης·</l>
</sp>
<sp>
<speaker>Ἑλένη</speaker>
<l n="1225">φίλος γάρ ἐστιν, ὅς ποτʼ ἐστίν, ἐνθάδʼ ὤν.</l>
</sp>
<sp>
<speaker>Θεοκλύμενος</speaker>
<l>ὀρθῶς μὲν ἥδε συμφορὰ δακρύεται — </l>
</sp>
<sp>
<speaker>Ἑλένη</speaker>
<l>ἐν εὐμαρεῖ γοῦν σὴν κασιγνήτην λαθεῖν.</l>
</sp>
<sp>
<speaker>Θεοκλύμενος</speaker>
<l>οὐ δῆτα. πῶς οὖν; τόνδʼ ἔτʼ οἰκήσεις τάφον;</l>
</sp>
<sp>
<speaker>Ἑλένη</speaker>
<l>τί κερτομεῖς με, τὸν θανόντα δʼ οὐκ ἐᾷς;</l>
</sp>
<sp>
<speaker>Θεοκλύμενος</speaker>
<l n="1230">πιστὴ γὰρ εἶ σὺ σῷ πόσει φεύγουσά με.</l>
</sp>
<sp>
<speaker>Ἑλένη</speaker>
<l>ἀλλʼ οὐκέτʼ· ἤδη δʼ ἄρχε τῶν ἐμῶν γάμων.</l>
</sp>
<sp>
<speaker>Θεοκλύμενος</speaker>
<l>χρόνια μὲν ἦλθεν, ἀλλʼ ὅμως αἰνῶ τάδε.</l>
</sp>
<sp>
<speaker>Ἑλένη</speaker>
<l>οἶσθʼ οὖν ὃ δρᾶσον; τῶν πάρος λαθώμεθα.</l>
</sp>
<sp>
<speaker>Θεοκλύμενος</speaker>
<l>ἐπὶ τῷ; χάρις γὰρ ἀντὶ χάριτος ἐλθέτω.</l>
</sp>
<sp>
<speaker>Ἑλένη</speaker>
<l n="1235">σπονδὰς τέμωμεν καὶ διαλλάχθητί μοι.</l>
</sp>
<sp>
<speaker>Θεοκλύμενος</speaker>
<l>μεθίημι νεῖκος τὸ σόν, ἴτω δʼ ὑπόπτερον.</l>
</sp>
<sp>
<speaker>Ἑλένη</speaker>
<l>πρός νύν σε γονάτων τῶνδʼ, ἐπείπερ εἶ φίλος — </l>
</sp>
<sp>
<speaker>Θεοκλύμενος</speaker>
<l>τί χρῆμα θηρῶσʼ ἱκέτις ὠρέχθης ἐμοῦ;</l>
</sp>
<sp>
<speaker>Ἑλένη</speaker>
<l>τὸν κατθανόντα πόσιν ἐμὸν θάψαι θέλω.</l>
</sp>
<sp>
<speaker>Θεοκλύμενος</speaker>
<l n="1240">τί δʼ; ἔστʼ ἀπόντων τύμβος; ἢ θάψεις σκιάν;</l>
</sp>
<sp>
<speaker>Ἑλένη</speaker>
<l>Ἕλλησίν ἐστι νόμος, ὃς ἂν πόντῳ θάνῃ — </l>
</sp>
<sp>
<speaker>Θεοκλύμενος</speaker>
<l>τί δρᾶν; σοφοί τοι Πελοπίδαι τὰ τοιάδε.</l>
</sp>
<sp>
<speaker>Ἑλένη</speaker>
<l>κενοῖσι θάπτειν ἐν πέπλων ὑφάσμασιν.</l>
</sp>
<sp>
<speaker>Θεοκλύμενος</speaker>
<l>κτέριζʼ· ἀνίστη τύμβον οὗ χρῄζεις χθονός.</l>
</sp>
<sp>
<speaker>Ἑλένη</speaker>
<l n="1245">οὐχ ὧδε ναύτας ὀλομένους τυμβεύομεν.</l>
</sp>
<sp>
<speaker>Θεοκλύμενος</speaker>
<l>πῶς δαί; λέλειμμαι τῶν ἐν Ἕλλησιν νόμων.</l>
</sp>
<sp>
<speaker>Ἑλένη</speaker>
<l>ἐς πόντον ὅσα χρὴ νέκυσιν ἐξορμίζομεν.</l>
</sp>
<sp>
<speaker>Θεοκλύμενος</speaker>
<l>τί σοι παράσχω δῆτα τῷ τεθνηκότι;</l>
</sp>
<sp>
<speaker>Ἑλένη</speaker>
<l>ὅδʼ οἶδʼ, ἐγὼ δʼ ἄπειρος, εὐτυχοῦσα πρίν. </l>
<milestone ed="p" n="1250" unit="card"/>
</sp>
<sp>
<speaker>Θεοκλύμενος</speaker>
<l n="1250">ὦ ξένε, λόγων μὲν κληδόνʼ ἤνεγκας φίλην.</l>
</sp>
<sp>
<speaker>Μενελέως</speaker>
<l>οὔκουν ἐμαυτῷ γʼ οὐδὲ τῷ τεθνηκότι.</l>
</sp>
<sp>
<speaker>Θεοκλύμενος</speaker>
<l>πῶς τοὺς θανόντας θάπτετʼ ἐν πόντῳ νεκρούς;</l>
</sp>
<sp>
<speaker>Μενελέως</speaker>
<l>ὡς ἂν παρούσης οὐσίας ἕκαστος ᾖ.</l>
</sp>
<sp>
<speaker>Θεοκλύμενος</speaker>
<l>πλούτου λέγʼ οὕνεχʼ ὅ τι θέλεις ταύτης χάριν.</l>
</sp>
<sp>
<speaker>Μενελέως</speaker>
<l n="1255">προσφάζεται μὲν αἷμα πρῶτα νερτέροις.</l>
</sp>
<sp>
<speaker>Θεοκλύμενος</speaker>
<l>τίνος; σύ μοι σήμαινε, πείσομαι δʼ ἐγώ.</l>
</sp>
<sp>
<speaker>Μενελέως</speaker>
<l>αὐτὸς σὺ γίγνωσκʼ· ἀρκέσει γὰρ ἃν διδῷς.</l>
</sp>
<sp>
<speaker>Θεοκλύμενος</speaker>
<l>ἐν βαρβάροις μὲν ἵππον ἢ ταῦρον νόμος.</l>
</sp>
<sp>
<speaker>Μενελέως</speaker>
<l>διδούς γε μὲν δὴ δυσγενὲς μηδὲν δίδου.</l>
</sp>
<sp>
<speaker>Θεοκλύμενος</speaker>
<l n="1260">οὐ τῶνδʼ ἐν ἀγέλαις ὀλβίαις σπανίζομεν.</l>
</sp>
<sp>
<speaker>Μενελέως</speaker>
<l>καὶ στρωτὰ φέρεται λέκτρα σώματος κενά.</l>
</sp>
<sp>
<speaker>Θεοκλύμενος</speaker>
<l>ἔσται· τί δʼ ἄλλο προσφέρειν νομίζεται;</l>
</sp>
<sp>
<speaker>Μενελέως</speaker>
<l>χαλκήλαθʼ ὅπλα· καὶ γὰρ ἦν φίλος δορί.</l>
</sp>
<sp>
<speaker>Θεοκλύμενος</speaker>
<l>ἄξια τάδʼ ἔσται Πελοπιδῶν ἃ δώσομεν.</l>
</sp>
<sp>
<speaker>Μενελέως</speaker>
<l n="1265">καὶ τἄλλʼ ὅσα χθὼν καλὰ φέρει βλαστήματα.</l>
</sp>
<sp>
<speaker>Θεοκλύμενος</speaker>
<l>πῶς οὖν; ἐς οἶδμα τίνι τρόπῳ καθίετε;</l>
</sp>
<sp>
<speaker>Μενελέως</speaker>
<l>ναῦν δεῖ παρεῖναι κἀρετμῶν ἐπιστάτας.</l>
</sp>
<sp>
<speaker>Θεοκλύμενος</speaker>
<l>πόσον δʼ ἀπείργει μῆκος ἐκ γαίας δόρυ;</l>
</sp>
<sp>
<speaker>Μενελέως</speaker>
<l>ὥστʼ ἐξορᾶσθαι ῥόθια χερσόθεν μόλις.</l>
</sp>
<sp>
<speaker>Θεοκλύμενος</speaker>
<l n="1270">τί δή; τόδʼ Ἑλλὰς νόμιμον ἐκ τίνος σέβει;</l>
</sp>
<sp>
<speaker>Μενελέως</speaker>
<l>ὡς μὴ πάλιν γῇ λύματʼ ἐκβάλῃ κλύδων.</l>
</sp>
<sp>
<speaker>Θεοκλύμενος</speaker>
<l>Φοίνισσα κώπη ταχύπορος γενήσεται.</l>
</sp>
<sp>
<speaker>Μενελέως</speaker>
<l>καλῶς ἂν εἴη Μενέλεῴ τε πρὸς χάριν.</l>
</sp>
<sp>
<speaker>Θεοκλύμενος</speaker>
<l>οὔκουν σὺ χωρὶς τῆσδε δρῶν ἀρκεῖς τάδε;</l>
</sp>
<sp>
<speaker>Μενελέως</speaker>
<l n="1275">μητρὸς τόδʼ ἔργον ἢ γυναικὸς ἢ τέκνων.</l>
</sp>
<sp>
<speaker>Θεοκλύμενος</speaker>
<l>ταύτης ὁ μόχθος, ὡς λέγεις, θάπτειν πόσιν. </l>
</sp>
<sp>
<speaker>Μενελέως</speaker>
<l>ἐν εὐσεβεῖ γοῦν νόμιμα μὴ κλέπτειν νεκρῶν.</l>
</sp>
<sp>
<speaker>Θεοκλύμενος</speaker>
<l>ἴτω· πρὸς ἡμῶν ἄλοχον εὐσεβῆ τρέφειν.</l>
<l>ἐλθὼν δʼ ἐς οἴκους ἐξελοῦ κόσμον νεκρῷ·</l>
<l n="1280">καὶ σὲ οὐ κεναῖσι χερσὶ γῆς ἀποστελῶ,</l>
<l>δράσαντα τῇδε πρὸς χάριν· φήμας δʼ ἐμοὶ</l>
<l>ἐσθλὰς ἐνεγκὼν ἀντὶ τῆς ἀχλαινίας</l>
<l>ἐσθῆτα λήψῃ σῖτά θʼ, ὥστε σʼ ἐς πάτραν</l>
<l>ἐλθεῖν, ἐπεὶ νῦν γʼ ἀθλίως ἔχονθʼ ὁρῶ.</l>
<l n="1285">σὺ δʼ, ὦ τάλαινα, μὴ ʼπὶ τοῖς ἀνηνύτοις</l>
<l>τρύχουσα σαυτήν — Μενέλεως δʼ ἔχει πότμον,</l>
<l>κοὐκ ἂν δύναιτο ζῆν ὁ κατθανὼν πόσις.</l>
</sp>
<sp>
<speaker>Μενελέως</speaker>
<l>σὸν ἔργον, ὦ νεᾶνι· τὸν παρόντα μὲν</l>
<l>στέργειν πόσιν χρή, τὸν δὲ μηκέτʼ ὄντʼ ἐᾶν·</l>
<l n="1290">ἄριστα γάρ σοι ταῦτα πρὸς τὸ τυγχάνον.</l>
<l>ἢν δʼ Ἑλλάδʼ ἔλθω καὶ τύχω σωτηρίας,</l>
<l n="1293">παύσω ψόγου σε τοῦ πρίν, ἢν γυνὴ γένῃ</l>
<l n="1292">οἵαν γενέσθαι χρή σε σῷ ξυνευνέτῃ.</l>
</sp>
<sp>
<speaker>Ἑλένη</speaker>
<l n="1294">ἔσται τάδʼ· οὐδὲ μέμψεται πόσις ποτὲ</l>
<l n="1295">ἡμῖν· σὺ δʼ αὐτὸς ἐγγὺς ὢν εἴσῃ τάδε.</l>
<l>ἀλλʼ, ὦ τάλας, εἴσελθε καὶ λουτρῶν τύχε</l>
<l>ἐσθῆτά τʼ ἐξάλλαξον. οὐκ ἐς ἀμβολὰς</l>
<l>εὐεργετήσω σʼ· εὐμενέστερον γὰρ ἂν</l>
<l>τῷ φιλτάτῳ μοι Μενέλεῳ τὰ πρόσφορα</l>
<l n="1300">δρῴης ἄν, ἡμῶν τυγχάνων οἵων σε χρή.</l>
<milestone ed="p" n="1301" unit="card"/>
</sp>
</div1>
<div1 type="choral">
<div2 type="strophe" n="1">
<sp>
<speaker>Χορός</speaker>
<l>Ὀρεία ποτὲ δρομάδι κώ-</l>
<l>λῳ μάτηρ θεῶν ἐσύθη ἀνʼ</l>
<l>ὑλάεντα νάπη </l>
<l>ποτάμιόν τε χεῦμʼ ὑδάτων</l>
<l n="1305">βαρύβρομόν τε κῦμʼ ἅλιον</l>
<l>πόθῳ τᾶς ἀποιχομένας</l>
<l>ἀρρήτου κούρας.</l>
<l>κρόταλα δὲ βρόμια διαπρύσιον</l>
<l>ἱέντα κέλαδον ἀνεβόα,</l>
<l n="1310">θηρῶν ὅτε ζυγίους</l>
<l>ζευξάσᾳ θεᾷ σατίνας</l>
<l>τὰν ἁρπασθεῖσαν κυκλίων</l>
<l>χορῶν ἔξω παρθενίων</l>
<l>μετὰ κούραν, ἀελλόποδες,</l>
<l n="1315">ἃ μὲν τόξοις Ἄρτεμις, ἃ δʼ</l>
<l>ἔγχει Γοργῶπις πάνοπλος,</l>
<l>
<add>συνείποντο. Ζεὺς δʼ ἑδράνων</add>
</l>
<l>αὐγάζων ἐξ οὐρανίων</l>
<l n="1318b">ἄλλαν μοῖραν ἔκραινε.</l>
</sp>
<milestone ed="p" n="1319" unit="card"/>
</div2>
<div2 type="antistrophe" n="1">
<sp>
<speaker>Χορός</speaker>
<l>δρομαῖον δʼ ὅτε πολυπλάνη-</l>
<l n="1320">τον μάτηρ ἔπαυσε πόνον,</l>
<l>μαστεύουσα † πόνους †</l>
<l>θυγατρὸς ἁρπαγὰς δολίους,</l>
<l>χιονοθρέμμονάς γʼ ἐπέρασʼ</l>
<l>Ἰδαιᾶν Νυμφᾶν σκοπιάς·</l>
<l n="1325">ῥίπτει δʼ ἐν πένθει</l>
<l>πέτρινα κατὰ δρία πολυνιφέα· </l>
<l>βροτοῖσι δʼ ἄχλοα πεδία γᾶς</l>
<l>οὐ καρπίζουσʼ ἀρότοις</l>
<l>λαῶν <del>δὲ</del> φθείρει γενεάν·</l>
<l n="1330">ποίμναις δʼ οὐχ ἵει θαλερὰς</l>
<l>βοσκὰς εὐφύλλων ἑλίκων,</l>
<l>πόλεων δʼ ἀπέλειπε βίος·</l>
<l>οὐδʼ ἦσαν θεῶν θυσίαι,</l>
<l>βωμοῖς δʼ ἄφλεκτοι πέλανοι·</l>
<l n="1335">πηγὰς δʼ ἀμπαύει δροσερὰς</l>
<l>λευκῶν ἐκβάλλειν ὑδάτων</l>
<l>πένθει παιδὸς ἀλάστωρ.</l>
</sp>
<milestone ed="p" n="1338" unit="card"/>
</div2>
<div2 type="strophe" n="2">
<sp>
<speaker>Χορός</speaker>
<l>ἐπεὶ δʼ ἔπαυσʼ εἰλαπίνας</l>
<l>θεοῖς βροτείῳ τε γένει,</l>
<l>Ζεὺς μειλίσσων στυγίους</l>
<l n="1340">ματρὸς ὀργὰς ἐνέπει·</l>
<l>βᾶτε, σεμναὶ Χάριτες,</l>
<l>ἴτε, τᾷ περὶ παρθένῳ</l>
<l>Δηοῖ θυμωσαμένᾳ</l>
<l>λύπαν ἐξαλλάξατʼ ἀλαλᾷ,</l>
<l n="1345">Μοῦσαί θʼ ὕμνοισι χορῶν.</l>
<l>χαλκοῦ δʼ αὐδὰν χθονίαν</l>
<l>τύπανά τʼ ἔλαβε βυρσοτενῆ</l>
<l>καλλίστα τότε πρῶτα μακά</l>
<l>ρων Κύπρις· γέλασέν τε θεὰ </l>
<l n="1350">δέξατό τʼ ἐς χέρας</l>
<l>βαρύβρομον αὐλὸν</l>
<l>τερφθεῖσʼ ἀλαλαγμῷ.</l>
</sp>
<milestone ed="p" n="1353" unit="card"/>
</div2>
<div2 type="antistrophe" n="2">
<sp>
<speaker>Χορός</speaker>
<l>ὧν οὐ θέμις <add>σʼ</add> οὔθʼ ὁσία</l>
<l>ʼπʼύρωσας ἐν <add>θεῶν</add> θαλάμοις,</l>
<l n="1355">μῆνιν δʼ ἔσχες μεγάλας</l>
<l>ματρός, ὦ παῖ, θυσίας</l>
<l>οὐ σεβίζουσα θεᾶς.</l>
<l>μέγα τοι δύναται νεβρῶν</l>
<l>παμποίκιλοι στολίδες</l>
<l n="1360">κισσοῦ τε στεφθεῖσα χλόα</l>
<l>νάρθηκας εἰς ἱερούς,</l>
<l>ῥόμβου θʼ εἱλισσομένα</l>
<l>κύκλιος ἔνοσις αἰθερία,</l>
<l>βακχεύουσά τʼ ἔθειρα Βρομί</l>
<l n="1365">ῳ καὶ παννυχίδες θεᾶς.</l>
<l>† εὖ δέ νιν ἄμασιν</l>
<l>ὑπέρβαλε σελάνα †</l>
<l>μορφᾷ μόνον ηὔχεις.</l>
</sp>
<milestone ed="p" n="1369" unit="card"/>
</div2>
</div1>
<div1 type="episode">
<sp>
<speaker>Ἑλένη</speaker>
<l>τὰ μὲν κατʼ οἴκους εὐτυχοῦμεν, ὦ φίλαι·</l>
<l n="1370">ἡ γὰρ συνεκκλέπτουσα Πρωτέως κόρη</l>
<l>πόσιν παρόντα τὸν ἐμὸν ἱστορουμένη</l>
<l>οὐκ εἶπʼ ἀδελφῷ· κατθανόντα δʼ ἐν χθονὶ</l>
<l>οὔ φησιν αὐγὰς εἰσορᾶν ἐμὴν χάριν.</l>
<l>
<add>
<gap desc="*"/>
</add>
</l>
<l>κάλλιστα δῆτʼ ἀνήρπασʼ ἐν τύχῃ πόσις· </l>
<l n="1375">ἃ γὰρ καθήσειν ὅπλʼ ἔμελλεν εἰς ἅλα,</l>
<l>ταῦτʼ ἐμβαλὼν πόρπακι γενναίαν χέρα</l>
<l>αὐτὸς κομίζει δόρυ τε δεξιᾷ λαβών,</l>
<l>ὡς τῷ θανόντι χάριτα δὴ συνεκπονῶν.</l>
<l>προύργου δʼ ἐς ἀλκὴν σῶμʼ ὅπλοις ἠσκήσατο,</l>
<l n="1380">ὡς βαρβάρων τρόπαια μυρίων χερὶ</l>
<l>θήσων, ὅταν κωπῆρες ἐσβῶμεν σκάφος,</l>
<l>πέπλους δʼ ἀμείψασʼ ἀντὶ ναυφθόρου στολῆς</l>
<l>ἐγώ νιν ἐξήσκησα, καὶ λουτροῖς χρόα</l>
<l>ἔδωκα, χρόνια νίπτρα ποταμίας δρόσου.</l>
<l n="1385">ἀλλʼ, ἐκπερᾷ γὰρ δωμάτων ὁ τοὺς ἐμοὺς</l>
<l>γάμους ἑτοίμους ἐν χεροῖν ἔχειν δοκῶν,</l>
<l>σιγητέον μοι· καὶ σὲ προσποιούμεθα</l>
<l>εὔνουν κρατεῖν τε στόματος, ἢν δυνώμεθα</l>
<l>σωθέντες αὐτοὶ καὶ σὲ συνσῶσαί ποτε.</l>
</sp>
<sp>
<speaker>Θεοκλύμενος</speaker>
<l n="1390">χωρεῖτʼ ἐφεξῆς, ὡς ἔταξεν ὁ ξένος,</l>
<l>δμῶες, φέροντες ἐνάλια κτερίσματα.</l>
<l>Ἑλένη, σὺ δʼ, ἤν σοι μὴ κακῶς δόξω λέγειν,</l>
<l>πείθου, μένʼ αὐτοῦ· ταὐτὰ γὰρ παροῦσά τε</l>
<l>πράξεις τὸν ἄνδρα τὸν σὸν ἤν τε μὴ παρῇς.</l>
<l n="1395">δέδοικα γάρ σε μή τις ἐμπεσὼν πόθος</l>
<l>πείσῃ μεθεῖναι σῶμʼ ἐς οἶδμα πόντιον</l>
<l>τοῦ πρόσθεν ἀνδρὸς χάρισιν ἐκπεπληγμένην·</l>
<l>ἄγαν γὰρ αὐτὸν οὐ παρόνθʼ ὅμως στένεις.</l>
</sp>
<sp>
<speaker>Ἑλένη</speaker>
<l>ὦ καινὸς ἡμῖν πόσις, ἀναγκαίως ἔχει</l>
<l n="1400">τὰ πρῶτα λέκτρα νυμφικάς θʼ ὁμιλίας</l>
<l>τιμᾶν· ἐγὼ δὲ διὰ τὸ μὲν στέργειν πόσιν </l>
<l>καὶ ξυνθάνοιμʼ ἄν· ἀλλὰ τίς κείνῳ χάρις</l>
<l>ξὺν κατθανόντι κατθανεῖν; ἔα δέ με</l>
<l>αὐτὴν μολοῦσαν ἐντάφια δοῦναι νεκρῷ.</l>
<l n="1405">θεοὶ δὲ σοί τε δοῖεν οἷʼ ἐγὼ θέλω,</l>
<l>καὶ τῷ ξένῳ τῷδʼ, ὅτι συνεκπονεῖ τάδε.</l>
<l>ἕξεις δέ μʼ οἵαν χρή σʼ ἔχειν ἐν δώμασι</l>
<l>γυναῖκʼ, ἐπειδὴ Μενέλεων εὐεργετεῖς</l>
<l>κἄμʼ· ἔρχεται γὰρ δή τινʼ ἐς τύχην τάδε.</l>
<l n="1410">ὅστις δὲ δώσει ναῦν ἐν ᾗ τάδʼ ἄξομεν,</l>
<l>πρόσταξον, ὡς ἂν τὴν χάριν πλήρη λάβω.</l>
<milestone ed="p" n="1412" unit="card"/>
</sp>
<sp>
<speaker>Θεοκλύμενος</speaker>
<l>χώρει σὺ καὶ ναῦν τοῖσδε πεντηκόντορον</l>
<l>Σιδωνίαν δὸς κἀρετμῶν ἐπιστάτας.</l>
</sp>
<sp>
<speaker>Ἑλένη</speaker>
<l>οὔκουν ὅδʼ ἄρξει ναὸς ὃς κοσμεῖ τάφον;</l>
</sp>
<sp>
<speaker>Θεοκλύμενος</speaker>
<l n="1415">μάλιστʼ· ἀκούειν τοῦδε χρὴ ναύτας ἐμούς.</l>
</sp>
<sp>
<speaker>Ἑλένη</speaker>
<l>αὖθις κέλευσον, ἵνα σαφῶς μάθωσί σου.</l>
</sp>
<sp>
<speaker>Θεοκλύμενος</speaker>
<l>αὖθις κελεύω καὶ τρίτον γʼ, εἴ σοι φίλον.</l>
</sp>
<sp>
<speaker>Ἑλένη</speaker>
<l>ὄναιο· κἀγὼ τῶν ἐμῶν βουλευμάτων.</l>
</sp>
<sp>
<speaker>Θεοκλύμενος</speaker>
<l>μή νυν ἄγαν σὸν δάκρυσιν ἐκτήξῃς χρόα.</l>
</sp>
<sp>
<speaker>Ἑλένη</speaker>
<l n="1420">ἥδʼ ἡμέρα σοι τὴν ἐμὴν δείξει χάριν.</l>
</sp>
<sp>
<speaker>Θεοκλύμενος</speaker>
<l>τὰ τῶν θανόντων οὐδέν, ἀλλʼ ἄλλως πόνος.</l>
</sp>
<sp>
<speaker>Ἑλένη</speaker>
<l>ἔστιν τι κἀκεῖ κἀνθάδʼ ὧν ἐγὼ λέγω.</l>
</sp>
<sp>
<speaker>Θεοκλύμενος</speaker>
<l>οὐδὲν κακίω Μενέλεώ μʼ ἕξεις πόσιν.</l>
</sp>
<sp>
<speaker>Ἑλένη</speaker>
<l>οὐδὲν σὺ μεμπτός· τῆς τύχης με δεῖ μόνον.</l>
</sp>
<sp>
<speaker>Θεοκλύμενος</speaker>
<l n="1425">ἐν σοὶ τόδʼ, ἢν σὴν εἰς ἔμʼ εὔνοιαν διδῷς.</l>
</sp>
<sp>
<speaker>Ἑλένη</speaker>
<l>οὐ νῦν διδαξόμεσθα τοὺς φίλους φιλεῖν.</l>
</sp>
<sp>
<speaker>Θεοκλύμενος</speaker>
<l>βούλῃ ξυνεργῶν αὐτὸς ἐκπέμψω στόλον;</l>
</sp>
<sp>
<speaker>Ἑλένη</speaker>
<l>ἥκιστα· μὴ δούλευε σοῖς δούλοις, ἄναξ. </l>
</sp>
<sp>
<speaker>Θεοκλύμενος</speaker>
<l>ἀλλʼ εἶα· τοὺς μὲν Πελοπιδῶν ἐῶ νόμους·</l>
<l n="1430">καθαρὰ γὰρ ἡμῖν δώματʼ· οὐ γὰρ ἐνθάδε</l>
<l>ψυχὴν ἀφῆκε Μενέλεως· ἴτω δέ τις</l>
<l>φράσων ὑπάρχοις τοῖς ἐμοῖς φέρειν γάμων</l>
<l>ἀγάλματʼ οἴκους εἰς ἐμούς· πᾶσαν δὲ χρὴ</l>
<l>γαῖαν βοᾶσθαι μακαρίαις ὑμνῳδίαις</l>
<l n="1435">ὑμέναιον Ἑλένης κἀμόν, ὡς ζηλωτὸς ᾖ.</l>
<l>σὺ δʼ, ὦ ξένʼ, ἐλθών, πελαγίους ἐς ἀγκάλας</l>
<l>τῷ τῆσδε πρίν ποτʼ ὄντι δοὺς πόσει τάδε,</l>
<l>πάλιν πρὸς οἴκους σπεῦδʼ ἐμὴν δάμαρτʼ ἔχων,</l>
<l>ὡς τοὺς γάμους τοὺς τῆσδε συνδαίσας ἐμοὶ</l>
<l n="1440">στέλλῃ πρὸς οἴκους ἢ μένων εὐδαιμονῇς.</l>
</sp>
<sp>
<speaker>Μενελέως</speaker>
<l>ὦ Ζεῦ, πατήρ τε καὶ σοφὸς κλῄζῃ θεός,</l>
<l>βλέψον πρὸς ἡμᾶς καὶ μετάστησον κακῶν.</l>
<l>ἕλκουσι δʼ ἡμῖν πρὸς λέπας τὰς συμφορὰς</l>
<l>σπουδῇ σύναψαι· κἂν ἄκρᾳ θίγῃς χερί,</l>
<l n="1445">ἥξομεν ἵνʼ ἐλθεῖν βουλόμεσθα τῆς τύχης.</l>
<l>ἅλις δὲ μόχθων οὓς ἐμοχθοῦμεν πάρος.</l>
<l>κέκλησθέ μοι, θεοί, πολλά χρήσθʼ ἐμοῦ κλύειν</l>
<l>καὶ λύπρʼ· ὀφείλω δʼ οὐκ ἀεὶ πράσσειν κακῶς,</l>
<l>ὀρθῷ δὲ βῆναι ποδί· μίαν δέ μοι χάριν</l>
<l n="1450">δόντες τὸ λοιπὸν εὐτυχῆ με θήσετε.</l>
<milestone ed="p" n="1451" unit="card"/>
</sp>
</div1>
<div1 type="choral">
<div2 type="strophe" n="1">
<sp>
<speaker>Χορός</speaker>
<l>Φοίνισσα Σιδωνιὰς ὦ</l>
<l>ταχεῖα κώπα, ῥοθίοισι μάτηρ</l>
<l>εἰρεσίας φίλα,</l>
<l>χοραγὲ τῶν καλλιχόρων</l>
<l n="1455">δελφίνων, ὅταν αὔραις</l>
<l>πέλαγος ἀνήνεμον ᾖ, </l>
<l>γλαυκὰ δὲ Πόντου θυγάτηρ</l>
<l>Γαλάνεια τάδʼ εἴπῃ·</l>
<l>κατὰ μὲν ἱστία πετάσατʼ αὔ-</l>
<l n="1460">ραις λιπόντες εἰναλίαις,</l>
<l>λάβετε δʼ εἰλατίνας πλάτας,</l>
<l>ὦ ναῦται, ναῦται,</l>
<l>πέμποντες εὐλιμένους</l>
<l>Περσείων οἴκων Ἑλέναν ἐπʼ ἀκτάς.</l>
</sp>
<milestone ed="p" n="1465" unit="card"/>
</div2>
<div2 type="antistrophe" n="1">
<sp>
<speaker>Χορός</speaker>
<l n="1465">ἦ που κόρας ἂν ποταμοῦ</l>
<l>παρʼ οἶδμα Λευκιππίδας ἢ πρὸ ναοῦ</l>
<l>Παλλάδος ἂν λάβοις</l>
<l>χρόνῳ ξυνελθοῦσα χοροῖς</l>
<l>ἢ κώμοις Ὑακίνθου</l>
<l n="1470">νύχιον ἐς εὐφροσύναν,</l>
<l>ὃν ἐξαμιλλησάμενος</l>
<l>τροχῷ τέρμονα δίσκου</l>
<l>ἔκανε Φοῖβος, τᾷ Λακαί-</l>
<l>νᾳ γᾷ βούθυτον ἁμέραν·</l>
<l n="1475">ὁ Διὸς δʼ εἶπε σέβειν γόνος·</l>
<l>μόσχον θʼ, ἃν οἴκοις</l>
<l n="1476b">
<add>ἔλειπες, Ἑρμιόναν,</add>
</l>
<l>ἇς οὔπω πεῦκαι πρὸ γάμων ἔλαμψαν.</l>
</sp>
<milestone ed="p" n="1478" unit="card"/>
</div2>
<div2 type="strophe" n="2">
<sp>
<speaker>Χορός</speaker>
<l>διʼ ἀέρος εἴθε ποτανοὶ</l>
<l>γενοίμεσθʼ ᾇ Λιβύας </l>
<l n="1480">οἰωνοὶ στοχάδες</l>
<l>ὄμβρον λιποῦσαι χειμέριον</l>
<l>νίσονται πρεσβυτάτᾳ</l>
<l>σύριγγι πειθόμεναι</l>
<l n="1485">ποιμένος, ὃς ἄβροχα πεδία καρποφόρα τε γᾶς</l>
<l>ἐπιπετόμενος ἰαχεῖ.</l>
<l>ὦ πταναὶ δολιχαύχενες,</l>
<l>σύννομοι νεφέων δρόμου,</l>
<l>βᾶτε Πλειάδας ὑπὸ μέσας</l>
<l n="1490">ὠρίωνά τʼ ἐννύχιον·</l>
<l>καρύξατʼ ἀγγελίαν,</l>
<l>Εὐρώταν ἐφεζόμεναι,</l>
<l>Μενέλεως ὅτι Δαρδάνου</l>
<l>πόλιν ἑλὼν δόμον ἥξει.</l>
</sp>
<milestone ed="p" n="1495" unit="card"/>
</div2>
<div2 type="antistrophe" n="2">
<sp>
<speaker>Χορός</speaker>
<l n="1495">μόλοιτέ ποθʼ ἵππιον οἶμον</l>
<l>διʼ αἰθέρος ἱέμενοι</l>
<l>παῖδες Τυνδαρίδαι,</l>
<l>λαμπρῶν ἄστρων ὑπʼ ἀέλλαισιν·</l>
<l>οἳ ναίετʼ οὐράνιοι,</l>
<l n="1500">σωτῆρες τᾶς Ἑλένας,</l>
<l>γλαυκὸν ἔπιτʼ οἶδμα κυανόχροά τε κυμάτων</l>
<l>ῥόθια πολιὰ θαλάσσας,</l>
<l>ναύταις εὐαεῖς ἀνέμων </l>
<l n="1505">πέμποντες Διόθεν πνοάς·</l>
<l>δύσκλειαν δʼ ἀπὸ συγγόνου</l>
<l>βάλετε βαρβάρων λεχέων,</l>
<l>ἃν Ἰδαίων ἐρίδων</l>
<l>ποιναθεῖσʼ ἐκτήσατο, γᾶν</l>
<l n="1510">οὐκ ἐλθοῦσά <add>ποτʼ</add> Ἰλίου</l>
<l>Φοιβείους ἐπὶ πύργους.</l>
</sp>
<milestone ed="p" n="1512" unit="card"/>
</div2>
</div1>
<div1 type="episode">
<sp>
<speaker>Ἄγγελος</speaker>
<l>† ἄναξ, τὰ κάκιστʼ ἐν δόμοις εὑρήκαμεν· †</l>
<l>ὡς καίνʼ ἀκούσῃ πήματʼ ἐξ ἐμοῦ τάχα.</l>
</sp>
<sp>
<speaker>Θεοκλύμενος</speaker>
<l>τί δʼ ἔστιν;</l>
</sp>
<sp>
<speaker>Ἄγγελος</speaker>
<l>ἄλλης ἐκπόνει μνηστεύματα</l>
<l n="1515">γυναικός· Ἑλένη γὰρ βέβηκʼ ἔξω χθονός.</l>
</sp>
<sp>
<speaker>Θεοκλύμενος</speaker>
<l>πτεροῖσιν ἀρθεῖσʼ ἢ πεδοστιβεῖ ποδί;</l>
</sp>
<sp>
<speaker>Ἄγγελος</speaker>
<l>Μενέλαος αὐτὴν ἐκπεπόρθμευται χθονός,</l>
<l>ὃς αὐτὸς αὑτὸν ἦλθεν ἀγγέλλων θανεῖν.</l>
</sp>
<sp>
<speaker>Θεοκλύμενος</speaker>
<l>ὦ δεινὰ λέξας· τίς δέ νιν ναυκληρία</l>
<l n="1520">ἐκ τῆσδʼ ἀπῆρε χθονός; ἄπιστα γὰρ λέγεις.</l>
</sp>
<sp>
<speaker>Ἄγγελος</speaker>
<l>ἥν γε ξένῳ δίδως σύ· τούς τε σοὺς ἔχων</l>
<l>ναύτας βέβηκεν, ὡς ἂν ἐν βραχεῖ μάθῃς.</l>
</sp>
<sp>
<speaker>Θεοκλύμενος</speaker>
<l>πῶς; εἰδέναι πρόθυμος· οὐ γὰρ ἐλπίδων</l>
<l>ἔσω βέβηκα μίαν ὑπερδραμεῖν χέρα</l>
<l n="1525">τοσούσδε ναύτας, ὧν ἀπεστάλης μέτα.</l>
</sp>
<sp n="*)/aggelos">
<speaker>Ἄγγελος</speaker>
<l>ἐπεὶ λιποῦσα τούσδε βασιλείους δόμους</l>
<l>ἡ τοῦ Διὸς παῖς πρὸς θάλασσαν ἐστάλη</l>
<l>σοφώταθʼ ἁβρὸν πόδα τιθεῖσʼ ἀνέστενε</l>
<l>πόσιν πέλας παρόντα κοὐ τεθνηκότα. </l>
<l n="1530">ὡς δʼ ἤλθομεν σῶν περίβολον νεωρίων,</l>
<l>Σιδωνίαν ναῦν πρωτόπλουν καθείλκομεν</l>
<l>ζυγῶν τε πεντήκοντα κἀρετμῶν μέτρα</l>
<l>ἔχουσαν. ἔργου δʼ ἔργον ἐξημείβετο·</l>
<l>ὃ μὲν γὰρ ἱστόν, ὃ δὲ πλάτην καθίσατο</l>
<l n="1535">†ταρσόν τε χειρί, λευκά θʼ ἱστίʼ εἰς ἓν ἦν†</l>
<l>πηδάλιά τε ζεύγλαισι παρακαθίετο.</l>
<l>κἀν τῷδε μόχθῳ, τοῦτʼ ἄρα σκοπούμενοι,</l>
<l>Ἕλληνες ἄνδρες Μενέλεῳ ξυνέμποροι</l>
<l>προσῆλθον ἀκταῖς ναυφθόροις ἠσθημένοι</l>
<l n="1540">πέπλοισιν, εὐειδεῖς μέν, αὐχμηροὶ δʼ ὁρᾶν.</l>
<l>ἰδὼν δέ νιν παρόντας Ἀτρέως γόνος</l>
<l>προσεῖπε δόλιον οἶκτον ἐς μέσον φέρων·</l>
<l>ὦ τλήμονες, πῶς ἐκ τίνος νεώς ποτε</l>
<l>Ἀχαιίδος θραύσαντες ἥκετε σκάφος;</l>
<l n="1545">ἆρʼ Ἀτρέως παῖδʼ ὀλόμενον συνθάπτετε,</l>
<l>ὃν Τυνδαρὶς παῖς ἥδʼ ἀπόντα κενοταφεῖ;</l>
<l>οἳ δʼ ἐκβαλόντες δάκρυα ποιητῷ τρόπῳ,</l>
<l>ἐς ναῦν ἐχώρουν Μενέλεῳ ποντίσματα</l>
<l>φέροντες. ἡμῖν δʼ ἦν μὲν ἥδʼ ὑποψία</l>
<l n="1550">λόγος τʼ ἐν ἀλλήλοισι, τῶν ἐπεσβατῶν</l>
<l>ὡς πλῆθος εἴη· διεσιωπῶμεν δʼ ὅμως</l>
<l>τοὺς σοὺς λόγους σῴζοντες· ἄρχειν γὰρ νεὼς</l>
<l>ξένον κελεύσας πάντα συνέχεας τάδε.</l>
<milestone ed="p" n="1554" unit="card"/>
<l>
<milestone ed="P" unit="para"/>καὶ τἄλλα μὲν δὴ ῥᾳδίως ἔσω νεὼς</l>
<l n="1555">ἐθέμεθα κουφίζοντα· ταύρειος δὲ ποὺς</l>
<l>οὐκ ἤθελʼ ὀρθὸς σανίδα προσβῆναι κάτα, </l>
<l>ἀλλʼ ἐξεβρυχᾶτʼ ὄμμʼ ἀναστρέφων κύκλῳ</l>
<l>κυρτῶν τε νῶτα κἀς κέρας παρεμβλέπων</l>
<l>μὴ θιγγάνειν ἀπεῖργεν. ὁ δʼ Ἑλένης πόσις</l>
<l n="1560">ἐκάλεσεν· ὦ πέρσαντες Ἰλίου πόλιν,</l>
<l>οὐκ εἶʼ ἀναρπάσαντες Ἑλλήνων νόμῳ</l>
<l>νεανίαις ὤμοισι ταύρειον δέμας</l>
<l>ἐς πρῷραν ἐμβαλεῖτε, †φάσγανόν θʼ ἅμα</l>
<l>πρόχειρον ὤσει† σφάγια τῷ τεθνηκότι;</l>
<l n="1565">οἳ δʼ ἐς κέλευσμʼ ἐλθόντες ἐξανήρπασαν</l>
<l>ταῦρον φέροντές τʼ εἰσέθεντο σέλματα.</l>
<l>μονάμπυκον δὲ Μενέλεως ψήχων δέρην</l>
<l>μέτωπά τʼ ἐξέπεισεν ἐσβῆναι δόρυ.</l>
<l>
<milestone ed="P" unit="para"/>τέλος δʼ, ἐπειδὴ ναῦς τὰ πάντʼ ἐδέξατο,</l>
<l n="1570">πλήσασα κλιμακτῆρας εὐσφύρῳ ποδί</l>
<l>Ἑλένη καθέζετʼ ἐν μέσοις ἑδωλίοις,</l>
<l>ὅ τʼ οὐκέτʼ ὢν λόγοισι Μενέλεως πέλας·</l>
<l>ἄλλοι δὲ τοίχους δεξιοὺς λαιούς τʼ ἴσοι</l>
<l>ἀνὴρ παρʼ ἄνδρʼ ἕζονθʼ, ὑφʼ εἵμασι ξίφη</l>
<l n="1575">λαθραῖʼ ἔχοντες, ῥόθιά τʼ ἐξεπίμπλατο</l>
<l>βοῆς κελευστοῦ φθέγμαθʼ ὡς ἠκούσαμεν.</l>
<milestone ed="p" n="1577" unit="card"/>
<l>
<milestone ed="P" unit="para"/>ἐπεὶ δὲ γαίας ἦμεν οὔτʼ ἄγαν πρόσω</l>
<l>οὔτʼ ἐγγύς, οὕτως ἤρετʼ οἰάκων φύλαξ·</l>
<l>ἔτʼ, ὦ ξένʼ, ἐς τὸ πρόσθεν — ἢ καλῶς ἔχει — </l>
<l n="1580">πλεύσωμεν; ἀρχαὶ γὰρ νεὼς μέλουσι σοί.</l>
<l>ὃ δʼ εἶφʼ· ἅλις μοι. δεξιᾷ δʼ ἑλὼν ξίφος</l>
<l>ἐς πρῷραν εἷρπε κἀπὶ ταυρείῳ σφαγῇ </l>
<l>σταθεὶς νεκρῶν μὲν οὐδενὸς μνήμην ἔχων,</l>
<l>τέμνων δὲ λαιμὸν ηὔχετʼ· ὦ ναίων ἅλα</l>
<l n="1585">πόντιε Πόσειδον Νηρέως θʼ ἁγναὶ κόραι,</l>
<l>σώσατέ μʼ ἐπʼ ἀκτὰς Ναυπλίας δάμαρτά τε</l>
<l>ἄσυλον ἐκ γῆς. αἵματος δʼ ἀπορροαὶ</l>
<l>ἐς οἶδμʼ ἐσηκόντιζον οὔριοι ξένῳ.</l>
<l>καί τις τόδʼ εἶπε· δόλιος ἡ ναυκληρία.</l>
<l n="1590">πάλιν πλέωμεν· δεξιὰν κέλευε σύ,</l>
<l>σὺ δὲ στρέφʼ οἴακʼ. ἐκ δὲ ταυρείου φόνου</l>
<l>Ἀτρέως σταθεὶς παῖς ἀνεβόησε συμμάχους·</l>
<l>τί μέλλετʼ, ὦ γῆς Ἑλλάδος λωτίσματα,</l>
<l>σφάζειν φονεύειν βαρβάρους νεώς τʼ ἄπο</l>
<l n="1595">ῥίπτειν ἐς οἶδμα; ναυβάταις δὲ τοῖσι σοῖς</l>
<l>βοᾷ κελευστὴς τὴν ἐναντίαν ὄπα·</l>
<l>οὐκ εἶʼ ὃ μέν τις λοῖσθον ἀρεῖται δόρυ,</l>
<l>ὃ δὲ ζύγʼ ἄξας, ὃ δʼ ἀφελὼν σκαλμοῦ πλάτην</l>
<l>καθαιματώσει κρᾶτα πολεμίων ξένων;</l>
<l n="1600">
<milestone ed="P" unit="para"/>ὀρθοὶ δʼ ἀνῇξαν πάντες, οἳ μὲν ἐν χεροῖν</l>
<l>κορμοὺς ἔχοντες ναυτικούς, οἳ δὲ ξίφη·</l>
<l>φόνῳ δὲ ναῦς ἐρρεῖτο. παρακέλευσμα δʼ ἦν</l>
<l>πρύμνηθεν Ἑλένης· ποῦ τὸ Τρωικὸν κλέος;</l>
<l>δείξατε πρὸς ἄνδρας βαρβάρους· σπουδῆς δʼ ὕπο</l>
<l n="1605">ἔπιπτον, οἳ δʼ ὠρθοῦντο, τοὺς δὲ κειμένους</l>
<l>νεκροὺς ἂν εἶδες. Μενέλεως δʼ ἔχων ὅπλα,</l>
<l>ὅποι νοσοῖεν ξύμμαχοι κατασκοπῶν,</l>
<l>ταύτῃ προσῆγε χειρὶ δεξιᾷ ξίφος, </l>
<l>ὥστʼ ἐκκολυμβᾶν ναός, ἠρήμωσε δὲ</l>
<l n="1610">σῶν ναυβατῶν ἐρετμά. ἐπʼ οἰάκων δὲ βὰς</l>
<l>ἄνακτʼ ἐς Ἑλλάδʼ εἶπεν εὐθύνειν δόρυ.</l>
<l>οἳ δʼ ἱστὸν ᾖρον, οὔριαι δʼ ἧκον πνοαί.</l>
<l>
<milestone ed="P" unit="para"/>βεβᾶσι δʼ ἐκ γῆς. διαφυγὼν δʼ ἐγὼ φόνον</l>
<l>καθῆκʼ ἐμαυτὸν εἰς ἅλʼ ἄγκυραν πάρα·</l>
<l n="1615">ἤδη δὲ κάμνονθʼ ὁρμιατόνων μέ τις</l>
<l>ἀνείλετʼ, ἐς δὲ γαῖαν ἐξέβησέ σοι</l>
<l>τάδʼ ἀγγελοῦντα. σώφρονος δʼ ἀπιστίας</l>
<l>οὐκ ἔστιν οὐδὲν χρησιμώτερον βροτοῖς.</l>
</sp>
<sp>
<speaker>Χορός</speaker>
<l>οὐκ ἄν ποτʼ ηὔχουν οὔτε σʼ οὔθʼ ἡμᾶς λαθεῖν</l>
<l n="1620">Μενέλαον, ὦναξ, ὡς ἐλάνθανεν παρών.</l>
</sp>
<milestone ed="p" n="1621" unit="card"/>
<div2 type="trochees">
<sp>
<speaker>Θεοκλύμενος</speaker>
<l>ὦ γυναικείαις τέχναισιν αἱρεθεὶς ἐγὼ τάλας·</l>
<l>ἐκπεφεύγασιν γάμοι με. κεἰ μὲν ἦν ἁλώσιμος</l>
<l>ναῦς διώγμασιν, πονήσας εἷλον ἂν τάχα ξένους·</l>
<l>νῦν δὲ τὴν προδοῦσαν ἡμᾶς τεισόμεσθα σύγγονον,</l>
<l n="1625">ἥτις ἐν δόμοις ὁρῶσα Μενέλεων οὐκ εἶπέ μοι.</l>
<l>τοιγὰρ οὔποτʼ ἄλλον ἄνδρα ψεύσεται μαντεύμασιν.</l>
</sp>
<sp>
<speaker>Θεράπων</speaker>
<l>οὗτος ὤ, ποῖ σὸν πόδʼ αἴρεις, δέσποτʼ, ἐς ποῖον φόνον;</l>
</sp>
<sp>
<speaker>Θεοκλύμενος</speaker>
<l>οἷπερ ἡ δίκη κελεύει με· ἀλλʼ ἀφίστασʼ ἐκποδών.</l>
</sp>
<sp>
<speaker>Θεράπων</speaker>
<l>οὐκ ἀφήσομαι πέπλων σῶν· μεγάλα <add>γὰρ</add> σπεύδεις κακά.</l>
</sp>
<sp>
<speaker>Θεοκλύμενος</speaker>
<l n="1630">ἀλλὰ δεσποτῶν κρατήσεις δοῦλος ὤν;</l>
</sp>
<sp>
<speaker>Θεράπων</speaker>
<l>φρονῶ γὰρ εὖ.</l>
</sp>
<sp>
<speaker>Θεοκλύμενος</speaker>
<l>οὐκ ἔμοιγʼ, εἰ μή μʼ ἐάσεις — </l>
</sp>
<sp>
<speaker>Θεράπων</speaker>
<l>οὐ μὲν οὖν σʼ ἐάσομεν.</l>
</sp>
<sp>
<speaker>Θεοκλύμενος</speaker>
<l>σύγγονον κτανεῖν κακίστην — </l>
</sp>
<sp>
<speaker>Θεράπων</speaker>
<l>εὐσεβεστάτην μὲν οὖν.</l>
</sp>
<sp>
<speaker>Θεοκλύμενος</speaker>
<l>ἥ με προύδωκεν — </l>
</sp>
<sp>
<speaker>Θεράπων</speaker>
<l>καλήν γε προδοσίαν, δίκαια δρᾶν.</l>
</sp>
<sp>
<speaker>Θεοκλύμενος</speaker>
<l>τἀμὰ λέκτρʼ ἄλλῳ διδοῦσα.</l>
</sp>
<sp>
<speaker>Θεράπων</speaker>
<l>τοῖς γε κυριωτέροις.</l>
</sp>
<sp>
<speaker>Θεοκλύμενος</speaker>
<l n="1635">κύριος δὲ τῶν ἐμῶν τίς;</l>
</sp>
<sp>
<speaker>Θεράπων</speaker>
<l>ὃς ἔλαβεν πατρὸς πάρα.</l>
</sp>
<sp>
<speaker>Θεοκλύμενος</speaker>
<l>ἀλλʼ ἔδωκεν ἡ τύχη μοι.</l>
</sp>
<sp>
<speaker>Θεράπων</speaker>
<l>τὸ δὲ χρεὼν ἀφείλετο.</l>
</sp>
<sp>
<speaker>Θεοκλύμενος</speaker>
<l>οὐ σὲ τἀμὰ χρὴ δικάζειν.</l>
</sp>
<sp>
<speaker>Θεράπων</speaker>
<l>ἤν γε βελτίω λέγω.</l>
</sp>
<sp>
<speaker>Θεοκλύμενος</speaker>
<l>ἀρχόμεσθʼ ἄρʼ, οὐ κρατοῦμεν.</l>
</sp>
<sp>
<speaker>Θεράπων</speaker>
<l>ὅσια δρᾶν, τὰ δʼ ἔκδικʼ οὔ.</l>
</sp>
<sp>
<speaker>Θεοκλύμενος</speaker>
<l>κατθανεῖν ἐρᾶν ἔοικας.</l>
</sp>
<sp>
<speaker>Θεράπων</speaker>
<l>κτεῖνε· σύγγονον δὲ σὴν</l>
<l n="1640">οὐ κτενεῖς ἡμῶν ἑκόντων, ἀλλʼ ἔμε· <add>ὡς</add> πρὸ δεσποτῶν</l>
<l>τοῖσι γενναίοισι δούλοις εὐκλεέστατον θανεῖν.</l>
<milestone ed="p" n="1642" unit="card"/>
</sp>
</div2>
<div2 type="dialogue">
<sp>
<speaker>Διόσκοροι</speaker>
<l>ἐπίσχες ὀργὰς αἷσιν οὐκ ὀρθῶς φέρῃ,</l>
<l>Θεοκλύμενε, γαίας τῆσδʼ ἄναξ· δισσοὶ δέ σε</l>
<l>Διόσκοροι καλοῦμεν, οὓς Λήδα ποτὲ</l>
<l n="1645">ἔτικτεν Ἑλένην θʼ, ἣ πέφευγε σοὺς δόμους·</l>
<l>οὐ γὰρ πεπρωμένοισιν ὀργίζῃ γάμοις,</l>
<l>οὐδʼ ἡ θεᾶς Νηρῇδος ἔκγονος κόρη</l>
<l>ἀδικεῖ σʼ ἀδελφὴ Θεονόη, τὰ τῶν θεῶν</l>
<l>τιμῶσα πατρός τʼ ἐνδίκους ἐπιστολάς.</l>
<l n="1650">
<milestone ed="P" unit="para"/>ἐς μὲν γὰρ αἰεὶ τὸν παρόντα νῦν χρόνον</l>
<l>κείνην κατοικεῖν σοῖσιν ἐν δόμοις ἐχρῆν· </l>
<l>ἐπεὶ δὲ Τροίας ἐξανεστάθη βάθρα,</l>
<l>καὶ τοῖς θεοῖς παρέσχε τοὔνομʼ, οὐκέτι·</l>
<l>ἐν τοῖσι δʼ αὑτῆς δεῖ νιν ἐζεῦχθαι γάμοις</l>
<l n="1655">ἐλθεῖν τʼ ἐς οἴκους καὶ συνοικῆσαι πόσει.</l>
<l>ἀλλʼ ἴσχε μὲν σῆς συγγόνου μέλαν ξίφος,</l>
<l>νόμιζε δʼ αὐτὴν σωφρόνως πράσσειν τάδε.</l>
<l>πάλαι δʼ ἀδελφὴν κἂν πρὶν ἐξεσώσαμεν,</l>
<l>ἐπείπερ ἡμᾶς Ζεὺς ἐποίησεν θεούς·</l>
<l n="1660">ἀλλʼ ἥσσονʼ ἦμεν τοῦ πεπρωμένου θʼ ἅμα</l>
<l>καὶ τῶν θεῶν, οἷς ταῦτʼ ἔδοξεν ὧδʼ ἔχειν.</l>
<l>
<milestone ed="P" unit="para"/>σοὶ μὲν τάδʼ αὐδῶ, συγγόνῳ δʼ ἐμῇ λέγω·</l>
<l>πλεῖ ξὺν πόσει σῷ· πνεῦμα δʼ ἕξετʼ οὔριον·</l>
<l>σωτῆρε δʼ ἡμεῖς σὼ κασιγνήτω διπλῶ</l>
<l n="1665">πόντον παριππεύοντε πέμψομεν πάτραν.</l>
<l>ὅταν δὲ κάμψῃς καὶ τελευτήσῃς βίον,</l>
<l>θεὸς κεκλήσῃ καὶ Διοσκόρων μέτα</l>
<l>σπονδῶν μεθέξεις ξένιά τʼ ἀνθρώπων πάρα</l>
<l>ἕξεις μεθʼ ἡμῶν· Ζεὺς γὰρ ὧδε βούλεται.</l>
<l n="1670">οὗ δʼ ὥρισέν σοι πρῶτα Μαιάδος τόκος,</l>
<l>Σπάρτης ἀπάρας, τὸν κατʼ οὐρανὸν δρόμον,</l>
<l>κλέψας δέμας σὸν μὴ Πάρις γήμειέ σε,</l>
<l>— φρουρὸν παρʼ Ἀκτὴν τεταμένην νῆσον λέγω — </l>
<l>Ἑλένη τὸ λοιπὸν ἐν βροτοῖς κεκλήσεται,</l>
<l n="1675">ἐπεὶ κλοπαίαν σʼ ἐκ δόμων ἐδέξατο. </l>
<l>καὶ τῷ πλανήτῃ Μενέλεῳ θεῶν πάρα</l>
<l>μακάρων κατοικεῖν νῆσόν ἐστι μόρσιμον·</l>
<l>τοὺς εὐγενεῖς γὰρ οὐ στυγοῦσι δαίμονες,</l>
<l>τῶν δʼ ἀναριθμήτων μᾶλλόν εἰσιν οἱ πόνοι.</l>
</sp>
<sp>
<speaker>Θεοκλύμενος</speaker>
<l n="1680">ὦ παῖδε Λήδας καὶ Διός, τὰ μὲν πάρος</l>
<l>νείκη μεθήσω σφῶν κασιγνήτης πέρι·</l>
<l>ἐγὼ δʼ ἀδελφὴν οὐκέτʼ ἂν κτάνοιμʼ ἐμήν.</l>
<l>κείνη δʼ ἴτω πρὸς οἶκον, εἰ θεοῖς δοκεῖ.</l>
<l>ἴστον δʼ ἀρίστης σωφρονεστάτης θʼ ἅμα</l>
<l n="1685">γεγῶτʼ ἀδελφῆς ὁμογενοῦς ἀφʼ αἵματος.</l>
<l>καὶ χαίρεθʼ Ἑλένης οὕνεκʼ εὐγενεστάτης</l>
<l>γνώμης, ὃ πολλαῖς ἐν γυναιξὶν οὐκ ἔνι.</l>
<milestone ed="p" n="1688" unit="card"/>
</sp>
</div2>
<div2 type="anapests">
<sp>
<speaker>Χορός</speaker>
<l>πολλαὶ μορφαὶ τῶν δαιμονίων,</l>
<l>πολλὰ δʼ ἀέλπτως κραίνουσι θεοί·</l>
<l n="1690">καὶ τὰ δοκηθέντʼ οὐκ ἐτελέσθη,</l>
<l>τῶν δʼ ἀδοκήτων πόρον ηὗρε θεός.</l>
<l>τοιόνδʼ ἀπέβη τόδε πρᾶγμα.</l>
</sp>
</div2>
</div1>
</body>
</text>
</TEI.2>
