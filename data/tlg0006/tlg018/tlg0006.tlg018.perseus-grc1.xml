<?xml version="1.0" encoding="UTF-8"?><TEI.2>
<teiHeader>
<fileDesc>
<titleStmt>
<title type="work" n="IA">Iphigenia in Aulis</title>
<title type="sub">Machine readable text</title>
<author n="Eur.">Euripides</author>
<editor role="editor" n="Murray">Gilbert Murray</editor>
<sponsor>Perseus Project, Tufts University</sponsor>
<principal>Gregory Crane</principal>
<respStmt>
<resp>Prepared under the supervision of</resp>
<name>Lisa Cerrato</name>
<name>William Merrill</name>
<name>Elli Mylonas</name>
<name>David Smith</name>
</respStmt>
<funder n="org:AnnCPB">The Annenberg CPB/Project</funder>
</titleStmt>
<extent>About 100Kb</extent>
<publicationStmt>
<publisher>Trustees of Tufts University</publisher>
<pubPlace>Medford, MA</pubPlace>
<authority>Perseus Project</authority>
    <date type="release">1996</date>
</publicationStmt>
<sourceDesc>
<biblStruct>
<monogr>
<author>Euripides</author>
<title>Euripidis Fabulae, vol. 3</title>
    <idno type="OCLC">58816731</idno>
<editor role="editor">Gilbert Murray</editor>
<imprint>
<pubPlace>Oxford</pubPlace>
<publisher>Clarendon Press, Oxford</publisher>
<date>1913</date>
</imprint>
</monogr>
</biblStruct>
</sourceDesc>
</fileDesc>
<encodingDesc>
<refsDecl doctype="TEI.2">
<step refunit="line" from="DESCENDANT (1 L N%1)" to="DITTO"/>
</refsDecl>
</encodingDesc>
<profileDesc>
<langUsage>
<language id="greek">Greek</language>
</langUsage>
</profileDesc>
<revisionDesc>
<change>
<date>1988</date>
<respStmt>
<name>Judith Nelson</name>
<resp>tagging</resp>
</respStmt>
<item>Basic SGML tagging</item>
</change>
<change>
<date>6/95</date>
<respStmt>
<name>Lisa Cerrato</name>
<resp>ed.</resp>
</respStmt>
<item>Added speaker tags where needed.</item>
</change>
<change>
<date>11-Jan-00</date>
<respStmt>
<name>Anne Mahoney</name>
<resp>Markup</resp>
</respStmt>
<item>
$Log: eur.ia_murray_gk.xml,v $
Revision 1.1  2013-09-13 11:17:32  balmas01
moving Greg's work-in-progress on CTS-izing greco-roman collection texts to a Work directory

Revision 1.5  2013-06-13 12:41:24  gcrane
tagging now should be compatible with CTS

Revision 1.4  2012-02-14 18:12:30  ajones06
Standardized and in a few cases added in header info.

Revision 1.3  2011-09-07 13:57:46  rsingh04 adding rend=displayNum to lb tags

Revision 1.2  2011-01-13 03:38:25  gcrane more refinements making these files SDL compatible

Revision 1.1  2010-12-25 19:01:41  gcrane our existing files but with L tags converted to LB milestones --

Revision 1.2  2010/06/19 19:41:58  gcrane accent errors fixed

Revision 1.1  2009/11/23 18:46:35  rsingh04 moved more xml files around based on copyright status

Revision 1.2  2005/08/01 21:15:27  packel removed stray item tags

Revision 1.1  2005/07/25 14:34:18  packel
Converted to XML

Revision 1.8  2004/04/21 20:27:28  mimno added card 1s

Revision 1.7  2003/09/09 18:02:08  amahoney put spaces around em-dash entity so as not to confuse morphology stuff

Revision 1.6  2003/07/01 22:16:11  yorkc
Updated texts to TEI P4 and Perseus P4 extensions; minor cleanup (esp. character encodings and typos.)

Revision 1.5  2000/03/04 20:34:33  dasmith
Added separate funder entity to TEI header.

Revision 1.4  2000/02/17 15:51:39  amahoney use n attribute on sp to carry over speaker names when long speeches are interrupted by card breaks -- and move card break past close tag of sp

Revision 1.3  2000/01/11 20:40:41  amahoney convert to P3

</item>
</change>
</revisionDesc>
</teiHeader>
<text lang="greek">
<body>
<div1 type="episode">
<milestone ed="p" n="1" unit="card"/>
<sp n="*)agame/mnwn">
<speaker>Ἀγαμέμνων</speaker>
<l n="49">Ἐγένοντο Λήδᾳ Θεστιάδι τρεῖς παρθένοι,</l>
<l n="50">Φοίβη Κλυταιμήστρα τʼ, ἐμὴ ξυνάορος,</l>
<l>Ἑλένη τε· ταύτης οἱ τὰ πρῶτʼ ὠλβισμένοι</l>
<l>μνηστῆρες ἦλθον Ἑλλάδος νεανίαι.</l>
<l>δειναὶ δʼ ἀπειλαὶ καὶ κατʼ ἀλλήλων φόνος</l>
<l>ξυνίσταθʼ, ὅστις μὴ λάβοι τὴν παρθένον.</l>
<l n="55">τὸ πρᾶγμα δʼ ἀπόρως εἶχε Τυνδάρεῳ πατρί,</l>
<l>δοῦναί τε μὴ δοῦναί τε, τῆς τύχης ὅπως</l>
<l>ἅψαιτʼ ἄριστα. καί νιν εἰσῆλθεν τάδε·</l>
<l>ὅρκους συνάψαι δεξιάς τε συμβαλεῖν</l>
<l>μνηστῆρας ἀλλήλοισι καὶ διʼ ἐμπύρων</l>
<l n="60">σπονδὰς καθεῖναι κἀπαράσασθαι τάδε·</l>
<l>ὅτου γυνὴ γένοιτο Τυνδαρὶς κόρη,</l>
<l>τούτῳ ξυναμυνεῖν, εἴ τις ἐκ δόμων λαβὼν</l>
<l>οἴχοιτο τόν τʼ ἔχοντʼ ἀπωθοίη λέχους,</l>
<l>κἀπιστρατεύσειν καὶ κατασκάψειν πόλιν</l>
<l n="65">Ἕλληνʼ ὁμοίως βάρβαρόν θʼ ὅπλων μέτα.</l>
<l>ἐπεὶ δʼ ἐπιστώθησαν — εὖ δέ πως γέρων</l>
<l>ὑπῆλθεν αὐτοὺς Τυνδάρεως πυκνῇ φρενί — </l>
<l>δίδωσʼ ἑλέσθαι θυγατρὶ μνηστήρων ἕνα,</l>
<l>ὅτου πνοαὶ φέροιεν Ἀφροδίτης φίλαι.</l>
<l n="70">ἣ δʼ εἵλεθʼ, ὅς σφε μήποτʼ ὤφελεν λαβεῖν,</l>
<l>Μενέλαον. ἐλθὼν δʼ ἐκ Φρυγῶν ὁ τὰς θεὰς</l>
<l>κρίνων ὅδʼ, ὡς ὁ μῦθος Ἀργείων ἔχει,</l>
<l>Λακεδαίμονʼ, ἀνθηρὸς μὲν εἱμάτων στολῇ</l>
<l>χρυσῷ δὲ λαμπρός, βαρβάρῳ χλιδήματι,</l>
<l n="75">ἐρῶν ἐρῶσαν ᾤχετʼ ἐξαναρπάσας</l>
<l>Ἑλένην πρὸς Ἴδης βούσταθμʼ, ἔκδημον λαβὼν</l>
<l>Μενέλαον. ὃ δὲ καθʼ Ἑλλάδʼ οἰστρήσας δρόμῳ</l>
<l>ὅρκους παλαιοὺς Τυνδάρεω μαρτύρεται,</l>
<l>ὡς χρὴ βοηθεῖν τοῖσιν ἠδικημένοις.</l>
<milestone ed="p" n="80" unit="card"/>
<l n="80">τοὐντεῦθεν οὖν Ἕλληνες ᾄξαντες δορί,</l>
<l>τεύχη λαβόντες στενόπορʼ Αὐλίδος βάθρα</l>
<l>ἥκουσι τῆσδε, ναυσὶν ἀσπίσιν θʼ ὁμοῦ</l>
<l>ἵπποις τε πολλοῖς ἅρμασίν τʼ ἠσκημένοι.</l>
<l>κἀμὲ στρατηγεῖν † κἆτα Μενέλεω χάριν †</l>
<l n="85">εἵλοντο, σύγγονόν γε. τἀξίωμα δὲ</l>
<l>ἄλλος τις ὤφελʼ ἀντʼ ἐμοῦ λαβεῖν τόδε.</l>
<l>ἠθροισμένου δὲ καὶ ξυνεστῶτος στρατοῦ</l>
<l>ἥμεσθʼ ἀπλοίᾳ χρώμενοι κατʼ Αὐλίδα.</l>
<l>Κάλχας δʼ ὁ μάντις ἀπορίᾳ κεχρημένοις</l>
<l n="90">ἀνεῖλεν Ἰφιγένειαν ἣν ἔσπειρʼ ἐγὼ</l>
<l>Ἀρτέμιδι θῦσαι τῇ τόδʼ οἰκούσῃ πέδον,</l>
<l>καὶ πλοῦν τʼ ἔσεσθαι καὶ κατασκαφὰς Φρυγῶν</l>
<l>
<del>θύσασι, μὴ θύσασι δʼ οὐκ εἶναι τάδε.</del>
</l>
<l>κλύων δʼ ἐγὼ ταῦτʼ, ὀρθίῳ κηρύγματι</l>
<l n="95">Ταλθύβιον εἶπον πάντʼ ἀφιέναι στρατόν,</l>
<l>ὡς οὔποτʼ ἂν τλὰς θυγατέρα κτανεῖν ἐμήν.</l>
<l>οὗ δή μʼ ἀδελφὸς πάντα προσφέρων λόγον</l>
<l>ἔπεισε τλῆναι δεινά. κἀν δέλτου πτυχαῖς</l>
<l>γράψας ἔπεμψα πρὸς δάμαρτα τὴν ἐμὴν</l>
<l n="100">πέμπειν Ἀχιλλεῖ θυγατέρʼ ὡς γαμουμένην,</l>
<l>τό τʼ ἀξίωμα τἀνδρὸς ἐκγαυρούμενος,</l>
<l>συμπλεῖν τʼ Ἀχαιοῖς οὕνεκʼ οὐ θέλοι λέγων,</l>
<l>εἰ μὴ παρʼ ἡμῶν εἶσιν ἐς Φθίαν λέχος·</l>
<l>πειθὼ γὰρ εἶχον τήνδε πρὸς δάμαρτʼ ἐμήν,</l>
<l n="105">
<del>ψευδῆ συνάψας ἀντὶ παρθένου γάμον.</del>
</l>
<l>
<del>μόνοι δʼ Ἀχαιῶν ἴσμεν ὡς ἔχει τάδε</del>
</l>
<l>
<del>Κάλχας Ὀδυσσεὺς Μενέλεώς θʼ. ἃ δʼ οὐ καλῶς</del>
</l>
<l>
<del>ἔγνων τότʼ, αὖθις μεταγράφω καλῶς πάλιν</del>
</l>
<l>
<del>ἐς τήνδε δέλτον, ἣν κατʼ εὐφρόνης σκιὰν</del>
</l>
<l n="110">
<del>λύοντα καὶ συνδοῦντά μʼ εἰσεῖδες, γέρον.</del>
</l>
<l>
<del>ἀλλʼ εἶα χώρει τάσδʼ ἐπιστολὰς λαβὼν</del>
</l>
<l>
<del>πρὸς Ἄργος. ἃ δὲ κέκευθε δέλτος ἐν πτυχαῖς,</del>
</l>
<l>
<del>λόγῳ φράσω σοι πάντα τἀγγεγραμμένα·</del>
</l>
<l>
<del>πιστὸς γὰρ ἀλόχῳ τοῖς τʼ ἐμοῖς δόμοισιν εἶ.</del>
</l>
</sp>
<milestone ed="p" n="1" unit="card"/>
<div2 type="anapests">
<sp>
<speaker>Ἀγαμέμνων</speaker>
<l n="1">Ὦ πρέσβυ, δόμων τῶνδε πάροιθεν</l>
<l>στεῖχε.</l>
</sp>
<sp>
<speaker>Πρεσβύτης</speaker>
<l>στείχω. τί δὲ καινουργεῖς,</l>
<l>Ἀγάμεμνον ἄναξ;</l>
</sp>
<sp>
<speaker>Ἀγαμέμνων</speaker>
<l>σπεύσεις;</l>
</sp>
<sp>
<speaker>Πρεσβύτης</speaker>
<l>σπεύδω.</l>
<l>μάλα τοι γῆρας τοὐμὸν ἄυπνον</l>
<l n="5">καὶ ἐπʼ ὀφθαλμοῖς ὀξὺ πάρεστιν.</l>
</sp>
<sp>
<speaker>Ἀγαμέμνων</speaker>
<l>τίς ποτʼ ἄρʼ ἀστὴρ ὅδε πορθμεύει;</l>
</sp>
<sp>
<speaker>Πρεσβύτης</speaker>
<l>Σείριος ἐγγὺς τῆς ἑπταπόρου</l>
<l>Πλειάδος ᾄσσων ἔτι μεσσήρης.</l>
</sp>
<sp>
<speaker>Ἀγαμέμνων</speaker>
<l>οὔκουν φθόγγος γʼ οὔτʼ ὀρνίθων</l>
<l n="10">οὔτε θαλάσσης· σιγαὶ δʼ ἀνέμων</l>
<l>τόνδε κατʼ Εὔριπον ἔχουσιν.</l>
</sp>
<sp>
<speaker>Πρεσβύτης</speaker>
<l>τί δὲ σὺ σκηνῆς ἐκτὸς ἀίσσεις,</l>
<l>Ἀγάμεμνον ἄναξ;</l>
<l>ἔτι δʼ ἡσυχία τῇδε κατʼ Αὖλιν</l>
<l n="15">καὶ ἀκίνητοι φυλακαὶ τειχέων.</l>
<l>στείχωμεν ἔσω.</l>
</sp>
<sp>
<speaker>Ἀγαμέμνων</speaker>
<l>ζηλῶ σέ, γέρον,</l>
<l>ζηλῶ δʼ ἀνδρῶν ὃς ἀκίνδυνον</l>
<l>βίον ἐξεπέρασʼ ἀγνὼς ἀκλεής·</l>
<l>τοὺς δʼ ἐν τιμαῖς ἧσσον ζηλῶ.</l>
</sp>
<sp>
<speaker>Πρεσβύτης</speaker>
<l n="20">καὶ μὴν τὸ καλόν γʼ ἐνταῦθα βίου.</l>
</sp>
<sp>
<speaker>Ἀγαμέμνων</speaker>
<l>τοῦτο δέ γʼ ἐστὶν τὸ καλὸν σφαλερόν,</l>
<l>καὶ τὸ πρότιμον</l>
<l>γλυκὺ μέν, λυπεῖ δὲ προσιστάμενον.</l>
<l>τοτὲ μὲν τὰ θεῶν οὐκ ὀρθωθέντʼ</l>
<l n="25">ἀνέτρεψε βίον, τοτὲ δʼ ἀνθρώπων</l>
<l>γνῶμαι πολλαὶ</l>
<l>καὶ δυσάρεστοι διέκναισαν.</l>
</sp>
<sp>
<speaker>Πρεσβύτης</speaker>
<l>οὐκ ἄγαμαι ταῦτʼ ἀνδρὸς ἀριστέως.</l>
<l>οὐκ ἐπὶ πᾶσίν σʼ ἐφύτευσʼ ἀγαθοῖς,</l>
<l n="30">Ἀγάμεμνον, Ἀτρεύς.</l>
<l>δεῖ δέ σε χαίρειν καὶ λυπεῖσθαι·</l>
<l>θνητὸς γὰρ ἔφυς. κἂν μὴ σὺ θέλῃς,</l>
<l>τὰ θεῶν οὕτω βουλόμενʼ ἔσται.</l>
<l>σὺ δὲ λαμπτῆρος φάος ἀμπετάσας</l>
<l n="35">δέλτον τε γράφεις</l>
<l>τήνδʼ ἣν πρὸ χερῶν ἔτι βαστάζεις,</l>
<l>καὶ ταὐτὰ πάλιν γράμματα συγχεῖς</l>
<l>καὶ σφραγίζεις λύεις τʼ ὀπίσω</l>
<l>ῥίπτεις τε πέδῳ πεύκην, θαλερὸν</l>
<l n="40">κατὰ δάκρυ χέων,</l>
<l>καὶ τῶν ἀπόρων οὐδενὸς ἐνδεῖς</l>
<l>μὴ οὐ μαίνεσθαι.</l>
<l>τί πονεῖς; τί νέον περὶ σοί, βασιλεῦ;</l>
<l>φέρε κοίνωσον μῦθον ἐς ἡμᾶς.</l>
<l n="45">πρὸς <add>δʼ</add> ἄνδρʼ ἀγαθὸν πιστόν τε φράσεις·</l>
<l>σῇ γάρ μʼ ἀλόχῳ τότε Τυνδάρεως</l>
<l>πέμπει φερνὴν</l>
<l>συννυμφοκόμον τε δίκαιον.</l>
</sp>
<milestone ed="p" n="115" unit="card"/>
<sp>
<speaker>Ἀγαμέμνων</speaker>
<l n="115">πέμπω σοι πρὸς ταῖς πρόσθεν</l>
<l>δέλτους, ὦ Λήδας ἔρνος  <gap/>
</l>
</sp>
<sp>
<speaker>Πρεσβύτης</speaker>
<l>λέγε καὶ σήμαινʼ, ἵνα καὶ γλώσσῃ</l>
<l>σύντονα τοῖς σοῖς γράμμασιν αὐδῶ.</l>
</sp>
<sp>
<speaker>Ἀγαμέμνων</speaker>
<l>μὴ στέλλειν τὰν σὰν ἶνιν πρὸς</l>
<l n="120">τὰν κολπώδη πτέρυγʼ Εὐβοίας</l>
<l>Αὖλιν ἀκλύσταν.</l>
<l>εἰς ἄλλας ὥρας γὰρ δὴ</l>
<l>παιδὸς δαίσομεν ὑμεναίους.</l>
</sp>
<sp>
<speaker>Πρεσβύτης</speaker>
<l>καὶ πῶς Ἀχιλεὺς λέκτρων ἀπλακὼν</l>
<l n="125">οὐ μέγα φυσῶν θυμὸν ἐπαρεῖ</l>
<l>σοὶ σῇ τʼ ἀλόχῳ;</l>
<l>τόδε καὶ δεινόν· σήμαινʼ ὅ τι φῄς.</l>
</sp>
<sp>
<speaker>Ἀγαμέμνων</speaker>
<l>ὄνομʼ, οὐκ ἔργον, παρέχων Ἀχιλεὺς</l>
<l>οὐκ οἶδε γάμους, οὐδʼ ὅ τι πράσσομεν,</l>
<l n="130">οὐδʼ ὅτι κείνῳ παῖδʼ ἐπεφήμισα</l>
<l>νυμφείους εἰς ἀγκώνων</l>
<l>εὐνὰς ἐκδώσειν λέκτροις.</l>
</sp>
<sp>
<speaker>Πρεσβύτης</speaker>
<l>δεινά γʼ ἐτόλμας, Ἀγάμεμνον ἄναξ,</l>
<l>ὃς τῷ τῆς θεᾶς σὴν παῖδʼ ἄλοχον</l>
<l n="135">φατίσας ἦγες σφάγιον Δαναοῖς.</l>
</sp>
<sp>
<speaker>Ἀγαμέμνων</speaker>
<l>οἴμοι, γνώμας ἐξέσταν,</l>
<l>αἰαῖ, πίπτω δʼ εἰς ἄταν.</l>
<l n="139">ἀλλʼ ἴθʼ ἐρέσσων σὸν πόδα, γήρᾳ</l>
<l n="140">μηδὲν ὑπείκων.</l>
</sp>
<sp>
<speaker>Πρεσβύτης</speaker>
<l>σπεύδω, βασιλεῦ.</l>
</sp>
<sp>
<speaker>Ἀγαμέμνων</speaker>
<l>μή νυν μήτʼ ἀλσώδεις ἵζου</l>
<l>κρήνας μήθʼ ὕπνῳ θελχθῇς.</l>
</sp>
<sp>
<speaker>Πρεσβύτης</speaker>
<l>εὔφημα θρόει.</l>
</sp>
<sp>
<speaker>Ἀγαμέμνων</speaker>
<l>πάντῃ δὲ πόρον σχιστὸν ἀμείβων</l>
<l n="145">λεῦσσε, φυλάσσων μή τίς σε λάθῃ</l>
<l>τροχαλοῖσιν ὄχοις παραμειψαμένη</l>
<l>παῖδα κομίζουσʼ ἐνθάδʼ ἀπήνη</l>
<l>Δαναῶν πρὸς ναῦς.</l>
</sp>
<sp>
<speaker>Πρεσβύτης</speaker>
<l>ἔσται τάδε.</l>
</sp>
<sp>
<speaker>Ἀγαμέμνων</speaker>
<l>κλῄθρων δʼ ἐξόρμοις</l>
<l n="150">ἤν νιν πομπαῖς ἀντήσῃς,</l>
<l>πάλιν εἰσόρμα, σεῖε χαλινούς,</l>
<l>ἐπὶ Κυκλώπων ἱεὶς θυμέλας.</l>
</sp>
<sp>
<speaker>Πρεσβύτης</speaker>
<l>πιστὸς δὲ φράσας τάδε πῶς ἔσομαι,</l>
<l>λέγε, παιδὶ σέθεν τῇ σῇ τʼ ἀλόχῳ;</l>
</sp>
<sp>
<speaker>Ἀγαμέμνων</speaker>
<l n="155">σφραγῖδα φύλασσʼ ἣν ἐπὶ δέλτῳ</l>
<l>τήνδε κομίζεις. ἴθι. λευκαίνει</l>
<l>τόδε φῶς ἤδη λάμπουσʼ ἠὼς</l>
<l>πῦρ τε τεθρίππων τῶν Ἀελίου·</l>
<l n="160">σύλλαβε μόχθων.</l>
<l>θνητῶν δʼ ὄλβιος ἐς τέλος οὐδεὶς</l>
<l>οὐδʼ εὐδαίμων·</l>
<l>οὔπω γὰρ ἔφυ τις ἄλυπος.</l>
</sp>
</div2>
</div1>
<milestone ed="p" n="164" unit="card"/>
<div1 type="choral">
<div2 type="strophe" n="1">
<sp>
<speaker>Χορός</speaker>
<l>ἔμολον ἀμφὶ παρακτίαν</l>
<l n="165">ψάμαθον Αὐλίδος ἐναλίας,</l>
<l>Εὐρίπου διὰ χευμάτων</l>
<l>κέλσασα στενοπόρθμων,</l>
<l>Χαλκίδα πόλιν ἐμὰν προλιποῦσʼ,</l>
<l>ἀγχιάλων ὑδάτων τροφὸν</l>
<l n="170">τᾶς κλεινᾶς Ἀρεθούσας,</l>
<l>Ἀχαιῶν στρατιὰν ὡς ἐσιδοίμαν</l>
<l>Ἀχαιῶν τε πλάτας ναυσιπόρους ἡ-</l>
<l>μιθέων, οὓς ἐπὶ Τροίαν</l>
<l>ἐλάταις χιλιόναυσιν</l>
<l n="175">τὸν ξανθὸν Μενέλαόν θʼ</l>
<l>ἁμέτεροι πόσεις</l>
<l>ἐνέπουσʼ Ἀγαμέμνονά τʼ εὐπατρίδαν</l>
<l>στέλλειν ἐπὶ τὰν Ἑλέναν, ἀπʼ</l>
<l>Εὐρώτα δονακοτρόφου</l>
<l n="180">Πάρις ὁ βουκόλος ἃν ἔλαβε</l>
<l>δῶρον τᾶς Ἀφροδίτας,</l>
<l>ὅτʼ ἐπὶ κρηναίαισι δρόσοις</l>
<l>Ἥρᾳ Παλλάδι τʼ ἔριν ἔριν</l>
<l>μορφᾶς ἁ Κύπρις ἔσχεν.</l>
</sp>
<milestone ed="p" n="185" unit="card"/>
</div2>
<div2 type="antistrophe" n="1">
<sp>
<speaker>Χορός</speaker>
<l n="185">πολύθυτον δὲ διʼ ἄλσος Ἀρ-</l>
<l>τέμιδος ἤλυθον ὀρομένα,</l>
<l>φοινίσσουσα παρῇδʼ ἐμὰν</l>
<l>αἰσχύνᾳ νεοθαλεῖ,</l>
<l>ἀσπίδος ἔρυμα καὶ κλισίας</l>
<l n="190">ὁπλοφόρους Δαναῶν θέλουσʼ</l>
<l>ἵππων τʼ ὄχλον ἰδέσθαι.</l>
<l>κατεῖδον δὲ δύʼ Αἴαντε συνέδρω,</l>
<l>τὸν Οἰλέως Τελαμῶνός τε γόνον, τὸν</l>
<l>Σαλαμῖνος στέφανον· Πρω-</l>
<l n="195">τεσίλαόν τʼ ἐπὶ θάκοις</l>
<l>πεσσῶν ἡδομένους μορ-</l>
<l>φαῖσι πολυπλόκοις</l>
<l>Παλαμήδεά θʼ, ὃν τέκε παῖς ὁ Ποσει-</l>
<l>δᾶνος, Διομήδεά θʼ ἡδο-</l>
<l n="200">ναῖς δίσκου κεχαρημένον,</l>
<l>παρὰ δὲ Μηριόνην, Ἄρεος</l>
<l>ὄζον, θαῦμα βροτοῖσιν,</l>
<l>τὸν ἀπὸ νησαίων τʼ ὀρέων</l>
<l>Λαέρτα τόκον, ἅμα δὲ Νι-</l>
<l n="205">ρέα, κάλλιστον Ἀχαιῶν.</l>
</sp>
<milestone ed="p" n="206" unit="card"/>
</div2>
<div2 type="mesode">
<sp>
<speaker>Χορός</speaker>
<l>τὸν ἰσάνεμόν τε ποδοῖν</l>
<l>λαιψηροδρόμον Ἀχιλῆα,</l>
<l>τὸν ἁ Θέτις τέκε καὶ Χείρων</l>
<l>ἐξεπόνησεν, εἶδον</l>
<l n="210">αἰγιαλοῖς παρά τε κροκάλαις</l>
<l>δρόμον ἔχοντα σὺν ὅπλοις·</l>
<l n="213">ἅμιλλαν δʼ ἐπόνει ποδοῖν</l>
<l>πρὸς ἅρμα τέτρωρον</l>
<l n="215">ἑλίσσων περὶ νίκας.</l>
<l>ὁ δὲ διφρηλάτας ἐβοᾶτʼ,</l>
<l>Εὔμηλος Φερητιάδας,</l>
<l>ᾧ καλλίστους ἰδόμαν</l>
<l>χρυσοδαιδάλτους στομίοις</l>
<l n="220">πώλους κέντρῳ θεινομένους,</l>
<l>τοὺς μὲν μέσους ζυγίους</l>
<l>λευκοστίκτῳ τριχὶ βαλιούς,</l>
<l>τοὺς δʼ ἔξω σειροφόρους</l>
<l>ἀντήρεις καμπαῖσι δρόμων,</l>
<l n="225">πυρσότριχας, μονόχαλα δʼ ὑπὸ σφυρὰ</l>
<l>ποικιλοδέρμονας· οἷς παρεπάλλετο</l>
<l n="229">Πηλεΐδας σὺν ὅπλοισι παρʼ ἄντυγα καὶ σύ-</l>
<l n="230">ριγγας ἁρματείους.</l>
</sp>
<milestone ed="p" n="231" unit="card"/>
</div2>
<div2 type="strophe" n="2">
<sp>
<speaker>Χορός</speaker>
<l>ναῶν δʼ εἰς ἀριθμὸν ἤλυθον</l>
<l>καὶ θέαν ἀθέσφατον,</l>
<l>τὰν γυναικεῖον ὄψιν ὀμμάτων</l>
<l>ὡς πλήσαιμι, μέλινον ἁδονάν.</l>
<l n="235">καὶ κέρας μὲν ἦν</l>
<l>δεξιὸν πλάτας ἔχων</l>
<l>Φθιώτας ὁ Μυρμιδὼν Ἄρης</l>
<l>πεντήκοντα ναυσὶ θουρίαις.</l>
<l>χρυσέαις δʼ εἰκόσιν κατʼ ἄκρα Νη-</l>
<l n="240">ρῇδες ἕστασαν θεαί,</l>
<l>πρύμναις σῆμʼ Ἀχιλλείου στρατοῦ.</l>
</sp>
<milestone ed="p" n="242" unit="card"/>
</div2>
<div2 type="antistrophe" n="2">
<sp>
<speaker>Χορός</speaker>
<l>Ἀργείων δὲ ταῖσδʼ ἰσήρετμοι</l>
<l>νᾶες ἕστασαν πέλας·</l>
<l>ὧν ὁ Μηκιστέως στρατηλάτας</l>
<l n="245">παῖς ἦν, Ταλαὸς ὃν τρέφει πατήρ,</l>
<l>Καπανέως τε παῖς</l>
<l>Σθένελος· Ἀτθίδας δʼ ἄγων</l>
<l>ἑξήκοντα ναῦς ὁ Θησέως</l>
<l>παῖς ἑξῆς ἐναυλόχει, θεὰν</l>
<l n="250">Παλλάδʼ ἐν μωνύχοις ἔχων πτερω-</l>
<l>τοῖσιν ἅρμασιν θετόν,</l>
<l>εὔσημόν γε φάσμα ναυβάταις.</l>
</sp>
<milestone ed="p" n="253" unit="card"/>
</div2>
<div2 type="strophe" n="3">
<sp>
<speaker>Χορός</speaker>
<l>Βοιωτῶν δʼ ὅπλισμα πόντιον</l>
<l>πεντήκοντα νῆας εἰδόμαν</l>
<l n="255">σημείοισιν ἐστολισμένας·</l>
<l>τοῖς δὲ Κάδμος ἦν</l>
<l>χρύσεον δράκοντʼ ἔχων</l>
<l>ἀμφὶ ναῶν κόρυμβα·</l>
<l>Λήιτος δʼ ὁ γηγενὴς</l>
<l n="260">ἆρχε ναΐου στρατοῦ·</l>
<l>Φωκίδος δʼ ἀπὸ χθονὸς</l>
<l>Λοκρᾶς τε τοῖσδʼ ἴσας ἄγων</l>
<l>ναῦς <add>ἦλθʼ</add> Οἰλέως τόκος κλυτὰν</l>
<l>Θρονιάδʼ ἐκλιπὼν πόλιν.</l>
</sp>
<milestone ed="p" n="265" unit="card"/>
</div2>
<div2 type="antistrophe" n="3">
<sp>
<speaker>Χορός</speaker>
<l n="265">Μυκήνας δὲ τᾶς Κυκλωπίας</l>
<l>παῖς Ἀτρέως ἔπεμπε ναυβάτας</l>
<l>ναῶν ἑκατὸν ἠθροϊσμένους·</l>
<l>σὺν δʼ Ἄδραστος ἦν</l>
<l>ταγός, ὡς φίλος φίλῳ,</l>
<l n="270">τᾶς φυγούσας μέλαθρα</l>
<l>βαρβάρων χάριν γάμων</l>
<l>πρᾶξιν Ἑλλὰς ὡς λάβοι.</l>
<l>ἐκ Πύλου δὲ Νέστορος</l>
<l>Γερηνίου κατειδόμαν</l>
<l n="275">πρύμνας σῆμα ταυρόπουν ὁρᾶν,</l>
<l>τὸν πάροικον Ἀλφεόν.</l>
</sp>
<milestone ed="p" n="277" unit="card"/>
</div2>
<div2 type="strophe" n="4">
<sp>
<speaker>Χορός</speaker>
<l>Αἰνιάνων δὲ δωδεκάστολοι</l>
<l>νᾶες ἦσαν, ὧν ἄναξ</l>
<l>Γουνεὺς ἆρχε· τῶνδε δʼ αὖ πέλας</l>
<l n="280">Ἤλιδος δυνάστορες,</l>
<l>οὓς Ἐπειοὺς ὠνόμαζε πᾶς λεώς·</l>
<l>Εὔρυτος δʼ ἄνασσε τῶνδε,</l>
<l>λευκήρετμον δʼ Ἄρη</l>
<l>Τάφιον ἦγεν, ὧν Μέγης ἄνασσε,</l>
<l n="285">Φυλέως λόχευμα,</l>
<l>τὰς Ἐχίνας λιπὼν</l>
<l>νήσους ναυβάταις ἀπροσφόρους.</l>
</sp>
<milestone ed="p" n="288" unit="card"/>
</div2>
<div2 type="antistrophe" n="4">
<sp>
<speaker>Χορός</speaker>
<l n="288">Αἴας δʼ ὁ Σαλαμῖνος ἔντροφος</l>
<l n="290">δεξιὸν κέρας † πρὸς τὸ λαιὸν ξυνᾶγε †,</l>
<l>τῶν ἆσσον ὥρμει πλάταισιν</l>
<l>ἐσχάταισι συμπλέκων</l>
<l>δώδεκʼ εὐστροφωτάταισι ναυσίν. ὣς</l>
<l>ἄιον καὶ ναυβάταν</l>
<l n="295">εἰδόμαν λεών·</l>
<l>ᾧ τις εἰ προσαρμόσει</l>
<l>βαρβάρους βάριδας,</l>
<l>νόστον οὐκ ἀποίσεται,</l>
<l>ἐνθάδʼ οἷον εἰδόμαν</l>
<l n="300">νάιον πόρευμα,</l>
<l>τὰ δὲ κατʼ οἴκους κλύουσα συγκλήτου</l>
<l>μνήμην σῴζομαι στρατεύματος.</l>
</sp>
</div2>
</div1>
<milestone ed="p" n="303" unit="card"/>
<div1 type="episode">
<sp>
<speaker>Πρεσβύτης</speaker>
<l>Μενέλαε, τολμᾷς δείνʼ, ἅ σʼ οὐ τολμᾶν χρεών.</l>
</sp>
<sp>
<speaker>Μενέλαος</speaker>
<l>ἄπελθε· λίαν δεσπόταισι πιστὸς εἶ.</l>
</sp>
<sp>
<speaker>Πρεσβύτης</speaker>
<l n="305">καλόν γέ μοι τοὔνειδος ἐξωνείδισας.</l>
</sp>
<sp>
<speaker>Μενέλαος</speaker>
<l>κλαίοις ἄν, εἰ πράσσοις ἃ μὴ πράσσειν σε δεῖ.</l>
</sp>
<sp>
<speaker>Πρεσβύτης</speaker>
<l>οὐ χρῆν σε λῦσαι δέλτον, ἣν ἐγὼ ʼφερον.</l>
</sp>
<sp>
<speaker>Μενέλαος</speaker>
<l>οὐδέ γε φέρειν σὲ πᾶσιν Ἕλλησιν κακά.</l>
</sp>
<sp>
<speaker>Πρεσβύτης</speaker>
<l>ἄλλοις ἁμιλλῶ ταῦτʼ· ἄφες δὲ τήνδʼ ἐμοί.</l>
</sp>
<sp>
<speaker>Μενέλαος</speaker>
<l n="310">οὐκ ἂν μεθείμην.</l>
</sp>
<sp>
<speaker>Πρεσβύτης</speaker>
<l>οὐδʼ ἔγωγʼ ἀφήσομαι.</l>
</sp>
<sp>
<speaker>Μενέλαος</speaker>
<l>σκήπτρῳ τάχʼ ἆρα σὸν καθαιμάξω κάρα.</l>
</sp>
<sp>
<speaker>Πρεσβύτης</speaker>
<l>ἀλλʼ εὐκλεές τοι δεσποτῶν θνῄσκειν ὕπερ.</l>
</sp>
<sp>
<speaker>Μενέλαος</speaker>
<l>μέθες· μακροὺς δὲ δοῦλος ὢν λέγεις λόγους.</l>
</sp>
<sp>
<speaker>Πρεσβύτης</speaker>
<l>ὦ δέσποτʼ, ἀδικούμεσθα. σὰς δʼ ἐπιστολὰς</l>
<l n="315">ἐξαρπάσας ὅδʼ ἐκ χερῶν ἐμῶν βίᾳ,</l>
<l>Ἀγάμεμνον, οὐδὲν τῇ δίκῃ χρῆσθαι θέλει.</l>
</sp>
<milestone ed="p" n="317" unit="card"/>
<div2 type="trochees">
<sp>
<speaker>Ἀγαμέμνων</speaker>
<l>ἔα·</l>
<l>τίς ποτʼ ἐν πύλαισι θόρυβος καὶ λόγων ἀκοσμία;</l>
</sp>
<sp>
<speaker>Μενέλαος</speaker>
<l>οὑμὸς οὐχ ὁ τοῦδε μῦθος κυριώτερος λέγειν.</l>
</sp>
<sp>
<speaker>Ἀγαμέμνων</speaker>
<l>σὺ δὲ τί τῷδʼ ἐς ἔριν ἀφῖξαι, Μενέλεως, βίᾳ τʼ ἄγεις;</l>
</sp>
<sp>
<speaker>Μενέλαος</speaker>
<l n="320">βλέψον εἰς ἡμᾶς, ἵνʼ ἀρχὰς τῶν λόγων ταύτας λάβω.</l>
</sp>
<sp>
<speaker>Ἀγαμέμνων</speaker>
<l>μῶν τρέσας οὐκ ἀνακαλύψω βλέφαρον, Ἀτρέως γεγώς;</l>
</sp>
<sp>
<speaker>Μενέλαος</speaker>
<l>τήνδʼ ὁρᾷς δέλτον, κακίστων γραμμάτων ὑπηρέτιν;</l>
</sp>
<sp>
<speaker>Ἀγαμέμνων</speaker>
<l>εἰσορῶ· καὶ πρῶτα ταύτην σῶν ἀπάλλαξον χερῶν.</l>
</sp>
<sp>
<speaker>Μενέλαος</speaker>
<l>οὔ, πρὶν ἂν δείξω γε Δαναοῖς πᾶσι τἀγγεγραμμένα.</l>
</sp>
<sp>
<speaker>Ἀγαμέμνων</speaker>
<l n="325">ἦ γὰρ οἶσθʼ ἃ μή σε καιρὸς εἰδέναι σήμαντρʼ ἀνείς;</l>
</sp>
<sp>
<speaker>Μενέλαος</speaker>
<l>ὥστε σʼ ἀλγῦναί γʼ, ἀνοίξας ἃ σὺ κάκʼ εἰργάσω λάθρᾳ.</l>
</sp>
<sp>
<speaker>Ἀγαμέμνων</speaker>
<l>ποῦ δὲ κἄλαβές νιν; ὦ θεοί, σῆς ἀναισχύντου φρενός.</l>
</sp>
<sp>
<speaker>Μενέλαος</speaker>
<l>προσδοκῶν σὴν παῖδʼ ἀπʼ Ἄργους, εἰ στράτευμʼ ἀφίξεται.</l>
</sp>
<sp>
<speaker>Ἀγαμέμνων</speaker>
<l>τί δέ σε τἀμὰ δεῖ φυλάσσειν; οὐκ ἀναισχύντου τόδε;</l>
</sp>
<sp>
<speaker>Μενέλαος</speaker>
<l n="330">ὅτι τὸ βούλεσθαί μʼ ἔκνιζε· σὸς δὲ δοῦλος οὐκ ἔφυν.</l>
</sp>
<sp>
<speaker>Ἀγαμέμνων</speaker>
<l>οὐχὶ δεινά; τὸν ἐμὸν οἰκεῖν οἶκον οὐκ ἐάσομαι;</l>
</sp>
<sp>
<speaker>Μενέλαος</speaker>
<l>πλάγια γὰρ φρονεῖς, τὰ μὲν νῦν, τὰ δὲ πάλαι, τὰ δʼ αὐτίκα.</l>
</sp>
<sp>
<speaker>Ἀγαμέμνων</speaker>
<l>εὖ κεκόμψευσαι πονηρά· γλῶσσʼ ἐπίφθονον σοφή.</l>
</sp>
<sp n="*mene/laos">
<speaker>Μενέλαος</speaker>
<l>νοῦς δέ γʼ οὐ βέβαιος ἄδικον κτῆμα κοὐ σαφὲς φίλοις.</l>
<l n="335">βούλομαι δέ σʼ ἐξελέγξαι, καὶ σὺ μήτʼ ὀργῆς ὕπο</l>
<l>ἀποτρέπου τἀληθὲς οὔτʼ αὖ κατατενῶ λίαν ἐγώ.</l>
<l>οἶσθʼ, ὅτʼ ἐσπούδαζες ἄρχειν Δαναΐδαις πρὸς Ἴλιον,</l>
<l>τῷ δοκεῖν μὲν οὐχὶ χρῄζων, τῷ δὲ βούλεσθαι θέλων,</l>
<l>ὡς ταπεινὸς ἦσθα, πάσης δεξιᾶς προσθιγγάνων</l>
<l n="340">καὶ θύρας ἔχων ἀκλῄστους τῷ θέλοντι δημοτῶν</l>
<l>καὶ διδοὺς πρόσρησιν ἑξῆς πᾶσι — κεἰ μή τις θέλοι — </l>
<l>τοῖς τρόποις ζητῶν πρίασθαι τὸ φιλότιμον ἐκ μέσου;</l>
<l>κᾆτʼ, ἐπεὶ κατέσχες ἀρχάς, μεταβαλὼν ἄλλους τρόπους</l>
<l>τοῖς φίλοισιν οὐκέτʼ ἦσθα τοῖς πρὶν ὡς πρόσθεν φίλος,</l>
<l n="345">δυσπρόσιτος ἔσω τε κλῄθρων σπάνιος. ἄνδρα δʼ οὐ χρεὼν</l>
<l>τὸν ἀγαθὸν πράσσοντα μεγάλα τοὺς τρόπους μεθιστάναι,</l>
<l>ἀλλὰ καὶ βέβαιον εἶναι τότε μάλιστα τοῖς φίλοις,</l>
<l>ἡνίκʼ ὠφελεῖν μάλιστα δυνατός ἐστιν εὐτυχῶν.</l>
<milestone ed="p" n="349" unit="card"/>
<l>ταῦτα μέν σε πρῶτʼ ἐπῆλθον, ἵνα σε πρῶθʼ ηὗρον κακόν.</l>
<l n="350">ὡς δʼ ἐς Αὖλιν ἦλθες αὖθις χὡ Πανελλήνων στρατός,</l>
<l>οὐδὲν ἦσθʼ, ἀλλʼ ἐξεπλήσσου τῇ τύχῃ τῇ τῶν θεῶν,</l>
<l>οὐρίας πομπῆς σπανίζων· Δαναΐδαι δʼ ἀφιέναι</l>
<l>ναῦς διήγγελλον, μάτην δὲ μὴ πονεῖν ἐν Αὐλίδι.</l>
<l>ὡς ἄνολβον εἶχες ὄμμα σύγχυσίν τʼ, εἰ μὴ νεῶν</l>
<l n="355">χιλίων ἄρχων τὸ Πριάμου πεδίον ἐμπλήσεις δορός.</l>
<l>κἀμὲ παρεκάλεις· Τί δράσω; τίνα δὲ πόρον εὕρω πόθεν;  — </l>
<l>ὥστε μὴ στερέντα σʼ ἀρχῆς ἀπολέσαι καλὸν κλέος.</l>
<l>κᾆτʼ, ἐπεὶ Κάλχας ἐν ἱεροῖς εἶπε σὴν θῦσαι κόρην</l>
<l>Ἀρτέμιδι, καὶ πλοῦν ἔσεσθαι Δαναΐδαις, ἡσθεὶς φρένας</l>
<l n="360">ἄσμενος θύσειν ὑπέστης παῖδα· καὶ πέμπεις ἑκών,</l>
<l>οὐ βίᾳ — μὴ τοῦτο λέξῃς — σῇ δάμαρτι, παῖδα σὴν</l>
<l>δεῦρʼ ἀποστέλλειν, Ἀχιλλεῖ πρόφασιν ὡς γαμουμένην.</l>
<l>κᾆθʼ ὑποστρέψας λέληψαι μεταβαλὼν ἄλλας γραφάς,</l>
<l>ὡς φονεὺς οὐκέτι θυγατρὸς σῆς ἔσῃ. μάλιστά γε.</l>
<l n="365">οὗτος αὑτός ἐστιν αἰθὴρ ὃς τάδʼ ἤκουσεν σέθεν.</l>
<l>μυρίοι δέ τοι πεπόνθασʼ αὐτό· πρὸς τὰ πράγματα</l>
<l>ἐκπονοῦσʼ ἔχοντες, εἶτα δʼ ἐξεχώρησαν κακῶς,</l>
<l>τὰ μὲν ὑπὸ γνώμης πολιτῶν ἀσυνέτου, τὰ δʼ ἐνδίκως</l>
<l>ἀδύνατοι γεγῶτες αὐτοὶ διαφυλάξασθαι πόλιν.</l>
<l n="370">Ἑλλάδος μάλιστʼ ἔγωγε τῆς ταλαιπώρου στένω,</l>
<l>ἥ, θέλουσα δρᾶν τι κεδνόν, βαρβάρους τοὺς οὐδένας</l>
<l>καταγελῶντας ἐξανήσει διὰ σὲ καὶ τὴν σὴν κόρην.</l>
<l>μηδένʼ ἀνδρείας ἕκατι προστάτην θείμην χθονός,</l>
<l>μηδʼ ὅπλων ἄρχοντα· νοῦν χρὴ τὸν στρατηλάτην ἔχειν·</l>
<l n="375">πόλεος ὡς ἄρχων ἀνὴρ πᾶς, ξύνεσιν ἢν ἔχων τύχῃ.</l>
</sp>
<milestone ed="p" n="376" unit="card"/>
<sp>
<speaker>Χορός</speaker>
<l>δεινὸν κασιγνήτοισι γίγνεσθαι λόγους</l>
<l>μάχας θʼ, ὅταν ποτʼ ἐμπέσωσιν εἰς ἔριν.</l>
</sp>
<milestone ed="p" n="378" unit="card"/>
<sp>
<speaker>Ἀγαμέμνων</speaker>
<l>βούλομαί σʼ εἰπεῖν κακῶς εὖ, βραχέα, μὴ λίαν ἄνω</l>
<l>βλέφαρα πρὸς τἀναιδὲς ἀγαγών, ἀλλὰ σωφρονεστέρως,</l>
<l n="380">ὡς ἀδελφὸν ὄντʼ· ἀνὴρ γὰρ χρηστὸς αἰδεῖσθαι φιλεῖ.</l>
<l>εἰπέ μοι, τί δεινὰ φυσᾷς αἱματηρὸν ὄμμʼ ἔχων;</l>
<l>τίς ἀδικεῖ σε; τοῦ κέχρησαι; χρηστὰ λέκτρʼ ἐρᾷς λαβεῖν;</l>
<l>οὐκ ἔχοιμʼ ἄν σοι παρασχεῖν· ὧν γὰρ ἐκτήσω, κακῶς</l>
<l>ἦρχες. εἶτʼ ἐγὼ δίκην δῶ σῶν κακῶν, ὁ μὴ σφαλείς;</l>
<l n="385">οὐ δάκνει σε τὸ φιλότιμον τοὐμόν, ἀλλʼ ἐν ἀγκάλαις</l>
<l>εὐπρεπῆ γυναῖκα χρῄζεις, τὸ λελογισμένον παρεὶς</l>
<l>καὶ τὸ καλόν, ἔχειν. πονηροῦ φωτὸς ἡδοναὶ κακαί.</l>
<l>εἰ δʼ ἐγώ, γνοὺς πρόσθεν οὐκ εὖ, μετετέθην εὐβουλίᾳ,</l>
<l>μαίνομαι; σὺ μᾶλλον, ὅστις ἀπολέσας κακὸν λέχος</l>
<l n="390">ἀναλαβεῖν θέλεις, θεοῦ σοι τὴν τύχην διδόντος εὖ.</l>
<l>ὤμοσαν τὸν Τυνδάρειον ὅρκον οἱ κακόφρονες</l>
<l>φιλόγαμοι μνηστῆρες — ἡ δέ γʼ Ἐλπίς, οἶμαι μέν, θεός,</l>
<l>κἀξέπραξεν αὐτὸ μᾶλλον ἢ σὺ καὶ τὸ σὸν σθένος — </l>
<l n="394">οὓς λαβὼν στράτευε· ἕτοιμοι δʼ εἰσὶ μωρίᾳ φρενῶν.</l>
<l n="394a">οὐ γὰρ ἀσύνετον τὸ θεῖον, ἀλλʼ ἔχει συνιέναι</l>
<l n="395">τοὺς κακῶς παγέντας ὅρκους καὶ κατηναγκασμένους.</l>
<l>τἀμὰ δʼ οὐκ ἀποκτενῶ ʼγὼ τέκνα· κοὐ τὸ σὸν μὲν εὖ</l>
<l>παρὰ δίκην ἔσται κακίστης εὔνιδος τιμωρίᾳ,</l>
<l>ἐμὲ δὲ συντήξουσι νύκτες ἡμέραι τε δακρύοις,</l>
<l>ἄνομα δρῶντα κοὐ δίκαια παῖδας οὓς ἐγεινάμην.</l>
<l n="400">ταῦτά σοι βραχέα λέλεκται καὶ σαφῆ καὶ ῥᾴδια·</l>
<l>εἰ δὲ μὴ βούλῃ φρονεῖν εὖ, τἄμʼ ἐγὼ θήσω καλῶς.</l>
</sp>
</div2>
<div2 type="dialogue">
<milestone ed="p" n="402" unit="card"/>
<sp>
<speaker>Χορός</speaker>
<l>οἵδʼ αὖ διάφοροι τῶν πάρος λελεγμένων</l>
<l>μύθων, καλῶς δʼ ἔχουσι, φείδεσθαι τέκνων.</l>
</sp>
<sp>
<speaker>Μενέλαος</speaker>
<l>αἰαῖ, φίλους ἄρʼ οὐχὶ κεκτήμην τάλας.</l>
</sp>
<sp>
<speaker>Ἀγαμέμνων</speaker>
<l n="405">εἰ τοὺς φίλους γε μὴ θέλεις ἀπολλύναι.</l>
</sp>
<sp>
<speaker>Μενέλαος</speaker>
<l>δείξεις δὲ ποῦ μοι πατρὸς ἐκ ταὐτοῦ γεγώς;</l>
</sp>
<sp>
<speaker>Ἀγαμέμνων</speaker>
<l>συνσωφρονεῖν σοι βούλομʼ, ἀλλʼ οὐ συννοσεῖν.</l>
</sp>
<sp>
<speaker>Μενέλαος</speaker>
<l>ἐς κοινὸν ἀλγεῖν τοῖς φίλοισι χρὴ φίλους.</l>
</sp>
<sp>
<speaker>Ἀγαμέμνων</speaker>
<l>εὖ δρῶν παρακάλει μʼ, ἀλλὰ μὴ λυπῶν ἐμέ.</l>
</sp>
<sp>
<speaker>Μενέλαος</speaker>
<l n="410">οὐκ ἄρα δοκεῖ σοι τάδε πονεῖν σὺν Ἑλλάδι;</l>
</sp>
<sp>
<speaker>Ἀγαμέμνων</speaker>
<l>Ἑλλὰς δὲ σὺν σοὶ κατὰ θεὸν νοσεῖ τινα.</l>
</sp>
<sp>
<speaker>Μενέλαος</speaker>
<l>σκήπτρῳ νυν αὔχει, σὸν κασίγνητον προδούς.</l>
<l>ἐγὼ δʼ ἐπʼ ἄλλας εἶμι μηχανάς τινας</l>
<l>φίλους τʼ ἐπʼ ἄλλους — </l>
</sp>
<sp>
<speaker>Αγγελος Α</speaker>
<l>ὦ Πανελλήνων ἄναξ,</l>
<l n="415">Ἀγάμεμνον, ἥκω παῖδά σοι τὴν σὴν ἄγων,</l>
<l>ἣν Ἰφιγένειαν ὠνόμαζες ἐν δόμοις.</l>
<l>μήτηρ δʼ ὁμαρτεῖ, σῆς Κλυταιμήστρας δέμας,</l>
<l>καὶ παῖς Ὀρέστης, ὥς τι τερφθείης ἰδών,</l>
<l>χρόνον παλαιὸν δωμάτων ἔκδημος ὤν.</l>
<l n="420">ἀλλʼ ὡς μακρὰν ἔτεινον, εὔρυτον παρὰ</l>
<l>κρήνην ἀναψύχουσι θηλύπουν βάσιν,</l>
<l>αὐταί τε πῶλοί τʼ· ἐς δὲ λειμώνων χλόην</l>
<l>καθεῖμεν αὐτάς, ὡς βορᾶς γευσαίατο.</l>
<l>ἐγὼ δὲ πρόδρομος σῆς παρασκευῆς χάριν</l>
<l n="425">ἥκω· πέπυσται γὰρ στρατός — ταχεῖα γὰρ</l>
<l>διῇξε φήμη — παῖδα σὴν ἀφιγμένην.</l>
<l>πᾶς δʼ ἐς θένα ὅμιλος ἔρχεται δρόμῳ,</l>
<l>σὴν παῖδʼ ὅπως ἴδωσιν· οἱ δʼ εὐδαίμονες</l>
<l>ἐν πᾶσι κλεινοὶ καὶ περίβλεπτοι βροτοῖς.</l>
<l n="430">λέγουσι δʼ· Ὑμέναιός τις ἢ τί πράσσεται;</l>
<l>ἢ πόθον ἔχων θυγατρὸς Ἀγαμέμνων ἄναξ</l>
<l>ἐκόμισε παῖδα; τῶν δʼ ἂν ἤκουσας τάδε·</l>
<l>Ἀρτέμιδι προτελίζουσι τὴν νεάνιδα,</l>
<l>Αὐλίδος ἀνάσσῃ. τίς νιν ἄξεταί ποτε;</l>
<l n="435">ἀλλʼ εἶα, τἀπὶ τοισίδʼ ἐξάρχου κανᾶ,</l>
<l>στεφανοῦσθε κρᾶτα καὶ σύ, Μενέλεως ἄναξ,</l>
<l>ὑμέναιον εὐτρέπιζε καὶ κατὰ στέγας</l>
<l>λωτὸς βοάσθω καὶ ποδῶν ἔστω κτύπος·</l>
<l>φῶς γὰρ τόδʼ ἥκει μακάριον τῇ παρθένῳ.</l>
</sp>
<milestone ed="p" n="440" unit="card"/>
<sp>
<speaker>Ἀγαμέμνων</speaker>
<l n="440">ἐπῄνεσʼ, ἀλλὰ στεῖχε δωμάτων ἔσω·</l>
<l>τὰ δʼ ἄλλʼ ἰούσης τῆς τύχης ἔσται καλῶς.</l>
<l>οἴμοι, τί φῶ δύστηνος; ἄρξωμαι πόθεν;</l>
<l>ἐς οἷʼ ἀνάγκης ζεύγματʼ ἐμπεπτώκαμεν.</l>
<l>ὑπῆλθε δαίμων, ὥστε τῶν σοφισμάτων</l>
<l n="445">πολλῷ γενέσθαι τῶν ἐμῶν σοφώτερος.</l>
<l>ἡ δυσγένεια δʼ ὡς ἔχει τι χρήσιμον.</l>
<l>καὶ γὰρ δακρῦσαι ῥᾳδίως αὐτοῖς ἔχει,</l>
<l>ἅπαντά τʼ εἰπεῖν. τῷ δὲ γενναίῳ φύσιν</l>
<l>ἄνολβα ταῦτα. προστάτην δὲ τοῦ βίου</l>
<l n="450">τὸν ὄγκον ἔχομεν τῷ τʼ ὄχλῳ δουλεύομεν.</l>
<l>ἐγὼ γὰρ ἐκβαλεῖν μὲν αἰδοῦμαι δάκρυ,</l>
<l>τὸ μὴ δακρῦσαι δʼ αὖθις αἰδοῦμαι τάλας,</l>
<l>ἐς τὰς μεγίστας συμφορὰς ἀφιγμένος.</l>
<l>εἶἑν· τί φήσω πρὸς δάμαρτα τὴν ἐμήν;</l>
<l n="455">πῶς δέξομαί νιν; ποῖον ὄμμα συμβαλῶ;</l>
<l>καὶ γάρ μʼ ἀπώλεσʼ ἐπὶ κακοῖς ἅ μοι πάρος</l>
<l>ἐλθοῦσʼ ἄκλητος. εἰκότως δʼ ἅμʼ ἕσπετο</l>
<l>θυγατρὶ νυμφεύσουσα καὶ τὰ φίλτατα</l>
<l>δώσουσʼ, ἵνʼ ἡμᾶς ὄντας εὑρήσει κακούς.</l>
<l n="460">τὴν δʼ αὖ τάλαιναν παρθένον — τί παρθένον;</l>
<l>Ἅιδης νιν, ὡς ἔοικε, νυμφεύσει τάχα — </l>
<l>ὡς ᾤκτισʼ· οἶμαι γάρ νιν ἱκετεύσειν τάδε·</l>
<l>Ὦ πάτερ, ἀποκτενεῖς με; τοιούτους γάμους</l>
<l>γήμειας αὐτὸς χὥστις ἐστί σοι φίλος.</l>
<l n="465">παρὼν δʼ Ὀρέστης ἐγγὺς ἀναβοήσεται</l>
<l>οὐ συνετὰ συνετῶς· ἔτι γάρ ἐστι νήπιος.</l>
<l>αἰαῖ, τὸν Ἑλένης ὥς μʼ ἀπώλεσεν γάμον</l>
<l>γήμας ὁ Πριάμου Πάρις, ὃς εἴργασται τάδε.</l>
</sp>
<sp>
<speaker>Χορός</speaker>
<l>κἀγὼ κατῴκτιρʼ, ὡς γυναῖκα δεῖ ξένην</l>
<l n="470">ὑπὲρ τυράννων συμφορᾶς καταστένειν.</l>
</sp>
<milestone ed="p" n="471" unit="card"/>
<sp>
<speaker>Μενέλαος</speaker>
<l>ἀδελφέ, δός μοι δεξιᾶς τῆς σῆς θιγεῖν.</l>
</sp>
<sp>
<speaker>Ἀγαμέμνων</speaker>
<l>δίδωμι· σὸν γὰρ τὸ κράτος, ἄθλιος δʼ ἐγώ.</l>
</sp>
<sp>
<speaker>Μενέλαος</speaker>
<l>Πέλοπα κατόμνυμʼ, ὃς πατὴρ τοὐμοῦ πατρὸς</l>
<l>τοῦ σοῦ τʼ ἐκλήθη, τὸν τεκόντα τʼ Ἀτρέα,</l>
<l n="475">ἦ μὴν ἐρεῖν σοι τἀπὸ καρδίας σαφῶς</l>
<l>καὶ μὴ ʼπίτηδες μηδέν, ἀλλʼ ὅσον φρονῶ.</l>
<l>ἐγώ σʼ ἀπʼ ὄσσων ἐκβαλόντʼ ἰδὼν δάκρυ</l>
<l>ᾤκτιρα, καὐτὸς ἀνταφῆκά σοι πάλιν</l>
<l>καὶ τῶν παλαιῶν ἐξαφίσταμαι λόγων,</l>
<l n="480">οὐκ ἐς σὲ δεινός· εἰμὶ δʼ οὗπερ εἶ σὺ νῦν·</l>
<l>καί σοι παραινῶ μήτʼ ἀποκτείνειν τέκνον</l>
<l>μήτʼ ἀνθελέσθαι τοὐμόν. οὐ γὰρ ἔνδικον</l>
<l>σὲ μὲν στενάζειν, τἀμὰ δʼ ἡδέως ἔχειν,</l>
<l>θνῄσκειν τε τοὺς σούς, τοὺς δʼ ἐμοὺς ὁρᾶν φάος.</l>
<l n="485">τί βούλομαι γάρ; οὐ γάμους ἐξαιρέτους</l>
<l>ἄλλους λάβοιμʼ ἄν, εἰ γάμων ἱμείρομαι;</l>
<l>ἀλλʼ ἀπολέσας ἀδελφόν, ὅν μʼ ἥκιστα χρῆν,</l>
<l>Ἑλένην ἕλωμαι, τὸ κακὸν ἀντὶ τἀγαθοῦ;</l>
<l>ἄφρων νέος τʼ ἦ, πρὶν τὰ πράγματʼ ἐγγύθεν</l>
<l n="490">σκοπῶν ἐσεῖδον οἷον ἦν κτείνειν τέκνα.</l>
<l>ἄλλως τέ μʼ ἔλεος τῆς ταλαιπώρου κόρης</l>
<l>ἐσῆλθε, συγγένειαν ἐννοουμένῳ,</l>
<l>ἣ τῶν ἐμῶν ἕκατι θύεσθαι γάμων</l>
<l>μέλλει. τί δʼ Ἑλένης παρθένῳ τῇ σῇ μέτα;</l>
<l n="495">ἴτω στρατεία διαλυθεῖσʼ ἐξ Αὐλίδος,</l>
<l>σὺ δʼ ὄμμα παῦσαι δακρύοις τέγγων τὸ σόν,</l>
<l>ἀδελφέ, κἀμὲ παρακαλῶν ἐς δάκρυα.</l>
<l>εἰ δέ τι κόρης σῆς θεσφάτων μέτεστι σοί,</l>
<l>μὴ ʼμοὶ μετέστω· σοὶ νέμω τοὐμὸν μέρος.</l>
<l n="500">ἀλλʼ ἐς μεταβολὰς ἦλθον ἀπὸ δεινῶν λόγων;</l>
<l>εἰκὸς πέπονθα· τὸν ὁμόθεν πεφυκότα</l>
<l>στέργων μετέπεσον. ἀνδρὸς οὐ κακοῦ τροπαὶ</l>
<l>τοιαίδε, χρῆσθαι τοῖσι βελτίστοις ἀεί.</l>
</sp>
<sp>
<speaker>Χορός</speaker>
<l>γενναῖʼ ἔλεξας Ταντάλῳ τε τῷ Διὸς</l>
<l n="505">πρέποντα· προγόνους οὐ καταισχύνεις σέθεν.</l>
</sp>
<milestone ed="p" n="506" unit="card"/>
<sp>
<speaker>Ἀγαμέμνων</speaker>
<l>αἰνῶ σε, Μενέλαʼ, ὅτι παρὰ γνώμην ἐμὴν</l>
<l>ὑπέθηκας ὀρθῶς τοὺς λόγους σοῦ τʼ ἀξίως.</l>
<l>ταραχὴ δʼ ἀδελφῶν διά τʼ ἔρωτα γίγνεται</l>
<l>πλεονεξίαν τε δωμάτων· ἀπέπτυσα</l>
<l n="510">τοιάνδε συγγένειαν ἀλλήλοιν πικράν.</l>
<l>ἀλλʼ ἥκομεν γὰρ εἰς ἀναγκαίας τύχας,</l>
<l>θυγατρὸς αἱματηρὸν ἐκπρᾶξαι φόνον.</l>
</sp>
<sp>
<speaker>Μενέλαος</speaker>
<l>πῶς; τίς δʼ ἀναγκάσει σε τήν γε σὴν κτανεῖν;</l>
</sp>
<sp>
<speaker>Ἀγαμέμνων</speaker>
<l>ἅπας Ἀχαιῶν σύλλογος στρατεύματος.</l>
</sp>
<sp>
<speaker>Μενέλαος</speaker>
<l n="515">οὔκ, ἤν νιν εἰς Ἄργος γʼ ἀποστείλῃς πάλιν.</l>
</sp>
<sp>
<speaker>Ἀγαμέμνων</speaker>
<l>λάθοιμι τοῦτʼ ἄν. ἀλλʼ ἐκεῖνʼ οὐ λήσομεν.</l>
</sp>
<sp>
<speaker>Μενέλαος</speaker>
<l>τὸ ποῖον; οὔτοι χρὴ λίαν ταρβεῖν ὄχλον.</l>
</sp>
<sp>
<speaker>Ἀγαμέμνων</speaker>
<l>Κάλχας ἐρεῖ μαντεύματʼ Ἀργείων στρατῷ.</l>
</sp>
<sp>
<speaker>Μενέλαος</speaker>
<l>οὔκ, ἢν θάνῃ γε πρόσθε· τοῦτο δʼ εὐμαρές.</l>
</sp>
<sp>
<speaker>Ἀγαμέμνων</speaker>
<l n="520">τὸ μαντικὸν πᾶν σπέρμα φιλότιμον κακόν.</l>
</sp>
<sp>
<speaker>Μενέλαος</speaker>
<l>† κοὐδέν γʼ ἄχρηστον, οὐδὲ χρήσιμον παρόν. †</l>
</sp>
<sp>
<speaker>Ἀγαμέμνων</speaker>
<l>ἐκεῖνο δʼ οὐ δέδοικας ὃ ἔμʼ ἐσέρχεται;</l>
</sp>
<sp>
<speaker>Μενέλαος</speaker>
<l>ὃν μὴ σὺ φράζεις, πῶς ὑπολάβοιμʼ ἂν λόγον;</l>
</sp>
<sp>
<speaker>Ἀγαμέμνων</speaker>
<l>τὸ Σισύφειον σπέρμα πάντʼ οἶδεν τάδε.</l>
</sp>
<sp>
<speaker>Μενέλαος</speaker>
<l n="525">οὐκ ἔστʼ Ὀδυσσεὺς ὅ τι σὲ κἀμὲ πημανεῖ.</l>
</sp>
<sp>
<speaker>Ἀγαμέμνων</speaker>
<l>ποικίλος ἀεὶ πέφυκε τοῦ τʼ ὄχλου μέτα.</l>
</sp>
<sp>
<speaker>Μενέλαος</speaker>
<l>φιλοτιμίᾳ μὲν ἐνέχεται, δεινῷ κακῷ.</l>
</sp>
<sp>
<speaker>Ἀγαμέμνων</speaker>
<l>οὐκ οὖν δοκεῖς νιν στάντʼ ἐν Ἀργείοις μέσοις</l>
<l>λέξειν ἃ Κάλχας θέσφατʼ ἐξηγήσατο,</l>
<l n="530">κἄμʼ ὡς ὑπέστην θῦμα, κᾆτʼ ἐψευδόμην,</l>
<l>Ἀρτέμιδι θύσειν; οὐ ξυναρπάσας στρατόν,</l>
<l>σὲ κἄμʼ ἀποκτείναντας Ἀργείους κόρην</l>
<l>σφάξαι κελεύσει; κἂν πρὸς Ἄργος ἐκφύγω,</l>
<l>ἐλθόντες αὐτοῖς τείχεσιν Κυκλωπίοις</l>
<l n="535">συναρπάσουσι καὶ κατασκάψουσι γῆν.</l>
<l>τοιαῦτα τἀμὰ πήματʼ· ὦ τάλας ἐγώ,</l>
<l>ὡς ἠπόρημαι πρὸς θεῶν τὰ νῦν τάδε.</l>
<l>ἕν μοι φύλαξον, Μενέλεως, ἀνὰ στρατὸν</l>
<l>ἐλθών, ὅπως ἂν μὴ Κλυταιμήστρα τάδε</l>
<l n="540">μάθῃ, πρὶν Ἅιδῃ παῖδʼ ἐμὴν προσθῶ λαβών,</l>
<l>ὡς ἐπʼ ἐλαχίστοις δακρύοις πράσσω κακῶς.</l>
<l>ὑμεῖς τε σιγήν, ὦ ξέναι, φυλάσσετε.</l>
</sp>
</div2>
</div1>
<milestone ed="p" n="543" unit="card"/>
<div1 type="choral">
<div2 type="strophe" n="1">
<sp>
<speaker>Χορός</speaker>
<l>μάκαρες οἳ μετρίας θεοῦ</l>
<l>μετά τε σωφροσύνας μετέ-</l>
<l n="545">σχον λέκτρων Ἀφροδίτας,</l>
<l>γαλανείᾳ χρησάμενοι</l>
<l>μανιάδων οἴστρων, ὅθι δὴ</l>
<l>δίδυμʼ Ἔρως ὁ χρυσοκόμας</l>
<l>τόξʼ ἐντείνεται χαρίτων,</l>
<l n="550">τὸ μὲν ἐπʼ εὐαίωνι πότμῳ,</l>
<l>τὸ δʼ ἐπὶ συγχύσει βιοτᾶς.</l>
<l>ἀπενέπω νιν ἁμετέρων,</l>
<l>Κύπρι καλλίστα, θαλάμων.</l>
<l>εἴη δέ μοι μετρία μὲν</l>
<l n="555">χάρις, πόθοι δʼ ὅσιοι,</l>
<l>καὶ μετέχοιμι τᾶς Ἀφροδί-</l>
<l>τας, πολλὰν δʼ ἀποθείμαν.</l>
</sp>
<milestone ed="p" n="558" unit="card"/>
</div2>
<div2 type="antistrophe" n="1">
<sp>
<speaker>Χορός</speaker>
<l>διάφοροι δὲ φύσεις βροτῶν,</l>
<l>διάφοροι δὲ τρόποι· τὸ δʼ ὀρ-</l>
<l n="560">θῶς ἐσθλὸν σαφὲς αἰεί·</l>
<l>τροφαί θʼ αἱ παιδευόμεναι</l>
<l>μέγα φέρουσʼ ἐς τὰν ἀρετάν·</l>
<l>τό τε γὰρ αἰδεῖσθαι σοφία,</l>
<l>τάν τʼ ἐξαλλάσσουσαν ἔχει</l>
<l n="565">χάριν ὑπὸ γνώμας ἐσορᾶν</l>
<l>τὸ δέον, ἔνθα δόξα φέρει</l>
<l>κλέος ἀγήρατον βιοτᾷ.</l>
<l>μέγα τι θηρεύειν ἀρετάν,</l>
<l>γυναιξὶ μὲν κατὰ Κύπριν</l>
<l n="570">κρυπτάν, ἐν ἀνδράσι δʼ αὖ</l>
<l>κόσμος ἐνὼν ὁ μυριοπλη-</l>
<l>θὴς μείζω πόλιν αὔξει.</l>
</sp>
<milestone ed="p" n="573" unit="card"/>
</div2>
<div2 type="epode">
<sp>
<speaker>Χορός</speaker>
<l>ἔμολες, ὦ Πάρις, ᾗτε σύ γε</l>
<l>βουκόλος ἀργενναῖς ἐτράφης</l>
<l n="575">Ἰδαίαις παρὰ μόσχοις,</l>
<l>βάρβαρα συρίζων, Φρυγίων</l>
<l>αὐλῶν Ὀλύμπου καλάμοις</l>
<l>μιμήματα πνείων.</l>
<l>εὔθηλοι δὲ τρέφοντο βόες,</l>
<l n="580">ὅτε σε κρίσις ἔμηνε θεᾶν,</l>
<l>ἅ σʼ Ἑλλάδα πέμπει·</l>
<l>ἐλεφαντοδέτων πάροι-</l>
<l>θεν δόμων δὲ στὰς Ἑλένας</l>
<l>ἐν ἀντωποῖς βλεφάροισιν</l>
<l n="585">ἔρωτά τʼ ἔδωκας, ἔρωτι δʼ</l>
<l>αὐτὸς ἐπτοάθης.</l>
<l>ὅθεν ἔρις ἔριν</l>
<l>Ἑλλάδα σὺν δορὶ ναυσί τʼ ἄγει</l>
<l>
<del>ἐς</del> Τροίας πέργαμα <gap/>
</l>
</sp>
</div2>
</div1>
<milestone ed="p" n="590" unit="card"/>
<div1 type="episode">
<div2 type="anapests">
<sp>
<speaker>Χορός ανδρων Αργειων</speaker>
<l n="590">ἰὼ ἰώ· μεγάλαι μεγάλων</l>
<l>εὐδαιμονίαι· τὴν τοῦ βασιλέως</l>
<l>ἴδετʼ Ἰφιγένειαν, ἄνασσαν ἐμήν,</l>
<l>τὴν Τυνδάρεω τε Κλυταιμήστραν·</l>
<l>ὡς ἐκ μεγάλων ἐβλαστήκασʼ</l>
<l n="595">ἐπί τʼ εὐμήκεις ἥκουσι τύχας.</l>
<l>θεοί γʼ οἱ κρείσσους οἵ τʼ ὀλβοφόροι</l>
<l>τοῖς οὐκ εὐδαίμοσι θνητῶν.</l>
</sp>
</div2>
<div2 type="anapests">
<sp>
<speaker>Χορός</speaker>
<l>στῶμεν, Χαλκίδος ἔκγονα θρέμματα,</l>
<l>τὴν βασίλειαν δεξώμεθʼ ὄχων</l>
<l n="600">ἄπο μὴ σφαλερῶς ἐπὶ γαῖαν,</l>
<l>ἀγανῶς δὲ χεροῖν μαλακῇ ῥώμῃ,</l>
<l>μὴ ταρβήσῃ † νεωστί μοι μολὸν</l>
<l>κλεινὸν τέκνον Ἀγαμέμνονος,</l>
<l>μηδὲ θόρυβον † μηδʼ ἔκπληξιν</l>
<l n="605">ταῖς Ἀργείαις</l>
<l>ξεῖναι ξείναις παρέχωμεν.</l>
</sp>
<milestone ed="p" n="607" unit="card"/>
<sp>
<speaker>Κλυταιμήστρα</speaker>
<l>ὄρνιθα μὲν τόνδʼ αἴσιον ποιούμεθα,</l>
<l>τὸ σόν τε χρηστὸν καὶ λόγων εὐφημίαν·</l>
<l>ἐλπίδα δʼ ἔχω τινʼ ὡς ἐπʼ ἐσθλοῖσιν γάμοις</l>
<l n="610">πάρειμι νυμφαγωγός. ἀλλʼ ὀχημάτων</l>
<l>ἔξω πορεύεθʼ ἃς φέρω φερνὰς κόρῃ,</l>
<l>καὶ πέμπετʼ ἐς μέλαθρον εὐλαβούμενοι.</l>
<l>σὺ δʼ, ὦ τέκνον μοι, λεῖπε πωλικοὺς ὄχους,</l>
<l>ἁβρὸν τιθεῖσα κῶλον ἀσθενές θʼ ἅμα.</l>
<l n="615">ὑμεῖς δέ, νεάνιδές, νιν ἀγκάλαις ἔπι</l>
<l>δέξασθε καὶ πορεύσατʼ ἐξ ὀχημάτων.</l>
<l>κἀμοὶ χερός τις ἐνδότω στηρίγματα,</l>
<l>θάκους ἀπήνης ὡς ἂν ἐκλίπω καλῶς.</l>
<l>αἳ δʼ ἐς τὸ πρόσθεν στῆτε πωλικῶν ζυγῶν·</l>
<l n="620">φοβερὸν γὰρ ἀπαράμυθον ὄμμα πωλικόν·</l>
<l>καὶ παῖδα τόνδε, τὸν Ἀγαμέμνονος γόνον,</l>
<l>λάζυσθʼ, Ὀρέστην· ἔτι γάρ ἐστι νήπιος.</l>
<l>τέκνον, καθεύδεις πωλικῷ δαμεὶς ὄχῳ;</l>
<l>ἔγειρʼ ἀδελφῆς ἐφʼ ὑμέναιον εὐτυχῶς·</l>
<l n="625">ἀνδρὸς γὰρ ἀγαθοῦ κῆδος αὐτὸς ἐσθλὸς ὢν</l>
<l>λήψῃ, κόρης Νηρῇδος ἰσόθεον γένος.</l>
<l>ἑξῆς κάθησο δεῦρό μου ποδός, τέκνον·</l>
<l>πρὸς μητέρʼ, Ἰφιγένεια, μακαρίαν δέ με</l>
<l>ξέναισι ταῖσδε πλησία σταθεῖσα δός,</l>
<l n="630">καὶ — δεῦρο δὴ — πατέρα πρόσειπε σὸν φίλον.</l>
</sp>
<sp>
<speaker>Ἰφιγένεια</speaker>
<l>ὦ μῆτερ, ὑποδραμοῦσά σʼ· ὀργισθῇς δὲ μή·</l>
<l>πρὸς στέρνα πατρὸς στέρνα τἀμὰ περιβαλῶ.</l>
</sp>
<sp>
<speaker>Κλυταιμήστρα</speaker>
<l>ὦ σέβας ἐμοὶ μέγιστον, Ἀγαμέμνων ἄναξ,</l>
<l>ἥκομεν, ἐφετμαῖς οὐκ ἀπιστοῦσαι σέθεν.</l>
</sp>
<sp>
<speaker>Ἰφιγένεια</speaker>
<l n="635">
<del>ἐγὼ δὲ βούλομαι τὰ σὰ στέρνʼ, ὦ πάτερ,</del>
</l>
<l>
<del>ὑποδραμοῦσα προσβαλεῖν διὰ χρόνου·</del>
</l>
<l>ποθῶ γὰρ ὄμμα δὴ σόν. ὀργισθῇς δὲ μή.</l>
</sp>
<sp>
<speaker>Κλυταιμήστρα</speaker>
<l>ἀλλʼ, ὦ τέκνον, χρή· φιλοπάτωρ δʼ ἀεί ποτʼ εἶ</l>
<l>μάλιστα παίδων τῷδʼ ὅσους ἐγὼ ʼτεκον.</l>
</sp>
<milestone ed="p" n="640" unit="card"/>
<sp>
<speaker>Ἰφιγένεια</speaker>
<l n="640">ὦ πάτερ, ἐσεῖδόν σʼ ἀσμένη πολλῷ χρόνῳ.</l>
</sp>
<sp>
<speaker>Ἀγαμέμνων</speaker>
<l>καὶ γὰρ πατὴρ σέ· τόδʼ ἴσον ὑπὲρ ἀμφοῖν λέγεις.</l>
</sp>
<sp>
<speaker>Ἰφιγένεια</speaker>
<l>χαῖρʼ· εὖ δέ μʼ ἀγαγὼν πρὸς σʼ ἐποίησας, πάτερ.</l>
</sp>
<sp>
<speaker>Ἀγαμέμνων</speaker>
<l>οὐκ οἶδʼ ὅπως φῶ τοῦτο καὶ μὴ φῶ, τέκνον.</l>
</sp>
<sp>
<speaker>Ἰφιγένεια</speaker>
<l>ἔα·</l>
<l>ὡς οὐ βλέπεις ἕκηλον ἄσμενός μʼ ἰδών.</l>
</sp>
<sp>
<speaker>Ἀγαμέμνων</speaker>
<l n="645">πόλλʼ ἀνδρὶ βασιλεῖ καὶ στρατηλάτῃ μέλει.</l>
</sp>
<sp>
<speaker>Ἰφιγένεια</speaker>
<l>παρʼ ἐμοὶ γενοῦ νῦν, μὴ ʼπὶ φροντίδας τρέπου.</l>
</sp>
<sp>
<speaker>Ἀγαμέμνων</speaker>
<l>ἀλλʼ εἰμὶ παρὰ σοὶ νῦν ἅπας κοὐκ ἄλλοθι.</l>
</sp>
<sp>
<speaker>Ἰφιγένεια</speaker>
<l>μέθες νυν ὀφρὺν ὄμμα τʼ ἔκτεινον φίλον.</l>
</sp>
<sp>
<speaker>Ἀγαμέμνων</speaker>
<l>ἰδού, γέγηθά σʼ ὡς γέγηθʼ ὁρῶν, τέκνον.</l>
</sp>
<sp>
<speaker>Ἰφιγένεια</speaker>
<l n="650">κἄπειτα λείβεις δάκρυʼ ἀπʼ ὀμμάτων σέθεν;</l>
</sp>
<sp>
<speaker>Ἀγαμέμνων</speaker>
<l>μακρὰ γὰρ ἡμῖν ἡ ʼπιοῦσʼ ἀπουσία.</l>
</sp>
<sp>
<speaker>Ἰφιγένεια</speaker>
<l>† οὐκ οἶδʼ ὅ τι φῄς, οὐκ οἶδα, φίλτατʼ ἐμοὶ πάτερ. †</l>
</sp>
<sp>
<speaker>Ἀγαμέμνων</speaker>
<l>συνετὰ λέγουσα μᾶλλον εἰς οἶκτόν μʼ ἄγεις.</l>
</sp>
<sp>
<speaker>Ἰφιγένεια</speaker>
<l>ἀσύνετά νυν ἐροῦμεν, εἰ σέ γʼ εὐφρανῶ.</l>
</sp>
<sp>
<speaker>Ἀγαμέμνων</speaker>
<l n="655">παπαῖ. τὸ σιγᾶν οὐ σθένω· σὲ δʼ ᾔνεσα.</l>
</sp>
<sp>
<speaker>Ἰφιγένεια</speaker>
<l>μένʼ, ὦ πάτερ, κατʼ οἶκον ἐπὶ τέκνοις σέθεν.</l>
</sp>
<sp>
<speaker>Ἀγαμέμνων</speaker>
<l>θέλω γε· τὸ θέλειν δʼ οὐκ ἔχων ἀλγύνομαι.</l>
</sp>
<sp>
<speaker>Ἰφιγένεια</speaker>
<l>ὄλοιντο λόγχαι καὶ τὰ Μενέλεω κακά.</l>
</sp>
<sp>
<speaker>Ἀγαμέμνων</speaker>
<l>ἄλλους ὀλεῖ πρόσθʼ ἃ ἐμὲ διολέσαντʼ ἔχει.</l>
</sp>
<sp>
<speaker>Ἰφιγένεια</speaker>
<l n="660">ὡς πολὺν ἀπῆσθα χρόνον ἐν Αὐλίδος μυχοῖς.</l>
</sp>
<sp>
<speaker>Ἀγαμέμνων</speaker>
<l>καὶ νῦν γέ μʼ ἴσχει δή τι μὴ στέλλειν στρατόν.</l>
</sp>
<sp>
<speaker>Ἰφιγένεια</speaker>
<l>ποῦ τοὺς Φρύγας λέγουσιν ᾠκίσθαι, πάτερ;</l>
</sp>
<sp>
<speaker>Ἀγαμέμνων</speaker>
<l>οὗ μήποτʼ οἰκεῖν ὤφελʼ ὁ Πριάμου Πάρις.</l>
</sp>
<sp>
<speaker>Ἰφιγένεια</speaker>
<l>μακρὰν ἀπαίρεις, ὦ πάτερ, λιπὼν ἐμέ.</l>
</sp>
<sp>
<speaker>Ἀγαμέμνων</speaker>
<l n="665">† εἰς ταὐτόν, ὦ θύγατερ, ἥκεις σῷ πατρί. †</l>
</sp>
<sp>
<speaker>Ἰφιγένεια</speaker>
<l>φεῦ·</l>
<l>εἴθʼ ἦν καλόν μοι σοί τʼ ἄγειν σύμπλουν ἐμέ.</l>
</sp>
<sp>
<speaker>Ἀγαμέμνων</speaker>
<l>ἔτʼ ἔστι καὶ σοὶ πλοῦς, ἵνʼ ἀμμνήσῃ πατρός.</l>
</sp>
<sp>
<speaker>Ἰφιγένεια</speaker>
<l>σὺν μητρὶ πλεύσασʼ ἢ μόνη πορεύσομαι;</l>
</sp>
<sp>
<speaker>Ἀγαμέμνων</speaker>
<l>μόνη, μονωθεῖσʼ ἀπὸ πατρὸς καὶ μητέρος.</l>
</sp>
<sp>
<speaker>Ἰφιγένεια</speaker>
<l n="670">οὔ πού μʼ ἐς ἄλλα δώματʼ οἰκίζεις, πάτερ;</l>
</sp>
<sp>
<speaker>Ἀγαμέμνων</speaker>
<l>ἐατέʼ· οὐ χρὴ τοιάδʼ εἰδέναι κόρας.</l>
</sp>
<sp>
<speaker>Ἰφιγένεια</speaker>
<l>σπεῦδʼ ἐκ Φρυγῶν μοι, θέμενος εὖ τἀκεῖ, πάτερ.</l>
</sp>
<sp>
<speaker>Ἀγαμέμνων</speaker>
<l>θῦσαί με θυσίαν πρῶτα δεῖ τινʼ ἐνθάδε.</l>
</sp>
<sp>
<speaker>Ἰφιγένεια</speaker>
<l>ἀλλὰ ξὺν ἱεροῖς χρὴ τό γʼ εὐσεβὲς σκοπεῖν.</l>
</sp>
<sp>
<speaker>Ἀγαμέμνων</speaker>
<l n="675">εἴσῃ σύ· χερνίβων γὰρ ἑστήξῃ πέλας.</l>
</sp>
<sp>
<speaker>Ἰφιγένεια</speaker>
<l>στήσομεν ἄρʼ ἀμφὶ βωμόν, ὦ πάτερ, χορούς;</l>
</sp>
<milestone ed="p" n="677" unit="card"/>
<sp>
<speaker>Ἀγαμέμνων</speaker>
<l>ζηλῶ σὲ μᾶλλον ἢ ʼμὲ τοῦ μηδὲν φρονεῖν.</l>
<l>χώρει δὲ μελάθρων ἐντός — ὀφθῆναι κόραις</l>
<l>πικρόν — φίλημα δοῦσα δεξιάν τέ μοι,</l>
<l n="680">μέλλουσα δαρὸν πατρὸς ἀποικήσειν χρόνον.</l>
<l>ὦ στέρνα καὶ παρῇδες, ὦ ξανθαὶ κόμαι,</l>
<l>ὡς ἄχθος ὑμῖν ἐγένεθʼ ἡ Φρυγῶν πόλις</l>
<l>Ἑλένη τε.  — παύω τοὺς λόγους· ταχεῖα γὰρ</l>
<l>νοτὶς διώκει μʼ ὀμμάτων ψαύσαντά σου.</l>
<l n="685">ἴθʼ ἐς μέλαθρα. σὲ δὲ παραιτοῦμαι τάδε,</l>
<l>Λήδας γένεθλον, εἰ κατῳκτίσθην ἄγαν,</l>
<l>μέλλων Ἀχιλλεῖ θυγατέρʼ ἐκδώσειν ἐμήν.</l>
<l>ἀποστολαὶ γὰρ μακάριαι μέν, ἀλλʼ ὅμως</l>
<l>δάκνουσι τοὺς τεκόντας, ὅταν ἄλλοις δόμοις</l>
<l n="690">παῖδας παραδιδῷ πολλὰ μοχθήσας πατήρ.</l>
</sp>
<sp>
<speaker>Κλυταιμήστρα</speaker>
<l>οὐχ ὧδʼ ἀσύνετός εἰμι, πείσεσθαι δέ με</l>
<l>καὐτὴν δόκει τάδʼ, ὥστε μή σε νουθετεῖν,</l>
<l>ὅταν σὺν ὑμεναίοισιν ἐξάγω κόρην·</l>
<l>ἀλλʼ ὁ νόμος αὐτὰ τῷ χρόνῳ συνισχανεῖ.</l>
<l n="695">τοὔνομα μὲν οὖν παῖδʼ οἶδʼ ὅτῳ κατῄνεσας,</l>
<l>γένους δʼ ὁποίου χὡπόθεν, μαθεῖν θέλω.</l>
</sp>
<sp>
<speaker>Ἀγαμέμνων</speaker>
<l>Αἴγινα θυγάτηρ ἐγένετʼ Ἀσωποῦ πατρός.</l>
</sp>
<sp>
<speaker>Κλυταιμήστρα</speaker>
<l>ταύτην δὲ θνητῶν ἢ θεῶν ἔζευξε τίς;</l>
</sp>
<sp>
<speaker>Ἀγαμέμνων</speaker>
<l>Ζεύς· Αἰακὸν δʼ ἔφυσεν, Οἰνώνης πρόμον.</l>
</sp>
<sp>
<speaker>Κλυταιμήστρα</speaker>
<l n="700">τὰ δʼ Αἰακοῦ παῖς τίς κατέσχε δώματα;</l>
</sp>
<sp>
<speaker>Ἀγαμέμνων</speaker>
<l>Πηλεύς· ὁ Πηλεὺς δʼ ἔσχε Νηρέως κόρην.</l>
</sp>
<sp>
<speaker>Κλυταιμήστρα</speaker>
<l>θεοῦ διδόντος, ἢ βίᾳ θεῶν λαβών;</l>
</sp>
<sp>
<speaker>Ἀγαμέμνων</speaker>
<l>Ζεὺς ἠγγύησε καὶ δίδωσʼ ὁ κύριος.</l>
</sp>
<sp>
<speaker>Κλυταιμήστρα</speaker>
<l>γαμεῖ δὲ ποῦ νιν; ἦ κατʼ οἶδμα πόντιον;</l>
</sp>
<sp>
<speaker>Ἀγαμέμνων</speaker>
<l n="705">Χείρων ἵνʼ οἰκεῖ σεμνὰ Πηλίου βάθρα.</l>
</sp>
<sp>
<speaker>Κλυταιμήστρα</speaker>
<l>οὗ φασι Κενταύρειον ᾠκίσθαι γένος;</l>
</sp>
<sp>
<speaker>Ἀγαμέμνων</speaker>
<l>ἐνταῦθʼ ἔδαισαν Πηλέως γάμους θεοί.</l>
</sp>
<sp>
<speaker>Κλυταιμήστρα</speaker>
<l>Θέτις δʼ ἔθρεψεν ἢ πατὴρ Ἀχιλλέα;</l>
</sp>
<sp>
<speaker>Ἀγαμέμνων</speaker>
<l>Χείρων, ἵνʼ ἤθη μὴ μάθοι κακῶν βροτῶν.</l>
</sp>
<sp>
<speaker>Κλυταιμήστρα</speaker>
<l n="710">φεῦ·</l>
<l>σοφός γʼ ὁ θρέψας χὡ διδοὺς σοφώτερος.</l>
</sp>
<sp>
<speaker>Ἀγαμέμνων</speaker>
<l>τοιόσδε παιδὸς σῆς ἀνὴρ ἔσται πόσις.</l>
</sp>
<sp>
<speaker>Κλυταιμήστρα</speaker>
<l>οὐ μεμπτός. οἰκεῖ δʼ ἄστυ ποῖον Ἑλλάδος;</l>
</sp>
<sp>
<speaker>Ἀγαμέμνων</speaker>
<l>Ἀπιδανὸν ἀμφὶ ποταμὸν ἐν Φθίας ὅροις.</l>
</sp>
<sp>
<speaker>Κλυταιμήστρα</speaker>
<l>ἐκεῖσʼ ἀπάξει σὴν ἐμήν τε παρθένον;</l>
</sp>
<sp>
<speaker>Ἀγαμέμνων</speaker>
<l n="715">κείνῳ μελήσει ταῦτα, τῷ κεκτημένῳ.</l>
</sp>
<milestone ed="p" n="716" unit="card"/>
<sp>
<speaker>Κλυταιμήστρα</speaker>
<l>ἀλλʼ εὐτυχοίτην. τίνι δʼ ἐν ἡμέρᾳ γαμεῖ;</l>
</sp>
<sp>
<speaker>Ἀγαμέμνων</speaker>
<l>ὅταν σελήνης εὐτυχὴς ἔλθῃ κύκλος.</l>
</sp>
<sp>
<speaker>Κλυταιμήστρα</speaker>
<l>προτέλεια δʼ ἤδη παιδὸς ἔσφαξας θεᾷ;</l>
</sp>
<sp>
<speaker>Ἀγαμέμνων</speaker>
<l>μέλλω· ʼπὶ ταύτῃ καὶ καθέσταμεν τύχῃ.</l>
</sp>
<sp>
<speaker>Κλυταιμήστρα</speaker>
<l n="720">κἄπειτα δαίσεις τοὺς γάμους ἐς ὕστερον;</l>
</sp>
<sp>
<speaker>Ἀγαμέμνων</speaker>
<l>θύσας γε θύμαθʼ ἃ ἐμὲ χρὴ θῦσαι θεοῖς.</l>
</sp>
<sp>
<speaker>Κλυταιμήστρα</speaker>
<l>ἡμεῖς δὲ θοίνην ποῦ γυναιξὶ θήσομεν;</l>
</sp>
<sp>
<speaker>Ἀγαμέμνων</speaker>
<l>ἐνθάδε παρʼ εὐπρύμνοισιν Ἀργείων πλάταις.</l>
</sp>
<sp>
<speaker>Κλυταιμήστρα</speaker>
<l>καλῶς ἀναγκαίως τε· συνενέγκοι δʼ ὅμως.</l>
</sp>
<sp>
<speaker>Ἀγαμέμνων</speaker>
<l n="725">οἶσθʼ οὖν ὃ δρᾶσον, ὦ γύναι; πιθοῦ δέ μοι.</l>
</sp>
<sp>
<speaker>Κλυταιμήστρα</speaker>
<l>τί χρῆμα; πείθεσθαι γὰρ εἴθισμαι σέθεν.</l>
</sp>
<sp>
<speaker>Ἀγαμέμνων</speaker>
<l>ἡμεῖς μὲν ἐνθάδʼ, οὗπέρ ἐσθʼ ὁ νυμφίος <gap/>
</l>
</sp>
<sp>
<speaker>Κλυταιμήστρα</speaker>
<l>μητρὸς τί χωρὶς δράσεθʼ, ἃ ἐμὲ δρᾶν χρεών;</l>
</sp>
<sp>
<speaker>Ἀγαμέμνων</speaker>
<l>ἐκδώσομεν σὴν παῖδα Δαναϊδῶν μέτα.</l>
</sp>
<sp>
<speaker>Κλυταιμήστρα</speaker>
<l n="730">ἡμᾶς δὲ ποῦ χρὴ τηνικαῦτα τυγχάνειν;</l>
</sp>
<sp>
<speaker>Ἀγαμέμνων</speaker>
<l>χώρει πρὸς Ἄργος παρθένους τε τημέλει.</l>
</sp>
<sp>
<speaker>Κλυταιμήστρα</speaker>
<l>λιποῦσα παῖδα; τίς δʼ ἀνασχήσει φλόγα;</l>
</sp>
<sp>
<speaker>Ἀγαμέμνων</speaker>
<l>ἐγὼ παρέξω φῶς ὃ νυμφίοις πρέπει.</l>
</sp>
<sp>
<speaker>Κλυταιμήστρα</speaker>
<l>οὐχ ὁ νόμος οὗτος οὐδὲ φαῦλʼ ἡγητέα.</l>
</sp>
<sp>
<speaker>Ἀγαμέμνων</speaker>
<l n="735">οὐ καλὸν ἐν ὄχλῳ σʼ ἐξομιλεῖσθαι στρατοῦ.</l>
</sp>
<sp>
<speaker>Κλυταιμήστρα</speaker>
<l>καλὸν τεκοῦσαν τἀμά μʼ ἐκδοῦναι τέκνα.</l>
</sp>
<sp>
<speaker>Ἀγαμέμνων</speaker>
<l>καὶ τάς γʼ ἐν οἴκῳ μὴ μόνας εἶναι κόρας.</l>
</sp>
<sp>
<speaker>Κλυταιμήστρα</speaker>
<l>ὀχυροῖσι παρθενῶσι φρουροῦνται καλῶς.</l>
</sp>
<sp>
<speaker>Ἀγαμέμνων</speaker>
<l>πιθοῦ.</l>
</sp>
<sp>
<speaker>Κλυταιμήστρα</speaker>
<l>μὰ τὴν ἄνασσαν Ἀργείαν θεάν.</l>
<l n="740">ἐλθὼν δὲ τἄξω πρᾶσσε, τἀν δόμοις δʼ ἐγώ,</l>
<l>
<del>ἃ χρὴ παρεῖναι νυμφίοισι παρθένοις.</del>
</l>
</sp>
<sp>
<speaker>Ἀγαμέμνων</speaker>
<l>οἴμοι· μάτην ᾖξʼ, ἐλπίδος δʼ ἀπεσφάλην,</l>
<l>ἐξ ὀμμάτων δάμαρτʼ ἀποστεῖλαι θέλων.</l>
<l>σοφίζομαι δὲ κἀπὶ τοῖσι φιλτάτοις</l>
<l n="745">τέχνας πορίζω, πανταχῇ νικώμενος.</l>
<l>ὅμως δὲ σὺν Κάλχαντι τῷ θυηπόλῳ</l>
<l>κοινῇ τὸ τῆς θεοῦ φίλον, ἐμοὶ δʼ οὐκ εὐτυχές,</l>
<l>ἐξευπορήσων εἶμι, μόχθον Ἑλλάδος.</l>
<l>χρὴ δʼ ἐν δόμοισιν ἄνδρα τὸν σοφὸν τρέφειν</l>
<l n="750">γυναῖκα χρηστὴν κἀγαθήν, ἢ μὴ τρέφειν.</l>
</sp>
</div2>
</div1>
<milestone ed="p" n="751" unit="card"/>
<div1 type="choral">
<div2 type="strophe" n="1">
<sp>
<speaker>Χορός</speaker>
<l>ἥξει δὴ Σιμόεντα καὶ</l>
<l>δίνας ἀργυροειδεῖς</l>
<l>ἄγυρις Ἑλλάνων στρατιᾶς</l>
<l>ἀνά τε ναυσὶν καὶ σὺν ὅπλοις</l>
<l n="755">Ἴλιον ἐς τὸ Τροίας</l>
<l>Φοιβήιον δάπεδον,</l>
<l>τὰν Κασάνδραν ἵνʼ ἀκούω</l>
<l>ῥίπτειν ξανθοὺς πλοκάμους</l>
<l>χλωροκόμῳ στεφάνῳ δάφνας</l>
<l n="760">κοσμηθεῖσαν, ὅταν θεοῦ</l>
<l>μαντόσυνοι πνεύσωσʼ ἀνάγκαι.</l>
</sp>
<milestone ed="p" n="762" unit="card"/>
</div2>
<div2 type="antistrophe" n="1">
<sp>
<speaker>Χορός</speaker>
<l>στάσονται δʼ ἐπὶ περγάμων</l>
<l>Τροίας ἀμφί τε τείχη</l>
<l>Τρῶες, ὅταν χάλκασπις Ἄρης</l>
<l n="765">πόντιος εὐπρῴροιο πλάτας</l>
<l>εἰρεσίᾳ πελάζῃ</l>
<l>Σιμουντίοις ὀχετοῖς,</l>
<l>τὰν τῶν ἐν αἰθέρι δισσῶν</l>
<l>Διοσκούρων Ἑλέναν</l>
<l n="770">ἐκ Πριάμου κομίσαι θέλων</l>
<l>ἐς γᾶν Ἑλλάδα δοριπόνοις</l>
<l>ἀσπίσι καὶ λόγχαις Ἀχαιῶν.</l>
</sp>
<milestone ed="p" n="773" unit="card"/>
</div2>
<div2 type="epode">
<sp>
<speaker>Χορός</speaker>
<l>Πέργαμον δὲ Φρυγῶν πόλιν</l>
<l>λαΐνους περὶ πύργους</l>
<l n="775">κυκλώσας Ἄρει φονίῳ,</l>
<l>λαιμοτόμου κεφαλᾶς</l>
<l>σπάσας <add>Πάριν Ἀτρεΐδας,</add>
</l>
<l>πέρσας κατάκρας πόλιν,</l>
<l>θήσει κόρας πολυκλαύτους</l>
<l n="780">δάμαρτά τε Πριάμου.</l>
<l>ἁ δὲ Διὸς Ἑλένα κόρα</l>
<l>πολύκλαυτος ἑδεῖται</l>
<l>πόσιν προλιποῦσα.</l>
<l>μήτʼ ἐμοὶ</l>
<l>μήτʼ ἐμοῖσι τέκνων τέκνοις</l>
<l n="785">ἐλπὶς ἅδε ποτʼ ἔλθοι,</l>
<l>οἵαν αἱ πολύχρυσοι</l>
<l>Λυδαὶ καὶ Φρυγῶν ἄλοχοι</l>
<l>στήσουσι παρʼ ἱστοῖς</l>
<l>μυθεῦσαι τάδʼ ἐς ἀλλήλας·</l>
<l n="790">Τίς ἄρα μʼ εὐπλοκάμου κόμας</l>
<l>ῥῦμα δακρυόεν τανύσας</l>
<l>πατρίδος ὀλλυμένας ἀπολωτιεῖ;</l>
<l>διὰ σέ, τὰν κύκνου δολιχαύχενος γόνον,</l>
<l>εἰ δὴ φάτις ἔτυμος ὡς</l>
<l n="795">ἔτυχεν, <del>Λήδα</del> ὄρνιθι πταμένῳ</l>
<l n="797">Διὸς ὅτʼ ἠλλάχθη δέμας, εἴτʼ</l>
<l>ἐν δέλτοις Πιερίσιν</l>
<l>μῦθοι τάδʼ ἐς ἀνθρώπους</l>
<l n="800">ἤνεγκαν παρὰ καιρὸν ἄλλως.</l>
</sp>
</div2>
</div1>
<milestone ed="p" n="801" unit="card"/>
<div1 type="episode">
<sp>
<speaker>Ἀχιλλεύς</speaker>
<l>ποῦ τῶν Ἀχαιῶν ἐνθάδʼ ὁ στρατηλάτης;</l>
<l>τίς ἂν φράσειε προσπόλων τὸν Πηλέως</l>
<l>ζητοῦντά νιν παῖδʼ ἐν πύλαις Ἀχιλλέα;</l>
<l>οὐκ ἐξ ἴσου γὰρ μένομεν Εὐρίπου πέλας.</l>
<l n="805">οἳ μὲν γὰρ ἡμῶν, ὄντες ἄζυγες γάμων,</l>
<l>οἴκους ἐρήμους ἐκλιπόντες ἐνθάδε</l>
<l>θάσσουσʼ ἐπʼ ἀκταῖς, οἳ δʼ ἔχοντες εὔνιδας</l>
<l>ἄπαιδες· οὕτω δεινὸς ἐμπέπτωκʼ ἔρως</l>
<l>τῆσδε στρατείας Ἑλλάδʼ οὐκ ἄνευ θεῶν.</l>
<l n="810">τοὐμὸν μὲν οὖν δίκαιον ἐμὲ λέγειν χρεών,</l>
<l>ἄλλος δʼ ὁ χρῄζων αὐτὸς ὑπὲρ αὑτοῦ φράσει.</l>
<l>γῆν γὰρ λιπὼν Φάρσαλον ἠδὲ Πηλέα</l>
<l>μένω ʼπὶ λεπταῖς ταισίδʼ Εὐρίπου πνοαῖς,</l>
<l>Μυρμιδόνας ἴσχων· οἳ δʼ ἀεὶ προσκείμενοι</l>
<l n="815">λέγουσʼ· Ἀχιλλεῦ, τί μένομεν; πόσον χρόνον</l>
<l>ἔτʼ ἐκμετρῆσαι χρὴ πρὸς Ἰλίου στόλον;</l>
<l>δρᾶ γʼ, εἴ τι δράσεις, ἢ ἄπαγʼ οἴκαδε στρατόν,</l>
<l>τὰ τῶν Ἀτρειδῶν μὴ μένων μελλήματα.</l>
</sp>
<sp>
<speaker>Κλυταιμήστρα</speaker>
<l>ὦ παῖ θεᾶς Νηρῇδος, ἔνδοθεν λόγων</l>
<l n="820">τῶν σῶν ἀκούσασʼ ἐξέβην πρὸ δωμάτων.</l>
</sp>
<sp>
<speaker>Ἀχιλλεύς</speaker>
<l>ὦ πότνιʼ αἰδώς, τήνδε τίνα λεύσσω ποτὲ</l>
<l>γυναῖκα, μορφὴν εὐπρεπῆ κεκτημένην;</l>
</sp>
<sp>
<speaker>Κλυταιμήστρα</speaker>
<l>οὐ θαῦμά σʼ ἡμᾶς ἀγνοεῖν, οἷς μὴ πάρος</l>
<l>προσῆκες· αἰνῶ δʼ ὅτι σέβεις τὸ σωφρονεῖν.</l>
</sp>
<sp>
<speaker>Ἀχιλλεύς</speaker>
<l n="825">τίς δʼ εἶ; τί δʼ ἦλθες Δαναϊδῶν ἐς σύλλογον,</l>
<l>γυνὴ πρὸς ἄνδρας ἀσπίσιν πεφραγμένους;</l>
</sp>
<sp>
<speaker>Κλυταιμήστρα</speaker>
<l>Λήδας μέν εἰμι παῖς, Κλυταιμήστρα δέ μοι</l>
<l>ὄνομα, πόσις δέ μοὐστὶν Ἀγαμέμνων ἄναξ.</l>
</sp>
<sp>
<speaker>Ἀχιλλεύς</speaker>
<l>καλῶς ἔλεξας ἐν βραχεῖ τὰ καίρια.</l>
<l n="830">αἰσχρὸν δέ μοι γυναιξὶ συμβάλλειν λόγους.</l>
</sp>
<milestone ed="p" n="831" unit="card"/>
<sp>
<speaker>Κλυταιμήστρα</speaker>
<l>μεῖνον — τί φεύγεις;  — δεξιάν τʼ ἐμῇ χερὶ</l>
<l>σύναψον, ἀρχὴν μακαρίαν νυμφευμάτων.</l>
</sp>
<sp>
<speaker>Ἀχιλλεύς</speaker>
<l>τί φῄς; ἐγώ σοι δεξιάν; αἰδοίμεθʼ ἂν</l>
<l>Ἀγαμέμνονʼ, εἰ ψαύοιμεν ὧν μή μοι θέμις.</l>
</sp>
<sp>
<speaker>Κλυταιμήστρα</speaker>
<l n="835">θέμις μάλιστα, τὴν ἐμὴν ἐπεὶ γαμεῖς</l>
<l>παῖδʼ, ὦ θεᾶς παῖ ποντίας Νηρηίδος.</l>
</sp>
<sp>
<speaker>Ἀχιλλεύς</speaker>
<l>ποίους γάμους φῄς; ἀφασία μʼ ἔχει, γύναι·</l>
<l>εἰ μή τι παρανοοῦσα καινουργεῖς λόγον;</l>
</sp>
<sp>
<speaker>Κλυταιμήστρα</speaker>
<l>πᾶσιν τόδʼ ἐμπέφυκεν, αἰδεῖσθαι φίλους</l>
<l n="840">καινοὺς ὁρῶσι καὶ γάμου μεμνημένοις.</l>
</sp>
<sp>
<speaker>Ἀχιλλεύς</speaker>
<l>οὐπώποτʼ ἐμνήστευσα παῖδα σήν, γύναι,</l>
<l>οὐδʼ ἐξ Ἀτρειδῶν ἦλθέ μοι λόγος γάμων.</l>
</sp>
<sp>
<speaker>Κλυταιμήστρα</speaker>
<l>τί δῆτʼ ἂν εἴη; σὺ πάλιν αὖ λόγους ἐμοὺς</l>
<l>θαύμαζʼ· ἐμοὶ γὰρ θαύματʼ ἐστὶ τὰ παρὰ σοῦ.</l>
</sp>
<sp>
<speaker>Ἀχιλλεύς</speaker>
<l n="845">εἴκαζε· κοινόν ἐστιν εἰκάζειν τάδε·</l>
<l>ἄμφω γὰρ οὐ ψευδόμεθα τοῖς λόγοις ἴσως.</l>
</sp>
<sp>
<speaker>Κλυταιμήστρα</speaker>
<l>ἀλλʼ ἦ πέπονθα δεινά; μνηστεύω γάμους</l>
<l>οὐκ ὄντας, ὡς εἴξασιν· αἰδοῦμαι τάδε.</l>
</sp>
<sp>
<speaker>Ἀχιλλεύς</speaker>
<l>ἴσως ἐκερτόμησε κἀμὲ καὶ σέ τις.</l>
<l n="850">ἀλλʼ ἀμελίᾳ δὸς αὐτὰ καὶ φαύλως φέρε.</l>
</sp>
<sp>
<speaker>Κλυταιμήστρα</speaker>
<l>χαῖρʼ· οὐ γὰρ ὀρθοῖς ὄμμασίν σʼ ἔτʼ εἰσορῶ,</l>
<l>ψευδὴς γενομένη καὶ παθοῦσʼ ἀνάξια.</l>
</sp>
<sp>
<speaker>Ἀχιλλεύς</speaker>
<l>καὶ σοὶ τόδʼ ἐστὶν ἐξ ἐμοῦ· πόσιν δὲ σὸν</l>
<l>στείχω ματεύσων τῶνδε δωμάτων ἔσω.</l>
</sp>
<milestone ed="p" n="855" unit="card"/>
<div2 type="trochees">
<sp>
<speaker>Πρεσβύτης</speaker>
<l n="855">ὦ ξένʼ, Αἰακοῦ γένεθλον, μεῖνον· ὦ, σέ τοι λέγω,</l>
<l>τὸν θεᾶς γεγῶτα παῖδα, καὶ σέ, τὴν Λήδας κόρην.</l>
</sp>
<sp>
<speaker>Ἀχιλλεύς</speaker>
<l>τίς ὁ καλῶν πύλας παροίξας; ὡς τεταρβηκὼς καλεῖ.</l>
</sp>
<sp>
<speaker>Πρεσβύτης</speaker>
<l>δοῦλος, οὐχ ἁβρύνομαι τῷδʼ· ἡ τύχη γὰρ οὐκ ἐᾷ.</l>
</sp>
<sp>
<speaker>Ἀχιλλεύς</speaker>
<l>τίνος; ἐμὸς μὲν οὐχί· χωρὶς τἀμὰ καὶ Ἀγαμέμνονος.</l>
</sp>
<sp>
<speaker>Πρεσβύτης</speaker>
<l n="860">τῆσδε τῆς πάροιθεν οἴκων, Τυνδάρεω δόντος πατρός.</l>
</sp>
<sp>
<speaker>Ἀχιλλεύς</speaker>
<l>ἕσταμεν· φράζʼ, εἴ τι χρῄζεις, ὧν μʼ ἐπέσχες οὕνεκα.</l>
</sp>
<sp>
<speaker>Πρεσβύτης</speaker>
<l>ἦ μόνω παρόντε δῆτα ταῖσδʼ ἐφέστατον πύλαις;</l>
</sp>
<sp>
<speaker>Ἀχιλλεύς</speaker>
<l>ὡς μόνοιν λέγοις ἄν, ἔξω δʼ ἐλθὲ βασιλείων δόμων.</l>
</sp>
<sp>
<speaker>Πρεσβύτης</speaker>
<l>ὦ Τύχη πρόνοιά θʼ ἡμή, σῴσαθʼ οὓς ἐγὼ θέλω.</l>
</sp>
<sp>
<speaker>Ἀχιλλεύς</speaker>
<l n="865">ὁ λόγος ἐς μέλλοντʼ † ἂν ὤση † χρόνον· ἔχει δʼ ὄγκον τινά.</l>
</sp>
<sp>
<speaker>Κλυταιμήστρα</speaker>
<l>δεξιᾶς ἕκατι μὴ μέλλʼ, εἴ τί μοι χρῄζεις λέγειν.</l>
</sp>
<sp>
<speaker>Πρεσβύτης</speaker>
<l>οἶσθα δῆτʼ ἔμʼ, ὅστις ὢν σοὶ καὶ τέκνοις εὔνους ἔφυν;</l>
</sp>
<sp>
<speaker>Κλυταιμήστρα</speaker>
<l>οἶδά σʼ ὄντʼ ἐγὼ παλαιὸν δωμάτων ἐμῶν λάτριν.</l>
</sp>
<sp>
<speaker>Πρεσβύτης</speaker>
<l>χὥτι μʼ ἐν ταῖς σαῖσι φερναῖς ἔλαβεν Ἀγαμέμνων ἄναξ;</l>
</sp>
<sp>
<speaker>Κλυταιμήστρα</speaker>
<l n="870">ἦλθες εἰς Ἄργος μεθʼ ἡμῶν καὶ ἐμὸς ἦσθʼ ἀεί ποτε.</l>
</sp>
<sp>
<speaker>Πρεσβύτης</speaker>
<l>ὧδʼ ἔχει. καὶ σοὶ μὲν εὔνους εἰμί, σῷ δʼ ἧσσον πόσει.</l>
</sp>
<sp>
<speaker>Κλυταιμήστρα</speaker>
<l>ἐκκάλυπτε νῦν ποθʼ ἡμῖν οὕστινας λέγεις λόγους.</l>
</sp>
<sp>
<speaker>Πρεσβύτης</speaker>
<l>παῖδα σὴν πατὴρ ὁ φύσας αὐτόχειρ μέλλει κτενεῖν.</l>
</sp>
<sp>
<speaker>Κλυταιμήστρα</speaker>
<l>πῶς; ἀπέπτυσʼ, ὦ γεραιέ, μῦθον· οὐ γὰρ εὖ φρονεῖς.</l>
</sp>
<sp>
<speaker>Πρεσβύτης</speaker>
<l n="875">φασγάνῳ λευκὴν φονεύων τῆς ταλαιπώρου δέρην.</l>
</sp>
<sp>
<speaker>Κλυταιμήστρα</speaker>
<l>ὦ τάλαινʼ ἐγώ. μεμηνὼς ἆρα τυγχάνει πόσις;</l>
</sp>
<sp>
<speaker>Πρεσβύτης</speaker>
<l>ἀρτίφρων, πλὴν ἐς σὲ καὶ σὴν παῖδα· τοῦτο δʼ οὐ φρονεῖ.</l>
</sp>
<sp>
<speaker>Κλυταιμήστρα</speaker>
<l>ἐκ τίνος λόγου; τίς αὐτὸν οὑπάγων ἀλαστόρων;</l>
</sp>
<sp>
<speaker>Πρεσβύτης</speaker>
<l>θέσφαθʼ, ὥς γέ φησι Κάλχας, ἵνα πορεύηται στρατός.</l>
</sp>
<sp>
<speaker>Κλυταιμήστρα</speaker>
<l n="880">ποῖ; τάλαινʼ ἐγώ, τάλαινα δʼ ἣν πατὴρ μέλλει κτενεῖν.</l>
</sp>
<sp>
<speaker>Πρεσβύτης</speaker>
<l>Δαρδάνου πρὸς δώμαθʼ, Ἑλένην Μενέλεως ὅπως λάβῃ.</l>
</sp>
<sp>
<speaker>Κλυταιμήστρα</speaker>
<l>εἰς ἄρʼ Ἰφιγένειαν Ἑλένης νόστος ἦν πεπρωμένος;</l>
</sp>
<sp>
<speaker>Πρεσβύτης</speaker>
<l>πάντʼ ἔχεις· Ἀρτέμιδι θύσειν παῖδα σὴν μέλλει πατήρ.</l>
</sp>
<sp>
<speaker>Κλυταιμήστρα</speaker>
<l>ὁ δὲ γάμος τίνʼ εἶχε πρόφασιν, ᾧ μʼ ἐκόμισεν ἐκ δόμων;</l>
</sp>
<sp>
<speaker>Πρεσβύτης</speaker>
<l n="885">ἵνʼ ἀγάγοις χαίρουσʼ Ἀχιλλεῖ παῖδα νυμφεύσουσα σήν.</l>
</sp>
<sp>
<speaker>Κλυταιμήστρα</speaker>
<l>ὦ θύγατερ, ἥκεις ἐπʼ ὀλέθρῳ καὶ σὺ καὶ μήτηρ σέθεν.</l>
</sp>
<sp>
<speaker>Πρεσβύτης</speaker>
<l>οἰκτρὰ πάσχετον δύʼ οὖσαι· δεινὰ δʼ Ἀγαμέμνων ἔτλη.</l>
</sp>
<sp>
<speaker>Κλυταιμήστρα</speaker>
<l>οἴχομαι τάλαινα, δακρύων τʼ ὄμματʼ οὐκέτι στέγω.</l>
</sp>
<sp>
<speaker>Πρεσβύτης</speaker>
<l>εἴπερ ἀλγεινὸν τὸ τέκνων στερόμενον, δακρυρρόει.</l>
</sp>
<sp>
<speaker>Κλυταιμήστρα</speaker>
<l n="890">σὺ δὲ τάδʼ, ὦ γέρον, πόθεν φῂς εἰδέναι πεπυσμένος;</l>
</sp>
<sp>
<speaker>Πρεσβύτης</speaker>
<l>δέλτον ᾠχόμην φέρων σοι πρὸς τὰ πρὶν γεγραμμένα.</l>
</sp>
<sp>
<speaker>Κλυταιμήστρα</speaker>
<l>οὐκ ἐῶν ἢ ξυγκελεύων παῖδʼ ἄγειν θανουμένην;</l>
</sp>
<sp>
<speaker>Πρεσβύτης</speaker>
<l>μὴ μὲν οὖν ἄγειν· φρονῶν γὰρ ἔτυχε σὸς πόσις τότʼ εὖ.</l>
</sp>
<sp>
<speaker>Κλυταιμήστρα</speaker>
<l>κᾆτα πῶς φέρων γε δέλτον οὐκ ἐμοὶ δίδως λαβεῖν;</l>
</sp>
<sp>
<speaker>Πρεσβύτης</speaker>
<l n="895">Μενέλεως ἀφείλεθʼ ἡμᾶς, ὃς κακῶν τῶνδʼ αἴτιος.</l>
</sp>
<sp>
<speaker>Κλυταιμήστρα</speaker>
<l>ὦ τέκνον Νηρῇδος, ὦ παῖ Πηλέως, κλύεις τάδε;</l>
</sp>
<sp>
<speaker>Ἀχιλλεύς</speaker>
<l>ἔκλυον οὖσαν ἀθλίαν σε, τὸ δʼ ἐμὸν οὐ φαύλως φέρω.</l>
</sp>
<sp>
<speaker>Κλυταιμήστρα</speaker>
<l>παῖδά μου κατακτενοῦσι σοῖς δολώσαντες γάμοις.</l>
</sp>
<sp>
<speaker>Ἀχιλλεύς</speaker>
<l>μέμφομαι κἀγὼ πόσει σῷ, κοὐχ ἁπλῶς οὕτω φέρω.</l>
</sp>
<milestone ed="p" n="900" unit="card"/>
<sp>
<speaker>Κλυταιμήστρα</speaker>
<l n="900">οὐκ ἐπαιδεσθήσομαί γε προσπεσεῖν τὸ σὸν γόνυ,</l>
<l>θνητὸς ἐκ θεᾶς γεγῶτα· τί γὰρ ἐγὼ σεμνύνομαι;</l>
<l>ἢ τίνος σπουδαστέον μοι μᾶλλον ἢ τέκνου πέρι;</l>
<l>ἀλλʼ ἄμυνον, ὦ θεᾶς παῖ, τῇ τʼ ἐμῇ δυσπραξίᾳ</l>
<l>τῇ τε λεχθείσῃ δάμαρτι σῇ — μάτην μέν, ἀλλʼ ὅμως.</l>
<l n="905">σοὶ καταστέψασʼ ἐγώ νιν ἦγον ὡς γαμουμένην,</l>
<l>νῦν δʼ ἐπὶ σφαγὰς κομίζω· σοὶ δʼ ὄνειδος ἵξεται,</l>
<l>ὅστις οὐκ ἤμυνας· εἰ γὰρ μὴ γάμοισιν ἐζύγης,</l>
<l>ἀλλʼ ἐκλήθης γοῦν ταλαίνης παρθένου φίλος πόσις.</l>
<l>πρὸς γενειάδος <add>σε</add>, πρός σε δεξιᾶς, πρὸς μητέρος — </l>
<l n="910">ὄνομα γὰρ τὸ σόν μʼ ἀπώλεσʼ, ᾧ σʼ ἀμυναθεῖν χρεών — </l>
<l>οὐκ ἔχω βωμὸν καταφυγεῖν ἄλλον ἢ τὸ σὸν γόνυ·</l>
<l>οὐδὲ φίλος οὐδεὶς γελᾷ μοι· τὰ δʼ Ἀγαμέμνονος κλύεις,</l>
<l>ὠμὰ καὶ πάντολμʼ· ἀφῖγμαι δʼ, ὥσπερ εἰσορᾷς, γυνὴ</l>
<l>ναυτικὸν στράτευμʼ ἄναρχον κἀπὶ τοῖς κακοῖς θρασύ  <gap/>
</l>
<l n="915">χρήσιμον δʼ, ὅταν θέλωσιν. ἢν δὲ τολμήσῃς σύ μου</l>
<l>χεῖρʼ ὑπερτεῖναι, σεσῴσμεθʼ· εἰ δὲ μή, οὐ σεσῴσμεθα.</l>
</sp>
</div2>
<div2 type="dialogue">
<milestone ed="p" n="917" unit="card"/>
<sp>
<speaker>Χορός</speaker>
<l>δεινὸν τὸ τίκτειν καὶ φέρει φίλτρον μέγα</l>
<l>πᾶσίν τε κοινὸν ὥσθʼ ὑπερκάμνειν τέκνων.</l>
</sp>
<sp n="*)axilleu/s">
<speaker>Ἀχιλλεύς</speaker>
<l>ὑψηλόφρων μοι θυμὸς αἴρεται πρόσω·</l>
<l n="920">ἐπίσταμαι δὲ τοῖς κακοῖσί τʼ ἀσχαλᾶν</l>
<l>μετρίως τε χαίρειν τοῖσιν ἐξωγκωμένοις.</l>
<l>λελογισμένοι γὰρ οἱ τοιοίδʼ εἰσὶν βροτῶν</l>
<l>ὀρθῶς διαζῆν τὸν βίον γνώμης μέτα.</l>
<l>ἔστιν μὲν οὖν ἵνʼ ἡδὺ μὴ λίαν φρονεῖν,</l>
<l n="925">ἔστιν δὲ χὥπου χρήσιμον γνώμην ἔχειν.</l>
<l>ἐγὼ δʼ, ἐν ἀνδρὸς εὐσεβεστάτου τραφεὶς</l>
<l>Χείρωνος, ἔμαθον τοὺς τρόπους ἁπλοῦς ἔχειν.</l>
<l>καὶ τοῖς Ἀτρείδαις, ἢν μὲν ἡγῶνται καλῶς,</l>
<l>πεισόμεθʼ, ὅταν δὲ μὴ καλῶς, οὐ πείσομαι.</l>
<l n="930">ἀλλʼ ἐνθάδʼ ἐν Τροίᾳ τʼ ἐλευθέραν φύσιν</l>
<l>παρέχων, Ἄρη τὸ κατʼ ἐμὲ κοσμήσω δορί.</l>
<l>σὲ δʼ, ὦ σχέτλια παθοῦσα πρὸς τῶν φιλτάτων,</l>
<l>ἃ δὴ κατʼ ἄνδρα γίγνεται νεανίαν,</l>
<l>τοσοῦτον οἶκτον περιβαλὼν καταστελῶ,</l>
<l n="935">κοὔποτε κόρη σὴ πρὸς πατρὸς σφαγήσεται,</l>
<l>ἐμὴ φατισθεῖσʼ· οὐ γὰρ ἐμπλέκειν πλοκὰς</l>
<l>ἐγὼ παρέξω σῷ πόσει τοὐμὸν δέμας.</l>
<l>τοὔνομα γάρ, εἰ καὶ μὴ σίδηρον ἤρατο,</l>
<l>τοὐμὸν φονεύσει παῖδα σήν. τὸ δʼ αἴτιον</l>
<l n="940">πόσις σός. ἁγνὸν δʼ οὐκέτʼ ἐστὶ σῶμʼ ἐμόν,</l>
<l>εἰ διʼ ἔμʼ ὀλεῖται διά τε τοὺς ἐμοὺς γάμους</l>
<l>ἡ δεινὰ τλᾶσα κοὐκ ἀνεκτὰ παρθένος,</l>
<l>θαυμαστὰ δʼ ὡς ἀνάξιʼ ἠτιμασμένη.</l>
<milestone ed="p" n="944" unit="card"/>
<l>ἐγὼ κάκιστος ἦν ἄρʼ Ἀργείων ἀνήρ,</l>
<l n="945">ἐγὼ τὸ μηδέν, Μενέλεως δʼ ἐν ἀνδράσιν,</l>
<l>ὡς οὐχὶ Πηλέως, ἀλλʼ ἀλάστορος γεγώς,</l>
<l>εἴπερ φονεύει τοὐμὸν ὄνομα σῷ πόσει.</l>
<l>μὰ τὸν διʼ ὑγρῶν κυμάτων τεθραμμένον</l>
<l>Νηρέα, φυτουργὸν Θέτιδος ἥ μʼ ἐγείνατο,</l>
<l n="950">οὐχ ἅψεται σῆς θυγατρὸς Ἀγαμέμνων ἄναξ,</l>
<l>οὐδʼ εἰς ἄκραν χεῖρʼ, ὥστε προσβαλεῖν πέπλοις·</l>
<l>ἢ Σίπυλος ἔσται πόλις, ὅρισμα βαρβάρων,</l>
<l>ὅθεν πεφύκασʼ οἱ στρατηλάται γένος,</l>
<l>Φθίας δὲ τοὔνομʼ οὐδαμοῦ κεκλήσεται.</l>
<l n="955">πικροὺς δὲ προχύτας χέρνιβάς τʼ ἀνάξεται</l>
<l>Κάλχας ὁ μάντις. τίς δὲ μάντις ἔστʼ ἀνήρ,</l>
<l>ὃς ὀλίγʼ ἀληθῆ, πολλὰ δὲ ψευδῆ λέγει</l>
<l>τυχών, ὅταν δὲ μὴ τύχῃ, διοίχεται;</l>
<l>οὐ τῶν γάμων ἕκατι — μυρίαι κόραι</l>
<l n="960">θηρῶσι λέκτρον τοὐμόν — εἴρηται τόδε·</l>
<l>ἀλλʼ ὕβριν ἐς ἡμᾶς ὕβρισʼ Ἀγαμέμνων ἄναξ.</l>
<l>χρῆν δʼ αὐτὸν αἰτεῖν τοὐμὸν ὄνομʼ ἐμοῦ πάρα,</l>
<l>θήραμα παιδός· ἡ Κλυταιμήστρα δʼ ἐμοὶ</l>
<l>μάλιστʼ ἐπείσθη θυγατέρʼ ἐκδοῦναι πόσει.</l>
<l n="965">ἔδωκά τἂν Ἕλλησιν, εἰ πρὸς Ἴλιον</l>
<l>ἐν τῷδʼ ἔκαμνε νόστος· οὐκ ἠρνούμεθʼ ἂν</l>
<l>τὸ κοινὸν αὔξειν ὧν μέτʼ ἐστρατευόμην.</l>
<l>νῦν δʼ οὐδέν εἰμι, παρὰ δὲ τοῖς στρατηλάταις</l>
<l>ἐν εὐμαρεῖ με δρᾶν τε καὶ μὴ δρᾶν κακῶς.</l>
<l n="970">τάχʼ εἴσεται σίδηρος, ὃν πρὶν ἐς Φρύγας</l>
<l>ἐλθεῖν, † φόνου κηλῖσιν αἵματι † χρανῶ,</l>
<l>εἴ τίς με τὴν σὴν θυγατέρʼ ἐξαιρήσεται.</l>
<l>ἀλλʼ ἡσύχαζε· θεὸς ἐγὼ πέφηνά σοι</l>
<l>μέγιστος, οὐκ ὤν· ἀλλʼ ὅμως γενήσομαι.</l>
</sp>
<sp>
<speaker>Χορός</speaker>
<l n="975">ἔλεξας, ὦ παῖ Πηλέως, σοῦ τʼ ἄξια</l>
<l>καὶ τῆς ἐναλίας δαίμονος, σεμνῆς θεοῦ.</l>
</sp>
<sp n="*klutaimh/stra">
<speaker>Κλυταιμήστρα</speaker>
<l>φεῦ·</l>
<l>πῶς ἄν σʼ ἐπαινέσαιμι μὴ λίαν λόγοις,</l>
<l>μηδʼ ἐνδεὴς τοῦδʼ ἀπολέσαιμι τὴν χάριν;</l>
<l>αἰνούμενοι γὰρ οἱ ἀγαθοὶ τρόπον τινὰ</l>
<l n="980">μισοῦσι τοὺς αἰνοῦντας, ἢν αἰνῶσʼ ἄγαν.</l>
<l>αἰσχύνομαι δὲ παραφέρουσʼ οἰκτροὺς λόγους,</l>
<l>ἰδίᾳ νοσοῦσα· σὺ δʼ ἄνοσος κακῶν ἐμῶν.</l>
<l>ἀλλʼ οὖν ἔχει τοι σχῆμα, κἂν ἄπωθεν ᾖ</l>
<l>ἀνὴρ ὁ χρηστός, δυστυχοῦντας ὠφελεῖν.</l>
<l n="985">οἴκτιρε δʼ ἡμᾶς· οἰκτρὰ γὰρ πεπόνθαμεν·</l>
<l>ἣ πρῶτα μέν σε γαμβρὸν οἰηθεῖσʼ ἔχειν,</l>
<l>κενὴν κατέσχον ἐλπίδʼ· εἶτά σοι τάχα</l>
<l>ὄρνις γένοιτʼ ἂν τοῖσι μέλλουσιν γάμοις</l>
<l>θανοῦσʼ ἐμὴ παῖς, ὅ σε φυλάξασθαι χρεών.</l>
<l n="990">ἀλλʼ εὖ μὲν ἀρχὰς εἶπας, εὖ δὲ καὶ τέλη·</l>
<l>σοῦ γὰρ θέλοντος παῖς ἐμὴ σωθήσεται.</l>
<milestone ed="p" n="992" unit="card"/>
<l>βούλῃ νιν ἱκέτιν σὸν περιπτύξαι γόνυ;</l>
<l>ἀπαρθένευτα μὲν τάδʼ· εἰ δέ σοι δοκεῖ,</l>
<l>ἥξει, διʼ αἰδοῦς ὄμμʼ ἔχουσʼ ἐλεύθερον.</l>
<l n="995">εἰ δʼ οὐ παρούσης ταὐτὰ τεύξομαι σέθεν,</l>
<l>μενέτω κατʼ οἴκους· σεμνὰ γὰρ σεμνύνεται.</l>
<l>ὅμως δʼ ὅσον γε δυνατὸν αἰδεῖσθαι χρεών.</l>
</sp>
<sp>
<speaker>Ἀχιλλεύς</speaker>
<l>σὺ μήτε σὴν παῖδʼ ἔξαγʼ ὄψιν εἰς ἐμήν,</l>
<l>μήτʼ εἰς ὄνειδος ἀμαθὲς ἔλθωμεν, γύναι·</l>
<l n="1000">στρατὸς γὰρ ἀθρόος, ἀργὸς ὢν τῶν οἴκοθεν,</l>
<l>λέσχας πονηρὰς καὶ κακοστόμους φιλεῖ.</l>
<l>πάντως δέ μʼ ἱκετεύοντέ θʼ ἥξετʼ εἰς ἴσον,</l>
<l>εἴ τʼ ἀνικέτευτος· εἷς ἐμοὶ γάρ ἐστʼ ἀγὼν</l>
<l>μέγιστος ὑμᾶς ἐξαπαλλάξαι κακῶν.</l>
<l n="1005">ὡς ἕν γʼ ἀκούσασʼ ἴσθι, μὴ ψευδῶς μʼ ἐρεῖν·</l>
<l>ψευδῆ λέγων δὲ καὶ μάτην ἐγκερτομῶν,</l>
<l>θάνοιμι· μὴ θάνοιμι δʼ, ἢν σῴσω κόρην.</l>
</sp>
<sp>
<speaker>Κλυταιμήστρα</speaker>
<l>ὄναιο συνεχῶς δυστυχοῦντας ὠφελῶν.</l>
</sp>
<sp>
<speaker>Ἀχιλλεύς</speaker>
<l>ἄκουε δή νυν, ἵνα τὸ πρᾶγμʼ ἔχῃ καλῶς.</l>
</sp>
<sp>
<speaker>Κλυταιμήστρα</speaker>
<l n="1010">τί τοῦτʼ ἔλεξας; ὡς ἀκουστέον γέ σου.</l>
</sp>
<sp>
<speaker>Ἀχιλλεύς</speaker>
<l>† πειθώμεθʼ αὖτις † πατέρα βέλτιον φρονεῖν.</l>
</sp>
<sp>
<speaker>Κλυταιμήστρα</speaker>
<l>κακός τίς ἐστι καὶ λίαν ταρβεῖ στρατόν.</l>
</sp>
<sp>
<speaker>Ἀχιλλεύς</speaker>
<l>ἀλλʼ οἱ λόγοι γε καταπαλαίουσιν λόγους.</l>
</sp>
<sp>
<speaker>Κλυταιμήστρα</speaker>
<l>ψυχρὰ μὲν ἐλπίς· ὅ τι δὲ χρή με δρᾶν φράσον.</l>
</sp>
<sp>
<speaker>Ἀχιλλεύς</speaker>
<l n="1015">ἱκέτευʼ ἐκεῖνον πρῶτα μὴ κτείνειν τέκνα·</l>
<l>ἢν δʼ ἀντιβαίνῃ, πρὸς ἐμέ σοι πορευτέον.</l>
<l>ᾗ γὰρ τὸ χρῇζον ἐπίθετʼ, οὐ τοὐμὸν χρεὼν</l>
<l>χωρεῖν· ἔχει γὰρ αὐτὸ τὴν σωτηρίαν.</l>
<l>κἀγώ τʼ ἀμείνων πρὸς φίλον γενήσομαι,</l>
<l n="1020">στρατός τʼ ἂν οὐ μέμψαιτό μʼ, εἰ τὰ πράγματα</l>
<l>λελογισμένως πράσσοιμι μᾶλλον ἢ σθένει.</l>
<l>† καλῶς δὲ κρανθέντων <del>καὶ</del> πρὸς ἡδονὴν φίλοις</l>
<l>σοί τʼ ἂν γένοιτο κἂν ἐμοῦ χωρὶς τάδε. †</l>
</sp>
<sp>
<speaker>Κλυταιμήστρα</speaker>
<l>ὡς σώφρονʼ εἶπας. δραστέον δʼ ἅ σοι δοκεῖ.</l>
<l n="1025">ἢν δʼ αὖ τι μὴ πράσσωμεν ὧν ἐγὼ θέλω,</l>
<l>ποῦ σʼ αὖθις ὀψόμεσθα, ποῦ; χρή μʼ ἀθλίαν</l>
<l>ἐλθοῦσαν εὑρεῖν σὴν χέρʼ ἐπίκουρον κακῶν;</l>
</sp>
<sp>
<speaker>Ἀχιλλεύς</speaker>
<l>ἡμεῖς σε φύλακες οὗ χρεὼν φυλάξομεν,</l>
<l>μή τίς σʼ ἴδῃ στείχουσαν ἐπτοημένην</l>
<l n="1030">Δαναῶν διʼ ὄχλου· μηδὲ πατρῷον δόμον</l>
<l>αἴσχυνʼ· ὁ γάρ τοι Τυνδάρεως οὐκ ἄξιος</l>
<l>κακῶς ἀκούειν· ἐν γὰρ Ἕλλησιν μέγας.</l>
</sp>
<sp>
<speaker>Κλυταιμήστρα</speaker>
<l>ἔστιν τάδʼ· ἄρχε· σοί με δουλεύειν χρεών.</l>
<l>εἰ δʼ εἰσὶ θεοί, δίκαιος ὢν ἀνὴρ <add>θεῶν</add>
</l>
<l n="1035">ἐσθλῶν κυρήσεις· εἰ δὲ μή, τί δεῖ πονεῖν;</l>
</sp>
</div2>
</div1>
<milestone ed="p" n="1036" unit="card"/>
<div1 type="choral">
<div2 type="strophe" n="1">
<sp>
<speaker>Χορός</speaker>
<l>τίνʼ ἄρʼ Ὑμέναιος διὰ λωτοῦ Λίβυος</l>
<l>μετά τε φιλοχόρου κιθάρας</l>
<l>συρίγγων θʼ ὑπὸ καλαμοεσ-</l>
<l>σᾶν ἔστασεν ἰαχάν,</l>
<l n="1040">ὅτʼ ἀνὰ Πήλιον αἱ καλλιπλόκαμοι</l>
<l>δαιτὶ θεῶν ἔνι Πιερίδες</l>
<l>χρυσεοσάνδαλον ἴχνος</l>
<l>ἐν γᾷ κρούουσαι</l>
<l>Πηλέως ἐς γάμον ἦλθον,</l>
<l n="1045">μελῳδοῖς Θέτιν ἀχήμασι τόν τʼ Αἰακίδαν,</l>
<l>Κενταύρων ἐν ὄρεσι κλέουσαι</l>
<l>Πηλιάδα καθʼ ὕλαν.</l>
<l n="1049">ὁ δὲ Δαρδανίδας, Διὸς</l>
<l n="1050">λέκτρων τρύφημα φίλον,</l>
<l>χρυσέοισιν ἄφυσσε λοιβὰν</l>
<l>ἐν κρατήρων γυάλοις,</l>
<l>ὁ Φρύγιος Γανυμήδης.</l>
<l>παρὰ δὲ λευκοφαῆ ψάμαθον</l>
<l n="1055">εἱλισσόμεναι κύκλια</l>
<l>πεντήκοντα κόραι γάμους</l>
<l>Νηρέως ἐχόρευσαν.</l>
</sp>
<milestone ed="p" n="1058" unit="card"/>
</div2>
<div2 type="antistrophe" n="1">
<sp>
<speaker>Χορός</speaker>
<l>ἀνὰ δʼ ἐλάταισι στεφανώδει τε χλόᾳ</l>
<l>θίασος ἔμολεν ἱπποβάτας</l>
<l n="1060">Κενταύρων ἐπὶ δαῖτα τὰν</l>
<l>θεῶν κρατῆρά τε Βάκχου.</l>
<l>μέγα δʼ ἀνέκλαγον· Ὦ Νηρηὶ κόρα,</l>
<l>παῖδα σὲ Θεσσαλίᾳ μέγα φῶς</l>
<l>μάντις ὁ φοιβάδα μοῦσαν</l>
<l n="1065">εἰδὼς γεννάσειν</l>
<l>Χείρων ἐξονόμαζεν,</l>
<l n="1068">ὃς ἥξει χθόνα λογχήρεσι σὺν Μυρμιδόνων</l>
<l>ἀσπισταῖς Πριάμοιο κλεινὰν</l>
<l n="1070">γαῖαν ἐκπυρώσων,</l>
<l>περὶ σώματι χρυσέων</l>
<l>ὅπλων Ἡφαιστοπόνων</l>
<l>κεκορυθμένος ἔνδυτʼ, ἐκ θεᾶς</l>
<l>ματρὸς δωρήματʼ ἔχων</l>
<l n="1075">Θέτιδος, ἅ νιν ἔτικτεν.</l>
<l>μακάριον τότε δαίμονες</l>
<l>τᾶς εὐπάτριδος γάμον</l>
<l>Νηρῄδων ἔθεσαν πρώτας</l>
<l>Πηλέως θʼ ὑμεναίους.</l>
</sp>
<milestone ed="p" n="1080" unit="card"/>
</div2>
<div2 type="epode">
<sp>
<speaker>Χορός</speaker>
<l n="1080">σὲ δʼ ἐπὶ κάρα στέψουσι καλλικόμαν</l>
<l>πλόκαμον Ἀργεῖοι, βαλιὰν</l>
<l>ὥστε πετραίων ἀπʼ ἄντρων</l>
<l>† ἐλθοῦσαν ὀρέων †</l>
<l>μόσχον ἀκήρατον, βρότειον</l>
<l>αἱμάσσοντες λαιμόν·</l>
<l n="1085">οὐ σύριγγι τραφεῖσαν οὐδʼ</l>
<l>ἐν ῥοιβδήσεσι βουκόλων,</l>
<l>παρὰ δὲ ματέρι νυμφοκόμον</l>
<l>Ἰναχίδαις γάμον.</l>
<l>ποῦ τὸ τᾶς Αἰδοῦς</l>
<l n="1090">ἢ τὸ τᾶς Ἀρετᾶς ἔχει</l>
<l>σθένειν τι πρόσωπον,</l>
<l>ὁπότε τὸ μὲν ἄσεπτον ἔχει</l>
<l>δύνασιν, ἁ δʼ Ἀρετὰ κατόπι-</l>
<l>σθεν θνατοῖς ἀμελεῖται,</l>
<l n="1095">Ἀνομία δὲ νόμων κρατεῖ,</l>
<l>καὶ <add>μὴ</add> κοινὸς ἀγὼν βροτοῖς</l>
<l>μή τις θεῶν φθόνος ἔλθῃ;</l>
</sp>
</div2>
</div1>
<milestone ed="p" n="1098" unit="card"/>
<div1 type="episode">
<sp>
<speaker>Κλυταιμήστρα</speaker>
<l>ἐξῆλθον οἴκων προσκοπουμένη πόσιν,</l>
<l>χρόνιον ἀπόντα κἀκλελοιπότα στέγας.</l>
<l n="1100">ἐν δακρύοισι δʼ ἡ τάλαινα παῖς ἐμή,</l>
<l>πολλὰς ἱεῖσα μεταβολὰς ὀδυρμάτων,</l>
<l>θάνατον ἀκούσασʼ, ὃν πατὴρ βουλεύεται.</l>
<l>μνήμην δʼ ἄρʼ εἶχον πλησίον βεβηκότος</l>
<l>Ἀγαμέμνονος τοῦδʼ, ὃς ἐπὶ τοῖς αὑτοῦ τέκνοις</l>
<l n="1105">ἀνόσια πράσσων αὐτίχʼ εὑρεθήσεται.</l>
</sp>
<sp>
<speaker>Ἀγαμέμνων</speaker>
<l>Λήδας γένεθλον, ἐν καλῷ σʼ ἔξω δόμων</l>
<l>ηὕρηχʼ, ἵνʼ εἴπω παρθένου χωρὶς λόγους</l>
<l>οὓς οὐκ ἀκούειν τὰς γαμουμένας πρέπει.</l>
</sp>
<sp>
<speaker>Κλυταιμήστρα</speaker>
<l>τί δʼ ἔστιν, οὗ σοι καιρὸς ἀντιλάζυται;</l>
</sp>
<sp>
<speaker>Ἀγαμέμνων</speaker>
<l n="1110">ἔκπεμπε παῖδα δωμάτων πατρὸς μέτα·</l>
<l>ὡς χέρνιβες πάρεισιν εὐτρεπισμέναι,</l>
<l>προχύται τε βάλλειν πῦρ καθάρσιον χεροῖν,</l>
<l>μόσχοι τε, πρὸ γάμων ἃς θεᾷ πεσεῖν χρεών.</l>
<l>
<del>Ἀρτέμιδι, μέλανος αἵματος φυσήματα.</del>
</l>
</sp>
<sp>
<speaker>Κλυταιμήστρα</speaker>
<l n="1115">τοῖς ὀνόμασιν μὲν εὖ λέγεις, τὰ δʼ ἔργα σου</l>
<l>οὐκ οἶδʼ ὅπως χρή μʼ ὀνομάσασαν εὖ λέγειν.</l>
<l>χώρει δέ, θύγατερ, ἐκτός — οἶσθα γὰρ πατρὸς</l>
<l>πάντως ἃ μέλλει — χὑπὸ τοῖς πέπλοις ἄγε</l>
<l>λαβοῦσʼ Ὀρέστην, σὸν κασίγνητον, τέκνον.</l>
<l n="1120">ἰδοὺ πάρεστιν ἥδε πειθαρχοῦσά σοι.</l>
<l>τὰ δʼ ἄλλʼ ἐγὼ πρὸ τῆσδε κἀμαυτῆς φράσω.</l>
</sp>
<sp>
<speaker>Ἀγαμέμνων</speaker>
<l>τέκνον, τί κλαίεις, οὐδʼ ἔθʼ ἡδέως ὁρᾷς,</l>
<l>ἐς γῆν δʼ ἐρείσασʼ ὄμμα πρόσθʼ ἔχεις πέπλους;</l>
</sp>
<sp>
<speaker>Κλυταιμήστρα</speaker>
<l>φεῦ·</l>
<l>τίνʼ ἂν λάβοιμι τῶν ἐμῶν ἀρχὴν κακῶν;</l>
<l n="1125">ἅπασι γὰρ πρώτοισι χρήσασθαι πάρα</l>
<l>κἀν ὑστάτοισι κἀν μέσοισι πανταχοῦ.</l>
</sp>
<sp>
<speaker>Ἀγαμέμνων</speaker>
<l>τί δʼ ἔστιν; ὥς μοι πάντες εἰς ἓν ἥκετε,</l>
<l>σύγχυσιν ἔχοντες καὶ ταραγμὸν ὀμμάτων.</l>
</sp>
<sp>
<speaker>Κλυταιμήστρα</speaker>
<l>εἴφʼ ἃν ἐρωτήσω σε γενναίως, πόσι.</l>
</sp>
<sp>
<speaker>Ἀγαμέμνων</speaker>
<l n="1130">οὐδὲν κελευσμοῦ δεῖ σʼ· ἐρωτᾶσθαι θέλω.</l>
</sp>
<sp>
<speaker>Κλυταιμήστρα</speaker>
<l>τὴν παῖδα τὴν σὴν τήν τʼ ἐμὴν μέλλεις κτενεῖν;</l>
</sp>
<sp>
<speaker>Ἀγαμέμνων</speaker>
<l>ἔα·</l>
<l>τλήμονά γʼ ἔλεξας, ὑπονοεῖς θʼ ἃ μή σε χρή.</l>
</sp>
<sp>
<speaker>Κλυταιμήστρα</speaker>
<l>ἔχʼ ἥσυχος.</l>
<l>κἀκεῖνό μοι τὸ πρῶτον ἀπόκριναι πάλιν.</l>
</sp>
<sp>
<speaker>Ἀγαμέμνων</speaker>
<l>σὺ δʼ, ἤν γʼ ἐρωτᾷς εἰκότʼ, εἰκότʼ ἂν κλύοις.</l>
</sp>
<sp>
<speaker>Κλυταιμήστρα</speaker>
<l n="1135">οὐκ ἄλλʼ ἐρωτῶ, καὶ σὺ μὴ λέγʼ ἄλλα μοι.</l>
</sp>
<sp>
<speaker>Ἀγαμέμνων</speaker>
<l>ὦ πότνια μοῖρα καὶ τύχη δαίμων τʼ ἐμός.</l>
</sp>
<sp>
<speaker>Κλυταιμήστρα</speaker>
<l>κἀμός γε καὶ τῆσδʼ, εἷς τριῶν δυσδαιμόνων.</l>
</sp>
<sp>
<speaker>Ἀγαμέμνων</speaker>
<l>τίνʼ ἠδίκησαι;</l>
</sp>
<sp>
<speaker>Κλυταιμήστρα</speaker>
<l>τοῦτʼ ἐμοῦ πεύθῃ πάρα;</l>
<l>ὁ νοῦς ὅδʼ αὐτὸς νοῦν ἔχων οὐ τυγχάνει.</l>
</sp>
<sp>
<speaker>Ἀγαμέμνων</speaker>
<l n="1140">ἀπωλόμεσθα. προδέδοται τὰ κρυπτά μου.</l>
</sp>
<sp>
<speaker>Κλυταιμήστρα</speaker>
<l>πάντʼ οἶδα, καὶ πεπύσμεθʼ ἃ σὺ μέλλεις με δρᾶν·</l>
<l>αὐτὸ δὲ τὸ σιγᾶν ὁμολογοῦντός ἐστί σου</l>
<l>καὶ τὸ στενάζειν· πολλὰ μὴ κάμῃς λέγων.</l>
</sp>
<sp>
<speaker>Ἀγαμέμνων</speaker>
<l>ἰδοὺ σιωπῶ· τὸ γὰρ ἀναίσχυντον τί δεῖ</l>
<l n="1145">ψευδῆ λέγοντα προσλαβεῖν τῇ συμφορᾷ;</l>
</sp>
<milestone ed="p" n="1146" unit="card"/>
<sp n="*klutaimh/stra">
<speaker>Κλυταιμήστρα</speaker>
<l>ἄκουε δή νυν· ἀνακαλύψω γὰρ λόγους,</l>
<l>κοὐκέτι παρῳδοῖς χρησόμεσθʼ αἰνίγμασιν.</l>
<l>πρῶτον μέν, ἵνα σοι πρῶτα τοῦτʼ ὀνειδίσω,</l>
<l>ἔγημας ἄκουσάν με κἄλαβες βίᾳ,</l>
<l n="1150">τὸν πρόσθεν ἄνδρα Τάνταλον κατακτανών·</l>
<l>βρέφος τε τοὐμὸν σῷ προσούδισας πάλῳ,</l>
<l>μαστῶν βιαίως τῶν ἐμῶν ἀποσπάσας.</l>
<l>καὶ τὼ Διός σε παῖδʼ, ἐμὼ δὲ συγγόνω,</l>
<l>ἵπποισι μαρμαίροντʼ ἐπεστρατευσάτην·</l>
<l n="1155">πατὴρ δὲ πρέσβυς Τυνδάρεώς σʼ ἐρρύσατο</l>
<l>ἱκέτην γενόμενον, τἀμὰ δʼ ἔσχες αὖ λέχη.</l>
<l>οὗ σοι καταλλαχθεῖσα περὶ σὲ καὶ δόμους</l>
<l>συμμαρτυρήσεις ὡς ἄμεμπτος ἦ γυνή,</l>
<l>ἔς τʼ Ἀφροδίτην σωφρονοῦσα καὶ τὸ σὸν</l>
<l n="1160">μέλαθρον αὔξουσʼ, ὥστε σʼ εἰσιόντα τε</l>
<l>χαίρειν θύραζέ τʼ ἐξιόντʼ εὐδαιμονεῖν.</l>
<l>σπάνιον δὲ θήρευμʼ ἀνδρὶ τοιαύτην λαβεῖν</l>
<l>δάμαρτα· φλαύραν δʼ οὐ σπάνις γυναῖκʼ ἔχειν.</l>
<l>τίκτω δʼ ἐπὶ τρισὶ παρθένοισι παῖδά σοι</l>
<l n="1165">τόνδʼ, ὧν μιᾶς σὺ τλημόνως μʼ ἀποστερεῖς.</l>
<l>κἄν τίς σʼ ἔρηται τίνος ἕκατί νιν κτενεῖς,</l>
<l>λέξον, τί φήσεις; ἢ ʼμὲ χρὴ λέγειν τὰ σά;</l>
<l>Ἑλένην Μενέλεως ἵνα λάβῃ. καλὸν † γένος †,</l>
<l>κακῆς γυναικὸς μισθὸν ἀποτεῖσαι τέκνα.</l>
<l n="1170">τἄχθιστα τοῖσι φιλτάτοις ὠνούμεθα.</l>
<l>ἄγʼ, εἰ στρατεύσῃ καταλιπών μʼ ἐν δώμασιν,</l>
<l>κἀκεῖ γενήσῃ διὰ μακρᾶς ἀπουσίας,</l>
<l>τίνʼ ἐν δόμοις με καρδίαν ἕξειν δοκεῖς;</l>
<l>ὅταν θρόνους τῆσδʼ εἰσίδω πάντας κενούς,</l>
<l n="1175">κενοὺς δὲ παρθενῶνας, ἐπὶ δὲ δακρύοις</l>
<l>μόνη κάθωμαι, τήνδε θρηνῳδοῦσʼ ἀεί·</l>
<l>Ἀπώλεσέν σʼ, ὦ τέκνον, ὁ φυτεύσας πατήρ,</l>
<l>αὐτὸς κτανών, οὐκ ἄλλος οὐδʼ ἄλλῃ χερί,</l>
<l>τοιόνδε <add>νόστον</add> καταλιπὼν πρὸς τοὺς δόμους.</l>
<l n="1180">ἐπεὶ βραχείας προφάσεως ἔδει μόνον,</l>
<l>ἐφʼ ᾗ σʼ ἐγὼ καὶ παῖδες αἱ λελειμμέναι</l>
<l>δεξόμεθα δέξιν ἥν σε δέξασθαι χρεών.</l>
<l>μὴ δῆτα πρὸς θεῶν μήτʼ ἀναγκάσῃς ἐμὲ</l>
<l>κακὴν γενέσθαι περὶ σέ, μήτʼ αὐτὸς γένῃ.</l>
<milestone ed="p" n="1185" unit="card"/>
<l n="1185">εἶἑν·</l>
<l>θύσεις † δὲ παῖδʼ, ἔνθα † τίνας εὐχὰς ἐρεῖς;</l>
<l>τί σοι κατεύξῃ τἀγαθόν, σφάζων τέκνον;</l>
<l>νόστον πονηρόν, οἴκοθέν γʼ αἰσχρῶς ἰών;</l>
<l>ἀλλʼ ἐμὲ δίκαιον ἀγαθὸν εὔχεσθαί τί σοι;</l>
<l>οὔ τἄρʼ ἀσυνέτους τοὺς θεοὺς ἡγοίμεθʼ ἄν,</l>
<l n="1190">εἰ τοῖσιν αὐθένταισιν εὖ φρονήσομεν;</l>
<l>ἥκων δʼ ἂν Ἄργος προσπέσοις τέκνοισι σοῖς;</l>
<l>ἀλλʼ οὐ θέμις σοι. τίς δὲ καὶ προσβλέψεται</l>
<l>παίδων σʼ, ἵνʼ αὐτῶν προσέμενος κτάνῃς τινά;</l>
<l>ταῦτʼ ἦλθες ἤδη διὰ λόγων, ἢ σκῆπτρά σοι</l>
<l n="1195">μόνον διαφέρειν καὶ στρατηλατεῖν μέλει;</l>
<l>ὃν χρῆν δίκαιον λόγον ἐν Ἀργείοις λέγειν·</l>
<l>Βούλεσθʼ, Ἀχαιοί, πλεῖν Φρυγῶν ἐπὶ χθόνα;</l>
<l>κλῆρον τίθεσθε παῖδʼ ὅτου θανεῖν χρεών.</l>
<l>ἐν ἴσῳ γὰρ ἦν τόδʼ, ἀλλὰ μὴ σὲ ἐξαίρετον</l>
<l n="1200">σφάγιον παρασχεῖν Δαναΐδαισι παῖδα σήν,</l>
<l>ἢ Μενέλεων πρὸ μητρὸς Ἑρμιόνην κτανεῖν,</l>
<l>οὗπερ τὸ πρᾶγμʼ ἦν. νῦν δʼ ἐγὼ μὲν ἡ τὸ σὸν</l>
<l>σῴζουσα λέκτρον παιδὸς ἐστερήσομαι,</l>
<l>ἡ δʼ ἐξαμαρτοῦσʼ, ὑπότροφον νεάνιδα</l>
<l n="1205">Σπάρτῃ κομίζουσʼ, εὐτυχὴς γενήσεται.</l>
<l>τούτων ἄμειψαί μʼ εἴ τι μὴ καλῶς λέγω·</l>
<l>εἰ δʼ εὖ λέλεκται, † νῶι μὴ δή γε κτάνῃς †</l>
<l>τὴν σήν τε κἀμὴν παῖδα, καὶ σώφρων ἔσῃ.</l>
</sp>
<sp>
<speaker>Χορός</speaker>
<l>πιθοῦ. τὸ γάρ τοι τέκνα συνσῴζειν καλόν,</l>
<l n="1210">Ἀγάμεμνον· οὐδεὶς πρὸς τάδʼ ἀντερεῖ βροτῶν.</l>
</sp>
<milestone ed="p" n="1211" unit="card"/>
<sp>
<speaker>Ἰφιγένεια</speaker>
<l>εἰ μὲν τὸν Ὀρφέως εἶχον, ὦ πάτερ, λόγον,</l>
<l>πείθειν ἐπᾴδουσʼ, ὥσθʼ ὁμαρτεῖν μοι πέτρας,</l>
<l>κηλεῖν τε τοῖς λόγοισιν οὓς ἐβουλόμην,</l>
<l>ἐνταῦθʼ ἂν ἦλθον· νῦν δέ, τἀπʼ ἐμοῦ σοφά,</l>
<l n="1215">δάκρυα παρέξω· ταῦτα γὰρ δυναίμεθʼ ἄν.</l>
<l>ἱκετηρίαν δὲ γόνασιν ἐξάπτω σέθεν</l>
<l>τὸ σῶμα τοὐμόν, ὅπερ ἔτικτεν ἥδε σοι,</l>
<l>μή μʼ ἀπολέσῃς ἄωρον· ἡδὺ γὰρ τὸ φῶς</l>
<l>βλέπειν· τὰ δʼ ὑπὸ γῆς μή μʼ ἰδεῖν ἀναγκάσῃς.</l>
<l n="1220">πρώτη σʼ ἐκάλεσα πατέρα καὶ σὺ παῖδʼ ἐμέ·</l>
<l>πρώτη δὲ γόνασι σοῖσι σῶμα δοῦσʼ ἐμὸν</l>
<l>φίλας χάριτας ἔδωκα κἀντεδεξάμην.</l>
<l>λόγος δʼ ὁ μὲν σὸς ἦν ὅδʼ· Ἆρά σʼ, ὦ τέκνον,</l>
<l>εὐδαίμονʼ ἀνδρὸς ἐν δόμοισιν ὄψομαι,</l>
<l n="1225">ζῶσάν τε καὶ θάλλουσαν ἀξίως ἐμοῦ;</l>
<l>οὑμὸς δʼ ὅδʼ ἦν αὖ περὶ σὸν ἐξαρτωμένης</l>
<l>γένειον, οὗ νῦν ἀντιλάζυμαι χερί·</l>
<l>Τί δʼ ἆρʼ ἐγὼ σέ; πρέσβυν ἆρʼ ἐσδέξομαι</l>
<l>ἐμῶν φίλαισιν ὑποδοχαῖς δόμων, πάτερ,</l>
<l n="1230">πόνων τιθηνοὺς ἀποδιδοῦσά σοι τροφάς;</l>
<l>τούτων ἐγὼ μὲν τῶν λόγων μνήμην ἔχω,</l>
<l>σὺ δʼ ἐπιλέλησαι, καί μʼ ἀποκτεῖναι θέλεις.</l>
<l>μή, πρός σε Πέλοπος καὶ πρὸς Ἀτρέως πατρὸς</l>
<l>καὶ τῆσδε μητρός, ἣ πρὶν ὠδίνουσʼ ἐμὲ</l>
<l n="1235">νῦν δευτέραν ὠδῖνα τήνδε λαμβάνει.</l>
<l>τί μοι μέτεστι τῶν Ἀλεξάνδρου γάμων</l>
<l>Ἑλένης τε; πόθεν ἦλθʼ ἐπʼ ὀλέθρῳ τὠμῷ, πάτερ;</l>
<l>βλέψον πρὸς ἡμᾶς, ὄμμα δὸς φίλημά τε,</l>
<l>ἵνʼ ἀλλὰ τοῦτο κατθανοῦσʼ ἔχω σέθεν</l>
<l n="1240">μνημεῖον, ἢν μὴ τοῖς ἐμοῖς πεισθῇς λόγοις.</l>
<l>ἀδελφέ, μικρὸς μὲν σύ γʼ ἐπίκουρος φίλοις,</l>
<l>ὅμως δὲ συνδάκρυσον, ἱκέτευσον πατρὸς</l>
<l>τὴν σὴν ἀδελφὴν μὴ θανεῖν· αἴσθημά τοι</l>
<l>κἀν νηπίοις γε τῶν κακῶν ἐγγίγνεται.</l>
<l n="1245">ἰδοὺ σιωπῶν λίσσεταί σʼ ὅδʼ, ὦ πάτερ.</l>
<l>ἀλλʼ αἴδεσαί με καὶ κατοίκτιρον βίου.</l>
<l>ναί, πρὸς γενείου σʼ ἀντόμεσθα δύο φίλω·</l>
<l>ὃ μὲν νεοσσός ἐστιν, ἣ δʼ ηὐξημένη.</l>
<l>ἓν συντεμοῦσα πάντα νικήσω λόγον·</l>
<l n="1250">τὸ φῶς τόδʼ ἀνθρώποισιν ἥδιστον βλέπειν,</l>
<l>τὰ νέρθε δʼ οὐδέν· μαίνεται δʼ ὃς εὔχεται</l>
<l>θανεῖν. κακῶς ζῆν κρεῖσσον ἢ καλῶς θανεῖν.</l>
</sp>
<sp>
<speaker>Χορός</speaker>
<l>ὦ τλῆμον Ἑλένη, διὰ σὲ καὶ τοὺς σοὺς γάμους</l>
<l>ἀγὼν Ἀτρείδαις καὶ τέκνοις ἥκει μέγας.</l>
</sp>
<milestone ed="p" n="1255" unit="card"/>
<sp>
<speaker>Ἀγαμέμνων</speaker>
<l n="1255">ἐγὼ τά τʼ οἰκτρὰ συνετός εἰμι καὶ τὰ μή,</l>
<l>φιλῶ τʼ ἐμαυτοῦ τέκνα· μαινοίμην γὰρ ἄν.</l>
<l>δεινῶς δʼ ἔχει μοι ταῦτα τολμῆσαι, γύναι,</l>
<l>δεινῶς δὲ καὶ μή· τοῦτο γὰρ πρᾶξαί με δεῖ.</l>
<l>ὁρᾶθʼ ὅσον στράτευμα ναύφρακτον τόδε,</l>
<l n="1260">χαλκέων θʼ ὅπλων ἄνακτες Ἑλλήνων ὅσοι,</l>
<l>οἷς νόστος οὐκ ἔστʼ Ἰλίου πύργους ἔπι,</l>
<l>εἰ μή σε θύσω, μάντις ὡς Κάλχας λέγει,</l>
<l>οὐδʼ ἔστι Τροίας ἐξελεῖν κλεινὸν βάθρον.</l>
<l>μέμηνε δʼ Ἀφροδίτη τις Ἑλλήνων στρατῷ</l>
<l n="1265">πλεῖν ὡς τάχιστα βαρβάρων ἐπὶ χθόνα,</l>
<l>παῦσαί τε λέκτρων ἁρπαγὰς Ἑλληνικῶν·</l>
<l>οἳ τὰς ἐν Ἄργει παρθένους κτενοῦσί μου</l>
<l>ὑμᾶς τε κἀμέ, θέσφατʼ εἰ λύσω θεᾶς.</l>
<l>οὐ Μενέλεώς με καταδεδούλωται, τέκνον,</l>
<l n="1270">οὐδʼ ἐπὶ τὸ κείνου βουλόμενον ἐλήλυθα,</l>
<l>ἀλλʼ Ἑλλάς, ᾗ δεῖ, κἂν θέλω κἂν μὴ θέλω,</l>
<l>θῦσαί σε· τούτου δʼ ἥσσονες καθέσταμεν.</l>
<l>ἐλευθέραν γὰρ δεῖ νιν ὅσον ἐν σοί, τέκνον,</l>
<l>κἀμοὶ γενέσθαι, μηδὲ βαρβάροις ὕπο</l>
<l n="1275">Ἕλληνας ὄντας λέκτρα συλᾶσθαι βίᾳ.</l>
</sp>
</div1>
<milestone ed="p" n="1276" unit="card"/>
<div1 type="choral">
<div2 type="lyric">
<sp>
<speaker>Κλυταιμήστρα</speaker>
<l>ὦ τέκνον, ὦ ξέναι,</l>
<l>οἲ ʼγὼ θανάτου <add>τοῦ</add> σοῦ μελέα.</l>
<l>φεύγει σε πατὴρ Ἅιδῃ παραδούς.</l>
</sp>
<sp n="*)ifige/neia">
<speaker>Ἰφιγένεια</speaker>
<l>οἲ ʼγώ, μᾶτερ· ταὐτὸν τόδε γὰρ</l>
<l n="1280">μέλος εἰς ἄμφω πέπτωκε τύχης,</l>
<l>κοὐκέτι μοι φῶς</l>
<l>οὐδʼ ἀελίου τόδε φέγγος.</l>
<l>ἰὼ ἰώ.</l>
<l>νιφόβολον Φρυγῶν νάπος Ἴδας τʼ ὄρεα,</l>
<l n="1285">Πρίαμος ὅθι ποτὲ βρέφος ἁπαλὸν ἔβαλε</l>
<l>ματέρος ἀποπρὸ νοσφίσας ἐπὶ μόρῳ</l>
<l n="1289">θανατόεντι Πάριν, ὃς Ἰδαῖος Ἰ-</l>
<l n="1290">δαῖος ἐλέγετʼ ἐλέγετʼ ἐν Φρυγῶν πόλει,</l>
<l>μή ποτʼ ὤφελες τὸν ἀμφὶ</l>
<l>βουσὶ βουκόλον τραφέντʼ</l>
<l>Ἀλέξανδρον οἰκίσαι</l>
<l>ἀμφὶ τὸ λευκὸν ὕδωρ, ὅθι κρῆναι</l>
<l n="1295">Νυμφᾶν κεῖνται</l>
<l>λειμών τʼ ἔρνεσι θάλλων</l>
<l>χλωροῖς καὶ ῥοδόεντʼ</l>
<l n="1299">ἄνθεʼ ὑακίνθινά τε θεαῖς δρέπειν· ἔνθα ποτὲ</l>
<l n="1300">Παλλὰς ἔμολε καὶ δολιόφρων Κύπρις</l>
<l n="1302">Ἥρα θʼ Ἑρμᾶς θʼ, ὁ Διὸς ἄγγελος,</l>
<l n="1304">ἃ μὲν ἐπὶ πόθῳ τρυφῶσα</l>
<l n="1305">Κύπρις, ἃ δὲ δορὶ Παλλάς,</l>
<l>Ἥρα τε Διὸς ἄνακτος</l>
<l>εὐναῖσι βασιλίσιν,</l>
<l>κρίσιν ἐπὶ στυγνὰν ἔριν τε</l>
<l>καλλονᾶς, ἐμοὶ δὲ θάνατον — </l>
<l n="1310">ὄνομα μὲν φέροντα Δαναΐ-</l>
<l>δαισιν, ὦ κόραι, πρόθυμα δʼ</l>
<l>ἔλαβεν Ἄρτεμις πρὸς Ἴλιον.</l>
<milestone ed="p" n="1313" unit="card"/>
<l>ὁ δὲ τεκών με τὰν τάλαιναν,</l>
<l>ὦ μᾶτερ ὦ μᾶτερ,</l>
<l>οἴχεται προδοὺς ἔρημον.</l>
<l n="1315">ὦ δυστάλαινʼ ἐγώ, πικρὰν</l>
<l>πικρὰν ἰδοῦσα δυσελέναν,</l>
<l>φονεύομαι διόλλυμαι</l>
<l>σφαγαῖσιν ἀνοσίοισιν ἀνοσίου πατρός.</l>
<l>μή μοι ναῶν χαλκεμβολάδων</l>
<l n="1320">πρύμνας <del>ἅδʼ</del> Αὐλὶς δέξασθαι</l>
<l>τούσδʼ εἰς ὅρμους <del>ἐς Τροίαν</del>
</l>
<l>ὤφελεν ἐλάταν πομπαίαν,</l>
<l>μηδʼ ἀνταίαν Εὐρίπῳ</l>
<l>πνεῦσαι πομπὰν Ζεύς, μειλίσσων</l>
<l n="1325">αὔραν ἄλλοις ἄλλαν θνατῶν</l>
<l>λαίφεσι χαίρειν,</l>
<l>τοῖσι δὲ λύπαν, τοῖσι δʼ ἀνάγκαν,</l>
<l>τοῖς δʼ ἐξορμᾶν, τοῖς δὲ στέλλειν,</l>
<l>τοῖσι δὲ μέλλειν.</l>
<l n="1330">ἦ πολύμοχθον ἄρʼ ἦν γένος, ἦ πολύμοχθον</l>
<l>ἁμερίων, <add>τὸ</add> χρεὼν δέ τι δύσποτμον</l>
<l>ἀνδράσιν ἀνευρεῖν.</l>
<l>ἰὼ ἰώ,</l>
<l>μεγάλα πάθεα, μεγάλα δʼ ἄχεα</l>
<l n="1335">Δαναΐδαις τιθεῖσα Τυνδαρὶς κόρα.</l>
</sp>
</div2>
</div1>
<milestone ed="p" n="1336" unit="card"/>
<div1 type="episode">
<sp>
<speaker>Χορός</speaker>
<l>ἐγὼ μὲν οἰκτίρω σε συμφορᾶς κακῆς</l>
<l>τυχοῦσαν, οἵας μήποτʼ ὤφελες τυχεῖν.</l>
</sp>
<milestone ed="p" n="1338" unit="card"/>
<div2 type="trochees">
<sp>
<speaker>Ἰφιγένεια</speaker>
<l>ὦ τεκοῦσα μῆτερ, ἀνδρῶν ὄχλον εἰσορῶ πέλας.</l>
</sp>
<sp>
<speaker>Κλυταιμήστρα</speaker>
<l>τόν τε τῆς θεᾶς παῖδα, τέκνον, ᾧ <add>σὺ</add> δεῦρʼ ἐλήλυθας.</l>
</sp>
<sp>
<speaker>Ἰφιγένεια</speaker>
<l n="1340">διαχαλᾶτέ μοι μέλαθρα, δμῶες, ὡς κρύψω δέμας.</l>
</sp>
<sp>
<speaker>Κλυταιμήστρα</speaker>
<l>τί δὲ τέκνον, φεύγεις;</l>
</sp>
<sp>
<speaker>Ἰφιγένεια</speaker>
<l>Ἀχιλλέα τόνδʼ ἰδεῖν αἰσχύνομαι.</l>
</sp>
<sp>
<speaker>Κλυταιμήστρα</speaker>
<l>ὡς τί δή;</l>
</sp>
<sp>
<speaker>Ἰφιγένεια</speaker>
<l>τὸ δυστυχές μοι τῶν γάμων αἰδῶ φέρει.</l>
</sp>
<sp>
<speaker>Κλυταιμήστρα</speaker>
<l>οὐκ ἐν ἁβρότητι κεῖσαι πρὸς τὰ νῦν πεπτωκότα.</l>
<l>ἀλλὰ μίμνʼ· οὐ σεμνότητος ἔργον, ἢν ὀνώμεθα.</l>
</sp>
<sp>
<speaker>Ἀχιλλεύς</speaker>
<l n="1345">ὦ γύναι τάλαινα, Λήδας θύγατερ  <gap/>
</l>
</sp>
<sp>
<speaker>Κλυταιμήστρα</speaker>
<l>οὐ ψευδῆ θροεῖς.</l>
</sp>
<sp>
<speaker>Ἀχιλλεύς</speaker>
<l>δείνʼ ἐν Ἀργείοις βοᾶται  <gap/>
</l>
</sp>
<sp>
<speaker>Κλυταιμήστρα</speaker>
<l>τίνα βοήν; σήμαινέ μοι.</l>
</sp>
<sp>
<speaker>Ἀχιλλεύς</speaker>
<l>ἀμφὶ σῆς παιδός  <gap/>
</l>
</sp>
<sp>
<speaker>Κλυταιμήστρα</speaker>
<l>πονηρὸν εἶπας οἰωνὸν λόγον.</l>
</sp>
<sp>
<speaker>Ἀχιλλεύς</speaker>
<l>ὡς χρεὼν σφάξαι νιν.</l>
</sp>
<sp>
<speaker>Κλυταιμήστρα</speaker>
<l>οὐδεὶς <add>τοῖσδʼ</add> ἐναντίον λέγει;</l>
</sp>
<sp>
<speaker>Ἀχιλλεύς</speaker>
<l>ἐς θόρυβον ἐγώ τι καὐτὸς ἤλυθον  <gap/>
</l>
</sp>
<sp>
<speaker>Κλυταιμήστρα</speaker>
<l>τίνʼ, ὦ ξένε;</l>
</sp>
<sp>
<speaker>Ἀχιλλεύς</speaker>
<l n="1350">σῶμα λευσθῆναι πέτροισι.</l>
</sp>
<sp>
<speaker>Κλυταιμήστρα</speaker>
<l>μῶν κόρην σῴζων ἐμήν;</l>
</sp>
<sp>
<speaker>Ἀχιλλεύς</speaker>
<l>αὐτὸ τοῦτο.</l>
</sp>
<sp>
<speaker>Κλυταιμήστρα</speaker>
<l>τίς δʼ ἂν ἔτλη <del>τοῦ</del> σώματος τοῦ σοῦ θιγεῖν;</l>
</sp>
<sp>
<speaker>Ἀχιλλεύς</speaker>
<l>πάντες Ἕλληνες.</l>
</sp>
<sp>
<speaker>Κλυταιμήστρα</speaker>
<l>στρατὸς δὲ Μυρμιδὼν οὔ σοι παρῆν;</l>
</sp>
<sp>
<speaker>Ἀχιλλεύς</speaker>
<l>πρῶτος ἦν ἐκεῖνος ἐχθρός.</l>
</sp>
<sp>
<speaker>Κλυταιμήστρα</speaker>
<l>διʼ ἄρʼ ὀλώλαμεν, τέκνον.</l>
</sp>
<sp>
<speaker>Ἀχιλλεύς</speaker>
<l>οἵ με τὸν γάμων ἀπεκάλουν ἥσσονα.</l>
</sp>
<sp>
<speaker>Κλυταιμήστρα</speaker>
<l>ἀπεκρίνω δὲ τί;</l>
</sp>
<sp>
<speaker>Ἀχιλλεύς</speaker>
<l n="1355">τὴν ἐμὴν μέλλουσαν εὐνὴν μὴ κτανεῖν  <gap/>
</l>
</sp>
<sp>
<speaker>Κλυταιμήστρα</speaker>
<l>δίκαια γάρ.</l>
</sp>
<sp>
<speaker>Ἀχιλλεύς</speaker>
<l>ἣν ἐφήμισεν πατήρ μοι.</l>
</sp>
<sp>
<speaker>Κλυταιμήστρα</speaker>
<l>καὶ Ἀργόθεν γʼ ἐπέμψατο.</l>
</sp>
<sp>
<speaker>Ἀχιλλεύς</speaker>
<l>ἀλλʼ ἐνικώμην κεκραγμοῦ.</l>
</sp>
<sp>
<speaker>Κλυταιμήστρα</speaker>
<l>τὸ πολὺ γὰρ δεινὸν κακόν.</l>
</sp>
<sp>
<speaker>Ἀχιλλεύς</speaker>
<l>ἀλλʼ ὅμως ἀρήξομέν σοι.</l>
</sp>
<sp>
<speaker>Κλυταιμήστρα</speaker>
<l>καὶ μαχῇ πολλοῖσιν εἷς;</l>
</sp>
<sp>
<speaker>Ἀχιλλεύς</speaker>
<l>εἰσορᾷς τεύχη φέροντας τούσδε;</l>
</sp>
<sp>
<speaker>Κλυταιμήστρα</speaker>
<l>ὄναιο τῶν φρενῶν.</l>
</sp>
<sp>
<speaker>Ἀχιλλεύς</speaker>
<l n="1360">ἀλλʼ ὀνησόμεσθα.</l>
</sp>
<sp>
<speaker>Κλυταιμήστρα</speaker>
<l>παῖς ἄρʼ οὐκέτι σφαγήσεται;</l>
</sp>
<sp>
<speaker>Ἀχιλλεύς</speaker>
<l>οὔκ, ἐμοῦ γʼ ἑκόντος.</l>
</sp>
<sp>
<speaker>Κλυταιμήστρα</speaker>
<l>ἥξει δʼ ὅστις ἅψεται κόρης;</l>
</sp>
<sp>
<speaker>Ἀχιλλεύς</speaker>
<l>μυρίοι γʼ, ἄξει δʼ Ὀδυσσεύς.</l>
</sp>
<sp>
<speaker>Κλυταιμήστρα</speaker>
<l>ἆρʼ ὁ Σισύφου γόνος;</l>
</sp>
<sp>
<speaker>Ἀχιλλεύς</speaker>
<l>αὐτὸς οὗτος.</l>
</sp>
<sp>
<speaker>Κλυταιμήστρα</speaker>
<l>ἴδια πράσσων, ἢ στρατοῦ ταχθεὶς ὕπο;</l>
</sp>
<sp>
<speaker>Ἀχιλλεύς</speaker>
<l>αἱρεθεὶς ἑκών.</l>
</sp>
<sp>
<speaker>Κλυταιμήστρα</speaker>
<l>πονηράν γʼ αἵρεσιν, μιαιφονεῖν.</l>
</sp>
<sp>
<speaker>Ἀχιλλεύς</speaker>
<l n="1365">ἀλλʼ ἐγὼ σχήσω νιν.</l>
</sp>
<sp>
<speaker>Κλυταιμήστρα</speaker>
<l>ἄξει δʼ οὐχ ἑκοῦσαν ἁρπάσας;</l>
</sp>
<sp>
<speaker>Ἀχιλλεύς</speaker>
<l>δηλαδὴ ξανθῆς ἐθείρας.</l>
</sp>
<sp>
<speaker>Κλυταιμήστρα</speaker>
<l>ἐμὲ δὲ δρᾶν τί χρὴ τότε;</l>
</sp>
<sp>
<speaker>Ἀχιλλεύς</speaker>
<l>ἀντέχου θυγατρός.</l>
</sp>
<sp>
<speaker>Κλυταιμήστρα</speaker>
<l>ὡς τοῦδʼ εἵνεκʼ οὐ σφαγήσεται.</l>
</sp>
<sp>
<speaker>Ἀχιλλεύς</speaker>
<l>ἀλλὰ μὴν ἐς τοῦτό γʼ ἥξει.</l>
</sp>
<sp n="*)ifige/neia">
<speaker>Ἰφιγένεια</speaker>
<l>μῆτερ, εἰσακούσατε</l>
<l>τῶν ἐμῶν λόγων· μάτην γάρ σʼ εἰσορῶ θυμουμένην</l>
<l n="1370">σῷ πόσει· τὰ δʼ ἀδύναθʼ ἡμῖν καρτερεῖν οὐ ῥᾴδιον.</l>
<l>τὸν μὲν οὖν ξένον δίκαιον αἰνέσαι προθυμίας·</l>
<l>ἀλλὰ καὶ σὲ τοῦθʼ ὁρᾶν χρή, μὴ διαβληθῇ στρατῷ,</l>
<l>καὶ πλέον πράξωμεν οὐδέν, ὅδε δὲ συμφορᾶς τύχῃ.</l>
<milestone ed="p" n="1374" unit="card"/>
<l>οἷα δʼ εἰσῆλθέν μʼ, ἄκουσον, μῆτερ, ἐννοουμένην·</l>
<l n="1375">κατθανεῖν μέν μοι δέδοκται· τοῦτο δʼ αὐτὸ βούλομαι</l>
<l>εὐκλεῶς πρᾶξαι, παρεῖσά γʼ ἐκποδὼν τὸ δυσγενές.</l>
<l>δεῦρο δὴ σκέψαι μεθʼ ἡμῶν, μῆτερ, ὡς καλῶς λέγω·</l>
<l>εἰς ἔμʼ Ἑλλὰς ἡ μεγίστη πᾶσα νῦν ἀποβλέπει,</l>
<l>κἀν ἐμοὶ πορθμός τε ναῶν καὶ Φρυγῶν κατασκαφαὶ</l>
<l n="1380">τάς τε μελλούσας γυναῖκας, ἤν τι δρῶσι βάρβαροι,</l>
<l>μηκέθʼ ἁρπάζειν ἐᾶν τούσδʼ ὀλβίας ἐξ Ἑλλάδος,</l>
<l>τὸν Ἑλένης τείσαντας ὄλεθρον, ἣν <add>ἀν</add>ήρπασεν Πάρις.</l>
<l>ταῦτα πάντα κατθανοῦσα ῥύσομαι, καί μου κλέος,</l>
<l>Ἑλλάδʼ ὡς ἠλευθέρωσα, μακάριον γενήσεται.</l>
<l n="1385">καὶ γὰρ οὐδέ τοί τι λίαν ἐμὲ φιλοψυχεῖν χρεών·</l>
<l>πᾶσι γάρ μʼ Ἕλλησι κοινὸν ἔτεκες, οὐχὶ σοὶ μόνῃ.</l>
<l>ἀλλὰ μυρίοι μὲν ἄνδρες ἀσπίσιν πεφραγμένοι,</l>
<l>μυρίοι δʼ ἐρέτμʼ ἔχοντες, πατρίδος ἠδικημένης,</l>
<l>δρᾶν τι τολμήσουσιν ἐχθροὺς χὑπὲρ Ἑλλάδος θανεῖν,</l>
<l n="1390">ἡ δʼ ἐμὴ ψυχὴ μίʼ οὖσα πάντα κωλύσει τάδε;</l>
<l>τί τὸ δίκαιον τοῦτό γε; ἆρʼ ἔχοιμʼ ἂν ἀντειπεῖν ἔπος;</l>
<l>κἀπʼ ἐκεῖνʼ ἔλθωμεν· οὐ δεῖ τόνδε διὰ μάχης μολεῖν</l>
<l>πᾶσιν Ἀργείοις γυναικὸς εἵνεκʼ οὐδὲ κατθανεῖν.</l>
<l>εἷς γʼ ἀνὴρ κρείσσων γυναικῶν μυρίων ὁρᾶν φάος.</l>
<l n="1395">εἰ βεβούληται δὲ σῶμα τοὐμὸν Ἄρτεμις λαβεῖν,</l>
<l>ἐμποδὼν γενήσομαι ʼγὼ θνητὸς οὖσα τῇ θεῷ;</l>
<l>ἀλλʼ ἀμήχανον· δίδωμι σῶμα τοὐμὸν Ἑλλάδι.</l>
<l>θύετʼ, ἐκπορθεῖτε Τροίαν. ταῦτα γὰρ μνημεῖά μου</l>
<l>διὰ μακροῦ, καὶ παῖδες οὗτοι καὶ γάμοι καὶ δόξʼ ἐμή.</l>
<l n="1400">βαρβάρων δʼ Ἕλληνας ἄρχειν εἰκός, ἀλλʼ οὐ βαρβάρους,</l>
<l>μῆτερ, Ἑλλήνων· τὸ μὲν γὰρ δοῦλον, οἳ δʼ ἐλεύθεροι.</l>
</sp>
<milestone ed="p" n="1402" unit="card"/>
</div2>
<div2 type="dialogue">
<sp>
<speaker>Χορός</speaker>
<l>τὸ μὲν σόν, ὦ νεᾶνι, γενναίως ἔχει·</l>
<l>τὸ τῆς τύχης δὲ καὶ τὸ τῆς θεοῦ νοσεῖ.</l>
</sp>
<sp>
<speaker>Ἀχιλλεύς</speaker>
<l>Ἀγαμέμνονος παῖ, μακάριόν μέ τις θεῶν</l>
<l n="1405">ἔμελλε θήσειν, εἰ τύχοιμι σῶν γάμων.</l>
<l>ζηλῶ δὲ σοῦ μὲν Ἑλλάδʼ, Ἑλλάδος δὲ σέ.</l>
<l>εὖ γὰρ τόδʼ εἶπας ἀξίως τε πατρίδος·</l>
<l>τὸ θεομαχεῖν γὰρ ἀπολιποῦσʼ, ὅ σου κρατεῖ,</l>
<l>ἐξελογίσω τὰ χρηστὰ τἀναγκαῖά τε.</l>
<l n="1410">μᾶλλον δὲ λέκτρων σῶν πόθος μʼ ἐσέρχεται</l>
<l>ἐς τὴν φύσιν βλέψαντα· γενναία γὰρ εἶ.</l>
<l>ὅρα δʼ· ἐγὼ γὰρ βούλομαί σʼ εὐεργετεῖν</l>
<l>λαβεῖν τʼ ἐς οἴκους· ἄχθομαί τʼ, ἴστω Θέτις,</l>
<l>εἰ μή σε σώσω Δαναΐδαισι διὰ μάχης</l>
<l n="1415">ἐλθών. ἄθρησον· ὁ θάνατος δεινὸν κακόν.</l>
</sp>
<sp>
<speaker>Ἰφιγένεια</speaker>
<l>λέγω τάδʼ οὐδὲν οὐδένʼ εὐλαβουμένη.</l>
<l>ἡ Τυνδαρὶς παῖς διὰ τὸ σῶμʼ ἀρκεῖ μάχας</l>
<l>ἀνδρῶν τιθεῖσα καὶ φόνους· σὺ δʼ, ὦ ξένε,</l>
<l>μὴ θνῇσκε διʼ ἐμὲ μηδʼ ἀποκτείνῃς τινά,</l>
<l n="1420">ἔα δὲ σῷσαί μʼ Ἑλλάδʼ, ἢν δυνώμεθα.</l>
</sp>
<sp>
<speaker>Ἀχιλλεύς</speaker>
<l>ὦ λῆμʼ ἄριστον, οὐκ ἔχω πρὸς τοῦτʼ ἔτι</l>
<l>λέγειν, ἐπεί σοι τάδε δοκεῖ· γενναῖα γὰρ</l>
<l>φρονεῖς· τί γὰρ τἀληθὲς οὐκ εἴποι τις ἄν;</l>
<l>ὅμως δʼ, ἴσως γὰρ κἂν μεταγνοίης τάδε,</l>
<l n="1425">
<del>ὡς οὖν ἂν εἰδῇς τἀπʼ ἐμοῦ λελεγμένα,</del>
</l>
<l>ἐλθὼν τάδʼ ὅπλα θήσομαι βωμοῦ πέλας,</l>
<l>ὡς οὐκ ἐάσων σʼ ἀλλὰ κωλύσων θανεῖν.</l>
<l>χρήσῃ δὲ καὶ σὺ τοῖς ἐμοῖς λόγοις τάχα,</l>
<l>ὅταν πέλας σῆς φάσγανον δέρης ἴδῃς.</l>
<l n="1430">οὔκουν ἐάσω σʼ ἀφροσύνῃ τῇ σῇ θανεῖν·</l>
<l>ἐλθὼν δὲ σὺν ὅπλοις τοῖσδε πρὸς ναὸν θεᾶς</l>
<l>καραδοκήσω σὴν ἐκεῖ παρουσίαν.</l>
</sp>
<milestone ed="p" n="1433" unit="card"/>
<sp>
<speaker>Ἰφιγένεια</speaker>
<l>μῆτερ, τί σιγῇ δακρύοις τέγγεις κόρας;</l>
</sp>
<sp>
<speaker>Κλυταιμήστρα</speaker>
<l>ἔχω τάλαινα πρόφασιν ὥστʼ ἀλγεῖν φρένα.</l>
</sp>
<sp>
<speaker>Ἰφιγένεια</speaker>
<l n="1435">παῦσαι· ʼμὲ μὴ κάκιζε· τάδε δέ μοι πιθοῦ.</l>
</sp>
<sp>
<speaker>Κλυταιμήστρα</speaker>
<l>λέγʼ· ὡς παρʼ ἡμῶν οὐδὲν ἀδικήσῃ, τέκνον.</l>
</sp>
<sp>
<speaker>Ἰφιγένεια</speaker>
<l>μήτʼ οὖν γε τὸν σὸν πλόκαμον ἐκτέμῃς τριχός,</l>
<l>μήτʼ ἀμφὶ σῶμα μέλανας ἀμπίσχῃ πέπλους.</l>
</sp>
<sp>
<speaker>Κλυταιμήστρα</speaker>
<l>τί δὴ τόδʼ εἶπας, τέκνον; ἀπολέσασά σε;</l>
</sp>
<sp>
<speaker>Ἰφιγένεια</speaker>
<l n="1440">οὐ σύ γε· σέσῳσμαι, κατʼ ἐμὲ δʼ εὐκλεὴς ἔσῃ.</l>
</sp>
<sp>
<speaker>Κλυταιμήστρα</speaker>
<l>πῶς εἶπας; οὐ πενθεῖν με σὴν ψυχὴν χρεών;</l>
</sp>
<sp>
<speaker>Ἰφιγένεια</speaker>
<l>ἥκιστʼ, ἐπεί μοι τύμβος οὐ χωσθήσεται.</l>
</sp>
<sp>
<speaker>Κλυταιμήστρα</speaker>
<l>τί δαί; τὸ θνῄσκειν, οὐ τάφος, νομίζεται.</l>
</sp>
<sp>
<speaker>Ἰφιγένεια</speaker>
<l>βωμὸς θεᾶς μοι μνῆμα τῆς Διὸς κόρης.</l>
</sp>
<sp>
<speaker>Κλυταιμήστρα</speaker>
<l n="1445">ἀλλʼ, ὦ τέκνον, σοὶ πείσομαι· λέγεις γὰρ εὖ.</l>
</sp>
<sp>
<speaker>Ἰφιγένεια</speaker>
<l>ὡς εὐτυχοῦσά γʼ Ἑλλάδος τʼ εὐεργέτις.</l>
</sp>
<sp>
<speaker>Κλυταιμήστρα</speaker>
<l>τί δὴ κασιγνήταισιν ἀγγελῶ σέθεν;</l>
</sp>
<sp>
<speaker>Ἰφιγένεια</speaker>
<l>μηδʼ ἀμφὶ κείναις μέλανας ἐξάψῃ πέπλους.</l>
</sp>
<sp>
<speaker>Κλυταιμήστρα</speaker>
<l>εἴπω δὲ παρὰ σοῦ φίλον ἔπος τι παρθένοις;</l>
</sp>
<sp>
<speaker>Ἰφιγένεια</speaker>
<l n="1450">χαίρειν γε. Ὀρέστην τʼ ἔκτρεφʼ ἄνδρα τόνδε μοι.</l>
</sp>
<sp>
<speaker>Κλυταιμήστρα</speaker>
<l>προσέλκυσαί νιν ὕστατον θεωμένη.</l>
</sp>
<sp>
<speaker>Ἰφιγένεια</speaker>
<l>ὦ φίλτατʼ, ἐπεκούρησας ὅσον εἶχες φίλοις.</l>
</sp>
<sp>
<speaker>Κλυταιμήστρα</speaker>
<l>ἔσθʼ ὅ τι κατʼ Ἄργος δρῶσά σοι χάριν φέρω;</l>
</sp>
<sp>
<speaker>Ἰφιγένεια</speaker>
<l>πατέρα τὸν ἀμὸν μὴ στύγει, πόσιν γε σόν.</l>
</sp>
<sp>
<speaker>Κλυταιμήστρα</speaker>
<l n="1455">δεινοὺς ἀγῶνας διὰ σὲ δεῖ κεῖνον δραμεῖν.</l>
</sp>
<sp>
<speaker>Ἰφιγένεια</speaker>
<l>ἄκων μʼ ὑπὲρ γῆς Ἑλλάδος διώλεσεν.</l>
</sp>
<sp>
<speaker>Κλυταιμήστρα</speaker>
<l>δόλῳ δʼ, ἀγεννῶς Ἀτρέως τʼ οὐκ ἀξίως.</l>
</sp>
<sp>
<speaker>Ἰφιγένεια</speaker>
<l>τίς μʼ εἶσιν ἄξων πρὶν σπαράσσεσθαι κόμης;</l>
</sp>
<sp>
<speaker>Κλυταιμήστρα</speaker>
<l>ἐγώ, μετά γε σοῦ <gap/>
</l>
</sp>
<sp>
<speaker>Ἰφιγένεια</speaker>
<l>μὴ σύ γʼ· οὐ καλῶς λέγεις.</l>
</sp>
<sp>
<speaker>Κλυταιμήστρα</speaker>
<l n="1460">πέπλων ἐχομένη σῶν.</l>
</sp>
<sp>
<speaker>Ἰφιγένεια</speaker>
<l>ἐμοί, μῆτερ, πιθοῦ·</l>
<l>μένʼ· ὡς ἐμοί τε σοί τε κάλλιον τόδε.</l>
<l>πατρὸς δʼ ὀπαδῶν τῶνδέ τίς με πεμπέτω</l>
<l>Ἀρτέμιδος ἐς λειμῶνʼ, ὅπου σφαγήσομαι.</l>
</sp>
<sp>
<speaker>Κλυταιμήστρα</speaker>
<l>ὦ τέκνον, οἴχῃ;</l>
</sp>
<sp>
<speaker>Ἰφιγένεια</speaker>
<l>καὶ πάλιν γʼ οὐ μὴ μόλω.</l>
</sp>
<sp>
<speaker>Κλυταιμήστρα</speaker>
<l n="1465">λιποῦσα μητέρα;</l>
</sp>
<sp>
<speaker>Ἰφιγένεια</speaker>
<l>ὡς ὁρᾷς γʼ, οὐκ ἀξίως.</l>
</sp>
<sp>
<speaker>Κλυταιμήστρα</speaker>
<l>σχές, μή με προλίπῃς.</l>
</sp>
<sp>
<speaker>Ἰφιγένεια</speaker>
<l>οὐκ ἐῶ στάζειν δάκρυ.</l>
<l>ὑμεῖς δʼ ἐπευφημήσατʼ, ὦ νεάνιδες,</l>
<l>παιᾶνα τἠμῇ συμφορᾷ Διὸς κόρην</l>
<l>Ἄρτεμιν· ἴτω δὲ Δαναΐδαις εὐφημία.</l>
<l n="1470">κανᾶ δʼ ἐναρχέσθω τις, αἰθέσθω δὲ πῦρ</l>
<l>προχύταις καθαρσίοισι, καὶ πατὴρ ἐμὸς</l>
<l>ἐνδεξιούσθω βωμόν· ὡς σωτηρίαν</l>
<l>Ἕλλησι δώσουσʼ ἔρχομαι νικηφόρον.</l>
</sp>
<milestone ed="p" n="1475" unit="card"/>
</div2>
<div2 type="lyric">
<sp>
<speaker>Ἰφιγένεια</speaker>
<l n="1475">ἄγετέ με τὰν Ἰλίου</l>
<l>καὶ Φρυγῶν ἑλέπτολιν.</l>
<l>στέφεα περίβολα δίδοτε, φέρετε</l>
<l>— πλόκαμος ὅδε καταστέφειν — </l>
<l>χερνίβων τε παγάς.</l>
<l n="1480">ἑλίσσετʼ ἀμφὶ ναὸν</l>
<l>ἀμφὶ βωμὸν Ἄρτεμιν,</l>
<l>τὰν ἄνασσαν Ἄρτεμιν,</l>
<l>τὰν μάκαιραν· ὡς ἐμοῖσιν, εἰ χρεών,</l>
<l n="1485">αἵμασι θύμασί <del>τε</del>
</l>
<l>θέσφατʼ ἐξαλείψω.</l>
<l>ὦ πότνια πότνια μᾶτερ, οὐ δάκρυά γέ σοι</l>
<l n="1489">δώσομεν ἁμέτερα·</l>
<l n="1490">παρʼ ἱεροῖς γὰρ οὐ πρέπει.</l>
<l>ἰὼ ἰὼ νεάνιδες,</l>
<l>συνεπαείδετʼ Ἄρτεμιν</l>
<l>Χαλκίδος ἀντίπορον,</l>
<l n="1495">ἵνα τε δόρατα μέμονε δάϊʼ</l>
<l>ὄνομα διʼ ἐμὸν <del>τᾶσδʼ</del> Αὐλίδος</l>
<l>στενοπόροις ἐν ὅρμοις.</l>
<l>ἰὼ γᾶ μᾶτερ ὦ Πελασγία,</l>
<l>Μυκηναῖαί τʼ ἐμαὶ θεράπναι  <gap/>
</l>
</sp>
<milestone ed="p" n="1500" unit="card"/>
</div2>
<div2 type="lyric">
<sp>
<speaker>Χορός</speaker>
<l n="1500">καλεῖς πόλισμα Περσέως,</l>
<l>Κυκλωπίων πόνον χερῶν;</l>
</sp>
<sp>
<speaker>Ἰφιγένεια</speaker>
<l>ἐθρέψαθʼ Ἑλλάδι με φάος·</l>
<l>θανοῦσα δʼ οὐκ ἀναίνομαι.</l>
</sp>
<sp>
<speaker>Χορός</speaker>
<l>κλέος γὰρ οὔ σε μὴ λίπῃ.</l>
</sp>
<sp>
<speaker>Ἰφιγένεια</speaker>
<l n="1505">ἰὼ ἰώ.</l>
<l>λαμπαδοῦχος ἁμέρα</l>
<l>Διός τε φέγγος, ἕτερον ἕτερον</l>
<l>αἰῶνα καὶ μοῖραν οἰκήσομεν.</l>
<l>χαῖρέ μοι, φίλον φάος.</l>
</sp>
<sp>
<speaker>Χορός</speaker>
<l n="1510">ἰὼ ἰώ.</l>
<l>ἴδεσθε τὰν Ἰλίου</l>
<l>καὶ Φρυγῶν ἑλέπτολιν</l>
<l>στείχουσαν, ἐπὶ κάρα στέφη</l>
<l>βαλουμέναν χερνίβων τε παγάς,</l>
<l>βωμόν γε δαίμονος θεᾶς</l>
<l n="1515">ῥανίσιν αἱματορρύτοις</l>
<l>χρανοῦσαν εὐφυῆ τε σώματος δέρην</l>
<l>
<del>σφαγεῖσαν.</del> εὔδροσοι παγαὶ</l>
<l>πατρῷαι μένουσι χέρνιβές τέ σε</l>
<l>στρατός τʼ Ἀχαιῶν θέλων</l>
<l n="1520">Ἰλίου πόλιν μολεῖν.</l>
<l>ἀλλὰ τὰν Διὸς κόραν</l>
<l>κλῄσωμεν Ἄρτεμιν,</l>
<l>θεῶν ἄνασσαν, ὡς ἐπʼ εὐτυχεῖ πότμῳ.</l>
<l>ὦ πότνια, πότνια, θύμασιν βροτησίοις</l>
<l n="1525">χαρεῖσα, πέμψον ἐς Φρυγῶν</l>
<l>γαῖαν Ἑλλάνων στρατὸν</l>
<l>† καὶ δολόεντα Τροίας ἕδη,</l>
<l>Ἀγαμέμνονά τε λόγχαις</l>
<l>Ἑλλάδι κλεινότατον στέφανον</l>
<l n="1530">δὸς ἀμφὶ κάρα ἑὸν †</l>
<l>κλέος ἀείμνηστον ἀμφιθεῖναι.</l>
</sp>
<milestone ed="p" n="1532" unit="card"/>
</div2>
<div2 type="dialogue">
<sp>
<speaker>Ἄγγελος</speaker>
<l>ὦ Τυνδαρεία παῖ, Κλυταιμήστρα, δόμων</l>
<l>ἔξω πέρασον, ὡς κλύῃς ἐμῶν λόγων.</l>
</sp>
<sp>
<speaker>Κλυταιμήστρα</speaker>
<l>φθογγῆς κλύουσα δεῦρο σῆς ἀφικόμην,</l>
<l n="1535">ταρβοῦσα τλήμων κἀκπεπληγμένη φόβῳ·</l>
<l>μή μοί τινʼ ἄλλην ξυμφορὰν ἥκεις φέρων</l>
<l>πρὸς τῇ παρούσῃ;</l>
</sp>
<sp>
<speaker>Ἄγγελος</speaker>
<l>σῆς μὲν οὖν παιδὸς πέρι</l>
<l>θαυμαστά σοι καὶ δεινὰ σημῆναι θέλω.</l>
</sp>
<sp>
<speaker>Κλυταιμήστρα</speaker>
<l>μὴ μέλλε τοίνυν, ἀλλὰ φράζʼ ὅσον τάχος.</l>
</sp>
<sp n="*)aggelos">
<speaker>Ἄγγελος</speaker>
<l n="1540">ἀλλʼ, ὦ φίλη δέσποινα, πᾶν πεύσῃ σαφῶς.</l>
<l>λέξω δʼ ἀπʼ ἀρχῆς, ἤν τι μὴ σφαλεῖσά μου</l>
<l>γνώμη ταράξῃ γλῶσσαν ἐν λόγοις ἐμήν.</l>
<l>ἐπεὶ γὰρ ἱκόμεσθα τῆς Διὸς κόρης</l>
<l>Ἀρτέμιδος ἄλσος λείμακάς τʼ ἀνθεσφόρους,</l>
<l n="1545">ἵνʼ ἦν Ἀχαιῶν σύλλογος στρατεύματος,</l>
<l>σὴν παῖδʼ ἄγοντες, εὐθὺς Ἀργείων ὄχλος</l>
<l>ἠθροίζεθʼ. ὡς δʼ ἐσεῖδεν Ἀγαμέμνων ἄναξ</l>
<l>ἐπὶ σφαγὰς στείχουσαν εἰς ἄλσος κόρην,</l>
<l>ἀνεστέναξε, κἄμπαλιν στρέψας κάρα</l>
<l n="1550">δάκρυε, πρόσθεν ὀμμάτων πέπλον προθείς.</l>
<l>ἣ δὲ σταθεῖσα τῷ τεκόντι πλησίον</l>
<l>ἔλεξε τοιάδʼ· Ὦ πάτερ, πάρειμί σοι·</l>
<l>τοὐμὸν δὲ σῶμα τῆς ἐμῆς ὑπὲρ πάτρας</l>
<l>καὶ τῆς ἁπάσης Ἑλλάδος γαίας ὕπερ</l>
<l n="1555">θῦσαι δίδωμʼ ἑκοῦσα πρὸς βωμὸν θεᾶς</l>
<l>ἄγοντας, εἴπερ ἐστὶ θέσφατον τόδε.</l>
<l>καὶ τοὐπʼ ἔμʼ εὐτυχεῖτε· καὶ νικηφόρου</l>
<l>δώρου τύχοιτε πατρίδα τʼ ἐξίκοισθε γῆν.</l>
<l>πρὸς ταῦτα μὴ ψαύσῃ τις Ἀργείων ἐμοῦ·</l>
<l n="1560">σιγῇ παρέξω γὰρ δέρην εὐκαρδίως.</l>
<l>τοσαῦτʼ ἔλεξε· πᾶς δʼ ἐθάμβησεν κλύων</l>
<l>εὐψυχίαν τε κἀρετὴν τῆς παρθένου.</l>
<l>στὰς δʼ ἐν μέσῳ Ταλθύβιος, ᾧ τόδʼ ἦν μέλον,</l>
<l>εὐφημίαν ἀνεῖπε καὶ σιγὴν στρατῷ·</l>
<l n="1565">Κάλχας δʼ ὁ μάντις ἐς κανοῦν χρυσήλατον</l>
<l>ἔθηκεν ὀξὺ χειρὶ φάσγανον σπάσας</l>
<l>κολεῶν ἔσωθεν, κρᾶτά τʼ ἔστεψεν κόρης.</l>
<l>ὁ παῖς δʼ ὁ Πηλέως ἐν κύκλῳ βωμὸν θεᾶς</l>
<l>λαβὼν κανοῦν ἔβρεξε χέρνιβάς θʼ ὁμοῦ,</l>
<l n="1570">ἔλεξε δʼ· Ὦ παῖ Ζηνός, ὦ θηροκτόνε,</l>
<l>τὸ λαμπρὸν εἱλίσσουσʼ ἐν εὐφρόνῃ φάος,</l>
<l>δέξαι τὸ θῦμα τόδʼ ὅ γέ σοι δωρούμεθα</l>
<l>στρατός τʼ Ἀχαιῶν † Ἀγαμέμνων ἄναξ θʼ ὁμοῦ, †</l>
<l>ἄχραντον αἷμα καλλιπαρθένου δέρης,</l>
<l n="1575">καὶ δὸς γενέσθαι πλοῦν νεῶν ἀπήμονα</l>
<l>Τροίας τε πέργαμʼ ἐξελεῖν ἡμᾶς δορί.</l>
<l>ἐς γῆν δʼ Ἀτρεῖδαι πᾶς στρατός τʼ ἔστη βλέπων.</l>
<milestone ed="p" n="1578" unit="card"/>
<l>
<del>ἱερεὺς δὲ φάσγανον λαβὼν ἐπεύξατο,</del>
</l>
<l>
<del>λαιμόν τʼ ἐπεσκοπεῖθʼ, ἵνα πλήξειεν ἄν·</del>
</l>
<l n="1580">
<del>ἐμοὶ δέ τʼ ἄλγος οὐ μικρὸν εἰσῄει φρενί,</del>
</l>
<l>
<del>κἄστην νενευκώς· θαῦμα δʼ ἦν αἴφνης ὁρᾶν.</del>
</l>
<l>
<del>πληγῆς κτύπον γὰρ πᾶς τις ᾔσθετʼ ἂν σαφῶς,</del>
</l>
<l>
<del>τὴν παρθένον δʼ οὐκ εἶδεν οὗ γῆς εἰσέδυ.</del>
</l>
<l>
<del>βοᾷ δʼ ἱερεύς, ἅπας δʼ ἐπήχησε στρατός,</del>
</l>
<l n="1585">
<del>ἄελπτον εἰσιδόντες ἐκ θεῶν τινος</del>
</l>
<l>
<del>φάσμʼ, οὗ γε μηδʼ ὁρωμένου πίστις παρῆν·</del>
</l>
<l>
<del>ἔλαφος γὰρ ἀσπαίρουσʼ ἔκειτʼ ἐπὶ χθονὶ</del>
</l>
<l>
<del>ἰδεῖν μεγίστη διαπρεπής τε τὴν θέαν,</del>
</l>
<l>
<del>ἧς αἵματι βωμὸς ἐραίνετʼ ἄρδην τῆς θεοῦ.</del>
</l>
<l n="1590">
<del>κἀν τῷδε Κάλχας πῶς δοκεῖς χαίρων ἔφη·</del>
</l>
<l>
<del>Ὦ τοῦδʼ Ἀχαιῶν κοίρανοι κοινοῦ στρατοῦ,</del>
</l>
<l>
<del>ὁρᾶτε τήνδε θυσίαν, ἣν ἡ θεὸς</del>
</l>
<l>
<del>προύθηκε βωμίαν, ἔλαφον ὀρειδρόμον;</del>
</l>
<l>
<del>ταύτην μάλιστα τῆς κόρης ἀσπάζεται,</del>
</l>
<l n="1595">
<del>ὡς μὴ μιάνῃ βωμὸν εὐγενεῖ φόνῳ.</del>
</l>
<l>
<del>ἡδέως τε τοῦτʼ ἐδέξατο, καὶ πλοῦν οὔριον</del>
</l>
<l>
<del>δίδωσιν ἡμῖν Ἰλίου τʼ ἐπιδρομάς.</del>
</l>
<l>
<del>πρὸς ταῦτα πᾶς τις θάρσος αἶρε ναυβάτης,</del>
</l>
<l>
<del>χώρει τε πρὸς ναῦν· ὡς ἡμέρᾳ τῇδε δεῖ</del>
</l>
<l n="1600">
<del>λιπόντας ἡμᾶς Αὐλίδος κοίλους μυχοὺς</del>
</l>
<l>
<del>Αἴγαιον οἶδμα διαπερᾶν.</del>
</l>
<l>
<del>ἐπεὶ δʼ ἅπαν</del>
</l>
<l>
<del>κατηνθρακώθη θῦμʼ ἐν Ἡφαίστου φλογί,</del>
</l>
<l>
<del>τὰ πρόσφορʼ ηὔξαθʼ, ὡς τύχοι νόστου στρατός.</del>
</l>
<l>
<del>πέμπει δʼ Ἀγαμέμνων μʼ ὥστε σοι φράσαι τάδε,</del>
</l>
<l n="1605">
<del>λέγειν θʼ ὁποίας ἐκ θεῶν μοίρας κυρεῖ</del>
</l>
<l>
<del>καὶ δόξαν ἔσχεν ἄφθιτον καθʼ Ἑλλάδα.</del>
</l>
<l>
<del>ἐγὼ παρὼν δὲ καὶ τὸ πρᾶγμʼ ὁρῶν λέγω·</del>
</l>
<l>
<del>ἡ παῖς σαφῶς σοι πρὸς θεοὺς ἀφίπτατο.</del>
</l>
<l>
<del>λύπης δʼ ἀφαίρει καὶ πόσει πάρες χόλον·</del>
</l>
<l n="1610">
<del>ἀπροσδόκητα δὲ βροτοῖς τὰ τῶν θεῶν,</del>
</l>
<l>
<del>σώζουσί θʼ οὓς φιλοῦσιν. ἦμαρ γὰρ τόδε</del>
</l>
<l>
<del>θανοῦσαν εἶδε καὶ βλέπουσαν παῖδα σήν.</del>
</l>
</sp>
<sp>
<speaker>Χορός</speaker>
<l>
<del>ὡς ἥδομαί τοι ταῦτʼ ἀκούσασʼ ἀγγέλου·</del>
</l>
<l>
<del>ζῶν δʼ ἐν θεοῖσι σὸν μένειν φράζει τέκος.</del>
</l>
</sp>
<milestone ed="p" n="1615" unit="card"/>
</div2>
<div2 type="lyric">
<sp>
<speaker>Κλυταιμήστρα</speaker>
<l n="1615">
<del>ὦ παῖ, θεῶν τοῦ κλέμμα γέγονας;</del>
</l>
<l>
<del>πῶς σε προσείπω; πῶς δʼ οὐ φῶ</del>
</l>
<l>
<del>παραμυθεῖσθαι τούσδε μάτην μύθους,</del>
</l>
<l>
<del>ὥς σου πένθους λυγροῦ παυσαίμαν;</del>
</l>
</sp>
<sp>
<speaker>Χορός</speaker>
<l>
<del>καὶ μὴν Ἀγαμέμνων ἄναξ στείχει,</del>
</l>
<l n="1620">
<del>τούσδʼ αὐτοὺς ἔχων σοι φράζειν μύθους.</del>
</l>
</sp>
<milestone ed="p" n="1621" unit="card"/>
<sp>
<speaker>Ἀγαμέμνων</speaker>
<l>
<del>γύναι, θυγατρὸς ἕνεκʼ ὄλβιοι γενοίμεθʼ ἄν·</del>
</l>
<l>
<del>ἔχει γὰρ ὄντως ἐν θεοῖς ὁμιλίαν.</del>
</l>
<l>
<del>χρὴ δέ σε λαβοῦσαν τόνδε μόσχον νεαγενῆ</del>
</l>
<l>
<del>στείχειν πρὸς οἴκους· ὡς στρατὸς πρὸς πλοῦν ὁρᾷ.</del>
</l>
<l n="1625">
<del>καὶ χαῖρε· χρόνια γε τἀμά σοι προσφθέγματα</del>
</l>
<l>
<del>Τροίηθεν ἔσται. καὶ γένοιτό σοι καλῶς.</del>
</l>
</sp>
<milestone ed="p" n="1627" unit="card"/>
<sp>
<speaker>Χορός</speaker>
<l>
<del>χαίρων, Ἀτρείδη, γῆν ἱκοῦ Φρυγίαν,</del>
</l>
<l>
<del>χαίρων δʼ ἐπάνηκε,</del>
</l>
<l>
<del>κάλλιστά μοι σκῦλʼ ἀπὸ Τροίας ἑλών.</del>
</l>
</sp>
</div2>
</div1>
</body>
</text>
</TEI.2>
