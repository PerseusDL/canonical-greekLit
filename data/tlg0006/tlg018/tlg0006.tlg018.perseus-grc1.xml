<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
<teiHeader><fileDesc>
<titleStmt>
<title type="work" n="IA">Iphigenia in Aulis</title>
<title type="sub">Machine readable text</title>
<author n="Eur.">Euripides</author>
<editor role="editor" n="Murray">Gilbert Murray</editor>
<sponsor>Perseus Project, Tufts University</sponsor>
<principal>Gregory Crane</principal>
<respStmt>
<resp>Prepared under the supervision of</resp>
<name>Lisa Cerrato</name>
<name>William Merrill</name>
<name>Elli Mylonas</name>
<name>David Smith</name>
<name/></respStmt>
<funder n="org:AnnCPB">The Annenberg CPB/Project</funder>
</titleStmt>
<extent>About 100Kb</extent>
<publicationStmt><publisher>Trustees of Tufts University</publisher><pubPlace>Medford, MA</pubPlace><authority>Perseus Project</authority></publicationStmt>
<sourceDesc>
<biblStruct>
<monogr>
<author>Euripides</author>
<title>Euripidis Fabulae, vol. 3</title>
<editor role="editor">Gilbert Murray</editor>
<imprint>
<pubPlace>Oxford</pubPlace>
<publisher>Clarendon Press, Oxford</publisher>
<date>1913</date>
</imprint>
</monogr>
</biblStruct>
</sourceDesc>
</fileDesc><encodingDesc>
<refsDecl n="CTS">
<cRefPattern n="line" matchPattern="(\w+)" replacementPattern="#xpath(/tei:TEI/tei:text/tei:body/div[@type='edition']//tei:l[@n='$1'])"><p>This pointer pattern extracts line</p></cRefPattern>
</refsDecl></encodingDesc><profileDesc>
<langUsage>
<language ident="greek">Greek</language>
</langUsage>
</profileDesc><revisionDesc><change><date>1988</date><label>tagging</label><name>Judith Nelson</name>Basic SGML tagging</change><change><date>6/95</date><label>ed.</label><name>Lisa Cerrato</name>Added speaker tags where needed.</change><change><date>11-Jan-00</date><label>Markup</label><name>Anne Mahoney</name>
$Log: eur.ia_murray_gk.xml,v $
Revision 1.1  2013-09-13 11:17:32  balmas01
moving Greg's work-in-progress on CTS-izing greco-roman collection texts to a Work directory

Revision 1.5  2013-06-13 12:41:24  gcrane
tagging now should be compatible with CTS

Revision 1.4  2012-02-14 18:12:30  ajones06
Standardized and in a few cases added in header info.

Revision 1.3  2011-09-07 13:57:46  rsingh04 adding rend=displayNum to lb tags

Revision 1.2  2011-01-13 03:38:25  gcrane more refinements making these files SDL compatible

Revision 1.1  2010-12-25 19:01:41  gcrane our existing files but with L tags converted to LB milestones --

Revision 1.2  2010/06/19 19:41:58  gcrane accent errors fixed

Revision 1.1  2009/11/23 18:46:35  rsingh04 moved more xml files around based on copyright status

Revision 1.2  2005/08/01 21:15:27  packel removed stray item tags

Revision 1.1  2005/07/25 14:34:18  packel
Converted to XML

Revision 1.8  2004/04/21 20:27:28  mimno added card 1s

Revision 1.7  2003/09/09 18:02:08  amahoney put spaces around em-dash entity so as not to confuse morphology stuff

Revision 1.6  2003/07/01 22:16:11  yorkc
Updated texts to TEI P4 and Perseus P4 extensions; minor cleanup (esp. character encodings and typos.)

Revision 1.5  2000/03/04 20:34:33  dasmith
Added separate funder entity to TEI header.

Revision 1.4  2000/02/17 15:51:39  amahoney use n attribute on sp to carry over speaker names when long speeches are interrupted by card breaks -- and move card break past close tag of sp

Revision 1.3  2000/01/11 20:40:41  amahoney convert to P3

</change></revisionDesc></teiHeader>
<text>
<body>
<div n="urn:cts:greekLit:tlg0006.tlg018.perseus-grc1" type="edition" xml:lang="grc"><div type="episode">
<milestone ed="p" n="1" unit="card"/>
<sp n="*)agame/mnwn">
<speaker>Ἀγαμέμνων</speaker>
<l n="1">Ἐγένοντο Λήδᾳ Θεστιάδι τρεῖς παρθένοι,</l>
<l n="2">Φοίβη Κλυταιμήστρα τʼ, ἐμὴ ξυνάορος,</l>
<l n="3">Ἑλένη τε· ταύτης οἱ τὰ πρῶτʼ ὠλβισμένοι</l>
<l n="4">μνηστῆρες ἦλθον Ἑλλάδος νεανίαι.</l>
<l n="5">δειναὶ δʼ ἀπειλαὶ καὶ κατʼ ἀλλήλων φόνος</l>
<l n="6">ξυνίσταθʼ, ὅστις μὴ λάβοι τὴν παρθένον.</l>
<l n="7">τὸ πρᾶγμα δʼ ἀπόρως εἶχε Τυνδάρεῳ πατρί,</l>
<l n="8">δοῦναί τε μὴ δοῦναί τε, τῆς τύχης ὅπως</l>
<l n="9">ἅψαιτʼ ἄριστα. καί νιν εἰσῆλθεν τάδε·</l>
<l n="10">ὅρκους συνάψαι δεξιάς τε συμβαλεῖν</l>
<l n="11">μνηστῆρας ἀλλήλοισι καὶ διʼ ἐμπύρων</l>
<l n="12">σπονδὰς καθεῖναι κἀπαράσασθαι τάδε·</l>
<l n="13">ὅτου γυνὴ γένοιτο Τυνδαρὶς κόρη,</l>
<l n="14">τούτῳ ξυναμυνεῖν, εἴ τις ἐκ δόμων λαβὼν</l>
<l n="15">οἴχοιτο τόν τʼ ἔχοντʼ ἀπωθοίη λέχους,</l>
<l n="16">κἀπιστρατεύσειν καὶ κατασκάψειν πόλιν</l>
<l n="17">Ἕλληνʼ ὁμοίως βάρβαρόν θʼ ὅπλων μέτα.</l>
<l n="18">ἐπεὶ δʼ ἐπιστώθησαν — εὖ δέ πως γέρων</l>
<l n="19">ὑπῆλθεν αὐτοὺς Τυνδάρεως πυκνῇ φρενί — </l>
<l n="20">δίδωσʼ ἑλέσθαι θυγατρὶ μνηστήρων ἕνα,</l>
<l n="21">ὅτου πνοαὶ φέροιεν Ἀφροδίτης φίλαι.</l>
<l n="22">ἣ δʼ εἵλεθʼ, ὅς σφε μήποτʼ ὤφελεν λαβεῖν,</l>
<l n="23">Μενέλαον. ἐλθὼν δʼ ἐκ Φρυγῶν ὁ τὰς θεὰς</l>
<l n="24">κρίνων ὅδʼ, ὡς ὁ μῦθος Ἀργείων ἔχει,</l>
<l n="25">Λακεδαίμονʼ, ἀνθηρὸς μὲν εἱμάτων στολῇ</l>
<l n="26">χρυσῷ δὲ λαμπρός, βαρβάρῳ χλιδήματι,</l>
<l n="27">ἐρῶν ἐρῶσαν ᾤχετʼ ἐξαναρπάσας</l>
<l n="28">Ἑλένην πρὸς Ἴδης βούσταθμʼ, ἔκδημον λαβὼν</l>
<l n="29">Μενέλαον. ὃ δὲ καθʼ Ἑλλάδʼ οἰστρήσας δρόμῳ</l>
<l n="30">ὅρκους παλαιοὺς Τυνδάρεω μαρτύρεται,</l>
<l n="31">ὡς χρὴ βοηθεῖν τοῖσιν ἠδικημένοις.</l>
<milestone ed="p" n="80" unit="card"/>
<l n="32">τοὐντεῦθεν οὖν Ἕλληνες ᾄξαντες δορί,</l>
<l n="33">τεύχη λαβόντες στενόπορʼ Αὐλίδος βάθρα</l>
<l n="34">ἥκουσι τῆσδε, ναυσὶν ἀσπίσιν θʼ ὁμοῦ</l>
<l n="35">ἵπποις τε πολλοῖς ἅρμασίν τʼ ἠσκημένοι.</l>
<l n="36">κἀμὲ στρατηγεῖν † κἆτα Μενέλεω χάριν †</l>
<l n="37">εἵλοντο, σύγγονόν γε. τἀξίωμα δὲ</l>
<l n="38">ἄλλος τις ὤφελʼ ἀντʼ ἐμοῦ λαβεῖν τόδε.</l>
<l n="39">ἠθροισμένου δὲ καὶ ξυνεστῶτος στρατοῦ</l>
<l n="40">ἥμεσθʼ ἀπλοίᾳ χρώμενοι κατʼ Αὐλίδα.</l>
<l n="41">Κάλχας δʼ ὁ μάντις ἀπορίᾳ κεχρημένοις</l>
<l n="42">ἀνεῖλεν Ἰφιγένειαν ἣν ἔσπειρʼ ἐγὼ</l>
<l n="43">Ἀρτέμιδι θῦσαι τῇ τόδʼ οἰκούσῃ πέδον,</l>
<l n="44">καὶ πλοῦν τʼ ἔσεσθαι καὶ κατασκαφὰς Φρυγῶν</l>
<l n="45">
<del>θύσασι, μὴ θύσασι δʼ οὐκ εἶναι τάδε.</del>
</l>
<l n="46">κλύων δʼ ἐγὼ ταῦτʼ, ὀρθίῳ κηρύγματι</l>
<l n="47">Ταλθύβιον εἶπον πάντʼ ἀφιέναι στρατόν,</l>
<l n="48">ὡς οὔποτʼ ἂν τλὰς θυγατέρα κτανεῖν ἐμήν.</l>
<l n="49">οὗ δή μʼ ἀδελφὸς πάντα προσφέρων λόγον</l>
<l n="50">ἔπεισε τλῆναι δεινά. κἀν δέλτου πτυχαῖς</l>
<l n="51">γράψας ἔπεμψα πρὸς δάμαρτα τὴν ἐμὴν</l>
<l n="52">πέμπειν Ἀχιλλεῖ θυγατέρʼ ὡς γαμουμένην,</l>
<l n="53">τό τʼ ἀξίωμα τἀνδρὸς ἐκγαυρούμενος,</l>
<l n="54">συμπλεῖν τʼ Ἀχαιοῖς οὕνεκʼ οὐ θέλοι λέγων,</l>
<l n="55">εἰ μὴ παρʼ ἡμῶν εἶσιν ἐς Φθίαν λέχος·</l>
<l n="56">πειθὼ γὰρ εἶχον τήνδε πρὸς δάμαρτʼ ἐμήν,</l>
<l n="57">
<del>ψευδῆ συνάψας ἀντὶ παρθένου γάμον.</del>
</l>
<l n="58">
<del>μόνοι δʼ Ἀχαιῶν ἴσμεν ὡς ἔχει τάδε</del>
</l>
<l n="59">
<del>Κάλχας Ὀδυσσεὺς Μενέλεώς θʼ. ἃ δʼ οὐ καλῶς</del>
</l>
<l n="60">
<del>ἔγνων τότʼ, αὖθις μεταγράφω καλῶς πάλιν</del>
</l>
<l n="61">
<del>ἐς τήνδε δέλτον, ἣν κατʼ εὐφρόνης σκιὰν</del>
</l>
<l n="62">
<del>λύοντα καὶ συνδοῦντά μʼ εἰσεῖδες, γέρον.</del>
</l>
<l n="63">
<del>ἀλλʼ εἶα χώρει τάσδʼ ἐπιστολὰς λαβὼν</del>
</l>
<l n="64">
<del>πρὸς Ἄργος. ἃ δὲ κέκευθε δέλτος ἐν πτυχαῖς,</del>
</l>
<l n="65">
<del>λόγῳ φράσω σοι πάντα τἀγγεγραμμένα·</del>
</l>
<l n="66">
<del>πιστὸς γὰρ ἀλόχῳ τοῖς τʼ ἐμοῖς δόμοισιν εἶ.</del>
</l>
</sp>
<milestone ed="p" n="1" unit="card"/>
<div type="anapests">
<sp>
<speaker>Ἀγαμέμνων</speaker>
<l n="67">Ὦ πρέσβυ, δόμων τῶνδε πάροιθεν</l>
<l n="68">στεῖχε.</l>
</sp>
<sp>
<speaker>Πρεσβύτης</speaker>
<l n="69">στείχω. τί δὲ καινουργεῖς,</l>
<l n="70">Ἀγάμεμνον ἄναξ;</l>
</sp>
<sp>
<speaker>Ἀγαμέμνων</speaker>
<l n="71">σπεύσεις;</l>
</sp>
<sp>
<speaker>Πρεσβύτης</speaker>
<l n="72">σπεύδω.</l>
<l n="73">μάλα τοι γῆρας τοὐμὸν ἄυπνον</l>
<l n="74">καὶ ἐπʼ ὀφθαλμοῖς ὀξὺ πάρεστιν.</l>
</sp>
<sp>
<speaker>Ἀγαμέμνων</speaker>
<l n="75">τίς ποτʼ ἄρʼ ἀστὴρ ὅδε πορθμεύει;</l>
</sp>
<sp>
<speaker>Πρεσβύτης</speaker>
<l n="76">Σείριος ἐγγὺς τῆς ἑπταπόρου</l>
<l n="77">Πλειάδος ᾄσσων ἔτι μεσσήρης.</l>
</sp>
<sp>
<speaker>Ἀγαμέμνων</speaker>
<l n="78">οὔκουν φθόγγος γʼ οὔτʼ ὀρνίθων</l>
<l n="79">οὔτε θαλάσσης· σιγαὶ δʼ ἀνέμων</l>
<l n="80">τόνδε κατʼ Εὔριπον ἔχουσιν.</l>
</sp>
<sp>
<speaker>Πρεσβύτης</speaker>
<l n="81">τί δὲ σὺ σκηνῆς ἐκτὸς ἀίσσεις,</l>
<l n="82">Ἀγάμεμνον ἄναξ;</l>
<l n="83">ἔτι δʼ ἡσυχία τῇδε κατʼ Αὖλιν</l>
<l n="84">καὶ ἀκίνητοι φυλακαὶ τειχέων.</l>
<l n="85">στείχωμεν ἔσω.</l>
</sp>
<sp>
<speaker>Ἀγαμέμνων</speaker>
<l n="86">ζηλῶ σέ, γέρον,</l>
<l n="87">ζηλῶ δʼ ἀνδρῶν ὃς ἀκίνδυνον</l>
<l n="88">βίον ἐξεπέρασʼ ἀγνὼς ἀκλεής·</l>
<l n="89">τοὺς δʼ ἐν τιμαῖς ἧσσον ζηλῶ.</l>
</sp>
<sp>
<speaker>Πρεσβύτης</speaker>
<l n="90">καὶ μὴν τὸ καλόν γʼ ἐνταῦθα βίου.</l>
</sp>
<sp>
<speaker>Ἀγαμέμνων</speaker>
<l n="91">τοῦτο δέ γʼ ἐστὶν τὸ καλὸν σφαλερόν,</l>
<l n="92">καὶ τὸ πρότιμον</l>
<l n="93">γλυκὺ μέν, λυπεῖ δὲ προσιστάμενον.</l>
<l n="94">τοτὲ μὲν τὰ θεῶν οὐκ ὀρθωθέντʼ</l>
<l n="95">ἀνέτρεψε βίον, τοτὲ δʼ ἀνθρώπων</l>
<l n="96">γνῶμαι πολλαὶ</l>
<l n="97">καὶ δυσάρεστοι διέκναισαν.</l>
</sp>
<sp>
<speaker>Πρεσβύτης</speaker>
<l n="98">οὐκ ἄγαμαι ταῦτʼ ἀνδρὸς ἀριστέως.</l>
<l n="99">οὐκ ἐπὶ πᾶσίν σʼ ἐφύτευσʼ ἀγαθοῖς,</l>
<l n="100">Ἀγάμεμνον, Ἀτρεύς.</l>
<l n="101">δεῖ δέ σε χαίρειν καὶ λυπεῖσθαι·</l>
<l n="102">θνητὸς γὰρ ἔφυς. κἂν μὴ σὺ θέλῃς,</l>
<l n="103">τὰ θεῶν οὕτω βουλόμενʼ ἔσται.</l>
<l n="104">σὺ δὲ λαμπτῆρος φάος ἀμπετάσας</l>
<l n="105">δέλτον τε γράφεις</l>
<l n="106">τήνδʼ ἣν πρὸ χερῶν ἔτι βαστάζεις,</l>
<l n="107">καὶ ταὐτὰ πάλιν γράμματα συγχεῖς</l>
<l n="108">καὶ σφραγίζεις λύεις τʼ ὀπίσω</l>
<l n="109">ῥίπτεις τε πέδῳ πεύκην, θαλερὸν</l>
<l n="110">κατὰ δάκρυ χέων,</l>
<l n="111">καὶ τῶν ἀπόρων οὐδενὸς ἐνδεῖς</l>
<l n="112">μὴ οὐ μαίνεσθαι.</l>
<l n="113">τί πονεῖς; τί νέον περὶ σοί, βασιλεῦ;</l>
<l n="114">φέρε κοίνωσον μῦθον ἐς ἡμᾶς.</l>
<l n="115">πρὸς <add>δʼ</add> ἄνδρʼ ἀγαθὸν πιστόν τε φράσεις·</l>
<l n="116">σῇ γάρ μʼ ἀλόχῳ τότε Τυνδάρεως</l>
<l n="117">πέμπει φερνὴν</l>
<l n="118">συννυμφοκόμον τε δίκαιον.</l>
</sp>
<milestone ed="p" n="115" unit="card"/>
<sp>
<speaker>Ἀγαμέμνων</speaker>
<l n="119">πέμπω σοι πρὸς ταῖς πρόσθεν</l>
<l n="120">δέλτους, ὦ Λήδας ἔρνος  <gap/>
</l>
</sp>
<sp>
<speaker>Πρεσβύτης</speaker>
<l n="121">λέγε καὶ σήμαινʼ, ἵνα καὶ γλώσσῃ</l>
<l n="122">σύντονα τοῖς σοῖς γράμμασιν αὐδῶ.</l>
</sp>
<sp>
<speaker>Ἀγαμέμνων</speaker>
<l n="123">μὴ στέλλειν τὰν σὰν ἶνιν πρὸς</l>
<l n="124">τὰν κολπώδη πτέρυγʼ Εὐβοίας</l>
<l n="125">Αὖλιν ἀκλύσταν.</l>
<l n="126">εἰς ἄλλας ὥρας γὰρ δὴ</l>
<l n="127">παιδὸς δαίσομεν ὑμεναίους.</l>
</sp>
<sp>
<speaker>Πρεσβύτης</speaker>
<l n="128">καὶ πῶς Ἀχιλεὺς λέκτρων ἀπλακὼν</l>
<l n="129">οὐ μέγα φυσῶν θυμὸν ἐπαρεῖ</l>
<l n="130">σοὶ σῇ τʼ ἀλόχῳ;</l>
<l n="131">τόδε καὶ δεινόν· σήμαινʼ ὅ τι φῄς.</l>
</sp>
<sp>
<speaker>Ἀγαμέμνων</speaker>
<l n="132">ὄνομʼ, οὐκ ἔργον, παρέχων Ἀχιλεὺς</l>
<l n="133">οὐκ οἶδε γάμους, οὐδʼ ὅ τι πράσσομεν,</l>
<l n="134">οὐδʼ ὅτι κείνῳ παῖδʼ ἐπεφήμισα</l>
<l n="135">νυμφείους εἰς ἀγκώνων</l>
<l n="136">εὐνὰς ἐκδώσειν λέκτροις.</l>
</sp>
<sp>
<speaker>Πρεσβύτης</speaker>
<l n="137">δεινά γʼ ἐτόλμας, Ἀγάμεμνον ἄναξ,</l>
<l n="138">ὃς τῷ τῆς θεᾶς σὴν παῖδʼ ἄλοχον</l>
<l n="139">φατίσας ἦγες σφάγιον Δαναοῖς.</l>
</sp>
<sp>
<speaker>Ἀγαμέμνων</speaker>
<l n="140">οἴμοι, γνώμας ἐξέσταν,</l>
<l n="141">αἰαῖ, πίπτω δʼ εἰς ἄταν.</l>
<l n="142">ἀλλʼ ἴθʼ ἐρέσσων σὸν πόδα, γήρᾳ</l>
<l n="143">μηδὲν ὑπείκων.</l>
</sp>
<sp>
<speaker>Πρεσβύτης</speaker>
<l n="144">σπεύδω, βασιλεῦ.</l>
</sp>
<sp>
<speaker>Ἀγαμέμνων</speaker>
<l n="145">μή νυν μήτʼ ἀλσώδεις ἵζου</l>
<l n="146">κρήνας μήθʼ ὕπνῳ θελχθῇς.</l>
</sp>
<sp>
<speaker>Πρεσβύτης</speaker>
<l n="147">εὔφημα θρόει.</l>
</sp>
<sp>
<speaker>Ἀγαμέμνων</speaker>
<l n="148">πάντῃ δὲ πόρον σχιστὸν ἀμείβων</l>
<l n="149">λεῦσσε, φυλάσσων μή τίς σε λάθῃ</l>
<l n="150">τροχαλοῖσιν ὄχοις παραμειψαμένη</l>
<l n="151">παῖδα κομίζουσʼ ἐνθάδʼ ἀπήνη</l>
<l n="152">Δαναῶν πρὸς ναῦς.</l>
</sp>
<sp>
<speaker>Πρεσβύτης</speaker>
<l n="153">ἔσται τάδε.</l>
</sp>
<sp>
<speaker>Ἀγαμέμνων</speaker>
<l n="154">κλῄθρων δʼ ἐξόρμοις</l>
<l n="155">ἤν νιν πομπαῖς ἀντήσῃς,</l>
<l n="156">πάλιν εἰσόρμα, σεῖε χαλινούς,</l>
<l n="157">ἐπὶ Κυκλώπων ἱεὶς θυμέλας.</l>
</sp>
<sp>
<speaker>Πρεσβύτης</speaker>
<l n="158">πιστὸς δὲ φράσας τάδε πῶς ἔσομαι,</l>
<l n="159">λέγε, παιδὶ σέθεν τῇ σῇ τʼ ἀλόχῳ;</l>
</sp>
<sp>
<speaker>Ἀγαμέμνων</speaker>
<l n="160">σφραγῖδα φύλασσʼ ἣν ἐπὶ δέλτῳ</l>
<l n="161">τήνδε κομίζεις. ἴθι. λευκαίνει</l>
<l n="162">τόδε φῶς ἤδη λάμπουσʼ ἠὼς</l>
<l n="163">πῦρ τε τεθρίππων τῶν Ἀελίου·</l>
<l n="164">σύλλαβε μόχθων.</l>
<l n="165">θνητῶν δʼ ὄλβιος ἐς τέλος οὐδεὶς</l>
<l n="166">οὐδʼ εὐδαίμων·</l>
<l n="167">οὔπω γὰρ ἔφυ τις ἄλυπος.</l>
</sp>
</div>
</div>
<milestone ed="p" n="164" unit="card"/>
<div type="choral">
<div type="strophe" n="1">
<sp>
<speaker>Χορός</speaker>
<l n="168">ἔμολον ἀμφὶ παρακτίαν</l>
<l n="169">ψάμαθον Αὐλίδος ἐναλίας,</l>
<l n="170">Εὐρίπου διὰ χευμάτων</l>
<l n="171">κέλσασα στενοπόρθμων,</l>
<l n="172">Χαλκίδα πόλιν ἐμὰν προλιποῦσʼ,</l>
<l n="173">ἀγχιάλων ὑδάτων τροφὸν</l>
<l n="174">τᾶς κλεινᾶς Ἀρεθούσας,</l>
<l n="175">Ἀχαιῶν στρατιὰν ὡς ἐσιδοίμαν</l>
<l n="176">Ἀχαιῶν τε πλάτας ναυσιπόρους ἡ-</l>
<l n="177">μιθέων, οὓς ἐπὶ Τροίαν</l>
<l n="178">ἐλάταις χιλιόναυσιν</l>
<l n="179">τὸν ξανθὸν Μενέλαόν θʼ</l>
<l n="180">ἁμέτεροι πόσεις</l>
<l n="181">ἐνέπουσʼ Ἀγαμέμνονά τʼ εὐπατρίδαν</l>
<l n="182">στέλλειν ἐπὶ τὰν Ἑλέναν, ἀπʼ</l>
<l n="183">Εὐρώτα δονακοτρόφου</l>
<l n="184">Πάρις ὁ βουκόλος ἃν ἔλαβε</l>
<l n="185">δῶρον τᾶς Ἀφροδίτας,</l>
<l n="186">ὅτʼ ἐπὶ κρηναίαισι δρόσοις</l>
<l n="187">Ἥρᾳ Παλλάδι τʼ ἔριν ἔριν</l>
<l n="188">μορφᾶς ἁ Κύπρις ἔσχεν.</l>
</sp>
<milestone ed="p" n="185" unit="card"/>
</div>
<div type="antistrophe" n="1">
<sp>
<speaker>Χορός</speaker>
<l n="189">πολύθυτον δὲ διʼ ἄλσος Ἀρ-</l>
<l n="190">τέμιδος ἤλυθον ὀρομένα,</l>
<l n="191">φοινίσσουσα παρῇδʼ ἐμὰν</l>
<l n="192">αἰσχύνᾳ νεοθαλεῖ,</l>
<l n="193">ἀσπίδος ἔρυμα καὶ κλισίας</l>
<l n="194">ὁπλοφόρους Δαναῶν θέλουσʼ</l>
<l n="195">ἵππων τʼ ὄχλον ἰδέσθαι.</l>
<l n="196">κατεῖδον δὲ δύʼ Αἴαντε συνέδρω,</l>
<l n="197">τὸν Οἰλέως Τελαμῶνός τε γόνον, τὸν</l>
<l n="198">Σαλαμῖνος στέφανον· Πρω-</l>
<l n="199">τεσίλαόν τʼ ἐπὶ θάκοις</l>
<l n="200">πεσσῶν ἡδομένους μορ-</l>
<l n="201">φαῖσι πολυπλόκοις</l>
<l n="202">Παλαμήδεά θʼ, ὃν τέκε παῖς ὁ Ποσει-</l>
<l n="203">δᾶνος, Διομήδεά θʼ ἡδο-</l>
<l n="204">ναῖς δίσκου κεχαρημένον,</l>
<l n="205">παρὰ δὲ Μηριόνην, Ἄρεος</l>
<l n="206">ὄζον, θαῦμα βροτοῖσιν,</l>
<l n="207">τὸν ἀπὸ νησαίων τʼ ὀρέων</l>
<l n="208">Λαέρτα τόκον, ἅμα δὲ Νι-</l>
<l n="209">ρέα, κάλλιστον Ἀχαιῶν.</l>
</sp>
<milestone ed="p" n="206" unit="card"/>
</div>
<div type="mesode">
<sp>
<speaker>Χορός</speaker>
<l n="210">τὸν ἰσάνεμόν τε ποδοῖν</l>
<l n="211">λαιψηροδρόμον Ἀχιλῆα,</l>
<l n="212">τὸν ἁ Θέτις τέκε καὶ Χείρων</l>
<l n="213">ἐξεπόνησεν, εἶδον</l>
<l n="214">αἰγιαλοῖς παρά τε κροκάλαις</l>
<l n="215">δρόμον ἔχοντα σὺν ὅπλοις·</l>
<l n="216">ἅμιλλαν δʼ ἐπόνει ποδοῖν</l>
<l n="217">πρὸς ἅρμα τέτρωρον</l>
<l n="218">ἑλίσσων περὶ νίκας.</l>
<l n="219">ὁ δὲ διφρηλάτας ἐβοᾶτʼ,</l>
<l n="220">Εὔμηλος Φερητιάδας,</l>
<l n="221">ᾧ καλλίστους ἰδόμαν</l>
<l n="222">χρυσοδαιδάλτους στομίοις</l>
<l n="223">πώλους κέντρῳ θεινομένους,</l>
<l n="224">τοὺς μὲν μέσους ζυγίους</l>
<l n="225">λευκοστίκτῳ τριχὶ βαλιούς,</l>
<l n="226">τοὺς δʼ ἔξω σειροφόρους</l>
<l n="227">ἀντήρεις καμπαῖσι δρόμων,</l>
<l n="228">πυρσότριχας, μονόχαλα δʼ ὑπὸ σφυρὰ</l>
<l n="229">ποικιλοδέρμονας· οἷς παρεπάλλετο</l>
<l n="230">Πηλεΐδας σὺν ὅπλοισι παρʼ ἄντυγα καὶ σύ-</l>
<l n="231">ριγγας ἁρματείους.</l>
</sp>
<milestone ed="p" n="231" unit="card"/>
</div>
<div type="strophe" n="2">
<sp>
<speaker>Χορός</speaker>
<l n="232">ναῶν δʼ εἰς ἀριθμὸν ἤλυθον</l>
<l n="233">καὶ θέαν ἀθέσφατον,</l>
<l n="234">τὰν γυναικεῖον ὄψιν ὀμμάτων</l>
<l n="235">ὡς πλήσαιμι, μέλινον ἁδονάν.</l>
<l n="236">καὶ κέρας μὲν ἦν</l>
<l n="237">δεξιὸν πλάτας ἔχων</l>
<l n="238">Φθιώτας ὁ Μυρμιδὼν Ἄρης</l>
<l n="239">πεντήκοντα ναυσὶ θουρίαις.</l>
<l n="240">χρυσέαις δʼ εἰκόσιν κατʼ ἄκρα Νη-</l>
<l n="241">ρῇδες ἕστασαν θεαί,</l>
<l n="242">πρύμναις σῆμʼ Ἀχιλλείου στρατοῦ.</l>
</sp>
<milestone ed="p" n="242" unit="card"/>
</div>
<div type="antistrophe" n="2">
<sp>
<speaker>Χορός</speaker>
<l n="243">Ἀργείων δὲ ταῖσδʼ ἰσήρετμοι</l>
<l n="244">νᾶες ἕστασαν πέλας·</l>
<l n="245">ὧν ὁ Μηκιστέως στρατηλάτας</l>
<l n="246">παῖς ἦν, Ταλαὸς ὃν τρέφει πατήρ,</l>
<l n="247">Καπανέως τε παῖς</l>
<l n="248">Σθένελος· Ἀτθίδας δʼ ἄγων</l>
<l n="249">ἑξήκοντα ναῦς ὁ Θησέως</l>
<l n="250">παῖς ἑξῆς ἐναυλόχει, θεὰν</l>
<l n="251">Παλλάδʼ ἐν μωνύχοις ἔχων πτερω-</l>
<l n="252">τοῖσιν ἅρμασιν θετόν,</l>
<l n="253">εὔσημόν γε φάσμα ναυβάταις.</l>
</sp>
<milestone ed="p" n="253" unit="card"/>
</div>
<div type="strophe" n="3">
<sp>
<speaker>Χορός</speaker>
<l n="254">Βοιωτῶν δʼ ὅπλισμα πόντιον</l>
<l n="255">πεντήκοντα νῆας εἰδόμαν</l>
<l n="256">σημείοισιν ἐστολισμένας·</l>
<l n="257">τοῖς δὲ Κάδμος ἦν</l>
<l n="258">χρύσεον δράκοντʼ ἔχων</l>
<l n="259">ἀμφὶ ναῶν κόρυμβα·</l>
<l n="260">Λήιτος δʼ ὁ γηγενὴς</l>
<l n="261">ἆρχε ναΐου στρατοῦ·</l>
<l n="262">Φωκίδος δʼ ἀπὸ χθονὸς</l>
<l n="263">Λοκρᾶς τε τοῖσδʼ ἴσας ἄγων</l>
<l n="264">ναῦς <add>ἦλθʼ</add> Οἰλέως τόκος κλυτὰν</l>
<l n="265">Θρονιάδʼ ἐκλιπὼν πόλιν.</l>
</sp>
<milestone ed="p" n="265" unit="card"/>
</div>
<div type="antistrophe" n="3">
<sp>
<speaker>Χορός</speaker>
<l n="266">Μυκήνας δὲ τᾶς Κυκλωπίας</l>
<l n="267">παῖς Ἀτρέως ἔπεμπε ναυβάτας</l>
<l n="268">ναῶν ἑκατὸν ἠθροϊσμένους·</l>
<l n="269">σὺν δʼ Ἄδραστος ἦν</l>
<l n="270">ταγός, ὡς φίλος φίλῳ,</l>
<l n="271">τᾶς φυγούσας μέλαθρα</l>
<l n="272">βαρβάρων χάριν γάμων</l>
<l n="273">πρᾶξιν Ἑλλὰς ὡς λάβοι.</l>
<l n="274">ἐκ Πύλου δὲ Νέστορος</l>
<l n="275">Γερηνίου κατειδόμαν</l>
<l n="276">πρύμνας σῆμα ταυρόπουν ὁρᾶν,</l>
<l n="277">τὸν πάροικον Ἀλφεόν.</l>
</sp>
<milestone ed="p" n="277" unit="card"/>
</div>
<div type="strophe" n="4">
<sp>
<speaker>Χορός</speaker>
<l n="278">Αἰνιάνων δὲ δωδεκάστολοι</l>
<l n="279">νᾶες ἦσαν, ὧν ἄναξ</l>
<l n="280">Γουνεὺς ἆρχε· τῶνδε δʼ αὖ πέλας</l>
<l n="281">Ἤλιδος δυνάστορες,</l>
<l n="282">οὓς Ἐπειοὺς ὠνόμαζε πᾶς λεώς·</l>
<l n="283">Εὔρυτος δʼ ἄνασσε τῶνδε,</l>
<l n="284">λευκήρετμον δʼ Ἄρη</l>
<l n="285">Τάφιον ἦγεν, ὧν Μέγης ἄνασσε,</l>
<l n="286">Φυλέως λόχευμα,</l>
<l n="287">τὰς Ἐχίνας λιπὼν</l>
<l n="288">νήσους ναυβάταις ἀπροσφόρους.</l>
</sp>
<milestone ed="p" n="288" unit="card"/>
</div>
<div type="antistrophe" n="4">
<sp>
<speaker>Χορός</speaker>
<l n="289">Αἴας δʼ ὁ Σαλαμῖνος ἔντροφος</l>
<l n="290">δεξιὸν κέρας † πρὸς τὸ λαιὸν ξυνᾶγε †,</l>
<l n="291">τῶν ἆσσον ὥρμει πλάταισιν</l>
<l n="292">ἐσχάταισι συμπλέκων</l>
<l n="293">δώδεκʼ εὐστροφωτάταισι ναυσίν. ὣς</l>
<l n="294">ἄιον καὶ ναυβάταν</l>
<l n="295">εἰδόμαν λεών·</l>
<l n="296">ᾧ τις εἰ προσαρμόσει</l>
<l n="297">βαρβάρους βάριδας,</l>
<l n="298">νόστον οὐκ ἀποίσεται,</l>
<l n="299">ἐνθάδʼ οἷον εἰδόμαν</l>
<l n="300">νάιον πόρευμα,</l>
<l n="301">τὰ δὲ κατʼ οἴκους κλύουσα συγκλήτου</l>
<l n="302">μνήμην σῴζομαι στρατεύματος.</l>
</sp>
</div>
</div>
<milestone ed="p" n="303" unit="card"/>
<div type="episode">
<sp>
<speaker>Πρεσβύτης</speaker>
<l n="303">Μενέλαε, τολμᾷς δείνʼ, ἅ σʼ οὐ τολμᾶν χρεών.</l>
</sp>
<sp>
<speaker>Μενέλαος</speaker>
<l n="304">ἄπελθε· λίαν δεσπόταισι πιστὸς εἶ.</l>
</sp>
<sp>
<speaker>Πρεσβύτης</speaker>
<l n="305">καλόν γέ μοι τοὔνειδος ἐξωνείδισας.</l>
</sp>
<sp>
<speaker>Μενέλαος</speaker>
<l n="306">κλαίοις ἄν, εἰ πράσσοις ἃ μὴ πράσσειν σε δεῖ.</l>
</sp>
<sp>
<speaker>Πρεσβύτης</speaker>
<l n="307">οὐ χρῆν σε λῦσαι δέλτον, ἣν ἐγὼ ʼφερον.</l>
</sp>
<sp>
<speaker>Μενέλαος</speaker>
<l n="308">οὐδέ γε φέρειν σὲ πᾶσιν Ἕλλησιν κακά.</l>
</sp>
<sp>
<speaker>Πρεσβύτης</speaker>
<l n="309">ἄλλοις ἁμιλλῶ ταῦτʼ· ἄφες δὲ τήνδʼ ἐμοί.</l>
</sp>
<sp>
<speaker>Μενέλαος</speaker>
<l n="310">οὐκ ἂν μεθείμην.</l>
</sp>
<sp>
<speaker>Πρεσβύτης</speaker>
<l n="311">οὐδʼ ἔγωγʼ ἀφήσομαι.</l>
</sp>
<sp>
<speaker>Μενέλαος</speaker>
<l n="312">σκήπτρῳ τάχʼ ἆρα σὸν καθαιμάξω κάρα.</l>
</sp>
<sp>
<speaker>Πρεσβύτης</speaker>
<l n="313">ἀλλʼ εὐκλεές τοι δεσποτῶν θνῄσκειν ὕπερ.</l>
</sp>
<sp>
<speaker>Μενέλαος</speaker>
<l n="314">μέθες· μακροὺς δὲ δοῦλος ὢν λέγεις λόγους.</l>
</sp>
<sp>
<speaker>Πρεσβύτης</speaker>
<l n="315">ὦ δέσποτʼ, ἀδικούμεσθα. σὰς δʼ ἐπιστολὰς</l>
<l n="316">ἐξαρπάσας ὅδʼ ἐκ χερῶν ἐμῶν βίᾳ,</l>
<l n="317">Ἀγάμεμνον, οὐδὲν τῇ δίκῃ χρῆσθαι θέλει.</l>
</sp>
<milestone ed="p" n="317" unit="card"/>
<div type="trochees">
<sp>
<speaker>Ἀγαμέμνων</speaker>
<l n="318">ἔα·</l>
<l n="319">τίς ποτʼ ἐν πύλαισι θόρυβος καὶ λόγων ἀκοσμία;</l>
</sp>
<sp>
<speaker>Μενέλαος</speaker>
<l n="320">οὑμὸς οὐχ ὁ τοῦδε μῦθος κυριώτερος λέγειν.</l>
</sp>
<sp>
<speaker>Ἀγαμέμνων</speaker>
<l n="321">σὺ δὲ τί τῷδʼ ἐς ἔριν ἀφῖξαι, Μενέλεως, βίᾳ τʼ ἄγεις;</l>
</sp>
<sp>
<speaker>Μενέλαος</speaker>
<l n="322">βλέψον εἰς ἡμᾶς, ἵνʼ ἀρχὰς τῶν λόγων ταύτας λάβω.</l>
</sp>
<sp>
<speaker>Ἀγαμέμνων</speaker>
<l n="323">μῶν τρέσας οὐκ ἀνακαλύψω βλέφαρον, Ἀτρέως γεγώς;</l>
</sp>
<sp>
<speaker>Μενέλαος</speaker>
<l n="324">τήνδʼ ὁρᾷς δέλτον, κακίστων γραμμάτων ὑπηρέτιν;</l>
</sp>
<sp>
<speaker>Ἀγαμέμνων</speaker>
<l n="325">εἰσορῶ· καὶ πρῶτα ταύτην σῶν ἀπάλλαξον χερῶν.</l>
</sp>
<sp>
<speaker>Μενέλαος</speaker>
<l n="326">οὔ, πρὶν ἂν δείξω γε Δαναοῖς πᾶσι τἀγγεγραμμένα.</l>
</sp>
<sp>
<speaker>Ἀγαμέμνων</speaker>
<l n="327">ἦ γὰρ οἶσθʼ ἃ μή σε καιρὸς εἰδέναι σήμαντρʼ ἀνείς;</l>
</sp>
<sp>
<speaker>Μενέλαος</speaker>
<l n="328">ὥστε σʼ ἀλγῦναί γʼ, ἀνοίξας ἃ σὺ κάκʼ εἰργάσω λάθρᾳ.</l>
</sp>
<sp>
<speaker>Ἀγαμέμνων</speaker>
<l n="329">ποῦ δὲ κἄλαβές νιν; ὦ θεοί, σῆς ἀναισχύντου φρενός.</l>
</sp>
<sp>
<speaker>Μενέλαος</speaker>
<l n="330">προσδοκῶν σὴν παῖδʼ ἀπʼ Ἄργους, εἰ στράτευμʼ ἀφίξεται.</l>
</sp>
<sp>
<speaker>Ἀγαμέμνων</speaker>
<l n="331">τί δέ σε τἀμὰ δεῖ φυλάσσειν; οὐκ ἀναισχύντου τόδε;</l>
</sp>
<sp>
<speaker>Μενέλαος</speaker>
<l n="332">ὅτι τὸ βούλεσθαί μʼ ἔκνιζε· σὸς δὲ δοῦλος οὐκ ἔφυν.</l>
</sp>
<sp>
<speaker>Ἀγαμέμνων</speaker>
<l n="333">οὐχὶ δεινά; τὸν ἐμὸν οἰκεῖν οἶκον οὐκ ἐάσομαι;</l>
</sp>
<sp>
<speaker>Μενέλαος</speaker>
<l n="334">πλάγια γὰρ φρονεῖς, τὰ μὲν νῦν, τὰ δὲ πάλαι, τὰ δʼ αὐτίκα.</l>
</sp>
<sp>
<speaker>Ἀγαμέμνων</speaker>
<l n="335">εὖ κεκόμψευσαι πονηρά· γλῶσσʼ ἐπίφθονον σοφή.</l>
</sp>
<sp n="*mene/laos">
<speaker>Μενέλαος</speaker>
<l n="336">νοῦς δέ γʼ οὐ βέβαιος ἄδικον κτῆμα κοὐ σαφὲς φίλοις.</l>
<l n="337">βούλομαι δέ σʼ ἐξελέγξαι, καὶ σὺ μήτʼ ὀργῆς ὕπο</l>
<l n="338">ἀποτρέπου τἀληθὲς οὔτʼ αὖ κατατενῶ λίαν ἐγώ.</l>
<l n="339">οἶσθʼ, ὅτʼ ἐσπούδαζες ἄρχειν Δαναΐδαις πρὸς Ἴλιον,</l>
<l n="340">τῷ δοκεῖν μὲν οὐχὶ χρῄζων, τῷ δὲ βούλεσθαι θέλων,</l>
<l n="341">ὡς ταπεινὸς ἦσθα, πάσης δεξιᾶς προσθιγγάνων</l>
<l n="342">καὶ θύρας ἔχων ἀκλῄστους τῷ θέλοντι δημοτῶν</l>
<l n="343">καὶ διδοὺς πρόσρησιν ἑξῆς πᾶσι — κεἰ μή τις θέλοι — </l>
<l n="344">τοῖς τρόποις ζητῶν πρίασθαι τὸ φιλότιμον ἐκ μέσου;</l>
<l n="345">κᾆτʼ, ἐπεὶ κατέσχες ἀρχάς, μεταβαλὼν ἄλλους τρόπους</l>
<l n="346">τοῖς φίλοισιν οὐκέτʼ ἦσθα τοῖς πρὶν ὡς πρόσθεν φίλος,</l>
<l n="347">δυσπρόσιτος ἔσω τε κλῄθρων σπάνιος. ἄνδρα δʼ οὐ χρεὼν</l>
<l n="348">τὸν ἀγαθὸν πράσσοντα μεγάλα τοὺς τρόπους μεθιστάναι,</l>
<l n="349">ἀλλὰ καὶ βέβαιον εἶναι τότε μάλιστα τοῖς φίλοις,</l>
<l n="350">ἡνίκʼ ὠφελεῖν μάλιστα δυνατός ἐστιν εὐτυχῶν.</l>
<milestone ed="p" n="349" unit="card"/>
<l n="351">ταῦτα μέν σε πρῶτʼ ἐπῆλθον, ἵνα σε πρῶθʼ ηὗρον κακόν.</l>
<l n="352">ὡς δʼ ἐς Αὖλιν ἦλθες αὖθις χὡ Πανελλήνων στρατός,</l>
<l n="353">οὐδὲν ἦσθʼ, ἀλλʼ ἐξεπλήσσου τῇ τύχῃ τῇ τῶν θεῶν,</l>
<l n="354">οὐρίας πομπῆς σπανίζων· Δαναΐδαι δʼ ἀφιέναι</l>
<l n="355">ναῦς διήγγελλον, μάτην δὲ μὴ πονεῖν ἐν Αὐλίδι.</l>
<l n="356">ὡς ἄνολβον εἶχες ὄμμα σύγχυσίν τʼ, εἰ μὴ νεῶν</l>
<l n="357">χιλίων ἄρχων τὸ Πριάμου πεδίον ἐμπλήσεις δορός.</l>
<l n="358">κἀμὲ παρεκάλεις· Τί δράσω; τίνα δὲ πόρον εὕρω πόθεν;  — </l>
<l n="359">ὥστε μὴ στερέντα σʼ ἀρχῆς ἀπολέσαι καλὸν κλέος.</l>
<l n="360">κᾆτʼ, ἐπεὶ Κάλχας ἐν ἱεροῖς εἶπε σὴν θῦσαι κόρην</l>
<l n="361">Ἀρτέμιδι, καὶ πλοῦν ἔσεσθαι Δαναΐδαις, ἡσθεὶς φρένας</l>
<l n="362">ἄσμενος θύσειν ὑπέστης παῖδα· καὶ πέμπεις ἑκών,</l>
<l n="363">οὐ βίᾳ — μὴ τοῦτο λέξῃς — σῇ δάμαρτι, παῖδα σὴν</l>
<l n="364">δεῦρʼ ἀποστέλλειν, Ἀχιλλεῖ πρόφασιν ὡς γαμουμένην.</l>
<l n="365">κᾆθʼ ὑποστρέψας λέληψαι μεταβαλὼν ἄλλας γραφάς,</l>
<l n="366">ὡς φονεὺς οὐκέτι θυγατρὸς σῆς ἔσῃ. μάλιστά γε.</l>
<l n="367">οὗτος αὑτός ἐστιν αἰθὴρ ὃς τάδʼ ἤκουσεν σέθεν.</l>
<l n="368">μυρίοι δέ τοι πεπόνθασʼ αὐτό· πρὸς τὰ πράγματα</l>
<l n="369">ἐκπονοῦσʼ ἔχοντες, εἶτα δʼ ἐξεχώρησαν κακῶς,</l>
<l n="370">τὰ μὲν ὑπὸ γνώμης πολιτῶν ἀσυνέτου, τὰ δʼ ἐνδίκως</l>
<l n="371">ἀδύνατοι γεγῶτες αὐτοὶ διαφυλάξασθαι πόλιν.</l>
<l n="372">Ἑλλάδος μάλιστʼ ἔγωγε τῆς ταλαιπώρου στένω,</l>
<l n="373">ἥ, θέλουσα δρᾶν τι κεδνόν, βαρβάρους τοὺς οὐδένας</l>
<l n="374">καταγελῶντας ἐξανήσει διὰ σὲ καὶ τὴν σὴν κόρην.</l>
<l n="375">μηδένʼ ἀνδρείας ἕκατι προστάτην θείμην χθονός,</l>
<l n="376">μηδʼ ὅπλων ἄρχοντα· νοῦν χρὴ τὸν στρατηλάτην ἔχειν·</l>
<l n="377">πόλεος ὡς ἄρχων ἀνὴρ πᾶς, ξύνεσιν ἢν ἔχων τύχῃ.</l>
</sp>
<milestone ed="p" n="376" unit="card"/>
<sp>
<speaker>Χορός</speaker>
<l n="378">δεινὸν κασιγνήτοισι γίγνεσθαι λόγους</l>
<l n="379">μάχας θʼ, ὅταν ποτʼ ἐμπέσωσιν εἰς ἔριν.</l>
</sp>
<milestone ed="p" n="378" unit="card"/>
<sp>
<speaker>Ἀγαμέμνων</speaker>
<l n="380">βούλομαί σʼ εἰπεῖν κακῶς εὖ, βραχέα, μὴ λίαν ἄνω</l>
<l n="381">βλέφαρα πρὸς τἀναιδὲς ἀγαγών, ἀλλὰ σωφρονεστέρως,</l>
<l n="382">ὡς ἀδελφὸν ὄντʼ· ἀνὴρ γὰρ χρηστὸς αἰδεῖσθαι φιλεῖ.</l>
<l n="383">εἰπέ μοι, τί δεινὰ φυσᾷς αἱματηρὸν ὄμμʼ ἔχων;</l>
<l n="384">τίς ἀδικεῖ σε; τοῦ κέχρησαι; χρηστὰ λέκτρʼ ἐρᾷς λαβεῖν;</l>
<l n="385">οὐκ ἔχοιμʼ ἄν σοι παρασχεῖν· ὧν γὰρ ἐκτήσω, κακῶς</l>
<l n="386">ἦρχες. εἶτʼ ἐγὼ δίκην δῶ σῶν κακῶν, ὁ μὴ σφαλείς;</l>
<l n="387">οὐ δάκνει σε τὸ φιλότιμον τοὐμόν, ἀλλʼ ἐν ἀγκάλαις</l>
<l n="388">εὐπρεπῆ γυναῖκα χρῄζεις, τὸ λελογισμένον παρεὶς</l>
<l n="389">καὶ τὸ καλόν, ἔχειν. πονηροῦ φωτὸς ἡδοναὶ κακαί.</l>
<l n="390">εἰ δʼ ἐγώ, γνοὺς πρόσθεν οὐκ εὖ, μετετέθην εὐβουλίᾳ,</l>
<l n="391">μαίνομαι; σὺ μᾶλλον, ὅστις ἀπολέσας κακὸν λέχος</l>
<l n="392">ἀναλαβεῖν θέλεις, θεοῦ σοι τὴν τύχην διδόντος εὖ.</l>
<l n="393">ὤμοσαν τὸν Τυνδάρειον ὅρκον οἱ κακόφρονες</l>
<l n="394">φιλόγαμοι μνηστῆρες — ἡ δέ γʼ Ἐλπίς, οἶμαι μέν, θεός,</l>
<l n="395">κἀξέπραξεν αὐτὸ μᾶλλον ἢ σὺ καὶ τὸ σὸν σθένος — </l>
<l n="396">οὓς λαβὼν στράτευε· ἕτοιμοι δʼ εἰσὶ μωρίᾳ φρενῶν.</l>
<l n="397">οὐ γὰρ ἀσύνετον τὸ θεῖον, ἀλλʼ ἔχει συνιέναι</l>
<l n="398">τοὺς κακῶς παγέντας ὅρκους καὶ κατηναγκασμένους.</l>
<l n="399">τἀμὰ δʼ οὐκ ἀποκτενῶ ʼγὼ τέκνα· κοὐ τὸ σὸν μὲν εὖ</l>
<l n="400">παρὰ δίκην ἔσται κακίστης εὔνιδος τιμωρίᾳ,</l>
<l n="401">ἐμὲ δὲ συντήξουσι νύκτες ἡμέραι τε δακρύοις,</l>
<l n="402">ἄνομα δρῶντα κοὐ δίκαια παῖδας οὓς ἐγεινάμην.</l>
<l n="403">ταῦτά σοι βραχέα λέλεκται καὶ σαφῆ καὶ ῥᾴδια·</l>
<l n="404">εἰ δὲ μὴ βούλῃ φρονεῖν εὖ, τἄμʼ ἐγὼ θήσω καλῶς.</l>
</sp>
</div>
<div type="dialogue">
<milestone ed="p" n="402" unit="card"/>
<sp>
<speaker>Χορός</speaker>
<l n="405">οἵδʼ αὖ διάφοροι τῶν πάρος λελεγμένων</l>
<l n="406">μύθων, καλῶς δʼ ἔχουσι, φείδεσθαι τέκνων.</l>
</sp>
<sp>
<speaker>Μενέλαος</speaker>
<l n="407">αἰαῖ, φίλους ἄρʼ οὐχὶ κεκτήμην τάλας.</l>
</sp>
<sp>
<speaker>Ἀγαμέμνων</speaker>
<l n="408">εἰ τοὺς φίλους γε μὴ θέλεις ἀπολλύναι.</l>
</sp>
<sp>
<speaker>Μενέλαος</speaker>
<l n="409">δείξεις δὲ ποῦ μοι πατρὸς ἐκ ταὐτοῦ γεγώς;</l>
</sp>
<sp>
<speaker>Ἀγαμέμνων</speaker>
<l n="410">συνσωφρονεῖν σοι βούλομʼ, ἀλλʼ οὐ συννοσεῖν.</l>
</sp>
<sp>
<speaker>Μενέλαος</speaker>
<l n="411">ἐς κοινὸν ἀλγεῖν τοῖς φίλοισι χρὴ φίλους.</l>
</sp>
<sp>
<speaker>Ἀγαμέμνων</speaker>
<l n="412">εὖ δρῶν παρακάλει μʼ, ἀλλὰ μὴ λυπῶν ἐμέ.</l>
</sp>
<sp>
<speaker>Μενέλαος</speaker>
<l n="413">οὐκ ἄρα δοκεῖ σοι τάδε πονεῖν σὺν Ἑλλάδι;</l>
</sp>
<sp>
<speaker>Ἀγαμέμνων</speaker>
<l n="414">Ἑλλὰς δὲ σὺν σοὶ κατὰ θεὸν νοσεῖ τινα.</l>
</sp>
<sp>
<speaker>Μενέλαος</speaker>
<l n="415">σκήπτρῳ νυν αὔχει, σὸν κασίγνητον προδούς.</l>
<l n="416">ἐγὼ δʼ ἐπʼ ἄλλας εἶμι μηχανάς τινας</l>
<l n="417">φίλους τʼ ἐπʼ ἄλλους — </l>
</sp>
<sp>
<speaker>Αγγελος Α</speaker>
<l n="418">ὦ Πανελλήνων ἄναξ,</l>
<l n="419">Ἀγάμεμνον, ἥκω παῖδά σοι τὴν σὴν ἄγων,</l>
<l n="420">ἣν Ἰφιγένειαν ὠνόμαζες ἐν δόμοις.</l>
<l n="421">μήτηρ δʼ ὁμαρτεῖ, σῆς Κλυταιμήστρας δέμας,</l>
<l n="422">καὶ παῖς Ὀρέστης, ὥς τι τερφθείης ἰδών,</l>
<l n="423">χρόνον παλαιὸν δωμάτων ἔκδημος ὤν.</l>
<l n="424">ἀλλʼ ὡς μακρὰν ἔτεινον, εὔρυτον παρὰ</l>
<l n="425">κρήνην ἀναψύχουσι θηλύπουν βάσιν,</l>
<l n="426">αὐταί τε πῶλοί τʼ· ἐς δὲ λειμώνων χλόην</l>
<l n="427">καθεῖμεν αὐτάς, ὡς βορᾶς γευσαίατο.</l>
<l n="428">ἐγὼ δὲ πρόδρομος σῆς παρασκευῆς χάριν</l>
<l n="429">ἥκω· πέπυσται γὰρ στρατός — ταχεῖα γὰρ</l>
<l n="430">διῇξε φήμη — παῖδα σὴν ἀφιγμένην.</l>
<l n="431">πᾶς δʼ ἐς θένα ὅμιλος ἔρχεται δρόμῳ,</l>
<l n="432">σὴν παῖδʼ ὅπως ἴδωσιν· οἱ δʼ εὐδαίμονες</l>
<l n="433">ἐν πᾶσι κλεινοὶ καὶ περίβλεπτοι βροτοῖς.</l>
<l n="434">λέγουσι δʼ· Ὑμέναιός τις ἢ τί πράσσεται;</l>
<l n="435">ἢ πόθον ἔχων θυγατρὸς Ἀγαμέμνων ἄναξ</l>
<l n="436">ἐκόμισε παῖδα; τῶν δʼ ἂν ἤκουσας τάδε·</l>
<l n="437">Ἀρτέμιδι προτελίζουσι τὴν νεάνιδα,</l>
<l n="438">Αὐλίδος ἀνάσσῃ. τίς νιν ἄξεταί ποτε;</l>
<l n="439">ἀλλʼ εἶα, τἀπὶ τοισίδʼ ἐξάρχου κανᾶ,</l>
<l n="440">στεφανοῦσθε κρᾶτα καὶ σύ, Μενέλεως ἄναξ,</l>
<l n="441">ὑμέναιον εὐτρέπιζε καὶ κατὰ στέγας</l>
<l n="442">λωτὸς βοάσθω καὶ ποδῶν ἔστω κτύπος·</l>
<l n="443">φῶς γὰρ τόδʼ ἥκει μακάριον τῇ παρθένῳ.</l>
</sp>
<milestone ed="p" n="440" unit="card"/>
<sp>
<speaker>Ἀγαμέμνων</speaker>
<l n="444">ἐπῄνεσʼ, ἀλλὰ στεῖχε δωμάτων ἔσω·</l>
<l n="445">τὰ δʼ ἄλλʼ ἰούσης τῆς τύχης ἔσται καλῶς.</l>
<l n="446">οἴμοι, τί φῶ δύστηνος; ἄρξωμαι πόθεν;</l>
<l n="447">ἐς οἷʼ ἀνάγκης ζεύγματʼ ἐμπεπτώκαμεν.</l>
<l n="448">ὑπῆλθε δαίμων, ὥστε τῶν σοφισμάτων</l>
<l n="449">πολλῷ γενέσθαι τῶν ἐμῶν σοφώτερος.</l>
<l n="450">ἡ δυσγένεια δʼ ὡς ἔχει τι χρήσιμον.</l>
<l n="451">καὶ γὰρ δακρῦσαι ῥᾳδίως αὐτοῖς ἔχει,</l>
<l n="452">ἅπαντά τʼ εἰπεῖν. τῷ δὲ γενναίῳ φύσιν</l>
<l n="453">ἄνολβα ταῦτα. προστάτην δὲ τοῦ βίου</l>
<l n="454">τὸν ὄγκον ἔχομεν τῷ τʼ ὄχλῳ δουλεύομεν.</l>
<l n="455">ἐγὼ γὰρ ἐκβαλεῖν μὲν αἰδοῦμαι δάκρυ,</l>
<l n="456">τὸ μὴ δακρῦσαι δʼ αὖθις αἰδοῦμαι τάλας,</l>
<l n="457">ἐς τὰς μεγίστας συμφορὰς ἀφιγμένος.</l>
<l n="458">εἶἑν· τί φήσω πρὸς δάμαρτα τὴν ἐμήν;</l>
<l n="459">πῶς δέξομαί νιν; ποῖον ὄμμα συμβαλῶ;</l>
<l n="460">καὶ γάρ μʼ ἀπώλεσʼ ἐπὶ κακοῖς ἅ μοι πάρος</l>
<l n="461">ἐλθοῦσʼ ἄκλητος. εἰκότως δʼ ἅμʼ ἕσπετο</l>
<l n="462">θυγατρὶ νυμφεύσουσα καὶ τὰ φίλτατα</l>
<l n="463">δώσουσʼ, ἵνʼ ἡμᾶς ὄντας εὑρήσει κακούς.</l>
<l n="464">τὴν δʼ αὖ τάλαιναν παρθένον — τί παρθένον;</l>
<l n="465">Ἅιδης νιν, ὡς ἔοικε, νυμφεύσει τάχα — </l>
<l n="466">ὡς ᾤκτισʼ· οἶμαι γάρ νιν ἱκετεύσειν τάδε·</l>
<l n="467">Ὦ πάτερ, ἀποκτενεῖς με; τοιούτους γάμους</l>
<l n="468">γήμειας αὐτὸς χὥστις ἐστί σοι φίλος.</l>
<l n="469">παρὼν δʼ Ὀρέστης ἐγγὺς ἀναβοήσεται</l>
<l n="470">οὐ συνετὰ συνετῶς· ἔτι γάρ ἐστι νήπιος.</l>
<l n="471">αἰαῖ, τὸν Ἑλένης ὥς μʼ ἀπώλεσεν γάμον</l>
<l n="472">γήμας ὁ Πριάμου Πάρις, ὃς εἴργασται τάδε.</l>
</sp>
<sp>
<speaker>Χορός</speaker>
<l n="473">κἀγὼ κατῴκτιρʼ, ὡς γυναῖκα δεῖ ξένην</l>
<l n="474">ὑπὲρ τυράννων συμφορᾶς καταστένειν.</l>
</sp>
<milestone ed="p" n="471" unit="card"/>
<sp>
<speaker>Μενέλαος</speaker>
<l n="475">ἀδελφέ, δός μοι δεξιᾶς τῆς σῆς θιγεῖν.</l>
</sp>
<sp>
<speaker>Ἀγαμέμνων</speaker>
<l n="476">δίδωμι· σὸν γὰρ τὸ κράτος, ἄθλιος δʼ ἐγώ.</l>
</sp>
<sp>
<speaker>Μενέλαος</speaker>
<l n="477">Πέλοπα κατόμνυμʼ, ὃς πατὴρ τοὐμοῦ πατρὸς</l>
<l n="478">τοῦ σοῦ τʼ ἐκλήθη, τὸν τεκόντα τʼ Ἀτρέα,</l>
<l n="479">ἦ μὴν ἐρεῖν σοι τἀπὸ καρδίας σαφῶς</l>
<l n="480">καὶ μὴ ʼπίτηδες μηδέν, ἀλλʼ ὅσον φρονῶ.</l>
<l n="481">ἐγώ σʼ ἀπʼ ὄσσων ἐκβαλόντʼ ἰδὼν δάκρυ</l>
<l n="482">ᾤκτιρα, καὐτὸς ἀνταφῆκά σοι πάλιν</l>
<l n="483">καὶ τῶν παλαιῶν ἐξαφίσταμαι λόγων,</l>
<l n="484">οὐκ ἐς σὲ δεινός· εἰμὶ δʼ οὗπερ εἶ σὺ νῦν·</l>
<l n="485">καί σοι παραινῶ μήτʼ ἀποκτείνειν τέκνον</l>
<l n="486">μήτʼ ἀνθελέσθαι τοὐμόν. οὐ γὰρ ἔνδικον</l>
<l n="487">σὲ μὲν στενάζειν, τἀμὰ δʼ ἡδέως ἔχειν,</l>
<l n="488">θνῄσκειν τε τοὺς σούς, τοὺς δʼ ἐμοὺς ὁρᾶν φάος.</l>
<l n="489">τί βούλομαι γάρ; οὐ γάμους ἐξαιρέτους</l>
<l n="490">ἄλλους λάβοιμʼ ἄν, εἰ γάμων ἱμείρομαι;</l>
<l n="491">ἀλλʼ ἀπολέσας ἀδελφόν, ὅν μʼ ἥκιστα χρῆν,</l>
<l n="492">Ἑλένην ἕλωμαι, τὸ κακὸν ἀντὶ τἀγαθοῦ;</l>
<l n="493">ἄφρων νέος τʼ ἦ, πρὶν τὰ πράγματʼ ἐγγύθεν</l>
<l n="494">σκοπῶν ἐσεῖδον οἷον ἦν κτείνειν τέκνα.</l>
<l n="495">ἄλλως τέ μʼ ἔλεος τῆς ταλαιπώρου κόρης</l>
<l n="496">ἐσῆλθε, συγγένειαν ἐννοουμένῳ,</l>
<l n="497">ἣ τῶν ἐμῶν ἕκατι θύεσθαι γάμων</l>
<l n="498">μέλλει. τί δʼ Ἑλένης παρθένῳ τῇ σῇ μέτα;</l>
<l n="499">ἴτω στρατεία διαλυθεῖσʼ ἐξ Αὐλίδος,</l>
<l n="500">σὺ δʼ ὄμμα παῦσαι δακρύοις τέγγων τὸ σόν,</l>
<l n="501">ἀδελφέ, κἀμὲ παρακαλῶν ἐς δάκρυα.</l>
<l n="502">εἰ δέ τι κόρης σῆς θεσφάτων μέτεστι σοί,</l>
<l n="503">μὴ ʼμοὶ μετέστω· σοὶ νέμω τοὐμὸν μέρος.</l>
<l n="504">ἀλλʼ ἐς μεταβολὰς ἦλθον ἀπὸ δεινῶν λόγων;</l>
<l n="505">εἰκὸς πέπονθα· τὸν ὁμόθεν πεφυκότα</l>
<l n="506">στέργων μετέπεσον. ἀνδρὸς οὐ κακοῦ τροπαὶ</l>
<l n="507">τοιαίδε, χρῆσθαι τοῖσι βελτίστοις ἀεί.</l>
</sp>
<sp>
<speaker>Χορός</speaker>
<l n="508">γενναῖʼ ἔλεξας Ταντάλῳ τε τῷ Διὸς</l>
<l n="509">πρέποντα· προγόνους οὐ καταισχύνεις σέθεν.</l>
</sp>
<milestone ed="p" n="506" unit="card"/>
<sp>
<speaker>Ἀγαμέμνων</speaker>
<l n="510">αἰνῶ σε, Μενέλαʼ, ὅτι παρὰ γνώμην ἐμὴν</l>
<l n="511">ὑπέθηκας ὀρθῶς τοὺς λόγους σοῦ τʼ ἀξίως.</l>
<l n="512">ταραχὴ δʼ ἀδελφῶν διά τʼ ἔρωτα γίγνεται</l>
<l n="513">πλεονεξίαν τε δωμάτων· ἀπέπτυσα</l>
<l n="514">τοιάνδε συγγένειαν ἀλλήλοιν πικράν.</l>
<l n="515">ἀλλʼ ἥκομεν γὰρ εἰς ἀναγκαίας τύχας,</l>
<l n="516">θυγατρὸς αἱματηρὸν ἐκπρᾶξαι φόνον.</l>
</sp>
<sp>
<speaker>Μενέλαος</speaker>
<l n="517">πῶς; τίς δʼ ἀναγκάσει σε τήν γε σὴν κτανεῖν;</l>
</sp>
<sp>
<speaker>Ἀγαμέμνων</speaker>
<l n="518">ἅπας Ἀχαιῶν σύλλογος στρατεύματος.</l>
</sp>
<sp>
<speaker>Μενέλαος</speaker>
<l n="519">οὔκ, ἤν νιν εἰς Ἄργος γʼ ἀποστείλῃς πάλιν.</l>
</sp>
<sp>
<speaker>Ἀγαμέμνων</speaker>
<l n="520">λάθοιμι τοῦτʼ ἄν. ἀλλʼ ἐκεῖνʼ οὐ λήσομεν.</l>
</sp>
<sp>
<speaker>Μενέλαος</speaker>
<l n="521">τὸ ποῖον; οὔτοι χρὴ λίαν ταρβεῖν ὄχλον.</l>
</sp>
<sp>
<speaker>Ἀγαμέμνων</speaker>
<l n="522">Κάλχας ἐρεῖ μαντεύματʼ Ἀργείων στρατῷ.</l>
</sp>
<sp>
<speaker>Μενέλαος</speaker>
<l n="523">οὔκ, ἢν θάνῃ γε πρόσθε· τοῦτο δʼ εὐμαρές.</l>
</sp>
<sp>
<speaker>Ἀγαμέμνων</speaker>
<l n="524">τὸ μαντικὸν πᾶν σπέρμα φιλότιμον κακόν.</l>
</sp>
<sp>
<speaker>Μενέλαος</speaker>
<l n="525">† κοὐδέν γʼ ἄχρηστον, οὐδὲ χρήσιμον παρόν. †</l>
</sp>
<sp>
<speaker>Ἀγαμέμνων</speaker>
<l n="526">ἐκεῖνο δʼ οὐ δέδοικας ὃ ἔμʼ ἐσέρχεται;</l>
</sp>
<sp>
<speaker>Μενέλαος</speaker>
<l n="527">ὃν μὴ σὺ φράζεις, πῶς ὑπολάβοιμʼ ἂν λόγον;</l>
</sp>
<sp>
<speaker>Ἀγαμέμνων</speaker>
<l n="528">τὸ Σισύφειον σπέρμα πάντʼ οἶδεν τάδε.</l>
</sp>
<sp>
<speaker>Μενέλαος</speaker>
<l n="529">οὐκ ἔστʼ Ὀδυσσεὺς ὅ τι σὲ κἀμὲ πημανεῖ.</l>
</sp>
<sp>
<speaker>Ἀγαμέμνων</speaker>
<l n="530">ποικίλος ἀεὶ πέφυκε τοῦ τʼ ὄχλου μέτα.</l>
</sp>
<sp>
<speaker>Μενέλαος</speaker>
<l n="531">φιλοτιμίᾳ μὲν ἐνέχεται, δεινῷ κακῷ.</l>
</sp>
<sp>
<speaker>Ἀγαμέμνων</speaker>
<l n="532">οὐκ οὖν δοκεῖς νιν στάντʼ ἐν Ἀργείοις μέσοις</l>
<l n="533">λέξειν ἃ Κάλχας θέσφατʼ ἐξηγήσατο,</l>
<l n="534">κἄμʼ ὡς ὑπέστην θῦμα, κᾆτʼ ἐψευδόμην,</l>
<l n="535">Ἀρτέμιδι θύσειν; οὐ ξυναρπάσας στρατόν,</l>
<l n="536">σὲ κἄμʼ ἀποκτείναντας Ἀργείους κόρην</l>
<l n="537">σφάξαι κελεύσει; κἂν πρὸς Ἄργος ἐκφύγω,</l>
<l n="538">ἐλθόντες αὐτοῖς τείχεσιν Κυκλωπίοις</l>
<l n="539">συναρπάσουσι καὶ κατασκάψουσι γῆν.</l>
<l n="540">τοιαῦτα τἀμὰ πήματʼ· ὦ τάλας ἐγώ,</l>
<l n="541">ὡς ἠπόρημαι πρὸς θεῶν τὰ νῦν τάδε.</l>
<l n="542">ἕν μοι φύλαξον, Μενέλεως, ἀνὰ στρατὸν</l>
<l n="543">ἐλθών, ὅπως ἂν μὴ Κλυταιμήστρα τάδε</l>
<l n="544">μάθῃ, πρὶν Ἅιδῃ παῖδʼ ἐμὴν προσθῶ λαβών,</l>
<l n="545">ὡς ἐπʼ ἐλαχίστοις δακρύοις πράσσω κακῶς.</l>
<l n="546">ὑμεῖς τε σιγήν, ὦ ξέναι, φυλάσσετε.</l>
</sp>
</div>
</div>
<milestone ed="p" n="543" unit="card"/>
<div type="choral">
<div type="strophe" n="1">
<sp>
<speaker>Χορός</speaker>
<l n="547">μάκαρες οἳ μετρίας θεοῦ</l>
<l n="548">μετά τε σωφροσύνας μετέ-</l>
<l n="549">σχον λέκτρων Ἀφροδίτας,</l>
<l n="550">γαλανείᾳ χρησάμενοι</l>
<l n="551">μανιάδων οἴστρων, ὅθι δὴ</l>
<l n="552">δίδυμʼ Ἔρως ὁ χρυσοκόμας</l>
<l n="553">τόξʼ ἐντείνεται χαρίτων,</l>
<l n="554">τὸ μὲν ἐπʼ εὐαίωνι πότμῳ,</l>
<l n="555">τὸ δʼ ἐπὶ συγχύσει βιοτᾶς.</l>
<l n="556">ἀπενέπω νιν ἁμετέρων,</l>
<l n="557">Κύπρι καλλίστα, θαλάμων.</l>
<l n="558">εἴη δέ μοι μετρία μὲν</l>
<l n="559">χάρις, πόθοι δʼ ὅσιοι,</l>
<l n="560">καὶ μετέχοιμι τᾶς Ἀφροδί-</l>
<l n="561">τας, πολλὰν δʼ ἀποθείμαν.</l>
</sp>
<milestone ed="p" n="558" unit="card"/>
</div>
<div type="antistrophe" n="1">
<sp>
<speaker>Χορός</speaker>
<l n="562">διάφοροι δὲ φύσεις βροτῶν,</l>
<l n="563">διάφοροι δὲ τρόποι· τὸ δʼ ὀρ-</l>
<l n="564">θῶς ἐσθλὸν σαφὲς αἰεί·</l>
<l n="565">τροφαί θʼ αἱ παιδευόμεναι</l>
<l n="566">μέγα φέρουσʼ ἐς τὰν ἀρετάν·</l>
<l n="567">τό τε γὰρ αἰδεῖσθαι σοφία,</l>
<l n="568">τάν τʼ ἐξαλλάσσουσαν ἔχει</l>
<l n="569">χάριν ὑπὸ γνώμας ἐσορᾶν</l>
<l n="570">τὸ δέον, ἔνθα δόξα φέρει</l>
<l n="571">κλέος ἀγήρατον βιοτᾷ.</l>
<l n="572">μέγα τι θηρεύειν ἀρετάν,</l>
<l n="573">γυναιξὶ μὲν κατὰ Κύπριν</l>
<l n="574">κρυπτάν, ἐν ἀνδράσι δʼ αὖ</l>
<l n="575">κόσμος ἐνὼν ὁ μυριοπλη-</l>
<l n="576">θὴς μείζω πόλιν αὔξει.</l>
</sp>
<milestone ed="p" n="573" unit="card"/>
</div>
<div type="epode">
<sp>
<speaker>Χορός</speaker>
<l n="577">ἔμολες, ὦ Πάρις, ᾗτε σύ γε</l>
<l n="578">βουκόλος ἀργενναῖς ἐτράφης</l>
<l n="579">Ἰδαίαις παρὰ μόσχοις,</l>
<l n="580">βάρβαρα συρίζων, Φρυγίων</l>
<l n="581">αὐλῶν Ὀλύμπου καλάμοις</l>
<l n="582">μιμήματα πνείων.</l>
<l n="583">εὔθηλοι δὲ τρέφοντο βόες,</l>
<l n="584">ὅτε σε κρίσις ἔμηνε θεᾶν,</l>
<l n="585">ἅ σʼ Ἑλλάδα πέμπει·</l>
<l n="586">ἐλεφαντοδέτων πάροι-</l>
<l n="587">θεν δόμων δὲ στὰς Ἑλένας</l>
<l n="588">ἐν ἀντωποῖς βλεφάροισιν</l>
<l n="589">ἔρωτά τʼ ἔδωκας, ἔρωτι δʼ</l>
<l n="590">αὐτὸς ἐπτοάθης.</l>
<l n="591">ὅθεν ἔρις ἔριν</l>
<l n="592">Ἑλλάδα σὺν δορὶ ναυσί τʼ ἄγει</l>
<l n="593">
<del>ἐς</del> Τροίας πέργαμα <gap/>
</l>
</sp>
</div>
</div>
<milestone ed="p" n="590" unit="card"/>
<div type="episode">
<div type="anapests">
<sp>
<speaker>Χορός ανδρων Αργειων</speaker>
<l n="594">ἰὼ ἰώ· μεγάλαι μεγάλων</l>
<l n="595">εὐδαιμονίαι· τὴν τοῦ βασιλέως</l>
<l n="596">ἴδετʼ Ἰφιγένειαν, ἄνασσαν ἐμήν,</l>
<l n="597">τὴν Τυνδάρεω τε Κλυταιμήστραν·</l>
<l n="598">ὡς ἐκ μεγάλων ἐβλαστήκασʼ</l>
<l n="599">ἐπί τʼ εὐμήκεις ἥκουσι τύχας.</l>
<l n="600">θεοί γʼ οἱ κρείσσους οἵ τʼ ὀλβοφόροι</l>
<l n="601">τοῖς οὐκ εὐδαίμοσι θνητῶν.</l>
</sp>
</div>
<div type="anapests">
<sp>
<speaker>Χορός</speaker>
<l n="602">στῶμεν, Χαλκίδος ἔκγονα θρέμματα,</l>
<l n="603">τὴν βασίλειαν δεξώμεθʼ ὄχων</l>
<l n="604">ἄπο μὴ σφαλερῶς ἐπὶ γαῖαν,</l>
<l n="605">ἀγανῶς δὲ χεροῖν μαλακῇ ῥώμῃ,</l>
<l n="606">μὴ ταρβήσῃ † νεωστί μοι μολὸν</l>
<l n="607">κλεινὸν τέκνον Ἀγαμέμνονος,</l>
<l n="608">μηδὲ θόρυβον † μηδʼ ἔκπληξιν</l>
<l n="609">ταῖς Ἀργείαις</l>
<l n="610">ξεῖναι ξείναις παρέχωμεν.</l>
</sp>
<milestone ed="p" n="607" unit="card"/>
<sp>
<speaker>Κλυταιμήστρα</speaker>
<l n="611">ὄρνιθα μὲν τόνδʼ αἴσιον ποιούμεθα,</l>
<l n="612">τὸ σόν τε χρηστὸν καὶ λόγων εὐφημίαν·</l>
<l n="613">ἐλπίδα δʼ ἔχω τινʼ ὡς ἐπʼ ἐσθλοῖσιν γάμοις</l>
<l n="614">πάρειμι νυμφαγωγός. ἀλλʼ ὀχημάτων</l>
<l n="615">ἔξω πορεύεθʼ ἃς φέρω φερνὰς κόρῃ,</l>
<l n="616">καὶ πέμπετʼ ἐς μέλαθρον εὐλαβούμενοι.</l>
<l n="617">σὺ δʼ, ὦ τέκνον μοι, λεῖπε πωλικοὺς ὄχους,</l>
<l n="618">ἁβρὸν τιθεῖσα κῶλον ἀσθενές θʼ ἅμα.</l>
<l n="619">ὑμεῖς δέ, νεάνιδές, νιν ἀγκάλαις ἔπι</l>
<l n="620">δέξασθε καὶ πορεύσατʼ ἐξ ὀχημάτων.</l>
<l n="621">κἀμοὶ χερός τις ἐνδότω στηρίγματα,</l>
<l n="622">θάκους ἀπήνης ὡς ἂν ἐκλίπω καλῶς.</l>
<l n="623">αἳ δʼ ἐς τὸ πρόσθεν στῆτε πωλικῶν ζυγῶν·</l>
<l n="624">φοβερὸν γὰρ ἀπαράμυθον ὄμμα πωλικόν·</l>
<l n="625">καὶ παῖδα τόνδε, τὸν Ἀγαμέμνονος γόνον,</l>
<l n="626">λάζυσθʼ, Ὀρέστην· ἔτι γάρ ἐστι νήπιος.</l>
<l n="627">τέκνον, καθεύδεις πωλικῷ δαμεὶς ὄχῳ;</l>
<l n="628">ἔγειρʼ ἀδελφῆς ἐφʼ ὑμέναιον εὐτυχῶς·</l>
<l n="629">ἀνδρὸς γὰρ ἀγαθοῦ κῆδος αὐτὸς ἐσθλὸς ὢν</l>
<l n="630">λήψῃ, κόρης Νηρῇδος ἰσόθεον γένος.</l>
<l n="631">ἑξῆς κάθησο δεῦρό μου ποδός, τέκνον·</l>
<l n="632">πρὸς μητέρʼ, Ἰφιγένεια, μακαρίαν δέ με</l>
<l n="633">ξέναισι ταῖσδε πλησία σταθεῖσα δός,</l>
<l n="634">καὶ — δεῦρο δὴ — πατέρα πρόσειπε σὸν φίλον.</l>
</sp>
<sp>
<speaker>Ἰφιγένεια</speaker>
<l n="635">ὦ μῆτερ, ὑποδραμοῦσά σʼ· ὀργισθῇς δὲ μή·</l>
<l n="636">πρὸς στέρνα πατρὸς στέρνα τἀμὰ περιβαλῶ.</l>
</sp>
<sp>
<speaker>Κλυταιμήστρα</speaker>
<l n="637">ὦ σέβας ἐμοὶ μέγιστον, Ἀγαμέμνων ἄναξ,</l>
<l n="638">ἥκομεν, ἐφετμαῖς οὐκ ἀπιστοῦσαι σέθεν.</l>
</sp>
<sp>
<speaker>Ἰφιγένεια</speaker>
<l n="639">
<del>ἐγὼ δὲ βούλομαι τὰ σὰ στέρνʼ, ὦ πάτερ,</del>
</l>
<l n="640">
<del>ὑποδραμοῦσα προσβαλεῖν διὰ χρόνου·</del>
</l>
<l n="641">ποθῶ γὰρ ὄμμα δὴ σόν. ὀργισθῇς δὲ μή.</l>
</sp>
<sp>
<speaker>Κλυταιμήστρα</speaker>
<l n="642">ἀλλʼ, ὦ τέκνον, χρή· φιλοπάτωρ δʼ ἀεί ποτʼ εἶ</l>
<l n="643">μάλιστα παίδων τῷδʼ ὅσους ἐγὼ ʼτεκον.</l>
</sp>
<milestone ed="p" n="640" unit="card"/>
<sp>
<speaker>Ἰφιγένεια</speaker>
<l n="644">ὦ πάτερ, ἐσεῖδόν σʼ ἀσμένη πολλῷ χρόνῳ.</l>
</sp>
<sp>
<speaker>Ἀγαμέμνων</speaker>
<l n="645">καὶ γὰρ πατὴρ σέ· τόδʼ ἴσον ὑπὲρ ἀμφοῖν λέγεις.</l>
</sp>
<sp>
<speaker>Ἰφιγένεια</speaker>
<l n="646">χαῖρʼ· εὖ δέ μʼ ἀγαγὼν πρὸς σʼ ἐποίησας, πάτερ.</l>
</sp>
<sp>
<speaker>Ἀγαμέμνων</speaker>
<l n="647">οὐκ οἶδʼ ὅπως φῶ τοῦτο καὶ μὴ φῶ, τέκνον.</l>
</sp>
<sp>
<speaker>Ἰφιγένεια</speaker>
<l n="648">ἔα·</l>
<l n="649">ὡς οὐ βλέπεις ἕκηλον ἄσμενός μʼ ἰδών.</l>
</sp>
<sp>
<speaker>Ἀγαμέμνων</speaker>
<l n="650">πόλλʼ ἀνδρὶ βασιλεῖ καὶ στρατηλάτῃ μέλει.</l>
</sp>
<sp>
<speaker>Ἰφιγένεια</speaker>
<l n="651">παρʼ ἐμοὶ γενοῦ νῦν, μὴ ʼπὶ φροντίδας τρέπου.</l>
</sp>
<sp>
<speaker>Ἀγαμέμνων</speaker>
<l n="652">ἀλλʼ εἰμὶ παρὰ σοὶ νῦν ἅπας κοὐκ ἄλλοθι.</l>
</sp>
<sp>
<speaker>Ἰφιγένεια</speaker>
<l n="653">μέθες νυν ὀφρὺν ὄμμα τʼ ἔκτεινον φίλον.</l>
</sp>
<sp>
<speaker>Ἀγαμέμνων</speaker>
<l n="654">ἰδού, γέγηθά σʼ ὡς γέγηθʼ ὁρῶν, τέκνον.</l>
</sp>
<sp>
<speaker>Ἰφιγένεια</speaker>
<l n="655">κἄπειτα λείβεις δάκρυʼ ἀπʼ ὀμμάτων σέθεν;</l>
</sp>
<sp>
<speaker>Ἀγαμέμνων</speaker>
<l n="656">μακρὰ γὰρ ἡμῖν ἡ ʼπιοῦσʼ ἀπουσία.</l>
</sp>
<sp>
<speaker>Ἰφιγένεια</speaker>
<l n="657">† οὐκ οἶδʼ ὅ τι φῄς, οὐκ οἶδα, φίλτατʼ ἐμοὶ πάτερ. †</l>
</sp>
<sp>
<speaker>Ἀγαμέμνων</speaker>
<l n="658">συνετὰ λέγουσα μᾶλλον εἰς οἶκτόν μʼ ἄγεις.</l>
</sp>
<sp>
<speaker>Ἰφιγένεια</speaker>
<l n="659">ἀσύνετά νυν ἐροῦμεν, εἰ σέ γʼ εὐφρανῶ.</l>
</sp>
<sp>
<speaker>Ἀγαμέμνων</speaker>
<l n="660">παπαῖ. τὸ σιγᾶν οὐ σθένω· σὲ δʼ ᾔνεσα.</l>
</sp>
<sp>
<speaker>Ἰφιγένεια</speaker>
<l n="661">μένʼ, ὦ πάτερ, κατʼ οἶκον ἐπὶ τέκνοις σέθεν.</l>
</sp>
<sp>
<speaker>Ἀγαμέμνων</speaker>
<l n="662">θέλω γε· τὸ θέλειν δʼ οὐκ ἔχων ἀλγύνομαι.</l>
</sp>
<sp>
<speaker>Ἰφιγένεια</speaker>
<l n="663">ὄλοιντο λόγχαι καὶ τὰ Μενέλεω κακά.</l>
</sp>
<sp>
<speaker>Ἀγαμέμνων</speaker>
<l n="664">ἄλλους ὀλεῖ πρόσθʼ ἃ ἐμὲ διολέσαντʼ ἔχει.</l>
</sp>
<sp>
<speaker>Ἰφιγένεια</speaker>
<l n="665">ὡς πολὺν ἀπῆσθα χρόνον ἐν Αὐλίδος μυχοῖς.</l>
</sp>
<sp>
<speaker>Ἀγαμέμνων</speaker>
<l n="666">καὶ νῦν γέ μʼ ἴσχει δή τι μὴ στέλλειν στρατόν.</l>
</sp>
<sp>
<speaker>Ἰφιγένεια</speaker>
<l n="667">ποῦ τοὺς Φρύγας λέγουσιν ᾠκίσθαι, πάτερ;</l>
</sp>
<sp>
<speaker>Ἀγαμέμνων</speaker>
<l n="668">οὗ μήποτʼ οἰκεῖν ὤφελʼ ὁ Πριάμου Πάρις.</l>
</sp>
<sp>
<speaker>Ἰφιγένεια</speaker>
<l n="669">μακρὰν ἀπαίρεις, ὦ πάτερ, λιπὼν ἐμέ.</l>
</sp>
<sp>
<speaker>Ἀγαμέμνων</speaker>
<l n="670">† εἰς ταὐτόν, ὦ θύγατερ, ἥκεις σῷ πατρί. †</l>
</sp>
<sp>
<speaker>Ἰφιγένεια</speaker>
<l n="671">φεῦ·</l>
<l n="672">εἴθʼ ἦν καλόν μοι σοί τʼ ἄγειν σύμπλουν ἐμέ.</l>
</sp>
<sp>
<speaker>Ἀγαμέμνων</speaker>
<l n="673">ἔτʼ ἔστι καὶ σοὶ πλοῦς, ἵνʼ ἀμμνήσῃ πατρός.</l>
</sp>
<sp>
<speaker>Ἰφιγένεια</speaker>
<l n="674">σὺν μητρὶ πλεύσασʼ ἢ μόνη πορεύσομαι;</l>
</sp>
<sp>
<speaker>Ἀγαμέμνων</speaker>
<l n="675">μόνη, μονωθεῖσʼ ἀπὸ πατρὸς καὶ μητέρος.</l>
</sp>
<sp>
<speaker>Ἰφιγένεια</speaker>
<l n="676">οὔ πού μʼ ἐς ἄλλα δώματʼ οἰκίζεις, πάτερ;</l>
</sp>
<sp>
<speaker>Ἀγαμέμνων</speaker>
<l n="677">ἐατέʼ· οὐ χρὴ τοιάδʼ εἰδέναι κόρας.</l>
</sp>
<sp>
<speaker>Ἰφιγένεια</speaker>
<l n="678">σπεῦδʼ ἐκ Φρυγῶν μοι, θέμενος εὖ τἀκεῖ, πάτερ.</l>
</sp>
<sp>
<speaker>Ἀγαμέμνων</speaker>
<l n="679">θῦσαί με θυσίαν πρῶτα δεῖ τινʼ ἐνθάδε.</l>
</sp>
<sp>
<speaker>Ἰφιγένεια</speaker>
<l n="680">ἀλλὰ ξὺν ἱεροῖς χρὴ τό γʼ εὐσεβὲς σκοπεῖν.</l>
</sp>
<sp>
<speaker>Ἀγαμέμνων</speaker>
<l n="681">εἴσῃ σύ· χερνίβων γὰρ ἑστήξῃ πέλας.</l>
</sp>
<sp>
<speaker>Ἰφιγένεια</speaker>
<l n="682">στήσομεν ἄρʼ ἀμφὶ βωμόν, ὦ πάτερ, χορούς;</l>
</sp>
<milestone ed="p" n="677" unit="card"/>
<sp>
<speaker>Ἀγαμέμνων</speaker>
<l n="683">ζηλῶ σὲ μᾶλλον ἢ ʼμὲ τοῦ μηδὲν φρονεῖν.</l>
<l n="684">χώρει δὲ μελάθρων ἐντός — ὀφθῆναι κόραις</l>
<l n="685">πικρόν — φίλημα δοῦσα δεξιάν τέ μοι,</l>
<l n="686">μέλλουσα δαρὸν πατρὸς ἀποικήσειν χρόνον.</l>
<l n="687">ὦ στέρνα καὶ παρῇδες, ὦ ξανθαὶ κόμαι,</l>
<l n="688">ὡς ἄχθος ὑμῖν ἐγένεθʼ ἡ Φρυγῶν πόλις</l>
<l n="689">Ἑλένη τε.  — παύω τοὺς λόγους· ταχεῖα γὰρ</l>
<l n="690">νοτὶς διώκει μʼ ὀμμάτων ψαύσαντά σου.</l>
<l n="691">ἴθʼ ἐς μέλαθρα. σὲ δὲ παραιτοῦμαι τάδε,</l>
<l n="692">Λήδας γένεθλον, εἰ κατῳκτίσθην ἄγαν,</l>
<l n="693">μέλλων Ἀχιλλεῖ θυγατέρʼ ἐκδώσειν ἐμήν.</l>
<l n="694">ἀποστολαὶ γὰρ μακάριαι μέν, ἀλλʼ ὅμως</l>
<l n="695">δάκνουσι τοὺς τεκόντας, ὅταν ἄλλοις δόμοις</l>
<l n="696">παῖδας παραδιδῷ πολλὰ μοχθήσας πατήρ.</l>
</sp>
<sp>
<speaker>Κλυταιμήστρα</speaker>
<l n="697">οὐχ ὧδʼ ἀσύνετός εἰμι, πείσεσθαι δέ με</l>
<l n="698">καὐτὴν δόκει τάδʼ, ὥστε μή σε νουθετεῖν,</l>
<l n="699">ὅταν σὺν ὑμεναίοισιν ἐξάγω κόρην·</l>
<l n="700">ἀλλʼ ὁ νόμος αὐτὰ τῷ χρόνῳ συνισχανεῖ.</l>
<l n="701">τοὔνομα μὲν οὖν παῖδʼ οἶδʼ ὅτῳ κατῄνεσας,</l>
<l n="702">γένους δʼ ὁποίου χὡπόθεν, μαθεῖν θέλω.</l>
</sp>
<sp>
<speaker>Ἀγαμέμνων</speaker>
<l n="703">Αἴγινα θυγάτηρ ἐγένετʼ Ἀσωποῦ πατρός.</l>
</sp>
<sp>
<speaker>Κλυταιμήστρα</speaker>
<l n="704">ταύτην δὲ θνητῶν ἢ θεῶν ἔζευξε τίς;</l>
</sp>
<sp>
<speaker>Ἀγαμέμνων</speaker>
<l n="705">Ζεύς· Αἰακὸν δʼ ἔφυσεν, Οἰνώνης πρόμον.</l>
</sp>
<sp>
<speaker>Κλυταιμήστρα</speaker>
<l n="706">τὰ δʼ Αἰακοῦ παῖς τίς κατέσχε δώματα;</l>
</sp>
<sp>
<speaker>Ἀγαμέμνων</speaker>
<l n="707">Πηλεύς· ὁ Πηλεὺς δʼ ἔσχε Νηρέως κόρην.</l>
</sp>
<sp>
<speaker>Κλυταιμήστρα</speaker>
<l n="708">θεοῦ διδόντος, ἢ βίᾳ θεῶν λαβών;</l>
</sp>
<sp>
<speaker>Ἀγαμέμνων</speaker>
<l n="709">Ζεὺς ἠγγύησε καὶ δίδωσʼ ὁ κύριος.</l>
</sp>
<sp>
<speaker>Κλυταιμήστρα</speaker>
<l n="710">γαμεῖ δὲ ποῦ νιν; ἦ κατʼ οἶδμα πόντιον;</l>
</sp>
<sp>
<speaker>Ἀγαμέμνων</speaker>
<l n="711">Χείρων ἵνʼ οἰκεῖ σεμνὰ Πηλίου βάθρα.</l>
</sp>
<sp>
<speaker>Κλυταιμήστρα</speaker>
<l n="712">οὗ φασι Κενταύρειον ᾠκίσθαι γένος;</l>
</sp>
<sp>
<speaker>Ἀγαμέμνων</speaker>
<l n="713">ἐνταῦθʼ ἔδαισαν Πηλέως γάμους θεοί.</l>
</sp>
<sp>
<speaker>Κλυταιμήστρα</speaker>
<l n="714">Θέτις δʼ ἔθρεψεν ἢ πατὴρ Ἀχιλλέα;</l>
</sp>
<sp>
<speaker>Ἀγαμέμνων</speaker>
<l n="715">Χείρων, ἵνʼ ἤθη μὴ μάθοι κακῶν βροτῶν.</l>
</sp>
<sp>
<speaker>Κλυταιμήστρα</speaker>
<l n="716">φεῦ·</l>
<l n="717">σοφός γʼ ὁ θρέψας χὡ διδοὺς σοφώτερος.</l>
</sp>
<sp>
<speaker>Ἀγαμέμνων</speaker>
<l n="718">τοιόσδε παιδὸς σῆς ἀνὴρ ἔσται πόσις.</l>
</sp>
<sp>
<speaker>Κλυταιμήστρα</speaker>
<l n="719">οὐ μεμπτός. οἰκεῖ δʼ ἄστυ ποῖον Ἑλλάδος;</l>
</sp>
<sp>
<speaker>Ἀγαμέμνων</speaker>
<l n="720">Ἀπιδανὸν ἀμφὶ ποταμὸν ἐν Φθίας ὅροις.</l>
</sp>
<sp>
<speaker>Κλυταιμήστρα</speaker>
<l n="721">ἐκεῖσʼ ἀπάξει σὴν ἐμήν τε παρθένον;</l>
</sp>
<sp>
<speaker>Ἀγαμέμνων</speaker>
<l n="722">κείνῳ μελήσει ταῦτα, τῷ κεκτημένῳ.</l>
</sp>
<milestone ed="p" n="716" unit="card"/>
<sp>
<speaker>Κλυταιμήστρα</speaker>
<l n="723">ἀλλʼ εὐτυχοίτην. τίνι δʼ ἐν ἡμέρᾳ γαμεῖ;</l>
</sp>
<sp>
<speaker>Ἀγαμέμνων</speaker>
<l n="724">ὅταν σελήνης εὐτυχὴς ἔλθῃ κύκλος.</l>
</sp>
<sp>
<speaker>Κλυταιμήστρα</speaker>
<l n="725">προτέλεια δʼ ἤδη παιδὸς ἔσφαξας θεᾷ;</l>
</sp>
<sp>
<speaker>Ἀγαμέμνων</speaker>
<l n="726">μέλλω· ʼπὶ ταύτῃ καὶ καθέσταμεν τύχῃ.</l>
</sp>
<sp>
<speaker>Κλυταιμήστρα</speaker>
<l n="727">κἄπειτα δαίσεις τοὺς γάμους ἐς ὕστερον;</l>
</sp>
<sp>
<speaker>Ἀγαμέμνων</speaker>
<l n="728">θύσας γε θύμαθʼ ἃ ἐμὲ χρὴ θῦσαι θεοῖς.</l>
</sp>
<sp>
<speaker>Κλυταιμήστρα</speaker>
<l n="729">ἡμεῖς δὲ θοίνην ποῦ γυναιξὶ θήσομεν;</l>
</sp>
<sp>
<speaker>Ἀγαμέμνων</speaker>
<l n="730">ἐνθάδε παρʼ εὐπρύμνοισιν Ἀργείων πλάταις.</l>
</sp>
<sp>
<speaker>Κλυταιμήστρα</speaker>
<l n="731">καλῶς ἀναγκαίως τε· συνενέγκοι δʼ ὅμως.</l>
</sp>
<sp>
<speaker>Ἀγαμέμνων</speaker>
<l n="732">οἶσθʼ οὖν ὃ δρᾶσον, ὦ γύναι; πιθοῦ δέ μοι.</l>
</sp>
<sp>
<speaker>Κλυταιμήστρα</speaker>
<l n="733">τί χρῆμα; πείθεσθαι γὰρ εἴθισμαι σέθεν.</l>
</sp>
<sp>
<speaker>Ἀγαμέμνων</speaker>
<l n="734">ἡμεῖς μὲν ἐνθάδʼ, οὗπέρ ἐσθʼ ὁ νυμφίος <gap/>
</l>
</sp>
<sp>
<speaker>Κλυταιμήστρα</speaker>
<l n="735">μητρὸς τί χωρὶς δράσεθʼ, ἃ ἐμὲ δρᾶν χρεών;</l>
</sp>
<sp>
<speaker>Ἀγαμέμνων</speaker>
<l n="736">ἐκδώσομεν σὴν παῖδα Δαναϊδῶν μέτα.</l>
</sp>
<sp>
<speaker>Κλυταιμήστρα</speaker>
<l n="737">ἡμᾶς δὲ ποῦ χρὴ τηνικαῦτα τυγχάνειν;</l>
</sp>
<sp>
<speaker>Ἀγαμέμνων</speaker>
<l n="738">χώρει πρὸς Ἄργος παρθένους τε τημέλει.</l>
</sp>
<sp>
<speaker>Κλυταιμήστρα</speaker>
<l n="739">λιποῦσα παῖδα; τίς δʼ ἀνασχήσει φλόγα;</l>
</sp>
<sp>
<speaker>Ἀγαμέμνων</speaker>
<l n="740">ἐγὼ παρέξω φῶς ὃ νυμφίοις πρέπει.</l>
</sp>
<sp>
<speaker>Κλυταιμήστρα</speaker>
<l n="741">οὐχ ὁ νόμος οὗτος οὐδὲ φαῦλʼ ἡγητέα.</l>
</sp>
<sp>
<speaker>Ἀγαμέμνων</speaker>
<l n="742">οὐ καλὸν ἐν ὄχλῳ σʼ ἐξομιλεῖσθαι στρατοῦ.</l>
</sp>
<sp>
<speaker>Κλυταιμήστρα</speaker>
<l n="743">καλὸν τεκοῦσαν τἀμά μʼ ἐκδοῦναι τέκνα.</l>
</sp>
<sp>
<speaker>Ἀγαμέμνων</speaker>
<l n="744">καὶ τάς γʼ ἐν οἴκῳ μὴ μόνας εἶναι κόρας.</l>
</sp>
<sp>
<speaker>Κλυταιμήστρα</speaker>
<l n="745">ὀχυροῖσι παρθενῶσι φρουροῦνται καλῶς.</l>
</sp>
<sp>
<speaker>Ἀγαμέμνων</speaker>
<l n="746">πιθοῦ.</l>
</sp>
<sp>
<speaker>Κλυταιμήστρα</speaker>
<l n="747">μὰ τὴν ἄνασσαν Ἀργείαν θεάν.</l>
<l n="748">ἐλθὼν δὲ τἄξω πρᾶσσε, τἀν δόμοις δʼ ἐγώ,</l>
<l n="749">
<del>ἃ χρὴ παρεῖναι νυμφίοισι παρθένοις.</del>
</l>
</sp>
<sp>
<speaker>Ἀγαμέμνων</speaker>
<l n="750">οἴμοι· μάτην ᾖξʼ, ἐλπίδος δʼ ἀπεσφάλην,</l>
<l n="751">ἐξ ὀμμάτων δάμαρτʼ ἀποστεῖλαι θέλων.</l>
<l n="752">σοφίζομαι δὲ κἀπὶ τοῖσι φιλτάτοις</l>
<l n="753">τέχνας πορίζω, πανταχῇ νικώμενος.</l>
<l n="754">ὅμως δὲ σὺν Κάλχαντι τῷ θυηπόλῳ</l>
<l n="755">κοινῇ τὸ τῆς θεοῦ φίλον, ἐμοὶ δʼ οὐκ εὐτυχές,</l>
<l n="756">ἐξευπορήσων εἶμι, μόχθον Ἑλλάδος.</l>
<l n="757">χρὴ δʼ ἐν δόμοισιν ἄνδρα τὸν σοφὸν τρέφειν</l>
<l n="758">γυναῖκα χρηστὴν κἀγαθήν, ἢ μὴ τρέφειν.</l>
</sp>
</div>
</div>
<milestone ed="p" n="751" unit="card"/>
<div type="choral">
<div type="strophe" n="1">
<sp>
<speaker>Χορός</speaker>
<l n="759">ἥξει δὴ Σιμόεντα καὶ</l>
<l n="760">δίνας ἀργυροειδεῖς</l>
<l n="761">ἄγυρις Ἑλλάνων στρατιᾶς</l>
<l n="762">ἀνά τε ναυσὶν καὶ σὺν ὅπλοις</l>
<l n="763">Ἴλιον ἐς τὸ Τροίας</l>
<l n="764">Φοιβήιον δάπεδον,</l>
<l n="765">τὰν Κασάνδραν ἵνʼ ἀκούω</l>
<l n="766">ῥίπτειν ξανθοὺς πλοκάμους</l>
<l n="767">χλωροκόμῳ στεφάνῳ δάφνας</l>
<l n="768">κοσμηθεῖσαν, ὅταν θεοῦ</l>
<l n="769">μαντόσυνοι πνεύσωσʼ ἀνάγκαι.</l>
</sp>
<milestone ed="p" n="762" unit="card"/>
</div>
<div type="antistrophe" n="1">
<sp>
<speaker>Χορός</speaker>
<l n="770">στάσονται δʼ ἐπὶ περγάμων</l>
<l n="771">Τροίας ἀμφί τε τείχη</l>
<l n="772">Τρῶες, ὅταν χάλκασπις Ἄρης</l>
<l n="773">πόντιος εὐπρῴροιο πλάτας</l>
<l n="774">εἰρεσίᾳ πελάζῃ</l>
<l n="775">Σιμουντίοις ὀχετοῖς,</l>
<l n="776">τὰν τῶν ἐν αἰθέρι δισσῶν</l>
<l n="777">Διοσκούρων Ἑλέναν</l>
<l n="778">ἐκ Πριάμου κομίσαι θέλων</l>
<l n="779">ἐς γᾶν Ἑλλάδα δοριπόνοις</l>
<l n="780">ἀσπίσι καὶ λόγχαις Ἀχαιῶν.</l>
</sp>
<milestone ed="p" n="773" unit="card"/>
</div>
<div type="epode">
<sp>
<speaker>Χορός</speaker>
<l n="781">Πέργαμον δὲ Φρυγῶν πόλιν</l>
<l n="782">λαΐνους περὶ πύργους</l>
<l n="783">κυκλώσας Ἄρει φονίῳ,</l>
<l n="784">λαιμοτόμου κεφαλᾶς</l>
<l n="785">σπάσας <add>Πάριν Ἀτρεΐδας,</add>
</l>
<l n="786">πέρσας κατάκρας πόλιν,</l>
<l n="787">θήσει κόρας πολυκλαύτους</l>
<l n="788">δάμαρτά τε Πριάμου.</l>
<l n="789">ἁ δὲ Διὸς Ἑλένα κόρα</l>
<l n="790">πολύκλαυτος ἑδεῖται</l>
<l n="791">πόσιν προλιποῦσα.</l>
<l n="792">μήτʼ ἐμοὶ</l>
<l n="793">μήτʼ ἐμοῖσι τέκνων τέκνοις</l>
<l n="794">ἐλπὶς ἅδε ποτʼ ἔλθοι,</l>
<l n="795">οἵαν αἱ πολύχρυσοι</l>
<l n="796">Λυδαὶ καὶ Φρυγῶν ἄλοχοι</l>
<l n="797">στήσουσι παρʼ ἱστοῖς</l>
<l n="798">μυθεῦσαι τάδʼ ἐς ἀλλήλας·</l>
<l n="799">Τίς ἄρα μʼ εὐπλοκάμου κόμας</l>
<l n="800">ῥῦμα δακρυόεν τανύσας</l>
<l n="801">πατρίδος ὀλλυμένας ἀπολωτιεῖ;</l>
<l n="802">διὰ σέ, τὰν κύκνου δολιχαύχενος γόνον,</l>
<l n="803">εἰ δὴ φάτις ἔτυμος ὡς</l>
<l n="804">ἔτυχεν, <del>Λήδα</del> ὄρνιθι πταμένῳ</l>
<l n="805">Διὸς ὅτʼ ἠλλάχθη δέμας, εἴτʼ</l>
<l n="806">ἐν δέλτοις Πιερίσιν</l>
<l n="807">μῦθοι τάδʼ ἐς ἀνθρώπους</l>
<l n="808">ἤνεγκαν παρὰ καιρὸν ἄλλως.</l>
</sp>
</div>
</div>
<milestone ed="p" n="801" unit="card"/>
<div type="episode">
<sp>
<speaker>Ἀχιλλεύς</speaker>
<l n="809">ποῦ τῶν Ἀχαιῶν ἐνθάδʼ ὁ στρατηλάτης;</l>
<l n="810">τίς ἂν φράσειε προσπόλων τὸν Πηλέως</l>
<l n="811">ζητοῦντά νιν παῖδʼ ἐν πύλαις Ἀχιλλέα;</l>
<l n="812">οὐκ ἐξ ἴσου γὰρ μένομεν Εὐρίπου πέλας.</l>
<l n="813">οἳ μὲν γὰρ ἡμῶν, ὄντες ἄζυγες γάμων,</l>
<l n="814">οἴκους ἐρήμους ἐκλιπόντες ἐνθάδε</l>
<l n="815">θάσσουσʼ ἐπʼ ἀκταῖς, οἳ δʼ ἔχοντες εὔνιδας</l>
<l n="816">ἄπαιδες· οὕτω δεινὸς ἐμπέπτωκʼ ἔρως</l>
<l n="817">τῆσδε στρατείας Ἑλλάδʼ οὐκ ἄνευ θεῶν.</l>
<l n="818">τοὐμὸν μὲν οὖν δίκαιον ἐμὲ λέγειν χρεών,</l>
<l n="819">ἄλλος δʼ ὁ χρῄζων αὐτὸς ὑπὲρ αὑτοῦ φράσει.</l>
<l n="820">γῆν γὰρ λιπὼν Φάρσαλον ἠδὲ Πηλέα</l>
<l n="821">μένω ʼπὶ λεπταῖς ταισίδʼ Εὐρίπου πνοαῖς,</l>
<l n="822">Μυρμιδόνας ἴσχων· οἳ δʼ ἀεὶ προσκείμενοι</l>
<l n="823">λέγουσʼ· Ἀχιλλεῦ, τί μένομεν; πόσον χρόνον</l>
<l n="824">ἔτʼ ἐκμετρῆσαι χρὴ πρὸς Ἰλίου στόλον;</l>
<l n="825">δρᾶ γʼ, εἴ τι δράσεις, ἢ ἄπαγʼ οἴκαδε στρατόν,</l>
<l n="826">τὰ τῶν Ἀτρειδῶν μὴ μένων μελλήματα.</l>
</sp>
<sp>
<speaker>Κλυταιμήστρα</speaker>
<l n="827">ὦ παῖ θεᾶς Νηρῇδος, ἔνδοθεν λόγων</l>
<l n="828">τῶν σῶν ἀκούσασʼ ἐξέβην πρὸ δωμάτων.</l>
</sp>
<sp>
<speaker>Ἀχιλλεύς</speaker>
<l n="829">ὦ πότνιʼ αἰδώς, τήνδε τίνα λεύσσω ποτὲ</l>
<l n="830">γυναῖκα, μορφὴν εὐπρεπῆ κεκτημένην;</l>
</sp>
<sp>
<speaker>Κλυταιμήστρα</speaker>
<l n="831">οὐ θαῦμά σʼ ἡμᾶς ἀγνοεῖν, οἷς μὴ πάρος</l>
<l n="832">προσῆκες· αἰνῶ δʼ ὅτι σέβεις τὸ σωφρονεῖν.</l>
</sp>
<sp>
<speaker>Ἀχιλλεύς</speaker>
<l n="833">τίς δʼ εἶ; τί δʼ ἦλθες Δαναϊδῶν ἐς σύλλογον,</l>
<l n="834">γυνὴ πρὸς ἄνδρας ἀσπίσιν πεφραγμένους;</l>
</sp>
<sp>
<speaker>Κλυταιμήστρα</speaker>
<l n="835">Λήδας μέν εἰμι παῖς, Κλυταιμήστρα δέ μοι</l>
<l n="836">ὄνομα, πόσις δέ μοὐστὶν Ἀγαμέμνων ἄναξ.</l>
</sp>
<sp>
<speaker>Ἀχιλλεύς</speaker>
<l n="837">καλῶς ἔλεξας ἐν βραχεῖ τὰ καίρια.</l>
<l n="838">αἰσχρὸν δέ μοι γυναιξὶ συμβάλλειν λόγους.</l>
</sp>
<milestone ed="p" n="831" unit="card"/>
<sp>
<speaker>Κλυταιμήστρα</speaker>
<l n="839">μεῖνον — τί φεύγεις;  — δεξιάν τʼ ἐμῇ χερὶ</l>
<l n="840">σύναψον, ἀρχὴν μακαρίαν νυμφευμάτων.</l>
</sp>
<sp>
<speaker>Ἀχιλλεύς</speaker>
<l n="841">τί φῄς; ἐγώ σοι δεξιάν; αἰδοίμεθʼ ἂν</l>
<l n="842">Ἀγαμέμνονʼ, εἰ ψαύοιμεν ὧν μή μοι θέμις.</l>
</sp>
<sp>
<speaker>Κλυταιμήστρα</speaker>
<l n="843">θέμις μάλιστα, τὴν ἐμὴν ἐπεὶ γαμεῖς</l>
<l n="844">παῖδʼ, ὦ θεᾶς παῖ ποντίας Νηρηίδος.</l>
</sp>
<sp>
<speaker>Ἀχιλλεύς</speaker>
<l n="845">ποίους γάμους φῄς; ἀφασία μʼ ἔχει, γύναι·</l>
<l n="846">εἰ μή τι παρανοοῦσα καινουργεῖς λόγον;</l>
</sp>
<sp>
<speaker>Κλυταιμήστρα</speaker>
<l n="847">πᾶσιν τόδʼ ἐμπέφυκεν, αἰδεῖσθαι φίλους</l>
<l n="848">καινοὺς ὁρῶσι καὶ γάμου μεμνημένοις.</l>
</sp>
<sp>
<speaker>Ἀχιλλεύς</speaker>
<l n="849">οὐπώποτʼ ἐμνήστευσα παῖδα σήν, γύναι,</l>
<l n="850">οὐδʼ ἐξ Ἀτρειδῶν ἦλθέ μοι λόγος γάμων.</l>
</sp>
<sp>
<speaker>Κλυταιμήστρα</speaker>
<l n="851">τί δῆτʼ ἂν εἴη; σὺ πάλιν αὖ λόγους ἐμοὺς</l>
<l n="852">θαύμαζʼ· ἐμοὶ γὰρ θαύματʼ ἐστὶ τὰ παρὰ σοῦ.</l>
</sp>
<sp>
<speaker>Ἀχιλλεύς</speaker>
<l n="853">εἴκαζε· κοινόν ἐστιν εἰκάζειν τάδε·</l>
<l n="854">ἄμφω γὰρ οὐ ψευδόμεθα τοῖς λόγοις ἴσως.</l>
</sp>
<sp>
<speaker>Κλυταιμήστρα</speaker>
<l n="855">ἀλλʼ ἦ πέπονθα δεινά; μνηστεύω γάμους</l>
<l n="856">οὐκ ὄντας, ὡς εἴξασιν· αἰδοῦμαι τάδε.</l>
</sp>
<sp>
<speaker>Ἀχιλλεύς</speaker>
<l n="857">ἴσως ἐκερτόμησε κἀμὲ καὶ σέ τις.</l>
<l n="858">ἀλλʼ ἀμελίᾳ δὸς αὐτὰ καὶ φαύλως φέρε.</l>
</sp>
<sp>
<speaker>Κλυταιμήστρα</speaker>
<l n="859">χαῖρʼ· οὐ γὰρ ὀρθοῖς ὄμμασίν σʼ ἔτʼ εἰσορῶ,</l>
<l n="860">ψευδὴς γενομένη καὶ παθοῦσʼ ἀνάξια.</l>
</sp>
<sp>
<speaker>Ἀχιλλεύς</speaker>
<l n="861">καὶ σοὶ τόδʼ ἐστὶν ἐξ ἐμοῦ· πόσιν δὲ σὸν</l>
<l n="862">στείχω ματεύσων τῶνδε δωμάτων ἔσω.</l>
</sp>
<milestone ed="p" n="855" unit="card"/>
<div type="trochees">
<sp>
<speaker>Πρεσβύτης</speaker>
<l n="863">ὦ ξένʼ, Αἰακοῦ γένεθλον, μεῖνον· ὦ, σέ τοι λέγω,</l>
<l n="864">τὸν θεᾶς γεγῶτα παῖδα, καὶ σέ, τὴν Λήδας κόρην.</l>
</sp>
<sp>
<speaker>Ἀχιλλεύς</speaker>
<l n="865">τίς ὁ καλῶν πύλας παροίξας; ὡς τεταρβηκὼς καλεῖ.</l>
</sp>
<sp>
<speaker>Πρεσβύτης</speaker>
<l n="866">δοῦλος, οὐχ ἁβρύνομαι τῷδʼ· ἡ τύχη γὰρ οὐκ ἐᾷ.</l>
</sp>
<sp>
<speaker>Ἀχιλλεύς</speaker>
<l n="867">τίνος; ἐμὸς μὲν οὐχί· χωρὶς τἀμὰ καὶ Ἀγαμέμνονος.</l>
</sp>
<sp>
<speaker>Πρεσβύτης</speaker>
<l n="868">τῆσδε τῆς πάροιθεν οἴκων, Τυνδάρεω δόντος πατρός.</l>
</sp>
<sp>
<speaker>Ἀχιλλεύς</speaker>
<l n="869">ἕσταμεν· φράζʼ, εἴ τι χρῄζεις, ὧν μʼ ἐπέσχες οὕνεκα.</l>
</sp>
<sp>
<speaker>Πρεσβύτης</speaker>
<l n="870">ἦ μόνω παρόντε δῆτα ταῖσδʼ ἐφέστατον πύλαις;</l>
</sp>
<sp>
<speaker>Ἀχιλλεύς</speaker>
<l n="871">ὡς μόνοιν λέγοις ἄν, ἔξω δʼ ἐλθὲ βασιλείων δόμων.</l>
</sp>
<sp>
<speaker>Πρεσβύτης</speaker>
<l n="872">ὦ Τύχη πρόνοιά θʼ ἡμή, σῴσαθʼ οὓς ἐγὼ θέλω.</l>
</sp>
<sp>
<speaker>Ἀχιλλεύς</speaker>
<l n="873">ὁ λόγος ἐς μέλλοντʼ † ἂν ὤση † χρόνον· ἔχει δʼ ὄγκον τινά.</l>
</sp>
<sp>
<speaker>Κλυταιμήστρα</speaker>
<l n="874">δεξιᾶς ἕκατι μὴ μέλλʼ, εἴ τί μοι χρῄζεις λέγειν.</l>
</sp>
<sp>
<speaker>Πρεσβύτης</speaker>
<l n="875">οἶσθα δῆτʼ ἔμʼ, ὅστις ὢν σοὶ καὶ τέκνοις εὔνους ἔφυν;</l>
</sp>
<sp>
<speaker>Κλυταιμήστρα</speaker>
<l n="876">οἶδά σʼ ὄντʼ ἐγὼ παλαιὸν δωμάτων ἐμῶν λάτριν.</l>
</sp>
<sp>
<speaker>Πρεσβύτης</speaker>
<l n="877">χὥτι μʼ ἐν ταῖς σαῖσι φερναῖς ἔλαβεν Ἀγαμέμνων ἄναξ;</l>
</sp>
<sp>
<speaker>Κλυταιμήστρα</speaker>
<l n="878">ἦλθες εἰς Ἄργος μεθʼ ἡμῶν καὶ ἐμὸς ἦσθʼ ἀεί ποτε.</l>
</sp>
<sp>
<speaker>Πρεσβύτης</speaker>
<l n="879">ὧδʼ ἔχει. καὶ σοὶ μὲν εὔνους εἰμί, σῷ δʼ ἧσσον πόσει.</l>
</sp>
<sp>
<speaker>Κλυταιμήστρα</speaker>
<l n="880">ἐκκάλυπτε νῦν ποθʼ ἡμῖν οὕστινας λέγεις λόγους.</l>
</sp>
<sp>
<speaker>Πρεσβύτης</speaker>
<l n="881">παῖδα σὴν πατὴρ ὁ φύσας αὐτόχειρ μέλλει κτενεῖν.</l>
</sp>
<sp>
<speaker>Κλυταιμήστρα</speaker>
<l n="882">πῶς; ἀπέπτυσʼ, ὦ γεραιέ, μῦθον· οὐ γὰρ εὖ φρονεῖς.</l>
</sp>
<sp>
<speaker>Πρεσβύτης</speaker>
<l n="883">φασγάνῳ λευκὴν φονεύων τῆς ταλαιπώρου δέρην.</l>
</sp>
<sp>
<speaker>Κλυταιμήστρα</speaker>
<l n="884">ὦ τάλαινʼ ἐγώ. μεμηνὼς ἆρα τυγχάνει πόσις;</l>
</sp>
<sp>
<speaker>Πρεσβύτης</speaker>
<l n="885">ἀρτίφρων, πλὴν ἐς σὲ καὶ σὴν παῖδα· τοῦτο δʼ οὐ φρονεῖ.</l>
</sp>
<sp>
<speaker>Κλυταιμήστρα</speaker>
<l n="886">ἐκ τίνος λόγου; τίς αὐτὸν οὑπάγων ἀλαστόρων;</l>
</sp>
<sp>
<speaker>Πρεσβύτης</speaker>
<l n="887">θέσφαθʼ, ὥς γέ φησι Κάλχας, ἵνα πορεύηται στρατός.</l>
</sp>
<sp>
<speaker>Κλυταιμήστρα</speaker>
<l n="888">ποῖ; τάλαινʼ ἐγώ, τάλαινα δʼ ἣν πατὴρ μέλλει κτενεῖν.</l>
</sp>
<sp>
<speaker>Πρεσβύτης</speaker>
<l n="889">Δαρδάνου πρὸς δώμαθʼ, Ἑλένην Μενέλεως ὅπως λάβῃ.</l>
</sp>
<sp>
<speaker>Κλυταιμήστρα</speaker>
<l n="890">εἰς ἄρʼ Ἰφιγένειαν Ἑλένης νόστος ἦν πεπρωμένος;</l>
</sp>
<sp>
<speaker>Πρεσβύτης</speaker>
<l n="891">πάντʼ ἔχεις· Ἀρτέμιδι θύσειν παῖδα σὴν μέλλει πατήρ.</l>
</sp>
<sp>
<speaker>Κλυταιμήστρα</speaker>
<l n="892">ὁ δὲ γάμος τίνʼ εἶχε πρόφασιν, ᾧ μʼ ἐκόμισεν ἐκ δόμων;</l>
</sp>
<sp>
<speaker>Πρεσβύτης</speaker>
<l n="893">ἵνʼ ἀγάγοις χαίρουσʼ Ἀχιλλεῖ παῖδα νυμφεύσουσα σήν.</l>
</sp>
<sp>
<speaker>Κλυταιμήστρα</speaker>
<l n="894">ὦ θύγατερ, ἥκεις ἐπʼ ὀλέθρῳ καὶ σὺ καὶ μήτηρ σέθεν.</l>
</sp>
<sp>
<speaker>Πρεσβύτης</speaker>
<l n="895">οἰκτρὰ πάσχετον δύʼ οὖσαι· δεινὰ δʼ Ἀγαμέμνων ἔτλη.</l>
</sp>
<sp>
<speaker>Κλυταιμήστρα</speaker>
<l n="896">οἴχομαι τάλαινα, δακρύων τʼ ὄμματʼ οὐκέτι στέγω.</l>
</sp>
<sp>
<speaker>Πρεσβύτης</speaker>
<l n="897">εἴπερ ἀλγεινὸν τὸ τέκνων στερόμενον, δακρυρρόει.</l>
</sp>
<sp>
<speaker>Κλυταιμήστρα</speaker>
<l n="898">σὺ δὲ τάδʼ, ὦ γέρον, πόθεν φῂς εἰδέναι πεπυσμένος;</l>
</sp>
<sp>
<speaker>Πρεσβύτης</speaker>
<l n="899">δέλτον ᾠχόμην φέρων σοι πρὸς τὰ πρὶν γεγραμμένα.</l>
</sp>
<sp>
<speaker>Κλυταιμήστρα</speaker>
<l n="900">οὐκ ἐῶν ἢ ξυγκελεύων παῖδʼ ἄγειν θανουμένην;</l>
</sp>
<sp>
<speaker>Πρεσβύτης</speaker>
<l n="901">μὴ μὲν οὖν ἄγειν· φρονῶν γὰρ ἔτυχε σὸς πόσις τότʼ εὖ.</l>
</sp>
<sp>
<speaker>Κλυταιμήστρα</speaker>
<l n="902">κᾆτα πῶς φέρων γε δέλτον οὐκ ἐμοὶ δίδως λαβεῖν;</l>
</sp>
<sp>
<speaker>Πρεσβύτης</speaker>
<l n="903">Μενέλεως ἀφείλεθʼ ἡμᾶς, ὃς κακῶν τῶνδʼ αἴτιος.</l>
</sp>
<sp>
<speaker>Κλυταιμήστρα</speaker>
<l n="904">ὦ τέκνον Νηρῇδος, ὦ παῖ Πηλέως, κλύεις τάδε;</l>
</sp>
<sp>
<speaker>Ἀχιλλεύς</speaker>
<l n="905">ἔκλυον οὖσαν ἀθλίαν σε, τὸ δʼ ἐμὸν οὐ φαύλως φέρω.</l>
</sp>
<sp>
<speaker>Κλυταιμήστρα</speaker>
<l n="906">παῖδά μου κατακτενοῦσι σοῖς δολώσαντες γάμοις.</l>
</sp>
<sp>
<speaker>Ἀχιλλεύς</speaker>
<l n="907">μέμφομαι κἀγὼ πόσει σῷ, κοὐχ ἁπλῶς οὕτω φέρω.</l>
</sp>
<milestone ed="p" n="900" unit="card"/>
<sp>
<speaker>Κλυταιμήστρα</speaker>
<l n="908">οὐκ ἐπαιδεσθήσομαί γε προσπεσεῖν τὸ σὸν γόνυ,</l>
<l n="909">θνητὸς ἐκ θεᾶς γεγῶτα· τί γὰρ ἐγὼ σεμνύνομαι;</l>
<l n="910">ἢ τίνος σπουδαστέον μοι μᾶλλον ἢ τέκνου πέρι;</l>
<l n="911">ἀλλʼ ἄμυνον, ὦ θεᾶς παῖ, τῇ τʼ ἐμῇ δυσπραξίᾳ</l>
<l n="912">τῇ τε λεχθείσῃ δάμαρτι σῇ — μάτην μέν, ἀλλʼ ὅμως.</l>
<l n="913">σοὶ καταστέψασʼ ἐγώ νιν ἦγον ὡς γαμουμένην,</l>
<l n="914">νῦν δʼ ἐπὶ σφαγὰς κομίζω· σοὶ δʼ ὄνειδος ἵξεται,</l>
<l n="915">ὅστις οὐκ ἤμυνας· εἰ γὰρ μὴ γάμοισιν ἐζύγης,</l>
<l n="916">ἀλλʼ ἐκλήθης γοῦν ταλαίνης παρθένου φίλος πόσις.</l>
<l n="917">πρὸς γενειάδος <add>σε</add>, πρός σε δεξιᾶς, πρὸς μητέρος — </l>
<l n="918">ὄνομα γὰρ τὸ σόν μʼ ἀπώλεσʼ, ᾧ σʼ ἀμυναθεῖν χρεών — </l>
<l n="919">οὐκ ἔχω βωμὸν καταφυγεῖν ἄλλον ἢ τὸ σὸν γόνυ·</l>
<l n="920">οὐδὲ φίλος οὐδεὶς γελᾷ μοι· τὰ δʼ Ἀγαμέμνονος κλύεις,</l>
<l n="921">ὠμὰ καὶ πάντολμʼ· ἀφῖγμαι δʼ, ὥσπερ εἰσορᾷς, γυνὴ</l>
<l n="922">ναυτικὸν στράτευμʼ ἄναρχον κἀπὶ τοῖς κακοῖς θρασύ  <gap/>
</l>
<l n="923">χρήσιμον δʼ, ὅταν θέλωσιν. ἢν δὲ τολμήσῃς σύ μου</l>
<l n="924">χεῖρʼ ὑπερτεῖναι, σεσῴσμεθʼ· εἰ δὲ μή, οὐ σεσῴσμεθα.</l>
</sp>
</div>
<div type="dialogue">
<milestone ed="p" n="917" unit="card"/>
<sp>
<speaker>Χορός</speaker>
<l n="925">δεινὸν τὸ τίκτειν καὶ φέρει φίλτρον μέγα</l>
<l n="926">πᾶσίν τε κοινὸν ὥσθʼ ὑπερκάμνειν τέκνων.</l>
</sp>
<sp n="*)axilleu/s">
<speaker>Ἀχιλλεύς</speaker>
<l n="927">ὑψηλόφρων μοι θυμὸς αἴρεται πρόσω·</l>
<l n="928">ἐπίσταμαι δὲ τοῖς κακοῖσί τʼ ἀσχαλᾶν</l>
<l n="929">μετρίως τε χαίρειν τοῖσιν ἐξωγκωμένοις.</l>
<l n="930">λελογισμένοι γὰρ οἱ τοιοίδʼ εἰσὶν βροτῶν</l>
<l n="931">ὀρθῶς διαζῆν τὸν βίον γνώμης μέτα.</l>
<l n="932">ἔστιν μὲν οὖν ἵνʼ ἡδὺ μὴ λίαν φρονεῖν,</l>
<l n="933">ἔστιν δὲ χὥπου χρήσιμον γνώμην ἔχειν.</l>
<l n="934">ἐγὼ δʼ, ἐν ἀνδρὸς εὐσεβεστάτου τραφεὶς</l>
<l n="935">Χείρωνος, ἔμαθον τοὺς τρόπους ἁπλοῦς ἔχειν.</l>
<l n="936">καὶ τοῖς Ἀτρείδαις, ἢν μὲν ἡγῶνται καλῶς,</l>
<l n="937">πεισόμεθʼ, ὅταν δὲ μὴ καλῶς, οὐ πείσομαι.</l>
<l n="938">ἀλλʼ ἐνθάδʼ ἐν Τροίᾳ τʼ ἐλευθέραν φύσιν</l>
<l n="939">παρέχων, Ἄρη τὸ κατʼ ἐμὲ κοσμήσω δορί.</l>
<l n="940">σὲ δʼ, ὦ σχέτλια παθοῦσα πρὸς τῶν φιλτάτων,</l>
<l n="941">ἃ δὴ κατʼ ἄνδρα γίγνεται νεανίαν,</l>
<l n="942">τοσοῦτον οἶκτον περιβαλὼν καταστελῶ,</l>
<l n="943">κοὔποτε κόρη σὴ πρὸς πατρὸς σφαγήσεται,</l>
<l n="944">ἐμὴ φατισθεῖσʼ· οὐ γὰρ ἐμπλέκειν πλοκὰς</l>
<l n="945">ἐγὼ παρέξω σῷ πόσει τοὐμὸν δέμας.</l>
<l n="946">τοὔνομα γάρ, εἰ καὶ μὴ σίδηρον ἤρατο,</l>
<l n="947">τοὐμὸν φονεύσει παῖδα σήν. τὸ δʼ αἴτιον</l>
<l n="948">πόσις σός. ἁγνὸν δʼ οὐκέτʼ ἐστὶ σῶμʼ ἐμόν,</l>
<l n="949">εἰ διʼ ἔμʼ ὀλεῖται διά τε τοὺς ἐμοὺς γάμους</l>
<l n="950">ἡ δεινὰ τλᾶσα κοὐκ ἀνεκτὰ παρθένος,</l>
<l n="951">θαυμαστὰ δʼ ὡς ἀνάξιʼ ἠτιμασμένη.</l>
<milestone ed="p" n="944" unit="card"/>
<l n="952">ἐγὼ κάκιστος ἦν ἄρʼ Ἀργείων ἀνήρ,</l>
<l n="953">ἐγὼ τὸ μηδέν, Μενέλεως δʼ ἐν ἀνδράσιν,</l>
<l n="954">ὡς οὐχὶ Πηλέως, ἀλλʼ ἀλάστορος γεγώς,</l>
<l n="955">εἴπερ φονεύει τοὐμὸν ὄνομα σῷ πόσει.</l>
<l n="956">μὰ τὸν διʼ ὑγρῶν κυμάτων τεθραμμένον</l>
<l n="957">Νηρέα, φυτουργὸν Θέτιδος ἥ μʼ ἐγείνατο,</l>
<l n="958">οὐχ ἅψεται σῆς θυγατρὸς Ἀγαμέμνων ἄναξ,</l>
<l n="959">οὐδʼ εἰς ἄκραν χεῖρʼ, ὥστε προσβαλεῖν πέπλοις·</l>
<l n="960">ἢ Σίπυλος ἔσται πόλις, ὅρισμα βαρβάρων,</l>
<l n="961">ὅθεν πεφύκασʼ οἱ στρατηλάται γένος,</l>
<l n="962">Φθίας δὲ τοὔνομʼ οὐδαμοῦ κεκλήσεται.</l>
<l n="963">πικροὺς δὲ προχύτας χέρνιβάς τʼ ἀνάξεται</l>
<l n="964">Κάλχας ὁ μάντις. τίς δὲ μάντις ἔστʼ ἀνήρ,</l>
<l n="965">ὃς ὀλίγʼ ἀληθῆ, πολλὰ δὲ ψευδῆ λέγει</l>
<l n="966">τυχών, ὅταν δὲ μὴ τύχῃ, διοίχεται;</l>
<l n="967">οὐ τῶν γάμων ἕκατι — μυρίαι κόραι</l>
<l n="968">θηρῶσι λέκτρον τοὐμόν — εἴρηται τόδε·</l>
<l n="969">ἀλλʼ ὕβριν ἐς ἡμᾶς ὕβρισʼ Ἀγαμέμνων ἄναξ.</l>
<l n="970">χρῆν δʼ αὐτὸν αἰτεῖν τοὐμὸν ὄνομʼ ἐμοῦ πάρα,</l>
<l n="971">θήραμα παιδός· ἡ Κλυταιμήστρα δʼ ἐμοὶ</l>
<l n="972">μάλιστʼ ἐπείσθη θυγατέρʼ ἐκδοῦναι πόσει.</l>
<l n="973">ἔδωκά τἂν Ἕλλησιν, εἰ πρὸς Ἴλιον</l>
<l n="974">ἐν τῷδʼ ἔκαμνε νόστος· οὐκ ἠρνούμεθʼ ἂν</l>
<l n="975">τὸ κοινὸν αὔξειν ὧν μέτʼ ἐστρατευόμην.</l>
<l n="976">νῦν δʼ οὐδέν εἰμι, παρὰ δὲ τοῖς στρατηλάταις</l>
<l n="977">ἐν εὐμαρεῖ με δρᾶν τε καὶ μὴ δρᾶν κακῶς.</l>
<l n="978">τάχʼ εἴσεται σίδηρος, ὃν πρὶν ἐς Φρύγας</l>
<l n="979">ἐλθεῖν, † φόνου κηλῖσιν αἵματι † χρανῶ,</l>
<l n="980">εἴ τίς με τὴν σὴν θυγατέρʼ ἐξαιρήσεται.</l>
<l n="981">ἀλλʼ ἡσύχαζε· θεὸς ἐγὼ πέφηνά σοι</l>
<l n="982">μέγιστος, οὐκ ὤν· ἀλλʼ ὅμως γενήσομαι.</l>
</sp>
<sp>
<speaker>Χορός</speaker>
<l n="983">ἔλεξας, ὦ παῖ Πηλέως, σοῦ τʼ ἄξια</l>
<l n="984">καὶ τῆς ἐναλίας δαίμονος, σεμνῆς θεοῦ.</l>
</sp>
<sp n="*klutaimh/stra">
<speaker>Κλυταιμήστρα</speaker>
<l n="985">φεῦ·</l>
<l n="986">πῶς ἄν σʼ ἐπαινέσαιμι μὴ λίαν λόγοις,</l>
<l n="987">μηδʼ ἐνδεὴς τοῦδʼ ἀπολέσαιμι τὴν χάριν;</l>
<l n="988">αἰνούμενοι γὰρ οἱ ἀγαθοὶ τρόπον τινὰ</l>
<l n="989">μισοῦσι τοὺς αἰνοῦντας, ἢν αἰνῶσʼ ἄγαν.</l>
<l n="990">αἰσχύνομαι δὲ παραφέρουσʼ οἰκτροὺς λόγους,</l>
<l n="991">ἰδίᾳ νοσοῦσα· σὺ δʼ ἄνοσος κακῶν ἐμῶν.</l>
<l n="992">ἀλλʼ οὖν ἔχει τοι σχῆμα, κἂν ἄπωθεν ᾖ</l>
<l n="993">ἀνὴρ ὁ χρηστός, δυστυχοῦντας ὠφελεῖν.</l>
<l n="994">οἴκτιρε δʼ ἡμᾶς· οἰκτρὰ γὰρ πεπόνθαμεν·</l>
<l n="995">ἣ πρῶτα μέν σε γαμβρὸν οἰηθεῖσʼ ἔχειν,</l>
<l n="996">κενὴν κατέσχον ἐλπίδʼ· εἶτά σοι τάχα</l>
<l n="997">ὄρνις γένοιτʼ ἂν τοῖσι μέλλουσιν γάμοις</l>
<l n="998">θανοῦσʼ ἐμὴ παῖς, ὅ σε φυλάξασθαι χρεών.</l>
<l n="999">ἀλλʼ εὖ μὲν ἀρχὰς εἶπας, εὖ δὲ καὶ τέλη·</l>
<l n="1000">σοῦ γὰρ θέλοντος παῖς ἐμὴ σωθήσεται.</l>
<milestone ed="p" n="992" unit="card"/>
<l n="1001">βούλῃ νιν ἱκέτιν σὸν περιπτύξαι γόνυ;</l>
<l n="1002">ἀπαρθένευτα μὲν τάδʼ· εἰ δέ σοι δοκεῖ,</l>
<l n="1003">ἥξει, διʼ αἰδοῦς ὄμμʼ ἔχουσʼ ἐλεύθερον.</l>
<l n="1004">εἰ δʼ οὐ παρούσης ταὐτὰ τεύξομαι σέθεν,</l>
<l n="1005">μενέτω κατʼ οἴκους· σεμνὰ γὰρ σεμνύνεται.</l>
<l n="1006">ὅμως δʼ ὅσον γε δυνατὸν αἰδεῖσθαι χρεών.</l>
</sp>
<sp>
<speaker>Ἀχιλλεύς</speaker>
<l n="1007">σὺ μήτε σὴν παῖδʼ ἔξαγʼ ὄψιν εἰς ἐμήν,</l>
<l n="1008">μήτʼ εἰς ὄνειδος ἀμαθὲς ἔλθωμεν, γύναι·</l>
<l n="1009">στρατὸς γὰρ ἀθρόος, ἀργὸς ὢν τῶν οἴκοθεν,</l>
<l n="1010">λέσχας πονηρὰς καὶ κακοστόμους φιλεῖ.</l>
<l n="1011">πάντως δέ μʼ ἱκετεύοντέ θʼ ἥξετʼ εἰς ἴσον,</l>
<l n="1012">εἴ τʼ ἀνικέτευτος· εἷς ἐμοὶ γάρ ἐστʼ ἀγὼν</l>
<l n="1013">μέγιστος ὑμᾶς ἐξαπαλλάξαι κακῶν.</l>
<l n="1014">ὡς ἕν γʼ ἀκούσασʼ ἴσθι, μὴ ψευδῶς μʼ ἐρεῖν·</l>
<l n="1015">ψευδῆ λέγων δὲ καὶ μάτην ἐγκερτομῶν,</l>
<l n="1016">θάνοιμι· μὴ θάνοιμι δʼ, ἢν σῴσω κόρην.</l>
</sp>
<sp>
<speaker>Κλυταιμήστρα</speaker>
<l n="1017">ὄναιο συνεχῶς δυστυχοῦντας ὠφελῶν.</l>
</sp>
<sp>
<speaker>Ἀχιλλεύς</speaker>
<l n="1018">ἄκουε δή νυν, ἵνα τὸ πρᾶγμʼ ἔχῃ καλῶς.</l>
</sp>
<sp>
<speaker>Κλυταιμήστρα</speaker>
<l n="1019">τί τοῦτʼ ἔλεξας; ὡς ἀκουστέον γέ σου.</l>
</sp>
<sp>
<speaker>Ἀχιλλεύς</speaker>
<l n="1020">† πειθώμεθʼ αὖτις † πατέρα βέλτιον φρονεῖν.</l>
</sp>
<sp>
<speaker>Κλυταιμήστρα</speaker>
<l n="1021">κακός τίς ἐστι καὶ λίαν ταρβεῖ στρατόν.</l>
</sp>
<sp>
<speaker>Ἀχιλλεύς</speaker>
<l n="1022">ἀλλʼ οἱ λόγοι γε καταπαλαίουσιν λόγους.</l>
</sp>
<sp>
<speaker>Κλυταιμήστρα</speaker>
<l n="1023">ψυχρὰ μὲν ἐλπίς· ὅ τι δὲ χρή με δρᾶν φράσον.</l>
</sp>
<sp>
<speaker>Ἀχιλλεύς</speaker>
<l n="1024">ἱκέτευʼ ἐκεῖνον πρῶτα μὴ κτείνειν τέκνα·</l>
<l n="1025">ἢν δʼ ἀντιβαίνῃ, πρὸς ἐμέ σοι πορευτέον.</l>
<l n="1026">ᾗ γὰρ τὸ χρῇζον ἐπίθετʼ, οὐ τοὐμὸν χρεὼν</l>
<l n="1027">χωρεῖν· ἔχει γὰρ αὐτὸ τὴν σωτηρίαν.</l>
<l n="1028">κἀγώ τʼ ἀμείνων πρὸς φίλον γενήσομαι,</l>
<l n="1029">στρατός τʼ ἂν οὐ μέμψαιτό μʼ, εἰ τὰ πράγματα</l>
<l n="1030">λελογισμένως πράσσοιμι μᾶλλον ἢ σθένει.</l>
<l n="1031">† καλῶς δὲ κρανθέντων <del>καὶ</del> πρὸς ἡδονὴν φίλοις</l>
<l n="1032">σοί τʼ ἂν γένοιτο κἂν ἐμοῦ χωρὶς τάδε. †</l>
</sp>
<sp>
<speaker>Κλυταιμήστρα</speaker>
<l n="1033">ὡς σώφρονʼ εἶπας. δραστέον δʼ ἅ σοι δοκεῖ.</l>
<l n="1034">ἢν δʼ αὖ τι μὴ πράσσωμεν ὧν ἐγὼ θέλω,</l>
<l n="1035">ποῦ σʼ αὖθις ὀψόμεσθα, ποῦ; χρή μʼ ἀθλίαν</l>
<l n="1036">ἐλθοῦσαν εὑρεῖν σὴν χέρʼ ἐπίκουρον κακῶν;</l>
</sp>
<sp>
<speaker>Ἀχιλλεύς</speaker>
<l n="1037">ἡμεῖς σε φύλακες οὗ χρεὼν φυλάξομεν,</l>
<l n="1038">μή τίς σʼ ἴδῃ στείχουσαν ἐπτοημένην</l>
<l n="1039">Δαναῶν διʼ ὄχλου· μηδὲ πατρῷον δόμον</l>
<l n="1040">αἴσχυνʼ· ὁ γάρ τοι Τυνδάρεως οὐκ ἄξιος</l>
<l n="1041">κακῶς ἀκούειν· ἐν γὰρ Ἕλλησιν μέγας.</l>
</sp>
<sp>
<speaker>Κλυταιμήστρα</speaker>
<l n="1042">ἔστιν τάδʼ· ἄρχε· σοί με δουλεύειν χρεών.</l>
<l n="1043">εἰ δʼ εἰσὶ θεοί, δίκαιος ὢν ἀνὴρ <add>θεῶν</add>
</l>
<l n="1044">ἐσθλῶν κυρήσεις· εἰ δὲ μή, τί δεῖ πονεῖν;</l>
</sp>
</div>
</div>
<milestone ed="p" n="1036" unit="card"/>
<div type="choral">
<div type="strophe" n="1">
<sp>
<speaker>Χορός</speaker>
<l n="1045">τίνʼ ἄρʼ Ὑμέναιος διὰ λωτοῦ Λίβυος</l>
<l n="1046">μετά τε φιλοχόρου κιθάρας</l>
<l n="1047">συρίγγων θʼ ὑπὸ καλαμοεσ-</l>
<l n="1048">σᾶν ἔστασεν ἰαχάν,</l>
<l n="1049">ὅτʼ ἀνὰ Πήλιον αἱ καλλιπλόκαμοι</l>
<l n="1050">δαιτὶ θεῶν ἔνι Πιερίδες</l>
<l n="1051">χρυσεοσάνδαλον ἴχνος</l>
<l n="1052">ἐν γᾷ κρούουσαι</l>
<l n="1053">Πηλέως ἐς γάμον ἦλθον,</l>
<l n="1054">μελῳδοῖς Θέτιν ἀχήμασι τόν τʼ Αἰακίδαν,</l>
<l n="1055">Κενταύρων ἐν ὄρεσι κλέουσαι</l>
<l n="1056">Πηλιάδα καθʼ ὕλαν.</l>
<l n="1057">ὁ δὲ Δαρδανίδας, Διὸς</l>
<l n="1058">λέκτρων τρύφημα φίλον,</l>
<l n="1059">χρυσέοισιν ἄφυσσε λοιβὰν</l>
<l n="1060">ἐν κρατήρων γυάλοις,</l>
<l n="1061">ὁ Φρύγιος Γανυμήδης.</l>
<l n="1062">παρὰ δὲ λευκοφαῆ ψάμαθον</l>
<l n="1063">εἱλισσόμεναι κύκλια</l>
<l n="1064">πεντήκοντα κόραι γάμους</l>
<l n="1065">Νηρέως ἐχόρευσαν.</l>
</sp>
<milestone ed="p" n="1058" unit="card"/>
</div>
<div type="antistrophe" n="1">
<sp>
<speaker>Χορός</speaker>
<l n="1066">ἀνὰ δʼ ἐλάταισι στεφανώδει τε χλόᾳ</l>
<l n="1067">θίασος ἔμολεν ἱπποβάτας</l>
<l n="1068">Κενταύρων ἐπὶ δαῖτα τὰν</l>
<l n="1069">θεῶν κρατῆρά τε Βάκχου.</l>
<l n="1070">μέγα δʼ ἀνέκλαγον· Ὦ Νηρηὶ κόρα,</l>
<l n="1071">παῖδα σὲ Θεσσαλίᾳ μέγα φῶς</l>
<l n="1072">μάντις ὁ φοιβάδα μοῦσαν</l>
<l n="1073">εἰδὼς γεννάσειν</l>
<l n="1074">Χείρων ἐξονόμαζεν,</l>
<l n="1075">ὃς ἥξει χθόνα λογχήρεσι σὺν Μυρμιδόνων</l>
<l n="1076">ἀσπισταῖς Πριάμοιο κλεινὰν</l>
<l n="1077">γαῖαν ἐκπυρώσων,</l>
<l n="1078">περὶ σώματι χρυσέων</l>
<l n="1079">ὅπλων Ἡφαιστοπόνων</l>
<l n="1080">κεκορυθμένος ἔνδυτʼ, ἐκ θεᾶς</l>
<l n="1081">ματρὸς δωρήματʼ ἔχων</l>
<l n="1082">Θέτιδος, ἅ νιν ἔτικτεν.</l>
<l n="1083">μακάριον τότε δαίμονες</l>
<l n="1084">τᾶς εὐπάτριδος γάμον</l>
<l n="1085">Νηρῄδων ἔθεσαν πρώτας</l>
<l n="1086">Πηλέως θʼ ὑμεναίους.</l>
</sp>
<milestone ed="p" n="1080" unit="card"/>
</div>
<div type="epode">
<sp>
<speaker>Χορός</speaker>
<l n="1087">σὲ δʼ ἐπὶ κάρα στέψουσι καλλικόμαν</l>
<l n="1088">πλόκαμον Ἀργεῖοι, βαλιὰν</l>
<l n="1089">ὥστε πετραίων ἀπʼ ἄντρων</l>
<l n="1090">† ἐλθοῦσαν ὀρέων †</l>
<l n="1091">μόσχον ἀκήρατον, βρότειον</l>
<l n="1092">αἱμάσσοντες λαιμόν·</l>
<l n="1093">οὐ σύριγγι τραφεῖσαν οὐδʼ</l>
<l n="1094">ἐν ῥοιβδήσεσι βουκόλων,</l>
<l n="1095">παρὰ δὲ ματέρι νυμφοκόμον</l>
<l n="1096">Ἰναχίδαις γάμον.</l>
<l n="1097">ποῦ τὸ τᾶς Αἰδοῦς</l>
<l n="1098">ἢ τὸ τᾶς Ἀρετᾶς ἔχει</l>
<l n="1099">σθένειν τι πρόσωπον,</l>
<l n="1100">ὁπότε τὸ μὲν ἄσεπτον ἔχει</l>
<l n="1101">δύνασιν, ἁ δʼ Ἀρετὰ κατόπι-</l>
<l n="1102">σθεν θνατοῖς ἀμελεῖται,</l>
<l n="1103">Ἀνομία δὲ νόμων κρατεῖ,</l>
<l n="1104">καὶ <add>μὴ</add> κοινὸς ἀγὼν βροτοῖς</l>
<l n="1105">μή τις θεῶν φθόνος ἔλθῃ;</l>
</sp>
</div>
</div>
<milestone ed="p" n="1098" unit="card"/>
<div type="episode">
<sp>
<speaker>Κλυταιμήστρα</speaker>
<l n="1106">ἐξῆλθον οἴκων προσκοπουμένη πόσιν,</l>
<l n="1107">χρόνιον ἀπόντα κἀκλελοιπότα στέγας.</l>
<l n="1108">ἐν δακρύοισι δʼ ἡ τάλαινα παῖς ἐμή,</l>
<l n="1109">πολλὰς ἱεῖσα μεταβολὰς ὀδυρμάτων,</l>
<l n="1110">θάνατον ἀκούσασʼ, ὃν πατὴρ βουλεύεται.</l>
<l n="1111">μνήμην δʼ ἄρʼ εἶχον πλησίον βεβηκότος</l>
<l n="1112">Ἀγαμέμνονος τοῦδʼ, ὃς ἐπὶ τοῖς αὑτοῦ τέκνοις</l>
<l n="1113">ἀνόσια πράσσων αὐτίχʼ εὑρεθήσεται.</l>
</sp>
<sp>
<speaker>Ἀγαμέμνων</speaker>
<l n="1114">Λήδας γένεθλον, ἐν καλῷ σʼ ἔξω δόμων</l>
<l n="1115">ηὕρηχʼ, ἵνʼ εἴπω παρθένου χωρὶς λόγους</l>
<l n="1116">οὓς οὐκ ἀκούειν τὰς γαμουμένας πρέπει.</l>
</sp>
<sp>
<speaker>Κλυταιμήστρα</speaker>
<l n="1117">τί δʼ ἔστιν, οὗ σοι καιρὸς ἀντιλάζυται;</l>
</sp>
<sp>
<speaker>Ἀγαμέμνων</speaker>
<l n="1118">ἔκπεμπε παῖδα δωμάτων πατρὸς μέτα·</l>
<l n="1119">ὡς χέρνιβες πάρεισιν εὐτρεπισμέναι,</l>
<l n="1120">προχύται τε βάλλειν πῦρ καθάρσιον χεροῖν,</l>
<l n="1121">μόσχοι τε, πρὸ γάμων ἃς θεᾷ πεσεῖν χρεών.</l>
<l n="1122">
<del>Ἀρτέμιδι, μέλανος αἵματος φυσήματα.</del>
</l>
</sp>
<sp>
<speaker>Κλυταιμήστρα</speaker>
<l n="1123">τοῖς ὀνόμασιν μὲν εὖ λέγεις, τὰ δʼ ἔργα σου</l>
<l n="1124">οὐκ οἶδʼ ὅπως χρή μʼ ὀνομάσασαν εὖ λέγειν.</l>
<l n="1125">χώρει δέ, θύγατερ, ἐκτός — οἶσθα γὰρ πατρὸς</l>
<l n="1126">πάντως ἃ μέλλει — χὑπὸ τοῖς πέπλοις ἄγε</l>
<l n="1127">λαβοῦσʼ Ὀρέστην, σὸν κασίγνητον, τέκνον.</l>
<l n="1128">ἰδοὺ πάρεστιν ἥδε πειθαρχοῦσά σοι.</l>
<l n="1129">τὰ δʼ ἄλλʼ ἐγὼ πρὸ τῆσδε κἀμαυτῆς φράσω.</l>
</sp>
<sp>
<speaker>Ἀγαμέμνων</speaker>
<l n="1130">τέκνον, τί κλαίεις, οὐδʼ ἔθʼ ἡδέως ὁρᾷς,</l>
<l n="1131">ἐς γῆν δʼ ἐρείσασʼ ὄμμα πρόσθʼ ἔχεις πέπλους;</l>
</sp>
<sp>
<speaker>Κλυταιμήστρα</speaker>
<l n="1132">φεῦ·</l>
<l n="1133">τίνʼ ἂν λάβοιμι τῶν ἐμῶν ἀρχὴν κακῶν;</l>
<l n="1134">ἅπασι γὰρ πρώτοισι χρήσασθαι πάρα</l>
<l n="1135">κἀν ὑστάτοισι κἀν μέσοισι πανταχοῦ.</l>
</sp>
<sp>
<speaker>Ἀγαμέμνων</speaker>
<l n="1136">τί δʼ ἔστιν; ὥς μοι πάντες εἰς ἓν ἥκετε,</l>
<l n="1137">σύγχυσιν ἔχοντες καὶ ταραγμὸν ὀμμάτων.</l>
</sp>
<sp>
<speaker>Κλυταιμήστρα</speaker>
<l n="1138">εἴφʼ ἃν ἐρωτήσω σε γενναίως, πόσι.</l>
</sp>
<sp>
<speaker>Ἀγαμέμνων</speaker>
<l n="1139">οὐδὲν κελευσμοῦ δεῖ σʼ· ἐρωτᾶσθαι θέλω.</l>
</sp>
<sp>
<speaker>Κλυταιμήστρα</speaker>
<l n="1140">τὴν παῖδα τὴν σὴν τήν τʼ ἐμὴν μέλλεις κτενεῖν;</l>
</sp>
<sp>
<speaker>Ἀγαμέμνων</speaker>
<l n="1141">ἔα·</l>
<l n="1142">τλήμονά γʼ ἔλεξας, ὑπονοεῖς θʼ ἃ μή σε χρή.</l>
</sp>
<sp>
<speaker>Κλυταιμήστρα</speaker>
<l n="1143">ἔχʼ ἥσυχος.</l>
<l n="1144">κἀκεῖνό μοι τὸ πρῶτον ἀπόκριναι πάλιν.</l>
</sp>
<sp>
<speaker>Ἀγαμέμνων</speaker>
<l n="1145">σὺ δʼ, ἤν γʼ ἐρωτᾷς εἰκότʼ, εἰκότʼ ἂν κλύοις.</l>
</sp>
<sp>
<speaker>Κλυταιμήστρα</speaker>
<l n="1146">οὐκ ἄλλʼ ἐρωτῶ, καὶ σὺ μὴ λέγʼ ἄλλα μοι.</l>
</sp>
<sp>
<speaker>Ἀγαμέμνων</speaker>
<l n="1147">ὦ πότνια μοῖρα καὶ τύχη δαίμων τʼ ἐμός.</l>
</sp>
<sp>
<speaker>Κλυταιμήστρα</speaker>
<l n="1148">κἀμός γε καὶ τῆσδʼ, εἷς τριῶν δυσδαιμόνων.</l>
</sp>
<sp>
<speaker>Ἀγαμέμνων</speaker>
<l n="1149">τίνʼ ἠδίκησαι;</l>
</sp>
<sp>
<speaker>Κλυταιμήστρα</speaker>
<l n="1150">τοῦτʼ ἐμοῦ πεύθῃ πάρα;</l>
<l n="1151">ὁ νοῦς ὅδʼ αὐτὸς νοῦν ἔχων οὐ τυγχάνει.</l>
</sp>
<sp>
<speaker>Ἀγαμέμνων</speaker>
<l n="1152">ἀπωλόμεσθα. προδέδοται τὰ κρυπτά μου.</l>
</sp>
<sp>
<speaker>Κλυταιμήστρα</speaker>
<l n="1153">πάντʼ οἶδα, καὶ πεπύσμεθʼ ἃ σὺ μέλλεις με δρᾶν·</l>
<l n="1154">αὐτὸ δὲ τὸ σιγᾶν ὁμολογοῦντός ἐστί σου</l>
<l n="1155">καὶ τὸ στενάζειν· πολλὰ μὴ κάμῃς λέγων.</l>
</sp>
<sp>
<speaker>Ἀγαμέμνων</speaker>
<l n="1156">ἰδοὺ σιωπῶ· τὸ γὰρ ἀναίσχυντον τί δεῖ</l>
<l n="1157">ψευδῆ λέγοντα προσλαβεῖν τῇ συμφορᾷ;</l>
</sp>
<milestone ed="p" n="1146" unit="card"/>
<sp n="*klutaimh/stra">
<speaker>Κλυταιμήστρα</speaker>
<l n="1158">ἄκουε δή νυν· ἀνακαλύψω γὰρ λόγους,</l>
<l n="1159">κοὐκέτι παρῳδοῖς χρησόμεσθʼ αἰνίγμασιν.</l>
<l n="1160">πρῶτον μέν, ἵνα σοι πρῶτα τοῦτʼ ὀνειδίσω,</l>
<l n="1161">ἔγημας ἄκουσάν με κἄλαβες βίᾳ,</l>
<l n="1162">τὸν πρόσθεν ἄνδρα Τάνταλον κατακτανών·</l>
<l n="1163">βρέφος τε τοὐμὸν σῷ προσούδισας πάλῳ,</l>
<l n="1164">μαστῶν βιαίως τῶν ἐμῶν ἀποσπάσας.</l>
<l n="1165">καὶ τὼ Διός σε παῖδʼ, ἐμὼ δὲ συγγόνω,</l>
<l n="1166">ἵπποισι μαρμαίροντʼ ἐπεστρατευσάτην·</l>
<l n="1167">πατὴρ δὲ πρέσβυς Τυνδάρεώς σʼ ἐρρύσατο</l>
<l n="1168">ἱκέτην γενόμενον, τἀμὰ δʼ ἔσχες αὖ λέχη.</l>
<l n="1169">οὗ σοι καταλλαχθεῖσα περὶ σὲ καὶ δόμους</l>
<l n="1170">συμμαρτυρήσεις ὡς ἄμεμπτος ἦ γυνή,</l>
<l n="1171">ἔς τʼ Ἀφροδίτην σωφρονοῦσα καὶ τὸ σὸν</l>
<l n="1172">μέλαθρον αὔξουσʼ, ὥστε σʼ εἰσιόντα τε</l>
<l n="1173">χαίρειν θύραζέ τʼ ἐξιόντʼ εὐδαιμονεῖν.</l>
<l n="1174">σπάνιον δὲ θήρευμʼ ἀνδρὶ τοιαύτην λαβεῖν</l>
<l n="1175">δάμαρτα· φλαύραν δʼ οὐ σπάνις γυναῖκʼ ἔχειν.</l>
<l n="1176">τίκτω δʼ ἐπὶ τρισὶ παρθένοισι παῖδά σοι</l>
<l n="1177">τόνδʼ, ὧν μιᾶς σὺ τλημόνως μʼ ἀποστερεῖς.</l>
<l n="1178">κἄν τίς σʼ ἔρηται τίνος ἕκατί νιν κτενεῖς,</l>
<l n="1179">λέξον, τί φήσεις; ἢ ʼμὲ χρὴ λέγειν τὰ σά;</l>
<l n="1180">Ἑλένην Μενέλεως ἵνα λάβῃ. καλὸν † γένος †,</l>
<l n="1181">κακῆς γυναικὸς μισθὸν ἀποτεῖσαι τέκνα.</l>
<l n="1182">τἄχθιστα τοῖσι φιλτάτοις ὠνούμεθα.</l>
<l n="1183">ἄγʼ, εἰ στρατεύσῃ καταλιπών μʼ ἐν δώμασιν,</l>
<l n="1184">κἀκεῖ γενήσῃ διὰ μακρᾶς ἀπουσίας,</l>
<l n="1185">τίνʼ ἐν δόμοις με καρδίαν ἕξειν δοκεῖς;</l>
<l n="1186">ὅταν θρόνους τῆσδʼ εἰσίδω πάντας κενούς,</l>
<l n="1187">κενοὺς δὲ παρθενῶνας, ἐπὶ δὲ δακρύοις</l>
<l n="1188">μόνη κάθωμαι, τήνδε θρηνῳδοῦσʼ ἀεί·</l>
<l n="1189">Ἀπώλεσέν σʼ, ὦ τέκνον, ὁ φυτεύσας πατήρ,</l>
<l n="1190">αὐτὸς κτανών, οὐκ ἄλλος οὐδʼ ἄλλῃ χερί,</l>
<l n="1191">τοιόνδε <add>νόστον</add> καταλιπὼν πρὸς τοὺς δόμους.</l>
<l n="1192">ἐπεὶ βραχείας προφάσεως ἔδει μόνον,</l>
<l n="1193">ἐφʼ ᾗ σʼ ἐγὼ καὶ παῖδες αἱ λελειμμέναι</l>
<l n="1194">δεξόμεθα δέξιν ἥν σε δέξασθαι χρεών.</l>
<l n="1195">μὴ δῆτα πρὸς θεῶν μήτʼ ἀναγκάσῃς ἐμὲ</l>
<l n="1196">κακὴν γενέσθαι περὶ σέ, μήτʼ αὐτὸς γένῃ.</l>
<milestone ed="p" n="1185" unit="card"/>
<l n="1197">εἶἑν·</l>
<l n="1198">θύσεις † δὲ παῖδʼ, ἔνθα † τίνας εὐχὰς ἐρεῖς;</l>
<l n="1199">τί σοι κατεύξῃ τἀγαθόν, σφάζων τέκνον;</l>
<l n="1200">νόστον πονηρόν, οἴκοθέν γʼ αἰσχρῶς ἰών;</l>
<l n="1201">ἀλλʼ ἐμὲ δίκαιον ἀγαθὸν εὔχεσθαί τί σοι;</l>
<l n="1202">οὔ τἄρʼ ἀσυνέτους τοὺς θεοὺς ἡγοίμεθʼ ἄν,</l>
<l n="1203">εἰ τοῖσιν αὐθένταισιν εὖ φρονήσομεν;</l>
<l n="1204">ἥκων δʼ ἂν Ἄργος προσπέσοις τέκνοισι σοῖς;</l>
<l n="1205">ἀλλʼ οὐ θέμις σοι. τίς δὲ καὶ προσβλέψεται</l>
<l n="1206">παίδων σʼ, ἵνʼ αὐτῶν προσέμενος κτάνῃς τινά;</l>
<l n="1207">ταῦτʼ ἦλθες ἤδη διὰ λόγων, ἢ σκῆπτρά σοι</l>
<l n="1208">μόνον διαφέρειν καὶ στρατηλατεῖν μέλει;</l>
<l n="1209">ὃν χρῆν δίκαιον λόγον ἐν Ἀργείοις λέγειν·</l>
<l n="1210">Βούλεσθʼ, Ἀχαιοί, πλεῖν Φρυγῶν ἐπὶ χθόνα;</l>
<l n="1211">κλῆρον τίθεσθε παῖδʼ ὅτου θανεῖν χρεών.</l>
<l n="1212">ἐν ἴσῳ γὰρ ἦν τόδʼ, ἀλλὰ μὴ σὲ ἐξαίρετον</l>
<l n="1213">σφάγιον παρασχεῖν Δαναΐδαισι παῖδα σήν,</l>
<l n="1214">ἢ Μενέλεων πρὸ μητρὸς Ἑρμιόνην κτανεῖν,</l>
<l n="1215">οὗπερ τὸ πρᾶγμʼ ἦν. νῦν δʼ ἐγὼ μὲν ἡ τὸ σὸν</l>
<l n="1216">σῴζουσα λέκτρον παιδὸς ἐστερήσομαι,</l>
<l n="1217">ἡ δʼ ἐξαμαρτοῦσʼ, ὑπότροφον νεάνιδα</l>
<l n="1218">Σπάρτῃ κομίζουσʼ, εὐτυχὴς γενήσεται.</l>
<l n="1219">τούτων ἄμειψαί μʼ εἴ τι μὴ καλῶς λέγω·</l>
<l n="1220">εἰ δʼ εὖ λέλεκται, † νῶι μὴ δή γε κτάνῃς †</l>
<l n="1221">τὴν σήν τε κἀμὴν παῖδα, καὶ σώφρων ἔσῃ.</l>
</sp>
<sp>
<speaker>Χορός</speaker>
<l n="1222">πιθοῦ. τὸ γάρ τοι τέκνα συνσῴζειν καλόν,</l>
<l n="1223">Ἀγάμεμνον· οὐδεὶς πρὸς τάδʼ ἀντερεῖ βροτῶν.</l>
</sp>
<milestone ed="p" n="1211" unit="card"/>
<sp>
<speaker>Ἰφιγένεια</speaker>
<l n="1224">εἰ μὲν τὸν Ὀρφέως εἶχον, ὦ πάτερ, λόγον,</l>
<l n="1225">πείθειν ἐπᾴδουσʼ, ὥσθʼ ὁμαρτεῖν μοι πέτρας,</l>
<l n="1226">κηλεῖν τε τοῖς λόγοισιν οὓς ἐβουλόμην,</l>
<l n="1227">ἐνταῦθʼ ἂν ἦλθον· νῦν δέ, τἀπʼ ἐμοῦ σοφά,</l>
<l n="1228">δάκρυα παρέξω· ταῦτα γὰρ δυναίμεθʼ ἄν.</l>
<l n="1229">ἱκετηρίαν δὲ γόνασιν ἐξάπτω σέθεν</l>
<l n="1230">τὸ σῶμα τοὐμόν, ὅπερ ἔτικτεν ἥδε σοι,</l>
<l n="1231">μή μʼ ἀπολέσῃς ἄωρον· ἡδὺ γὰρ τὸ φῶς</l>
<l n="1232">βλέπειν· τὰ δʼ ὑπὸ γῆς μή μʼ ἰδεῖν ἀναγκάσῃς.</l>
<l n="1233">πρώτη σʼ ἐκάλεσα πατέρα καὶ σὺ παῖδʼ ἐμέ·</l>
<l n="1234">πρώτη δὲ γόνασι σοῖσι σῶμα δοῦσʼ ἐμὸν</l>
<l n="1235">φίλας χάριτας ἔδωκα κἀντεδεξάμην.</l>
<l n="1236">λόγος δʼ ὁ μὲν σὸς ἦν ὅδʼ· Ἆρά σʼ, ὦ τέκνον,</l>
<l n="1237">εὐδαίμονʼ ἀνδρὸς ἐν δόμοισιν ὄψομαι,</l>
<l n="1238">ζῶσάν τε καὶ θάλλουσαν ἀξίως ἐμοῦ;</l>
<l n="1239">οὑμὸς δʼ ὅδʼ ἦν αὖ περὶ σὸν ἐξαρτωμένης</l>
<l n="1240">γένειον, οὗ νῦν ἀντιλάζυμαι χερί·</l>
<l n="1241">Τί δʼ ἆρʼ ἐγὼ σέ; πρέσβυν ἆρʼ ἐσδέξομαι</l>
<l n="1242">ἐμῶν φίλαισιν ὑποδοχαῖς δόμων, πάτερ,</l>
<l n="1243">πόνων τιθηνοὺς ἀποδιδοῦσά σοι τροφάς;</l>
<l n="1244">τούτων ἐγὼ μὲν τῶν λόγων μνήμην ἔχω,</l>
<l n="1245">σὺ δʼ ἐπιλέλησαι, καί μʼ ἀποκτεῖναι θέλεις.</l>
<l n="1246">μή, πρός σε Πέλοπος καὶ πρὸς Ἀτρέως πατρὸς</l>
<l n="1247">καὶ τῆσδε μητρός, ἣ πρὶν ὠδίνουσʼ ἐμὲ</l>
<l n="1248">νῦν δευτέραν ὠδῖνα τήνδε λαμβάνει.</l>
<l n="1249">τί μοι μέτεστι τῶν Ἀλεξάνδρου γάμων</l>
<l n="1250">Ἑλένης τε; πόθεν ἦλθʼ ἐπʼ ὀλέθρῳ τὠμῷ, πάτερ;</l>
<l n="1251">βλέψον πρὸς ἡμᾶς, ὄμμα δὸς φίλημά τε,</l>
<l n="1252">ἵνʼ ἀλλὰ τοῦτο κατθανοῦσʼ ἔχω σέθεν</l>
<l n="1253">μνημεῖον, ἢν μὴ τοῖς ἐμοῖς πεισθῇς λόγοις.</l>
<l n="1254">ἀδελφέ, μικρὸς μὲν σύ γʼ ἐπίκουρος φίλοις,</l>
<l n="1255">ὅμως δὲ συνδάκρυσον, ἱκέτευσον πατρὸς</l>
<l n="1256">τὴν σὴν ἀδελφὴν μὴ θανεῖν· αἴσθημά τοι</l>
<l n="1257">κἀν νηπίοις γε τῶν κακῶν ἐγγίγνεται.</l>
<l n="1258">ἰδοὺ σιωπῶν λίσσεταί σʼ ὅδʼ, ὦ πάτερ.</l>
<l n="1259">ἀλλʼ αἴδεσαί με καὶ κατοίκτιρον βίου.</l>
<l n="1260">ναί, πρὸς γενείου σʼ ἀντόμεσθα δύο φίλω·</l>
<l n="1261">ὃ μὲν νεοσσός ἐστιν, ἣ δʼ ηὐξημένη.</l>
<l n="1262">ἓν συντεμοῦσα πάντα νικήσω λόγον·</l>
<l n="1263">τὸ φῶς τόδʼ ἀνθρώποισιν ἥδιστον βλέπειν,</l>
<l n="1264">τὰ νέρθε δʼ οὐδέν· μαίνεται δʼ ὃς εὔχεται</l>
<l n="1265">θανεῖν. κακῶς ζῆν κρεῖσσον ἢ καλῶς θανεῖν.</l>
</sp>
<sp>
<speaker>Χορός</speaker>
<l n="1266">ὦ τλῆμον Ἑλένη, διὰ σὲ καὶ τοὺς σοὺς γάμους</l>
<l n="1267">ἀγὼν Ἀτρείδαις καὶ τέκνοις ἥκει μέγας.</l>
</sp>
<milestone ed="p" n="1255" unit="card"/>
<sp>
<speaker>Ἀγαμέμνων</speaker>
<l n="1268">ἐγὼ τά τʼ οἰκτρὰ συνετός εἰμι καὶ τὰ μή,</l>
<l n="1269">φιλῶ τʼ ἐμαυτοῦ τέκνα· μαινοίμην γὰρ ἄν.</l>
<l n="1270">δεινῶς δʼ ἔχει μοι ταῦτα τολμῆσαι, γύναι,</l>
<l n="1271">δεινῶς δὲ καὶ μή· τοῦτο γὰρ πρᾶξαί με δεῖ.</l>
<l n="1272">ὁρᾶθʼ ὅσον στράτευμα ναύφρακτον τόδε,</l>
<l n="1273">χαλκέων θʼ ὅπλων ἄνακτες Ἑλλήνων ὅσοι,</l>
<l n="1274">οἷς νόστος οὐκ ἔστʼ Ἰλίου πύργους ἔπι,</l>
<l n="1275">εἰ μή σε θύσω, μάντις ὡς Κάλχας λέγει,</l>
<l n="1276">οὐδʼ ἔστι Τροίας ἐξελεῖν κλεινὸν βάθρον.</l>
<l n="1277">μέμηνε δʼ Ἀφροδίτη τις Ἑλλήνων στρατῷ</l>
<l n="1278">πλεῖν ὡς τάχιστα βαρβάρων ἐπὶ χθόνα,</l>
<l n="1279">παῦσαί τε λέκτρων ἁρπαγὰς Ἑλληνικῶν·</l>
<l n="1280">οἳ τὰς ἐν Ἄργει παρθένους κτενοῦσί μου</l>
<l n="1281">ὑμᾶς τε κἀμέ, θέσφατʼ εἰ λύσω θεᾶς.</l>
<l n="1282">οὐ Μενέλεώς με καταδεδούλωται, τέκνον,</l>
<l n="1283">οὐδʼ ἐπὶ τὸ κείνου βουλόμενον ἐλήλυθα,</l>
<l n="1284">ἀλλʼ Ἑλλάς, ᾗ δεῖ, κἂν θέλω κἂν μὴ θέλω,</l>
<l n="1285">θῦσαί σε· τούτου δʼ ἥσσονες καθέσταμεν.</l>
<l n="1286">ἐλευθέραν γὰρ δεῖ νιν ὅσον ἐν σοί, τέκνον,</l>
<l n="1287">κἀμοὶ γενέσθαι, μηδὲ βαρβάροις ὕπο</l>
<l n="1288">Ἕλληνας ὄντας λέκτρα συλᾶσθαι βίᾳ.</l>
</sp>
</div>
<milestone ed="p" n="1276" unit="card"/>
<div type="choral">
<div type="lyric">
<sp>
<speaker>Κλυταιμήστρα</speaker>
<l n="1289">ὦ τέκνον, ὦ ξέναι,</l>
<l n="1290">οἲ ʼγὼ θανάτου <add>τοῦ</add> σοῦ μελέα.</l>
<l n="1291">φεύγει σε πατὴρ Ἅιδῃ παραδούς.</l>
</sp>
<sp n="*)ifige/neia">
<speaker>Ἰφιγένεια</speaker>
<l n="1292">οἲ ʼγώ, μᾶτερ· ταὐτὸν τόδε γὰρ</l>
<l n="1293">μέλος εἰς ἄμφω πέπτωκε τύχης,</l>
<l n="1294">κοὐκέτι μοι φῶς</l>
<l n="1295">οὐδʼ ἀελίου τόδε φέγγος.</l>
<l n="1296">ἰὼ ἰώ.</l>
<l n="1297">νιφόβολον Φρυγῶν νάπος Ἴδας τʼ ὄρεα,</l>
<l n="1298">Πρίαμος ὅθι ποτὲ βρέφος ἁπαλὸν ἔβαλε</l>
<l n="1299">ματέρος ἀποπρὸ νοσφίσας ἐπὶ μόρῳ</l>
<l n="1300">θανατόεντι Πάριν, ὃς Ἰδαῖος Ἰ-</l>
<l n="1301">δαῖος ἐλέγετʼ ἐλέγετʼ ἐν Φρυγῶν πόλει,</l>
<l n="1302">μή ποτʼ ὤφελες τὸν ἀμφὶ</l>
<l n="1303">βουσὶ βουκόλον τραφέντʼ</l>
<l n="1304">Ἀλέξανδρον οἰκίσαι</l>
<l n="1305">ἀμφὶ τὸ λευκὸν ὕδωρ, ὅθι κρῆναι</l>
<l n="1306">Νυμφᾶν κεῖνται</l>
<l n="1307">λειμών τʼ ἔρνεσι θάλλων</l>
<l n="1308">χλωροῖς καὶ ῥοδόεντʼ</l>
<l n="1309">ἄνθεʼ ὑακίνθινά τε θεαῖς δρέπειν· ἔνθα ποτὲ</l>
<l n="1310">Παλλὰς ἔμολε καὶ δολιόφρων Κύπρις</l>
<l n="1311">Ἥρα θʼ Ἑρμᾶς θʼ, ὁ Διὸς ἄγγελος,</l>
<l n="1312">ἃ μὲν ἐπὶ πόθῳ τρυφῶσα</l>
<l n="1313">Κύπρις, ἃ δὲ δορὶ Παλλάς,</l>
<l n="1314">Ἥρα τε Διὸς ἄνακτος</l>
<l n="1315">εὐναῖσι βασιλίσιν,</l>
<l n="1316">κρίσιν ἐπὶ στυγνὰν ἔριν τε</l>
<l n="1317">καλλονᾶς, ἐμοὶ δὲ θάνατον — </l>
<l n="1318">ὄνομα μὲν φέροντα Δαναΐ-</l>
<l n="1319">δαισιν, ὦ κόραι, πρόθυμα δʼ</l>
<l n="1320">ἔλαβεν Ἄρτεμις πρὸς Ἴλιον.</l>
<milestone ed="p" n="1313" unit="card"/>
<l n="1321">ὁ δὲ τεκών με τὰν τάλαιναν,</l>
<l n="1322">ὦ μᾶτερ ὦ μᾶτερ,</l>
<l n="1323">οἴχεται προδοὺς ἔρημον.</l>
<l n="1324">ὦ δυστάλαινʼ ἐγώ, πικρὰν</l>
<l n="1325">πικρὰν ἰδοῦσα δυσελέναν,</l>
<l n="1326">φονεύομαι διόλλυμαι</l>
<l n="1327">σφαγαῖσιν ἀνοσίοισιν ἀνοσίου πατρός.</l>
<l n="1328">μή μοι ναῶν χαλκεμβολάδων</l>
<l n="1329">πρύμνας <del>ἅδʼ</del> Αὐλὶς δέξασθαι</l>
<l n="1330">τούσδʼ εἰς ὅρμους <del>ἐς Τροίαν</del>
</l>
<l n="1331">ὤφελεν ἐλάταν πομπαίαν,</l>
<l n="1332">μηδʼ ἀνταίαν Εὐρίπῳ</l>
<l n="1333">πνεῦσαι πομπὰν Ζεύς, μειλίσσων</l>
<l n="1334">αὔραν ἄλλοις ἄλλαν θνατῶν</l>
<l n="1335">λαίφεσι χαίρειν,</l>
<l n="1336">τοῖσι δὲ λύπαν, τοῖσι δʼ ἀνάγκαν,</l>
<l n="1337">τοῖς δʼ ἐξορμᾶν, τοῖς δὲ στέλλειν,</l>
<l n="1338">τοῖσι δὲ μέλλειν.</l>
<l n="1339">ἦ πολύμοχθον ἄρʼ ἦν γένος, ἦ πολύμοχθον</l>
<l n="1340">ἁμερίων, <add>τὸ</add> χρεὼν δέ τι δύσποτμον</l>
<l n="1341">ἀνδράσιν ἀνευρεῖν.</l>
<l n="1342">ἰὼ ἰώ,</l>
<l n="1343">μεγάλα πάθεα, μεγάλα δʼ ἄχεα</l>
<l n="1344">Δαναΐδαις τιθεῖσα Τυνδαρὶς κόρα.</l>
</sp>
</div>
</div>
<milestone ed="p" n="1336" unit="card"/>
<div type="episode">
<sp>
<speaker>Χορός</speaker>
<l n="1345">ἐγὼ μὲν οἰκτίρω σε συμφορᾶς κακῆς</l>
<l n="1346">τυχοῦσαν, οἵας μήποτʼ ὤφελες τυχεῖν.</l>
</sp>
<milestone ed="p" n="1338" unit="card"/>
<div type="trochees">
<sp>
<speaker>Ἰφιγένεια</speaker>
<l n="1347">ὦ τεκοῦσα μῆτερ, ἀνδρῶν ὄχλον εἰσορῶ πέλας.</l>
</sp>
<sp>
<speaker>Κλυταιμήστρα</speaker>
<l n="1348">τόν τε τῆς θεᾶς παῖδα, τέκνον, ᾧ <add>σὺ</add> δεῦρʼ ἐλήλυθας.</l>
</sp>
<sp>
<speaker>Ἰφιγένεια</speaker>
<l n="1349">διαχαλᾶτέ μοι μέλαθρα, δμῶες, ὡς κρύψω δέμας.</l>
</sp>
<sp>
<speaker>Κλυταιμήστρα</speaker>
<l n="1350">τί δὲ τέκνον, φεύγεις;</l>
</sp>
<sp>
<speaker>Ἰφιγένεια</speaker>
<l n="1351">Ἀχιλλέα τόνδʼ ἰδεῖν αἰσχύνομαι.</l>
</sp>
<sp>
<speaker>Κλυταιμήστρα</speaker>
<l n="1352">ὡς τί δή;</l>
</sp>
<sp>
<speaker>Ἰφιγένεια</speaker>
<l n="1353">τὸ δυστυχές μοι τῶν γάμων αἰδῶ φέρει.</l>
</sp>
<sp>
<speaker>Κλυταιμήστρα</speaker>
<l n="1354">οὐκ ἐν ἁβρότητι κεῖσαι πρὸς τὰ νῦν πεπτωκότα.</l>
<l n="1355">ἀλλὰ μίμνʼ· οὐ σεμνότητος ἔργον, ἢν ὀνώμεθα.</l>
</sp>
<sp>
<speaker>Ἀχιλλεύς</speaker>
<l n="1356">ὦ γύναι τάλαινα, Λήδας θύγατερ  <gap/>
</l>
</sp>
<sp>
<speaker>Κλυταιμήστρα</speaker>
<l n="1357">οὐ ψευδῆ θροεῖς.</l>
</sp>
<sp>
<speaker>Ἀχιλλεύς</speaker>
<l n="1358">δείνʼ ἐν Ἀργείοις βοᾶται  <gap/>
</l>
</sp>
<sp>
<speaker>Κλυταιμήστρα</speaker>
<l n="1359">τίνα βοήν; σήμαινέ μοι.</l>
</sp>
<sp>
<speaker>Ἀχιλλεύς</speaker>
<l n="1360">ἀμφὶ σῆς παιδός  <gap/>
</l>
</sp>
<sp>
<speaker>Κλυταιμήστρα</speaker>
<l n="1361">πονηρὸν εἶπας οἰωνὸν λόγον.</l>
</sp>
<sp>
<speaker>Ἀχιλλεύς</speaker>
<l n="1362">ὡς χρεὼν σφάξαι νιν.</l>
</sp>
<sp>
<speaker>Κλυταιμήστρα</speaker>
<l n="1363">οὐδεὶς <add>τοῖσδʼ</add> ἐναντίον λέγει;</l>
</sp>
<sp>
<speaker>Ἀχιλλεύς</speaker>
<l n="1364">ἐς θόρυβον ἐγώ τι καὐτὸς ἤλυθον  <gap/>
</l>
</sp>
<sp>
<speaker>Κλυταιμήστρα</speaker>
<l n="1365">τίνʼ, ὦ ξένε;</l>
</sp>
<sp>
<speaker>Ἀχιλλεύς</speaker>
<l n="1366">σῶμα λευσθῆναι πέτροισι.</l>
</sp>
<sp>
<speaker>Κλυταιμήστρα</speaker>
<l n="1367">μῶν κόρην σῴζων ἐμήν;</l>
</sp>
<sp>
<speaker>Ἀχιλλεύς</speaker>
<l n="1368">αὐτὸ τοῦτο.</l>
</sp>
<sp>
<speaker>Κλυταιμήστρα</speaker>
<l n="1369">τίς δʼ ἂν ἔτλη <del>τοῦ</del> σώματος τοῦ σοῦ θιγεῖν;</l>
</sp>
<sp>
<speaker>Ἀχιλλεύς</speaker>
<l n="1370">πάντες Ἕλληνες.</l>
</sp>
<sp>
<speaker>Κλυταιμήστρα</speaker>
<l n="1371">στρατὸς δὲ Μυρμιδὼν οὔ σοι παρῆν;</l>
</sp>
<sp>
<speaker>Ἀχιλλεύς</speaker>
<l n="1372">πρῶτος ἦν ἐκεῖνος ἐχθρός.</l>
</sp>
<sp>
<speaker>Κλυταιμήστρα</speaker>
<l n="1373">διʼ ἄρʼ ὀλώλαμεν, τέκνον.</l>
</sp>
<sp>
<speaker>Ἀχιλλεύς</speaker>
<l n="1374">οἵ με τὸν γάμων ἀπεκάλουν ἥσσονα.</l>
</sp>
<sp>
<speaker>Κλυταιμήστρα</speaker>
<l n="1375">ἀπεκρίνω δὲ τί;</l>
</sp>
<sp>
<speaker>Ἀχιλλεύς</speaker>
<l n="1376">τὴν ἐμὴν μέλλουσαν εὐνὴν μὴ κτανεῖν  <gap/>
</l>
</sp>
<sp>
<speaker>Κλυταιμήστρα</speaker>
<l n="1377">δίκαια γάρ.</l>
</sp>
<sp>
<speaker>Ἀχιλλεύς</speaker>
<l n="1378">ἣν ἐφήμισεν πατήρ μοι.</l>
</sp>
<sp>
<speaker>Κλυταιμήστρα</speaker>
<l n="1379">καὶ Ἀργόθεν γʼ ἐπέμψατο.</l>
</sp>
<sp>
<speaker>Ἀχιλλεύς</speaker>
<l n="1380">ἀλλʼ ἐνικώμην κεκραγμοῦ.</l>
</sp>
<sp>
<speaker>Κλυταιμήστρα</speaker>
<l n="1381">τὸ πολὺ γὰρ δεινὸν κακόν.</l>
</sp>
<sp>
<speaker>Ἀχιλλεύς</speaker>
<l n="1382">ἀλλʼ ὅμως ἀρήξομέν σοι.</l>
</sp>
<sp>
<speaker>Κλυταιμήστρα</speaker>
<l n="1383">καὶ μαχῇ πολλοῖσιν εἷς;</l>
</sp>
<sp>
<speaker>Ἀχιλλεύς</speaker>
<l n="1384">εἰσορᾷς τεύχη φέροντας τούσδε;</l>
</sp>
<sp>
<speaker>Κλυταιμήστρα</speaker>
<l n="1385">ὄναιο τῶν φρενῶν.</l>
</sp>
<sp>
<speaker>Ἀχιλλεύς</speaker>
<l n="1386">ἀλλʼ ὀνησόμεσθα.</l>
</sp>
<sp>
<speaker>Κλυταιμήστρα</speaker>
<l n="1387">παῖς ἄρʼ οὐκέτι σφαγήσεται;</l>
</sp>
<sp>
<speaker>Ἀχιλλεύς</speaker>
<l n="1388">οὔκ, ἐμοῦ γʼ ἑκόντος.</l>
</sp>
<sp>
<speaker>Κλυταιμήστρα</speaker>
<l n="1389">ἥξει δʼ ὅστις ἅψεται κόρης;</l>
</sp>
<sp>
<speaker>Ἀχιλλεύς</speaker>
<l n="1390">μυρίοι γʼ, ἄξει δʼ Ὀδυσσεύς.</l>
</sp>
<sp>
<speaker>Κλυταιμήστρα</speaker>
<l n="1391">ἆρʼ ὁ Σισύφου γόνος;</l>
</sp>
<sp>
<speaker>Ἀχιλλεύς</speaker>
<l n="1392">αὐτὸς οὗτος.</l>
</sp>
<sp>
<speaker>Κλυταιμήστρα</speaker>
<l n="1393">ἴδια πράσσων, ἢ στρατοῦ ταχθεὶς ὕπο;</l>
</sp>
<sp>
<speaker>Ἀχιλλεύς</speaker>
<l n="1394">αἱρεθεὶς ἑκών.</l>
</sp>
<sp>
<speaker>Κλυταιμήστρα</speaker>
<l n="1395">πονηράν γʼ αἵρεσιν, μιαιφονεῖν.</l>
</sp>
<sp>
<speaker>Ἀχιλλεύς</speaker>
<l n="1396">ἀλλʼ ἐγὼ σχήσω νιν.</l>
</sp>
<sp>
<speaker>Κλυταιμήστρα</speaker>
<l n="1397">ἄξει δʼ οὐχ ἑκοῦσαν ἁρπάσας;</l>
</sp>
<sp>
<speaker>Ἀχιλλεύς</speaker>
<l n="1398">δηλαδὴ ξανθῆς ἐθείρας.</l>
</sp>
<sp>
<speaker>Κλυταιμήστρα</speaker>
<l n="1399">ἐμὲ δὲ δρᾶν τί χρὴ τότε;</l>
</sp>
<sp>
<speaker>Ἀχιλλεύς</speaker>
<l n="1400">ἀντέχου θυγατρός.</l>
</sp>
<sp>
<speaker>Κλυταιμήστρα</speaker>
<l n="1401">ὡς τοῦδʼ εἵνεκʼ οὐ σφαγήσεται.</l>
</sp>
<sp>
<speaker>Ἀχιλλεύς</speaker>
<l n="1402">ἀλλὰ μὴν ἐς τοῦτό γʼ ἥξει.</l>
</sp>
<sp n="*)ifige/neia">
<speaker>Ἰφιγένεια</speaker>
<l n="1403">μῆτερ, εἰσακούσατε</l>
<l n="1404">τῶν ἐμῶν λόγων· μάτην γάρ σʼ εἰσορῶ θυμουμένην</l>
<l n="1405">σῷ πόσει· τὰ δʼ ἀδύναθʼ ἡμῖν καρτερεῖν οὐ ῥᾴδιον.</l>
<l n="1406">τὸν μὲν οὖν ξένον δίκαιον αἰνέσαι προθυμίας·</l>
<l n="1407">ἀλλὰ καὶ σὲ τοῦθʼ ὁρᾶν χρή, μὴ διαβληθῇ στρατῷ,</l>
<l n="1408">καὶ πλέον πράξωμεν οὐδέν, ὅδε δὲ συμφορᾶς τύχῃ.</l>
<milestone ed="p" n="1374" unit="card"/>
<l n="1409">οἷα δʼ εἰσῆλθέν μʼ, ἄκουσον, μῆτερ, ἐννοουμένην·</l>
<l n="1410">κατθανεῖν μέν μοι δέδοκται· τοῦτο δʼ αὐτὸ βούλομαι</l>
<l n="1411">εὐκλεῶς πρᾶξαι, παρεῖσά γʼ ἐκποδὼν τὸ δυσγενές.</l>
<l n="1412">δεῦρο δὴ σκέψαι μεθʼ ἡμῶν, μῆτερ, ὡς καλῶς λέγω·</l>
<l n="1413">εἰς ἔμʼ Ἑλλὰς ἡ μεγίστη πᾶσα νῦν ἀποβλέπει,</l>
<l n="1414">κἀν ἐμοὶ πορθμός τε ναῶν καὶ Φρυγῶν κατασκαφαὶ</l>
<l n="1415">τάς τε μελλούσας γυναῖκας, ἤν τι δρῶσι βάρβαροι,</l>
<l n="1416">μηκέθʼ ἁρπάζειν ἐᾶν τούσδʼ ὀλβίας ἐξ Ἑλλάδος,</l>
<l n="1417">τὸν Ἑλένης τείσαντας ὄλεθρον, ἣν <add>ἀν</add>ήρπασεν Πάρις.</l>
<l n="1418">ταῦτα πάντα κατθανοῦσα ῥύσομαι, καί μου κλέος,</l>
<l n="1419">Ἑλλάδʼ ὡς ἠλευθέρωσα, μακάριον γενήσεται.</l>
<l n="1420">καὶ γὰρ οὐδέ τοί τι λίαν ἐμὲ φιλοψυχεῖν χρεών·</l>
<l n="1421">πᾶσι γάρ μʼ Ἕλλησι κοινὸν ἔτεκες, οὐχὶ σοὶ μόνῃ.</l>
<l n="1422">ἀλλὰ μυρίοι μὲν ἄνδρες ἀσπίσιν πεφραγμένοι,</l>
<l n="1423">μυρίοι δʼ ἐρέτμʼ ἔχοντες, πατρίδος ἠδικημένης,</l>
<l n="1424">δρᾶν τι τολμήσουσιν ἐχθροὺς χὑπὲρ Ἑλλάδος θανεῖν,</l>
<l n="1425">ἡ δʼ ἐμὴ ψυχὴ μίʼ οὖσα πάντα κωλύσει τάδε;</l>
<l n="1426">τί τὸ δίκαιον τοῦτό γε; ἆρʼ ἔχοιμʼ ἂν ἀντειπεῖν ἔπος;</l>
<l n="1427">κἀπʼ ἐκεῖνʼ ἔλθωμεν· οὐ δεῖ τόνδε διὰ μάχης μολεῖν</l>
<l n="1428">πᾶσιν Ἀργείοις γυναικὸς εἵνεκʼ οὐδὲ κατθανεῖν.</l>
<l n="1429">εἷς γʼ ἀνὴρ κρείσσων γυναικῶν μυρίων ὁρᾶν φάος.</l>
<l n="1430">εἰ βεβούληται δὲ σῶμα τοὐμὸν Ἄρτεμις λαβεῖν,</l>
<l n="1431">ἐμποδὼν γενήσομαι ʼγὼ θνητὸς οὖσα τῇ θεῷ;</l>
<l n="1432">ἀλλʼ ἀμήχανον· δίδωμι σῶμα τοὐμὸν Ἑλλάδι.</l>
<l n="1433">θύετʼ, ἐκπορθεῖτε Τροίαν. ταῦτα γὰρ μνημεῖά μου</l>
<l n="1434">διὰ μακροῦ, καὶ παῖδες οὗτοι καὶ γάμοι καὶ δόξʼ ἐμή.</l>
<l n="1435">βαρβάρων δʼ Ἕλληνας ἄρχειν εἰκός, ἀλλʼ οὐ βαρβάρους,</l>
<l n="1436">μῆτερ, Ἑλλήνων· τὸ μὲν γὰρ δοῦλον, οἳ δʼ ἐλεύθεροι.</l>
</sp>
<milestone ed="p" n="1402" unit="card"/>
</div>
<div type="dialogue">
<sp>
<speaker>Χορός</speaker>
<l n="1437">τὸ μὲν σόν, ὦ νεᾶνι, γενναίως ἔχει·</l>
<l n="1438">τὸ τῆς τύχης δὲ καὶ τὸ τῆς θεοῦ νοσεῖ.</l>
</sp>
<sp>
<speaker>Ἀχιλλεύς</speaker>
<l n="1439">Ἀγαμέμνονος παῖ, μακάριόν μέ τις θεῶν</l>
<l n="1440">ἔμελλε θήσειν, εἰ τύχοιμι σῶν γάμων.</l>
<l n="1441">ζηλῶ δὲ σοῦ μὲν Ἑλλάδʼ, Ἑλλάδος δὲ σέ.</l>
<l n="1442">εὖ γὰρ τόδʼ εἶπας ἀξίως τε πατρίδος·</l>
<l n="1443">τὸ θεομαχεῖν γὰρ ἀπολιποῦσʼ, ὅ σου κρατεῖ,</l>
<l n="1444">ἐξελογίσω τὰ χρηστὰ τἀναγκαῖά τε.</l>
<l n="1445">μᾶλλον δὲ λέκτρων σῶν πόθος μʼ ἐσέρχεται</l>
<l n="1446">ἐς τὴν φύσιν βλέψαντα· γενναία γὰρ εἶ.</l>
<l n="1447">ὅρα δʼ· ἐγὼ γὰρ βούλομαί σʼ εὐεργετεῖν</l>
<l n="1448">λαβεῖν τʼ ἐς οἴκους· ἄχθομαί τʼ, ἴστω Θέτις,</l>
<l n="1449">εἰ μή σε σώσω Δαναΐδαισι διὰ μάχης</l>
<l n="1450">ἐλθών. ἄθρησον· ὁ θάνατος δεινὸν κακόν.</l>
</sp>
<sp>
<speaker>Ἰφιγένεια</speaker>
<l n="1451">λέγω τάδʼ οὐδὲν οὐδένʼ εὐλαβουμένη.</l>
<l n="1452">ἡ Τυνδαρὶς παῖς διὰ τὸ σῶμʼ ἀρκεῖ μάχας</l>
<l n="1453">ἀνδρῶν τιθεῖσα καὶ φόνους· σὺ δʼ, ὦ ξένε,</l>
<l n="1454">μὴ θνῇσκε διʼ ἐμὲ μηδʼ ἀποκτείνῃς τινά,</l>
<l n="1455">ἔα δὲ σῷσαί μʼ Ἑλλάδʼ, ἢν δυνώμεθα.</l>
</sp>
<sp>
<speaker>Ἀχιλλεύς</speaker>
<l n="1456">ὦ λῆμʼ ἄριστον, οὐκ ἔχω πρὸς τοῦτʼ ἔτι</l>
<l n="1457">λέγειν, ἐπεί σοι τάδε δοκεῖ· γενναῖα γὰρ</l>
<l n="1458">φρονεῖς· τί γὰρ τἀληθὲς οὐκ εἴποι τις ἄν;</l>
<l n="1459">ὅμως δʼ, ἴσως γὰρ κἂν μεταγνοίης τάδε,</l>
<l n="1460">
<del>ὡς οὖν ἂν εἰδῇς τἀπʼ ἐμοῦ λελεγμένα,</del>
</l>
<l n="1461">ἐλθὼν τάδʼ ὅπλα θήσομαι βωμοῦ πέλας,</l>
<l n="1462">ὡς οὐκ ἐάσων σʼ ἀλλὰ κωλύσων θανεῖν.</l>
<l n="1463">χρήσῃ δὲ καὶ σὺ τοῖς ἐμοῖς λόγοις τάχα,</l>
<l n="1464">ὅταν πέλας σῆς φάσγανον δέρης ἴδῃς.</l>
<l n="1465">οὔκουν ἐάσω σʼ ἀφροσύνῃ τῇ σῇ θανεῖν·</l>
<l n="1466">ἐλθὼν δὲ σὺν ὅπλοις τοῖσδε πρὸς ναὸν θεᾶς</l>
<l n="1467">καραδοκήσω σὴν ἐκεῖ παρουσίαν.</l>
</sp>
<milestone ed="p" n="1433" unit="card"/>
<sp>
<speaker>Ἰφιγένεια</speaker>
<l n="1468">μῆτερ, τί σιγῇ δακρύοις τέγγεις κόρας;</l>
</sp>
<sp>
<speaker>Κλυταιμήστρα</speaker>
<l n="1469">ἔχω τάλαινα πρόφασιν ὥστʼ ἀλγεῖν φρένα.</l>
</sp>
<sp>
<speaker>Ἰφιγένεια</speaker>
<l n="1470">παῦσαι· ʼμὲ μὴ κάκιζε· τάδε δέ μοι πιθοῦ.</l>
</sp>
<sp>
<speaker>Κλυταιμήστρα</speaker>
<l n="1471">λέγʼ· ὡς παρʼ ἡμῶν οὐδὲν ἀδικήσῃ, τέκνον.</l>
</sp>
<sp>
<speaker>Ἰφιγένεια</speaker>
<l n="1472">μήτʼ οὖν γε τὸν σὸν πλόκαμον ἐκτέμῃς τριχός,</l>
<l n="1473">μήτʼ ἀμφὶ σῶμα μέλανας ἀμπίσχῃ πέπλους.</l>
</sp>
<sp>
<speaker>Κλυταιμήστρα</speaker>
<l n="1474">τί δὴ τόδʼ εἶπας, τέκνον; ἀπολέσασά σε;</l>
</sp>
<sp>
<speaker>Ἰφιγένεια</speaker>
<l n="1475">οὐ σύ γε· σέσῳσμαι, κατʼ ἐμὲ δʼ εὐκλεὴς ἔσῃ.</l>
</sp>
<sp>
<speaker>Κλυταιμήστρα</speaker>
<l n="1476">πῶς εἶπας; οὐ πενθεῖν με σὴν ψυχὴν χρεών;</l>
</sp>
<sp>
<speaker>Ἰφιγένεια</speaker>
<l n="1477">ἥκιστʼ, ἐπεί μοι τύμβος οὐ χωσθήσεται.</l>
</sp>
<sp>
<speaker>Κλυταιμήστρα</speaker>
<l n="1478">τί δαί; τὸ θνῄσκειν, οὐ τάφος, νομίζεται.</l>
</sp>
<sp>
<speaker>Ἰφιγένεια</speaker>
<l n="1479">βωμὸς θεᾶς μοι μνῆμα τῆς Διὸς κόρης.</l>
</sp>
<sp>
<speaker>Κλυταιμήστρα</speaker>
<l n="1480">ἀλλʼ, ὦ τέκνον, σοὶ πείσομαι· λέγεις γὰρ εὖ.</l>
</sp>
<sp>
<speaker>Ἰφιγένεια</speaker>
<l n="1481">ὡς εὐτυχοῦσά γʼ Ἑλλάδος τʼ εὐεργέτις.</l>
</sp>
<sp>
<speaker>Κλυταιμήστρα</speaker>
<l n="1482">τί δὴ κασιγνήταισιν ἀγγελῶ σέθεν;</l>
</sp>
<sp>
<speaker>Ἰφιγένεια</speaker>
<l n="1483">μηδʼ ἀμφὶ κείναις μέλανας ἐξάψῃ πέπλους.</l>
</sp>
<sp>
<speaker>Κλυταιμήστρα</speaker>
<l n="1484">εἴπω δὲ παρὰ σοῦ φίλον ἔπος τι παρθένοις;</l>
</sp>
<sp>
<speaker>Ἰφιγένεια</speaker>
<l n="1485">χαίρειν γε. Ὀρέστην τʼ ἔκτρεφʼ ἄνδρα τόνδε μοι.</l>
</sp>
<sp>
<speaker>Κλυταιμήστρα</speaker>
<l n="1486">προσέλκυσαί νιν ὕστατον θεωμένη.</l>
</sp>
<sp>
<speaker>Ἰφιγένεια</speaker>
<l n="1487">ὦ φίλτατʼ, ἐπεκούρησας ὅσον εἶχες φίλοις.</l>
</sp>
<sp>
<speaker>Κλυταιμήστρα</speaker>
<l n="1488">ἔσθʼ ὅ τι κατʼ Ἄργος δρῶσά σοι χάριν φέρω;</l>
</sp>
<sp>
<speaker>Ἰφιγένεια</speaker>
<l n="1489">πατέρα τὸν ἀμὸν μὴ στύγει, πόσιν γε σόν.</l>
</sp>
<sp>
<speaker>Κλυταιμήστρα</speaker>
<l n="1490">δεινοὺς ἀγῶνας διὰ σὲ δεῖ κεῖνον δραμεῖν.</l>
</sp>
<sp>
<speaker>Ἰφιγένεια</speaker>
<l n="1491">ἄκων μʼ ὑπὲρ γῆς Ἑλλάδος διώλεσεν.</l>
</sp>
<sp>
<speaker>Κλυταιμήστρα</speaker>
<l n="1492">δόλῳ δʼ, ἀγεννῶς Ἀτρέως τʼ οὐκ ἀξίως.</l>
</sp>
<sp>
<speaker>Ἰφιγένεια</speaker>
<l n="1493">τίς μʼ εἶσιν ἄξων πρὶν σπαράσσεσθαι κόμης;</l>
</sp>
<sp>
<speaker>Κλυταιμήστρα</speaker>
<l n="1494">ἐγώ, μετά γε σοῦ <gap/>
</l>
</sp>
<sp>
<speaker>Ἰφιγένεια</speaker>
<l n="1495">μὴ σύ γʼ· οὐ καλῶς λέγεις.</l>
</sp>
<sp>
<speaker>Κλυταιμήστρα</speaker>
<l n="1496">πέπλων ἐχομένη σῶν.</l>
</sp>
<sp>
<speaker>Ἰφιγένεια</speaker>
<l n="1497">ἐμοί, μῆτερ, πιθοῦ·</l>
<l n="1498">μένʼ· ὡς ἐμοί τε σοί τε κάλλιον τόδε.</l>
<l n="1499">πατρὸς δʼ ὀπαδῶν τῶνδέ τίς με πεμπέτω</l>
<l n="1500">Ἀρτέμιδος ἐς λειμῶνʼ, ὅπου σφαγήσομαι.</l>
</sp>
<sp>
<speaker>Κλυταιμήστρα</speaker>
<l n="1501">ὦ τέκνον, οἴχῃ;</l>
</sp>
<sp>
<speaker>Ἰφιγένεια</speaker>
<l n="1502">καὶ πάλιν γʼ οὐ μὴ μόλω.</l>
</sp>
<sp>
<speaker>Κλυταιμήστρα</speaker>
<l n="1503">λιποῦσα μητέρα;</l>
</sp>
<sp>
<speaker>Ἰφιγένεια</speaker>
<l n="1504">ὡς ὁρᾷς γʼ, οὐκ ἀξίως.</l>
</sp>
<sp>
<speaker>Κλυταιμήστρα</speaker>
<l n="1505">σχές, μή με προλίπῃς.</l>
</sp>
<sp>
<speaker>Ἰφιγένεια</speaker>
<l n="1506">οὐκ ἐῶ στάζειν δάκρυ.</l>
<l n="1507">ὑμεῖς δʼ ἐπευφημήσατʼ, ὦ νεάνιδες,</l>
<l n="1508">παιᾶνα τἠμῇ συμφορᾷ Διὸς κόρην</l>
<l n="1509">Ἄρτεμιν· ἴτω δὲ Δαναΐδαις εὐφημία.</l>
<l n="1510">κανᾶ δʼ ἐναρχέσθω τις, αἰθέσθω δὲ πῦρ</l>
<l n="1511">προχύταις καθαρσίοισι, καὶ πατὴρ ἐμὸς</l>
<l n="1512">ἐνδεξιούσθω βωμόν· ὡς σωτηρίαν</l>
<l n="1513">Ἕλλησι δώσουσʼ ἔρχομαι νικηφόρον.</l>
</sp>
<milestone ed="p" n="1475" unit="card"/>
</div>
<div type="lyric">
<sp>
<speaker>Ἰφιγένεια</speaker>
<l n="1514">ἄγετέ με τὰν Ἰλίου</l>
<l n="1515">καὶ Φρυγῶν ἑλέπτολιν.</l>
<l n="1516">στέφεα περίβολα δίδοτε, φέρετε</l>
<l n="1517">— πλόκαμος ὅδε καταστέφειν — </l>
<l n="1518">χερνίβων τε παγάς.</l>
<l n="1519">ἑλίσσετʼ ἀμφὶ ναὸν</l>
<l n="1520">ἀμφὶ βωμὸν Ἄρτεμιν,</l>
<l n="1521">τὰν ἄνασσαν Ἄρτεμιν,</l>
<l n="1522">τὰν μάκαιραν· ὡς ἐμοῖσιν, εἰ χρεών,</l>
<l n="1523">αἵμασι θύμασί <del>τε</del>
</l>
<l n="1524">θέσφατʼ ἐξαλείψω.</l>
<l n="1525">ὦ πότνια πότνια μᾶτερ, οὐ δάκρυά γέ σοι</l>
<l n="1526">δώσομεν ἁμέτερα·</l>
<l n="1527">παρʼ ἱεροῖς γὰρ οὐ πρέπει.</l>
<l n="1528">ἰὼ ἰὼ νεάνιδες,</l>
<l n="1529">συνεπαείδετʼ Ἄρτεμιν</l>
<l n="1530">Χαλκίδος ἀντίπορον,</l>
<l n="1531">ἵνα τε δόρατα μέμονε δάϊʼ</l>
<l n="1532">ὄνομα διʼ ἐμὸν <del>τᾶσδʼ</del> Αὐλίδος</l>
<l n="1533">στενοπόροις ἐν ὅρμοις.</l>
<l n="1534">ἰὼ γᾶ μᾶτερ ὦ Πελασγία,</l>
<l n="1535">Μυκηναῖαί τʼ ἐμαὶ θεράπναι  <gap/>
</l>
</sp>
<milestone ed="p" n="1500" unit="card"/>
</div>
<div type="lyric">
<sp>
<speaker>Χορός</speaker>
<l n="1536">καλεῖς πόλισμα Περσέως,</l>
<l n="1537">Κυκλωπίων πόνον χερῶν;</l>
</sp>
<sp>
<speaker>Ἰφιγένεια</speaker>
<l n="1538">ἐθρέψαθʼ Ἑλλάδι με φάος·</l>
<l n="1539">θανοῦσα δʼ οὐκ ἀναίνομαι.</l>
</sp>
<sp>
<speaker>Χορός</speaker>
<l n="1540">κλέος γὰρ οὔ σε μὴ λίπῃ.</l>
</sp>
<sp>
<speaker>Ἰφιγένεια</speaker>
<l n="1541">ἰὼ ἰώ.</l>
<l n="1542">λαμπαδοῦχος ἁμέρα</l>
<l n="1543">Διός τε φέγγος, ἕτερον ἕτερον</l>
<l n="1544">αἰῶνα καὶ μοῖραν οἰκήσομεν.</l>
<l n="1545">χαῖρέ μοι, φίλον φάος.</l>
</sp>
<sp>
<speaker>Χορός</speaker>
<l n="1546">ἰὼ ἰώ.</l>
<l n="1547">ἴδεσθε τὰν Ἰλίου</l>
<l n="1548">καὶ Φρυγῶν ἑλέπτολιν</l>
<l n="1549">στείχουσαν, ἐπὶ κάρα στέφη</l>
<l n="1550">βαλουμέναν χερνίβων τε παγάς,</l>
<l n="1551">βωμόν γε δαίμονος θεᾶς</l>
<l n="1552">ῥανίσιν αἱματορρύτοις</l>
<l n="1553">χρανοῦσαν εὐφυῆ τε σώματος δέρην</l>
<l n="1554">
<del>σφαγεῖσαν.</del> εὔδροσοι παγαὶ</l>
<l n="1555">πατρῷαι μένουσι χέρνιβές τέ σε</l>
<l n="1556">στρατός τʼ Ἀχαιῶν θέλων</l>
<l n="1557">Ἰλίου πόλιν μολεῖν.</l>
<l n="1558">ἀλλὰ τὰν Διὸς κόραν</l>
<l n="1559">κλῄσωμεν Ἄρτεμιν,</l>
<l n="1560">θεῶν ἄνασσαν, ὡς ἐπʼ εὐτυχεῖ πότμῳ.</l>
<l n="1561">ὦ πότνια, πότνια, θύμασιν βροτησίοις</l>
<l n="1562">χαρεῖσα, πέμψον ἐς Φρυγῶν</l>
<l n="1563">γαῖαν Ἑλλάνων στρατὸν</l>
<l n="1564">† καὶ δολόεντα Τροίας ἕδη,</l>
<l n="1565">Ἀγαμέμνονά τε λόγχαις</l>
<l n="1566">Ἑλλάδι κλεινότατον στέφανον</l>
<l n="1567">δὸς ἀμφὶ κάρα ἑὸν †</l>
<l n="1568">κλέος ἀείμνηστον ἀμφιθεῖναι.</l>
</sp>
<milestone ed="p" n="1532" unit="card"/>
</div>
<div type="dialogue">
<sp>
<speaker>Ἄγγελος</speaker>
<l n="1569">ὦ Τυνδαρεία παῖ, Κλυταιμήστρα, δόμων</l>
<l n="1570">ἔξω πέρασον, ὡς κλύῃς ἐμῶν λόγων.</l>
</sp>
<sp>
<speaker>Κλυταιμήστρα</speaker>
<l n="1571">φθογγῆς κλύουσα δεῦρο σῆς ἀφικόμην,</l>
<l n="1572">ταρβοῦσα τλήμων κἀκπεπληγμένη φόβῳ·</l>
<l n="1573">μή μοί τινʼ ἄλλην ξυμφορὰν ἥκεις φέρων</l>
<l n="1574">πρὸς τῇ παρούσῃ;</l>
</sp>
<sp>
<speaker>Ἄγγελος</speaker>
<l n="1575">σῆς μὲν οὖν παιδὸς πέρι</l>
<l n="1576">θαυμαστά σοι καὶ δεινὰ σημῆναι θέλω.</l>
</sp>
<sp>
<speaker>Κλυταιμήστρα</speaker>
<l n="1577">μὴ μέλλε τοίνυν, ἀλλὰ φράζʼ ὅσον τάχος.</l>
</sp>
<sp n="*)aggelos">
<speaker>Ἄγγελος</speaker>
<l n="1578">ἀλλʼ, ὦ φίλη δέσποινα, πᾶν πεύσῃ σαφῶς.</l>
<l n="1579">λέξω δʼ ἀπʼ ἀρχῆς, ἤν τι μὴ σφαλεῖσά μου</l>
<l n="1580">γνώμη ταράξῃ γλῶσσαν ἐν λόγοις ἐμήν.</l>
<l n="1581">ἐπεὶ γὰρ ἱκόμεσθα τῆς Διὸς κόρης</l>
<l n="1582">Ἀρτέμιδος ἄλσος λείμακάς τʼ ἀνθεσφόρους,</l>
<l n="1583">ἵνʼ ἦν Ἀχαιῶν σύλλογος στρατεύματος,</l>
<l n="1584">σὴν παῖδʼ ἄγοντες, εὐθὺς Ἀργείων ὄχλος</l>
<l n="1585">ἠθροίζεθʼ. ὡς δʼ ἐσεῖδεν Ἀγαμέμνων ἄναξ</l>
<l n="1586">ἐπὶ σφαγὰς στείχουσαν εἰς ἄλσος κόρην,</l>
<l n="1587">ἀνεστέναξε, κἄμπαλιν στρέψας κάρα</l>
<l n="1588">δάκρυε, πρόσθεν ὀμμάτων πέπλον προθείς.</l>
<l n="1589">ἣ δὲ σταθεῖσα τῷ τεκόντι πλησίον</l>
<l n="1590">ἔλεξε τοιάδʼ· Ὦ πάτερ, πάρειμί σοι·</l>
<l n="1591">τοὐμὸν δὲ σῶμα τῆς ἐμῆς ὑπὲρ πάτρας</l>
<l n="1592">καὶ τῆς ἁπάσης Ἑλλάδος γαίας ὕπερ</l>
<l n="1593">θῦσαι δίδωμʼ ἑκοῦσα πρὸς βωμὸν θεᾶς</l>
<l n="1594">ἄγοντας, εἴπερ ἐστὶ θέσφατον τόδε.</l>
<l n="1595">καὶ τοὐπʼ ἔμʼ εὐτυχεῖτε· καὶ νικηφόρου</l>
<l n="1596">δώρου τύχοιτε πατρίδα τʼ ἐξίκοισθε γῆν.</l>
<l n="1597">πρὸς ταῦτα μὴ ψαύσῃ τις Ἀργείων ἐμοῦ·</l>
<l n="1598">σιγῇ παρέξω γὰρ δέρην εὐκαρδίως.</l>
<l n="1599">τοσαῦτʼ ἔλεξε· πᾶς δʼ ἐθάμβησεν κλύων</l>
<l n="1600">εὐψυχίαν τε κἀρετὴν τῆς παρθένου.</l>
<l n="1601">στὰς δʼ ἐν μέσῳ Ταλθύβιος, ᾧ τόδʼ ἦν μέλον,</l>
<l n="1602">εὐφημίαν ἀνεῖπε καὶ σιγὴν στρατῷ·</l>
<l n="1603">Κάλχας δʼ ὁ μάντις ἐς κανοῦν χρυσήλατον</l>
<l n="1604">ἔθηκεν ὀξὺ χειρὶ φάσγανον σπάσας</l>
<l n="1605">κολεῶν ἔσωθεν, κρᾶτά τʼ ἔστεψεν κόρης.</l>
<l n="1606">ὁ παῖς δʼ ὁ Πηλέως ἐν κύκλῳ βωμὸν θεᾶς</l>
<l n="1607">λαβὼν κανοῦν ἔβρεξε χέρνιβάς θʼ ὁμοῦ,</l>
<l n="1608">ἔλεξε δʼ· Ὦ παῖ Ζηνός, ὦ θηροκτόνε,</l>
<l n="1609">τὸ λαμπρὸν εἱλίσσουσʼ ἐν εὐφρόνῃ φάος,</l>
<l n="1610">δέξαι τὸ θῦμα τόδʼ ὅ γέ σοι δωρούμεθα</l>
<l n="1611">στρατός τʼ Ἀχαιῶν † Ἀγαμέμνων ἄναξ θʼ ὁμοῦ, †</l>
<l n="1612">ἄχραντον αἷμα καλλιπαρθένου δέρης,</l>
<l n="1613">καὶ δὸς γενέσθαι πλοῦν νεῶν ἀπήμονα</l>
<l n="1614">Τροίας τε πέργαμʼ ἐξελεῖν ἡμᾶς δορί.</l>
<l n="1615">ἐς γῆν δʼ Ἀτρεῖδαι πᾶς στρατός τʼ ἔστη βλέπων.</l>
<milestone ed="p" n="1578" unit="card"/>
<l n="1616">
<del>ἱερεὺς δὲ φάσγανον λαβὼν ἐπεύξατο,</del>
</l>
<l n="1617">
<del>λαιμόν τʼ ἐπεσκοπεῖθʼ, ἵνα πλήξειεν ἄν·</del>
</l>
<l n="1618">
<del>ἐμοὶ δέ τʼ ἄλγος οὐ μικρὸν εἰσῄει φρενί,</del>
</l>
<l n="1619">
<del>κἄστην νενευκώς· θαῦμα δʼ ἦν αἴφνης ὁρᾶν.</del>
</l>
<l n="1620">
<del>πληγῆς κτύπον γὰρ πᾶς τις ᾔσθετʼ ἂν σαφῶς,</del>
</l>
<l n="1621">
<del>τὴν παρθένον δʼ οὐκ εἶδεν οὗ γῆς εἰσέδυ.</del>
</l>
<l n="1622">
<del>βοᾷ δʼ ἱερεύς, ἅπας δʼ ἐπήχησε στρατός,</del>
</l>
<l n="1623">
<del>ἄελπτον εἰσιδόντες ἐκ θεῶν τινος</del>
</l>
<l n="1624">
<del>φάσμʼ, οὗ γε μηδʼ ὁρωμένου πίστις παρῆν·</del>
</l>
<l n="1625">
<del>ἔλαφος γὰρ ἀσπαίρουσʼ ἔκειτʼ ἐπὶ χθονὶ</del>
</l>
<l n="1626">
<del>ἰδεῖν μεγίστη διαπρεπής τε τὴν θέαν,</del>
</l>
<l n="1627">
<del>ἧς αἵματι βωμὸς ἐραίνετʼ ἄρδην τῆς θεοῦ.</del>
</l>
<l n="1628">
<del>κἀν τῷδε Κάλχας πῶς δοκεῖς χαίρων ἔφη·</del>
</l>
<l n="1629">
<del>Ὦ τοῦδʼ Ἀχαιῶν κοίρανοι κοινοῦ στρατοῦ,</del>
</l>
<l n="1630">
<del>ὁρᾶτε τήνδε θυσίαν, ἣν ἡ θεὸς</del>
</l>
<l n="1631">
<del>προύθηκε βωμίαν, ἔλαφον ὀρειδρόμον;</del>
</l>
<l n="1632">
<del>ταύτην μάλιστα τῆς κόρης ἀσπάζεται,</del>
</l>
<l n="1633">
<del>ὡς μὴ μιάνῃ βωμὸν εὐγενεῖ φόνῳ.</del>
</l>
<l n="1634">
<del>ἡδέως τε τοῦτʼ ἐδέξατο, καὶ πλοῦν οὔριον</del>
</l>
<l n="1635">
<del>δίδωσιν ἡμῖν Ἰλίου τʼ ἐπιδρομάς.</del>
</l>
<l n="1636">
<del>πρὸς ταῦτα πᾶς τις θάρσος αἶρε ναυβάτης,</del>
</l>
<l n="1637">
<del>χώρει τε πρὸς ναῦν· ὡς ἡμέρᾳ τῇδε δεῖ</del>
</l>
<l n="1638">
<del>λιπόντας ἡμᾶς Αὐλίδος κοίλους μυχοὺς</del>
</l>
<l n="1639">
<del>Αἴγαιον οἶδμα διαπερᾶν.</del>
</l>
<l n="1640">
<del>ἐπεὶ δʼ ἅπαν</del>
</l>
<l n="1641">
<del>κατηνθρακώθη θῦμʼ ἐν Ἡφαίστου φλογί,</del>
</l>
<l n="1642">
<del>τὰ πρόσφορʼ ηὔξαθʼ, ὡς τύχοι νόστου στρατός.</del>
</l>
<l n="1643">
<del>πέμπει δʼ Ἀγαμέμνων μʼ ὥστε σοι φράσαι τάδε,</del>
</l>
<l n="1644">
<del>λέγειν θʼ ὁποίας ἐκ θεῶν μοίρας κυρεῖ</del>
</l>
<l n="1645">
<del>καὶ δόξαν ἔσχεν ἄφθιτον καθʼ Ἑλλάδα.</del>
</l>
<l n="1646">
<del>ἐγὼ παρὼν δὲ καὶ τὸ πρᾶγμʼ ὁρῶν λέγω·</del>
</l>
<l n="1647">
<del>ἡ παῖς σαφῶς σοι πρὸς θεοὺς ἀφίπτατο.</del>
</l>
<l n="1648">
<del>λύπης δʼ ἀφαίρει καὶ πόσει πάρες χόλον·</del>
</l>
<l n="1649">
<del>ἀπροσδόκητα δὲ βροτοῖς τὰ τῶν θεῶν,</del>
</l>
<l n="1650">
<del>σώζουσί θʼ οὓς φιλοῦσιν. ἦμαρ γὰρ τόδε</del>
</l>
<l n="1651">
<del>θανοῦσαν εἶδε καὶ βλέπουσαν παῖδα σήν.</del>
</l>
</sp>
<sp>
<speaker>Χορός</speaker>
<l n="1652">
<del>ὡς ἥδομαί τοι ταῦτʼ ἀκούσασʼ ἀγγέλου·</del>
</l>
<l n="1653">
<del>ζῶν δʼ ἐν θεοῖσι σὸν μένειν φράζει τέκος.</del>
</l>
</sp>
<milestone ed="p" n="1615" unit="card"/>
</div>
<div type="lyric">
<sp>
<speaker>Κλυταιμήστρα</speaker>
<l n="1654">
<del>ὦ παῖ, θεῶν τοῦ κλέμμα γέγονας;</del>
</l>
<l n="1655">
<del>πῶς σε προσείπω; πῶς δʼ οὐ φῶ</del>
</l>
<l n="1656">
<del>παραμυθεῖσθαι τούσδε μάτην μύθους,</del>
</l>
<l n="1657">
<del>ὥς σου πένθους λυγροῦ παυσαίμαν;</del>
</l>
</sp>
<sp>
<speaker>Χορός</speaker>
<l n="1658">
<del>καὶ μὴν Ἀγαμέμνων ἄναξ στείχει,</del>
</l>
<l n="1659">
<del>τούσδʼ αὐτοὺς ἔχων σοι φράζειν μύθους.</del>
</l>
</sp>
<milestone ed="p" n="1621" unit="card"/>
<sp>
<speaker>Ἀγαμέμνων</speaker>
<l n="1660">
<del>γύναι, θυγατρὸς ἕνεκʼ ὄλβιοι γενοίμεθʼ ἄν·</del>
</l>
<l n="1661">
<del>ἔχει γὰρ ὄντως ἐν θεοῖς ὁμιλίαν.</del>
</l>
<l n="1662">
<del>χρὴ δέ σε λαβοῦσαν τόνδε μόσχον νεαγενῆ</del>
</l>
<l n="1663">
<del>στείχειν πρὸς οἴκους· ὡς στρατὸς πρὸς πλοῦν ὁρᾷ.</del>
</l>
<l n="1664">
<del>καὶ χαῖρε· χρόνια γε τἀμά σοι προσφθέγματα</del>
</l>
<l n="1665">
<del>Τροίηθεν ἔσται. καὶ γένοιτό σοι καλῶς.</del>
</l>
</sp>
<milestone ed="p" n="1627" unit="card"/>
<sp>
<speaker>Χορός</speaker>
<l n="1666">
<del>χαίρων, Ἀτρείδη, γῆν ἱκοῦ Φρυγίαν,</del>
</l>
<l n="1667">
<del>χαίρων δʼ ἐπάνηκε,</del>
</l>
<l n="1668">
<del>κάλλιστά μοι σκῦλʼ ἀπὸ Τροίας ἑλών.</del>
</l>
</sp>
</div>
</div>
</div></body>
</text>
</TEI>