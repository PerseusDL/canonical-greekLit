<?xml version="1.0" encoding="UTF-8"?>
<?xml-model href="http://www.stoa.org/epidoc/schema/latest/tei-epidoc.rng" schematypens="http://relaxng.org/ns/structure/1.0" encoding='UTF-8'?>
<TEI xmlns="http://www.tei-c.org/ns/1.0">
    <teiHeader xml:lang="eng">
        <fileDesc>
            <titleStmt>
                <title>Ἱππόλυτος</title>
                <title type="sub">Machine readable text</title>
                <author n="Eur.">Euripides</author>
                <editor>Gilbert Murray</editor>
                <sponsor>Perseus Project, Tufts University</sponsor>
                <principal>Gregory Crane</principal>
                <respStmt>
                    <resp>Prepared under the supervision of</resp>
                    <name>Gregory Crane</name>
                    <name>Alison Babeu</name>
                    <name>Lisa Cerrato</name>
                    <name>Bruce Robertson</name>
                </respStmt>
                <funder n="org:Tufts">Tufts University</funder>
            </titleStmt>
            <extent/>
            <publicationStmt>
                <publisher>Trustees of Tufts University</publisher>
                <pubPlace>Medford, MA</pubPlace>
                <authority>Perseus Project</authority>
                <date type="release">2020</date>
            </publicationStmt>
            <sourceDesc>
                <biblStruct>
                    <monogr>
                        <author>Euripides</author>
                        <title xml:lang="lat">Euripidis Fabulae</title>
                        <editor>Gilbert Murray</editor>
                        <imprint>
                            <pubPlace>Oxford</pubPlace>
                            <publisher>Clarendon Press</publisher>
                            <date>1902</date>
                        </imprint>
                        <biblScope unit="volume">1</biblScope>
                    </monogr>
                    <ref target="https://archive.org/details/euripidisfabulae01euriuoft/page/n207">The Internet Archive</ref>
                </biblStruct>
            </sourceDesc>
        </fileDesc>
        
        <encodingDesc>
            <editorialDecl><p>Greek produced via Lace v0.5.10.</p></editorialDecl>
            <refsDecl n="CTS">
                <cRefPattern n="line" matchPattern="(\w+)" replacementPattern="#xpath(/tei:TEI/tei:text/tei:body/tei:div//tei:l[@n='$1'])">
                    <p>This pointer pattern extracts line</p>
                </cRefPattern>
            </refsDecl> 
        </encodingDesc>
        
        <profileDesc>
            <langUsage>
                <language ident="grc">Greek</language>
            </langUsage>
        </profileDesc>
        <revisionDesc>
            <change when="2020-03-13" who="Lisa Cerrato">rescanned Murray via Lace; diff file against perseus version; added to structure</change>
        </revisionDesc>
    </teiHeader>
    
    <text xml:lang="grc">
        <body>
            <div type="edition" xml:lang="grc" n="urn:cts:greekLit:tlg0006.tlg005.perseus-grc2">
                <div type="textpart" subtype="episode">
                    <milestone n="1" unit="card" ed="perseus"/>
                    <l resp="perseus" style="hidden" n="0"/>
                    
<sp><speaker>Ἀφροδίτη</speaker>
<l n="1">Πολλὴ μὲν ἐν βροτοῖσι κοὐκ ἀνώνυμος,</l>
<l n="2">θεὰ κέκλημαι Κύπρις, οὐρανοῦ τ’ ἔσω·</l>
<l n="3">ὅσοι τε Πόντου τερμόνων τ’ Ἀτλαντικῶν</l>
<l n="4">ναίουσιν εἴσω φῶς ὁρῶντες ἡλίου,</l>
<l n="5">τοὺς μὲν σέβοντας τἀμὰ πρεσβεύω κράτη,</l>
<l n="6">σφάλλω δ’ ὅσοι φρονοῦσιν εἰς ἡμᾶς μέγα.</l>
<l n="7">ἔνεστι γὰρ δὴ κἀν θεῶν γένει τόδε·</l>
<l n="8">τιμώμενοι χαίρουσιν ἀνθρώπων ὕπο.</l>
<l n="9" rend="indent">δείξω δὲ μύθων τῶνδ’ ἀλήθειαν τάχα·</l>
<l n="10">ὁ γάρ με Θησέως παῖς, Ἀμαζόνος τόκος,</l>
<l n="11">Ἱππόλυτος, ἁγνοῦ Πιτθέως παιδεύματα,</l>
<l n="12">μόνος πολιτῶν τῆσδε γῆς Τροζηνίας</l>
<l n="13">λέγει κακίστην δαιμόνων πεφυκέναι,</l>
<l n="14">ἀναίνεται δὲ λέκτρα κοὐ ψαύει γάμων·</l>
<l n="15">Φοίβου δ’ ἀδελφὴν  Ἄρτεμιν, Διὸς κόρην,</l>
<l n="16">τιμᾷ, μεγίστην δαιμόνων ἡγούμενος·</l>
<l n="17">χλωρὰν δ’ ἀν’ ὕλην παρθένῳ ξυνὼν ἀεὶ</l>
<l n="18">κυσὶν ταχείαις θῆρας ἐξαιρεῖ χθονός,</l>
<l n="19">μείζω βροτείας προσπεσὼν ὁμιλίας.</l>
<l n="20">τούτοισι μέν νυν οὐ φθονῶ· τί γάρ με δεῖ;</l>
<l n="21">ἃ δ’ εἰς ἔμ’ ἡμάρτηκε, τιμωρήσομαι</l>
<l n="22">Ἱππόλυτον ἐν τῇδ’ ἡμέρᾳ· τὰ πολλὰ δὲ</l>
<l n="23">πάλαι προκόψασ’ — οὐ πόνου πολλοῦ με δεῖ.</l>
<l n="24" rend="indent">ἐλθόντα γάρ νιν Πιτθέως ποτ’ ἐκ δόμων</l>
<l n="25">σεμνῶν ἐς ὄψιν καὶ τέλη μυστηρίων</l>
<l n="26">Πανδίονος γῆν, πατρὸς εὐγενὴς δάμαρ</l>
<l n="27">ἰδοῦσα Φαίδρα καρδίαν κατέσχετο</l>
<l n="28">ἔρωτι δεινῷ τοῖς ἐμοῖς βουλεύμασιν.</l>
<l n="29" rend="indent">καὶ πρὶν μὲν ἐλθεῖν τήνδε γῆν Τροζηνίαν,</l>
<l n="30">πέτραν παρ’ αὐτὴν Παλλάδος, κατόψιον</l>
<l n="31">γῆς τῆσδε, ναὸν Κύπριδος ἐγκαθίσατο,</l>
<l n="32">ἐρῶσ’ ἔρωτ’ ἔκδημον· Ἱππολύτῳ δ’ ἔπι</l>
<l n="33">τὸ λοιπὸν ὠνόμαζ’ ἐνιδρῦσθαι θεάν.</l>
<milestone ed="perseus" n="34" unit="card"/>
<l n="34">ἐπεὶ δὲ Θησεὺς Κεκροπίαν λείπει χθόνα,</l>
<l n="35">μίασμα φεύγων αἵματος Παλλαντιδῶν,</l>
<l n="36">καὶ τήνδε σὺν δάμαρτι ναυστολεῖ χθόνα,</l>
<l n="37">ἐνιαυσίαν ἔκδημον αἰνέσας φυγήν,</l>
<l n="38">ἐνταῦθα δὴ στένουσα κἀκπεπληγμένη</l>
<l n="39">κέντροις ἔρωτος ἡ τάλαιν’ ἀπόλλυται</l>
<l n="40">σιγῇ· ξύνοιδε δ’ οὔτις οἰκετῶν νόσον.</l>
<l n="41">ἀλλ’ οὔτι ταύτῃ τόνδ’ ἔρωτα χρὴ πεσεῖν·</l>
<l n="42">δείξω δὲ <sic>Θησεῖ πρᾶγμα</sic>, κἀκφανήσεται.</l>
<l n="43">καὶ τὸν μὲν ἡμῖν πολέμιον νεανίαν</l>
<l n="44">κτενεῖ πατὴρ ἀραῖσιν, ἃς ὁ πόντιος</l>
<l n="45">ἄναξ Ποσειδῶν ὤπασεν Θησεῖ γέρας,</l>
<l n="46">μηδὲν μάταιον ἐς τρὶς εὔξασθαι θεῷ.</l>
<l n="47">ἣ δ’ εὐκλεὴς μέν, ἀλλ’ ὅμως ἀπόλλυται,</l>
<l n="48">Φαίδρα· τὸ γὰρ τῆσδ’ οὐ προτιμήσω κακὸν</l>
<l n="49">τὸ μὴ οὐ παρασχεῖν τοὺς ἐμοὺς ἐχθροὺς ἐμοὶ</l>
<l n="50">δίκην τοσαύτην ὥστ’ ἐμοὶ καλῶς ἔχειν.</l>
<l n="51" rend="indent">ἀλλ’, εἰσορῶ γὰρ τόνδε παῖδα Θησέως</l>
<l n="52">στείχοντα, θήρας μόχθον ἐκλελοιπότα,</l>
<l n="53">Ἱππόλυτον, ἔξω τῶνδε βήσομαι τόπων.</l>
<l n="54">πολὺς δ’ ἅμ’ αὐτῷ προσπόλων ὀπισθόπους</l>
<l n="55">κῶμος λέλακεν, Ἄρτεμιν τιμῶν θεὰν</l>
<l n="56">ὕμνοισιν· οὐ γὰρ οἶδ’ ἀνεῳγμένας πύλας</l>
<l n="57">Ἅιδου, φάος δὲ λοίσθιον βλέπων τόδε.</l></sp>
                    
<milestone ed="perseus" n="58" unit="card"/>

<div type="textpart" subtype="lyric">
<sp><speaker>Ἱππόλυτος</speaker>
    <l n="58">ἕπεσθ’ ἀείδοντες ἕπεσθε</l>
    <l n="59">τὰν Διὸς οὐρανίαν</l>
    <l n="60">Ἄρτεμιν, ᾇ μελόμεσθα.</l></sp>

<sp><speaker>Χορός Κυνηγῶν</speaker>
    <l n="61">πότνια πότνια σεμνοτάτα,</l>
    <l n="62">Ζανὸς γένεθλον,</l>
    <l n="63">χαῖρε, χαῖρέ μοι, ὦ κόρα</l>
    <l n="65">Λατοῦς Ἄρτεμι καὶ Διός,</l>
    <l n="66">καλλίστα πολὺ παρθένων,</l>
    <l n="67">ἃ μέγαν κατ’ οὐρανὸν</l>
    <l n="68">ναίεις εὐπατέρειαν αὐ-</l>
    <l n="69">λάν, Ζηνὸς πολύχρυσον οἶκον.</l>
    <l n="70">χαῖρέ μοι, ὦ καλλίστα καλ-</l>
    <l n="71">λίστα τῶν κατ’  Ὄλυμπον.</l>
    <l n="72"><del>παρθένων, Ἄρτεμι.</del></l></sp></div>
                    
<milestone ed="perseus" n="73" unit="card"/>

<div type="textpart" subtype="dialogue">
<sp><speaker>Ἱππόλυτος</speaker>
    <l n="73">σοὶ τόνδε πλεκτὸν στέφανον ἐξ ἀκηράτου</l>
    <l n="74">λειμῶνος, ὦ δέσποινα, κοσμήσας φέρω,</l>
    <l n="75">ἔνθ’ οὔτε ποιμὴν ἀξιοῖ φέρβειν βοτὰ</l>
    <l n="76">οὔτ’ ἦλθέ πω σίδαρος, ἀλλ’ ἀκήρατον</l>
    <l n="77">μέλισσα λειμῶν’ ἠρινὴ διέρχεται,</l>
    <l n="78">Αἰδὼς δὲ ποταμίαισι κηπεύει δρόσοις·</l>
    <l n="79">ὅσοις διδακτὸν μηδέν, ἀλλ’ ἐν τῇ φύσει</l>
    <l n="80">τὸ σωφρονεῖν εἴληχεν ἐς τὰ πάνθ’ ὁμῶς,</l>
    <l n="81">τούτοις δρέπεσθαι, τοῖς κακοῖσι δ’ οὐ θέμις.</l>
    <l n="82">ἀλλ’, ὦ φίλη δέσποινα, χρυσέας κόμης</l>
    <l n="83">ἀνάδημα δέξαι χειρὸς εὐσεβοῦς ἄπο.</l>
    <l n="84">μόνῳ γάρ ἐστι τοῦτ’ ἐμοὶ γέρας βροτῶν·</l>
    <l n="85">σοὶ καὶ ξύνειμι καὶ λόγοις ἀμείβομαι,</l>
    <l n="86">κλύων μὲν αὐδήν, ὄμμα δ’ οὐχ ὁρῶν τὸ σόν.</l>
    <l n="87">τέλος δὲ κάμψαιμ’ ὥσπερ ἠρξάμην βίου.</l></sp>

<sp><speaker>Θεράπων</speaker>
    <l n="88">ἄναξ — θεοὺς γὰρ δεσπότας καλεῖν χρεών — </l>
    <l n="89">ἆρ’ ἄν τί μου δέξαιο βουλεύσαντος εὖ;</l></sp>

<sp><speaker>Ἱππόλυτος</speaker>
    <l n="90">καὶ κάρτα γ’· ἦ γὰρ οὐ σοφοὶ φαινοίμεθ’ ἄν.</l></sp>

<sp><speaker>Θεράπων</speaker>
    <l n="91">οἶσθ’ οὖν βροτοῖσιν ὃς καθέστηκεν νόμος <gap reason="ellipsis" rend=" . . . "/></l></sp>

<sp><speaker>Ἱππόλυτος</speaker>
    <l n="92">οὐκ οἶδα· τοῦ δὲ καί μ’ ἀνιστορεῖς πέρι;</l></sp>
    
<sp><speaker>Θεράπων</speaker>
    <l n="93">μισεῖν τὸ σεμνὸν καὶ τὸ μὴ πᾶσιν φίλον.</l></sp>

<sp><speaker>Ἱππόλυτος</speaker>
    <l n="94">ὀρθῶς γε· τίς δ’ οὐ σεμνὸς ἀχθεινὸς βροτῶν;</l></sp>    

<sp><speaker>Θεράπων</speaker>
    <l n="95">ἐν δ’ εὐπροσηγόροισιν ἔστι τις χάρις;</l></sp>
    
<sp><speaker>Ἱππόλυτος</speaker>
    <l n="96">πλείστη γε, καὶ κέρδος γε σὺν μόχθῳ βραχεῖ.</l></sp>

<sp><speaker>Θεράπων</speaker>
    <l n="97">ἦ κἀν θεοῖσι ταὐτὸν ἐλπίζεις τόδε;</l></sp>
    
<sp><speaker>Ἱππόλυτος</speaker>
    <l n="98">εἴπερ γε θνητοὶ θεῶν νόμοισι χρώμεθα.</l></sp>

<sp><speaker>Θεράπων</speaker>
    <l n="99">πῶς οὖν σὺ σεμνός, δαίμον’ οὐ προσεννέπων <gap reason="ellipsis" rend=" . . . "/></l></sp>

<sp><speaker>Ἱππόλυτος</speaker>
    <l n="100">τίν’; εὐλαβοῦ δὲ μή τί σου σφαλῇ στόμα.</l></sp>

<sp><speaker>Θεράπων</speaker>
    <l n="101">τήνδ’, ἣ πύλαισι σαῖς ἐφέστηκεν Κύπρις.</l></sp>

<sp><speaker>Ἱππόλυτος</speaker>
    <l n="102">πρόσωθεν αὐτὴν ἁγνὸς ὢν ἀσπάζομαι.</l></sp>

<sp><speaker>Θεράπων</speaker>
    <l n="103">σεμνός γε μέντοι κἀπίσημος ἐν βροτοῖς.</l></sp>

<sp><speaker>Ἱππόλυτος</speaker>
    <l n="104">ἄλλοισιν ἄλλος θεῶν τε κἀνθρώπων μέλει.</l></sp>    

<sp><speaker>Θεράπων</speaker>
    <l n="105">εὐδαιμονοίης νοῦν ἔχων ὅσον σε δεῖ.</l></sp>

<sp><speaker>Ἱππόλυτος</speaker>
    <l n="106">οὐδείς μ’ ἀρέσκει νυκτὶ θαυμαστὸς θεῶν.</l></sp>

<sp><speaker>Θεράπων</speaker>
    <l n="107">τιμαῖσιν, ὦ παῖ, δαιμόνων χρῆσθαι χρεών.</l></sp>

<sp><speaker>Ἱππόλυτος</speaker>
    <l n="108">χωρεῖτ’, ὀπαδοί, καὶ παρελθόντες δόμους</l>
        <l n="109">σίτων μέλεσθε· τερπνὸν ἐκ κυναγίας</l>
        <l n="110">τράπεζα πλήρης· καὶ καταψήχειν χρεὼν</l>
        <l n="111">ἵππους, ὅπως ἂν ἅρμασιν ζεύξας ὕπο</l>
        <l n="112">βορᾶς κορεσθεὶς γυμνάσω τὰ πρόσφορα.</l>
        <l n="113" rend="indent">τὴν σὴν δὲ Κύπριν πόλλ’ ἐγὼ χαίρειν λέγω.</l></sp>

<sp><speaker>Θεράπων</speaker>
    <l n="114">ἡμεῖς δέ — τοὺς νέους γὰρ οὐ μιμητέον,</l>
    <l n="115">φρονοῦντας  οὕτως — ὡς πρέπει δούλοις λέγειν,</l>
    <l n="116">προσευξόμεσθα τοῖσι σοῖς ἀγάλμασιν,</l>
    <l n="117">δέσποινα Κύπρι. χρὴ δὲ συγγνώμην ἔχειν,</l>
    <l n="118">εἴ τίς σ’ ὑφ’ ἥβης σπλάγχνον ἔντονον φέρων</l>
    <l n="119">μάταια βάζει· μὴ δόκει τούτων κλύειν·</l>
    <l n="120">σοφωτέρους γὰρ χρὴ βροτῶν εἶναι θεούς.</l></sp></div>
</div>
                
<milestone ed="perseus" n="121" unit="card"/>

<div type="textpart" subtype="choral">
<div type="textpart" subtype="strophe" n="1">
<sp><speaker>Χορός</speaker>
    <l n="121">Ὠκεανοῦ τις ὕδωρ στάζουσα πέτρα λέγεται,</l>
    <l n="122">βαπτὰν κάλπισι ῥυτὰν πα-</l>
    <l n="123">γὰν προιεῖσα κρημνῶν·</l>
    <l n="125">ὅθι μοί τις ἦν φίλα</l>
    <l n="126">πορφύρεα φάρεα</l>
    <l n="127">ποταμίᾳ δρόσῳ</l>
    <l n="128">τέγγουσα, θερ-</l>
    <l n="128a">μᾶς δ’ ἐπὶ νῶτα πέτρας εὐ-</l>
    <l n="129">αλίου κατέβαλλ’· ὅθεν</l>
    <l n="130">μοι πρώτα φάτις ἦλθε δεσποίνας·</l>
</sp></div>
    
<milestone ed="perseus" n="131" unit="card"/>

<div type="textpart" subtype="antistrophe" n="1">
<sp><speaker>Χορός</speaker>
    <l n="131">τειρομέναν νοσερᾷ κοίτᾳ δέμας ἐντὸς ἔχειν</l>
    <l n="132">οἴκων, λεπτὰ δὲ φάρη ξάν-</l>
    <l n="133">θαν κεφαλὰν σκιάζειν·</l>
    <l n="135">τριτάταν δέ νιν κλύω</l>
    <l n="136">τάνδ’ ἀβρωσίᾳ</l>
    <l n="137">στόματος ἁμέραν</l>
    <l n="138">Δάματρος ἀ-</l>
    <l n="138a">κτᾶς δέμας ἁγνὸν ἴσχειν, κρυ-</l>
    <l n="139">πτῷ πένθει θανάτου θέλου-</l>
    <l n="140">σαν κέλσαι ποτὶ τέρμα δύστανον.</l>
</sp></div>
    
<milestone ed="perseus" n="141" unit="card"/>

<div type="textpart" subtype="strophe" n="2">
<sp><speaker>Χορός</speaker>
    <l n="141"> — ἦ σὺ γ’ ἔνθεος, ὦ κούρα,</l>
    <l n="142">εἴτ’ ἐκ Πανὸς εἴθ’ Ἑκάτας</l>
    <l n="143">ἢ σεμνῶν Κορυβάντων φοι-</l>
    <l n="144">τᾷς ἢ ματρὸς ὀρείας;</l>
    <l n="145"> — σὺ δ’ ἀμφὶ τὰν πολύθηρον Δί-</l>
    <l n="146">κτυνναν ἀμπλακίαις ἀνίε-</l>
    <l n="147">ρος ἀθύτων πελάνων τρύχῃ;</l>
    <l n="148">φοιτᾷ γὰρ καὶ διὰ λίμνας</l>
    <l n="149">χέρσον θ’ ὑπὲρ πελάγους</l>
    <l n="150">δίναις ἐν νοτίαις ἅλμας.</l>
</sp></div>

    <milestone ed="perseus" n="151" unit="card"/>
    
<div type="textpart" subtype="antistrophe" n="2">
<sp><speaker>Χορός</speaker>
    <l n="151"> — ἢ πόσιν, τὸν Ἐρεχθειδᾶν</l>
    <l n="152">ἀρχαγόν, τὸν εὐπατρίδαν,</l>
    <l n="153">ποιμαίνει τις ἐν οἴκοις κρυ-</l>
    <l n="154">πτὰ κοίτα λεχέων σῶν;</l>
    <l n="155"> — ἢ ναυβάτας τις ἔπλευσεν Κρή-</l>
    <l n="156">τας ἔξορμος ἀνὴρ λιμένα</l>
    <l n="157">τὸν εὐξεινότατον ναύταις,</l>
    <l n="158">φήμαν πέμπων βασιλείᾳ,</l>
    <l n="159">λύπᾳ δ’ ὑπὲρ παθέων</l>
    <l n="160">εὐναία δέδεται ψυχά;</l>
</sp></div>
    
<milestone ed="perseus" n="161" unit="card"/>
    
<div type="textpart" subtype="epode">
<sp><speaker>Χορός</speaker>
    <l n="161"> — φιλεῖ δὲ τᾷ δυστρόπῳ γυναικῶν</l>
    <l n="162">ἁρμονίᾳ κακὰ δύστανος ἀμηχανία συνοικεῖν,</l>
    <l n="163">ὠδινῶν τε καὶ ἀφροσύνας.</l>
    <l n="165">δι’ ἐμᾶς ᾖξέν ποτε νηδύος ἅδ’</l>
    <l n="166">αὔρα. τὰν δ’ εὔλοχον οὐρανίαν</l>
    <l n="167">τόξων μεδέουσαν ἀύτευν</l>
    <l n="168">Ἄρτεμιν, καί μοι πολυζήλωτος αἰεὶ</l>
    <l n="169">σὺν θεοῖσι φοιτᾷ.</l>
</sp></div>
</div>
                
<milestone ed="perseus" n="170" unit="card"/>
                
<div type="textpart" subtype="episode">
<div type="textpart" subtype="anapests">
<sp><speaker>Χορός</speaker>
    <l n="170"> — ἀλλ’ ἥδε τροφὸς γεραιὰ πρὸ θυρῶν</l>
    <l n="171">τήνδε κομίζουσ’ ἔξω μελάθρων·</l>
    <l n="172"><del>στυγνὸν δ’ ὀφρύων νέφος αὐξάνεται.</del></l>
    <l n="173">τί ποτ’ ἔστι μαθεῖν ἔραται ψυχή,</l>
    <l n="174">τί δεδήληται</l>
    <l n="175">δέμας ἀλλόχροον βασιλείας.</l></sp>

<sp><speaker>Τροφός</speaker>
    <l n="176">ὦ κακὰ θνητῶν στυγεραί τε νόσοι.</l>
    <l n="177">τί σ’ ἐγὼ δράσω; τί δὲ μὴ δράσω;</l>
    <l n="178">τόδε σοι φέγγος λαμπρόν, ὅδ’ αἰθήρ·</l>
    <l n="179">ἔξω δὲ δόμων ἤδη νοσερᾶς</l>
    <l n="180">δέμνια κοίτης.</l>
    <l n="181">δεῦρο γὰρ ἐλθεῖν πᾶν ἔπος ἦν σοι·</l>
    <l n="182">τάχα δ’ ἐς θαλάμους σπεύσεις τὸ πάλιν.</l>
    <l n="183">ταχὺ γὰρ σφάλλῃ κοὐδενὶ χαίρεις,</l>
    <l n="184">οὐδέ σ’ ἀρέσκει τὸ παρόν, τὸ δ’ ἀπὸν</l>
    <l n="185">φίλτερον ἡγῇ.</l>
    <l n="186">κρεῖσσον δὲ νοσεῖν ἢ θεραπεύειν·</l>
    <l n="187">τὸ μέν ἐστιν ἁπλοῦν, τῷ δὲ συνάπτει</l>
    <l n="188">λύπη τε φρενῶν χερσίν τε πόνος.</l>
    <l n="189">πᾶς δ’ ὀδυνηρὸς βίος ἀνθρώπων,</l>
    <l n="190">κοὐκ ἔστι πόνων ἀνάπαυσις.</l>
    <l n="191">ἀλλ’ ὅ τι τοῦ ζῆν φίλτερον ἄλλο</l>
    <l n="192">σκότος ἀμπίσχων κρύπτει νεφέλαις.</l>
    <l n="194">τοῦ δ’ ὅ τι τοῦτο στίλβει κατὰ γῆν</l>
    <l n="193">δυσέρωτες δὴ φαινόμεθ’ ὄντες,</l>
    <l n="195">δι’ ἀπειροσύνην ἄλλου βιότου</l>
    <l n="196">κοὐκ ἀπόδειξιν τῶν ὑπὸ γαίας·</l>
    <l n="197">μύθοις δ’ ἄλλως φερόμεσθα.</l></sp>
    
<milestone ed="perseus" n="198" unit="card"/>

<sp><speaker>Φαίδρα</speaker>
    <l n="198">ἄρατέ μου δέμας, ὀρθοῦτε κάρα·</l>
    <l n="199">λέλυμαι μελέων σύνδεσμα φίλων.</l>
    <l n="200">λάβετ’ εὐπήχεις χεῖρας, πρόπολοι.</l>
    <l n="201">βαρύ μοι κεφαλᾶς ἐπίκρανον ἔχειν·</l>
    <l n="202">ἄφελ’, ἀμπέτασον βόστρυχον ὤμοις.</l></sp>

<sp><speaker>Τροφός</speaker>
    <l n="203">θάρσει, τέκνον, καὶ μὴ χαλεπῶς</l>
    <l n="204">μετάβαλλε δέμας.</l>
    <l n="205">ῥᾷον δὲ νόσον μετά θ’ ἡσυχίας</l>
    <l n="206">καὶ γενναίου λήματος οἴσεις·</l>
    <l n="207">μοχθεῖν δὲ βροτοῖσιν ἀνάγκη.</l>
</sp>

<sp><speaker>Φαίδρα</speaker>
    <l n="208">αἰαῖ·</l>
    <l n="208a">πῶς ἂν δροσερᾶς ἀπὸ κρηνῖδος</l>
    <l n="209">καθαρῶν ὑδάτων πῶμ’ ἀρυσαίμαν,</l>
    <l n="210">ὑπό τ’ αἰγείροις ἔν τε κομήτῃ</l>
    <l n="211">λειμῶνι κλιθεῖσ’ ἀναπαυσαίμαν;</l>
</sp>

<sp><speaker>Τροφός</speaker>
    <l n="212">ὦ παῖ, τί θροεῖς;</l>
    <l n="213">οὐ μὴ παρ’ ὄχλῳ τάδε γηρύσῃ</l>
    <l n="214">μανίας ἔποχον ῥίπτουσα λόγον;</l></sp>

<sp><speaker>Φαίδρα</speaker>
    <l n="215">πέμπετέ μ’ εἰς ὄρος· εἶμι πρὸς ὕλαν</l>
    <l n="216">καὶ παρὰ πεύκας, ἵνα θηροφόνοι</l>
    <l n="217">στείβουσι κύνες</l>
    <l n="218">βαλιαῖς ἐλάφοις ἐγχριμπτόμεναι·</l>
    <l n="219">πρὸς θεῶν, ἔραμαι κυσὶ θωΰξαι</l>
    <l n="220">καὶ παρὰ χαίταν ξανθὰν ῥῖψαι</l>
    <l n="221">Θεσσαλὸν ὅρπακ’, ἐπίλογχον ἔχουσ’</l>
    <l n="222">ἐν χειρὶ βέλος.</l></sp>

<sp><speaker>Τροφός</speaker>
    <l n="223">τί ποτ’, ὦ τέκνον, τάδε κηραίνεις;</l>
    <l n="224">τί κυνηγεσίων καὶ σοὶ μελέτη;</l>
    <l n="225">τί δὲ κρηναίων νασμῶν ἔρασαι;</l>
    <l n="226">πάρα γὰρ δροσερὰ πύργοις συνεχὴς</l>
    <l n="227">κλιτύς, ὅθεν σοι πῶμα γένοιτ’ ἄν.</l></sp>

<sp><speaker>Φαίδρα</speaker>
    <l n="228">δέσποιν’ ἁλίας  Ἄρτεμι Λίμνας</l>
    <l n="229">καὶ γυμνασίων τῶν ἱπποκρότων,</l>
    <l n="230">εἴθε γενοίμαν ἐν σοῖς δαπέδοις,</l>
    <l n="231">πώλους Ἐνέτας δαμαλιζομένα.</l></sp>

<sp><speaker>Τροφός</speaker>
    <l n="232">τί τόδ’ αὖ παράφρων ἔρριψας ἔπος;</l>
    <l n="233">νῦν δὴ μὲν ὄρος βᾶσ’ ἐπὶ θήρας</l>
    <l n="234">πόθον ἐστέλλου, νῦν δ’ αὖ ψαμάθοις</l>
    <l n="235">ἐπ’ ἀκυμάντοις πώλων ἔρασαι.</l>
    <l n="236">τάδε μαντείας ἄξια πολλῆς,</l>
    <l n="237">ὅστις σε θεῶν ἀνασειράζει</l>
    <l n="238">καὶ παρακόπτει φρένας, ὦ παῖ.</l>
</sp>
    
<milestone ed="perseus" n="239" unit="card"/>

<sp><speaker>Φαίδρα</speaker>
    <l n="239">δύστηνος ἐγώ, τί ποτ’ εἰργασάμην;</l>
    <l n="240">ποῖ παρεπλάγχθην γνώμης ἀγαθῆς;</l>
    <l n="241">ἐμάνην, ἔπεσον δαίμονος ἄτῃ.</l>
    <l n="242">φεῦ φεῦ, τλήμων.</l>
    <l n="243">μαῖα, πάλιν μου κρύψον κεφαλήν,</l>
    <l n="244">αἰδούμεθα γὰρ τὰ λελεγμένα μοι.</l>
    <l n="245">κρύπτε· κατ’ ὄσσων δάκρυ μοι βαίνει,</l>
    <l n="246">καὶ ἐπ’ αἰσχύνην ὄμμα τέτραπται.</l>
    <l n="247">τὸ γὰρ ὀρθοῦσθαι γνώμην ὀδυνᾷ·</l>
    <l n="248">τὸ δὲ μαινόμενον κακόν· ἀλλὰ κρατεῖ</l>
    <l n="249">μὴ γιγνώσκοντ’ ἀπολέσθαι.</l>
</sp>

<sp><speaker>Τροφός</speaker>
    <l n="250">κρύπτω· τὸ δ’ ἐμὸν πότε δὴ θάνατος</l>
    <l n="251">σῶμα καλύψει;</l>
    <l n="252">πολλὰ διδάσκει μ’ ὁ πολὺς βίοτος.</l>
    <l n="253">χρῆν γὰρ μετρίας εἰς ἀλλήλους</l>
    <l n="254">φιλίας θνητοὺς ἀνακίρνασθαι</l>
    <l n="255">καὶ μὴ πρὸς ἄκρον μυελὸν ψυχῆς,</l>
    <l n="256">εὔλυτα δ’ εἶναι στέργηθρα φρενῶν</l>
    <l n="257">ἀπό τ’ ὤσασθαι καὶ ξυντεῖναι.</l>
    <l n="258">τὸ δ’ ὑπὲρ δισσῶν μίαν ὠδίνειν</l>
    <l n="259">ψυχὴν χαλεπὸν βάρος, ὡς κἀγὼ</l>
    <l n="260">τῆσδ’ ὑπεραλγῶ.</l>
    <l n="261">βιότου δ’ ἀτρεκεῖς ἐπιτηδεύσεις</l>
    <l n="262">φασὶ σφάλλειν πλέον ἢ τέρπειν</l>
    <l n="263">τῇ θ’ ὑγιείᾳ μᾶλλον πολεμεῖν.</l>
    <l n="264">οὕτω τὸ λίαν ἧσσον ἐπαινῶ</l>
    <l n="265">τοῦ μηδὲν ἄγαν·</l>
    <l n="266">καὶ ξυμφήσουσι σοφοί μοι.</l>
</sp></div>
    
<milestone ed="perseus" n="267" unit="card"/>

<div type="textpart" subtype="dialogue">
<sp><speaker>Χορός</speaker>
    <l n="267">γύναι γεραιά, βασιλίδος πιστὴ τροφὲ</l>
    <l n="268">Φαίδρας, ὁρῶμεν τάσδε δυστήνους τύχας,</l>
    <l n="269">ἄσημα δ’ ἡμῖν ἥτις ἐστὶν ἡ νόσος·</l>
    <l n="270">σοῦ δ’ ἂν πυθέσθαι καὶ κλύειν βουλοίμεθ’ ἄν.</l>
</sp>

<sp><speaker>Τροφός</speaker>
    <l n="271">οὐκ οἶδ’ ἐλέγχους· οὐ γὰρ ἐννέπειν θέλει.</l>
</sp>

<sp><speaker>Χορός</speaker>
    <l n="272">οὐδ’ ἥτις ἀρχὴ τῶνδε πημάτων ἔφυ;</l>
</sp>

<sp><speaker>Τροφός</speaker>
    <l n="273">ἐς ταὐτὸν ἥκεις· πάντα γὰρ σιγᾷ τάδε.</l>
</sp>

<sp><speaker>Χορός</speaker>
    <l n="274">ὡς ἀσθενεῖ τε καὶ κατέξανται δέμας.</l>
</sp>

<sp><speaker>Τροφός</speaker>
    <l n="275">πῶς δ’ οὔ, τριταίαν γ’ οὖσ’ ἄσιτος ἡμέραν;</l></sp>

<sp><speaker>Χορός</speaker>
    <l n="276">πότερον ὑπ’ ἄτης ἢ θανεῖν πειρωμένη;</l>
</sp>

<sp><speaker>Τροφός</speaker>
   <l n="277">θανεῖν; ἀσιτεῖ γ’ εἰς ἀπόστασιν βίου.</l>
</sp>

<sp><speaker>Χορός</speaker>
    <l n="278">θαυμαστὸν εἶπας, εἰ τάδ’ ἐξαρκεῖ πόσει.</l>
</sp>

<sp><speaker>Τροφός</speaker>
    <l n="279">κρύπτει γὰρ ἥδε πῆμα κοὔ φησιν νοσεῖν.</l></sp>

<sp><speaker>Χορός</speaker>
    <l n="280">ὃ δ’ ἐς πρόσωπον οὐ τεκμαίρεται βλέπων;</l></sp>

<sp><speaker>Τροφός</speaker>
    <l n="281">ἔκδημος ὢν γὰρ τῆσδε τυγχάνει χθονός.</l></sp>

<sp><speaker>Χορός</speaker>
    <l n="282">σὺ δ’ οὐκ ἀνάγκην προσφέρεις, πειρωμένη</l>
    <l n="283">νόσον πυθέσθαι τῆσδε καὶ πλάνον φρενῶν;</l>
</sp>

<sp><speaker>Τροφός</speaker>
    <l n="284">ἐς πάντ’ ἀφῖγμαι κοὐδὲν εἴργασμαι πλέον·</l>
    <l n="285">οὐ μὴν ἀνήσω γ’ οὐδὲ νῦν προθυμίας,</l>
    <l n="286">ὡς ἂν παροῦσα καὶ σύ μοι ξυμμαρτυρῇς</l>
    <l n="287">οἵα πέφυκα δυστυχοῦσι δεσπόταις.</l>
    <l n="288" rend="indent">ἄγ’, ὦ φίλη παῖ, τῶν πάροιθε μὲν λόγων</l>
    <l n="289">λαθώμεθ’ ἄμφω, καὶ σύ θ’ ἡδίων γενοῦ</l>
    <l n="290">στυγνὴν ὀφρὺν λύσασα καὶ γνώμης ὁδόν,</l>
    <l n="291">ἐγώ θ’ ὅπῃ σοι μὴ καλῶς τόθ’ εἱπόμην</l>
    <l n="292">μεθεῖσ’ ἐπ’ ἄλλον εἶμι βελτίω λόγον.</l>
    <l n="293">κεἰ μὲν νοσεῖς τι τῶν ἀπορρήτων κακῶν,</l>
    <l n="294">γυναῖκες αἵδε συγκαθιστάναι νόσον·</l>
    <l n="295">εἰ δ’ ἔκφορός σοι συμφορὰ πρὸς ἄρσενας,</l>
    <l n="296">λέγ’, ὡς ἰατροῖς πρᾶγμα μηνυθῇ τόδε.</l>
    <l n="297" rend="indent">εἶἑν· τί σιγᾷς; οὐκ ἐχρῆν σιγᾶν, τέκνον,</l>
    <l n="298">ἀλλ’ ἤ μ’ ἐλέγχειν, εἴ τι μὴ καλῶς λέγω,</l>
    <l n="299">ἢ τοῖσιν εὖ λεχθεῖσι συγχωρεῖν λόγοις.</l>
    <l n="300" rend="indent">φθέγξαι τι, δεῦρ’ ἄθρησον. — ὦ τάλαιν’ ἐγώ,</l>
    <l n="301">γυναῖκες, ἄλλως τούσδε μοχθοῦμεν πόνους,</l>
    <l n="302">ἴσον δ’ ἄπεσμεν τῷ πρίν· οὔτε γὰρ τότε</l>
    <l n="303">λόγοις ἐτέγγεθ’ ἥδε νῦν τ’ οὐ πείθεται. — </l>
    <l n="304" rend="indent">ἀλλ’ ἴσθι μέντοι — πρὸς τάδ’ αὐθαδεστέρα</l>
    <l n="305">γίγνου θαλάσσης — εἰ θανῇ, προδοῦσα σοὺς</l>
    <l n="306">παῖδας πατρῴων μὴ μεθέξοντας δόμων,</l>
    <l n="307">μὰ τὴν ἄνασσαν ἱππίαν Ἀμαζόνα,</l>
    <l n="308">ἣ σοῖς τέκνοισι δεσπότην ἐγείνατο</l>
    <l n="309">νόθον φρονοῦντα γνήσι’, οἶσθά νιν καλῶς,</l>
    <l n="310" part="I">Ἱππόλυτον</l>
</sp>

<sp><speaker>Φαίδρα</speaker>
    <l n="310b" part="M">οἴμοι.</l></sp>

<sp><speaker>Τροφός</speaker>
    <l n="310c" part="F">θιγγάνει σέθεν τόδε;</l></sp>

<sp><speaker>Φαίδρα</speaker>
    <l n="311">ἀπώλεσάς με, μαῖα, καί σε πρὸς θεῶν</l>
    <l n="312">τοῦδ’ ἀνδρὸς αὖθις λίσσομαι σιγᾶν πέρι.</l>
</sp>
    
<milestone ed="perseus" n="313" unit="card"/>

<sp><speaker>Τροφός</speaker>
    <l n="313">ὁρᾷς; φρονεῖς μὲν εὖ, φρονοῦσα δ’ οὐ θέλεις</l>
    <l n="314">παῖδάς τ’ ὀνῆσαι καὶ σὸν ἐκσῶσαι βίον.</l>
</sp>

<sp><speaker>Φαίδρα</speaker>
    <l n="315">φιλῶ τέκν’· ἄλλῃ δ’ ἐν τύχῃ χειμάζομαι.</l></sp>

<sp><speaker>Τροφός</speaker>
    <l n="316">ἁγνὰς μέν, ὦ παῖ, χεῖρας αἵματος φορεῖς;</l>
</sp>

<sp><speaker>Φαίδρα</speaker>
    <l n="317">χεῖρες μὲν ἁγναί, φρὴν δ’ ἔχει μίασμά τι.</l>
</sp>

<sp><speaker>Τροφός</speaker>
    <l n="318">μῶν ἐξ ἐπακτοῦ πημονῆς ἐχθρῶν τινος;</l>
</sp>

<sp><speaker>Φαίδρα</speaker>
    <l n="319">φίλος μ’ ἀπόλλυσ’ οὐχ ἑκοῦσαν οὐχ ἑκών.</l>
</sp>

<sp><speaker>Τροφός</speaker>
    <l n="320">Θησεύς τιν’ ἡμάρτηκεν ἐς σ’ ἁμαρτίαν;</l></sp>

<sp><speaker>Φαίδρα</speaker>
    <l n="321">μὴ δρῶσ’ ἔγωγ’ ἐκεῖνον ὀφθείην κακῶς.</l>
 </sp>

<sp><speaker>Τροφός</speaker>
    <l n="322">τί γὰρ τὸ δεινὸν τοῦθ’ ὅ σ’ ἐξαίρει θανεῖν;</l>
</sp>

<sp><speaker>Φαίδρα</speaker>
    <l n="323">ἔα μ’ ἁμαρτεῖν· οὐ γὰρ ἐς σὲ ἁμαρτάνω.</l>
</sp>

<sp><speaker>Τροφός</speaker>
    <l n="324">οὐ δῆθ’ ἑκοῦσά γ’, ἐν δὲ σοὶ λελείψομαι.</l>
</sp>

<sp><speaker>Φαίδρα</speaker>
    <l n="325">τί δρᾷς; βιάζῃ χειρὸς ἐξαρτωμένη;</l></sp>
    
<sp><speaker>Τροφός</speaker>
    <l n="326">καὶ σῶν γε γονάτων, κοὐ μεθήσομαί ποτε.</l>
</sp>

<sp><speaker>Φαίδρα</speaker>
    <l n="327">κάκ’, ὦ τάλαινα, σοὶ τάδ’, εἰ πεύσῃ, κακά.</l>
</sp>

<sp><speaker>Τροφός</speaker>
    <l n="328">μεῖζον γὰρ ἢ σοῦ μὴ τυχεῖν τί μοι κακόν;</l></sp>

<sp><speaker>Φαίδρα</speaker>
    <l n="329">ὀλεῖς· τὸ μέντοι πρᾶγμ’ ἐμοὶ τιμὴν φέρει.</l></sp>

<sp><speaker>Τροφός</speaker>
    <l n="330">κἄπειτα κρύπτεις χρήσθ’ ἱκνουμένης ἐμοῦ;</l></sp>

<sp><speaker>Φαίδρα</speaker>
    <l n="331">ἐκ τῶν γὰρ αἰσχρῶν ἐσθλὰ μηχανώμεθα.</l>
</sp>

<sp><speaker>Τροφός</speaker>
    <l n="332">οὐκοῦν λέγουσα τιμιωτέρα φανῇ.</l>
 </sp>

<sp><speaker>Φαίδρα</speaker>
    <l n="333">ἄπελθε πρὸς θεῶν δεξιᾶς τ’ ἐμῆς μέθες.</l>
</sp>

<sp><speaker>Τροφός</speaker>
    <l n="334">οὐ δῆτ’, ἐπεί μοι δῶρον οὐ δίδως ὃ χρῆν.</l>
</sp>

<sp><speaker>Φαίδρα</speaker>
    <l n="335">δώσω· σέβας γὰρ χειρὸς αἰδοῦμαι τὸ σόν.</l></sp>

<sp><speaker>Τροφός</speaker>
    <l n="336">σιγῷμ’ ἂν ἤδη· σὸς γὰρ οὑντεῦθεν λόγος.</l></sp>

<sp><speaker>Φαίδρα</speaker>
    <l n="337">ὦ τλῆμον, οἷον, μῆτερ, ἠράσθης ἔρον,</l></sp>

<sp><speaker>Τροφός</speaker>
    <l n="338">ὃν ἔσχε Ταύρου, τέκνον, ἢ τί φῂς τόδε;</l></sp>

<sp><speaker>Φαίδρα</speaker>
    <l n="339">σύ τ’, ὦ τάλαιν’ ὅμαιμε, Διονύσου δάμαρ,</l></sp>
    
<sp><speaker>Τροφός</speaker>
    <l n="340">τέκνον, τί πάσχεις; συγγόνους κακορροθεῖς;</l></sp>

<sp><speaker>Φαίδρα</speaker>
    <l n="341">τρίτη δ’ ἐγὼ δύστηνος ὡς ἀπόλλυμαι.</l>
</sp>

<sp><speaker>Τροφός</speaker>
   <l n="342">ἔκ τοι πέπληγμαι· ποῖ προβήσεται λόγος;</l>
</sp>

<sp><speaker>Φαίδρα</speaker>
    <l n="343">ἐκεῖθεν ἡμεῖς, οὐ νεωστί, δυστυχεῖς.</l>
</sp>

<sp><speaker>Τροφός</speaker>
    <l n="344">οὐδέν τι μᾶλλον οἶδ’ ἃ βούλομαι κλύειν.</l>
</sp>

<sp><speaker>Φαίδρα</speaker>
    <l n="345">φεῦ·</l>
    <l n="345a">πῶς ἂν σύ μοι λέξειας ἁμὲ χρὴ λέγειν;</l>
</sp>

<sp><speaker>Τροφός</speaker>
    <l n="346">οὐ μάντις εἰμὶ τἀφανῆ γνῶναι σαφῶς.</l></sp>

<sp><speaker>Φαίδρα</speaker>
    <l n="347">τί τοῦθ’, ὃ δὴ λέγουσιν ἀνθρώπους, ἐρᾶν;</l>
</sp>

<sp><speaker>Τροφός</speaker>
    <l n="348">ἥδιστον, ὦ παῖ, ταὐτὸν ἀλγεινόν θ’ ἅμα.</l>
</sp>

<sp><speaker>Φαίδρα</speaker>
    <l n="349">ἡμεῖς ἂν εἶμεν θατέρῳ κεχρημένοι.</l>
</sp>

<sp><speaker>Τροφός</speaker>
    <l n="350">τί φῄς; ἐρᾷς, ὦ τέκνον; ἀνθρώπων τίνος;</l></sp>

<sp><speaker>Φαίδρα</speaker>
    <l n="351">ὅστις ποθ’ οὗτός ἐσθ’, ὁ τῆς Ἀμαζόνος <gap reason="ellipsis" rend=" . . . "/></l></sp>

<sp><speaker>Τροφός</speaker>
    <l n="352" part="I">Ἱππόλυτον αὐδᾷς;</l>
</sp>

<sp><speaker>Φαίδρα</speaker>
    <l n="352b" part="F">σοῦ τάδ’, οὐκ ἐμοῦ κλύεις.</l>
</sp>

<sp><speaker>Τροφός</speaker>
    <l n="353">οἴμοι, τί λέξεις, τέκνον; ὥς μ’ ἀπώλεσας.</l>
    <l n="354">γυναῖκες, οὐκ ἀνασχέτ’· οὐκ ἀνέξομαι</l>
    <l n="355">ζῶσ’· ἐχθρὸν ἦμαρ, ἐχθρὸν εἰσορῶ φάος.</l>
    <l n="356">ῥίψω μεθήσω σῶμ’, ἀπαλλαχθήσομαι</l>
    <l n="357">βίου θανοῦσα· χαίρετ’· οὐκέτ’ εἴμ’ ἐγώ.</l>
    <l n="358">οἱ σώφρονες γὰρ οὐχ ἑκόντες, ἀλλ’ ὅμως</l>
    <l n="359">κακῶν ἐρῶσι. Κύπρις οὐκ ἄρ’ ἦν θεός,</l>
    <l n="360">ἀλλ’ εἴ τι μεῖζον ἄλλο γίγνεται θεοῦ,</l>
    <l n="361">ἣ τήνδε κἀμὲ καὶ δόμους ἀπώλεσεν.</l>
</sp></div>    
    
<milestone ed="perseus" n="362" unit="card"/>

<div type="textpart" subtype="strophe" n="1">

<sp><speaker>Χορός</speaker>
    <l n="362">ἄιες ὤ, ἔκλυες ὤ,</l>
    <l n="362a">ἀνήκουστα τᾶς</l>
    <l n="363">τυράννου πάθεα μέλεα θρεομένας;</l>
    <l n="364"> — ὀλοίμαν ἔγωγε, <sic>πρὶν σὰν φιλίαν</sic></l>
    <l n="365"><sic rend="merge">κατανύσαι φρενῶν.</sic> ἰώ μοι, φεῦ φεῦ.</l>
    <l n="366"> — ὦ τάλαινα τῶνδ’ ἀλγέων·</l>
    <l n="367"> — ὦ πόνοι τρέφοντες βροτούς.</l>
    <l n="368"> — ὄλωλας, ἐξέφηνας ἐς φάος κακά.</l>
    <l n="369"> — τίς σε παναμέριος ὅδε χρόνος μένει;</l>
    <l n="370"> — τελευτάσεταί τι καινὸν δόμοις.</l>
    <l n="371"> — ἄσημα δ’ οὐκέτ’ ἐστὶν οἷ φθίνει τύχα</l>
    <l n="372">Κύπριδος, ὦ τάλαινα παῖ Κρησία.</l>
</sp></div>
    
<milestone ed="perseus" n="373" unit="card"/>

<div type="textpart" subtype="dialogue">
<sp><speaker>Φαίδρα</speaker>
    <l n="373">Τροζήνιαι γυναῖκες, αἳ τόδ’ ἔσχατον</l>
    <l n="374">οἰκεῖτε χώρας Πελοπίας προνώπιον,</l>
    <l n="375">ἤδη ποτ’ ἄλλως νυκτὸς ἐν μακρῷ χρόνῳ</l>
    <l n="376">θνητῶν ἐφρόντισ’ ᾗ διέφθαρται βίος.</l>
    <l n="377">καί μοι δοκοῦσιν οὐ κατὰ γνώμης φύσιν</l>
    <l n="378">πράσσειν κάκιον· ἔστι γὰρ τό γ’ εὖ φρονεῖν</l>
    <l n="379">πολλοῖσιν· ἀλλὰ τῇδ’ ἀθρητέον τόδε·</l>
    <l n="380">τὰ χρήστ’ ἐπιστάμεσθα καὶ γιγνώσκομεν,</l>
    <l n="381">οὐκ ἐκπονοῦμεν δ’, οἳ μὲν ἀργίας ὕπο,</l>
    <l n="382">οἳ δ’ ἡδονὴν προθέντες ἀντὶ τοῦ καλοῦ</l>
    <l n="383">ἄλλην τιν’. εἰσὶ δ’ ἡδοναὶ πολλαὶ βίου,</l>
    <l n="384">μακραί τε λέσχαι καὶ σχολή, τερπνὸν κακόν,</l>
    <l n="385">αἰδώς τε. δισσαὶ δ’ εἰσίν, ἣ μὲν οὐ κακή,</l>
    <l n="386">ἣ δ’ ἄχθος οἴκων. εἰ δ’ ὁ καιρὸς ἦν σαφής,</l>
    <l n="387">οὐκ ἂν δύ’ ἤστην ταὔτ’ ἔχοντε γράμματα.</l>
    <l n="388" rend="indent">ταῦτ’ οὖν ἐπειδὴ τυγχάνω φρονοῦσ’ ἐγώ,</l>
    <l n="389">οὐκ ἔσθ’ ὁποίῳ φαρμάκῳ διαφθερεῖν</l>
    <l n="390">ἔμελλον, ὥστε τοὔμπαλιν πεσεῖν φρενῶν.</l>
    <l n="391">λέξω δὲ καὶ σοὶ τῆς ἐμῆς γνώμης ὁδόν·</l>
    <l n="392">ἐπεί μ’ ἔρως ἔτρωσεν, ἐσκόπουν ὅπως</l>
    <l n="393">κάλλιστ’ ἐνέγκαιμ’ αὐτόν. ἠρξάμην μὲν οὖν</l>
    <l n="394">ἐκ τοῦδε, σιγᾶν τήνδε καὶ κρύπτειν νόσον.</l>
    <l n="395">γλώσσῃ γὰρ οὐδὲν πιστόν, ἣ θυραῖα μὲν</l>
    <l n="396">φρονήματ’ ἀνδρῶν νουθετεῖν ἐπίσταται,</l>
    <l n="397">αὐτὴ δ’ ὑφ’ αὑτῆς πλεῖστα κέκτηται κακά.</l>
    <l n="398">τὸ δεύτερον δὲ τὴν ἄνοιαν εὖ φέρειν</l>
    <l n="399">τῷ σωφρονεῖν νικῶσα προυνοησάμην.</l>
    <l n="400">τρίτον δ’, ἐπειδὴ τοισίδ’ οὐκ ἐξήνυτον</l>
    <l n="401">Κύπριν κρατῆσαι, κατθανεῖν ἔδοξέ μοι,</l>
    <l n="402">κράτιστον — οὐδεὶς ἀντερεῖ — βουλευμάτων.</l>
    <l n="403">ἐμοὶ γὰρ εἴη μήτε λανθάνειν καλὰ</l>
    <l n="404">μήτ’ αἰσχρὰ δρώσῃ μάρτυρας πολλοὺς ἔχειν.</l>
    <l n="405">τὸ δ’ ἔργον ᾔδη τὴν νόσον τε δυσκλεᾶ,</l>
    <l n="406">γυνή τε πρὸς τοῖσδ’ οὖσ’ ἐγίγνωσκον καλῶς,</l>
    <l n="407">μίσημα πᾶσιν. ὡς ὄλοιτο παγκάκως</l>
    <l n="408">ἥτις πρὸς ἄνδρας ἤρξατ’ αἰσχύνειν λέχη</l>
    <l n="409">πρώτη θυραίους. ἐκ δὲ γενναίων δόμων</l>
    <l n="410">τόδ’ ἦρξε θηλείαισι γίγνεσθαι κακόν.</l>
    <l n="411">ὅταν γὰρ αἰσχρὰ τοῖσιν ἐσθλοῖσιν δοκῇ,</l>
    <l n="412">ἦ κάρτα δόξει τοῖς κακοῖς γ’ εἶναι καλά.</l>
    <l n="413">μισῶ δὲ καὶ τὰς σώφρονας μὲν ἐν λόγοις,</l>
    <l n="414">λάθρᾳ δὲ τόλμας οὐ καλὰς κεκτημένας.</l>
    <l n="415">αἳ πῶς ποτ’, ὦ δέσποινα ποντία Κύπρι,</l>
    <l n="416">βλέπουσιν ἐς πρόσωπα τῶν ξυνευνετῶν</l>
    <l n="417">οὐδὲ σκότον φρίσσουσι τὸν ξυνεργάτην</l>
    <l n="418">τέραμνά τ’ οἴκων μή ποτε φθογγὴν ἀφῇ;</l>
<milestone ed="perseus" n="419" unit="card"/>
    <l n="419" rend="indent">ἡμᾶς γὰρ αὐτὸ τοῦτ’ ἀποκτείνει, φίλαι,</l>
    <l n="420">ὡς μήποτ’ ἄνδρα τὸν ἐμὸν αἰσχύνασ’ ἁλῶ,</l>
    <l n="421">μὴ παῖδας οὓς ἔτικτον· ἀλλ’ ἐλεύθεροι</l>
    <l n="422">παρρησίᾳ θάλλοντες οἰκοῖεν πόλιν</l>
    <l n="423">κλεινῶν Ἀθηνῶν, μητρὸς οὕνεκ’ εὐκλεεῖς.</l>
    <l n="424">δουλοῖ γὰρ ἄνδρα, κἂν θρασύσπλαγχνός τις ᾖ,</l>
    <l n="425">ὅταν ξυνειδῇ μητρὸς ἢ πατρὸς κακά.</l>
    <l n="426">μόνον δὲ τοῦτό φασ’ ἁμιλλᾶσθαι βίῳ,</l>
    <l n="427">γνώμην δικαίαν κἀγαθήν, ὅτῳ παρῇ.</l>
    <l n="428">κακοὺς δὲ θνητῶν ἐξέφην’, ὅταν τύχῃ,</l>
    <l n="429">προθεὶς κάτοπτρον ὥστε παρθένῳ νέᾳ</l>
    <l n="430">χρόνος· παρ’ οἷσι μήποτ’ ὀφθείην ἐγώ.</l></sp>

<sp><speaker>Χορός</speaker>
    <l n="431">φεῦ φεῦ· τὸ σῶφρον ὡς ἁπανταχοῦ καλὸν</l>
    <l n="432">καὶ δόξαν ἐσθλὴν ἐν βροτοῖς καρπίζεται.</l>
</sp>

<sp><speaker>Τροφός</speaker>
    <l n="433">δέσποιν’, ἐμοί τοι συμφορὰ μὲν  ἀρτίως</l>
    <l n="434">ἡ σὴ παρέσχε δεινὸν ἐξαίφνης φόβον·</l>
    <l n="435">νῦν δ’ ἐννοοῦμαι φαῦλος οὖσα· κἀν βροτοῖς</l>
    <l n="436">αἱ δεύτεραί πως φροντίδες σοφώτεραι.</l>
    <l n="437">οὐ γὰρ περισσὸν οὐδὲν οὐδ’ ἔξω λόγου</l>
    <l n="438">πέπονθας· ὀργαὶ δ’ ἐς σ’ ἀπέσκηψαν θεᾶς.</l>
    <l n="439">ἐρᾷς· τί τοῦτο θαῦμα; σὺν πολλοῖς βροτῶν.</l>
    <l n="440">κἄπειτ’ ἔρωτος οὕνεκα ψυχὴν ὀλεῖς;</l>
    <l n="441">οὔ τἄρα λύει τοῖς ἐρῶσι τῶν πέλας,</l>
    <l n="442">ὅσοι τε μέλλουσ’, εἰ θανεῖν αὐτοὺς χρεών·</l>
    <l n="443">Κύπρις γὰρ οὐ φορητός, ἢν πολλὴ ῥυῇ·</l>
    <l n="444">ἣ τὸν μὲν εἴκονθ’ ἡσυχῇ μετέρχεται,</l>
    <l n="445">ὃν δ’ ἂν περισσὸν καὶ φρονοῦνθ’ εὕρῃ μέγα,</l>
    <l n="446">τοῦτον λαβοῦσα — πῶς δοκεῖς; — καθύβρισεν.</l>
    <l n="447">φοιτᾷ δ’ ἀν’ αἰθέρ’, ἔστι δ’ ἐν θαλασσίῳ</l>
    <l n="448">κλύδωνι Κύπρις, πάντα δ’ ἐκ ταύτης ἔφυ·</l>
    <l n="449">ἥδ’ ἐστὶν ἡ σπείρουσα καὶ διδοῦσ’ ἔρον</l>
    <l n="450">οὗ πάντες ἐσμὲν οἱ κατὰ χθόν’ ἔγγονοι.</l>
    <l n="451">ὅσοι μὲν οὖν γραφάς τε τῶν παλαιτέρων</l>
    <l n="452">ἔχουσιν αὐτοί τ’ εἰσὶν ἐν μούσαις ἀεί,</l>
    <l n="453">ἴσασι μὲν Ζεὺς ὥς ποτ’ ἠράσθη γάμων</l>
    <l n="454">Σεμέλης, ἴσασι δ’ ὡς ἀνήρπασέν ποτε</l>
    <l n="455">ἡ καλλιφεγγὴς Κέφαλον ἐς θεοὺς Ἕως</l>
    <l n="456">ἔρωτος εἵνεκ’· ἀλλ’ ὅμως ἐν οὐρανῷ</l>
    <l n="457">ναίουσι κοὐ φεύγουσιν ἐκποδὼν θεούς,</l>
    <l n="458">στέργουσι δ’, οἶμαι, ξυμφορᾷ νικώμενοι.</l>
<milestone ed="perseus" n="459" unit="card"/>
    <l n="459" rend="indent">σὺ δ’ οὐκ ἀνέξῃ; χρῆν σ’ ἐπὶ ῥητοῖς ἄρα</l>
    <l n="460">πατέρα φυτεύειν, ἢ ’πὶ δεσπόταις θεοῖς</l>
    <l n="461">ἄλλοισιν, εἰ μὴ τούσδε γε στέρξεις νόμους.</l>
    <l n="462">πόσους δοκεῖς δὴ κάρτ’ ἔχοντας εὖ φρενῶν</l>
    <l n="463">νοσοῦνθ’ ὁρῶντας λέκτρα μὴ δοκεῖν ὁρᾶν;</l>
    <l n="464">πόσους δὲ παισὶ πατέρας ἡμαρτηκόσι</l>
    <l n="465">συνεκκομίζειν Κύπριν; ἐν σοφοῖσι γὰρ</l>
    <l n="466">τάδ’ ἐστὶ θνητῶν, λανθάνειν τὰ μὴ καλά.</l>
    <l n="467">οὐδ’ ἐκπονεῖν τοι χρὴ βίον λίαν βροτούς·</l>
    <l n="468"><sic>οὐδὲ στέγην γὰρ ἧς κατηρεφεῖς δόμοι</sic></l>
    <l n="469"><sic rend="merge">καλῶς ἀκριβώσειαν·</sic> ἐς δὲ τὴν τύχην</l>
    <l n="470">πεσοῦσ’ ὅσην σὺ πῶς ἂν ἐκνεῦσαι δοκεῖς;</l>
    <l n="471">ἀλλ’, εἰ τὰ πλείω χρηστὰ τῶν κακῶν ἔχεις,</l>
    <l n="472">ἄνθρωπος οὖσα, κάρτα γ’ εὖ πράξειας ἄν.</l>
    <l n="473" rend="indent">ἀλλ’, ὦ φίλη παῖ, λῆγε μὲν κακῶν φρενῶν,</l>
    <l n="474">λῆξον δ’ ὑβρίζουσ’· οὐ γὰρ ἄλλο πλὴν ὕβρις</l>
    <l n="475">τάδ’ ἐστί, κρείσσω δαιμόνων εἶναι θέλειν·</l>
    <l n="476">τόλμα δ’ ἐρῶσα· θεὸς ἐβουλήθη τάδε.</l>
    <l n="477">νοσοῦσα δ’ εὖ πως τὴν νόσον καταστρέφου.</l>
    <l n="478">εἰσὶν δ’ ἐπῳδαὶ καὶ λόγοι θελκτήριοι·</l>
    <l n="479">φανήσεταί τι τῆσδε φάρμακον νόσου.</l>
    <l n="480">ἦ τἄρ’ ἂν ὀψέ γ’ ἄνδρες ἐξεύροιεν ἄν,</l>
    <l n="481">εἰ μὴ γυναῖκες μηχανὰς εὑρήσομεν.</l>
</sp>

<sp><speaker>Χορός</speaker>
    <l n="482">Φαίδρα, λέγει μὲν ἥδε χρησιμώτερα</l>
    <l n="483">πρὸς τὴν παροῦσαν ξυμφοράν, αἰνῶ δὲ σέ.</l>
    <l n="484">ὁ δ’ αἶνος οὗτος δυσχερέστερος λόγων</l>
    <l n="485">τῶν τῆσδε καὶ σοὶ μᾶλλον ἀλγίων κλύειν.</l>
</sp>
    
<milestone ed="perseus" n="486" unit="card"/>

<sp><speaker>Φαίδρα</speaker>
    <l n="486">τοῦτ’ ἔσθ’ ὃ θνητῶν εὖ πόλεις οἰκουμένας</l>
    <l n="487">δόμους τ’ ἀπόλλυσ’, οἱ καλοὶ λίαν λόγοι.</l>
    <l n="488">οὐ γὰρ τὰ τοῖσιν ὠσὶ τερπνὰ χρὴ λέγειν,</l>
    <l n="489">ἀλλ’ ἐξ ὅτου τις εὐκλεὴς γενήσεται.</l>
</sp>

<sp><speaker>Τροφός</speaker>
    <l n="490">τί σεμνομυθεῖς; οὐ λόγων εὐσχημόνων</l>
        <l n="491">δεῖ σ’, ἀλλὰ  τἀνδρός. — ὡς τάχος διοιστέον,</l>
        <l n="492">τὸν εὐθὺν ἐξειπόντας ἀμφὶ σοῦ λόγον.</l>
        <l n="493">εἰ μὲν γὰρ ἦν σοι μὴ ’πὶ συμφοραῖς βίος</l>
        <l n="494">τοιαῖσδε, σώφρων δ’ οὖσ’ ἐτύγχανες γυνή,</l>
        <l n="495">οὐκ ἄν ποτ’ εὐνῆς οὕνεχ’ ἡδονῆς τε σῆς</l>
        <l n="496">προσῆγον ἄν σε δεῦρο· νῦν δ’ ἀγὼν μέγας</l>
        <l n="497">σῶσαι βίον σόν, κοὐκ ἐπίφθονον τόδε.</l></sp>

<sp><speaker>Φαίδρα</speaker>
    <l n="498">ὦ δεινὰ λέξασ’, οὐχὶ συγκλῄσεις στόμα</l>
    <l n="499">καὶ μὴ μεθήσεις αὖθις αἰσχίστους λόγους;</l>
</sp>

<sp><speaker>Τροφός</speaker>
    <l n="500">αἴσχρ’, ἀλλ’ ἀμείνω τῶν καλῶν τάδ’ ἐστί σοι.</l>
        <l n="501">κρεῖσσον δὲ τοὔργον, εἴπερ ἐκσώσει γέ σε,</l>
        <l n="502">ἢ τοὔνομ’, ᾧ σὺ κατθανῇ γαυρουμένη.</l></sp>

<sp><speaker>Φαίδρα</speaker>
    <l n="503">καὶ μή σε πρὸς θεῶν — εὖ λέγεις γάρ, αἰσχρὰ δέ —</l>
    <l n="504">πέρα προβῇς τῶνδ’· ὡς ὑπείργασμαι μὲν εὖ</l>
    <l n="505">ψυχὴν ἔρωτι, τᾀσχρὰ δ’ ἢν λέγῃς καλῶς,</l>
    <l n="506">ἐς τοῦθ’ ὃ φεύγω νῦν ἀναλωθήσομαι.</l>
</sp>

<sp><speaker>Τροφός</speaker>
    <l n="507">εἴ τοι δοκεῖ σοι, χρῆν μὲν οὔ σ’ ἁμαρτάνειν·</l>
    <l n="508">εἰ δ’ οὖν, πιθοῦ μοι· δευτέρα γὰρ ἡ χάρις.</l>
    <l n="509">ἔστιν κατ’ οἴκους φίλτρα μοι θελκτήρια</l>
    <l n="510">ἔρωτος, ἦλθε δ’ ἄρτι μοι γνώμης ἔσω,</l>
    <l n="511">ἅ σ’ οὔτ’ ἐπ’ αἰσχροῖς οὔτ’ ἐπὶ βλάβῃ φρενῶν</l>
    <l n="512">παύσει νόσου τῆσδ’, ἢν σὺ μὴ γένῃ κακή.</l>
    <l n="513" rend="indent">δεῖ δ’ ἐξ ἐκείνου δή τι τοῦ ποθουμένου</l>
    <l n="514">σημεῖον, ἢ λόγον τιν’ ἢ πέπλων ἄπο</l>
    <l n="515">λαβεῖν, συνάψαι τ’ ἐκ δυοῖν μίαν χάριν.</l>
</sp>

<sp><speaker>Φαίδρα</speaker>
    <l n="516">πότερα δὲ χριστὸν ἢ ποτὸν τὸ φάρμακον;</l></sp>

<sp><speaker>Τροφός</speaker>
    <l n="517">οὐκ οἶδ’· ὀνάσθαι, μὴ μαθεῖν βούλου, τέκνον.</l>
</sp>

<sp><speaker>Φαίδρα</speaker>
    <l n="518">δέδοιχ’ ὅπως μοι μὴ λίαν φανῇς σοφή.</l>
</sp>

<sp><speaker>Τροφός</speaker>
    <l n="519">πάντ’ ἂν φοβηθεῖσ’ ἴσθι· δειμαίνεις δὲ τί;</l>
</sp>

<sp><speaker>Φαίδρα</speaker>
    <l n="520">μή μοί τι Θησέως τῶνδε μηνύσῃς τόκῳ.</l>
</sp>

<sp><speaker>Τροφός</speaker>
    <l n="521">ἔασον, ὦ παῖ· ταῦτ’ ἐγὼ θήσω καλῶς.</l>
    <l n="522">μόνον σύ μοι, δέσποινα ποντία Κύπρι,</l>
    <l n="523">συνεργὸς εἴης. τἄλλα δ’ οἷ’ ἐγὼ φρονῶ</l>
    <l n="524">τοῖς ἔνδον ἡμῖν ἀρκέσει λέξαι φίλοις.</l>
</sp></div>
</div>
                
<milestone ed="perseus" n="525" unit="card"/>

<div type="textpart" subtype="choral">
<div type="textpart" subtype="strophe" n="1">
<sp><speaker>Χορός</speaker>
    <l n="525">Ἔρως Ἔρως, ὃ κατ’ ὀμμάτων</l>
        <l n="526">στάζεις πόθον, εἰσάγων γλυκεῖαν</l>
        <l n="527">ψυχᾷ χάριν οὓς ἐπιστρατεύσῃ,</l>
        <l n="528">μή μοί ποτε σὺν κακῷ φανείης</l>
        <l n="529">μηδ’ ἄρρυθμος ἔλθοις.</l>
        <l n="530">οὔτε γὰρ πυρὸς οὔτ’ ἄστρων ὑπέρτερον βέλος,</l>
        <l n="531">οἷον τὸ τᾶς Ἀφροδίτας</l>
        <l n="532">ἵησιν ἐκ χερῶν</l>
        <l n="533">Ἔρως, ὁ Διὸς παῖς.</l>
</sp></div>
    
<milestone ed="perseus" n="535" unit="card"/>

<div type="textpart" subtype="antistrophe" n="1">
<sp><speaker>Χορός</speaker>
    <l n="535">ἄλλως ἄλλως παρά τ’ Ἀλφεῷ</l>
    <l n="536">Φοίβου τ’ ἐπὶ Πυθίοις τεράμνοις</l>
    <l n="537">βούταν φόνον Ἑλλὰς <add>αἶ’</add> ἀέξει·</l>
     <l n="538">Ἔρωτα δέ, τὸν τύραννον ἀνδρῶν,</l>
      <l n="539">τὸν τᾶς Ἀφροδίτας</l>
      <l n="540">φιλτάτων θαλάμων κλῃδοῦχον, οὐ σεβίζομεν,</l>
       <l n="541">πέρθοντα καὶ διὰ πάσας</l>
        <l n="542">ἰόντα συμφορᾶς</l>
        <l n="543">θνατοῖς, ὅταν ἔλθῃ.</l>
</sp></div>
    
<milestone ed="perseus" n="545" unit="card"/>

<div type="textpart" subtype="strophe" n="2">
<sp><speaker>Χορός</speaker>
    <l n="545">τὰν μὲν Οἰχαλίᾳ</l>
    <l n="546">πῶλον ἄζυγα λέκτρων, ἄναν-</l>
    <l n="547">δρον τὸ πρὶν καὶ ἄνυμφον, οἴ-</l>
    <l n="548">κων ζεύξασ’ ἀπ’ Εὐρυτίων</l>
    <l n="549">δρομάδα Ναΐδ’ ὅπως τε Βάκ-</l>
    <l n="550">χαν σὺν αἵματι, σὺν καπνῷ</l>
    <l n="551">φονίοις θ’ <sic>ὑμεναίοις</sic></l>
    <l n="552">Ἀλκμήνας τόκῳ Κύπρις ἐξέδωκεν·</l>
    <l n="553">ὦ τλάμων ὑμεναίων.</l>
</sp></div>
    
<milestone ed="perseus" n="555" unit="card"/>

<div type="textpart" subtype="antistrophe" n="2">
<sp><speaker>Χορός</speaker>
    <l n="555">ὦ Θήβας ἱερὸν</l>
    <l n="556">τεῖχος, ὦ στόμα Δίρκας, συνεί-</l>
    <l n="557">ποιτ’ ἂν ἁ Κύπρις οἷον ἕρ-</l>
    <l n="558">πει. βροντᾷ γὰρ ἀμφιπύρῳ</l>
    <l n="559">τοκάδα τὰν διγόνοιο Βάκ-</l>
    <l n="560">χου νυμφευσαμένα πότμῳ</l>
    <l n="561">φονίῳ κατηύνασεν.</l>
    <l n="562">δεινὰ γὰρ παντᾷ ποτιπνεῖ, μέλισσα δ’</l>
    <l n="563">οἵα τις πεπόταται.</l>
</sp></div>
</div>
                
<milestone ed="perseus" n="565" unit="card"/>

<div type="textpart" subtype="episode">
<sp><speaker>Φαίδρα</speaker>
    <l n="565">σιγήσατ’, ὦ γυναῖκες· ἐξειργάσμεθα.</l>
 </sp>

<sp><speaker>Χορός</speaker>
    <l n="566">τί δ’ ἔστι, Φαίδρα, δεινὸν ἐν δόμοισί σοι;</l></sp>

<sp><speaker>Φαίδρα</speaker>
    <l n="567">ἐπίσχετ’, αὐδὴν τῶν ἔσωθεν ἐκμάθω.</l>
</sp>

<sp><speaker>Χορός</speaker>
    <l n="568">σιγῶ· τὸ μέντοι φροίμιον κακὸν τόδε.</l></sp>

<sp><speaker>Φαίδρα</speaker>
    <l n="569">ἰώ μοι, αἰαῖ·</l>
    <l n="570">ὦ δυστάλαινα τῶν ἐμῶν παθημάτων.</l>
</sp>
<milestone ed="perseus" n="571" unit="card"/>

<div type="textpart" subtype="lyric">
<sp><speaker>Χορός</speaker>
    <l n="571">τίνα θροεῖς αὐδάν; τίνα βοᾷς λόγον;</l>
    <l n="572">ἔνεπε, τίς φοβεῖ σε φήμα, γύναι,</l>
    <l n="573">φρένας ἐπίσσυτος;</l></sp>
    
<milestone ed="perseus" n="575" unit="card"/>

<sp><speaker>Φαίδρα</speaker>
    <l n="575">ἀπωλόμεσθα. ταῖσδ’ ἐπιστᾶσαι πύλαις</l>
    <l n="576">ἀκούσαθ’ οἷος κέλαδος ἐν δόμοις πίτνει.</l></sp></div>

<milestone ed="perseus" n="577" unit="card"/>

<div type="textpart" subtype="lyric">
<sp><speaker>Χορός</speaker>
    <l n="577">σὺ παρὰ κλῇθρα, σοὶ μέλει πομπίμα</l>
    <l n="578">φάτις δωμάτων.</l>
    <l n="579">ἔνεπε δ’ ἔνεπέ μοι, τί ποτ’ ἔβα κακόν;</l></sp>
    
<milestone ed="perseus" n="581" unit="card"/>

<sp><speaker>Φαίδρα</speaker>
    <l n="581">ὁ τῆς φιλίππου παῖς Ἀμαζόνος βοᾷ</l>
    <l n="582">Ἱππόλυτος, αὐδῶν δεινὰ πρόσπολον κακά.</l></sp></div>
<milestone ed="perseus" n="585" unit="card"/>

<div type="textpart" subtype="lyric">
<sp><speaker>Χορός</speaker>
    <l n="585">ἀχὰν μὲν κλύω, σαφὲς δ’ οὐκ ἔχω·</l>
        <l n="586">γεγωνεῖ δ’ ὅπᾳ</l>
        <l n="587">διὰ πύλας ἔμολεν ἔμολε σοὶ βοά.</l></sp>

<milestone ed="perseus" n="589" unit="card"/>

<sp><speaker>Φαίδρα</speaker>
    <l n="589">καὶ μὴν σαφῶς γε τὴν κακῶν προμνήστριαν,</l>
    <l n="590">τὴν δεσπότου προδοῦσαν ἐξαυδᾷ λέχος.</l>
</sp></div>
<milestone ed="perseus" n="591" unit="card"/>

<div type="textpart" subtype="lyric">
<sp><speaker>Χορός</speaker>
    <l n="591">ὤμοι ἐγὼ κακῶν· προδέδοσαι, φίλα.</l>
    <l n="592">τί σοι μήσομαι;</l>
    <l n="593">τὰ κρυπτὰ γὰρ πέφηνε, διὰ δ’ ὄλλυσαι —</l>
</sp>
    
<sp><speaker>Φαίδρα</speaker>
    <l n="594">αἰαῖ, ἒ ἔ.</l></sp>
    
<sp><speaker>Χορός</speaker>
    <l n="595">πρόδοτος ἐκ φίλων.</l></sp>
    
<milestone ed="perseus" n="596" unit="card"/>

<sp><speaker>Φαίδρα</speaker>
    <l n="596">ἀπώλεσέν μ’ εἰποῦσα συμφορὰς ἐμάς,</l>
    <l n="597">φίλως, καλῶς δ’ οὐ τήνδ’ ἰωμένη νόσον.</l></sp> 
    
<sp><speaker>Χορός</speaker>
    <l n="598">πῶς οὖν; τί δράσεις, ὦ παθοῦσ’ ἀμήχανα;</l></sp>

<sp><speaker>Φαίδρα</speaker>
    <l n="599">οὐκ οἶδα πλὴν ἕν· κατθανεῖν ὅσον τάχος,</l>
    <l n="600">τῶν νῦν παρόντων πημάτων ἄκος μόνον.</l>
</sp>
    
<milestone ed="perseus" n="601" unit="card"/>

    <sp><speaker>Ἱππόλυτος</speaker>
        <l n="601">ὦ γαῖα μῆτερ ἡλίου τ’ ἀναπτυχαί,</l>
        <l n="602">οἵων λόγων ἄρρητον εἰσήκουσ’ ὄπα.</l></sp>

<sp><speaker>Τροφός</speaker>
    <l n="603">σίγησον, ὦ παῖ, πρίν τιν’ αἰσθέσθαι βοῆς.</l></sp>

<sp><speaker>Ἱππόλυτος</speaker>
    <l n="604">οὐκ ἔστ’ ἀκούσας δείν’ ὅπως σιγήσομαι.</l></sp>

<sp><speaker>Τροφός</speaker>
    <l n="605">ναὶ πρός σε τῆς σῆς δεξιᾶς εὐωλένου.</l></sp>

<sp><speaker>Ἱππόλυτος</speaker>
    <l n="606">οὐ μὴ προσοίσεις χεῖρα μηδ’ ἅψῃ πέπλων.</l>
</sp>

<sp><speaker>Τροφός</speaker>
    <l n="607">ὦ πρός σε γονάτων, μηδαμῶς μ’ ἐξεργάσῃ.</l>
</sp>

<sp><speaker>Ἱππόλυτος</speaker>
    <l n="608">τί δ’, εἴπερ, ὡς φῄς, μηδὲν εἴρηκας κακόν;</l>
</sp>

<sp><speaker>Τροφός</speaker>
    <l n="609">ὁ μῦθος, ὦ παῖ, κοινὸς οὐδαμῶς ὅδε.</l>
</sp>

<sp><speaker>Ἱππόλυτος</speaker>
    <l n="610">τά τοι κάλ’ ἐν πολλοῖσι κάλλιον λέγειν.</l>
</sp>

<sp><speaker>Τροφός</speaker>
    <l n="611">ὦ τέκνον, ὅρκους μηδαμῶς ἀτιμάσῃς.</l>
</sp>

<sp><speaker>Ἱππόλυτος</speaker>
    <l n="612">ἡ γλῶσσ’ ὀμώμοχ’, ἡ δὲ φρὴν ἀνώμοτος.</l>
 </sp>

<sp><speaker>Τροφός</speaker>
    <l n="613">ὦ παῖ, τί δράσεις; σοὺς φίλους διεργάσῃ;</l>
</sp>

<sp><speaker>Ἱππόλυτος</speaker>
    <l n="614">ἀπέπτυσ’· οὐδεὶς ἄδικός ἐστί μοι φίλος.</l>
</sp>

<sp><speaker>Τροφός</speaker>
    <l n="615">σύγγνωθ’· ἁμαρτεῖν εἰκὸς ἀνθρώπους, τέκνον.</l></sp>

<sp><speaker>Ἱππόλυτος</speaker>
    <l n="616">ὦ Ζεῦ, τί δὴ κίβδηλον ἀνθρώποις κακὸν</l>
    <l n="617">γυναῖκας ἐς φῶς ἡλίου κατῴκισας;</l>
    <l n="618">εἰ γὰρ βρότειον ἤθελες σπεῖραι γένος,</l>
    <l n="619">οὐκ ἐκ γυναικῶν χρῆν παρασχέσθαι τόδε,</l>
    <l n="620">ἀλλ’ ἀντιθέντας σοῖσιν ἐν ναοῖς βροτοὺς</l>
    <l n="621">ἢ χρυσὸν ἢ σίδηρον ἢ χαλκοῦ βάρος</l>
    <l n="622">παίδων πρίασθαι σπέρμα, τοῦ τιμήματος</l>
    <l n="623">τῆς ἀξίας ἕκαστον, ἐν δὲ δώμασιν</l>
    <l n="624">ναίειν ἐλευθέροισι θηλειῶν ἄτερ.</l>
    <l n="625"><del>νῦν δ’ ἐς δόμους μὲν πρῶτον ἄξεσθαι κακὸν</del></l>
    <l n="626"><del rend="merge">μέλλοντες ὄλβον δωμάτων ἐκπίνομεν.</del></l>
    <l n="627">τούτῳ δὲ δῆλον ὡς γυνὴ κακὸν μέγα·</l>
    <l n="628">προσθεὶς γὰρ ὁ σπείρας τε καὶ θρέψας πατὴρ</l>
    <l n="629">φερνὰς ἀπῴκισ’, ὡς ἀπαλλαχθῇ κακοῦ.</l>
    <l n="630">ὁ δ’ αὖ λαβὼν ἀτηρὸν ἐς δόμους φυτὸν</l>
    <l n="631">γέγηθε κόσμον προστιθεὶς ἀγάλματι</l>
    <l n="632">καλὸν κακίστῳ καὶ πέπλοισιν ἐκπονεῖ</l>
    <l n="633">δύστηνος, ὄλβον δωμάτων ὑπεξελών.</l>
    <l n="634"><del>ἔχει δ’ ἀνάγκην, ὥστε κηδεύσας καλοῖς</del></l>
    <l n="635"><del rend="merge">γαμβροῖσι χαίρων σῴζεται πικρὸν λέχος,</del></l>
    <l n="636"><del rend="merge">ἢ χρηστὰ λέκτρα, πενθεροὺς δ’ ἀνωφελεῖς</del></l>
    <l n="637"><del rend="merge">λαβὼν πιέζει τἀγαθῷ τὸ δυστυχές.</del></l>
<!--<milestone ed="perseus" n="638" unit="card"/>-->
    <l n="638">ῥᾷστον δ’ ὅτῳ τὸ μηδέν, ἀλλ’ ἀνωφελὴς</l>
    <l n="639">εὐηθίᾳ κατ’ οἶκον ἵδρυται γυνή.</l>
    <milestone ed="perseus" n="640" unit="card"/>
    <l n="640">σοφὴν δὲ μισῶ· μὴ γὰρ ἔν γ’ ἐμοῖς δόμοις</l>
    <l n="641">εἴη φρονοῦσα πλείον’ ἢ γυναῖκα χρή.</l>
    <l n="642">τὸ γὰρ κακοῦργον μᾶλλον ἐντίκτει Κύπρις</l>
    <l n="643">ἐν ταῖς σοφαῖσιν· ἡ δ’ ἀμήχανος γυνὴ</l>
    <l n="644">γνώμῃ βραχείᾳ μωρίαν ἀφῃρέθη.</l>
    <l n="645">χρῆν δ’ ἐς γυναῖκα πρόσπολον μὲν οὐ περᾶν,</l>
    <l n="646">ἄφθογγα δ’ αὐταῖς συγκατοικίζειν δάκη</l>
    <l n="647">θηρῶν, ἵν’ εἶχον μήτε προσφωνεῖν τινα</l>
    <l n="648">μήτ’ ἐξ ἐκείνων φθέγμα δέξασθαι πάλιν.</l>
    <l n="649">νῦν δ’ αἳ μὲν ἔνδον <sic>δρῶσιν αἱ κακαὶ</sic> κακὰ</l>
    <l n="650">βουλεύματ’, ἔξω δ’ ἐκφέρουσι πρόσπολοι.</l>
    <l n="651" rend="indent">ὡς καὶ σύ γ’ ἡμῖν πατρός, ὦ κακὸν κάρα,</l>
    <l n="652">λέκτρων ἀθίκτων ἦλθες ἐς συναλλαγάς·</l>
    <l n="653">ἁγὼ ῥυτοῖς νασμοῖσιν ἐξομόρξομαι,</l>
    <l n="654">ἐς ὦτα κλύζων. πῶς ἂν οὖν εἴην κακός,</l>
    <l n="655">ὃς οὐδ’ ἀκούσας τοιάδ’ ἁγνεύειν δοκῶ;</l>
    <l n="656">εὖ δ’ ἴσθι, τοὐμόν σ’ εὐσεβὲς σῴζει, γύναι·</l>
    <l n="657">εἰ μὴ γὰρ ὅρκοις θεῶν ἄφαρκτος ᾑρέθην,</l>
    <l n="658">οὐκ ἄν ποτ’ ἔσχον μὴ οὐ τάδ’ ἐξειπεῖν πατρί.</l>
    <l n="659">νῦν δ’ ἐκ δόμων μέν, ἔστ’ ἂν ἔκδημος χθονὸς</l>
    <l n="660">Θησεύς, ἄπειμι· σῖγα δ’ ἕξομεν στόμα.</l>
    <l n="661">θεάσομαι δὲ σὺν πατρὸς μολὼν ποδὶ</l>
    <l n="662">πῶς νιν προσόψῃ καὶ σὺ καὶ δέσποινα σή·</l>
    <l n="663">τῆς σῆς δὲ τόλμης εἴσομαι γεγευμένος.</l>
    <l n="664" rend="indent">ὄλοισθε. μισῶν δ’ οὔποτ’ ἐμπλησθήσομαι</l>
    <l n="665">γυναῖκας, οὐδ’ εἴ φησί τίς μ’ ἀεὶ λέγειν·</l>
    <l n="666">ἀεὶ γὰρ οὖν πώς εἰσι κἀκεῖναι κακαί.</l>
    <l n="667">ἤ νύν τις αὐτὰς σωφρονεῖν διδαξάτω,</l>
    <l n="668">ἢ κἄμ’ ἐάτω ταῖσδ’ ἐπεμβαίνειν ἀεί.</l>
</sp></div>    
    
<milestone ed="perseus" n="669" unit="card"/>

<div type="textpart" subtype="antistrophe" n="1">
    <sp><speaker>Φαίδρα</speaker>
        <l n="669">τάλανες ὦ κακοτυχεῖς</l>
        <l n="669a">γυναικῶν πότμοι.</l>
        <l n="670">τίνα νῦν ἢ τέχναν ἔχομεν ἢ <add>τίνας</add></l>
        <l n="671">σφαλεῖσαι κάθαμμα λύειν λόγους;</l>
        <l n="672">ἐτύχομεν δίκας· ἰὼ γᾶ καὶ φῶς.</l>
        <l n="673">πᾷ ποτ’ ἐξαλύξω τύχας;</l>
        <l n="674">πῶς δὲ πῆμα κρύψω, φίλαι;</l>
        <l n="675">τίς ἂν θεῶν ἀρωγὸς ἢ τίς ἂν βροτῶν</l>
        <l n="676">πάρεδρος ἢ ξυνεργὸς ἀδίκων ἔργων</l>
        <l n="677">φανείη; τὸ γὰρ παρ’ ἡμῖν πάθος</l>
        <l n="678">πέραν δυσεκπέρατον ἔρχεται βίου.</l>
        <l n="679">κακοτυχεστάτα γυναικῶν ἐγώ.</l>
</sp>
<milestone ed="perseus" n="680" unit="card"/>

<sp><speaker>Χορός</speaker>
    <l n="680">φεῦ φεῦ· πέπρακται, κοὐ κατώρθωνται τέχναι,</l>
    <l n="681">δέσποινα, τῆς σῆς προσπόλου, κακῶς δ’ ἔχει.</l></sp>

<sp><speaker>Φαίδρα</speaker>
    <l n="682">ὦ παγκακίστη καὶ φίλων διαφθορεῦ,</l>
    <l n="683">οἷ’ εἰργάσω με. Ζεύς σε γεννήτωρ ἐμὸς</l>
    <l n="684">πρόρριζον ἐκτρίψειεν οὐτάσας πυρί.</l>
    <l n="685">οὐκ εἶπον — οὐ σῆς προυνοησάμην φρενός; —</l>
    <l n="686">σιγᾶν ἐφ’ οἷσι νῦν ἐγὼ κακύνομαι;</l>
    <l n="687">σὺ δ’ οὐκ ἀνέσχου· τοιγὰρ οὐκέτ’ εὐκλεεῖς</l>
    <l n="688">θανούμεθ’. ἀλλὰ δεῖ με δὴ καινῶν λόγων.</l>
    <l n="689">οὗτος γὰρ ὀργῇ συντεθηγμένος φρένας</l>
    <l n="690">ἐρεῖ καθ’ ἡμῶν πατρὶ σὰς ἁμαρτίας,</l>
    <l n="691">ἐρεῖ δὲ Πιτθεῖ τῷ γέροντι συμφοράς,</l>
    <l n="692">πλήσει τε πᾶσαν γαῖαν αἰσχίστων λόγων.</l>
    <l n="693">ὄλοιο καὶ σὺ χὥστις ἄκοντας φίλους</l>
    <l n="694">πρόθυμός ἐστι μὴ καλῶς εὐεργετεῖν.</l>
</sp>

<sp><speaker>Τροφός</speaker>
    <l n="695">δέσποιν’, ἔχεις μὲν τἀμὰ μέμψασθαι κακά·</l>
    <l n="696">τὸ γὰρ δάκνον σου τὴν διάγνωσιν κρατεῖ·</l>
    <l n="697">ἔχω δὲ κἀγὼ πρὸς τάδ’, εἰ δέξῃ, λέγειν.</l>
    <l n="698">ἔθρεψά σ’ εὔνους τ’ εἰμί· τῆς νόσου δέ σοι</l>
    <l n="699">ζητοῦσα φάρμαχ’ ηὗρον οὐχ ἁβουλόμην.</l>
    <l n="700">εἰ δ’ εὖ γ’ ἔπραξα, κάρτ’ ἂν ἐν σοφοῖσιν ἦ·</l>
    <l n="701">πρὸς τὰς τύχας γὰρ τὰς φρένας κεκτήμεθα.</l>
</sp>

<sp><speaker>Φαίδρα</speaker>
    <l n="702">ἦ γὰρ δίκαια ταῦτα κἀξαρκοῦντά μοι,</l>
    <l n="703">τρώσασαν ἡμᾶς εἶτα συγχωρεῖν λόγοις;</l>
</sp>

<sp><speaker>Τροφός</speaker>
    <l n="704">μακρηγοροῦμεν· οὐκ ἐσωφρόνουν ἐγώ.</l>
    <l n="705">ἀλλ’ ἔστι κἀκ τῶνδ’ ὥστε σωθῆναι, τέκνον.</l>
</sp>

<sp><speaker>Φαίδρα</speaker>
    <l n="706">παῦσαι λέγουσα· καὶ τὰ πρὶν γὰρ οὐ καλῶς</l>
    <l n="707">παρῄνεσάς μοι κἀπεχείρησας κακά.</l>
    <l n="708">ἀλλ’ ἐκποδὼν ἄπελθε καὶ σαυτῆς πέρι</l>
    <l n="709">φρόντιζ’· ἐγὼ γὰρ τἀμὰ θήσομαι καλῶς.</l>
    <l n="710" rend="indent">ὑμεῖς δέ, παῖδες εὐγενεῖς Τροζήνιαι,</l>
    <l n="711">τοσόνδε μοι παράσχετ’ ἐξαιτουμένῃ,</l>
    <l n="712">σιγῇ καλύπτειν ἁνθάδ’ εἰσηκούσατε.</l>
</sp>

<sp><speaker>Χορός</speaker>
    <l n="713">ὄμνυμι σεμνὴν Ἄρτεμιν, Διὸς κόρην,</l>
    <l n="714">μηδὲν κακῶν σῶν ἐς φάος δείξειν ποτέ.</l>
 </sp>

<sp><speaker>Φαίδρα</speaker>
    <l n="715">καλῶς ἔλεξας· ἓν δὲ <sic>προτρέπουσ’</sic> ἐγὼ</l>
    <l n="716">εὕρημα δῆτα τῆσδε συμφορᾶς ἔχω,</l>
    <l n="717">ὥστ’ εὐκλεᾶ μὲν παισὶ προσθεῖναι βίον,</l>
    <l n="718">αὐτή τ’ ὀνάσθαι πρὸς τὰ νῦν πεπτωκότα.</l>
    <l n="719">οὐ γάρ ποτ’ αἰσχυνῶ γε Κρησίους δόμους,</l>
    <l n="720">οὐδ’ ἐς πρόσωπον Θησέως ἀφίξομαι</l>
    <l n="721">αἰσχροῖς ἐπ’ ἔργοις οὕνεκα ψυχῆς μιᾶς.</l>
</sp>

<sp><speaker>Χορός</speaker>
    <l n="722">μέλλεις δὲ δὴ τί δρᾶν ἀνήκεστον κακόν;</l>
</sp>

<sp><speaker>Φαίδρα</speaker>
    <l n="723">θανεῖν· ὅπως δέ, τοῦτ’ ἐγὼ βουλεύσομαι.</l>
</sp>

<sp><speaker>Χορός</speaker>
    <l n="724" part="I">εὔφημος ἴσθι.</l>
</sp>

<sp><speaker>Φαίδρα</speaker>
    <l n="724b" part="F">καὶ σύ γ’ εὖ με νουθέτει.</l>
    <l n="725">ἐγὼ δὲ Κύπριν, ἥπερ ἐξόλλυσί με,</l>
    <l n="726">ψυχῆς ἀπαλλαχθεῖσα τῇδ’ ἐν ἡμέρᾳ</l>
    <l n="727">τέρψω· πικροῦ δ’ ἔρωτος ἡσσηθήσομαι.</l>
    <l n="728">ἀτὰρ κακόν γε χἁτέρῳ γενήσομαι</l>
    <l n="729">θανοῦσ’, ἵν’ εἰδῇ μὴ ’πὶ τοῖς ἐμοῖς κακοῖς</l>
    <l n="730">ὑψηλὸς εἶναι· τῆς νόσου δὲ τῆσδέ μοι</l>
    <l n="731">κοινῇ μετασχὼν σωφρονεῖν μαθήσεται.</l>
</sp></div>
</div>
                
<milestone ed="perseus" n="732" unit="card"/>

<div type="textpart" subtype="choral">
<div type="textpart" subtype="strophe" n="1">
<sp><speaker>Χορός</speaker>
    <l n="732">Ἠλιβάτοις ὑπὸ κευθμῶσι γενοίμαν,</l>
    <l n="733">ἵνα με πτεροῦσσαν ὄρνιν ἀγέλῃσι</l>
    <l n="734">ποταναῖς θεὸς ἐνθείη·</l>
    <l n="735">ἀρθείην δ’ ἐπὶ πόντιον</l>
    <l n="736">κῦμα τᾶς Ἀδριηνᾶς</l>
    <l n="737">ἀκτᾶς Ἠριδανοῦ θ’ ὕδωρ·</l>
    <l n="738">ἔνθα πορφύρεον σταλάσ-</l>
    <l n="738a">σουσιν ἐς οἶδμα πατρὸς τάλαι-</l>
    <l n="739">ναι κόραι Φαέθοντος οἴ-</l>
    <l n="740">κτῳ δακρύων</l>
    <l n="741">τὰς ἠλεκτροφαεῖς αὐγάς.</l>
</sp></div>
<milestone ed="perseus" n="742" unit="card"/>

<div type="textpart" subtype="antistrophe" n="1">
<sp><speaker>Χορός</speaker>
    <l n="742">Ἑσπερίδων δ’ ἐπὶ μηλόσπορον ἀκτὰν</l>
    <l n="743">ἀνύσαιμι τᾶν ἀοιδῶν, ἵν’ ὁ ποντο-</l>
    <l n="744">μέδων πορφυρέας λίμνας</l>
    <l n="745">ναύταις οὐκέθ’ ὁδὸν νέμει,</l>
    <l n="746">σεμνὸν τέρμονα κυρῶν</l>
    <l n="747">οὐρανοῦ, τὸν Ἄτλας ἔχει·</l>
    <l n="748">κρῆναί τ’ ἀμβρόσιαι χέον-</l>
    <l n="749">ται Ζηνὸς μελάθρων παρὰ κοί-</l>
    <l n="750">ταις, ἵν’ ἁ βιόδωρος αὔ-</l>
    <l n="750a">ξει ζαθέα</l>
    <l n="751">χθὼν εὐδαιμονίαν θεοῖς.</l>
</sp></div>
<milestone ed="perseus" n="752" unit="card"/>

<div type="textpart" subtype="strophe" n="2">
<sp><speaker>Χορός</speaker>
    <l n="752">ὦ λευκόπτερε Κρησία</l>
    <l n="753">πορθμίς, ἃ διὰ πόντιον</l>
    <l n="754">κῦμ’ ἁλίκτυπον ἅλμας</l>
    <l n="755">ἐπόρευσας ἐμὰν ἄνασσαν ὀλβίων ἀπ’ οἴκων,</l>
    <l n="756">κακονυμφοτάταν ὄνασιν. ἦ γὰρ ἀπ’ ἀμφοτέρων</l>
    <l n="757">ἁ Κρησίας ἐκ γᾶς δύσορ-</l>
    <l n="758">νις ἔπτατο κλεινὰς Ἀθή-</l>
    <l n="759">νας· Μουνίχου δ’ ἀκταῖσιν ἐκ-</l>
    <l n="760">δήσαντο πλεκτὰς πεισμάτων</l>
    <l n="761">ἀρχάς, ἐπ’ ἀ-</l>
    <l n="762">πείρου τε γᾶς ἔβασαν.</l>
</sp></div>
<milestone ed="perseus" n="764" unit="card"/>

<div type="textpart" subtype="antistrophe" n="2">
<sp><speaker>Χορός</speaker>
    <l n="764">ἀνθ’ ὧν, οὐχ ὁσίων ἐρώ-</l>
    <l n="765">των δεινᾷ φρένας Ἀφροδί-</l>
    <l n="766">τας νόσῳ κατεκλάσθη·</l>
    <l n="767">χαλεπᾷ δ’ ὑπέραντλος οὖσα συμφορᾷ τεράμνων</l>
    <l n="768">ἀπὸ νυμφιδίων κρεμαστὸν ἅψεται ἀμφὶ βρόχον</l>
    <l n="769">λευκᾷ καθαρμόζουσα δεί-</l>
    <l n="770">ρᾳ, δαίμονα στυγνὸν καται-</l>
    <l n="771">δεσθεῖσα, τὰν δ’ εὔδοξον ἀνθ-</l>
    <l n="772">αιρουμένα φήμαν, ἀπαλ-</l>
    <l n="773">λάσσουσά τ’ ἀλ-</l>
    <l n="774">γεινὸν φρενῶν ἔρωτα.</l>
</sp></div>
</div>
<milestone ed="perseus" n="776" unit="card"/>

<div type="textpart" subtype="episode">
<sp><speaker>Τροφός</speaker>
<stage>ἔσωθεν</stage>
    <l n="776">ἰοὺ ἰού·</l>
    <l n="776a">βοηδρομεῖτε πάντες οἱ πέλας δόμων·</l>
    <l n="777">ἐν ἀγχόναις δέσποινα, Θησέως δάμαρ.</l></sp>

<sp><speaker>Χορός</speaker>
    <l n="778"> — φεῦ φεῦ, πέπρακται· βασιλὶς οὐκέτ’ ἔστι δὴ</l>
    <l n="779">γυνή, κρεμαστοῖς ἐν βρόχοις ἠρτημένη.</l></sp>

<sp><speaker>Τροφός</speaker>
    <l n="780">οὐ σπεύσετ’; οὐκ οἴσει τις ἀμφιδέξιον</l>
    <l n="781">σίδηρον, ᾧ τόδ’ ἅμμα λύσομεν δέρης;</l></sp>

<sp><speaker>Χορός</speaker>
    <l n="782"> — φίλαι, τί δρῶμεν; ἢ δοκεῖ περᾶν δόμους</l>
    <l n="783">λῦσαί τ’ ἄνασσαν ἐξ ἐπισπαστῶν βρόχων;</l>
    <l n="784">— τί δ’; οὐ πάρεισι πρόσπολοι νεανίαι;</l>
    <l n="785">τὸ πολλὰ πράσσειν οὐκ ἐν ἀσφαλεῖ βίου.</l>
</sp>

<sp><speaker>Τροφός</speaker>
    <l n="786">ὀρθώσατ’ ἐκτείνοντες ἄθλιον νέκυν·</l>
    <l n="787">πικρὸν τόδ’ οἰκούρημα δεσπόταις ἐμοῖς.</l></sp>
  
<sp><speaker>Χορός</speaker>
    <l n="788"> — ὄλωλεν ἡ δύστηνος, ὡς κλύω, γυνή·</l>
    <l n="789">ἤδη γὰρ ὡς νεκρόν νιν ἐκτείνουσι δή.</l>
</sp>

<sp><speaker>Θησεύς</speaker>
    <l n="790">γυναῖκες, ἴστε τίς ποτ’ ἐν δόμοις βοή;</l>
    <l n="791">ἠχὼ βαρεῖα προσπόλων ἀφίκετο.</l>
    <l n="792">οὐ γάρ τί μ’ ὡς θεωρὸν ἀξιοῖ δόμος</l>
    <l n="793">πύλας ἀνοίξας εὐφρόνως προσεννέπειν.</l>
    <l n="794" rend="indent">μῶν Πιτθέως τι γῆρας εἴργασται νέον;</l>
    <l n="795">πρόσω μὲν ἤδη βίοτος, ἀλλ’ ὅμως ἔτ’ ἂν</l>
    <l n="796">λυπηρὸς ἡμῖν τούσδ’ ἂν ἐκλίποι δόμους.</l></sp>

<sp><speaker>Χορός</speaker>
    <l n="797">οὐκ ἐς γέροντας ἥδε σοι τείνει τύχη,</l>
    <l n="798">Θησεῦ· νέοι θανόντες ἀλγυνοῦσί σε.</l></sp>

<sp><speaker>Θησεύς</speaker>
    <l n="799">οἴμοι· τέκνων μοι μή τι συλᾶται βίος;</l>
</sp>

<sp><speaker>Χορός</speaker>
    <l n="800">ζῶσιν, θανούσης μητρὸς ὡς ἄλγιστά σοι.</l>
 </sp>

<sp><speaker>Θησεύς</speaker>
    <l n="801">τί φῄς; ὄλωλεν ἄλοχος; ἐκ τίνος τύχης;</l></sp>

<sp><speaker>Χορός</speaker>
    <l n="802">βρόχον κρεμαστὸν ἀγχόνης ἀνήψατο.</l>
</sp>

<sp><speaker>Θησεύς</speaker>
    <l n="803">λύπῃ παχνωθεῖσ’, ἢ ἀπὸ συμφορᾶς τινος;</l>
</sp>

<sp><speaker>Χορός</speaker>
    <l n="804">τοσοῦτον ἴσμεν· ἄρτι γὰρ κἀγὼ δόμοις,</l>
    <l n="805">Θησεῦ, πάρειμι σῶν κακῶν πενθήτρια.</l></sp>

<sp><speaker>Θησεύς</speaker>
    <l n="806">αἰαῖ· τί δῆτα τοῖσδ’ ἀνέστεμμαι κάρα</l>
    <l n="807">πλεκτοῖσι φύλλοις, δυστυχὴς θεωρὸς ὤν;</l>
    <l n="808">χαλᾶτε κλῇθρα, πρόσπολοι, πυλωμάτων,</l>
    <l n="825">ἐκλύεθ’ ἁρμούς, ὡς ἴδω πικρὰν θέαν</l>
    <l n="810">γυναικός, ἥ με κατθανοῦσ’ ἀπώλεσεν.</l>
</sp>
<milestone ed="perseus" n="811" unit="card"/>

<div type="textpart" subtype="lyric">
<sp><speaker>Χορός</speaker>
    <l n="811"> — ἰὼ ἰὼ τάλαινα μελέων κακῶν·</l>
    <l n="811a">ἔπαθες, εἰργάσω</l>
    <l n="812">τοσοῦτον ὥστε τούσδε συγχέαι δόμους.</l>
    <l n="813"> — αἰαῖ τόλμας, ὦ βιαίως θανοῦσ’</l>
    <l n="814">ἀνοσίῳ τε συμφορᾷ, σᾶς χερὸς</l>
    <l n="815">πάλαισμα μελέας.</l>
    <l n="816"> — τίς ἄρα σάν, τάλαιν’, ἀμαυροῖ ζόαν;</l>
    
</sp></div>
    
<milestone ed="perseus" n="817" unit="card"/>

<div type="textpart" subtype="strophe" n="1">
<sp><speaker>Θησεύς</speaker>
    <l n="817">ὤμοι ἐγὼ πόνων· ἔπαθον, ὦ πόλις,</l>
    <l n="818">τὰ μάκιστ’ ἐμῶν κακῶν. ὦ τύχα,</l>
    <l n="819">ὥς μοι βαρεῖα καὶ δόμοις ἐπεστάθης,</l>
    <l n="820">κηλὶς ἄφραστος ἐξ ἀλαστόρων τινός.</l>
    <l n="821">κατακονὰ μὲν οὖν ἀβίοτος βίου·</l>
    <l n="822">κακῶν δ’, ὢ τάλας, πέλαγος εἰσορῶ</l>
    <l n="823">τοσοῦτον ὥστε μήποτ’ ἐκνεῦσαι πάλιν,</l>
    <l n="824">μηδ’ ἐκπερᾶσαι κῦμα τῆσδε συμφορᾶς.</l>
    <l n="826">τίνα λόγον τάλας, τίνα τύχαν σέθεν</l>
    <l n="827">βαρύποτμον, γύναι, προσαυδῶν τύχω;</l>
    <l n="828">ὄρνις γὰρ ὥς τις ἐκ χερῶν ἄφαντος εἶ,</l>
    <l n="829">πήδημ’ ἐς Ἅιδου κραιπνὸν ὁρμήσασά μοι.</l>
    <l n="830">αἰαῖ αἰαῖ, μέλεα μέλεα τάδε πάθη.</l>
    <l n="831">πρόσωθεν δέ ποθεν ἀνακομίζομαι</l>
    <l n="832">τύχαν δαιμόνων</l>
    <l n="833">ἀμπλακίαισι τῶν πάροιθέν τινος.</l>
</sp>
<milestone ed="perseus" n="834" unit="card"/>

<sp><speaker>Χορός</speaker>
    <l n="834">οὐ σοὶ τάδ’, ὦναξ, ἦλθε δὴ μόνῳ κακά,</l>
    <l n="835">πολλῶν μετ’ ἄλλων δ’ ὤλεσας κεδνὸν λέχος.</l></sp></div>
<milestone ed="perseus" n="836" unit="card"/>

<div type="textpart" subtype="antistrophe" n="1">
<sp><speaker>Θησεύς</speaker>
    <l n="836">τὸ κατὰ γᾶς θέλω, τὸ κατὰ γᾶς κνέφας</l>
    <l n="837">μετοικεῖν σκότῳ θανὼν ὁ τλάμων,</l>
    <l n="838">τῆς σῆς στερηθεὶς φιλτάτης ὁμιλίας·</l>
    <l n="839">ἀπώλεσας γὰρ μᾶλλον ἢ κατέφθισο.</l>
    <l n="840"><sic>τίνος κλύω; πόθεν θανάσιμος τύχα,</sic></l>
    <l n="841"><sic rend="merge">γύναι, σὰν ἔβα, τάλαινα, καρδίαν;</sic></l>
    <l n="842">εἴποι τις ἂν τὸ πραχθέν, ἢ μάτην ὄχλον</l>
    <l n="843">στέγει τύραννον δῶμα προσπόλων ἐμῶν;</l>
    <l n="844">ὤμοι μοι σέθεν, <gap reason="lost" rend=" . . . . . "/></l>
    <l n="845">μέλεος, οἷον εἶδον ἄλγος δόμων,</l>
    <l n="846">οὐ τλητὸν οὐδὲ ῥητόν. ἀλλ’ ἀπωλόμην·</l>
    <l n="847">ἔρημος οἶκος, καὶ τέκν’ ὀρφανεύεται.</l>
    <l n="848">ἔλιπες <add>οὓς ἔτεκες,</add> ἔλιπες, ὦ φίλα</l>
    <l n="849">γυναικῶν ἀρίστα θ’ ὁπόσας ὁρᾷ</l>
    <l n="850">φέγγος ἀελίου</l>
    <l n="851">τε καὶ νυκτὸς ἀστερωπὸν σέλας.</l>
</sp></div>
    
<milestone ed="perseus" n="852" unit="card"/>

<div type="textpart" subtype="lyric">
<sp><speaker>Χορός</speaker>
    <l n="852">ἰὼ τάλας· ὦ τάλας· ὅσον κακὸν ἔχει δόμος.</l>
    <l n="853">δάκρυσί μου βλέφαρα</l>
    <l n="854">καταχυθέντα τέγγεται σᾷ τύχᾳ·</l>
    <l n="855">τὸ δ’ ἐπὶ τῷδε πῆμα φρίσσω πάλαι.</l>
</sp>
    
<milestone ed="perseus" n="856" unit="card"/>

<sp><speaker>Θησεύς</speaker>
    <l n="856">ἔα ἔα·</l>
    <l n="856a">τί δή ποθ’ ἥδε δέλτος ἐκ φίλης χερὸς</l>
    <l n="857">ἠρτημένη; θέλει τι σημῆναι νέον;</l>
    <l n="858">ἀλλ’ ἦ λέχους μοι καὶ τέκνων ἐπιστολὰς</l>
    <l n="859">ἔγραψεν ἡ δύστηνος, ἐξαιτουμένη;</l>
    <l n="860">θάρσει, τάλαινα· λέκτρα γὰρ τὰ Θησέως</l>
    <l n="861">οὐκ ἔστι δῶμά θ’ ἥτις εἴσεισιν γυνή.</l>
    <l n="862">καὶ μὴν τύποι γε σφενδόνης χρυσηλάτου</l>
    <l n="863">τῆς οὐκέτ’ οὔσης τῆσδε προσσαίνουσί με.</l>
    <l n="864">φέρ’, ἐξελίξας περιβολὰς σφραγισμάτων</l>
    <l n="865">ἴδω τί λέξαι δέλτος ἥδε μοι θέλει.</l>
</sp></div>
<milestone ed="perseus" n="866" unit="card"/>

<div type="textpart" subtype="lyric">
<sp><speaker>Χορός</speaker>
    <l n="866"> — φεῦ φεῦ· τόδ’ αὖ νεοχμὸν ἐκδοχαῖς</l>
    <l n="867">ἐπιφέρει θεὸς κακόν. ἐμοὶ μὲν οὖν</l>
    <l n="868">ἀβίοτος βίου τύχα <sic>πρὸς τὸ κρανθέν· εἴη τυχεῖν.</sic></l>
    <l n="869"> — ὀλομένους γάρ, οὐκέτ’ ὄντας λέγω,</l>
    <l n="870">φεῦ φεῦ, τῶν ἐμῶν τυράννων δόμους.</l>
    <l n="871"> — ὦ δαῖμον, εἴ πως ἔστι, μὴ σφήλῃς δόμους,</l>
    <l n="872">αἰτουμένης δὲ κλῦθί μου· πρὸς γάρ τινος</l>
    <l n="873">οἰωνὸν ὥστε μάντις εἰσορῶ κακοῦ.</l></sp>
<milestone ed="perseus" n="874" unit="card"/>

<sp><speaker>Θησεύς</speaker>
    <l n="874">οἴμοι· τόδ’ οἷον ἄλλο πρὸς κακῷ κακόν,</l>
    <l n="875">οὐ τλητὸν οὐδὲ λεκτόν. ὦ τάλας ἐγώ.</l>
</sp>

<sp><speaker>Χορός</speaker>
    <l n="876">τί χρῆμα; λέξον, εἴ τί μοι λόγου μέτα.</l></sp></div>
    
<milestone ed="perseus" n="877" unit="card"/>

<div type="textpart" subtype="lyric">
<sp><speaker>Θησεύς</speaker>
    <l n="877">βοᾷ βοᾷ δέλτος ἄλαστα. πᾷ φύγω</l>
    <l n="878">βάρος κακῶν; ἀπὸ γὰρ ὀλόμενος οἴχομαι,</l>
    <l n="879">οἷον οἷον εἶδον <del>ἐν</del> γραφαῖς μέλος</l>
    <l n="880">φθεγγόμενον τλάμων.</l>
</sp>

<sp><speaker>Χορός</speaker>
    <l n="881">αἰαῖ, κακῶν ἀρχηγὸν ἐκφαίνεις λόγον.</l>
</sp>

<sp><speaker>Θησεύς</speaker>
    <l n="882">τόδε μὲν οὐκέτι στόματος ἐν πύλαις</l>
    <l n="883">καθέξω δυσεκπέρατον, ὀλοὸν</l>
    <l n="884">κακόν· ἰὼ πόλις.</l>
    <l n="885">Ἱππόλυτος εὐνῆς τῆς ἐμῆς ἔτλη θιγεῖν</l>
    <l n="886">βίᾳ, τὸ σεμνὸν Ζηνὸς ὄμμ’ ἀτιμάσας.</l>
    <l n="887">ἀλλ’, ὦ πάτερ Πόσειδον, ἃς ἐμοί ποτε</l>
    <l n="888">ἀρὰς ὑπέσχου τρεῖς, μιᾷ κατέργασαι</l>
    <l n="889">τούτων ἐμὸν παῖδ’, ἡμέραν δὲ μὴ φύγοι</l>
    <l n="890">τήνδ’, εἴπερ ἡμῖν ὤπασας σαφεῖς ἀράς.</l>
</sp>
    
<milestone ed="perseus" n="891" unit="card"/>

<sp><speaker>Χορός</speaker>
    <l n="891">ἄναξ, ἀπεύχου ταῦτα πρὸς θεῶν πάλιν·</l>
    <l n="892">γνώσῃ γὰρ αὖθις ἀμπλακών. ἐμοὶ πιθοῦ.</l>
</sp>

<sp><speaker>Θησεύς</speaker>
    <l n="893">οὐκ ἔστι· καὶ πρός γ’ ἐξελῶ σφε τῆσδε γῆς,</l>
    <l n="894">δυοῖν δὲ μοίραιν θατέρᾳ πεπλήξεται·</l>
    <l n="895">ἢ γὰρ Ποσειδῶν αὐτὸν εἰς Ἅιδου δόμους</l>
    <l n="896">θανόντα πέμψει τὰς ἐμὰς ἀρὰς σέβων,</l>
    <l n="897">ἢ τῆσδε χώρας ἐκπεσὼν ἀλώμενος</l>
    <l n="898">ξένην ἐπ’ αἶαν λυπρὸν ἀντλήσει βίον.</l>
</sp>

<sp><speaker>Χορός</speaker>
    <l n="899">καὶ μὴν ὅδ’ αὐτὸς παῖς σὸς ἐς καιρὸν πάρα,</l>
    <l n="900">Ἱππόλυτος· ὀργῆς δ’ ἐξανεὶς κακῆς, ἄναξ</l>
    <l n="901">Θησεῦ, τὸ λῷστον σοῖσι βούλευσαι δόμοις.</l>
</sp>

<sp><speaker>Ἱππόλυτος</speaker>
    <l n="902">κραυγῆς ἀκούσας σῆς ἀφικόμην, πάτερ,</l>
    <l n="903">σπουδῇ· τὸ μέντοι πρᾶγμ’ ἐφ’ ᾧτινι στένεις</l>
    <l n="904">οὐκ οἶδα, βουλοίμην δ’ ἂν ἐκ σέθεν κλύειν.</l>
    <l n="905">ἔα, τί χρῆμα; σὴν δάμαρθ’ ὁρῶ, πάτερ,</l>
    <l n="906">νεκρόν· μεγίστου θαύματος τόδ’ ἄξιον·</l>
    <l n="907">ἣν ἀρτίως ἔλειπον, ἣ φάος τόδε</l>
    <l n="908">οὔπω χρόνον παλαιὸν εἰσεδέρκετο.</l>
    <l n="909" rend="indent">τί χρῆμα πάσχει; τῷ τρόπῳ διόλλυται;</l>
    <l n="910">πάτερ, πυθέσθαι βούλομαι σέθεν πάρα.</l>
    <l n="911">σιγᾷς· σιωπῆς δ’ οὐδὲν ἔργον ἐν κακοῖς·</l>
    <l n="912">ἡ γὰρ ποθοῦσα πάντα καρδία κλύειν</l>
    <l n="913">κἀν τοῖς κακοῖσι λίχνος οὖσ’ ἁλίσκεται.</l>
    <l n="914">οὐ μὴν φίλους γε κἄτι μᾶλλον ἢ φίλους</l>
    <l n="915">κρύπτειν δίκαιον σάς, πάτερ, δυσπραξίας.</l>
</sp>

<sp><speaker>Θησεύς</speaker>
    <l n="916">ὦ πόλλ’ ἁμαρτάνοντες ἄνθρωποι μάτην,</l>
    <l n="917">τί δὴ τέχνας μὲν μυρίας διδάσκετε</l>
    <l n="918">καὶ πάντα μηχανᾶσθε κἀξευρίσκετε,</l>
    <l n="919">ἓν δ’ οὐκ ἐπίστασθ’ οὐδ’ ἐθηράσασθέ πω,</l>
    <l n="920">φρονεῖν διδάσκειν οἷσιν οὐκ ἔνεστι νοῦς;</l>
</sp>

<sp><speaker>Ἱππόλυτος</speaker>
    <l n="921">δεινὸν σοφιστὴν εἶπας, ὅστις εὖ φρονεῖν</l>
    <l n="922">τοὺς μὴ φρονοῦντας δυνατός ἐστ’ ἀναγκάσαι.</l>
    <l n="923">ἀλλ’ οὐ γὰρ ἐν δέοντι λεπτουργεῖς, πάτερ,</l>
    <l n="924">δέδοικα μή σου γλῶσσ’ ὑπερβάλῃ κακοῖς.</l>
</sp>

<sp><speaker>Θησεύς</speaker>
    <l n="925">φεῦ, χρῆν βροτοῖσι τῶν φίλων τεκμήριον</l>
    <l n="926">σαφές τι κεῖσθαι καὶ διάγνωσιν φρενῶν,</l>
    <l n="927">ὅστις τ’ ἀληθής ἐστιν ὅς τε μὴ φίλος,</l>
    <l n="928">δισσάς τε φωνὰς πάντας ἀνθρώπους ἔχειν,</l>
    <l n="929">τὴν μὲν δικαίαν, τὴν δ’ ὅπως ἐτύγχανεν,</l>
    <l n="930">ὡς ἡ φρονοῦσα τἄδικ’ ἐξηλέγχετο</l>
    <l n="931">πρὸς τῆς δικαίας, κοὐκ ἂν ἠπατώμεθα.</l>
</sp>

<sp><speaker>Ἱππόλυτος</speaker>
    <l n="932">ἀλλ’ ἦ τις ἐς σὸν οὖς με διαβαλὼν ἔχει</l>
    <l n="933">φίλων, νοσοῦμεν δ’ οὐδὲν ὄντες αἴτιοι;</l>
    <l n="934">ἔκ τοι πέπληγμαι· σοὶ γὰρ ἐκπλήσσουσί με</l>
    <l n="935">λόγοι παραλλάσσοντες ἔξεδροι φρενῶν.</l>
</sp>
    
<milestone ed="perseus" n="936" unit="card"/>

<sp><speaker>Θησεύς</speaker>
    <l n="936">φεῦ τῆς βροτείας· ποῖ προβήσεται; φρενός.</l>
    <l n="937">τί τέρμα τόλμης καὶ θράσους γενήσεται;</l>
    <l n="938">εἰ γὰρ κατ’ ἀνδρὸς βίοτον ἐξογκώσεται,</l>
    <l n="939">ὁ δ’ ὕστερος τοῦ πρόσθεν εἰς ὑπερβολὴν</l>
    <l n="940">πανοῦργος ἔσται, θεοῖσι προσβαλεῖν χθονὶ</l>
    <l n="941">ἄλλην δεήσει γαῖαν, ἣ χωρήσεται</l>
    <l n="942">τοὺς μὴ δικαίους καὶ κακοὺς πεφυκότας.</l>
    <l n="943" rend="indent">σκέψασθε δ’ ἐς τόνδ’, ὅστις ἐξ ἐμοῦ γεγὼς</l>
    <l n="944">ᾔσχυνε τἀμὰ λέκτρα κἀξελέγχεται</l>
    <l n="945">πρὸς τῆς θανούσης ἐμφανῶς κάκιστος ὤν.</l>
    <l n="946">δεῖξον δ’, ἐπειδή γ’ ἐς μίασμ’ ἐλήλυθας,</l>
    <l n="947">τὸ σὸν πρόσωπον δεῦρ’ ἐναντίον πατρί.</l>
    <l n="948">σὺ δὴ θεοῖσιν ὡς περισσὸς ὢν ἀνὴρ</l>
    <l n="949">ξύνει; σὺ σώφρων καὶ κακῶν ἀκήρατος;</l>
    <l n="950">οὐκ ἂν πιθοίμην τοῖσι σοῖς κόμποις ἐγὼ</l>
    <l n="951">θεοῖσι προσθεὶς ἀμαθίαν φρονεῖν κακῶς.</l>
    <l n="952"><sic>ἤδη νυν αὔχει καὶ δι’ ἀψύχου βορᾶς</sic></l>
    <l n="953"><sic rend="merge">σίτοις</sic> καπήλευ’, Ὀρφέα τ’ ἄνακτ’ ἔχων</l>
    <l n="954">βάκχευε πολλῶν γραμμάτων τιμῶν καπνούς·</l>
    <l n="955">ἐπεί γ’ ἐλήφθης. τοὺς δὲ τοιούτους ἐγὼ</l>
    <l n="956">φεύγειν προφωνῶ πᾶσι· θηρεύουσι γὰρ</l>
    <l n="957">σεμνοῖς λόγοισιν, αἰσχρὰ μηχανώμενοι.</l>
    <l n="958">τέθνηκεν ἥδε· τοῦτό σ’ ἐκσώσειν δοκεῖς;</l>
    <l n="959">ἐν τῷδ’ ἁλίσκῃ πλεῖστον, ὦ κάκιστε σύ·</l>
    <l n="960">ποῖοι γὰρ ὅρκοι κρείσσονες, τίνες λόγοι</l>
    <l n="961">τῆσδ’ ἂν γένοιντ’ ἄν, ὥστε σ’ αἰτίαν φυγεῖν;</l>
    <l n="962">μισεῖν σε φήσεις τήνδε καὶ τὸ δὴ νόθον</l>
    <l n="963">τοῖς γνησίοισι πολέμιον πεφυκέναι·</l>
    <l n="964">κακὴν ἄρ’ αὐτὴν ἔμπορον βίου λέγεις,</l>
    <l n="965">εἰ δυσμενείᾳ σῇ τὰ φίλτατ’ ὤλεσεν.</l>
    <l n="966">ἀλλ’ ὡς τὸ μῶρον ἀνδράσιν μὲν οὐκ ἔνι,</l>
    <l n="967">γυναιξὶ δ’ ἐμπέφυκεν; οἶδ’ ἐγὼ νέους,</l>
    <l n="968">οὐδὲν γυναικῶν ὄντας ἀσφαλεστέρους,</l>
    <l n="969">ὅταν ταράξῃ Κύπρις ἡβῶσαν φρένα·</l>
    <l n="970">τὸ δ’ ἄρσεν αὐτοὺς ὠφελεῖ προσκείμενον.</l>
    <l n="971">νῦν οὖν — τί ταῦτα σοῖς ἁμιλλῶμαι λόγοις</l>
    <l n="972">νεκροῦ παρόντος μάρτυρος σαφεστάτου;</l>
    <l n="973">ἔξερρε γαίας τῆσδ’ ὅσον τάχος φυγάς,</l>
    <l n="974">καὶ μήτ’ Ἀθήνας τὰς θεοδμήτους μόλῃς,</l>
    <l n="975">μήτ’ εἰς ὅρους γῆς ἧς ἐμὸν κρατεῖ δόρυ.</l>
    <l n="976">εἰ γὰρ παθών γε σοῦ τάδ’ ἡσσηθήσομαι,</l>
    <l n="977">οὐ μαρτυρήσει μ’  Ἴσθμιος Σίνις ποτὲ</l>
    <l n="978">κτανεῖν ἑαυτόν, ἀλλὰ κομπάζειν μάτην,</l>
    <l n="979">οὐδ’ αἱ θαλάσσῃ σύννομοι Σκιρωνίδες</l>
    <l n="980">φήσουσι πέτραι τοῖς κακοῖς μ’ εἶναι βαρύν.</l>
</sp>

<sp><speaker>Χορός</speaker>
    <l n="981">οὐκ οἶδ’ ὅπως εἴποιμ’ ἂν εὐτυχεῖν τινα</l>
    <l n="982">θνητῶν· τὰ γὰρ δὴ πρῶτ’ ἀνέστραπται πάλιν.</l>
</sp>
    
<milestone ed="perseus" n="983" unit="card"/>

<sp><speaker>Ἱππόλυτος</speaker>
    <l n="983">πάτερ, μένος μὲν ξύστασίς τε σῶν φρενῶν</l>
    <l n="984">δεινή· τὸ μέντοι πρᾶγμ’ ἔχον καλοὺς λόγους,</l>
    <l n="985">εἴ τις διαπτύξειεν, οὐ καλὸν τόδε.</l>
    <l n="986">ἐγὼ δ’ ἄκομψος εἰς ὄχλον δοῦναι λόγον,</l>
    <l n="987">ἐς ἥλικας δὲ κὠλίγους σοφώτερος.</l>
    <l n="988">ἔχει δὲ μοῖραν καὶ τόδ’· οἱ γὰρ ἐν σοφοῖς</l>
    <l n="989">φαῦλοι παρ’ ὄχλῳ μουσικώτεροι λέγειν.</l>
    <l n="990">ὅμως δ’ ἀνάγκη, ξυμφορᾶς ἀφιγμένης,</l>
    <l n="991">γλῶσσάν μ’ ἀφεῖναι. πρῶτα δ’ ἄρξομαι λέγειν,</l>
    <l n="992">ὅθεν μ’ ὑπῆλθες πρῶτον ὡς διαφθερῶν</l>
    <l n="993">κοὐκ ἀντιλέξοντ’. εἰσορᾷς φάος τόδε</l>
    <l n="994">καὶ γαῖαν· ἐν τοῖσδ’ οὐκ ἔνεστ’ ἀνὴρ ἐμοῦ,</l>
    <l n="995">οὐδ’ ἢν σὺ μὴ φῇς, σωφρονέστερος γεγώς.</l>
    <l n="996">ἐπίσταμαι γὰρ πρῶτα μὲν θεοὺς σέβειν,</l>
    <l n="997">φίλοις τε χρῆσθαι μὴ ἀδικεῖν πειρωμένοις,</l>
    <l n="998">ἀλλ’ οἷσιν αἰδὼς μήτ’ ἐπαγγέλλειν κακὰ</l>
    <l n="999">μήτ’ ἀνθυπουργεῖν αἰσχρὰ τοῖσι χρωμένοις·</l>
    <l n="1000">οὐκ ἐγγελαστὴς τῶν ὁμιλούντων, πάτερ,</l>
    <l n="1001">ἀλλ’ αὑτὸς οὐ παροῦσι κἀγγὺς ὢν φίλοις.</l>
    <l n="1002">ἑνὸς δ’ ἄθικτος, ᾧ με νῦν ἑλεῖν δοκεῖς·</l>
    <l n="1003">λέχους γὰρ ἐς τόδ’ ἡμέρας ἁγνὸν δέμας·</l>
    <l n="1004">οὐκ οἶδα πρᾶξιν τήνδε πλὴν λόγῳ κλύων</l>
    <l n="1005">γραφῇ τε λεύσσων· οὐδὲ ταῦτα γὰρ σκοπεῖν</l>
    <l n="1006">πρόθυμός εἰμι, παρθένον ψυχὴν ἔχων.</l>
    <l n="1007">καὶ δὴ τὸ σῶφρον τοὐμὸν οὐ πείθει σ’· ἴτω·</l>
    <l n="1008">δεῖ δή σε δεῖξαι τῷ τρόπῳ διεφθάρην.</l>
    <l n="1009">πότερα τὸ τῆσδε σῶμ’ ἐκαλλιστεύετο</l>
    <l n="1010">πασῶν γυναικῶν; ἢ σὸν οἰκήσειν δόμον</l>
    <l n="1011">ἔγκληρον εὐνὴν προσλαβὼν ἐπήλπισα;</l>
    <l n="1012">μάταιος ἆρ’ ἦν, οὐδαμοῦ μὲν οὖν φρενῶν.</l>
    <l n="1013">ἀλλ’ ὡς τυραννεῖν ἡδύ; τοῖσι σώφροσιν</l>
    <l n="1014">ἥκιστά γ’, εἰ μὴ τὰς φρένας διέφθορεν</l>
    <l n="1015">θνητῶν ὅσοισιν ἁνδάνει μοναρχία.</l>
    <l n="1016">ἐγὼ δ’ ἀγῶνας μὲν κρατεῖν Ἑλληνικοὺς</l>
    <l n="1017">πρῶτος θέλοιμ’ ἄν, ἐν πόλει δὲ δεύτερος</l>
    <l n="1018">σὺν τοῖς ἀρίστοις εὐτυχεῖν ἀεὶ φίλοις.</l>
    <l n="1019">πράσσειν τε γὰρ πάρεστι, κίνδυνός τ’ ἀπὼν</l>
    <l n="1020">κρείσσω δίδωσι τῆς τυραννίδος χάριν.</l>
    <l n="1021" rend="indent">ἓν οὐ λέλεκται τῶν ἐμῶν, τὰ δ’ ἄλλ’ ἔχεις·</l>
    <l n="1022">εἰ μὲν γὰρ ἦν μοι μάρτυς οἷός εἰμ’ ἐγώ,</l>
    <l n="1023">καὶ τῆσδ’ ὁρώσης φέγγος ἠγωνιζόμην,</l>
    <l n="1024">ἔργοις ἂν εἶδες τοὺς κακοὺς διεξιών·</l>
    <l n="1025">νῦν δ’ ὅρκιόν σοι Ζῆνα καὶ πέδον χθονὸς</l>
    <l n="1026">ὄμνυμι τῶν σῶν μήποθ’ ἅψασθαι γάμων</l>
    <l n="1027">μηδ’ ἂν θελῆσαι μηδ’ ἂν ἔννοιαν λαβεῖν.</l>
    <l n="1028">ἦ τἄρ’ ὀλοίμην ἀκλεὴς ἀνώνυμος,</l>
    <l n="1029">ἄπολις ἄοικος, φυγὰς ἀλητεύων χθόνα,</l>
    <l n="1030">καὶ μήτε πόντος μήτε γῆ δέξαιτό μου</l>
    <l n="1031">σάρκας θανόντος, εἰ κακὸς πέφυκ’ ἀνήρ.</l>
    <l n="1032">εἰ δ’ ἥδε δειμαίνουσ’ ἀπώλεσεν βίον</l>
    <l n="1033">οὐκ οἶδ’· ἐμοὶ γὰρ οὐ θέμις πέρα λέγειν.</l>
    <l n="1034">ἐσωφρόνησεν οὐκ ἔχουσα σωφρονεῖν,</l>
    <l n="1035">ἡμεῖς δ’ ἔχοντες οὐ καλῶς ἐχρώμεθα.</l>
</sp>

<sp><speaker>Χορός</speaker>
    <l n="1036">ἀρκοῦσαν εἶπας αἰτίας ἀποστροφήν,</l>
    <l n="1037">ὅρκους παρασχών, πίστιν οὐ σμικράν, θεῶν.</l>
</sp>

<sp><speaker>Θησεύς</speaker>
    <l n="1038">ἆρ’ οὐκ ἐπῳδὸς καὶ γόης πέφυχ’ ὅδε,</l>
    <l n="1039">ὃς τὴν ἐμὴν πέποιθεν εὐοργησίᾳ</l>
    <l n="1040">ψυχὴν κρατήσειν, τὸν τεκόντ’ ἀτιμάσας;</l>
</sp>

<sp><speaker>Ἱππόλυτος</speaker>
    <l n="1041">καὶ σοῦ γε ταὐτὰ κάρτα θαυμάζω, πάτερ·</l>
    <l n="1042">εἰ γὰρ σὺ μὲν παῖς ἦσθ’, ἐγὼ δὲ σὸς πατήρ,</l>
    <l n="1043">ἔκτεινά τοί σ’ ἂν κοὐ φυγαῖς ἐζημίουν,</l>
    <l n="1044">εἴπερ γυναικὸς ἠξίουν σ’ ἐμῆς θιγεῖν.</l>
</sp>

<sp><speaker>Θησεύς</speaker>
    <l n="1045">ὡς ἄξιον τόδ’ εἶπας· οὐχ οὕτω θανῇ.</l>
    <l n="1047">ταχὺς γὰρ Ἅιδης ῥᾷστος ἀνδρὶ δυστυχεῖ·</l>
    <l n="1048">ἀλλ’ ἐκ πατρῴας φυγὰς ἀλητεύων χθονὸς</l>
    <l n="1046">ὥσπερ σὺ σαυτῷ τόνδε προύθηκας νόμον —</l>
    <l n="1049"><del>ξένην ἐπ’ αἶαν λυπρὸν ἀντλήσεις βίον·</del></l>
    <l n="1050"><del rend="merge">μισθὸς γὰρ οὗτός ἐστιν ἀνδρὶ δυσσεβεῖ.</del></l>
</sp>

<sp><speaker>Ἱππόλυτος</speaker>
    <l n="1051">οἴμοι, τί δράσεις; οὐδὲ μηνυτὴν χρόνον</l>
    <l n="1052">δέξῃ καθ’ ἡμῶν, ἀλλά μ’ ἐξελᾷς χθονός;</l>
</sp>

<sp><speaker>Θησεύς</speaker>
    <l n="1053">πέραν γε πόντου καὶ τόπων Ἀτλαντικῶν,</l>
    <l n="1054">εἴ πως δυναίμην, ὡς σὸν ἐχθαίρω κάρα.</l>
 </sp>

<sp><speaker>Ἱππόλυτος</speaker>
    <l n="1055">οὐδ’ ὅρκον οὐδὲ πίστιν οὐδὲ μάντεων</l>
    <l n="1056">φήμας ἐλέγξας ἄκριτον ἐκβαλεῖς με γῆς;</l>
 </sp>

<sp><speaker>Θησεύς</speaker>
        <l n="1057">ἡ δέλτος ἥδε κλῆρον οὐ δεδεγμένη</l>
        <l n="1058">κατηγορεῖ σου πιστά· τοὺς δ’ ὑπὲρ κάρα</l>
        <l n="1059">φοιτῶντας ὄρνις πόλλ’ ἐγὼ χαίρειν λέγω.</l>
</sp>

<milestone ed="perseus" n="1060" unit="card"/>

<sp><speaker>Ἱππόλυτος</speaker>
    <l n="1060">ὦ θεοί, τί δῆτα τοὐμὸν οὐ λύω στόμα,</l>
    <l n="1061">ὅστις γ’ ὑφ’ ὑμῶν, οὓς σέβω, διόλλυμαι;</l>
    <l n="1062">οὐ δῆτα· πάντως οὐ πίθοιμ’ ἂν οὕς με δεῖ,</l>
    <l n="1063">μάτην δ’ ἂν ὅρκους συγχέαιμ’ οὓς ὤμοσα.</l>
 </sp>

<sp><speaker>Θησεύς</speaker>
    <l n="1064">οἴμοι, τὸ σεμνὸν ὥς μ’ ἀποκτενεῖ τὸ σόν.</l>
    <l n="1065">οὐκ εἶ πατρῴας ἐκτὸς ὡς τάχιστα γῆς;</l>
</sp>

<sp><speaker>Ἱππόλυτος</speaker>
    <l n="1066">ποῖ δῆθ’ ὁ τλήμων τρέψομαι; τίνος ξένων</l>
    <l n="1067">δόμους ἔσειμι, τῇδ’ ἐπ’ αἰτίᾳ φυγών;</l>
</sp>

<sp><speaker>Θησεύς</speaker>
    <l n="1068">ὅστις γυναικῶν λυμεῶνας ἥδεται</l>
    <l n="1069">ξένους κομίζων καὶ ξυνοικούρους κακῶν.</l>
</sp>

<sp><speaker>Ἱππόλυτος</speaker>
    <l n="1070">αἰαῖ, πρὸς ἧπαρ· δακρύων <del>τ’</del> ἐγγὺς τόδε,</l>
    <l n="1071">εἰ δὴ κακός γε φαίνομαι, δοκῶ τέ σοι.</l>
</sp>

<sp><speaker>Θησεύς</speaker>
    <l n="1072">τότε στενάζειν καὶ προγιγνώσκειν σ’ ἐχρῆν</l>
    <l n="1073">ὅτ’ ἐς πατρῴαν ἄλοχον ὑβρίζειν ἔτλης.</l>
</sp>

<sp><speaker>Ἱππόλυτος</speaker>
    <l n="1074">ὦ δώματ’, εἴθε φθέγμα γηρύσαισθέ μοι</l>
    <l n="1075">καὶ μαρτυρήσαιτ’ εἰ κακὸς πέφυκ’ ἀνήρ.</l>
</sp>

<sp><speaker>Θησεύς</speaker>
    <l n="1076">ἐς τοὺς ἀφώνους μάρτυρας φεύγεις σοφῶς·</l>
    <l n="1077">τὸ δ’ ἔργον οὐ λέγον σε μηνύει κακόν.</l>
</sp>

<sp><speaker>Ἱππόλυτος</speaker>
    <l n="1078">φεῦ·</l>
    <l n="1078a">εἴθ’ ἦν ἐμαυτὸν προσβλέπειν ἐναντίον</l>
    <l n="1079">στάνθ’, ὡς ἐδάκρυσ’ οἷα πάσχομεν κακά.</l>
 </sp>

<sp><speaker>Θησεύς</speaker>
    <l n="1080">πολλῷ γε μᾶλλον σαυτὸν ἤσκησας σέβειν</l>
    <l n="1081">ἢ τοὺς τεκόντας ὅσια δρᾶν δίκαιος ὤν.</l>
</sp>

<sp><speaker>Ἱππόλυτος</speaker>
    <l n="1082">ὦ δυστάλαινα μῆτερ, ὦ πικραὶ γοναί·</l>
    <l n="1083">μηδείς ποτ’ εἴη τῶν ἐμῶν φίλων νόθος.</l>
</sp>

<sp><speaker>Θησεύς</speaker>
    <l n="1084">οὐχ ἕλξετ’ αὐτόν, δμῶες; οὐκ ἀκούετε</l>
    <l n="1085">πάλαι ξενοῦσθαι τόνδε προυννέποντά με;</l>
</sp>

<sp><speaker>Ἱππόλυτος</speaker>
    <l n="1086">κλαίων τις αὐτῶν ἆρ’ ἐμοῦ τεθίξεται·</l>
    <l n="1087">σὺ δ’ αὐτός, εἴ σοι θυμός, ἐξώθει χθονός.</l>
</sp>

<sp><speaker>Θησεύς</speaker>
    <l n="1088">δράσω τάδ’, εἰ μὴ τοῖς ἐμοῖς πείσῃ λόγοις·</l>
    <l n="1089">οὐ γάρ τις οἶκτος σῆς μ’ ὑπέρχεται φυγῆς.</l>
</sp>

<sp><speaker>Ἱππόλυτος</speaker>
    <l n="1090">ἄραρεν, ὡς ἔοικεν· ὦ τάλας ἐγώ·</l>
        <l n="1091">ὡς οἶδα μὲν ταῦτ’, οἶδα δ’ οὐχ ὅπως φράσω.</l>
        <l n="1092">ὦ φιλτάτη μοι δαιμόνων Λητοῦς κόρη,</l>
        <l n="1093">σύνθακε, συγκύναγε, φευξόμεσθα δὴ</l>
        <l n="1094">κλεινὰς Ἀθήνας. ἀλλὰ χαιρέτω πόλις</l>
        <l n="1095">καὶ γαῖ’ Ἐρεχθέως· ὦ πέδον Τροζήνιον,</l>
        <l n="1096">ὡς ἐγκαθηβᾶν πόλλ’ ἔχεις εὐδαίμονα,</l>
        <l n="1097">χαῖρ’· ὕστατον γάρ σ’ εἰσορῶν προσφθέγγομαι.</l>
        <l n="1098" rend="indent">ἴτ’ ὦ νέοι μοι τῆσδε γῆς ὁμήλικες,</l>
        <l n="1099">προσείπαθ’ ἡμᾶς καὶ προπέμψατε χθονός·</l>
        <l n="1100">ὡς οὔποτ’ ἄλλον ἄνδρα σωφρονέστερον</l>
        <l n="1101">ὄψεσθε, κεἰ μὴ ταῦτ’ ἐμῷ δοκεῖ πατρί.</l></sp></div>
</div>
                
<milestone ed="perseus" n="1102" unit="card"/>

<div type="textpart" subtype="choral">
<div type="textpart" subtype="strophe" n="1">
    <sp><speaker>Χορός Κυνηγῶν</speaker>
        <l n="1102">ἦ μέγα μοι τὰ θεῶν μελεδήμαθ’, ὅταν φρένας ἔλθῃ,</l>
        <l n="1103">λύπας παραιρεῖ· ξύνεσιν δέ τιν’ ἐλπίδι κεύθων</l>
        <l n="1104">λείπομαι ἔν τε τύχαις θνατῶν καὶ ἐν ἔργμασι λεύσσων·</l>
        <l n="1105">ἄλλα γὰρ ἄλλοθεν ἀμείβεται, μετὰ δ’ ἵσταται ἀνδράσιν</l>
        <l n="1106">αἰὼν</l>
        <l n="1107">πολυπλάνητος αἰεί.</l>
</sp></div>
    
<milestone ed="perseus" n="1111" unit="card"/>

<div type="textpart" subtype="antistrophe" n="1">
<sp><speaker>Χορός</speaker>
    <l n="1111">εἴθε μοι εὐξαμένᾳ θεόθεν τάδε μοῖρα παράσχοι,</l>
    <l n="1112">τύχαν μετ’ ὄλβου καὶ ἀκήρατον ἄλγεσι θυμόν·</l>
    <l n="1115">δόξα δὲ μήτ’ ἀτρεκὴς μήτ’ αὖ παράσημος ἐνείη·</l>
    <l n="1116">ῥᾴδια δ’ ἤθεα τὸν αὔριον μεταβαλλομένα χρόνον αἰεὶ</l>
    <l n="1118">βίον συνευτυχοίην.</l>
</sp></div>
    
<milestone ed="perseus" n="1120" unit="card"/>

<div type="textpart" subtype="strophe" n="2">
    <sp><speaker>Χορός Κυνηγῶν</speaker>
        <l n="1120">οὐκέτι γὰρ καθαρὰν φρέν’ ἔχω <add>τὰ</add> παρ’ ἐλπίδα λεύσ-</l>
        <l n="1120a">σων,</l>
        <l n="1121">ἐπεὶ τὸν Ἑλλανίας</l>
        <l n="1122">φανερώτατον ἀστέρ’ Ἀθήνας</l>
        <l n="1123">εἴδομεν εἴδομεν ἐκ πατρὸς ὀργᾶς</l>
        <l n="1125">ἄλλαν ἐπ’ αἶαν ἱέμενον.</l>
        <l n="1126">ὦ ψάμαθοι πολιήτιδος ἀκτᾶς,</l>
        <l n="1128">ὦ δρυμὸς ὄρειος, ὅθι κυνῶν</l>
        <l n="1129">ὠκυπόδων μέτα θῆρας ἔναιρεν</l>
        <l n="1130">Δίκτυνναν ἀμφὶ σεμνάν.</l></sp></div>
    
<milestone ed="perseus" n="1131" unit="card"/>

<div type="textpart" subtype="antistrophe" n="2">
<sp><speaker>Χορός</speaker>
    <l n="1131">οὐκέτι συζυγίαν πώλων Ἐνετᾶν ἐπιβάσῃ</l>
    <l n="1132">τὸν ἀμφὶ Λίμνας τρόχον</l>
    <l n="1133">κατέχων ποδὶ γυμνάδος ἵππου.</l>
    <l n="1134">μοῦσα δ’ ἄυπνος ὑπ’ ἄντυγι χορδᾶν</l>
    <l n="1135">λήξει πατρῷον ἀνὰ δόμον·</l>
    <l n="1136">ἀστέφανοι δὲ κόρας ἀνάπαυλαι</l>
    <l n="1137">Λατοῦς βαθεῖαν ἀνὰ χλόαν·</l>
    <l n="1138">νυμφιδία δ’ ἀπόλωλε φυγᾷ σᾷ</l>
    <l n="1139">λέκτρων ἅμιλλα κούραις.</l>
</sp></div>

<milestone ed="perseus" n="1142" unit="card"/>

<div type="textpart" subtype="epode">
<sp><speaker>Χορός</speaker>
    <l n="1142"> — ἐγὼ δὲ σᾷ δυστυχίᾳ</l>
    <l n="1143">δάκρυσι διοίσω πότμον</l>
    <l n="1144">ἄποτμον· ὦ τάλαινα μᾶ-</l>
    <l n="1145">τερ, ἔτεκες ἀνόνατα· φεῦ·</l>
    <l n="1146">μανίω θεοῖσιν·</l>
    <l n="1147">ἰὼ ἰώ·</l>
    <l n="1148">συζύγιαι Χάριτες, τί τὸν τάλαν’ ἐκ πατρίας γᾶς</l>
    <l n="1149">οὐδὲν ἄτας αἴτιον</l>
    <l n="1150">πέμπετε τῶνδ’ ἀπ’ οἴκων;</l>
</sp></div>
</div>

<milestone ed="perseus" n="1151" unit="card"/>

<div type="textpart" subtype="episode">
<sp><speaker>Χορός</speaker>
    <l n="1151"> — καὶ μὴν ὀπαδὸν Ἱππολύτου τόνδ’ εἰσορῶ</l>
    <l n="1152">σπουδῇ σκυθρωπὸν πρὸς δόμους ὁρμώμενον.</l>
</sp>

<sp><speaker>Ἄγγελος</speaker>
    <l n="1153">ποῖ γῆς ἄνακτα τῆσδε Θησέα μολὼν</l>
    <l n="1154">εὕροιμ’ ἄν, ὦ γυναῖκες; εἴπερ ἴστε μοι</l>
    <l n="1155">σημήνατ’· ἆρα τῶνδε δωμάτων ἔσω;</l></sp>
    
<sp><speaker>Χορός</speaker>
    <l n="1156">ὅδ’ αὐτὸς ἔξω δωμάτων πορεύεται.</l>
</sp>

<sp><speaker>Ἄγγελος</speaker>
     <l n="1157">Θησεῦ, μερίμνης ἄξιον φέρω λόγον</l>
    <l n="1158">σοὶ καὶ πολίταις οἵ τ’ Ἀθηναίων πόλιν</l>
    <l n="1159">ναίουσι καὶ γῆς τέρμονας Τροζηνίας.</l>
 </sp>

<sp><speaker>Θησεύς</speaker>
    <l n="1160">τί δ’ ἔστι; μῶν τις συμφορὰ νεωτέρα</l>
    <l n="1161">δισσὰς κατείληφ’ ἀστυγείτονας πόλεις;</l>
</sp>

<sp><speaker>Ἄγγελος</speaker>
    <l n="1162">Ἱππόλυτος οὐκέτ’ ἔστιν, ὡς εἰπεῖν ἔπος·</l>
    <l n="1163">δέδορκε μέντοι φῶς ἐπὶ σμικρᾶς ῥοπῆς.</l>
</sp>

<sp><speaker>Θησεύς</speaker>
    <l n="1164">πρὸς τοῦ; δι’ ἔχθρας μῶν τις ἦν ἀφιγμένος,</l>
    <l n="1165">ὅτου κατῄσχυν’ ἄλοχον ὡς πατρὸς βίᾳ;</l>
</sp>

<sp><speaker>Ἄγγελος</speaker>
    <l n="1166">οἰκεῖος αὐτὸν ὤλεσ’ ἁρμάτων ὄχος</l>
    <l n="1167">ἀραί τε τοῦ σοῦ στόματος, ἃς σὺ σῷ πατρὶ</l>
    <l n="1168">πόντου κρέοντι παιδὸς ἠράσω πέρι.</l></sp>

<sp><speaker>Θησεύς</speaker>
    <l n="1169">ὦ θεοὶ Πόσειδόν θ’, ὡς ἄρ’ ἦσθ’ ἐμὸς πατὴρ</l>
    <l n="1170">ὀρθῶς, ἀκούσας τῶν ἐμῶν κατευγμάτων.</l>
    <l n="1171">πῶς καὶ διώλετ’; εἰπέ· τῷ τρόπῳ Δίκης</l>
    <l n="1172">ἔπαισεν αὐτὸν ῥόπτρον αἰσχύναντ’ ἐμέ;</l>
</sp>

<sp><speaker>Ἄγγελος</speaker>
    <l n="1173">ἡμεῖς μὲν ἀκτῆς κυμοδέγμονος πέλας</l>
    <l n="1174">ψήκτραισιν ἵππων ἐκτενίζομεν τρίχας</l>
    <l n="1175">κλαίοντες· ἦλθε γάρ τις ἄγγελος λέγων</l>
    <l n="1176">ὡς οὐκέτ’ ἐν γῇ τῇδ’ ἀναστρέψοι πόδα</l>
    <l n="1177">Ἱππόλυτος, ἐκ σοῦ τλήμονας φυγὰς ἔχων.</l>
    <l n="1178">ὃ δ’ ἦλθε ταὐτὸν δακρύων ἔχων μέλος</l>
    <l n="1179">ἡμῖν ἐπ’ ἀκτάς· μυρία δ’ ὀπισθόπους</l>
    <l n="1180">φίλων ἅμ’ ἔστειχ’ ἡλίκων <add>θ’</add> ὁμήγυρις.</l>
    <l n="1181">χρόνῳ δὲ δήποτ’ εἶπ’ ἀπαλλαχθεὶς γόων·</l>
    <l n="1182">Τί ταῦτ’ ἀλύω; πειστέον πατρὸς λόγοις.</l>
        <l n="1183">ἐντύναθ’ ἵππους ἅρμασι ζυγηφόρους,</l>
        <l n="1184">δμῶες· πόλις γὰρ οὐκέτ’ ἔστιν ἥδε μοι.</l>
        <l n="1185" rend="indent">τοὐνθένδε μέντοι πᾶς ἀνὴρ ἠπείγετο,</l>
        <l n="1186">καὶ θᾶσσον ἢ λέγοι τις ἐξηρτυμένας</l>
        <l n="1187">πώλους παρ’ αὐτὸν δεσπότην ἐστήσαμεν.</l>
        <l n="1188">μάρπτει δὲ χερσὶν ἡνίας ἀπ’ ἄντυγος,</l>
        <l n="1189">αὐταῖσιν ἀρβύλαισιν ἁρμόσας πόδα.</l>
        <l n="1190">καὶ πρῶτα μὲν θεοῖς εἶπ’ ἀναπτύξας χέρας·</l>
        <l n="1191">Ζεῦ, μηκέτ’ εἴην, εἰ κακὸς πέφυκ’ ἀνήρ·</l>
        <l n="1192">αἴσθοιτο δ’ ἡμᾶς ὡς ἀτιμάζει πατὴρ</l>
        <l n="1193">ἤτοι θανόντας ἢ φάος δεδορκότας.</l>
        <l n="1194" rend="indent">κἀν τῷδ’ ἐπῆγε κέντρον ἐς χεῖρας λαβὼν</l>
        <l n="1195">πώλοις ὁμαρτῇ· πρόσπολοι δ’ ὑφ’ ἅρματος</l>
        <l n="1196">πέλας χαλινῶν εἱπόμεσθα δεσπότῃ</l>
        <l n="1197">τὴν εὐθὺς Ἄργους κἀπιδαυρίας ὁδόν.</l>
    <milestone ed="perseus" n="1198" unit="card"/>
        <l n="1198" rend="indent">ἐπεὶ δ’ ἔρημον χῶρον εἰσεβάλλομεν,</l>
        <l n="1199">ἀκτή τις ἔστι τοὐπέκεινα τῆσδε γῆς</l>
        <l n="1200">πρὸς πόντον ἤδη κειμένη Σαρωνικόν.</l>
        <l n="1201">ἔνθεν τις ἠχὼ χθόνιος ὡς βροντὴ Διὸς</l>
        <l n="1202">βαρὺν βρόμον μεθῆκε, φρικώδη κλύειν·</l>
        <l n="1203">ὀρθὸν δὲ κρᾶτ’ ἔστησαν οὖς τ’ ἐς οὐρανὸν</l>
        <l n="1204">ἵπποι· παρ’ ἡμῖν δ’ ἦν φόβος νεανικὸς</l>
        <l n="1205">πόθεν ποτ’ εἴη φθόγγος. ἐς δ’ ἁλιρρόθους</l>
        <l n="1206">ἀκτὰς ἀποβλέψαντες ἱερὸν εἴδομεν</l>
        <l n="1207">κῦμ’ οὐρανῷ στηρίζον, ὥστ’ ἀφῃρέθη</l>
        <l n="1208">Σκίρωνος ἀκτὰς ὄμμα τοὐμὸν εἰσορᾶν·</l>
        <l n="1209">ἔκρυπτε δ’ Ἰσθμὸν καὶ πέτραν Ἀσκληπιοῦ.</l>
        <l n="1210">κἄπειτ’ ἀνοιδῆσάν τε καὶ πέριξ ἀφρὸν</l>
        <l n="1211">πολὺν καχλάζον ποντίῳ φυσήματι</l>
        <l n="1212">χωρεῖ πρὸς ἀκτὰς οὗ τέθριππος ἦν ὄχος.</l>
        <l n="1213">αὐτῷ δὲ σὺν κλύδωνι καὶ τρικυμίᾳ</l>
        <l n="1214">κῦμ’ ἐξέθηκε ταῦρον, ἄγριον τέρας·</l>
        <l n="1215">οὗ πᾶσα μὲν χθὼν φθέγματος πληρουμένη</l>
        <l n="1216">φρικῶδες ἀντεφθέγγετ’, εἰσορῶσι δὲ</l>
        <l n="1217">κρεῖσσον θέαμα δεργμάτων ἐφαίνετο.</l>
        <l n="1218">εὐθὺς δὲ πώλοις δεινὸς ἐμπίπτει φόβος·</l>
        <l n="1219">καὶ δεσπότης μὲν ἱππικοῖσιν ἤθεσιν</l>
        <l n="1220">πολὺς ξυνοικῶν ἥρπασ’ ἡνίας χεροῖν,</l>
        <l n="1221">ἕλκει δὲ κώπην ὥστε ναυβάτης ἀνὴρ</l>
        <l n="1222">ἱμᾶσιν ἐς τοὔπισθεν ἀρτήσας δέμας·</l>
        <l n="1223">αἳ δ’ ἐνδακοῦσαι στόμια πυριγενῆ γναθμοῖς</l>
        <l n="1224">βίᾳ φέρουσιν, οὔτε ναυκλήρου χερὸς</l>
        <l n="1225">οὔθ’ ἱπποδέσμων οὔτε κολλητῶν ὄχων</l>
        <l n="1226">μεταστρέφουσαι. κεἰ μὲν ἐς τὰ μαλθακὰ</l>
        <l n="1227">γαίας ἔχων οἴακας εὐθύνοι δρόμον,</l>
        <l n="1228">προυφαίνετ’ ἐς τὸ πρόσθεν, ὥστ’ ἀναστρέφειν,</l>
        <l n="1229">ταῦρος, φόβῳ τέτρωρον ἐκμαίνων ὄχον·</l>
        <l n="1230">εἰ δ’ ἐς πέτρας φέροιντο μαργῶσαι φρένας,</l>
        <l n="1231">σιγῇ πελάζων ἄντυγι ξυνείπετο</l>
        <l n="1232">ἐς τοῦθ’ ἕως ἔσφηλε κἀνεχαίτισεν,</l>
        <l n="1233">ἁψῖδα πέτρῳ προσβαλὼν ὀχήματος.</l>
        <l n="1234">σύμφυρτα δ’ ἦν ἅπαντα· σύριγγές τ’ ἄνω</l>
        <l n="1235">τροχῶν ἐπήδων ἀξόνων τ’ ἐνήλατα.</l>
        <l n="1236">αὐτὸς δ’ ὁ τλήμων ἡνίαισιν ἐμπλακεὶς</l>
        <l n="1237">δεσμὸν δυσεξήνυστον ἕλκεται δεθείς,</l>
        <l n="1238">σποδούμενος μὲν πρὸς πέτραις φίλον κάρα</l>
        <l n="1239">θραύων τε σάρκας, δεινὰ δ’ ἐξαυδῶν κλύειν·</l>
        <l n="1240">Στῆτ’, ὦ φάτναισι ταῖς ἐμαῖς τεθραμμέναι,</l>
        <l n="1241">μή μ’ ἐξαλείψητ’· ὦ πατρὸς τάλαιν’ ἀρά.</l>
        <l n="1242">τίς ἄνδρ’ ἄριστον βούλεται σῶσαι παρών;</l>
    <milestone ed="perseus" n="1243" unit="card"/>
        <l n="1243" rend="indent">πολλοὶ δὲ βουληθέντες ὑστέρῳ ποδὶ</l>
        <l n="1244">ἐλειπόμεσθα. χὣ μὲν ἐκ δεσμῶν λυθεὶς</l>
        <l n="1245">τμητῶν ἱμάντων οὐ κάτοιδ’ ὅτῳ τρόπῳ</l>
        <l n="1246">πίπτει, βραχὺν δὴ βίοτον ἐμπνέων ἔτι·</l>
        <l n="1247">ἵπποι δ’ ἔκρυφθεν καὶ τὸ δύστηνον τέρας</l>
        <l n="1248">ταύρου λεπαίας οὐ κάτοιδ’ ὅποι χθονός.</l>
        <l n="1249" rend="indent">δοῦλος μὲν οὖν ἔγωγε σῶν δόμων, ἄναξ,</l>
        <l n="1250">ἀτὰρ τοσοῦτόν γ’ οὐ δυνήσομαί ποτε,</l>
        <l n="1251">τὸν σὸν πιθέσθαι παῖδ’ ὅπως ἐστὶν κακός·</l>
        <l n="1252">οὐδ’ εἰ γυναικῶν πᾶν κρεμασθείη γένος,</l>
        <l n="1253">καὶ τὴν ἐν Ἴδῃ  γραμμάτων πλήσειέ τις</l>
        <l n="1254">πεύκην, ἐπεί νιν ἐσθλὸν ὄντ’ ἐπίσταμαι.</l>
</sp>

<sp><speaker>Χορός</speaker>
    <l n="1255">αἰαῖ· κέκρανται συμφορὰ νέων κακῶν,</l>
    <l n="1256">οὐδ’ ἔστι μοίρας τοῦ χρεών τ’ ἀπαλλαγή.</l>
</sp>

<sp><speaker>Θησεύς</speaker>
    <l n="1257">μίσει μὲν ἀνδρὸς τοῦ πεπονθότος τάδε</l>
    <l n="1258">λόγοισιν ἥσθην τοῖσδε· νῦν δ’ αἰδούμενος</l>
    <l n="1259">θεούς τ’ ἐκεῖνόν θ’, οὕνεκ’ ἐστὶν ἐξ ἐμοῦ,</l>
    <l n="1260">οὔθ’ ἥδομαι τοῖσδ’ οὔτ’ ἐπάχθομαι κακοῖς.</l>
</sp>

<sp><speaker>Ἄγγελος</speaker>
    <l n="1261">πῶς οὖν; κομίζειν, ἢ τί χρὴ τὸν ἄθλιον</l>
    <l n="1262">δράσαντας ἡμᾶς σῇ χαρίζεσθαι φρενί;</l>
    <l n="1263">φρόντιζ’· ἐμοῖς δὲ χρώμενος βουλεύμασιν</l>
    <l n="1264">οὐκ ὠμὸς ἐς σὸν παῖδα δυστυχοῦντ’ ἔσῃ.</l>
</sp>

<sp><speaker>Θησεύς</speaker>
    <l n="1265">κομίζετ’ αὐτόν, ὡς ἰδὼν ἐν ὄμμασιν</l>
    <l n="1266">τὸν τἄμ’ ἀπαρνηθέντα μὴ χρᾶναι λέχη</l>
    <l n="1267">λόγοις τ’ ἐλέγξω δαιμόνων τε συμφοραῖς.</l>
</sp></div>
    
<milestone ed="perseus" n="1268" unit="card"/>
                
<div type="textpart" subtype="choral">
<div type="textpart" subtype="lyric">
<sp><speaker>Χορός</speaker>
    <l n="1268">σὺ τὰν θεῶν ἄκαμπτον φρένα καὶ βροτῶν</l>
    <l n="1269">ἄγεις, Κύπρι, σὺν δ’</l>
    <l n="1270">ὁ ποικιλόπτερος ἀμφιβαλὼν</l>
    <l n="1271">ὠκυτάτῳ πτερῷ.</l>
    <l n="1272">ποτᾶται δὲ γαῖαν εὐάχητόν θ’</l>
    <l n="1273">ἁλμυρὸν ἐπὶ πόντον.</l>
    <l n="1274">θέλγει δ’ Ἔρως, ᾧ μαινομένᾳ κραδίᾳ</l>
    <l n="1275">πτανὸς ἐφορμάσῃ χρυσοφαής,</l>
    <l n="1276">φύσιν ὀρεσκόων σκυλάκων πελαγίων θ’</l>
    <l n="1277">ὅσα τε γᾶ τρέφει</l>
    <l n="1278">τά τ’ ἀέλιος αἰθόμενα δέρκεται,</l>
    <l n="1280">ἄνδρας τε· συμπάντων βασιληίδα τιμάν,</l>
    <l n="1281">Κύπρι, τῶνδε μόνα κρατύνεις.</l>
</sp></div>
</div>
                
<milestone ed="perseus" n="1283" unit="card"/>

<div type="textpart" subtype="episode">
<div type="textpart" subtype="anapests">
<sp><speaker>Ἄρτεμις</speaker>
    <l n="1283">σὲ τὸν εὐπατρίδην Αἰγέως κέλομαι</l>
    <l n="1284">παῖδ’ ἐπακοῦσαι·</l>
    <l n="1285">Λητοῦς δὲ κόρη σ’  Ἄρτεμις αὐδῶ.</l>
    <l n="1286">Θησεῦ, τί τάλας τοῖσδε συνήδῃ,</l>
    <l n="1287">παῖδ’ οὐχ ὁσίως σὸν ἀποκτείνας,</l>
    <l n="1288">ψευδέσι μύθοις ἀλόχου πεισθεὶς</l>
    <l n="1289">ἀφανῆ; φανερὰν δ’ ἔσχεθες ἄτην.</l>
    <l n="1290">πῶς οὐχ ὑπὸ γῆς τάρταρα κρύπτεις</l>
    <l n="1291">δέμας αἰσχυνθείς,</l>
    <l n="1292">ἢ πτηνὸς ἄνω μεταβὰς βίοτον</l>
    <l n="1293">πήματος ἔξω πόδα τοῦδ’ ἀνέχεις;</l>
    <l n="1294">ὡς ἔν γ’ ἀγαθοῖς ἀνδράσιν οὔ σοι</l>
    <l n="1295">κτητὸν βιότου μέρος ἐστίν.</l>
    <milestone ed="perseus" n="1296" unit="card"/>
    <l n="1296">ἄκουε, Θησεῦ, σῶν κακῶν κατάστασιν·</l>
    <l n="1297">καίτοι προκόψω γ’ οὐδέν, ἀλγυνῶ δέ σε.</l>
    <l n="1298">ἀλλ’ ἐς τόδ’ ἦλθον, παιδὸς ἐκδεῖξαι φρένα</l>
    <l n="1299">τοῦ σοῦ δικαίαν, ὡς ὑπ’ εὐκλείας θάνῃ,</l>
    <l n="1300">καὶ σῆς γυναικὸς οἶστρον ἢ τρόπον τινὰ</l>
    <l n="1301">γενναιότητα· τῆς γὰρ ἐχθίστης θεῶν</l>
    <l n="1302">ἡμῖν, ὅσαισι παρθένειος ἡδονή,</l>
    <l n="1303">δηχθεῖσα κέντροις παιδὸς ἠράσθη σέθεν.</l>
    <l n="1304">γνώμῃ δὲ νικᾶν τὴν Κύπριν πειρωμένη</l>
    <l n="1305">τροφοῦ διώλετ’ οὐχ ἑκοῦσα μηχαναῖς,</l>
    <l n="1306">ἣ σῷ δι’ ὅρκων παιδὶ σημαίνει νόσον.</l>
    <l n="1307">ὃ δ’, ὥσπερ ὢν δίκαιος, οὐκ ἐφέσπετο</l>
    <l n="1308">λόγοισιν, οὐδ’ αὖ πρὸς σέθεν κακούμενος</l>
    <l n="1309">ὅρκων ἀφεῖλε πίστιν, εὐσεβὴς γεγώς.</l>
    <l n="1310">ἣ δ’ εἰς ἔλεγχον μὴ πέσῃ φοβουμένη</l>
    <l n="1311">ψευδεῖς γραφὰς ἔγραψε καὶ διώλεσεν</l>
    <l n="1312">δόλοισι σὸν παῖδ’· ἀλλ’ ὅμως ἔπεισέ σε.</l>
</sp>

<sp><speaker>Θησεύς</speaker>
    <l n="1313">οἴμοι.</l>
</sp>

<sp><speaker>Ἄρτεμις</speaker>
    <l n="1313a">δάκνει σε, Θησεῦ, μῦθος; ἀλλ’ ἔχ’ ἥσυχος,</l>
    <l n="1314">τοὐνθένδ’ ἀκούσας ὡς ἂν οἰμώξῃς πλέον.</l>
    <l n="1315">ἆρ’ οἶσθα πατρὸς τρεῖς ἀρὰς ἔχων σαφεῖς;</l>
    <l n="1316">ὧν τὴν μίαν παρεῖλες, ὦ κάκιστε σύ,</l>
    <l n="1317">ἐς παῖδα τὸν σόν, ἐξὸν εἰς ἐχθρόν τινα.</l>
    <l n="1318">πατὴρ μὲν οὖν σοι πόντιος φρονῶν καλῶς</l>
    <l n="1319">ἔδωχ’ ὅσονπερ χρῆν, ἐπείπερ ᾔνεσεν·</l>
    <l n="1320">σὺ δ’ ἔν τ’ ἐκείνῳ κἀν ἐμοὶ φαίνῃ κακός,</l>
    <l n="1321">ὃς οὔτε πίστιν οὔτε μάντεων ὄπα</l>
    <l n="1322">ἔμεινας, οὐκ ἤλεγξας, οὐ χρόνῳ μακρῷ</l>
    <l n="1323">σκέψιν παρέσχες, ἀλλὰ θᾶσσον ἤ σ’ ἐχρῆν</l>
    <l n="1324">ἀρὰς ἀφῆκας παιδὶ καὶ κατέκτανες.</l>
</sp>

<sp><speaker>Θησεύς</speaker>
    <l n="1325" part="I">δέσποιν’, ὀλοίμην.</l></sp>

<sp><speaker>Ἄρτεμις</speaker>
    <l n="1325b" part="F">δείν’ ἔπραξας, ἀλλ’ ὅμως</l>
    <l n="1326">ἔτ’ ἔστι καί σοι τῶνδε συγγνώμης τυχεῖν·</l>
    <l n="1327">Κύπρις γὰρ ἤθελ’ ὥστε γίγνεσθαι τόδε,</l>
    <l n="1328">πληροῦσα θυμόν. θεοῖσι δ’ ὧδ’ ἔχει νόμος·</l>
    <l n="1329">οὐδεὶς ἀπαντᾶν βούλεται προθυμίᾳ</l>
    <l n="1330">τῇ τοῦ θέλοντος, ἀλλ’ ἀφιστάμεσθ’ ἀεί.</l>
    <l n="1331">ἐπεί, σάφ’ ἴσθι, Ζῆνα μὴ φοβουμένη</l>
    <l n="1332">οὐκ ἄν ποτ’ ἦλθον ἐς τόδ’ αἰσχύνης ἐγὼ</l>
    <l n="1333">ὥστ’ ἄνδρα πάντων φίλτατον βροτῶν ἐμοὶ</l>
    <l n="1334">θανεῖν ἐᾶσαι. τὴν δὲ σὴν ἁμαρτίαν</l>
    <l n="1335">τὸ μὴ εἰδέναι μὲν πρῶτον ἐκλύει κάκης·</l>
    <l n="1336">ἔπειτα δ’ ἡ θανοῦσ’ ἀνήλωσεν γυνὴ</l>
    <l n="1337">λόγων ἐλέγχους ὥστε σὴν πεῖσαι φρένα.</l>
    <l n="1338" rend="indent">μάλιστα μέν νυν σοὶ τάδ’ ἔρρωγεν κακά,</l>
    <l n="1339">λύπη δὲ κἀμοί· τοὺς γὰρ εὐσεβεῖς θεοὶ</l>
    <l n="1340">θνῄσκοντας οὐ χαίρουσι· τούς γε μὴν κακοὺς</l>
    <l n="1341">αὐτοῖς τέκνοισι καὶ δόμοις ἐξόλλυμεν.</l>
</sp></div>
    
<milestone ed="perseus" n="1342" unit="card"/>

<div type="textpart" subtype="anapests">
<sp><speaker>Χορός</speaker>
    <l n="1342">καὶ μὴν ὁ τάλας ὅδε δὴ στείχει,</l>
    <l n="1343">σάρκας νεαρὰς ξανθόν τε κάρα</l>
    <l n="1344">διαλυμανθείς. ὦ πόνος οἴκων,</l>
    <l n="1345">οἷον ἐκράνθη δίδυμον μελάθροις</l>
    <l n="1346">πένθος θεόθεν καταληπτόν.</l>
</sp></div>
    
<div type="textpart" subtype="anapests">
<sp><speaker>Ἱππόλυτος</speaker>
    <l n="1347">αἰαῖ αἰαῖ·</l>
    <l n="1348">δύστηνος ἐγώ, πατρὸς ἐξ ἀδίκου</l>
    <l n="1349">χρησμοῖς ἀδίκοις διελυμάνθην.</l>
    <l n="1350">ἀπόλωλα τάλας, οἴμοι μοι.</l>
    <l n="1351">διά μου κεφαλῆς ᾄσσουσ’ ὀδύναι,</l>
    <l n="1352">κατὰ δ’ ἐγκέφαλον πηδᾷ σφάκελος.</l>
    <l n="1353">σχές, ἀπειρηκὸς σῶμ’ ἀναπαύσω.</l>
    <l n="1354"><del>ἓ ἕ·</del></l>
    <l n="1355">ὦ στυγνὸν ὄχημ’ ἵππειον, ἐμῆς</l>
    <l n="1356">βόσκημα χερός,</l>
    <l n="1357">διά μ’ ἔφθειρας, κατὰ δ’ ἔκτεινας.</l>
    <l n="1358">φεῦ φεῦ· πρὸς θεῶν, ἀτρέμας, δμῶες,</l>
    <l n="1359">χροὸς ἑλκώδους ἅπτεσθε χεροῖν.</l>
    <l n="1360">τίς ἐφέστηκεν δεξιὰ πλευροῖς;</l>
    <l n="1361">πρόσφορά μ’ αἴρετε, σύντονα δ’ ἕλκετε</l>
    <l n="1362">τὸν κακοδαίμονα καὶ κατάρατον</l>
    <l n="1363">πατρὸς ἀμπλακίαις. Ζεῦ Ζεῦ, τάδ’ ὁρᾷς;</l>
    <l n="1364">ὅδ’ ὁ σεμνὸς ἐγὼ καὶ θεοσέπτωρ,</l>
    <l n="1365">ὅδ’ ὁ σωφροσύνῃ πάντας ὑπερσχὼν</l>
    <l n="1366">προῦπτον ἐς Ἅιδην στείχω κατ’ ἄκρας</l>
    <l n="1367">ὀλέσας βίοτον· μόχθους δ’ ἄλλως</l>
    <l n="1368">τῆς εὐσεβίας</l>
    <l n="1369">εἰς ἀνθρώπους ἐπόνησα.</l></sp></div>
    
<milestone ed="perseus" n="1370" unit="card"/>

<div type="textpart" subtype="lyric">
<sp><speaker>Ἱππόλυτος</speaker>
    <l n="1370">αἰαῖ αἰαῖ·</l>
    <l n="1371">καὶ νῦν ὀδύνα μ’ ὀδύνα βαίνει —</l>
    <l n="1372">μέθετέ με,  τάλανες —</l>
    <l n="1373">καί μοι θάνατος Παιὰν ἔλθοι.</l>
    <l n="1374">προσαπόλλυτ’ ἀπόλλυτε τὸν δυσδαί-</l>
    <l n="1375">μονά <add>μ’·</add> ἀμφιτόμου λόγχας ἔραμαι,</l>
    <l n="1376">διαμοιρᾶσαι</l>
    <l n="1377">διά τ’ εὐνᾶσαι τὸν ἐμὸν βίοτον.</l>
    <l n="1378">ὦ πατρὸς ἐμοῦ δύστηνος ἀρά·</l>
    <l n="1379">μιαιφόνων <del>τε</del> συγγόνων παλαιῶν</l>
     <l n="1380">προγεννητόρων ἐξορίζεται</l>
     <l n="1381">κακόν, <sic>οὐδὲ μέλλει,</sic></l>
     <l n="1382">ἔμολέ τ’ ἐπ’ ἐμὲ τί ποτε τὸν οὐ-</l>
     <l n="1383">δὲν ὄντ’ ἐπαίτιον κακῶν;</l>
     <l n="1384">ἰώ μοί μοι·</l>
     <l n="1385"> — τί φῶ; πῶς ἀπαλλάξω βιοτὰν ἐμὰν τάνδ’ ἀναλ-</l>
     <l n="1386">γήτου πάθους; εἴθε με κοι-</l>
     <l n="1387">μάσειε τὸν δυσδαίμον’ Ἅι-</l>
     <l n="1388">δου μέλαινα νύκτερός τ’ ἀνάγκα.</l>
</sp>
    
<milestone ed="perseus" n="1389" unit="card"/>

<sp><speaker>Ἄρτεμις</speaker>
    <l n="1389">ὦ τλῆμον, οἵᾳ συμφορᾷ συνεζύγης·</l>
    <l n="1390">τὸ δ’ εὐγενές σε τῶν φρενῶν ἀπώλεσεν.</l>
</sp>

<sp><speaker>Ἱππόλυτος</speaker>
    <l n="1391">ἔα·</l>
    <l n="1391a">ὦ θεῖον ὀδμῆς πνεῦμα· καὶ γὰρ ἐν κακοῖς</l>
    <l n="1392">ὢν ᾐσθόμην σου κἀνεκουφίσθην δέμας·</l>
    <l n="1393">ἔστ’ ἐν τόποισι τοισίδ’  Ἄρτεμις θεά.</l>
 </sp>

<sp><speaker>Ἄρτεμις</speaker>
    <l n="1394">ὦ τλῆμον, ἔστι, σοί γε φιλτάτη θεῶν.</l>
</sp>

<sp><speaker>Ἱππόλυτος</speaker>
    <l n="1395">ὁρᾷς με, δέσποιν’, ὡς ἔχω, τὸν ἄθλιον;</l>
</sp>

<sp><speaker>Ἄρτεμις</speaker>
    <l n="1396">ὁρῶ· κατ’ ὄσσων δ’ οὐ θέμις βαλεῖν δάκρυ.</l>
</sp>

<sp><speaker>Ἱππόλυτος</speaker>
    <l n="1397">οὐκ ἔστι σοι κυναγὸς οὐδ’ ὑπηρέτης,</l>
</sp>

<sp><speaker>Ἄρτεμις</speaker>
    <l n="1398">οὐ δῆτ’· ἀτάρ μοι προσφιλής γ’ ἀπόλλυσαι.</l>
</sp>

<sp><speaker>Ἱππόλυτος</speaker>
    <l n="1399">οὐδ’ ἱππονώμας οὐδ’ ἀγαλμάτων φύλαξ.</l>
</sp>

<sp><speaker>Ἄρτεμις</speaker>
    <l n="1400">Κύπρις γὰρ ἡ πανοῦργος ὧδ’ ἐμήσατο.</l>
</sp>

<sp><speaker>Ἱππόλυτος</speaker>
    <l n="1401">ὤμοι· φρονῶ δὴ δαίμον’ ἥ μ’ ἀπώλεσεν.</l>
</sp>

<sp><speaker>Ἄρτεμις</speaker>
    <l n="1402">τιμῆς ἐμέμφθη σωφρονοῦντι δ’ ἤχθετο.</l>
</sp>

<sp><speaker>Ἱππόλυτος</speaker>
    <l n="1403">τρεῖς ὄντας ἡμᾶς ὤλεσ’, ᾔσθημαι, Κύπρις.</l>
 </sp>

<sp><speaker>Ἄρτεμις</speaker>
    <l n="1404">πατέρα γε καὶ σὲ καὶ τρίτην ξυνάορον.</l>
</sp>

<sp><speaker>Ἱππόλυτος</speaker>
    <l n="1405">ᾤμωξα τοίνυν καὶ πατρὸς δυσπραξίας.</l>
</sp>

<sp><speaker>Ἄρτεμις</speaker>
    <l n="1406">ἐξηπατήθη δαίμονος βουλεύμασιν.</l>  
</sp>

<sp><speaker>Ἱππόλυτος</speaker>
    <l n="1407">ὦ δυστάλας σὺ τῆσδε συμφορᾶς, πάτερ.</l>
 </sp>

<sp><speaker>Θησεύς</speaker>
    <l n="1408">ὄλωλα, τέκνον, οὐδέ μοι χάρις βίου.</l>
</sp>

<sp><speaker>Ἱππόλυτος</speaker>
    <l n="1409">στένω σὲ μᾶλλον ἢ ’μὲ τῆς ἁμαρτίας.</l>
</sp>

<sp><speaker>Θησεύς</speaker>
    <l n="1410">εἰ γὰρ γενοίμην, τέκνον, ἀντὶ σοῦ νεκρός.</l>
</sp>

<sp><speaker>Ἱππόλυτος</speaker>
    <l n="1411">ὦ δῶρα πατρὸς σοῦ Ποσειδῶνος πικρά.</l>
</sp>

<sp><speaker>Θησεύς</speaker>
    <l n="1412">ὡς μήποτ’ ἐλθεῖν ὤφελ’ ἐς τοὐμὸν στόμα.</l>
</sp>

<sp><speaker>Ἱππόλυτος</speaker>
    <l n="1413">τί δ’; ἔκτανές τἄν μ’, ὡς τότ’ ἦσθ’ ὠργισμένος.</l>
</sp>

<sp><speaker>Θησεύς</speaker>
    <l n="1414">δόξης γὰρ ἦμεν πρὸς θεῶν ἐσφαλμένοι.</l>
</sp>

<sp><speaker>Ἱππόλυτος</speaker>
    <l n="1415">φεῦ·</l>
    <l n="1415a">εἴθ’ ἦν ἀραῖον δαίμοσιν βροτῶν γένος.</l>
</sp>

<sp><speaker>Ἄρτεμις</speaker>
    <l n="1416">ἔασον· οὐ γὰρ οὐδὲ γῆς ὑπὸ ζόφον</l>
    <l n="1417">θεᾶς ἄτιμοι Κύπριδος ἐκ προθυμίας</l>
    <l n="1418">ὀργαὶ κατασκήψουσιν ἐς τὸ σὸν δέμας</l>
    <l n="1419">σῆς εὐσεβείας κἀγαθῆς φρενὸς χάριν.</l>
    <l n="1420">ἐγὼ γὰρ αὐτῆς ἄλλον ἐξ ἐμῆς χερὸς</l>
    <l n="1421">ὃς ἂν μάλιστα φίλτατος κυρῇ βροτῶν</l>
    <l n="1422">τόξοις ἀφύκτοις τοῖσδε τιμωρήσομαι.</l>
    <l n="1423">σοὶ δ’, ὦ ταλαίπωρ’, ἀντὶ τῶνδε τῶν κακῶν</l>
    <l n="1424">τιμὰς μεγίστας ἐν πόλει Τροζηνίᾳ</l>
    <l n="1425">δώσω· κόραι γὰρ ἄζυγες γάμων πάρος</l>
    <l n="1426">κόμας κεροῦνταί σοι, δι’ αἰῶνος μακροῦ</l>
    <l n="1427">πένθη μέγιστα δακρύων καρπουμένῳ.</l>
    <l n="1428">ἀεὶ δὲ μουσοποιὸς ἐς σὲ παρθένων</l>
    <l n="1429">ἔσται μέριμνα, κοὐκ ἀνώνυμος πεσὼν</l>
    <l n="1430">ἔρως ὁ Φαίδρας ἐς σὲ σιγηθήσεται.</l>
<milestone ed="perseus" n="1431" unit="card"/>
    <l n="1431" rend="indent">σὺ δ’, ὦ γεραιοῦ τέκνον Αἰγέως, λαβὲ</l>
    <l n="1432">σὸν παῖδ’ ἐν ἀγκάλαισι καὶ προσέλκυσαι·</l>
    <l n="1433">ἄκων γὰρ ὤλεσάς νιν· ἀνθρώποισι δὲ</l>
    <l n="1434">θεῶν διδόντων εἰκὸς ἐξαμαρτάνειν.</l>
    <l n="1435">καὶ σοὶ παραινῶ πατέρα μὴ στυγεῖν σέθεν,</l>
    <l n="1436">Ἱππόλυτ’· ἔχεις γὰρ μοῖραν ᾗ διεφθάρης.</l>
    <l n="1437" rend="indent">καὶ χαῖρ’· ἐμοὶ γὰρ οὐ θέμις φθιτοὺς ὁρᾶν</l>
    <l n="1438">οὐδ’ ὄμμα χραίνειν θανασίμοισιν ἐκπνοαῖς·</l>
    <l n="1439">ὁρῶ δέ σ’ ἤδη τοῦδε πλησίον κακοῦ.</l></sp>

    <sp><speaker>Ἱππόλυτος</speaker>
        <l n="1440">χαίρουσα καὶ σὺ στεῖχε, παρθέν’ ὀλβία·</l>
        <l n="1441">μακρὰν δὲ λείπεις ῥᾳδίως ὁμιλίαν.</l>
        <l n="1442">λύω δὲ νεῖκος πατρὶ χρῃζούσης σέθεν·</l>
        <l n="1443">καὶ γὰρ πάροιθε σοῖς ἐπειθόμην λόγοις.</l>
        <l n="1444" rend="indent">αἰαῖ, κατ’ ὄσσων κιγχάνει μ’ ἤδη σκότος·</l>
        <l n="1445">λαβοῦ, πάτερ, μου καὶ κατόρθωσον δέμας.</l></sp>

<sp><speaker>Θησεύς</speaker>
    <l n="1446">οἴμοι, τέκνον, τί δρᾷς με τὸν δυσδαίμονα;</l>
</sp>

<sp><speaker>Ἱππόλυτος</speaker>
    <l n="1447">ὄλωλα καὶ δὴ νερτέρων ὁρῶ πύλας.</l>
</sp>

<sp><speaker>Θησεύς</speaker>
    <l n="1448">ἦ τὴν ἐμὴν ἄναγνον ἐκλιπὼν χέρα;</l>
</sp>
    
<sp><speaker>Ἱππόλυτος</speaker>
     <l n="1449">οὐ δῆτ’, ἐπεί σε τοῦδ’ ἐλευθερῶ φόνου.</l></sp>

<sp><speaker>Θησεύς</speaker>
     <l n="1450">τί φῄς; ἀφίης αἵματός μ’ ἐλεύθερον;</l></sp>

<sp><speaker>Ἱππόλυτος</speaker>
     <l n="1451">τὴν τοξόδαμνον Ἄρτεμιν μαρτύρομαι.</l></sp>

<sp><speaker>Θησεύς</speaker>
    <l n="1452">ὦ φίλταθ’, ὡς γενναῖος ἐκφαίνῃ πατρί.</l></sp>

<sp><speaker>Ἱππόλυτος</speaker>
    <l n="1455">τοιῶνδε παίδων γνησίων εὔχου τυχεῖν.</l></sp>

<sp><speaker>Θησεύς</speaker>
    <l n="1454">οἴμοι φρενὸς σῆς εὐσεβοῦς τε κἀγαθῆς.</l></sp>

<sp><speaker>Ἱππόλυτος</speaker>
    <l n="1453">ὦ χαῖρε καὶ σύ, χαῖρε πολλά μοι, πάτερ.</l></sp>
    
<sp><speaker>Θησεύς</speaker>
    <l n="1456">μή νυν προδῷς με, τέκνον, ἀλλὰ καρτέρει.</l></sp>

<sp><speaker>Ἱππόλυτος</speaker>
    <l n="1457">κεκαρτέρηται τἄμ’· ὄλωλα γάρ, πάτερ.</l>
    <l n="1458">κρύψον δέ μου πρόσωπον ὡς τάχος πέπλοις.</l></sp>

<sp><speaker>Θησεύς</speaker>
    <l n="1459">ὦ κλείν’ <sic>Ἀθῆναι Παλλάδος θ’ ὁρίσματα,</sic></l>
    <l n="1460">οἵου στερήσεσθ’ ἀνδρός. ὦ τλήμων ἐγώ·</l>
    <l n="1461">ὡς πολλά, Κύπρι, σῶν κακῶν μεμνήσομαι.</l>
</sp></div>
<milestone ed="perseus" n="1462" unit="card"/>
    
<div type="textpart" subtype="anapests">
    <sp><speaker>Χορός</speaker>
        <l n="1462">κοινὸν τόδ’ ἄχος πᾶσι πολίταις</l>
        <l n="1463">ἦλθεν ἀέλπτως.</l>
        <l n="1464">πολλῶν δακρύων ἔσται πίτυλος·</l>
        <l n="1465">τῶν γὰρ μεγάλων ἀξιοπενθεῖς</l>
        <l n="1466">φῆμαι μᾶλλον κατέχουσιν.</l>
</sp></div>
</div>
            </div>
</body>
</text>
</TEI>