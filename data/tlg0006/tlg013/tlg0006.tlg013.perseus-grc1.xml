<?xml version="1.0" encoding="UTF-8"?><TEI.2>
<teiHeader>
<fileDesc>
<titleStmt>
<title type="work" n="IT">Iphigenia in Tauris</title>
<title type="sub">Machine readable text</title>
<author n="Eur.">Euripides</author>
<editor role="editor" n="Murray">Gilbert Murray</editor>
<sponsor>Perseus Project, Tufts University</sponsor>
<principal>Gregory Crane</principal>
<respStmt>
<resp>Prepared under the supervision of</resp>
<name>Lisa Cerrato</name>
<name>William Merrill</name>
<name>Elli Mylonas</name>
<name>David Smith</name>
</respStmt>
<funder n="org:AnnCPB">The Annenberg CPB/Project</funder>
</titleStmt>
<extent>About 100Kb</extent>
<publicationStmt>
<publisher>Trustees of Tufts University</publisher>
<pubPlace>Medford, MA</pubPlace>
<authority>Perseus Project</authority>
    <date type="release">1996</date>
</publicationStmt>
<sourceDesc>
<biblStruct>
<monogr>
<author>Euripides</author>
<title>Euripidis Fabulae, vol. 2</title>
    <idno type="OCLC">257234643</idno>
<editor role="editor">Gilbert Murray</editor>
<imprint>
<pubPlace>Oxford</pubPlace>
<publisher>Clarendon Press, Oxford</publisher>
<date>1913</date>
</imprint>
</monogr>
</biblStruct>
</sourceDesc>
</fileDesc>
<encodingDesc>
<refsDecl doctype="TEI.2">
<step refunit="line" from="DESCENDANT (1 L N%1)" to="DITTO"/>
</refsDecl>
</encodingDesc>
<profileDesc>
<langUsage>
<language id="greek">Greek</language>
</langUsage>
</profileDesc>
<revisionDesc>
<change>
<date>1988</date>
<respStmt>
<name>Judith Nelson</name>
<resp>tagging</resp>
</respStmt>
<item>Basic SGML tagging</item>
</change>
<change>
<date>8/92</date>
<respStmt>
<name>W. Merrill</name>
<resp>ed.</resp>
</respStmt>
<item>lc speaker names, remove caps, check tagging</item>
</change>
<change>
<date>6/95</date>
<respStmt>
<name>Lisa Cerrato</name>
<resp>ed.</resp>
</respStmt>
<item>Added speaker tags where needed.</item>
</change>
<change>
<date>14-Jan-00</date>
<respStmt>
<name>Anne Mahoney</name>
<resp>Markup</resp>
</respStmt>
<item>
$Log: eur.it_murray_gk.xml,v $
Revision 1.1  2013-09-13 11:17:32  balmas01
moving Greg's work-in-progress on CTS-izing greco-roman collection texts to a Work directory

Revision 1.5  2013-06-13 12:41:24  gcrane
tagging now should be compatible with CTS

Revision 1.4  2012-02-14 18:12:30  ajones06
Standardized and in a few cases added in header info.

Revision 1.3  2011-09-07 13:57:46  rsingh04 adding rend=displayNum to lb tags

Revision 1.2  2011-01-13 03:38:26  gcrane more refinements making these files SDL compatible

Revision 1.1  2010-12-25 19:01:41  gcrane our existing files but with L tags converted to LB milestones --

Revision 1.1  2009/11/23 18:46:35  rsingh04 moved more xml files around based on copyright status

Revision 1.2  2005/08/01 21:15:28  packel removed stray item tags

Revision 1.1  2005/07/25 14:34:30  packel
Converted to XML

Revision 1.9  2004/04/21 20:27:28  mimno added card 1s

Revision 1.8  2003/09/09 18:02:08  amahoney put spaces around em-dash entity so as not to confuse morphology stuff

Revision 1.7  2003/07/01 22:16:11  yorkc
Updated texts to TEI P4 and Perseus P4 extensions; minor cleanup (esp. character encodings and typos.)

Revision 1.6  2000/03/04 20:34:33  dasmith
Added separate funder entity to TEI header.

Revision 1.5  2000/02/17 15:51:39  amahoney use n attribute on sp to carry over speaker names when long speeches are interrupted by card breaks -- and move card break past close tag of sp

Revision 1.4  2000/01/14 21:41:40  amahoney bring up to P3

</item>
</change>
</revisionDesc>
</teiHeader>
<text lang="greek">
<body>
<div1 type="episode">
<milestone ed="p" n="1" unit="card"/>
<sp n="*)ifige/neia">
<speaker>Ἰφιγένεια</speaker>
<l>Πέλοψ ὁ Ταντάλειος ἐς Πῖσαν μολὼν</l>
<l>θοαῖσιν ἵπποις Οἰνομάου γαμεῖ κόρην,</l>
<l>ἐξ ἧς Ἀτρεὺς ἔβλαστεν· Ἀτρέως δὲ παῖς</l>
<l>Μενέλαος Ἀγαμέμνων τε· τοῦ δʼ ἔφυν ἐγώ</l>
<l n="5">τῆς Τυνδαρείας θυγατρὸς Ἰφιγένεια παῖς,</l>
<l>ἣν ἀμφὶ δίναις ἃς θάμʼ Εὔριπος πυκναῖς</l>
<l>αὔραις ἑλίσσων κυανέαν ἅλα στρέφει,</l>
<l>ἔσφαξεν Ἑλένης οὕνεχʼ, ὡς δοκεῖ, πατὴρ</l>
<l>Ἀρτέμιδι κλειναῖς ἐν πτυχαῖσιν Αὐλίδος.</l>
<l n="10">ἐνταῦθα γὰρ δὴ χιλίων ναῶν στόλον</l>
<l>Ἑλληνικὸν συνήγαγʼ Ἀγαμέμνων ἄναξ,</l>
<l>τὸν καλλίνικον στέφανον Ἰλίου θέλων</l>
<l>λαβεῖν Ἀχαιοῖς τούς θʼ ὑβρισθέντας γάμους</l>
<l>Ἑλένης μετελθεῖν, Μενέλεῳ χάριν φέρων.</l>
<l n="15">δεινῆς δʼ ἀπλοίας πνευμάτων τε τυγχάνων,</l>
<l>ἐς ἔμπυρʼ ἦλθε, καὶ λέγει Κάλχας τάδε·</l>
<l>ὦ τῆσδʼ ἀνάσσων Ἑλλάδος στρατηγίας,</l>
<l>Ἀγάμεμνον, οὐ μὴ ναῦς ἀφορμίσῃ χθονός,</l>
<l>πρὶν ἂν κόρην σὴν Ἰφιγένειαν Ἄρτεμις</l>
<l n="20">λάβῃ σφαγεῖσαν· ὅ τι γὰρ ἐνιαυτὸς τέκοι</l>
<l>κάλλιστον, ηὔξω φωσφόρῳ θύσειν θεᾷ.</l>
<l>παῖδʼ οὖν ἐν οἴκοις σὴ Κλυταιμήστρα δάμαρ</l>
<l>τίκτει — τὸ καλλιστεῖον εἰς ἔμʼ ἀναφέρων — </l>
<l>ἣν χρή σε θῦσαι. καί μʼ Ὀδυσσέως τέχναις</l>
<l n="25">μητρὸς παρείλοντʼ ἐπὶ γάμοις Ἀχιλλέως.</l>
<l>ἐλθοῦσα δʼ Αὐλίδʼ ἡ τάλαινʼ ὑπὲρ πυρᾶς</l>
<l>μεταρσία ληφθεῖσʼ ἐκαινόμην ξίφει·</l>
<l>ἀλλʼ ἐξέκλεψεν ἔλαφον ἀντιδοῦσά μου</l>
<l>Ἄρτεμις Ἀχαιοῖς, διὰ δὲ λαμπρὸν αἰθέρα</l>
<l n="30">πέμψασά μʼ ἐς τήνδʼ ᾤκισεν Ταύρων χθόνα,</l>
<l>οὗ γῆς ἀνάσσει βαρβάροισι βάρβαρος</l>
<l>Θόας, ὃς ὠκὺν πόδα τιθεὶς ἴσον πτεροῖς</l>
<l>ἐς τοὔνομʼ ἦλθε τόδε ποδωκείας χάριν.</l>
<l>ναοῖσι δʼ ἐν τοῖσδʼ ἱερέαν τίθησί με·</l>
<l n="35">ὅθεν νόμοισι τοῖσιν ἥδεται θεὰ</l>
<l>Ἄρτεμις, ἑορτῆς, τοὔνομʼ ἧς καλὸν μόνον — </l>
<l>τὰ δʼ ἄλλα σιγῶ, τὴν θεὸν φοβουμένη — </l>
<l>
<del>θύω γὰρ ὄντος τοῦ νόμου καὶ πρὶν πόλει,</del>
</l>
<l>
<del>ὃς ἂν κατέλθῃ τήνδε γῆν Ἕλλην ἀνήρ.</del>
</l>
<l n="40">κατάρχομαι μέν, σφάγια δʼ ἄλλοισιν μέλει</l>
<l>ἄρρητʼ ἔσωθεν τῶνδʼ ἀνακτόρων θεᾶς.</l>
<milestone ed="p" n="42" unit="card"/>
<l>
<milestone ed="P" unit="para"/>ἃ καινὰ δʼ ἥκει νὺξ φέρουσα φάσματα,</l>
<l>λέξω πρὸς αἰθέρʼ, εἴ τι δὴ τόδʼ ἔστʼ ἄκος.</l>
<l>ἔδοξʼ ἐν ὕπνῳ τῆσδʼ ἀπαλλαχθεῖσα γῆς</l>
<l n="45">οἰκεῖν ἐν Ἄργει, παρθένοισι δʼ ἐν μέσαις</l>
<l>εὕδειν, χθονὸς δὲ νῶτα σεισθῆναι σάλῳ,</l>
<l>φεύγειν δὲ κἄξω στᾶσα θριγκὸν εἰσιδεῖν</l>
<l>δόμων πίτνοντα, πᾶν δʼ ἐρείψιμον στέγος</l>
<l>βεβλημένον πρὸς οὖδας ἐξ ἄκρων σταθμῶν.</l>
<l n="50">μόνος λελεῖφθαι στῦλος εἷς ἔδοξέ μοι</l>
<l>δόμων πατρῴων, ἐκ δʼ ἐπικράνων κόμας</l>
<l>ξανθὰς καθεῖναι, φθέγμα δʼ ἀνθρώπου λαβεῖν,</l>
<l>κἀγὼ τέχνην τήνδʼ ἣν ἔχω ξενοκτόνον</l>
<l>τιμῶσʼ ὑδραίνειν αὐτὸν ὡς θανούμενον,</l>
<l n="55">κλαίουσα. τοὔναρ δʼ ὧδε συμβάλλω τόδε·</l>
<l>τέθνηκʼ Ὀρέστης, οὗ κατηρξάμην ἐγώ.</l>
<l>στῦλοι γὰρ οἴκων παῖδές εἰσιν ἄρσενες·</l>
<l>θνῄσκουσι δʼ οὓς ἂν χέρνιβες βάλωσʼ ἐμαί.</l>
<l>
<del>οὐδʼ αὖ συνάψαι τοὔναρ ἐς φίλους ἔχω·</del>
</l>
<l n="60">
<del>Στροφίῳ γὰρ οὐκ ἦν παῖς, ὅτʼ ὠλλύμην ἐγώ.</del>
</l>
<l>νῦν οὖν ἀδελφῷ βούλομαι δοῦναι χοὰς</l>
<l>παροῦσʼ ἀπόντι — ταῦτα γὰρ δυναίμεθʼ ἄν — </l>
<l>σὺν προσπόλοισιν, ἃς ἔδωχʼ ἡμῖν ἄναξ</l>
<l>Ἑλληνίδας γυναῖκας. ἀλλʼ ἐξ αἰτίας</l>
<l n="65">οὔπω τίνος πάρεισιν; εἶμʼ ἔσω δόμων</l>
<l>ἐν οἷσι ναίω τῶνδʼ ἀνακτόρων θεᾶς.</l>
</sp>
<milestone ed="p" n="67" unit="card"/>
<sp>
<speaker>Ὀρέστης</speaker>
<l>ὅρα, φυλάσσου μή τις ἐν στίβῳ βροτῶν.</l>
</sp>
<sp>
<speaker>Πυλάδης</speaker>
<l>ὁρῶ, σκοποῦμαι δʼ ὄμμα πανταχῆ στρέφων.</l>
</sp>
<sp>
<speaker>Ὀρέστης</speaker>
<l>Πυλάδη, δοκεῖ σοι μέλαθρα ταῦτʼ εἶναι θεᾶς</l>
<l n="70">ἔνθʼ Ἀργόθεν ναῦν ποντίαν ἐστείλαμεν;</l>
</sp>
<sp>
<speaker>Πυλάδης</speaker>
<l>ἔμοιγʼ, Ὀρέστα· σοὶ δὲ συνδοκεῖν χρεών.</l>
</sp>
<sp>
<speaker>Ὀρέστης</speaker>
<l>καὶ βωμός, Ἕλλην οὗ καταστάζει φόνος;</l>
</sp>
<sp>
<speaker>Πυλάδης</speaker>
<l>ἐξ αἱμάτων γοῦν ξάνθʼ ἔχει τριχώματα.</l>
</sp>
<sp>
<speaker>Ὀρέστης</speaker>
<l>θριγκοῖς δʼ ὑπʼ αὐτοῖς σκῦλʼ ὁρᾷς ἠρτημένα;</l>
</sp>
<sp>
<speaker>Πυλάδης</speaker>
<l n="75">τῶν κατθανόντων γʼ ἀκροθίνια ξένων.</l>
<l>ἀλλʼ ἐγκυκλοῦντʼ ὀφθαλμὸν εὖ σκοπεῖν χρεών.</l>
</sp>
<sp n="*)ore/sths">
<speaker>Ὀρέστης</speaker>
<l>ὦ Φοῖβε, ποῖ μʼ αὖ τήνδʼ ἐς ἄρκυν ἤγαγες</l>
<l>χρήσας, ἐπειδὴ πατρὸς αἷμʼ ἐτεισάμην,</l>
<l>μητέρα κατακτάς, διαδοχαῖς δʼ Ἐρινύων</l>
<l n="80">ἠλαυνόμεσθα φυγάδες ἔξεδροι χθονὸς</l>
<l>δρόμους τε πολλοὺς ἐξέπλησα καμπίμους,</l>
<l>ἐλθὼν δέ σʼ ἠρώτησα πῶς τροχηλάτου</l>
<l>μανίας ἂν ἔλθοιμʼ ἐς τέλος πόνων τʼ ἐμῶν,</l>
<l>οὓς ἐξεμόχθουν περιπολῶν καθʼ Ἑλλάδα — </l>
<l n="85">σὺ δʼ εἶπας ἐλθεῖν Ταυρικῆς μʼ ὅρους χθονός,</l>
<l>ἔνθʼ Ἄρτεμίς σοι σύγγονος βωμοὺς ἔχοι,</l>
<l>λαβεῖν τʼ ἄγαλμα θεᾶς, ὅ φασιν ἐνθάδε</l>
<l>ἐς τούσδε ναοὺς οὐρανοῦ πεσεῖν ἄπο·</l>
<l>λαβόντα δʼ ἢ τέχναισιν ἢ τύχῃ τινί,</l>
<l n="90">κίνδυνον ἐκπλήσαντʼ, Ἀθηναίων χθονὶ</l>
<l>δοῦναι — τὸ δʼ ἐνθένδʼ οὐδὲν ἐρρήθη πέρα — </l>
<l>καὶ ταῦτα δράσαντʼ ἀμπνοὰς ἕξειν πόνων.</l>
<milestone ed="p" n="93" unit="card"/>
<l>
<milestone ed="P" unit="para"/>ἥκω δὲ πεισθεὶς σοῖς λόγοισιν ἐνθάδε</l>
<l>ἄγνωστον ἐς γῆν, ἄξενον. σὲ δʼ ἱστορῶ,</l>
<l n="95">Πυλάδη — σὺ γάρ μοι τοῦδε συλλήπτωρ πόνου — </l>
<l>τί δρῶμεν; ἀμφίβληστρα γὰρ τοίχων ὁρᾷς</l>
<l>ὑψηλά· πότερα δωμάτων προσαμβάσεις</l>
<l>ἐκβησόμεσθα; πῶς ἂν οὖν λάθοιμεν ἄν;</l>
<l>ἢ χαλκότευκτα κλῇθρα λύσαντες μοχλοῖς — </l>
<l n="100">ὧν οὐδὲν ἴσμεν; ἢν δʼ ἀνοίγοντες πύλας</l>
<l>ληφθῶμεν ἐσβάσεις τε μηχανώμενοι,</l>
<l>θανούμεθʼ. ἀλλὰ πρὶν θανεῖν, νεὼς ἔπι</l>
<l>φεύγωμεν, ᾗπερ δεῦρʼ ἐναυστολήσαμεν.</l>
</sp>
<sp>
<speaker>Πυλάδης</speaker>
<l>φεύγειν μὲν οὐκ ἀνεκτὸν οὐδʼ εἰώθαμεν,</l>
<l n="105">τὸν τοῦ θεοῦ δὲ χρησμὸν οὐ κακιστέον·</l>
<l>ναοῦ δʼ ἀπαλλαχθέντε κρύψωμεν δέμας</l>
<l>κατʼ ἄντρʼ ἃ πόντος νοτίδι διακλύζει μέλας — </l>
<l>νεὼς ἄπωθεν, μή τις εἰσιδὼν σκάφος</l>
<l>βασιλεῦσιν εἴπῃ κᾆτα ληφθῶμεν βίᾳ.</l>
<l n="110">ὅταν δὲ νυκτὸς ὄμμα λυγαίας μόλῃ,</l>
<l>τολμητέον τοι ξεστὸν ἐκ ναοῦ λαβεῖν</l>
<l>ἄγαλμα πάσας προσφέροντε μηχανάς.</l>
<l>ὅρα δέ γʼ εἴσω τριγλύφων ὅποι κενὸν</l>
<l>δέμας καθεῖναι· τοὺς πόνους γὰρ ἁγαθοὶ</l>
<l n="115">τολμῶσι, δειλοὶ δʼ εἰσὶν οὐδὲν οὐδαμοῦ.</l>
</sp>
<sp>
<speaker>Ὀρέστης</speaker>
<l>οὔ τοι μακρὸν μὲν ἤλθομεν κώπῃ πόρον,</l>
<l>ἐκ τερμάτων δὲ νόστον ἀροῦμεν πάλιν.</l>
<l>ἀλλʼ εὖ γὰρ εἶπας, πειστέον· χωρεῖν χρεὼν</l>
<l>ὅποι χθονὸς κρύψαντε λήσομεν δέμας.</l>
<l n="120">οὐ γὰρ τὸ τοῦ θεοῦ γʼ αἴτιον γενήσεται</l>
<l>πεσεῖν ἄχρηστον θέσφατον· τολμητέον·</l>
<l>μόχθος γὰρ οὐδεὶς τοῖς νέοις σκῆψιν φέρει.</l>
<milestone ed="p" n="123" unit="card"/>
</sp>
</div1>
<div1 type="choral">
<div2 type="anapests">
<sp>
<speaker>Χορός</speaker>
<l>εὐφαμεῖτʼ, ὦ</l>
<l>πόντου δισσὰς συγχωρούσας</l>
<l n="125">πέτρας Ἀξείνου ναίοντες.</l>
<l>ὦ παῖ τᾶς Λατοῦς,</l>
<l>Δίκτυννʼ οὐρεία,</l>
<l>πρὸς σὰν αὐλάν, εὐστύλων</l>
<l>ναῶν χρυσήρεις θριγκούς,</l>
<l n="130">πόδα παρθένιον ὅσιον ὁσίας</l>
<l>κλῃδούχου δούλα πέμπω,</l>
<l>Ἑλλάδος εὐίππου πύργους</l>
<l n="134">καὶ τείχη χόρτων τʼ εὐδένδρων</l>
<l n="135">ἐξαλλάξασʼ Εὐρώπαν,</l>
<l>πατρῴων οἴκων ἕδρας.</l>
<l>ἔμολον· τί νέον; τίνα φροντίδʼ ἔχεις;</l>
<l>τί με πρὸς ναοὺς ἄγαγες ἄγαγες,</l>
<l>ὦ παῖ τοῦ τᾶς Τροίας πύργους</l>
<l n="140">ἐλθόντος κλεινᾷ σὺν κώπᾳ</l>
<l>χιλιοναύτα</l>
<l>μυριοτευχοῦς Ἀτρείδα; <del>τῶν κλεινῶν;</del>
</l>
<milestone ed="p" n="143" unit="card"/>
</sp>
<sp>
<speaker>Ἰφιγένεια</speaker>
<l>ἰὼ δμωαί,</l>
<l>δυσθρηνήτοις ὡς θρήνοις</l>
<l n="145">ἔγκειμαι, τᾶς οὐκ εὐμούσου</l>
<l>μολπᾶς <del>βοὰν</del> ἀλύροις ἐλέγοις, αἰαῖ,</l>
<l>αἰαῖ, κηδείοις οἴκτοισιν·</l>
<l>αἵ μοι συμβαίνουσʼ ἆται,</l>
<l>σύγγονον ἁμὸν κατακλαιομένα</l>
<l n="150">ζωᾶς, οἵαν <add>οἵαν</add> ἰδόμαν</l>
<l>ὄψιν ὀνείρων</l>
<l>νυκτός, τᾶς ἐξῆλθʼ ὄρφνα.</l>
<l>ὀλόμαν ὀλόμαν·</l>
<l>οὐκ εἴσʼ οἶκοι πατρῷοι·</l>
<l>οἴμοι <add>μοι</add> φροῦδος γέννα.</l>
<l n="155">φεῦ φεῦ τῶν Ἄργει μόχθων.</l>
<l>ἰὼ δαῖμον,</l>
<l>μόνον ὅς με κασίγνητον συλᾷς</l>
<l n="159">Ἀίδᾳ πέμψας, ᾧ τάσδε χοὰς</l>
<l n="160">μέλλω κρατῆρά τε τὸν φθιμένων</l>
<l>ὑδραίνειν γαίας ἐν νώτοις</l>
<l>πηγάς τʼ οὐρείων ἐκ μόσχων</l>
<l n="164">Βάκχου τʼ οἰνηρὰς λοιβὰς</l>
<l n="165">ξουθᾶν τε πόνημα μελισσᾶν,</l>
<l>ἃ νεκροῖς θελκτήρια κεῖται.</l>
<l n="168">ἀλλʼ ἔνδος μοι πάγχρυσον</l>
<l>τεῦχος καὶ λοιβὰν Ἅιδα.</l>
<l n="170">ὦ κατὰ γαίας Ἀγαμεμνόνιον</l>
<l>θάλος, ὡς φθιμένῳ τάδε σοι πέμπω·</l>
<l>δέξαι δʼ· οὐ γὰρ πρὸς τύμβον σοι</l>
<l>ξανθὰν χαίταν, οὐ δάκρυʼ οἴσω.</l>
<l n="175">τηλόσε γὰρ δὴ σᾶς ἀπενάσθην</l>
<l>πατρίδος καὶ ἐμᾶς, ἔνθα δοκήμασι</l>
<l>κεῖμαι σφαχθεῖσʼ ἁ τλάμων.</l>
<milestone ed="p" n="178" unit="card"/>
</sp>
<sp>
<speaker>Χορός</speaker>
<l>ἀντιψάλμους ᾠδὰς ὕμνων τʼ</l>
<l n="180">Ἀσιητᾶν σοι βάρβαρον ἀχὰν</l>
<l>δεσποίνᾳ γʼ ἐξαυδάσω,</l>
<l n="183">τὰν ἐν θρήνοισιν μοῦσαν</l>
<l>νέκυσι μελομέναν, τὰν ἐν μολπαῖς</l>
<l n="185">Ἅιδας ὑμνεῖ δίχα παιάνων.</l>
<l>οἴμοι, τῶν Ἀτρειδᾶν οἴκων·</l>
<l>ἔρρει φῶς σκήπτρων, οἴμοι,</l>
<l>πατρῴων οἴκων.</l>
<l>ἦν ἐκ τῶν εὐόλβων Ἄργει</l>
<l n="190">βασιλέων ἀρχά,</l>
<l>μόχθος δʼ ἐκ μόχθων ᾄσσει·</l>
<l>δινευούσαις ἵπποισι <add>ῥιφαὶ</add>
</l>
<l>
<add>Πέλοπος</add> πταναῖς· ἀλλάξας δʼ ἐξ</l>
<l>ἕδρας ἱερὸν <add>ἱερὸν</add> ὄμμʼ αὐγᾶς</l>
<l n="195">ἅλιος. ἄλλαις δʼ ἄλλα προσέβα</l>
<l>χρυσέας ἀρνὸς μελάθροις ὀδύνα,</l>
<l>† φόνος ἐπὶ φόνῳ, ἄχεα ἄχεσιν †</l>
<l n="199">ἔνθεν τῶν πρόσθεν δμαθέντων</l>
<l n="200">Τανταλιδᾶν ἐκβαίνει ποινά γʼ</l>
<l>εἰς οἴκους, σπεύδει δʼ ἀσπούδαστʼ</l>
<l>ἐπὶ σοὶ δαίμων.</l>
<milestone ed="p" n="203" unit="card"/>
</sp>
<sp>
<speaker>Ἰφιγένεια</speaker>
<l>ἐξ ἀρχᾶς μοι δυσδαίμων</l>
<l>δαίμων τᾶς ματρὸς ζώνας</l>
<l n="205">καὶ νυκτὸς κείνας· ἐξ ἀρχᾶς</l>
<l>λόχιαι στερρὰν παιδείαν</l>
<l>Μοῖραι ξυντείνουσιν θεαί,</l>
<l>τᾷ μναστευθείσᾳ ʼξ Ἑλλάνων,</l>
<l>ἃν πρωτόγονον θάλος ἐν θαλάμοις</l>
<l n="210">Λήδας ἁ τλάμων κούρα</l>
<l>σφάγιον πατρῴᾳ λώβᾳ</l>
<l>καὶ θῦμʼ οὐκ εὐγάθητον</l>
<l>ἔτεκεν, ἔτρεφεν εὐκταίαν·</l>
<l>ἱππείοις δʼ ἐν δίφροισι</l>
<l n="215">ψαμάθων Αὐλίδος ἐπέβασαν</l>
<l>νύμφαιον, οἴμοι, δύσνυμφον</l>
<l>τῷ τᾶς Νηρέως κούρας, αἰαῖ.</l>
<l>νῦν δʼ ἀξείνου πόντου ξείνα</l>
<l>δυσχόρτους οἴκους ναίω,</l>
<l n="220">ἄγαμος ἄτεκνος ἄπολις ἄφιλος,</l>
<l>οὐ τὰν Ἄργει μέλπουσʼ Ἥραν</l>
<l>οὐδʼ ἱστοῖς ἐν καλλιφθόγγοις</l>
<l>κερκίδι Παλλάδος Ἀτθίδος εἰκὼ</l>
<l>
<add>καὶ</add> Τιτάνων ποικίλλουσʼ, ἀλλʼ</l>
<l n="225">αἱμόρραντον δυσφόρμιγγα</l>
<l>ξείνων † αἱμάσσουσʼ ἄταν βωμούς, †</l>
<l>οἰκτράν τʼ αἰαζόντων αὐδὰν</l>
<l>οἰκτρόν τʼ ἐκβαλλόντων δάκρυον.</l>
<l>καὶ νῦν κείνων μέν μοι λάθα,</l>
<l n="230">τὸν δʼ Ἄργει δμαθέντα κλαίω</l>
<l n="232">σύγγονον, ὃν ἔλιπον ἐπιμαστίδιον,</l>
<l>ἔτι βρέφος, ἔτι νέον, ἔτι θάλος</l>
<l>ἐν χερσὶν ματρὸς πρὸς στέρνοις τʼ</l>
<l n="235">Ἄργει σκηπτοῦχον Ὀρέσταν.</l>
<milestone ed="p" n="236" unit="card"/>
</sp>
</div2>
</div1>
<div1 type="episode">
<sp>
<speaker>Χορός</speaker>
<l>καὶ μὴν ὅδʼ ἀκτὰς ἐκλιπὼν θαλασσίους</l>
<l>βουφορβὸς ἥκει σημανῶν τί σοι νέον.</l>
</sp>
<sp>
<speaker>Βουκόλος</speaker>
<l>Ἀγαμέμνονός τε καὶ Κλυταιμήστρας τέκνον,</l>
<l>ἄκουε καινῶν ἐξ ἐμοῦ κηρυγμάτων.</l>
</sp>
<sp>
<speaker>Ἰφιγένεια</speaker>
<l n="240">τί δʼ ἔστι τοῦ παρόντος ἐκπλῆσσον λόγου;</l>
</sp>
<sp>
<speaker>Βουκόλος</speaker>
<l>ἥκουσιν ἐς γῆν, κυανέαν Συμπληγάδα</l>
<l>πλάτῃ φυγόντες, δίπτυχοι νεανίαι,</l>
<l>θεᾷ φίλον πρόσφαγμα καὶ θυτήριον</l>
<l>Ἀρτέμιδι. χέρνιβας δὲ καὶ κατάργματα</l>
<l n="245">οὐκ ἂν φθάνοις ἂν εὐτρεπῆ ποιουμένη.</l>
</sp>
<sp>
<speaker>Ἰφιγένεια</speaker>
<l>ποδαποί; τίνος γῆς σχῆμʼ ἔχουσιν οἱ ξένοι;</l>
</sp>
<sp>
<speaker>Βουκόλος</speaker>
<l>Ἕλληνες· ἓν τοῦτʼ οἶδα κοὐ περαιτέρω.</l>
</sp>
<sp>
<speaker>Ἰφιγένεια</speaker>
<l>οὐδʼ ὄνομʼ ἀκούσας οἶσθα τῶν ξένων φράσαι;</l>
</sp>
<sp>
<speaker>Βουκόλος</speaker>
<l>Πυλάδης ἐκλῄζεθʼ ἅτερος πρὸς θατέρου.</l>
</sp>
<sp>
<speaker>Ἰφιγένεια</speaker>
<l n="250">τοῦ ξυζύγου δὲ τοῦ ξένου τί τοὔνομʼ ἦν;</l>
</sp>
<sp>
<speaker>Βουκόλος</speaker>
<l>οὐδεὶς τόδʼ οἶδεν· οὐ γὰρ εἰσηκούσαμεν.</l>
</sp>
<sp>
<speaker>Ἰφιγένεια</speaker>
<l>πῶς δʼ εἴδετʼ αὐτοὺς κἀντυχόντες εἵλετε;</l>
</sp>
<sp>
<speaker>Βουκόλος</speaker>
<l>ἄκραις ἐπὶ ῥηγμῖσιν ἀξένου πόρου — </l>
</sp>
<sp>
<speaker>Ἰφιγένεια</speaker>
<l>καὶ τίς θαλάσσης βουκόλοις κοινωνία;</l>
</sp>
<sp>
<speaker>Βουκόλος</speaker>
<l n="255">βοῦς ἤλθομεν νίψοντες ἐναλίᾳ δρόσῳ.</l>
</sp>
<sp>
<speaker>Ἰφιγένεια</speaker>
<l>ἐκεῖσε δὴ ʼπάνελθε, πῶς νιν εἵλετε</l>
<l>τρόπῳ θʼ ὁποίῳ· τοῦτο γὰρ μαθεῖν θέλω.</l>
<l>χρόνιοι γὰρ ἥκουσʼ· οὐδέ πω βωμὸς θεᾶς</l>
<l>Ἑλληνικαῖσιν ἐξεφοινίχθη ῥοαῖς.</l>
<milestone ed="p" n="260" unit="card"/>
</sp>
<sp n="*bouko/los">
<speaker>Βουκόλος</speaker>
<l n="260">ἐπεὶ τὸν ἐσρέοντα διὰ Συμπληγάδων</l>
<l>βοῦς ὑλοφορβοὺς πόντον εἰσεβάλλομεν,</l>
<l>ἦν τις διαρρὼξ κυμάτων πολλῷ σάλῳ</l>
<l>κοιλωπὸς ἀγμός, πορφυρευτικαὶ στέγαι.</l>
<l>ἐνταῦθα δισσοὺς εἶδέ τις νεανίας</l>
<l n="265">βουφορβὸς ἡμῶν, κἀπεχώρησεν πάλιν</l>
<l>ἄκροισι δακτύλοισι πορθμεύων ἴχνος.</l>
<l>ἔλεξε δʼ· Οὐχ ὁρᾶτε; δαίμονές τινες</l>
<l>θάσσουσιν οἵδε.  — θεοσεβὴς δʼ ἡμῶν τις ὢν</l>
<l>ἀνέσχε χεῖρα καὶ προσηύξατʼ εἰσιδών·</l>
<l n="270">ὦ ποντίας παῖ Λευκοθέας, νεῶν φύλαξ,</l>
<l>δέσποτα Παλαῖμον, ἵλεως ἡμῖν γενοῦ,</l>
<l>εἴτʼ οὖν ἐπʼ ἀκταῖς θάσσετον Διοσκόρω,</l>
<l>ἢ Νηρέως ἀγάλμαθʼ, ὃς τὸν εὐγενῆ</l>
<l>ἔτικτε πεντήκοντα Νηρῄδων χορόν.</l>
<l n="275">
<milestone ed="P" unit="para"/>ἄλλος δέ τις μάταιος, ἀνομίᾳ θρασύς,</l>
<l>ἐγέλασεν εὐχαῖς, ναυτίλους δʼ ἐφθαρμένους</l>
<l>θάσσειν φάραγγʼ ἔφασκε τοῦ νόμου φόβῳ,</l>
<l>κλύοντας ὡς θύοιμεν ἐνθάδε ξένους.</l>
<l>ἔδοξε δʼ ἡμῶν εὖ λέγειν τοῖς πλείοσι,</l>
<l n="280">θηρᾶν τε τῇ θεῷ σφάγια τἀπιχώρια.</l>
<l>κἀν τῷδε πέτραν ἅτερος λιπὼν ξένοιν</l>
<l>ἔστη κάρα τε διετίναξʼ ἄνω κάτω</l>
<l>κἀπεστέναξεν ὠλένας τρέμων ἄκρας,</l>
<l>μανίαις ἀλαίνων, καὶ βοᾷ κυναγὸς ὥς·</l>
<l n="285">Πυλάδη, δέδορκας τήνδε; τήνδε δʼ οὐχ ὁρᾷς</l>
<l>Ἅιδου δράκαιναν, ὥς με βούλεται κτανεῖν</l>
<l>δειναῖς ἐχίδναις εἰς ἔμʼ ἐστομωμένη;</l>
<l>ἣ δʼ ἐκ χιτώνων πῦρ πνέουσα καὶ φόνον</l>
<l>πτεροῖς ἐρέσσει, μητέρʼ ἀγκάλαις ἐμὴν</l>
<l n="290">ἔχουσα — πέτρινον ὄχθον, ὡς ἐπεμβάλῃ.</l>
<l>οἴμοι, κτενεῖ με· ποῖ φύγω;</l>
<l n="291a">παρῆν δʼ ὁρᾶν</l>
<l>οὐ ταῦτα μορφῆς σχήματʼ, ἀλλʼ ἠλλάσσετο</l>
<l>φθογγάς τε μόσχων καὶ κυνῶν ὑλάγματα,</l>
<l>† ἃς φᾶσʼ † Ἐρινῦς ἱέναι μιμήματα.</l>
<milestone ed="p" n="295" unit="card"/>
<l n="295">
<milestone ed="P" unit="para"/>ἡμεῖς δὲ συσταλέντες, ὡς θαμβούμενοι,</l>
<l>σιγῇ καθήμεθʼ· ὃ δὲ χερὶ σπάσας ξίφος,</l>
<l>μόσχους ὀρούσας ἐς μέσας λέων ὅπως,</l>
<l>παίει σιδήρῳ λαγόνας ἐς πλευράς θʼ ἱείς,</l>
<l>δοκῶν Ἐρινῦς θεὰς ἀμύνεσθαι τάδε,</l>
<l n="300">ὡς αἱματηρὸν πέλαγος ἐξανθεῖν ἁλός.</l>
<l>κἀν τῷδε πᾶς τις, ὡς ὁρᾷ βουφόρβια</l>
<l>πίπτοντα καὶ πορθούμενʼ, ἐξωπλίζετο,</l>
<l>κόχλους τε φυσῶν συλλέγων τʼ ἐγχωρίους·</l>
<l>πρὸς εὐτραφεῖς γὰρ καὶ νεανίας ξένους</l>
<l n="305">φαύλους μάχεσθαι βουκόλους ἡγούμεθα.</l>
<l>πολλοὶ δʼ ἐπληρώθημεν ἐν μακρῷ χρόνῳ.</l>
<l>πίπτει δὲ μανίας πίτυλον ὁ ξένος μεθείς,</l>
<l>στάζων ἀφρῷ γένειον· ὡς δʼ ἐσείδομεν</l>
<l>προύργου πεσόντα, πᾶς ἀνὴρ ἔσχεν πόνον</l>
<l n="310">βάλλων ἀράσσων. ἅτερος δὲ τοῖν ξένοιν</l>
<l>ἀφρόν τʼ ἀπέψη σώματός τʼ ἐτημέλει</l>
<l>πέπλων τε προυκάλυπτεν εὐπήνους ὑφάς,</l>
<l>καραδοκῶν μὲν τἀπιόντα τραύματα,</l>
<l>φίλον δὲ θεραπείαισιν ἄνδρʼ εὐεργετῶν.</l>
<l n="315">ἔμφρων δʼ ἀνᾴξας ὁ ξένος πεσήματος</l>
<l>ἔγνω κλύδωνα πολεμίων προσκείμενον</l>
<l>καὶ τὴν παροῦσαν συμφορὰν αὐτοῖν πέλας,</l>
<l>ᾤμωξέ θʼ· ἡμεῖς δʼ οὐκ ἀνίεμεν πέτροις</l>
<l>βάλλοντες, ἄλλος ἄλλοθεν προσκείμενοι.</l>
<l n="320">οὗ δὴ τὸ δεινὸν παρακέλευσμʼ ἠκούσαμεν·</l>
<l>Πυλάδη, θανούμεθʼ, ἀλλʼ ὅπως θανούμεθα</l>
<l>κάλλισθʼ· ἕπου μοι, φάσγανον σπάσας χερί.  — </l>
<l>
<milestone ed="P" unit="para"/>ὡς δʼ εἴδομεν δίπαλτα πολεμίων ξίφη,</l>
<l>φυγῇ λεπαίας ἐξεπίμπλαμεν νάπας.</l>
<l n="325">ἀλλʼ, εἰ φύγοι τις, ἅτεροι προσκείμενοι</l>
<l>ἔβαλλον αὐτούς· εἰ δὲ τούσδʼ ὠσαίατο,</l>
<l>αὖθις τὸ νῦν ὑπεῖκον ἤρασσεν πέτροις.</l>
<l>ἀλλʼ ἦν ἄπιστον· μυρίων γὰρ ἐκ χερῶν</l>
<l>οὐδεὶς τὰ τῆς θεοῦ θύματʼ εὐτύχει βαλών.</l>
<l n="330">μόλις δέ νιν τόλμῃ μὲν οὐ χειρούμεθα,</l>
<l>κύκλῳ δὲ περιβαλόντες ἐξεκλέψαμεν</l>
<l>πέτροισι χειρῶν φάσγανʼ, ἐς δὲ γῆν γόνυ</l>
<l>καμάτῳ καθεῖσαν. πρὸς δʼ ἄνακτα τῆσδε γῆς</l>
<l>κομίζομέν νιν. ὃ δʼ ἐσιδὼν ὅσον τάχος</l>
<l n="335">ἐς χέρνιβάς τε καὶ σφαγεῖʼ ἔπεμπέ σοι.</l>
<l>ηὔχου δὲ τοιάδʼ, ὦ νεᾶνί, σοι ξένων</l>
<l>σφάγια παρεῖναι· κἂν ἀναλίσκῃς ξένους</l>
<l>τοιούσδε, τὸν σὸν Ἑλλὰς ἀποτείσει φόνον</l>
<l>δίκας τίνουσα τῆς ἐν Αὐλίδι σφαγῆς.</l>
</sp>
<sp>
<speaker>Χορός</speaker>
<l n="340">θαυμάστʼ ἔλεξας τὸν μανένθʼ, ὅστις ποτὲ</l>
<l>Ἕλληνος ἐκ γῆς πόντον ἦλθεν ἄξενον.</l>
</sp>
<milestone ed="p" n="342" unit="card"/>
<sp>
<speaker>Ἰφιγένεια</speaker>
<l>εἶἑν· σὺ μὲν κόμιζε τοὺς ξένους μολών,</l>
<l>τὰ δʼ ἐνθάδʼ ἡμεῖς ὅσια φροντιούμεθα — </l>
<l>
<milestone ed="P" unit="para"/>ὦ καρδία τάλαινα, πρὶν μὲν ἐς ξένους</l>
<l n="345">γαληνὸς ἦσθα καὶ φιλοικτίρμων ἀεί,</l>
<l>ἐς θοὑμόφυλον ἀναμετρουμένη δάκρυ,</l>
<l>Ἕλληνας ἄνδρας ἡνίκʼ ἐς χέρας λάβοις.</l>
<l>νῦν δʼ ἐξ ὀνείρων οἷσιν ἠγριώμεθα,</l>
<l>δοκοῦσʼ Ὀρέστην μηκέθʼ ἥλιον βλέπειν,</l>
<l n="350">δύσνουν με λήψεσθʼ, οἵτινές ποθʼ ἥκετε.</l>
<l>καὶ τοῦτʼ ἄρʼ ἦν ἀληθές, ᾐσθόμην, φίλαι·</l>
<l>οἱ δυστυχεῖς γὰρ τοῖσι δυστυχεστέροις</l>
<l>αὐτοὶ κακῶς πράξαντες οὐ φρονοῦσιν εὖ.</l>
<l>ἀλλʼ οὔτε πνεῦμα Διόθεν ἦλθε πώποτε,</l>
<l n="355">οὐ πορθμίς, ἥτις διὰ πέτρας Συμπληγάδας</l>
<l>Ἑλένην ἀπήγαγʼ ἐνθάδʼ, ἥ μʼ ἀπώλεσεν,</l>
<l>Μενέλεών θʼ, ἵνʼ αὐτοὺς ἀντετιμωρησάμην,</l>
<l>τὴν ἐνθάδʼ Αὖλιν ἀντιθεῖσα τῆς ἐκεῖ,</l>
<l>οὗ μʼ ὥστε μόσχον Δαναΐδαι χειρούμενοι</l>
<l n="360">ἔσφαζον, ἱερεὺς δʼ ἦν ὁ γεννήσας πατήρ.</l>
<l>οἴμοι — κακῶν γὰρ τῶν τότʼ οὐκ ἀμνημονῶ — </l>
<l>ὅσας γενείου χεῖρας ἐξηκόντισα</l>
<l>γονάτων τε τοῦ τεκόντος, ἐξαρτωμένη,</l>
<l>λέγουσα τοιάδʼ· ὦ πάτερ, νυμφεύομαι</l>
<l n="365">νυμφεύματʼ αἰσχρὰ πρὸς σέθεν· μήτηρ δʼ ἐμὲ</l>
<l>σέθεν κατακτείνοντος Ἀργεῖαί τε νῦν</l>
<l>ὑμνοῦσιν ὑμεναίοισιν, αὐλεῖται δὲ πᾶν</l>
<l>μέλαθρον· ἡμεῖς δʼ ὀλλύμεσθα πρὸς σέθεν.</l>
<l>Ἅιδης Ἀχιλλεὺς ἦν ἄρʼ, οὐχ ὁ Πηλέως,</l>
<l n="370">ὅν μοι προσείσας πόσιν, ἐν ἁρμάτων ὄχοις</l>
<l>ἐς αἱματηρὸν γάμον ἐπόρθμευσας δόλῳ.</l>
<l>ἐγὼ δὲ λεπτῶν ὄμμα διὰ καλυμμάτων</l>
<l>ἔχουσʼ, ἀδελφόν τʼ οὐκ ἀνειλόμην χεροῖν,</l>
<l>— ὃς νῦν ὄλωλεν — οὐ κασιγνήτῃ στόμα</l>
<l n="375">συνῆψʼ ὑπʼ αἰδοῦς, ὡς ἰοῦσʼ ἐς Πηλέως</l>
<l>μέλαθρα· πολλὰ δʼ ἀπεθέμην ἀσπάσματα</l>
<l>ἐς αὖθις, ὡς ἥξουσʼ ἐς Ἄργος αὖ πάλιν.</l>
<l>
<milestone ed="P" unit="para"/>ὦ τλῆμον, εἰ τέθνηκας, ἐξ οἵων καλῶν</l>
<l>ἔρρεις, Ὀρέστα, καὶ πατρὸς ζηλωμάτων — </l>
<l n="380">τὰ τῆς θεοῦ δὲ μέμφομαι σοφίσματα,</l>
<l>ἥτις βροτῶν μὲν ἤν τις ἅψηται φόνου,</l>
<l>ἢ καὶ λοχείας ἢ νεκροῦ θίγῃ χεροῖν,</l>
<l>βωμῶν ἀπείργει, μυσαρὸν ὡς ἡγουμένη,</l>
<l>αὐτὴ δὲ θυσίαις ἥδεται βροτοκτόνοις.</l>
<l n="385">οὐκ ἔσθʼ ὅπως ἔτεκεν ἂν ἡ Διὸς δάμαρ</l>
<l>Λητὼ τοσαύτην ἀμαθίαν. ἐγὼ μὲν οὖν</l>
<l>τὰ Ταντάλου θεοῖσιν ἑστιάματα</l>
<l>ἄπιστα κρίνω, παιδὸς ἡσθῆναι βορᾷ,</l>
<l>τοὺς δʼ ἐνθάδʼ, αὐτοὺς ὄντας ἀνθρωποκτόνους,</l>
<l n="390">ἐς τὴν θεὸν τὸ φαῦλον ἀναφέρειν δοκῶ·</l>
<l>οὐδένα γὰρ οἶμαι δαιμόνων εἶναι κακόν.</l>
</sp>
</div1>
<milestone ed="p" n="392" unit="card"/>
<div1 type="choral">
<div2 type="strophe" n="1">
<sp>
<speaker>Χορός</speaker>
<l>κυάνεαι κυάνεαι</l>
<l>σύνοδοι θαλάσσας, ἵνʼ οἶ-</l>
<l>στρος ὁ πετόμενος Ἀργόθεν ἄ-</l>
<l n="395">ξενον ἐπʼ οἶδμα διεπέρασεν — </l>
<l>Ἀσιήτιδα γαῖαν</l>
<l>Εὐρώπας διαμείψας.</l>
<l n="399">τίνες ποτʼ ἄρα τὸν εὔυδρον δονακόχλοα</l>
<l n="400">λιπόντες Εὐρώταν ἢ</l>
<l>ῥεύματα σεμνὰ Δίρκας</l>
<l>ἔβασαν ἔβασαν ἄμεικτον αἶαν, ἔνθα κούρᾳ</l>
<l>δίᾳ τέγγει</l>
<l n="405">βωμοὺς καὶ περικίονας</l>
<l>ναοὺς αἷμα βρότειον;</l>
</sp>
<milestone ed="p" n="407" unit="card"/>
</div2>
<div2 type="antistrophe" n="1">
<sp>
<speaker>Χορός</speaker>
<l>ἦ ῥοθίοις εἰλατίνας</l>
<l>δικρότοισι κώπας ἔπλευ-</l>
<l>σαν ἐπὶ πόντια κύματα, νά-</l>
<l n="410">ιον ὄχημα λινοπόροις αὔραις,</l>
<l>φιλόπλουτον ἅμιλλαν</l>
<l>αὔξοντες μελάθροισιν;</l>
<l n="414">φίλα γὰρ ἐλπίς γʼ, ἐπί τε πήμασιν βροτῶν</l>
<l n="415">ἄπληστος ἀνθρώποις, ὄλ-</l>
<l>βου βάρος οἳ φέρονται</l>
<l>πλάνητες ἐπʼ οἶδμα πόλεις τε βαρβάρους περῶντες,</l>
<l>κοινᾷ δόξᾳ·</l>
<l>γνώμα δʼ οἷς μὲν ἄκαιρος ὄλ-</l>
<l n="420">βου, τοῖς δʼ ἐς μέσον ἥκει.</l>
</sp>
<milestone ed="p" n="421" unit="card"/>
</div2>
<div2 type="strophe" n="2">
<sp>
<speaker>Χορός</speaker>
<l>πῶς πέτρας τὰς συνδρομάδας,</l>
<l>πῶς Φινεϊδᾶν ἀΰ-</l>
<l>πνους ἀκτὰς ἐπέρασαν</l>
<l>παρʼ ἅλιον</l>
<l n="425">αἰγιαλὸν ἐπʼ Ἀμφιτρί-</l>
<l>τας ῥοθίῳ δραμόντες,</l>
<l>ὅπου πεντήκοντα κορᾶν</l>
<l>Νηρῄδων  <gap/> χοροὶ</l>
<l>μέλπουσιν ἐγκύκλιοι,</l>
<l n="430">πλησιστίοισι πνοαῖς</l>
<l>συριζόντων κατὰ πρύμναν</l>
<l>εὐναίων πηδαλίων</l>
<l>αὔραις <add>σὺν</add> νοτίαις</l>
<l>ἢ πνεύμασι Ζεφύρου,</l>
<l n="435">τὰν πολυόρνιθον ἐπʼ αἶ-</l>
<l>αν, λευκὰν ἀκτάν, Ἀχιλῆ-</l>
<l>ος δρόμους καλλισταδίους,</l>
<l>ἄξεινον κατὰ πόντον;</l>
</sp>
<milestone ed="p" n="439" unit="card"/>
</div2>
<div2 type="antistrophe" n="2">
<sp>
<speaker>Χορός</speaker>
<l>εἴθʼ εὐχαῖσιν δεσποσύνοις</l>
<l>Λήδας Ἑλένα φίλα</l>
<l n="440">παῖς ἐλθοῦσα τύχοι τὰν</l>
<l>Τρῳάδα λι-</l>
<l>ποῦσα πόλιν, ἵνʼ ἀμφὶ χαί-</l>
<l>τᾳ δρόσον αἱματηρὰν</l>
<l>ἑλιχθεῖσα λαιμοτόμῳ</l>
<l n="445">δεσποίνας χειρὶ θάνοι</l>
<l>ποινὰς δοῦσʼ ἀντιπάλους.</l>
<l>ἁδίσταν δʼ ἀγγελίαν</l>
<l>δεξαίμεσθʼ, Ἑλλάδος ἐκ γᾶς</l>
<l>πλωτήρων εἴ τις ἔβα,</l>
<l n="450">δουλείας ἐμέθεν</l>
<l>δειλαίας παυσίπονος·</l>
<l>κἀν γὰρ ὀνείροισι συνεί-</l>
<l>ην δόμοις πόλει τε πατρῴ-</l>
<l>ᾳ, τερπνῶν ὕπνων ἀπόλαυ-</l>
<l n="455">σιν, κοινὰν χάριν ὄλβου.</l>
</sp>
<milestone ed="p" n="456" unit="card"/>
</div2>
</div1>
<div1 type="episode">
<div2 type="anapests">
<sp>
<speaker>Χορός</speaker>
<l>ἀλλʼ οἵδε χέρας δεσμοῖς δίδυμοι</l>
<l>συνερεισθέντες χωροῦσι, νέον</l>
<l>πρόσφαγμα θεᾶς· σιγᾶτε, φίλαι.</l>
<l>τὰ γὰρ Ἑλλήνων ἀκροθίνια δὴ</l>
<l n="460">ναοῖσι πέλας τάδε βαίνει·</l>
<l>οὐδʼ ἀγγελίας ψευδεῖς ἔλακεν</l>
<l>βουφορβὸς ἀνήρ.</l>
<l>ὦ πότνιʼ, εἴ σοι τάδʼ ἀρεσκόντως</l>
<l>πόλις ἥδε τελεῖ, δέξαι θυσίας,</l>
<l n="465">ἃς ὁ παρʼ ἡμῖν νόμος οὐχ ὁσίας</l>
<l>
<del>Ἕλλησι διδοὺς</del> ἀναφαίνει.</l>
<milestone ed="p" n="467" unit="card"/>
</sp>
<sp>
<speaker>Ἰφιγένεια</speaker>
<l>εἶἑν·</l>
<l>τὰ τῆς θεοῦ μὲν πρῶτον ὡς καλῶς ἔχῃ</l>
<l>φροντιστέον μοι. μέθετε τῶν ξένων χέρας,</l>
<l>ὡς ὄντες ἱεροὶ μηκέτʼ ὦσι δέσμιοι.</l>
<l n="470">ναοῦ δʼ ἔσω στείχοντες εὐτρεπίζετε</l>
<l>ἃ χρὴ ʼπὶ τοῖς παροῦσι καὶ νομίζεται.</l>
<l>φεῦ·</l>
<l>τίς ἆρα μήτηρ ἡ τεκοῦσʼ ὑμᾶς ποτε</l>
<l>πατήρ τʼ; ἀδελφή τʼ, εἰ γεγῶσα τυγχάνει — </l>
<l>οἵων στερεῖσα διπτύχων νεανιῶν</l>
<l n="475">ἀνάδελφος ἔσται.  — τὰς τύχας τίς οἶδʼ ὅτῳ</l>
<l>τοιαίδʼ ἔσονται; πάντα γὰρ τὰ τῶν θεῶν</l>
<l>ἐς ἀφανὲς ἕρπει, κοὐδὲν οἶδʼ οὐδεὶς κακὸν</l>
<l>
<add>
<gap desc="*"/>
</add>
</l>
<l>ἡ γὰρ τύχη παρήγαγʼ ἐς τὸ δυσμαθές.</l>
<l>πόθεν ποθʼ ἥκετʼ, ὦ ταλαίπωροι ξένοι;</l>
<l n="480">ὡς διὰ μακροῦ μὲν τήνδʼ ἐπλεύσατε χθόνα,</l>
<l>μακρὸν δʼ ἀπʼ οἴκων χρόνον ἔσεσθʼ ἀεὶ κάτω.</l>
</sp>
<sp>
<speaker>Ὀρέστης</speaker>
<l>τί ταῦτʼ ὀδύρῃ, κἀπὶ τοῖς μέλλουσι νῷν</l>
<l>κακοῖσι λυπεῖς, ἥτις εἶ ποτʼ, ὦ γύναι;</l>
<l>οὔτοι νομίζω σοφόν, ὃς ἂν μέλλων κτενεῖν</l>
<l n="485">οἴκτῳ τὸ δεῖμα τοὐλέθρου νικᾶν θέλῃ.</l>
<l>οὐχ ὅστις Ἅιδην ἐγγὺς ὄντʼ οἰκτίζεται</l>
<l>σωτηρίας ἄνελπις· ὡς δύʼ ἐξ ἑνὸς</l>
<l>κακὼ συνάπτει, μωρίαν τʼ ὀφλισκάνει</l>
<l>θνῄσκει θʼ ὁμοίως· τὴν τύχην δʼ ἐᾶν χρεών.</l>
<l n="490">ἡμᾶς δὲ μὴ θρήνει σύ· τὰς γὰρ ἐνθάδε</l>
<l>θυσίας ἐπιστάμεσθα καὶ γιγνώσκομεν.</l>
<milestone ed="p" n="492" unit="card"/>
</sp>
<sp>
<speaker>Ἰφιγένεια</speaker>
<l>πότερος ἄρʼ ὑμῶν ἐνθάδʼ ὠνομασμένος</l>
<l>Πυλάδης κέκληται; τόδε μαθεῖν πρῶτον θέλω.</l>
</sp>
<sp>
<speaker>Ὀρέστης</speaker>
<l>ὅδʼ, εἴ τι δή σοι τοῦτʼ ἐν ἡδονῇ μαθεῖν.</l>
</sp>
<sp>
<speaker>Ἰφιγένεια</speaker>
<l n="495">ποίας πολίτης πατρίδος Ἕλληνος γεγώς;</l>
</sp>
<sp>
<speaker>Ὀρέστης</speaker>
<l>τί δʼ ἂν μαθοῦσα τόδε πλέον λάβοις, γύναι;</l>
</sp>
<sp>
<speaker>Ἰφιγένεια</speaker>
<l>πότερον ἀδελφὼ μητρός ἐστον ἐκ μιᾶς;</l>
</sp>
<sp>
<speaker>Ὀρέστης</speaker>
<l>φιλότητί γʼ· ἐσμὲν δʼ οὐ κασιγνήτω, γύναι.</l>
</sp>
<sp>
<speaker>Ἰφιγένεια</speaker>
<l>σοὶ δʼ ὄνομα ποῖον ἔθεθʼ ὁ γεννήσας πατήρ;</l>
</sp>
<sp>
<speaker>Ὀρέστης</speaker>
<l n="500">τὸ μὲν δίκαιον Δυστυχὴς καλοίμεθʼ ἄν.</l>
</sp>
<sp>
<speaker>Ἰφιγένεια</speaker>
<l>οὐ τοῦτʼ ἐρωτῶ· τοῦτο μὲν δὸς τῇ τύχῃ.</l>
</sp>
<sp>
<speaker>Ὀρέστης</speaker>
<l>ἀνώνυμοι θανόντες οὐ γελῴμεθʼ ἄν.</l>
</sp>
<sp>
<speaker>Ἰφιγένεια</speaker>
<l>τί δὲ φθονεῖς τοῦτο; ἦ φρονεῖς οὕτω μέγα;</l>
</sp>
<sp>
<speaker>Ὀρέστης</speaker>
<l>τὸ σῶμα θύσεις τοὐμόν, οὐχὶ τοὔνομα.</l>
</sp>
<sp>
<speaker>Ἰφιγένεια</speaker>
<l n="505">οὐδʼ ἂν πόλιν φράσειας ἥτις ἐστί σοι;</l>
</sp>
<sp>
<speaker>Ὀρέστης</speaker>
<l>ζητεῖς γὰρ οὐδὲν κέρδος, ὡς θανουμένῳ.</l>
</sp>
<sp>
<speaker>Ἰφιγένεια</speaker>
<l>χάριν δὲ δοῦναι τήνδε κωλύει τί σε;</l>
</sp>
<sp>
<speaker>Ὀρέστης</speaker>
<l>τὸ κλεινὸν Ἄργος πατρίδʼ ἐμὴν ἐπεύχομαι.</l>
</sp>
<sp>
<speaker>Ἰφιγένεια</speaker>
<l>πρὸς θεῶν, ἀληθῶς, ὦ ξένʼ, εἶ κεῖθεν γεγώς;</l>
</sp>
<sp>
<speaker>Ὀρέστης</speaker>
<l n="510">ἐκ τῶν Μυκηνῶν <add>γʼ</add>, αἵ ποτʼ ἦσαν ὄλβιαι.</l>
</sp>
<sp>
<speaker>Ἰφιγένεια</speaker>
<l>φυγὰς <add>δʼ</add> ἀπῆρας πατρίδος, ἢ ποίᾳ τύχῃ;</l>
</sp>
<sp>
<speaker>Ὀρέστης</speaker>
<l>φεύγω τρόπον γε δή τινʼ οὐχ ἑκὼν ἑκών.</l>
</sp>
<sp>
<speaker>Ἰφιγένεια</speaker>
<l>ἆρʼ ἄν τί μοι φράσειας ὧν ἐγὼ θέλω;</l>
</sp>
<sp>
<speaker>Ὀρέστης</speaker>
<l>ὡς ἐν παρέργῳ τῆς ἐμῆς δυσπραξίας.</l>
</sp>
<sp>
<speaker>Ἰφιγένεια</speaker>
<l n="515">καὶ μὴν ποθεινός γʼ ἦλθες ἐξ Ἄργους μολών.</l>
</sp>
<sp>
<speaker>Ὀρέστης</speaker>
<l>οὔκουν ἐμαυτῷ γʼ· εἰ δὲ σοί, σὺ τοῦτʼ ἔρα.</l>
</sp>
<sp>
<speaker>Ἰφιγένεια</speaker>
<l>Τροίαν ἴσως οἶσθʼ, ἧς ἁπανταχοῦ λόγος.</l>
</sp>
<sp>
<speaker>Ὀρέστης</speaker>
<l>ὡς μήποτʼ ὤφελόν γε μηδʼ ἰδὼν ὄναρ.</l>
</sp>
<sp>
<speaker>Ἰφιγένεια</speaker>
<l>φασίν νιν οὐκέτʼ οὖσαν οἴχεσθαι δορί.</l>
</sp>
<sp>
<speaker>Ὀρέστης</speaker>
<l n="520">ἔστιν γὰρ οὕτως οὐδʼ ἄκραντʼ ἠκούσατε.</l>
</sp>
<sp>
<speaker>Ἰφιγένεια</speaker>
<l>Ἑλένη δʼ ἀφῖκται δῶμα Μενέλεω πάλιν;</l>
</sp>
<sp>
<speaker>Ὀρέστης</speaker>
<l>ἥκει, κακῶς γʼ ἐλθοῦσα τῶν ἐμῶν τινι.</l>
</sp>
<sp>
<speaker>Ἰφιγένεια</speaker>
<l>καὶ ποῦ ʼστι; κἀμοὶ γάρ τι προυφείλει κακόν.</l>
</sp>
<sp>
<speaker>Ὀρέστης</speaker>
<l>Σπάρτῃ ξυνοικεῖ τῷ πάρος ξυνευνέτῃ.</l>
</sp>
<sp>
<speaker>Ἰφιγένεια</speaker>
<l n="525">ὦ μῖσος εἰς Ἕλληνας, οὐκ ἐμοὶ μόνῃ.</l>
</sp>
<sp>
<speaker>Ὀρέστης</speaker>
<l>ἀπέλαυσα κἀγὼ δή τι τῶν κείνης γάμων.</l>
</sp>
<sp>
<speaker>Ἰφιγένεια</speaker>
<l>νόστος δʼ Ἀχαιῶν ἐγένεθʼ, ὡς κηρύσσεται;</l>
</sp>
<sp>
<speaker>Ὀρέστης</speaker>
<l>ὡς πάνθʼ ἅπαξ με συλλαβοῦσʼ ἀνιστορεῖς.</l>
</sp>
<sp>
<speaker>Ἰφιγένεια</speaker>
<l>πρὶν γὰρ θανεῖν σε, τοῦδʼ ἐπαυρέσθαι θέλω.</l>
</sp>
<sp>
<speaker>Ὀρέστης</speaker>
<l n="530">ἔλεγχʼ, ἐπειδὴ τοῦδʼ ἐρᾷς· λέξω δʼ ἐγώ.</l>
</sp>
<sp>
<speaker>Ἰφιγένεια</speaker>
<l>Κάλχας τις ἦλθε μάντις ἐκ Τροίας πάλιν;</l>
</sp>
<sp>
<speaker>Ὀρέστης</speaker>
<l>ὄλωλεν, ὡς ἦν ἐν Μυκηναίοις λόγος.</l>
</sp>
<sp>
<speaker>Ἰφιγένεια</speaker>
<l>ὦ πότνιʼ, ὡς εὖ.  — τί γὰρ ὁ Λαέρτου γόνος;</l>
</sp>
<sp>
<speaker>Ὀρέστης</speaker>
<l>οὔπω νενόστηκʼ οἶκον, ἔστι δʼ, ὡς λόγος.</l>
</sp>
<sp>
<speaker>Ἰφιγένεια</speaker>
<l n="535">ὄλοιτο, νόστου μήποτʼ ἐς πάτραν τυχών.</l>
</sp>
<sp>
<speaker>Ὀρέστης</speaker>
<l>μηδὲν κατεύχου· πάντα τἀκείνου νοσεῖ.</l>
</sp>
<sp>
<speaker>Ἰφιγένεια</speaker>
<l>Θέτιδος δʼ ὁ τῆς Νηρῇδος ἔστι παῖς ἔτι;</l>
</sp>
<sp>
<speaker>Ὀρέστης</speaker>
<l>οὐκ ἔστιν· ἄλλως λέκτρʼ ἔγημʼ ἐν Αὐλίδι.</l>
</sp>
<sp>
<speaker>Ἰφιγένεια</speaker>
<l>δόλια γάρ, ὡς ἴσασιν οἱ πεπονθότες.</l>
<milestone ed="p" n="540" unit="card"/>
</sp>
<sp>
<speaker>Ὀρέστης</speaker>
<l n="540">τίς εἶ ποθʼ; ὡς εὖ πυνθάνῃ τἀφʼ Ἑλλάδος.</l>
</sp>
<sp>
<speaker>Ἰφιγένεια</speaker>
<l>ἐκεῖθέν εἰμι· παῖς ἔτʼ οὖσʼ ἀπωλόμην.</l>
</sp>
<sp>
<speaker>Ὀρέστης</speaker>
<l>ὀρθῶς ποθεῖς ἄρʼ εἰδέναι τἀκεῖ, γύναι.</l>
</sp>
<sp>
<speaker>Ἰφιγένεια</speaker>
<l>τί δʼ ὁ στρατηγός, ὃν λέγουσʼ εὐδαιμονεῖν;</l>
</sp>
<sp>
<speaker>Ὀρέστης</speaker>
<l>τίς; οὐ γὰρ ὅν γʼ ἐγᾦδα τῶν εὐδαιμόνων.</l>
</sp>
<sp>
<speaker>Ἰφιγένεια</speaker>
<l n="545">Ἀτρέως ἐλέγετο δή τις Ἀγαμέμνων ἄναξ.</l>
</sp>
<sp>
<speaker>Ὀρέστης</speaker>
<l>οὐκ οἶδʼ· ἄπελθε τοῦ λόγου τούτου, γύναι.</l>
</sp>
<sp>
<speaker>Ἰφιγένεια</speaker>
<l>μὴ πρὸς θεῶν, ἀλλʼ εἴφʼ, ἵνʼ εὐφρανθῶ, ξένε.</l>
</sp>
<sp>
<speaker>Ὀρέστης</speaker>
<l>τέθνηχʼ ὁ τλήμων, πρὸς δʼ ἀπώλεσέν τινα.</l>
</sp>
<sp>
<speaker>Ἰφιγένεια</speaker>
<l>τέθνηκε; ποίᾳ συμφορᾷ; τάλαινʼ ἐγώ.</l>
</sp>
<sp>
<speaker>Ὀρέστης</speaker>
<l n="550">τί δʼ ἐστέναξας τοῦτο; μῶν προσῆκέ σοι;</l>
</sp>
<sp>
<speaker>Ἰφιγένεια</speaker>
<l>τὸν ὄλβον αὐτοῦ τὸν πάροιθʼ ἀναστένω.</l>
</sp>
<sp>
<speaker>Ὀρέστης</speaker>
<l>δεινῶς γὰρ ἐκ γυναικὸς οἴχεται σφαγείς.</l>
</sp>
<sp>
<speaker>Ἰφιγένεια</speaker>
<l>ὦ πανδάκρυτος ἡ κτανοῦσα  <gap/> χὡ κτανών.</l>
</sp>
<sp>
<speaker>Ὀρέστης</speaker>
<l>παῦσαί νυν ἤδη μηδʼ ἐρωτήσῃς πέρα.</l>
</sp>
<sp>
<speaker>Ἰφιγένεια</speaker>
<l n="555">τοσόνδε γʼ, εἰ ζῇ τοῦ ταλαιπώρου δάμαρ.</l>
</sp>
<sp>
<speaker>Ὀρέστης</speaker>
<l>οὐκ ἔστι· παῖς νιν ὃν ἔτεχʼ, οὗτος ὤλεσεν.</l>
</sp>
<sp>
<speaker>Ἰφιγένεια</speaker>
<l>ὦ συνταραχθεὶς οἶκος. ὡς τί δὴ θέλων;</l>
</sp>
<sp>
<speaker>Ὀρέστης</speaker>
<l>πατρὸς θανόντος τήνδε τιμωρούμενος.</l>
</sp>
<sp>
<speaker>Ἰφιγένεια</speaker>
<l>φεῦ·</l>
<l>ὡς εὖ κακὸν δίκαιον εἰσεπράξατο.</l>
</sp>
<sp>
<speaker>Ὀρέστης</speaker>
<l n="560">ἀλλʼ οὐ τὰ πρὸς θεῶν εὐτυχεῖ δίκαιος ὤν.</l>
</sp>
<sp>
<speaker>Ἰφιγένεια</speaker>
<l>λείπει δʼ ἐν οἴκοις ἄλλον Ἀγαμέμνων γόνον;</l>
</sp>
<sp>
<speaker>Ὀρέστης</speaker>
<l>λέλοιπεν Ἠλέκτραν γε παρθένον μίαν.</l>
</sp>
<sp>
<speaker>Ἰφιγένεια</speaker>
<l>τί δέ; σφαγείσης θυγατρὸς ἔστι τις λόγος;</l>
</sp>
<sp>
<speaker>Ὀρέστης</speaker>
<l>οὐδείς γε, πλὴν θανοῦσαν οὐχ ὁρᾶν φάος.</l>
</sp>
<sp>
<speaker>Ἰφιγένεια</speaker>
<l n="565">τάλαινʼ ἐκείνη χὡ κτανὼν αὐτὴν πατήρ.</l>
</sp>
<sp>
<speaker>Ὀρέστης</speaker>
<l>κακῆς γυναικὸς χάριν ἄχαριν ἀπώλετο.</l>
</sp>
<sp>
<speaker>Ἰφιγένεια</speaker>
<l>ὁ τοῦ θανόντος δʼ ἔστι παῖς Ἄργει πατρός;</l>
</sp>
<sp>
<speaker>Ὀρέστης</speaker>
<l>ἔστʼ, ἄθλιός γε, κοὐδαμοῦ καὶ πανταχοῦ.</l>
</sp>
<sp>
<speaker>Ἰφιγένεια</speaker>
<l>ψευδεῖς ὄνειροι, χαίρετʼ· οὐδὲν ἦτʼ ἄρα.</l>
</sp>
<sp>
<speaker>Ὀρέστης</speaker>
<l n="570">οὐδʼ οἱ σοφοί γε δαίμονες κεκλημένοι</l>
<l>πτηνῶν ὀνείρων εἰσὶν ἀψευδέστεροι.</l>
<l>πολὺς ταραγμὸς ἔν τε τοῖς θείοις ἔνι</l>
<l>κἀν τοῖς βροτείοις· ἓν δὲ λυπεῖται μόνον,</l>
<l>ὃς οὐκ ἄφρων ὢν μάντεων πεισθεὶς λόγοις</l>
<l n="575">ὄλωλεν — ὡς ὄλωλε τοῖσιν εἰδόσιν.</l>
</sp>
<sp>
<speaker>Χορός</speaker>
<l>φεῦ φεῦ· τί δʼ ἡμεῖς οἵ τʼ ἐμοὶ γεννήτορες;</l>
<l>ἆρʼ εἰσίν; ἆρʼ οὐκ εἰσί; τίς φράσειεν ἄν;</l>
<milestone ed="p" n="578" unit="card"/>
</sp>
<sp>
<speaker>Ἰφιγένεια</speaker>
<l>ἀκούσατʼ· ἐς γὰρ δή τινʼ ἥκομεν λόγον,</l>
<l>ὑμῖν τʼ ὄνησιν, ὦ ξένοι, σπουδῆς ἅμα</l>
<l n="580">κἀμοί. τὸ δʼ εὖ μάλιστά γʼ οὕτω γίγνεται,</l>
<l>εἰ πᾶσι ταὐτὸν πρᾶγμʼ ἀρεσκόντως ἔχει.</l>
<l>θέλοις ἄν, εἰ σῴσαιμί σʼ, ἀγγεῖλαί τί μοι</l>
<l>πρὸς Ἄργος ἐλθὼν τοῖς ἐμοῖς ἐκεῖ φίλοις,</l>
<l>δέλτον τʼ ἐνεγκεῖν, ἥν τις οἰκτίρας ἐμὲ</l>
<l n="585">ἔγραψεν αἰχμάλωτος, οὐχὶ τὴν ἐμὴν</l>
<l>φονέα νομίζων χεῖρα, τοῦ νόμου δʼ ὕπο</l>
<l>θνῄσκειν τὰ τῆς θεοῦ, τάδε δίκαιʼ ἡγουμένης;</l>
<l>οὐδένα γὰρ εἶχον ὅστις ἀγγείλαι μολὼν</l>
<l>ἐς Ἄργος αὖθις, τάς <add>τʼ</add> ἐμὰς ἐπιστολὰς</l>
<l n="590">πέμψειε σωθεὶς τῶν ἐμῶν φίλων τινί.</l>
<l>σὺ δʼ — εἶ γάρ, ὡς ἔοικας, οὔτε δυσμενὴς</l>
<l>καὶ τὰς Μυκήνας οἶσθα χοὓς κἀγὼ θέλω — </l>
<l>σώθητι, καὶ σὺ μισθὸν οὐκ αἰσχρὸν λαβών,</l>
<l>κούφων ἕκατι γραμμάτων σωτηρίαν.</l>
<l n="595">οὗτος δʼ, ἐπείπερ πόλις ἀναγκάζει τάδε,</l>
<l>θεᾷ γενέσθω θῦμα χωρισθεὶς σέθεν.</l>
</sp>
<sp>
<speaker>Ὀρέστης</speaker>
<l>καλῶς ἔλεξας τἄλλα πλὴν ἕν, ὦ ξένη·</l>
<l>τὸ γὰρ σφαγῆναι τόνδε μοι βάρος μέγα.</l>
<l>ὁ ναυστολῶν γάρ εἰμʼ ἐγὼ τὰς συμφοράς,</l>
<l n="600">οὗτος δὲ συμπλεῖ τῶν ἐμῶν μόχθων χάριν.</l>
<l>οὔκουν δίκαιον ἐπʼ ὀλέθρῳ τῷ τοῦδʼ ἐμὲ</l>
<l>χάριν τίθεσθαι καὐτὸν ἐκδῦναι κακῶν.</l>
<l>ἀλλʼ ὣς γενέσθω· τῷδε μὲν δέλτον δίδου·</l>
<l>πέμψει γὰρ Ἄργος, ὥστε σοι καλῶς ἔχειν·</l>
<l n="605">ἡμᾶς δʼ ὁ χρῄζων κτεινέτω. τὰ τῶν φίλων</l>
<l>αἴσχιστον ὅστις καταβαλὼν ἐς ξυμφορὰς</l>
<l>αὐτὸς σέσῳσται. τυγχάνει δʼ ὅδʼ ὢν φίλος,</l>
<l>ὃν οὐδὲν ἧσσον ἢ ʼμὲ φῶς ὁρᾶν θέλω.</l>
</sp>
<sp>
<speaker>Ἰφιγένεια</speaker>
<l>ὦ λῆμʼ ἄριστον, ὡς ἀπʼ εὐγενοῦς τινος</l>
<l n="610">ῥίζης πέφυκας τοῖς φίλοις τʼ ὀρθῶς φίλος.</l>
<l>τοιοῦτος εἴη τῶν ἐμῶν ὁμοσπόρων</l>
<l>ὅσπερ λέλειπται. καὶ γὰρ οὐδʼ ἐγώ, ξένοι,</l>
<l>ἀνάδελφός εἰμι, πλὴν ὅσʼ οὐχ ὁρῶσά νιν.</l>
<l>ἐπεὶ δὲ βούλῃ ταῦτα, τόνδε πέμψομεν</l>
<l n="615">δέλτον φέροντα, σὺ δὲ θανῇ· πολλὴ δέ τις</l>
<l>προθυμία σε τοῦδʼ ἔχουσα τυγχάνει.</l>
<milestone ed="p" n="617" unit="card"/>
</sp>
<sp>
<speaker>Ὀρέστης</speaker>
<l>θύσει δὲ τίς με καὶ τὰ δεινὰ τλήσεται;</l>
</sp>
<sp>
<speaker>Ἰφιγένεια</speaker>
<l>ἐγώ· θεᾶς γὰρ τῆσδε προστροπὴν ἔχω.</l>
</sp>
<sp>
<speaker>Ὀρέστης</speaker>
<l>ἄζηλά γʼ, ὦ νεᾶνι, κοὐκ εὐδαίμονα.</l>
</sp>
<sp>
<speaker>Ἰφιγένεια</speaker>
<l n="620">ἀλλʼ εἰς ἀνάγκην κείμεθʼ, ἣν φυλακτέον.</l>
</sp>
<sp>
<speaker>Ὀρέστης</speaker>
<l>αὐτὴ ξίφει θύουσα θῆλυς ἄρσενας;</l>
</sp>
<sp>
<speaker>Ἰφιγένεια</speaker>
<l>οὔκ, ἀλλὰ χαίτην ἀμφὶ σὴν χερνίψομαι.</l>
</sp>
<sp>
<speaker>Ὀρέστης</speaker>
<l>ὁ δὲ σφαγεὺς τίς; εἰ τάδʼ ἱστορεῖν με χρή.</l>
</sp>
<sp>
<speaker>Ἰφιγένεια</speaker>
<l>ἔσω δόμων τῶνδʼ εἰσὶν οἷς μέλει τάδε.</l>
</sp>
<sp>
<speaker>Ὀρέστης</speaker>
<l n="625">τάφος δὲ ποῖος δέξεταί μʼ, ὅταν θάνω;</l>
</sp>
<sp>
<speaker>Ἰφιγένεια</speaker>
<l>πῦρ ἱερὸν ἔνδον χάσμα τʼ εὐρωπὸν πέτρας.</l>
</sp>
<sp>
<speaker>Ὀρέστης</speaker>
<l>φεῦ·</l>
<l>πῶς ἄν μʼ ἀδελφῆς χεὶρ περιστείλειεν ἄν;</l>
</sp>
<sp>
<speaker>Ἰφιγένεια</speaker>
<l>μάταιον εὐχήν, ὦ τάλας, ὅστις ποτʼ εἶ,</l>
<l>ηὔξω· μακρὰν γὰρ βαρβάρου ναίει χθονός.</l>
<l n="630">οὐ μήν, ἐπειδὴ τυγχάνεις Ἀργεῖος ὤν,</l>
<l>ἀλλʼ ὧν γε δυνατὸν οὐδʼ ἐγὼ λείψω χάριν.</l>
<l>πολύν τε γάρ σοι κόσμον ἐνθήσω τάφῳ,</l>
<l>ξανθῷ τʼ ἐλαίῳ σῶμα σὸν κατασβέσω,</l>
<l>καὶ τῆς ὀρείας ἀνθεμόρρυτον γάνος</l>
<l n="635">ξουθῆς μελίσσης ἐς πυρὰν βαλῶ σέθεν.</l>
<l>ἀλλʼ εἶμι δέλτον τʼ ἐκ θεᾶς ἀνακτόρων</l>
<l>οἴσω· τὸ μέντοι δυσμενὲς μὴ ʼμοὶ λάβῃς.</l>
<l>
<milestone ed="P" unit="para"/>φυλάσσετʼ αὐτούς, πρόσπολοι, δεσμῶν ἄτερ — </l>
<l>ἴσως ἄελπτα τῶν ἐμῶν φίλων τινὶ</l>
<l n="640">πέμψω πρὸς Ἄργος, ὃν μάλιστʼ ἐγὼ φιλῶ,</l>
<l>καὶ δέλτος αὐτῷ ζῶντας οὓς δοκεῖ θανεῖν</l>
<l>λέγουσα πιστὰς ἡδονὰς ἀπαγγελεῖ.</l>
<milestone ed="p" n="644" unit="card"/>
</sp>
</div2>
<div2 type="lyric">
<sp>
<speaker>Χορός</speaker>
<l>κατολοφύρομαι σὲ τὸν χερνίβων</l>
<l n="645">ῥανίσι μελόμενον αἱμακταῖς.</l>
</sp>
<sp>
<speaker>Ὀρέστης</speaker>
<l>οἶκτος γὰρ οὐ ταῦτʼ, ἀλλὰ χαίρετʼ, ὦ ξέναι.</l>
</sp>
</div2>
<div2 type="lyric">
<sp>
<speaker>Χορός</speaker>
<l>σὲ δὲ τύχας μάκαρος, ὦ</l>
<l>νεανία, σεβόμεθʼ, ἐς</l>
<l>πάτραν ὅτι ποτʼ ἐπεμβάσῃ.</l>
</sp>
<sp>
<speaker>Πυλάδης</speaker>
<l n="650">ἄζηλά τοι φίλοισι, θνῃσκόντων φίλων.</l>
</sp>
</div2>
<div2 type="lyric">
<sp>
<speaker>Χορός</speaker>
<l>ὦ σχέτλιοι πομπαί.</l>
<l>φεῦ φεῦ, διόλλυσαι.</l>
<l>αἰαῖ αἰαῖ. πότερος ὁ μᾶλλον;</l>
<l n="655">ἔτι γὰρ ἀμφίλογα δίδυμα μέμονε φρήν,</l>
<l>σὲ πάρος ἢ σὲ ἀναστενάξω γόοις.</l>
<milestone ed="p" n="658" unit="card"/>
</sp>
<sp>
<speaker>Ὀρέστης</speaker>
<l n="658">Πυλάδη, πέπονθας ταὐτὸ πρὸς θεῶν ἐμοί;</l>
</sp>
<sp>
<speaker>Πυλάδης</speaker>
<l>οὐκ οἶδʼ· ἐρωτᾷς οὐ λέγειν ἔχοντά με.</l>
</sp>
<sp>
<speaker>Ὀρέστης</speaker>
<l n="660">τίς ἐστὶν ἡ νεᾶνις; ὡς Ἑλληνικῶς</l>
<l>ἀνήρεθʼ ἡμᾶς τούς τʼ ἐν Ἰλίῳ πόνους</l>
<l>νόστον τʼ Ἀχαιῶν τόν τʼ ἐν οἰωνοῖς σοφὸν</l>
<l>Κάλχαντʼ Ἀχιλλέως τʼ ὄνομα, καὶ τὸν ἄθλιον</l>
<l>Ἀγαμέμνονʼ ὡς ᾤκτιρʼ ἀνηρώτα τέ με</l>
<l n="665">γυναῖκα παῖδάς τε. ἔστιν ἡ ξένη γένος</l>
<l>ἐκεῖθεν Ἀργεία τις· οὐ γὰρ ἄν ποτε</l>
<l>δέλτον τʼ ἔπεμπε καὶ τάδʼ ἐξεμάνθανεν,</l>
<l>ὡς κοινὰ πράσσουσʼ, Ἄργος εἰ πράσσει καλῶς.</l>
</sp>
<sp>
<speaker>Πυλάδης</speaker>
<l>ἔφθης με μικρόν· ταὐτὰ δὲ φθάσας λέγεις,</l>
<l n="670">πλὴν ἕν· τὰ γὰρ τῶν βασιλέων παθήματα</l>
<l>ἴσασι πάντες, ὧν ἐπιστροφή τις ἦν.</l>
<l>ἀτὰρ διῆλθον χἅτερον λόγον τινά.</l>
</sp>
<sp>
<speaker>Ὀρέστης</speaker>
<l>τίνʼ; ἐς τὸ κοινὸν δοὺς ἄμεινον ἂν μάθοις.</l>
</sp>
<sp>
<speaker>Πυλάδης</speaker>
<l>αἰσχρὸν θανόντος σοῦ βλέπειν ἡμᾶς φάος·</l>
<l n="675">κοινῇ τʼ ἔπλευσα  <gap/> δεῖ με καὶ κοινῇ θανεῖν.</l>
<l>καὶ δειλίαν γὰρ καὶ κάκην κεκτήσομαι</l>
<l>Ἄργει τε Φωκέων τʼ ἐν πολυπτύχῳ χθονί,</l>
<l>δόξω δὲ τοῖς πολλοῖσι — πολλοὶ γὰρ κακοί — </l>
<l>προδοὺς σεσῷσθαί σʼ αὐτὸς εἰς οἴκους μόνος</l>
<l n="680">ἢ καὶ φονεύσας ἐπὶ νοσοῦσι δώμασι</l>
<l>ῥάψαι μόρον σοι σῆς τυραννίδος χάριν,</l>
<l>ἔγκληρον ὡς δὴ σὴν κασιγνήτην γαμῶν.</l>
<l>ταῦτʼ οὖν φοβοῦμαι καὶ διʼ αἰσχύνης ἔχω,</l>
<l>κοὐκ ἔσθʼ ὅπως οὐ χρὴ συνεκπνεῦσαί μέ σοι</l>
<l n="685">καὶ σὺν σφαγῆναι καὶ πυρωθῆναι δέμας,</l>
<l>φίλον γεγῶτα καὶ φοβούμενον ψόγον.</l>
<milestone ed="p" n="687" unit="card"/>
</sp>
<sp>
<speaker>Ὀρέστης</speaker>
<l>εὔφημα φώνει· τἀμὰ δεῖ φέρειν κακά,</l>
<l>ἁπλᾶς δὲ λύπας ἐξόν, οὐκ οἴσω διπλᾶς.</l>
<l>ὃ γὰρ σὺ λυπρὸν κἀπονείδιστον λέγεις,</l>
<l n="690">ταὔτʼ ἔστιν ἡμῖν, εἴ σε συμμοχθοῦντʼ ἐμοὶ</l>
<l>κτενῶ· τὸ μὲν γὰρ εἰς ἔμʼ οὐ κακῶς ἔχει,</l>
<l>πράσσονθʼ ἃ πράσσω πρὸς θεῶν, λῦσαι βίον.</l>
<l>σὺ δʼ ὄλβιός τʼ εἶ, καθαρά τʼ, οὐ νοσοῦντʼ, ἔχεις</l>
<l>μέλαθρʼ, ἐγὼ δὲ δυσσεβῆ καὶ δυστυχῆ.</l>
<l n="695">σωθεὶς δέ, παῖδας ἐξ ἐμῆς ὁμοσπόρου</l>
<l>κτησάμενος, ἣν ἔδωκά σοι δάμαρτʼ ἔχειν — </l>
<l>ὄνομά τʼ ἐμοῦ γένοιτʼ ἄν, οὐδʼ ἄπαις δόμος</l>
<l>πατρῷος οὑμὸς ἐξαλειφθείη ποτʼ ἄν.</l>
<l>ἀλλʼ ἕρπε καὶ ζῆ καὶ δόμους οἴκει πατρός.</l>
<l n="700">ὅταν δʼ ἐς Ἑλλάδʼ ἵππιόν τʼ Ἄργος μόλῃς,</l>
<l>πρὸς δεξιᾶς σε τῆσδʼ ἐπισκήπτω τάδε·</l>
<l>τύμβον τε χῶσον κἀπίθες μνημεῖά μοι,</l>
<l>καὶ δάκρυʼ ἀδελφὴ καὶ κόμας δότω τάφῳ.</l>
<l>ἄγγελλε δʼ ὡς ὄλωλʼ ὑπʼ Ἀργείας τινὸς</l>
<l n="705">γυναικός, ἀμφὶ βωμὸν ἁγνισθεὶς φόνῳ.</l>
<l>καὶ μὴ προδῷς μου τὴν κασιγνήτην ποτέ,</l>
<l>ἔρημα κήδη καὶ δόμους ὁρῶν πατρός.</l>
<l>καὶ χαῖρʼ· ἐμῶν γὰρ φίλτατόν σʼ ηὗρον φίλων,</l>
<l>ὦ συγκυναγὲ καὶ συνεκτραφεὶς ἐμοί,</l>
<l n="710">ὦ πόλλʼ ἐνεγκὼν τῶν ἐμῶν ἄχθη κακῶν.</l>
<l>
<milestone ed="P" unit="para"/>ἡμᾶς δʼ ὁ Φοῖβος μάντις ὢν ἐψεύσατο·</l>
<l>τέχνην δὲ θέμενος ὡς προσώταθʼ Ἑλλάδος</l>
<l>ἀπήλασʼ, αἰδοῖ τῶν πάρος μαντευμάτων.</l>
<l>ᾧ πάντʼ ἐγὼ δοὺς τἀμὰ καὶ πεισθεὶς λόγοις,</l>
<l n="715">μητέρα κατακτὰς αὐτὸς ἀνταπόλλυμαι.</l>
</sp>
<sp>
<speaker>Πυλάδης</speaker>
<l>ἔσται τάφος σοι, καὶ κασιγνήτης λέχος</l>
<l>οὐκ ἂν προδοίην, ὦ τάλας, ἐπεί σʼ ἐγὼ</l>
<l>θανόντα μᾶλλον ἢ βλέπονθʼ ἕξω φίλον.</l>
<l>ἀτὰρ τὸ τοῦ θεοῦ σʼ οὐ διέφθορέν γέ πω</l>
<l n="720">μάντευμα· καίτοι γʼ ἐγγὺς ἕστηκας φόνου.</l>
<l>ἀλλʼ ἔστιν, ἔστιν, ἡ λίαν δυσπραξία</l>
<l>λίαν διδοῦσα μεταβολάς, ὅταν τύχῃ.</l>
</sp>
<sp>
<speaker>Ὀρέστης</speaker>
<l>σίγα· τὰ Φοίβου δʼ οὐδὲν ὠφελεῖ μʼ ἔπη·</l>
<l>γυνὴ γὰρ ἥδε δωμάτων ἔξω περᾷ.</l>
<milestone ed="p" n="725" unit="card"/>
</sp>
<sp>
<speaker>Ἰφιγένεια</speaker>
<l n="725">ἀπέλθεθʼ ὑμεῖς καὶ παρευτρεπίζετε</l>
<l>τἄνδον μολόντες τοῖς ἐφεστῶσι σφαγῇ.</l>
<l>
<milestone ed="P" unit="para"/>δέλτου μὲν αἵδε πολύθυροι διαπτυχαί,</l>
<l>ξένοι, πάρεισιν· ἃ δʼ ἐπὶ τοῖσδε βούλομαι,</l>
<l>ἀκούσατʼ. οὐδεὶς αὑτὸς ἐν πόνοις <add>τʼ</add> ἀνὴρ</l>
<l n="730">ὅταν τε πρὸς τὸ θάρσος ἐκ φόβου πέσῃ.</l>
<l>ἐγὼ δὲ ταρβῶ μὴ ἀπονοστήσας χθονὸς</l>
<l>θῆται παρʼ οὐδὲν τὰς ἐμὰς ἐπιστολὰς</l>
<l>ὁ τήνδε μέλλων δέλτον εἰς Ἄργος φέρειν.</l>
</sp>
<sp>
<speaker>Ὀρέστης</speaker>
<l>τί δῆτα βούλῃ; τίνος ἀμηχανεῖς πέρι;</l>
</sp>
<sp>
<speaker>Ἰφιγένεια</speaker>
<l n="735">ὅρκον δότω μοι τάσδε πορθμεύσειν γραφὰς</l>
<l>πρὸς Ἄργος, οἷσι βούλομαι πέμψαι φίλων.</l>
</sp>
<sp>
<speaker>Ὀρέστης</speaker>
<l>ἦ κἀντιδώσεις τῷδε τοὺς αὐτοὺς λόγους;</l>
</sp>
<sp>
<speaker>Ἰφιγένεια</speaker>
<l>τί χρῆμα δράσειν ἢ τί μὴ δράσειν; λέγε.</l>
</sp>
<sp>
<speaker>Ὀρέστης</speaker>
<l>ἐκ γῆς ἀφήσειν μὴ θανόντα βαρβάρου.</l>
</sp>
<sp>
<speaker>Ἰφιγένεια</speaker>
<l n="740">δίκαιον εἶπας· πῶς γὰρ ἀγγείλειεν ἄν;</l>
</sp>
<sp>
<speaker>Ὀρέστης</speaker>
<l>ἦ καὶ τύραννος ταῦτα συγχωρήσεται;</l>
</sp>
<sp>
<speaker>Ἰφιγένεια</speaker>
<l>ναί.</l>
<l>πείσω σφε, καὐτὴ ναὸς εἰσβήσω σκάφος.</l>
</sp>
<sp>
<speaker>Ὀρέστης</speaker>
<l>ὄμνυ· σὺ δʼ ἔξαρχʼ ὅρκον ὅστις εὐσεβής.</l>
</sp>
<sp>
<speaker>Ἰφιγένεια</speaker>
<l>δώσω, λέγειν χρή, τήνδε τοῖσι σοῖς φίλοις.</l>
</sp>
<sp>
<speaker>Πυλάδης</speaker>
<l n="745">τοῖς σοῖς φίλοισι γράμματʼ ἀποδώσω τάδε.</l>
</sp>
<sp>
<speaker>Ἰφιγένεια</speaker>
<l>κἀγὼ σὲ σώσω κυανέας ἔξω πέτρας.</l>
</sp>
<sp>
<speaker>Πυλάδης</speaker>
<l>τίνʼ οὖν ἐπόμνυς τοισίδʼ ὅρκιον θεῶν;</l>
</sp>
<sp>
<speaker>Ἰφιγένεια</speaker>
<l>Ἄρτεμιν, ἐν ἧσπερ δώμασιν τιμὰς ἔχω.</l>
</sp>
<sp>
<speaker>Πυλάδης</speaker>
<l>ἐγὼ δʼ ἄνακτά γʼ οὐρανοῦ, σεμνὸν Δία.</l>
</sp>
<sp>
<speaker>Ἰφιγένεια</speaker>
<l n="750">εἰ δʼ ἐκλιπὼν τὸν ὅρκον ἀδικοίης ἐμέ;</l>
</sp>
<sp>
<speaker>Πυλάδης</speaker>
<l>ἄνοστος εἴην· τί δὲ σύ, μὴ σῴσασά με;</l>
</sp>
<sp>
<speaker>Ἰφιγένεια</speaker>
<l>μήποτε κατʼ Ἄργος ζῶσʼ ἴχνος θείην ποδός.</l>
</sp>
<sp>
<speaker>Πυλάδης</speaker>
<l>ἄκουε δή νυν ὃν παρήλθομεν λόγον.</l>
</sp>
<sp>
<speaker>Ἰφιγένεια</speaker>
<l>ἀλλʼ αὖθις ἔσται καινός, ἢν καλῶς ἔχῃ.</l>
</sp>
<sp>
<speaker>Πυλάδης</speaker>
<l n="755">ἐξαίρετόν μοι δὸς τόδʼ, ἤν τι ναῦς πάθῃ,</l>
<l>χἡ δέλτος ἐν κλύδωνι χρημάτων μέτα</l>
<l>ἀφανὴς γένηται, σῶμα δʼ ἐκσῴσω μόνον,</l>
<l>τὸν ὅρκον εἶναι τόνδε μηκέτʼ ἔμπεδον.</l>
</sp>
<sp>
<speaker>Ἰφιγένεια</speaker>
<l>ἀλλʼ οἶσθʼ ὃ δράσω; πολλὰ γὰρ πολλῶν κυρεῖ·</l>
<l n="760">τἀνόντα κἀγγεγραμμένʼ ἐν δέλτου πτυχαῖς</l>
<l>λόγῳ φράσω σοι πάντʼ ἀναγγεῖλαι φίλοις.</l>
<l>ἐν ἀσφαλεῖ γάρ· ἢν μὲν ἐκσῴσῃς γραφήν,</l>
<l>αὐτὴν φράσει σιγῶσα τἀγγεγραμμένα·</l>
<l>ἢν δʼ ἐν θαλάσσῃ γράμματʼ ἀφανισθῇ τάδε,</l>
<l n="765">τὸ σῶμα σῴσας τοὺς λόγους σῴσεις ἐμοί.</l>
</sp>
<sp>
<speaker>Πυλάδης</speaker>
<l>καλῶς ἔλεξας τῶν θεῶν ἐμοῦ θʼ ὕπερ.</l>
<l>σήμαινε δʼ ᾧ χρὴ τάσδʼ ἐπιστολὰς φέρειν</l>
<l>πρὸς Ἄργος ὅ τι τε χρὴ κλύοντα σοῦ λέγειν.</l>
<milestone ed="p" n="769" unit="card"/>
</sp>
<sp>
<speaker>Ἰφιγένεια</speaker>
<l>ἄγγελλʼ Ὀρέστῃ, παιδὶ τῷ Ἀγαμέμνονος·</l>
<l n="770">Ἡ ʼν Αὐλίδι σφαγεῖσʼ ἐπιστέλλει τάδε</l>
<l>ζῶσʼ Ἰφιγένεια, τοῖς ἐκεῖ δʼ οὐ ζῶσʼ ἔτι — </l>
</sp>
<sp>
<speaker>Ὀρέστης</speaker>
<l>ποῦ δʼ ἔστʼ ἐκείνη; κατθανοῦσʼ ἥκει πάλιν;</l>
</sp>
<sp>
<speaker>Ἰφιγένεια</speaker>
<l>ἥδʼ ἣν ὁρᾷς σύ· μὴ λόγοις ἔκπλησσέ με.</l>
<l>Κόμισαί μʼ ἐς Ἄργος, ὦ σύναιμε, πρὶν θανεῖν,</l>
<l n="775">ἐκ βαρβάρου γῆς καὶ μετάστησον θεᾶς</l>
<l>σφαγίων, ἐφʼ οἷσι ξενοφόνους τιμὰς ἔχω.</l>
</sp>
<sp>
<speaker>Ὀρέστης</speaker>
<l>Πυλάδη, τί λέξω; ποῦ ποτʼ ὄνθʼ ηὑρήμεθα;</l>
</sp>
<sp>
<speaker>Ἰφιγένεια</speaker>
<l>ἢ σοῖς ἀραία δώμασιν γενήσομαι.</l>
</sp>
<sp>
<speaker>Πυλάδης</speaker>
<l>Ὀρέστα — ;</l>
</sp>
<sp>
<speaker>Ἰφιγένεια</speaker>
<l>ἵνʼ αὖθις ὄνομα δὶς κλύων μάθῃς.</l>
</sp>
<sp>
<speaker>Πυλάδης</speaker>
<l n="780">ὦ θεοί.</l>
</sp>
<sp>
<speaker>Ἰφιγένεια</speaker>
<l>τί τοὺς θεοὺς ἀνακαλεῖς ἐν τοῖς ἐμοῖς;</l>
</sp>
<sp>
<speaker>Πυλάδης</speaker>
<l>οὐδέν· πέραινε δʼ· ἐξέβην γὰρ ἄλλοσε.</l>
<l>τάχʼ οὐκ ἐρωτῶν σʼ εἰς ἄπιστʼ ἀφίξομαι.</l>
</sp>
<sp>
<speaker>Ἰφιγένεια</speaker>
<l>λέγʼ οὕνεκʼ ἔλαφον ἀντιδοῦσά μου θεὰ</l>
<l>Ἄρτεμις ἔσῳσέ μʼ, ἣν ἔθυσʼ ἐμὸς πατήρ,</l>
<l n="785">δοκῶν ἐς ἡμᾶς ὀξὺ φάσγανον βαλεῖν,</l>
<l>ἐς τήνδε δʼ ᾤκισʼ αἶαν. αἵδʼ ἐπιστολαί,</l>
<l>τάδʼ ἐστὶ τἀν δέλτοισιν ἐγγεγραμμένα.</l>
</sp>
<sp>
<speaker>Πυλάδης</speaker>
<l>ὦ ῥᾳδίοις ὅρκοισι περιβαλοῦσά με,</l>
<l>κάλλιστα δʼ ὀμόσασʼ, οὐ πολὺν σχήσω χρόνον,</l>
<l n="790">τὸν δʼ ὅρκον ὃν κατώμοσʼ ἐμπεδώσομεν.</l>
<l>
<milestone ed="P" unit="para"/>ἰδού, φέρω σοι δέλτον ἀποδίδωμί τε,</l>
<l>Ὀρέστα, τῆσδε σῆς κασιγνήτης πάρα.</l>
</sp>
<sp>
<speaker>Ὀρέστης</speaker>
<l>δέχομαι· παρεὶς δὲ γραμμάτων διαπτυχὰς</l>
<l>τὴν ἡδονὴν πρῶτʼ οὐ λόγοις αἱρήσομαι.</l>
<l n="795">
<milestone ed="P" unit="para"/>ὦ φιλτάτη μοι σύγγονʼ, ἐκπεπληγμένος</l>
<l>ὅμως σʼ ἀπίστῳ περιβαλὼν βραχίονι</l>
<l>ἐς τέρψιν εἶμι, πυθόμενος θαυμάστʼ ἐμοί.</l>
<milestone ed="p" n="798" unit="card"/>
</sp>
<sp>
<speaker>Χορός</speaker>
<l>ξένʼ, οὐ δικαίως τῆς θεοῦ τὴν πρόσπολον</l>
<l>χραίνεις ἀθίκτοις περιβαλὼν πέπλοις χέρα.</l>
</sp>
<sp>
<speaker>Ὀρέστης</speaker>
<l n="800">ὦ συγκασιγνήτη τε κἀκ ταὐτοῦ πατρὸς</l>
<l>Ἀγαμέμνονος γεγῶσα, μή μʼ ἀποστρέφου,</l>
<l>ἔχουσʼ ἀδελφόν, οὐ δοκοῦσʼ ἕξειν ποτέ.</l>
</sp>
<sp>
<speaker>Ἰφιγένεια</speaker>
<l>ἐγώ σʼ ἀδελφὸν τὸν ἐμόν; οὐ παύσῃ λέγων;</l>
<l>τὸ δʼ Ἄργος αὐτοῦ μεστὸν ἥ τε Ναυπλία.</l>
</sp>
<sp>
<speaker>Ὀρέστης</speaker>
<l n="805">οὐκ ἔστʼ ἐκεῖ σός, ὦ τάλαινα, σύγγονος.</l>
</sp>
<sp>
<speaker>Ἰφιγένεια</speaker>
<l>ἀλλʼ ἡ Λάκαινα Τυνδαρίς σʼ ἐγείνατο;</l>
</sp>
<sp>
<speaker>Ὀρέστης</speaker>
<l>Πέλοπός γε παιδὶ παιδός, οὗ ʼκπέφυκʼ ἐγώ.</l>
</sp>
<sp>
<speaker>Ἰφιγένεια</speaker>
<l>τί φῄς; ἔχεις τι τῶνδέ μοι τεκμήριον;</l>
</sp>
<sp>
<speaker>Ὀρέστης</speaker>
<l>ἔχω· πατρῴων ἐκ δόμων τι πυνθάνου.</l>
</sp>
<sp>
<speaker>Ἰφιγένεια</speaker>
<l n="810">οὐκοῦν λέγειν μὲν χρὴ σέ, μανθάνειν δʼ ἐμέ.</l>
</sp>
<sp>
<speaker>Ὀρέστης</speaker>
<l>λέγοιμʼ ἄν, ἀκοῇ πρῶτον Ἠλέκτρας τάδε·</l>
<l>Ἀτρέως Θυέστου τʼ οἶσθα γενομένην ἔριν;</l>
</sp>
<sp>
<speaker>Ἰφιγένεια</speaker>
<l>ἤκουσα· χρυσῆς ἀρνὸς ἦν νείκη πέρι.</l>
</sp>
<sp>
<speaker>Ὀρέστης</speaker>
<l>ταῦτʼ οὖν ὑφήνασʼ οἶσθʼ ἐν εὐπήνοις ὑφαῖς;</l>
</sp>
<sp>
<speaker>Ἰφιγένεια</speaker>
<l n="815">ὦ φίλτατʼ, ἐγγὺς τῶν ἐμῶν κάμπτεις φρενῶν.</l>
</sp>
<sp>
<speaker>Ὀρέστης</speaker>
<l>εἰκώ τʼ ἐν ἱστοῖς ἡλίου μετάστασιν;</l>
</sp>
<sp>
<speaker>Ἰφιγένεια</speaker>
<l>ὕφηνα καὶ τόδʼ εἶδος εὐμίτοις πλοκαῖς.</l>
</sp>
<sp>
<speaker>Ὀρέστης</speaker>
<l>καὶ λούτρʼ ἐς Αὖλιν μητρὸς ἀνεδέξω πάρα;</l>
</sp>
<sp>
<speaker>Ἰφιγένεια</speaker>
<l>οἶδʼ· οὐ γὰρ ὁ γάμος ἐσθλὸς ὤν μʼ ἀφείλετο.</l>
</sp>
<sp>
<speaker>Ὀρέστης</speaker>
<l n="820">τί γάρ; κόμας σὰς μητρὶ δοῦσα σῇ φέρειν;</l>
</sp>
<sp>
<speaker>Ἰφιγένεια</speaker>
<l>μνημεῖά γʼ ἀντὶ σώματος τοὐμοῦ τάφῳ.</l>
</sp>
<sp>
<speaker>Ὀρέστης</speaker>
<l>ἃ δʼ εἶδον αὐτός, τάδε φράσω τεκμήρια·</l>
<l>Πέλοπος παλαιὰν ἐν δόμοις λόγχην πατρός,</l>
<l>ἣν χερσὶ πάλλων παρθένον Πισάτιδα</l>
<l n="825">ἐκτήσαθʼ Ἱπποδάμειαν, Οἰνόμαον κτανών,</l>
<l>ἐν παρθενῶσι τοῖσι σοῖς κεκρυμμένην.</l>
</sp>
<milestone ed="p" n="827" unit="card"/>
<sp>
<speaker>Ἰφιγένεια</speaker>
<l>ὦ φίλτατʼ, οὐδὲν ἄλλο, φίλτατος γὰρ εἶ,</l>
<l>ἔχω σʼ, Ὀρέστα, τηλύγετον <del>χθονὸς</del> ἀπὸ πατρίδος</l>
<!-- this dochmiac was tagged as lyric -->
<l n="830">Ἀργόθεν, ὦ φίλος.</l>
</sp>
</div2>
<div2 type="lyric">
<!-- there are a couple of trimeters, but mainly this is a lyric bit -->
<sp>
<speaker>Ὀρέστης</speaker>
<l>κἀγώ σε τὴν θανοῦσαν, ὡς δοξάζεται.</l>
<l>κατὰ δὲ δάκρυ, κατὰ δὲ γόος ἅμα χαρᾷ</l>
<l>τὸ σὸν νοτίζει βλέφαρον, ὡσαύτως δʼ ἐμόν.</l>
</sp>
<sp>
<speaker>Ἰφιγένεια</speaker>
<l>τόδʼ ἔτι βρέφος</l>
<l n="835">ἔλιπον ἀγκάλαισι νεαρὸν τροφοῦ</l>
<l>νεαρὸν ἐν δόμοις.</l>
<l>ὦ κρεῖσσον ἢ λόγοισιν εὐτυχοῦσά μου</l>
<l n="839">ψυχά, τί φῶ; θαυμάτων</l>
<l n="840">πέρα καὶ λόγου πρόσω τάδʼ ἐπέβα.</l>
</sp>
<sp>
<speaker>Ὀρέστης</speaker>
<l>τὸ λοιπὸν εὐτυχοῖμεν ἀλλήλων μέτα.</l>
</sp>
<sp>
<speaker>Ἰφιγένεια</speaker>
<l>ἄτοπον ἁδονὰν ἔλαβον, ὦ φίλαι·</l>
<l>δέδοικα δʼ ἐκ χερῶν με μὴ πρὸς αἰθέρα</l>
<l>ἀμπτάμενος φύγῃ·</l>
<l n="845">ἰὼ Κυκλωπὶς ἑστία· ἰὼ πατρίς,</l>
<l>Μυκήνα φίλα,</l>
<l>χάριν ἔχω ζόας, χάριν ἔχω τροφᾶς,</l>
<l>ὅτι μοι συνομαίμονα τόνδε δόμοις</l>
<l>ἐξεθρέψω φάος.</l>
</sp>
<sp>
<speaker>Ὀρέστης</speaker>
<l n="850">γένει μὲν εὐτυχοῦμεν, ἐς δὲ συμφοράς,</l>
<l>ὦ σύγγονʼ, ἡμῶν δυστυχὴς ἔφυ βίος.</l>
</sp>
<sp>
<speaker>Ἰφιγένεια</speaker>
<l>ἐγᾦδʼ ἁ μέλεος, οἶδʼ, ὅτε φάσγανον</l>
<l n="854">δέρᾳ θῆκέ μοι μελεόφρων πατήρ.</l>
</sp>
<sp>
<speaker>Ὀρέστης</speaker>
<l n="855">οἴμοι. δοκῶ γὰρ οὐ παρών σʼ ὁρᾶν ἐκεῖ.</l>
</sp>
<sp>
<speaker>Ἰφιγένεια</speaker>
<l>ἀνυμέναιος, <add>ὦ</add> σύγγονʼ, Ἀχιλλέως</l>
<l>ἐς κλισίαν λέκτρων</l>
<l n="859">δολίαν ὅτʼ ἀγόμαν·</l>
<l n="860">παρὰ δὲ βωμὸν ἦν δάκρυα καὶ γόοι.</l>
<l>φεῦ φεῦ χερνίβων <add>τῶν</add> ἐκεῖ.</l>
</sp>
<sp>
<speaker>Ὀρέστης</speaker>
<l>ᾤμωξα κἀγὼ τόλμαν ἣν ἔτλη πατήρ.</l>
</sp>
<sp>
<speaker>Ἰφιγένεια</speaker>
<l n="864">ἀπάτορʼ ἀπάτορα πότμον ἔλαχον.</l>
<l n="865">ἄλλα δʼ ἐξ ἄλλων κυρεῖ</l>
<l n="867">δαίμονος τύχᾳ τινός.</l>
</sp>
<sp>
<speaker>Ὀρέστης</speaker>
<l n="866">εἰ σόν γʼ ἀδελφόν, ὦ τάλαινʼ, ἀπώλεσας.</l>
</sp>
<milestone ed="p" n="868" unit="card"/>
<sp>
<speaker>Ἰφιγένεια</speaker>
<l n="868">ὦ μελέα δεινᾶς τόλμας. δείνʼ ἔτλαν</l>
<l n="870">δείνʼ ἔτλαν, ὤμοι σύγγονε. παρὰ δʼ ὀλίγον</l>
<l>ἀπέφυγες ὄλεθρον ἀνόσιον ἐξ ἐμᾶν</l>
<l>δαϊχθεὶς χερῶν.</l>
<l>ἁ δʼ ἐπʼ αὐτοῖσι τίς τελευτά;</l>
<l>τίς τύχα μοι συγχωρήσει;</l>
<l n="875">τίνα σοι πόρον εὑρομένα — </l>
<l n="878">πάλιν ἀπὸ πόλεως, ἀπὸ φόνου πέμψω</l>
<l>πατρίδʼ ἐς Ἀργείαν,</l>
<l n="880">πρὶν ἐπὶ ξίφος αἵματι σῷ πελάσαι;</l>
<l>τόδε τόδε σόν, ὦ μελέα ψυχά,</l>
<l>χρέος ἀνευρίσκειν.</l>
<l n="884">πότερον κατὰ χέρσον, οὐχὶ ναΐ — ;</l>
<l n="885">ἀλλὰ ποδῶν ῥιπᾷ</l>
<l>θανάτῳ πελάσεις ἄρα βάρβαρα φῦλα</l>
<l>καὶ διʼ ὁδοὺς ἀνόδους στείχων· διὰ κυανέας μὴν</l>
<l n="890">στενοπόρου πέτρας μακρὰ κέλευθα να-</l>
<l>ΐοισιν δρασμοῖς.</l>
<l n="894">τάλαινα, τάλαινα.</l>
<l n="895">τίς ἂν οὖν τάδʼ ἂν ἢ θεὸς ἢ βροτὸς ἢ</l>
<l>τί τῶν ἀδοκήτων,</l>
<l>πόρον ἄπορον ἐξανύσας, δυοῖν</l>
<l>τοῖν μόνοιν Ἀτρείδαιν <add>φαίνοι</add>
</l>
<l>κακῶν ἔκλυσιν;</l>
</sp>
</div2>
<div2 type="iambic">
<milestone ed="p" n="900" unit="card"/>
<sp>
<speaker>Χορός</speaker>
<l n="900">ἐν τοῖσι θαυμαστοῖσι καὶ μύθων πέρα</l>
<l>τάδʼ εἶδον αὐτὴ κοὐ κλύουσʼ ἀπαγγελῶ.</l>
</sp>
<sp>
<speaker>Πυλάδης</speaker>
<l>τὸ μὲν φίλους ἐλθόντας εἰς ὄψιν φίλων,</l>
<l>Ὀρέστα, χειρῶν περιβολὰς εἰκὸς λαβεῖν·</l>
<l>λήξαντα δʼ οἴκτων κἀπʼ ἐκεῖνʼ ἐλθεῖν χρεών,</l>
<l n="905">ὅπως τὸ κλεινὸν ὄνομα τῆς σωτηρίας</l>
<l>λαβόντες ἐκ γῆς βησόμεσθα βαρβάρου.</l>
<l>σοφῶν γὰρ ἀνδρῶν ταῦτα, μὴ ʼκβάντας τύχης,</l>
<l>καιρὸν λαβόντας, ἡδονὰς ἄλλας λαβεῖν.</l>
</sp>
<sp>
<speaker>Ὀρέστης</speaker>
<l>καλῶς ἔλεξας· τῇ τύχῃ δʼ οἶμαι μέλειν</l>
<l n="910">τοῦδε ξὺν ἡμῖν· ἢν δέ τις πρόθυμος ᾖ,</l>
<l>σθένειν τὸ θεῖον μᾶλλον εἰκότως ἔχει.</l>
</sp>
<sp>
<speaker>Ἰφιγένεια</speaker>
<l>μηδέν μʼ ἐπίσχῃ γʼ· οὐδʼ ἀποστήσει λόγου,</l>
<l>πρῶτον πυθέσθαι τίνα ποτʼ Ἠλέκτρα πότμον</l>
<l>εἴληχε βιότου· φίλα γὰρ ἔστε πάντʼ ἐμοί.</l>
</sp>
<sp>
<speaker>Ὀρέστης</speaker>
<l n="915">τῷδε ξυνοικεῖ βίον ἔχουσʼ εὐδαίμονα.</l>
</sp>
<sp>
<speaker>Ἰφιγένεια</speaker>
<l>οὗτος δὲ ποδαπὸς καὶ τίνος πέφυκε παῖς;</l>
</sp>
<sp>
<speaker>Ὀρέστης</speaker>
<l>Στρόφιος ὁ Φωκεὺς τοῦδε κλῄζεται πατήρ.</l>
</sp>
<sp>
<speaker>Ἰφιγένεια</speaker>
<l>ὁ δʼ ἐστί γʼ Ἀτρέως θυγατρός, ὁμογενὴς ἐμός;</l>
</sp>
<sp>
<speaker>Ὀρέστης</speaker>
<l>ἀνεψιός γε, μόνος ἐμοὶ σαφὴς φίλος.</l>
</sp>
<sp>
<speaker>Ἰφιγένεια</speaker>
<l n="920">οὐκ ἦν τόθʼ οὗτος ὅτε πατὴρ ἔκτεινέ με.</l>
</sp>
<sp>
<speaker>Ὀρέστης</speaker>
<l>οὐκ ἦν· χρόνον γὰρ Στρόφιος ἦν ἄπαις τινά.</l>
</sp>
<sp>
<speaker>Ἰφιγένεια</speaker>
<l>χαῖρʼ ὦ πόσις μοι τῆς ἐμῆς ὁμοσπόρου.</l>
</sp>
<sp>
<speaker>Ὀρέστης</speaker>
<l>κἀμός γε σωτήρ, οὐχὶ συγγενὴς μόνον.</l>
</sp>
<sp>
<speaker>Ἰφιγένεια</speaker>
<l>τὰ δεινὰ δʼ ἔργα πῶς ἔτλης μητρὸς πέρι;</l>
</sp>
<sp>
<speaker>Ὀρέστης</speaker>
<l n="925">σιγῶμεν αὐτά· πατρὶ τιμωρῶν ἐμῷ.</l>
</sp>
<sp>
<speaker>Ἰφιγένεια</speaker>
<l>ἡ δʼ αἰτία τίς ἀνθʼ ὅτου κτείνει πόσιν;</l>
</sp>
<sp>
<speaker>Ὀρέστης</speaker>
<l>ἔα τὰ μητρός· οὐδὲ σοὶ κλύειν καλόν.</l>
</sp>
<sp>
<speaker>Ἰφιγένεια</speaker>
<l>σιγῶ· τὸ δʼ Ἄργος πρὸς σὲ νῦν ἀποβλέπει;</l>
</sp>
<sp>
<speaker>Ὀρέστης</speaker>
<l>Μενέλαος ἄρχει· φυγάδες ἐσμὲν ἐκ πάτρας.</l>
</sp>
<sp>
<speaker>Ἰφιγένεια</speaker>
<l n="930">οὔ που νοσοῦντας θεῖος ὕβρισεν δόμους;</l>
</sp>
<sp>
<speaker>Ὀρέστης</speaker>
<l>οὔκ, ἀλλʼ Ἐρινύων δεῖμά μʼ ἐκβάλλει χθονός.</l>
</sp>
<sp>
<speaker>Ἰφιγένεια</speaker>
<l>ταῦτʼ ἆρʼ ἐπʼ ἀκταῖς κἀνθάδʼ ἠγγέλης μανείς;</l>
</sp>
<sp>
<speaker>Ὀρέστης</speaker>
<l>ὤφθημεν οὐ νῦν πρῶτον ὄντες ἄθλιοι.</l>
</sp>
<sp>
<speaker>Ἰφιγένεια</speaker>
<l>ἔγνωκα· μητρός σʼ οὕνεκʼ ἠλάστρουν θεαί.</l>
</sp>
<sp>
<speaker>Ὀρέστης</speaker>
<l n="935">ὥσθʼ αἱματηρὰ στόμιʼ ἐπεμβαλεῖν ἐμοί.</l>
</sp>
<sp>
<speaker>Ἰφιγένεια</speaker>
<l>τί γάρ ποτʼ ἐς γῆν τήνδʼ ἐπόρθμευσας πόδα;</l>
</sp>
<sp>
<speaker>Ὀρέστης</speaker>
<l>Φοίβου κελευσθεὶς θεσφάτοις ἀφικόμην.</l>
</sp>
<sp>
<speaker>Ἰφιγένεια</speaker>
<l>τί χρῆμα δράσειν; ῥητὸν ἢ σιγώμενον;</l>
<milestone ed="p" n="939" unit="card"/>
</sp>
<sp>
<speaker>Ὀρέστης</speaker>
<l>λέγοιμʼ ἄν· ἀρχαὶ δʼ αἵδε μοι πολλῶν πόνων.</l>
<l n="940">ἐπεὶ τὰ μητρὸς ταῦθʼ ἃ σιγῶμεν κακὰ</l>
<l>ἐς χεῖρας ἦλθε, μεταδρομαῖς Ἐρινύων</l>
<l>ἠλαυνόμεσθα φυγάδες, ἔνθεν μοι πόδα</l>
<l>ἐς τὰς Ἀθήνας δῆτʼ ἔπεμψε Λοξίας,</l>
<l>δίκην παρασχεῖν ταῖς ἀνωνύμοις θεαῖς.</l>
<l n="945">ἔστιν γὰρ ὁσία ψῆφος, ἣν Ἄρει ποτὲ</l>
<l>Ζεὺς εἵσατʼ ἔκ του δὴ χερῶν μιάσματος.</l>
<l>ἐλθὼν δʼ ἐκεῖσε — πρῶτα μέν μʼ οὐδεὶς ξένων</l>
<l>ἑκὼν ἐδέξαθʼ, ὡς θεοῖς στυγούμενον·</l>
<l>οἳ δʼ ἔσχον αἰδῶ, ξένια μονοτράπεζά μοι</l>
<l n="950">παρέσχον, οἴκων ὄντες ἐν ταὐτῷ στέγει,</l>
<l>σιγῇ δʼ ἐτεκτήναντʼ ἀπόφθεγκτόν μʼ, ὅπως</l>
<l>δαιτὸς γενοίμην πώματός τʼ αὐτοῖς δίχα,</l>
<l>ἐς δʼ ἄγγος ἴδιον ἴσον ἅπασι βακχίου</l>
<l>μέτρημα πληρώσαντες εἶχον ἡδονήν.</l>
<l n="955">κἀγὼ ʼξελέγξαι μὲν ξένους οὐκ ἠξίουν,</l>
<l>ἤλγουν δὲ σιγῇ κἀδόκουν οὐκ εἰδέναι,</l>
<l>μέγα στενάζων οὕνεκʼ ἦ μητρὸς φονεύς.</l>
<l>κλύω δʼ Ἀθηναίοισι τἀμὰ δυστυχῆ</l>
<l>τελετὴν γενέσθαι, κἄτι τὸν νόμον μένειν,</l>
<l n="960">χοῆρες ἄγγος Παλλάδος τιμᾶν λεών.</l>
<l>
<milestone ed="P" unit="para"/>ὡς δʼ εἰς Ἄρειον ὄχθον ἧκον, ἐς δίκην</l>
<l>ἔστην, ἐγὼ μὲν θάτερον λαβὼν βάθρον,</l>
<l>τὸ δʼ ἄλλο πρέσβειρʼ ἥπερ ἦν Ἐρινύων.</l>
<l>εἰπὼν <add>δʼ</add> ἀκούσας θʼ αἵματος μητρὸς πέρι,</l>
<l n="965">Φοῖβός μʼ ἔσῳσε μαρτυρῶν, ἴσας δέ μοι</l>
<l>ψήφους διηρίθμησε Παλλὰς ὠλένῃ·</l>
<l>νικῶν δʼ ἀπῆρα φόνια πειρατήρια.</l>
<l>ὅσαι μὲν οὖν ἕζοντο πεισθεῖσαι δίκῃ,</l>
<l>ψῆφον παρʼ αὐτὴν ἱερὸν ὡρίσαντʼ ἔχειν·</l>
<l n="970">ὅσαι δʼ Ἐρινύων οὐκ ἐπείσθησαν νόμῳ,</l>
<l>δρόμοις ἀνιδρύτοισιν ἠλάστρουν μʼ ἀεί,</l>
<l>ἕως ἐς ἁγνὸν ἦλθον αὖ Φοίβου πέδον,</l>
<l>καὶ πρόσθεν ἀδύτων ἐκταθείς, νῆστις βορᾶς,</l>
<l>ἐπώμοσʼ αὐτοῦ βίον ἀπορρήξειν θανών,</l>
<l n="975">εἰ μή με σώσει Φοῖβος, ὅς μʼ ἀπώλεσεν.</l>
<l>ἐντεῦθεν αὐδὴν τρίποδος ἐκ χρυσοῦ λακὼν</l>
<l>Φοῖβός μʼ ἔπεμψε δεῦρο, διοπετὲς λαβεῖν</l>
<l>ἄγαλμʼ Ἀθηνῶν τʼ ἐγκαθιδρῦσαι χθονί.</l>
<l>ἀλλʼ ἥνπερ ἡμῖν ὥρισεν σωτηρίαν,</l>
<l n="980">σύμπραξον· ἢν γὰρ θεᾶς κατάσχωμεν βρέτας,</l>
<l>μανιῶν τε λήξω καὶ σὲ πολυκώπῳ σκάφει</l>
<l>στείλας Μυκήναις ἐγκαταστήσω πάλιν.</l>
<l>ἀλλʼ, ὦ φιληθεῖσʼ, ὦ κασίγνητον κάρα,</l>
<l>σῷσον πατρῷον οἶκον, ἔκσῳσον δʼ ἐμέ·</l>
<l n="985">ὡς τἄμʼ ὄλωλε πάντα καὶ τὰ Πελοπιδῶν,</l>
<l>οὐράνιον εἰ μὴ ληψόμεσθα θεᾶς βρέτας.</l>
</sp>
<milestone ed="p" n="987" unit="card"/>
<sp>
<speaker>Χορός</speaker>
<l>δεινή τις ὀργὴ δαιμόνων ἐπέζεσε</l>
<l>τὸ Ταντάλειον σπέρμα διὰ πόνων τʼ ἄγει.</l>
</sp>
<sp>
<speaker>Ἰφιγένεια</speaker>
<l>τὸ μὲν πρόθυμον, πρίν σε δεῦρʼ ἐλθεῖν, ἔχω</l>
<l n="990">Ἄργει γενέσθαι καὶ σέ, σύγγονʼ, εἰσιδεῖν.</l>
<l>θέλω δʼ ἅπερ σύ, σέ τε μεταστῆσαι πόνων</l>
<l>νοσοῦντά τʼ οἶκον, οὐχὶ τῷ κτανόντι με</l>
<l>θυμουμένη, πατρῷον ὀρθῶσαι· θέλω·</l>
<l>σφαγῆς τε γὰρ σῆς χεῖρʼ ἀπαλλάξαιμεν ἂν</l>
<l n="995">σῴσαιμί τʼ οἴκους. τὴν θεὸν δʼ ὅπως λάθω</l>
<l>δέδοικα καὶ τύραννον, ἡνίκʼ ἂν κενὰς</l>
<l>κρηπῖδας εὕρῃ λαΐνας ἀγάλματος.</l>
<l>πῶς δʼ οὐ θανοῦμαι; τίς δʼ ἔνεστί μοι λόγος;</l>
<l>ἀλλʼ, εἰ μὲν — ἕν τι — τοῦθʼ ὁμοῦ γενήσεται,</l>
<l n="1000">ἄγαλμά τʼ οἴσεις κἄμʼ ἐπʼ εὐπρύμνου νεὼς</l>
<l>ἄξεις, τὸ κινδύνευμα γίγνεται καλόν·</l>
<l>τούτου δὲ χωρισθεῖσʼ — ἐγὼ μὲν ὄλλυμαι,</l>
<l>σὺ δʼ ἂν τὸ σαυτοῦ θέμενος εὖ νόστου τύχοις.</l>
<l>οὐ μήν τι φεύγω γʼ, οὐδέ σʼ εἰ θανεῖν χρεὼν</l>
<l n="1005">σῴσασαν· οὐ γὰρ ἀλλʼ ἀνὴρ μὲν ἐκ δόμων</l>
<l>θανὼν ποθεινός, τὰ δὲ γυναικὸς ἀσθενῆ.</l>
</sp>
<sp>
<speaker>Ὀρέστης</speaker>
<l>οὐκ ἂν γενοίμην σοῦ τε καὶ μητρὸς φονεύς·</l>
<l>ἅλις τὸ κείνης αἷμα· κοινόφρων δὲ σοὶ</l>
<l>καὶ ζῆν θέλοιμʼ ἂν καὶ θανὼν λαχεῖν ἴσον.</l>
<l n="1010">ἄξω δέ γʼ, ἤνπερ καὐτὸς ἐνταυθοῖ περῶ,</l>
<l>πρὸς οἶκον, ἢ σοῦ κατθανὼν μενῶ μέτα.</l>
<l>γνώμης δʼ ἄκουσον· εἰ πρόσαντες ἦν τόδε</l>
<l>Ἀρτέμιδι, πῶς ἂν Λοξίας ἐθέσπισε</l>
<l>κομίσαι μʼ ἄγαλμα θεᾶς πόλισμʼ ἐς Παλλάδος</l>
<l>
<add>
<gap desc="*"/>
</add>
</l>
<l n="1015">καὶ σὸν πρόσωπον εἰσιδεῖν; ἅπαντα γὰρ</l>
<l>συνθεὶς τάδʼ εἰς ἓν νόστον ἐλπίζω λαβεῖν.</l>
</sp>
<milestone ed="p" n="1017" unit="card"/>
<sp>
<speaker>Ἰφιγένεια</speaker>
<l>πῶς οὖν γένοιτʼ ἂν ὥστε μήθʼ ἡμᾶς θανεῖν,</l>
<l>λαβεῖν θʼ ἃ βουλόμεσθα; τῇδε γὰρ νοσεῖ</l>
<l>νόστος πρὸς οἴκους· ἡ δὲ βούλησις πάρα.</l>
</sp>
<sp>
<speaker>Ὀρέστης</speaker>
<l n="1020">ἆρʼ ἂν τύραννον διολέσαι δυναίμεθʼ ἄν;</l>
</sp>
<sp>
<speaker>Ἰφιγένεια</speaker>
<l>δεινὸν τόδʼ εἶπας, ξενοφονεῖν ἐπήλυδας.</l>
</sp>
<sp>
<speaker>Ὀρέστης</speaker>
<l>ἀλλʼ, εἰ σὲ σώσει κἀμέ, κινδυνευτέον.</l>
</sp>
<sp>
<speaker>Ἰφιγένεια</speaker>
<l>οὐκ ἂν δυναίμην· τὸ δὲ πρόθυμον ᾔνεσα.</l>
</sp>
<sp>
<speaker>Ὀρέστης</speaker>
<l>τί δʼ, εἴ με ναῷ τῷδε κρύψειας λάθρα;</l>
</sp>
<sp>
<speaker>Ἰφιγένεια</speaker>
<l n="1025">ὡς δὴ σκότον λαβόντες ἐκσωθεῖμεν ἄν;</l>
</sp>
<sp>
<speaker>Ὀρέστης</speaker>
<l>κλεπτῶν γὰρ ἡ νύξ, τῆς δʼ ἀληθείας τὸ φῶς.</l>
</sp>
<sp>
<speaker>Ἰφιγένεια</speaker>
<l>εἴσʼ ἔνδον ἱεροὶ φύλακες, οὓς οὐ λήσομεν.</l>
</sp>
<sp>
<speaker>Ὀρέστης</speaker>
<l>οἴμοι, διεφθάρμεσθα· πῶς σωθεῖμεν ἄν;</l>
</sp>
<sp>
<speaker>Ἰφιγένεια</speaker>
<l>ἔχειν δοκῶ μοι καινὸν ἐξεύρημά τι.</l>
</sp>
<sp>
<speaker>Ὀρέστης</speaker>
<l n="1030">ποῖόν τι; δόξης μετάδος, ὡς κἀγὼ μάθω.</l>
</sp>
<sp>
<speaker>Ἰφιγένεια</speaker>
<l>ταῖς σαῖς ἀνίαις χρήσομαι σοφίσμασι.</l>
</sp>
<sp>
<speaker>Ὀρέστης</speaker>
<l>δειναὶ γὰρ αἱ γυναῖκες εὑρίσκειν τέχνας.</l>
</sp>
<sp>
<speaker>Ἰφιγένεια</speaker>
<l>φονέα σε φήσω μητρὸς ἐξ Ἄργους μολεῖν.</l>
</sp>
<sp>
<speaker>Ὀρέστης</speaker>
<l>χρῆσαι κακοῖσι τοῖς ἐμοῖς, εἰ κερδανεῖς.</l>
</sp>
<sp>
<speaker>Ἰφιγένεια</speaker>
<l n="1035">ὡς οὐ θέμις γε λέξομεν θύειν θεᾷ,</l>
</sp>
<sp>
<speaker>Ὀρέστης</speaker>
<l>τίνʼ αἰτίαν ἔχουσʼ; ὑποπτεύω τι γάρ.</l>
</sp>
<sp>
<speaker>Ἰφιγένεια</speaker>
<l>οὐ καθαρὸν ὄντα· τὸ δʼ ὅσιον δώσω φόβῳ.</l>
</sp>
<sp>
<speaker>Ὀρέστης</speaker>
<l>τί δῆτα μᾶλλον θεᾶς ἄγαλμʼ ἁλίσκεται;</l>
</sp>
<sp>
<speaker>Ἰφιγένεια</speaker>
<l>πόντου σε πηγαῖς ἁγνίσαι βουλήσομαι,</l>
</sp>
<sp>
<speaker>Ὀρέστης</speaker>
<l n="1040">ἔτʼ ἐν δόμοισι βρέτας, ἐφʼ ᾧ πεπλεύκαμεν.</l>
</sp>
<sp>
<speaker>Ἰφιγένεια</speaker>
<l>κἀκεῖνο νίψαι, σοῦ θιγόντος ὥς, ἐρῶ.</l>
</sp>
<sp>
<speaker>Ὀρέστης</speaker>
<l>ποῖ δῆτα; πόντου νοτερὸν εἶπας ἔκβολον;</l>
</sp>
<sp>
<speaker>Ἰφιγένεια</speaker>
<l>οὗ ναῦς χαλινοῖς λινοδέτοις ὁρμεῖ σέθεν.</l>
</sp>
<sp>
<speaker>Ὀρέστης</speaker>
<l>σὺ δʼ ἤ τις ἄλλος ἐν χεροῖν οἴσει βρέτας;</l>
</sp>
<sp>
<speaker>Ἰφιγένεια</speaker>
<l n="1045">ἐγώ· θιγεῖν γὰρ ὅσιόν ἐστʼ ἐμοὶ μόνῃ.</l>
</sp>
<sp>
<speaker>Ὀρέστης</speaker>
<l>Πυλάδης δʼ ὅδʼ ἡμῖν ποῦ τετάξεται πόνου;</l>
</sp>
<sp>
<speaker>Ἰφιγένεια</speaker>
<l>ταὐτὸν χεροῖν σοὶ λέξεται μίασμʼ ἔχων.</l>
</sp>
<sp>
<speaker>Ὀρέστης</speaker>
<l>λάθρα δʼ ἄνακτος ἢ εἰδότος δράσεις τάδε;</l>
</sp>
<sp>
<speaker>Ἰφιγένεια</speaker>
<l>πείσασα μύθοις· οὐ γὰρ ἂν λάθοιμί γε.</l>
</sp>
<sp>
<speaker>Ὀρέστης</speaker>
<l n="1050">καὶ μὴν νεώς γε πίτυλος εὐήρης πάρα.</l>
</sp>
<sp>
<speaker>Ἰφιγένεια</speaker>
<l>σοὶ δὴ μέλειν χρὴ τἄλλʼ ὅπως ἕξει καλῶς.</l>
</sp>
<sp>
<speaker>Ὀρέστης</speaker>
<l>ἑνὸς μόνου δεῖ, τάσδε συγκρύψαι τάδε.</l>
<l>ἀλλʼ ἀντίαζε καὶ λόγους πειστηρίους</l>
<l>εὕρισκʼ· ἔχει τοι δύναμιν εἰς οἶκτον γυνή.</l>
<l n="1055">τὰ δʼ ἄλλʼ ἴσως — . ἅπαντα συμβαίη καλῶς.</l>
</sp>
<milestone ed="p" n="1056" unit="card"/>
<sp>
<speaker>Ἰφιγένεια</speaker>
<l>ὦ φίλταται γυναῖκες, εἰς ὑμᾶς βλέπω,</l>
<l>καὶ τἄμʼ ἐν ὑμῖν ἐστιν ἢ καλῶς ἔχειν</l>
<l>ἢ μηδὲν εἶναι καὶ στερηθῆναι πάτρας</l>
<l>φίλου τʼ ἀδελφοῦ φιλτάτης τε συγγόνου.</l>
<l n="1060">καὶ πρῶτα μέν μοι τοῦ λόγου τάδʼ ἀρχέτω·</l>
<l>γυναῖκές ἐσμεν, φιλόφρον ἀλλήλαις γένος</l>
<l>σῴζειν τε κοινὰ πράγματʼ ἀσφαλέσταται.</l>
<l>σιγήσαθʼ ἡμῖν καὶ συνεκπονήσατε</l>
<l>φυγάς. καλόν τοι γλῶσσʼ ὅτῳ πιστὴ παρῇ.</l>
<l n="1065">ὁρᾶτε δʼ ὡς τρεῖς μία τύχη τοὺς φιλτάτους,</l>
<l>ἢ γῆς πατρῴας νόστον ἢ θανεῖν ἔχει.</l>
<l>σωθεῖσα δʼ, ὡς ἂν καὶ σὺ κοινωνῇς τύχης,</l>
<l>σώσω σʼ ἐς Ἑλλάδʼ. ἀλλὰ πρός σε δεξιᾶς</l>
<l>σὲ καὶ σὲ ἱκνοῦμαι, σὲ δὲ φίλης παρηίδος,</l>
<l n="1070">γονάτων τε καὶ τῶν ἐν δόμοισι φιλτάτων</l>
<l>μητρὸς πατρός τε καὶ τέκνων ὅτῳ κυρεῖ.</l>
<l>τί φατέ; τίς ὑμῶν φησιν ἢ τίς οὐ θέλειν — </l>
<l>φθέγξασθε — ταῦτα; μὴ γὰρ αἰνουσῶν λόγους</l>
<l>ὄλωλα κἀγὼ καὶ κασίγνητος τάλας.</l>
</sp>
<sp>
<speaker>Χορός</speaker>
<l n="1075">θάρσει, φίλη δέσποινα, καὶ σῴζου μόνον·</l>
<l>ὡς ἔκ γʼ ἐμοῦ σοι πάντα σιγηθήσεται — </l>
<l>ἴστω μέγας Ζεύς — ὧν ἐπισκήπτεις πέρι.</l>
</sp>
<sp>
<speaker>Ἰφιγένεια</speaker>
<l>ὄναισθε μύθων καὶ γένοισθʼ εὐδαίμονες.</l>
<l>
<milestone ed="P" unit="para"/>σὸν ἔργον ἤδη καὶ σὸν ἐσβαίνειν δόμους·</l>
<l n="1080">ὡς αὐτίχʼ ἥξει τῆσδε κοίρανος χθονός,</l>
<l>θυσίαν ἐλέγχων εἰ κατείργασται ξένων.</l>
<l>
<milestone ed="P" unit="para"/>ὦ πότνιʼ, ἥπερ μʼ Αὐλίδος κατὰ πτυχὰς</l>
<l>δεινῆς ἔσωσας ἐκ πατροκτόνου χερός,</l>
<l>σῶσόν με καὶ νῦν τούσδε τʼ· ἢ τὸ Λοξίου</l>
<l n="1085">οὐκέτι βροτοῖσι διὰ σὲ ἐτήτυμον στόμα.</l>
<l>ἀλλʼ εὐμενὴς ἔκβηθι βαρβάρου χθονὸς</l>
<l>ἐς τὰς Ἀθήνας· καὶ γὰρ ἐνθάδʼ οὐ πρέπει</l>
<l>ναίειν, παρόν σοι πόλιν ἔχειν εὐδαίμονα.</l>
<milestone ed="p" n="1089" unit="card"/>
</sp>
</div2>
</div1>
<div1 type="choral">
<div2 type="strophe" n="1">
<sp>
<speaker>Χορός</speaker>
<l>ὄρνις, ἃ παρὰ πετρίνας</l>
<l n="1090">πόντου δειράδας, ἀλκυών,</l>
<l>ἔλεγον οἶτον ἀείδεις,</l>
<l>εὐξύνετον ξυνετοῖς βοάν,</l>
<l>ὅτι πόσιν κελαδεῖς ἀεὶ μολπαῖς,</l>
<l>ἐγώ σοι παραβάλλομαι</l>
<l n="1095">θρήνους, ἄπτερος ὅρνις,</l>
<l>ποθοῦσʼ Ἑλλάνων ἀγόρους,</l>
<l>ποθοῦσʼ Ἄρτεμιν λοχίαν,</l>
<l>ἃ παρὰ Κύνθιον ὄχθον οἰ-</l>
<l>κεῖ φοίνικά θʼ ἁβροκόμαν</l>
<l n="1100">δάφναν τʼ εὐερνέα καὶ</l>
<l>γλαυκᾶς θαλλὸν ἱερὸν ἐλαί-</l>
<l>ας, Λατοῦς ὠδῖνα φίλαν,</l>
<l>λίμναν θʼ εἱλίσσουσαν ὕδωρ</l>
<l>κύκλιον, ἔνθα κύκνος μελῳ-</l>
<l n="1105">δὸς Μούσας θεραπεύει.</l>
</sp>
<milestone ed="p" n="1106" unit="card"/>
</div2>
<div2 type="antistrophe" n="1">
<sp>
<speaker>Χορός</speaker>
<l>ὦ πολλαὶ δακρύων λιβάδες,</l>
<l>αἳ παρηίδας εἰς ἐμὰς</l>
<l>ἔπεσον, ἁνίκα πύργων</l>
<l>ὀλομένων ἐν ναυσὶν ἔβαν</l>
<l n="1110">πολεμίων ἐρετμοῖσι καὶ λόγχαις.</l>
<l>ζαχρύσου δὲ διʼ ἐμπολᾶς</l>
<l>νόστον βάρβαρον ἦλθον,</l>
<l>ἔνθα τᾶς ἐλαφοκτόνου</l>
<l>θεᾶς ἀμφίπολον κόραν</l>
<l n="1115">παῖδʼ Ἀγαμεμνονίαν λατρεύ-</l>
<l>ω βωμούς τʼ οὐ μηλοθύτας,</l>
<l>ζηλοῦσʼ ἄταν διὰ παν-</l>
<l>τὸς δυσδαίμονʼ· ἐν γὰρ ἀνάγ-</l>
<l>καις οὐ κάμνεις σύντροφος ὤν.</l>
<l n="1120">μεταβάλλει δυσδαιμονία·</l>
<l>τὸ δὲ μετʼ εὐτυχίας κακοῦ-</l>
<l>σθαι θνατοῖς βαρὺς αἰών.</l>
</sp>
<milestone ed="p" n="1123" unit="card"/>
</div2>
<div2 type="strophe" n="2">
<sp>
<speaker>Χορός</speaker>
<l>καὶ σὲ μέν, πότνιʼ, Ἀργεία</l>
<l>πεντηκόντορος οἶκον ἄξει·</l>
<l n="1125">συρίζων θʼ ὁ κηροδέτας</l>
<l>κάλαμος οὐρείου Πανὸς</l>
<l>κώπαις ἐπιθωΰξει,</l>
<l>ὁ Φοῖβός θʼ ὁ μάντις ἔχων</l>
<l>κέλαδον ἑπτατόνου λύρας</l>
<l n="1130">ἀείδων ἄξει λιπαρὰν</l>
<l>εὖ σʼ Ἀθηναίων ἐπὶ γᾶν.</l>
<l>ἐμὲ δʼ αὐτοῦ λιποῦσα</l>
<l>βήσῃ ῥοθίοισι πλάταις·</l>
<l>ἀέρι δὲ <del>ἱστία</del> πρότονοι κατὰ πρῷραν ὑ-</l>
<l n="1135">πὲρ στόλον ἐκπετάσουσι πόδα</l>
<l>ναὸς ὠκυπόμπου.</l>
</sp>
<milestone ed="p" n="1138" unit="card"/>
</div2>
<div2 type="antistrophe" n="2">
<sp>
<speaker>Χορός</speaker>
<l>λαμπροὺς ἱπποδρόμους βαίην,</l>
<l>ἔνθʼ εὐάλιον ἔρχεται πῦρ·</l>
<l n="1140">οἰκείων δʼ ὑπὲρ θαλάμων</l>
<l>πτέρυγας ἐν νώτοις ἁμοῖς</l>
<l>λήξαιμι θοάζουσα·</l>
<l>χοροῖς δʼ ἑσταίην, ὅθι καὶ</l>
<l>παρθένος, εὐδοκίμων γάμων,</l>
<l n="1145">παρὰ πόδʼ εἱλίσσουσα φίλας</l>
<l>ματρὸς ἡλίκων θιάσους,</l>
<l>χαρίτων εἰς ἁμίλλας,</l>
<l>χαίτας ἁβρόπλουτον ἔριν,</l>
<l>ὀρνυμένα, πολυποίκιλα φάρεα</l>
<l n="1150">καὶ πλοκάμους περιβαλλομένα</l>
<l>γένυσιν ἐσκίαζον.</l>
</sp>
<milestone ed="p" n="1153" unit="card"/>
</div2>
</div1>
<div1 type="episode">
<sp>
<speaker>Θόας</speaker>
<l n="1153">ποῦ ʼσθʼ ἡ πυλωρὸς τῶνδε δωμάτων γυνὴ</l>
<l>Ἑλληνίς; ἤδη τῶν ξένων κατήρξατο;</l>
<l n="1155">ἀδύτοις ἐν ἁγνοῖς σῶμα λάμπονται πυρί;</l>
</sp>
<sp>
<speaker>Χορός</speaker>
<l>ἥδʼ ἐστίν, ἥ σοι πάντʼ, ἄναξ, ἐρεῖ σαφῶς.</l>
</sp>
<sp>
<speaker>Θόας</speaker>
<l>ἔα·</l>
<l>τί τόδε μεταίρεις ἐξ ἀκινήτων βάθρων,</l>
<l>Ἀγαμέμνονος παῖ, θεᾶς ἄγαλμʼ ἐν ὠλέναις;</l>
</sp>
<sp>
<speaker>Ἰφιγένεια</speaker>
<l>ἄναξ, ἔχʼ αὐτοῦ πόδα σὸν ἐν παραστάσιν.</l>
</sp>
<sp>
<speaker>Θόας</speaker>
<l n="1160">τί δʼ ἔστιν, Ἰφιγένεια, καινὸν ἐν δόμοις;</l>
</sp>
<sp>
<speaker>Ἰφιγένεια</speaker>
<l>ἀπέπτυσʼ· Ὁσίᾳ γὰρ δίδωμʼ ἔπος τόδε.</l>
</sp>
<sp>
<speaker>Θόας</speaker>
<l>τί φροιμιάζῃ νεοχμόν; ἐξαύδα σαφῶς.</l>
</sp>
<sp>
<speaker>Ἰφιγένεια</speaker>
<l>οὐ καθαρά μοι τὰ θύματʼ ἠγρεύσασθʼ, ἄναξ.</l>
</sp>
<sp>
<speaker>Θόας</speaker>
<l>τί τοὐκδιδάξαν τοῦτό σʼ; ἢ δόξαν λέγεις;</l>
</sp>
<sp>
<speaker>Ἰφιγένεια</speaker>
<l n="1165">βρέτας τὸ τῆς θεοῦ πάλιν ἕδρας ἀπεστράφη.</l>
</sp>
<sp>
<speaker>Θόας</speaker>
<l>αὐτόματον, ἤ νιν σεισμὸς ἔστρεψε χθονός;</l>
</sp>
<sp>
<speaker>Ἰφιγένεια</speaker>
<l>αὐτόματον· ὄψιν δʼ ὀμμάτων ξυνήρμοσεν.</l>
</sp>
<sp>
<speaker>Θόας</speaker>
<l>ἡ δʼ αἰτία τίς; ἦ τὸ τῶν ξένων μύσος;</l>
</sp>
<sp>
<speaker>Ἰφιγένεια</speaker>
<l>ἥδʼ, οὐδὲν ἄλλο· δεινὰ γὰρ δεδράκατον.</l>
</sp>
<sp>
<speaker>Θόας</speaker>
<l n="1170">ἀλλʼ ἦ τινʼ ἔκανον βαρβάρων ἀκτῆς ἔπι;</l>
</sp>
<sp>
<speaker>Ἰφιγένεια</speaker>
<l>οἰκεῖον ἦλθον τὸν φόνον κεκτημένοι.</l>
</sp>
<sp>
<speaker>Θόας</speaker>
<l>τίνʼ; εἰς ἔρον γὰρ τοῦ μαθεῖν πεπτώκαμεν.</l>
</sp>
<sp>
<speaker>Ἰφιγένεια</speaker>
<l>μητέρα κατειργάσαντο κοινωνῷ ξίφει.</l>
</sp>
<sp>
<speaker>Θόας</speaker>
<l>Ἄπολλον, οὐδʼ ἐν βαρβάροις ἔτλη τις ἄν.</l>
</sp>
<sp>
<speaker>Ἰφιγένεια</speaker>
<l n="1175">πάσης διωγμοῖς ἠλάθησαν Ἑλλάδος.</l>
</sp>
<sp>
<speaker>Θόας</speaker>
<l>ἦ τῶνδʼ ἕκατι δῆτʼ ἄγαλμʼ ἔξω φέρεις;</l>
</sp>
<sp>
<speaker>Ἰφιγένεια</speaker>
<l>σεμνόν γʼ ὑπʼ αἰθέρʼ, ὡς μεταστήσω φόνου.</l>
</sp>
<sp>
<speaker>Θόας</speaker>
<l>μίασμα δʼ ἔγνως τοῖν ξένοιν ποίῳ τρόπῳ;</l>
</sp>
<sp>
<speaker>Ἰφιγένεια</speaker>
<l>ἤλεγχον, ὡς θεᾶς βρέτας ἀπεστράφη πάλιν.</l>
</sp>
<sp>
<speaker>Θόας</speaker>
<l n="1180">σοφήν σʼ ἔθρεψεν Ἑλλάς, ὡς ᾔσθου καλῶς.</l>
</sp>
<sp>
<speaker>Ἰφιγένεια</speaker>
<l>καὶ μὴν καθεῖσαν δέλεαρ ἡδύ μοι φρενῶν.</l>
</sp>
<sp>
<speaker>Θόας</speaker>
<l>τῶν Ἀργόθεν τι φίλτρον ἀγγέλλοντέ σοι;</l>
</sp>
<sp>
<speaker>Ἰφιγένεια</speaker>
<l>τὸν μόνον Ὀρέστην ἐμὸν ἀδελφὸν εὐτυχεῖν.</l>
</sp>
<sp>
<speaker>Θόας</speaker>
<l>ὡς δή σφε σῴσαις ἡδοναῖς ἀγγελμάτων.</l>
</sp>
<sp>
<speaker>Ἰφιγένεια</speaker>
<l n="1185">καὶ πατέρα γε ζῆν καὶ καλῶς πράσσειν ἐμόν.</l>
</sp>
<sp>
<speaker>Θόας</speaker>
<l>σὺ δʼ ἐς τὸ τῆς θεοῦ γʼ ἐξένευσας εἰκότως.</l>
</sp>
<sp>
<speaker>Ἰφιγένεια</speaker>
<l>πᾶσάν γε μισοῦσʼ Ἑλλάδʼ, ἥ μʼ ἀπώλεσεν.</l>
</sp>
<sp>
<speaker>Θόας</speaker>
<l>τί δῆτα δρῶμεν, φράζε, τοῖν ξένοιν πέρι;</l>
</sp>
<sp>
<speaker>Ἰφιγένεια</speaker>
<l>τὸν νόμον ἀνάγκη τὸν προκείμενον σέβειν.</l>
</sp>
<sp>
<speaker>Θόας</speaker>
<l n="1190">οὔκουν ἐν ἔργῳ χέρνιβες ξίφος τε σόν;</l>
</sp>
<sp>
<speaker>Ἰφιγένεια</speaker>
<l>ἁγνοῖς καθαρμοῖς πρῶτά νιν νίψαι θέλω.</l>
</sp>
<sp>
<speaker>Θόας</speaker>
<l>πηγαῖσιν ὑδάτων ἢ θαλασσίᾳ δρόσῳ;</l>
</sp>
<sp>
<speaker>Ἰφιγένεια</speaker>
<l>θάλασσα κλύζει πάντα τἀνθρώπων κακά.</l>
</sp>
<sp>
<speaker>Θόας</speaker>
<l>ὁσιώτερον γοῦν τῇ θεῷ πέσοιεν ἄν.</l>
</sp>
<sp>
<speaker>Ἰφιγένεια</speaker>
<l n="1195">καὶ τἀμά γʼ οὕτω μᾶλλον ἂν καλῶς ἔχοι.</l>
</sp>
<sp>
<speaker>Θόας</speaker>
<l>οὔκουν πρὸς αὐτὸν ναὸν ἐκπίπτει κλύδων;</l>
</sp>
<sp>
<speaker>Ἰφιγένεια</speaker>
<l>ἐρημίας δεῖ· καὶ γὰρ ἄλλα δράσομεν.</l>
</sp>
<sp>
<speaker>Θόας</speaker>
<l>ἄγʼ ἔνθα χρῄζεις· οὐ φιλῶ τἄρρηθʼ ὁρᾶν.</l>
</sp>
<sp>
<speaker>Ἰφιγένεια</speaker>
<l>ἁγνιστέον μοι καὶ τὸ τῆς θεοῦ βρέτας.</l>
</sp>
<sp>
<speaker>Θόας</speaker>
<l n="1200">εἴπερ γε κηλὶς ἔβαλέ νιν μητροκτόνος.</l>
</sp>
<sp>
<speaker>Ἰφιγένεια</speaker>
<l>οὐ γάρ ποτʼ ἄν νιν ἠράμην βάθρων ἄπο.</l>
</sp>
<sp>
<speaker>Θόας</speaker>
<l>δίκαιος ηὑσέβεια καὶ προμηθία.</l>
<milestone ed="p" n="1203" unit="card"/>
</sp>
<div2 type="trochees">
<sp>
<speaker>Ἰφιγένεια</speaker>
<l>οἶσθά νυν ἅ μοι γενέσθω;</l>
</sp>
<sp>
<speaker>Θόας</speaker>
<l>σὸν τὸ σημαίνειν τόδε.</l>
</sp>
<sp>
<speaker>Ἰφιγένεια</speaker>
<l>δεσμὰ τοῖς ξένοισι πρόσθες.</l>
</sp>
<sp>
<speaker>Θόας</speaker>
<l>ποῖ δέ σʼ ἐκφύγοιεν ἄν;</l>
</sp>
<sp>
<speaker>Ἰφιγένεια</speaker>
<l n="1205">πιστὸν Ἑλλὰς οἶδεν οὐδέν.</l>
</sp>
<sp>
<speaker>Θόας</speaker>
<l>ἴτʼ ἐπὶ δεσμά, πρόσπολοι.</l>
</sp>
<sp>
<speaker>Ἰφιγένεια</speaker>
<l>κἀκκομιζόντων δὲ δεῦρο τοὺς ξένους — </l>
</sp>
<sp>
<speaker>Θόας</speaker>
<l>ἔσται τάδε.</l>
</sp>
<sp>
<speaker>Ἰφιγένεια</speaker>
<l>κρᾶτα κρύψαντες πέπλοισιν.</l>
</sp>
<sp>
<speaker>Θόας</speaker>
<l>ἡλίου πρόσθεν φλογός.</l>
</sp>
<sp>
<speaker>Ἰφιγένεια</speaker>
<l>σῶν τέ μοι σύμπεμπʼ ὀπαδῶν.</l>
</sp>
<sp>
<speaker>Θόας</speaker>
<l>οἵδʼ ὁμαρτήσουσί σοι.</l>
</sp>
<sp>
<speaker>Ἰφιγένεια</speaker>
<l>καὶ πόλει πέμψον τινʼ ὅστις σημανεῖ — </l>
</sp>
<sp>
<speaker>Θόας</speaker>
<l>ποίας τύχας;</l>
</sp>
<sp>
<speaker>Ἰφιγένεια</speaker>
<l n="1210">ἐν δόμοις μίμνειν ἅπαντας.</l>
</sp>
<sp>
<speaker>Θόας</speaker>
<l>μὴ συναντῷεν φόνῳ;</l>
</sp>
<sp>
<speaker>Ἰφιγένεια</speaker>
<l>μυσαρὰ γὰρ τὰ τοιάδʼ ἐστί.</l>
</sp>
<sp>
<speaker>Θόας</speaker>
<l>στεῖχε καὶ σήμαινε σύ — </l>
</sp>
<sp>
<speaker>Ἰφιγένεια</speaker>
<l>μηδένʼ εἰς ὄψιν πελάζειν.</l>
</sp>
<sp>
<speaker>Θόας</speaker>
<l>εὖ γε κηδεύεις πόλιν.</l>
</sp>
<sp>
<speaker>Ἰφιγένεια</speaker>
<l>καὶ φίλων γʼ οὓς δεῖ μάλιστα.</l>
</sp>
<sp>
<speaker>Θόας</speaker>
<l>τοῦτʼ ἔλεξας εἰς ἐμέ.</l>
</sp>
<sp>
<speaker>Ἰφιγένεια</speaker>
<!-- lacuna here? -->
<l>
<gap/>
</l>
</sp>
<sp>
<speaker>Θόας</speaker>
<l>ὡς εἰκότως σε πᾶσα θαυμάζει πόλις.</l>
</sp>
<sp>
<speaker>Ἰφιγένεια</speaker>
<l n="1215">σὺ δὲ μένων αὐτοῦ πρὸ ναῶν τῇ θεῷ — </l>
</sp>
<sp>
<speaker>Θόας</speaker>
<l>τί χρῆμα δρῶ;</l>
</sp>
<sp>
<speaker>Ἰφιγένεια</speaker>
<l>ἅγνισον πυρσῷ μέλαθρον.</l>
</sp>
<sp>
<speaker>Θόας</speaker>
<l>καθαρὸν ὡς μόλῃς πάλιν.</l>
</sp>
<sp>
<speaker>Ἰφιγένεια</speaker>
<l>ἡνίκʼ ἂν δʼ ἔξω περῶσιν οἱ ξένοι — </l>
</sp>
<sp>
<speaker>Θόας</speaker>
<l>τί χρή με δρᾶν;</l>
</sp>
<sp>
<speaker>Ἰφιγένεια</speaker>
<l>πέπλον ὀμμάτων προθέσθαι.</l>
</sp>
<sp>
<speaker>Θόας</speaker>
<l>μὴ παλαμναῖον λάβω.</l>
</sp>
<sp>
<speaker>Ἰφιγένεια</speaker>
<l>ἢν δʼ ἄγαν δοκῶ χρονίζειν — </l>
</sp>
<sp>
<speaker>Θόας</speaker>
<l>τοῦδʼ ὅρος τίς ἐστί μοι;</l>
</sp>
<sp>
<speaker>Ἰφιγένεια</speaker>
<l n="1220">θαυμάσῃς μηδέν.</l>
</sp>
<sp>
<speaker>Θόας</speaker>
<l>τὰ τῆς θεοῦ πρᾶσσʼ — ἐπεὶ σχολή — καλῶς.</l>
</sp>
<sp>
<speaker>Ἰφιγένεια</speaker>
<l>εἰ γὰρ ὡς θέλω καθαρμὸς ὅδε πέσοι.</l>
</sp>
<sp>
<speaker>Θόας</speaker>
<l>συνεύχομαι.</l>
</sp>
<sp>
<speaker>Ἰφιγένεια</speaker>
<l>τούσδʼ ἄρʼ ἐκβαίνοντας ἤδη δωμάτων ὁρῶ ξένους</l>
<l>καὶ θεᾶς κόσμους νεογνούς τʼ ἄρνας, ὡς φόνῳ φόνον</l>
<l>μυσαρὸν ἐκνίψω, σέλας τε λαμπάδων τά τʼ ἄλλʼ ὅσα</l>
<l n="1225">προυθέμην ἐγὼ ξένοισι καὶ θεᾷ καθάρσια.</l>
<l>ἐκποδὼν δʼ αὐδῶ πολίταις τοῦδʼ ἔχειν μιάσματος,</l>
<l>εἴ τις ἢ ναῶν πυλωρὸς χεῖρας ἁγνεύει θεοῖς</l>
<l>ἢ γάμον στείχει συνάψων ἢ τόκοις βαρύνεται,</l>
<l>φεύγετʼ, ἐξίστασθε, μή τῳ προσπέσῃ μύσος τόδε.</l>
<l n="1230">
<milestone ed="P" unit="para"/>ὦ Διὸς Λητοῦς τʼ ἄνασσα παρθένʼ, ἢν νίψω φόνον</l>
<l>τῶνδε καὶ θύσωμεν οὗ χρή, καθαρὸν οἰκήσεις δόμον,</l>
<l>εὐτυχεῖς δʼ ἡμεῖς ἐσόμεθα. τἄλλα δʼ οὐ λέγουσʼ, ὅμως</l>
<l>τοῖς τὰ πλείονʼ εἰδόσιν θεοῖς σοί τε σημαίνω, θεά.</l>
</sp>
</div2>
</div1>
<milestone ed="p" n="1234" unit="card"/>
<div1 type="choral">
<div2 type="strophe" n="1">
<sp>
<speaker>Χορός</speaker>
<l>εὔπαις ὁ Λατοῦς γόνος,</l>
<l n="1235">τόν ποτε Δηλιὰς ἐν καρποφόροις γυάλοις</l>
<l>
<add>ἔτικτε,</add> χρυσοκόμαν</l>
<l n="1238">ἐν κιθάρᾳ σοφόν, ἅ τʼ ἐπὶ τόξων</l>
<l>εὐστοχίᾳ γάνυται· φέρε <add>δʼ αὐτά</add>
</l>
<l n="1240">νιν ἀπὸ δειράδος εἰναλίας,</l>
<l>λοχεῖα κλεινὰ λιποῦσα μά-</l>
<l>τηρ, τὰν ἀστάκτων ὑδάτων</l>
<l>βακχεύουσαν Διονύ-</l>
<l>σῳ Παρνάσιον κορυφάν·</l>
<l>ὅθι ποικιλόνωτος οἰ-</l>
<l n="1245">νωπὸς δράκων,</l>
<l>σκιερᾷ κατάχαλκος εὐ-</l>
<l>φύλλῳ δάφνᾳ,</l>
<l>γᾶς πελώριον τέρας, ἄμφεπε μαντεῖ-</l>
<l>ον Χθόνιον.</l>
<l>ἔτι μιν ἔτι βρέφος, ἔτι φίλας</l>
<l n="1250">ἐπὶ ματέρος ἀγκάλαισι θρῴσκων</l>
<l>ἔκανες, ὦ Φοῖβε, μαντείων δʼ ἐπέβας ζαθέων,</l>
<l n="1254">τρίποδί τʼ ἐν χρυσέῳ θάσσεις, ἐν ἀψευδεῖ θρόνῳ</l>
<l n="1255">μαντείας βροτοῖς θεσφάτων νέμων</l>
<l n="1257">ἀδύτων ὕπο, Κασταλίας ῥεέθρων γείτων, μέσον</l>
<l>γᾶς ἔχων μέλαθρον.</l>
</sp>
<milestone ed="p" n="1259" unit="card"/>
</div2>
<div2 type="antistrophe" n="1">
<sp>
<speaker>Χορός</speaker>
<l>Θέμιν δʼ ἐπεὶ γᾶς ἰὼν</l>
<l n="1260">παῖδʼ ἀπενάσσατο <add>Πυθῶνος</add> ἀπὸ ζαθέων</l>
<l>χρηστηρίων, νύχια</l>
<l>Χθὼν ἐτεκνώσατο φάσματʼ ὀ<add>νείρων</add>,</l>
<l>οἳ πολέσιν μερόπων τά τε πρῶτα, τά τʼ</l>
<l n="1265">ἔπειθʼ, ὅσσα τʼ ἔμελλε τυχεῖν,</l>
<l>ὕπνου κατὰ δνοφερὰς γᾶς εὐ-</l>
<l>νὰς ἔφραζον· Γαῖα δὲ τὰν</l>
<l>μαντεῖον ἀφείλετο τι-</l>
<l>μὰν Φοῖβον, φθόνῳ θυγατρός.</l>
<l n="1270">ταχύπους δʼ ἐς Ὄλυμπον ὁρ-</l>
<l>μαθεὶς ἄναξ</l>
<l>χέρα παιδνὸν ἕλιξεν ἐκ</l>
<l>Διὸς θρόνων</l>
<l>Πυθίων δόμων χθονίαν ἀφελεῖν μῆ-</l>
<l>νιν θεᾶς. <del>νυχίους τʼ ἐνοπὰς.</del>
</l>
<l>γέλασε δʼ, ὅτι τέκος ἄφαρ ἔβα</l>
<l n="1275">πολύχρυσα θέλων λατρεύματα σχεῖν·</l>
<l>ἐπὶ δʼ ἔσεισεν κόμαν, παῦσαι νυχίους ἐνοπάς,</l>
<l>ἀπὸ δʼ ἀλαθοσύναν νυκτωπὸν ἐξεῖλεν βροτῶν,</l>
<l n="1280">καὶ τιμὰς πάλιν θῆκε Λοξίᾳ,</l>
<l>πολυάνορι δʼ ἐν ξενόεντι θρόνῳ θάρση βροτοῖς</l>
<l>θεσφάτων ἀοιδαῖς.</l>
</sp>
</div2>
</div1>
<milestone ed="p" n="1284" unit="card"/>
<div1 type="episode">
<sp>
<speaker>Ἄγγελος</speaker>
<l>ὦ ναοφύλακες βώμιοί τʼ ἐπιστάται,</l>
<l n="1285">Θόας ἄναξ γῆς τῆσδε ποῦ κυρεῖ βεβώς;</l>
<l>καλεῖτʼ ἀναπτύξαντες εὐγόμφους πύλας</l>
<l>ἔξω μελάθρων τῶνδε κοίρανον χθονός.</l>
</sp>
<sp>
<speaker>Χορός</speaker>
<l>τί δʼ ἔστιν, εἰ χρὴ μὴ κελευσθεῖσαν λέγειν;</l>
</sp>
<sp>
<speaker>Ἄγγελος</speaker>
<l>βεβᾶσι φροῦδοι δίπτυχοι νεανίαι</l>
<l n="1290">Ἀγαμεμνονείας παιδὸς ἐκ βουλευμάτων</l>
<l>φεύγοντες ἐκ γῆς τῆσδε καὶ σεμνὸν βρέτας</l>
<l>λαβόντες ἐν κόλποισιν Ἑλλάδος νεώς.</l>
</sp>
<sp>
<speaker>Χορός</speaker>
<l>ἄπιστον εἶπας μῦθον· ὃν δʼ ἰδεῖν θέλεις</l>
<l>ἄνακτα χώρας, φροῦδος ἐκ ναοῦ συθείς.</l>
</sp>
<sp>
<speaker>Ἄγγελος</speaker>
<l n="1295">ποῖ; δεῖ γὰρ αὐτὸν εἰδέναι τὰ δρώμενα.</l>
</sp>
<sp>
<speaker>Χορός</speaker>
<l>οὐκ ἴσμεν· ἀλλὰ στεῖχε καὶ δίωκέ νιν</l>
<l>ὅπου κυρήσας τούσδʼ ἀπαγγελεῖς λόγους.</l>
</sp>
<sp>
<speaker>Ἄγγελος</speaker>
<l>ὁρᾶτʼ, ἄπιστον ὡς γυναικεῖον γένος·</l>
<l>μέτεστι χὑμῖν τῶν πεπραγμένων μέρος.</l>
</sp>
<sp>
<speaker>Χορός</speaker>
<l n="1300">μαίνῃ· τί δʼ ἡμῖν τῶν ξένων δρασμοῦ μέτα;</l>
<l>οὐκ εἶ κρατούντων πρὸς πύλας ὅσον τάχος;</l>
</sp>
<sp>
<speaker>Ἄγγελος</speaker>
<l>οὔ, πρίν γʼ ἂν εἴπῃ τοὔπος ἑρμηνεὺς ὅδε,</l>
<l>εἴτʼ ἔνδον εἴτʼ οὐκ ἔνδον ἀρχηγὸς χθονός.</l>
<l>
<milestone ed="P" unit="para"/>ὠή, χαλᾶτε κλῇθρα, τοῖς ἔνδον λέγω,</l>
<l n="1305">καὶ δεσπότῃ σημήναθʼ οὕνεκʼ ἐν πύλαις</l>
<l>πάρειμι, καινῶν φόρτον ἀγγέλλων κακῶν.</l>
</sp>
<sp>
<speaker>Θόας</speaker>
<l>τίς ἀμφὶ δῶμα θεᾶς τόδʼ ἵστησιν βοήν,</l>
<l>πύλας ἀράξας καὶ ψόφον πέμψας ἔσω;</l>
</sp>
<sp>
<speaker>Ἄγγελος</speaker>
<l>φεῦ·</l>
<l>πῶς ἔλεγον αἵδε, καί μʼ ἀπήλαυνον δόμων,</l>
<l n="1310">ὡς ἐκτὸς εἴης· σὺ δὲ κατʼ οἶκον ἦσθʼ ἄρα.</l>
</sp>
<sp>
<speaker>Θόας</speaker>
<l>τί προσδοκῶσαι κέρδος ἢ θηρώμεναι;</l>
</sp>
<sp>
<speaker>Ἄγγελος</speaker>
<l>αὖθις τὰ τῶνδε σημανῶ· τὰ δʼ ἐν ποσὶ</l>
<l>παρόντʼ ἄκουσον. ἡ νεᾶνις ἣ ʼνθάδε</l>
<l>βωμοῖς παρίστατʼ, Ἰφιγένειʼ, ἔξω χθονὸς</l>
<l n="1315">σὺν τοῖς ξένοισιν οἴχεται, σεμνὸν θεᾶς</l>
<l>ἄγαλμʼ ἔχουσα· δόλια δʼ ἦν καθάρματα.</l>
</sp>
<sp>
<speaker>Θόας</speaker>
<l>πῶς φῄς; τί πνεῦμα συμφορᾶς κεκτημένη;</l>
</sp>
<sp>
<speaker>Ἄγγελος</speaker>
<l>σῴζουσʼ Ὀρέστην· τοῦτο γὰρ σὺ θαυμάσῃ.</l>
</sp>
<sp>
<speaker>Θόας</speaker>
<l>τὸν ποῖον; ἆρʼ ὃν Τυνδαρὶς τίκτει κόρη;</l>
</sp>
<sp>
<speaker>Ἄγγελος</speaker>
<l n="1320">ὃν τοῖσδε βωμοῖς θεὰ καθωσιώσατο.</l>
</sp>
<sp>
<speaker>Θόας</speaker>
<l>ὦ θαῦμα — πῶς σε μεῖζον ὀνομάσας τύχω;</l>
</sp>
<sp>
<speaker>Ἄγγελος</speaker>
<l>μὴ ʼνταῦθα τρέψῃς σὴν φρένʼ, ἀλλʼ ἄκουέ μου·</l>
<l>σαφῶς δʼ ἀθρήσας καὶ κλύων ἐκφρόντισον</l>
<l>διωγμὸς ὅστις τοὺς ξένους θηράσεται.</l>
</sp>
<sp>
<speaker>Θόας</speaker>
<l n="1325">λέγʼ· εὖ γὰρ εἶπας· οὐ γὰρ ἀγχίπλουν πόρον</l>
<l>φεύγουσιν, ὥστε διαφυγεῖν τοὐμὸν δόρυ.</l>
<milestone ed="p" n="1327" unit="card"/>
</sp>
<sp n="*)/aggelos">
<speaker>Ἄγγελος</speaker>
<l>ἐπεὶ πρὸς ἀκτὰς ἤλθομεν θαλασσίας,</l>
<l>οὗ ναῦς Ὀρέστου κρύφιος ἦν ὡρμισμένη,</l>
<l>ἡμᾶς μέν, οὓς σὺ δεσμὰ συμπέμπεις ξένων</l>
<l n="1330">ἔχοντας, ἐξένευσʼ ἀποστῆναι πρόσω</l>
<l>Ἀγαμέμνονος παῖς, ὡς ἀπόρρητον φλόγα</l>
<l>θύουσα καὶ καθαρμὸν ὃν μετῴχετο,</l>
<l>αὐτὴ δʼ ὄπισθε δέσμʼ ἔχουσα τοῖν ξένοιν</l>
<l>ἔστειχε χερσί. καὶ τάδʼ ἦν ὕποπτα μέν,</l>
<l n="1335">ἤρεσκε μέντοι σοῖσι προσπόλοις, ἄναξ.</l>
<l>χρόνῳ δʼ, ἵνʼ ἡμῖν δρᾶν τι δὴ δοκοῖ πλέον,</l>
<l>ἀνωλόλυξε καὶ κατῇδε βάρβαρα</l>
<l>μέλη μαγεύουσʼ, ὡς φόνον νίζουσα δή.</l>
<l>ἐπεὶ δὲ δαρὸν ἦμεν ἥμενοι χρόνον,</l>
<l n="1340">ἐσῆλθεν ἡμᾶς μὴ λυθέντες οἱ ξένοι</l>
<l>κτάνοιεν αὐτὴν δραπέται τʼ οἰχοίατο.</l>
<l>φόβῳ δʼ ἃ μὴ χρῆν εἰσορᾶν καθήμεθα</l>
<l>σιγῇ· τέλος δὲ πᾶσιν ἦν αὑτὸς λόγος</l>
<l>στείχειν ἵνʼ ἦσαν, καίπερ οὐκ ἐωμένοις.</l>
<l n="1345">
<milestone ed="P" unit="para"/>κἀνταῦθʼ ὁρῶμεν Ἑλλάδος νεὼς σκάφος</l>
<l>ταρσῷ κατήρει πίτυλον ἐπτερωμένον,</l>
<l>ναύτας τε πεντήκοντʼ ἐπὶ σκαλμῶν πλάτας</l>
<l>ἔχοντας, ἐκ δεσμῶν δὲ τοὺς νεανίας</l>
<l>ἐλευθέρους πρύμνηθεν ἑστῶτας νεώς.</l>
<l n="1350">κοντοῖς δὲ πρῷραν εἶχον, οἳ δʼ ἐπωτίδων</l>
<l>ἄγκυραν ἐξανῆπτον· οἳ δέ, κλίμακας</l>
<l>σπεύδοντες, ἦγον διὰ χερῶν πρυμνήσια,</l>
<l>πόντῳ δὲ δόντες τοῖν ξένοιν καθίεσαν.</l>
<l>ἡμεῖς δʼ ἀφειδήσαντες, ὡς ἐσείδομεν</l>
<l n="1355">δόλια τεχνήματʼ, εἰχόμεσθα τῆς ξένης</l>
<l>πρυμνησίων τε, καὶ διʼ εὐθυντηρίας</l>
<l>οἴακας ἐξῃροῦμεν εὐπρύμνου νεώς.</l>
<l>λόγοι δʼ ἐχώρουν· Τίνι λόγῳ πορθμεύετε</l>
<l>κλέπτοντες ἐκ γῆς ξόανα καὶ θυηπόλους;</l>
<l n="1360">τίνος τίς ὢν σὺ τήνδʼ ἀπεμπολᾷς χθονός;</l>
<l>ὁ δʼ εἶπʼ· Ὀρέστης, τῆσδʼ ὅμαιμος, ὡς μάθῃς,</l>
<l>Ἀγαμέμνονος παῖς, τήνδʼ ἐμὴν κομίζομαι</l>
<l>λαβὼν ἀδελφήν, ἣν ἀπώλεσʼ ἐκ δόμων.</l>
<milestone ed="p" n="1364" unit="card"/>
<l>
<milestone ed="P" unit="para"/>ἀλλʼ οὐδὲν ἧσσον εἰχόμεσθα τῆς ξένης</l>
<l n="1365">καὶ πρὸς σὲ ἕπεσθαι διεβιαζόμεσθά νιν·</l>
<l>ὅθεν τὰ δεινὰ πλήγματʼ ἦν γενειάδων.</l>
<l>κεῖνοί τε γὰρ σίδηρον οὐκ εἶχον χεροῖν</l>
<l>ἡμεῖς τε· πυγμαί τʼ ἦσαν ἐγκροτούμεναι,</l>
<l>καὶ κῶλʼ ἀπʼ ἀμφοῖν τοῖν νεανίαιν ἅμα</l>
<l n="1370">ἐς πλευρὰ καὶ πρὸς ἧπαρ ἠκοντίζετο,</l>
<l>ὡς τῷ ξυνάπτειν καὶ συναποκαμεῖν μέλη.</l>
<l>δεινοῖς δὲ σημάντροισιν ἐσφραγισμένοι</l>
<l>ἐφεύγομεν πρὸς κρημνόν, οἳ μὲν ἐν κάρᾳ</l>
<l>κάθαιμʼ ἔχοντες τραύμαθʼ, οἳ δʼ ἐν ὄμμασιν·</l>
<l n="1375">ὄχθοις δʼ ἐπισταθέντες εὐλαβεστέρως</l>
<l>ἐμαρνάμεσθα καὶ πέτρους ἐβάλλομεν.</l>
<l>ἀλλʼ εἶργον ἡμᾶς τοξόται πρύμνης ἔπι</l>
<l>σταθέντες ἰοῖς, ὥστʼ ἀναστεῖλαι πρόσω.</l>
<l>κἀν τῷδε — δεινὸς γὰρ κλύδων ὤκειλε ναῦν</l>
<l n="1380">πρὸς γῆν, φόβος δʼ ἦν <add>παρθένῳ</add> τέγξαι πόδα — </l>
<l>λαβὼν Ὀρέστης ὦμον εἰς ἀριστερόν,</l>
<l>βὰς ἐς θάλασσαν κἀπὶ κλίμακος θορών,</l>
<l>ἔθηκʼ ἀδελφὴν ἐντὸς εὐσήμου νεώς,</l>
<l>τό τʼ οὐρανοῦ πέσημα, τῆς Διὸς κόρης</l>
<l n="1385">ἄγαλμα. ναὸς <add>δʼ</add> ἐκ μέσης ἐφθέγξατο</l>
<l>βοή τις· ὦ γῆς Ἑλλάδος ναῦται, νεὼς</l>
<l>λάβεσθε κώπαις ῥόθιά τʼ ἐκλευκαίνετε·</l>
<l>ἔχομεν γὰρ ὧνπερ οὕνεκʼ ἄξενον πόρον</l>
<l>Συμπληγάδων ἔσωθεν εἰσεπλεύσαμεν.</l>
<milestone ed="p" n="1390" unit="card"/>
<l n="1390">
<milestone ed="P" unit="para"/>οἳ δὲ στεναγμὸν ἡδὺν ἐκβρυχώμενοι</l>
<l>ἔπαισαν ἅλμην. ναῦς δʼ, ἕως μὲν ἐντὸς ἦν</l>
<l>λιμένος, ἐχώρει στόμια, διαπερῶσα δὲ</l>
<l>λάβρῳ κλύδωνι συμπεσοῦσʼ ἠπείγετο·</l>
<l>δεινὸς γὰρ ἐλθὼν ἄνεμος ἐξαίφνης νεὼς</l>
<l n="1395">ὠθεῖ παλίμπρυμνʼ ἱστίʼ· οἳ δʼ ἐκαρτέρουν</l>
<l>πρὸς κῦμα λακτίζοντες· ἐς δὲ γῆν πάλιν</l>
<l>κλύδων παλίρρους ἦγε ναῦν. σταθεῖσα δὲ</l>
<l>Ἀγαμέμνονος παῖς ηὔξατʼ· ὦ Λητοῦς κόρη</l>
<l>σῷσόν με τὴν σὴν ἱερέαν πρὸς Ἑλλάδα</l>
<l n="1400">ἐκ βαρβάρου γῆς καὶ κλοπαῖς σύγγνωθʼ ἐμαῖς.</l>
<l>φιλεῖς δὲ καὶ σὺ σὸν κασίγνητον, θεά·</l>
<l>φιλεῖν δὲ κἀμὲ τοὺς ὁμαίμονας δόκει.</l>
<l>ναῦται δʼ ἐπευφήμησαν εὐχαῖσιν κόρης</l>
<l>παιᾶνα, γυμνὰς ἐκ <add>πέπλων</add> ἐπωμίδας</l>
<l n="1405">κώπῃ προσαρμόσαντες ἐκ κελεύσματος.</l>
<l>μᾶλλον δὲ μᾶλλον πρὸς πέτρας ᾔει σκάφος·</l>
<l>χὣ μέν τις ἐς θάλασσαν ὡρμήθη ποσίν,</l>
<l>ἄλλος δὲ πλεκτὰς ἐξανῆπτεν ἀγκύλας.</l>
<l>κἀγὼ μὲν εὐθὺς πρὸς σὲ δεῦρʼ ἀπεστάλην,</l>
<l n="1410">σοὶ τὰς ἐκεῖθεν σημανῶν, ἄναξ, τύχας.</l>
<l>ἀλλʼ ἕρπε, δεσμὰ καὶ βρόχους λαβὼν χεροῖν·</l>
<l>εἰ μὴ γὰρ οἶδμα νήνεμον γενήσεται,</l>
<l>οὐκ ἔστιν ἐλπὶς τοῖς ξένοις σωτηρίας.</l>
<l>πόντου δʼ ἀνάκτωρ Ἴλιόν τʼ ἐπισκοπεῖ</l>
<l n="1415">σεμνὸς Ποσειδῶν, Πελοπίδαις ἐναντίος,</l>
<l>καὶ νῦν παρέξει τὸν Ἀγαμέμνονος γόνον</l>
<l>σοὶ καὶ πολίταις, ὡς ἔοικεν, ἐν χεροῖν</l>
<l>λαβεῖν, ἀδελφήν θʼ, ἣ φόνον τὸν Αὐλίδι</l>
<l>ἀμνημόνευτον θεᾷ προδοῦσʼ ἁλίσκεται.</l>
</sp>
<sp>
<speaker>Χορός</speaker>
<l n="1420">ὦ τλῆμον Ἰφιγένεια, συγγόνου μέτα</l>
<l>θανῇ πάλιν μολοῦσα δεσποτῶν χέρας.</l>
</sp>
<sp>
<speaker>Θόας</speaker>
<l>ὦ πάντες ἀστοὶ τῆσδε βαρβάρου χθονός,</l>
<l>οὐκ εἶα πώλοις ἐμβαλόντες ἡνίας</l>
<l>παράκτιοι δραμεῖσθε κἀκβολὰς νεὼς</l>
<l n="1425">Ἑλληνίδος δέξεσθε, σὺν δὲ τῇ θεῷ</l>
<l>σπεύδοντες ἄνδρας δυσσεβεῖς θηράσετε,</l>
<l>οἳ δʼ ὠκυπομποὺς ἕλξετʼ ἐς πόντον πλάτας;</l>
<l>ὡς ἐκ θαλάσσης ἔκ τε γῆς ἱππεύμασι</l>
<l>λαβόντες αὐτοὺς ἢ κατὰ στύφλου πέτρας</l>
<l n="1430">ῥίψωμεν, ἢ σκόλοψι πήξωμεν δέμας.</l>
<l>
<milestone ed="P" unit="para"/>ὑμᾶς δὲ τὰς τῶνδʼ ἴστορας βουλευμάτων,</l>
<l>γυναῖκες, αὖθις, ἡνίκʼ ἂν σχολὴν λάβω,</l>
<l>ποινασόμεσθα· νῦν δὲ τὴν προκειμένην</l>
<l>σπουδὴν ἔχοντες οὐ μενοῦμεν ἥσυχοι.</l>
</sp>
<milestone ed="p" n="1435" unit="card"/>
<sp>
<speaker>Ἀθήνα</speaker>
<l n="1435">ποῖ ποῖ διωγμὸν τόνδε πορθμεύεις, ἄναξ</l>
<l>Θόας; ἄκουσον τῆσδʼ Ἀθηναίας λόγους.</l>
<l>παῦσαι διώκων ῥεῦμά τʼ ἐξορμῶν στρατοῦ·</l>
<l>πεπρωμένος γὰρ θεσφάτοισι Λοξίου</l>
<l>δεῦρʼ ἦλθʼ Ὀρέστης, τόν τʼ Ἐρινύων χόλον</l>
<l n="1440">φεύγων ἀδελφῆς τʼ Ἄργος ἐσπέμψων δέμας</l>
<l>ἄγαλμά θʼ ἱερὸν εἰς ἐμὴν ἄξων χθόνα,</l>
<l n="1441a">τῶν νῦν παρόντων πημάτων ἀναψυχάς.</l>
<l n="1442">πρὸς μὲν σὲ ὅδʼ ἡμῖν μῦθος· ὃν δʼ ἀποκτενεῖν</l>
<l>δοκεῖς Ὀρέστην ποντίῳ λαβὼν σάλῳ,</l>
<l>ἤδη Ποσειδῶν χάριν ἐμὴν ἀκύμονα</l>
<l n="1445">πόντου τίθησι νῶτα πορθμεύειν πλάτῃ.</l>
<l>
<milestone ed="P" unit="para"/>μαθὼν δʼ, Ὀρέστα, τὰς ἐμὰς ἐπιστολάς — </l>
<l>κλύεις γὰρ αὐδὴν καίπερ οὐ παρὼν θεᾶς — </l>
<l>χώρει λαβὼν ἄγαλμα σύγγονόν τε σήν.</l>
<l>ὅταν δʼ Ἀθήνας τὰς θεοδμήτους μόλῃς,</l>
<l n="1450">χῶρός τις ἔστιν Ἀτθίδος πρὸς ἐσχάτοις</l>
<l>ὅροισι, γείτων δειράδος Καρυστίας,</l>
<l>ἱερός, Ἁλάς νιν οὑμὸς ὀνομάζει λεώς·</l>
<l>ἐνταῦθα τεύξας ναὸν ἵδρυσαι βρέτας,</l>
<l>ἐπώνυμον γῆς Ταυρικῆς πόνων τε σῶν,</l>
<l n="1455">οὓς ἐξεμόχθεις περιπολῶν καθʼ Ἑλλάδα</l>
<l>οἴστροις Ἐρινύων. Ἄρτεμιν δέ νιν βροτοὶ</l>
<l>τὸ λοιπὸν ὑμνήσουσι Ταυροπόλον θεάν.</l>
<l>νόμον τε θὲς τόνδʼ· ὅταν ἑορτάζῃ λεώς,</l>
<l>τῆς σῆς σφαγῆς ἄποινʼ ἐπισχέτω ξίφος</l>
<l n="1460">δέρῃ πρὸς ἀνδρὸς αἷμά τʼ ἐξανιέτω,</l>
<l>ὁσίας ἕκατι θεά θʼ ὅπως τιμὰς ἔχῃ.</l>
<l>σὲ δʼ ἀμφὶ σεμνάς, Ἰφιγένεια, κλίμακας</l>
<l>Βραυρωνίας δεῖ τῇδε κλῃδουχεῖν θεᾷ·</l>
<l>οὗ καὶ τεθάψῃ κατθανοῦσα, καὶ πέπλων</l>
<l n="1465">ἄγαλμά σοι θήσουσιν εὐπήνους ὑφάς,</l>
<l>ἃς ἂν γυναῖκες ἐν τόκοις ψυχορραγεῖς</l>
<l>λίπωσʼ ἐν οἴκοις. τάσδε δʼ ἐκπέμπειν χθονὸς</l>
<l>Ἑλληνίδας γυναῖκας ἐξεφίεμαι</l>
<l>γνώμης δικαίας οὕνεκʼ</l>
<l>
<add>
<gap desc="*"/>
</add>
</l>
<l>ἐκσῴσασα δὲ</l>
<l n="1470">καὶ πρίν σʼ Ἀρείοις ἐν πάγοις ψήφους ἴσας</l>
<l>κρίνασʼ, Ὀρέστα· καὶ νόμισμʼ ἔσται τόδε,</l>
<l>νικᾶν ἰσήρεις ὅστις ἂν ψήφους λάβῃ.</l>
<l>ἀλλʼ ἐκκομίζου σὴν κασιγνήτην χθονός,</l>
<l>Ἀγαμέμνονος παῖ.  — καὶ σὺ μὴ θυμοῦ, Θόας.</l>
</sp>
<milestone ed="p" n="1475" unit="card"/>
<sp>
<speaker>Θόας</speaker>
<l n="1475">ἄνασσʼ Ἀθάνα, τοῖσι τῶν θεῶν λόγοις</l>
<l>ὅστις κλύων ἄπιστος, οὐκ ὀρθῶς φρονεῖ.</l>
<l>ἐγὼ δʼ Ὀρέστῃ τʼ, εἰ φέρων βρέτας θεᾶς</l>
<l>βέβηκʼ, ἀδελφῇ τʼ οὐχὶ θυμοῦμαι· τί γὰρ</l>
<l>πρὸς τοὺς σθένοντας θεοὺς ἁμιλλᾶσθαι καλόν;</l>
<l n="1480">ἴτωσαν ἐς σὴν σὺν θεᾶς ἀγάλματι</l>
<l>γαῖαν, καθιδρύσαιντό τʼ εὐτυχῶς βρέτας.</l>
<l>πέμψω δὲ καὶ τάσδʼ Ἑλλάδʼ εἰς εὐδαίμονα</l>
<l>γυναῖκας, ὥσπερ σὸν κέλευσμʼ ἐφίεται.</l>
<l>παύσω δὲ λόγχην ἣν ἐπαίρομαι ξένοις</l>
<l n="1485">ναῶν τʼ ἐρετμά, σοὶ τάδʼ ὡς δοκεῖ, θεά.</l>
</sp>
<sp>
<speaker>Ἀθήνα</speaker>
<l>αἰνῶ· τὸ γὰρ χρεὼν σοῦ τε καὶ θεῶν κρατεῖ.</l>
<l>
<milestone ed="P" unit="para"/>ἴτʼ, ὦ πνοαί, ναυσθλοῦσθε τὸν Ἀγαμέμνονος</l>
<l>παῖδʼ εἰς Ἀθήνας· συμπορεύσομαι δʼ ἐγὼ</l>
<l>σῴζουσʼ ἀδελφῆς τῆς ἐμῆς σεμνὸν βρέτας.</l>
<milestone ed="p" n="1490" unit="card"/>
</sp>
<div2 type="anapests">
<sp>
<speaker>Χορός</speaker>
<l n="1490">ἴτʼ ἐπʼ εὐτυχίᾳ τῆς σῳζομένης</l>
<l>μοίρας εὐδαίμονες ὄντες.</l>
<l>
<milestone ed="P" unit="para"/>ἀλλʼ, ὦ σεμνὴ παρά τʼ ἀθανάτοις</l>
<l>καὶ παρὰ θνητοῖς, Παλλὰς Ἀθάνα,</l>
<l>δράσομεν οὕτως ὡς σὺ κελεύεις.</l>
<l n="1495">μάλα γὰρ τερπνὴν κἀνέλπιστον</l>
<l>φήμην ἀκοαῖσι δέδεγμαι.</l>
<l>—   —   — </l>
<l>
<milestone ed="P" unit="para"/>ὦ μέγα σεμνὴ Νίκη, τὸν ἐμὸν</l>
<l>βίοτον κατέχοις</l>
<l>καὶ μὴ λήγοις στεφανοῦσα.</l>
</sp>
</div2>
</div1>
</body>
</text>
</TEI.2>
