<?xml version="1.0" encoding="UTF-8"?>
<?xml-model href="http://www.stoa.org/epidoc/schema/latest/tei-epidoc.rng" schematypens="http://relaxng.org/ns/structure/1.0"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
    <title xml:lang="grc">Ἴων</title>
<title type="sub">Machine readable text</title>
<author n="Eur.">Euripides</author>
<editor n="Murray">Gilbert Murray</editor>
                <sponsor>Perseus Project, Tufts University</sponsor>
                <principal>Gregory Crane</principal>
                <respStmt>
                    <resp>Prepared under the supervision of</resp>
                    <name>Lisa Cerrato</name>
                    <name>William Merrill</name>
                    <name>Elli Mylonas</name>
                    <name>David Smith</name>
                </respStmt>
                <funder n="org:AnnCPB">The Annenberg CPB/Project</funder>
            </titleStmt>
            <extent/>
            <publicationStmt>
                <publisher>Trustees of Tufts University</publisher>
                <pubPlace>Medford, MA</pubPlace>
                <authority>Perseus Project</authority>
                <date type="release">1996</date>
            </publicationStmt>
            <sourceDesc>
                <biblStruct>
                    <monogr>
                        <author>Euripides</author>
                        <title xml:lang="lat">Euripidis Fabulae</title>
                        <editor>Gilbert Murray</editor>
                        <imprint>
                            <pubPlace>Oxford</pubPlace>
                            <publisher>Clarendon Press</publisher>
                            <date>1913</date>
                        </imprint>
                        <biblScope unit="volume">2</biblScope>
                    </monogr>
                    <ref target="https://archive.org/details/euripidisfabu02euri/page/n123/mode/2up">The Internet Archive</ref>
                </biblStruct>
            </sourceDesc>
        </fileDesc>
        <encodingDesc>
            <editorialDecl>
                <quotation marks="none"/>
            </editorialDecl>
            <refsDecl n="CTS">
                <cRefPattern n="line" matchPattern="(\w+)" replacementPattern="#xpath(/tei:TEI/tei:text/tei:body/tei:div//tei:l[@n='$1'])">
                    <p>This pointer pattern extracts lines</p>
                </cRefPattern>
            </refsDecl>
        </encodingDesc>
        <!--<encodingDesc>
<refsDecl doctype="TEI.2">
<step refunit="line" from="DESCENDANT (1 L N%1)" to="DITTO"/>
</refsDecl>
</encodingDesc>-->
        <profileDesc>
            <langUsage>
                <language ident="grc">Greek</language>
            </langUsage>
        </profileDesc>
<revisionDesc>
    <change when="2020-01-17" who="Lisa Cerrato">EpiDoc and CTS conversion</change>
    <change when="2013-09-13" who="balmas01">moving Greg's work-in-progress on CTS-izing greco-roman collection texts to a Work directory</change>
    <change when="2013-06-13" who="gcrane">tagging now should be compatible with CTS</change>
    <change when="2012-02-14" who="ajones06">Standardized and in a few cases added in header info.</change>
    <change when="2011-09-07" who="rsingh04">adding rend=displayNum to lb tags</change>
    <change when="2011-01-13" who="gcrane">more refinements making these files SDL compatible</change>
    <change when="2010-12-25" who="gcrane">our existing files but with L tags converted to LB milestones</change>
    <change when="2009-11-23" who="rsingh04">moved more xml files around based on copyright status</change>
    <change when="2005-08-01" who="packel">removed stray item tags</change>
    <change when="2005-07-25" who="packel">Converted to XML</change>
    <change when="2004-04-21" who="mimno">added card 1s</change>
    <change when="2003-09-09" who="amahoney">put spaces around em-dash entity so as not to confuse morphology stuff</change>
    <change when="2003-07-01" who="yorkc">Updated texts to TEI P4 and Perseus P4 extensions; minor cleanup (esp. character encodings and typos.)</change>
    <change when="2000-03-04" who="dasmith">Added separate funder entity to TEI header.</change>
    <change when="2000-02-17" who="amahoney">use n attribute on sp to carry over speaker names when long speeches are interrupted by card breaks -- and move card break past close tag of sp</change>
    <change when="2000-01-14" who="amahoney">bring up to P3</change>
    <change when="1998-10-01" who="Bill Merrill">Fixed cardbreaks at 219, 237; added line nos. 217b, 235b.</change>
    <change when="1995-06-01" who="Lisa Cerrato">Added speaker tags where needed.</change>
    <change when="1992-08-01" who="W. Merrill">Set speakers l.c.;</change>
    <change when="1988-01-01" who="Judith Nelson">Basic SGML tagging</change>
   </revisionDesc>
</teiHeader>
    <text xml:lang="grc">
        <body>
            <div type="edition" n="urn:cts:greekLit:tlg0006.tlg010.perseus-grc2" xml:lang="grc">
                <div type="textpart" subtype="episode">
                    
                    <milestone resp="perseus" unit="card" n="1"/>
                    <l resp="perseus" style="hidden" n="0"/>

<sp><speaker>Ἑρμῆς</speaker>
<l n="1">Ἄτλας, ὁ χαλκέοισι <del>νώτοις οὐρανὸν</del></l>
<l n="2"><del>θεῶν παλαιὸν οἶκον ἐκτρίβων, θεῶν</del></l>
<l n="3"><del rend="merge">μιᾶς</del> ἔφυσε Μαῖαν, ἣ ʼμʼ ἐγείνατο</l>
<l n="4">Ἑρμῆν μεγίστῳ Ζηνί, δαιμόνων λάτριν.</l>
<l n="5">ἥκω δὲ Δελφῶν τήνδε γῆν, ἵνʼ ὀμφαλὸν</l>
<l n="6">μέσον καθίζων Φοῖβος ὑμνῳδεῖ βροτοῖς</l>
<l n="7">τά τʼ ὄντα καὶ μέλλοντα θεσπίζων ἀεί.</l>
<l rend="indent" n="8">ἔστιν γὰρ οὐκ ἄσημος Ἑλλήνων πόλις,</l>
<l n="9">τῆς χρυσολόγχου Παλλάδος κεκλημένη,</l>
<l n="10">οὗ παῖδʼ Ἐρεχθέως Φοῖβος ἔζευξεν γάμοις</l>
<l n="11">βίᾳ Κρέουσαν, ἔνθα προσβόρρους πέτρας</l>
<l n="12">Παλλάδος ὑπʼ ὄχθῳ τῆς Ἀθηναίων χθονὸς</l>
<l n="13">Μακρὰς καλοῦσι γῆς ἄνακτες Ἀτθίδος.</l>
<l n="14">ἀγνὼς δὲ πατρί — τῷ θεῷ γὰρ ἦν φίλον — </l>
<l n="15">γαστρὸς διήνεγκʼ ὄγκον. ὡς δʼ ἦλθεν χρόνος,</l>
<l n="16">τεκοῦσʼ ἐν οἴκοις παῖδʼ ἀπήνεγκεν βρέφος</l>
<l n="17">ἐς ταὐτὸν ἄντρον οὗπερ ηὐνάσθη θεῷ</l>
<l n="18">Κρέουσα, κἀκτίθησιν ὡς θανούμενον</l>
<l n="19">κοίλης ἐν ἀντίπηγος εὐτρόχῳ κύκλῳ,</l>
<l n="20">προγόνων νόμον σῴζουσα τοῦ τε γηγενοῦς</l>
<l n="21">Ἐριχθονίου. κείνῳ γὰρ ἡ Διὸς κόρη</l>
<l n="22">φρουρὼ παραζεύξασα φύλακε σώματος</l>
<l n="23">δισσὼ δράκοντε, παρθένοις Ἀγλαυρίσι</l>
<l n="24">δίδωσι σῴζειν· ὅθεν Ἐρεχθείδαις ἐκεῖ</l>
<l n="25">νόμος τις ἔστιν ὄφεσιν ἐν χρυσηλάτοις</l>
<l n="26">τρέφειν τέκνα. ἀλλʼ ἣν εἶχε παρθένος χλιδὴν</l>
<l n="27">τέκνῳ προσάψασʼ ἔλιπεν ὡς θανουμένῳ.</l>
<l n="28">κἄμʼ ὢν ἀδελφὸς Φοῖβος αἰτεῖται τάδε·</l>
<l n="29">ὦ σύγγονʼ, ἐλθὼν λαὸν εἰς αὐτόχθονα</l>
<l n="30">κλεινῶν Ἀθηνῶν — οἶσθα γὰρ θεᾶς πόλιν — </l>
<l n="31">λαβὼν βρέφος νεογνὸν ἐκ κοίλης πέτρας</l>
<l n="32">αὐτῷ σὺν ἄγγει σπαργάνοισί θʼ οἷς ἔχει</l>
<l n="33">ἔνεγκε Δελφῶν τἀμὰ πρὸς χρηστήρια,</l>
<l n="34">καὶ θὲς πρὸς αὐταῖς εἰσόδοις δόμων ἐμῶν.</l>
<l n="35">τὰ δʼ ἄλλʼ — ἐμὸς γάρ ἐστιν, ὡς εἰδῇς, ὁ παῖς — </l>
<l n="36">ἡμῖν μελήσει. Λοξίᾳ δʼ ἐγὼ χάριν</l>
<l n="37">πράσσων ἀδελφῷ πλεκτὸν ἐξάρας κύτος</l>
<l n="38">ἤνεγκα, καὶ τὸν παῖδα κρηπίδων ἔπι</l>
<l n="39">τίθημι ναοῦ τοῦδʼ, ἀναπτύξας κύτος</l>
<l n="40">ἑλικτὸν ἀντίπηγος, ὡς ὁρῷθʼ ὁ παῖς.</l>
<milestone resp="perseus" unit="card" n="41"/>
<l n="41">κυρεῖ δʼ ἅμʼ ἱππεύοντος ἡλίου κύκλῳ</l>
<l n="42">προφῆτις ἐσβαίνουσα μαντεῖον θεοῦ·</l>
<l n="43">ὄψιν δὲ προσβαλοῦσα παιδὶ νηπίῳ</l>
<l n="44">ἐθαύμασʼ εἴ τις Δελφίδων τλαίη κόρη</l>
<l n="45">λαθραῖον ὠδῖνʼ ἐς θεοῦ ῥῖψαι δόμον,</l>
<l n="46">ὑπέρ τε θυμέλας διορίσαι πρόθυμος ἦν·</l>
<l n="47">οἴκτῳ δʼ ἀφῆκεν ὠμότητα — καὶ θεὸς</l>
<l n="48">συνεργὸς ἦν τῷ παιδὶ μὴ ʼκπεσεῖν δόμων — </l>
<l n="49">τρέφει δέ νιν λαβοῦσα. τὸν σπείραντα δὲ</l>
<l n="50">οὐκ οἶδε Φοῖβον οὐδὲ μητέρʼ ἧς ἔφυ,</l>
<l n="51">ὁ παῖς τε τοὺς τεκόντας οὐκ ἐπίσταται.</l>
<l rend="indent" n="52">νέος μὲν οὖν ὢν ἀμφὶ βωμίους τροφὰς</l>
<l n="53">ἠλᾶτʼ ἀθύρων· ὡς δʼ ἀπηνδρώθη δέμας,</l>
<l n="54">Δελφοί σφʼ ἔθεντο χρυσοφύλακα τοῦ θεοῦ</l>
<l n="55">ταμίαν τε πάντων πιστόν, ἐν δʼ ἀνακτόροις</l>
<l n="56">θεοῦ καταζῇ δεῦρʼ ἀεὶ σεμνὸν βίον.</l>
<l n="57">Κρέουσα δʼ ἡ τεκοῦσα τὸν νεανίαν</l>
<l n="58">Ξούθῳ γαμεῖται συμφορᾶς τοιᾶσδʼ ὕπο·</l>
<l n="59">ἦν ταῖς Ἀθήναις τοῖς τε Χαλκωδοντίδαις,</l>
<l n="60">οἳ γῆν ἔχουσʼ Εὐβοῖδα, πολέμιος κλύδων·</l>
<l n="61">ὃν συμπονήσας καὶ συνεξελὼν δορὶ</l>
<l n="62">γάμων Κρεούσης ἀξίωμʼ ἐδέξατο,</l>
<l n="63">οὐκ ἐγγενὴς ὤν, Αἰόλου δὲ τοῦ Διὸς</l>
<l n="64">γεγὼς Ἀχαιός. χρόνια δὲ σπείρας λέχη</l>
<l n="65">ἄτεκνός ἐστι, καὶ Κρέουσʼ· ὧν οὕνεκα</l>
<l n="66">ἥκουσι πρὸς μαντεῖʼ Ἀπόλλωνος τάδε</l>
<l n="67">ἔρωτι παίδων. Λοξίας δὲ τὴν τύχην</l>
<l n="68">ἐς τοῦτʼ ἐλαύνει, κοὐ λέληθεν, ὡς δοκεῖ.</l>
<l n="69">δώσει γὰρ εἰσελθόντι μαντεῖον τόδε</l>
<l n="70">Ξούθῳ τὸν αὑτοῦ παῖδα, καὶ πεφυκέναι</l>
<l n="71">κείνου σφε φήσει, μητρὸς ὡς ἐλθὼν δόμους</l>
<l n="72">γνωσθῇ Κρεούσῃ, καὶ γάμοι τε Λοξίου</l>
<l n="73">κρυπτοὶ γένωνται παῖς τʼ ἔχῃ τὰ πρόσφορα.</l>
<l n="74">Ἴωνα δʼ αὐτόν, κτίστορʼ Ἀσιάδος χθονός,</l>
<l n="75">ὄνομα κεκλῆσθαι θήσεται καθʼ Ἑλλάδα.</l>
<l rend="indent" n="76">ἀλλʼ ἐς δαφνώδη γύαλα βήσομαι τάδε,</l>
<l n="77">τὸ κρανθὲν ὡς ἂν ἐκμάθω παιδὸς πέρι.</l>
<l n="78">ὁρῶ γὰρ ἐκβαίνοντα Λοξίου γόνον</l>
<l n="79">τόνδʼ, ὡς πρὸ ναοῦ λαμπρὰ θῇ πυλώματα</l>
<l n="80">δάφνης κλάδοισιν. ὄνομα δʼ, οὗ μέλλει τυχεῖν,</l>
<l n="81">Ἴωνʼ ἐγώ <add>νιν</add> πρῶτος ὀνομάζω θεῶν.</l></sp>
</div>
                
<milestone resp="perseus" unit="card" n="82"/>
                
<div type="textpart" subtype="choral">
<div type="textpart" subtype="anapests">
<sp><speaker>Ἴων</speaker>
<l n="82">ἅρματα μὲν τάδε λαμπρὰ τεθρίππων</l>
<l n="83">Ἥλιος ἤδη λάμπει κατὰ γῆν,</l>
<l n="84">ἄστρα δὲ φεύγει πυρὶ τῷδʼ αἰθέρος</l>
<l n="85">ἐς νύχθʼ ἱεράν·</l>
<l n="86">Παρνησιάδες δʼ ἄβατοι κορυφαὶ</l>
<l n="87">καταλαμπόμεναι τὴν ἡμερίαν</l>
<l n="88">ἁψῖδα βροτοῖσι δέχονται.</l>
<l n="89">σμύρνης δʼ ἀνύδρου καπνὸς εἰς ὀρόφους</l>
<l n="90">Φοίβου πέταται.</l>
<l n="91">θάσσει δὲ γυνὴ τρίποδα ζάθεον</l>
<l n="92">Δελφίς, ἀείδουσʼ Ἕλλησι βοάς,</l>
<l n="93">ἃς ἂν Ἀπόλλων κελαδήσῃ.</l>
<l n="94">ἀλλʼ, ὦ Φοίβου Δελφοὶ θέραπες,</l>
<l n="95">τὰς Κασταλίας ἀργυροειδεῖς</l>
<l n="96">βαίνετε δίνας, καθαραῖς δὲ δρόσοις</l>
<l n="97">ἀφυδρανάμενοι στείχετε ναούς·</l>
<l n="98">στόμα τʼ εὔφημον φρουρεῖν ἀγαθόν,</l>
<l n="99">φήμας τʼ ἀγαθὰς</l>
<l n="100">τοῖς ἐθέλουσιν μαντεύεσθαι</l>
<l n="101">γλώσσης ἰδίας ἀποφαίνειν.</l>
<l n="102">ἡμεῖς δέ, πόνους οὓς ἐκ παιδὸς</l>
<l n="103">μοχθοῦμεν ἀεί, πτόρθοισι δάφνης</l>
<l n="104">στέφεσίν θʼ ἱεροῖς ἐσόδους Φοίβου</l>
<l n="105">καθαρὰς θήσομεν, ὑγραῖς τε πέδον</l>
<l n="106">ῥανίσιν νοτερόν· πτηνῶν τʼ ἀγέλας,</l>
<l n="107">αἳ βλάπτουσιν σέμνʼ ἀναθήματα,</l>
<l n="108">τόξοισιν ἐμοῖς φυγάδας θήσομεν·</l>
<l n="109">ὡς γὰρ ἀμήτωρ ἀπάτωρ τε γεγὼς</l>
<l n="110">τοὺς θρέψαντας</l>
<l n="111">Φοίβου ναοὺς θεραπεύω.</l></sp></div>
    
<milestone resp="perseus" unit="card" n="112"/>

<div type="textpart" subtype="strophe" n="1">
<sp><speaker>Ἴων</speaker>
<l n="112">ἄγʼ, ὦ νεηθαλὲς ὦ</l>
<l n="113">καλλίστας προπόλευμα δά-</l>
<l n="114">φνας, ἃ τὰν Φοίβου θυμέλαν</l>
<l n="115">σαίρεις ὑπὸ ναοῖς,</l>
<l n="116">κήπων ἐξ ἀθανάτων,</l>
<l n="117">ἵνα δρόσοι τέγγουσʼ ἱεραί,</l>
<l n="118"><add>ῥοὰν</add> ἀέναον</l>
<l n="119">παγᾶν ἐκπροϊεῖσαι,</l>
<l n="120">μυρσίνας ἱερὰν φόβαν·</l>
<l n="121">ᾇ σαίρω δάπεδον θεοῦ</l>
<l n="122">παναμέριος ἅμʼ ἁλίου</l>
<l n="123">πτέρυγι θοᾷ</l>
<l n="124">λατρεύων τὸ κατʼ ἦμαρ.</l>
<l n="125">ὦ Παιὰν ὦ Παιάν,</l>
<l n="126">εὐαίων εὐαίων</l>
<l n="127">εἴης, ὦ Λατοῦς παῖ.</l></sp></div>
    
<milestone resp="perseus" unit="card" n="128"/>

<div type="textpart" subtype="antistrophe" n="1">
<sp><speaker>Ἴων</speaker>
<l n="128">καλόν γε τὸν πόνον, ὦ</l>
<l n="129">Φοῖβε, σοὶ πρὸ δόμων λατρεύ-</l>
<l n="130">ω τιμῶν μαντεῖον ἕδραν·</l>
<l n="131">κλεινὸς δʼ ὁ πόνος μοι</l>
<l n="132">θεοῖσιν δούλαν χέρʼ ἔχειν</l>
<l n="133">οὐ θνατοῖς, ἀλλʼ ἀθανάτοις·</l>
<l n="134">εὐφάμους δὲ πόνους</l>
<l n="135">μοχθεῖν οὐκ ἀποκάμνω.</l>
<l n="136">Φοῖβός μοι γενέτωρ πατήρ·</l>
<l n="137">τὸν βόσκοντα γὰρ εὐλογῶ,</l>
<l n="138">τὸ δʼ ὠφέλιμον ἐμοὶ πατέρος</l>
<l n="139">ὄνομα λέγω</l>
<l n="140">Φοίβου τοῦ κατὰ ναόν.</l>
<l n="141">ὦ Παιὰν ὦ Παιάν,</l>
<l n="142">εὐαίων εὐαίων</l>
<l n="143">εἴης, ὦ Λατοῦς παῖ.</l></sp></div>
    
<milestone resp="perseus" unit="card" n="144"/>

<div type="textpart" subtype="anapests">
<sp><speaker>Ἴων</speaker>
<l n="144">ἀλλʼ ἐκπαύσω γὰρ μόχθους</l>
<l n="145">δάφνας ὁλκοῖς,</l>
<l n="146">χρυσέων δʼ ἐκ τευχέων ῥίψω</l>
<l n="147">Γαίας παγάν,</l>
<l n="148">ἃν ἀποχεύονται</l>
<l n="149">Κασταλίας δῖναι,</l>
<l n="149a">νοτερὸν ὕδωρ βάλλων,</l>
<l n="150">ὅσιος ἀπʼ εὐνᾶς ὤν.</l>
<l n="151">εἴθʼ οὕτως αἰεὶ Φοίβῳ</l>
<l n="152">λατρεύων μὴ παυσαίμαν,</l>
<l n="153">ἢ παυσαίμαν ἀγαθᾷ μοίρᾳ.</l>
<l n="154">ἔα ἔα·</l>
<l n="154a">φοιτῶσʼ ἤδη λείπουσίν τε</l>
<l n="155">πτανοὶ Παρνασοῦ κοίτας·</l>
<l n="156">αὐδῶ μὴ χρίμπτειν θριγκοῖς</l>
<l n="157">μηδʼ ἐς χρυσήρεις οἴκους — </l>
<l n="158">μάρψω σʼ αὖ τόξοις, ὦ Ζηνὸς</l>
<l n="159">κῆρυξ, ὀρνίθων γαμφηλαῖς</l>
<l n="160">ἰσχὺν νικῶν.</l>
<l n="161">ὅδε πρὸς θυμέλας ἄλλος ἐρέσσει</l>
<l n="162">κύκνος. οὐκ ἄλλᾳ</l>
<l n="163">φοινικοφαῆ πόδα κινήσεις;</l>
<l n="164">οὐδέν σʼ ἁ φόρμιγξ ἁ Φοίβου</l>
<l n="165">σύμμολπος τόξων ῥύσαιτʼ ἄν.</l>
<l n="166">πάραγε πτέρυγας·</l>
<l n="167">λίμνας ἐπίβα τᾶς Δηλιάδος·</l>
<l n="168">αἱμάξεις, εἰ μὴ πείσῃ,</l>
<l n="169">τὰς καλλιφθόγγους ᾠδάς.</l>
<l n="170">ἔα ἔα·</l>
<l n="170a">τίς ὅδʼ ὀρνίθων καινὸς προσέβα;</l>
<l n="171">μῶν ὑπὸ θριγκοὺς εὐναίας</l>
<l n="172">καρφυρὰς θήσων τέκνοις;</l>
<l n="173">ψαλμοί σʼ εἴρξουσιν τόξων.</l>
<l n="174">οὐ πείσῃ; χωρῶν δίναις</l>
<l n="175">ταῖς Ἀλφειοῦ παιδούργει,</l>
<l n="176">ἢ νάπος Ἴσθμιον,</l>
<l n="177">ὡς ἀναθήματα μὴ βλάπτηται</l>
<l n="178">ναοί θʼ οἱ Φοίβου <gap reason="lost" rend=". . . . "/></l>
<l n="179">κτείνειν δʼ ὑμᾶς αἰδοῦμαι</l>
<l n="180">τοὺς θεῶν ἀγγέλλοντας φήμας</l>
<l n="181">θνατοῖς· οἷς δʼ ἔγκειμαι μόχθοις,</l>
<l n="182">Φοίβῳ δουλεύσω, κοὐ λήξω</l>
<l n="183">τοὺς βόσκοντας θεραπεύων.</l></sp></div>
    
<milestone resp="perseus" unit="card" n="184"/>

<div type="textpart" subtype="strophe" n="1">
<sp><speaker>Χορός</speaker>
<l n="184">— οὐκ ἐν ταῖς ζαθέαις Ἀθά-</l>
<l n="185">ναις εὐκίονες ἦσαν αὐ-</l>
<l n="186">λαὶ θεῶν μόνον, οὐδʼ ἀγυι-</l>
<l n="186a">άτιδες θεραπεῖαι·</l>
<l n="187">ἀλλὰ καὶ παρὰ Λοξίᾳ</l>
<l n="188">τῷ Λατοῦς διδύμων προσώ-</l>
<l n="189">πων καλλιβλέφαρον φῶς.</l>
<l n="190">— ἰδοὺ τάνδʼ, ἄθρησον,</l>
<l n="191">Λερναῖον ὕδραν ἐναίρει</l>
<l n="192">χρυσέαις ἅρπαις ὁ Διὸς παῖς·</l>
<l n="193">φίλα, πρόσιδʼ ὄσσοις.</l></sp></div>
    
<milestone resp="perseus" unit="card" n="194"/>

<div type="textpart" subtype="antistrophe" n="1">
<sp><speaker>Χορός</speaker>
<l n="194">— ὁρῶ. καὶ πέλας ἄλλος αὐ-</l>
<l n="195">τοῦ πανὸν πυρίφλεκτον αἴ-</l>
<l n="196">ρει τις — ἆρʼ ὃς ἐμαῖσι μυ-</l>
<l n="197">θεύεται παρὰ πήναις,</l>
<l n="198">ἀσπιστὰς Ἰόλαος, ὃς</l>
<l n="199">κοινοὺς αἰρόμενος πόνους</l>
<l n="200">Δίῳ παιδὶ συναντλεῖ;</l>
<l n="201">— καὶ μὰν τόνδʼ ἄθρησον</l>
<l n="202">πτεροῦντος ἔφεδρον ἵππου·</l>
<l n="203">τὰν πῦρ πνέουσαν ἐναίρει</l>
<l n="204">τρισώματον ἀλκάν.</l></sp></div>
    
<milestone resp="perseus" unit="card" n="205"/>

<div type="textpart" subtype="strophe" n="2">
<sp><speaker>Χορός</speaker>
<l n="205">— πάντᾳ τοι βλέφαρον διώ-</l>
<l n="206">κω. σκέψαι κλόνον ἐν τείχεσ-</l>
<l n="207">σι λαΐνοισι Γιγάντων.</l>
<l n="208">— ὦ φίλαι, ὧδε δερκόμεσθα.</l>
<l n="209">— λεύσσεις οὖν ἐπʼ Ἐγκελάδῳ</l>
<l n="210">γοργωπὸν πάλλουσαν ἴτυν — </l>
<l n="211">— λεύσσω Παλλάδʼ, ἐμὰν θεόν.</l>
<l n="212">— τί γάρ; κεραυνὸν ἀμφίπυρον</l>
<l n="213">ὄβριμον ἐν Διὸς</l>
<l n="214">ἑκηβόλοισι χερσίν;</l>
<l n="215">— ὁρῶ· τὸν δάϊον</l>
<l n="216">Μίμαντα πυρὶ καταιθαλοῖ.</l>
<l n="217">— καὶ Βρόμιος ἄλλον ἀπολέμοι-</l>
<l n="217a">σι κισσίνοισι βάκτροις</l>
<l n="218">ἐναίρει Γᾶς τέκνων ὁ Βακχεύς.</l></sp></div>
    
<milestone resp="perseus" unit="card" n="219"/>

<div type="textpart" subtype="antistrophe" n="2">
<sp><speaker>Χορός</speaker>
<l n="219">σέ τοι, τὸν παρὰ ναὸν αὐ-</l>
<l n="220">δῶ· θέμις γυάλων ὑπερ-</l>
<l n="221">βῆναι, λευκῷ ποδί γʼ — ;</l>
<!-- much of what follows is in anapests -->
</sp>

<sp><speaker>Ἴων</speaker>
<l n="222">οὐ θέμις, ὦ ξέναι.</l></sp>

<sp><speaker>Χορός</speaker>
<l n="222a">οὐδʼ ἂν</l>
<l n="223">ἐκ σέθεν ἂν πυθοίμεθʼ αὐδάν;</l></sp>

<sp><speaker>Ἴων</speaker>
<l n="223a">τίνα τήνδε θέλεις;</l></sp>

<sp><speaker>Χορός</speaker>
<l n="223b">ἆρʼ ὄντως μέσον ὀμφαλὸν</l>
<l n="224">γᾶς Φοίβου κατέχει δόμος;</l></sp>

<sp><speaker>Ἴων</speaker>
<l n="224a">στέμμασί γʼ ἐνδυτόν, ἀμφὶ δὲ Γοργόνες.</l></sp>

<sp><speaker>Χορός</speaker>
<l n="225">οὕτω καὶ φάτις αὐδᾷ.</l></sp>

<sp><speaker>Ἴων</speaker>
<l n="226">εἰ μὲν ἐθύσατε πέλανον πρὸ δόμων</l>
<l n="227">καί τι πυθέσθαι χρῄζετε Φοίβου,</l>
<l n="228">πάριτʼ ἐς θυμέλας· ἐπὶ δʼ ἀσφάκτοις</l>
<l n="229">μήλοισι δόμων μὴ πάριτʼ ἐς μυχόν.</l></sp>

<sp><speaker>Χορός</speaker>
<l n="230">ἔχω μαθοῦσα· θεοῦ δὲ νόμον</l>
<l n="231">οὐ παραβαίνομεν,</l>
<l n="232">ἃ δʼ ἐκτός, ὄμμα τέρψει.</l></sp>

<sp><speaker>Ἴων</speaker>
<l n="233">πάντα θεᾶσθʼ, ὅ τι καὶ θέμις, ὄμμασι.</l></sp>

<sp><speaker>Χορός</speaker>
<l n="233a">μεθεῖσαν δεσπόται</l>
<l n="234">με θεοῦ γύαλα τάδʼ εἰσιδεῖν.</l></sp>

<sp><speaker>Ἴων</speaker>
<l n="234a">δμῳαὶ δὲ τίνων κλῄζεσθε δόμων;</l></sp>

<sp><speaker>Χορός</speaker>
<l n="235">Παλλάδι σύνοικα τρόφιμα μέλα-</l>
<l n="235a">θρα τῶν ἐμῶν τυράννων·</l>
<l n="236">παρούσας δʼ ἀμφὶ τᾶσδʼ ἐρωτᾷς.</l></sp></div></div>
                
<milestone resp="perseus" unit="card" n="237"/>

<div type="textpart" subtype="episode">
<sp><speaker>Ἴων</speaker>
<l n="237">γενναιότης σοι, καὶ τρόπων τεκμήριον</l>
<l n="238">τὸ σχῆμʼ ἔχεις τόδʼ, ἥτις εἶ ποτʼ, ὦ γύναι.</l>
<l n="239">γνοίη δʼ ἂν ὡς τὰ πολλά γʼ ἀνθρώπου πέρι</l>
<l n="240">τὸ σχῆμʼ ἰδών τις εἰ πέφυκεν εὐγενής.</l>
<l n="240a">ἔα·</l>
<l n="241">ἀλλʼ ἐξέπληξάς μʼ, ὄμμα συγκλῄσασα σὸν</l>
<l n="242">δακρύοις θʼ ὑγράνασʼ εὐγενῆ παρηίδα,</l>
<l n="243">ὡς εἶδες ἁγνὰ Λοξίου χρηστήρια.</l>
<l n="244">τί ποτε μερίμνης ἐς τόδʼ ἦλθες, ὦ γύναι;</l>
<l n="245">ὃ πάντες ἄλλοι γύαλα λεύσσοντες θεοῦ</l>
<l n="246">χαίρουσιν, ἐνταῦθʼ ὄμμα σὸν δακρυρροεῖ;</l></sp>

<sp><speaker>Κρέουσα</speaker>
<l n="247">ὦ ξένε, τὸ μὲν σὸν οὐκ ἀπαιδεύτως ἔχει</l>
<l n="248">ἐς θαύματʼ ἐλθεῖν δακρύων ἐμῶν πέρι·</l>
<l n="249">ἐγὼ δʼ ἰδοῦσα τούσδʼ Ἀπόλλωνος δόμους</l>
<l n="250">μνήμην παλαιὰν ἀνεμετρησάμην τινά·</l>
<l n="251">οἴκοι δὲ τὸν νοῦν ἔσχον ἐνθάδʼ οὖσά που.</l>
<l rend="indent" n="252">ὦ τλήμονες γυναῖκες· ὦ τολμήματα</l>
<l n="253">θεῶν. τί δῆτα; ποῖ δίκην ἀνοίσομεν,</l>
<l n="254">εἰ τῶν κρατούντων ἀδικίαις ὀλούμεθα;</l></sp>

<sp><speaker>Ἴων</speaker>
<l n="255">τί χρῆμʼ ἀνερμήνευτα δυσθυμῇ, γύναι;</l></sp>

<sp><speaker>Κρέουσα</speaker>
<l n="256">οὐδέν· μεθῆκα τόξα· τἀπὶ τῷδε δὲ</l>
<l n="257">ἐγώ τε σιγῶ, καὶ σὺ μὴ φρόντιζʼ ἔτι.</l></sp>

<sp><speaker>Ἴων</speaker>
<l n="258">τίς δʼ εἶ; πόθεν γῆς ἦλθες; ἐκ ποίας πάτρας</l>
<l n="259">πέφυκας; ὄνομα τί σε καλεῖν ἡμᾶς χρεών;</l></sp>

<sp><speaker>Κρέουσα</speaker>
<l n="260">Κρέουσα μέν μοι τοὔνομʼ, ἐκ δʼ Ἐρεχθέως</l>
<l n="261">πέφυκα, πατρὶς γῆ δʼ Ἀθηναίων πόλις.</l></sp>

<sp><speaker>Ἴων</speaker>
<l n="262">ὦ κλεινὸν οἰκοῦσʼ ἄστυ γενναίων τʼ ἄπο</l>
<l n="263">τραφεῖσα πατέρων, ὥς σε θαυμάζω, γύναι.</l></sp>

<sp><speaker>Κρέουσα</speaker>
<l n="264">τοσαῦτα κεὐτυχοῦμεν, ὦ ξένʼ, οὐ πέρα.</l></sp>

<sp><speaker>Ἴων</speaker>
<l n="265">πρὸς θεῶν ἀληθῶς, ὡς μεμύθευται βροτοῖς  <gap reason="ellipsis" rend=". . . "/> ;</l></sp>

<sp><speaker>Κρέουσα</speaker>
<l n="266">τί χρῆμʼ ἐρωτᾷς, ὦ ξένʼ, ἐκμαθεῖν θέλων;</l></sp>

<sp><speaker>Ἴων</speaker>
<l n="267">ἐκ γῆς πατρός σου πρόγονος ἔβλαστεν πατήρ;</l></sp>

<sp><speaker>Κρέουσα</speaker>
<l n="268">Ἐριχθόνιός γε· τὸ δὲ γένος μʼ οὐκ ὠφελεῖ.</l></sp>

<sp><speaker>Ἴων</speaker>
<l n="269">ἦ καί σφʼ Ἀθάνα γῆθεν ἐξανείλετο;</l></sp>

<sp><speaker>Κρέουσα</speaker>
<l n="270">ἐς παρθένους γε χεῖρας, οὐ τεκοῦσά νιν.</l></sp>

<sp><speaker>Ἴων</speaker>
<l n="271">δίδωσι δʼ, ὥσπερ ἐν γραφῇ νομίζεται  <gap reason="ellipsis" rend=" . . . "/> ;</l></sp>

<sp><speaker>Κρέουσα</speaker>
<l n="272">Κέκροπός γε σῴζειν παισὶν οὐχ ὁρώμενον.</l></sp>

<sp><speaker>Ἴων</speaker>
<l n="273">ἤκουσα λῦσαι παρθένους τεῦχος θεᾶς.</l></sp>

<sp><speaker>Κρέουσα</speaker>
<l n="274">τοιγὰρ θανοῦσαι σκόπελον ᾕμαξαν πέτρας.</l></sp>
    
<milestone resp="perseus" unit="card" n="275"/>

<sp><speaker>Ἴων</speaker>
<l n="275">εἶἑν·</l>
<l n="275a">τί δαὶ τόδʼ; ἆρʼ ἀληθὲς ἢ μάτην λόγος  <gap reason="ellipsis" rend=" . . . "/></l></sp>

<sp><speaker>Κρέουσα</speaker>
<l n="276">τί χρῆμʼ ἐρωτᾷς; καὶ γὰρ οὐ κάμνω σχολῇ.</l></sp>

<sp><speaker>Ἴων</speaker>
<l n="277">πατὴρ Ἐρεχθεὺς σὰς ἔθυσε συγγόνους;</l></sp>

<sp><speaker>Κρέουσα</speaker>
<l n="278">ἔτλη πρὸ γαίας σφάγια παρθένους κτανεῖν.</l></sp>

<sp><speaker>Ἴων</speaker>
<l n="279">σὺ δʼ ἐξεσώθης πῶς κασιγνήτων μόνη;</l></sp>

<sp><speaker>Κρέουσα</speaker>
<l n="280">βρέφος νεογνὸν μητρὸς ἦν ἐν ἀγκάλαις.</l></sp>

<sp><speaker>Ἴων</speaker>
<l n="281">πατέρα δʼ ἀληθῶς χάσμα σὸν κρύπτει χθονός;</l></sp>

<sp><speaker>Κρέουσα</speaker>
<l n="282">πληγαὶ τριαίνης ποντίου σφʼ ἀπώλεσαν.</l></sp>

<sp><speaker>Ἴων</speaker>
<l n="283">Μακραὶ δὲ χῶρός ἐστʼ ἐκεῖ κεκλημένος;</l></sp>

<sp><speaker>Κρέουσα</speaker>
<l n="284">τί δʼ ἱστορεῖς τόδʼ; ὥς μʼ ἀνέμνησάς τινος.</l></sp>

<sp><speaker>Ἴων</speaker>
<l n="285">τιμᾷ σφε Πύθιος ἀστραπαί τε Πύθιαι.</l></sp>

<sp><speaker>Κρέουσα</speaker>
<l n="286"><del>τιμᾶ τιμᾶ</del>· ὡς μήποτʼ ὤφελόν σφʼ ἰδεῖν.</l></sp>

<sp><speaker>Ἴων</speaker>
<l n="287">τί δὲ στυγεῖς σὺ τοῦ θεοῦ τὰ φίλτατα;</l></sp>

<sp><speaker>Κρέουσα</speaker>
<l n="288">οὐδέν· ξύνοιδʼ ἄντροισιν αἰσχύνην τινά.</l></sp>

<sp><speaker>Ἴων</speaker>
<l n="289">πόσις δὲ τίς σʼ ἔγημʼ Ἀθηναίων, γύναι;</l></sp>

<sp><speaker>Κρέουσα</speaker>
<l n="290">οὐκ ἀστός, ἀλλʼ ἐπακτὸς ἐξ ἄλλης χθονός.</l></sp>

<sp><speaker>Ἴων</speaker>
<l n="291">τίς; εὐγενῆ νιν δεῖ πεφυκέναι τινά.</l></sp>

<sp><speaker>Κρέουσα</speaker>
<l n="292">Ξοῦθος, πεφυκὼς Αἰόλου Διός τʼ ἄπο.</l></sp>

<sp><speaker>Ἴων</speaker>
<l n="293">καὶ πῶς ξένος σʼ ὢν ἔσχεν οὖσαν ἐγγενῆ;</l></sp>

<sp><speaker>Κρέουσα</speaker>
<l n="294">Εὔβοιʼ Ἀθήναις ἔστι τις γείτων πόλις   <gap reason="ellipsis" rend=" . . . "/></l></sp>

<sp><speaker>Ἴων</speaker>
<l n="295">ὅροις ὑγροῖσιν, ὡς λέγουσʼ, ὡρισμένη.</l></sp>

<sp><speaker>Κρέουσα</speaker>
<l n="296">ταύτην ἔπερσε Κεκροπίδαις κοινῷ δορί.</l></sp>

<sp><speaker>Ἴων</speaker>
<l n="297">ἐπίκουρος ἐλθών; κᾆτα σὸν γαμεῖ λέχος;</l></sp>

<sp><speaker>Κρέουσα</speaker>
<l n="298">φερνάς γε πολέμου καὶ δορὸς λαβὼν γέρας.</l></sp>

<sp><speaker>Ἴων</speaker>
<l n="299">σὺν ἀνδρὶ δʼ ἥκεις ἢ μόνη χρηστήρια;</l></sp>

<sp><speaker>Κρέουσα</speaker>
<l n="300">σὺν ἀνδρί. σηκοὺς δʼ ἐκστρέφει Τροφωνίου.</l></sp>

<sp><speaker>Ἴων</speaker>
<l n="301">πότερα θεατὴς ἢ χάριν μαντευμάτων;</l></sp>

<sp><speaker>Κρέουσα</speaker>
<l n="302">κείνου τε Φοίβου θʼ ἓν θέλων μαθεῖν ἔπος.</l></sp>

<sp><speaker>Ἴων</speaker>
<l n="303">καρποῦ δʼ ὕπερ γῆς ἥκετʼ, ἢ παίδων πέρι;</l></sp>

<sp><speaker>Κρέουσα</speaker>
<l n="304">ἄπαιδές ἐσμεν, χρόνιʼ ἔχοντʼ εὐνήματα.</l></sp>

<sp><speaker>Ἴων</speaker>
<l n="305">οὐδʼ ἔτεκες οὐδὲν πώποτʼ, ἀλλʼ ἄτεκνος εἶ;</l></sp>

<sp><speaker>Κρέουσα</speaker>
<l n="306">ὁ Φοῖβος οἶδε τὴν ἐμὴν ἀπαιδίαν.</l></sp>

<sp><speaker>Ἴων</speaker>
<l n="307">ὦ τλῆμον, ὡς τἄλλʼ εὐτυχοῦσʼ οὐκ εὐτυχεῖς.</l></sp>
    
<milestone resp="perseus" unit="card" n="308"/>

<sp><speaker>Κρέουσα</speaker>
<l n="308">σὺ δʼ εἶ τίς; ὥς σου τὴν τεκοῦσαν ὤλβισα.</l></sp>

<sp><speaker>Ἴων</speaker>
<l n="309">τοῦ θεοῦ καλοῦμαι δοῦλος εἰμί τʼ, ὦ γύναι.</l></sp>

<sp><speaker>Κρέουσα</speaker>
<l n="310">ἀνάθημα πόλεως, ἤ τινος πραθεὶς ὕπο;</l></sp>

<sp><speaker>Ἴων</speaker>
<l n="311">οὐκ οἶδα πλὴν ἕν· Λοξίου κεκλήμεθα.</l></sp>

<sp><speaker>Κρέουσα</speaker>
<l n="312">ἡμεῖς σʼ ἄρʼ αὖθις, ὦ ξένʼ, ἀντοικτίρομεν.</l></sp>

<sp><speaker>Ἴων</speaker>
<l n="313">ὡς μὴ εἰδόθʼ ἥτις μʼ ἔτεκεν ἐξ ὅτου τʼ ἔφυν.</l></sp>

<sp><speaker>Κρέουσα</speaker>
<l n="314">ναοῖσι δʼ οἰκεῖς τοισίδʼ ἢ κατὰ στέγας;</l></sp>

<sp><speaker>Ἴων</speaker>
<l n="315">ἅπαν θεοῦ μοι δῶμʼ, ἵνʼ ἂν λάβῃ μʼ ὕπνος.</l></sp>

<sp><speaker>Κρέουσα</speaker>
<l n="316">παῖς δʼ ὢν ἀφίκου ναὸν ἢ νεανίας;</l></sp>

<sp><speaker>Ἴων</speaker>
<l n="317">βρέφος λέγουσιν οἱ δοκοῦντες εἰδέναι.</l></sp>

<sp><speaker>Κρέουσα</speaker>
<l n="318">καὶ τίς γάλακτί σʼ ἐξέθρεψε Δελφίδων;</l></sp>

<sp><speaker>Ἴων</speaker>
    <l n="319">οὐπώποτʼ ἔγνων μαστόν· ἣ δʼ ἔθρεψέ με   <gap reason="ellipsis" rend=" . . . "/></l></sp>

<sp><speaker>Κρέουσα</speaker>
<l n="320">τίς, ὦ ταλαίπωρʼ; ὡς νοσοῦσʼ ηὗρον νόσους.</l></sp>

<sp><speaker>Ἴων</speaker>
<l n="321">Φοίβου προφῆτις, μητέρʼ ὣς νομίζομεν.</l></sp>

<sp><speaker>Κρέουσα</speaker>
<l n="322">ἐς δʼ ἄνδρʼ ἀφίκου τίνα τροφὴν κεκτημένος;</l></sp>

<sp><speaker>Ἴων</speaker>
<l n="323">βωμοί μʼ ἔφερβον οὑπιών τʼ ἀεὶ ξένος.</l></sp>

<sp><speaker>Κρέουσα</speaker>
<l n="324">τάλαινά σʼ ἡ τεκοῦσα· τίς ποτʼ ἦν ἄρα;</l></sp>

<sp><speaker>Ἴων</speaker>
<l n="325">ἀδίκημά του γυναικὸς ἐγενόμην ἴσως.</l></sp>

<sp><speaker>Κρέουσα</speaker>
<l n="326">ἔχεις δὲ βίοτον· εὖ γὰρ ἤσκησαι πέπλοις.</l></sp>

<sp><speaker>Ἴων</speaker>
<l n="327">τοῖς τοῦ θεοῦ κοσμούμεθʼ, ᾧ δουλεύομεν.</l></sp>

<sp><speaker>Κρέουσα</speaker>
<l n="328">οὐδʼ ᾖξας εἰς ἔρευναν ἐξευρεῖν γονάς;</l></sp>

<sp><speaker>Ἴων</speaker>
<l n="329">ἔχω γὰρ οὐδέν, ὦ γύναι, τεκμήριον.</l></sp>

<sp><speaker>Κρέουσα</speaker>
<l n="330">φεῦ·</l>
<l n="330a">πέπονθέ τις σῇ μητρὶ ταὔτʼ ἄλλη γυνή.</l></sp>

<sp><speaker>Ἴων</speaker>
<l n="331">τίς; εἰ πόνου μοι ξυλλάβοι, χαίροιμεν ἄν.</l></sp>

<sp><speaker>Κρέουσα</speaker>
<l n="332">ἧς οὕνεκʼ ἦλθον δεῦρο πρὶν πόσιν μολεῖν.</l></sp>

<sp><speaker>Ἴων</speaker>
<l n="333">ποῖόν τι χρῄζουσʼ; ὡς ὑπουργήσω, γύναι.</l></sp>

<sp><speaker>Κρέουσα</speaker>
<l n="334">μάντευμα κρυπτὸν δεομένη Φοίβου μαθεῖν.</l></sp>

<sp><speaker>Ἴων</speaker>
<l n="335">λέγοις ἄν· ἡμεῖς τἄλλα προξενήσομεν.</l></sp>

<sp><speaker>Κρέουσα</speaker>
<l n="336">ἄκουε δὴ τὸν μῦθον.  — ἀλλʼ αἰδούμεθα.</l></sp>

<sp><speaker>Ἴων</speaker>
<l n="337">οὔ τἄρα πράξεις οὐδέν· ἀργὸς ἡ θεός.</l></sp>

<sp><speaker>Κρέουσα</speaker>
<l n="338">Φοίβῳ μιγῆναί φησί τις φίλων ἐμῶν.</l></sp>

<sp><speaker>Ἴων</speaker>
<l n="339">Φοίβῳ γυνὴ γεγῶσα; μὴ λέγʼ, ὦ ξένη.</l></sp>

<sp><speaker>Κρέουσα</speaker>
<l n="340">καὶ παῖδά γʼ ἔτεκε τῷ θεῷ λάθρα πατρός.</l></sp>

<sp><speaker>Ἴων</speaker>
<l n="341">οὐκ ἔστιν· ἀνδρὸς ἀδικίαν αἰσχύνεται.</l></sp>

<sp><speaker>Κρέουσα</speaker>
<l n="342">οὔ φησιν αὐτή, καὶ πέπονθεν ἄθλια.</l></sp>

<sp><speaker>Ἴων</speaker>
<l n="343">τί χρῆμα δράσασʼ, εἰ θεῷ συνεζύγη;</l></sp>

<sp><speaker>Κρέουσα</speaker>
<l n="344">τὸν παῖδʼ ὃν ἔτεκεν ἐξέθηκε δωμάτων.</l></sp>

<sp><speaker>Ἴων</speaker>
<l n="345">ὁ δʼ ἐκτεθεὶς παῖς ποῦ ʼστιν; εἰσορᾷ φάος;</l></sp>

<sp><speaker>Κρέουσα</speaker>
<l n="346">οὐκ οἶδεν οὐδείς. ταῦτα καὶ μαντεύομαι.</l></sp>

<sp><speaker>Ἴων</speaker>
<l n="347">εἰ δʼ οὐκέτʼ ἔστι, τίνι τρόπῳ διεφθάρη;</l></sp>

<sp><speaker>Κρέουσα</speaker>
<l n="348">θῆράς σφε τὸν δύστηνον ἐλπίζει κτανεῖν.</l></sp>

<sp><speaker>Ἴων</speaker>
<l n="349">ποίῳ τόδʼ ἔγνω χρωμένη τεκμηρίῳ;</l></sp>

<sp><speaker>Κρέουσα</speaker>
<l n="350">ἐλθοῦσʼ ἵνʼ αὐτὸν ἐξέθηκʼ οὐχ ηὗρʼ ἔτι.</l></sp>

<sp><speaker>Ἴων</speaker>
<l n="351">ἦν δὲ σταλαγμὸς ἐν στίβῳ τις αἵματος;</l></sp>

<sp><speaker>Κρέουσα</speaker>
<l n="352">οὔ φησι. καίτοι πόλλʼ ἐπεστράφη πέδον.</l></sp>

<sp><speaker>Ἴων</speaker>
<l n="353">χρόνος δὲ τίς τῷ παιδὶ διαπεπραγμένῳ;</l></sp>

<sp><speaker>Κρέουσα</speaker>
<l n="354">σοὶ ταὐτὸν ἥβης, εἴπερ, εἶχεν ἂν μέτρον.</l></sp>
    
<milestone resp="perseus" unit="card" n="355"/>

<sp><speaker>Ἴων</speaker>
<l n="355">ἀδικεῖ νιν ὁ θεός· ἡ τεκοῦσα δʼ ἀθλία.</l></sp>

<sp><speaker>Κρέουσα</speaker>
<l n="356">οὔκουν ἔτʼ ἄλλον γʼ ὕστερον τίκτει γόνον.</l></sp>

<sp><speaker>Ἴων</speaker>
<l n="357">τί δʼ, εἰ λάθρα νιν Φοῖβος ἐκτρέφει λαβών;</l></sp>

<sp><speaker>Κρέουσα</speaker>
<l n="358">τὰ κοινὰ χαίρων οὐ δίκαια δρᾷ μόνος.</l></sp>

<sp><speaker>Ἴων</speaker>
<l n="359">οἴμοι· προσῳδὸς ἡ τύχη τὠμῷ πάθει.</l></sp>

<sp><speaker>Κρέουσα</speaker>
<l n="360">καὶ σέ, ὦ ξένʼ, οἶμαι μητέρʼ ἀθλίαν ποθεῖν.</l></sp>

<sp><speaker>Ἴων</speaker>
<l n="361">καὶ μή γʼ ἐπʼ οἶκτόν μʼ ἔξαγʼ οὗ ʼλελήσμεθα.</l></sp>

<sp><speaker>Κρέουσα</speaker>
<l n="362">σιγῶ· πέραινε δʼ ὧν σʼ ἀνιστορῶ πέρι.</l></sp>

<sp><speaker>Ἴων</speaker>
<l n="363">οἶσθʼ οὖν ὃ κάμνει τοῦ λόγου μάλιστά σοι;</l></sp>

<sp><speaker>Κρέουσα</speaker>
<l n="364">τί δʼ οὐκ ἐκείνῃ τῇ ταλαιπώρῳ νοσεῖ;</l></sp>

<sp><speaker>Ἴων</speaker>
<l n="365">πῶς ὁ θεὸς ὃ λαθεῖν βούλεται μαντεύσεται;</l></sp>

<sp><speaker>Κρέουσα</speaker>
<l n="366">εἴπερ καθίζει τρίποδα κοινὸν Ἑλλάδος.</l></sp>

<sp><speaker>Ἴων</speaker>
<l n="367">αἰσχύνεται τὸ πρᾶγμα· μὴ ʼξέλεγχέ νιν.</l></sp>

<sp><speaker>Κρέουσα</speaker>
<l n="368">ἀλγύνεται δέ γʼ ἡ παθοῦσα τῇ τύχῃ.</l></sp>

<sp><speaker>Ἴων</speaker>
<l n="369">οὐκ ἔστιν ὅστις σοι προφητεύσει τάδε.</l>
<l n="370">ἐν τοῖς γὰρ αὑτοῦ δώμασιν κακὸς φανεὶς</l>
<l n="371">Φοῖβος δικαίως τὸν θεμιστεύοντά σοι</l>
<l n="372">δράσειεν ἄν τι πῆμα. ἀπαλλάσσου, γύναι.</l>
<l n="373">τῷ γὰρ θεῷ τἀναντίʼ οὐ μαντευτέον.</l>
<l n="374">ἐς γὰρ τοσοῦτον ἀμαθίας ἔλθοιμεν ἄν,</l>
<l n="375">εἰ τοὺς θεοὺς ἄκοντας ἐκπονήσομεν</l>
<l n="376">φράζειν ἃ μὴ θέλουσιν, ἢ προβωμίοις</l>
<l n="377">σφαγαῖσι μήλων ἢ διʼ οἰωνῶν πτεροῖς.</l>
<l n="378">ἃν γὰρ βίᾳ σπεύδωμεν ἀκόντων θεῶν,</l>
<l n="379">ἄκοντα κεκτήμεσθα τἀγάθʼ, ὦ γύναι·</l>
<l n="380">ἃ δʼ ἂν διδῶσʼ ἑκόντες, ὠφελούμεθα.</l></sp>

<sp><speaker>Χορός</speaker>
<l n="381">πολλαί γε πολλοῖς εἰσι συμφοραὶ βροτῶν,</l>
<l n="382">μορφαὶ δὲ διαφέρουσιν· ἓν δʼ ἂν εὐτυχὲς</l>
<l n="383">μόλις ποτʼ ἐξεύροι τις ἀνθρώπων βίῳ.</l></sp>

<sp><speaker>Κρέουσα</speaker>
<l n="384">ὦ Φοῖβε, κἀκεῖ κἀνθάδʼ οὐ δίκαιος εἶ</l>
<l n="385">ἐς τὴν ἀποῦσαν, ἧς πάρεισιν οἱ λόγοι·</l>
<l n="386">ὃς οὔτʼ ἔσωσας τὸν σὸν ὃν σῶσαί σʼ ἐχρῆν,</l>
<l n="387">οὔθʼ ἱστορούσῃ μητρὶ μάντις ὢν ἐρεῖς,</l>
<l n="388">ὡς, εἰ μὲν οὐκέτʼ ἔστιν, ὀγκωθῇ τάφῳ,</l>
 <l n="389">εἰ δʼ ἔστιν   <gap reason="lost" rend=" . . . "/></l>
<l n="390">ἀλλʼ ἐᾶν χρὴ τάδʼ, εἰ πρὸς τοῦ θεοῦ</l>
<l n="391">κωλυόμεσθα μὴ μαθεῖν ἃ βούλομαι.</l>
<l rend="indent" n="392">ἀλλʼ, ὦ ξένʼ, εἰσορῶ γὰρ εὐγενῆ πόσιν</l>
<l n="393">Ξοῦθον πέλας δὴ τόνδε, τὰς Τροφωνίου</l>
<l n="394">λιπόντα θαλάμας, τοὺς λελεγμένους λόγους</l>
<l n="395">σίγα πρὸς ἄνδρα, μή τινʼ αἰσχύνην λάβω</l>
<l n="396">διακονοῦσα κρυπτά, καὶ προβῇ λόγος</l>
<l n="397">οὐχ ᾗπερ ἡμεῖς αὐτὸν ἐξειλίσσομεν.</l>
<l n="398">τὰ γὰρ γυναικῶν δυσχερῆ πρὸς ἄρσενας,</l>
<l n="399">κἀν ταῖς κακαῖσιν ἁγαθαὶ μεμειγμέναι</l>
<l n="400">μισούμεθʼ· οὕτω δυστυχεῖς πεφύκαμεν.</l></sp>
    
<milestone resp="perseus" unit="card" n="401"/>

<sp><speaker>Ξοῦθος</speaker>
<l n="401">πρῶτον μὲν ὁ θεὸς τῶν ἐμῶν προσφθεγμάτων</l>
<l n="402">λαβὼν ἀπαρχὰς χαιρέτω, σύ τʼ, ὦ γύναι.</l>
<l n="403">μῶν χρόνιος ἐλθών σʼ ἐξέπληξʼ ὀρρωδίᾳ;</l></sp>

<sp><speaker>Κρέουσα</speaker>
<l n="404">οὐδέν γʼ· ἀφίκου δʼ ἐς μέριμναν. ἀλλά μοι</l>
<l n="405">λέξον, τί θέσπισμʼ ἐκ Τροφωνίου φέρεις,</l>
<l n="406">παίδων ὅπως νῷν σπέρμα συγκραθήσεται;</l></sp>

<sp><speaker>Ξοῦθος</speaker>
<l n="407">οὐκ ἠξίωσε τοῦ θεοῦ προλαμβάνειν</l>
<l n="408">μαντεύμαθʼ· ἓν δʼ οὖν εἶπεν· οὐκ ἄπαιδά με</l>
<l n="409">πρὸς οἶκον ἥξειν οὐδὲ σὲ ἐκ χρηστηρίων.</l></sp>

<sp><speaker>Κρέουσα</speaker>
<l n="410">ὦ πότνια Φοίβου μῆτερ, εἰ γὰρ αἰσίως</l>
<l n="411">ἔλθοιμεν, ἅ τε νῷν συμβόλαια πρόσθεν ἦν</l>
<l n="412">ἐς παῖδα τὸν σόν, μεταπέσοι βελτίονα.</l></sp>

<sp><speaker>Ξοῦθος</speaker>
<l n="413">ἔσται τάδʼ· ἀλλὰ τίς προφητεύει θεοῦ;</l></sp>

<sp><speaker>Ἴων</speaker>
<l n="414">ἡμεῖς τά γʼ ἔξω, τῶν ἔσω δʼ ἄλλοις μέλει,</l>
<l n="415">οἳ πλησίον θάσσουσι τρίποδος, ὦ ξένε,</l>
<l n="416">Δελφῶν ἀριστῆς, οὓς ἐκλήρωσεν πάλος.</l></sp>

<sp><speaker>Ξοῦθος</speaker>
<l n="417">καλῶς· ἔχω δὴ πάνθʼ ὅσων ἐχρῄζομεν.</l>
<l rend="indent" n="418">στείχοιμʼ ἂν εἴσω· καὶ γάρ, ὡς ἐγὼ κλύω,</l>
<l n="419">χρηστήριον πέπτωκε τοῖς ἐπήλυσι</l>
<l n="420">κοινὸν πρὸ ναοῦ· βούλομαι δʼ ἐν ἡμέρᾳ</l>
<l n="421">τῇδʼ — αἰσία γάρ — θεοῦ λαβεῖν μαντεύματα.</l>
<l n="422">σὺ δʼ ἀμφὶ βωμούς, ὦ γύναι, δαφνηφόρους</l>
<l n="423">λαβοῦσα κλῶνας, εὐτέκνους εὔχου θεοῖς</l>
<l n="424">χρησμούς μʼ ἐνεγκεῖν ἐξ Ἀπόλλωνος δόμων.</l></sp>

<sp><speaker>Κρέουσα</speaker>
<l n="425">ἔσται τάδʼ, ἔσται. Λοξίας δʼ ἐὰν θέλῃ</l>
<l n="426">νῦν ἀλλὰ τὰς πρὶν ἀναλαβεῖν ἁμαρτίας,</l>
<l n="427">ἅπας μὲν οὐ γένοιτʼ ἂν εἰς ἡμᾶς φίλος,</l>
<l n="428">ὅσον δὲ χρῄζει — θεὸς γάρ ἐστι — δέξομαι.</l></sp>

<sp><speaker>Ἴων</speaker>
<l n="429">τί ποτε λόγοισιν ἡ ξένη πρὸς τὸν θεὸν</l>
<l n="430">κρυπτοῖσιν αἰεὶ λοιδοροῦσʼ αἰνίσσεται;</l>
<l n="431">ἤτοι φιλοῦσά γʼ ἧς ὕπερ μαντεύεται,</l>
<l n="432">ἢ καί τι σιγῶσʼ ὧν σιωπᾶσθαι χρεών;</l>
    <l rend="indent" n="433">ἀτὰρ θυγατρὸς τῆς Ἐρεχθέως τί μοι</l>
<l n="434">μέλει; προσήκει γʼ οὐδέν. ἀλλὰ χρυσέαις</l>
<l n="435">πρόχοισιν ἐλθὼν εἰς ἀπορραντήρια</l>
<l n="436">δρόσον καθήσω. νουθετητέος δέ μοι</l>
<l n="437">Φοῖβος, τί πάσχει· παρθένους βίᾳ γαμῶν</l>
<l n="438">προδίδωσι; παῖδας ἐκτεκνούμενος λάθρᾳ</l>
<l n="439">θνῄσκοντας ἀμελεῖ; μὴ σύ γʼ· ἀλλʼ, ἐπεὶ κρατεῖς,</l>
<l n="440">ἀρετὰς δίωκε. καὶ γὰρ ὅστις ἂν βροτῶν</l>
<l n="441">κακὸς πεφύκῃ, ζημιοῦσιν οἱ θεοί.</l>
<l n="442">πῶς οὖν δίκαιον τοὺς νόμους ὑμᾶς βροτοῖς</l>
<l n="443">γράψαντας, αὐτοὺς ἀνομίαν ὀφλισκάνειν;</l>
<l n="444">εἰ δʼ — οὐ γὰρ ἔσται, τῷ λόγῳ δὲ χρήσομαι — </l>
<l n="445">δίκας βιαίων δώσετʼ ἀνθρώποις γάμων,</l>
<l n="446">σὺ καὶ Ποσειδῶν Ζεύς θʼ ὃς οὐρανοῦ κρατεῖ,</l>
<l n="447">ναοὺς τίνοντες ἀδικίας κενώσετε.</l>
<l n="448">τὰς ἡδονὰς γὰρ τῆς προμηθίας πάρος</l>
<l n="449">σπεύδοντες ἀδικεῖτʼ. οὐκέτʼ ἀνθρώπους κακῶς</l>
<l n="450">λέγειν δίκαιον, εἰ τὰ τῶν θεῶν καλὰ</l>
<l n="451">μιμούμεθʼ, ἀλλὰ τοὺς διδάσκοντας τάδε.</l></sp></div>
                
<milestone resp="perseus" unit="card" n="452"/>

<div type="textpart" subtype="choral">
<div type="textpart" subtype="strophe" n="1">
<sp><speaker>Χορός</speaker>
<l n="452">σὲ τὰν ὠδίνων λοχιᾶν</l>
<l n="453">ἀνειλείθυιαν, ἐμὰν</l>
<l n="454">Ἀθάναν, ἱκετεύω,</l>
<l n="455">Προμηθεῖ Τιτᾶνι λοχευ-</l>
<l n="456">θεῖσαν κατʼ ἀκροτάτας</l>
<l n="457">κορυφᾶς Διός, ὦ μάκαιρα Νίκα,</l>
<l n="458">μόλε Πύθιον οἶκον,</l>
<l n="459">Ὀλύμπου χρυσέων θαλάμων</l>
<l n="460">πταμένα πρὸς ἀγυιάς,</l>
<l n="461">Φοιβήιος ἔνθα γᾶς</l>
<l n="462">μεσσόμφαλος ἑστία</l>
<l n="463">παρὰ χορευομένῳ τρίποδι</l>
<l n="464">μαντεύματα κραίνει,</l>
<l n="465">σὺ καὶ παῖς ἁ Λατογενής,</l>
<l n="466">δύο θεαὶ δύο παρθένοι,</l>
<l n="467">κασίγνηται σεμναὶ Φοίβου.</l>
<l n="468">ἱκετεύσατε δʼ, ὦ κόραι,</l>
<l n="469">τὸ παλαιὸν Ἐρεχθέως</l>
<l n="470">γένος εὐτεκνίας χρονίου καθαροῖς</l>
<l n="471">μαντεύμασι κῦρσαι.</l></sp></div>
    
<milestone resp="perseus" unit="card" n="472"/>

<div type="textpart" subtype="antistrophe" n="1">
<sp><speaker>Χορός</speaker>
<l n="472">ὑπερβαλλούσας γὰρ ἔχει</l>
<l n="473">θνατοῖς εὐδαιμονίας</l>
<l n="474">ἀκίνητον ἀφορμάν,</l>
<l n="475">τέκνων οἷς ἂν καρποτρόφοι</l>
<l n="476">λάμπωσιν ἐν θαλάμοις</l>
<l n="477">πατρίοισι νεάνιδες ἧβαι,</l>
<l n="478">διαδέκτορα πλοῦτον</l>
<l n="479">ὡς ἕξοντες ἐκ πατέρων</l>
<l n="480">ἑτέροις ἐπὶ τέκνοις.</l>
<l n="481">ἀλκά τε γὰρ ἐν κακοῖς</l>
<l n="482">σύν τʼ εὐτυχίαις φίλον,</l>
<l n="483">δορί τε γᾷ πατρίᾳ φέρει</l>
<l n="484">σωτήριον ἀλκάν.</l>
<l n="485">ἐμοὶ μὲν πλούτου τε πάρος</l>
<l n="486">βασιλικῶν τʼ εἶεν θαλάμων</l>
<l n="487">τροφαὶ κήδειοι κεδνῶν γε τέκνων.</l>
<l n="488">τὸν ἄπαιδα δʼ ἀποστυγῶ</l>
<l n="489">βίον, ᾧ τε δοκεῖ ψέγω·</l>
<l n="490">μετὰ δὲ κτεάνων μετρίων βιοτᾶς</l>
<l n="491">εὔπαιδος ἐχοίμαν.</l></sp></div>
    
<milestone resp="perseus" unit="card" n="492"/>

<div type="textpart" subtype="epode">
<sp><speaker>Χορός</speaker>
<l n="492">ὦ Πανὸς θακήματα καὶ</l>
<l n="493">παραυλίζουσα πέτρα</l>
<l n="494">μυχώδεσι Μακραῖς,</l>
<l n="495">ἵνα χοροὺς στείβουσι ποδοῖν</l>
<l n="496">Ἀγλαύρου κόραι τρίγονοι</l>
<l n="497">στάδια χλοερὰ πρὸ Παλλάδος</l>
<l n="498">ναῶν, συρίγγων</l>
<l n="499">ὑπʼ αἰόλας ἰαχᾶς</l>
<l n="500">ὕμνων, ὅτʼ ἀναλίοις</l>
<l n="501">συρίζεις, ὦ Πάν,</l>
<l n="502">τοῖς σοῖσιν ἐν ἄντροις,</l>
<l n="503">ἵνα τεκοῦσά τις Φοίβῳ</l>
<l n="504">παρθένος, ὦ μελέα, βρέφος,</l>
<l n="504a">πτανοῖς ἐξόρισεν θοίναν</l>
<l n="505">θηρσί τε φοινίαν δαῖτα, πικρῶν γάμων</l>
<l n="506">ὕβριν· οὔτʼ ἐπὶ κερκίσιν οὔτε λόγοις</l>
<l n="507">φάτιν ἄιον εὐτυχίας μετέχειν</l>
<l n="508">θεόθεν τέκνα θνατοῖς.</l></sp></div></div>
                
<milestone resp="perseus" unit="card" n="510"/>

<div type="textpart" subtype="episode">
<div type="textpart" subtype="trochees">
<sp><speaker>Ἴων</speaker>
<l n="510">πρόσπολοι γυναῖκες, αἳ τῶνδʼ ἀμφὶ κρηπῖδας δόμων</l>
<l n="511">θυοδόκων φρούρημʼ ἔχουσαι δεσπότιν φυλάσσετε,</l>
<l n="512">ἐκλέλοιπʼ ἤδη τὸν ἱερὸν τρίποδα καὶ χρηστήριον</l>
<l n="513">Ξοῦθος, ἢ μίμνει κατʼ οἶκον ἱστορῶν ἀπαιδίαν;</l></sp>

<sp><speaker>Χορός</speaker>
<l n="514">ἐν δόμοις ἔστʼ, ὦ ξένʼ· οὔπω δῶμʼ ὑπερβαίνει τόδε.</l>
<l n="515">ὡς δʼ ἐπʼ ἐξόδοισιν ὄντος, τῶνδʼ ἀκούομεν πυλῶν</l>
<l n="516">δοῦπον, ἐξιόντα τʼ ἤδη δεσπότην ὁρᾶν πάρα.</l></sp>

<sp><speaker>Ξοῦθος</speaker>
<l n="517">ὦ τέκνον, χαῖρʼ· ἡ γὰρ ἀρχὴ τοῦ λόγου πρέπουσά μοι.</l></sp>

<sp><speaker>Ἴων</speaker>
<l n="518">χαίρομεν· σὺ δʼ εὖ φρόνει γε, καὶ δύʼ ὄντʼ εὖ πράξομεν.</l></sp>

<sp><speaker>Ξοῦθος</speaker>
<l n="519">δὸς χερὸς φίλημά μοι σῆς σώματός τʼ ἀμφιπτυχάς.</l></sp>

<sp><speaker>Ἴων</speaker>
<l n="520">εὖ φρονεῖς μέν; ἤ σʼ ἔμηνε θεοῦ τις, ὦ ξένε, βλάβη;</l></sp>

<sp><speaker>Ξοῦθος</speaker>
<l n="521">σωφρονῶ· τὰ φίλταθʼ εὑρὼν οὐ φυγεῖν ἐφίεμαι.</l></sp>

<sp><speaker>Ἴων</speaker>
<l n="522">παῦε, μὴ ψαύσας τὰ τοῦ θεοῦ στέμματα ῥήξῃς χερί.</l></sp>

<sp><speaker>Ξοῦθος</speaker>
<l n="523">ἅψομαι· κοὐ ῥυσιάζω, τἀμὰ δʼ εὑρίσκω φίλα.</l></sp>

<sp><speaker>Ἴων</speaker>
<l n="524">οὐκ ἀπαλλάξῃ, πρὶν εἴσω τόξα πλευμόνων λαβεῖν;</l></sp>

<sp><speaker>Ξοῦθος</speaker>
<l n="525">ὡς τί δὴ φεύγεις με; σαυτοῦ γνωρίσας τὰ φίλτατα — </l></sp>

<sp><speaker>Ἴων</speaker>
<l n="526">οὐ φιλῶ φρενοῦν ἀμούσους καὶ μεμηνότας ξένους.</l></sp>

<sp><speaker>Ξοῦθος</speaker>
<l n="527">κτεῖνε καὶ πίμπρη· πατρὸς γάρ, ἢν κτάνῃς, ἔσῃ φονεύς.</l></sp>

<sp><speaker>Ἴων</speaker>
<l n="528">ποῦ δέ μοι πατὴρ σύ; ταῦτʼ οὖν οὐ γέλως κλύειν ἐμοῦ;</l></sp>

<sp><speaker>Ξοῦθος</speaker>
<l n="529">οὔ· τρέχων ὁ μῦθος ἄν σοι τἀμὰ σημήνειεν ἄν.</l></sp>

<sp><speaker>Ἴων</speaker>
<l n="530" part="I">καὶ τί μοι λέξεις;</l></sp>

<sp><speaker>Ξοῦθος</speaker>
<l n="530b" part="F">πατὴρ σός εἰμι καὶ σὺ παῖς ἐμός.</l></sp>

<sp><speaker>Ἴων</speaker>
<l n="531" part="I">τίς λέγει τάδε;</l></sp>

<sp><speaker>Ξοῦθος</speaker>
<l n="531b" part="F">ὅς σʼ ἔθρεψεν ὄντα Λοξίας ἐμόν.</l></sp>

<sp><speaker>Ἴων</speaker>
<l n="532" part="I">μαρτυρεῖς σαυτῷ.</l></sp>

<sp><speaker>Ξοῦθος</speaker>
<l n="532b" part="F">τὰ τοῦ θεοῦ γʼ ἐκμαθὼν χρηστήρια.</l></sp>

<sp><speaker>Ἴων</speaker>
<l n="533" part="I">ἐσφάλης αἴνιγμʼ ἀκούσας.</l></sp>

<sp><speaker>Ξοῦθος</speaker>
<l n="533b" part="F">οὐκ ἄρʼ ὄρθʼ ἀκούομεν.</l></sp>

<sp><speaker>Ἴων</speaker>
<l n="534" part="I">ὁ δὲ λόγος τίς ἐστι Φοίβου;</l></sp>

<sp><speaker>Ξοῦθος</speaker>
<l n="534b" part="F">τὸν συναντήσαντά μοι — </l></sp>

<sp><speaker>Ἴων</speaker>
<l n="535">τίνα συνάντησιν;</l></sp>

<sp><speaker>Ξοῦθος</speaker>
<l n="535b" part="F">δόμων τῶνδʼ ἐξιόντι τοῦ θεοῦ</l></sp>

<sp><speaker>Ἴων</speaker>
<l n="536" part="I">συμφορᾶς τίνος κυρῆσαι;</l></sp>

<sp><speaker>Ξοῦθος</speaker>
<l n="536b" part="F">παῖδʼ ἐμὸν πεφυκέναι.</l></sp>

<sp><speaker>Ἴων</speaker>
<l n="537" part="I">σὸν γεγῶτʼ, ἢ δῶρον ἄλλως;</l></sp>

<sp><speaker>Ξοῦθος</speaker>
<l n="537b" part="F">δῶρον, ὄντα δʼ ἐξ ἐμοῦ.</l></sp>

<sp><speaker>Ἴων</speaker>
<l n="538" part="I">πρῶτα δῆτʼ ἐμοὶ ξυνάπτεις πόδα σόν;</l></sp>

<sp><speaker>Ξοῦθος</speaker>
<l n="538b" part="F">οὐκ ἄλλῳ, τέκνον.</l></sp>

<sp><speaker>Ἴων</speaker>
<l n="539" part="I">ἡ τύχη πόθεν ποθʼ ἥκει;</l></sp>

<sp><speaker>Ξοῦθος</speaker>
<l n="539b" part="F">δύο μίαν θαυμάζομεν.</l></sp>

<sp><speaker>Ἴων</speaker>
<l n="540">ἔα. τίνος δέ σοι πέφυκα μητρός;</l></sp>

<sp><speaker>Ξοῦθος</speaker>
<l n="540b" part="F">οὐκ ἔχω φράσαι.</l></sp>

<sp><speaker>Ἴων</speaker>
<l n="541" part="I">οὐδὲ Φοῖβος εἶπε;</l></sp>

<sp><speaker>Ξοῦθος</speaker>
<l n="541b" part="F">τερφθεὶς τοῦτο, κεῖνʼ οὐκ ἠρόμην.</l></sp>

<sp><speaker>Ἴων</speaker>
<l n="542" part="I">γῆς ἄρʼ ἐκπέφυκα μητρός.</l></sp>

<sp><speaker>Ξοῦθος</speaker>
<l n="542b" part="F">οὐ πέδον τίκτει τέκνα.</l></sp>

<sp><speaker>Ἴων</speaker>
<l n="543" part="I">πῶς ἂν οὖν εἴην σός;</l></sp>

<sp><speaker>Ξοῦθος</speaker>
<l n="543b" part="F">οὐκ οἶδʼ, ἀναφέρω δʼ ἐς τὸν θεόν.</l></sp>
    
<milestone resp="perseus" unit="card" n="544"/>

<sp><speaker>Ἴων</speaker>
<l n="544" part="I">φέρε λόγων ἁψώμεθʼ ἄλλων.</l></sp>

<sp><speaker>Ξοῦθος</speaker>
<l n="544b" part="F">ταῦτʼ ἀμείνονʼ, ὦ τέκνον.</l></sp>

<sp><speaker>Ἴων</speaker>
<l n="545">ἦλθες ἐς νόθον τι λέκτρον;</l></sp>

<sp><speaker>Ξοῦθος</speaker>
<l n="545b" part="F">μωρίᾳ γε τοῦ νέου.</l></sp>

<sp><speaker>Ἴων</speaker>
<l n="546" part="I">πρὶν κόρην λαβεῖν Ἐρεχθέως;</l></sp>

<sp><speaker>Ξοῦθος</speaker>
<l n="546b" part="F">οὐ γὰρ ὕστερόν γέ πω.</l></sp>

<sp><speaker>Ἴων</speaker>
<l n="547" part="I">ἆρα δῆτʼ ἐκεῖ μʼ ἔφυσας;</l></sp>

<sp><speaker>Ξοῦθος</speaker>
<l n="547b" part="F">τῷ χρόνῳ γε συντρέχει.</l></sp>

<sp><speaker>Ἴων</speaker>
<l n="548" part="I">κᾆτα πῶς ἀφικόμεσθα δεῦρο — </l></sp>

<sp><speaker>Ξοῦθος</speaker>
<l n="548b" part="F">ταῦτʼ ἀμηχανῶ.</l></sp>

<sp><speaker>Ἴων</speaker>
<l n="549" part="I">διὰ μακρᾶς ἐλθὼν κελεύθου;</l></sp>

<sp><speaker>Ξοῦθος</speaker>
<l n="549b" part="F">τοῦτο κἄμʼ ἀπαιολεῖ.</l></sp>

<sp><speaker>Ἴων</speaker>
<l n="550">Πυθίαν δʼ ἦλθες πέτραν πρίν;</l></sp>

<sp><speaker>Ξοῦθος</speaker>
<l n="550b" part="F">ἐς φανάς γε Βακχίου.</l></sp>

<sp><speaker>Ἴων</speaker>
<l n="551" part="I">προξένων δʼ ἔν του κατέσχες;</l></sp>

<sp><speaker>Ξοῦθος</speaker>
<l n="551b" part="F">ὅς με Δελφίσιν κόραις  <gap reason="ellipsis" rend=" . . . "/>
</l></sp>

<sp><speaker>Ἴων</speaker>
<l n="552" part="I">ἐθιάσευσʼ, ἢ πῶς τάδʼ αὐδᾷς;</l></sp>

<sp><speaker>Ξοῦθος</speaker>
<l n="552b" part="F">Μαινάσιν γε Βακχίου.</l></sp>

<sp><speaker>Ἴων</speaker>
<l n="553" part="I">ἔμφρονʼ ἢ κάτοινον ὄντα;</l></sp>

<sp><speaker>Ξοῦθος</speaker>
<l n="553b" part="F">Βακχίου πρὸς ἡδοναῖς.</l></sp>

<sp><speaker>Ἴων</speaker>
<l n="554" part="I">τοῦτʼ ἐκεῖνʼ ἵνʼ ἐσπάρημεν.</l></sp>

<sp><speaker>Ξοῦθος</speaker>
<l n="554b" part="F">ὁ πότμος ἐξηῦρεν, τέκνον.</l></sp>

<sp><speaker>Ἴων</speaker>
<l n="555">πῶς δʼ ἀφικόμεσθα ναούς;</l></sp>

<sp><speaker>Ξοῦθος</speaker>
<l n="555b" part="F">ἔκβολον κόρης ἴσως.</l></sp>

<sp><speaker>Ἴων</speaker>
<l n="556" part="I">ἐκπεφεύγαμεν τὸ δοῦλον.</l></sp>

<sp><speaker>Ξοῦθος</speaker>
<l n="556b" part="F">πατέρα νυν δέχου, τέκνον.</l></sp>

<sp><speaker>Ἴων</speaker>
<l n="557" part="I">τῷ θεῷ γοῦν οὐκ ἀπιστεῖν εἰκός.</l></sp>

<sp><speaker>Ξοῦθος</speaker>
<l n="557b" part="F">εὖ φρονεῖς ἄρα.</l></sp>

<sp><speaker>Ἴων</speaker>
<l n="558" part="I">καὶ τί βουλόμεσθά γʼ ἄλλο — </l></sp>

<sp><speaker>Ξοῦθος</speaker>
<l n="558b" part="F">νῦν ὁρᾷς ἃ χρή σʼ ὁρᾶν.</l></sp>

<sp><speaker>Ἴων</speaker>
<l n="559" part="I">ἢ Διὸς παιδὸς γενέσθαι παῖς;</l></sp>

<sp><speaker>Ξοῦθος</speaker>
<l n="559b" part="F">ὃ σοί γε γίγνεται.</l></sp>

<sp><speaker>Ἴων</speaker>
<l n="560">ἦ θίγω δῆθʼ οἵ μʼ ἔφυσαν;</l></sp>

<sp><speaker>Ξοῦθος</speaker>
<l n="560b" part="F">πιθόμενός γε τῷ θεῷ.</l></sp>

<sp><speaker>Ἴων</speaker>
<l n="561" part="I">χαῖρέ μοι, πάτερ — </l></sp>

<sp><speaker>Ξοῦθος</speaker>
<l n="561b" part="F">φίλον γε φθέγμʼ ἐδεξάμην τόδε.</l></sp>

<sp><speaker>Ἴων</speaker>
<l n="562" part="I">ἡμέρα θʼ ἡ νῦν παροῦσα.</l></sp>

<sp><speaker>Ξοῦθος</speaker>
<l n="562b" part="F">μακάριόν γʼ ἔθηκέ με.</l></sp>

<sp><speaker>Ἴων</speaker>
<l n="563">ὦ φίλη μῆτερ, πότʼ ἆρα καὶ σὸν ὄψομαι δέμας;</l>
<l n="564">νῦν ποθῶ σε μᾶλλον ἢ πρίν, ἥτις εἶ ποτʼ, εἰσιδεῖν.</l>
<l n="565">ἀλλʼ ἴσως τέθνηκας, ἡμεῖς δʼ οὐδὲν ἂν δυναίμεθα.</l></sp></div>
    
<milestone resp="perseus" unit="card" n="566"/>

<div type="textpart" subtype="iambic">
<sp><speaker>Χορός</speaker>
<l n="566">κοιναὶ μὲν ἡμῖν δωμάτων εὐπραξίαι·</l>
<l n="567">ὅμως δὲ καὶ δέσποιναν ἐς τέκνʼ εὐτυχεῖν</l>
<l n="568">ἐβουλόμην ἂν τούς τʼ Ἐρεχθέως δόμους.</l></sp>

<sp><speaker>Ξοῦθος</speaker>
<l n="569">ὦ τέκνον, ἐς μὲν σὴν ἀνεύρεσιν θεὸς</l>
<l n="570">ὀρθῶς ἔκρανε, καὶ συνῆψʼ ἐμοί τε σέ,</l>
<l n="571">σύ τʼ αὖ τὰ φίλταθʼ ηὗρες οὐκ εἰδὼς πάρος.</l>
<l n="572">ὃ δʼ ᾖξας ὀρθῶς, τοῦτο κἄμʼ ἔχει πόθος,</l>
<l n="573">ὅπως σύ τʼ, ὦ παῖ, μητέρʼ εὑρήσεις σέθεν,</l>
<l n="574">ἐγώ θʼ ὁποίας μοι γυναικὸς ἐξέφυς.</l>
<l n="575">χρόνῳ δὲ δόντες ταῦτʼ ἴσως εὕροιμεν ἄν.</l>
<l n="576">ἀλλʼ ἐκλιπὼν θεοῦ δάπεδʼ ἀλητείαν τε σὴν</l>
<l n="577">ἐς τὰς Ἀθήνας στεῖχε κοινόφρων πατρί,</l>
<l n="578">οὗ σʼ ὄλβιον μὲν σκῆπτρον ἀναμένει πατρός,</l>
<l n="579">πολὺς δὲ πλοῦτος· οὐδὲ θάτερον νοσῶν</l>
<l n="580">δυοῖν κεκλήσῃ δυσγενὴς πένης θʼ ἅμα,</l>
<l n="581">ἀλλʼ εὐγενής τε καὶ πολυκτήμων βίου.</l>
    <l rend="indent" n="582">σιγᾷς; τί πρὸς γῆν ὄμμα σὸν βαλὼν ἔχεις;</l>
<l n="583">ἐς φροντίδας δʼ ἀπῆλθες, ἐκ δὲ χαρμονῆς</l>
<l n="584">πάλιν μεταστὰς δεῖμα προσβάλλεις πατρί.</l></sp>

<sp><speaker>Ἴων</speaker>
<l n="585">οὐ ταὐτὸν εἶδος φαίνεται τῶν πραγμάτων</l>
<l n="586">πρόσωθεν ὄντων ἐγγύθεν θʼ ὁρωμένων.</l>
<l n="587">ἐγὼ δὲ τὴν μὲν συμφορὰν ἀσπάζομαι,</l>
<l n="588">πατέρα σʼ ἀνευρών· ὧν δὲ γιγνώσκω, πάτερ,</l>
<l n="589">ἄκουσον. εἶναί φασι τὰς αὐτόχθονας</l>
<l n="590">κλεινὰς Ἀθήνας οὐκ ἐπείσακτον γένος,</l>
<l n="591">ἵνʼ ἐσπεσοῦμαι δύο νόσω κεκτημένος,</l>
<l n="592">πατρός τʼ ἐπακτοῦ καὐτὸς ὢν νοθαγενής.</l>
<l n="593">καὶ τοῦτʼ ἔχων τοὔνειδος, ἀσθενὴς μὲν ὤν — </l>
<l n="594"><del>μηδὲν καὶ οὐδὲν ὢν κεκλήσομαι·</del></l>
<l n="595">ἢν δʼ ἐς τὸ πρῶτον πόλεος ὁρμηθεὶς ζυγὸν</l>
<l n="596">ζητῶ τις εἶναι, τῶν μὲν ἀδυνάτων ὕπο</l>
<l n="597">μισησόμεσθα· λυπρὰ γὰρ τὰ κρείσσονα·</l>
<l n="598">ὅσοι δέ, χρηστοὶ δυνάμενοί τʼ εἶναι σοφοί,</l>
<l n="599">σιγῶσι κοὐ σπεύδουσιν ἐς τὰ πράγματα,</l>
<l n="600">γέλωτʼ ἐν αὐτοῖς μωρίαν τε λήψομαι</l>
<l n="601">οὐχ ἡσυχάζων ἐν πόλει φόβου πλέᾳ.</l>
<l n="602">τῶν δʼ <del>αὖ λογίων τε</del> χρωμένων τε τῇ πόλει</l>
<l n="603">ἐς ἀξίωμα βὰς πλέον φρουρήσομαι</l>
<l n="604">ψήφοισιν. οὕτω γὰρ τάδʼ, ὦ πάτερ, φιλεῖ·</l>
<l n="605">οἳ τὰς πόλεις ἔχουσι κἀξιώματα,</l>
<l n="606">τοῖς ἀνθαμίλλοις εἰσὶ πολεμιώτατοι.</l>
<milestone resp="perseus" unit="card" n="607"/>
<l rend="indent" n="607">ἐλθὼν δʼ ἐς οἶκον ἀλλότριον ἔπηλυς ὢν</l>
<l n="608">γυναῖκά θʼ ὡς ἄτεκνον, ἣ κοινουμένη</l>
<l n="609">τὰς συμφοράς σοι πρόσθεν, ἀπολαχοῦσα νῦν</l>
<l n="610">αὐτὴ καθʼ αὑτὴν τὴν τύχην οἴσει πικρῶς,</l>
<l n="611">πῶς οὐχ ὑπʼ αὐτῆς εἰκότως μισήσομαι,</l>
<l n="612">ὅταν παραστῶ σοὶ μὲν ἐγγύθεν ποδός,</l>
<l n="613">ἣ δʼ οὖσʼ ἄτεκνος τὰ σὰ φίλʼ εἰσορᾷ πικρῶς,</l>
<l n="614">κᾆτʼ ἢ προδοὺς σύ μʼ ἐς δάμαρτα σὴν βλέπῃς</l>
<l n="615">ἢ τἀμὰ τιμῶν δῶμα συγχέας ἔχῃς;</l>
<l n="616">ὅσας σφαγὰς δὴ φαρμάκων τε θανασίμων</l>
<l n="617">γυναῖκες ηὗρον ἀνδράσιν διαφθοράς.</l>
<l n="618">ἄλλως τε τὴν σὴν ἄλοχον οἰκτίρω, πάτερ,</l>
<l n="619">ἄπαιδα γηράσκουσαν· οὐ γὰρ ἀξία</l>
<l n="620">πατέρων ἀπʼ ἐσθλῶν οὖσʼ ἀπαιδίᾳ νοσεῖν.</l>
<l rend="indent" n="621">τυραννίδος δὲ τῆς μάτην αἰνουμένης</l>
<l n="622">τὸ μὲν πρόσωπον ἡδύ, τἀν δόμοισι δὲ</l>
<l n="623">λυπηρά· τίς γὰρ μακάριος, τίς εὐτυχής,</l>
<l n="624">ὅστις δεδοικὼς καὶ παραβλέπων βίον</l>
<l n="625">αἰῶνα τείνει; δημότης ἂν εὐτυχὴς</l>
<l n="626">ζῆν ἂν θέλοιμι μᾶλλον ἢ τύραννος ὤν,</l>
<l n="627">ᾧ τοὺς πονηροὺς ἡδονὴ φίλους ἔχειν,</l>
<l n="628">ἐσθλοὺς δὲ μισεῖ κατθανεῖν φοβούμενος.</l>
<l n="629">εἴποις ἂν ὡς ὁ χρυσὸς ἐκνικᾷ τάδε,</l>
<l n="630">πλουτεῖν τε τερπνόν; οὐ φιλῶ ψόφους κλύειν</l>
<l n="631">ἐν χερσὶ σῴζων ὄλβον οὐδʼ ἔχειν πόνους·</l>
<l n="632">εἴη γʼ ἐμοὶ <add>μὲν</add> μέτρια μὴ λυπουμένῳ.</l>
<l rend="indent" n="633">ἃ δʼ ἐνθάδʼ εἶχον ἀγάθʼ ἄκουσόν μου, πάτερ·</l>
<l n="634">τὴν φιλτάτην μὲν πρῶτον ἀνθρώπῳ σχολὴν</l>
<l n="635">ὄχλον τε μέτριον, οὐδέ μʼ ἐξέπληξʼ ὁδοῦ</l>
<l n="636">πονηρὸς οὐδείς· κεῖνο δʼ οὐκ ἀνασχετόν,</l>
<l n="637">εἴκειν ὁδοῦ χαλῶντα τοῖς κακίοσιν.</l>
<l n="638">θεῶν δʼ ἐν εὐχαῖς <del>ἢ γόοισιν ἦ</del> βροτῶν,</l>
<l n="639">ὑπηρετῶν χαίρουσιν, οὐ γοωμένοις.</l>
<l n="640">καὶ τοὺς μὲν ἐξέπεμπον, οἳ δʼ ἧκον ξένοι,</l>
<l n="641">ὥσθʼ ἡδὺς αἰεὶ καινὸς ἐν καινοῖσιν ἦ.</l>
<l n="642">ὃ δʼ εὐκτὸν ἀνθρώποισι, κἂν ἄκουσιν ᾖ,</l>
<l n="643">δίκαιον εἶναί μʼ ὁ νόμος ἡ φύσις θʼ ἅμα</l>
<l n="644">παρεῖχε τῷ θεῷ. ταῦτα συννοούμενος</l>
<l n="645">κρείσσω νομίζω τἀνθάδʼ ἢ τἀκεῖ, πάτερ.</l>
<l n="646">ἔα δʼ ἔμʼ αὐτοῦ ζῆν· ἴση γὰρ ἡ χάρις,</l>
<l n="647">μεγάλοισι χαίρειν σμικρά θʼ ἡδέως ἔχειν.</l></sp>

<sp><speaker>Χορός</speaker>
<l n="648">καλῶς ἔλεξας, εἴπερ οὓς ἐγὼ φιλῶ</l>
<l n="649">ἐν τοῖσι σοῖσιν εὐτυχήσουσιν φίλοις.</l></sp>
    
<milestone resp="perseus" unit="card" n="650"/>

<sp><speaker>Ξοῦθος</speaker>
<l n="650">παῦσαι λόγων τῶνδʼ, εὐτυχεῖν δʼ ἐπίστασο·</l>
<l n="651">θέλω γὰρ οὗπέρ σʼ ηὗρον ἄρξασθαι, τέκνον,</l>
<l n="652">κοινῆς τραπέζης, δαῖτα πρὸς κοινὴν πεσών,</l>
<l n="653">θῦσαί θʼ ἅ σου πρὶν γενέθλιʼ οὐκ ἐθύσαμεν.</l>
<l n="654">καὶ νῦν μὲν ὡς δὴ ξένον ἄγων σʼ ἐφέστιον</l>
<l n="655">δείπνοισι τέρψω, τῆς δʼ Ἀθηναίων χθονὸς</l>
<l n="656">ἄξω θεατὴν δῆθεν, ὡς οὐκ ὄντʼ ἐμόν.</l>
<l n="657">καὶ γὰρ γυναῖκα τὴν ἐμὴν οὐ βούλομαι</l>
<l n="658">λυπεῖν ἄτεκνον οὖσαν αὐτὸς εὐτυχῶν.</l>
<l n="659">χρόνῳ δὲ καιρὸν λαμβάνων προσάξομαι</l>
<l n="660">δάμαρτʼ ἐᾶν σε σκῆπτρα τἄμʼ ἔχειν χθονός.</l>
    <l rend="indent" n="661">Ἴωνα δʼ ὀνομάζω σε τῇ τύχῃ πρέπον,</l>
<l n="662">ὁθούνεκʼ ἀδύτων ἐξιόντι μοι θεοῦ</l>
<l n="663">ἴχνος συνῆψας πρῶτος. ἀλλὰ τῶν φίλων</l>
<l n="664">πλήρωμʼ ἀθροίσας βουθύτῳ σὺν ἡδονῇ</l>
<l n="665">πρόσειπε, μέλλων Δελφίδʼ ἐκλιπεῖν πόλιν.</l>
    <l rend="indent" n="666">ὑμῖν δὲ σιγᾶν, δμωΐδες, λέγω τάδε,</l>
<l n="667">ἢ θάνατον εἰπούσαισι πρὸς δάμαρτʼ ἐμήν.</l></sp>

<sp><speaker>Ἴων</speaker>
<l n="668">στείχοιμʼ ἄν. ἓν δὲ τῆς τύχης ἄπεστί μοι·</l>
<l n="669">εἰ μὴ γὰρ ἥτις μʼ ἔτεκεν εὑρήσω, πάτερ,</l>
<l n="670">ἀβίωτον ἡμῖν. εἰ δʼ ἐπεύξασθαι χρεών,</l>
<l n="671">ἐκ τῶν Ἀθηνῶν μʼ ἡ τεκοῦσʼ εἴη γυνή,</l>
<l n="672">ὥς μοι γένηται μητρόθεν παρρησία.</l>
<l n="673">καθαρὰν γὰρ ἤν τις ἐς πόλιν πέσῃ ξένος,</l>
<l n="674">κἂν τοῖς λόγοισιν ἀστὸς ᾖ, τό γε στόμα</l>
<l n="675">δοῦλον πέπαται κοὐκ ἔχει παρρησίαν.</l></sp></div></div>
                
<milestone resp="perseus" unit="card" n="676"/>

<div type="textpart" subtype="choral">
<div type="textpart" subtype="strophe" n="1">
<sp><speaker>Χορός</speaker>
<l n="676">ὁρῶ δάκρυα καὶ πενθίμους</l>
<l n="677"><add>ἀλαλαγὰς</add> στεναγμάτων τʼ ἐσβολάς,</l>
<l n="678">ὅταν ἐμὰ τύραννος εὐπαιδίαν</l>
<l n="679">πόσιν ἔχοντʼ εἰδῇ,</l>
<l n="680">αὐτὴ δʼ ἄπαις ᾖ καὶ λελειμμένη τέκνων.</l>
<l n="681">τίνʼ, ὦ παῖ πρόμαντι Λατοῦς, ἔχρη-</l>
<l n="682">σας ὑμνῳδίαν;</l>
<l n="683">πόθεν ὁ παῖς ὅδʼ ἀμφὶ ναοὺς σέθεν</l>
<l n="684">τρόφιμος ἐξέβα; γυναικῶν τίνος;</l>
<l n="685">οὐ γάρ με σαίνει θέσφατα μή τινʼ ἔχῃ δόλον.</l>
<l n="688">δειμαίνω συμφοράν,</l>
<l n="689">ἐφʼ ὅ ποτε βάσεται.</l>
<l n="690">ἄτοπος ἄτοπα γὰρ  δίδωσί μοι,</l>
<l n="691">τὸ δʼ ἔτʼ εὔφημʼ ἔχει,</l>
 <l n="692">δόλον τύχαν θʼ, ὁ παῖς <gap reason="lost" rend=" . . . "/> </l>
<l n="693">ἄλλων τραφεὶς ἐξ αἱμάτων.</l>
<l n="694">τίς οὐ τάδε ξυνοίσεται;</l></sp></div>
    
<milestone resp="perseus" unit="card" n="695"/>

<div type="textpart" subtype="antistrophe" n="1">
<sp><speaker>Χορός</speaker>
<l n="695">— φίλαι, πότερʼ ἐμᾷ δεσποίνᾳ</l>
<l n="696">τάδε τορῶς ἐς οὖς γεγωνήσομεν;</l>
<l n="697">πόσιν, ἐν ᾧ τὰ πάντʼ ἔχουσʼ ἐλπίδων</l>
<l n="698">μέτοχος ἦν, τλάμων,  <gap reason="lost" rend=" . . . "/></l>
<l n="699">— νῦν δʼ ἣ μὲν ἔρρει συμφοραῖς, ὃ δʼ εὐτυχεῖ.</l>
    <l n="700">— πολιὸν ἐσπεσοῦσα γῆρας, πόσις δʼ  <gap reason="lost" rend=" . . . "/></l>
<l n="701">— ἀτίετος φίλων.</l>
<l n="702">— μέλεος, ὃς θυραῖος ἐλθὼν δόμους,</l>
    <l n="703">μέγαν ἐς ὄλβον, οὐκ ἴσωσεν τύχης <gap reason="lost" rend=" . . . "/></l>
    <l n="704">(— ὄλοιτʼ, ὄλοιτο) πότνιαν ἐξαπαφὼν ἐμάν.</l>
<l n="705">— καὶ θεοῖσιν μὴ τύχοι</l>
<l n="706">καλλίφλογα πέλανον ἐπὶ</l>
<l n="707">πυρὶ καθαγνίσας· τὸ δʼ ἐμὸν εἴσεται,</l>
<l n="708"><add>ὅσον ἀμᾶς ἔφυν</add></l>
<l n="710">τυραννίδος φίλα.</l>
<l n="711">— ἦ δὴ πέλας δείπνων κυρεῖ</l>
<l n="713">παῖς καὶ πατὴρ νέος νέων.</l></sp></div>
    
<milestone resp="perseus" unit="card" n="714"/>

<div type="textpart" subtype="epode">
<sp><speaker>Χορός</speaker>
<l n="714">ἰὼ δειράδες Παρνασοῦ πέτρας</l>
<l n="715">ἔχουσαι σκόπελον οὐράνιόν θʼ ἕδραν,</l>
<l n="716">ἵνα Βάκχιος ἀμφιπύρους ἀνέχων πεύκας</l>
<l n="717">λαιψηρὰ πηδᾷ νυκτιπόλοις ἅμα σὺν Βάκχαις,</l>
<l n="719">μή ποτʼ εἰς ἐμὰν πόλιν ἵκοιθʼ ὁ παῖς,</l>
<l n="720">νέαν δʼ ἁμέραν ἀπολιπὼν θάνοι.</l>
<l n="721">στενομένα γὰρ ἂν πόλις ἔχοι σκῆψιν</l>
<l n="722">ξενικὸν ἐσβολὰν  <gap reason="lost" rend=" . . . "/></l>
<l n="722a"><gap reason="lost" rend=" . . . . . "/></l>
<l n="723">ἁλίσας ὁ πάρος ἀρχαγὸς ὢν</l>
<l n="724">Ἐρεχθεὺς ἄναξ.</l></sp></div></div>
                
<milestone resp="perseus" unit="card" n="725"/>

<div type="textpart" subtype="episode">
<sp><speaker>Κρέουσα</speaker>
<l n="725">ὦ πρέσβυ παιδαγώγʼ Ἐρεχθέως πατρὸς</l>
<l n="726">τοὐμοῦ ποτʼ ὄντος, ἡνίκʼ ἦν ἔτʼ ἐν φάει,</l>
<l n="727">ἔπαιρε σαυτὸν πρὸς θεοῦ χρηστήρια,</l>
<l n="728">ὥς μοι συνησθῇς, εἴ τι Λοξίας ἄναξ</l>
<l n="729">θέσπισμα παίδων ἐς γονὰς ἐφθέγξατο.</l>
<l n="730">σὺν τοῖς φίλοις γὰρ ἡδὺ μὲν πράσσειν καλῶς·</l>
<l n="731">ἃ μὴ γένοιτο δʼ, εἴ τι τυγχάνοι κακόν,</l>
<l n="732">ἐς ὄμματʼ εὔνου φωτὸς ἐμβλέψαι γλυκύ.</l>
<l n="733">ἐγὼ δέ σʼ, ὥσπερ καὶ σὺ πατέρʼ ἐμόν ποτε,</l>
<l n="734">δέσποινʼ ὅμως οὖσʼ ἀντικηδεύω πατρός.</l></sp>

<sp><speaker>Πρεσβύτης</speaker>
<l n="735">ὦ θύγατερ, ἄξιʼ ἀξίων γεννητόρων</l>
<l n="736">ἤθη φυλάσσεις, κοὐ καταισχύνασʼ ἔχεις</l>
<l n="737">τοὺς σοὺς παλαιούς, ἐκγόνους αὐτόχθονας.</l>
<l n="738">ἕλχʼ ἕλκε πρὸς μέλαθρα καὶ κόμιζέ με.</l>
<l n="739">αἰπεινά τοι μαντεῖα· τοῦ γήρως δέ μοι</l>
<l n="740">συνεκπονοῦσα κῶλον ἰατρὸς γενοῦ.</l></sp>

<sp><speaker>Κρέουσα</speaker>
<l n="741">ἕπου νυν· ἴχνος δʼ ἐκφύλασσʼ ὅπου τίθης.</l></sp>

<sp><speaker>Πρεσβύτης</speaker>
<l n="742">ἰδού.</l>
<l n="742a">τὸ τοῦ ποδὸς μὲν βραδύ, τὸ τοῦ δὲ νοῦ ταχύ.</l></sp>

<sp><speaker>Κρέουσα</speaker>
<l n="743">βάκτρῳ δʼ ἐρείδου περιφερῆ στίβον χθονός.</l></sp>

<sp><speaker>Πρεσβύτης</speaker>
<l n="744">καὶ τοῦτο τυφλόν, ὅταν ἐγὼ βλέπω βραχύ.</l></sp>

<sp><speaker>Κρέουσα</speaker>
<l n="745">ὀρθῶς ἔλεξας· ἀλλὰ μὴ παρῇς κόπῳ.</l></sp>

<sp><speaker>Πρεσβύτης</speaker>
<l n="746">οὔκουν ἑκών γε· τοῦ δʼ ἀπόντος οὐ κρατῶ.</l></sp>

<sp><speaker>Κρέουσα</speaker>
<l n="747">γυναῖκες, ἱστῶν τῶν ἐμῶν καὶ κερκίδος</l>
<l n="748">δούλευμα πιστόν, τίνα τύχην λαβὼν πόσις</l>
<l n="749">βέβηκε παίδων, ὧνπερ οὕνεχʼ ἥκομεν;</l>
<l n="750">σημήνατʼ· εἰ γὰρ ἀγαθά μοι μηνύσετε,</l>
<l n="751">οὐκ εἰς ἀπίστους δεσπότας βαλεῖς χάριν.</l></sp>
<!--  the two interjections were marked as "lyric" -->
    
<sp><speaker>Χορός</speaker>
<l n="752">ἰὼ δαῖμον.</l></sp>

<sp><speaker>Πρεσβύτης</speaker>
<l n="753">τὸ φροίμιον μὲν τῶν λόγων οὐκ εὐτυχές.</l></sp>

<sp><speaker>Χορός</speaker>
<l n="754">ἰὼ τλᾶμον.</l></sp>

<sp><speaker>Πρεσβύτης</speaker>
<l n="755">ἀλλʼ ἦ τι θεσφάτοισι δεσποτῶν νοσῶ;</l></sp>

<sp><speaker>Χορός</speaker>
<l n="756">εἶἑν· τί δρῶμεν; θάνατος ὧν κεῖται πέρι  <gap reason="ellipsis" rend=" . . . "/></l></sp>

<sp><speaker>Κρέουσα</speaker>
<l n="757">τίς ἥδε μοῦσα, χὡ φόβος τίνων πέρι;</l></sp>

<sp><speaker>Χορός</speaker>
<l n="758">εἴπωμεν ἢ σιγῶμεν; ἢ τί δράσομεν;</l></sp>

<sp><speaker>Κρέουσα</speaker>
<l n="759">εἴφʼ· ὡς ἔχεις γε συμφοράν τινʼ εἰς ἐμέ.</l></sp>

<sp><speaker>Χορός</speaker>
<l n="760">εἰρήσεταί τοι, κεἰ θανεῖν μέλλω διπλῇ.</l>
<l n="761">οὐκ ἔστι σοι, δέσποινʼ, ἐπʼ ἀγκάλαις λαβεῖν</l>
<l n="762">τέκνʼ, οὐδὲ μαστῷ σῷ προσαρμόσαι ποτέ.</l></sp>
    
<div type="textpart" subtype="lyric">
<sp><speaker>Κρέουσα</speaker>
<l n="762a">ὤμοι, θάνοιμι.</l></sp>

<sp><speaker>Πρεσβύτης</speaker>
<l n="763" part="I">θύγατερ.</l></sp>

<sp><speaker>Κρέουσα</speaker>
<l n="763b" part="F">ὦ τάλαινʼ</l>
<l n="764">ἐγὼ συμφορᾶς, ἔλαβον ἔπαθον ἄχος</l>
<l n="764a">ἀβίοτον, φίλαι.</l>
<l n="764b">διοιχόμεσθα.</l></sp>

<sp><speaker>Πρεσβύτης</speaker>
<l n="765" part="I">τέκνον.</l></sp>

<sp><speaker>Κρέουσα</speaker>
<l n="765b" part="F">αἰαῖ αἰαῖ·</l>
<l n="767">διανταῖος ἔτυπεν ὀδύνα με πλευ-</l>
<l n="768">μόνων τῶνδʼ ἔσω.</l></sp>

<sp><speaker>Πρεσβύτης</speaker>
    <l n="769" part="I">μήπω στενάξῃς <gap reason="ellipsis" rend=" . . . "/> </l></sp>

<sp><speaker>Κρέουσα</speaker>
<l n="769b" part="F">ἀλλὰ πάρεισι γόοι.</l></sp>

<sp><speaker>Πρεσβύτης</speaker>
    <l n="770" part="I">πρὶν ἂν μάθωμεν <gap reason="ellipsis" rend=" . . . "/> </l></sp>

<sp><speaker>Κρέουσα</speaker>
<l n="770b" part="F">ἀγγελίαν τίνα μοι;</l></sp>
</div>
    
<div type="textpart" subtype="iambic">
<sp><speaker>Πρεσβύτης</speaker>
<l n="771">εἰ ταὐτὰ πράσσων δεσπότης τῆς συμφορᾶς</l>
<l n="772">κοινωνός ἐστιν, ἢ μόνη σὺ δυστυχεῖς.</l></sp>
    
<milestone resp="perseus" unit="card" n="774"/>

<sp><speaker>Χορός</speaker>
<l n="774">κείνῳ μέν, ὦ γεραιέ, παῖδα Λοξίας</l>
<l n="775">ἔδωκεν, ἰδίᾳ δʼ εὐτυχεῖ ταύτης δίχα.</l></sp>

<sp><speaker>Κρέουσα</speaker>
<l n="776">τόδʼ ἐπὶ τῷδε κακὸν ἄκρον ἔλακες</l>
<l n="777">ἄχος ἐμοὶ στένειν.</l></sp>

<sp><speaker>Πρεσβύτης</speaker>
<l n="778">πότερα δὲ φῦναι δεῖ γυναικὸς ἔκ τινος</l>
<l n="779">τὸν παῖδʼ ὃν εἶπας, ἢ γεγῶτʼ ἐθέσπισεν;</l></sp>

<sp><speaker>Χορός</speaker>
<l n="780">ἤδη πεφυκότʼ ἐκτελῆ νεανίαν</l>
<l n="781">δίδωσιν αὐτῷ Λοξίας· παρῆ δʼ ἐγώ.</l></sp>
<!-- lyrics? -->
    
<sp><speaker>Κρέουσα</speaker>
<l n="782">πῶς φῄς; ἄφατον ἄφατον ἀναύδητον</l>
<l n="783">λόγον ἐμοὶ θροεῖς.</l></sp>

<sp><speaker>Πρεσβύτης</speaker>
<l n="785">κἄμοιγε. πῶς δʼ ὁ χρησμὸς ἐκπεραίνεται,</l>
<l n="786">σαφέστερόν μοι φράζε, χὥστις ἔσθʼ ὁ παῖς.</l></sp>

<sp><speaker>Χορός</speaker>
<l n="787">ὅτῳ ξυναντήσειεν ἐκ θεοῦ συθεὶς</l>
<l n="788">πρώτῳ πόσις σός, παῖδʼ ἔδωκʼ αὐτῷ θεός.</l></sp>
    
<!-- marked lyric -->
<sp><speaker>Κρέουσα</speaker>
<l n="789">ὀττοτοττοτοῖ· τὸν δʼ ἐμὸν ἄτεκνον ἄτεκνον ἔλακεν</l>
<l n="790">ἄρα βίοτον; ἐρημίᾳ δʼ ὀρφανοὺς</l>
<l n="791">δόμους οἰκήσω.</l></sp>

<sp><speaker>Πρεσβύτης</speaker>
<l n="792">τίς οὖν ἐχρήσθη; τῷ συνῆψʼ ἴχνος ποδὸς</l>
<l n="793">πόσις ταλαίνης; πῶς δὲ ποῦ νιν εἰσιδών;</l></sp>

<sp><speaker>Χορός</speaker>
<l n="794">οἶσθʼ, ὦ φίλη δέσποινα, τὸν νεανίαν</l>
<l n="795">ὃς τόνδʼ ἔσαιρε ναόν; οὗτος ἔσθʼ ὁ παῖς.</l></sp>
<!-- marked lyric -->
    
<sp><speaker>Κρέουσα</speaker>
<l n="796">ἀνʼ ὑγρὸν ἀμπταίην αἰθέρα πόρσω γαί-</l>
<l n="797">ας Ἑλλανίας, ἀστέρας ἑσπέρους,</l>
<l n="799">οἷον οἷον ἄλγος ἔπαθον, φίλαι.</l></sp>

<sp><speaker>Πρεσβύτης</speaker>
<l n="800">ὄνομα δὲ ποῖον αὐτὸν ὀνομάζει πατήρ;</l>
<l n="801">οἶσθʼ, ἢ σιωπῇ τοῦτʼ ἀκύρωτον μένει;</l></sp>

<sp><speaker>Χορός</speaker>
<l n="802">Ἴωνʼ, ἐπείπερ πρῶτος ἤντησεν πατρί.</l></sp>

<sp><speaker>Πρεσβύτης</speaker>
<l n="803" part="I">μητρὸς δʼ ὁποίας ἐστὶν — </l></sp>

<sp><speaker>Χορός</speaker>
<l n="803b" part="F">οὐκ ἔχω φράσαι.</l>
<l n="804">φροῦδος δʼ — ἵνʼ εἰδῇς πάντα τἀπʼ ἐμοῦ, γέρον — </l>
<l n="805">παιδὸς προθύσων ξένια καὶ γενέθλια</l>
<l n="806">σκηνὰς ἐς ἱερὰς τῆσδε λαθραίως πόσις,</l>
<l n="807">κοινὴν ξυνάψων δαῖτα παιδὶ τῷ νέῳ.</l></sp>
    
<milestone resp="perseus" unit="card" n="808"/>

<sp><speaker>Πρεσβύτης</speaker>
<l n="808">δέσποινα, προδεδόμεσθα — σὺν γάρ σοι νοσῶ — </l>
<l n="809">τοῦ σοῦ πρὸς ἀνδρός, καὶ μεμηχανημένως</l>
<l n="810">ὑβριζόμεσθα δωμάτων τʼ Ἐρεχθέως</l>
<l n="811">ἐκβαλλόμεσθα. καὶ σὸν οὐ στυγῶν πόσιν</l>
<l n="812">λέγω, σὲ μέντοι μᾶλλον ἢ κεῖνον φιλῶν·</l>
<l n="813">ὅστις σε γήμας ξένος ἐπεισελθὼν πόλιν</l>
<l n="814">καὶ δῶμα καὶ σὴν παραλαβὼν παγκληρίαν,</l>
<l n="815">ἄλλης γυναικὸς παῖδας ἐκκαρπούμενος</l>
<l n="816">λάθρα πέφηνεν· ὡς λάθρα δʼ, ἐγὼ φράσω.</l>
<l n="817">ἐπεί σʼ ἄτεκνον ᾔσθετʼ, οὐκ ἔστεργέ σοι</l>
<l n="818">ὅμοιος εἶναι τῆς τύχης τʼ ἴσον φέρειν,</l>
<l n="819">λαβὼν δὲ δοῦλα λέκτρα νυμφεύσας λάθρα</l>
<l n="820">τὸν παῖδʼ ἔφυσεν, ἐξενωμένον δέ τῳ</l>
<l n="821">Δελφῶν δίδωσιν ἐκτρέφειν. ὃ δʼ ἐν θεοῦ</l>
<l n="822">δόμοισιν ἄφετος, ὡς λάθοι, παιδεύεται.</l>
<l n="823">νεανίαν δʼ ὡς ᾔσθετʼ ἐκτεθραμμένον,</l>
<l n="824">ἐλθεῖν σʼ ἔπεισε δεῦρʼ ἀπαιδίας χάριν.</l>
<l n="825">κᾆθʼ ὁ θεὸς οὐκ ἐψεύσαθʼ, ὅδε δʼ ἐψεύσατο</l>
<l n="826">πάλαι τρέφων τὸν παῖδα, κἄπλεκεν πλοκὰς</l>
<l n="827">τοιάσδʼ· ἁλοὺς μὲν ἀνέφερʼ ἐς τὸν δαίμονα,</l>
<l n="828"><del>ἐλθὼν δὲ καὶ τὸν χρόνον ἀμύνεσθαι θέλων</del></l>
<l n="829">τυραννίδʼ αὐτῷ περιβαλεῖν ἔμελλε γῆς.</l>
<l n="830">καινὸν δὲ τοὔνομʼ ἀνὰ χρόνον πεπλασμένον</l>
<l n="831">Ἴων, ἰόντι δῆθεν ὅτι συνήντετο.</l></sp>

<sp><speaker>Χορός</speaker>
<l n="832">οἴμοι, κακούργους ἄνδρας ὡς αἰεὶ στυγῶ,</l>
<l n="833">οἳ συντιθέντες τἄδικʼ εἶτα μηχαναῖς</l>
<l n="834">κοσμοῦσι. φαῦλον χρηστὸν ἂν λαβεῖν φίλον</l>
<l n="835">θέλοιμι μᾶλλον ἢ κακὸν σοφώτερον.</l></sp>
    
<milestone resp="perseus" unit="card" n="836"/>

<sp><speaker>Πρεσβύτης</speaker>
<l n="836">καὶ τῶνδʼ ἁπάντων ἔσχατον πείσῃ κακόν·</l>
<l n="837">ἀμήτορʼ, ἀναρίθμητον, ἐκ δούλης τινὸς</l>
<l n="838">γυναικός, ἐς σὸν δῶμα δεσπότην ἄγειν.</l>
<l n="839">ἁπλοῦν ἂν ἦν γὰρ τὸ κακόν, εἰ παρʼ εὐγενοῦς</l>
<l n="840">μητρός, πιθών σε, σὴν λέγων ἀπαιδίαν,</l>
<l n="841">ἐσῴκισʼ οἴκους· εἰ δὲ σοὶ τόδʼ ἦν πικρόν,</l>
<l n="842">τῶν Αἰόλου νιν χρῆν ὀρεχθῆναι γάμων.</l>
<l n="843">ἐκ τῶνδε δεῖ σε δὴ γυναικεῖόν τι δρᾶν·</l>
<l n="844">ἢ γὰρ ξίφος λαβοῦσαν ἢ δόλῳ τινὶ</l>
<l n="845">ἢ φαρμάκοισι σὸν κατακτεῖναι πόσιν</l>
<l n="846">καὶ παῖδα, πρὶν σοὶ θάνατον ἐκ κείνων μολεῖν.</l>
<l n="847"><del>εἰ γάρ γʼ ὑφήσεις τοῦδʼ, ἀπαλλάξῃ βίου.</del></l>
<l n="848"><del rend="merge">δυοῖν γὰρ ἐχθροῖν εἰς ἓν ἐλθόντοιν στέγος,</del></l>
<l n="849"><del rend="merge">ἢ θάτερον δεῖ δυστυχεῖν ἢ θάτερον.</del></l>
<l n="850">ἐγὼ μὲν οὖν σοι καὶ συνεκπονεῖν θέλω,</l>
<l n="851">καὶ συμφονεύειν παῖδʼ ἐπεισελθὼν δόμους</l>
<l n="852">οὗ δαῖθʼ ὁπλίζει, καὶ τροφεῖα δεσπόταις</l>
<l n="853">ἀποδοὺς θανεῖν τε ζῶν τε φέγγος εἰσορᾶν.</l>
<l n="854">ἓν γάρ τι τοῖς δούλοισιν αἰσχύνην φέρει,</l>
<l n="855">τοὔνομα· τὰ δʼ ἄλλα πάντα τῶν ἐλευθέρων</l>
<l n="856">οὐδὲν κακίων δοῦλος, ὅστις ἐσθλὸς ᾖ.</l></sp>

<sp><speaker>Χορός</speaker>
<l n="857">κἀγώ, φίλη δέσποινα, συμφορὰν θέλω</l>
<l n="858">κοινουμένη τήνδʼ ἢ θανεῖν ἢ ζῆν καλῶς.</l></sp></div>
    
<milestone resp="perseus" unit="card" n="859"/>

<div type="textpart" subtype="lyric">
<sp><speaker>Κρέουσα</speaker>
<l n="859">ὦ ψυχά, πῶς σιγάσω;</l>
<l n="860">πῶς δὲ σκοτίας ἀναφήνω</l>
<l n="861">εὐνάς, αἰδοῦς δʼ ἀπολειφθῶ;</l>
<l n="862">τί γὰρ ἐμπόδιον κώλυμʼ ἔτι μοι;</l>
<l n="863">πρὸς τίνʼ ἀγῶνας τιθέμεσθʼ ἀρετῆς;</l>
<l n="864">οὐ πόσις ἡμῶν προδότης γέγονεν,</l>
<l n="865">στέρομαι δʼ οἴκων, στέρομαι παίδων,</l>
<l n="866">φροῦδαι δʼ ἐλπίδες, ἃς διαθέσθαι</l>
<l n="867">χρῄζουσα καλῶς οὐκ ἐδυνήθην,</l>
<l n="868">σιγῶσα γάμους,</l>
<l n="869">σιγῶσα τόκους πολυκλαύτους;</l>
<l n="870">ἀλλʼ οὐ τὸ Διὸς πολύαστρον ἕδος</l>
<l n="871">καὶ τὴν ἐπʼ ἐμοῖς σκοπέλοισι θεὰν</l>
<l n="872">λίμνης τʼ ἐνύδρου Τριτωνιάδος</l>
<l n="873">πότνιαν ἀκτάν,</l>
<l n="874">οὐκέτι κρύψω λέχος, ὡς στέρνων</l>
<l n="875">ἀπονησαμένη ῥᾴων ἔσομαι.</l>
<l n="876">στάζουσι κόραι δακρύοισιν ἐμαί,</l>
<l n="877">ψυχὴ δʼ ἀλγεῖ κακοβουλευθεῖσʼ</l>
<l n="878">ἔκ τʼ ἀνθρώπων ἔκ τʼ ἀθανάτων,</l>
<l n="879">οὓς ἀποδείξω</l>
<l n="880">λέκτρων προδότας ἀχαρίστους.</l>
<milestone resp="perseus" unit="card" n="881"/>
<l n="881">ὦ τᾶς ἑπταφθόγγου μέλπων</l>
<l n="882">κιθάρας ἐνοπάν, ἅτʼ ἀγραύλοις</l>
<l n="883">κέρασιν ἐν ἀψύχοις ἀχεῖ</l>
<l n="884">μουσᾶν ὕμνους εὐαχήτους,</l>
<l n="885">σοὶ μομφάν, ὦ Λατοῦς παῖ,</l>
<l n="886">πρὸς τάνδʼ αὐγὰν αὐδάσω.</l>
<l n="887">ἦλθές μοι χρυσῷ χαίταν</l>
<l n="888">μαρμαίρων, εὖτʼ ἐς κόλπους</l>
<l n="889">κρόκεα πέταλα φάρεσιν ἔδρεπον,</l>
<l n="890">ἀνθίζειν χρυσανταυγῆ·</l>
<l n="891">λευκοῖς δʼ ἐμφὺς καρποῖσιν</l>
<l n="892">χειρῶν εἰς ἄντρου κοίτας</l>
<l n="893">κραυγὰν Ὦ μᾶτέρ μʼ αὐδῶσαν</l>
<l n="894">θεὸς ὁμευνέτας</l>
<l n="895">ἆγες ἀναιδείᾳ</l>
<l n="896">Κύπριδι χάριν πράσσων.</l>
<l n="897">τίκτω δʼ ἁ δύστανός σοι</l>
<l n="898">κοῦρον, τὸν φρίκᾳ ματρὸς</l>
<l n="899">εἰς εὐνὰν βάλλω τὰν σάν,</l>
<l n="900">ἵνα με λέχεσι μελέαν μελέοις</l>
<l n="901">ἐζεύξω τὰν δύστανον.</l>
<l n="902">οἴμοι μοι· καὶ νῦν ἔρρει</l>
<l n="903">πτανοῖς ἁρπασθεὶς θοίνα</l>
<l n="904">παῖς μοι <gap reason="ellipsis" rend=" . . . "/> καὶ σός, τλάμων·</l>
<l n="905">σὺ δὲ κιθάρᾳ κλάζεις</l>
<l n="906">παιᾶνας μέλπων.</l>
<milestone resp="perseus" unit="card" n="907"/>
<l n="907">ὠή,</l>
<l n="907a">τὸν Λατοῦς αὐδῶ <add>σʼ</add>,</l>
<l n="908">ὅστʼ ὀμφὰν κληροῖς</l>
<l n="909">πρὸς χρυσέους θάκους</l>
<l n="910">καὶ γαίας μεσσήρεις ἕδρας,</l>
<l n="911">εἰς οὖς αὐδὰν καρύξω·</l>
<l n="912">Ἰὼ κακὸς εὐνάτωρ,</l>
<l n="913">ὃς τῷ μὲν ἐμῷ νυμφεύτᾳ</l>
<l n="914">χάριν οὐ προλαβὼν</l>
<l n="915">παῖδʼ εἰς οἴκους οἰκίζεις·</l>
<l n="916">ὁ δʼ ἐμὸς γενέτας καὶ σός γʼ, ἀμαθής,</l>
<l n="917">οἰωνοῖς ἔρρει συλαθείς,</l>
<l n="918">σπάργανα ματέρος ἐξαλλάξας.</l>
<l n="919">μισεῖ σʼ ἁ Δᾶλος καὶ δάφνας</l>
<l n="920">ἔρνεα φοίνικα παρʼ ἁβροκόμαν,</l>
<l n="921">ἔνθα λοχεύματα σέμνʼ ἐλοχεύσατο</l>
<l n="922">Λατὼ Δίοισί σε καρποῖς.</l></sp>
    
<milestone resp="perseus" unit="card" n="923"/>
    
<sp><speaker>Χορός</speaker>
<l n="923">οἴμοι, μέγας θησαυρὸς ὡς ἀνοίγνυται</l>
<l n="924">κακῶν, ἐφʼ οἷσι πᾶς ἂν ἐκβάλοι δάκρυ.</l></sp>

<sp><speaker>Πρεσβύτης</speaker>
<l n="925">ὦ θύγατερ, οὔτοι σὸν βλέπων ἐμπίμπλαμαι</l>
<l n="926">πρόσωπον, ἔξω δʼ ἐγενόμην γνώμης ἐμῆς.</l>
<l n="927">κακῶν γὰρ ἄρτι κῦμʼ ὑπεξαντλῶν φρενί,</l>
<l n="928">πρύμνηθεν αἴρει μʼ ἄλλο σῶν λόγων ὕπο,</l>
<l n="929">οὓς ἐκβαλοῦσα τῶν παρεστώτων κακῶν</l>
<l n="930">μετῆλθες ἄλλων πημάτων κακὰς ὁδούς.</l>
<l n="931">τί φῄς; τίνα λόγον Λοξίου κατηγορεῖς;</l>
<l n="932">ποῖον τεκεῖν φῂς παῖδα; ποῦ θεῖναι πόλεως</l>
<l n="933">θηρσὶν φίλον τύμβευμʼ; ἄνελθέ μοι πάλιν.</l></sp>

<sp><speaker>Κρέουσα</speaker>
<l n="934">αἰσχύνομαι μέν σʼ, ὦ γέρον, λέξω δʼ ὅμως.</l></sp>

<sp><speaker>Πρεσβύτης</speaker>
<l n="935">ὡς συστενάζειν γʼ οἶδα γενναίως φίλοις.</l></sp>

<sp><speaker>Κρέουσα</speaker>
<l n="936">ἄκουε τοίνυν· οἶσθα Κεκροπίας πέτρας</l>
<l n="937">πρόσβορρον ἄντρον, ἃς Μακρὰς κικλήσκομεν;</l></sp>

<sp><speaker>Πρεσβύτης</speaker>
<l n="938">οἶδʼ, ἔνθα Πανὸς ἄδυτα καὶ βωμοὶ πέλας.</l></sp>

<sp><speaker>Κρέουσα</speaker>
<l n="939">ἐνταῦθʼ ἀγῶνα δεινὸν ἠγωνίσμεθα.</l></sp>

<sp><speaker>Πρεσβύτης</speaker>
<l n="940">τίνʼ; ὡς ἀπαντᾷ δάκρυά μοι τοῖς σοῖς λόγοις.</l></sp>

<sp><speaker>Κρέουσα</speaker>
<l n="941">Φοίβῳ ξυνῆψʼ ἄκουσα δύστηνον γάμον.</l></sp>

<sp><speaker>Πρεσβύτης</speaker>
<l n="942">ὦ θύγατερ, ἆρʼ ἦν ταῦθʼ ἅ γʼ ᾐσθόμην ἐγώ;</l></sp>

<sp><speaker>Κρέουσα</speaker>
<l n="943">οὐκ οἶδʼ· ἀληθῆ δʼ εἰ λέγεις φαίημεν ἄν.</l></sp>

<sp><speaker>Πρεσβύτης</speaker>
<l n="944">νόσον κρυφαίαν ἡνίκʼ ἔστενες λάθρα;</l></sp>

<sp><speaker>Κρέουσα</speaker>
<l n="945">τότʼ ἦν ἃ νῦν σοι φανερὰ σημαίνω κακά.</l></sp>

<sp><speaker>Πρεσβύτης</speaker>
<l n="946">κᾆτʼ ἐξέκλεψας πῶς Ἀπόλλωνος γάμους;</l></sp>

<sp><speaker>Κρέουσα</speaker>
<l n="947">ἔτεκον — ἀνάσχου ταῦτʼ ἐμοῦ κλύων, γέρον.</l></sp>

<sp><speaker>Πρεσβύτης</speaker>
<l n="948">ποῦ; τίς λοχεύει σʼ; ἢ μόνη μοχθεῖς τάδε;</l></sp>

<sp><speaker>Κρέουσα</speaker>
<l n="949">μόνη κατʼ ἄντρον οὗπερ ἐζεύχθην γάμοις.</l></sp>

<sp><speaker>Πρεσβύτης</speaker>
<l n="950">ὁ παῖς δὲ ποῦ ʼστιν; ἵνα σὺ μηκέτʼ ᾖς ἄπαις.</l></sp>

<sp><speaker>Κρέουσα</speaker>
<l n="951">τέθνηκεν, ὦ γεραιέ, θηρσὶν ἐκτεθείς.</l></sp>

<sp><speaker>Πρεσβύτης</speaker>
<l n="952">τέθνηκʼ; Ἀπόλλων δʼ ὁ κακὸς οὐδὲν ἤρκεσεν;</l></sp>

<sp><speaker>Κρέουσα</speaker>
<l n="953">οὐκ ἤρκεσʼ· Ἅιδου δʼ ἐν δόμοις παιδεύεται.</l></sp>

<sp><speaker>Πρεσβύτης</speaker>
<l n="954">τίς γάρ νιν ἐξέθηκεν; οὐ γὰρ δὴ σύ γε.</l></sp>

<sp><speaker>Κρέουσα</speaker>
<l n="955">ἡμεῖς, ἐν ὄρφνῃ σπαργανώσαντες πέπλοις.</l></sp>

<sp><speaker>Πρεσβύτης</speaker>
<l n="956">οὐδὲ ξυνῄδει σοί τις ἔκθεσιν τέκνου;</l></sp>

<sp><speaker>Κρέουσα</speaker>
<l n="957">αἱ ξυμφοραί γε καὶ τὸ λανθάνειν μόνον.</l></sp>

<sp><speaker>Πρεσβύτης</speaker>
<l n="958">καὶ πῶς ἐν ἄντρῳ παῖδα σὸν λιπεῖν ἔτλης;</l></sp>

<sp><speaker>Κρέουσα</speaker>
<l n="959">πῶς δʼ οἰκτρὰ πολλὰ στόματος ἐκβαλοῦσʼ ἔπη — </l></sp>

<sp><speaker>Πρεσβύτης</speaker>
<l n="960">φεῦ·</l>
<l n="960a">τλήμων σὺ τόλμης, ὁ δὲ θεὸς μᾶλλον σέθεν.</l></sp>

<sp><speaker>Κρέουσα</speaker>
<l n="961">εἰ παῖδά γʼ εἶδες χεῖρας ἐκτείνοντά μοι.</l></sp>

<sp><speaker>Πρεσβύτης</speaker>
<l n="962">μαστὸν διώκοντʼ ἦ πρὸς ἀγκάλαις πεσεῖν;</l></sp>

<sp><speaker>Κρέουσα</speaker>
<l n="963">ἐνταῦθʼ, ἵνʼ οὐκ ὢν ἄδικʼ ἔπασχεν ἐξ ἐμοῦ.</l></sp>

<sp><speaker>Πρεσβύτης</speaker>
<l n="964">σοὶ δʼ ἐς τί δόξʼ ἐσῆλθεν ἐκβαλεῖν τέκνον;</l></sp>

<sp><speaker>Κρέουσα</speaker>
<l n="965">ὡς τὸν θεὸν σῴζοντα τόν γʼ αὑτοῦ γόνον.</l></sp>
    
<milestone resp="perseus" unit="card" n="966"/>

<sp><speaker>Πρεσβύτης</speaker>
<l n="966">οἴμοι, δόμων σῶν ὄλβος ὡς χειμάζεται.</l></sp>

<sp><speaker>Κρέουσα</speaker>
<l n="967">τί κρᾶτα κρύψας, ὦ γέρον, δακρυρροεῖς;</l></sp>

<sp><speaker>Πρεσβύτης</speaker>
<l n="968">σὲ καὶ πατέρα σὸν δυστυχοῦντας εἰσορῶ.</l></sp>

<sp><speaker>Κρέουσα</speaker>
<l n="969">τὰ θνητὰ τοιαῦτʼ· οὐδὲν ἐν ταὐτῷ μένει.</l></sp>

<sp><speaker>Πρεσβύτης</speaker>
<l n="970">μή νυν ἔτʼ οἴκτων, θύγατερ, ἀντεχώμεθα.</l></sp>

<sp><speaker>Κρέουσα</speaker>
<l n="971">τί γάρ με χρὴ δρᾶν; ἀπορία τὸ δυστυχεῖν.</l></sp>

<sp><speaker>Πρεσβύτης</speaker>
<l n="972">τὸν πρῶτον ἀδικήσαντά σʼ ἀποτίνου θεόν.</l></sp>

<sp><speaker>Κρέουσα</speaker>
<l n="973">καὶ πῶς τὰ κρείσσω θνητὸς οὖσʼ ὑπερδράμω;</l></sp>

<sp><speaker>Πρεσβύτης</speaker>
<l n="974">πίμπρη τὰ σεμνὰ Λοξίου χρηστήρια.</l></sp>

<sp><speaker>Κρέουσα</speaker>
<l n="975">δέδοικα· καὶ νῦν πημάτων ἄδην ἔχω.</l></sp>

<sp><speaker>Πρεσβύτης</speaker>
<l n="976">τὰ δυνατά νυν τόλμησον, ἄνδρα σὸν κτανεῖν.</l></sp>

<sp><speaker>Κρέουσα</speaker>
<l n="977">αἰδούμεθʼ εὐνὰς τὰς τόθʼ ἡνίκʼ ἐσθλὸς ἦν.</l></sp>

<sp><speaker>Πρεσβύτης</speaker>
<l n="978">νῦν δʼ ἀλλὰ παῖδα τὸν ἐπὶ σοὶ πεφηνότα.</l></sp>

<sp><speaker>Κρέουσα</speaker>
<l n="979">πῶς; εἰ γὰρ εἴη δυνατόν· ὡς θέλοιμί γʼ ἄν.</l></sp>

<sp><speaker>Πρεσβύτης</speaker>
<l n="980">ξιφηφόρους σοὺς ὁπλίσασʼ ὀπάονας.</l></sp>

<sp><speaker>Κρέουσα</speaker>
<l n="981">στείχοιμʼ ἄν· ἀλλὰ ποῦ γενήσεται τόδε;</l></sp>

<sp><speaker>Πρεσβύτης</speaker>
<l n="982">ἱεραῖσιν ἐν σκηναῖσιν, οὗ θοινᾷ φίλους.</l></sp>

<sp><speaker>Κρέουσα</speaker>
<l n="983">ἐπίσημον ὁ φόνος, καὶ τὸ δοῦλον ἀσθενές.</l></sp>

<sp><speaker>Πρεσβύτης</speaker>
<l n="984">ὤμοι, κακίζῃ· φέρε, σὺ νῦν βούλευέ τι.</l></sp>

<sp><speaker>Κρέουσα</speaker>
<l n="985">καὶ μὴν ἔχω γε δόλια καὶ δραστήρια.</l></sp>

<sp><speaker>Πρεσβύτης</speaker>
<l n="986">ἀμφοῖν ἂν εἴην τοῖνδʼ ὑπηρέτης ἐγώ.</l></sp>

<sp><speaker>Κρέουσα</speaker>
<l n="987">ἄκουε τοίνυν· οἶσθα γηγενῆ μάχην;</l></sp>

<sp><speaker>Πρεσβύτης</speaker>
<l n="988">οἶδʼ, ἣν Φλέγρᾳ Γίγαντες ἔστησαν θεοῖς.</l></sp>

<sp><speaker>Κρέουσα</speaker>
<l n="989">ἐνταῦθα Γοργόνʼ ἔτεκε Γῆ, δεινὸν τέρας.</l></sp>

<sp><speaker>Πρεσβύτης</speaker>
<l n="990">ἦ παισὶν αὑτῆς σύμμαχον, θεῶν πόνον;</l></sp>

<sp><speaker>Κρέουσα</speaker>
<l n="991">ναί· καί νιν ἔκτεινʼ ἡ Διὸς Παλλὰς θεά.</l></sp>

<sp><speaker>Πρεσβύτης</speaker>
<l n="992"><del>ποῖόν τι μορφῆς σχῆμʼ ἔχουσαν ἀγρίας;</del></l></sp>

<sp><speaker>Κρέουσα</speaker>
<l n="993"><del rend="merge">θώρακʼ ἐχίδνης περιβόλοις ὡπλισμένον.</del></l></sp>

<sp><speaker>Πρεσβύτης</speaker>
<l n="994">ἆρʼ οὗτός ἐσθʼ ὁ μῦθος ὃν κλύω πάλαι;</l></sp>

<sp><speaker>Κρέουσα</speaker>
<l n="995">ταύτης Ἀθάναν δέρος ἐπὶ στέρνοις ἔχειν.</l></sp>

<sp><speaker>Πρεσβύτης</speaker>
<l n="996">ἣν αἰγίδʼ ὀνομάζουσι, Παλλάδος στολήν;</l></sp>

<sp><speaker>Κρέουσα</speaker>
<l n="997">τόδʼ ἔσχεν ὄνομα θεῶν ὅτʼ ᾖξεν ἐς δόρυ.</l></sp>
    
<milestone resp="perseus" unit="card" n="998"/>

<sp><speaker>Πρεσβύτης</speaker>
<l n="998">τί δῆτα, θύγατερ, τοῦτο σοῖς ἐχθροῖς βλάβος;</l></sp>

<sp><speaker>Κρέουσα</speaker>
<l n="999">Ἐριχθόνιον οἶσθʼ, ἢ — ; τί δʼ οὐ μέλλεις, γέρον;</l></sp>

<sp><speaker>Πρεσβύτης</speaker>
<l n="1000">ὃν πρῶτον ὑμῶν πρόγονον ἐξανῆκε γῆ;</l></sp>

<sp><speaker>Κρέουσα</speaker>
<l n="1001">τούτῳ δίδωσι Παλλὰς ὄντι νεογόνῳ <gap reason="ellipsis" rend=" . . . "/> </l></sp>

<sp><speaker>Πρεσβύτης</speaker>
<l n="1002">τί χρῆμα; μέλλον γάρ τι προσφέρεις ἔπος.</l></sp>

<sp><speaker>Κρέουσα</speaker>
<l n="1003">δισσοὺς σταλαγμοὺς αἵματος Γοργοῦς ἄπο.</l></sp>

<sp><speaker>Πρεσβύτης</speaker>
<l n="1004">ἰσχὺν ἔχοντας τίνα πρὸς ἀνθρώπου φύσιν;</l></sp>

<sp><speaker>Κρέουσα</speaker>
<l n="1005">τὸν μὲν θανάσιμον, τὸν δʼ ἀκεσφόρον νόσων.</l></sp>

<sp><speaker>Πρεσβύτης</speaker>
<l n="1006">ἐν τῷ καθάψασʼ ἀμφὶ παιδὶ σώματος;</l></sp>

<sp><speaker>Κρέουσα</speaker>
<l n="1007">χρυσοῖσι δεσμοῖς· ὁ δὲ δίδωσʼ ἐμῷ πατρί.</l></sp>

<sp><speaker>Πρεσβύτης</speaker>
<l n="1008">κείνου δὲ κατθανόντος ἐς σὲ ἀφίκετο;</l></sp>

<sp><speaker>Κρέουσα</speaker>
<l n="1009">ναί· κἀπὶ καρπῷ γʼ αὔτʼ ἐγὼ χερὸς φέρω.</l></sp>

<sp><speaker>Πρεσβύτης</speaker>
<l n="1010">πῶς οὖν κέκρανται δίπτυχον δῶρον θεᾶς;</l></sp>

<sp><speaker>Κρέουσα</speaker>
    <l n="1011">κοίλης μὲν ὅστις φλεβὸς ἀπέσταξεν φόνῳ <gap reason="ellipsis" rend=" . . . "/> </l></sp>

<sp><speaker>Πρεσβύτης</speaker>
<l n="1012">τί τῷδε χρῆσθαι; δύνασιν ἐκφέρει τίνα;</l></sp>

<sp><speaker>Κρέουσα</speaker>
<l n="1013">νόσους ἀπείργει καὶ τροφὰς ἔχει βίου.</l></sp>

<sp><speaker>Πρεσβύτης</speaker>
<l n="1014">ὁ δεύτερος δʼ ἀριθμὸς ὧν λέγεις τί δρᾷ;</l></sp>

<sp><speaker>Κρέουσα</speaker>
<l n="1015">κτείνει, δρακόντων ἰὸς ὢν τῶν Γοργόνος.</l></sp>

<sp><speaker>Πρεσβύτης</speaker>
<l n="1016">ἐς ἓν δὲ κραθέντʼ αὐτὸν ἢ χωρὶς φορεῖς;</l></sp>

<sp><speaker>Κρέουσα</speaker>
<l n="1017">χωρίς· κακῷ γὰρ ἐσθλὸν οὐ συμμείγνυται.</l></sp>

<sp><speaker>Πρεσβύτης</speaker>
<l n="1018">ὦ φιλτάτη παῖ, πάντʼ ἔχεις ὅσων σε δεῖ.</l></sp>

<sp><speaker>Κρέουσα</speaker>
<l n="1019">τούτῳ θανεῖται παῖς· σὺ δʼ ὁ κτείνων ἔσῃ.</l></sp>

<sp><speaker>Πρεσβύτης</speaker>
<l n="1020">ποῦ καὶ τί δράσας; σὸν λέγειν, τολμᾶν δʼ ἐμόν.</l></sp>

<sp><speaker>Κρέουσα</speaker>
<l n="1021">ἐν ταῖς Ἀθήναις, δῶμʼ ὅταν τοὐμὸν μόλῃ.</l></sp>

<sp><speaker>Πρεσβύτης</speaker>
<l n="1022">οὐκ εὖ τόδʼ εἶπας· καὶ σὺ γὰρ τοὐμὸν ψέγεις.</l></sp>

<sp><speaker>Κρέουσα</speaker>
<l n="1023">πῶς; ἆρʼ ὑπείδου τοῦθʼ ὃ κἄμʼ ἐσέρχεται;</l></sp>

<sp><speaker>Πρεσβύτης</speaker>
<l n="1024">σὺ παῖδα δόξεις διολέσαι, κεἰ μὴ κτενεῖς.</l></sp>

<sp><speaker>Κρέουσα</speaker>
<l n="1025">ὀρθῶς· φθονεῖν γάρ φασι μητρυιὰς τέκνοις.</l></sp>

<sp><speaker>Πρεσβύτης</speaker>
<l n="1026">αὐτοῦ νυν αὐτὸν κτεῖνʼ, ἵνʼ ἀρνήσῃ φόνους.</l></sp>

<sp><speaker>Κρέουσα</speaker>
<l n="1027">προλάζυμαι γοῦν τῷ χρόνῳ τῆς ἡδονῆς.</l></sp>

<sp><speaker>Πρεσβύτης</speaker>
<l n="1028">καὶ σόν γε λήσεις πόσιν ἅ σε σπεύδει λαθεῖν.</l></sp>

<sp><speaker>Κρέουσα</speaker>
<l n="1029">οἶσθʼ οὖν ὃ δρᾶσον; χειρὸς ἐξ ἐμῆς λαβὼν</l>
<l n="1030">χρύσωμʼ Ἀθάνας τόδε, παλαιὸν ὄργανον,</l>
<l n="1031">ἐλθὼν ἵνʼ ἡμῖν βουθυτεῖ λάθρα πόσις,</l>
<l n="1032">δείπνων ὅταν λήγωσι καὶ σπονδὰς θεοῖς</l>
<l n="1033">μέλλωσι λείβειν, ἐν πέπλοις ἔχων τόδε</l>
<l n="1034">κάθες βαλὼν ἐς πῶμα τῷ νεανίᾳ <gap reason="ellipsis" rend=" . . . "></gap> </l>
<l n="1035">ἰδίᾳ δέ, μή τι πᾶσι, χωρίσας ποτὸν</l>
<l n="1036">τῷ τῶν ἐμῶν μέλλοντι δεσπόζειν δόμων.</l>
<l n="1037">κἄνπερ διέλθῃ λαιμόν, οὔποθʼ ἵξεται</l>
<l n="1038">κλεινὰς Ἀθήνας, κατθανὼν δʼ αὐτοῦ μενεῖ.</l></sp>

<sp><speaker>Πρεσβύτης</speaker>
<l n="1039">σὺ μέν νυν εἴσω προξένων μέθες πόδα·</l>
<l n="1040">ἡμεῖς δʼ ἐφʼ ᾧ τετάγμεθʼ ἐκπονήσομεν.</l>
    <l rend="indent" n="1041">ἄγʼ, ὦ γεραιὲ πούς, νεανίας γενοῦ</l>
<l n="1042">ἔργοισι, κεἰ μὴ τῷ χρόνῳ πάρεστί σοι.</l>
<l n="1043">ἐχθρὸν δʼ ἐπʼ ἄνδρα στεῖχε δεσποτῶν μέτα,</l>
<l n="1044">καὶ συμφόνευε καὶ συνεξαίρει δόμων.</l>
    <l rend="indent" n="1045">τὴν δʼ εὐσέβειαν εὐτυχοῦσι μὲν καλὸν</l>
<l n="1046">τιμᾶν· ὅταν δὲ πολεμίους δρᾶσαι κακῶς</l>
<l n="1047">θέλῃ τις, οὐδεὶς ἐμποδὼν κεῖται νόμος.</l></sp></div></div>
                
<milestone resp="perseus" unit="card" n="1048"/>

<div type="textpart" subtype="choral">
<div type="textpart" subtype="strophe" n="1">
<sp><speaker>Χορός</speaker>
<l n="1048">Εἰνοδία θύγατερ Δάματρος, ἃ τῶν</l>
<l n="1049">νυκτιπόλων ἐφόδων ἀνάσσεις</l>
<l n="1050">καὶ μεθαμερίων, ὅδωσον</l>
<l n="1051">δυσθανάτων κρατήρων πλη-</l>
<l n="1052">ρώματʼ ἐφʼ οἷσι πέμπει</l>
<l n="1053">πότνια πότνιʼ ἐμὰ χθονίας</l>
<l n="1054">Γοργοῦς λαιμοτόμων ἀπὸ</l>
<l n="1055">σταλαγμῶν</l>
<l n="1056">τῷ τῶν Ἐρεχθεϊδᾶν</l>
<l n="1057">δόμων ἐφαπτομένῳ·</l>
<l n="1058">μηδέ ποτʼ ἄλλος <del>ἄλλων ἀπʼ</del> οἴ-</l>
<l n="1059">κων πόλεως ἀνάσσοι</l>
<l n="1060">πλὴν τῶν εὐγενετᾶν Ἐρεχθειδᾶν.</l></sp></div>
    
<milestone resp="perseus" unit="card" n="1061"/>

<div type="textpart" subtype="antistrophe" n="1">
<sp><speaker>Χορός</speaker>
<l n="1061">εἰ δʼ ἀτελὴς θάνατος σπουδαί τε δεσποί-</l>
<l n="1062">νας, ὅ τε καιρὸς ἄπεισι τόλμας,</l>
<l n="1063">ᾇ νῦν ἐλπὶς ἐφαίνετʼ, ἢ θη-</l>
<l n="1064">κτὸν ξίφος ἢ δαίμων ἐξά-</l>
<l n="1065">ψει βρόχον ἀμφὶ δειρήν,</l>
<l n="1066">πάθεσι πάθεα δʼ ἐξανύτουσʼ</l>
<l n="1067">εἰς ἄλλας βιότου κάτει-</l>
<l n="1068">σι μορφάς.</l>
<l n="1069">οὐ γὰρ δόμων γʼ ἑτέρους</l>
<l n="1070">ἄρχοντας ἀλλοδαποὺς</l>
<l n="1071">ζῶσά ποτʼ <del>ὄμμασι</del> ἐν φαεν-</l>
<l n="1072">ναῖς ἀνέχοιτʼ ἂν αὐγαῖς</l>
<l n="1073">ἁ τῶν εὐπατριδᾶν γεγῶσʼ οἴκων.</l></sp></div>
    
<milestone resp="perseus" unit="card" n="1074"/>

<div type="textpart" subtype="strophe" n="2">
<sp><speaker>Χορός</speaker>
<l n="1074">αἰσχύνομαι τὸν πολύυ-</l>
<l n="1075">μνον θεόν, εἰ παρὰ καλλιχόροισι παγαῖς</l>
<l n="1076">λαμπάδα θεωρὸν εἰκάδων</l>
<l n="1077">ὄψεται ἐννύχιος ἄυπνος ὤν, ὅτε</l>
<l n="1078">καὶ Διὸς ἀστερωπὸς</l>
<l n="1079">ἀνεχόρευσεν αἰθήρ,</l>
<l n="1080">χορεύει δὲ σελάνα</l>
<l n="1081">καὶ πεντήκοντα κόραι</l>
<l n="1082">Νηρέος, αἱ κατὰ πόντον</l>
<l n="1083">ἀενάων τε ποταμῶν</l>
<l n="1084">δίνας, χορευόμεναι</l>
<l n="1085">τὰν χρυσοστέφανον κόραν</l>
<l n="1086">καὶ ματέρα σεμνάν·</l>
<l n="1087">ἵνʼ ἐλπίζει βασιλεύ-</l>
<l n="1088">σειν ἄλλων πόνον ἐσπεσὼν</l>
<l n="1089">ὁ Φοίβειος ἀλάτας.</l></sp></div>
    
<milestone resp="perseus" unit="card" n="1090"/>

<div type="textpart" subtype="antistrophe" n="2">
<sp><speaker>Χορός</speaker>
<l n="1090">ὁρᾶθʼ ὅσοι δυσκελάδοι-</l>
<l n="1091">σιν κατὰ μοῦσαν ἰόντες ἀείδεθʼ ὕμνοις</l>
<l n="1092">ἁμέτερα λέχεα καὶ γάμους</l>
<l n="1093">Κύπριδος ἀθέμιτας ἀνοσίους, ὅσον</l>
<l n="1094">εὐσεβίᾳ κρατοῦμεν</l>
<l n="1095">ἄδικον ἄροτον ἀνδρῶν.</l>
<l n="1096">παλίμφαμος ἀοιδὰ</l>
<l n="1097">καὶ μοῦσʼ εἰς ἄνδρας ἴτω</l>
<l n="1098">δυσκέλαδος ἀμφὶ λέκτρων.</l>
<l n="1099">δείκνυσι γὰρ ὁ Διὸς ἐκ</l>
<l n="1100">παίδων ἀμνημοσύναν,</l>
<l n="1101">οὐ κοινὰν τεκέων τύχαν</l>
<l n="1102">οἴκοισι φυτεύσας</l>
<l n="1103">δεσποίνᾳ· πρὸς δʼ Ἀφροδί-</l>
<l n="1104">ταν ἄλλαν θέμενος χάριν</l>
<l n="1105">νόθου παιδὸς ἔκυρσεν.</l></sp></div></div>
                
<milestone resp="perseus" unit="card" n="1106"/>

<div type="textpart" subtype="episode">
<sp><speaker>Θεράπων</speaker>
<l n="1106">κλειναὶ γυναῖκες, ποῦ κόρην Ἐρεχθέως,</l>
<l n="1107">δέσποιναν εὕρω; πανταχῇ γὰρ ἄστεως</l>
<l n="1108">ζητῶν νιν ἐξέπλησα κοὐκ ἔχω λαβεῖν.</l></sp>

<sp><speaker>Χορός</speaker>
<l n="1109">τί δʼ ἔστιν, ὦ ξύνδουλε; τίς προθυμία</l>
<l n="1110">ποδῶν ἔχει σε, καὶ λόγους τίνας φέρεις;</l></sp>

<sp><speaker>Θεράπων</speaker>
<l n="1111">θηρώμεθʼ· ἀρχαὶ δʼ ἁπιχώριοι χθονὸς</l>
<l n="1112">ζητοῦσιν αὐτήν, ὡς θάνῃ πετρουμένη.</l></sp>

<sp><speaker>Χορός</speaker>
<l n="1113">οἴμοι, τί λέξεις; οὔτι που λελήμμεθα</l>
<l n="1114">κρυφαῖον ἐς παῖδʼ ἐκπορίζουσαι φόνον;</l></sp>

<sp><speaker>Θεράπων</speaker>
<l n="1115">ἔγνως;  — μεθέξεις οὐκ ἐν ὑστάτοις κακοῦ.</l></sp>

<sp><speaker>Χορός</speaker>
<l n="1116">ὤφθη δὲ πῶς τὰ κρυπτὰ μηχανήματα;</l></sp>

<sp><speaker>Θεράπων</speaker>
<l n="1117">τὸ μὴ δίκαιον τῆς δίκης ἡσσώμενον</l>
<l n="1118">ἐξηῦρεν ὁ θεός, οὐ μιανθῆναι θέλων.</l></sp>

<sp><speaker>Χορός</speaker>
<l n="1119">πῶς; ἀντιάζω σʼ ἱκέτις ἐξειπεῖν τάδε.</l>
<l n="1120">πεπυσμέναι γάρ, εἰ θανεῖν ὅμως χρεών,</l>
<l n="1121">ἥδιον ἂν θάνοιμεν, εἴθʼ ὁρᾶν φάος.</l></sp>

<sp><speaker>Θεράπων</speaker>
<l n="1122">ἐπεὶ θεοῦ μαντεῖον ᾤχετʼ ἐκλιπὼν</l>
<l n="1123">πόσις Κρεούσης, παῖδα τὸν καινὸν λαβὼν</l>
<l n="1124">πρὸς δεῖπνα θυσίας θʼ ἃς θεοῖς ὡπλίζετο,</l>
<l n="1125">Ξοῦθος μὲν ᾤχετʼ ἔνθα πῦρ πηδᾷ θεοῦ</l>
<l n="1126">βακχεῖον, ὡς σφαγαῖσι Διονύσου πέτρας</l>
<l n="1127">δεύσειε δισσὰς παιδὸς ἀντʼ ὀπτηρίων,</l>
<l n="1128">λέξας· Σὺ μὲν νῦν, τέκνον, ἀμφήρεις μένων</l>
<l n="1129">σκηνὰς ἀνίστη τεκτόνων μοχθήμασι.</l>
<l n="1130">θύσας δὲ Γενέταις Θεοῖσιν ἢν μακρὸν χρόνον</l>
<l n="1131">μένω, παροῦσι δαῖτες ἔστωσαν φίλοις.</l>
<milestone resp="perseus" unit="card" n="1132"/>
<l rend="indent" n="1132">λαβὼν δὲ μόσχους ᾤχεθʼ· ὁ δὲ νεανίας</l>
<l n="1133">σεμνῶς ἀτοίχους περιβολὰς σκηνωμάτων</l>
<l n="1134">ὀρθοστάταις ἱδρύεθʼ, ἡλίου βολὰς</l>
<l n="1135">καλῶς φυλάξας, οὔτε πρὸς μέσας φλογὸς</l>
<l n="1136">ἀκτῖνας, οὔτʼ αὖ πρὸς τελευτώσας βίον,</l>
<l n="1137">πλέθρου σταθμήσας μῆκος εἰς εὐγωνίαν,</l>
<l n="1138">μέτρημʼ ἔχουσαν τοὐν μέσῳ γε μυρίων</l>
<l n="1139">ποδῶν ἀριθμόν, ὡς λέγουσιν οἱ σοφοί,</l>
<l n="1140">ὡς πάντα Δελφῶν λαὸν ἐς θοίνην καλῶν.</l>
<l n="1141">λαβὼν δʼ ὑφάσμαθʼ ἱερὰ θησαυρῶν πάρα</l>
<l n="1142">κατεσκίαζε, θαύματʼ ἀνθρώποις ὁρᾶν.</l>
<l n="1143">πρῶτον μὲν ὀρόφῳ πτέρυγα περιβάλλει πέπλων,</l>
<l n="1144">ἀνάθημα Δίου παιδός, οὓς Ἡρακλέης</l>
<l n="1145">Ἀμαζόνων σκυλεύματʼ ἤνεγκεν θεῷ.</l>
<l n="1146">ἐνῆν δʼ ὑφανταὶ γράμμασιν τοιαίδʼ ὑφαί,</l>
<l n="1147">Οὐρανὸς ἀθροίζων ἄστρʼ ἐν αἰθέρος κύκλῳ.</l>
<l n="1148">ἵππους μὲν ἤλαυνʼ ἐς τελευταίαν φλόγα</l>
<l n="1149">Ἥλιος, ἐφέλκων λαμπρὸν Ἑσπέρου φάος·</l>
<l n="1150">μελάμπεπλος δὲ Νὺξ ἀσείρωτον ζυγοῖς</l>
<l n="1151">ὄχημʼ ἔπαλλεν, ἄστρα δʼ ὡμάρτει θεᾷ·</l>
<l n="1152">Πλειὰς μὲν ᾔει μεσοπόρου διʼ αἰθέρος</l>
<l n="1153">ὅ τε ξιφήρης Ὠρίων, ὕπερθε δὲ</l>
<l n="1154">Ἄρκτος στρέφουσʼ οὐραῖα χρυσήρη πόλῳ·</l>
<l n="1155">κύκλος δὲ πανσέληνος ἠκόντιζʼ ἄνω</l>
<l n="1156">μηνὸς διχήρης, Ὑάδες τε, ναυτίλοις</l>
<l n="1157">σαφέστατον σημεῖον, ἥ τε φωσφόρος</l>
<l n="1158">Ἕως διώκουσʼ ἄστρα. τοίχοισιν δʼ ἔπι</l>
<l n="1159">ἤμπισχεν ἄλλα βαρβάρων ὑφάσματα·</l>
<l n="1160">εὐηρέτμους ναῦς ἀντίας Ἑλληνίσιν,</l>
<l n="1161">καὶ μιξόθηρας φῶτας, ἱππείας τʼ ἄγρας</l>
<l n="1162">ἐλάφων, λεόντων τʼ ἀγρίων θηράματα.</l>
<l n="1163">κατʼ εἰσόδους δὲ Κέκροπα θυγατέρων πέλας</l>
<l n="1164">σπείραισιν εἱλίσσοντʼ, Ἀθηναίων τινὸς</l>
<l n="1165">ἀνάθημα· χρυσέους τʼ ἐν μέσῳ συσσιτίῳ</l>
<l n="1166">κρατῆρας ἔστησʼ. ἐν δʼ ἄκροισι βὰς ποσὶ</l>
<l n="1167">κῆρυξ ἀνεῖπε τὸν θέλοντʼ ἐγχωρίων</l>
<l n="1168">ἐς δαῖτα χωρεῖν. ὡς δʼ ἐπληρώθη στέγη,</l>
<l n="1169">στεφάνοισι κοσμηθέντες εὐόχθου βορᾶς</l>
<l n="1170">ψυχὴν ἐπλήρουν. ὡς δʼ ἀνεῖσαν ἡδονήν,</l>
<l n="1171"><gap reason="lost" rend=" . . "/> παρελθὼν πρέσβυς ἐς μέσον πέδον</l>
<l n="1172">ἔστη, γέλων δʼ ἔθηκε συνδείπνοις πολύν,</l>
<l n="1173">πρόθυμα πράσσων· ἔκ τε γὰρ κρωσσῶν ὕδωρ</l>
<l n="1174">χεροῖν ἔπεμπε νίπτρα, κἀξεθυμία</l>
<l n="1175">σμύρνης ἱδρῶτα, χρυσέων τʼ ἐκπωμάτων</l>
<l n="1176">ἦρχʼ, αὐτὸς αὑτῷ τόνδε προστάξας πόνον.</l>
<milestone resp="perseus" unit="card" n="1177"/>
<l rend="indent" n="1177">ἐπεὶ δʼ ἐς αὐλοὺς ἧκον ἐς κρατῆρά τε</l>
<l n="1178">κοινόν, γέρων ἔλεξʼ· Ἀφαρπάζειν χρεὼν</l>
<l n="1179">οἰνηρὰ τεύχη σμικρά, μεγάλα δʼ ἐσφέρειν,</l>
<l n="1180">ὡς θᾶσσον ἔλθωσʼ οἵδʼ ἐς ἡδονὰς φρενῶν.</l>
<l n="1181">ἦν δὴ φερόντων μόχθος ἀργυρηλάτους</l>
<l n="1182">χρυσέας τε φιάλας· ὃ δὲ λαβὼν ἐξαίρετον,</l>
<l n="1183">ὡς τῷ νέῳ δὴ δεσπότῃ χάριν φέρων,</l>
<l n="1184">ἔδωκε πλῆρες τεῦχος, εἰς οἶνον βαλὼν</l>
<l n="1185">ὅ φασι δοῦναι φάρμακον δραστήριον</l>
<l n="1186">δέσποιναν, ὡς παῖς ὁ νέος ἐκλίποι φάος·</l>
<l n="1187">κοὐδεὶς τάδʼ ᾔδειν. ἐν χεροῖν ἔχοντι δὲ</l>
<l n="1188">σπονδὰς μετʼ ἄλλων παιδὶ τῷ πεφηνότι</l>
<l n="1189">βλασφημίαν τις οἰκετῶν ἐφθέγξατο·</l>
<l n="1190">ὁ δʼ, ὡς ἐν ἱερῷ μάντεσίν τʼ ἐσθλοῖς τραφείς,</l>
<l n="1191">οἰωνὸν ἔθετο, κἀκέλευσʼ ἄλλον νέον</l>
<l n="1192">κρατῆρα πληροῦν· τὰς δὲ πρὶν σπονδὰς θεοῦ</l>
<l n="1193">δίδωσι γαίᾳ, πᾶσί τʼ ἐκσπένδειν λέγει.</l>
<l n="1194">σιγὴ δʼ ὑπῆλθεν. ἐκ δʼ ἐπίμπλαμεν δρόσου</l>
<l n="1195">κρατῆρας ἱεροὺς Βυβλίνου τε πώματος.</l>
<l n="1196">κἀν τῷδε μόχθῳ πτηνὸς ἐσπίπτει δόμοις</l>
<l n="1197">κῶμος πελειῶν — Λοξίου γὰρ ἐν δόμοις</l>
<l n="1198">ἄτρεστα ναίουσʼ — ὡς δʼ ἀπέσπεισαν μέθυ,</l>
<l n="1199">ἐς αὐτὸ χείλη πώματος κεχρημέναι</l>
<l n="1200">καθῆκαν, εἷλκον δʼ εὐπτέρους ἐς αὐχένας.</l>
<milestone resp="perseus" unit="card" n="1201"/>
<l rend="indent" n="1201">καὶ ταῖς μὲν ἄλλαις ἄνοσος ἦν λοιβὴ θεοῦ·</l>
<l n="1202">ἣ δʼ ἕζετʼ ἔνθʼ ὁ καινὸς ἔσπεισεν γόνος,</l>
<l n="1203">ποτοῦ τʼ ἐγεύσατʼ, εὐθὺς εὔπτερον δέμας</l>
<l n="1204">ἔσεισε κἀβάκχευσεν, ἐκ δʼ ἔκλαγξʼ ὄπα</l>
<l n="1205">ἀξύνετον αἰάζουσʼ· ἐθάμβησεν δὲ πᾶς</l>
<l n="1206">θοινατόρων ὅμιλος ὄρνιθος πόνους.</l>
<l n="1207">θνῄσκει δʼ ἀπασπαίρουσα, φοινικοσκελεῖς</l>
<l n="1208">χηλὰς παρεῖσα. γυμνὰ δʼ ἐκ πέπλων μέλη</l>
<l n="1209">ὑπὲρ τραπέζης ἧχʼ ὁ μαντευτὸς γόνος,</l>
<l n="1210">βοᾷ δέ· Τίς μʼ ἔμελλεν ἀνθρώπων κτενεῖν;</l>
<l n="1211">σήμαινε, πρέσβυ· σὴ γὰρ ἡ προθυμία,</l>
<l n="1212">καὶ πῶμα χειρὸς σῆς ἐδεξάμην πάρα.</l>
<l n="1213">εὐθὺς δʼ ἐρευνᾷ γραῖαν ὠλένην λαβών,</l>
<l n="1214">ἐπʼ αὐτοφώρῳ πρέσβυν ὡς ἔχονθʼ ἕλοι.</l>
<l n="1215">ὤφθη δὲ καὶ κατεῖπʼ ἀναγκασθεὶς μόγις</l>
<l n="1216">τόλμας Κρεούσης πώματός τε μηχανάς.</l>
<l n="1217">θεῖ δʼ εὐθὺς ἔξω συλλαβὼν θοινάτορας</l>
<l n="1218">ὁ πυθόχρηστος Λοξίου νεανίας,</l>
<l n="1219">κἀν κοιράνοισι Πυθικοῖς σταθεὶς λέγει·</l>
<l n="1220">Ὦ Γαῖα σεμνή, τῆς Ἐρεχθέως ὕπο,</l>
<l n="1221">ξένης γυναικός, φαρμάκοισι θνῄσκομεν.</l>
<l n="1222">Δελφῶν δʼ ἄνακτες ὥρισαν πετρορριφῆ</l>
<l n="1223">θανεῖν ἐμὴν δέσποιναν οὐ ψήφῳ μιᾷ,</l>
<l n="1224">τὸν ἱερὸν ὡς κτείνουσαν ἔν τʼ ἀνακτόροις</l>
<l n="1225">φόνον τιθεῖσαν. πᾶσα δὲ ζητεῖ πόλις</l>
<l n="1226">τὴν ἀθλίως σπεύσασαν ἀθλίαν ὁδόν·</l>
<l n="1227">παίδων γὰρ ἐλθοῦσʼ εἰς ἔρον Φοίβου πάρα,</l>
<l n="1228">τὸ σῶμα κοινῇ τοῖς τέκνοις ἀπώλεσεν.</l></sp>
    
<milestone resp="perseus" unit="card" n="1229"/>

<div type="textpart" subtype="lyric">
<sp><speaker>Χορός</speaker>
<l n="1229">οὐκ ἔστʼ οὐκ ἔστιν θανάτου</l>
<l n="1230">παρατροπὰ μελέᾳ μοι·</l>
<l n="1231">φανερὰ <del>γὰρ</del> φανερὰ τάδʼ ἤδη,</l>
<l n="1232">σπονδᾶς ἐκ Διονύσου,</l>
<l n="1233">βοτρύων θοᾶς ἐχίδνας</l>
<l n="1234">σταγόσι μειγνυμένας φόνῳ <gap reason="ellipsis" rend=" . . . "/> </l>
<l n="1235">φανερὰ θύματα νερτέρων,</l>
<l n="1236">συμφοραὶ μὲν ἐμῷ βίῳ,</l>
<l n="1237">λεύσιμοι δὲ καταφθοραὶ δεσποίνᾳ.</l>
<l n="1238">τίνα φυγὰν πτερόεσσαν ἢ</l>
<l n="1239">χθονὸς ὑπὸ σκοτίων μυχῶν πορευθῶ,</l>
<l n="1240">θανάτου λεύσιμον ἄταν</l>
<l n="1241">ἀποφεύγουσα, τεθρίππων</l>
<l n="1242">ὠκιστᾶν χαλᾶν ἐπιβᾶσʼ,</l>
<l n="1243">ἢ πρύμνας ἐπὶ ναῶν;</l></sp></div>
    
<milestone resp="perseus" unit="card" n="1244"/>

<div type="textpart" subtype="anapests">
<sp><speaker>Χορός</speaker>
<l n="1244">οὐκ ἔστι λαθεῖν, ὅτε μὴ χρῄζων</l>
<l n="1245">θεὸς ἐκκλέπτει.</l>
<l n="1246">τί ποτʼ, ὦ μελέα δέσποινα, μένει</l>
<l n="1247">ψυχῇ σε παθεῖν; ἆρα θέλουσαι</l>
<l n="1248">δρᾶσαί τι κακὸν τοὺς πέλας αὐταὶ</l>
<l n="1249">πεισόμεθʼ, ὥσπερ τὸ δίκαιον;</l></sp></div>
    
<milestone resp="perseus" unit="card" n="1250"/>

<div type="textpart" subtype="trochees">
<sp><speaker>Κρέουσα</speaker>
<l n="1250">πρόσπολοι, διωκόμεσθα θανασίμους ἐπὶ σφαγάς,</l>
<l n="1251">Πυθίᾳ ψήφῳ κρατηθεῖσʼ, ἔκδοτος δὲ γίγνομαι.</l></sp>

<sp><speaker>Χορός</speaker>
<l n="1252">ἴσμεν, ὦ τάλαινα, τὰς σὰς συμφοράς, ἵνʼ εἶ τύχης.</l></sp>

<sp><speaker>Κρέουσα</speaker>
<l n="1253">ποῖ φύγω δῆτʼ; ἐκ γὰρ οἴκων προύλαβον μόγις πόδα</l>
<l n="1254">μὴ θανεῖν, κλοπῇ δʼ ἀφῖγμαι διαφυγοῦσα πολεμίους.</l></sp>

<sp><speaker>Χορός</speaker>
<l n="1255" part="I">ποῖ δʼ ἂν ἄλλοσʼ ἢ ʼπὶ βωμόν;</l></sp>

<sp><speaker>Κρέουσα</speaker>
<l n="1255b" part="F">καὶ τί μοι πλέον τόδε;</l></sp>

<sp><speaker>Χορός</speaker>
<l n="1256" part="I">ἱκέτιν οὐ θέμις φονεύειν.</l></sp>

<sp><speaker>Κρέουσα</speaker>
<l n="1256b" part="F">τῷ νόμῳ δέ γʼ ὄλλυμαι.</l></sp>

<sp><speaker>Χορός</speaker>
<l n="1257" part="I">χειρία γʼ ἁλοῦσα.</l></sp>

<sp><speaker>Κρέουσα</speaker>
<l n="1257b" part="F">καὶ μὴν οἵδʼ ἀγωνισταὶ πικροὶ</l>
<l n="1258" part="I">δεῦρʼ ἐπείγονται ξιφήρεις.</l></sp>

<sp><speaker>Χορός</speaker>
<l n="1258b" part="F">ἵζε νυν πυρᾶς ἔπι.</l>
<l n="1259">κἂν θάνῃς γὰρ ἐνθάδʼ οὖσα, τοῖς ἀποκτείνασί σε</l>
<l n="1260">προστρόπαιον αἷμα θήσεις· οἰστέον δὲ τὴν τύχην.</l></sp></div>
    
<milestone resp="perseus" unit="card" n="1261"/>
    
<div type="textpart" subtype="iambic">
<sp><speaker>Ἴων</speaker>
<l n="1261">ὦ ταυρόμορφον ὄμμα Κηφισοῦ πατρός,</l>
<l n="1262">οἵαν ἔχιδναν τήνδʼ ἔφυσας ἢ πυρὸς</l>
<l n="1263">δράκοντʼ ἀναβλέποντα φοινίαν φλόγα,</l>
<l n="1264">ᾗ τόλμα πᾶσʼ ἔνεστιν, οὐδʼ ἥσσων ἔφυ</l>
<l n="1265">Γοργοῦς σταλαγμῶν, οἷς ἔμελλέ με κτενεῖν.</l>
<l n="1266">λάζυσθʼ, ἵνʼ αὐτῆς τοὺς ἀκηράτους πλόκους</l>
<l n="1267">κόμης καταξήνωσι Παρνασοῦ πλάκες,</l>
<l n="1268">ὅθεν πετραῖον ἅλμα δισκηθήσεται.</l>
    <l rend="indent" n="1269">ἐσθλοῦ δʼ ἔκυρσα δαίμονος, πρὶν ἐς πόλιν</l>
<l n="1270">μολεῖν Ἀθηνῶν χὑπὸ μητρυιὰν πεσεῖν.</l>
<l n="1271">ἐν συμμάχοις γὰρ ἀνεμετρησάμην φρένας</l>
<l n="1272">τὰς σάς, ὅσον μοι πῆμα δυσμενής τʼ ἔφυς·</l>
<l n="1273">ἔσω γὰρ ἄν με περιβαλοῦσα δωμάτων</l>
<l n="1274">ἄρδην ἂν ἐξέπεμψας εἰς Ἅιδου δόμους.</l>
    <l rend="indent" n="1275">ἀλλʼ οὔτε βωμὸς οὔτʼ Ἀπόλλωνος δόμος</l>
<l n="1276">σώσει σʼ· ὁ δʼ οἶκτος ὁ σὸς ἐμοὶ κρείσσων πάρα</l>
<l n="1277">καὶ μητρὶ τἠμῇ· καὶ γὰρ εἰ τὸ σῶμά μοι</l>
<l n="1278">ἄπεστιν αὐτῆς, τοὔνομʼ οὐκ ἄπεστί πω.</l>
    <l rend="indent" n="1279">ἴδεσθε τὴν πανοῦργον, ἐκ τέχνης τέχνην</l>
<l n="1280">οἵαν ἔπλεξε· βωμὸν ἔπτηξεν θεοῦ,</l>
<l n="1281">ὡς οὐ δίκην δώσουσα τῶν εἰργασμένων.</l></sp>
    
<milestone resp="perseus" unit="card" n="1282"/>

<sp><speaker>Κρέουσα</speaker>
<l n="1282">ἀπεννέπω σε μὴ κατακτείνειν ἐμὲ</l>
<l n="1283">ὑπέρ τʼ ἐμαυτῆς τοῦ θεοῦ θʼ ἵνʼ ἕσταμεν.</l></sp>

<sp><speaker>Ἴων</speaker>
<l n="1284">τί δʼ ἐστὶ Φοίβῳ σοί τε κοινὸν ἐν μέσῳ;</l></sp>

<sp><speaker>Κρέουσα</speaker>
<l n="1285">ἱερὸν τὸ σῶμα τῷ θεῷ δίδωμʼ ἔχειν.</l></sp>

<sp><speaker>Ἴων</speaker>
<l n="1286">κἄπειτʼ ἔκαινες φαρμάκοις τὸν τοῦ θεοῦ;</l></sp>

<sp><speaker>Κρέουσα</speaker>
<l n="1287">ἀλλʼ οὐκέτʼ ἦσθα Λοξίου, πατρὸς δὲ σοῦ.</l></sp>

<sp><speaker>Ἴων</speaker>
<l n="1288">ἀλλʼ ἐγενόμεσθα πατρός· οὐσίαν λέγω.</l></sp>

<sp><speaker>Κρέουσα</speaker>
<l n="1289">οὐκοῦν τότʼ ἦσθα· νῦν δʼ ἐγώ, σὺ δʼ οὐκέτι.</l></sp>

<sp><speaker>Ἴων</speaker>
<l n="1290">οὐκ εὐσεβεῖς γε· τἀμὰ δʼ εὐσεβῆ τότʼ ἦν.</l></sp>

<sp><speaker>Κρέουσα</speaker>
<l n="1291">ἔκτεινά σʼ ὄντα πολέμιον δόμοις ἐμοῖς.</l></sp>

<sp><speaker>Ἴων</speaker>
<l n="1292">οὔτοι σὺν ὅπλοις ἦλθον ἐς τὴν σὴν χθόνα.</l></sp>

<sp><speaker>Κρέουσα</speaker>
<l n="1293">μάλιστα· κἀπίμπρης γʼ Ἐρεχθέως δόμους.</l></sp>

<sp><speaker>Ἴων</speaker>
<l n="1294">ποίοισι πανοῖς ἢ πυρὸς ποίᾳ φλογί;</l></sp>

<sp><speaker>Κρέουσα</speaker>
<l n="1295">ἔμελλες οἰκεῖν τἄμʼ, ἐμοῦ βίᾳ λαβών.</l></sp>

<sp><speaker>Ἴων</speaker>
<l n="1296">πατρός γε γῆν διδόντος ἣν ἐκτήσατο.</l></sp>

<sp><speaker>Κρέουσα</speaker>
<l n="1297">τοῖς Αἰόλου δὲ πῶς μετῆν τῶν Παλλάδος;</l></sp>

<sp><speaker>Ἴων</speaker>
<l n="1298">ὅπλοισιν αὐτήν, οὐ λόγοις ἐρρύσατο.</l></sp>

<sp><speaker>Κρέουσα</speaker>
<l n="1299">ἐπίκουρος οἰκήτωρ γʼ ἂν οὐκ εἴη χθονός.</l></sp>

<sp><speaker>Ἴων</speaker>
<l n="1300">κἄπειτα τοῦ μέλλειν μʼ ἀπέκτεινες φόβῳ;</l></sp>

<sp><speaker>Κρέουσα</speaker>
<l n="1301">ὡς μὴ θάνοιμί γʼ, εἰ σὺ μὴ μέλλων τύχοις.</l></sp>

<sp><speaker>Ἴων</speaker>
<l n="1302">φθονεῖς ἄπαις οὖσʼ, εἰ πατὴρ ἐξηῦρέ με.</l></sp>

<sp><speaker>Κρέουσα</speaker>
<l n="1303">σὺ τῶν ἀτέκνων δῆτʼ ἀναρπάσεις δόμους;</l></sp>

<sp><speaker>Ἴων</speaker>
<l n="1304">ἡμῖν δέ γʼ ἀλλὰ πατρικῆς οὐκ ἦν μέρος;</l></sp>

<sp><speaker>Κρέουσα</speaker>
<l n="1305">ὅσʼ ἀσπὶς ἔγχος θʼ· ἥδε σοι παμπησία.</l></sp>

<sp><speaker>Ἴων</speaker>
<l n="1306">ἔκλειπε βωμὸν καὶ θεηλάτους ἕδρας.</l></sp>

<sp><speaker>Κρέουσα</speaker>
<l n="1307">τὴν σὴν ὅπου σοι μητέρʼ ἐστὶ νουθέτει.</l></sp>

<sp><speaker>Ἴων</speaker>
<l n="1308">σὺ δʼ οὐχ ὑφέξεις ζημίαν, κτείνουσʼ ἐμέ;</l></sp>

<sp><speaker>Κρέουσα</speaker>
<l n="1309">ἤν γʼ ἐντὸς ἀδύτων τῶνδέ με σφάξαι θέλῃς.</l></sp>

<sp><speaker>Ἴων</speaker>
<l n="1310">τίς ἡδονή σοι θεοῦ θανεῖν ἐν στέμμασι;</l></sp>

<sp><speaker>Κρέουσα</speaker>
<l n="1311">λυπήσομέν τινʼ, ὧν λελυπήμεσθʼ ὕπο.</l></sp>

<sp><speaker>Ἴων</speaker>
<l n="1312">φεῦ.</l>
<l n="1312a">δεινόν γε, θνητοῖς τοὺς νόμους ὡς οὐ καλῶς</l>
<l n="1313">ἔθηκεν ὁ θεὸς οὐδʼ ἀπὸ γνώμης σοφῆς·</l>
<l n="1314">τοὺς μὲν γὰρ ἀδίκους βωμὸν οὐχ ἵζειν ἐχρῆν,</l>
<l n="1315">ἀλλʼ ἐξελαύνειν· οὐδὲ γὰρ ψαύειν καλὸν</l>
<l n="1316">θεῶν πονηρὰν χεῖρα· τοῖσι δʼ ἐνδίκοις — </l>
<l n="1317">ἱερὰ καθίζειν, ὅστις ἠδικεῖτʼ, ἐχρῆν·</l>
<l n="1318">καὶ μὴ ʼπὶ ταὐτὸ τοῦτʼ ἰόντʼ ἔχειν ἴσον</l>
<l n="1319">τόν τʼ ἐσθλὸν ὄντα τόν τε μὴ θεῶν πάρα.</l></sp>
    
<milestone resp="perseus" unit="card" n="1320"/>

<sp><speaker>Προφῆτις</speaker>
<l n="1320">ἐπίσχες, ὦ παῖ· τρίποδα γὰρ χρηστήριον</l>
<l n="1321">λιποῦσα θριγκοῦ τοῦδʼ ὑπερβάλλω πόδα</l>
<l n="1322">Φοίβου προφῆτις, τρίποδος ἀρχαῖον νόμον</l>
<l n="1323">σῴζουσα, πασῶν Δελφίδων ἐξαίρετος.</l></sp>

<sp><speaker>Ἴων</speaker>
<l n="1324">χαῖρʼ, ὦ φίλη μοι μῆτερ, οὐ τεκοῦσά περ.</l></sp>

<sp><speaker>Προφῆτις</speaker>
<l n="1325">ἀλλʼ οὖν λεγώμεθʼ· ἡ φάτις δʼ οὔ μοι πικρά.</l></sp>

<sp><speaker>Ἴων</speaker>
<l n="1326">ἤκουσας ὥς μʼ ἔκτεινεν ἥδε μηχαναῖς;</l></sp>

<sp><speaker>Προφῆτις</speaker>
<l n="1327">ἤκουσα· καὶ σὺ δʼ ὠμὸς ὢν ἁμαρτάνεις.</l></sp>

<sp><speaker>Ἴων</speaker>
<l n="1328">οὐ χρή με τοὺς κτείνοντας ἀνταπολλύναι;</l></sp>

<sp><speaker>Προφῆτις</speaker>
<l n="1329">προγονοῖς δάμαρτες δυσμενεῖς ἀεί ποτε.</l></sp>

<sp><speaker>Ἴων</speaker>
<l n="1330">ἡμεῖς δὲ μητρυιαῖς γε πάσχοντες κακῶς.</l></sp>

<sp><speaker>Προφῆτις</speaker>
<l n="1331">μὴ ταῦτα· λείπων ἱερὰ καὶ στείχων πάτραν <gap reason="ellipsis" rend=" . . . "/></l></sp>

<sp><speaker>Ἴων</speaker>
<l n="1332">τί δή με δρᾶσαι νουθετούμενον χρεών;</l></sp>

<sp><speaker>Προφῆτις</speaker>
<l n="1333">καθαρὸς Ἀθήνας ἔλθʼ ὑπʼ οἰωνῶν καλῶν.</l></sp>

<sp><speaker>Ἴων</speaker>
<l n="1334">καθαρὸς ἅπας τοι πολεμίους ὃς ἂν κτάνῃ.</l></sp>

<sp><speaker>Προφῆτις</speaker>
<l n="1335">μὴ σύ γε· παρʼ ἡμῶν δʼ ἔκλαβʼ οὓς ἔχω λόγους.</l></sp>

<sp><speaker>Ἴων</speaker>
<l n="1336">λέγοις ἄν· εὔνους δʼ οὖσʼ ἐρεῖς ὅσʼ ἂν λέγῃς.</l></sp>

<sp><speaker>Προφῆτις</speaker>
<l n="1337">ὁρᾷς τόδʼ ἄγγος χερὸς ὑπʼ ἀγκάλαις ἐμαῖς;</l></sp>

<sp><speaker>Ἴων</speaker>
<l n="1338">ὁρῶ παλαιὰν ἀντίπηγʼ ἐν στέμμασιν.</l></sp>

<sp><speaker>Προφῆτις</speaker>
<l n="1339">ἐν τῇδέ σʼ ἔλαβον νεόγονον βρέφος ποτέ.</l></sp>

<sp><speaker>Ἴων</speaker>
<l n="1340">τί φῄς; ὁ μῦθος εἰσενήνεκται νέος.</l></sp>

<sp><speaker>Προφῆτις</speaker>
<l n="1341">σιγῇ γὰρ εἶχον αὐτά· νῦν δὲ δείκνυμεν.</l></sp>

<sp><speaker>Ἴων</speaker>
<l n="1342">πῶς οὖν ἔκρυπτες τόδε λαβοῦσʼ ἡμᾶς πάλαι;</l></sp>

<sp><speaker>Προφῆτις</speaker>
<l n="1343">ὁ θεός σʼ ἐβούλετʼ ἐν δόμοις ἔχειν λάτριν.</l></sp>

<sp><speaker>Ἴων</speaker>
<l n="1344">νῦν δʼ οὐχὶ χρῄζει; τῷ τόδε γνῶναί με χρή;</l></sp>

<sp><speaker>Προφῆτις</speaker>
<l n="1345">πατέρα κατειπὼν τῆσδέ σʼ ἐκπέμπει χθονός.</l></sp>

<sp><speaker>Ἴων</speaker>
<l n="1346">σὺ δʼ ἐκ κελευσμῶν ἢ πόθεν σῴζεις τάδε;</l></sp>

<sp><speaker>Προφῆτις</speaker>
<l n="1347">ἐνθύμιόν μοι τότε τίθησι Λοξίας <gap reason="ellipsis" rend=" . . . "/></l></sp>

<sp><speaker>Ἴων</speaker>
<l n="1348">τί χρῆμα δρᾶσαι; λέγε, πέραινε σοὺς λόγους.</l></sp>

<sp><speaker>Προφῆτις</speaker>
<l n="1349">σῶσαι τόδʼ εὕρημʼ ἐς τὸν ὄντα νῦν χρόνον.</l></sp>

<sp><speaker>Ἴων</speaker>
    <l n="1350">ἔχει δέ μοι τί κέρδος <gap reason="ellipsis" rend=" . . . "/> ἢ τίνα βλάβην;</l></sp>

<sp><speaker>Προφῆτις</speaker>
<l n="1351">ἐνθάδε κέκρυπται σπάργανʼ οἷς ἐνῆσθα σύ.</l></sp>

<sp><speaker>Ἴων</speaker>
<l n="1352">μητρὸς τάδʼ ἡμῖν ἐκφέρεις ζητήματα;</l></sp>

<sp><speaker>Προφῆτις</speaker>
<l n="1353">ἐπεί γʼ ὁ δαίμων βούλεται· πάροιθε δʼ οὔ.</l></sp>

<sp><speaker>Ἴων</speaker>
<l n="1354">ὦ μακαρίων μοι φασμάτων ἥδʼ ἡμέρα.</l></sp>

<sp><speaker>Προφῆτις</speaker>
<l n="1355">λαβών νυν αὐτὰ τὴν τεκοῦσαν ἐκπόνει.</l></sp>

<sp><speaker>Ἴων</speaker>
<l n="1356">πᾶσάν γʼ ἐπελθὼν Ἀσιάδʼ Εὐρώπης θʼ ὅρους.</l></sp>

<sp><speaker>Προφῆτις</speaker>
<l n="1357">γνώσῃ τάδʼ αὐτός. τοῦ θεοῦ δʼ ἕκατί σε</l>
<l n="1358">ἔθρεψά τʼ, ὦ παῖ, καὶ τάδʼ ἀποδίδωμί σοι,</l>
<l n="1359">ἃ κεῖνος ἀκέλευστόν μʼ ἐβουλήθη λαβεῖν</l>
<l n="1360">σῶσαί θʼ· ὅτου δʼ ἐβούλεθʼ οὕνεκʼ, οὐκ ἔχω <del>λέγειν</del>.</l>
<l n="1361">ᾔδει δὲ θνητῶν οὔτις ἀνθρώπων τάδε</l>
<l n="1362">ἔχοντας ἡμᾶς, οὐδʼ ἵνʼ ἦν κεκρυμμένα.</l>
<l n="1363">καὶ χαῖρʼ· ἴσον γάρ σʼ ὡς τεκοῦσʼ ἀσπάζομαι.</l>
<l n="1364">ἄρξαι δʼ ὅθεν σὴν μητέρα ζητεῖν σε χρή·</l>
<l n="1365">πρῶτον μὲν εἴ τις Δελφίδων τεκοῦσά σε</l>
<l n="1366">ἐς τούσδε ναοὺς ἐξέθηκε παρθένος,</l>
<l n="1367">ἔπειτα δʼ εἴ τις Ἑλλάς.  — ἐξ ἡμῶν δʼ ἔχεις</l>
<l n="1368">ἅπαντα Φοίβου θʼ, ὃς μετέσχε τῆς τύχης.</l></sp>
    
<milestone resp="perseus" unit="card" n="1369"/>

<sp><speaker>Ἴων</speaker>
<l n="1369">φεῦ φεῦ· κατʼ ὄσσων ὡς ὑγρὸν βάλλω δάκρυ,</l>
<l n="1370">ἐκεῖσε τὸν νοῦν δούς, ὅθʼ ἡ τεκοῦσά με</l>
<l n="1371">κρυφαῖα νυμφευθεῖσʼ ἀπημπόλα λάθρα</l>
<l n="1372">καὶ μαστὸν οὐκ ὑπέσχεν· ἀλλʼ ἀνώνυμος</l>
<l n="1373">ἐν θεοῦ μελάθροις εἶχον οἰκέτην βίον.</l>
<l n="1374">τὰ τοῦ θεοῦ μὲν χρηστά, τοῦ δὲ δαίμονος</l>
<l n="1375">βαρέα· χρόνον γὰρ ὅν με χρῆν ἐν ἀγκάλαις</l>
<l n="1376">μητρὸς τρυφῆσαι καί τι τερφθῆναι βίου,</l>
<l n="1377">ἀπεστερήθην φιλτάτης μητρὸς τροφῆς.</l>
<l n="1378">τλήμων δὲ χἡ τεκοῦσά μʼ· ὡς ταὐτὸν πάθος</l>
<l n="1379">πέπονθε, παιδὸς ἀπολέσασα χαρμονάς.</l>
    <l rend="indent" n="1380">καὶ νῦν λαβὼν τήνδʼ ἀντίπηγʼ οἴσω θεῷ</l>
<l n="1381">ἀνάθημʼ, ἵνʼ εὕρω μηδὲν ὧν οὐ βούλομαι.</l>
<l n="1382">εἰ γάρ με δούλη τυγχάνει τεκοῦσά τις,</l>
<l n="1383">εὑρεῖν κάκιον μητέρʼ ἢ σιγῶντʼ ἐᾶν.</l>
<l n="1384">ὦ Φοῖβε, ναοῖς ἀνατίθημι τήνδε σοῖς <gap reason="ellipsis" rend=" . . . "/> </l>
    <l  rend="indent" n="1385">καίτοι τί πάσχω; τοῦ θεοῦ προθυμίᾳ</l>
<l n="1386">πολεμῶ, τὰ μητρὸς σύμβολʼ ὃς σέσωκέ μοι.</l>
<l n="1387">ἀνοικτέον τάδʼ ἐστὶ καὶ τολμητέον·</l>
<l n="1388">τὰ γὰρ πεπρωμένʼ οὐχ ὑπερβαίην ποτʼ ἄν.</l>
<l rend="indent" n="1389">ὦ στέμμαθʼ ἱερά, τί ποτέ μοι κεκεύθατε,</l>
<l n="1390">καὶ σύνδεθʼ, οἷσι τἄμʼ ἐφρουρήθη φίλα;</l>
<l n="1391">ἰδοὺ περίπτυγμʼ ἀντίπηγος εὐκύκλου</l>
<l n="1392">ὡς οὐ γεγήρακʼ ἔκ τινος θεηλάτου,</l>
<l n="1393">εὐρώς τʼ ἄπεστι πλεγμάτων· ὁ δʼ ἐν μέσῳ</l>
<l n="1394">χρόνος πολὺς δὴ τοῖσδε θησαυρίσμασιν.</l></sp>
    
<milestone resp="perseus" unit="card" n="1395"/>

<sp><speaker>Κρέουσα</speaker>
<l n="1395">τί δῆτα φάσμα τῶν ἀνελπίστων ὁρῶ;</l></sp>

<sp><speaker>Ἴων</speaker>
    <l n="1396">σίγα σύ· πολλὰ καὶ πάροιθεν οἶσθά μοι <gap reason="ellipsis" rend=" . . . "/> </l></sp>

<sp><speaker>Κρέουσα</speaker>
<l n="1397">οὐκ ἐν σιωπῇ τἀμά· μή με νουθέτει.</l>
    <l n="1398">ὁρῶ γὰρ ἄγγος οὗ ʼξέθηκʼ ἐγώ ποτε <gap reason="ellipsis" rend=" . . . "/> </l>
<l n="1399">σέ γʼ, ὦ τέκνον μοι, βρέφος ἔτʼ ὄντα νήπιον,</l>
<l n="1400">Κέκροπος ἐς ἄντρα καὶ Μακρὰς πετρηρεφεῖς.</l>
<l n="1401">λείψω δὲ βωμὸν τόνδε, κεἰ θανεῖν με χρή.</l></sp>

<sp><speaker>Ἴων</speaker>
<l n="1402">λάζυσθε τήνδε· θεομανὴς γὰρ ἥλατο</l>
<l n="1403">βωμοῦ λιποῦσα ξόανα· δεῖτε δʼ ὠλένας.</l></sp>

<sp><speaker>Κρέουσα</speaker>
<l n="1404">σφάζοντες οὐ λήγοιτʼ ἄν· ὡς ἀνθέξομαι</l>
<l n="1405">καὶ τῆσδε καὶ σοῦ τῶν τε σῶν κεκρυμμένων.</l></sp>

<sp><speaker>Ἴων</speaker>
<l n="1406">τάδʼ οὐχὶ δεινά; ῥυσιάζομαι λόγῳ.</l></sp>

<sp><speaker>Κρέουσα</speaker>
<l n="1407">οὔκ, ἀλλὰ σοῖς φίλοισιν εὑρίσκῃ φίλος.</l></sp>

<sp><speaker>Ἴων</speaker>
<l n="1408">ἐγὼ φίλος σός; κᾆτά μʼ ἔκτεινες λάθρα;</l></sp>

<sp><speaker>Κρέουσα</speaker>
<l n="1409">παῖς γʼ, εἰ τόδʼ ἐστὶ τοῖς τεκοῦσι φίλτατον.</l></sp>

<sp><speaker>Ἴων</speaker>
<l n="1410">παῦσαι πλέκουσα.  — λήψομαί σʼ ἐγὼ καλῶς.</l></sp>

<sp><speaker>Κρέουσα</speaker>
<l n="1411">ἐς τοῦθʼ ἱκοίμην, τοῦδε τοξεύω, τέκνον.</l></sp>

<sp><speaker>Ἴων</speaker>
<l n="1412">κενὸν τόδʼ ἄγγος ἢ στέγει πλήρωμά τι;</l></sp>

<sp><speaker>Κρέουσα</speaker>
<l n="1413">σά γʼ ἔνδυθʼ, οἷσί σʼ ἐξέθηκʼ ἐγώ ποτε.</l></sp>

<sp><speaker>Ἴων</speaker>
<l n="1414">καὶ τοὔνομʼ αὐτῶν ἐξερεῖς πρὶν εἰσιδεῖν;</l></sp>

<sp><speaker>Κρέουσα</speaker>
<l n="1415">κἂν μὴ φράσω γε, κατθανεῖν ὑφίσταμαι.</l></sp>

<sp><speaker>Ἴων</speaker>
<l n="1416">λέγʼ· ὡς ἔχει τι δεινὸν ἥ γε τόλμα σου.</l></sp>

<sp><speaker>Κρέουσα</speaker>
<l n="1417">σκέψασθʼ· ὃ παῖς ποτʼ οὖσʼ ὕφασμʼ ὕφηνʼ ἐγὼ <gap reason="ellipsis" rend=" . . . "/> </l></sp>

<sp><speaker>Ἴων</speaker>
<l n="1418">ποῖόν τι; πολλὰ παρθένων ὑφάσματα.</l></sp>

<sp><speaker>Κρέουσα</speaker>
<l n="1419">οὐ τέλεον, οἷον δʼ ἐκδίδαγμα κερκίδος.</l></sp>

<sp><speaker>Ἴων</speaker>
<l n="1420">μορφὴν ἔχον τίνʼ; ὥς με μὴ ταύτῃ λάβῃς.</l></sp>

<sp><speaker>Κρέουσα</speaker>
<l n="1421">Γοργὼ μὲν ἐν μέσοισιν ἠτρίοις πέπλων.</l></sp>

<sp><speaker>Ἴων</speaker>
<l n="1422">ὦ Ζεῦ, τίς ἡμᾶς ἐκκυνηγετεῖ πότμος;</l></sp>

<sp><speaker>Κρέουσα</speaker>
<l n="1423">κεκρασπέδωται δʼ ὄφεσιν αἰγίδος τρόπον.</l></sp>

<sp><speaker>Ἴων</speaker>
<l n="1424">ἰδού·</l>
<l n="1424a">τόδʼ ἔσθʼ ὕφασμα, θέσφαθʼ ὡς εὑρίσκομεν.</l></sp>

<sp><speaker>Κρέουσα</speaker>
<l n="1425">ὦ χρόνιον ἱστῶν παρθένευμα τῶν ἐμῶν.</l></sp>

<sp><speaker>Ἴων</speaker>
<l n="1426">ἔστιν τι πρὸς τῷδʼ, ἢ μόνῳ τῷδʼ εὐτυχεῖς;</l></sp>

<sp><speaker>Κρέουσα</speaker>
<l n="1427">δράκοντες· ἀρχαῖόν τι παγχρύσῳ γένει</l>
<l n="1428">δώρημʼ Ἀθάνας, ἣ τέκνʼ ἐντρέφειν λέγει <gap reason="lost" rend=" . . . "></gap> </l>
<l n="1429">Ἐριχθονίου γε τοῦ πάλαι μιμήματα.</l></sp>

<sp><speaker>Ἴων</speaker>
<l n="1430">τί δρᾶν, τί χρῆσθαι, φράζε μοι, χρυσώματι;</l></sp>

<sp><speaker>Κρέουσα</speaker>
<l n="1431">δέραια παιδὶ νεογόνῳ φέρειν, τέκνον.</l></sp>

<sp><speaker>Ἴων</speaker>
<l n="1432">ἔνεισιν οἵδε· τὸ δὲ τρίτον ποθῶ μαθεῖν.</l></sp>

<sp><speaker>Κρέουσα</speaker>
<l n="1433">στέφανον ἐλαίας ἀμφέθηκά σοι τότε,</l>
<l n="1434">ἣν πρῶτʼ Ἀθάνα σκόπελον εἰσηνέγκατο,</l>
<l n="1435">ὅς, εἴπερ ἔστιν, οὔποτʼ ἐκλείπει χλόην,</l>
<l n="1436">θάλλει δʼ, ἐλαίας ἐξ ἀκηράτου γεγώς.</l></sp>
    
<milestone resp="perseus" unit="card" n="1437"/>

<sp><speaker>Ἴων</speaker>
<l n="1437">ὦ φιλτάτη μοι μῆτερ, ἄσμενός σʼ ἰδὼν</l>
<l n="1438">πρὸς ἀσμένας πέπτωκα σὰς παρηίδας.</l></sp>

<sp><speaker>Κρέουσα</speaker>
<l n="1439">ὦ τέκνον, ὦ φῶς μητρὶ κρεῖσσον ἡλίου — </l>
<l n="1440">συγγνώσεται γὰρ ὁ θεός — ἐν χεροῖν σʼ ἔχω,</l>
<!-- the next two lines were tagged "lyric" -->
<l n="1441">ἄελπτον εὕρημʼ, ὃν κατὰ γᾶς ἐνέρων</l>
<l n="1442">χθόνιον μετὰ Περσεφόνας τʼ ἐδόκουν ναίειν.</l></sp>

<sp><speaker>Ἴων</speaker>
<l n="1443">ἀλλʼ, ὦ φίλη μοι μῆτερ, ἐν χεροῖν σέθεν</l>
<l n="1444">ὁ κατθανών τε κοὐ θανὼν φαντάζομαι.</l></sp>
</div>
    
<div type="textpart" subtype="lyric">
<sp><speaker>Κρέουσα</speaker>
<l n="1445">ἰὼ ἰώ, λαμπρᾶς αἰθέρος ἀμπτυχαί,</l>
<l n="1446">τίνʼ αὐδὰν ἀύσω,</l>
<l n="1447">βοάσω; πόθεν μοι</l>
<l n="1448">συνέκυρσʼ ἀδόκητος ἡδονά; πόθεν</l>
<l n="1449">ἐλάβομεν χαράν;</l></sp>

<sp><speaker>Ἴων</speaker>
<l n="1450">ἐμοὶ γενέσθαι πάντα μᾶλλον ἄν ποτε,</l>
<l n="1451">μῆτερ, παρέστη τῶνδʼ, ὅπως σός εἰμʼ ἐγώ.</l></sp>

<sp><speaker>Κρέουσα</speaker>
<l n="1452">ἔτι φόβῳ τρέμω.</l></sp>

<sp><speaker>Ἴων</speaker>
<l n="1453" part="I">μῶν οὐκ ἔχειν μʼ ἔχουσα;</l></sp>

<sp><speaker>Κρέουσα</speaker>
<l n="1453b" part="F">τὰς γὰρ ἐλπίδας</l>
<l n="1453c">ἀπέβαλον πρόσω.</l>
<l n="1454">ἰὼ γύναι, πόθεν πόθεν ἔλαβες ἐμὸν</l>
<l n="1454a">βρέφος ἐς ἀγκάλας;</l>
<l n="1455">τίνʼ ἀνὰ χεῖρα δόμον ἔβα Λοξίου;</l></sp>

<sp><speaker>Ἴων</speaker>
<l n="1456">θεῖον τόδʼ· ἀλλὰ τἀπίλοιπα τῆς τύχης</l>
<l n="1457">εὐδαιμονοῖμεν, ὡς τὰ πρόσθε δυστυχῆ.</l></sp>

<sp><speaker>Κρέουσα</speaker>
<l n="1458">τέκνον, οὐκ ἀδάκρυτος ἐκλοχεύῃ,</l>
<l n="1459">γόοις δὲ ματρὸς ἐκ χερῶν ὁρίζῃ·</l>
<l n="1460">νῦν δὲ γενειάσιν παρὰ σέθεν πνέω</l>
<l n="1461">μακαριωτάτας τυχοῦσʼ ἡδονᾶς.</l></sp>

<sp><speaker>Ἴων</speaker>
<l n="1462">τοὐμὸν λέγουσα καὶ τὸ σὸν κοινῶς λέγεις.</l></sp>

<sp><speaker>Κρέουσα</speaker>
<l n="1463">ἄπαιδες οὐκέτʼ ἐσμὲν οὐδʼ ἄτεκνοι·</l>
<l n="1464">δῶμʼ ἑστιοῦται, γᾶ δʼ ἔχει τυράννους·</l>
<l n="1465">ἀνηβᾷ δʼ Ἐρεχθεύς,</l>
<l n="1466">ὅ τε γηγενέτας δόμος οὐκέτι νύκτα δέρκεται,</l>
<l n="1467">ἀελίου δʼ ἀναβλέπει λαμπάσιν.</l></sp>   
    
<milestone resp="perseus" unit="card" n="1468"/>

<sp><speaker>Ἴων</speaker>
<l n="1468">μῆτερ, παρών μοι καὶ πατὴρ μετασχέτω</l>
<l n="1469">τῆς ἡδονῆς τῆσδʼ ἧς ἔδωχʼ ὑμῖν ἐγώ.</l></sp>

<sp><speaker>Κρέουσα</speaker>
<l n="1470">ὦ τέκνον,</l>
<l n="1471">τί φῄς; οἷον οἷον ἀνελέγχομαι.</l></sp>

<sp><speaker>Ἴων</speaker>
<l n="1472">πῶς εἶπας;</l></sp>

<sp><speaker>Κρέουσα</speaker>
<l n="1472a">ἄλλοθεν γέγονας, ἄλλοθεν.</l></sp>

<sp><speaker>Ἴων</speaker>
<l n="1473">ὤμοι· νόθον με παρθένευμʼ ἔτικτε σόν;</l></sp>

<sp><speaker>Κρέουσα</speaker>
<l n="1474">οὐχ ὑπὸ λαμπάδων οὐδὲ χορευμάτων</l>
<l n="1475">ὑμέναιος ἐμός,</l>
<l n="1476">τέκνον, ἔτικτε σὸν κάρα.</l></sp>

<sp><speaker>Ἴων</speaker>
<l n="1477">αἰαῖ· πέφυκα δυσγενής. μῆτερ, πόθεν;</l></sp>

<sp><speaker>Κρέουσα</speaker>
<l n="1478" part="I">ἴστω Γοργοφόνα <gap reason="ellipsis" rend=" . . ."/> </l></sp>

<sp><speaker>Ἴων</speaker>
<l n="1478b" part="F">τί τοῦτʼ ἔλεξας;</l></sp>

<sp><speaker>Κρέουσα</speaker>
<l n="1479">ἃ σκοπέλοις ἐπʼ ἐμοῖς</l>
<l n="1480">τὸν ἐλαιοφυῆ πάγον</l>
    <l n="1481" part="I">θάσσει <gap reason="ellipsis" rend=" . . ."/> </l></sp>

<sp><speaker>Ἴων</speaker>
<l n="1481b" part="F">λέγεις μοι δόλια κοὐ σαφῆ τάδε.</l></sp>

<sp><speaker>Κρέουσα</speaker>
<l n="1482">παρʼ ἀηδόνιον πέτραν</l>
    <l n="1483" part="I">Φοίβῳ <gap reason="ellipsis" rend=" . . ."/> </l></sp>

<sp><speaker>Ἴων</speaker>
<l n="1483b" part="F">τί Φοῖβον αὐδᾷς;</l></sp>

<sp><speaker>Κρέουσα</speaker>
<l n="1484">κρυπτόμενον λέχος ηὐνάσθην  <gap reason="lost" rend=" . . . "/></l></sp>

<sp><speaker>Ἴων</speaker>
<l n="1485">λέγʼ· ὡς ἐρεῖς τι κεδνὸν εὐτυχές τέ μοι.</l></sp>

<sp><speaker>Κρέουσα</speaker>
<l n="1486">δεκάτῳ δέ σε μηνὸς ἐν</l>
<l n="1487">κύκλῳ κρύφιον ὠδῖνʼ ἔτεκον Φοίβῳ.</l></sp>

<sp><speaker>Ἴων</speaker>
<l n="1488">ὦ φίλτατʼ εἰποῦσʼ, εἰ λέγεις ἐτήτυμα.</l></sp>

<sp><speaker>Κρέουσα</speaker>
<l n="1489">παρθένια δʼ ἐμᾶς <add>λάθρα</add> ματέρος</l>
<l n="1490">σπάργανʼ ἀμφίβολά σοι τάδʼ ἐνῆψα, κερ-</l>
<l n="1491">κίδος ἐμᾶς πλάνους.</l>
<l n="1492">γάλακτι δʼ οὐκ ἐπέσχον, οὐδὲ μαστῷ</l>
<l n="1493">τροφεῖα ματρὸς οὐδὲ λουτρὰ χειροῖν,</l>
<l n="1494">ἀνὰ δʼ ἄντρον ἔρημον οἰωνῶν</l>
<l n="1495">γαμφηλαῖς φόνευμα θοίναμά τʼ εἰς</l>
<l n="1496">Ἅιδαν ἐκβάλλῃ.</l></sp>

<sp><speaker>Ἴων</speaker>
<l n="1497" part="I">ὦ δεινὰ τλᾶσα μῆτερ.</l></sp>

<sp><speaker>Κρέουσα</speaker>
<l n="1497b" part="F">ἐν φόβῳ, τέκνον,</l>
<l n="1498">καταδεθεῖσα σὰν</l>
<l n="1499">ἀπέβαλον ψυχάν·</l>
<l n="1500" part="I">ἔκτεινά σʼ ἄκουσʼ.</l></sp>

<sp><speaker>Ἴων</speaker>
<l n="1500b" part="F">ἐξ ἐμοῦ τʼ <del>οὐχ ὅσιʼ</del> ἔθνῃσκες.</l></sp>

<sp><speaker>Κρέουσα</speaker>
<l n="1502">ἰώ· δειναὶ μὲν τότε τύχαι,</l>
<l n="1503">δεινὰ δὲ καὶ τάδʼ· ἑλισσόμεσθʼ ἐκεῖθεν</l>
<l n="1505">ἐνθάδε δυστυχίαισιν εὐτυχίαις τε πάλιν,</l>
<l n="1506">μεθίσταται δὲ πνεύματα.</l>
<l n="1508">μενέτω· τὰ πάροιθεν ἅλις κακά· νῦν δὲ</l>
<l n="1509">γένοιτό τις οὖρος ἐκ κακῶν, ὦ παῖ.</l></sp></div>
    
<milestone resp="perseus" unit="card" n="1510"/>

<div type="textpart" subtype="iambic">
<sp><speaker>Χορός</speaker>
<l n="1510">μηδεὶς δοκείτω μηδὲν ἀνθρώπων ποτὲ</l>
<l n="1511">ἄελπτον εἶναι πρὸς τὰ τυγχάνοντα νῦν.</l></sp>

<sp><speaker>Ἴων</speaker>
<l n="1512">ὦ μεταβαλοῦσα μυρίους ἤδη βροτῶν</l>
<l n="1513">καὶ δυστυχῆσαι καὖθις αὖ πρᾶξαι καλῶς,</l>
<l n="1514">Τύχη, παρʼ οἵαν ἤλθομεν στάθμην βίου</l>
<l n="1515">μητέρα φονεῦσαι καὶ παθεῖν ἀνάξια.</l>
<l n="1516">φεῦ·</l>
<l n="1516a">ἆρʼ ἐν φαενναῖς ἡλίου περιπτυχαῖς</l>
<l n="1517">ἔνεστι πάντα τάδε καθʼ ἡμέραν μαθεῖν;</l>
<l n="1518">φίλον μὲν οὖν σʼ εὕρημα, μῆτερ, ηὕρομεν,</l>
<l n="1519">καὶ τὸ γένος οὐδὲν μεμπτόν, ὡς ἡμῖν, τόδε·</l>
<l n="1520">τὰ δʼ ἄλλα πρὸς σὲ βούλομαι μόνην φράσαι.</l>
<l n="1521">δεῦρʼ ἔλθʼ· ἐς οὖς γὰρ τοὺς λόγους εἰπεῖν θέλω</l>
<l n="1522">καὶ περικαλύψαι τοῖσι πράγμασι σκότον.</l>
<l n="1523">ὅρα σύ, μῆτερ· μὴ σφαλεῖσʼ ἃ παρθένοις</l>
<l n="1524">ἐγγίγνεται νοσήματʼ ἐς κρυπτοὺς γάμους,</l>
<l n="1525">ἔπειτα τῷ θεῷ προστίθης τὴν αἰτίαν,</l>
<l n="1526">καὶ τοὐμὸν αἰσχρὸν ἀποφυγεῖν πειρωμένη,</l>
<l n="1527">Φοίβῳ τεκεῖν με φῄς, τεκοῦσʼ οὐκ ἐκ θεοῦ;</l></sp>

<sp><speaker>Κρέουσα</speaker>
<l n="1528">μὰ τὴν παρασπίζουσαν ἅρμασίν ποτε</l>
<l n="1529">Νίκην Ἀθηνᾶν Ζηνὶ γηγενεῖς ἔπι,</l>
<l n="1530">οὐκ ἔστιν ὅστις σοι πατὴρ θνητῶν, τέκνον,</l>
<l n="1531">ἀλλʼ ὅσπερ ἐξέθρεψε, Λοξίας ἄναξ.</l></sp>

<sp><speaker>Ἴων</speaker>
<l n="1532">πῶς οὖν τὸν αὑτοῦ παῖδʼ ἔδωκʼ ἄλλῳ πατρὶ</l>
<l n="1533">Ξούθου τέ φησι παῖδά μʼ ἐκπεφυκέναι;</l></sp>

<sp><speaker>Κρέουσα</speaker>
<l n="1534">πεφυκέναι μὲν οὐχί, δωρεῖται δέ σε</l>
<l n="1535">αὑτοῦ γεγῶτα· καὶ γὰρ ἂν φίλος φίλῳ</l>
<l n="1536">δοίη τὸν αὑτοῦ παῖδα δεσπότην δόμων.</l></sp>

<sp><speaker>Ἴων</speaker>
<l n="1537">ὁ θεὸς ἀληθὴς ἢ μάτην μαντεύεται,</l>
<l n="1538">ἐμοῦ ταράσσει, μῆτερ, εἰκότως φρένα.</l></sp>

<sp><speaker>Κρέουσα</speaker>
<l n="1539">ἄκουε δή νυν ἅμʼ ἐσῆλθεν, ὦ τέκνον·</l>
<l n="1540">εὐεργετῶν σε Λοξίας ἐς εὐγενῆ</l>
<l n="1541">δόμον καθίζει· τοῦ θεοῦ δὲ λεγόμενος,</l>
<l n="1542">οὐκ ἔσχες ἄν ποτʼ οὔτε παγκλήρους δόμους</l>
<l n="1543">οὔτʼ ὄνομα πατρός. πῶς γάρ, οὗ γʼ ἐγὼ γάμους</l>
<l n="1544">ἔκρυπτον αὐτὴ καί σʼ ἀπέκτεινον λάθρα;</l>
<l n="1545">ὃ δʼ ὠφελῶν σε προστίθησʼ ἄλλῳ πατρί.</l></sp>

<sp><speaker>Ἴων</speaker>
<l n="1546">οὐχ ὧδε φαύλως αὔτʼ ἐγὼ μετέρχομαι,</l>
<l n="1547">ἀλλʼ ἱστορήσω Φοῖβον εἰσελθὼν δόμους,</l>
<l n="1548">εἴτʼ εἰμὶ θνητοῦ πατρὸς εἴτε Λοξίου.</l>
    <l rend="indent" n="1549">ἔα· τίς οἴκων θυοδόκων ὑπερτελὴς</l>
<l n="1550">ἀντήλιον πρόσωπον ἐκφαίνει θεῶν;</l>
<l n="1551">φεύγωμεν, ὦ τεκοῦσα, μὴ τὰ δαιμόνων</l>
<l n="1552">ὁρῶμεν — εἰ μὴ καιρός ἐσθʼ ἡμᾶς ὁρᾶν.</l></sp>

    <milestone resp="perseus" unit="card" n="1553"/>

<sp><speaker>Ἀθήνα</speaker>
<l n="1553">μὴ φεύγετʼ· οὐ γὰρ πολεμίαν με φεύγετε,</l>
<l n="1554">ἀλλʼ ἔν τʼ Ἀθήναις κἀνθάδʼ οὖσαν εὐμενῆ.</l>
<l n="1555">ἐπώνυμος δὲ σῆς ἀφικόμην χθονὸς</l>
<l n="1556">Παλλάς, δρόμῳ σπεύσασʼ Ἀπόλλωνος πάρα,</l>
<l n="1557">ὃς ἐς μὲν ὄψιν σφῷν μολεῖν οὐκ ἠξίου,</l>
<l n="1558">μὴ τῶν πάροιθε μέμψις ἐς μέσον μόλῃ,</l>
<l n="1559">ἡμᾶς δὲ πέμπει τοὺς λόγους ὑμῖν φράσαι·</l>
<l n="1560">ὡς ἥδε τίκτει σʼ ἐξ Ἀπόλλωνος πατρός,</l>
<l n="1561">δίδωσι δʼ οἷς ἔδωκεν, οὐ φύσασί σε,</l>
<l n="1562">ἀλλʼ ὡς νομίζῃ ʼς οἶκον εὐγενέστατον.</l>
<l n="1563">ἐπεὶ δʼ ἀνεῴχθη πρᾶγμα μηνυθὲν τόδε,</l>
<l n="1564">θανεῖν σε δείσας μητρὸς ἐκ βουλευμάτων</l>
<l n="1565">καὶ τήνδε πρὸς σοῦ, μηχαναῖς ἐρρύσατο.</l>
<l n="1566">ἔμελλε δʼ αὐτὰ διασιωπήσας ἄναξ</l>
<l n="1567">ἐν ταῖς Ἀθήναις γνωριεῖν ταύτην τε σήν,</l>
<l n="1568">σέ θʼ ὡς πέφυκας τῆσδε καὶ Φοίβου πατρός.</l>
<l n="1569">ἀλλʼ ὡς περαίνω πρᾶγμα, καὶ χρησμοὺς θεοῦ,</l>
<l n="1570">ἐφʼ οἷσιν ἔζευξʼ ἅρματʼ, εἰσακούσατον.</l>
<milestone resp="perseus" unit="card" n="1571"/>
<l rend="indent" n="1571">λαβοῦσα τόνδε παῖδα Κεκροπίαν χθόνα</l>
<l n="1572">χώρει, Κρέουσα, κἀς θρόνους τυραννικοὺς</l>
<l n="1573">ἵδρυσον. ἐκ γὰρ τῶν Ἐρεχθέως γεγὼς</l>
<l n="1574">δίκαιος ἄρχειν τῆς γʼ ἐμῆς ὅδε χθονός,</l>
<l n="1575">ἔσται τʼ ἀνʼ Ἑλλάδʼ εὐκλεής. οἱ τοῦδε γὰρ</l>
<l n="1576">παῖδες γενόμενοι τέσσαρες ῥίζης μιᾶς</l>
<l n="1577">ἐπώνυμοι γῆς κἀπιφυλίου χθονὸς</l>
<l n="1578">λαῶν ἔσονται, σκόπελον οἳ ναίουσʼ ἐμόν.</l>
<l n="1579">Γελέων μὲν ἔσται πρῶτος· εἶτα δεύτερος</l>
<l n="1579a"><add><gap reason="lost" rend=" . . . . . . ."/></add></l>
<l n="1580">Ὅπλητες Ἀργαδῆς τʼ, ἐμῆς τʼ ἀπʼ αἰγίδος</l>
<l n="1581">ἔμφυλον ἕξουσʼ Αἰγικορῆς. οἱ τῶνδε δʼ αὖ</l>
<l n="1582">παῖδες γενόμενοι σὺν χρόνῳ πεπρωμένῳ</l>
<l n="1583">Κυκλάδας ἐποικήσουσι νησαίας πόλεις</l>
<l n="1584">χέρσους τε παράλους, ὃ σθένος τἠμῇ χθονὶ</l>
<l n="1585">δίδωσιν· ἀντίπορθμα δʼ ἠπείροιν δυοῖν</l>
<l n="1586">πεδία κατοικήσουσιν, Ἀσιάδος τε γῆς</l>
<l n="1587">Εὐρωπίας τε· τοῦδε δʼ ὀνόματος χάριν</l>
<l n="1588">Ἴωνες ὀνομασθέντες ἕξουσιν κλέος.</l>
<l n="1589">Ξούθῳ δὲ καὶ σοὶ γίγνεται κοινὸν γένος,</l>
<l n="1590">Δῶρος μέν, ἔνθεν Δωρὶς ὑμνηθήσεται</l>
<l n="1591">πόλις κατʼ αἶαν Πελοπίαν· ὁ δεύτερος</l>
<l n="1592">Ἀχαιός, ὃς γῆς παραλίας Ῥίου πέλας</l>
<l n="1593">τύραννος ἔσται, κἀπισημανθήσεται</l>
<l n="1594">κείνου κεκλῆσθαι λαὸς ὄνομʼ ἐπώνυμος.</l>
<l n="1595">καλῶς δʼ Ἀπόλλων πάντʼ ἔπραξε· πρῶτα μὲν</l>
<l n="1596">ἄνοσον λοχεύει σʼ, ὥστε μὴ γνῶναι φίλους·</l>
<l n="1597">ἐπεὶ δʼ ἔτικτες τόνδε παῖδα κἀπέθου</l>
<l n="1598">ἐν σπαργάνοισιν, ἁρπάσαντʼ ἐς ἀγκάλας</l>
<l n="1599">Ἑρμῆν κελεύει δεῦρο πορθμεῦσαι βρέφος,</l>
<l n="1600">ἔθρεψέ τʼ οὐδʼ εἴασεν ἐκπνεῦσαι βίον.</l>
<l n="1601">νῦν οὖν σιώπα, παῖς ὅδʼ ὡς πέφυκε σός,</l>
<l n="1602">ἵνʼ ἡ δόκησις Ξοῦθον ἡδέως ἔχῃ,</l>
<l n="1603">σύ τʼ αὖ τὰ σαυτῆς ἀγάθʼ ἔχουσʼ ἴῃς, γύναι.</l>
<l n="1604">καὶ χαίρετʼ· ἐκ γὰρ τῆσδʼ ἀναψυχῆς πόνων</l>
<l n="1605">εὐδαίμονʼ ὑμῖν πότμον ἐξαγγέλλομαι.</l></sp></div>
    
<milestone resp="perseus" unit="card" n="1606"/>

<div type="textpart" subtype="trochees">
<sp><speaker>Ἴων</speaker>
<l n="1606">ὦ Διὸς Παλλὰς μεγίστου θύγατερ, οὐκ ἀπιστίᾳ</l>
<l n="1607">σοὺς λόγους ἐδεξάμεσθα· πείθομαι δʼ εἶναι πατρὸς</l>
<l n="1608">Λοξίου καὶ τῆσδε. — καὶ πρὶν τοῦτο δʼ οὐκ ἄπιστον ἦν.</l></sp>

<sp><speaker>Κρέουσα</speaker>
<l n="1609">τἀμὰ νῦν ἄκουσον· αἰνῶ Φοῖβον οὐκ αἰνοῦσα πρίν,</l>
<l n="1610">οὕνεχʼ οὗ ποτʼ ἠμέλησε παιδὸς ἀποδίδωσί μοι.</l>
<l n="1611">αἵδε δʼ εὐωποὶ πύλαι μοι καὶ θεοῦ χρηστήρια,</l>
<l n="1612">δυσμενῆ πάροιθεν ὄντα. νῦν δὲ καὶ ῥόπτρων χέρας</l>
<l n="1613">ἡδέως ἐκκρημνάμεσθα καὶ προσεννέπω πύλας.</l></sp>

<sp><speaker>Ἀθήνα</speaker>
<l n="1614">ᾔνεσʼ οὕνεκʼ εὐλογεῖς θεὸν μεταβαλοῦσʼ· ἀεὶ γὰρ οὖν</l>
<l n="1615">χρόνια μὲν τὰ τῶν θεῶν πως, ἐς τέλος δʼ οὐκ ἀσθενῆ.</l></sp>

<sp><speaker>Κρέουσα</speaker>
<l n="1616" part="I">ὦ τέκνον, στείχωμεν οἴκους.</l></sp>

<sp><speaker>Ἀθήνα</speaker>
<l n="1616b" part="F">στείχεθʼ, ἕψομαι δʼ ἐγώ.</l></sp>

<sp><speaker>Κρέουσα</speaker>
<l n="1617" part="I">ἀξία γʼ ἡμῶν ὁδουρός.</l></sp>

<sp><speaker>Ἀθήνα</speaker>
<l n="1617b" part="F">καὶ φιλοῦσά γε πτόλιν.</l></sp>

<sp><speaker>Κρέουσα</speaker>
<l n="1618" part="I">ἐς θρόνους δʼ ἵζου παλαιούς.</l></sp>

<sp><speaker>Ἴων</speaker>
<l n="1618b" part="F">ἄξιον τὸ κτῆμά μοι.</l></sp>

<sp><speaker>Χορός</speaker>
<l n="1619">ὦ Διὸς Λητοῦς τʼ Ἄπολλον, χαῖρʼ· ὅτῳ δʼ ἐλαύνεται</l>
<l n="1620">συμφοραῖς οἶκος, σέβοντα δαίμονας θαρσεῖν χρεών·</l>
<l n="1621">ἐς τέλος γὰρ οἱ μὲν ἐσθλοὶ τυγχάνουσιν ἀξίων,</l>
<l n="1622">οἱ κακοὶ δʼ, ὥσπερ πεφύκασʼ, οὔποτʼ εὖ πράξειαν ἄν.</l></sp>
</div>
</div>
            </div>
</body>
</text>
</TEI>