<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
<teiHeader><fileDesc>
<titleStmt>
<title type="work" n="Tro.">The Trojan Women</title>
<title type="sub">Machine readable text</title>
<author n="Eur.">Euripides</author>
<editor role="editor" n="Murray">Gilbert Murray</editor>
<sponsor>Perseus Project, Tufts University</sponsor>
<principal>Gregory Crane</principal>
<respStmt>
<resp>Prepared under the supervision of</resp>
<name>Lisa Cerrato</name>
<name>William Merrill</name>
<name>Elli Mylonas</name>
<name>David Smith</name>
<name/></respStmt>
<funder n="org:AnnCPB">The Annenberg CPB/Project</funder>
</titleStmt>
<extent>About 100Kb</extent>
<publicationStmt><publisher>Trustees of Tufts University</publisher><pubPlace>Medford, MA</pubPlace><authority>Perseus Project</authority></publicationStmt>
<sourceDesc>
<biblStruct>
<monogr>
<author>Euripides</author>
<title>Euripidis Fabulae, vol. 2</title>
<editor role="editor">Gilbert Murray</editor>
<imprint>
<pubPlace>Oxford</pubPlace>
<publisher>Clarendon Press, Oxford</publisher>
<date>1913</date>
</imprint>
</monogr>
</biblStruct>
</sourceDesc>
</fileDesc><encodingDesc>
<refsDecl n="CTS">
<cRefPattern n="line" matchPattern="(\w+)" replacementPattern="#xpath(/tei:TEI/tei:text/tei:body/div[@type='edition']//tei:l[@n='$1'])"><p>This pointer pattern extracts line</p></cRefPattern>
</refsDecl></encodingDesc><profileDesc>
<langUsage>
<language ident="greek">Greek</language>
</langUsage>
</profileDesc><revisionDesc><change><date>1988</date><label>tagging</label><name>Judith Nelson</name>Basic SGML tagging</change><change><date>6/95</date><label>ed.</label><name>Lisa Cerrato</name>Added speaker tags where needed.</change><change><date>10/98</date><label>ed.</label><name>Bill Merrill</name>Fixed cardbreaks at 176, didn't see a problem at 197 i.e. between 195 and 200, 341, 444, 601, 1218, 1260; added line nos. 173b, 174b, 190b, 192b, 194b, 340b, 598b, 600b, 1217b, 1256b.</change><change><date>14-Jan-00</date><label>Markup</label><name>Anne Mahoney</name>
$Log: eur.tro_murray_gk.xml,v $
Revision 1.1  2013-09-13 11:17:32  balmas01
moving Greg's work-in-progress on CTS-izing greco-roman collection texts to a Work directory

Revision 1.5  2013-06-13 12:41:24  gcrane
tagging now should be compatible with CTS

Revision 1.4  2012-02-14 18:12:30  ajones06
Standardized and in a few cases added in header info.

Revision 1.3  2011-09-07 13:57:47  rsingh04 adding rend=displayNum to lb tags

Revision 1.2  2011-01-13 03:38:26  gcrane more refinements making these files SDL compatible

Revision 1.1  2010-12-25 19:01:42  gcrane our existing files but with L tags converted to LB milestones --

Revision 1.1  2009/11/23 18:46:35  rsingh04 moved more xml files around based on copyright status

Revision 1.2  2005/08/01 21:15:28  packel removed stray item tags

Revision 1.1  2005/07/25 14:35:06  packel
Converted to XML

Revision 1.11  2004/04/21 20:27:28  mimno added card 1s

Revision 1.10  2003/09/09 18:02:09  amahoney put spaces around em-dash entity so as not to confuse morphology stuff

Revision 1.9  2003/07/01 22:16:12  yorkc
Updated texts to TEI P4 and Perseus P4 extensions; minor cleanup (esp. character encodings and typos.)

Revision 1.8  2000/03/04 20:34:35  dasmith
Added separate funder entity to TEI header.

Revision 1.7  2000/02/17 15:51:40  amahoney use n attribute on sp to carry over speaker names when long speeches are interrupted by card breaks -- and move card break past close tag of sp

Revision 1.6  2000/01/14 21:41:40  amahoney bring up to P3

</change></revisionDesc></teiHeader>
<text>
<body>
<div n="urn:cts:greekLit:tlg0006.tlg011.perseus-grc1" type="edition" xml:lang="grc"><div type="episode">
<milestone ed="p" n="1" unit="card"/>
<sp n="*poseidw=n">
<speaker>Ποσειδῶν</speaker>
<l n="1">Ἥκω λιπὼν Αἴγαιον ἁλμυρὸν βάθος</l>
<l n="2">πόντου Ποσειδῶν, ἔνθα Νηρῄδων χοροὶ</l>
<l n="3">κάλλιστον ἴχνος ἐξελίσσουσιν ποδός.</l>
<l n="4">ἐξ οὗ γὰρ ἀμφὶ τήνδε Τρωικὴν χθόνα</l>
<l n="5">Φοῖβός τε κἀγὼ λαΐνους πύργους πέριξ</l>
<l n="6">ὀρθοῖσιν ἔθεμεν κανόσιν, οὔποτʼ ἐκ φρενῶν</l>
<l n="7">εὔνοιʼ ἀπέστη τῶν ἐμῶν Φρυγῶν πόλει·</l>
<l n="8">ἣ νῦν καπνοῦται καὶ πρὸς Ἀργείου δορὸς</l>
<l n="9">ὄλωλε πορθηθεῖσʼ· ὁ γὰρ Παρνάσιος</l>
<l n="10">Φωκεὺς Ἐπειός, μηχαναῖσι Παλλάδος</l>
<l n="11">ἐγκύμονʼ ἵππον τευχέων ξυναρμόσας,</l>
<l n="12">πύργων ἔπεμψεν ἐντὸς ὀλέθριον βρέτας·</l>
<l n="13">
<del>ὅθεν πρὸς ἀνδρῶν ὑστέρων κεκλήσεται</del>
</l>
<l n="14">
<del>Δούρειος Ἵππος, κρυπτὸν ἀμπισχὼν δόρυ.</del>
</l>
<l n="15">ἔρημα δʼ ἄλση καὶ θεῶν ἀνάκτορα</l>
<l n="16">φόνῳ καταρρεῖ· πρὸς δὲ κρηπίδων βάθροις</l>
<l n="17">πέπτωκε Πρίαμος Ζηνὸς ἑρκείου θανών.</l>
<l n="18">πολὺς δὲ χρυσὸς Φρύγιά τε σκυλεύματα</l>
<l n="19">πρὸς ναῦς Ἀχαιῶν πέμπεται· μένουσι δὲ</l>
<l n="20">πρύμνηθεν οὖρον, ὡς δεκασπόρῳ χρόνῳ</l>
<l n="21">ἀλόχους τε καὶ τέκνʼ εἰσίδωσιν ἄσμενοι,</l>
<l n="22">οἳ τήνδʼ ἐπεστράτευσαν Ἕλληνες πόλιν.</l>
<l n="23">ἐγὼ δέ — νικῶμαι γὰρ Ἀργείας θεοῦ</l>
<l n="24">Ἥρας Ἀθάνας θʼ, αἳ συνεξεῖλον Φρύγας — </l>
<l n="25">λείπω τὸ κλεινὸν Ἴλιον βωμούς τʼ ἐμούς·</l>
<l n="26">ἐρημία γὰρ πόλιν ὅταν λάβῃ κακή,</l>
<l n="27">νοσεῖ τὰ τῶν θεῶν οὐδὲ τιμᾶσθαι θέλει.</l>
<l n="28">πολλοῖς δὲ κωκυτοῖσιν αἰχμαλωτίδων</l>
<l n="29">βοᾷ Σκάμανδρος δεσπότας κληρουμένων.</l>
<l n="30">καὶ τὰς μὲν Ἀρκάς, τὰς δὲ Θεσσαλὸς λεὼς</l>
<l n="31">εἴληχʼ Ἀθηναίων τε Θησεῖδαι πρόμοι.</l>
<l n="32">ὅσαι δʼ ἄκληροι Τρῳάδων, ὑπὸ στέγαις</l>
<l n="33">ταῖσδʼ εἰσί, τοῖς πρώτοισιν ἐξῃρημέναι</l>
<l n="34">στρατοῦ, σὺν αὐταῖς δʼ ἡ Λάκαινα Τυνδαρὶς</l>
<l n="35">Ἑλένη, νομισθεῖσʼ αἰχμάλωτος ἐνδίκως.</l>
<l n="36">τὴν δʼ ἀθλίαν τήνδʼ εἴ τις εἰσορᾶν θέλει,</l>
<l n="37">πάρεστιν, Ἑκάβην κειμένην πυλῶν πάρος,</l>
<l n="38">δάκρυα χέουσαν πολλὰ καὶ πολλῶν ὕπερ·</l>
<l n="39">ᾗ παῖς μὲν ἀμφὶ μνῆμʼ Ἀχιλλείου τάφου</l>
<l n="40">λάθρα τέθνηκε τλημόνως Πολυξένη·</l>
<l n="41">φροῦδος δὲ Πρίαμος καὶ τέκνʼ· ἣν δὲ παρθένον</l>
<l n="42">μεθῆκʼ Ἀπόλλων δρομάδα Κασάνδραν ἄναξ,</l>
<l n="43">τὸ τοῦ θεοῦ τε παραλιπὼν τό τʼ εὐσεβὲς</l>
<l n="44">γαμεῖ βιαίως σκότιον Ἀγαμέμνων λέχος.</l>
<l n="45">ἀλλʼ, ὦ ποτʼ εὐτυχοῦσα, χαῖρέ μοι, πόλις</l>
<l n="46">ξεστόν τε πύργωμʼ· εἴ σε μὴ διώλεσεν</l>
<l n="47">Παλλὰς Διὸς παῖς, ἦσθʼ ἂν ἐν βάθροις ἔτι.</l>
</sp>
<milestone ed="p" n="48" unit="card"/>
<sp>
<speaker>Ἀθήνα</speaker>
<l n="48">ἔξεστι τὸν γένει μὲν ἄγχιστον πατρὸς</l>
<l n="49">μέγαν τε δαίμονʼ ἐν θεοῖς τε τίμιον,</l>
<l n="50">λύσασαν ἔχθραν τὴν πάρος, προσεννέπειν;</l>
</sp>
<sp>
<speaker>Ποσειδῶν</speaker>
<l n="51">ἔξεστιν· αἱ γὰρ συγγενεῖς ὁμιλίαι,</l>
<l n="52">ἄνασσʼ Ἀθάνα, φίλτρον οὐ σμικρὸν φρενῶν.</l>
</sp>
<sp>
<speaker>Ἀθήνα</speaker>
<l n="53">ἐπῄνεσʼ ὀργὰς ἠπίους· φέρω δὲ σοὶ</l>
<l n="54">κοινοὺς ἐμαυτῇ τʼ ἐς μέσον λόγους, ἄναξ.</l>
</sp>
<sp>
<speaker>Ποσειδῶν</speaker>
<l n="55">μῶν ἐκ θεῶν του καινὸν ἀγγελεῖς ἔπος,</l>
<l n="56">ἢ Ζηνὸς ἢ καὶ δαιμόνων τινὸς πάρα;</l>
</sp>
<sp>
<speaker>Ἀθήνα</speaker>
<l n="57">οὔκ, ἀλλὰ Τροίας οὕνεκʼ, ἔνθα βαίνομεν,</l>
<l n="58">πρὸς σὴν ἀφῖγμαι δύναμιν, ὡς κοινὴν λάβω.</l>
</sp>
<sp>
<speaker>Ποσειδῶν</speaker>
<l n="59">ἦ πού νιν, ἔχθραν τὴν πρὶν ἐκβαλοῦσα, νῦν</l>
<l n="60">ἐς οἶκτον ἦλθες πυρὶ κατῃθαλωμένης;</l>
</sp>
<sp>
<speaker>Ἀθήνα</speaker>
<l n="61">ἐκεῖσε πρῶτʼ ἄνελθε· κοινώσῃ λόγους</l>
<l n="62">καὶ συνθελήσεις ἃν ἐγὼ πρᾶξαι θέλω;</l>
</sp>
<sp>
<speaker>Ποσειδῶν</speaker>
<l n="63">μάλιστʼ· ἀτὰρ δὴ καὶ τὸ σὸν θέλω μαθεῖν·</l>
<l n="64">πότερον Ἀχαιῶν ἦλθες οὕνεκʼ ἢ Φρυγῶν;</l>
</sp>
<sp>
<speaker>Ἀθήνα</speaker>
<l n="65">τοὺς μὲν πρὶν ἐχθροὺς Τρῶας εὐφρᾶναι θέλω,</l>
<l n="66">στρατῷ δʼ Ἀχαιῶν νόστον ἐμβαλεῖν πικρόν.</l>
</sp>
<sp>
<speaker>Ποσειδῶν</speaker>
<l n="67">τί δʼ ὧδε πηδᾷς ἄλλοτʼ εἰς ἄλλους τρόπους</l>
<l n="68">μισεῖς τε λίαν καὶ φιλεῖς ὃν ἂν τύχῃς;</l>
</sp>
<sp>
<speaker>Ἀθήνα</speaker>
<l n="69">οὐκ οἶσθʼ ὑβρισθεῖσάν με καὶ ναοὺς ἐμούς;</l>
</sp>
<sp>
<speaker>Ποσειδῶν</speaker>
<l n="70">οἶδʼ, ἡνίκʼ Αἴας εἷλκε Κασάνδραν βίᾳ.</l>
</sp>
<sp>
<speaker>Ἀθήνα</speaker>
<l n="71">κοὐδέν γʼ Ἀχαιῶν ἔπαθεν οὐδʼ ἤκουσʼ ὕπο.</l>
</sp>
<sp>
<speaker>Ποσειδῶν</speaker>
<l n="72">καὶ μὴν ἔπερσάν γʼ Ἴλιον τῷ σῷ σθένει.</l>
</sp>
<sp>
<speaker>Ἀθήνα</speaker>
<l n="73">τοιγάρ σφε σὺν σοὶ βούλομαι δρᾶσαι κακῶς.</l>
</sp>
<sp>
<speaker>Ποσειδῶν</speaker>
<l n="74">ἕτοιμʼ ἃ βούλῃ τἀπʼ ἐμοῦ. δράσεις δὲ τί;</l>
</sp>
<sp>
<speaker>Ἀθήνα</speaker>
<l n="75">δύσνοστον αὐτοῖς νόστον ἐμβαλεῖν θέλω.</l>
</sp>
<sp>
<speaker>Ποσειδῶν</speaker>
<l n="76">ἐν γῇ μενόντων ἢ καθʼ ἁλμυρὰν ἅλα;</l>
</sp>
<sp>
<speaker>Ἀθήνα</speaker>
<l n="77">ὅταν πρὸς οἴκους ναυστολῶσʼ ἀπʼ Ἰλίου.</l>
<l n="78">καὶ Ζεὺς μὲν ὄμβρον καὶ χάλαζαν ἄσπετον</l>
<l n="79">πέμψει, δνοφώδη τʼ αἰθέρος φυσήματα·</l>
<l n="80">ἐμοὶ δὲ δώσειν φησὶ πῦρ κεραύνιον,</l>
<l n="81">βάλλειν Ἀχαιοὺς ναῦς τε πιμπράναι πυρί.</l>
<l n="82">σὺ δʼ αὖ, τὸ σόν, παράσχες Αἴγαιον πόρον</l>
<l n="83">τρικυμίαις βρέμοντα καὶ δίναις ἁλός,</l>
<l n="84">πλῆσον δὲ νεκρῶν κοῖλον Εὐβοίας μυχόν,</l>
<l n="85">ὡς ἂν τὸ λοιπὸν τἄμʼ ἀνάκτορʼ εὐσεβεῖν</l>
<l n="86">εἰδῶσʼ Ἀχαιοί, θεούς τε τοὺς ἄλλους σέβειν.</l>
</sp>
<sp>
<speaker>Ποσειδῶν</speaker>
<l n="87">ἔσται τάδʼ· ἡ χάρις γὰρ οὐ μακρῶν λόγων</l>
<l n="88">δεῖται· ταράξω πέλαγος Αἰγαίας ἁλός.</l>
<l n="89">ἀκταὶ δὲ Μυκόνου Δήλιοί τε χοιράδες</l>
<l n="90">Σκῦρός τε Λῆμνός θʼ αἱ Καφήρειοί τʼ ἄκραι</l>
<l n="91">πολλῶν θανόντων σώμαθʼ ἕξουσιν νεκρῶν.</l>
<l n="92">ἀλλʼ ἕρπʼ Ὄλυμπον καὶ κεραυνίους βολὰς</l>
<l n="93">λαβοῦσα πατρὸς ἐκ χερῶν καραδόκει,</l>
<l n="94">ὅταν στράτευμʼ Ἀργεῖον ἐξιῇ κάλως.</l>
<l n="95">μῶρος δὲ θνητῶν ὅστις ἐκπορθεῖ πόλεις,</l>
<l n="96">ναούς τε τύμβους θʼ, ἱερὰ τῶν κεκμηκότων,</l>
<l n="97">ἐρημίᾳ δοὺς αὐτὸς ὤλεθʼ ὕστερον.</l>
<milestone ed="p" n="98" unit="card"/>
</sp>
</div>
<div type="choral">
<div type="anapests">
<sp>
<speaker>Ἑκάβη</speaker>
<l n="98">ἄνα, δύσδαιμον, πεδόθεν κεφαλή·</l>
<l n="99">ἐπάειρε δέρην· οὐκέτι Τροία</l>
<l n="100">τάδε καὶ βασιλῆς ἐσμεν Τροίας.</l>
<l n="101">μεταβαλλομένου δαίμονος ἀνέχου.</l>
<l n="102">πλεῖ κατὰ πορθμόν, πλεῖ κατὰ δαίμονα,</l>
<l n="103">μηδὲ προσίστω πρῷραν βιότου</l>
<l n="104">πρὸς κῦμα πλέουσα τύχαισιν.</l>
<l n="105">αἰαῖ αἰαῖ.</l>
<l n="106">τί γὰρ οὐ πάρα μοι μελέᾳ στενάχειν,</l>
<l n="107">ᾗ πατρὶς ἔρρει καὶ τέκνα καὶ πόσις;</l>
<l n="108">ὦ πολὺς ὄγκος συστελλόμενος</l>
<l n="109">προγόνων, ὡς οὐδὲν ἄρʼ ἦσθα.</l>
<l n="110">τί με χρὴ σιγᾶν; τί δὲ μὴ σιγᾶν;</l>
<l n="111">
<del>τί δὲ θρηνῆσαι;</del>
</l>
<l n="112">δύστηνος ἐγὼ τῆς βαρυδαίμονος</l>
<l n="113">ἄρθρων κλίσεως, ὡς διάκειμαι,</l>
<l n="114">νῶτʼ ἐν στερροῖς λέκτροισι ταθεῖσʼ.</l>
<l n="115">οἴμοι κεφαλῆς, οἴμοι κροτάφων</l>
<l n="116">πλευρῶν θʼ, ὥς μοι πόθος εἱλίξαι</l>
<l n="117">καὶ διαδοῦναι νῶτον ἄκανθάν τʼ</l>
<l n="118">εἰς ἀμφοτέρους τοίχους, μελέων</l>
<l n="119">ἐπὶ τοὺς αἰεὶ δακρύων ἐλέγους.</l>
<l n="120">μοῦσα δὲ χαὕτη τοῖς δυστήνοις</l>
<l n="121">ἄτας κελαδεῖν ἀχορεύτους.</l>
<milestone ed="p" n="122" unit="card"/>
</sp>
</div>
<div type="lyric">
<sp>
<speaker>Ἑκάβη</speaker>
<l n="122">πρῷραι ναῶν, ὠκείαις</l>
<l n="123">Ἴλιον ἱερὰν αἳ κώπαις</l>
<l n="124">διʼ ἅλα πορφυροειδέα καὶ</l>
<l n="125">λιμένας Ἑλλάδος εὐόρμους</l>
<l n="126">αὐλῶν παιᾶνι στυγνῷ</l>
<l n="127">συρίγγων τʼ εὐφθόγγων φωνᾷ</l>
<l n="128">βαίνουσαι πλεκτὰν Αἰγύπτου</l>
<l n="129">παιδείαν ἐξηρτήσασθʼ,</l>
<l n="130">αἰαῖ, Τροίας ἐν κόλποις</l>
<l n="131">τὰν Μενελάου μετανισόμεναι</l>
<l n="132">στυγνὰν ἄλοχον, Κάστορι λώβαν</l>
<l n="133">τῷ τʼ Εὐρώτᾳ δυσκλείαν,</l>
<l n="134">ἃ σφάζει μὲν</l>
<l n="135">τὸν πεντήκοντʼ ἀροτῆρα τέκνων</l>
<l n="136">Πρίαμον, ἐμέ τε μελέαν Ἑκάβαν</l>
<l n="137">ἐς τάνδʼ ἐξώκειλʼ ἄταν.</l>
<l n="138">ὤμοι, θάκους οἵους θάσσω,</l>
<l n="139">σκηναῖς ἐφέδρους Ἀγαμεμνονίαις.</l>
<l n="140">δούλα δʼ ἄγομαι</l>
<l n="141">γραῦς ἐξ οἴκων πενθήρη</l>
<l n="142">κρᾶτʼ ἐκπορθηθεῖσʼ οἰκτρῶς.</l>
<l n="143">ἀλλʼ ὦ τῶν χαλκεγχέων Τρώων</l>
<l n="144">ἄλοχοι μέλεαι,</l>
<l n="145">καὶ κοῦραι <add>κοῦραι</add> δύσνυμφοι,</l>
<l n="146">τύφεται Ἴλιον, αἰάζωμεν.</l>
<l n="147">μάτηρ δʼ ὡσεί τις πτανοῖς</l>
<l n="148">ὄρνισιν, ὅπως ἐξάρξω ʼγὼ</l>
<l n="149">κλαγγάν, μολπάν, οὐ τὰν αὐτὰν</l>
<l n="150">οἵαν ποτὲ δὴ</l>
<l n="151">σκήπτρῳ Πριάμου διερειδομένα</l>
<l n="152">ποδὸς ἀρχεχόρου πληγαῖς Φρυγίους</l>
<l n="153">εὐκόμποις ἐξῆρχον θεούς.</l>
<milestone ed="p" n="153" unit="card"/>
</sp>
</div>
<div type="strophe" n="1">
<sp>
<speaker>Ἡμιχόριον Α</speaker>
<l n="154">Ἑκάβη, τί θροεῖς; τί δὲ θωΰσσεις;</l>
<l n="155">ποῖ λόγος ἥκει; διὰ γὰρ μελάθρων</l>
<l n="156">ἄιον οἴκτους οὓς οἰκτίζῃ.</l>
<l n="157">διὰ δὲ στέρνων φόβος ἄισσεν</l>
<l n="158">Τρῳάσιν, αἳ τῶνδʼ οἴκων εἴσω</l>
<l n="159">δουλείαν αἰάζουσιν.</l>
</sp>
<sp>
<speaker>Ἑκάβη</speaker>
<l n="160">ὦ τέκνʼ, Ἀργείων πρὸς ναῦς ἤδη  <gap/>
</l>
</sp>
<sp>
<speaker>Ἡμιχόριον Α</speaker>
<l n="161">κινεῖται κωπήρης χείρ;</l>
<l n="162">οἲ ἐγώ, τί θέλουσʼ, ἦ πού μʼ ἤδη</l>
<l n="163">ναυσθλώσουσιν πατρίας ἐκ γᾶς;</l>
</sp>
<sp>
<speaker>Ἑκάβη</speaker>
<l n="164">οὐκ οἶδʼ, εἰκάζω δʼ ἄταν.</l>
</sp>
<sp>
<speaker>Ἡμιχόριον Α</speaker>
<l n="165">ἰὼ ἰώ.</l>
<l n="166">μέλεαι μόχθων ἐπακουσόμεναι</l>
<l n="167">Τρῳάδες, ἔξω † κομίζεσθʼ † οἴκων·</l>
<l n="168">στέλλουσʼ Ἀργεῖοι νόστον.</l>
</sp>
<sp>
<speaker>Ἑκάβη</speaker>
<l n="169">αἶ, αἶ.</l>
<l n="170">μή νύν μοι τὰν</l>
<l n="171">ἐκβακχεύουσαν Κασάνδραν,</l>
<l n="172">αἰσχύναν Ἀργείοισιν,</l>
<l n="173">πέμψητʼ ἔξω,</l>
<l n="174">μαινάδʼ, ἐπʼ ἄλγει δʼ ἀλγυνθῶ.</l>
<l n="175">ἰώ.</l>
<l n="176">Τροία Τροία δύστανʼ, ἔρρεις,</l>
<l n="177">δύστανοι δʼ οἵ σʼ ἐκλείποντες</l>
<l n="178">καὶ ζῶντες καὶ δμαθέντες.</l>
</sp>
<milestone ed="p" n="176" unit="card"/>
</div>
<div type="antistrophe" n="1">
<sp>
<speaker>Ἡμιχόριον Β</speaker>
<l n="179">οἴμοι. τρομερὰ σκηνὰς ἔλιπον</l>
<l n="180">τάσδʼ Ἀγαμέμνονος ἐπακουσομένα,</l>
<l n="181">βασίλεια, σέθεν· μή με κτείνειν</l>
<l n="182">δόξʼ Ἀργείων κεῖται μελέαν;</l>
<l n="183">ἢ κατὰ πρύμνας ἤδη ναῦται</l>
<l n="184">στέλλονται κινεῖν κώπας;</l>
</sp>
<sp>
<speaker>Ἑκάβη</speaker>
<l n="185">ὦ τέκνον, ὀρθρεύου σὰν ψυχάν.</l>
</sp>
<sp>
<speaker>Ἡμιχόριον Β</speaker>
<l n="186">ἐκπληχθεῖσʼ ἦλθον φρίκᾳ.</l>
<l n="187">ἤδη τις ἔβα Δαναῶν κῆρυξ;</l>
<l n="188">τῷ πρόσκειμαι δούλα τλάμων;</l>
</sp>
<sp>
<speaker>Ἑκάβη</speaker>
<l n="189">ἐγγύς που κεῖσαι κλήρου.</l>
</sp>
<sp>
<speaker>Ἡμιχόριον Β</speaker>
<l n="190">ἰὼ ἰώ.</l>
<l n="191">τίς μʼ Ἀργείων ἢ Φθιωτᾶν</l>
<l n="192">ἢ νησαίαν μʼ ἄξει χώραν</l>
<l n="193">δύστανον πόρσω Τροίας;</l>
</sp>
<sp>
<speaker>Ἑκάβη</speaker>
<l n="194">φεῦ φεῦ.</l>
<l n="195">τῷ δʼ ἁ τλάμων</l>
<l n="196">ποῦ πᾷ γαίας δουλεύσω γραῦς,</l>
<l n="197">ὡς κηφήν, ἁ δειλαία,</l>
<l n="198">νεκροῦ μορφά,</l>
<l n="199">νεκύων ἀμενηνὸν ἄγαλμα,</l>
<l n="200">αἰαῖ</l>
<l n="201">τὰν παρὰ προθύροις φυλακὰν κατέχουσʼ</l>
<l n="202">ἢ παίδων θρέπτειρʼ, ἃ Τροίας</l>
<l n="203">ἀρχαγοὺς εἶχον τιμάς;</l>
</sp>
<milestone ed="p" n="197" unit="card"/>
</div>
<div type="strophe" n="2">
<sp>
<speaker>Χορός</speaker>
<l n="204">αἰαῖ αἰαῖ, ποίοις δʼ οἴκτοις</l>
<l n="205">τὰν σὰν λύμαν ἐξαιάζεις;</l>
<l n="206">οὐκ Ἰδαίοις ἱστοῖς κερκίδα</l>
<l n="207">δινεύουσʼ ἐξαλλάξω.</l>
<l n="208">νέατον τεκέων σώματα λεύσσω,</l>
<l n="209">νέατον  <gap/>
</l>
<l n="210">μόχθους ἕξω κρείσσους,</l>
<l n="211">ἢ λέκτροις πλαθεῖσʼ Ἑλλάνων  <gap/>
</l>
<l n="212">ʽἑ̓́ρροι νὺξ αὕτα καὶ δαίμων.ʼ</l>
<l n="213">ἢ Πειρήνας ὑδρευσομένα</l>
<l n="214">πρόσπολος οἰκτρὰ σεμνῶν ὑδάτων.</l>
<l n="215">τὰν κλεινὰν εἴθʼ ἔλθοιμεν</l>
<l n="216">Θησέως εὐδαίμονα χώραν.</l>
<l n="217">μὴ γὰρ δὴ δίναν γʼ Εὐρώτα,</l>
<l n="218">τὰν ἐχθίσταν θεράπναν Ἑλένας,</l>
<l n="219">ἔνθʼ ἀντάσω Μενέλᾳ δούλα,</l>
<l n="220">τῷ τᾶς Τροίας πορθητᾷ.</l>
</sp>
<milestone ed="p" n="214" unit="card"/>
</div>
<div type="antistrophe" n="2">
<sp>
<speaker>Χορός</speaker>
<l n="221">τὰν Πηνειοῦ σεμνὰν χώραν,</l>
<l n="222">κρηπῖδʼ Οὐλύμπου καλλίσταν,</l>
<l n="223">ὄλβῳ βρίθειν φάμαν ἤκουσʼ</l>
<l n="224">εὐθαλεῖ τʼ εὐκαρπείᾳ·</l>
<l n="225">τάδε δεύτερά μοι μετὰ τὰν ἱερὰν</l>
<l n="226">Θησέως ζαθέαν ἐλθεῖν χώραν.</l>
<l n="227">καὶ τὰν Αἰτναίαν Ἡφαίστου</l>
<l n="228">Φοινίκας ἀντήρη χώραν,</l>
<l n="229">Σικελῶν ὀρέων ματέρʼ, ἀκούω</l>
<l n="230">καρύσσεσθαι στεφάνοις ἀρετᾶς.</l>
<l n="231">τάν τʼ ἀγχιστεύουσαν γᾶν</l>
<l n="232">† Ἰονίῳ ναύται πόντῳ, †</l>
<l n="233">ἃν ὑγραίνει καλλιστεύων</l>
<l n="234">ὁ ξανθὰν χαίταν πυρσαίνων</l>
<l n="235">Κρᾶθις ζαθέαις πηγαῖσι τρέφων</l>
<l n="236">εὔανδρόν τʼ ὀλβίζων γᾶν.</l>
</sp>
<milestone ed="p" n="230" unit="card"/>
</div>
</div>
<div type="episode">
<div type="anapests">
<sp>
<speaker>Χορός</speaker>
<l n="237">καὶ μὴν Δαναῶν ὅδʼ ἀπὸ στρατιᾶς</l>
<l n="238">κῆρυξ, νεοχμῶν μύθων ταμίας,</l>
<l n="239">στείχει ταχύπουν ἴχνος ἐξανύων.</l>
<l n="240">τί φέρει; τί λέγει; δοῦλαι γὰρ δὴ</l>
<l n="241">Δωρίδος ἐσμὲν χθονὸς ἤδη.</l>
</sp>
<sp>
<speaker>Ταλθύβιος</speaker>
<l n="242">Ἑκάβη, πυκνὰς γὰρ οἶσθά μʼ ἐς Τροίαν ὁδοὺς</l>
<l n="243">ἐλθόντα κήρυκʼ ἐξ Ἀχαιικοῦ στρατοῦ,</l>
<l n="244">ἐγνωσμένος δὲ καὶ πάροιθέ σοι, γύναι,</l>
<l n="245">Ταλθύβιος ἥκω καινὸν ἀγγελῶν λόγον.</l>
<milestone ed="p" n="239" unit="card"/>
</sp>
</div>
<div type="lyric">
<sp>
<speaker>Ἑκάβη</speaker>
<l n="246">
<add>αἰαῖ,</add> τόδε</l>
<l n="247">τόδε, φίλαι Τρῳάδες, ὃ φόβος ἦν πάλαι.</l>
</sp>
<sp>
<speaker>Ταλθύβιος</speaker>
<l n="248">ἤδη κεκλήρωσθʼ, εἰ τόδʼ ἦν ὑμῖν φόβος.</l>
</sp>
<sp>
<speaker>Ἑκάβη</speaker>
<l n="249">αἰαῖ, τίνʼ ἢ</l>
<l n="250">Θεσσαλίας πόλιν ἢ</l>
<l n="251">Φθιάδος εἶπας ἢ Καδμείας χθονός;</l>
</sp>
<sp>
<speaker>Ταλθύβιος</speaker>
<l n="252">κατʼ ἄνδρʼ ἑκάστη κοὐχ ὁμοῦ λελόγχατε.</l>
</sp>
<sp>
<speaker>Ἑκάβη</speaker>
<l n="253">τίνʼ ἄρα τίς ἔλαχε; τίνα πότμος εὐτυχὴς</l>
<l n="254">Ἰλιάδων μένει;</l>
</sp>
<sp>
<speaker>Ταλθύβιος</speaker>
<l n="255">οἶδʼ· ἀλλʼ ἕκαστα πυνθάνου, μὴ πάνθʼ ὁμοῦ.</l>
</sp>
<sp>
<speaker>Ἑκάβη</speaker>
<l n="256">τοὐμὸν τίς ἆρʼ</l>
<l n="257">ἔλαχε τέκος, ἔνεπε, τλάμονα Κασάνδραν;</l>
</sp>
<sp>
<speaker>Ταλθύβιος</speaker>
<l n="258">ἐξαίρετόν νιν ἔλαβεν Ἀγαμέμνων ἄναξ.</l>
</sp>
<sp>
<speaker>Ἑκάβη</speaker>
<l n="259">ἦ τᾷ Λακεδαιμονίᾳ νύμφᾳ</l>
<l n="260">δούλαν; ἰώ μοί μοι.</l>
</sp>
<sp>
<speaker>Ταλθύβιος</speaker>
<l n="261">οὔκ, ἀλλὰ λέκτρων σκότια νυμφευτήρια.</l>
</sp>
<sp>
<speaker>Ἑκάβη</speaker>
<l n="262">ἦ τὰν τοῦ Φοίβου παρθένον, ᾇ γέρας ὁ</l>
<l n="263">χρυσοκόμας ἔδωκʼ ἄλεκτρον ζόαν;</l>
</sp>
<sp>
<speaker>Ταλθύβιος</speaker>
<l n="264">ἔρως ἐτόξευσʼ αὐτὸν ἐνθέου κόρης.</l>
</sp>
<sp>
<speaker>Ἑκάβη</speaker>
<l n="265">ῥῖπτε, τέκνον, ζαθέους κλῇ-</l>
<l n="266">δας καὶ ἀπὸ χροὸς ἐνδυ-</l>
<l n="267">τῶν στεφέων ἱεροὺς στολμούς.</l>
</sp>
<sp>
<speaker>Ταλθύβιος</speaker>
<l n="268">οὐ γὰρ μέγʼ αὐτῇ βασιλικῶν λέκτρων τυχεῖν;</l>
</sp>
<sp>
<speaker>Ἑκάβη</speaker>
<l n="269">τί δʼ ὃ νεοχμὸν ἀπʼ ἐμέθεν ἐλάβετε τέκος, ποῦ μοι;</l>
</sp>
<sp>
<speaker>Ταλθύβιος</speaker>
<l n="270">Πολυξένην ἔλεξας, ἢ τίνʼ ἱστορεῖς;</l>
</sp>
<sp>
<speaker>Ἑκάβη</speaker>
<l n="271">ταύταν· τῷ πάλος ἔζευξεν;</l>
</sp>
<sp>
<speaker>Ταλθύβιος</speaker>
<l n="272">τύμβῳ τέτακται προσπολεῖν Ἀχιλλέως.</l>
</sp>
<sp>
<speaker>Ἑκάβη</speaker>
<l n="273">ὤμοι ἐγώ· τάφῳ πρόσπολον ἐτεκόμαν.</l>
<l n="274">ἀτὰρ τίς ὅδʼ ἢ νόμος ἢ τί</l>
<l n="275">θέσμιον, ὦ φίλος, Ἑλλάνων;</l>
</sp>
<sp>
<speaker>Ταλθύβιος</speaker>
<l n="276">εὐδαιμόνιζε παῖδα σήν· ἔχει καλῶς.</l>
</sp>
<sp>
<speaker>Ἑκάβη</speaker>
<l n="277">τί τόδʼ ἔλακες; ἆρά μοι ἀέλιον λεύσσει;</l>
</sp>
<sp>
<speaker>Ταλθύβιος</speaker>
<l n="278">ἔχει πότμος νιν, ὥστʼ ἀπηλλάχθαι πόνων.</l>
</sp>
<sp>
<speaker>Ἑκάβη</speaker>
<l n="279">τί δʼ ἁ τοῦ χαλκεομήστορος Ἕκτορος δάμαρ,</l>
<l n="280">Ἀνδρομάχα τάλαινα, τίνʼ ἔχει τύχαν;</l>
</sp>
<sp>
<speaker>Ταλθύβιος</speaker>
<l n="281">καὶ τήνδʼ Ἀχιλλέως ἔλαβε παῖς ἐξαίρετον.</l>
</sp>
<sp>
<speaker>Ἑκάβη</speaker>
<l n="282">ἐγὼ δὲ τῷ</l>
<l n="283">πρόσπολος ἁ τριτοβάμονος χερὶ</l>
<l n="284">δευομένα βάκτρου γεραιῷ κάρᾳ;</l>
</sp>
<sp>
<speaker>Ταλθύβιος</speaker>
<l n="285">Ἰθάκης Ὀδυσσεὺς ἔλαχʼ ἄναξ δούλην σʼ ἔχειν.</l>
<milestone ed="p" n="278" unit="card"/>
</sp>
<sp>
<speaker>Ἑκάβη</speaker>
<l n="286">ἒ ἔ.</l>
<l n="287">ἄρασσε κρᾶτα κούριμον,</l>
<l n="288">ἕλκʼ ὀνύχεσσι δίπτυχον παρειάν.</l>
<l n="289">ἰώ μοί μοι.</l>
<l n="290">μυσαρῷ δολίῳ λέλογχα φωτὶ δουλεύειν,</l>
<l n="291">πολεμίῳ δίκας, παρανόμῳ δάκει,</l>
<l n="292">ὃς πάντα τἀκεῖθεν ἐνθάδ<add>ε στρέφει, τὰ δʼ</add>
</l>
<l n="293">ἀντίπαλʼ αὖθις ἐκεῖσε διπτύχῳ γλώσσᾳ</l>
<l n="294">φίλα τὰ πρότερʼ ἄφιλα τιθέμενος πάντων.</l>
<l n="295">γοᾶσθʼ, ὦ Τρῳάδες, με.</l>
<l n="296">βέβακα δύσποτμος. <del>οἴχομαι</del> ἁ</l>
<l n="297">τάλαινα, δυστυχεστάτῳ</l>
<l n="298">προσέπεσον κλήρῳ.</l>
</sp>
<milestone ed="p" n="292" unit="card"/>
</div>
<div type="iambic">
<sp>
<speaker>Χορός</speaker>
<l n="299">τὸ μὲν σὸν οἶσθα, πότνια, τὰς δʼ ἐμὰς τύχας</l>
<l n="300">τίς ἆρʼ Ἀχαιῶν ἢ τίς Ἑλλήνων ἔχει;</l>
</sp>
<sp>
<speaker>Ταλθύβιος</speaker>
<l n="301">ἴτʼ, ἐκκομίζειν δεῦρο Κασάνδραν χρεὼν</l>
<l n="302">ὅσον τάχιστα, δμῶες, ὡς στρατηλάτῃ</l>
<l n="303">ἐς χεῖρα δούς νιν, εἶτα τὰς εἰληγμένας</l>
<l n="304">καὶ τοῖσιν ἄλλοις αἰχμαλωτίδων ἄγω.</l>
<l n="305">ἔα· τί πεύκης ἔνδον αἴθεται σέλας;</l>
<l n="306">πιμπρᾶσιν — ἢ τί δρῶσι — Τρῳάδες μυχούς,</l>
<l n="307">ὡς ἐξάγεσθαι τῆσδε μέλλουσαι χθονὸς</l>
<l n="308">πρὸς Ἄργος, αὑτῶν τʼ ἐκπυροῦσι σώματα</l>
<l n="309">θανεῖν θέλουσαι; κάρτα τοι τοὐλεύθερον</l>
<l n="310">ἐν τοῖς τοιούτοις δυσλόφως φέρει κακά.</l>
<l n="311">ἄνοιγʼ ἄνοιγε, μὴ τὸ ταῖσδε πρόσφορον</l>
<l n="312">ἐχθρὸν δʼ Ἀχαιοῖς εἰς ἔμʼ αἰτίαν βάλῃ.</l>
</sp>
<sp>
<speaker>Ἑκάβη</speaker>
<l n="313">οὐκ ἔστιν, οὐ πιμπρᾶσιν, ἀλλὰ παῖς ἐμὴ</l>
<l n="314">μαινὰς θοάζει δεῦρο Κασάνδρα δρόμῳ.</l>
<milestone ed="p" n="308" unit="card"/>
</sp>
</div>
<div type="lyric">
<sp>
<speaker>Κασάνδρα</speaker>
<l n="315">Ἄνεχε· πάρεχε.</l>
<l n="316">φῶς φέρʼ, ὤ· σέβω· φλέγω — ἰδού, ἰδού — </l>
<l n="317">λαμπάσι τόδʼ ἱερόν.</l>
<l n="318">ὦ Ὑμέναιʼ ἄναξ·</l>
<l n="319">μακάριος ὁ γαμέτας·</l>
<l n="320">μακαρία δʼ ἐγὼ βασιλικοῖς λέκτροις</l>
<l n="321">κατʼ Ἄργος ἁ γαμουμένα.</l>
<l n="322">Ὑμήν, ὦ Ὑμέναιʼ ἄναξ.</l>
<l n="323">ἐπεὶ σύ, μᾶτερ, ἐπὶ δάκρυσι καὶ</l>
<l n="324">γόοισι τὸν θανόντα πατέρα πατρίδα τε</l>
<l n="325">φίλαν καταστένουσʼ ἔχεις,</l>
<l n="326">ἐγὼ δʼ ἐπὶ γάμοις ἐμοῖς</l>
<l n="327">ἀναφλέγω πυρὸς φῶς</l>
<l n="328">ἐς αὐγάν, ἐς αἴγλαν,</l>
<l n="329">διδοῦσʼ, ὦ Ὑμέναιε, σοί,</l>
<l n="330">διδοῦσʼ, ὦ Ἑκάτα, φάος,</l>
<l n="331">παρθένων ἐπὶ λέκτροις</l>
<l n="332">ᾇ νόμος ἔχει.</l>
<l n="333">πάλλε πόδα.</l>
<l n="334">αἰθέριον ἄναγε χορόν· εὐἅν, εὐοἵ·</l>
<l n="335">ὡς ἐπὶ πατρὸς ἐμοῦ</l>
<l n="336">μακαριωτάταις</l>
<l n="337">τύχαις· ὁ χορὸς ὅσιος.</l>
<l n="338">ἄγε σύ, Φοῖβε, νῦν· κατὰ σὸν ἐν δάφναις</l>
<l n="339">ἀνάκτορον θυηπολῶ,</l>
<l n="340">Ὑμήν, ὦ Ὑμέναιʼ, Ὑμήν.</l>
<l n="341">χόρευε, μᾶτερ, ἀναγέλασον·</l>
<l n="342">ἕλισσε τᾷδʼ ἐκεῖσε μετʼ ἐμέθεν ποδῶν</l>
<l n="343">φέρουσα φιλτάταν βάσιν.</l>
<l n="344">βοάσαθʼ Ὑμέναιον, ὤ,</l>
<l n="345">μακαρίαις ἀοιδαῖς</l>
<l n="346">ἰαχαῖς τε νύμφαν.</l>
<l n="347">ἴτʼ, ὦ καλλίπεπλοι Φρυγῶν</l>
<l n="348">κόραι, μέλπετʼ ἐμῶν γάμων</l>
<l n="349">τὸν πεπρωμένον εὐνᾷ</l>
<l n="350">πόσιν ἐμέθεν.</l>
</sp>
</div>
<div type="iambic">
<milestone ed="p" n="341" unit="card"/>
<sp>
<speaker>Χορός</speaker>
<l n="351">βασίλεια, βακχεύουσαν οὐ λήψῃ κόρην,</l>
<l n="352">μὴ κοῦφον αἴρῃ βῆμʼ ἐς Ἀργείων στρατόν;</l>
</sp>
<sp>
<speaker>Ἑκάβη</speaker>
<l n="353">Ἥφαιστε, δᾳδουχεῖς μὲν ἐν γάμοις βροτῶν,</l>
<l n="354">ἀτὰρ λυγράν γε τήνδʼ ἀναιθύσσεις φλόγα</l>
<l n="355">ἔξω τε μεγάλων ἐλπίδων.</l>
<l n="356">οἴμοι, τέκνον,</l>
<l n="357">ὡς οὐχ ὑπʼ αἰχμῆς <add>σʼ</add> οὐδʼ ὑπʼ Ἀργείου δορὸς</l>
<l n="358">γάμους γαμεῖσθαι τούσδʼ ἐδόξαζόν ποτε.</l>
<l n="359">παράδος ἐμοὶ φῶς· οὐ γὰρ ὀρθὰ πυρφορεῖς</l>
<l n="360">μαινὰς θοάζουσʼ, οὐδέ σʼ αἱ τύχαι, τέκνον,</l>
<l n="361">† ἐσωφρονήκασʼ †, ἀλλʼ ἔτʼ ἐν ταὐτῷ μένεις.</l>
<l n="362">ἐσφέρετε πεύκας, δάκρυά τʼ ἀνταλλάξατε</l>
<l n="363">τοῖς τῆσδε μέλεσι, Τρῳάδες, γαμηλίοις.</l>
</sp>
<sp n="*kasa/ndra">
<speaker>Κασάνδρα</speaker>
<l n="364">μῆτερ, πύκαζε κρᾶτʼ ἐμὸν νικηφόρον,</l>
<l n="365">καὶ χαῖρε τοῖς ἐμοῖσι βασιλικοῖς γάμοις·</l>
<l n="366">καὶ πέμπε, κἂν μὴ τἀμά σοι πρόθυμά γʼ ᾖ,</l>
<l n="367">ὤθει βιαίως· εἰ γὰρ ἔστι Λοξίας,</l>
<l n="368">Ἑλένης γαμεῖ με δυσχερέστερον γάμον</l>
<l n="369">ὁ τῶν Ἀχαιῶν κλεινὸς Ἀγαμέμνων ἄναξ.</l>
<l n="370">κτενῶ γὰρ αὐτόν, κἀντιπορθήσω δόμους</l>
<l n="371">ποινὰς ἀδελφῶν καὶ πατρὸς λαβοῦσʼ ἐμοῦ  <gap/>
</l>
<l n="372">ἀλλʼ ἄττʼ ἐάσω· πέλεκυν οὐχ ὑμνήσομεν,</l>
<l n="373">ὃς ἐς τράχηλον τὸν ἐμὸν εἶσι χἁτέρων·</l>
<l n="374">μητροκτόνους τʼ ἀγῶνας, οὓς οὑμοὶ γάμοι</l>
<l n="375">θήσουσιν, οἴκων τʼ Ἀτρέως ἀνάστασιν.</l>
<l n="376">πόλιν δὲ δείξω τήνδε μακαριωτέραν</l>
<l n="377">ἢ τοὺς Ἀχαιούς, ἔνθεος μέν, ἀλλʼ ὅμως</l>
<l n="378">τοσόνδε γʼ ἔξω στήσομαι βακχευμάτων·</l>
<l n="379">οἳ διὰ μίαν γυναῖκα καὶ μίαν Κύπριν,</l>
<l n="380">θηρῶντες Ἑλένην, μυρίους ἀπώλεσαν.</l>
<l n="381">ὁ δὲ στρατηγὸς ὁ σοφὸς ἐχθίστων ὕπερ</l>
<l n="382">τὰ φίλτατʼ ὤλεσʼ, ἡδονὰς τὰς οἴκοθεν</l>
<l n="383">τέκνων ἀδελφῷ δοὺς γυναικὸς οὕνεκα,</l>
<l n="384">καὶ ταῦθʼ ἑκούσης κοὐ βίᾳ λελῃσμένης.</l>
<l n="385">ἐπεὶ δʼ ἐπʼ ἀκτὰς ἤλυθον Σκαμανδρίους,</l>
<l n="386">ἔθνῃσκον, οὐ γῆς ὅριʼ ἀποστερούμενοι</l>
<l n="387">οὐδʼ ὑψίπυργον πατρίδʼ· οὓς δʼ Ἄρης ἕλοι,</l>
<l n="388">οὐ παῖδας εἶδον, οὐ δάμαρτος ἐν χεροῖν</l>
<l n="389">πέπλοις συνεστάλησαν, ἐν ξένῃ δὲ γῇ</l>
<l n="390">κεῖνται. τὰ δʼ οἴκοι τοῖσδʼ ὅμοιʼ ἐγίγνετο·</l>
<l n="391">χῆραί τʼ ἔθνῃσκον, οἳ δʼ ἄπαιδες ἐν δόμοις</l>
<l n="392">ἄλλοις τέκνʼ ἐκθρέψαντες· οὐδὲ πρὸς τάφοις</l>
<l n="393">ἔσθʼ ὅστις αὐτῶν αἷμα γῇ δωρήσεται.</l>
<l n="394">ἦ τοῦδʼ ἐπαίνου τὸ στράτευμʼ ἐπάξιον.  — </l>
<l n="395">σιγᾶν ἄμεινον τᾀσχρά, μηδὲ μοῦσά μοι</l>
<l n="396">γένοιτʼ ἀοιδὸς ἥτις ὑμνήσει κακά.</l>
<milestone ed="p" n="386" unit="card"/>
<l n="397">Τρῶες δὲ πρῶτον μέν, τὸ κάλλιστον κλέος,</l>
<l n="398">ὑπὲρ πάτρας ἔθνῃσκον· οὓς δʼ ἕλοι δόρυ,</l>
<l n="399">νεκροί γʼ ἐς οἴκους φερόμενοι φίλων ὕπο</l>
<l n="400">ἐν γῇ πατρῴᾳ περιβολὰς εἶχον χθονός,</l>
<l n="401">χερσὶν περισταλέντες ὧν ἐχρῆν ὕπο·</l>
<l n="402">ὅσοι δὲ μὴ θάνοιεν ἐν μάχῃ Φρυγῶν,</l>
<l n="403">ἀεὶ κατʼ ἦμαρ σὺν δάμαρτι καὶ τέκνοις</l>
<l n="404">ᾤκουν, Ἀχαιοῖς ὧν ἀπῆσαν ἡδοναί.</l>
<l n="405">τὰ δʼ Ἕκτορός σοι λύπρʼ ἄκουσον ὡς ἔχει·</l>
<l n="406">δόξας ἀνὴρ ἄριστος οἴχεται θανών,</l>
<l n="407">καὶ τοῦτʼ Ἀχαιῶν ἵξις ἐξεργάζεται·</l>
<l n="408">εἰ δʼ ἦσαν οἴκοι, χρηστὸς ὢν ἐλάνθανεν.</l>
<l n="409">Πάρις δʼ ἔγημε τὴν Διός· γήμας δὲ μή,</l>
<l n="410">σιγώμενον τὸ κῆδος εἶχεν ἐν δόμοις.</l>
<l n="411">φεύγειν μὲν οὖν χρὴ πόλεμον ὅστις εὖ φρονεῖ·</l>
<l n="412">εἰ δʼ ἐς τόδʼ ἔλθοι, στέφανος οὐκ αἰσχρὸς πόλει</l>
<l n="413">καλῶς ὀλέσθαι, μὴ καλῶς δὲ δυσκλεές.</l>
<l n="414">ὧν οὕνεκʼ οὐ χρή, μῆτερ, οἰκτίρειν σε γῆν,</l>
<l n="415">οὐ τἀμὰ λέκτρα· τοὺς γὰρ ἐχθίστους ἐμοὶ</l>
<l n="416">καὶ σοὶ γάμοισι τοῖς ἐμοῖς διαφθερῶ.</l>
</sp>
<sp>
<speaker>Χορός</speaker>
<l n="417">ὡς ἡδέως κακοῖσιν οἰκείοις γελᾷς,</l>
<l n="418">μέλπεις θʼ ἃ μέλπουσʼ οὐ σαφῆ δείξεις ἴσως.</l>
</sp>
<sp>
<speaker>Ταλθύβιος</speaker>
<l n="419">εἰ μή σʼ Ἀπόλλων ἐξεβάκχευεν φρένας,</l>
<l n="420">οὔ τἂν ἀμισθὶ τοὺς ἐμοὺς στρατηλάτας</l>
<l n="421">τοιαῖσδε φήμαις ἐξέπεμπες ἂν χθονός.</l>
<l n="422">ἀτὰρ τὰ σεμνὰ καὶ δοκήμασιν σοφὰ</l>
<l n="423">οὐδέν τι κρείσσω τῶν τὸ μηδὲν ἦν ἄρα.</l>
<l n="424">ὁ γὰρ μέγιστος τῶν Πανελλήνων ἄναξ,</l>
<l n="425">Ἀτρέως φίλος παῖς, τῆσδʼ ἔρωτʼ ἐξαίρετον</l>
<l n="426">μαινάδος ὑπέστη· καὶ πένης μέν εἰμʼ ἐγώ,</l>
<l n="427">ἀτὰρ λέχος γε τῆσδʼ ἂν οὐκ ἐκτησάμην.</l>
<l n="428">καὶ σοὶ μέν — οὐ γὰρ ἀρτίας ἔχεις φρένας — </l>
<l n="429">Ἀργεῖʼ ὀνείδη καὶ Φρυγῶν ἐπαινέσεις</l>
<l n="430">ἀνέμοις φέρεσθαι παραδίδωμʼ· ἕπου δέ μοι</l>
<l n="431">πρὸς ναῦς, καλὸν νύμφευμα τῷ στρατηλάτῃ.</l>
<l n="432">σὺ δʼ, ἡνίκʼ ἄν σε Λαρτίου χρῄζῃ τόκος</l>
<l n="433">ἄγειν, ἕπεσθαι· σώφρονος δʼ ἔσῃ λάτρις</l>
<l n="434">γυναικός, ὥς φασʼ οἱ μολόντες Ἴλιον.</l>
<milestone ed="p" n="424" unit="card"/>
</sp>
<sp>
<speaker>Κασάνδρα</speaker>
<l n="435">ἦ δεινὸς ὁ λάτρις. τί ποτʼ ἔχουσι τοὔνομα</l>
<l n="436">κήρυκες, ἓν ἀπέχθημα πάγκοινον βροτοῖς,</l>
<l n="437">οἱ περὶ τυράννους καὶ πόλεις ὑπηρέται;</l>
<l n="438">σὺ τὴν ἐμὴν φῂς μητέρʼ εἰς Ὀδυσσέως</l>
<l n="439">ἥξειν μέλαθρα; ποῦ δʼ Ἀπόλλωνος λόγοι,</l>
<l n="440">οἵ φασιν αὐτὴν εἰς ἔμʼ ἡρμηνευμένοι</l>
<l n="441">αὐτοῦ θανεῖσθαι;  <gap/> τἄλλα δʼ οὐκ ὀνειδιῶ.</l>
<l n="442">δύστηνος, οὐκ οἶδʼ οἷά νιν μένει παθεῖν·</l>
<l n="443">ὡς χρυσὸς αὐτῷ τἀμὰ καὶ Φρυγῶν κακὰ</l>
<l n="444">δόξει ποτʼ εἶναι. δέκα γὰρ ἐκπλήσας ἔτη</l>
<l n="445">πρὸς τοῖσιν ἐνθάδʼ, ἵξεται μόνος πάτραν</l>
<l n="446">
<gap/>
</l>
<l n="447">οὗ δὴ στενὸν δίαυλον ᾤκισται πέτρας</l>
<l n="448">δεινὴ Χάρυβδις, ὠμοβρώς τʼ ὀρειβάτης</l>
<l n="449">Κύκλωψ, Λιγυστίς θʼ ἡ συῶν μορφώτρια</l>
<l n="450">Κίρκη, θαλάσσης θʼ ἁλμυρᾶς ναυάγια,</l>
<l n="451">λωτοῦ τʼ ἔρωτες, Ἡλίου θʼ ἁγναὶ βόες,</l>
<l n="452">αἳ σάρκα φωνήεσσαν ἥσουσίν ποτε,</l>
<l n="453">πικρὰν Ὀδυσσεῖ γῆρυν. ὡς δὲ συντέμω,</l>
<l n="454">ζῶν εἶσʼ ἐς Ἅιδου κἀκφυγὼν λίμνης ὕδωρ</l>
<l n="455">κάκʼ ἐν δόμοισι μυρίʼ εὑρήσει μολών.</l>
<milestone ed="p" n="444" unit="card"/>
</sp>
</div>
<div type="trochees">
<sp>
<speaker>Κασάνδρα</speaker>
<l n="456">ἀλλὰ γὰρ τί τοὺς Ὀδυσσέως ἐξακοντίζω πόνους;</l>
<l n="457">στεῖχʼ ὅπως τάχιστʼ· ἐς Ἅιδου νυμφίῳ γημώμεθα.</l>
<l n="458">ἦ κακὸς κακῶς ταφήσῃ νυκτός, οὐκ ἐν ἡμέρᾳ,</l>
<l n="459">ὦ δοκῶν σεμνόν τι πράσσειν, Δαναϊδῶν ἀρχηγέτα.</l>
<l n="460">κἀμέ τοι νεκρὸν φάραγγες γυμνάδʼ ἐκβεβλημένην</l>
<l n="461">ὕδατι χειμάρρῳ ῥέουσαι, νυμφίου πέλας τάφου,</l>
<l n="462">θηρσὶ δώσουσιν δάσασθαι, τὴν Ἀπόλλωνος λάτριν.</l>
<l n="463">ὦ στέφη τοῦ φιλτάτου μοι θεῶν, ἀγάλματʼ εὔια,</l>
<l n="464">χαίρετʼ· ἐκλέλοιφʼ ἑορτάς, αἷς πάροιθʼ ἠγαλλόμην.</l>
<l n="465">ἴτʼ ἀπʼ ἐμοῦ χρωτὸς σπαραγμοῖς, ὡς ἔτʼ οὖσʼ ἁγνὴ χρόα</l>
<l n="466">δῶ θοαῖς αὔραις φέρεσθαί σοι τάδʼ, ὦ μαντεῖʼ ἄναξ.</l>
<l n="467">ποῦ σκάφος τὸ τοῦ στρατηγοῦ; ποῖ ποτʼ ἐμβαίνειν με χρή;</l>
<l n="468">οὐκέτʼ ἂν φθάνοις ἂν αὔραν ἱστίοις καραδοκῶν,</l>
<l n="469">ὡς μίαν τριῶν Ἐρινὺν τῆσδέ μʼ ἐξάξων χθονός.</l>
<l n="470">χαῖρέ μοι, μῆτερ· δακρύσῃς μηδέν· ὦ φίλη πατρίς,</l>
<l n="471">οἵ τε γῆς ἔνερθʼ ἀδελφοὶ χὡ τεκὼν ἡμᾶς πατήρ,</l>
<l n="472">οὐ μακρὰν δέξεσθέ μʼ· ἥξω δʼ ἐς νεκροὺς νικηφόρος</l>
<l n="473">καὶ δόμους πέρσασʼ Ἀτρειδῶν, ὧν ἀπωλόμεσθʼ ὕπο.</l>
</sp>
<milestone ed="p" n="462" unit="card"/>
</div>
<div type="iambic">
<sp>
<speaker>Χορός</speaker>
<l n="474">Ἑκάβης γεραιᾶς φύλακες, οὐ δεδόρκατε</l>
<l n="475">δέσποιναν ὡς ἄναυδος ἐκτάδην πίτνει;</l>
<l n="476">οὐκ ἀντιλήψεσθʼ; ἦ μεθήσετʼ, ὦ κακαί,</l>
<l n="477">γραῖαν πεσοῦσαν; αἴρετʼ εἰς ὀρθὸν δέμας.</l>
</sp>
<sp>
<speaker>Ἑκάβη</speaker>
<l n="478">ἐᾶτέ μʼ — οὔτοι φίλα τὰ μὴ φίλʼ, ὦ κόραι — </l>
<l n="479">κεῖσθαι πεσοῦσαν· πτωμάτων γὰρ ἄξια</l>
<l n="480">πάσχω τε καὶ πέπονθα κἄτι πείσομαι.</l>
<l n="481">ὦ θεοί  <gap/> κακοὺς μὲν ἀνακαλῶ τοὺς συμμάχους,</l>
<l n="482">ὅμως δʼ ἔχει τι σχῆμα κικλήσκειν θεούς,</l>
<l n="483">ὅταν τις ἡμῶν δυστυχῆ λάβῃ τύχην.</l>
<l n="484">πρῶτον μὲν οὖν μοι τἀγάθʼ ἐξᾷσαι φίλον·</l>
<l n="485">τοῖς γὰρ κακοῖσι πλείονʼ οἶκτον ἐμβαλῶ.</l>
<l n="486">ἦμεν τύραννοι κἀς τύραννʼ ἐγημάμην,</l>
<l n="487">κἀνταῦθʼ ἀριστεύοντʼ ἐγεινάμην τέκνα,</l>
<l n="488">οὐκ ἀριθμὸν ἄλλως, ἀλλʼ ὑπερτάτους Φρυγῶν·</l>
<l n="489">οὓς Τρῳὰς οὐδʼ Ἑλληνὶς οὐδὲ βάρβαρος</l>
<l n="490">γυνὴ τεκοῦσα κομπάσειεν ἄν ποτε.</l>
<l n="491">κἀκεῖνά τʼ εἶδον δορὶ πεσόνθʼ Ἑλληνικῷ</l>
<l n="492">τρίχας τʼ ἐτμήθην τάσδε πρὸς τύμβοις νεκρῶν,</l>
<l n="493">καὶ τὸν φυτουργὸν Πρίαμον οὐκ ἄλλων πάρα</l>
<l n="494">κλύουσʼ ἔκλαυσα, τοῖσδε δʼ εἶδον ὄμμασιν</l>
<l n="495">αὐτὴ κατασφαγέντʼ ἐφʼ ἑρκείῳ πυρᾷ,</l>
<l n="496">πόλιν θʼ ἁλοῦσαν. ἃς δʼ ἔθρεψα παρθένους</l>
<l n="497">ἐς ἀξίωμα νυμφίων ἐξαίρετον,</l>
<l n="498">ἄλλοισι θρέψασʼ ἐκ χερῶν ἀφῃρέθην.</l>
<l n="499">κοὔτʼ ἐξ ἐκείνων ἐλπὶς ὡς ὀφθήσομαι,</l>
<l n="500">αὐτή τʼ ἐκείνας οὐκέτʼ ὄψομαί ποτε.</l>
<l n="501">τὸ λοίσθιον δέ, θριγκὸς ἀθλίων κακῶν,</l>
<l n="502">δούλη γυνὴ γραῦς Ἑλλάδʼ εἰσαφίξομαι.</l>
<l n="503">ἃ δʼ ἐστὶ γήρᾳ τῷδʼ ἀσυμφορώτατα,</l>
<l n="504">τούτοις με προσθήσουσιν, ἢ θυρῶν λάτριν</l>
<l n="505">κλῇδας φυλάσσειν, τὴν τεκοῦσαν Ἕκτορα,</l>
<l n="506">ἢ σιτοποιεῖν, κἀν πέδῳ κοίτας ἔχειν</l>
<l n="507">ῥυσοῖσι νώτοις, βασιλικῶν ἐκ δεμνίων,</l>
<l n="508">τρυχηρὰ περὶ τρυχηρὸν εἱμένην χρόα</l>
<l n="509">πέπλων λακίσματʼ, ἀδόκιμʼ ὀλβίοις ἔχειν.</l>
<l n="510">οἲ ʼγὼ τάλαινα, διὰ γάμον μιᾶς ἕνα</l>
<l n="511">γυναικὸς οἵων ἔτυχον ὧν τε τεύξομαι.</l>
<l n="512">ὦ τέκνον, ὦ σύμβακχε Κασάνδρα θεοῖς,</l>
<l n="513">οἵαις ἔλυσας συμφοραῖς ἅγνευμα σόν.</l>
<l n="514">σύ τʼ, ὦ τάλαινα, ποῦ ποτʼ εἶ, Πολυξένη;</l>
<l n="515">ὡς οὔτε μʼ ἄρσην οὔτε θήλεια σπορὰ</l>
<l n="516">πολλῶν γενομένων τὴν τάλαιναν ὠφελεῖ.</l>
<l n="517">τί δῆτά μʼ ὀρθοῦτʼ; ἐλπίδων ποίων ὕπο;</l>
<l n="518">ἄγετε τὸν ἁβρὸν δήποτʼ ἐν Τροίᾳ πόδα,</l>
<l n="519">νῦν δʼ ὄντα δοῦλον, στιβάδα πρὸς χαμαιπετῆ</l>
<l n="520">πέτρινά τε κρήδεμνʼ, ὡς πεσοῦσʼ ἀποφθαρῶ</l>
<l n="521">δακρύοις καταξανθεῖσα. τῶν δʼ εὐδαιμόνων</l>
<l n="522">μηδένα νομίζετʼ εὐτυχεῖν, πρὶν ἂν θάνῃ.</l>
<milestone ed="p" n="511" unit="card"/>
</sp>
</div>
</div>
<div type="choral">
<div type="strophe" n="1">
<sp>
<speaker>Χορός</speaker>
<l n="523">ἀμφί μοι Ἴλιον, ὦ</l>
<l n="524">Μοῦσα, καινῶν ὕμνων</l>
<l n="525">ἄεισον ἐν δακρύοις ᾠδὰν ἐπικήδειον·</l>
<l n="526">νῦν γὰρ μέλος ἐς Τροίαν ἰαχήσω,</l>
<l n="527">τετραβάμονος ὡς ὑπʼ ἀπήνας</l>
<l n="528">Ἀργείων ὀλόμαν τάλαινα δοριάλωτος,</l>
<l n="529">ὅτʼ ἔλιπον ἵππον οὐράνια</l>
<l n="530">βρέμοντα χρυσεοφάλαρον ἔνο-</l>
<l n="531">πλον ἐν πύλαις Ἀχαιοί·</l>
<l n="532">ἀνὰ δʼ ἐβόασεν λεὼς</l>
<l n="533">Τρῳάδος ἀπὸ πέτρας σταθείς·</l>
<l n="534">Ἴτʼ, ὦ πεπαυμένοι πόνων,</l>
<l n="535">τόδʼ ἱερὸν ἀνάγετε ξόανον</l>
<l n="536">Ἰλιάδι Διογενεῖ κόρᾳ.</l>
<l n="537">τίς οὐκ ἔβα νεανίδων,</l>
<l n="538">τίς οὐ γεραιὸς ἐκ δόμων;</l>
<l n="539">κεχαρμένοι δʼ ἀοιδαῖς</l>
<l n="540">δόλιον ἔσχον ἄταν.</l>
</sp>
<milestone ed="p" n="531" unit="card"/>
</div>
<div type="antistrophe" n="1">
<sp>
<speaker>Χορός</speaker>
<l n="541">πᾶσα δὲ γέννα Φρυγῶν</l>
<l n="542">πρὸς πύλας ὡρμάθη,</l>
<l n="543">πεύκᾳ ἐν οὐρεΐᾳ ξεστὸν λόχον Ἀργείων</l>
<l n="544">καὶ Δαρδανίας ἄταν θέᾳ δώσων,</l>
<l n="545">χάριν ἄζυγος ἀμβροτοπώλου·</l>
<l n="546">κλωστοῦ δʼ ἀμφιβόλοις λίνοιο ναὸς ὡσεὶ</l>
<l n="547">σκάφος κελαινόν, εἰς ἕδρανα</l>
<l n="548">λάινα δάπεδά τε φόνια πατρί-</l>
<l n="549">δι Παλλάδος θέσαν θεᾶς.</l>
<l n="550">ἐπὶ δὲ πόνῳ καὶ χαρᾷ</l>
<l n="551">νύχιον ἐπεὶ κνέφας παρῆν,</l>
<l n="552">Λίβυς τε λωτὸς ἐκτύπει</l>
<l n="553">Φρύγιά τε μέλεα, παρθένοι δʼ</l>
<l n="554">ἀέριον ἀνὰ κρότον ποδῶν</l>
<l n="555">βοὰν ἔμελπον εὔφρονʼ, ἐν</l>
<l n="556">δόμοις δὲ παμφαὲς σέλας</l>
<l n="557">πυρὸς μέλαιναν αἴγλαν</l>
<l n="558">
<add>ἄκος</add> ἔδωκεν ὕπνῳ.</l>
</sp>
<milestone ed="p" n="551" unit="card"/>
</div>
<div type="epode">
<sp>
<speaker>Χορός</speaker>
<l n="559">ἐγὼ δὲ τὰν ὀρεστέραν</l>
<l n="560">τότʼ ἀμφὶ μέλαθρα παρθένον</l>
<l n="561">Διὸς κόραν ἐμελπόμαν</l>
<l n="562">χοροῖσι· φοινία δʼ ἀνὰ</l>
<l n="563">πτόλιν βοὰ κατεῖχε Περ-</l>
<l n="564">γάμων ἕδρας· βρέφη δὲ φίλι-</l>
<l n="565">α περὶ πέπλους ἔβαλλε μα-</l>
<l n="566">τρὶ χεῖρας ἐπτοημένας·</l>
<l n="567">λόχου δʼ ἐξέβαινʼ Ἄρης,</l>
<l n="568">κόρας ἔργα Παλλάδος.</l>
<l n="569">σφαγαὶ δʼ ἀμφιβώμιοι</l>
<l n="570">Φρυγῶν, ἔν τε δεμνίοις</l>
<l n="571">καράτομος ἐρημία</l>
<l n="572">νεανίδων στέφανον ἔφερεν</l>
<l n="573">Ἑλλάδι κουροτρόφον,</l>
<l n="574">Φρυγῶν πατρίδι πένθη.</l>
</sp>
<milestone ed="p" n="568" unit="card"/>
</div>
</div>
<div type="episode">
<div type="anapests">
<sp>
<speaker>Χορός</speaker>
<l n="575">Ἑκάβη, λεύσσεις τήνδʼ Ἀνδρομάχην</l>
<l n="576">ξενικοῖς ἐπʼ ὄχοις πορθμευομένην;</l>
<l n="577">παρὰ δʼ εἰρεσίᾳ μαστῶν ἕπεται</l>
<l n="578">φίλος Ἀστυάναξ, Ἕκτορος ἶνις.</l>
<l n="579">ποῖ ποτʼ ἀπήνης νώτοισι φέρῃ,</l>
<l n="580">δύστανε γύναι, πάρεδρος χαλκέοις</l>
<l n="581">Ἕκτορος ὅπλοις σκύλοις τε Φρυγῶν</l>
<l n="582">δοριθηράτοις,</l>
<l n="583">οἷσιν Ἀχιλλέως παῖς Φθιώτας</l>
<l n="584">στέψει ναοὺς ἀπὸ Τροίας;</l>
<milestone ed="p" n="577" unit="card"/>
</sp>
</div>
<div type="strophe" n="1">
<sp>
<speaker>Ἀνδρομάχη</speaker>
<l n="585">Ἀχαιοὶ δεσπόται μʼ ἄγουσιν.</l>
</sp>
<sp>
<speaker>Ἑκάβη</speaker>
<l n="586">οἴμοι.</l>
</sp>
<sp>
<speaker>Ἀνδρομάχη</speaker>
<l n="587">τί παιᾶνʼ ἐμὸν στενάζεις;</l>
</sp>
<sp>
<speaker>Ἑκάβη</speaker>
<l n="588">αἰαῖ — </l>
</sp>
<sp>
<speaker>Ἀνδρομάχη</speaker>
<l n="589">τῶνδʼ ἀλγέων — </l>
</sp>
<sp>
<speaker>Ἑκάβη</speaker>
<l n="590">ὦ Ζεῦ — </l>
</sp>
<sp>
<speaker>Ἀνδρομάχη</speaker>
<l n="591">καὶ συμφορᾶς.</l>
</sp>
<sp>
<speaker>Ἑκάβη</speaker>
<l n="592">τέκεα,</l>
</sp>
<sp>
<speaker>Ἀνδρομάχη</speaker>
<l n="593">πρίν ποτʼ ἦμεν.</l>
</sp>
<milestone ed="p" n="582" unit="card"/>
</div>
<div type="antistrophe" n="1">
<sp>
<speaker>Ἑκάβη</speaker>
<l n="594">βέβακʼ ὄλβος, βέβακε Τροία</l>
</sp>
<sp>
<speaker>Ἀνδρομάχη</speaker>
<l n="595">τλάμων.</l>
</sp>
<sp>
<speaker>Ἑκάβη</speaker>
<l n="596">ἐμῶν τʼ εὐγένεια παίδων.</l>
</sp>
<sp>
<speaker>Ἀνδρομάχη</speaker>
<l n="597">φεῦ φεῦ.</l>
</sp>
<sp>
<speaker>Ἑκάβη</speaker>
<l n="598">φεῦ δῆτʼ ἐμῶν</l>
</sp>
<sp>
<speaker>Ἀνδρομάχη</speaker>
<l n="599">κακῶν.</l>
</sp>
<sp>
<speaker>Ἑκάβη</speaker>
<l n="600">οἰκτρὰ τύχα</l>
</sp>
<sp>
<speaker>Ἀνδρομάχη</speaker>
<l n="601">πόλεος,</l>
</sp>
<sp>
<speaker>Ἑκάβη</speaker>
<l n="602">ἃ καπνοῦται.</l>
</sp>
<milestone ed="p" n="587" unit="card"/>
</div>
<div type="strophe" n="2">
<sp>
<speaker>Ἀνδρομάχη</speaker>
<l n="603">μόλοις, ὦ πόσις, μοι — </l>
</sp>
<sp>
<speaker>Ἑκάβη</speaker>
<l n="604">βοᾷς τὸν παρʼ Ἅιδᾳ</l>
<l n="605">παῖδʼ ἐμόν, ὦ μελέα.</l>
</sp>
<sp>
<speaker>Ἀνδρομάχη</speaker>
<l n="606">σᾶς δάμαρτος ἄλκαρ.</l>
</sp>
<milestone ed="p" n="591" unit="card"/>
</div>
<div type="antistrophe" n="2">
<sp>
<speaker>Ἑκάβη</speaker>
<l n="607">σύ τʼ, ὦ λῦμʼ Ἀχαιῶν,</l>
<l n="608">τέκνων δέσποθʼ ἁμῶν,</l>
<l n="609">πρεσβυγενὲς Πρίαμε,</l>
<l n="610">κοίμισαί μʼ ἐς Ἅιδου.</l>
</sp>
<milestone ed="p" n="595" unit="card"/>
</div>
<div type="strophe" n="3">
<sp>
<speaker>Ἀνδρομάχη</speaker>
<l n="611">οἵδε πόθοι μεγάλοι  <gap/>
</l>
</sp>
<sp>
<speaker>Ἑκάβη</speaker>
<l n="612">σχετλία, τάδε πάσχομεν ἄλγη.</l>
</sp>
<sp>
<speaker>Ἀνδρομάχη</speaker>
<l n="613">οἰχομένας πόλεως  <gap/>
</l>
</sp>
<sp>
<speaker>Ἑκάβη</speaker>
<l n="614">ἐπὶ δʼ ἄλγεσιν ἄλγεα κεῖται.</l>
</sp>
<sp>
<speaker>Ἀνδρομάχη</speaker>
<l n="615">δυσφροσύναισι θεῶν, ὅτε σὸς γόνος ἔκφυγεν Ἅιδαν,</l>
<l n="616">ὃς λεχέων στυγερῶν χάριν ὤλεσε</l>
<l n="617">πέργαμα Τροίας· αἱματόεντα δὲ</l>
<l n="618">θεᾷ παρὰ Παλλάδι σώματα νεκρῶν</l>
<l n="619">γυψὶ φέρειν τέταται· ζυγὰ δʼ ἤνυσε</l>
<l n="620">δούλια Τροίᾳ.</l>
</sp>
<milestone ed="p" n="601" unit="card"/>
</div>
<div type="antistrophe" n="3">
<sp>
<speaker>Ἑκάβη</speaker>
<l n="621">ὦ πατρίς, ὦ μελέα  <gap/>
</l>
</sp>
<sp>
<speaker>Ἀνδρομάχη</speaker>
<l n="622">καταλειπομέναν σε δακρύω,</l>
</sp>
<sp>
<speaker>Ἑκάβη</speaker>
<l n="623">νῦν τέλος οἰκτρὸν ὁρᾷς.</l>
</sp>
<sp>
<speaker>Ἀνδρομάχη</speaker>
<l n="624">καὶ ἐμὸν δόμον ἔνθʼ  ἐλοχεύθην.</l>
</sp>
<sp>
<speaker>Ἑκάβη</speaker>
<l n="625">ὦ τέκνʼ, ἐρημόπολις μάτηρ ἀπολείπεται ὑμῶν,</l>
<l n="626">οἷος ἰάλεμος, οἷά τε πένθη</l>
<l n="627">
<gap><desc>*</desc></gap>
</l>
<l n="628">δάκρυά τʼ ἐκ δακρύων καταλείβεται</l>
<l n="629">ἁμετέροισι δόμοις· ὁ θανὼν δʼ ἐπι-</l>
<l n="630">λάθεται ἀλγέων <del>ἀδάκρυτος</del>.</l>
</sp>
<milestone ed="p" n="608" unit="card"/>
<sp>
<speaker>Χορός</speaker>
<l n="631">ὡς ἡδὺ δάκρυα τοῖς κακῶς πεπραγόσι</l>
<l n="632">θρήνων τʼ ὀδυρμοὶ μοῦσά θʼ ἣ λύπας ἔχει.</l>
</sp>
<sp>
<speaker>Ἀνδρομάχη</speaker>
<l n="633">ὦ μῆτερ ἀνδρός, ὅς ποτʼ Ἀργείων δορὶ</l>
<l n="634">πλείστους διώλεσʼ, Ἕκτορος, τάδʼ εἰσορᾷς;</l>
</sp>
<sp>
<speaker>Ἑκάβη</speaker>
<l n="635">ὁρῶ τὰ τῶν θεῶν, ὡς τὰ μὲν πυργοῦσʼ ἄνω</l>
<l n="636">τὸ μηδὲν ὄντα, τὰ δὲ δοκοῦντʼ ἀπώλεσαν.</l>
</sp>
<sp>
<speaker>Ἀνδρομάχη</speaker>
<l n="637">ἀγόμεθα λεία σὺν τέκνῳ· τὸ δʼ εὐγενὲς</l>
<l n="638">ἐς δοῦλον ἥκει, μεταβολὰς τοσάσδʼ ἔχον.</l>
</sp>
<sp>
<speaker>Ἑκάβη</speaker>
<l n="639">τὸ τῆς ἀνάγκης δεινόν· ἄρτι κἀπʼ ἐμοῦ</l>
<l n="640">βέβηκʼ ἀποσπασθεῖσα Κασάνδρα βίᾳ.</l>
</sp>
<sp>
<speaker>Ἀνδρομάχη</speaker>
<l n="641">φεῦ φεῦ·</l>
<l n="642">ἄλλος τις Αἴας, ὡς ἔοικε, δεύτερος</l>
<l n="643">παιδὸς πέφηνε σῆς. νοσεῖς δὲ χἅτερα.</l>
</sp>
<sp>
<speaker>Ἑκάβη</speaker>
<l n="644">ὧν γʼ οὔτε μέτρον οὔτʼ ἀριθμός ἐστί μοι·</l>
<l n="645">κακῷ κακὸν γὰρ εἰς ἅμιλλαν ἔρχεται.</l>
</sp>
<sp>
<speaker>Ἀνδρομάχη</speaker>
<l n="646">τέθνηκέ σοι παῖς πρὸς τάφῳ Πολυξένη</l>
<l n="647">σφαγεῖσʼ Ἀχιλλέως, δῶρον ἀψύχῳ νεκρῷ.</l>
</sp>
<sp>
<speaker>Ἑκάβη</speaker>
<l n="648">οἲ ʼγὼ τάλαινα. τοῦτʼ ἐκεῖνʼ ὅ μοι πάλαι</l>
<l n="649">Ταλθύβιος αἴνιγμʼ οὐ σαφῶς εἶπεν σαφές.</l>
</sp>
<sp>
<speaker>Ἀνδρομάχη</speaker>
<l n="650">εἶδόν νιν αὐτή, κἀποβᾶσα τῶνδʼ ὄχων</l>
<l n="651">ἔκρυψα πέπλοις κἀπεκοψάμην νεκρόν.</l>
</sp>
<sp>
<speaker>Ἑκάβη</speaker>
<l n="652">αἰαῖ, τέκνον, σῶν ἀνοσίων προσφαγμάτων·</l>
<l n="653">αἰαῖ μάλʼ αὖθις, ὡς κακῶς διόλλυσαι.</l>
</sp>
<sp>
<speaker>Ἀνδρομάχη</speaker>
<l n="654">ὄλωλεν ὡς ὄλωλεν· ἀλλʼ ὅμως ἐμοῦ</l>
<l n="655">ζώσης γʼ ὄλωλεν εὐτυχεστέρῳ πότμῳ.</l>
</sp>
<sp>
<speaker>Ἑκάβη</speaker>
<l n="656">οὐ ταὐτόν, ὦ παῖ, τῷ βλέπειν τὸ κατθανεῖν·</l>
<l n="657">τὸ μὲν γὰρ οὐδέν, τῷ δʼ ἔνεισιν ἐλπίδες.</l>
<milestone ed="p" n="634" unit="card"/>
</sp>
<sp n="*)androma/xh">
<speaker>Ἀνδρομάχη</speaker>
<l n="658">ὦ μῆτερ, † ὦ τεκοῦσα †, κάλλιστον λόγον</l>
<l n="659">ἄκουσον, ὥς σοι τέρψιν ἐμβαλῶ φρενί.</l>
<l n="660">τὸ μὴ γενέσθαι τῷ θανεῖν ἴσον λέγω,</l>
<l n="661">τοῦ ζῆν δὲ λυπρῶς κρεῖσσόν ἐστι κατθανεῖν.</l>
<l n="662">ἀλγεῖ γὰρ οὐδὲν † τῶν κακῶν ᾐσθημένος· †</l>
<l n="663">ὁ δʼ εὐτυχήσας ἐς τὸ δυστυχὲς πεσὼν</l>
<l n="664">ψυχὴν ἀλᾶται τῆς πάροιθʼ εὐπραξίας.</l>
<l n="665">κείνη δʼ, ὁμοίως ὥσπερ οὐκ ἰδοῦσα φῶς,</l>
<l n="666">τέθνηκε κοὐδὲν οἶδε τῶν αὑτῆς κακῶν.</l>
<l n="667">ἐγὼ δὲ τοξεύσασα τῆς εὐδοξίας</l>
<l n="668">λαχοῦσα πλεῖον τῆς τύχης ἡμάρτανον.</l>
<l n="669">ἃ γὰρ γυναιξὶ σώφρονʼ ἔσθʼ ηὑρημένα,</l>
<l n="670">ταῦτʼ ἐξεμόχθουν Ἕκτορος κατὰ στέγας.</l>
<l n="671">πρῶτον μέν, ἔνθα — κἂν προσῇ κἂν μὴ προσῇ</l>
<l n="672">ψόγος γυναιξίν — αὐτὸ τοῦτʼ ἐφέλκεται</l>
<l n="673">κακῶς ἀκούειν, ἥτις οὐκ ἔνδον μένει,</l>
<l n="674">τούτου παρεῖσα πόθον ἔμιμνον ἐν δόμοις·</l>
<l n="675">ἔσω τε μελάθρων κομψὰ θηλειῶν ἔπη</l>
<l n="676">οὐκ εἰσεφρούμην, τὸν δὲ νοῦν διδάσκαλον</l>
<l n="677">οἴκοθεν ἔχουσα χρηστὸν ἐξήρκουν ἐμοί.</l>
<l n="678">γλώσσης τε σιγὴν ὄμμα θʼ ἥσυχον πόσει</l>
<l n="679">παρεῖχον· ᾔδη δʼ ἁμὲ χρῆν νικᾶν πόσιν,</l>
<l n="680">κείνῳ τε νίκην ὧν ἐχρῆν παριέναι.</l>
<l n="681">καὶ τῶνδε κληδὼν ἐς στράτευμʼ Ἀχαιϊκὸν</l>
<l n="682">ἐλθοῦσʼ ἀπώλεσέν μʼ· ἐπεὶ γὰρ ᾑρέθην,</l>
<l n="683">Ἀχιλλέως με παῖς ἐβουλήθη λαβεῖν</l>
<l n="684">δάμαρτα· δουλεύσω δʼ ἐν αὐθεντῶν δόμοις.</l>
<l n="685">κεἰ μὲν παρώσασʼ Ἕκτορος φίλον κάρα</l>
<l n="686">πρὸς τὸν παρόντα πόσιν ἀναπτύξω φρένα,</l>
<l n="687">κακὴ φανοῦμαι τῷ θανόντι· τόνδε δʼ αὖ</l>
<l n="688">στυγοῦσʼ ἐμαυτῆς δεσπόταις μισήσομαι.</l>
<l n="689">καίτοι λέγουσιν ὡς μίʼ εὐφρόνη χαλᾷ</l>
<l n="690">τὸ δυσμενὲς γυναικὸς εἰς ἀνδρὸς λέχος·</l>
<l n="691">ἀπέπτυσʼ αὐτήν, ἥτις ἄνδρα τὸν πάρος</l>
<l n="692">καινοῖσι λέκτροις ἀποβαλοῦσʼ ἄλλον φιλεῖ.</l>
<l n="693">ἀλλʼ οὐδὲ πῶλος ἥτις ἂν διαζυγῇ</l>
<l n="694">τῆς συντραφείσης, ῥᾳδίως ἕλξει ζυγόν.</l>
<l n="695">καίτοι τὸ θηριῶδες ἄφθογγόν τʼ ἔφυ</l>
<l n="696">ξυνέσει τʼ ἄχρηστον τῇ φύσει τε λείπεται.</l>
<milestone ed="p" n="673" unit="card"/>
<l n="697">σὲ δʼ, ὦ φίλʼ Ἕκτορ, εἶχον ἄνδρʼ ἀρκοῦντά μοι</l>
<l n="698">ξυνέσει γένει πλούτῳ τε κἀνδρείᾳ μέγαν·</l>
<l n="699">ἀκήρατον δέ μʼ ἐκ πατρὸς λαβὼν δόμων</l>
<l n="700">πρῶτος τὸ παρθένειον ἐζεύξω λέχος.</l>
<l n="701">καὶ νῦν ὄλωλας μὲν σύ, ναυσθλοῦμαι δʼ ἐγὼ</l>
<l n="702">πρὸς Ἑλλάδʼ αἰχμάλωτος ἐς δοῦλον ζυγόν.</l>
<l n="703">ἆρʼ οὐκ ἐλάσσω τῶν ἐμῶν ἔχειν κακῶν</l>
<l n="704">Πολυξένης ὄλεθρος, ἣν καταστένεις;</l>
<l n="705">ἐμοὶ γὰρ οὐδʼ ὃ πᾶσι λείπεται βροτοῖς</l>
<l n="706">ξύνεστιν ἐλπίς, οὐδὲ κλέπτομαι φρένας</l>
<l n="707">πράξειν τι κεδνόν· ἡδὺ δʼ ἐστὶ καὶ δοκεῖν.</l>
</sp>
<sp>
<speaker>Χορός</speaker>
<l n="708">ἐς ταὐτὸν ἥκεις συμφορᾶς· θρηνοῦσα δὲ</l>
<l n="709">τὸ σὸν διδάσκεις μʼ ἔνθα πημάτων κυρῶ.</l>
</sp>
<sp>
<speaker>Ἑκάβη</speaker>
<l n="710">αὐτὴ μὲν οὔπω ναὸς εἰσέβην σκάφος,</l>
<l n="711">γραφῇ δʼ ἰδοῦσα καὶ κλύουσʼ ἐπίσταμαι.</l>
<l n="712">ναύταις γὰρ ἢν μὲν μέτριος ᾖ χειμὼν φέρειν,</l>
<l n="713">προθυμίαν ἔχουσι σωθῆναι πόνων,</l>
<l n="714">ὁ μὲν παρʼ οἴαχʼ, ὁ δʼ ἐπὶ λαίφεσιν βεβώς,</l>
<l n="715">ὁ δʼ ἄντλον εἴργων ναός· ἢν δʼ ὑπερβάλῃ</l>
<l n="716">πολὺς ταραχθεὶς πόντος, ἐνδόντες τύχῃ</l>
<l n="717">παρεῖσαν αὑτοὺς κυμάτων δρομήμασιν.</l>
<l n="718">οὕτω δὲ κἀγὼ πόλλʼ ἔχουσα πήματα</l>
<l n="719">ἄφθογγός εἰμι καὶ παρεῖσʼ ἐῶ στόμα·</l>
<l n="720">νικᾷ γὰρ οὑκ θεῶν με δύστηνος κλύδων.</l>
<l n="721">ἀλλʼ, ὦ φίλη παῖ, τὰς μὲν Ἕκτορος τύχας</l>
<l n="722">ἔασον· οὐ μὴ δάκρυά νιν σώσῃ τὰ σά·</l>
<l n="723">τίμα δὲ τὸν παρόντα δεσπότην σέθεν,</l>
<l n="724">φίλον διδοῦσα δέλεαρ ἀνδρὶ σῶν τρόπων.</l>
<l n="725">κἂν δρᾷς τάδʼ, ἐς τὸ κοινὸν εὐφρανεῖς φίλους</l>
<l n="726">καὶ παῖδα τόνδε παιδὸς ἐκθρέψειας ἂν</l>
<l n="727">Τροίᾳ μέγιστον ὠφέλημʼ, ἵνʼ — εἴ ποτε — </l>
<l n="728">ἐκ σοῦ γενόμενοι παῖδες Ἴλιον πάλιν</l>
<l n="729">κατοικίσειαν, καὶ πόλις γένοιτʼ ἔτι.</l>
<l n="730">ἀλλʼ ἐκ λόγου γὰρ ἄλλος ἐκβαίνει λόγος,</l>
<l n="731">τίνʼ αὖ δέδορκα τόνδʼ Ἀχαιϊκὸν λάτριν</l>
<l n="732">στείχοντα καινῶν ἄγγελον βουλευμάτων;</l>
<milestone ed="p" n="709" unit="card"/>
</sp>
<sp>
<speaker>Ταλθύβιος</speaker>
<l n="733">Φρυγῶν ἀρίστου πρίν ποθʼ Ἕκτορος δάμαρ,</l>
<l n="734">μή με στυγήσῃς· οὐχ ἑκὼν γὰρ ἀγγελῶ.</l>
<l n="735">Δαναῶν δὲ κοινὰ Πελοπιδῶν τʼ ἀγγέλματα <gap/>
</l>
</sp>
<sp>
<speaker>Ἀνδρομάχη</speaker>
<l n="736">τί δʼ ἔστιν; ὥς μοι φροιμίων ἄρχῃ κακῶν.</l>
</sp>
<sp>
<speaker>Ταλθύβιος</speaker>
<l n="737">ἔδοξε τόνδε παῖδα  <gap/> πῶς εἴπω λόγον;</l>
</sp>
<sp>
<speaker>Ἀνδρομάχη</speaker>
<l n="738">μῶν οὐ τὸν αὐτὸν δεσπότην ἡμῖν ἔχειν;</l>
</sp>
<sp>
<speaker>Ταλθύβιος</speaker>
<l n="739">οὐδεὶς Ἀχαιῶν τοῦδε δεσπόσει ποτέ.</l>
</sp>
<sp>
<speaker>Ἀνδρομάχη</speaker>
<l n="740">ἀλλʼ ἐνθάδʼ αὐτοῦ λείψανον Φρυγῶν λιπεῖν;</l>
</sp>
<sp>
<speaker>Ταλθύβιος</speaker>
<l n="741">οὐκ οἶδʼ ὅπως σοι ῥᾳδίως εἴπω κακά.</l>
</sp>
<sp>
<speaker>Ἀνδρομάχη</speaker>
<l n="742">ἐπῄνεσʼ αἰδῶ, πλὴν ἐὰν λέγῃς καλά.</l>
</sp>
<sp>
<speaker>Ταλθύβιος</speaker>
<l n="743">κτενοῦσι σὸν παῖδʼ, ὡς πύθῃ κακὸν μέγα.</l>
</sp>
<sp>
<speaker>Ἀνδρομάχη</speaker>
<l n="744">οἴμοι, γάμων τόδʼ ὡς κλύω μεῖζον κακόν.</l>
</sp>
<sp>
<speaker>Ταλθύβιος</speaker>
<l n="745">νικᾷ δʼ Ὀδυσσεὺς ἐν Πανέλλησιν λέγων  <gap/>
</l>
</sp>
<sp>
<speaker>Ἀνδρομάχη</speaker>
<l n="746">αἰαῖ μάλʼ· οὐ γὰρ μέτρια πάσχομεν κακά.</l>
</sp>
<sp>
<speaker>Ταλθύβιος</speaker>
<l n="747">λέξας ἀρίστου παῖδα μὴ τρέφειν πατρὸς  <gap/>
</l>
</sp>
<sp>
<speaker>Ἀνδρομάχη</speaker>
<l n="748">τοιαῦτα νικήσειε τῶν αὑτοῦ πέρι.</l>
</sp>
<sp>
<speaker>Ταλθύβιος</speaker>
<l n="749">ῥῖψαι δὲ πύργων δεῖν σφε Τρωικῶν ἄπο.</l>
<l n="750">ἀλλʼ ὣς γενέσθω, καὶ σοφωτέρα φανῇ·</l>
<l n="751">μήτʼ ἀντέχου τοῦδʼ, εὐγενῶς δʼ ἄλγει κακοῖς,</l>
<l n="752">μήτε σθένουσα μηδὲν ἰσχύειν δόκει.</l>
<l n="753">ἔχεις γὰρ ἀλκὴν οὐδαμῇ. σκοπεῖν δὲ χρή·</l>
<l n="754">πόλις τʼ ὄλωλε καὶ πόσις, κρατῇ δὲ σύ,</l>
<l n="755">ἡμεῖς δὲ πρὸς γυναῖκα μάρνασθαι μίαν</l>
<l n="756">οἷοί τε. τούτων οὕνεκʼ οὐ μάχης ἐρᾶν</l>
<l n="757">οὐδʼ αἰσχρὸν οὐδὲν οὐδʼ ἐπίφθονόν σε δρᾶν,</l>
<l n="758">οὐδʼ αὖ σʼ Ἀχαιοῖς βούλομαι ῥίπτειν ἀράς.</l>
<l n="759">εἰ γάρ τι λέξεις ὧν χολώσεται στρατός,</l>
<l n="760">οὔτʼ ἂν ταφείη παῖς ὅδʼ οὔτʼ οἴκτου τύχοι.</l>
<l n="761">σιγῶσα δʼ εὖ τε τὰς τύχας κεκτημένη</l>
<l n="762">τὸν τοῦδε νεκρὸν οὐκ ἄθαπτον ἂν λίποις</l>
<l n="763">αὐτή τʼ Ἀχαιῶν πρευμενεστέρων τύχοις.</l>
<milestone ed="p" n="740" unit="card"/>
</sp>
<sp>
<speaker>Ἀνδρομάχη</speaker>
<l n="764">ὦ φίλτατʼ, ὦ περισσὰ τιμηθεὶς τέκνον,</l>
<l n="765">θανῇ πρὸς ἐχθρῶν μητέρʼ ἀθλίαν λιπών,</l>
<l n="766">ἡ τοῦ πατρὸς δέ σʼ εὐγένειʼ ἀποκτενεῖ,</l>
<l n="767">ἣ τοῖσιν ἄλλοις γίγνεται σωτηρία,</l>
<l n="768">τὸ δʼ ἐσθλὸν οὐκ ἐς καιρὸν ἦλθε σοὶ πατρός.</l>
<l n="769">ὦ λέκτρα τἀμὰ δυστυχῆ τε καὶ γάμοι,</l>
<l n="770">οἷς ἦλθον ἐς μέλαθρον Ἕκτορός ποτε,</l>
<l n="771">οὐ σφάγιον υἱὸν Δαναΐδαις τέξουσʼ ἐμόν,</l>
<l n="772">ἀλλʼ ὡς τύραννον Ἀσιάδος πολυσπόρου.</l>
<l n="773">ὦ παῖ, δακρύεις· αἰσθάνῃ κακῶν σέθεν;</l>
<l n="774">τί μου δέδραξαι χερσὶ κἀντέχῃ πέπλων,</l>
<l n="775">νεοσσὸς ὡσεὶ πτέρυγας ἐσπίτνων ἐμάς;</l>
<l n="776">οὐκ εἶσιν Ἕκτωρ κλεινὸν ἁρπάσας δόρυ</l>
<l n="777">γῆς ἐξανελθὼν σοὶ φέρων σωτηρίαν,</l>
<l n="778">οὐ συγγένεια πατρός, οὐκ ἰσχὺς Φρυγῶν·</l>
<l n="779">λυγρὸν δὲ πήδημʼ ἐς τράχηλον ὑψόθεν</l>
<l n="780">πεσὼν ἀνοίκτως, πνεῦμʼ ἀπορρήξεις σέθεν.</l>
<l n="781">ὦ νέον ὑπαγκάλισμα μητρὶ φίλτατον,</l>
<l n="782">ὦ χρωτὸς ἡδὺ πνεῦμα· διὰ κενῆς ἄρα</l>
<l n="783">ἐν σπαργάνοις σε μαστὸς ἐξέθρεψʼ ὅδε,</l>
<l n="784">μάτην δʼ ἐμόχθουν καὶ κατεξάνθην πόνοις.</l>
<l n="785">νῦν — οὔποτʼ αὖθις — μητέρʼ ἀσπάζου σέθεν,</l>
<l n="786">πρόσπιτνε τὴν τεκοῦσαν, ἀμφὶ δʼ ὠλένας</l>
<l n="787">ἕλισσʼ ἐμοῖς νώτοισι καὶ στόμʼ ἅρμοσον.</l>
<l n="788">ὦ βάρβαρʼ ἐξευρόντες Ἕλληνες κακά,</l>
<l n="789">τί τόνδε παῖδα κτείνετʼ οὐδὲν αἴτιον;</l>
<l n="790">ὦ Τυνδάρειον ἔρνος, οὔποτʼ εἶ Διός,</l>
<l n="791">πολλῶν δὲ πατέρων φημί σʼ ἐκπεφυκέναι,</l>
<l n="792">Ἀλάστορος μὲν πρῶτον, εἶτα δὲ Φθόνου,</l>
<l n="793">Φόνου τε Θανάτου θʼ ὅσα τε γῆ τρέφει κακά.</l>
<l n="794">οὐ γάρ ποτʼ αὐχῶ Ζῆνά γʼ ἐκφῦσαί σʼ ἐγώ,</l>
<l n="795">πολλοῖσι κῆρα βαρβάροις Ἕλλησί τε.</l>
<l n="796">ὄλοιο· καλλίστων γὰρ ὀμμάτων ἄπο</l>
<l n="797">αἰσχρῶς τὰ κλεινὰ πεδίʼ ἀπώλεσας Φρυγῶν.</l>
<l n="798">
<add>ἀλλʼ</add> ἄγετε φέρετε ῥίπτετʼ, εἰ ῥίπτειν δοκεῖ·</l>
<l n="799">δαίνυσθε τοῦδε σάρκας. ἔκ τε γὰρ θεῶν</l>
<l n="800">διολλύμεσθα, παιδί τʼ οὐ δυναίμεθʼ ἂν</l>
<l n="801">θάνατον ἀρῆξαι. κρύπτετʼ ἄθλιον δέμας</l>
<l n="802">καὶ ῥίπτετʼ ἐς ναῦς· ἐπὶ καλὸν γὰρ ἔρχομαι</l>
<l n="803">ὑμέναιον, ἀπολέσασα τοὐμαυτῆς τέκνον.</l>
</sp>
<sp>
<speaker>Χορός</speaker>
<l n="804">τάλαινα Τροία, μυρίους ἀπώλεσας</l>
<l n="805">μιᾶς γυναικὸς καὶ λέχους στυγνοῦ χάριν.</l>
<milestone ed="p" n="782" unit="card"/>
</sp>
</div>
<div type="anapests">
<sp>
<speaker>Ταλθύβιος</speaker>
<l n="806">ἄγε παῖ, φίλιον πρόσπτυγμα μεθεὶς</l>
<l n="807">μητρὸς μογερᾶς, βαῖνε πατρῴων</l>
<l n="808">πύργων ἐπʼ ἄκρας στεφάνας, ὅθι σοι</l>
<l n="809">πνεῦμα μεθεῖναι ψῆφος ἐκράνθη.</l>
<l n="810">λαμβάνετʼ αὐτόν. τὰ δὲ τοιάδε χρὴ</l>
<l n="811">κηρυκεύειν, ὅστις ἄνοικτος</l>
<l n="812">καὶ ἀναιδείᾳ τῆς ἡμετέρας</l>
<l n="813">γνώμης μᾶλλον φίλος ἐστίν.</l>
</sp>
</div>
<div type="anapests">
<sp>
<speaker>Ἑκάβη</speaker>
<l n="814">ὦ τέκνον, ὦ παῖ παιδὸς μογεροῦ,</l>
<l n="815">συλώμεθα σὴν ψυχὴν ἀδίκως</l>
<l n="816">μήτηρ κἀγώ. τί πάθω; τί σʼ ἐγώ,</l>
<l n="817">δύσμορε, δράσω; τάδε σοι δίδομεν</l>
<l n="818">πλήγματα κρατὸς στέρνων τε κόπους·</l>
<l n="819">τῶνδε γὰρ ἄρχομεν. οἲ ʼγὼ πόλεως,</l>
<l n="820">οἴμοι δὲ σέθεν· τί γὰρ οὐκ ἔχομεν;</l>
<l n="821">τίνος ἐνδέομεν μὴ οὐ πανσυδίᾳ</l>
<l n="822">χωρεῖν ὀλέθρου διὰ παντός;</l>
<milestone ed="p" n="799" unit="card"/>
</sp>
</div>
</div>
<div type="choral">
<div type="strophe" n="1">
<sp>
<speaker>Χορός</speaker>
<l n="823">μελισσοτρόφου Σαλαμῖνος ὦ βασιλεῦ Τελαμών,</l>
<l n="824">νάσου περικύμονος οἰκήσας ἕδραν</l>
<l n="825">τᾶς ἐπικεκλιμένας ὄχθοις ἱεροῖς, ἵνʼ ἐλαίας</l>
<l n="826">πρῶτον ἔδειξε κλάδον γλαυκᾶς Ἀθάνα,</l>
<l n="827">οὐράνιον στέφανον λιπαραῖσί <add>τε</add> κόσμον Ἀθήναις,</l>
<l n="828">ἔβας ἔβας τῷ τοξοφόρῳ συναρι-</l>
<l n="829">στεύων ἅμʼ Ἀλκμήνας γόνῳ</l>
<l n="830">Ἴλιον Ἴλιον ἐκπέρσων πόλιν</l>
<l n="831">ἁμετέραν τὸ πάροιθεν <del>ὅτʼ ἔβας ἀφʼ Ἑλλάδος</del>·</l>
</sp>
<milestone ed="p" n="809" unit="card"/>
</div>
<div type="antistrophe" n="1">
<sp>
<speaker>Χορός</speaker>
<l n="832">ὅθʼ Ἑλλάδος ἄγαγε πρῶτον ἄνθος ἀτυζόμενος</l>
<l n="833">πώλων, Σιμόεντι δʼ ἐπʼ εὐρείτᾳ πλάταν</l>
<l n="834">ἔσχασε ποντοπόρον καὶ ναύδετʼ ἀνήψατο πρυμνᾶν</l>
<l n="835">καὶ χερὸς εὐστοχίαν ἐξεῖλε ναῶν,</l>
<l n="836">Λαομέδοντι φόνον· κανόνων δὲ τυκίσματα Φοίβου</l>
<l n="837">
<gap/> πυρὸς φοίνικι πνοᾷ καθελὼν</l>
<l n="838">Τροίας ἐπόρθησε χθόνα.</l>
<l n="839">δὶς δὲ δυοῖν πιτύλοιν τείχη † περὶ †</l>
<l n="840">Δαρδανίας <del>φοινία</del> κατέλυσεν <del>αἰχμά.</del>
</l>
</sp>
<milestone ed="p" n="820" unit="card"/>
</div>
<div type="strophe" n="2">
<sp>
<speaker>Χορός</speaker>
<l n="841">μάταν ἄρʼ, ὦ χρυσέαις ἐν οἰνοχόαις ἁβρὰ βαίνων,</l>
<l n="842">Λαομεδόντιε παῖ,</l>
<l n="843">Ζηνὸς ἔχεις κυλίκων πλήρωμα, καλλίσταν λατρείαν·</l>
<l n="844">ἁ δέ σε γειναμένα πυρὶ δαίεται·</l>
<l n="845">ἠιόνες δʼ ἅλιαι</l>
<l n="846">ἴακχον οἰωνὸς οἷ-</l>
<l n="847">ον τεκέων ὕπερ βοᾷ,</l>
<l n="848">ᾇ μὲν εὐνάτορας, ᾇ δὲ παῖδας,</l>
<l n="849">ᾇ δὲ ματέρας γεραιάς.</l>
<l n="850">τὰ δὲ σὰ δροσόεντα λουτρὰ</l>
<l n="851">γυμνασίων τε δρόμοι</l>
<l n="852">βεβᾶσι, σὺ δὲ πρόσωπα νεα-</l>
<l n="853">ρὰ χάρισι παρὰ Διὸς θρόνοις</l>
<l n="854">καλλιγάλανα τρέφεις· Πριάμοιο δὲ γαῖαν</l>
<l n="855">Ἑλλὰς ὤλεσʼ αἰχμά.</l>
</sp>
<milestone ed="p" n="840" unit="card"/>
</div>
<div type="antistrophe" n="2">
<sp>
<speaker>Χορός</speaker>
<l n="856">Ἔρως Ἔρως, ὃς τὰ Δαρδάνεια μέλαθρά ποτʼ ἦλθες</l>
<l n="857">οὐρανίδαισι μέλων,</l>
<l n="858">ὡς τότε μὲν μεγάλως Τροίαν ἐπύργωσας, θεοῖσι</l>
<l n="859">κῆδος ἀναψάμενος. τὸ μὲν οὖν Διὸς</l>
<l n="860">οὐκέτʼ ὄνειδος ἐρῶ·</l>
<l n="861">τὸ τᾶς δὲ λευκοπτέρου</l>
<l n="862">φίλιον Ἁμέρας βροτοῖς</l>
<l n="863">φέγγος ὀλοὸν εἶδε γαῖαν,</l>
<l n="864">εἶδε περγάμων ὄλεθρον,</l>
<l n="865">τεκνοποιὸν ἔχουσα τᾶσδε</l>
<l n="866">γᾶς πόσιν ἐν θαλάμοις,</l>
<l n="867">ὃν ἀστέρων τέθριππος ἔλα-</l>
<l n="868">βε χρύσεος ὄχος ἀναρπάσας,</l>
<l n="869">ἐλπίδα γᾷ πατρίᾳ μεγάλαν· τὰ θεῶν δὲ</l>
<l n="870">φίλτρα φροῦδα Τροίᾳ.</l>
</sp>
<milestone ed="p" n="860" unit="card"/>
</div>
</div>
<div type="episode">
<sp>
<speaker>Μενέλαος</speaker>
<l n="871">ὦ καλλιφεγγὲς ἡλίου σέλας τόδε,</l>
<l n="872">ἐν ᾧ δάμαρτα τὴν ἐμὴν χειρώσομαι</l>
<l n="873">† Ἑλένην· ὁ γὰρ δὴ πολλὰ μοχθήσας ἐγὼ</l>
<l n="874">Μενέλαός εἰμι καὶ στράτευμʼ Ἀχαιϊκόν. †</l>
<l n="875">ἦλθον δὲ Τροίαν οὐχ ὅσον δοκοῦσί με</l>
<l n="876">γυναικὸς οὕνεκʼ, ἀλλʼ ἐπʼ ἄνδρʼ ὃς ἐξ ἐμῶν</l>
<l n="877">δόμων δάμαρτα ξεναπάτης ἐλῄσατο.</l>
<l n="878">κεῖνος μὲν οὖν δέδωκε σὺν θεοῖς δίκην</l>
<l n="879">αὐτός τε καὶ γῆ δορὶ πεσοῦσʼ Ἑλληνικῷ.</l>
<l n="880">ἥκω δὲ τὴν τάλαιναν — οὐ γὰρ ἡδέως</l>
<l n="881">ὄνομα δάμαρτος ἥ ποτʼ ἦν ἐμὴ λέγω — </l>
<l n="882">ἄξων· δόμοις γὰρ τοῖσδʼ ἐν αἰχμαλωτικοῖς</l>
<l n="883">κατηρίθμηται Τρῳάδων ἄλλων μέτα.</l>
<l n="884">οἵπερ γὰρ αὐτὴν ἐξεμόχθησαν δορί,</l>
<l n="885">κτανεῖν ἐμοί νιν ἔδοσαν, εἴτε μὴ κτανὼν</l>
<l n="886">θέλοιμʼ ἄγεσθαι πάλιν ἐς Ἀργείαν χθόνα.</l>
<l n="887">ἐμοὶ δʼ ἔδοξε τὸν μὲν ἐν Τροίᾳ μόρον</l>
<l n="888">Ἑλένης ἐᾶσαι, ναυπόρῳ δʼ ἄγειν πλάτῃ</l>
<l n="889">Ἑλληνίδʼ ἐς γῆν κᾆτʼ ἐκεῖ δοῦναι κτανεῖν,</l>
<l n="890">ποινὰς ὅσοις τεθνᾶσʼ ἐν Ἰλίῳ φίλοι.</l>
<l n="891">ἀλλʼ εἶα χωρεῖτʼ ἐς δόμους, ὀπάονες,</l>
<l n="892">κομίζετʼ αὐτὴν τῆς μιαιφονωτάτης</l>
<l n="893">κόμης ἐπισπάσαντες· οὔριοι δʼ ὅταν</l>
<l n="894">πνοαὶ μόλωσι, πέμψομέν νιν Ἑλλάδα.</l>
</sp>
<sp>
<speaker>Ἑκάβη</speaker>
<l n="895">ὦ γῆς ὄχημα κἀπὶ γῆς ἔχων ἕδραν,</l>
<l n="896">ὅστις ποτʼ εἶ σύ, δυστόπαστος εἰδέναι,</l>
<l n="897">Ζεύς, εἴτʼ ἀνάγκη φύσεος εἴτε νοῦς βροτῶν,</l>
<l n="898">προσηυξάμην σε· πάντα γὰρ διʼ ἀψόφου</l>
<l n="899">βαίνων κελεύθου κατὰ δίκην τὰ θνήτʼ ἄγεις.</l>
</sp>
<sp>
<speaker>Μενέλαος</speaker>
<l n="900">τί δʼ ἔστιν; εὐχὰς ὡς ἐκαίνισας θεῶν.</l>
</sp>
<sp>
<speaker>Ἑκάβη</speaker>
<l n="901">αἰνῶ σε, Μενέλαʼ, εἰ κτενεῖς δάμαρτα σήν.</l>
<l n="902">ὁρᾶν δὲ τήνδε φεῦγε, μή σʼ ἕλῃ πόθῳ.</l>
<l n="903">αἱρεῖ γὰρ ἀνδρῶν ὄμματʼ, ἐξαιρεῖ πόλεις,</l>
<l n="904">πίμπρησιν οἴκους· ὧδʼ ἔχει κηλήματα.</l>
<l n="905">ἐγώ νιν οἶδα, καὶ σύ, χοἱ πεπονθότες.</l>
<milestone ed="p" n="895" unit="card"/>
</sp>
<sp>
<speaker>Ἑλένη</speaker>
<l n="906">Μενέλαε, φροίμιον μὲν ἄξιον φόβου</l>
<l n="907">τόδʼ ἐστίν· ἐν γὰρ χερσὶ προσπόλων σέθεν</l>
<l n="908">βίᾳ πρὸ τῶνδε δωμάτων ἐκπέμπομαι.</l>
<l n="909">ἀτὰρ σχεδὸν μὲν οἶδά σοι μισουμένη,</l>
<l n="910">ὅμως δʼ ἐρέσθαι βούλομαι· γνῶμαι τίνες</l>
<l n="911">Ἕλλησι καὶ σοὶ τῆς ἐμῆς ψυχῆς πέρι;</l>
</sp>
<sp>
<speaker>Μενέλαος</speaker>
<l n="912">οὐκ εἰς ἀκριβὲς ἦλθες, ἀλλʼ ἅπας στρατὸς</l>
<l n="913">κτανεῖν ἐμοί σʼ ἔδωκεν, ὅνπερ ἠδίκεις.</l>
</sp>
<sp>
<speaker>Ἑλένη</speaker>
<l n="914">ἔξεστιν οὖν πρὸς ταῦτʼ ἀμείψασθαι λόγῳ,</l>
<l n="915">ὡς οὐ δικαίως, ἢν θάνω, θανούμεθα;</l>
</sp>
<sp>
<speaker>Μενέλαος</speaker>
<l n="916">οὐκ ἐς λόγους ἐλήλυθʼ, ἀλλά σε κτενῶν.</l>
</sp>
<sp>
<speaker>Ἑκάβη</speaker>
<l n="917">ἄκουσον αὐτῆς, μὴ θάνῃ τοῦδʼ ἐνδεής,</l>
<l n="918">Μενέλαε, καὶ δὸς τοὺς ἐναντίους λόγους</l>
<l n="919">ἡμῖν κατʼ αὐτῆς· τῶν γὰρ ἐν Τροίᾳ κακῶν</l>
<l n="920">οὐδὲν κάτοισθα. συντεθεὶς δʼ ὁ πᾶς λόγος</l>
<l n="921">κτενεῖ νιν οὕτως ὥστε μηδαμοῦ φυγεῖν.</l>
</sp>
<sp>
<speaker>Μενέλαος</speaker>
<l n="922">σχολῆς τὸ δῶρον· εἰ δὲ βούλεται λέγειν,</l>
<l n="923">ἔξεστι. τῶν σῶν δʼ οὕνεχʼ — ὡς μάθῃ — λόγων</l>
<l n="924">δώσω τόδʼ αὐτῇ· τῆσδε δʼ οὐ δώσω χάριν.</l>
</sp>
<sp n="*(ele/nh">
<speaker>Ἑλένη</speaker>
<l n="925">ἴσως με, κἂν εὖ κἂν κακῶς δόξω λέγειν,</l>
<l n="926">οὐκ ἀνταμείψῃ πολεμίαν ἡγούμενος.</l>
<l n="927">ἐγὼ δʼ, ἅ σʼ οἶμαι διὰ λόγων ἰόντʼ ἐμοῦ</l>
<l n="928">κατηγορήσειν, ἀντιθεῖσʼ ἀμείψομαι</l>
<l n="929">τοῖς σοῖσι τἀμὰ καὶ τὰ σʼ αἰτιάματα.</l>
<l n="930">πρῶτον μὲν ἀρχὰς ἔτεκεν ἥδε τῶν κακῶν,</l>
<l n="931">Πάριν τεκοῦσα· δεύτερον δʼ ἀπώλεσε</l>
<l n="932">Τροίαν τε κἄμʼ ὁ πρέσβυς οὐ κτανὼν βρέφος,</l>
<l n="933">δαλοῦ πικρὸν μίμημʼ, Ἀλέξανδρόν ποτε.</l>
<l n="934">ἐνθένδε τἀπίλοιπʼ ἄκουσον ὡς ἔχει.</l>
<l n="935">ἔκρινε τρισσὸν ζεῦγος ὅδε τριῶν θεῶν·</l>
<l n="936">καὶ Παλλάδος μὲν ἦν Ἀλεξάνδρῳ δόσις</l>
<l n="937">Φρυξὶ στρατηγοῦνθʼ Ἑλλάδʼ ἐξανιστάναι,</l>
<l n="938">Ἥρα δʼ ὑπέσχετʼ Ἀσιάδʼ Εὐρώπης θʼ ὅρους</l>
<l n="939">τυραννίδʼ ἕξειν, εἴ σφε κρίνειεν Πάρις·</l>
<l n="940">Κύπρις δὲ τοὐμὸν εἶδος ἐκπαγλουμένη</l>
<l n="941">δώσειν ὑπέσχετʼ, εἰ θεὰς ὑπερδράμοι</l>
<l n="942">κάλλει. τὸν ἔνθεν δʼ ὡς ἔχει σκέψαι λόγον·</l>
<l n="943">νικᾷ Κύπρις θεάς, καὶ τοσόνδʼ οὑμοὶ γάμοι</l>
<l n="944">ὤνησαν Ἑλλάδʼ· οὐ κρατεῖσθʼ ἐκ βαρβάρων,</l>
<l n="945">οὔτʼ ἐς δόρυ σταθέντες, οὐ τυραννίδι.</l>
<l n="946">ἃ δʼ εὐτύχησεν Ἑλλάς, ὠλόμην ἐγὼ</l>
<l n="947">εὐμορφίᾳ πραθεῖσα, κὠνειδίζομαι</l>
<l n="948">ἐξ ὧν ἐχρῆν με στέφανον ἐπὶ κάρᾳ λαβεῖν.</l>
<l n="949">οὔπω με φήσεις αὐτὰ τἀν ποσὶν λέγειν,</l>
<l n="950">ὅπως ἀφώρμησʼ ἐκ δόμων τῶν σῶν λάθρα.</l>
<l n="951">ἦλθʼ οὐχὶ μικρὰν θεὸν ἔχων αὑτοῦ μέτα</l>
<l n="952">ὁ τῆσδʼ ἀλάστωρ, εἴτʼ Ἀλέξανδρον θέλεις</l>
<l n="953">ὀνόματι προσφωνεῖν νιν εἴτε καὶ Πάριν·</l>
<l n="954">ὅν, ὦ κάκιστε, σοῖσιν ἐν δόμοις λιπὼν</l>
<l n="955">Σπάρτης ἀπῆρας νηὶ Κρησίαν χθόνα.</l>
<milestone ed="p" n="945" unit="card"/>
<l n="956">εἶἑν.</l>
<l n="957">οὐ σέ, ἀλλʼ ἐμαυτὴν τοὐπὶ τῷδʼ ἐρήσομαι·</l>
<l n="958">τί δὴ φρονοῦσά γʼ ἐκ δόμων ἅμʼ ἑσπόμην</l>
<l n="959">ξένῳ, προδοῦσα πατρίδα καὶ δόμους ἐμούς;</l>
<l n="960">τὴν θεὸν κόλαζε καὶ Διὸς κρείσσων γενοῦ,</l>
<l n="961">ὃς τῶν μὲν ἄλλων δαιμόνων ἔχει κράτος,</l>
<l n="962">κείνης δὲ δοῦλός ἐστι· συγγνώμη δʼ ἐμοί.</l>
<l n="963">ἔνθεν δʼ ἔχοις ἂν εἰς ἔμʼ εὐπρεπῆ λόγον·</l>
<l n="964">ἐπεὶ θανὼν γῆς ἦλθʼ Ἀλέξανδρος μυχούς,</l>
<l n="965">χρῆν μʼ, ἡνίκʼ οὐκ ἦν θεοπόνητά μου λέχη,</l>
<l n="966">λιποῦσαν οἴκους ναῦς ἐπʼ Ἀργείων μολεῖν.</l>
<l n="967">ἔσπευδον αὐτὸ τοῦτο· μάρτυρες δέ μοι</l>
<l n="968">πύργων πυλωροὶ κἀπὸ τειχέων σκοποί,</l>
<l n="969">οἳ πολλάκις μʼ ἐφηῦρον ἐξ ἐπάλξεων</l>
<l n="970">πλεκταῖσιν ἐς γῆν σῶμα κλέπτουσαν τόδε.</l>
<l n="971">
<del>βίᾳ δʼ ὁ καινός μʼ οὗτος ἁρπάσας πόσις</del>
</l>
<l n="972">
<del>Δηίφοβος ἄλοχον εἶχεν ἀκόντων Φρυγῶν.</del>
</l>
<l n="973">πῶς οὖν ἔτʼ ἂν θνῄσκοιμʼ ἂν ἐνδίκως, πόσι,</l>
<l n="974">
<gap/>
</l>
<l n="975">πρὸς σοῦ δικαίως, ἣν ὁ μὲν βίᾳ γαμεῖ,</l>
<l n="976">τὰ δʼ οἴκοθεν κεῖνʼ ἀντὶ νικητηρίων</l>
<l n="977">πικρῶς ἐδούλευσʼ; εἰ δὲ τῶν θεῶν κρατεῖν</l>
<l n="978">βούλῃ, τὸ χρῄζειν ἀμαθές ἐστί σου τόδε.</l>
</sp>
<sp>
<speaker>Χορός</speaker>
<l n="979">βασίλειʼ, ἄμυνον σοῖς τέκνοισι καὶ πάτρᾳ</l>
<l n="980">πειθὼ διαφθείρουσα τῆσδʼ, ἐπεὶ λέγει</l>
<l n="981">καλῶς κακοῦργος οὖσα· δεινὸν οὖν τόδε.</l>
</sp>
<sp n="*(eka/bh">
<speaker>Ἑκάβη</speaker>
<l n="982">ταῖς θεαῖσι πρῶτα σύμμαχος γενήσομαι</l>
<l n="983">καὶ τήνδε δείξω μὴ λέγουσαν ἔνδικα.</l>
<l n="984">ἐγὼ γὰρ Ἥραν παρθένον τε Παλλάδα</l>
<l n="985">οὐκ ἐς τοσοῦτον ἀμαθίας ἐλθεῖν δοκῶ,</l>
<l n="986">ὥσθʼ ἣ μὲν Ἄργος βαρβάροις ἀπημπόλα,</l>
<l n="987">Παλλὰς δʼ Ἀθήνας Φρυξὶ δουλεύειν ποτέ,</l>
<l n="988">εἰ παιδιαῖσι καὶ χλιδῇ μορφῆς πέρι</l>
<l n="989">ἦλθον πρὸς Ἴδην. τοῦ γὰρ οὕνεκʼ ἂν θεὰ</l>
<l n="990">Ἥρα τοσοῦτον ἔσχʼ ἔρωτα καλλονῆς;</l>
<l n="991">πότερον ἀμείνονʼ ὡς λάβῃ Διὸς πόσιν;</l>
<l n="992">ἢ γάμον Ἀθηνᾶ θεῶν τίνος θηρωμένη — </l>
<l n="993">ἣ παρθενείαν πατρὸς ἐξῃτήσατο,</l>
<l n="994">φεύγουσα λέκτρα; μὴ ἀμαθεῖς ποίει θεὰς</l>
<l n="995">τὸ σὸν κακὸν κοσμοῦσα, μὴ οὐ πείσῃς σοφούς.</l>
<l n="996">Κύπριν δʼ ἔλεξας — ταῦτα γὰρ γέλως πολύς — </l>
<l n="997">ἐλθεῖν ἐμῷ ξὺν παιδὶ Μενέλεω δόμους.</l>
<l n="998">οὐκ ἂν μένουσʼ ἂν ἥσυχός σʼ ἐν οὐρανῷ</l>
<l n="999">αὐταῖς Ἀμύκλαις ἤγαγεν πρὸς Ἴλιον;</l>
<milestone ed="p" n="987" unit="card"/>
<l n="1000">ἦν οὑμὸς υἱὸς κάλλος ἐκπρεπέστατος,</l>
<l n="1001">ὁ σὸς δʼ ἰδών νιν νοῦς ἐποιήθη Κύπρις·</l>
<l n="1002">τὰ μῶρα γὰρ πάντʼ ἐστὶν Ἀφροδίτη βροτοῖς,</l>
<l n="1003">καὶ τοὔνομʼ ὀρθῶς ἀφροσύνης ἄρχει θεᾶς.</l>
<l n="1004">ὃν εἰσιδοῦσα βαρβάροις ἐσθήμασι</l>
<l n="1005">χρυσῷ τε λαμπρὸν ἐξεμαργώθης φρένας.</l>
<l n="1006">ἐν μὲν γὰρ Ἄργει μίκρʼ ἔχουσʼ ἀνεστρέφου,</l>
<l n="1007">Σπάρτης δʼ ἀπαλλαχθεῖσα τὴν Φρυγῶν πόλιν</l>
<l n="1008">χρυσῷ ῥέουσαν ἤλπισας κατακλύσειν</l>
<l n="1009">δαπάναισιν· οὐδʼ ἦν ἱκανά σοι τὰ Μενέλεω</l>
<l n="1010">μέλαθρα ταῖς σαῖς ἐγκαθυβρίζειν τρυφαῖς.</l>
<l n="1011">εἶἑν· βίᾳ γὰρ παῖδα φῄς <add>σʼ</add> ἄγειν ἐμόν·</l>
<l n="1012">τίς Σπαρτιατῶν ᾔσθετʼ; ἢ ποίαν βοὴν</l>
<l n="1013">ἀνωλόλυξας — Κάστορος νεανίου</l>
<l n="1014">τοῦ συζύγου τʼ ἔτʼ ὄντος, οὐ κατʼ ἄστρα πω;</l>
<l n="1015">ἐπεὶ δὲ Τροίαν ἦλθες Ἀργεῖοί τέ σου</l>
<l n="1016">κατʼ ἴχνος, ἦν δὲ δοριπετὴς ἀγωνία,</l>
<l n="1017">εἰ μὲν τὰ τοῦδε κρείσσονʼ ἀγγέλλοιτό σοι,</l>
<l n="1018">Μενέλαον ᾔνεις, παῖς ὅπως λυποῖτʼ ἐμὸς</l>
<l n="1019">ἔχων ἔρωτος ἀνταγωνιστὴν μέγαν·</l>
<l n="1020">εἰ δʼ εὐτυχοῖεν Τρῶες, οὐδὲν ἦν ὅδε.</l>
<l n="1021">ἐς τὴν τύχην δʼ ὁρῶσα τοῦτʼ ἤσκεις, ὅπως</l>
<l n="1022">ἕποιʼ ἅμʼ αὐτῇ, τῇ ἀρετῇ δʼ οὐκ ἤθελες.</l>
<l n="1023">κἄπειτα πλεκταῖς σῶμα σὸν κλέπτειν λέγεις</l>
<l n="1024">πύργων καθιεῖσʼ, ὡς μένουσʼ ἀκουσίως;</l>
<l n="1025">ποῦ δῆτʼ ἐλήφθης ἢ βρόχους ἀρτωμένη</l>
<l n="1026">ἢ φάσγανον θήγουσʼ, ἃ γενναία γυνὴ</l>
<l n="1027">δράσειεν ἂν ποθοῦσα τὸν πάρος πόσιν;</l>
<l n="1028">καίτοι σʼ ἐνουθέτουν γε πολλὰ πολλάκις·</l>
<l n="1029">Ὦ θύγατερ, ἔξελθʼ· οἱ δʼ ἐμοὶ παῖδες γάμους</l>
<l n="1030">ἄλλους γαμοῦσι, σὲ δʼ ἐπὶ ναῦς Ἀχαιϊκὰς</l>
<l n="1031">πέμψω συνεκκλέψασα· καὶ παῦσον μάχης</l>
<l n="1032">Ἕλληνας ἡμᾶς τε. ἀλλὰ σοὶ τόδʼ ἦν πικρόν.</l>
<l n="1033">ἐν τοῖς Ἀλεξάνδρου γὰρ ὕβριζες δόμοις</l>
<l n="1034">καὶ προσκυνεῖσθαι βαρβάρων ὕπʼ ἤθελες·</l>
<l n="1035">μεγάλα γὰρ ἦν σοι.  — κἀπὶ τοῖσδε σὸν δέμας</l>
<l n="1036">ἐξῆλθες ἀσκήσασα κἄβλεψας πόσει</l>
<l n="1037">τὸν αὐτὸν αἰθέρʼ, ὦ κατάπτυστον κάρα·</l>
<l n="1038">ἣν χρῆν ταπεινὴν ἐν πέπλων ἐρειπίοις,</l>
<l n="1039">φρίκῃ τρέμουσαν, κρᾶτʼ ἀπεσκυθισμένην</l>
<l n="1040">ἐλθεῖν, τὸ σῶφρον τῆς ἀναιδείας πλέον</l>
<l n="1041">ἔχουσαν ἐπὶ τοῖς πρόσθεν ἡμαρτημένοις.</l>
<l n="1042">Μενέλαʼ, ἵνʼ εἰδῇς οἷ τελευτήσω λόγον,</l>
<l n="1043">στεφάνωσον Ἑλλάδʼ ἀξίως τήνδε κτανὼν</l>
<l n="1044">σαυτοῦ, νόμον δὲ τόνδε ταῖς ἄλλαισι θὲς</l>
<l n="1045">γυναιξί, θνῄσκειν ἥτις ἂν προδῷ πόσιν.</l>
</sp>
<milestone ed="p" n="1033" unit="card"/>
<sp>
<speaker>Χορός</speaker>
<l n="1046">Μενέλαε, προγόνων τʼ ἀξίως δόμων τε σῶν</l>
<l n="1047">τεῖσαι δάμαρτα κἀφελοῦ, πρὸς Ἑλλάδος,</l>
<l n="1048">ψόγον τὸ θῆλύ τʼ, εὐγενὴς ἐχθροῖς φανείς.</l>
</sp>
<sp>
<speaker>Μενέλαος</speaker>
<l n="1049">ἐμοὶ σὺ συμπέπτωκας ἐς ταὐτὸν λόγου,</l>
<l n="1050">ἑκουσίως τήνδʼ ἐκ δόμων ἐλθεῖν ἐμῶν</l>
<l n="1051">ξένας ἐς εὐνάς· χἡ Κύπρις κόμπου χάριν</l>
<l n="1052">λόγοις ἐνεῖται.  — βαῖνε λευστήρων πέλας</l>
<l n="1053">πόνους τʼ Ἀχαιῶν ἀπόδος ἐν μικρῷ μακροὺς</l>
<l n="1054">θανοῦσʼ, ἵνʼ εἰδῇς μὴ καταισχύνειν ἐμέ.</l>
</sp>
<sp>
<speaker>Ἑλένη</speaker>
<l n="1055">μή, πρός σε γονάτων, τὴν νόσον τὴν τῶν θεῶν</l>
<l n="1056">προσθεὶς ἐμοὶ κτάνῃς με, συγγίγνωσκε δέ.</l>
</sp>
<sp>
<speaker>Ἑκάβη</speaker>
<l n="1057">μηδʼ οὓς ἀπέκτεινʼ ἥδε συμμάχους προδῷς·</l>
<l n="1058">ἐγὼ πρὸ κείνων καὶ τέκνων σε λίσσομαι.</l>
</sp>
<sp>
<speaker>Μενέλαος</speaker>
<l n="1059">παῦσαι, γεραιά· τῆσδε δʼ οὐκ ἐφρόντισα.</l>
<l n="1060">λέγω δὲ προσπόλοισι πρὸς πρύμνας νεῶν</l>
<l n="1061">τήνδʼ ἐκκομίζειν, ἔνθα ναυστολήσεται.</l>
</sp>
<sp>
<speaker>Ἑκάβη</speaker>
<l n="1062">μή νυν νεὼς σοὶ ταὐτὸν ἐσβήτω σκάφος.</l>
</sp>
<sp>
<speaker>Μενέλαος</speaker>
<l n="1063">τί δʼ ἔστι; μεῖζον βρῖθος ἢ πάροιθʼ ἔχει;</l>
</sp>
<sp>
<speaker>Ἑκάβη</speaker>
<l n="1064">οὐκ ἔστʼ ἐραστὴς ὅστις οὐκ ἀεὶ φιλεῖ.</l>
</sp>
<sp>
<speaker>Μενέλαος</speaker>
<l n="1065">ὅπως ἂν ἐκβῇ τῶν ἐρωμένων ὁ νοῦς.</l>
<l n="1066">ἔσται δʼ ἃ βούλῃ· ναῦν γὰρ οὐκ ἐσβήσεται</l>
<l n="1067">ἐς ἥνπερ ἡμεῖς· καὶ γὰρ οὐ κακῶς λέγεις·</l>
<l n="1068">ἐλθοῦσα δʼ Ἄργος ὥσπερ ἀξία κακῶς</l>
<l n="1069">κακὴ θανεῖται καὶ γυναιξὶ σωφρονεῖν</l>
<l n="1070">πάσαισι θήσει. ῥᾴδιον μὲν οὐ τόδε·</l>
<l n="1071">ὅμως δʼ ὁ τῆσδʼ ὄλεθρος ἐς φόβον βαλεῖ</l>
<l n="1072">τὸ μῶρον αὐτῶν, κἂν ἔτʼ ὦσʼ ἐχθίονες.</l>
<milestone ed="p" n="1060" unit="card"/>
</sp>
</div>
<div type="choral">
<div type="strophe" n="1">
<sp>
<speaker>Χορός</speaker>
<l n="1073">οὕτω δὴ τὸν ἐν Ἰλίῳ</l>
<l n="1074">ναὸν καὶ θυόεντα βω-</l>
<l n="1075">μὸν προύδωκας Ἀχαιοῖς,</l>
<l n="1076">ὦ Ζεῦ, καὶ πελάνων φλόγα</l>
<l n="1077">σμύρνης αἰθερίας τε κα-</l>
<l n="1078">πνὸν καὶ Πέργαμον ἱερὰν</l>
<l n="1079">Ἰδαῖά τʼ Ἰδαῖα κισσοφόρα νάπη</l>
<l n="1080">χιόνι κατάρυτα ποταμίᾳ</l>
<l n="1081">τέρμονα πρωτόβολόν θʼ ἁλίῳ,</l>
<l n="1082">τὰν καταλαμπομέναν ζαθέαν θεράπναν.</l>
</sp>
<milestone ed="p" n="1071" unit="card"/>
</div>
<div type="antistrophe" n="1">
<sp>
<speaker>Χορός</speaker>
<l n="1083">φροῦδαί σοι θυσίαι χορῶν τʼ</l>
<l n="1084">εὔφημοι κέλαδοι κατʼ ὄρ-</l>
<l n="1085">φναν τε παννυχίδες θεῶν,</l>
<l n="1086">χρυσέων τε ξοάνων τύποι</l>
<l n="1087">Φρυγῶν τε ζάθεοι σελᾶ-</l>
<l n="1088">ναι συνδώδεκα πλήθει.</l>
<l n="1089">μέλει μέλει μοι τάδʼ εἰ φρονεῖς, ἄναξ,</l>
<l n="1090">οὐράνιον ἕδρανον ἐπιβεβὼς</l>
<l n="1091">αἰθέρα τε πτόλεως ὀλομένας,</l>
<l n="1092">ἃν πυρὸς αἰθομένα κατέλυσεν ὁρμά.</l>
</sp>
<milestone ed="p" n="1081" unit="card"/>
</div>
<div type="strophe" n="2">
<sp>
<speaker>Χορός</speaker>
<l n="1093">ὦ φίλος ὦ πόσι μοι,</l>
<l n="1094">σὺ μὲν φθίμενος ἀλαίνεις</l>
<l n="1095">ἄθαπτος ἄνυδρος, ἐμὲ δὲ πόντιον σκάφος</l>
<l n="1096">ἀίσσον πτεροῖσι πορεύσει</l>
<l n="1097">ἱππόβοτον Ἄργος, ἵνα τείχεα</l>
<l n="1098">λάινα Κυκλώπιʼ οὐράνια νέμονται.</l>
<l n="1099">τέκνων δὲ πλῆθος ἐν πύλαις</l>
<l n="1100">δάκρυσι κατᾴορα στένει·</l>
<l n="1101">βοᾷ βοᾷ·</l>
<l n="1102">Μᾶτερ, ὤμοι, μόναν δή μʼ Ἀχαιοὶ κομί-</l>
<l n="1103">ζουσι σέθεν ἀπʼ ὀμμάτων</l>
<l n="1104">κυανέαν ἐπὶ ναῦν</l>
<l n="1105">εἰναλίαισι πλάταις</l>
<l n="1106">ἢ Σαλαμῖνʼ ἱερὰν</l>
<l n="1107">ἢ δίπορον κορυφὰν</l>
<l n="1108">Ἴσθμιον, ἔνθα πύλας</l>
<l n="1109">Πέλοπος ἔχουσιν ἕδραι.</l>
</sp>
<milestone ed="p" n="1100" unit="card"/>
</div>
<div type="antistrophe" n="2">
<sp>
<speaker>Χορός</speaker>
<l n="1110">εἴθʼ ἀκάτου Μενέλα</l>
<l n="1111">μέσον πέλαγος ἰούσας,</l>
<l n="1112">δίπαλτον ἱερὸν ἀνὰ μέσον πλατᾶν πέσοι</l>
<l n="1113">Αἰγαίου κεραυνοφαὲς πῦρ,</l>
<l n="1114">Ἰλιόθεν ὅτε με πολύδακρυν</l>
<l n="1115">Ἑλλάδι λάτρευμα γᾶθεν ἐξορίζει,</l>
<l n="1116">χρύσεα δʼ ἔνοπτρα, παρθένων</l>
<l n="1117">χάριτας, ἔχουσα τυγχάνει</l>
<l n="1118">Διὸς κόρα·</l>
<l n="1119">μηδὲ γαῖάν ποτʼ ἔλθοι Λάκαιναν πατρῷ-</l>
<l n="1120">όν τε θάλαμον ἑστίας,</l>
<l n="1121">μηδὲ πόλιν Πιτάνας</l>
<l n="1122">χαλκόπυλόν τε θεάν,</l>
<l n="1123">δύσγαμον αἶσχος ἑλὼν</l>
<l n="1124">Ἑλλάδι τᾷ μεγάλᾳ</l>
<l n="1125">καὶ Σιμοεντιάσιν</l>
<l n="1126">μέλεα πάθεα ῥοῇσιν.</l>
</sp>
<milestone ed="p" n="1118" unit="card"/>
</div>
</div>
<div type="episode">
<div type="anapests">
<sp>
<speaker>Χορός</speaker>
<l n="1127">ἰὼ ἰώ,</l>
<l n="1128">καίνʼ ἐκ καινῶν μεταβάλλουσαι</l>
<l n="1129">χθονὶ συντυχίαι. λεύσσετε Τρώων</l>
<l n="1130">τόνδʼ Ἀστυάνακτʼ ἄλοχοι μέλεαι</l>
<l n="1131">νεκρόν, ὃν πύργων δίσκημα πικρὸν</l>
<l n="1132">Δαναοὶ κτείναντες ἔχουσιν.</l>
<milestone ed="p" n="1123" unit="card"/>
</sp>
<sp>
<speaker>Ταλθύβιος</speaker>
<l n="1133">Ἑκάβη, νεὼς μὲν πίτυλος εἷς λελειμμένος</l>
<l n="1134">λάφυρα τἀπίλοιπʼ Ἀχιλλείου τόκου</l>
<l n="1135">μέλλει πρὸς ἀκτὰς ναυστολεῖν Φθιώτιδας·</l>
<l n="1136">αὐτὸς δʼ ἀνῆκται Νεοπτόλεμος, καινάς τινας</l>
<l n="1137">Πηλέως ἀκούσας συμφοράς, ὥς νιν χθονὸς</l>
<l n="1138">Ἄκαστος ἐκβέβληκεν, ὁ Πελίου γόνος.</l>
<l n="1139">οὗ θᾶσσον οὕνεκʼ, ἢ χάριν μονῆς ἔχων,</l>
<l n="1140">φροῦδος, μετʼ αὐτοῦ δʼ Ἀνδρομάχη, πολλῶν ἐμοὶ</l>
<l n="1141">δακρύων ἀγωγός, ἡνίκʼ ἐξώρμα χθονός,</l>
<l n="1142">πάτραν τʼ ἀναστένουσα καὶ τὸν Ἕκτορος</l>
<l n="1143">τύμβον προσεννέπουσα. καί σφʼ ᾐτήσατο</l>
<l n="1144">θάψαι νεκρὸν τόνδʼ, ὃς πεσὼν ἐκ τειχέων</l>
<l n="1145">ψυχὴν ἀφῆκεν Ἕκτορος τοῦ σοῦ γόνος·</l>
<l n="1146">φόβον τʼ Ἀχαιῶν, χαλκόνωτον ἀσπίδα</l>
<l n="1147">τήνδʼ, ἣν πατὴρ τοῦδʼ ἀμφὶ πλεύρʼ ἐβάλλετο,</l>
<l n="1148">μή νυν πορεῦσαι Πηλέως ἐφʼ ἑστίαν,</l>
<l n="1149">μηδʼ ἐς τὸν αὐτὸν θάλαμον, οὗ νυμφεύσεται</l>
<l n="1150">μήτηρ νεκροῦ τοῦδʼ Ἀνδρομάχη, λύπας ὁρᾶν,</l>
<l n="1151">ἀλλʼ ἀντὶ κέδρου περιβόλων τε λαΐνων</l>
<l n="1152">ἐν τῇδε θάψαι παῖδα· σὰς δʼ ἐς ὠλένας</l>
<l n="1153">δοῦναι, πέπλοισιν ὡς περιστείλῃς νεκρὸν</l>
<l n="1154">στεφάνοις θʼ, ὅση σοι δύναμις, ὡς ἔχει τὰ σά·</l>
<l n="1155">ἐπεὶ βέβηκε, καὶ τὸ δεσπότου τάχος</l>
<l n="1156">ἀφείλετʼ αὐτὴν παῖδα μὴ δοῦναι τάφῳ.</l>
<l n="1157">ἡμεῖς μὲν οὖν, ὅταν σὺ κοσμήσῃς νέκυν,</l>
<l n="1158">γῆν τῷδʼ ἐπαμπισχόντες ἀροῦμεν δόρυ·</l>
<l n="1159">σὺ δʼ ὡς τάχιστα πρᾶσσε τἀπεσταλμένα.</l>
<l n="1160">ἑνὸς μὲν οὖν μόχθου σʼ ἀπαλλάξας ἔχω·</l>
<l n="1161">Σκαμανδρίους γὰρ τάσδε διαπερῶν ῥοὰς</l>
<l n="1162">ἔλουσα νεκρὸν κἀπένιψα τραύματα.</l>
<l n="1163">ἀλλʼ εἶμʼ ὀρυκτὸν τῷδʼ ἀναρρήξων τάφον,</l>
<l n="1164">ὡς σύντομʼ ἡμῖν τἀπʼ ἐμοῦ τε κἀπὸ σοῦ</l>
<l n="1165">ἐς ἓν ξυνελθόντʼ οἴκαδʼ ὁρμήσῃ πλάτην.</l>
<milestone ed="p" n="1156" unit="card"/>
</sp>
<sp n="*(eka/bh">
<speaker>Ἑκάβη</speaker>
<l n="1166">θέσθʼ ἀμφίτορνον ἀσπίδʼ Ἕκτορος πέδῳ,</l>
<l n="1167">λυπρὸν θέαμα κοὐ φίλον λεύσσειν ἐμοί.</l>
<l n="1168">ὦ μείζονʼ ὄγκον δορὸς ἔχοντες ἢ φρενῶν,</l>
<l n="1169">τί τόνδʼ, Ἀχαιοί, παῖδα δείσαντες φόνον</l>
<l n="1170">καινὸν διειργάσασθε; μὴ Τροίαν ποτὲ</l>
<l n="1171">πεσοῦσαν ὀρθώσειεν; οὐδὲν ἦτʼ ἄρα,</l>
<l n="1172">ὅθʼ Ἕκτορος μὲν εὐτυχοῦντος ἐς δόρυ</l>
<l n="1173">διωλλύμεσθα μυρίας τʼ ἄλλης χερός,</l>
<l n="1174">πόλεως δʼ ἁλούσης καὶ Φρυγῶν ἐφθαρμένων</l>
<l n="1175">βρέφος τοσόνδʼ ἐδείσατʼ· οὐκ αἰνῶ φόβον,</l>
<l n="1176">ὅστις φοβεῖται μὴ διεξελθὼν λόγῳ.</l>
<milestone ed="p" n="1168" unit="card"/>
<l n="1177">ὦ φίλταθʼ, ὥς σοι θάνατος ἦλθε δυστυχής.</l>
<l n="1178">εἰ μὲν γὰρ ἔθανες πρὸ πόλεως, ἥβης τυχὼν</l>
<l n="1179">γάμων τε καὶ τῆς ἰσοθέου τυραννίδος,</l>
<l n="1180">μακάριος ἦσθʼ ἄν, εἴ τι τῶνδε μακάριον·</l>
<l n="1181">νῦν δʼ αὔτʼ ἰδὼν μὲν γνούς τε σῇ ψυχῇ, τέκνον,</l>
<l n="1182">οὐκ οἶσθʼ, ἐχρήσω δʼ οὐδὲν ἐν δόμοις ἔχων.</l>
<l n="1183">δύστηνε, κρατὸς ὥς σʼ ἔκειρεν ἀθλίως</l>
<l n="1184">τείχη πατρῷα, Λοξίου πυργώματα,</l>
<l n="1185">ὃν πόλλʼ ἐκήπευσʼ ἡ τεκοῦσα βόστρυχον</l>
<l n="1186">φιλήμασίν τʼ ἔδωκεν, ἔνθεν ἐκγελᾷ</l>
<l n="1187">ὀστέων ῥαγέντων φόνος, ἵνʼ αἰσχρὰ μὴ λέγω.</l>
<l n="1188">ὦ χεῖρες, ὡς εἰκοὺς μὲν ἡδείας πατρὸς</l>
<l n="1189">κέκτησθʼ, ἐν ἄρθροις δʼ ἔκλυτοι πρόκεισθέ μοι.</l>
<l n="1190">ὦ πολλὰ κόμπους ἐκβαλὸν φίλον στόμα,</l>
<l n="1191">ὄλωλας, ἐψεύσω μʼ, ὅτʼ ἐσπίπτων πέπλους,</l>
<l n="1192">Ὦ μῆτερ, ηὔδας, ἦ πολύν σοι βοστρύχων</l>
<l n="1193">πλόκαμον κεροῦμαι, πρὸς τάφον θʼ ὁμηλίκων</l>
<l n="1194">κώμους ἀπάξω, φίλα διδοὺς προσφθέγματα.</l>
<l n="1195">σὺ δʼ οὐκ ἔμʼ, ἀλλʼ ἐγὼ σὲ τὸν νεώτερον,</l>
<l n="1196">γραῦς ἄπολις ἄτεκνος, ἄθλιον θάπτω νεκρόν.</l>
<l n="1197">οἴμοι, τὰ πόλλʼ ἀσπάσμαθʼ αἵ τʼ ἐμαὶ τροφαὶ</l>
<l n="1198">ὕπνοι τʼ ἐκεῖνοι φροῦδά μοι. τί καί ποτε</l>
<l n="1199">γράψειεν ἄν σε μουσοποιὸς ἐν τάφῳ;</l>
<l n="1200">Τὸν παῖδα τόνδʼ ἔκτειναν Ἀργεῖοί ποτε</l>
<l n="1201">δείσαντες;  — αἰσχρὸν τοὐπίγραμμά γʼ Ἑλλάδι.</l>
<l n="1202">ἀλλʼ οὖν πατρῴων οὐ λαχὼν ἕξεις ὅμως</l>
<l n="1203">ἐν ᾗ ταφήσῃ χαλκόνωτον ἰτέαν.</l>
<l n="1204">ὦ καλλίπηχυν Ἕκτορος βραχίονα</l>
<l n="1205">σῴζουσʼ, ἄριστον φύλακʼ ἀπώλεσας σέθεν.</l>
<l n="1206">ὡς ἡδὺς ἐν πόρπακι σῷ κεῖται τύπος</l>
<l n="1207">ἴτυός τʼ ἐν εὐτόρνοισι περιδρόμοις ἱδρώς,</l>
<l n="1208">ὃν ἐκ μετώπου πολλάκις πόνους ἔχων</l>
<l n="1209">ἔσταζεν Ἕκτωρ προστιθεὶς γενειάδι.</l>
<l n="1210">φέρετε, κομίζετʼ ἀθλίῳ κόσμον νεκρῷ</l>
<l n="1211">ἐκ τῶν παρόντων· οὐ γὰρ ἐς κάλλος τύχας</l>
<l n="1212">δαίμων δίδωσιν· ὧν δʼ ἔχω, λήψῃ τάδε.</l>
<l n="1213">θνητῶν δὲ μῶρος ὅστις εὖ πράσσειν δοκῶν</l>
<l n="1214">βέβαια χαίρει· τοῖς τρόποις γὰρ αἱ τύχαι,</l>
<l n="1215">ἔμπληκτος ὡς ἄνθρωπος, ἄλλοτʼ ἄλλοσε</l>
<l n="1216">πηδῶσι, κοὐδεὶς αὐτὸς εὐτυχεῖ ποτε.</l>
</sp>
<sp>
<speaker>Χορός</speaker>
<l n="1217">καὶ μὴν πρόχειρον αἵδε σοι σκυλευμάτων</l>
<l n="1218">Φρυγίων φέρουσι κόσμον ἐξάπτειν νεκρῷ.</l>
</sp>
<sp>
<speaker>Ἑκάβη</speaker>
<l n="1219">ὦ τέκνον, οὐχ ἵπποισι νικήσαντά σε</l>
<l n="1220">οὐδʼ ἥλικας τόξοισιν, οὓς Φρύγες νόμους</l>
<l n="1221">τιμῶσιν, οὐκ ἐς πλησμονὰς θηρωμένη,</l>
<l n="1222">μήτηρ πατρός σοι προστίθησʼ ἀγάλματα</l>
<l n="1223">τῶν σῶν ποτʼ ὄντων· νῦν δέ σʼ ἡ θεοστυγὴς</l>
<l n="1224">ἀφείλεθʼ Ἑλένη, πρὸς δὲ καὶ ψυχὴν σέθεν</l>
<l n="1225">ἔκτεινε καὶ πάντʼ οἶκον ἐξαπώλεσεν.</l>
<milestone ed="p" n="1216" unit="card"/>
</sp>
</div>
<div type="lyric">
<sp>
<speaker>Χορός</speaker>
<l n="1226">ἒ ἔ, φρενῶν</l>
<l n="1227">ἔθιγες ἔθιγες· ὦ μέγας ἐμοί ποτʼ ἂν</l>
<l n="1228">ἀνάκτωρ πόλεως.</l>
<milestone ed="p" n="1218" unit="card"/>
</sp>
<sp>
<speaker>Ἑκάβη</speaker>
<l n="1229">ἃ δʼ ἐν γάμοισι χρῆν σε προσθέσθαι χροῒ</l>
<l n="1230">Ἀσιατίδων γήμαντα τὴν ὑπερτάτην,</l>
<l n="1231">Φρύγια πέπλων ἀγάλματʼ ἐξάπτω χροός.</l>
<l n="1232">σύ τʼ, ὦ ποτʼ οὖσα καλλίνικε, μυρίων</l>
<l n="1233">μῆτερ τροπαίων, Ἕκτορος φίλον σάκος,</l>
<l n="1234">στεφανοῦ· θανῇ γὰρ οὐ θανοῦσα σὺν νεκρῷ·</l>
<l n="1235">ἐπεὶ σὲ πολλῷ μᾶλλον ἢ τὰ τοῦ σοφοῦ</l>
<l n="1236">κακοῦ τʼ Ὀδυσσέως ἄξιον τιμᾶν ὅπλα.</l>
<milestone ed="p" n="1226" unit="card"/>
</sp>
</div>
<div type="lyric">
<sp>
<speaker>Χορός</speaker>
<l n="1237">αἰαῖ αἰαῖ· πικρὸν ὄδυρμα  <gap/>
</l>
<l n="1238">γαῖά σʼ ὦ τέκνον δέξεται.</l>
<l n="1239">στέναζε, μᾶτερ,</l>
</sp>
<sp>
<speaker>Ἑκάβη</speaker>
<l n="1240">αἰαῖ.</l>
</sp>
<sp>
<speaker>Χορός</speaker>
<l n="1241">νεκρῶν ἴακχον.</l>
</sp>
<sp>
<speaker>Ἑκάβη</speaker>
<l n="1242">οἴμοι <del>μοι</del>.</l>
</sp>
<sp>
<speaker>Χορός</speaker>
<l n="1243">οἴμοι δῆτα σῶν ἀλάστων κακῶν.</l>
<milestone ed="p" n="1232" unit="card"/>
</sp>
<sp>
<speaker>Ἑκάβη</speaker>
<l n="1244">τελαμῶσιν ἕλκη τὰ μὲν ἐγώ σʼ ἰάσομαι,</l>
<l n="1245">τλήμων ἰατρός, ὄνομʼ ἔχουσα, τἄργα δʼ οὔ·</l>
<l n="1246">τὰ δʼ ἐν νεκροῖσι φροντιεῖ πατὴρ σέθεν.</l>
<milestone ed="p" n="1235" unit="card"/>
</sp>
<sp>
<speaker>Χορός</speaker>
<l n="1247">ἄρασσʼ ἄρασσε κρᾶτα</l>
<l n="1248">πιτύλους διδοῦσα χειρός,</l>
<l n="1249">ἰώ μοί μοι.</l>
</sp>
<sp>
<speaker>Ἑκάβη</speaker>
<l n="1250">ὦ φίλταται γυναῖκες  <gap/>
</l>
</sp>
<sp>
<speaker>Χορός</speaker>
<l n="1251">Ἑκάβη, σὰς ἔνεπε· τίνα θροεῖς αὐδάν;</l>
<milestone ed="p" n="1240" unit="card"/>
</sp>
</div>
<div type="iambic">
<sp>
<speaker>Ἑκάβη</speaker>
<l n="1252">οὐκ ἦν ἄρʼ ἐν θεοῖσι πλὴν οὑμοὶ πόνοι</l>
<l n="1253">Τροία τε πόλεων ἔκκριτον μισουμένη,</l>
<l n="1254">μάτην δʼ ἐβουθυτοῦμεν. εἰ δὲ μὴ θεὸς</l>
<l n="1255">ἔστρεψε τἄνω περιβαλὼν κάτω χθονός,</l>
<l n="1256">ἀφανεῖς ἂν ὄντες οὐκ ἂν ὑμνήθημεν ἂν</l>
<l n="1257">μούσαις ἀοιδὰς δόντες ὑστέρων βροτῶν.</l>
<l n="1258">χωρεῖτε, θάπτετʼ ἀθλίῳ τύμβῳ νεκρόν·</l>
<l n="1259">ἔχει γὰρ οἷα δεῖ γε νερτέρων στέφη.</l>
<l n="1260">δοκῶ δὲ τοῖς θανοῦσι διαφέρειν βραχύ,</l>
<l n="1261">εἰ πλουσίων τις τεύξεται κτερισμάτων·</l>
<l n="1262">κενὸν δὲ γαύρωμʼ ἐστὶ τῶν ζώντων τόδε.</l>
<milestone ed="p" n="1251" unit="card"/>
</sp>
</div>
<div type="anapests">
<sp>
<speaker>Χορός</speaker>
<l n="1263">ἰὼ ἰώ·</l>
<l n="1264">μελέα μήτηρ, ἣ τὰς μεγάλας</l>
<l n="1265">ἐλπίδας ἐν σοὶ κατέκναψε βίου.</l>
<l n="1266">μέγα δʼ ὀλβισθεὶς ὡς ἐκ πατέρων</l>
<l n="1267">ἀγαθῶν ἐγένου,</l>
<l n="1268">δεινῷ θανάτῳ διόλωλας.</l>
<l n="1269">ἔα ἔα·</l>
<l n="1270">τίνας Ἰλιάσιν ταῖσδʼ ἐν κορυφαῖς</l>
<l n="1271">λεύσσω φλογέας δαλοῖσι χέρας</l>
<l n="1272">διερέσσοντας; μέλλει Τροίᾳ</l>
<l n="1273">καινόν τι κακὸν προσέσεσθαι.</l>
<milestone ed="p" n="1260" unit="card"/>
</sp>
<sp>
<speaker>Ταλθύβιος</speaker>
<l n="1274">αὐδῶ λοχαγοῖς, οἳ τέταχθʼ ἐμπιμπράναι</l>
<l n="1275">Πριάμου τόδʼ ἄστυ, μηκέτʼ ἀργοῦσαν φλόγα</l>
<l n="1276">ἐν χειρὶ σῴζειν, ἀλλὰ πῦρ ἐνιέναι,</l>
<l n="1277">ὡς ἂν κατασκάψαντες Ἰλίου πόλιν</l>
<l n="1278">στελλώμεθʼ οἴκαδʼ ἄσμενοι Τροίας ἄπο.</l>
<l n="1279">ὑμεῖς δʼ, ἵνʼ αὑτὸς λόγος ἔχῃ μορφὰς δύο,</l>
<l n="1280">χωρεῖτε, Τρώων παῖδες, ὀρθίαν ὅταν</l>
<l n="1281">σάλπιγγος ἠχὼ δῶσιν ἀρχηγοὶ στρατοῦ,</l>
<l n="1282">πρὸς ναῦς Ἀχαιῶν, ὡς ἀποστέλλησθε γῆς.</l>
<l n="1283">σύ τʼ, ὦ γεραιὰ δυστυχεστάτη γύναι,</l>
<l n="1284">ἕπου. μεθήκουσίν σʼ Ὀδυσσέως πάρα</l>
<l n="1285">οἵδʼ, ᾧ σε δούλην κλῆρος ἐκπέμπει πάτρας.</l>
</sp>
<sp>
<speaker>Ἑκάβη</speaker>
<l n="1286">οἲ ʼγὼ τάλαινα· τοῦτο δὴ τὸ λοίσθιον</l>
<l n="1287">καὶ τέρμα πάντων τῶν ἐμῶν ἤδη κακῶν·</l>
<l n="1288">ἔξειμι πατρίδος, πόλις ὑφάπτεται πυρί.</l>
<l n="1289">ἀλλʼ, ὦ γεραιὲ πούς, ἐπίσπευσον μόλις,</l>
<l n="1290">ὡς ἀσπάσωμαι τὴν ταλαίπωρον πόλιν.</l>
<l n="1291">ὦ μεγάλα δή ποτʼ ἀμπνέουσʼ ἐν βαρβάροις</l>
<l n="1292">Τροία, τὸ κλεινὸν ὄνομʼ ἀφαιρήσῃ τάχα.</l>
<l n="1293">πιμπρᾶσί σʼ, ἡμᾶς δʼ ἐξάγουσʼ ἤδη χθονὸς</l>
<l n="1294">δούλας· ἰὼ θεοί. καὶ τί τοὺς θεοὺς καλῶ;</l>
<l n="1295">καὶ πρὶν γὰρ οὐκ ἤκουσαν ἀνακαλούμενοι.</l>
<l n="1296">φέρʼ ἐς πυρὰν δράμωμεν· ὡς κάλλιστά μοι</l>
<l n="1297">σὺν τῇδε πατρίδι κατθανεῖν πυρουμένῃ.</l>
</sp>
<sp>
<speaker>Ταλθύβιος</speaker>
<l n="1298">ἐνθουσιᾷς, δύστηνε, τοῖς σαυτῆς κακοῖς.</l>
<l n="1299">ἀλλʼ ἄγετε, μὴ φείδεσθʼ· Ὀδυσσέως δὲ χρὴ</l>
<l n="1300">ἐς χεῖρα δοῦναι τήνδε καὶ πέμπειν γέρας.</l>
<milestone ed="p" n="1287" unit="card"/>
</sp>
</div>
<div type="lyric">
<sp>
<speaker>Ἑκάβη</speaker>
<l n="1301">ὀττοτοτοτοτοῖ.</l>
<l n="1302">Κρόνιε, πρύτανι Φρύγιε, γενέτα</l>
<l n="1303">πάτερ, ἀνάξια τᾶς Δαρδάνου</l>
<l n="1304">γονᾶς τάδʼ οἷα πάσχομεν δέδορκας;</l>
</sp>
<sp>
<speaker>Χορός</speaker>
<l n="1305">δέδορκεν, ἁ δὲ μεγαλόπολις</l>
<l n="1306">ἄπολις ὄλωλεν οὐδʼ ἔτʼ ἔστι Τροία.</l>
</sp>
<sp>
<speaker>Ἑκάβη</speaker>
<l n="1307">ὀττοτοτοτοτοῖ.</l>
<l n="1308">λέλαμπεν Ἴλιος, Περ-</l>
<l n="1309">γάμων τε πυρὶ καταίθεται τέραμνα</l>
<l n="1310">καὶ πόλις ἄκρα τε τειχέων.</l>
</sp>
<sp>
<speaker>Χορός</speaker>
<l n="1311">πτέρυγι δὲ καπνὸς ὥς τις οὐ-</l>
<l n="1312">ρανίᾳ πεσοῦσα δορὶ καταφθίνει γᾶ.</l>
<l n="1313">μαλερὰ μέλαθρα πυρὶ κατάδρομα</l>
<l n="1314">δαΐῳ τε λόγχᾳ.</l>
<milestone ed="p" n="1302" unit="card"/>
</sp>
</div>
<div type="strophe" n="1">
<sp>
<speaker>Ἑκάβη</speaker>
<l n="1315">ἰὼ γᾶ τρόφιμε τῶν ἐμῶν τέκνων.</l>
</sp>
<sp>
<speaker>Χορός</speaker>
<l n="1316">ἓ ἕ.</l>
</sp>
<sp>
<speaker>Ἑκάβη</speaker>
<l n="1317">ὦ τέκνα, κλύετε, μάθετε ματρὸς αὐδάν.</l>
</sp>
<sp>
<speaker>Χορός</speaker>
<l n="1318">ἰαλέμῳ τοὺς θανόντας ἀπύεις.</l>
</sp>
<sp>
<speaker>Ἑκάβη</speaker>
<l n="1319">γεραιά γʼ ἐς πέδον τιθεῖσα μέλεα καὶ</l>
<l n="1320">χερσὶ γαῖαν κτυποῦσα δισσαῖς.</l>
</sp>
<sp>
<speaker>Χορός</speaker>
<l n="1321">διάδοχά σοι γόνυ τίθημι γαίᾳ</l>
<l n="1322">τοὺς ἐμοὺς καλοῦσα νέρθεν</l>
<l n="1323">ἀθλίους ἀκοίτας.</l>
</sp>
<sp>
<speaker>Ἑκάβη</speaker>
<l n="1324">ἀγόμεθα φερόμεθʼ  <gap/>
</l>
</sp>
<sp>
<speaker>Χορός</speaker>
<l n="1325">ἄλγος ἄλγος βοᾷς.</l>
</sp>
<sp>
<speaker>Ἑκάβη</speaker>
<l n="1326">δούλειον ὑπὸ μέλαθρον.</l>
</sp>
<sp>
<speaker>Χορός</speaker>
<l n="1327">ἐκ πάτρας γʼ ἐμᾶς.</l>
</sp>
<sp>
<speaker>Ἑκάβη</speaker>
<l n="1328">ἰώ.</l>
<l n="1329">Πρίαμε Πρίαμε, σὺ μὲν ὀλόμενος</l>
<l n="1330">ἄταφος ἄφιλος</l>
<l n="1331">ἄτας ἐμᾶς ἄιστος εἶ.</l>
</sp>
<sp>
<speaker>Χορός</speaker>
<l n="1332">μέλας γὰρ ὄσσε κατεκάλυψε</l>
<l n="1333">θάνατος ὅσιος ἀνοσίαις σφαγαῖσιν.</l>
</sp>
<milestone ed="p" n="1317" unit="card"/>
</div>
<div type="antistrophe" n="1">
<sp>
<speaker>Ἑκάβη</speaker>
<l n="1334">ἰὼ θεῶν μέλαθρα καὶ πόλις φίλα,</l>
</sp>
<sp>
<speaker>Χορός</speaker>
<l n="1335">ἓ ἕ.</l>
</sp>
<sp>
<speaker>Ἑκάβη</speaker>
<l n="1336">τὰν φόνιον ἔχετε φλόγα δορός τε λόγχαν.</l>
</sp>
<sp>
<speaker>Χορός</speaker>
<l n="1337">τάχʼ ἐς φίλαν γᾶν πεσεῖσθʼ ἀνώνυμοι.</l>
</sp>
<sp>
<speaker>Ἑκάβη</speaker>
<l n="1338">κόνις δʼ ἴσα καπνῷ πτέρυγι πρὸς αἰθέρα</l>
<l n="1339">ᾆστον οἴκων ἐμῶν με θήσει.</l>
</sp>
<sp>
<speaker>Χορός</speaker>
<l n="1340">ὄνομα δὲ γᾶς ἀφανὲς εἶσιν· ἄλλᾳ δʼ</l>
<l n="1341">ἄλλο φροῦδον, οὐδʼ ἔτʼ ἔστιν</l>
<l n="1342">ἁ τάλαινα Τροία.</l>
</sp>
<sp>
<speaker>Ἑκάβη</speaker>
<l n="1343">ἐμάθετʼ, ἐκλύετε;</l>
</sp>
<sp>
<speaker>Χορός</speaker>
<l n="1344">Περγάμων <add>γε</add> κτύπον.</l>
</sp>
<sp>
<speaker>Ἑκάβη</speaker>
<l n="1345">ἔνοσις ἅπασαν ἔνοσις  <gap/>
</l>
</sp>
<sp>
<speaker>Χορός</speaker>
<l n="1346">ἐπικλύσει πόλιν.</l>
</sp>
<sp>
<speaker>Ἑκάβη</speaker>
<l n="1347">ἰώ·</l>
<l n="1348">τρομερὰ μέλεα, φέρετʼ ἐμὸν ἴχνος·</l>
<l n="1349">ἴτʼ ἐπί, τάλανα,</l>
<l n="1350">δούλειον ἁμέραν βίου.</l>
</sp>
<sp>
<speaker>Χορός</speaker>
<l n="1351">ἰὼ τάλαινα πόλις· ὅμως δὲ</l>
<l n="1352">πρόφερε πόδα σὸν ἐπὶ πλάτας Ἀχαιῶν.</l>
</sp>
</div>
</div>
</div></body>
</text>
</TEI>