<?xml version="1.0" encoding="UTF-8"?>
<?xml-model href="http://www.stoa.org/epidoc/schema/latest/tei-epidoc.rng" schematypens="http://relaxng.org/ns/structure/1.0"?>
<TEI xmlns="http://www.tei-c.org/ns/1.0">
    
    <teiHeader type="text">
<fileDesc>
<titleStmt>
<title type="work">Bacchae</title>
<author n="Eur.">Euripides</author>
<editor role="editor" n="Murray">Gilbert Murray</editor>
<sponsor>Perseus Project, Tufts University</sponsor>
<principal>Gregory Crane</principal>
<respStmt>
<resp>Prepared under the supervision of</resp>
<name>Lisa Cerrato</name>
<name>William Merrill</name>
<name>Elli Mylonas</name>
<name>David Smith</name>
</respStmt>
<funder n="org:AnnCPB">The Annenberg CPB/Project</funder>
</titleStmt>
<extent>About 100Kb</extent>
<publicationStmt>
<publisher>Trustees of Tufts University</publisher>
<pubPlace>Medford, MA</pubPlace>
<authority>Perseus Project</authority>
</publicationStmt>
<sourceDesc>
<biblStruct>
<monogr>
<author>Euripides</author>
<title>Euripidis Fabulae, vol. 3</title>
<editor role="editor">Gilbert Murray</editor>
<imprint>
<pubPlace>Oxford</pubPlace>
<publisher>Clarendon Press, Oxford</publisher>
<date>1913</date>
</imprint>
</monogr>
</biblStruct>
</sourceDesc>
</fileDesc>
<encodingDesc>
<refsDecl doctype="TEI.2">
<step refunit="line" from="DESCENDANT (1 L N%1)" to="DITTO"/>
</refsDecl>
</encodingDesc>
<profileDesc>
<langUsage>
<language ident="grc">Greek</language>
</langUsage>
</profileDesc>
<revisionDesc>
    <change when="2013-09-13"  who="balmas01">moving Greg's work-in-progress on CTS-izing greco-roman collection texts to a Work directory</change>
    <change when="2013-06-13"  who="gcrane">tagging now should be compatible with CTS</change>
    <change when="2012-02-14"  who="ajones06">Standardized and in a few cases added in header info.</change>
    <change when="2011-09-07"  who="rsingh04">adding rend=displayNum to lb tags</change>
    <change when="2011-01-13"  who="gcrane">more refinements making these files SDL compatible</change>
    <change when="2010-12-25"  who="gcrane">our existing files but with L tags converted to LB milestones</change>
    <change when="2010-06-19"  who="gcrane">accent errors fixed</change>
    <change when="2009-11-23"  who="rsingh04">moved more xml files around based on copyright status</change>
    <change when="2005-08-01"  who="packel">removed stray item tags</change>
    <change when="2005-07-25"  who="packel">Converted to XML</change>
    <change when="2004-04-21"  who="mimno">added card 1s</change>
    <change when="2003-11-06"  who="amahoney">curiously, closing editorial angle bracket was coded as a parenthesis</change>
    <change when="2003-09-09"  who="amahoney">put spaces around em-dash entity so as not to confuse morphology stuff</change>
    <change when="2003-07-01"  who="yorkc">Updated texts to TEI P4 and Perseus P4 extensions; minor cleanup (esp. character encodings and typos.)</change>
    <change when="2000-03-04"  who="dasmith">Added separate funder entity to TEI header.</change>
    <change when="2000-02-17"  who="amahoney">use n attribute on sp to carry over speaker names when long speeches are interrupted by card breaks -- and move card break past close tag of sp</change>
    <change when="1999-12-23"  who="amahoney">convert to P3</change>
    <change when="1998-10-01" who="Bill Merrill">Fixed cardbreaks at 73, 88, 386, 402, 1184, 1200; added lines 73b, 74b, 87b, 88b, 385b, 401b, 1182b, 1198b.</change>
    <change when="1995-06-01" who="Lisa Cerrato">Added speaker tags where needed.</change>
    <change when="1988" who="Judith Nelson">Basic SGML tagging</change>  
</revisionDesc>
</teiHeader>
    
<text lang="grc">
<body>
    <div type="edition" n="urn:cts:greekLit:tlg0006.tlg017.perseus-grc2" xml:lang="grc">
<div  type="textpart" subtype="(w+)">
<milestone ed="p" n="1" unit="card"/>
<sp>
<speaker>Διόνυσος</speaker>
<l>ἥκω Διὸς παῖς τήνδε Θηβαίων χθόνα</l>
<l>Διόνυσος, ὃν τίκτει ποθʼ ἡ Κάδμου κόρη</l>
<l>Σεμέλη λοχευθεῖσʼ ἀστραπηφόρῳ πυρί·</l>
<l>μορφὴν δʼ ἀμείψας ἐκ θεοῦ βροτησίαν</l>
<l n="5">πάρειμι Δίρκης νάματʼ Ἰσμηνοῦ θʼ ὕδωρ.</l>
<l>ὁρῶ δὲ μητρὸς μνῆμα τῆς κεραυνίας</l>
<l>τόδʼ ἐγγὺς οἴκων καὶ δόμων ἐρείπια</l>
<l>τυφόμενα Δίου πυρὸς ἔτι ζῶσαν φλόγα,</l>
<l>ἀθάνατον Ἥρας μητέρʼ εἰς ἐμὴν ὕβριν.</l>
<l n="10">αἰνῶ δὲ Κάδμον, ἄβατον ὃς πέδον τόδε</l>
<l>τίθησι, θυγατρὸς σηκόν· ἀμπέλου δέ νιν</l>
<l>πέριξ ἐγὼ ʼκάλυψα βοτρυώδει χλόῃ.</l>
<l>
<milestone ed="P" unit="para"/>λιπὼν δὲ Λυδῶν τοὺς πολυχρύσους γύας</l>
<l>Φρυγῶν τε, Περσῶν θʼ ἡλιοβλήτους πλάκας</l>
<l n="15">Βάκτριά τε τείχη τήν τε δύσχιμον χθόνα</l>
<l>Μήδων ἐπελθὼν Ἀραβίαν τʼ εὐδαίμονα</l>
<l>Ἀσίαν τε πᾶσαν, ἣ παρʼ ἁλμυρὰν ἅλα</l>
<l>κεῖται μιγάσιν Ἕλλησι βαρβάροις θʼ ὁμοῦ</l>
<l>πλήρεις ἔχουσα καλλιπυργώτους πόλεις,</l>
<l n="20">ἐς τήνδε πρῶτον ἦλθον Ἑλλήνων πόλιν,</l>
<l>τἀκεῖ χορεύσας καὶ καταστήσας ἐμὰς</l>
<l>τελετάς, ἵνʼ εἴην ἐμφανὴς δαίμων βροτοῖς.</l>
<l>
<milestone ed="P" unit="para"/>πρώτας δὲ Θήβας τῆσδε γῆς Ἑλληνίδος</l>
<l>ἀνωλόλυξα, νεβρίδʼ ἐξάψας χροὸς</l>
<l n="25">θύρσον τε δοὺς ἐς χεῖρα, κίσσινον βέλος·</l>
<l>ἐπεί μʼ ἀδελφαὶ μητρός, ἃς ἥκιστα χρῆν,</l>
<l>Διόνυσον οὐκ ἔφασκον ἐκφῦναι Διός,</l>
<l>Σεμέλην δὲ νυμφευθεῖσαν ἐκ θνητοῦ τινος</l>
<l>ἐς Ζῆνʼ ἀναφέρειν τὴν ἁμαρτίαν λέχους,</l>
<l n="30">Κάδμου σοφίσμαθʼ, ὧν νιν οὕνεκα κτανεῖν</l>
<l>Ζῆνʼ ἐξεκαυχῶνθʼ, ὅτι γάμους ἐψεύσατο.</l>
<l>τοιγάρ νιν αὐτὰς ἐκ δόμων ᾤστρησʼ ἐγὼ</l>
<l>μανίαις, ὄρος δʼ οἰκοῦσι παράκοποι φρενῶν·</l>
<l>σκευήν τʼ ἔχειν ἠνάγκασʼ ὀργίων ἐμῶν,</l>
<l n="35">καὶ πᾶν τὸ θῆλυ σπέρμα Καδμείων, ὅσαι</l>
<l>γυναῖκες ἦσαν, ἐξέμηνα δωμάτων·</l>
<l>ὁμοῦ δὲ Κάδμου παισὶν ἀναμεμειγμέναι</l>
<l>χλωραῖς ὑπʼ ἐλάταις ἀνορόφοις ἧνται πέτραις.</l>
<l>δεῖ γὰρ πόλιν τήνδʼ ἐκμαθεῖν, κεἰ μὴ θέλει,</l>
<l n="40">ἀτέλεστον οὖσαν τῶν ἐμῶν βακχευμάτων,</l>
<l>Σεμέλης τε μητρὸς ἀπολογήσασθαί μʼ ὕπερ</l>
<l>φανέντα θνητοῖς δαίμονʼ ὃν τίκτει Διί.</l>
<milestone ed="p" n="43" unit="card"/>
<l>
<milestone ed="P" unit="para"/>Κάδμος μὲν οὖν γέρας τε καὶ τυραννίδα</l>
<l>Πενθεῖ δίδωσι θυγατρὸς ἐκπεφυκότι,</l>
<l n="45">ὃς θεομαχεῖ τὰ κατʼ ἐμὲ καὶ σπονδῶν ἄπο</l>
<l>ὠθεῖ μʼ, ἐν εὐχαῖς τʼ οὐδαμοῦ μνείαν ἔχει.</l>
<l>ὧν οὕνεκʼ αὐτῷ θεὸς γεγὼς ἐνδείξομαι</l>
<l>πᾶσίν τε Θηβαίοισιν. ἐς δʼ ἄλλην χθόνα,</l>
<l>τἀνθένδε θέμενος εὖ, μεταστήσω πόδα,</l>
<l n="50">δεικνὺς ἐμαυτόν· ἢν δὲ Θηβαίων πόλις</l>
<l>ὀργῇ σὺν ὅπλοις ἐξ ὄρους βάκχας ἄγειν</l>
<l>ζητῇ, ξυνάψω μαινάσι στρατηλατῶν.</l>
<l>ὧν οὕνεκʼ εἶδος θνητὸν ἀλλάξας ἔχω</l>
<l>μορφήν τʼ ἐμὴν μετέβαλον εἰς ἀνδρὸς φύσιν.</l>
<l n="55">
<milestone ed="P" unit="para"/>ἀλλʼ, ὦ λιποῦσαι Τμῶλον ἔρυμα Λυδίας,</l>
<l>θίασος ἐμός, γυναῖκες, ἃς ἐκ βαρβάρων</l>
<l>ἐκόμισα παρέδρους καὶ ξυνεμπόρους ἐμοί,</l>
<l>αἴρεσθε τἀπιχώριʼ ἐν πόλει Φρυγῶν</l>
<l>τύμπανα, Ῥέας τε μητρὸς ἐμά θʼ εὑρήματα,</l>
<l n="60">βασίλειά τʼ ἀμφὶ δώματʼ ἐλθοῦσαι τάδε</l>
<l>κτυπεῖτε Πενθέως, ὡς ὁρᾷ Κάδμου πόλις.</l>
<l>ἐγὼ δὲ βάκχαις, ἐς Κιθαιρῶνος πτυχὰς</l>
<l>ἐλθὼν ἵνʼ εἰσί, συμμετασχήσω χορῶν.</l>
</sp>
</div>
<milestone ed="p" n="64" unit="card"/>
<div  type="textpart" subtype="(w+)">
<div  type="textpart" subtype="(w+)">
<sp>
<speaker>Χορός</speaker>
<l>Ἀσίας ἀπὸ γᾶς</l>
<l n="65">ἱερὸν Τμῶλον ἀμείψασα θοάζω</l>
<l>Βρομίῳ πόνον ἡδὺν</l>
<l>κάματόν τʼ εὐκάματον, Βάκ-</l>
<l>χιον εὐαζομένα.</l>
<l>τίς ὁδῷ τίς ὁδῷ; τίς;</l>
<l>μελάθροις ἔκτοπος ἔστω, στόμα τʼ εὔφη-</l>
<l n="70">μον ἅπας ἐξοσιούσθω·</l>
<l>τὰ νομισθέντα γὰρ αἰεὶ</l>
<l>Διόνυσον ὑμνήσω.</l>
<milestone ed="p" n="73" unit="card"/>
</sp>
</div>
<div  type="textpart" subtype="(w+)" n="1">
<sp>
<speaker>Χορός</speaker>
<l>ὦ</l>
<l n="73b">μάκαρ, ὅστις εὐδαίμων</l>
<l>τελετὰς θεῶν εἰδὼς</l>
<l n="74b">βιοτὰν ἁγιστεύει καὶ</l>
<l n="75">θιασεύεται ψυχὰν</l>
<l>ἐν ὄρεσσι βακχεύων</l>
<l>ὁσίοις καθαρμοῖσιν,</l>
<l>τά τε ματρὸς μεγάλας ὄρ-</l>
<l>για Κυβέλας θεμιτεύων,</l>
<l n="80">ἀνὰ θύρσον τε τινάσσων,</l>
<l>κισσῷ τε στεφανωθεὶς</l>
<l>Διόνυσον θεραπεύει.</l>
<l>ἴτε βάκχαι, ἴτε βάκχαι,</l>
<l>Βρόμιον παῖδα θεὸν θεοῦ</l>
<l n="85">Διόνυσον κατάγουσαι</l>
<l>Φρυγίων ἐξ ὀρέων Ἑλ-</l>
<l>λάδος εἰς εὐρυχόρους ἀ-</l>
<l n="87b">γυιάς, τὸν Βρόμιον·</l>
</sp>
<milestone ed="p" n="88" unit="card"/>
</div>
<div  type="textpart" subtype="(w+)" n="1">
<sp>
<speaker>Χορός</speaker>
<l>ὅν</l>
<l n="88b">ποτʼ ἔχουσʼ ἐν ὠδίνων</l>
<l>λοχίαις ἀνάγκαισι</l>
<l n="90">πταμένας Διὸς βροντᾶς νη-</l>
<l>δύος ἔκβολον μάτηρ</l>
<l>ἔτεκεν, λιποῦσʼ αἰῶ-</l>
<l>να κεραυνίῳ πληγᾷ·</l>
<l>λοχίοις δʼ αὐτίκα νιν δέ-</l>
<l n="95">ξατο θαλάμαις Κρονίδας Ζεύς,</l>
<l>κατὰ μηρῷ δὲ καλύψας</l>
<l>χρυσέαισιν συνερείδει</l>
<l>περόναις κρυπτὸν ἀφʼ Ἥρας.</l>
<l>ἔτεκεν δʼ, ἁνίκα Μοῖραι</l>
<l n="100">τέλεσαν, ταυρόκερων θεὸν</l>
<l>στεφάνωσέν τε δρακόντων</l>
<l>στεφάνοις, ἔνθεν ἄγραν θη-</l>
<l>ροτρόφον μαινάδες ἀμφι-</l>
<l>βάλλονται πλοκάμοις.</l>
</sp>
<milestone ed="p" n="105" unit="card"/>
</div>
<div  type="textpart" subtype="(w+)" n="2">
<sp>
<speaker>Χορός</speaker>
<l n="105">ὦ Σεμέλας τροφοὶ Θῆ-</l>
<l>βαι, στεφανοῦσθε κισσῷ·</l>
<l>βρύετε βρύετε χλοήρει</l>
<l>μίλακι καλλικάρπῳ</l>
<l>καὶ καταβακχιοῦσθε δρυὸς</l>
<l n="110">ἢ ἐλάτας κλάδοισι,</l>
<l>στικτῶν τʼ ἐνδυτὰ νεβρίδων</l>
<l>στέφετε λευκοτρίχων πλοκάμων</l>
<l>μαλλοῖς· ἀμφὶ δὲ νάρθηκας ὑβριστὰς</l>
<l>ὁσιοῦσθʼ· αὐτίκα γᾶ πᾶσα χορεύσει--</l>
<l n="115">Βρόμιος ὅστις ἄγῃ θιάσουσ--</l>
<l>εἰς ὄρος εἰς ὄρος, ἔνθα μένει</l>
<l>θηλυγενὴς ὄχλος</l>
<l>ἀφʼ ἱστῶν παρὰ κερκίδων τʼ</l>
<l>οἰστρηθεὶς Διονύσῳ.</l>
</sp>
<milestone ed="p" n="120" unit="card"/>
</div>
<div  type="textpart" subtype="(w+)" n="2">
<sp>
<speaker>Χορός</speaker>
<l n="120">ὦ θαλάμευμα Κουρή-</l>
<l>των ζάθεοί τε Κρήτας</l>
<l>Διογενέτορες ἔναυλοι,</l>
<l>ἔνθα τρικόρυθες ἄντροις</l>
<l>βυρσότονον κύκλωμα τόδε</l>
<l n="125">μοι Κορύβαντες ηὗρον·</l>
<l>βακχείᾳ δʼ ἀνὰ συντόνῳ</l>
<l>κέρασαν ἁδυβόᾳ Φρυγίων</l>
<l>αὐλῶν πνεύματι ματρός τε Ῥέας ἐς</l>
<l>χέρα θῆκαν, κτύπον εὐάσμασι Βακχᾶν·</l>
<l n="130">παρὰ δὲ μαινόμενοι Σάτυροι</l>
<l>ματέρος ἐξανύσαντο θεᾶς,</l>
<l>ἐς δὲ χορεύματα</l>
<l>συνῆψαν τριετηρίδων,</l>
<l>αἷς χαίρει Διόνυσος.</l>
</sp>
<milestone ed="p" n="135" unit="card"/>
</div>
<div  type="textpart" subtype="(w+)">
<sp>
<speaker>Χορός</speaker>
<l n="135">ἡδὺς ἐν ὄρεσιν, ὅταν ἐκ θιάσων δρομαί-</l>
<l>ων πέσῃ πεδόσε, νε-</l>
<l n="138">βρίδος ἔχων ἱερὸν ἐνδυτόν, ἀγρεύων</l>
<l>αἷμα τραγοκτόνον, ὠμοφάγον χάριν, ἱέμε-</l>
<l n="140">νος ἐς ὄρεα Φρύγια, Λύδιʼ, ὁ δʼ ἔξαρχος Βρόμιος,</l>
<l>εὐοἷ.</l>
<l>ῥεῖ δὲ γάλακτι πέδον, ῥεῖ δʼ οἴνῳ, ῥεῖ δὲ μελισσᾶν</l>
<l>νέκταρι.</l>
<l>Συρίας δʼ ὡς λιβάνου κα-</l>
<l n="145">πνὸν ὁ Βακχεὺς ἀνέχων</l>
<l>πυρσώδη φλόγα πεύκας</l>
<l>ἐκ νάρθηκος ἀίσσει</l>
<l>δρόμῳ καὶ χοροῖσιν</l>
<l>πλανάτας ἐρεθίζων</l>
<l>ἰαχαῖς τʼ ἀναπάλλων,</l>
<l n="150">τρυφερόν <add>τε</add> πλόκαμον εἰς αἰθέρα ῥίπτων.</l>
<l>ἅμα δʼ εὐάσμασι τοιάδʼ ἐπιβρέμει·</l>
<l>Ὦ ἴτε βάκχαι,</l>
<l>
<del>ὦ</del> ἴτε βάκχαι,</l>
<l>Τμώλου χρυσορόου χλιδᾷ</l>
<l n="155">μέλπετε τὸν Διόνυσον</l>
<l n="157">βαρυβρόμων ὑπὸ τυμπάνων,</l>
<l>εὔια τὸν εὔιον ἀγαλλόμεναι θεὸν</l>
<l>ἐν Φρυγίαισι βοαῖς ἐνοπαῖσί τε,</l>
<l n="160">λωτὸς ὅταν εὐκέλαδος</l>
<l n="164">ἱερὸς ἱερὰ παίγματα βρέμῃ, σύνοχα</l>
<l n="165">φοιτάσιν εἰς ὄρος εἰς ὄρος· ἡδομέ-</l>
<l>να δʼ ἄρα, πῶλος ὅπως ἅμα ματέρι</l>
<l n="169">φορβάδι, κῶλον ἄγει ταχύπουν σκιρτήμασι βάκχα.</l>
</sp>
<milestone ed="p" n="170" unit="card"/>
</div>
</div>
<div  type="textpart" subtype="(w+)">
<sp>
<speaker>Τειρεσίας</speaker>
<l n="170">τίς ἐν πύλαισι; Κάδμον ἐκκάλει δόμων,</l>
<l>Ἀγήνορος παῖδʼ, ὃς πόλιν Σιδωνίαν</l>
<l>λιπὼν ἐπύργωσʼ ἄστυ Θηβαίων τόδε.</l>
<l>ἴτω τις, εἰσάγγελλε Τειρεσίας ὅτι</l>
<l>ζητεῖ νιν· οἶδε δʼ αὐτὸς ὧν ἥκω πέρι</l>
<l n="175">ἅ τε ξυνεθέμην πρέσβυς ὢν γεραιτέρῳ,</l>
<l>θύρσους ἀνάπτειν καὶ νεβρῶν δορὰς ἔχειν</l>
<l>στεφανοῦν τε κρᾶτα κισσίνοις βλαστήμασιν.</l>
</sp>
<sp>
<speaker>Κάδμος</speaker>
<l>ὦ φίλταθʼ, ὡς σὴν γῆρυν ᾐσθόμην κλύων</l>
<l>σοφὴν σοφοῦ παρʼ ἀνδρός, ἐν δόμοισιν ὤν·</l>
<l n="180">ἥκω δʼ ἕτοιμος τήνδʼ ἔχων σκευὴν θεοῦ·</l>
<l>δεῖ γάρ νιν ὄντα παῖδα θυγατρὸς ἐξ ἐμῆς</l>
<l>
<del>Διόνυσον ὃς πέφηνεν ἀνθρώποις θεὸς</del>
</l>
<l>ὅσον καθʼ ἡμᾶς δυνατὸν αὔξεσθαι μέγαν.</l>
<l>ποῖ δεῖ χορεύειν, ποῖ καθιστάναι πόδα</l>
<l n="185">καὶ κρᾶτα σεῖσαι πολιόν; ἐξηγοῦ σύ μοι</l>
<l>γέρων γέροντι, Τειρεσία· σὺ γὰρ σοφός.</l>
<l>ὡς οὐ κάμοιμʼ ἂν οὔτε νύκτʼ οὔθʼ ἡμέραν</l>
<l>θύρσῳ κροτῶν γῆν· ἐπιλελήσμεθʼ ἡδέως</l>
<l>γέροντες ὄντες.</l>
</sp>
<sp>
<speaker>Τειρεσίας</speaker>
<l>ταὔτʼ ἐμοὶ πάσχεις ἄρα·</l>
<l n="190">κἀγὼ γὰρ ἡβῶ κἀπιχειρήσω χοροῖς.</l>
</sp>
<sp>
<speaker>Κάδμος</speaker>
<l>οὐκοῦν ὄχοισιν εἰς ὄρος περάσομεν;</l>
</sp>
<sp>
<speaker>Τειρεσίας</speaker>
<l>ἀλλʼ οὐχ ὁμοίως ἂν ὁ θεὸς τιμὴν ἔχοι.</l>
</sp>
<sp>
<speaker>Κάδμος</speaker>
<l>γέρων γέροντα παιδαγωγήσω σʼ ἐγώ.</l>
</sp>
<sp>
<speaker>Τειρεσίας</speaker>
<l>ὁ θεὸς ἀμοχθὶ κεῖσε νῷν ἡγήσεται.</l>
</sp>
<sp>
<speaker>Κάδμος</speaker>
<l n="195">μόνοι δὲ πόλεως Βακχίῳ χορεύσομεν;</l>
</sp>
<sp>
<speaker>Τειρεσίας</speaker>
<l>μόνοι γὰρ εὖ φρονοῦμεν, οἱ δʼ ἄλλοι κακῶς.</l>
</sp>
<sp>
<speaker>Κάδμος</speaker>
<l>μακρὸν τὸ μέλλειν· ἀλλʼ ἐμῆς ἔχου χερός.</l>
</sp>
<sp>
<speaker>Τειρεσίας</speaker>
<l>ἰδού, ξύναπτε καὶ ξυνωρίζου χέρα.</l>
</sp>
<sp>
<speaker>Κάδμος</speaker>
<l>οὐ καταφρονῶ ʼγὼ τῶν θεῶν θνητὸς γεγώς.</l>
</sp>
<sp>
<speaker>Τειρεσίας</speaker>
<l n="200">οὐδὲν σοφιζόμεσθα τοῖσι δαίμοσιν.</l>
<l>πατρίους παραδοχάς, ἅς θʼ ὁμήλικας χρόνῳ</l>
<l>κεκτήμεθʼ, οὐδεὶς αὐτὰ καταβαλεῖ λόγος,</l>
<l>οὐδʼ εἰ διʼ ἄκρων τὸ σοφὸν ηὕρηται φρενῶν.</l>
<l>ἐρεῖ τις ὡς τὸ γῆρας οὐκ αἰσχύνομαι,</l>
<l n="205">μέλλων χορεύειν κρᾶτα κισσώσας ἐμόν;</l>
<l>οὐ γὰρ διῄρηχʼ ὁ θεός, οὔτε τὸν νέον</l>
<l>εἰ χρὴ χορεύειν οὔτε τὸν γεραίτερον,</l>
<l>ἀλλʼ ἐξ ἁπάντων βούλεται τιμὰς ἔχειν</l>
<l>κοινάς, διαριθμῶν δʼ οὐδένʼ αὔξεσθαι θέλει.</l>
</sp>
<sp>
<speaker>Κάδμος</speaker>
<l n="210">ἐπεὶ σὺ φέγγος, Τειρεσία, τόδʼ οὐχ ὁρᾷς,</l>
<l>ἐγὼ προφήτης σοι λόγων γενήσομαι.</l>
<l>Πενθεὺς πρὸς οἴκους ὅδε διὰ σπουδῆς περᾷ,</l>
<l>Ἐχίονος παῖς, ᾧ κράτος δίδωμι γῆς.</l>
<l>ὡς ἐπτόηται· τί ποτʼ ἐρεῖ νεώτερον;</l>
<milestone ed="p" n="215" unit="card"/>
</sp>
<sp>
<speaker>Πενθεύς</speaker>
<l n="215">ἔκδημος ὢν μὲν τῆσδʼ ἐτύγχανον χθονός,</l>
<l>κλύω δὲ νεοχμὰ τήνδʼ ἀνὰ πτόλιν κακά,</l>
<l>γυναῖκας ἡμῖν δώματʼ ἐκλελοιπέναι</l>
<l>πλασταῖσι βακχείαισιν, ἐν δὲ δασκίοις</l>
<l>ὄρεσι θοάζειν, τὸν νεωστὶ δαίμονα</l>
<l n="220">Διόνυσον, ὅστις ἔστι, τιμώσας χοροῖς·</l>
<l>πλήρεις δὲ θιάσοις ἐν μέσοισιν ἑστάναι</l>
<l>κρατῆρας, ἄλλην δʼ ἄλλοσʼ εἰς ἐρημίαν</l>
<l>πτώσσουσαν εὐναῖς ἀρσένων ὑπηρετεῖν,</l>
<l>πρόφασιν μὲν ὡς δὴ μαινάδας θυοσκόους,</l>
<l n="225">τὴν δʼ Ἀφροδίτην πρόσθʼ ἄγειν τοῦ Βακχίου.</l>
<l>
<milestone ed="P" unit="para"/>ὅσας μὲν οὖν εἴληφα, δεσμίους χέρας</l>
<l>σῴζουσι πανδήμοισι πρόσπολοι στέγαις·</l>
<l>ὅσαι δʼ ἄπεισιν, ἐξ ὄρους θηράσομαι,</l>
<l>
<del>Ἰνώ τʼ Ἀγαύην θʼ, ἥ μʼ ἔτικτʼ Ἐχίονι,</del>
</l>
<l n="230">
<del>Ἀκταίονός τε μητέρʼ, Αὐτονόην λέγω.</del>
</l>
<l>καὶ σφᾶς σιδηραῖς ἁρμόσας ἐν ἄρκυσιν</l>
<l>παύσω κακούργου τῆσδε βακχείας τάχα.</l>
<l>
<milestone ed="P" unit="para"/>λέγουσι δʼ ὥς τις εἰσελήλυθε ξένος,</l>
<l>γόης ἐπῳδὸς Λυδίας ἀπὸ χθονός,</l>
<l n="235">ξανθοῖσι βοστρύχοισιν εὐοσμῶν κόμην,</l>
<l>οἰνῶπας ὄσσοις χάριτας Ἀφροδίτης ἔχων,</l>
<l>ὃς ἡμέρας τε κεὐφρόνας συγγίγνεται</l>
<l>τελετὰς προτείνων εὐίους νεάνισιν.</l>
<l>εἰ δʼ αὐτὸν εἴσω τῆσδε λήψομαι στέγης,</l>
<l n="240">παύσω κτυποῦντα θύρσον ἀνασείοντά τε</l>
<l>κόμας, τράχηλον σώματος χωρὶς τεμών.</l>
<l>
<milestone ed="P" unit="para"/>ἐκεῖνος εἶναί φησι Διόνυσον θεόν,</l>
<l>ἐκεῖνος ἐν μηρῷ ποτʼ ἐρράφθαι Διός,</l>
<l>ὃς ἐκπυροῦται λαμπάσιν κεραυνίαις</l>
<l n="245">σὺν μητρί, Δίους ὅτι γάμους ἐψεύσατο.</l>
<l>ταῦτʼ οὐχὶ δεινῆς ἀγχόνης ἔστʼ ἄξια,</l>
<l>ὕβρεις ὑβρίζειν, ὅστις ἔστιν ὁ ξένος;</l>
<l>
<milestone ed="P" unit="para"/>ἀτὰρ τόδʼ ἄλλο θαῦμα, τὸν τερασκόπον</l>
<l>ἐν ποικίλαισι νεβρίσι Τειρεσίαν ὁρῶ</l>
<l n="250">πατέρα τε μητρὸς τῆς ἐμῆσ--πολὺν γέλων--</l>
<l>νάρθηκι βακχεύοντʼ· ἀναίνομαι, πάτερ,</l>
<l>τὸ γῆρας ὑμῶν εἰσορῶν νοῦν οὐκ ἔχον.</l>
<l>οὐκ ἀποτινάξεις κισσόν; οὐκ ἐλευθέραν</l>
<l>θύρσου μεθήσεις χεῖρʼ, ἐμῆς μητρὸς πάτερ;</l>
<l n="255">
<milestone ed="P" unit="para"/>σὺ ταῦτʼ ἔπεισας, Τειρεσία· τόνδʼ αὖ θέλεις</l>
<l>τὸν δαίμονʼ ἀνθρώποισιν ἐσφέρων νέον</l>
<l>σκοπεῖν πτερωτοὺς κἀμπύρων μισθοὺς φέρειν.</l>
<l>εἰ μή σε γῆρας πολιὸν ἐξερρύετο,</l>
<l>καθῆσʼ ἂν ἐν βάκχαισι δέσμιος μέσαις,</l>
<l n="260">τελετὰς πονηρὰς εἰσάγων· γυναιξὶ γὰρ</l>
<l>ὅπου βότρυος ἐν δαιτὶ γίγνεται γάνος,</l>
<l>οὐχ ὑγιὲς οὐδὲν ἔτι λέγω τῶν ὀργίων.</l>
</sp>
<sp>
<speaker>Χορός</speaker>
<l>τῆς δυσσεβείας. ὦ ξένʼ, οὐκ αἰδῇ θεοὺς</l>
<l>Κάδμον τε τὸν σπείραντα γηγενῆ στάχυν,</l>
<l n="265">Ἐχίονος δʼ ὢν παῖς καταισχύνεις γένος;</l>
<milestone ed="p" n="266" unit="card"/>
</sp>
<sp>
<speaker>Τειρεσίας</speaker>
<l>ὅταν λάβῃ τις τῶν λόγων ἀνὴρ σοφὸς</l>
<l>καλὰς ἀφορμάς, οὐ μέγʼ ἔργον εὖ λέγειν·</l>
<l>σὺ δʼ εὔτροχον μὲν γλῶσσαν ὡς φρονῶν ἔχεις,</l>
<l>ἐν τοῖς λόγοισι δʼ οὐκ ἔνεισί σοι φρένες.</l>
<l n="270">θράσει δὲ δυνατὸς καὶ λέγειν οἷός τʼ ἀνὴρ</l>
<l>κακὸς πολίτης γίγνεται νοῦν οὐκ ἔχων.</l>
<l>
<milestone ed="P" unit="para"/>οὗτος δʼ ὁ δαίμων ὁ νέος, ὃν σὺ διαγελᾷς,</l>
<l>οὐκ ἂν δυναίμην μέγεθος ἐξειπεῖν ὅσος</l>
<l>καθʼ Ἑλλάδʼ ἔσται. δύο γάρ, ὦ νεανία,</l>
<l n="275">τὰ πρῶτʼ ἐν ἀνθρώποισι· Δημήτηρ θεά--</l>
<l>γῆ δʼ ἐστίν, ὄνομα δʼ ὁπότερον βούλῃ κάλει·</l>
<l>αὕτη μὲν ἐν ξηροῖσιν ἐκτρέφει βροτούς·</l>
<l>ὃς δʼ ἦλθʼ ἔπειτʼ, ἀντίπαλον ὁ Σεμέλης γόνος</l>
<l>βότρυος ὑγρὸν πῶμʼ ηὗρε κεἰσηνέγκατο</l>
<l n="280">θνητοῖς, ὃ παύει τοὺς ταλαιπώρους βροτοὺς</l>
<l>λύπης, ὅταν πλησθῶσιν ἀμπέλου ῥοῆς,</l>
<l>ὕπνον τε λήθην τῶν καθʼ ἡμέραν κακῶν</l>
<l>δίδωσιν, οὐδʼ ἔστʼ ἄλλο φάρμακον πόνων.</l>
<l>οὗτος θεοῖσι σπένδεται θεὸς γεγώς,</l>
<l n="285">ὥστε διὰ τοῦτον τἀγάθʼ ἀνθρώπους ἔχειν.</l>
<l>
<milestone ed="P" unit="para"/>καὶ καταγελᾷς νιν, ὡς ἐνερράφη Διὸς</l>
<l>μηρῷ; διδάξω σʼ ὡς καλῶς ἔχει τόδε.</l>
<l>ἐπεί νιν ἥρπασʼ ἐκ πυρὸς κεραυνίου</l>
<l>Ζεύς, ἐς δʼ Ὄλυμπον βρέφος ἀνήγαγεν θεόν,</l>
<l n="290">Ἥρα νιν ἤθελʼ ἐκβαλεῖν ἀπʼ οὐρανοῦ·</l>
<l>Ζεὺς δʼ ἀντεμηχανήσαθʼ οἷα δὴ θεός.</l>
<l>ῥήξας μέρος τι τοῦ χθόνʼ ἐγκυκλουμένου</l>
<l>αἰθέρος, ἔθηκε τόνδʼ ὅμηρον ἐκδιδούς,</l>
<l>
<gap desc="*"/>
</l>
<l>Διόνυσον Ἥρας νεικέων· χρόνῳ δέ νιν</l>
<l n="295">βροτοὶ ῥαφῆναί φασιν ἐν μηρῷ Διός,</l>
<l>ὄνομα μεταστήσαντες, ὅτι θεᾷ θεὸς</l>
<l>Ἥρᾳ ποθʼ ὡμήρευσε, συνθέντες λόγον.</l>
<milestone ed="p" n="298" unit="card"/>
<l>
<milestone ed="P" unit="para"/>μάντις δʼ ὁ δαίμων ὅδε· τὸ γὰρ βακχεύσιμον</l>
<l>καὶ τὸ μανιῶδες μαντικὴν πολλὴν ἔχει·</l>
<l n="300">ὅταν γὰρ ὁ θεὸς ἐς τὸ σῶμʼ ἔλθῃ πολύς,</l>
<l>λέγειν τὸ μέλλον τοὺς μεμηνότας ποιεῖ.</l>
<l>Ἄρεώς τε μοῖραν μεταλαβὼν ἔχει τινά·</l>
<l>στρατὸν γὰρ ἐν ὅπλοις ὄντα κἀπὶ τάξεσιν</l>
<l>φόβος διεπτόησε πρὶν λόγχης θιγεῖν.</l>
<l n="305">μανία δὲ καὶ τοῦτʼ ἐστὶ Διονύσου πάρα.</l>
<l>ἔτʼ αὐτὸν ὄψῃ κἀπὶ Δελφίσιν πέτραις</l>
<l>πηδῶντα σὺν πεύκαισι δικόρυφον πλάκα,</l>
<l>πάλλοντα καὶ σείοντα βακχεῖον κλάδον,</l>
<l>μέγαν τʼ ἀνʼ Ἑλλάδα. ἀλλʼ ἐμοί, Πενθεῦ, πιθοῦ·</l>
<l n="310">μὴ τὸ κράτος αὔχει δύναμιν ἀνθρώποις ἔχειν,</l>
<l>μηδʼ, ἢν δοκῇς μέν, ἡ δὲ δόξα σου νοσῇ,</l>
<l>φρονεῖν δόκει τι· τὸν θεὸν δʼ ἐς γῆν δέχου</l>
<l>καὶ σπένδε καὶ βάκχευε καὶ στέφου κάρα.</l>
<l>
<milestone ed="P" unit="para"/>οὐχ ὁ Διόνυσος σωφρονεῖν ἀναγκάσει</l>
<l n="315">γυναῖκας ἐς τὴν Κύπριν, ἀλλʼ ἐν τῇ φύσει</l>
<l>
<del>τὸ σωφρονεῖν ἔνεστιν εἰς τὰ πάντʼ ἀεί</del>
</l>
<l>τοῦτο σκοπεῖν χρή· καὶ γὰρ ἐν βακχεύμασιν</l>
<l>οὖσʼ ἥ γε σώφρων οὐ διαφθαρήσεται.</l>
<l>
<milestone ed="P" unit="para"/>ὁρᾷς, σὺ χαίρεις, ὅταν ἐφεστῶσιν πύλαις</l>
<l n="320">πολλοί, τὸ Πενθέως δʼ ὄνομα μεγαλύνῃ πόλις·</l>
<l>κἀκεῖνος, οἶμαι, τέρπεται τιμώμενος.</l>
<l>ἐγὼ μὲν οὖν καὶ Κάδμος, ὃν σὺ διαγελᾷς,</l>
<l>κισσῷ τʼ ἐρεψόμεσθα καὶ χορεύσομεν,</l>
<l>πολιὰ ξυνωρίς, ἀλλʼ ὅμως χορευτέον,</l>
<l n="325">κοὐ θεομαχήσω σῶν λόγων πεισθεὶς ὕπο.</l>
<l>μαίνῃ γὰρ ὡς ἄλγιστα, κοὔτε φαρμάκοις</l>
<l>ἄκη λάβοις ἂν οὔτʼ ἄνευ τούτων νοσεῖς.</l>
</sp>
<sp>
<speaker>Χορός</speaker>
<l>ὦ πρέσβυ, Φοῖβόν τʼ οὐ καταισχύνεις λόγοις,</l>
<l>τιμῶν τε Βρόμιον σωφρονεῖς, μέγαν θεόν.</l>
</sp>
<sp>
<speaker>Κάδμος</speaker>
<l n="330">ὦ παῖ, καλῶς σοι Τειρεσίας παρῄνεσεν.</l>
<l>οἴκει μεθʼ ἡμῶν, μὴ θύραζε τῶν νόμων.</l>
<l>νῦν γὰρ πέτῃ τε καὶ φρονῶν οὐδὲν φρονεῖς.</l>
<l>κεἰ μὴ γὰρ ἔστιν ὁ θεὸς οὗτος, ὡς σὺ φῄς,</l>
<l>παρὰ σοὶ λεγέσθω· καὶ καταψεύδου καλῶς</l>
<l n="335">ὡς ἔστι, Σεμέλη θʼ ἵνα δοκῇ θεὸν τεκεῖν,</l>
<l>ἡμῖν τε τιμὴ παντὶ τῷ γένει προσῇ.</l>
<l>
<milestone ed="P" unit="para"/>ὁρᾷς τὸν Ἀκτέωνος ἄθλιον μόρον,</l>
<l>ὃν ὠμόσιτοι σκύλακες ἃς ἐθρέψατο</l>
<l>διεσπάσαντο, κρείσσονʼ ἐν κυναγίαις</l>
<l n="340">Ἀρτέμιδος εἶναι κομπάσαντʼ, ἐν ὀργάσιν.</l>
<l>ὃ μὴ πάθῃς σύ· δεῦρό σου στέψω κάρα</l>
<l>κισσῷ· μεθʼ ἡμῶν τῷ θεῷ τιμὴν δίδου.</l>
</sp>
<milestone ed="p" n="343" unit="card"/>
<sp>
<speaker>Πενθεύς</speaker>
<l>οὐ μὴ προσοίσεις χεῖρα, βακχεύσεις δʼ ἰών,</l>
<l>μηδʼ ἐξομόρξῃ μωρίαν τὴν σὴν ἐμοί;</l>
<l n="345">τῆς σῆς <add>δʼ</add> ἀνοίας τόνδε τὸν διδάσκαλον</l>
<l>δίκην μέτειμι. στειχέτω τις ὡς τάχος,</l>
<l>ἐλθὼν δὲ θάκους τοῦδʼ ἵνʼ οἰωνοσκοπεῖ</l>
<l>μοχλοῖς τριαίνου κἀνάτρεψον ἔμπαλιν,</l>
<l>ἄνω κάτω τὰ πάντα συγχέας ὁμοῦ,</l>
<l n="350">καὶ στέμματʼ ἀνέμοις καὶ θυέλλαισιν μέθες.</l>
<l>μάλιστα γάρ νιν δήξομαι δράσας τάδε.</l>
<l>
<milestone ed="P" unit="para"/>οἳ δʼ ἀνὰ πόλιν στείχοντες ἐξιχνεύσατε</l>
<l>τὸν θηλύμορφον ξένον, ὃς ἐσφέρει νόσον</l>
<l>καινὴν γυναιξὶ καὶ λέχη λυμαίνεται.</l>
<l n="355">κἄνπερ λάβητε, δέσμιον πορεύσατε</l>
<l>δεῦρʼ αὐτόν, ὡς ἂν λευσίμου δίκης τυχὼν</l>
<l>θάνῃ, πικρὰν βάκχευσιν ἐν Θήβαις ἰδών.</l>
</sp>
<sp>
<speaker>Τειρεσίας</speaker>
<l>ὦ σχέτλιʼ, ὡς οὐκ οἶσθα ποῦ ποτʼ εἶ λόγων.</l>
<l>μέμηνας ἤδη· καὶ πρὶν ἐξέστης φρενῶν.</l>
<l n="360">στείχωμεν ἡμεῖς, Κάδμε, κἀξαιτώμεθα</l>
<l>ὑπέρ τε τούτου καίπερ ὄντος ἀγρίου</l>
<l>ὑπέρ τε πόλεως τὸν θεὸν μηδὲν νέον</l>
<l>δρᾶν. ἀλλʼ ἕπου μοι κισσίνου βάκτρου μέτα,</l>
<l>πειρῶ δʼ ἀνορθοῦν σῶμʼ ἐμόν, κἀγὼ τὸ σόν·</l>
<l n="365">γέροντε δʼ αἰσχρὸν δύο πεσεῖν· ἴτω δʼ ὅμως,</l>
<l>τῷ Βακχίῳ γὰρ τῷ Διὸς δουλευτέον.</l>
<l>Πενθεὺς δʼ ὅπως μὴ πένθος εἰσοίσει δόμοις</l>
<l>τοῖς σοῖσι, Κάδμε· μαντικῇ μὲν οὐ λέγω,</l>
<l>τοῖς πράγμασιν δέ· μῶρα γὰρ μῶρος λέγει.</l>
<milestone ed="p" n="370" unit="card"/>
</sp>
</div>
<div  type="textpart" subtype="(w+)">
<div  type="textpart" subtype="(w+)" n="1">
<sp>
<speaker>Χορός</speaker>
<l n="370">Ὁσία πότνα θεῶν,</l>
<l>Ὁσία δʼ ἃ κατὰ γᾶν</l>
<l>χρυσέαν πτέρυγα φέρεις,</l>
<l>τάδε Πενθέως ἀίεις;</l>
<l>ἀίεις οὐχ ὁσίαν</l>
<l n="375">ὕβριν ἐς τὸν Βρόμιον, τὸν</l>
<l>Σεμέλας, τὸν παρὰ καλλι-</l>
<l>στεφάνοις εὐφροσύναις δαί-</l>
<l>μονα πρῶτον μακάρων; ὃς τάδʼ ἔχει,</l>
<l>θιασεύειν τε χοροῖς</l>
<l n="380">μετά τʼ αὐλοῦ γελάσαι</l>
<l>ἀποπαῦσαί τε μερίμνας,</l>
<l>ὁπόταν βότρυος ἔλθῃ</l>
<l>γάνος ἐν δαιτὶ θεῶν, κισ-</l>
<l>σοφόροις δʼ ἐν θαλίαις ἀν-</l>
<l n="385">δράσι κρατὴρ ὕπνον ἀμ-</l>
<l n="385b">φιβάλλῃ.</l>
</sp>
<milestone ed="p" n="386" unit="card"/>
</div>
<div  type="textpart" subtype="(w+)" n="1">
<sp>
<speaker>Χορός</speaker>
<l>ἀχαλίνων στομάτων</l>
<l>ἀνόμου τʼ ἀφροσύνας</l>
<l>τὸ τέλος δυστυχία·</l>
<l>ὁ δὲ τᾶς ἡσυχίας</l>
<l n="390">βίοτος καὶ τὸ φρονεῖν</l>
<l>ἀσάλευτόν τε μένει καὶ</l>
<l>συνέχει δώματα· πόρσω</l>
<l>γὰρ ὅμως αἰθέρα ναίον-</l>
<l>τες ὁρῶσιν τὰ βροτῶν οὐρανίδαι.</l>
<l n="395">τὸ σοφὸν δʼ οὐ σοφία</l>
<l>τό τε μὴ θνητὰ φρονεῖν.</l>
<l>βραχὺς αἰών· ἐπὶ τούτῳ</l>
<l>δέ τις ἂν μεγάλα διώκων</l>
<l>τὰ παρόντʼ οὐχὶ φέροι. μαι-</l>
<l n="400">νομένων οἵδε τρόποι καὶ</l>
<l>κακοβούλων παρʼ ἔμοι-</l>
<l n="401b">γε φωτῶν.</l>
</sp>
<milestone ed="p" n="402" unit="card"/>
</div>
<div  type="textpart" subtype="(w+)" n="2">
<sp>
<speaker>Χορός</speaker>
<l>ἱκοίμαν ποτὶ Κύπρον,</l>
<l>νᾶσον τᾶς Ἀφροδίτας,</l>
<l>ἵνʼ οἱ θελξίφρονες νέμον-</l>
<l n="405">ται θνατοῖσιν Ἔρωτες,</l>
<l>Πάφον θʼ ἃν ἑκατόστομοι</l>
<l>βαρβάρου ποταμοῦ ῥοαὶ</l>
<l>καρπίζουσιν ἄνομβροι.</l>
<l>οὗ δʼ ἁ καλλιστευομένα</l>
<l n="410">Πιερία μούσειος ἕδρα,</l>
<l>σεμνὰ κλιτὺς Ὀλύμπου,</l>
<l>ἐκεῖσʼ ἄγε με, Βρόμιε Βρόμιε,</l>
<l>πρόβακχʼ εὔιε δαῖμον.</l>
<l>ἐκεῖ Χάριτες,</l>
<l n="415">ἐκεῖ δὲ Πόθος· ἐκεῖ δὲ βάκ-</l>
<l>χαις θέμις ὀργιάζειν.</l>
</sp>
<milestone ed="p" n="417" unit="card"/>
</div>
<div  type="textpart" subtype="(w+)" n="2">
<sp>
<speaker>Χορός</speaker>
<l>ὁ δαίμων ὁ Διὸς παῖς</l>
<l>χαίρει μὲν θαλίαισιν,</l>
<l>φιλεῖ δʼ ὀλβοδότειραν Εἰ-</l>
<l n="420">ρήναν, κουροτρόφον θεάν.</l>
<l>ἴσαν δʼ ἔς τε τὸν ὄλβιον</l>
<l>τόν τε χείρονα δῶκʼ ἔχειν</l>
<l>οἴνου τέρψιν ἄλυπον·</l>
<l>μισεῖ δʼ ᾧ μὴ ταῦτα μέλει,</l>
<l n="425">κατὰ φάος νύκτας τε φίλας</l>
<l>εὐαίωνα διαζῆν,</l>
<l>σοφὰν δʼ ἀπέχειν πραπίδα φρένα τε</l>
<l>περισσῶν παρὰ φωτῶν·</l>
<l n="430">τὸ πλῆθος ὅ τι</l>
<l>τὸ φαυλότερον ἐνόμισε χρῆ-</l>
<l>ταί τε, τόδʼ ἂν δεχοίμαν.</l>
</sp>
<milestone ed="p" n="434" unit="card"/>
</div>
</div>
<div  type="textpart" subtype="(w+)">
<sp>
<speaker>Θεράπων</speaker>
<l>Πενθεῦ, πάρεσμεν τήνδʼ ἄγραν ἠγρευκότες</l>
<l n="435">ἐφʼ ἣν ἔπεμψας, οὐδʼ ἄκρανθʼ ὡρμήσαμεν.</l>
<l>ὁ θὴρ δʼ ὅδʼ ἡμῖν πρᾶος οὐδʼ ὑπέσπασεν</l>
<l>φυγῇ πόδʼ, ἀλλʼ ἔδωκεν οὐκ ἄκων χέρας</l>
<l>οὐδʼ ὠχρός, οὐδʼ ἤλλαξεν οἰνωπὸν γένυν,</l>
<l>γελῶν δὲ καὶ δεῖν κἀπάγειν ἐφίετο</l>
<l n="440">ἔμενέ τε, τοὐμὸν εὐτρεπὲς ποιούμενος.</l>
<l>κἀγὼ διʼ αἰδοῦς εἶπον· Ὦ ξένʼ, οὐχ ἑκὼν</l>
<l>ἄγω σε, Πενθέως δʼ ὅς μʼ ἔπεμψʼ ἐπιστολαῖς.</l>
<l>
<milestone ed="P" unit="para"/>ἃς δʼ αὖ σὺ βάκχας εἷρξας, ἃς συνήρπασας</l>
<l>κἄδησας ἐν δεσμοῖσι πανδήμου στέγης,</l>
<l n="445">φροῦδαί γʼ ἐκεῖναι λελυμέναι πρὸς ὀργάδας</l>
<l>σκιρτῶσι Βρόμιον ἀνακαλούμεναι θεόν·</l>
<l>αὐτόματα δʼ αὐταῖς δεσμὰ διελύθη ποδῶν</l>
<l>κλῇδές τʼ ἀνῆκαν θύρετρʼ ἄνευ θνητῆς χερός.</l>
<l>πολλῶν δʼ ὅδʼ ἁνὴρ θαυμάτων ἥκει πλέως</l>
<l n="450">ἐς τάσδε Θήβας. σοὶ δὲ τἄλλα χρὴ μέλειν.</l>
</sp>
<sp>
<speaker>Πενθεύς</speaker>
<l>μέθεσθε χειρῶν τοῦδʼ· ἐν ἄρκυσιν γὰρ ὢν</l>
<l>οὐκ ἔστιν οὕτως ὠκὺς ὥστε μʼ ἐκφυγεῖν.</l>
<l>
<milestone ed="P" unit="para"/>ἀτὰρ τὸ μὲν σῶμʼ οὐκ ἄμορφος εἶ, ξένε,</l>
<l>ὡς ἐς γυναῖκας, ἐφʼ ὅπερ ἐς Θήβας πάρει·</l>
<l n="455">πλόκαμός τε γάρ σου ταναός, οὐ πάλης ὕπο,</l>
<l>γένυν παρʼ αὐτὴν κεχυμένος, πόθου πλέως·</l>
<l>λευκὴν δὲ χροιὰν ἐκ παρασκευῆς ἔχεις,</l>
<l>οὐχ ἡλίου βολαῖσιν, ἀλλʼ ὑπὸ σκιᾶς,</l>
<l>τὴν Ἀφροδίτην καλλονῇ θηρώμενος.</l>
<l n="460">πρῶτον μὲν οὖν μοι λέξον ὅστις εἶ γένος.</l>
</sp>
<sp>
<speaker>Διόνυσος</speaker>
<l>οὐ κόμπος οὐδείς· ῥᾴδιον δʼ εἰπεῖν τόδε.</l>
<l>τὸν ἀνθεμώδη Τμῶλον οἶσθά που κλύων.</l>
</sp>
<sp>
<speaker>Πενθεύς</speaker>
<l>οἶδʼ, ὃς τὸ Σάρδεων ἄστυ περιβάλλει κύκλῳ.</l>
</sp>
<sp>
<speaker>Διόνυσος</speaker>
<l>ἐντεῦθέν εἰμι, Λυδία δέ μοι πατρίς.</l>
</sp>
<sp>
<speaker>Πενθεύς</speaker>
<l n="465">πόθεν δὲ τελετὰς τάσδʼ ἄγεις ἐς Ἑλλάδα;</l>
</sp>
<sp>
<speaker>Διόνυσος</speaker>
<l>Διόνυσος ἡμᾶς εἰσέβησʼ, ὁ τοῦ Διός.</l>
</sp>
<sp>
<speaker>Πενθεύς</speaker>
<l>Ζεὺς δʼ ἔστʼ ἐκεῖ τις, ὃς νέους τίκτει θεούς;</l>
</sp>
<sp>
<speaker>Διόνυσος</speaker>
<l>οὔκ, ἀλλʼ ὁ Σεμέλην ἐνθάδε ζεύξας γάμοις.</l>
</sp>
<sp>
<speaker>Πενθεύς</speaker>
<l>πότερα δὲ νύκτωρ σʼ ἢ κατʼ ὄμμʼ ἠνάγκασεν;</l>
</sp>
<sp>
<speaker>Διόνυσος</speaker>
<l n="470">ὁρῶν ὁρῶντα, καὶ δίδωσιν ὄργια.</l>
</sp>
<sp>
<speaker>Πενθεύς</speaker>
<l>τὰ δʼ ὄργιʼ ἐστὶ τίνʼ ἰδέαν ἔχοντά σοι;</l>
</sp>
<sp>
<speaker>Διόνυσος</speaker>
<l>ἄρρητʼ ἀβακχεύτοισιν εἰδέναι βροτῶν.</l>
</sp>
<sp>
<speaker>Πενθεύς</speaker>
<l>ἔχει δʼ ὄνησιν τοῖσι θύουσιν τίνα;</l>
</sp>
<sp>
<speaker>Διόνυσος</speaker>
<l>οὐ θέμις ἀκοῦσαί σʼ, ἔστι δʼ ἄξιʼ εἰδέναι.</l>
</sp>
<sp>
<speaker>Πενθεύς</speaker>
<l n="475">εὖ τοῦτʼ ἐκιβδήλευσας, ἵνʼ ἀκοῦσαι θέλω.</l>
<milestone ed="p" n="476" unit="card"/>
</sp>
<sp>
<speaker>Διόνυσος</speaker>
<l>ἀσέβειαν ἀσκοῦντʼ ὄργιʼ ἐχθαίρει θεοῦ.</l>
</sp>
<sp>
<speaker>Πενθεύς</speaker>
<l>τὸν θεὸν ὁρᾶν γὰρ φῂς σαφῶς, ποῖός τις ἦν;</l>
</sp>
<sp>
<speaker>Διόνυσος</speaker>
<l>ὁποῖος ἤθελʼ· οὐκ ἐγὼ ʼτασσον τόδε.</l>
</sp>
<sp>
<speaker>Πενθεύς</speaker>
<l>τοῦτʼ αὖ παρωχέτευσας εὖ κοὐδὲν λέγων.</l>
</sp>
<sp>
<speaker>Διόνυσος</speaker>
<l n="480">δόξει τις ἀμαθεῖ σοφὰ λέγων οὐκ εὖ φρονεῖν.</l>
</sp>
<sp>
<speaker>Πενθεύς</speaker>
<l>ἦλθες δὲ πρῶτα δεῦρʼ ἄγων τὸν δαίμονα;</l>
</sp>
<sp>
<speaker>Διόνυσος</speaker>
<l>πᾶς ἀναχορεύει βαρβάρων τάδʼ ὄργια.</l>
</sp>
<sp>
<speaker>Πενθεύς</speaker>
<l>φρονοῦσι γὰρ κάκιον Ἑλλήνων πολύ.</l>
</sp>
<sp>
<speaker>Διόνυσος</speaker>
<l>τάδʼ εὖ γε μᾶλλον· οἱ νόμοι δὲ διάφοροι.</l>
</sp>
<sp>
<speaker>Πενθεύς</speaker>
<l n="485">τὰ δʼ ἱερὰ νύκτωρ ἢ μεθʼ ἡμέραν τελεῖς;</l>
</sp>
<sp>
<speaker>Διόνυσος</speaker>
<l>νύκτωρ τὰ πολλά· σεμνότητʼ ἔχει σκότος.</l>
</sp>
<sp>
<speaker>Πενθεύς</speaker>
<l>τοῦτʼ ἐς γυναῖκας δόλιόν ἐστι καὶ σαθρόν.</l>
</sp>
<sp>
<speaker>Διόνυσος</speaker>
<l>κἀν ἡμέρᾳ τό γʼ αἰσχρὸν ἐξεύροι τις ἄν.</l>
</sp>
<sp>
<speaker>Πενθεύς</speaker>
<l>δίκην σε δοῦναι δεῖ σοφισμάτων κακῶν.</l>
</sp>
<sp>
<speaker>Διόνυσος</speaker>
<l n="490">σὲ δʼ ἀμαθίας γε κἀσεβοῦντʼ ἐς τὸν θεόν.</l>
</sp>
<sp>
<speaker>Πενθεύς</speaker>
<l>ὡς θρασὺς ὁ βάκχος κοὐκ ἀγύμναστος λόγων.</l>
</sp>
<sp>
<speaker>Διόνυσος</speaker>
<l>εἴφʼ ὅ τι παθεῖν δεῖ· τί με τὸ δεινὸν ἐργάσῃ;</l>
</sp>
<sp>
<speaker>Πενθεύς</speaker>
<l>πρῶτον μὲν ἁβρὸν βόστρυχον τεμῶ σέθεν.</l>
</sp>
<sp>
<speaker>Διόνυσος</speaker>
<l>ἱερὸς ὁ πλόκαμος· τῷ θεῷ δʼ αὐτὸν τρέφω.</l>
</sp>
<sp>
<speaker>Πενθεύς</speaker>
<l n="495">ἔπειτα θύρσον τόνδε παράδος ἐκ χεροῖν.</l>
</sp>
<sp>
<speaker>Διόνυσος</speaker>
<l>αὐτός μʼ ἀφαιροῦ· τόνδε Διονύσου φορῶ.</l>
</sp>
<sp>
<speaker>Πενθεύς</speaker>
<l>εἱρκταῖσί τʼ ἔνδον σῶμα σὸν φυλάξομεν.</l>
</sp>
<sp>
<speaker>Διόνυσος</speaker>
<l>λύσει μʼ ὁ δαίμων αὐτός, ὅταν ἐγὼ θέλω.</l>
</sp>
<sp>
<speaker>Πενθεύς</speaker>
<l>ὅταν γε καλέσῃς αὐτὸν ἐν βάκχαις σταθείς.</l>
</sp>
<sp>
<speaker>Διόνυσος</speaker>
<l n="500">καὶ νῦν ἃ πάσχω πλησίον παρὼν ὁρᾷ.</l>
</sp>
<sp>
<speaker>Πενθεύς</speaker>
<l>καὶ ποῦ ʼστιν; οὐ γὰρ φανερὸς ὄμμασίν γʼ ἐμοῖς.</l>
</sp>
<sp>
<speaker>Διόνυσος</speaker>
<l>παρʼ ἐμοί· σὺ δʼ ἀσεβὴς αὐτὸς ὢν οὐκ εἰσορᾷς.</l>
</sp>
<sp>
<speaker>Πενθεύς</speaker>
<l>λάζυσθε· καταφρονεῖ με καὶ Θήβας ὅδε.</l>
</sp>
<sp>
<speaker>Διόνυσος</speaker>
<l>αὐδῶ με μὴ δεῖν σωφρονῶν οὐ σώφροσιν.</l>
</sp>
<sp>
<speaker>Πενθεύς</speaker>
<l n="505">ἐγὼ δὲ δεῖν γε, κυριώτερος σέθεν.</l>
</sp>
<sp>
<speaker>Διόνυσος</speaker>
<l>οὐκ οἶσθʼ ὅ τι ζῇς, οὐδʼ ὃ δρᾷς, οὐδʼ ὅστις εἶ.</l>
</sp>
<sp>
<speaker>Πενθεύς</speaker>
<l>Πενθεύς, Ἀγαύης παῖς, πατρὸς δʼ Ἐχίονος.</l>
</sp>
<sp>
<speaker>Διόνυσος</speaker>
<l>ἐνδυστυχῆσαι τοὔνομʼ ἐπιτήδειος εἶ.</l>
</sp>
<sp>
<speaker>Πενθεύς</speaker>
<l>χώρει· καθείρξατʼ αὐτὸν ἱππικαῖς πέλας</l>
<l n="510">φάτναισιν, ὡς ἂν σκότιον εἰσορᾷ κνέφας.</l>
<l>ἐκεῖ χόρευε· τάσδε δʼ ἃς ἄγων πάρει</l>
<l>κακῶν συνεργοὺς ἢ διεμπολήσομεν</l>
<l>ἢ χεῖρα δούπου τοῦδε καὶ βύρσης κτύπου</l>
<l>παύσας, ἐφʼ ἱστοῖς δμωίδας κεκτήσομαι.</l>
</sp>
<sp>
<speaker>Διόνυσος</speaker>
<l n="515">στείχοιμʼ ἄν· ὅ τι γὰρ μὴ χρεών, οὔτοι χρεὼν</l>
<l>παθεῖν. ἀτάρ τοι τῶνδʼ ἄποινʼ ὑβρισμάτων</l>
<l>μέτεισι Διόνυσός σʼ, ὃν οὐκ εἶναι λέγεις·</l>
<l>ἡμᾶς γὰρ ἀδικῶν κεῖνον εἰς δεσμοὺς ἄγεις.</l>
<milestone ed="p" n="519" unit="card"/>
</sp>
</div>
<div  type="textpart" subtype="(w+)">
<div  type="textpart" subtype="(w+)" n="1">
<sp>
<speaker>Χορός</speaker>
<l>
<gap desc="*"/>
</l>
<l>Ἀχελῴου θύγατερ,</l>
<l n="520">πότνιʼ εὐπάρθενε Δίρκα,</l>
<l>σὺ γὰρ ἐν σαῖς ποτε παγαῖς</l>
<l>τὸ Διὸς βρέφος ἔλαβες,</l>
<l>ὅτε μηρῷ πυρὸς ἐξ ἀ-</l>
<l>θανάτου Ζεὺς ὁ τεκὼν ἥρ-</l>
<l n="525">πασέ νιν, τάδʼ ἀναβοάσας·</l>
<l>Ἴθι, Διθύραμβʼ, ἐμὰν ἄρ-</l>
<l>σενα τάνδε βᾶθι νηδύν·</l>
<l>ἀναφαίνω σε τόδʼ, ὦ Βάκ-</l>
<l>χιε, Θήβαις ὀνομάζειν.</l>
<l n="530">σὺ δέ μʼ, ὦ μάκαιρα Δίρκα,</l>
<l>στεφανηφόρους ἀπωθῇ</l>
<l>θιάσους ἔχουσαν ἐν σοί.</l>
<l>τί μʼ ἀναίνῃ; τί με φεύγεις;</l>
<l>ἔτι ναὶ τὰν βοτρυώδη</l>
<l n="535">Διονύσου χάριν οἴνας,</l>
<l>ἔτι σοι τοῦ Βρομίου μελήσει.</l>
</sp>
<milestone ed="p" n="537" unit="card"/>
</div>
<div  type="textpart" subtype="(w+)" n="1">
<sp>
<speaker>Χορός</speaker>
<l>οἵαν οἵαν ὀργὰν</l>
<l>ἀναφαίνει χθόνιον</l>
<l>γένος ἐκφύς τε δράκοντός</l>
<l n="540">ποτε Πενθεύς, ὃν Ἐχίων</l>
<l>ἐφύτευσε χθόνιος,</l>
<l>ἀγριωπὸν τέρας, οὐ φῶ-</l>
<l>τα βρότειον, φόνιον δʼ ὥσ-</l>
<l>τε γίγαντʼ ἀντίπαλον θεοῖς·</l>
<l n="545">ὃς ἔμʼ ἐν βρόχοισι τὰν τοῦ</l>
<l>Βρομίου τάχα ξυνάψει,</l>
<l>τὸν ἐμὸν δʼ ἐντὸς ἔχει δώ-</l>
<l>ματος ἤδη θιασώταν</l>
<l>σκοτίαις κρυπτὸν ἐν εἱρκταῖς.</l>
<l n="550">ἐσορᾷς τάδʼ, ὦ Διὸς παῖ</l>
<l>Διόνυσε, σοὺς προφήτας</l>
<l>ἐν ἁμίλλαισιν ἀνάγκας;</l>
<l>μόλε, χρυσῶπα τινάσσων,</l>
<l>ἄνα, θύρσον κατʼ Ὄλυμπον,</l>
<l n="555">φονίου δʼ ἀνδρὸς ὕβριν κατάσχες.</l>
</sp>
<milestone ed="p" n="556" unit="card"/>
</div>
<div  type="textpart" subtype="(w+)">
<sp>
<speaker>Χορός</speaker>
<l>πόθι Νύσας ἄρα τᾶς θη-</l>
<l>ροτρόφου θυρσοφορεῖς</l>
<l>θιάσους, ὦ Διόνυσʼ, ἢ</l>
<l>κορυφαῖς Κωρυκίαις;</l>
<l n="560">τάχα δʼ ἐν ταῖς πολυδένδρεσ-</l>
<l>σιν Ὀλύμπου θαλάμαις, ἔν-</l>
<l>θα ποτʼ Ὀρφεὺς κιθαρίζων</l>
<l>σύναγεν δένδρεα μούσαις,</l>
<l>σύναγεν θῆρας ἀγρώτας.</l>
<l n="565">μάκαρ ὦ Πιερία,</l>
<l>σέβεταί σʼ Εὔιος, ἥξει</l>
<l>τε χορεύσων ἅμα βακχεύ-</l>
<l>μασι, τόν τʼ ὠκυρόαν</l>
<l>διαβὰς Ἀξιὸν εἱλισ-</l>
<l n="570">σομένας Μαινάδας ἄξει,</l>
<l>Λυδίαν πατέρα τε, τὸν</l>
<l>τᾶς εὐδαιμονίας βροτοῖς</l>
<l>ὀλβοδόταν, τὸν ἔκλυον</l>
<l>εὔιππον χώραν ὕδασιν</l>
<l n="575">καλλίστοισι λιπαίνειν.</l>
</sp>
<milestone ed="p" n="576" unit="card"/>
</div>
</div>
<div  type="textpart" subtype="(w+)">
<div  type="textpart" subtype="(w+)">
<sp>
<speaker>Διόνυσος</speaker>
<l>ἰώ,</l>
<l>κλύετʼ ἐμᾶς κλύετʼ αὐδᾶς,</l>
<l>ἰὼ βάκχαι, ἰὼ βάκχαι.</l>
</sp>
</div>
<div  type="textpart" subtype="(w+)">
<sp>
<speaker>Χορός</speaker>
<l>τίς ὅδε, τίς <add>ὅδε</add> πόθεν ὁ κέλαδος</l>
<l>ἀνά μʼ ἐκάλεσεν Εὐίου;</l>
</sp>
</div>
<div  type="textpart" subtype="(w+)">
<sp>
<speaker>Διόνυσος</speaker>
<l n="580">ἰὼ ἰώ, πάλιν αὐδῶ,</l>
<l>ὁ Σεμέλας, ὁ Διὸς παῖς.</l>
</sp>
</div>
<div  type="textpart" subtype="(w+)">
<sp>
<speaker>Χορός</speaker>
<l>ἰὼ ἰὼ δέσποτα δέσποτα,</l>
<l>μόλε νυν ἡμέτερον ἐς</l>
<l>θίασον, ὦ Βρόμιε Βρόμιε.</l>
</sp>
</div>
<div  type="textpart" subtype="(w+)">
<sp>
<speaker>Διόνυσος</speaker>
<l n="585">
<add>σεῖε</add> πέδον χθονὸς Ἔννοσι πότνια.</l>
</sp>
</div>
<div  type="textpart" subtype="(w+)">
<sp>
<speaker>Χορός</speaker>
<l>ἆ ἆ,</l>
<l>τάχα τὰ Πενθέως μέλαθρα διατι-</l>
<l>νάξεται πεσήμασιν.</l>
<l>— ὁ Διόνυσος ἀνὰ μέλαθρα·</l>
<l n="590">σέβετέ νιν. — σέβομεν ὤ.</l>
<l>— εἴδετε λάινα κίοσιν ἔμβολα</l>
<l>διάδρομα τάδε; Βρόμιος <add>ὅδʼ</add> ἀλα-</l>
<l>λάζεται στέγας ἔσω.</l>
</sp>
</div>
<div  type="textpart" subtype="(w+)">
<sp>
<speaker>Διόνυσος</speaker>
<l>ἅπτε κεραύνιον αἴθοπα λαμπάδα·</l>
<l n="595">σύμφλεγε σύμφλεγε δώματα Πενθέος.</l>
</sp>
</div>
<div  type="textpart" subtype="(w+)">
<sp>
<speaker>Χορός</speaker>
<l>ἆ ἆ,</l>
<l>πῦρ οὐ λεύσσεις, οὐδʼ αὐγάζῃ,</l>
<l>Σεμέλας ἱερὸν ἀμφὶ τάφον, ἅν</l>
<l>ποτε κεραυνόβολος ἔλιπε φλόγα</l>
<l>Δίου βροντᾶς;</l>
<l n="600">δίκετε πεδόσε τρομερὰ σώματα</l>
<l>δίκετε, Μαινάδες· ὁ γὰρ ἄναξ</l>
<l>ἄνω κάτω τιθεὶς ἔπεισι</l>
<l>μέλαθρα τάδε Διὸς γόνος.</l>
<milestone ed="p" n="604" unit="card"/>
</sp>
</div>
<div  type="textpart" subtype="(w+)">
<sp>
<speaker>Διόνυσος</speaker>
<l>βάρβαροι γυναῖκες, οὕτως ἐκπεπληγμέναι φόβῳ</l>
<l n="605">πρὸς πέδῳ πεπτώκατʼ; ᾔσθησθʼ, ὡς ἔοικε, Βακχίου</l>
<l>διατινάξαντος † δῶμα Πενθέως· ἀλλʼ ἐξανίστατε †</l>
<l>σῶμα καὶ θαρσεῖτε σαρκὸς ἐξαμείψασαι τρόμον.</l>
</sp>
</div>
<div  type="textpart" subtype="(w+)">
<sp>
<speaker>Χορός</speaker>
<l>ὦ φάος μέγιστον ἡμῖν εὐίου βακχεύματος,</l>
<l>ὡς ἐσεῖδον ἀσμένη σε, μονάδʼ ἔχουσʼ ἐρημίαν.</l>
</sp>
</div>
<div  type="textpart" subtype="(w+)">
<sp>
<speaker>Διόνυσος</speaker>
<l n="610">εἰς ἀθυμίαν ἀφίκεσθʼ, ἡνίκʼ εἰσεπεμπόμην,</l>
<l>Πενθέως ὡς ἐς σκοτεινὰς ὁρκάνας πεσούμενος;</l>
</sp>
</div>
<div  type="textpart" subtype="(w+)">
<sp>
<speaker>Χορός</speaker>
<l>πῶς γὰρ οὔ; τίς μοι φύλαξ ἦν, εἰ σὺ συμφορᾶς τύχοις;</l>
<l>ἀλλὰ πῶς ἠλευθερώθης ἀνδρὸς ἀνοσίου τυχών;</l>
</sp>
</div>
<div  type="textpart" subtype="(w+)">
<sp>
<speaker>Διόνυσος</speaker>
<l>αὐτὸς ἐξέσῳσʼ ἐμαυτὸν ῥᾳδίως ἄνευ πόνου.</l>
</sp>
</div>
<div  type="textpart" subtype="(w+)">
<sp>
<speaker>Χορός</speaker>
<l n="615">οὐδέ σου συνῆψε χεῖρε δεσμίοισιν ἐν βρόχοις;</l>
</sp>
</div>
<div  type="textpart" subtype="(w+)">
<sp>
<speaker>Διόνυσος</speaker>
<l>ταῦτα καὶ καθύβρισʼ αὐτόν, ὅτι με δεσμεύειν δοκῶν</l>
<l>οὔτʼ ἔθιγεν οὔθʼ ἥψαθʼ ἡμῶν, ἐλπίσιν δʼ ἐβόσκετο.</l>
<l>πρὸς φάτναις δὲ ταῦρον εὑρών, οὗ καθεῖρξʼ ἡμᾶς ἄγων,</l>
<l>τῷδε περὶ βρόχους ἔβαλλε γόνασι καὶ χηλαῖς ποδῶν,</l>
<l n="620">θυμὸν ἐκπνέων, ἱδρῶτα σώματος στάζων ἄπο,</l>
<l>χείλεσιν διδοὺς ὀδόντας· πλησίον δʼ ἐγὼ παρὼν</l>
<l>ἥσυχος θάσσων ἔλευσσον. ἐν δὲ τῷδε τῷ χρόνῳ</l>
<l>ἀνετίναξʼ ἐλθὼν ὁ Βάκχος δῶμα καὶ μητρὸς τάφῳ</l>
<l>πῦρ ἀνῆψʼ· ὃ δʼ ὡς ἐσεῖδε, δώματʼ αἴθεσθαι δοκῶν,</l>
<l n="625">ᾖσσʼ ἐκεῖσε κᾆτʼ ἐκεῖσε, δμωσὶν Ἀχελῷον φέρειν</l>
<l>ἐννέπων, ἅπας δʼ ἐν ἔργῳ δοῦλος ἦν, μάτην πονῶν.</l>
<l>διαμεθεὶς δὲ τόνδε μόχθον, ὡς ἐμοῦ πεφευγότος,</l>
<l>ἵεται ξίφος κελαινὸν ἁρπάσας δόμων ἔσω.</l>
<l>κᾆθʼ ὁ Βρόμιος, ὡς ἔμοιγε φαίνεται, δόξαν λέγω,</l>
<l n="630">φάσμʼ ἐποίησεν κατʼ αὐλήν· ὃ δʼ ἐπὶ τοῦθʼ ὡρμημένος</l>
<l>ᾖσσε κἀκέντει φαεννὸν <add>αἰθέρʼ</add>, ὡς σφάζων ἐμέ.</l>
<l>πρὸς δὲ τοῖσδʼ αὐτῷ τάδʼ ἄλλα Βάκχιος λυμαίνεται·</l>
<l>δώματʼ ἔρρηξεν χαμᾶζε· συντεθράνωται δʼ ἅπαν</l>
<l>πικροτάτους ἰδόντι δεσμοὺς τοὺς ἐμούς· κόπου δʼ ὕπο</l>
<l n="635">διαμεθεὶς ξίφος παρεῖται· πρὸς θεὸν γὰρ ὢν ἀνὴρ</l>
<l>ἐς μάχην ἐλθεῖν ἐτόλμησε. ἥσυχος δʼ ἐκβὰς ἐγὼ</l>
<l>δωμάτων ἥκω πρὸς ὑμᾶς, Πενθέως οὐ φροντίσας.</l>
<l>
<milestone ed="P" unit="para"/>ὡς δέ μοι δοκεῖ — ψοφεῖ γοῦν ἀρβύλη δόμων ἔσω — </l>
<l>ἐς προνώπιʼ αὐτίχʼ ἥξει. τί ποτʼ ἄρʼ ἐκ τούτων ἐρεῖ;</l>
<l n="640">ῥᾳδίως γὰρ αὐτὸν οἴσω, κἂν πνέων ἔλθῃ μέγα.</l>
<l>πρὸς σοφοῦ γὰρ ἀνδρὸς ἀσκεῖν σώφρονʼ εὐοργησίαν.</l>
<milestone ed="p" n="642" unit="card"/>
</sp>
<sp>
<speaker>Πενθεύς</speaker>
<l>πέπονθα δεινά· διαπέφευγέ μʼ ὁ ξένος,</l>
<l>ὃς ἄρτι δεσμοῖς ἦν κατηναγκασμένος.</l>
<l>ἔα ἔα·</l>
<l n="645">ὅδʼ ἐστὶν ἁνήρ· τί τάδε; πῶς προνώπιος</l>
<l>φαίνῃ πρὸς οἴκοις τοῖς ἐμοῖς, ἔξω βεβώς;</l>
</sp>
<sp>
<speaker>Διόνυσος</speaker>
<l>στῆσον πόδʼ, ὀργῇ δʼ ὑπόθες ἥσυχον πόδα.</l>
</sp>
<sp>
<speaker>Πενθεύς</speaker>
<l>πόθεν σὺ δεσμὰ διαφυγὼν ἔξω περᾷς;</l>
</sp>
<sp>
<speaker>Διόνυσος</speaker>
<l>οὐκ εἶπον--ἢ οὐκ ἤκουσασ--ὅτι λύσει μέ τις;</l>
</sp>
<sp>
<speaker>Πενθεύς</speaker>
<l n="650">τίς; τοὺς λόγους γὰρ ἐσφέρεις καινοὺς ἀεί.</l>
</sp>
<sp>
<speaker>Διόνυσος</speaker>
<l>ὃς τὴν πολύβοτρυν ἄμπελον φύει βροτοῖς.</l>
</sp>
<sp>
<speaker>Πενθεύς</speaker>
<l>
<gap desc="*"/>
</l>
</sp>
<sp>
<speaker>Διόνυσος</speaker>
<l>ὠνείδισας δὴ τοῦτο Διονύσῳ καλόν.</l>
</sp>
<sp>
<speaker>Πενθεύς</speaker>
<l>κλῄειν κελεύω πάντα πύργον ἐν κύκλῳ.</l>
</sp>
<sp>
<speaker>Διόνυσος</speaker>
<l>τί δʼ; οὐχ ὑπερβαίνουσι καὶ τείχη θεοί;</l>
</sp>
<sp>
<speaker>Πενθεύς</speaker>
<l n="655">σοφὸς σοφὸς σύ, πλὴν ἃ δεῖ σʼ εἶναι σοφόν.</l>
</sp>
<sp>
<speaker>Διόνυσος</speaker>
<l>ἃ δεῖ μάλιστα, ταῦτʼ ἔγωγʼ ἔφυν σοφός.</l>
<l>κείνου δʼ ἀκούσας πρῶτα τοὺς λόγους μάθε,</l>
<l>ὃς ἐξ ὄρους πάρεστιν ἀγγελῶν τί σοι·</l>
<l>ἡμεῖς δέ σοι μενοῦμεν, οὐ φευξούμεθα.</l>
</sp>
<sp>
<speaker>Ἄγγελος</speaker>
<l n="660">Πενθεῦ κρατύνων τῆσδε Θηβαίας χθονός,</l>
<l>ἥκω Κιθαιρῶνʼ ἐκλιπών, ἵνʼ οὔποτε</l>
<l>λευκῆς χιόνος ἀνεῖσαν εὐαγεῖς βολαί.</l>
</sp>
<sp>
<speaker>Πενθεύς</speaker>
<l>ἥκεις δὲ ποίαν προστιθεὶς σπουδὴν λόγου;</l>
</sp>
<sp>
<speaker>Ἄγγελος</speaker>
<l>βάκχας ποτνιάδας εἰσιδών, αἳ τῆσδε γῆς</l>
<l n="665">οἴστροισι λευκὸν κῶλον ἐξηκόντισαν,</l>
<l>ἥκω φράσαι σοὶ καὶ πόλει χρῄζων, ἄναξ,</l>
<l>ὡς δεινὰ δρῶσι θαυμάτων τε κρείσσονα.</l>
<l>θέλω δʼ ἀκοῦσαι, πότερά σοι παρρησίᾳ</l>
<l>φράσω τὰ κεῖθεν ἢ λόγον στειλώμεθα·</l>
<l n="670">τὸ γὰρ τάχος σου τῶν φρενῶν δέδοικʼ, ἄναξ,</l>
<l>καὶ τοὐξύθυμον καὶ τὸ βασιλικὸν λίαν.</l>
</sp>
<sp>
<speaker>Πενθεύς</speaker>
<l>λέγʼ, ὡς ἀθῷος ἐξ ἐμοῦ πάντως ἔσῃ.</l>
<l>τοῖς γὰρ δικαίοις οὐχὶ θυμοῦσθαι χρεών.</l>
<l>ὅσῳ δʼ ἂν εἴπῃς δεινότερα βακχῶν πέρι,</l>
<l n="675">τοσῷδε μᾶλλον τὸν ὑποθέντα τὰς τέχνας</l>
<l>γυναιξὶ τόνδε τῇ δίκῃ προσθήσομεν.</l>
<milestone ed="p" n="677" unit="card"/>
</sp>
<sp>
<speaker>Ἄγγελος</speaker>
<l>ἀγελαῖα μὲν βοσκήματʼ ἄρτι πρὸς λέπας</l>
<l>μόσχων ὑπεξήκριζον, ἡνίχʼ ἥλιος</l>
<l>ἀκτῖνας ἐξίησι θερμαίνων χθόνα.</l>
<l n="680">ὁρῶ δὲ θιάσους τρεῖς γυναικείων χορῶν,</l>
<l>ὧν ἦρχʼ ἑνὸς μὲν Αὐτονόη, τοῦ δευτέρου</l>
<l>μήτηρ Ἀγαύη σή, τρίτου δʼ Ἰνὼ χοροῦ.</l>
<l>ηὗδον δὲ πᾶσαι σώμασιν παρειμέναι,</l>
<l>αἳ μὲν πρὸς ἐλάτης νῶτʼ ἐρείσασαι φόβην,</l>
<l n="685">αἳ δʼ ἐν δρυὸς φύλλοισι πρὸς πέδῳ κάρα</l>
<l>εἰκῇ βαλοῦσαι σωφρόνως, οὐχ ὡς σὺ φῂς</l>
<l>ᾠνωμένας κρατῆρι καὶ λωτοῦ ψόφῳ</l>
<l>θηρᾶν καθʼ ὕλην Κύπριν ἠρημωμένας.</l>
<l>
<milestone ed="P" unit="para"/>ἡ σὴ δὲ μήτηρ ὠλόλυξεν ἐν μέσαις</l>
<l n="690">σταθεῖσα βάκχαις, ἐξ ὕπνου κινεῖν δέμας,</l>
<l>μυκήμαθʼ ὡς ἤκουσε κεροφόρων βοῶν.</l>
<l>αἳ δʼ ἀποβαλοῦσαι θαλερὸν ὀμμάτων ὕπνον</l>
<l>ἀνῇξαν ὀρθαί, θαῦμʼ ἰδεῖν εὐκοσμίας,</l>
<l>νέαι παλαιαὶ παρθένοι τʼ ἔτʼ ἄζυγες.</l>
<l n="695">καὶ πρῶτα μὲν καθεῖσαν εἰς ὤμους κόμας</l>
<l>νεβρίδας τʼ ἀνεστείλανθʼ ὅσαισιν ἁμμάτων</l>
<l>σύνδεσμʼ ἐλέλυτο, καὶ καταστίκτους δορὰς</l>
<l>ὄφεσι κατεζώσαντο λιχμῶσιν γένυν.</l>
<l>αἳ δʼ ἀγκάλαισι δορκάδʼ ἢ σκύμνους λύκων</l>
<l n="700">ἀγρίους ἔχουσαι λευκὸν ἐδίδοσαν γάλα,</l>
<l>ὅσαις νεοτόκοις μαστὸς ἦν σπαργῶν ἔτι</l>
<l>βρέφη λιπούσαις· ἐπὶ δʼ ἔθεντο κισσίνους</l>
<l>στεφάνους δρυός τε μίλακός τʼ ἀνθεσφόρου.</l>
<l>θύρσον δέ τις λαβοῦσʼ ἔπαισεν ἐς πέτραν,</l>
<l n="705">ὅθεν δροσώδης ὕδατος ἐκπηδᾷ νοτίς·</l>
<l>ἄλλη δὲ νάρθηκʼ ἐς πέδον καθῆκε γῆς,</l>
<l>καὶ τῇδε κρήνην ἐξανῆκʼ οἴνου θεός·</l>
<l>ὅσαις δὲ λευκοῦ πώματος πόθος παρῆν,</l>
<l>ἄκροισι δακτύλοισι διαμῶσαι χθόνα</l>
<l n="710">γάλακτος ἑσμοὺς εἶχον· ἐκ δὲ κισσίνων</l>
<l>θύρσων γλυκεῖαι μέλιτος ἔσταζον ῥοαί.</l>
<l>ὥστʼ, εἰ παρῆσθα, τὸν θεὸν τὸν νῦν ψέγεις</l>
<l>εὐχαῖσιν ἂν μετῆλθες εἰσιδὼν τάδε.</l>
<l>
<milestone ed="P" unit="para"/>ξυνήλθομεν δὲ βουκόλοι καὶ ποιμένες,</l>
<l n="715">κοινῶν λόγων δώσοντες ἀλλήλοις ἔριν</l>
<l>ὡς δεινὰ δρῶσι θαυμάτων τʼ ἐπάξια·</l>
<l>καί τις πλάνης κατʼ ἄστυ καὶ τρίβων λόγων</l>
<l>ἔλεξεν εἰς ἅπαντας· Ὦ σεμνὰς πλάκας</l>
<l>ναίοντες ὀρέων, θέλετε θηρασώμεθα</l>
<l n="720">Πενθέως Ἀγαύην μητέρʼ ἐκ βακχευμάτων</l>
<l>χάριν τʼ ἄνακτι θώμεθα; εὖ δʼ ἡμῖν λέγειν</l>
<l>ἔδοξε, θάμνων δʼ ἐλλοχίζομεν φόβαις</l>
<l>κρύψαντες αὑτούς· αἳ δὲ τὴν τεταγμένην</l>
<l>ὥραν ἐκίνουν θύρσον ἐς βακχεύματα,</l>
<l n="725">Ἴακχον ἀθρόῳ στόματι τὸν Διὸς γόνον</l>
<l>Βρόμιον καλοῦσαι· πᾶν δὲ συνεβάκχευʼ ὄρος</l>
<l>καὶ θῆρες, οὐδὲν δʼ ἦν ἀκίνητον δρόμῳ.</l>
<milestone ed="p" n="728" unit="card"/>
<l>
<milestone ed="P" unit="para"/>κυρεῖ δʼ Ἀγαύη πλησίον θρῴσκουσά μου·</l>
<l>κἀγὼ ʼξεπήδησʼ ὡς συναρπάσαι θέλων,</l>
<l n="730">λόχμην κενώσας ἔνθʼ ἐκρυπτόμην δέμας.</l>
<l>ἣ δʼ ἀνεβόησεν· Ὦ δρομάδες ἐμαὶ κύνες,</l>
<l>θηρώμεθʼ ἀνδρῶν τῶνδʼ ὕπʼ· ἀλλʼ ἕπεσθέ μοι,</l>
<l>ἕπεσθε θύρσοις διὰ χερῶν ὡπλισμέναι.</l>
<l>
<milestone ed="P" unit="para"/>ἡμεῖς μὲν οὖν φεύγοντες ἐξηλύξαμεν</l>
<l n="735">βακχῶν σπαραγμόν, αἳ δὲ νεμομέναις χλόην</l>
<l>μόσχοις ἐπῆλθον χειρὸς ἀσιδήρου μέτα.</l>
<l>καὶ τὴν μὲν ἂν προσεῖδες εὔθηλον πόριν</l>
<l>μυκωμένην ἔχουσαν ἐν χεροῖν δίχα,</l>
<l>ἄλλαι δὲ δαμάλας διεφόρουν σπαράγμασιν.</l>
<l n="740">εἶδες δʼ ἂν ἢ πλεύρʼ ἢ δίχηλον ἔμβασιν</l>
<l>ῥιπτόμενʼ ἄνω τε καὶ κάτω· κρεμαστὰ δὲ</l>
<l>ἔσταζʼ ὑπʼ ἐλάταις ἀναπεφυρμένʼ αἵματι.</l>
<l>ταῦροι δʼ ὑβρισταὶ κἀς κέρας θυμούμενοι</l>
<l>τὸ πρόσθεν ἐσφάλλοντο πρὸς γαῖαν δέμας,</l>
<l n="745">μυριάσι χειρῶν ἀγόμενοι νεανίδων.</l>
<l>θᾶσσον δὲ διεφοροῦντο σαρκὸς ἐνδυτὰ</l>
<l>ἢ σὲ ξυνάψαι βλέφαρα βασιλείοις κόραις.</l>
<l>χωροῦσι δʼ ὥστʼ ὄρνιθες ἀρθεῖσαι δρόμῳ</l>
<l>πεδίων ὑποτάσεις, αἳ παρʼ Ἀσωποῦ ῥοαῖς</l>
<l n="750">εὔκαρπον ἐκβάλλουσι Θηβαίων στάχυν·</l>
<l>Ὑσιάς τʼ Ἐρυθράς θʼ, αἳ Κιθαιρῶνος λέπας</l>
<l>νέρθεν κατῳκήκασιν, ὥστε πολέμιοι,</l>
<l>ἐπεσπεσοῦσαι πάντʼ ἄνω τε καὶ κάτω</l>
<l>διέφερον· ἥρπαζον μὲν ἐκ δόμων τέκνα·</l>
<l n="755">ὁπόσα δʼ ἐπʼ ὤμοις ἔθεσαν, οὐ δεσμῶν ὕπο</l>
<l>προσείχετʼ οὐδʼ ἔπιπτεν ἐς μέλαν πέδον,</l>
<l>οὐ χαλκός, οὐ σίδηρος· ἐπὶ δὲ βοστρύχοις</l>
<l>πῦρ ἔφερον, οὐδʼ ἔκαιεν. οἳ δʼ ὀργῆς ὕπο</l>
<l>ἐς ὅπλʼ ἐχώρουν φερόμενοι βακχῶν ὕπο·</l>
<l n="760">οὗπερ τὸ δεινὸν ἦν θέαμʼ ἰδεῖν, ἄναξ.</l>
<l>τοῖς μὲν γὰρ οὐχ ᾕμασσε λογχωτὸν βέλος,</l>
<l>κεῖναι δὲ θύρσους ἐξανιεῖσαι χερῶν</l>
<l>ἐτραυμάτιζον κἀπενώτιζον φυγῇ</l>
<l>γυναῖκες ἄνδρας, οὐκ ἄνευ θεῶν τινος.</l>
<l n="765">πάλιν δʼ ἐχώρουν ὅθεν ἐκίνησαν πόδα,</l>
<l>κρήνας ἐπʼ αὐτὰς ἃς ἀνῆκʼ αὐταῖς θεός.</l>
<l>νίψαντο δʼ αἷμα, σταγόνα δʼ ἐκ παρηίδων</l>
<l>γλώσσῃ δράκοντες ἐξεφαίδρυνον χροός.</l>
<l>
<milestone ed="P" unit="para"/>τὸν δαίμονʼ οὖν τόνδʼ ὅστις ἔστʼ, ὦ δέσποτα,</l>
<l n="770">δέχου πόλει τῇδʼ· ὡς τά τʼ ἄλλʼ ἐστὶν μέγας,</l>
<l>κἀκεῖνό φασιν αὐτόν, ὡς ἐγὼ κλύω,</l>
<l>τὴν παυσίλυπον ἄμπελον δοῦναι βροτοῖς.</l>
<l>οἴνου δὲ μηκέτʼ ὄντος οὐκ ἔστιν Κύπρις</l>
<l>οὐδʼ ἄλλο τερπνὸν οὐδὲν ἀνθρώποις ἔτι.</l>
</sp>
<milestone ed="p" n="775" unit="card"/>
<sp>
<speaker>Χορός</speaker>
<l n="775">ταρβῶ μὲν εἰπεῖν τοὺς λόγους ἐλευθέρους</l>
<l>πρὸς τὸν τύραννον, ἀλλʼ ὅμως εἰρήσεται·</l>
<l>Διόνυσος ἥσσων οὐδενὸς θεῶν ἔφυ.</l>
</sp>
<sp>
<speaker>Πενθεύς</speaker>
<l>ἤδη τόδʼ ἐγγὺς ὥστε πῦρ ὑφάπτεται</l>
<l>ὕβρισμα βακχῶν, ψόγος ἐς Ἕλληνας μέγας.</l>
<l n="780">ἀλλʼ οὐκ ὀκνεῖν δεῖ· στεῖχʼ ἐπʼ Ἠλέκτρας ἰὼν</l>
<l>πύλας· κέλευε πάντας ἀσπιδηφόρους</l>
<l>ἵππων τʼ ἀπαντᾶν ταχυπόδων ἐπεμβάτας</l>
<l>πέλτας θʼ ὅσοι πάλλουσι καὶ τόξων χερὶ</l>
<l>ψάλλουσι νευράς, ὡς ἐπιστρατεύσομεν</l>
<l n="785">βάκχαισιν· οὐ γὰρ ἀλλʼ ὑπερβάλλει τάδε,</l>
<l>εἰ πρὸς γυναικῶν πεισόμεσθʼ ἃ πάσχομεν.</l>
</sp>
<sp>
<speaker>Διόνυσος</speaker>
<l>πείθῃ μὲν οὐδέν, τῶν ἐμῶν λόγων κλύων,</l>
<l>Πενθεῦ· κακῶς δὲ πρὸς σέθεν πάσχων ὅμως</l>
<l>οὔ φημι χρῆναί σʼ ὅπλʼ ἐπαίρεσθαι θεῷ,</l>
<l n="790">ἀλλʼ ἡσυχάζειν· Βρόμιος οὐκ ἀνέξεται</l>
<l>κινοῦντα βάκχας <add>σʼ</add> εὐίων ὀρῶν ἄπο.</l>
</sp>
<sp>
<speaker>Πενθεύς</speaker>
<l>οὐ μὴ φρενώσεις μʼ, ἀλλὰ δέσμιος φυγὼν</l>
<l>σῴσῃ τόδʼ; ἢ σοὶ πάλιν ἀναστρέψω δίκην;</l>
</sp>
<sp>
<speaker>Διόνυσος</speaker>
<l>θύοιμʼ ἂν αὐτῷ μᾶλλον ἢ θυμούμενος</l>
<l n="795">πρὸς κέντρα λακτίζοιμι θνητὸς ὢν θεῷ.</l>
</sp>
<sp>
<speaker>Πενθεύς</speaker>
<l>θύσω, φόνον γε θῆλυν, ὥσπερ ἄξιαι,</l>
<l>πολὺν ταράξας ἐν Κιθαιρῶνος πτυχαῖς.</l>
</sp>
<sp>
<speaker>Διόνυσος</speaker>
<l>φεύξεσθε πάντες· καὶ τόδʼ αἰσχρόν, ἀσπίδας</l>
<l>θύρσοισι βακχῶν ἐκτρέπειν χαλκηλάτους</l>
</sp>
<sp>
<speaker>Πενθεύς</speaker>
<l n="800">ἀπόρῳ γε τῷδε συμπεπλέγμεθα ξένῳ,</l>
<l>ὃς οὔτε πάσχων οὔτε δρῶν σιγήσεται.</l>
</sp>
<sp>
<speaker>Διόνυσος</speaker>
<l>ὦ τᾶν, ἔτʼ ἔστιν εὖ καταστῆσαι τάδε.</l>
</sp>
<sp>
<speaker>Πενθεύς</speaker>
<l>τί δρῶντα; δουλεύοντα δουλείαις ἐμαῖς;</l>
</sp>
<sp>
<speaker>Διόνυσος</speaker>
<l>ἐγὼ γυναῖκας δεῦρʼ ὅπλων ἄξω δίχα.</l>
</sp>
<sp>
<speaker>Πενθεύς</speaker>
<l n="805">οἴμοι· τόδʼ ἤδη δόλιον ἔς με μηχανᾷ.</l>
</sp>
<sp>
<speaker>Διόνυσος</speaker>
<l>ποῖόν τι, σῷσαί σʼ εἰ θέλω τέχναις ἐμαῖς;</l>
</sp>
<sp>
<speaker>Πενθεύς</speaker>
<l>ξυνέθεσθε κοινῇ τάδʼ, ἵνα βακχεύητʼ ἀεί.</l>
</sp>
<sp>
<speaker>Διόνυσος</speaker>
<l>καὶ μὴν ξυνεθέμην--τοῦτό γʼ ἔστι--τῷ θεῷ.</l>
</sp>
<sp>
<speaker>Πενθεύς</speaker>
<l>ἐκφέρετέ μοι δεῦρʼ ὅπλα, σὺ δὲ παῦσαι λέγων.</l>
<milestone ed="p" n="810" unit="card"/>
</sp>
<sp>
<speaker>Διόνυσος</speaker>
<l n="810">ἆ.</l>
<l>βούλῃ σφʼ ἐν ὄρεσι συγκαθημένας ἰδεῖν;</l>
</sp>
<sp>
<speaker>Πενθεύς</speaker>
<l>μάλιστα, μυρίον γε δοὺς χρυσοῦ σταθμόν.</l>
</sp>
<sp>
<speaker>Διόνυσος</speaker>
<l>τί δʼ εἰς ἔρωτα τοῦδε πέπτωκας μέγαν;</l>
</sp>
<sp>
<speaker>Πενθεύς</speaker>
<l>λυπρῶς νιν εἰσίδοιμʼ ἂν ἐξῳνωμένας.</l>
</sp>
<sp>
<speaker>Διόνυσος</speaker>
<l n="815">ὅμως δʼ ἴδοις ἂν ἡδέως ἅ σοι πικρά;</l>
</sp>
<sp>
<speaker>Πενθεύς</speaker>
<l>σάφʼ ἴσθι, σιγῇ γʼ ὑπʼ ἐλάταις καθήμενος.</l>
</sp>
<sp>
<speaker>Διόνυσος</speaker>
<l>ἀλλʼ ἐξιχνεύσουσίν σε, κἂν ἔλθῃς λάθρᾳ.</l>
</sp>
<sp>
<speaker>Πενθεύς</speaker>
<l>ἀλλʼ ἐμφανῶς· καλῶς γὰρ ἐξεῖπας τάδε.</l>
</sp>
<sp>
<speaker>Διόνυσος</speaker>
<l>ἄγωμεν οὖν σε κἀπιχειρήσεις ὁδῷ;</l>
</sp>
<sp>
<speaker>Πενθεύς</speaker>
<l n="820">ἄγʼ ὡς τάχιστα, τοῦ χρόνου δέ σοι φθονῶ.</l>
</sp>
<sp>
<speaker>Διόνυσος</speaker>
<l>στεῖλαί νυν ἀμφὶ χρωτὶ βυσσίνους πέπλους.</l>
</sp>
<sp>
<speaker>Πενθεύς</speaker>
<l>τί δὴ τόδʼ; ἐς γυναῖκας ἐξ ἀνδρὸς τελῶ;</l>
</sp>
<sp>
<speaker>Διόνυσος</speaker>
<l>μή σε κτάνωσιν, ἢν ἀνὴρ ὀφθῇς ἐκεῖ.</l>
</sp>
<sp>
<speaker>Πενθεύς</speaker>
<l>εὖ γʼ εἶπας αὖ τόδʼ· ὥς τις εἶ πάλαι σοφός.</l>
</sp>
<sp>
<speaker>Διόνυσος</speaker>
<l n="825">Διόνυσος ἡμᾶς ἐξεμούσωσεν τάδε.</l>
</sp>
<sp>
<speaker>Πενθεύς</speaker>
<l>πῶς οὖν γένοιτʼ ἂν ἃ σύ με νουθετεῖς καλῶς;</l>
</sp>
<sp>
<speaker>Διόνυσος</speaker>
<l>ἐγὼ στελῶ σε δωμάτων ἔσω μολών.</l>
</sp>
<sp>
<speaker>Πενθεύς</speaker>
<l>τίνα στολήν; ἦ θῆλυν; ἀλλʼ αἰδώς μʼ ἔχει.</l>
</sp>
<sp>
<speaker>Διόνυσος</speaker>
<l>οὐκέτι θεατὴς μαινάδων πρόθυμος εἶ.</l>
</sp>
<sp>
<speaker>Πενθεύς</speaker>
<l n="830">στολὴν δὲ τίνα φῂς ἀμφὶ χρῶτʼ ἐμὸν βαλεῖν;</l>
</sp>
<sp>
<speaker>Διόνυσος</speaker>
<l>κόμην μὲν ἐπὶ σῷ κρατὶ ταναὸν ἐκτενῶ.</l>
</sp>
<sp>
<speaker>Πενθεύς</speaker>
<l>τὸ δεύτερον δὲ σχῆμα τοῦ κόσμου τί μοι;</l>
</sp>
<sp>
<speaker>Διόνυσος</speaker>
<l>πέπλοι ποδήρεις· ἐπὶ κάρᾳ δʼ ἔσται μίτρα.</l>
</sp>
<sp>
<speaker>Πενθεύς</speaker>
<l>ἦ καί τι πρὸς τοῖσδʼ ἄλλο προσθήσεις ἐμοί;</l>
</sp>
<sp>
<speaker>Διόνυσος</speaker>
<l n="835">θύρσον γε χειρὶ καὶ νεβροῦ στικτὸν δέρας.</l>
</sp>
<sp>
<speaker>Πενθεύς</speaker>
<l>οὐκ ἂν δυναίμην θῆλυν ἐνδῦναι στολήν.</l>
</sp>
<sp>
<speaker>Διόνυσος</speaker>
<l>ἀλλʼ αἷμα θήσεις συμβαλὼν βάκχαις μάχην.</l>
</sp>
<sp>
<speaker>Πενθεύς</speaker>
<l>ὀρθῶς· μολεῖν χρὴ πρῶτον εἰς κατασκοπήν.</l>
</sp>
<sp>
<speaker>Διόνυσος</speaker>
<l>σοφώτερον γοῦν ἢ κακοῖς θηρᾶν κακά.</l>
</sp>
<sp>
<speaker>Πενθεύς</speaker>
<l n="840">καὶ πῶς διʼ ἄστεως εἶμι Καδμείους λαθών;</l>
</sp>
<sp>
<speaker>Διόνυσος</speaker>
<l>ὁδοὺς ἐρήμους ἴμεν· ἐγὼ δʼ ἡγήσομαι.</l>
</sp>
<sp>
<speaker>Πενθεύς</speaker>
<l>πᾶν κρεῖσσον ὥστε μὴ ʼγγελᾶν βάκχας ἐμοί.</l>
<l>ἐλθόντʼ ἐς οἴκους  <gap/> ἃν δοκῇ βουλεύσομαι.</l>
</sp>
<sp>
<speaker>Διόνυσος</speaker>
<l>ἔξεστι· πάντῃ τό γʼ ἐμὸν εὐτρεπὲς πάρα.</l>
</sp>
<sp>
<speaker>Πενθεύς</speaker>
<l n="845">στείχοιμʼ ἄν· ἢ γὰρ ὅπλʼ ἔχων πορεύσομαι</l>
<l>ἢ τοῖσι σοῖσι πείσομαι βουλεύμασιν.</l>
</sp>
<sp>
<speaker>Διόνυσος</speaker>
<l n="848">γυναῖκες, ἁνὴρ ἐς βόλον καθίσταται,</l>
<l n="847">ἥξει δὲ βάκχας, οὗ θανὼν δώσει δίκην.</l>
<l n="849">
<milestone ed="P" unit="para"/>Διόνυσε, νῦν σὸν ἔργον· οὐ γὰρ εἶ πρόσω·</l>
<l n="850">τεισώμεθʼ αὐτόν. πρῶτα δʼ ἔκστησον φρενῶν,</l>
<l>ἐνεὶς ἐλαφρὰν λύσσαν· ὡς φρονῶν μὲν εὖ</l>
<l>οὐ μὴ θελήσῃ θῆλυν ἐνδῦναι στολήν,</l>
<l>ἔξω δʼ ἐλαύνων τοῦ φρονεῖν ἐνδύσεται.</l>
<l>χρῄζω δέ νιν γέλωτα Θηβαίοις ὀφλεῖν</l>
<l n="855">γυναικόμορφον ἀγόμενον διʼ ἄστεως</l>
<l>ἐκ τῶν ἀπειλῶν τῶν πρίν, αἷσι δεινὸς ἦν.</l>
<l>ἀλλʼ εἶμι κόσμον ὅνπερ εἰς Ἅιδου λαβὼν</l>
<l>ἄπεισι μητρὸς ἐκ χεροῖν κατασφαγείς,</l>
<l>Πενθεῖ προσάψων· γνώσεται δὲ τὸν Διὸς</l>
<l n="860">Διόνυσον, ὃς πέφυκεν ἐν τέλει θεός,</l>
<l>δεινότατος, ἀνθρώποισι δʼ ἠπιώτατος.</l>
<milestone ed="p" n="862" unit="card"/>
</sp>
</div>
</div>
<div  type="textpart" subtype="(w+)">
<div  type="textpart" subtype="(w+)" n="1">
<sp>
<speaker>Χορός</speaker>
<l>ἆρʼ ἐν παννυχίοις χοροῖς</l>
<l>θήσω ποτὲ λευκὸν</l>
<l>πόδʼ ἀναβακχεύουσα, δέραν</l>
<l n="865">εἰς αἰθέρα δροσερὸν ῥίπτουσʼ,</l>
<l>ὡς νεβρὸς χλοεραῖς ἐμπαί-</l>
<l>ζουσα λείμακος ἡδοναῖς,</l>
<l>ἡνίκʼ ἂν φοβερὰν φύγῃ</l>
<l>θήραν ἔξω φυλακᾶς</l>
<l n="870">εὐπλέκτων ὑπὲρ ἀρκύων,</l>
<l>θωΰσσων δὲ κυναγέτας</l>
<l>συντείνῃ δράμημα κυνῶν·</l>
<l>μόχθοις τʼ ὠκυδρόμοις τʼ ἀέλ-</l>
<l>λαις θρῴσκει πεδίον</l>
<l>παραποτάμιον, ἡδομένα</l>
<l n="875">βροτῶν ἐρημίαις σκιαρο-</l>
<l>κόμοιό τʼ ἔρνεσιν ὕλας.</l>
<l>τί τὸ σοφόν; ἢ τί τὸ κάλλιον</l>
<l>παρὰ θεῶν γέρας ἐν βροτοῖς</l>
<l>ἢ χεῖρʼ ὑπὲρ κορυφᾶς</l>
<l n="880">τῶν ἐχθρῶν κρείσσω κατέχειν;</l>
<l>ὅ τι καλὸν φίλον ἀεί.</l>
</sp>
<milestone ed="p" n="882" unit="card"/>
</div>
<div  type="textpart" subtype="(w+)" n="1">
<sp>
<speaker>Χορός</speaker>
<l>ὁρμᾶται μόλις, ἀλλʼ ὅμως</l>
<l>πιστόν <add>τι</add> τὸ θεῖον</l>
<l>σθένος· ἀπευθύνει δὲ βροτῶν</l>
<l n="885">τούς τʼ ἀγνωμοσύναν τιμῶν-</l>
<l>τας καὶ μὴ τὰ θεῶν αὔξον-</l>
<l>τας σὺν μαινομένᾳ δόξᾳ.</l>
<l>κρυπτεύουσι δὲ ποικίλως</l>
<l>δαρὸν χρόνου πόδα καὶ</l>
<l n="890">θηρῶσιν τὸν ἄσεπτον. οὐ</l>
<l>γὰρ κρεῖσσόν ποτε τῶν νόμων</l>
<l>γιγνώσκειν χρὴ καὶ μελετᾶν.</l>
<l>κούφα γὰρ δαπάνα νομί-</l>
<l>ζειν ἰσχὺν τόδʼ ἔχειν,</l>
<l>ὅ τι ποτʼ ἄρα τὸ δαιμόνιον,</l>
<l n="895">τό τʼ ἐν χρόνῳ μακρῷ νόμιμον</l>
<l>ἀεὶ φύσει τε πεφυκός.</l>
<l>τί τὸ σοφόν; ἢ τί τὸ κάλλιον</l>
<l>παρὰ θεῶν γέρας ἐν βροτοῖς</l>
<l>ἢ χεῖρʼ ὑπὲρ κορυφᾶς</l>
<l n="900">τῶν ἐχθρῶν κρείσσω κατέχειν;</l>
<l>ὅ τι καλὸν φίλον ἀεί.</l>
</sp>
<milestone ed="p" n="902" unit="card"/>
</div>
<div  type="textpart" subtype="(w+)">
<sp>
<speaker>Χορός</speaker>
<l>εὐδαίμων μὲν ὃς ἐκ θαλάσσας</l>
<l>ἔφυγε χεῖμα, λιμένα δʼ ἔκιχεν·</l>
<l>εὐδαίμων δʼ ὃς ὕπερθε μόχθων</l>
<l n="905">ἐγένεθʼ· ἑτέρᾳ δʼ ἕτερος ἕτερον</l>
<l>ὄλβῳ καὶ δυνάμει παρῆλθεν.</l>
<l>μυρίαι δʼ ἔτι μυρίοις</l>
<l>εἰσὶν ἐλπίδες· αἳ μὲν</l>
<l>τελευτῶσιν ἐν ὄλβῳ</l>
<l>βροτοῖς, αἳ δʼ ἀπέβησαν·</l>
<l n="910">τὸ δὲ κατʼ ἦμαρ ὅτῳ βίοτος</l>
<l>εὐδαίμων, μακαρίζω.</l>
</sp>
<milestone ed="p" n="912" unit="card"/>
</div>
</div>
<div  type="textpart" subtype="(w+)">
<sp>
<speaker>Διόνυσος</speaker>
<l>σὲ τὸν πρόθυμον ὄνθʼ ἃ μὴ χρεὼν ὁρᾶν</l>
<l>σπεύδοντά τʼ ἀσπούδαστα, Πενθέα λέγω,</l>
<l>ἔξιθι πάροιθε δωμάτων, ὄφθητί μοι,</l>
<l n="915">σκευὴν γυναικὸς μαινάδος βάκχης ἔχων,</l>
<l>μητρός τε τῆς σῆς καὶ λόχου κατάσκοπος·</l>
<l>πρέπεις δὲ Κάδμου θυγατέρων μορφὴν μιᾷ.</l>
</sp>
<sp>
<speaker>Πενθεύς</speaker>
<l>καὶ μὴν ὁρᾶν μοι δύο μὲν ἡλίους δοκῶ,</l>
<l>δισσὰς δὲ Θήβας καὶ πόλισμʼ ἑπτάστομον·</l>
<l n="920">καὶ ταῦρος ἡμῖν πρόσθεν ἡγεῖσθαι δοκεῖς</l>
<l>καὶ σῷ κέρατα κρατὶ προσπεφυκέναι.</l>
<l>ἀλλʼ ἦ ποτʼ ἦσθα θήρ; τεταύρωσαι γὰρ οὖν.</l>
</sp>
<sp>
<speaker>Διόνυσος</speaker>
<l>ὁ θεὸς ὁμαρτεῖ, πρόσθεν ὢν οὐκ εὐμενής,</l>
<l>ἔνσπονδος ἡμῖν· νῦν δʼ ὁρᾷς ἃ χρή σʼ ὁρᾶν.</l>
</sp>
<sp>
<speaker>Πενθεύς</speaker>
<l n="925">τί φαίνομαι δῆτʼ; οὐχὶ τὴν Ἰνοῦς στάσιν</l>
<l>ἢ τὴν Ἀγαύης ἑστάναι, μητρός γʼ ἐμῆς;</l>
</sp>
<sp>
<speaker>Διόνυσος</speaker>
<l>αὐτὰς ἐκείνας εἰσορᾶν δοκῶ σʼ ὁρῶν.</l>
<l>ἀλλʼ ἐξ ἕδρας σοι πλόκαμος ἐξέστηχʼ ὅδε,</l>
<l>οὐχ ὡς ἐγώ νιν ὑπὸ μίτρᾳ καθήρμοσα.</l>
</sp>
<sp>
<speaker>Πενθεύς</speaker>
<l n="930">ἔνδον προσείων αὐτὸν ἀνασείων τʼ ἐγὼ</l>
<l>καὶ βακχιάζων ἐξ ἕδρας μεθώρμισα.</l>
</sp>
<sp>
<speaker>Διόνυσος</speaker>
<l>ἀλλʼ αὐτὸν ἡμεῖς, οἷς σε θεραπεύειν μέλει,</l>
<l>πάλιν καταστελοῦμεν· ἀλλʼ ὄρθου κάρα.</l>
</sp>
<sp>
<speaker>Πενθεύς</speaker>
<l>ἰδού, σὺ κόσμει· σοὶ γὰρ ἀνακείμεσθα δή.</l>
</sp>
<sp>
<speaker>Διόνυσος</speaker>
<l n="935">ζῶναί τέ σοι χαλῶσι κοὐχ ἑξῆς πέπλων</l>
<l>στολίδες ὑπὸ σφυροῖσι τείνουσιν σέθεν.</l>
</sp>
<sp>
<speaker>Πενθεύς</speaker>
<l>κἀμοὶ δοκοῦσι παρά γε δεξιὸν πόδα·</l>
<l>τἀνθένδε δʼ ὀρθῶς παρὰ τένοντʼ ἔχει πέπλος.</l>
</sp>
<sp>
<speaker>Διόνυσος</speaker>
<l>ἦ πού με τῶν σῶν πρῶτον ἡγήσῃ φίλων,</l>
<l n="940">ὅταν παρὰ λόγον σώφρονας βάκχας ἴδῃς.</l>
</sp>
<sp>
<speaker>Πενθεύς</speaker>
<l>πότερα δὲ θύρσον δεξιᾷ λαβὼν χερὶ</l>
<l>ἢ τῇδε, βάκχῃ μᾶλλον εἰκασθήσομαι;</l>
</sp>
<sp>
<speaker>Διόνυσος</speaker>
<l>ἐν δεξιᾷ χρὴ χἅμα δεξιῷ ποδὶ</l>
<l>αἴρειν νιν· αἰνῶ δʼ ὅτι μεθέστηκας φρενῶν.</l>
<milestone ed="p" n="945" unit="card"/>
</sp>
<sp>
<speaker>Πενθεύς</speaker>
<l n="945">ἆρʼ ἂν δυναίμην τὰς Κιθαιρῶνος πτυχὰς</l>
<l>αὐταῖσι βάκχαις τοῖς ἐμοῖς ὤμοις φέρειν;</l>
</sp>
<sp>
<speaker>Διόνυσος</speaker>
<l>δύναιʼ ἄν, εἰ βούλοιο· τὰς δὲ πρὶν φρένας</l>
<l>οὐκ εἶχες ὑγιεῖς, νῦν δʼ ἔχεις οἵας σε δεῖ.</l>
</sp>
<sp>
<speaker>Πενθεύς</speaker>
<l>μοχλοὺς φέρωμεν; ἢ χεροῖν ἀνασπάσω</l>
<l n="950">κορυφαῖς ὑποβαλὼν ὦμον ἢ βραχίονα;</l>
</sp>
<sp>
<speaker>Διόνυσος</speaker>
<l>μὴ σύ γε τὰ Νυμφῶν διολέσῃς ἱδρύματα</l>
<l>καὶ Πανὸς ἕδρας ἔνθʼ ἔχει συρίγματα.</l>
</sp>
<sp>
<speaker>Πενθεύς</speaker>
<l>καλῶς ἔλεξας· οὐ σθένει νικητέον</l>
<l>γυναῖκας· ἐλάταισιν δʼ ἐμὸν κρύψω δέμας.</l>
</sp>
<sp>
<speaker>Διόνυσος</speaker>
<l n="955">κρύψῃ σὺ κρύψιν ἥν σε κρυφθῆναι χρεών,</l>
<l>ἐλθόντα δόλιον μαινάδων κατάσκοπον.</l>
</sp>
<sp>
<speaker>Πενθεύς</speaker>
<l>καὶ μὴν δοκῶ σφᾶς ἐν λόχμαις ὄρνιθας ὣς</l>
<l>λέκτρων ἔχεσθαι φιλτάτοις ἐν ἕρκεσιν.</l>
</sp>
<sp>
<speaker>Διόνυσος</speaker>
<l>οὐκοῦν ἐπʼ αὐτὸ τοῦτʼ ἀποστέλλῃ φύλαξ·</l>
<l n="960">λήψῃ δʼ ἴσως σφᾶς, ἢν σὺ μὴ ληφθῇς πάρος.</l>
</sp>
<sp>
<speaker>Πενθεύς</speaker>
<l>κόμιζε διὰ μέσης με Θηβαίας χθονός·</l>
<l>μόνος γὰρ αὐτῶν εἰμʼ ἀνὴρ τολμῶν τόδε.</l>
</sp>
<sp>
<speaker>Διόνυσος</speaker>
<l>μόνος σὺ πόλεως τῆσδʼ ὑπερκάμνεις, μόνος·</l>
<l>τοιγάρ σʼ ἀγῶνες ἀναμένουσιν οὓς ἐχρῆν.</l>
<l n="965">ἕπου δέ· πομπὸς <del>δʼ</del> εἶμʼ ἐγὼ σωτήριος,</l>
<l>κεῖθεν δʼ ἀπάξει σʼ ἄλλος.</l>
</sp>
<sp>
<speaker>Πενθεύς</speaker>
<l>ἡ τεκοῦσά γε.</l>
</sp>
<sp>
<speaker>Διόνυσος</speaker>
<l>ἐπίσημον ὄντα πᾶσιν.</l>
</sp>
<sp>
<speaker>Πενθεύς</speaker>
<l>ἐπὶ τόδʼ ἔρχομαι.</l>
</sp>
<sp>
<speaker>Διόνυσος</speaker>
<l>φερόμενος ἥξεις  <gap/>
</l>
</sp>
<sp>
<speaker>Πενθεύς</speaker>
<l>ἁβρότητʼ ἐμὴν λέγεις.</l>
</sp>
<sp>
<speaker>Διόνυσος</speaker>
<l>ἐν χερσὶ μητρός.</l>
</sp>
<sp>
<speaker>Πενθεύς</speaker>
<l>καὶ τρυφᾶν μʼ ἀναγκάσεις.</l>
</sp>
<sp>
<speaker>Διόνυσος</speaker>
<l n="970">τρυφάς γε τοιάσδε.</l>
</sp>
<sp>
<speaker>Πενθεύς</speaker>
<l>ἀξίων μὲν ἅπτομαι.</l>
</sp>
<sp>
<speaker>Διόνυσος</speaker>
<l>δεινὸς σὺ δεινὸς κἀπὶ δείνʼ ἔρχῃ πάθη,</l>
<l>ὥστʼ οὐρανῷ στηρίζον εὑρήσεις κλέος.</l>
<l>
<milestone ed="P" unit="para"/>ἔκτεινʼ, Ἀγαύη, χεῖρας αἵ θʼ ὁμόσποροι</l>
<l>Κάδμου θυγατέρες· τὸν νεανίαν ἄγω</l>
<l n="975">τόνδʼ εἰς ἀγῶνα μέγαν, ὁ νικήσων δʼ ἐγὼ</l>
<l>καὶ Βρόμιος ἔσται. τἄλλα δʼ αὐτὸ σημανεῖ.</l>
<milestone ed="p" n="977" unit="card"/>
</sp>
</div>
<div  type="textpart" subtype="(w+)">
<div  type="textpart" subtype="(w+)" n="1">
<sp>
<speaker>Χορός</speaker>
<l>ἴτε θοαὶ Λύσσας κύνες ἴτʼ εἰς ὄρος,</l>
<l>θίασον ἔνθʼ ἔχουσι Κάδμου κόραι,</l>
<l>ἀνοιστρήσατέ νιν</l>
<l n="980">ἐπὶ τὸν ἐν γυναικομίμῳ στολᾷ</l>
<l>λυσσώδη κατάσκοπον μαινάδων.</l>
<l>μάτηρ πρῶτά νιν λευρᾶς ἀπὸ πέτρας</l>
<l>ἢ σκόλοπος ὄψεται</l>
<l>δοκεύοντα, μαινάσιν δʼ ἀπύσει·</l>
<l n="985">Τίς ὅδʼ ὀρειδρόμων</l>
<l>μαστὴρ Καδμείων ἐς ὄρος ἐς ὄρος ἔμολʼ</l>
<l>ἔμολεν, ὦ βάκχαι; τίς ἄρα νιν ἔτεκεν;</l>
<l>οὐ γὰρ ἐξ αἵματος</l>
<l>γυναικῶν ἔφυ, λεαίνας δέ τινος</l>
<l n="990">ὅδʼ ἢ Γοργόνων Λιβυσσᾶν γένος.</l>
<l n="992">ἴτω δίκα φανερός, ἴτω ξιφηφόρος</l>
<l>φονεύουσα λαιμῶν διαμπὰξ</l>
<l n="995">τὸν ἄθεον ἄνομον ἄδικον Ἐχίονος</l>
<l>γόνον γηγενῆ.</l>
</sp>
<milestone ed="p" n="997" unit="card"/>
</div>
<div  type="textpart" subtype="(w+)" n="1">
<sp>
<speaker>Χορός</speaker>
<l>ὃς ἀδίκῳ γνώμᾳ παρανόμῳ τʼ ὀργᾷ</l>
<l>περὶ <add>σὰ</add> Βάκχιʼ, ὄργια ματρός τε σᾶς</l>
<l>μανείσᾳ πραπίδι</l>
<l n="1000">παρακόπῳ τε λήματι στέλλεται,</l>
<l>τἀνίκατον ὡς κρατήσων βίᾳ,</l>
<l>γνωμᾶν σωφρόνα θάνατος ἀπροφάσι-</l>
<l>στος ἐς τὰ θεῶν ἔφυ·</l>
<l>βροτείως τʼ ἔχειν ἄλυπος βίος.</l>
<l n="1005">τὸ σοφὸν οὐ φθονῶ·</l>
<l>χαίρω θηρεύουσα· τὰ δʼ ἕτερα μεγάλα</l>
<l>φανερά τʼ· ὤ, νάει<add>ν</add> ἐπὶ τὰ καλὰ βίον,</l>
<l>ἦμαρ ἐς νύκτα τʼ εὐ-</l>
<l>αγοῦντʼ εὐσεβεῖν, τὰ δʼ ἔξω νόμιμα</l>
<l n="1010">δίκας ἐκβαλόντα τιμᾶν θεούς.</l>
<l n="1013">ἴτω δίκα φανερός, ἴτω ξιφηφόρος</l>
<l>φονεύουσα λαιμῶν διαμπὰξ</l>
<l n="1015">τὸν ἄθεον ἄνομον ἄδικον Ἐχίονος</l>
<l>τόκον γηγενῆ.</l>
</sp>
<milestone ed="p" n="1017" unit="card"/>
</div>
<div  type="textpart" subtype="(w+)">
<sp>
<speaker>Χορός</speaker>
<l n="1018">φάνηθι ταῦρος ἢ πολύκρανος ἰδεῖν</l>
<l>δράκων ἢ πυριφλέγων ὁρᾶσθαι λέων.</l>
<l n="1020">ἴθʼ, ὦ Βάκχε, θηραγρευτᾷ βακχᾶν</l>
<l>γελῶντι προσώπῳ περίβαλε βρόχον</l>
<l>θανάσιμον ὑπʼ ἀγέλαν πεσόν-</l>
<l>τι τὰν μαινάδων.</l>
</sp>
<milestone ed="p" n="1024" unit="card"/>
</div>
</div>
<div  type="textpart" subtype="(w+)">
<sp>
<speaker>Ἄγγελος Β</speaker>
<l>ὦ δῶμʼ ὃ πρίν ποτʼ εὐτύχεις ἀνʼ Ἑλλάδα,</l>
<l n="1025">Σιδωνίου γέροντος, ὃς τὸ γηγενὲς</l>
<l>δράκοντος ἔσπειρʼ Ὄφεος ἐν γαίᾳ θέρος,</l>
<l>ὥς σε στενάζω, δοῦλος ὢν μέν, ἀλλʼ ὅμως</l>
<l>
<del>χρηστοῖσι δούλοις συμφορὰ τὰ δεσποτῶν</del>.</l>
</sp>
<sp>
<speaker>Χορός</speaker>
<l>τί δʼ ἔστιν; ἐκ βακχῶν τι μηνύεις νέον;</l>
</sp>
<sp>
<speaker>Ἄγγελος</speaker>
<l n="1030">Πενθεὺς ὄλωλεν, παῖς Ἐχίονος πατρός.</l>
</sp>
<div  type="textpart" subtype="(w+)">
<sp>
<speaker>Χορός</speaker>
<l>ὦναξ Βρόμιε, θεὸς φαίνῃ μέγας.</l>
</sp>
<sp>
<speaker>Ἄγγελος</speaker>
<l>πῶς φῄς; τί τοῦτʼ ἔλεξας; ἦ ʼπὶ τοῖς ἐμοῖς</l>
<l>χαίρεις κακῶς πράσσουσι δεσπόταις, γύναι;</l>
</sp>
</div>
<div  type="textpart" subtype="(w+)">
<sp>
<speaker>Χορός</speaker>
<l>εὐάζω ξένα μέλεσι βαρβάροις·</l>
<l n="1035">οὐκέτι γὰρ δεσμῶν ὑπὸ φόβῳ πτήσσω.</l>
</sp>
<sp>
<speaker>Ἄγγελος</speaker>
<l>Θήβας δʼ ἀνάνδρους ὧδʼ ἄγεις  <gap/>
</l>
<l>
<gap desc="*"/>
</l>
</sp>
</div>
<div  type="textpart" subtype="(w+)">
<sp>
<speaker>Χορός</speaker>
<l>ὁ Διόνυσος ὁ Διόνυσος, οὐ Θῆβαι</l>
<l>κράτος ἔχουσʼ ἐμόν.</l>
</sp>
<sp>
<speaker>Ἄγγελος</speaker>
<l>συγγνωστὰ μέν σοι, πλὴν ἐπʼ ἐξειργασμένοις</l>
<l n="1040">κακοῖσι χαίρειν, ὦ γυναῖκες, οὐ καλόν.</l>
</sp>
</div>
<div  type="textpart" subtype="(w+)">
<sp>
<speaker>Χορός</speaker>
<l>ἔννεπέ μοι, φράσον, τίνι μόρῳ θνῄσκει</l>
<l>ἄδικος ἄδικά τʼ ἐκπορίζων ἀνήρ;</l>
<milestone ed="p" n="1043" unit="card"/>
</sp>
<sp>
<speaker>Ἄγγελος</speaker>
<l>ἐπεὶ θεράπνας τῆσδε Θηβαίας χθονὸς</l>
<l>λιπόντες ἐξέβημεν Ἀσωποῦ ῥοάς,</l>
<l n="1045">λέπας Κιθαιρώνειον εἰσεβάλλομεν</l>
<l>Πενθεύς τε κἀγώ--δεσπότῃ γὰρ εἱπόμην--</l>
<l>ξένος θʼ ὃς ἡμῖν πομπὸς ἦν θεωρίας.</l>
<l>
<milestone ed="P" unit="para"/>πρῶτον μὲν οὖν ποιηρὸν ἵζομεν νάπος,</l>
<l>τά τʼ ἐκ ποδῶν σιγηλὰ καὶ γλώσσης ἄπο</l>
<l n="1050">σῴζοντες, ὡς ὁρῷμεν οὐχ ὁρώμενοι.</l>
<l>ἦν δʼ ἄγκος ἀμφίκρημνον, ὕδασι διάβροχον,</l>
<l>πεύκαισι συσκιάζον, ἔνθα μαινάδες</l>
<l>καθῆντʼ ἔχουσαι χεῖρας ἐν τερπνοῖς πόνοις.</l>
<l>αἳ μὲν γὰρ αὐτῶν θύρσον ἐκλελοιπότα</l>
<l n="1055">κισσῷ κομήτην αὖθις ἐξανέστεφον,</l>
<l>αἳ δʼ, ἐκλιποῦσαι ποικίλʼ ὡς πῶλοι ζυγά,</l>
<l>βακχεῖον ἀντέκλαζον ἀλλήλαις μέλος.</l>
<l>Πενθεὺς δʼ ὁ τλήμων θῆλυν οὐχ ὁρῶν ὄχλον</l>
<l>ἔλεξε τοιάδʼ· Ὦ ξένʼ, οὗ μὲν ἕσταμεν,</l>
<l n="1060">οὐκ ἐξικνοῦμαι μαινάδων ὄσσοις νόθων·</l>
<l>ὄχθων δʼ ἔπʼ, ἀμβὰς ἐς ἐλάτην ὑψαύχενα,</l>
<l>ἴδοιμʼ ἂν ὀρθῶς μαινάδων αἰσχρουργίαν.</l>
<l>
<milestone ed="P" unit="para"/>τοὐντεῦθεν ἤδη τοῦ ξένου <add>τὸ</add> θαῦμʼ ὁρῶ·</l>
<l>λαβὼν γὰρ ἐλάτης οὐράνιον ἄκρον κλάδον</l>
<l n="1065">κατῆγεν, ἦγεν, ἦγεν ἐς μέλαν πέδον·</l>
<l>κυκλοῦτο δʼ ὥστε τόξον ἢ κυρτὸς τροχὸς</l>
<l>τόρνῳ γραφόμενος περιφορὰν ἕλκει δρόμον·</l>
<l>ὣς κλῶνʼ ὄρειον ὁ ξένος χεροῖν ἄγων</l>
<l>ἔκαμπτεν ἐς γῆν, ἔργματʼ οὐχὶ θνητὰ δρῶν.</l>
<l n="1070">Πενθέα δʼ ἱδρύσας ἐλατίνων ὄζων ἔπι,</l>
<l>ὀρθὸν μεθίει διὰ χερῶν βλάστημʼ ἄνω</l>
<l>ἀτρέμα, φυλάσσων μὴ ἀναχαιτίσειέ νιν,</l>
<l>ὀρθὴ δʼ ἐς ὀρθὸν αἰθέρʼ ἐστηρίζετο,</l>
<l>ἔχουσα νώτοις δεσπότην ἐφήμενον·</l>
<l n="1075">ὤφθη δὲ μᾶλλον ἢ κατεῖδε μαινάδας.</l>
<l>ὅσον γὰρ οὔπω δῆλος ἦν θάσσων ἄνω,</l>
<l>καὶ τὸν ξένον μὲν οὐκέτʼ εἰσορᾶν παρῆν,</l>
<l>ἐκ δʼ αἰθέρος φωνή τις, ὡς μὲν εἰκάσαι</l>
<l>Διόνυσος, ἀνεβόησεν· Ὦ νεάνιδες,</l>
<l n="1080">ἄγω τὸν ὑμᾶς κἀμὲ τἀμά τʼ ὄργια</l>
<l>γέλων τιθέμενον· ἀλλὰ τιμωρεῖσθέ νιν.</l>
<l>καὶ ταῦθʼ ἅμʼ ἠγόρευε καὶ πρὸς οὐρανὸν</l>
<l>καὶ γαῖαν ἐστήριξε φῶς σεμνοῦ πυρός.</l>
<milestone ed="p" n="1084" unit="card"/>
<l>
<milestone ed="P" unit="para"/>σίγησε δʼ αἰθήρ, σῖγα δʼ ὕλιμος νάπη</l>
<l n="1085">φύλλʼ εἶχε, θηρῶν δʼ οὐκ ἂν ἤκουσας βοήν.</l>
<l>αἳ δʼ ὠσὶν ἠχὴν οὐ σαφῶς δεδεγμέναι</l>
<l>ἔστησαν ὀρθαὶ καὶ διήνεγκαν κόρας.</l>
<l>ὃ δʼ αὖθις ἐπεκέλευσεν· ὡς δʼ ἐγνώρισαν</l>
<l>σαφῆ κελευσμὸν Βακχίου Κάδμου κόραι,</l>
<l n="1090">ᾖξαν πελείας ὠκύτητʼ οὐχ ἥσσονες</l>
<l>ποδῶν τρέχουσαι συντόνοις δραμήμασι,</l>
<l>μήτηρ Ἀγαύη σύγγονοί θʼ ὁμόσποροι</l>
<l>πᾶσαί τε βάκχαι· διὰ δὲ χειμάρρου νάπης</l>
<l>ἀγμῶν τʼ ἐπήδων θεοῦ πνοαῖσιν ἐμμανεῖς.</l>
<l n="1095">ὡς δʼ εἶδον ἐλάτῃ δεσπότην ἐφήμενον,</l>
<l>πρῶτον μὲν αὐτοῦ χερμάδας κραταιβόλους</l>
<l>ἔρριπτον, ἀντίπυργον ἐπιβᾶσαι πέτραν,</l>
<l>ὄζοισί τʼ ἐλατίνοισιν ἠκοντίζετο.</l>
<l>ἄλλαι δὲ θύρσους ἵεσαν διʼ αἰθέρος</l>
<l n="1100">Πενθέως, στόχον δύστηνον· ἀλλʼ οὐκ ἤνυτον.</l>
<l>κρεῖσσον γὰρ ὕψος τῆς προθυμίας ἔχων</l>
<l>καθῆσθʼ ὁ τλήμων, ἀπορίᾳ λελημμένος.</l>
<l>τέλος δὲ δρυΐνους συγκεραυνοῦσαι κλάδους</l>
<l>ῥίζας ἀνεσπάρασσον ἀσιδήροις μοχλοῖς.</l>
<l n="1105">ἐπεὶ δὲ μόχθων τέρματʼ οὐκ ἐξήνυτον,</l>
<l>ἔλεξʼ Ἀγαύη· Φέρε, περιστᾶσαι κύκλῳ</l>
<l>πτόρθου λάβεσθε, μαινάδες, τὸν ἀμβάτην</l>
<l>θῆρʼ ὡς ἕλωμεν, μηδʼ ἀπαγγείλῃ θεοῦ</l>
<l>χοροὺς κρυφαίους. αἳ δὲ μυρίαν χέρα</l>
<l n="1110">προσέθεσαν ἐλάτῃ κἀξανέσπασαν χθονός·</l>
<l>ὑψοῦ δὲ θάσσων ὑψόθεν χαμαιριφὴς</l>
<l>πίπτει πρὸς οὖδας μυρίοις οἰμώγμασιν</l>
<l>Πενθεύς· κακοῦ γὰρ ἐγγὺς ὢν ἐμάνθανεν.</l>
<milestone ed="p" n="1114" unit="card"/>
<l>
<milestone ed="P" unit="para"/>πρώτη δὲ μήτηρ ἦρξεν ἱερέα φόνου</l>
<l n="1115">καὶ προσπίτνει νιν· ὃ δὲ μίτραν κόμης ἄπο</l>
<l>ἔρριψεν, ὥς νιν γνωρίσασα μὴ κτάνοι</l>
<l>τλήμων Ἀγαύη, καὶ λέγει, παρηίδος</l>
<l>ψαύων· Ἐγώ τοι, μῆτερ, εἰμί, παῖς σέθεν</l>
<l>Πενθεύς, ὃν ἔτεκες ἐν δόμοις Ἐχίονος·</l>
<l n="1120">οἴκτιρε δʼ ὦ μῆτέρ με, μηδὲ ταῖς ἐμαῖς</l>
<l>ἁμαρτίαισι παῖδα σὸν κατακτάνῃς.</l>
<l>
<milestone ed="P" unit="para"/>ἣ δʼ ἀφρὸν ἐξιεῖσα καὶ διαστρόφους</l>
<l>κόρας ἑλίσσουσʼ, οὐ φρονοῦσʼ ἃ χρὴ φρονεῖν,</l>
<l>ἐκ Βακχίου κατείχετʼ, οὐδʼ ἔπειθέ νιν.</l>
<l n="1125">λαβοῦσα δʼ ὠλένης ἀριστερὰν χέρα,</l>
<l>πλευραῖσιν ἀντιβᾶσα τοῦ δυσδαίμονος</l>
<l>ἀπεσπάραξεν ὦμον, οὐχ ὑπὸ σθένους,</l>
<l>ἀλλʼ ὁ θεὸς εὐμάρειαν ἐπεδίδου χεροῖν·</l>
<l>Ἰνὼ δὲ τἀπὶ θάτερʼ ἐξειργάζετο,</l>
<l n="1130">ῥηγνῦσα σάρκας, Αὐτονόη τʼ ὄχλος τε πᾶς</l>
<l>ἐπεῖχε βακχῶν· ἦν δὲ πᾶσʼ ὁμοῦ βοή,</l>
<l>ὃ μὲν στενάζων ὅσον ἐτύγχανʼ ἐμπνέων,</l>
<l>αἳ δʼ ἠλάλαζον. ἔφερε δʼ ἣ μὲν ὠλένην,</l>
<l>ἣ δʼ ἴχνος αὐταῖς ἀρβύλαις· γυμνοῦντο δὲ</l>
<l n="1135">πλευραὶ σπαραγμοῖς· πᾶσα δʼ ᾑματωμένη</l>
<l>χεῖρας διεσφαίριζε σάρκα Πενθέως.</l>
<l>
<milestone ed="P" unit="para"/>κεῖται δὲ χωρὶς σῶμα, τὸ μὲν ὑπὸ στύφλοις</l>
<l>πέτραις, τὸ δʼ ὕλης ἐν βαθυξύλῳ φόβῃ,</l>
<l>οὐ ῥᾴδιον ζήτημα· κρᾶτα δʼ ἄθλιον,</l>
<l n="1140">ὅπερ λαβοῦσα τυγχάνει μήτηρ χεροῖν,</l>
<l>πήξασʼ ἐπʼ ἄκρον θύρσον ὡς ὀρεστέρου</l>
<l>φέρει λέοντος διὰ Κιθαιρῶνος μέσου,</l>
<l>λιποῦσʼ ἀδελφὰς ἐν χοροῖσι μαινάδων.</l>
<l>χωρεῖ δὲ θήρᾳ δυσπότμῳ γαυρουμένη</l>
<l n="1145">τειχέων ἔσω τῶνδʼ, ἀνακαλοῦσα Βάκχιον</l>
<l>τὸν ξυγκύναγον, τὸν ξυνεργάτην ἄγρας,</l>
<l>τὸν καλλίνικον, ᾧ δάκρυα νικηφορεῖ.</l>
<l>
<milestone ed="P" unit="para"/>ἐγὼ μὲν οὖν <add>τῇδʼ</add> ἐκποδὼν τῇ ξυμφορᾷ</l>
<l>ἄπειμʼ, Ἀγαύην πρὶν μολεῖν πρὸς δώματα.</l>
<l n="1150">τὸ σωφρονεῖν δὲ καὶ σέβειν τὰ τῶν θεῶν</l>
<l>κάλλιστον· οἶμαι δʼ αὐτὸ καὶ σοφώτατον</l>
<l>θνητοῖσιν εἶναι κτῆμα τοῖσι χρωμένοις.</l>
</sp>
</div>
</div>
<milestone ed="p" n="1153" unit="card"/>
<div  type="textpart" subtype="(w+)">
<div  type="textpart" subtype="(w+)">
<sp>
<speaker>Χορός</speaker>
<l>ἀναχορεύσωμεν Βάκχιον,</l>
<l>ἀναβοάσωμεν ξυμφορὰν</l>
<l n="1155">τὰν τοῦ δράκοντος Πενθέος ἐκγενέτα·</l>
<l>ὃς τὰν θηλυγενῆ στολὰν</l>
<l>νάρθηκά τε, πιστὸν Ἅιδαν,</l>
<l>ἔλαβεν εὔθυρσον,</l>
<l>ταῦρον προηγητῆρα συμφορᾶς ἔχων.</l>
<l n="1160">βάκχαι Καδμεῖαι,</l>
<l>τὸν καλλίνικον κλεινὸν ἐξεπράξατε</l>
<l>ἐς στόνον, ἐς δάκρυα.</l>
<l>καλὸς ἀγών, χέρʼ αἵματι στάζουσαν</l>
<l>περιβαλεῖν τέκνου.</l>
<milestone ed="p" n="1165" unit="card"/>
</sp>
<sp>
<speaker>Χορός</speaker>
<l n="1165">ἀλλʼ, εἰσορῶ γὰρ ἐς δόμους ὁρμωμένην</l>
<l>Πενθέως Ἀγαύην μητέρʼ ἐν διαστρόφοις</l>
<l>ὄσσοις, δέχεσθε κῶμον εὐίου θεοῦ.</l>
<milestone ed="p" n="1168" unit="card"/>
</sp>
</div>
<div  type="textpart" subtype="(w+)" n="1">
<sp>
<speaker>Ἀγαύη</speaker>
<l>Ἀσιάδες βάκχαι — </l>
</sp>
<sp>
<speaker>Χορός</speaker>
<l>τί μʼ ὀροθύνεις, ὤ;</l>
</sp>
<sp>
<speaker>Ἀγαύη</speaker>
<l>φέρομεν ἐξ ὀρέων</l>
<l n="1170">ἕλικα νεότομον ἐπὶ μέλαθρα,</l>
<l>μακάριον θήραν.</l>
</sp>
<sp>
<speaker>Χορός</speaker>
<l>ὁρῶ καί σε δέξομαι σύγκωμον.</l>
</sp>
<sp>
<speaker>Ἀγαύη</speaker>
<l>ἔμαρψα τόνδʼ ἄνευ βρόχων</l>
<l>
<add>λέοντος ἀγροτέρου</add> νέον ἶνιν·</l>
<l n="1175">ὡς ὁρᾶν πάρα.</l>
</sp>
<sp>
<speaker>Χορός</speaker>
<l>πόθεν ἐρημίας;</l>
</sp>
<sp>
<speaker>Ἀγαύη</speaker>
<l>Κιθαιρὼν  <gap/>
</l>
</sp>
<sp>
<speaker>Χορός</speaker>
<l>Κιθαιρών;</l>
</sp>
<sp>
<speaker>Ἀγαύη</speaker>
<l>κατεφόνευσέ νιν.</l>
</sp>
<sp>
<speaker>Χορός</speaker>
<l>τίς ἁ βαλοῦσα;</l>
</sp>
<sp>
<speaker>Ἀγαύη</speaker>
<l>πρῶτον ἐμὸν τὸ γέρας.</l>
<l n="1180">μάκαιρʼ Ἀγαύη κλῃζόμεθʼ ἐν θιάσοις.</l>
</sp>
<sp>
<speaker>Χορός</speaker>
<l>τίς ἄλλα;</l>
</sp>
<sp>
<speaker>Ἀγαύη</speaker>
<l>τὰ Κάδμου  <gap/>
</l>
</sp>
<sp>
<speaker>Χορός</speaker>
<l>τί Κάδμου;</l>
</sp>
<sp>
<speaker>Ἀγαύη</speaker>
<l>γένεθλα</l>
<l n="1182b">μετʼ ἐμὲ μετʼ ἐμὲ τοῦδʼ</l>
<l>ἔθιγε θηρός· εὐτυχής γʼ ἅδʼ ἄγρα.</l>
</sp>
<sp>
<speaker>Χορός</speaker>
<l>
<gap desc="*"/>
</l>
</sp>
<milestone ed="p" n="1184" unit="card"/>
</div>
<div  type="textpart" subtype="(w+)" n="1">
<sp>
<speaker>Ἀγαύη</speaker>
<l>μέτεχέ νυν θοίνας.</l>
</sp>
<sp>
<speaker>Χορός</speaker>
<l>τί; μετέχω, τλᾶμον;</l>
</sp>
<sp>
<speaker>Ἀγαύη</speaker>
<l n="1185">νέος ὁ μόσχος ἄρ-</l>
<l>τι γένυν ὑπὸ κόρυθʼ ἁπαλότριχα</l>
<l>κατάκομον θάλλει.</l>
</sp>
<sp>
<speaker>Χορός</speaker>
<l>πρέπει γʼ ὥστε θὴρ ἄγραυλος φόβῃ.</l>
</sp>
<sp>
<speaker>Ἀγαύη</speaker>
<l>ὁ Βάκχιος κυναγέτας</l>
<l n="1190">σοφὸς σοφῶς ἀνέπηλʼ ἐπὶ θῆρα</l>
<l>τόνδε μαινάδας.</l>
</sp>
<sp>
<speaker>Χορός</speaker>
<l>ὁ γὰρ ἄναξ ἀγρεύς.</l>
</sp>
<sp>
<speaker>Ἀγαύη</speaker>
<l>ἐπαινεῖς;</l>
</sp>
<sp>
<speaker>Χορός</speaker>
<l>ἐπαινῶ.</l>
</sp>
<sp>
<speaker>Ἀγαύη</speaker>
<l>τάχα δὲ Καδμεῖοι  <gap/>
</l>
</sp>
<sp>
<speaker>Χορός</speaker>
<l n="1195">καὶ παῖς γε Πενθεὺς  <gap/>
</l>
</sp>
<sp>
<speaker>Ἀγαύη</speaker>
<l>ματέρʼ ἐπαινέσεται,</l>
<l>λαβοῦσαν ἄγραν τάνδε λεοντοφυῆ.</l>
</sp>
<sp>
<speaker>Χορός</speaker>
<l>περισσάν.</l>
</sp>
<sp>
<speaker>Ἀγαύη</speaker>
<l>περισσῶς.</l>
</sp>
<sp>
<speaker>Χορός</speaker>
<l>ἀγάλλῃ;</l>
</sp>
<sp>
<speaker>Ἀγαύη</speaker>
<l>γέγηθα,</l>
<l n="1198b">μεγάλα μεγάλα καὶ</l>
<l>φανερὰ τᾷδʼ ἄγρᾳ κατειργασμένα.</l>
</sp>
<milestone ed="p" n="1200" unit="card"/>
</div>
</div>
<div  type="textpart" subtype="(w+)">
<sp>
<speaker>Χορός</speaker>
<l n="1200">δεῖξόν νυν, ὦ τάλαινα, σὴν νικηφόρον</l>
<l>ἀστοῖσιν ἄγραν ἣν φέρουσʼ ἐλήλυθας.</l>
</sp>
<sp>
<speaker>Ἀγαύη</speaker>
<l>ὦ καλλίπυργον ἄστυ Θηβαίας χθονὸς</l>
<l>ναίοντες, ἔλθεθʼ ὡς ἴδητε τήνδʼ ἄγραν,</l>
<l>Κάδμου θυγατέρες θηρὸς ἣν ἠγρεύσαμεν,</l>
<l n="1205">οὐκ ἀγκυλητοῖς Θεσσαλῶν στοχάσμασιν,</l>
<l>οὐ δικτύοισιν, ἀλλὰ λευκοπήχεσι</l>
<l>χειρῶν ἀκμαῖσιν. κᾆτα κομπάζειν χρεὼν</l>
<l>καὶ λογχοποιῶν ὄργανα κτᾶσθαι μάτην;</l>
<l>ἡμεῖς δέ γʼ αὐτῇ χειρὶ τόνδε θʼ εἵλομεν,</l>
<l n="1210">χωρίς τε θηρὸς ἄρθρα διεφορήσαμεν.</l>
<l>
<milestone ed="P" unit="para"/>ποῦ μοι πατὴρ ὁ πρέσβυς; ἐλθέτω πέλας.</l>
<l>Πενθεύς τʼ ἐμὸς παῖς ποῦ ʼστιν; αἰρέσθω λαβὼν</l>
<l>πηκτῶν πρὸς οἴκους κλιμάκων προσαμβάσεις,</l>
<l>ὡς πασσαλεύσῃ κρᾶτα τριγλύφοις τόδε</l>
<l n="1215">λέοντος ὃν πάρειμι θηράσασʼ ἐγώ.</l>
</sp>
<sp>
<speaker>Κάδμος</speaker>
<l>ἕπεσθέ μοι φέροντες ἄθλιον βάρος</l>
<l>Πενθέως, ἕπεσθε, πρόσπολοι, δόμων πάρος,</l>
<l>οὗ σῶμα μοχθῶν μυρίοις ζητήμασιν</l>
<l>φέρω τόδʼ, εὑρὼν ἐν Κιθαιρῶνος πτυχαῖς</l>
<l n="1220">διασπαρακτόν, κοὐδὲν ἐν ταὐτῷ πέδῳ</l>
<l>λαβών, ἐν ὕλῃ κείμενον δυσευρέτῳ.</l>
<l>
<milestone ed="P" unit="para"/>ἤκουσα γάρ του θυγατέρων τολμήματα,</l>
<l>ἤδη κατʼ ἄστυ τειχέων ἔσω βεβὼς</l>
<l>σὺν τῷ γέροντι Τειρεσίᾳ Βακχῶν πάρα·</l>
<l n="1225">πάλιν δὲ κάμψας εἰς ὄρος κομίζομαι</l>
<l>τὸν κατθανόντα παῖδα Μαινάδων ὕπο.</l>
<l>καὶ τὴν μὲν Ἀκτέωνʼ Ἀρισταίῳ ποτὲ</l>
<l>τεκοῦσαν εἶδον Αὐτονόην Ἰνώ θʼ ἅμα</l>
<l>ἔτʼ ἀμφὶ δρυμοὺς οἰστροπλῆγας ἀθλίας,</l>
<l n="1230">τὴν δʼ εἶπέ τίς μοι δεῦρο βακχείῳ ποδὶ</l>
<l>στείχειν Ἀγαύην, οὐδʼ ἄκραντʼ ἠκούσαμεν·</l>
<l>λεύσσω γὰρ αὐτήν, ὄψιν οὐκ εὐδαίμονα.</l>
</sp>
<sp>
<speaker>Ἀγαύη</speaker>
<l>πάτερ, μέγιστον κομπάσαι πάρεστί σοι,</l>
<l>πάντων ἀρίστας θυγατέρας σπεῖραι μακρῷ</l>
<l n="1235">θνητῶν· ἁπάσας εἶπον, ἐξόχως δʼ ἐμέ,</l>
<l>ἣ τὰς παρʼ ἱστοῖς ἐκλιποῦσα κερκίδας</l>
<l>ἐς μείζονʼ ἥκω, θῆρας ἀγρεύειν χεροῖν.</l>
<l>φέρω δʼ ἐν ὠλέναισιν, ὡς ὁρᾷς, τάδε</l>
<l>λαβοῦσα τἀριστεῖα, σοῖσι πρὸς δόμοις</l>
<l n="1240">ὡς ἀγκρεμασθῇ· σὺ δέ, πάτερ, δέξαι χεροῖν·</l>
<l>γαυρούμενος δὲ τοῖς ἐμοῖς ἀγρεύμασιν</l>
<l>κάλει φίλους ἐς δαῖτα· μακάριος γὰρ εἶ,</l>
<l>μακάριος, ἡμῶν τοιάδʼ ἐξειργασμένων.</l>
<milestone ed="p" n="1244" unit="card"/>
</sp>
<sp>
<speaker>Κάδμος</speaker>
<l>ὦ πένθος οὐ μετρητὸν οὐδʼ οἷόν τʼ ἰδεῖν,</l>
<l n="1245">φόνον ταλαίναις χερσὶν ἐξειργασμένων.</l>
<l>καλὸν τὸ θῦμα καταβαλοῦσα δαίμοσιν</l>
<l>ἐπὶ δαῖτα Θήβας τάσδε κἀμὲ παρακαλεῖς.</l>
<l>οἴμοι κακῶν μὲν πρῶτα σῶν, ἔπειτʼ ἐμῶν·</l>
<l>ὡς ὁ θεὸς ἡμᾶς ἐνδίκως μέν, ἀλλʼ ἄγαν,</l>
<l n="1250">Βρόμιος ἄναξ ἀπώλεσʼ οἰκεῖος γεγώς.</l>
</sp>
<sp>
<speaker>Ἀγαύη</speaker>
<l>ὡς δύσκολον τὸ γῆρας ἀνθρώποις ἔφυ</l>
<l>ἔν τʼ ὄμμασι σκυθρωπόν. εἴθε παῖς ἐμὸς</l>
<l>εὔθηρος εἴη, μητρὸς εἰκασθεὶς τρόποις,</l>
<l>ὅτʼ ἐν νεανίαισι Θηβαίοις ἅμα</l>
<l n="1255">θηρῶν ὀριγνῷτʼ· ἀλλὰ θεομαχεῖν μόνον</l>
<l>οἷός τʼ ἐκεῖνος. νουθετητέος, πάτερ,</l>
<l>σοὐστίν. τίς αὐτὸν δεῦρʼ ἂν ὄψιν εἰς ἐμὴν</l>
<l>καλέσειεν, ὡς ἴδῃ με τὴν εὐδαίμονα;</l>
</sp>
<sp>
<speaker>Κάδμος</speaker>
<l>φεῦ φεῦ· φρονήσασαι μὲν οἷʼ ἐδράσατε</l>
<l n="1260">ἀλγήσετʼ ἄλγος δεινόν· εἰ δὲ διὰ τέλους</l>
<l>ἐν τῷδʼ ἀεὶ μενεῖτʼ ἐν ᾧ καθέστατε,</l>
<l>οὐκ εὐτυχοῦσαι δόξετʼ οὐχὶ δυστυχεῖν.</l>
</sp>
<sp>
<speaker>Ἀγαύη</speaker>
<l>τί δʼ οὐ καλῶς τῶνδʼ ἢ τί λυπηρῶς ἔχει;</l>
</sp>
<sp>
<speaker>Κάδμος</speaker>
<l>πρῶτον μὲν ἐς τόνδʼ αἰθέρʼ ὄμμα σὸν μέθες.</l>
</sp>
<sp>
<speaker>Ἀγαύη</speaker>
<l n="1265">ἰδού· τί μοι τόνδʼ ἐξυπεῖπας εἰσορᾶν;</l>
</sp>
<sp>
<speaker>Κάδμος</speaker>
<l>ἔθʼ αὑτὸς ἤ σοι μεταβολὰς ἔχειν δοκεῖ;</l>
</sp>
<sp>
<speaker>Ἀγαύη</speaker>
<l>λαμπρότερος ἢ πρὶν καὶ διειπετέστερος.</l>
</sp>
<sp>
<speaker>Κάδμος</speaker>
<l>τὸ δὲ πτοηθὲν τόδʼ ἔτι σῇ ψυχῇ πάρα;</l>
</sp>
<sp>
<speaker>Ἀγαύη</speaker>
<l>οὐκ οἶδα τοὔπος τοῦτο. γίγνομαι δέ πως</l>
<l n="1270">ἔννους, μετασταθεῖσα τῶν πάρος φρενῶν.</l>
</sp>
<sp>
<speaker>Κάδμος</speaker>
<l>κλύοις ἂν οὖν τι κἀποκρίναιʼ ἂν σαφῶς;</l>
</sp>
<sp>
<speaker>Ἀγαύη</speaker>
<l>ὡς ἐκλέλησμαί γʼ ἃ πάρος εἴπομεν, πάτερ.</l>
</sp>
<sp>
<speaker>Κάδμος</speaker>
<l>ἐς ποῖον ἦλθες οἶκον ὑμεναίων μέτα;</l>
</sp>
<sp>
<speaker>Ἀγαύη</speaker>
<l>Σπαρτῷ μʼ ἔδωκας, ὡς λέγουσʼ, Ἐχίονι.</l>
</sp>
<sp>
<speaker>Κάδμος</speaker>
<l n="1275">τίς οὖν ἐν οἴκοις παῖς ἐγένετο σῷ πόσει;</l>
</sp>
<sp>
<speaker>Ἀγαύη</speaker>
<l>Πενθεύς, ἐμῇ τε καὶ πατρὸς κοινωνίᾳ.</l>
</sp>
<sp>
<speaker>Κάδμος</speaker>
<l>τίνος πρόσωπον δῆτʼ ἐν ἀγκάλαις ἔχεις;</l>
</sp>
<sp>
<speaker>Ἀγαύη</speaker>
<l>λέοντος, ὥς γʼ ἔφασκον αἱ θηρώμεναι.</l>
</sp>
<sp>
<speaker>Κάδμος</speaker>
<l>σκέψαι νυν ὀρθῶς· βραχὺς ὁ μόχθος εἰσιδεῖν.</l>
<milestone ed="p" n="1280" unit="card"/>
</sp>
<sp>
<speaker>Ἀγαύη</speaker>
<l n="1280">ἔα, τί λεύσσω; τί φέρομαι τόδʼ ἐν χεροῖν;</l>
</sp>
<sp>
<speaker>Κάδμος</speaker>
<l>ἄθρησον αὐτὸ καὶ σαφέστερον μάθε.</l>
</sp>
<sp>
<speaker>Ἀγαύη</speaker>
<l>ὁρῶ μέγιστον ἄλγος ἡ τάλαινʼ ἐγώ.</l>
</sp>
<sp>
<speaker>Κάδμος</speaker>
<l>μῶν σοι λέοντι φαίνεται προσεικέναι;</l>
</sp>
<sp>
<speaker>Ἀγαύη</speaker>
<l>οὔκ, ἀλλὰ Πενθέως ἡ τάλαινʼ ἔχω κάρα.</l>
</sp>
<sp>
<speaker>Κάδμος</speaker>
<l n="1285">ᾠμωγμένον γε πρόσθεν ἢ σὲ γνωρίσαι.</l>
</sp>
<sp>
<speaker>Ἀγαύη</speaker>
<l>τίς ἔκτανέν νιν; --πῶς ἐμὰς ἦλθεν χέρας;</l>
</sp>
<sp>
<speaker>Κάδμος</speaker>
<l>δύστηνʼ ἀλήθειʼ, ὡς ἐν οὐ καιρῷ πάρει.</l>
</sp>
<sp>
<speaker>Ἀγαύη</speaker>
<l>λέγʼ, ὡς τὸ μέλλον καρδία πήδημʼ ἔχει.</l>
</sp>
<sp>
<speaker>Κάδμος</speaker>
<l>σύ νιν κατέκτας καὶ κασίγνηται σέθεν.</l>
</sp>
<sp>
<speaker>Ἀγαύη</speaker>
<l n="1290">ποῦ δʼ ὤλετʼ; ἦ κατʼ οἶκον; ἢ ποίοις τόποις;</l>
</sp>
<sp>
<speaker>Κάδμος</speaker>
<l>οὗπερ πρὶν Ἀκτέωνα διέλαχον κύνες.</l>
</sp>
<sp>
<speaker>Ἀγαύη</speaker>
<l>τί δʼ ἐς Κιθαιρῶνʼ ἦλθε δυσδαίμων ὅδε;</l>
</sp>
<sp>
<speaker>Κάδμος</speaker>
<l>ἐκερτόμει θεὸν σάς τε βακχείας μολών.</l>
</sp>
<sp>
<speaker>Ἀγαύη</speaker>
<l>ἡμεῖς δʼ ἐκεῖσε τίνι τρόπῳ κατήραμεν;</l>
</sp>
<sp>
<speaker>Κάδμος</speaker>
<l n="1295">ἐμάνητε, πᾶσά τʼ ἐξεβακχεύθη πόλις.</l>
</sp>
<sp>
<speaker>Ἀγαύη</speaker>
<l>Διόνυσος ἡμᾶς ὤλεσʼ, ἄρτι μανθάνω.</l>
</sp>
<sp>
<speaker>Κάδμος</speaker>
<l>ὕβριν <add>γʼ</add> ὑβρισθείς· θεὸν γὰρ οὐχ ἡγεῖσθέ νιν.</l>
</sp>
<sp>
<speaker>Ἀγαύη</speaker>
<l>τὸ φίλτατον δὲ σῶμα ποῦ παιδός, πάτερ;</l>
</sp>
<sp>
<speaker>Κάδμος</speaker>
<l>ἐγὼ μόλις τόδʼ ἐξερευνήσας φέρω.</l>
</sp>
<sp>
<speaker>Ἀγαύη</speaker>
<l n="1300">ἦ πᾶν ἐν ἄρθροις συγκεκλῃμένον καλῶς;</l>
</sp>
<sp>
<speaker>Κάδμος</speaker>
<l>
<gap desc="*"/>
</l>
</sp>
<sp>
<speaker>Ἀγαύη</speaker>
<l>Πενθεῖ δὲ τί μέρος ἀφροσύνης προσῆκʼ ἐμῆς;</l>
</sp>
<sp>
<speaker>Κάδμος</speaker>
<l>ὑμῖν ἐγένεθʼ ὅμοιος, οὐ σέβων θεόν.</l>
<l>τοιγὰρ συνῆψε πάντας ἐς μίαν βλάβην,</l>
<l>ὑμᾶς τε τόνδε θʼ, ὥστε διολέσαι δόμους</l>
<l n="1305">κἄμʼ, ὅστις ἄτεκνος ἀρσένων παίδων γεγὼς</l>
<l>τῆς σῆς τόδʼ ἔρνος, ὦ τάλαινα, νηδύος</l>
<l>αἴσχιστα καὶ κάκιστα κατθανόνθʼ ὁρῶ,</l>
<l>ᾧ δῶμʼ ἀνέβλεφʼ--ὃς συνεῖχες, ὦ τέκνον,</l>
<l>τοὐμὸν μέλαθρον, παιδὸς ἐξ ἐμῆς γεγώς,</l>
<l n="1310">πόλει τε τάρβος ἦσθα· τὸν γέροντα δὲ</l>
<l>οὐδεὶς ὑβρίζειν ἤθελʼ εἰσορῶν τὸ σὸν</l>
<l>κάρα· δίκην γὰρ ἀξίαν ἐλάμβανες.</l>
<l>νῦν δʼ ἐκ δόμων ἄτιμος ἐκβεβλήσομαι</l>
<l>ὁ Κάδμος ὁ μέγας, ὃς τὸ Θηβαίων γένος</l>
<l n="1315">ἔσπειρα κἀξήμησα κάλλιστον θέρος.</l>
<l>ὦ φίλτατʼ ἀνδρῶν--καὶ γὰρ οὐκέτʼ ὢν ὅμως</l>
<l>τῶν φιλτάτων ἔμοιγʼ ἀριθμήσῃ, τέκνον--</l>
<l>οὐκέτι γενείου τοῦδε θιγγάνων χερί,</l>
<l>τὸν <add>20μητρὸς</add>20 αὐδῶν <add>20πατέρα</add>20 προσπτύξῃ, τέκνον,</l>
<l n="1320">λέγων· Τίς ἀδικεῖ, τίς σʼ ἀτιμάζει, γέρον;</l>
<l>τίς σὴν ταράσσει καρδίαν λυπηρὸς ὤν;</l>
<l>λέγʼ, ὡς κολάζω τὸν ἀδικοῦντά σʼ, ὦ πάτερ.</l>
<l>νῦν δʼ ἄθλιος μέν εἰμʼ ἐγώ, τλήμων δὲ σύ.</l>
<l>οἰκτρὰ δὲ μήτηρ, τλήμονες δὲ σύγγονοι.</l>
<l n="1325">εἰ δʼ ἔστιν ὅστις δαιμόνων ὑπερφρονεῖ,</l>
<l>ἐς τοῦδʼ ἀθρήσας θάνατον ἡγείσθω θεούς.</l>
</sp>
<sp>
<speaker>Χορός</speaker>
<l>τὸ μὲν σὸν ἀλγῶ, Κάδμε· σὸς δʼ ἔχει δίκην</l>
<l>παῖς παιδὸς ἀξίαν μέν, ἀλγεινὴν δὲ σοί.</l>
</sp>
<sp>
<speaker>Ἀγαύη</speaker>
<l>ὦ πάτερ, ὁρᾷς γὰρ τἄμʼ ὅσῳ μετεστράφη  <gap/>
</l>
<l>
<gap desc="*"/>
</l>
<milestone ed="p" n="1330" unit="card"/>
</sp>
<sp>
<speaker>Διονυσος</speaker>
<l n="1330">δράκων γενήσῃ μεταβαλών, δάμαρ τε σὴ</l>
<l>ἐκθηριωθεῖσʼ ὄφεος ἀλλάξει τύπον,</l>
<l>ἣν Ἄρεος ἔσχες Ἁρμονίαν θνητὸς γεγώς.</l>
<l>ὄχον δὲ μόσχων, χρησμὸς ὡς λέγει Διός,</l>
<l>ἐλᾷς μετʼ ἀλόχου, βαρβάρων ἡγούμενος.</l>
<l n="1335">πολλὰς δὲ πέρσεις ἀναρίθμῳ στρατεύματι</l>
<l>πόλεις· ὅταν δὲ Λοξίου χρηστήριον</l>
<l>διαρπάσωσι, νόστον ἄθλιον πάλιν</l>
<l>σχήσουσι· σὲ δʼ Ἄρης Ἁρμονίαν τε ῥύσεται</l>
<l>μακάρων τʼ ἐς αἶαν σὸν καθιδρύσει βίον.</l>
<l n="1340">
<milestone ed="P" unit="para"/>ταῦτʼ οὐχὶ θνητοῦ πατρὸς ἐκγεγὼς λέγω</l>
<l>Διόνυσος, ἀλλὰ Ζηνός· εἰ δὲ σωφρονεῖν</l>
<l>ἔγνωθʼ, ὅτʼ οὐκ ἠθέλετε, τὸν Διὸς γόνον</l>
<l>εὐδαιμονεῖτʼ ἂν σύμμαχον κεκτημένοι.</l>
</sp>
<sp>
<speaker>Κάδμος</speaker>
<l>Διόνυσε, λισσόμεσθά σʼ, ἠδικήκαμεν.</l>
</sp>
<sp>
<speaker>Διόνυσος</speaker>
<l n="1345">ὄψʼ ἐμάθεθʼ ἡμᾶς, ὅτε δὲ χρῆν, οὐκ ᾔδετε.</l>
</sp>
<sp>
<speaker>Κάδμος</speaker>
<l>ἐγνώκαμεν ταῦτʼ· ἀλλʼ ἐπεξέρχῃ λίαν.</l>
</sp>
<sp>
<speaker>Διόνυσος</speaker>
<l>καὶ γὰρ πρὸς ὑμῶν θεὸς γεγὼς ὑβριζόμην.</l>
</sp>
<sp>
<speaker>Κάδμος</speaker>
<l>ὀργὰς πρέπει θεοὺς οὐχ ὁμοιοῦσθαι βροτοῖς.</l>
</sp>
<sp>
<speaker>Διόνυσος</speaker>
<l>πάλαι τάδε Ζεὺς οὑμὸς ἐπένευσεν πατήρ.</l>
</sp>
<sp>
<speaker>Ἀγαύη</speaker>
<l n="1350">αἰαῖ, δέδοκται, πρέσβυ, τλήμονες φυγαί.</l>
</sp>
<sp>
<speaker>Διόνυσος</speaker>
<l>τί δῆτα μέλλεθʼ ἅπερ ἀναγκαίως ἔχει;</l>
</sp>
<sp>
<speaker>Κάδμος</speaker>
<l>ὦ τέκνον, ὡς ἐς δεινὸν ἤλθομεν κακὸν</l>
<l>
<add>πάντες,</add> σύ θʼ ἡ τάλαινα σύγγονοί τε σαί,</l>
<l>ἐγώ θʼ ὁ τλήμων· βαρβάρους ἀφίξομαι</l>
<l n="1355">γέρων μέτοικος· ἔτι δέ μοι τὸ θέσφατον</l>
<l>ἐς Ἑλλάδʼ ἀγαγεῖν μιγάδα βάρβαρον στρατόν.</l>
<l>καὶ τὴν Ἄρεως παῖδʼ Ἁρμονίαν, δάμαρτʼ ἐμήν,</l>
<l>δράκων δρακαίνης <add>φύσιν</add> ἔχουσαν ἀγρίαν</l>
<l>ἄξω ʼπὶ βωμοὺς καὶ τάφους Ἑλληνικούς,</l>
<l n="1360">ἡγούμενος λόγχαισιν· οὐδὲ παύσομαι</l>
<l>κακῶν ὁ τλήμων, οὐδὲ τὸν καταιβάτην</l>
<l>Ἀχέροντα πλεύσας ἥσυχος γενήσομαι.</l>
</sp>
<sp>
<speaker>Ἀγαύη</speaker>
<l>ὦ πάτερ, ἐγὼ δὲ σοῦ στερεῖσα φεύξομαι.</l>
</sp>
<sp>
<speaker>Κάδμος</speaker>
<l>τί μʼ ἀμφιβάλλεις χερσίν, ὦ τάλαινα παῖ,</l>
<l n="1365">ὄρνις ὅπως κηφῆνα πολιόχρων κύκνος;</l>
</sp>
<sp>
<speaker>Ἀγαύη</speaker>
<l>ποῖ γὰρ τράπωμαι πατρίδος ἐκβεβλημένη;</l>
</sp>
<sp>
<speaker>Κάδμος</speaker>
<l>οὐκ οἶδα, τέκνον· μικρὸς ἐπίκουρος πατήρ.</l>
<milestone ed="p" n="1368" unit="card"/>
</sp>
<div  type="textpart" subtype="(w+)">
<sp>
<speaker>Ἀγαύη</speaker>
<l>χαῖρʼ, ὦ μέλαθρον, χαῖρʼ, ὦ πατρία</l>
<l>πόλις· ἐκλείπω σʼ ἐπὶ δυστυχίᾳ</l>
<l n="1370">φυγὰς ἐκ θαλάμων.</l>
</sp>
<sp>
<speaker>Κάδμος</speaker>
<l>στεῖχέ νυν, ὦ παῖ, τὸν Ἀρισταίου  <gap/>
</l>
<l>
<gap desc="*"/>
</l>
</sp>
<sp>
<speaker>Ἀγαύη</speaker>
<l>στένομαί σε, πάτερ.</l>
</sp>
<sp>
<speaker>Κάδμος</speaker>
<l>κἀγὼ <add>σέ</add>, τέκνον,</l>
<l>καὶ σὰς ἐδάκρυσα κασιγνήτας.</l>
</sp>
<sp>
<speaker>Ἀγαύη</speaker>
<l>δεινῶς γὰρ τάνδʼ αἰκείαν</l>
<l n="1375">Διόνυσος ἄναξ τοὺς σοὺς εἰς</l>
<l>οἴκους ἔφερεν.</l>
</sp>
<sp>
<speaker>Διόνυσος</speaker>
<l>καὶ γὰρ ἔπασχον δεινὰ πρὸς ὑμῶν,</l>
<l>ἀγέραστον ἔχων ὄνομʼ ἐν Θήβαις.</l>
</sp>
<sp>
<speaker>Ἀγαύη</speaker>
<l>χαῖρε, πάτερ, μοι.</l>
</sp>
<sp>
<speaker>Κάδμος</speaker>
<l>χαῖρʼ, ὦ μελέα</l>
<l n="1380">θύγατερ. χαλεπῶς <add>δʼ</add> ἐς τόδʼ ἂν ἥκοις.</l>
</sp>
<sp>
<speaker>Ἀγαύη</speaker>
<l>ἄγετʼ, ὦ πομποί, με κασιγνήτας</l>
<l>ἵνα συμφυγάδας ληψόμεθʼ οἰκτράς.</l>
<l>ἔλθοιμι δʼ ὅπου</l>
<l>μήτε Κιθαιρὼν <add>ἔμʼ ἴδοι</add> μιαρὸς</l>
<l n="1385">μήτε Κιθαιρῶνʼ ὄσσοισιν ἐγώ,</l>
<l>μήθʼ ὅθι θύρσου μνῆμʼ ἀνάκειται·</l>
<l>Βάκχαις δʼ ἄλλαισι μέλοιεν.</l>
</sp>
<sp>
<speaker>Χορός</speaker>
<l>πολλαὶ μορφαὶ τῶν δαιμονίων,</l>
<l>πολλὰ δʼ ἀέλπτως κραίνουσι θεοί·</l>
<l n="1390">καὶ τὰ δοκηθέντʼ οὐκ ἐτελέσθη,</l>
<l>τῶν δʼ ἀδοκήτων πόρον ηὗρε θεός.</l>
<l>τοιόνδʼ ἀπέβη τόδε πρᾶγμα.</l>
</sp>
</div>
</div></div>
</body>
</text>
</TEI.2>
