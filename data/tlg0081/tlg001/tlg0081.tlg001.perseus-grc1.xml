<?xml version="1.0" encoding="UTF-8"?><TEI.2>
<teiHeader>
<fileDesc>
<titleStmt>
<title>Antiquitates Romanae, Books I-XX</title>
<author>Dionysius of Halicarnassus</author>
<editor role="editor">Karl Jacoby</editor>
<funder n="org:Google">Google Digital Humanities Awards Program</funder>
</titleStmt>
<publicationStmt>
<publisher>Trustees of Tufts University</publisher>
<pubPlace>Medford, MA</pubPlace>
<authority>Perseus Project</authority>
</publicationStmt>
<sourceDesc>
<biblStruct>
<monogr>
<title>Dionysii Halicarnasei Antiquitatum Romanarum quae supersunt, Vol I-IV</title>
<author>Dionysius of Halicarnassus</author>
<editor role="editor">Karl Jacoby</editor>
<imprint>
<publisher>In Aedibus B.G. Teubneri</publisher>
<pubPlace>Leipzig</pubPlace>
<date>1885</date>
</imprint>
</monogr>
</biblStruct>
<p>Keyboarding</p>
</sourceDesc>
</fileDesc>
<encodingDesc>
<refsDecl doctype="TEI.2">
<state unit="book" delim="."/>
<state unit="chapter" n="chunk" delim="."/>
<state unit="section"/>
</refsDecl>
<refsDecl doctype="TEI.2">
<state unit="reiskpage"/>
</refsDecl>
</encodingDesc>
<profileDesc>
<langUsage>
<language id="greek">Greek</language>
<language id="la">Latin</language>
</langUsage>
</profileDesc>
</teiHeader>
<text>
<body>
<pb id="v.1p.1"/>
<div1 type="book" n="1">
<div2 type="chapter" n="1">
<div3 type="section" n="1">
<p>

τοὺς εἰωθότας ἀποδίδοσθαι τοῖς προοιμίοις τῶν
ἱστοριῶν λόγους ἥκιστα βουλόμενος ἀναγκάζομαι περὶ
ἐμαυτοῦ προειπεῖν, οὔτʼ ἐν τοῖς ἰδίοις μέλλων πλεονάζειν
ἐπαίνοις, οὓς ἐπαχθεῖς οἶδα φαινομένους τοῖς
ἀκούουσιν, οὔτε διαβολὰς καθʼ ἑτέρων ἐγνωκὼς ποιεῖσθαι
<milestone unit="reiskpage" n="2"/>συγγραφέων, ὥσπερ Ἀναξιμένης καὶ Θεόπομπος
ἐν τοῖς προοιμίοις τῶν ἱστοριῶν ἐποίησαν,
ἀλλὰ τοὺς ἐμαυτοῦ λογισμοὺς ἀποδεικνύμενος, οἷς
ἐχρησάμην ὅτε ἐπὶ ταύτην ὥρμησα τὴν πραγματείαν,
καὶ περὶ τῶν ἀφορμῶν ἀποδιδοὺς λόγον, ἐξ ὧν τὴν 
ἐμπειρίαν ἔλαβον τῶν γραφησομένων.
</p>
</div3>
<div3 type="section" n="2">
<p>ἐπείσθην γὰρ 
ὅτι δεῖ τοὺς προαιρουμένους μνημεῖα τῆς ἑαυτῶν ψυχῆς
τοῖς ἐπιγιγνομένοις καταλιπεῖν, ἃ μὴ συναφανισθήσεται
<pb id="v.1p.2"/>
τοῖς σώμασιν αὐτῶν ὑπὸ τοῦ χρόνου, καὶ
πάντων μάλιστα τοὺς ἀναγράφοντας ἱστορίας, ἐν αἷς
καθιδρῦσθαι τὴν ἀλήθειαν <del>πάντες</del> ὑπολαμβάνομεν
ἀρχὴν φρονήσεώς τε καὶ σοφίας οὖσαν, πρῶτον μὲν
ὑποθέσεις προαιρεῖσθαι καλὰς καὶ μεγαλοπρεπεῖς καὶ
<milestone unit="reiskpage" n="3"/>
πολλὴν ὠφέλειαν τοῖς ἀναγνωσομένοις φερούσας,
ἔπειτα παρασκευάζεσθαι τὰς ἐπιτηδείους εἰς τὴν
ἀναγραφὴν τῆς ὑποθέσεως ἀφορμὰς μετὰ πολλῆς ἐπιμελείας
τε καὶ φιλοπονίας.
</p>
</div3>
<div3 type="section" n="3">
<p>οἱ μὲν γὰρ ὑπὲρ ἀδόξων
πραγμάτων ἢ πονηρῶν ἢ μηδεμιᾶς σπουδῆς ἀξίων
ἱστορικὰς καταβαλόμενοι πραγματείας, εἴτε τοῦ προελθεῖν
εἰς γνῶσιν ὀρεγόμενοι καὶ τυχεῖν ὁποιουδήποτε
ὀνόματος, εἴτε περιουσίαν ἀποδείξασθαι τῆς
περὶ λόγους δυνάμεως βουλόμενοι, οὔτε τῆς γνώσεως
ζηλοῦνται παρὰ τοῖς ἐπιγιγνομένοις οὔτε τῆς δυνάμεως
ἐπαινοῦνται, δόξαν ἐγκαταλιπόντες τοῖς ἀναλαμβάνουσιν
αὐτῶν τὰς ἱστορίας, ὅτι τοιούτους ἐζήλωσαν
αὐτοὶ βίους, οἵας ἐξέδωκαν τὰς γραφάς· ἐπιεικῶς γὰρ
ἅπαντες νομίζουσιν εἰκόνας εἶναι τῆς ἑκάστου ψυχῆς
 τοὺς λόγους.
</p>
</div3>
<div3 type="section" n="4">
<p>οἱ δὲ προαιρούμενοι μὲν τὰς κρατίστας
ὑποθέσεις, εἰκῆ δὲ καὶ ῥᾳθύμως αὐτὰς συντιθέντες
ἐκ τῶν ἐπιτυχόντων ἀκουσμάτων, οὐδένα ὑπὲρ τῆς
<milestone unit="reiskpage" n="4"/>
προαιρέσεως ἔπαινον κομίζονται· οὐ γὰρ ἀξιοῦμεν
αὐτοσχεδίους οὐδὲ ῥᾳθύμους εἶναι τὰς περί τε πόλεων
ἐνδόξων καὶ ἀνδρῶν ἐν δυναστείᾳ γεγονότων ἀναγραφομένας
ἱστορίας.
</p>
</div3>
<div3 type="section" n="5">
<p>ταῦτα δὴ νομίσας ἀναγκαῖα
<pb id="v.1p.3"/>
καὶ πρῶτα θεωρήματα τοῖς ἱστορικοῖς εἶναι καὶ πολλὴν
ποιησάμενος ἀμφοτέρων ἐπιμέλειαν οὔτε παρελθεῖν
τὸν ὑπὲρ αὐτῶν λόγον ἐβουλήθην, οὔτε ἐν ἄλλῳ
τινὶ τόπῳ καταχωρίσαι μᾶλλον ἢ τῷ προοιμίῳ τῆς
πραγματείας. 
</p>
</div3>
</div2>
<div2 type="chapter" n="2">
<div3 type="section" n="1">
<p>
τὴν μὲν οὖν ὑπόθεσιν ὅτι καλὴν εἴληφα καὶ
μεγαλοπρεπῆ καὶ πολλοῖς ὠφέλιμον οὐ μακρῶν οἶμαι
<milestone unit="reiskpage" n="5"/>δεήσειν λόγων τοῖς γε δὴ μὴ παντάπασιν ἀπείρως
ἔχουσι τῆς κοινῆς ἱστορίας. εἰ γάρ τις ἐπιστήσας τὴν
διάνοιαν ἐπὶ τὰς παραδεδομένας ἐκ τοῦ παρεληλυθότος 
χρόνου πόλεών τε καὶ ἐθνῶν ἡγεμονίας, ἔπειτα
χωρὶς ἑκάστην σκοπῶν καὶ παρʼ ἀλλήλας ἐξετάζων
διαγνῶναι βουληθείη, τίς αὐτῶν ἀρχήν τε μεγίστην
ἐκτήσατο καὶ πράξεις ἀπεδείξατο λαμπροτάτας ἐν εἰρήνῃ
τε καὶ κατὰ πολέμους, μακρῷ δή τινι τὴν Ῥωμαίων 
ἡγεμονίαν ἁπάσας ὑπερβεβλημένην ὄψεται τὰς
πρὸ αὐτῆς μνημονευομένας, οὐ μόνον κατὰ τὸ μέγεθος
τῆς ἀρχῆς καὶ κατὰ τὸ κάλλος τῶν πράξεων, ἃς
οὔπω κεκόσμηκε λόγος οὐδεὶς ἀξίως, ἀλλὰ καὶ κατὰ
τὸ μῆκος τοῦ περιειληφότος αὐτὴν χρόνου μέχρι τῆς 
καθʼ ἡμᾶς ἡλικίας.
</p>
</div3>
<div3 type="section" n="2">
<p>ἡ μὲν γὰρ Ἀσσυρίων ἀρχὴ παλαιά
<milestone unit="reiskpage" n="6"/>τις οὖσα καὶ εἰς τοὺς μυθικοὺς ἀναγομένη χρόνους
ὀλίγου τινὸς ἐκράτησε τῆς Ἀσίας μέρους. ἡ δὲ Μηδικὴ
καθελοῦσα τὴν Ἀσσυρίων καὶ μείζονα δυναστείαν
<milestone unit="reiskpage" n="7"/>περιβαλομένη χρόνον οὐ πολὺν κατέσχεν, ἀλλʼ 
ἐπὶ τῆς τετάρτης κατελύθη γενεᾶς. Πέρσαι δὲ οἱ
<pb id="v.1p.4"/>
Μήδους καταγωνισάμενοι τῆς μὲν Ἀσίας ὀλίγου δεῖν
πάσης τελευτῶντες ἐκράτησαν, ἐπιχειρήσαντες δὲ καὶ
τοῖς Εὐρωπαίοις ἔθνεσιν οὐ πολλὰ ὑπηγάγοντο, χρόνον
τε οὐ πολλῷ πλείονα διακοσίων ἐτῶν ἔμειναν ἐπὶ
</p>
</div3>
<div3 type="section" n="3">
<p> τῆς ἀρχῆς. ἡ δὲ Μακεδονικὴ δυναστεία τὴν Περσῶν
καθελοῦσα ἰσχὺν μεγέθει μὲν ἀρχῆς ἁπάσας
ὑπερεβάλετο τὰς πρὸ αὐτῆς, χρόνον δὲ οὐδὲ αὕτη
πολὺν ἤνθησεν, ἀλλὰ μετὰ τὴν Ἀλεξάνδρου τελευτὴν
ἐπὶ τὸ χεῖρον ἤρξατο φέρεσθαι. διασπασθεῖσα γὰρ
εἰς πολλοὺς ἡγεμόνας εὐθὺς ἀπὸ τῶν διαδόχων καὶ
<milestone unit="reiskpage" n="8"/>
μετʼ ἐκείνους ἄχρι τῆς δευτέρας ἢ τρίτης ἰσχύσασα
προελθεῖν γενεᾶς, ἀσθενὴς αὐτὴ διʼ ἑαυτῆς ἐγένετο
καὶ τελευτῶσα ὑπὸ Ῥωμαίων ἠφανίσθη.
</p>
</div3>
<div3 type="section" n="4">
<p>καὶ οὐδὲ
αὕτη μέντοι πᾶσαν ἐποιήσατο γῆν τε καὶ θάλασσαν
ὑπήκοον· οὔτε γὰρ Λιβύης ὅτι μὴ τῆς πρὸς Αἰγύπτῳ
οὐ πολλῆς οὔσης ἐκράτησεν, οὔτε τὴν Εὐρώπην
ὅλην ὑπηγάγετο, ἀλλὰ τῶν μὲν βορείων αὐτῆς μερῶν
μέχρι Θρᾴκης προῆλθε, τῶν δʼ ἑσπερίων μέχρι τῆς
Ἀδριανῆς κατέβη θαλάσσης.
</p>
</div3>
</div2>
<div2 type="chapter" n="3">
<div3 type="section" n="1">
<p>
αἱ μὲν οὖν ἐπιφανέσταται τῶν πρόσθεν ἡγεμονιῶν,
ἃς παρειλήφαμεν ἐκ τῆς ἱστορίας, τοσαύτην
ἀκμήν τε καὶ ἰσχὺν λαβοῦσαι κατελύθησαν· τὰς γὰρ
Ἑλληνικὰς δυνάμεις οὐκ ἄξιον αὐταῖς ἀντιπαρεξετάζειν,
οὔτε μέγεθος ἀρχῆς οὔτε χρόνον ἐπιφανείας
<pb id="v.1p.5"/>
</p>
</div3>
<div3 type="section" n="2">
<p>τοσοῦτον ὅσον ἐκεῖναι λαβούσας. Ἀθηναῖοι μέν γε 
αὐτῆς μόνον ἦρξαν τῆς παραλίου δυεῖν δέοντα ἑβδομήκοντα
<milestone unit="reiskpage" n="9"/>ἔτη καὶ οὐδὲ ταύτης ἁπάσης, ἀλλὰ τῆς ἐντὸς
Εὐξείνου τε πόντου καὶ τοῦ Παμφυλίου πελάγους,
ὅτε μάλιστα ἐθαλασσοκράτουν. Λακεδαιμόνιοι δὲ Πελοποννήσου 
καὶ τῆς ἄλλης κρατοῦντες Ἑλλάδος ἕως
Μακεδονίας τὴν ἀρχὴν προὐβίβασαν, ἐπαύσθησαν δὲ
ὑπὸ Θηβαίων οὐδὲ ὅλα τριάκοντα ἔτη τὴν ἀρχὴν κατασχόντες.
</p>
</div3>
<div3 type="section" n="3">
<p>
<milestone unit="reiskpage" n="10"/>ἡ δὲ Ῥωμαίων πόλις ἁπάσης μὲν ἄρχει 
γῆς ὅση μὴ ἀνέμβατός ἐστιν, ἀλλʼ ὑπʼ ἀνθρώπων κατοικεῖται, 
πάσης δὲ κρατεῖ θαλάσσης, οὐ μόνον τῆς
ἐντὸς Ἡρακλείων στηλῶν, ἀλλὰ καὶ τῆς Ὠκεανίτιδος
<milestone unit="reiskpage" n="11"/>ὅση πλεῖσθαι μὴ ἀδύνατός ἐστι, πρώτη καὶ μόνη τῶν
ἐκ τοῦ παντὸς αἰῶνος μνημονευομένων ἀνατολὰς καὶ
δύσεις ὅρους ποιησαμένη τῆς δυναστείας· χρόνος τε 
αὐτῇ τοῦ κράτους οὐ βραχύς, ἀλλʼ ὅσος οὐδεμιᾷ τῶν
ἄλλων οὔτε πόλεων οὔτε βασιλειῶν.
</p>
</div3>
<div3 type="section" n="4">
<p>εὐθὺς μὲν γὰρ 
ἐξ ἀρχῆς μετὰ τὸν οἰκισμὸν τὰ πλησίον ἔθην πολλὰ
καὶ μάχιμα ὄντα προσήγετο καὶ προὔβαινεν ἀεὶ πᾶν
δουλουμένη τὸ ἀντίπαλον· ταῦτα δὲ πέντε καὶ τετταράκοντα 
ἤδη πρὸς <del>τοῖς</del> ἑπτακοσίοις ἔτεσίν ἐστιν εἰς
ὑπάτους Κλαύδιον Νέρωνα τὸ δεύτερον <del>ὑπατεύοντα</del>
καὶ Πείσωνα Καλπούρνιον, οἳ κατὰ τὴν τρίτην ἐπὶ
ταῖς ἐνενήκοντα καὶ ἑκατὸν ὀλυμπιάσιν ἀπεδείχθησαν.
<pb id="v.1p.6"/>
ἐξ οὗ δὲ ὅλης ἐκράτησεν Ἰταλίας καὶ ἐπὶ τὴν ἁπάντων
ἐθάρρησεν ἀρχὴν προελθεῖν, ἐκβαλοῦσα μὲν ἐκ τῆς
θαλάττης Καρχηδονίους, οἳ πλείστην ἔσχον ναυτικὴν
δύναμιν, ὑποχείριον δὲ λαβοῦσα Μακεδονίαν, ἣ
</p>
</div3>
<div3 type="section" n="5">
<p>τέως ἐδόκει μέγιστον ἰσχύειν κατὰ γῆν, οὐδὲν ἔτι
ἀντίπαλον ἔχουσα οὔτε βάρβαρον φῦλον οὔτε Ἑλληνικὸν
γενεὰν ἑβδόμην ἤδη τὴν ἐπʼ ἐμοῦ διαμένει
<milestone unit="reiskpage" n="12"/>
παντὸς ἄρχουσα τόπου· ἔθνος δὲ οὐδὲν ὡς
εἰπεῖν ἐστιν, ὃ περὶ τῆς κοινῆς ἡγεμονίας ἢ τοῦ μὴ
</p>
</div3>
<div3 type="section" n="6">
<p> ἄρχεσθαι πρὸς αὐτὴν διαφέρεται. ἀλλὰ γὰρ ὅτι μὲν
οὔτε τὴν ἐλαχίστην τῶν ὑποθέσεων προῄρημαι, καθάπερ
ἔφην, οὔτε περὶ φαύλας καὶ ἀσήμους πράξεις
ἔγνωκα διατρίβειν, ἀλλὰ περί τε πόλεως γράφω τῆς
περιφανεστάτης καὶ περὶ πράξεων ὧν οὐκ ἂν ἔχοι τις
ἑτέρας ἐπιδείξασθαι λαμπροτέρας, οὐκ οἶδʼ ὅ,τι δεῖ πλείω λέγειν.
</p>
</div3>
</div2>
<div2 type="chapter" n="4">
<div3 type="section" n="1">
<p>
ὅτι δʼ οὐκ ἄνευ λογισμοῦ καὶ προνοίας ἔμφρονος
ἐπὶ τὰ παλαιὰ τῶν ἱστορουμένων περὶ αὐτῆς
ἐτραπόμην, ἀλλʼ ἔχων εὐλογίστους ἀποδοῦναι τῆς
προαιρέσεως αἰτίας, ὀλίγα βούλομαι προειπεῖν, ἵνα
μή τινες ἐπιτιμήσωσί μοι τῶν πρὸς ἅπαντα φιλαιτίων,
οὐδέν πω τῶν μελλόντων δηλοῦσθαι προακηκοότες,
ὅτι τῆς ἀοιδίμου γενομένης καθʼ ἡμᾶς πόλεως ἀδόξους
<milestone unit="reiskpage" n="13"/>
καὶ πάνυ ταπεινὰς τὰς πρώτας ἀφορμὰς λαβούσης
καὶ οὐκ ἀξίας ἱστορικῆς ἀναγραφῆς, οὐ πολλαῖς δὲ
γενεαῖς πρότερον εἰς ἐπιφάνειαν καὶ δόξαν ἀφιγμένης,
<pb id="v.1p.7"/>
ἐξ οὗ τάς τε Μακεδονικὰς καθεῖλε δυναστείας
καὶ τοὺς Φοινικικοὺς κατώρθωσε πολέμους, ἐξόν μοι
τῶν ἐνδόξων τινὰ λαβεῖν αὐτῆς ὑποθέσεων, ἐπὶ τὴν
οὐδὲν ἔχουσαν ἐπιφανὲς ἀρχαιολογίαν ἀπέκλινα.
</p>
</div3>
<div3 type="section" n="2">
<p>ἔτι 
γὰρ ἀγνοεῖται παρὰ τοῖς Ἕλλησιν ὀλίγου δεῖν πᾶσιν 
ἡ παλαιὰ τῆς Ῥωμαίων πόλεως ἱστορία, καὶ δόξαι
τινὲς οὐκ ἀληθεῖς, ἀλλʼ ἐκ τῶν ἐπιτυχόντων ἀκουσμάτων
τὴν ἀρχὴν λαβοῦσαι τοὺς πολλοὺς ἐξηπατήκασιν,
ὡς ἀνεστίους μέν τινας καὶ πλάνητας καὶ βαρβάρους
καὶ οὐδὲ τούτους ἐλευθέρους οἰκιστὰς εὐχομένης, 
οὐ διʼ εὐσέβειαν δὲ καὶ δικαιοσύνην καὶ τὴν
ἄλλην ἀρετὴν ἐπὶ τὴν ἁπάντων ἡγεμονίαν σὺν χρόνῳ
παρελθούσης, ἀλλὰ διʼ αὐτοματισμόν τινα καὶ τύχην
ἄδικον εἰκῆ δωρουμένην τὰ μέγιστα τῶν ἀγαθῶν
τοῖς ἀνεπιτηδειοτάτοις· καὶ οἵ γε κακοηθέστεροι κατηγορεῖν
<milestone unit="reiskpage" n="14"/>εἰώθασι τῆς τύχης κατὰ τὸ φανερὸν ὡς βαρβάρων
τοῖς πονηροτάτοις τὰ τῶν Ἑλλήνων ποριζομένης
ἀγαθά.
</p>
</div3>
<div3 type="section" n="3">
<p>καὶ τί δεῖ περὶ τῶν ἄλλων λέγειν, ὅπου 
γε καὶ τῶν συγγραφέων τινὲς ἐτόλμησαν ἐν ταῖς ἱστορίαις
ταῦτα γράψαντες καταλιπεῖν, βασιλεῦσι βαρβάροις 
μισοῦσι τὴν ἡγεμονίαν, οἷς δουλεύοντες αὐτοὶ
καὶ τὰ καθʼ ἡδονὰς ὁμιλοῦντες διετέλεσεν, οὔτε δικαίας
οὔτε ἀληθεῖς ἱστορίας χαριζόμενοι;
<pb id="v.1p.8"/>
</p>
</div3>
</div2>
<div2 type="chapter" n="5">
<div3 type="section" n="1">
<p>
ταύτας δὴ τὰς πεπλανημένας, ὥσπερ ἔφην,
ὑπολήψεις ἐξελέσθαι τῆς διανοίας τῶν πολλῶν προαιρούμενος
καὶ ἀντικατασκευάσαι τὰς ἀληθεῖς, περὶ
μὲν τῶν οἰκισάντων τὴν πόλιν, οἵτινες ἦσαν καὶ κατὰ
τίνας ἕκαστοι καιροὺς συνῆλθον καὶ τίσι τύχαις χρησάμενοι
τὰς πατρίους οἰκήσεις ἐξέλιπον, ἐν ταύτῃ
δηλώσω τῇ γραφῇ, διʼ ἧς Ἕλληνάς τε αὐτοὺς ὄντας
<milestone unit="reiskpage" n="15"/>
ἐπιδείξειν ὑπισχνοῦμαι καὶ οὐκ ἐκ τῶν ἐλαχίστων ἢ
</p>
</div3>
<div3 type="section" n="2">
<p>φαυλοτάτων ἐθνῶν συνεληλυθότας. περὶ δὲ τῶν πράξεων,
ἃς μετὰ τὸν οἰκισμὸν εὐθέως ἀπεδείξαντο, καὶ
περὶ τῶν ἐπιτηδευμάτων, ἐξ ὧν εἰς τοσαύτην ἡγεμονίαν
προῆλθον οἱ μετʼ αὐτοὺς, ἀπὸ τῆς μετὰ ταύτην
ἀρξάμενος ἀναγραφῆς ἀφηγήσομαι, παραλιπὼν οὐδὲν
ὅση μοι δύναμις τῶν ἀξίων ἱστορίας, ἵνα τοῖς
γε μαθοῦσι τὴν ἀλήθειαν ἃ προσήκει περὶ τῆς πόλεως
τῆσδε παραστῇ φρονεῖν, εἰ μὴ παντάπασιν ἀγρίως καὶ
δυσμενῶς διάκεινται πρὸς αὐτήν, καὶ μήτε ἄχθεσθαι
τῇ ὑποτάξει κατὰ τὸ εἰκὸς γενομένῃ ʽφύσεως γὰρ δὴ
νόμος ἅπασι κοινός, ὃν οὐδεὶς καταλύσει χρόνος, ἄρχειν
ἀεὶ τῶν ἡττόνων τοὺς κρείττονασʼ μήτε κατηγορεῖν
τῆς τύχης, ὡς οὐκ ἐπιτηδείῳ πόλει τηλικαύτην
ἡγεμονίαν καὶ τοσοῦτον ἤδη χρόνον προῖκα δωρησαμένης·
</p>
</div3>
<div3 type="section" n="3">
<p>μαθοῦσί γε δὴ παρὰ τῆς ἱστορίας, ὅτι μυρίας
ἤνεγκεν ἀνδρῶν ἀρετὰς εὐθὺς ἐξ ἀρχῆς μετὰ τὸν οἰκισμὸν,
<pb id="v.1p.9"/>
ὧν οὔτʼ εὐσεβεστέρους οὔτε δικαιοτέρους
οὔτε σωφροσύνῃ πλείονι παρὰ πάντα τὸν βίον χρησαμένους
<milestone unit="reiskpage" n="16"/>οὐδέ γε τὰ πολέμια κρείττους ἀγωνιστὰς
οὐδεμία πόλις ἤνεγκεν οὔτε Ἑλλὰς οὔτε βάρβαρος,
εἰ δὴ ἀπέσται τοῦ λόγου τὸ ἐπίφθονον· ἔχει γάρ 
τι καὶ τοιοῦτον ἡ τῶν παραδόξων καὶ θαυμαστῶν
ὑπόσχεσις.
</p>
</div3>
<div3 type="section" n="4">
<p>οἱ δὲ σύμπαντες οἱ τοσοῦτο περιθέντες 
αὐτῇ δυναστείας μέγεθος ἀγνοοῦνται πρὸς Ἑλλήνων,
οὐ τυχόντες ἀξιολόγου συγγραφέως· οὐδεμία
γὰρ ἀκριβὴς ἐξελήλυθε περὶ αὐτῶν Ἑλληνὶς ἱστορία 
μέχρι τῶν καθʼ ἡμᾶς χρόνων, ὅτι μὴ κεφαλαιώδεις
ἐπιτομαὶ πάνυ βραχεῖαι,
</p>
</div3>
</div2>
<div2 type="chapter" n="6">
<div3 type="section" n="1">
<p>
πρώτου μὲν, ὅσα κἀμὲ εἰδέναι, τὴν Ῥωμαϊκὴν
ἀρχαιολογίαν ἐπιδραμόντος Ἱερωνόμου τοῦ Καρδιανοῦ
<milestone unit="reiskpage" n="17"/>συγγραφέως ἐν τῇ περὶ τῶν ἐπιγόνων πραγματείᾳ· 
ἔπειτα Τιμαίου τοῦ Σικελιώτου τὰ μὲν ἀρχαῖα
τῶν ἱστοριῶν ἐν ταῖς κοιναῖς ἱστορίαις ἀφηγησαμένου,
τοὺς δὲ πρὸς Πύρρον τὸν Ἠπειρώτην πολέμους
εἰς ἰδίαν καταχωρίσαντος πραγματείαν· ἅμα δὲ
τούτοις Ἀντιγόνου τε καὶ Πολυβίου καὶ Σιληνοῦ καὶ 
μυρίων ἄλλων τοῖς αὐτοῖς πράγμασιν οὐχ ὁμοίως
<milestone unit="reiskpage" n="18"/>ἐπιβαλόντων, ὧν ἕκαστος ὀλίγα καὶ οὐδὲ ἀκριβῶς
αὐτῷ διεσπουδασμένα, ἀλλʼ ἐκ τῶν ἐπιτυχόντων
ἀκουσμάτων συνθεὶς ἀνέγραψεν.
</p>
</div3>
<div3 type="section" n="2">
<p>ὁμοίας δὲ τούτοις 
<pb id="v.1p.10"/>
καὶ οὐδὲν διαφόρους ἐξέδωκαν ἱστορίας καὶ Ῥωμαίων
ὅσοι τὰ παλαιὰ ἔργα τῆς πόλεως Ἑλληνικῇ
διαλέκτῳ συνέγραψαν, ὧν εἰσι πρεσβύτατοι Κόιντός τε
Φάβιος καὶ Λεύκιος Κίγκιος, ἀμφότεροι κατὰ τοὺς
Φοινικικοὺς ἀκμάσαντες πολέμους. τούτων δὲ τῶν
ἀνδρῶν ἑκάτερος, οἷς μὲν αὐτὸς ἔργοις παρεγένετο,
διὰ τὴν ἐμπειρίαν ἀκριβῶς ἀνέγραψε, τὰ δὲ ἀρχαῖα
τὰ μετὰ τὴν κτίσιν τῆς πόλεως γενόμενα κεφαλαιωδῶς
ἐπέδραμεν.
</p>
</div3>
<div3 type="section" n="3">
<p>διὰ ταύτας μὲν δὴ τὰς αἰτίας ἔδοξέ
μοι μὴ παρελθεῖν καλὴν ἱστορίαν ἐγκαταλειφθεῖσαν
ὑπὸ τῶν πρεσβυτέρων ἀμνημόνευτον, ἐξ ἧς ἀκριβῶς
γραφείσης συμβήσεται τὰ κράτιστα καὶ δικαιότατα
τῶν ἔργων· τοῖς μὲν ἐκπεπληρωκόσι τὴν ἑαυτῶν
μοῖραν ἀνδράσιν ἀγαθοῖς δόξης αἰωνίου τυχεῖν καὶ
<milestone unit="reiskpage" n="19"/>
πρὸς τῶν ἐπιγιγνομένων ἐπαινεῖσθαι, ἅ ποιεῖ τὴν
θνητὴν φύσιν ὁμοιοῦσθαι τῇ θείᾳ καὶ μὴ συναποθνήσκειν
<del>αὐτῆς</del> τὰ ἔργα τοῖς σώμασι·
</p>
</div3>
<div3 type="section" n="4">
<p>τοῖς δὲ ἀπʼ ἐκείνων
τῶν ἰσοθέων ἀνδρῶν νῦν τε οἶσι καὶ ὕστερον
ἐσομένοις μὴ τὸν ἥδιστόν τε καὶ ῥᾷστον αἱρεῖσθαι
τῶν βίων, ἀλλὰ τὸν εὐγενέστατον καὶ φιλοτιμότατον,
ἐνθυμουμένους ὅτι τοὺς εἰληφότας καλὰς τὰς πρώτας
ἐκ τοῦ γένους ἀφορμὰς μέγα ἐφʼ ἑαυτοῖς προσήκει
φρονεῖν καὶ μηδὲν ἀνάξιον ἐπιτηδεύειν τῶν προγόνων·
</p>
</div3>
<div3 type="section" n="5">
<p>ἐμοὶ δὲ, ὃς οὐχὶ κολακείας χάριν ἐπὶ ταύτην
<pb id="v.1p.11"/>
ἀπέκλινα τὴν πραγματείαν, ἀλλὰ τῆς ἀληθείας καὶ
τοῦ δικαίου προνοούμενος, ὧν δεῖ στοχάζεσθαι πᾶσαν
ἱστορίαν, πρῶτον μὲν ἐπιδείξασθαι τὴν ἐμαυτοῦ διάνοιαν,
ὅτι χρηστὴ πρὸς ἅπαντας <del>ἀνθρώπους</del> ἐστὶ τοὺς
ἀγαθοὺς καὶ φιλοθεώρους τῶν καλῶν ἔργων καὶ μεγάλων· 
ἔπειτα χαριστηρίους ἀμοιβάς, ἃς ἐμοὶ δύναμις
<milestone unit="reiskpage" n="20"/>ἦν, ἀποδοῦναι τῇ πόλει, παιδείας τε μεμνημένῳ καὶ
τῶν ἄλλων ἀγαθῶν ὅσων ἀπέλαυσα διατρίψας ἐν αὐτῇ.
</p>
</div3>
</div2>
<div2 type="chapter" n="7">
<div3 type="section" n="1">
<p>
ἀποδεδωκὼς δὲ τὸν ὑπὲρ τῆς προαιρέσεως
λόγον ἔτι βούλομαι καὶ περὶ τῶν ἀφορμῶν εἰπεῖν, αἷς 
ἐχρησάμην ὅτʼ ἔμελλον ἐπιχειρεῖν τῇ γραφῇ· ἴσως γὰρ
οἱ προανεγνωκότες Ἱερώνυμον ἢ Τίμαιον ἢ Πολύβιον
ἢ τῶν ἄλλων τινὰ συγγραφέων, ὑπὲρ ὧν ἐποιησάμην
λόγον ὀλίγῳ πρότερον ὡς ἐπισεσυρκότων τὴν γραφήν,
πολλὰ τῶν ὑπʼ ἐμοῦ γραφομένων οὐχ εὑρηκότες παρʼ 
ἐκείνοις κείμενα σχεδιάζειν υπολήψονταί με καὶ
πόθεν ἡ τούτων γνῶσις εἰς ἐμὲ παραγέγονεν ἀξιώσουσι
μαθεῖν. ἵνα δὴ μὴ τοιαύτη δόξα παραστῇ τισι
περὶ ἐμοῦ, βέλτιον ἀφʼ ὧν ὡρμήθην λόγων τε καὶ
</p>
</div3>
<div3 type="section" n="2">
<p>ὑπομνηματισμῶν προειπεῖν. ἐγὼ καταπλεύσας εἰς 
Ἰταλίαν ἅμα τῷ καταλυθῆναι τὸν ἐμφύλιον πόλεμον
<milestone unit="reiskpage" n="21"/>ὑπὸ τοῦ Σεβαστοῦ Καίσαρος ἑβδόμης καὶ ὀγδοηκοστῆς
καὶ ἑκατοστῆς ὀλυμπιάδος μεσούσης, καὶ τὸν ἐξ
ἐκείνου χρόνον ἐτῶν δύο καὶ εἴκοσι μέχρι τοῦ παρόντος
γενόμενον ἐν Ῥώμῃ διατρίψας, διάλεκτόν τε τὴν 
Ῥωμαϊκὴν ἐκμαθὼν καὶ γραμμάτων <add>τῶν</add> ἐπιχωρίων
<pb id="v.1p.12"/>
λαβὼν ἐπιστήμην, ἐν παντὶ τούτῳ <add>τῷ</add> χρόνῳ τὰ συντείνοντα
πρὸς τὴν ὑπόθεσιν ταύτην διετέλουν πραγματευόμενος.
</p>
</div3>
<div3 type="section" n="3">
<p>καὶ τὰ μὲν παρὰ τῶν λογιωτάτων ἀνδρῶν,
οἷς εἰς ὁμιλίαν ἦλθον, διδαχῇ παραλαβὼν, τὰ
δʼ ἐκ τῶν ἱστοριῶν ἀναλεξάμενος, ἃς οἱ πρὸς αὐτῶν
ἐπαινούμενοι Ῥωμαίων συνέγραψαν Πόρκιός τε Κάτων
καὶ Φάβιος Μάξιμος καὶ Οὐαλέριος <add>ὁ</add> Ἀντιεὺς
καὶ Λικίνιος Μάκερ Αἴλιοί τε καὶ Γέλλιοι καὶ Καλπούρνιοι
καὶ ἕτεροι συχνοὶ πρὸς τούτοις ἄνδρες οὐκ
ἀφανεῖς, ἀπʼ ἐκείνων ὁρμώμενος τῶν πραγματειῶν
ʽεἰσὶ δὲ ταῖς Ἑλληνικαῖς χρονογραφίαις ἐοικυῖαἰ, τότε
ἐπεχείρησα τῇ γραφῇ.
</p>
</div3>
<div3 type="section" n="4">
<p>ταῦτα μὲν οὖν ὑπὲρ ἐμαυτοῦ
διείλεγμαι. λοιπὸν ἔτι δέ μοι καὶ περὶ τῆς ἱστορίας
<milestone unit="reiskpage" n="22"/>
αὐτῆς προειπεῖν, τίσι τε αὐτὴν περιλαμβάνω χρόνοις
καὶ περὶ τίνων ποιοῦμαι πραγμάτων τὴν διήγησιν καὶ
ποταπὸν ἀποδίδωμι τὸ σχῆμα τῇ πραγματείᾳ.
</p>
</div3>
</div2>
<div2 type="chapter" n="8">
<div3 type="section" n="1">
<p>
ἄρχομαι μὲν οὖν τῆς ἱστορίας ἀπὸ τῶν παλαιοτάτων
μύθων, οὓς παρέλιπον οἱ πρὸ ἐμοῦ γενόμενοι
συγγραφεῖς χαλεποὺς ὄντας ἄνευ πραγματείας
μεγάλης ἐξευρεθῆναι·
</p>
</div3>
<div3 type="section" n="2">
<p>καταβιβάζω δὲ τὴν διήγησιν
ἐπὶ τὴν ἀρχὴν τοῦ πρώτου Φοινικικοῦ πολέμου τὴν
γενομένην ἐνιαυτῷ τρίτῳ τῆς ὀγδόης καὶ εἰκοστῆς
ἐπὶ ταῖς ἑκατὸν ὀλυμπιάσιν. ἀφηγοῦμαι δὲ τούς τε
ὀθνείους πολέμους τῆς πόλεως ἅπαντας, ὅσους ἐν ἐκείνοις
τοῖς χρόνοις ἐπολέμησε, καὶ τὰς ἐμφυλίους στάσεις
<pb id="v.1p.13"/>
ὁπόσας ἐστασίασεν, ἐξ οἵων αἰτιῶν ἐγένοντο καὶ
δι᾽ οἵων τρόπων τε καὶ λόγων κατελύθησαν· πολιτειῶν
<milestone unit="reiskpage" n="23"/>τε ἰδέας διέξειμι πάσας ὅσαις ἐχρήσατο βασιλευομένη
τε καὶ μετὰ τὴν κατάλυσιν τῶν μονάρχων,
καὶ τίς ἦν αὐτῶν ἑκάστης ὁ κόσμος· ἔθη τε τὰ κράτιστα 
καὶ νόμους τοὺς ἐπιφανεστάτους διηγοῦμαι καὶ
συλλήβδην ὅλον ἀποδείκνυμι τὸν ἀρχαῖον βίον τῆς
πόλεως.
</p>
</div3>
<div3 type="section" n="3">
<p>σχῆμα δὲ ἀποδίδωμι τῇ πραγματείᾳ οὔθʼ 
ὁποῖον οἱ τοὺς πολέμους  <add>μόνους</add> ἀναγράψαντες ἀποδεδώκασι
ταῖς ἱστορίαις οὔθʼ ὁποῖον οἱ τὰς πολιτείας 
αὐτὰς ἐξ̓ ἑαυτῶν διηγησάμενοι οὔτε ταῖς χρονικαῖς
παραπλήσιον, ἃς ἐξέδωκαν οἱ τὰς Ἀτθίδας πραγματευσάμενοι·
μονοειδεῖς γὰρ ἐκεῖναί τε καὶ ταχὺ προσιστάμεναι
<milestone unit="reiskpage" n="24"/>τοῖς ἀκούουσιν· ἀλλʼ ἐξ ἁπάσης ἰδέας μικτὸν
ἐναγωνίου τε καὶ θεωρητικῆς <add>καὶ ἡδείας</add>, ἵνα καὶ 
τοῖς περὶ τοὺς πολιτικοὺς διατρίβουσι λόγους καὶ τοῖς
περὶ τὴν φιλόσοφον ἐσπουδακόσι θεωρίαν καὶ εἴ τισιν
ἀοχλήτου δεήσει διαγωγῆς ἐν ἱστορικοῖς ἀναγνώσμασιν,
</p>
</div3>
<div3 type="section" n="4">
<p>ἀποχρώντως ἔχουσα φαίνηται. ἡ μὲν οὖν ἱστορία 
περὶ τοιούτων τε γενήσεται πραγμάτων καὶ τοιούτου 
τεύξεται σχήματος· ὁ δὲ συντάξας αὐτὴν Διονύσιός
εἰμι Ἀλεξάνδρου Ἁλικαρνασεύς· ἄρχομαι δʼ ἐνθένδε.
</p>
</div3>
</div2>
<div2 type="chapter" n="9">
<div3 type="section" n="1">
<p>
τὴν ἡγεμόνα γῆς καὶ θαλάσσης ἁπάσης
<pb id="v.1p.14"/>
πόλιν, ἣν νῦν κατοικοῦσι Ῥωμαῖοι, παλαιότατοι τῶν
μνημονευομένων λέγονται κατασχεῖν βάρβαροι Σικελοί,
<milestone unit="reiskpage" n="25"/>
ἔθνος αὐθιγενές· τὰ δὲ πρὸ τούτων οὔθʼ ὡς
κατείχετο πρὸς ἑτέρων οὔθʼ ὡς ἔρημος ἦν οὐδεὶς ἔχει
βεβαίως εἰπεῖν. χρόνῳ δὲ ὕστερον Ἀβοριγῖνες αὐτὴν
παραλαμβάνουσι πολέμῳ μακρῷ τοὺς ἔχοντας
ἀφελόμενοι·
</p>
</div3>
<div3 type="section" n="2">
<p>οἳ τὸ μὲν πρότερον ἐπὶ τοῖς ὄρεσιν
ᾤκουν ἄνευ τειχῶν κωμηδὸν καὶ σποράδες, ἐπεὶ δὲ
Πελασγοί τε καὶ τῶν ἄλλων Ἑλλήνων τινὲς ἀναμιχθέντες
αὐτοῖς συνήραντο τοῦ πρὸς τοὺς ὁμοτέρμονας
πολέμου, τὸ Σικελικὸν γένος ἀπαναστήσαντες ἐξ
αὐτῆς πόλεις περιεβάλοντο συχνὰς καὶ παρεσκεύασαν
ὑπήκοον αὑτοῖς γενέσθαι πᾶσαν ὅσην ὁρίζουσι ποταμοὶ
δύο Λῖρις καὶ Τέβερις· οἳ τὰς μὲν ἀρχὰς λαμβάνουσι
τῆς ῥύσεως ἐκ τῆς ὑπωρείας τῶν Ἀπεννίνων
ὀρῶν, ὑφʼ ὧν δίχα τέμνεται πᾶσα ἐπὶ μῆκος ἡ Ἰταλία,
διαστάντες δὲ κατὰ τὰς ἐκβολὰς ὀκτακόσιά που στάδἰ
ἀπʼ ἀλλήλων εἰς τὸ Τυρρηνικὸν ἐξερεύγονται
πέλαγος, ἀπὸ μὲν τῶν βορείων μερῶν ὁ Τέβερις
<milestone unit="reiskpage" n="26"/>
Ὠστίας πόλεως πλησίον ἐκδιδούς, ἀπὸ δὲ τοῦ μεσημβρινοῦ
κλίματος ὁ Λῖρις Μίντουρναν παραμειβόμενος·
</p>
</div3>
<div3 type="section" n="3">
<p>Ῥωμαίων δέ εἰσιν αἱ πόλεις ἀμφότεραι ἄποικοι. καὶ
διέμειναν ἐπὶ τῆς αὐτῆς οἰκήσεως οὐκέτι πρὸς ἑτέρων
ἐξελαθέντες, ὀνομάτων ἀλλαγαῖς διτταῖς οἱ αὐτοὶ ἄνθρωποι
<pb id="v.1p.15"/>
προσαγορευόμενοι, μέχρι μὲν τοῦ Τρωικοῦ
πολέμου τὴν ἀρχαίαν τῶν Ἀβοριγίνων ὀνομασίαν ἔτι
σώζοντες, ἐπὶ δὲ Λατίνου βασιλέως, ὃς κατὰ τὸν Ἰλιακὸν
πόλεμον ἐδυνάστευε, Λατῖνοι ἀρξάμενοι καλεῖσθαι.
</p>
</div3>
<div3 type="section" n="4">
<p>Ῥωμύλου δὲ τὴν ἐπώνυμον αὑτοῦ πόλιν οἰκίσαντος 
ἑκκαίδεκα γενεαῖς τῶν Τρωικῶν ὕστερον, ἣν νῦν
<milestone unit="reiskpage" n="27"/>ἔχουσιν ὀνομασίαν μεταλαβόντες, ἔθνος τε μέγιστον ἐξ
ἐλαχίστου γενέσθαι σὺν χρόνῳ παρεσκεύασαν καὶ περιφανέστατον
ἐξ ἀδηλοτάτου, τῶν τε δεομένων οἰκήσεως
παρὰ σφίσι φιλανθρώπῳ ὑποδοχῇ καὶ πολιτείας μεταδόσει 
τοῖς μετὰ τοῦ γενναίου ἐν πολέμῳ κρατηθεῖσι,
δούλων τε ὅσοι παρʼ αὐτοῖς ἐλευθερωθεῖεν ἀστοῖς
εἶναι συγχωρήσει, τύχης τε ἀνθρώπων οὐδεμιᾶς εἰ
μέλλοι τὸ κοινὸν ὠφελεῖν ἀπαξιώσει· ὑπὲρ ταῦτα δὲ
πάντα κόσμῳ τοῦ πολιτεύματος, ὃν ἐκ πολλῶν κατεστήσαντο 
παθημάτων, ἐκ παντὸς καιροῦ λαμβάνοντές τι χρήσιμον.
</p>
</div3>
</div2>
<div2 type="chapter" n="10">
<div3 type="section" n="1">
<p>
τοὺς δὲ Ἀβοριγῖνας, ἀφʼ ὧν ἄρχει Ῥωμαίοις
τὸ γένος, οἱ μὲν αὐτόχθονας Ἰταλίας, γένος αὐτὸ καθʼ
ἑαυτὸ γενόμενον ἀποφαίνουσιν· Ἰταλίαν δὲ καλῶ τὴν 
ἀκτὴν σύμπασαν, ὅσην Ἰόνιός τε κόλπος καὶ Τυρρηνικὴ
θάλασσα καὶ τρίται περιέχουσιν ἐκ γῆς Ἄλπεις.
<milestone unit="reiskpage" n="28"/>καὶ τὴν ὀνομασίαν αὐτοῖς τὴν πρώτην φασὶ τεθῆναι
<pb id="v.1p.16"/>
διὰ τὸ γενέσεως τοῖς μετʼ αὐτοὺς ἄρξαι, ὥσπερ ἂν
ἡμεῖς εἴποιμεν γενεάρχας ἢ πρωτογόνους.
</p>
</div3>
<div3 type="section" n="2">
<p>ἕτεροι δὲ
λέγουσιν ἀνεστίους τινὰς καὶ πλάνητας ἐκ πολλῶν
συνελθόντας χωρίων κατὰ δαίμονα περιτυχεῖν ἀλλήλοις
αὐτόθι καὶ τὴν οἴκησιν ἐπὶ τοῖς ἐρύμασι καταστήσασθαι,
ζῆν δὲ ἀπὸ λῃστείας καὶ νομῆς. παραλλάττουσι
δὲ καὶ τὴν ὀνομασίαν αὐτῶν ἐπὶ τὸ ταῖς
τύχαις οἰκειότερον, Ἀβερριγῖνας λέγοντες, ὥστε δηλοῦσθαι
αὐτοὺς πλάνητας. κινδυνεύει δὴ κατὰ τούτους
μηδὲν διαφέρειν τὸ τῶν Ἀβοριγίνων φῦλον
ὧν ἐκάλουν οἱ παλαιοὶ Λελέγων· τοῖς γὰρ ἀνεστίοις
καὶ μιγάσι καὶ μηδεμίαν γῆν βεβαίως ὡς πατρίδα
κατοικοῦσι ταύτην ἐπετίθεντο τὴν ὀνομασίαν ὡς τὰ
</p>
</div3>
<div3 type="section" n="3">
<p>πολλά. ἄλλοι δὲ Λιγύων ἀποίκους μυθολογοῦσιν αὐτοὺς
γενέσθαι τῶν ὁμορούντων Ὀμβρικοῖς· οἱ γὰρ
Λίγυες οἰκοῦσι μὲν καὶ τῆς Ἰταλίας πολλαχῇ, νέμονται
δέ τινα καὶ τῆς Κελτικῆς. ὁποτέρα δʼ αὐτοῖς ἐστι
<milestone unit="reiskpage" n="29"/>
γῆ πατρίς, ἄδηλον· οὐ γὰρ ἔτι λέγεται περὶ αὐτῶν
προσωτέρω σαφὲς οὐδέν.
</p>
</div3>
</div2>
<div2 type="chapter" n="11">
<div3 type="section" n="1">
<p>
οἱ δὲ λογιώτατοι τῶν Ῥωμαϊκῶν συγγραφέων,
ἐν οἷς ἐστι Πόρκιός τε Κάτων ὁ τὰς γενεαλογίας
τῶν ἐν Ἰταλίᾳ πόλεων ἐπιμελέστατα συναγαγὼν
καὶ Γάϊος Σεμπρώνιος καὶ ἄλλοι συχνοί, Ἕλληνας
αὐτοὺς εἶναι λέγουσι τῶν ἐν Ἀχαΐᾳ ποτὲ οἰκησάντων,
πολλαῖς γενεαῖς πρότερον τοῦ πολέμου τοῦ
Τρωικοῦ μεταναστάντας. οὐκέτι μέντοι διορίζουσιν
<pb id="v.1p.17"/>
οὔτε φῦλον Ἑλληνικὸν οὗ μετεῖχον, οὔτε πόλιν ἐξ
ἧς ἀπανέστησαν, οὔτε χρόνον οὔθʼ ἡγεμόνα τῆς ἀποικίας
οὔθʼ ὁποίαις τύχαις χρησάμενοι τὴν μητρόπολιν
ἀπέλιπον· Ἑλληνικῷ τε μύθῳ χρησάμενοι οὐδένα
τῶν τὰ Ἑλληνικὰ γραψάντων βεβαιωτὴν παρέσχοντο. 
τὸ μὲν οὖν ἀληθὲς ὅπως ποτʼ ἔχει, ἄδηλον· εἰ δʼ ἐστὶν
ὁ τούτων λόγος ὑγιής, οὐκ ἂν ἑτέρου τινὸς εἴησαν
<milestone unit="reiskpage" n="30"/>ἄποικοι γένους ἢ τοῦ καλουμένου νῦν Ἀρκαδικοῦ.
</p>
</div3>
<div3 type="section" n="2">
<p>πρῶτοι γὰρ Ἑλλήνων οὗτοι περαιωθέντες τὸν Ἰόνιον 
κόλπον ᾤκησαν Ἰταλίαν, ἄγοντος αὐτοὺς Οἰνώτρου 
τοῦ Λυκάονος· ἦν δὲ πέμπτος ἀπό τε Αἰζειοῦ καὶ Φορωνέως
τῶν πρώτων ἐν Πελοποννήσῳ δυναστευσάντων.
Φορωνέως μὲν γὰρ Νιόβη γίνεται· ταύτης δὲ
<milestone unit="reiskpage" n="31"/>υἱὸς καὶ Διὸς, ὡς λέγεται, Πελασγός· Αἰζειοῦ δὲ υἱὸς
Λυκάων· τούτου δὲ Δηιάνειρα θυγάτηρ· ἐκ δὲ Δηιανείρας 
καὶ Πελασγοῦ Λυκάων ἕτερος· τούτου δὲ Οἴνωτρος,
ἑπτακαίδεκα γενεαῖς πρότερον τῶν ἐπὶ
Τροίαν στρατευσάντων. ὁ μὲν δὴ χρόνος, ἐν ᾧ τὴν
ἀποικίαν ἔστειλαν Ἕλληνες εἰς Ἰταλίαν, οὗτος ἦν.
</p>
</div3>
<div3 type="section" n="3">
<p>ἀπανέστη δὲ τῆς Ἑλλάδος Οἴνωτρος οὐκ ἀρκούμενος 
τῇ μοίρᾳ· δύο γὰρ καὶ εἴκοσι παίδων Λυκάονι γενομένων
εἰς τοσούτους ἔδει κλήρους νεμηθῆναι τὴν Ἀρκάδων
χώραν. ταύτης μὲν δὴ τῆς αἰτίας ἕνεκα Πελοπόννησον
Οἴνωτρος ἐκλιπὼν καὶ κατασκευασάμενος
ναυτικὸν διαίρει τὸν Ἰόνιον <del>πόντον</del> καὶ σὺν αὐτῷ 
<pb id="v.1p.18"/>
Πευκέτιος τῶν ἀδελφῶν εἷς. εἵποντο δὲ αὐτοῖς τοῦ τε
οἰκείου λαοῦ συχνοί, πολυάνθρωπον γὰρ δὴ τὸ ἔθνος
τοῦτο λέγεται κατʼ ἀρχὰς γενέσθαι, καὶ τῶν ἄλλων
Ἑλλήνων ὅσοι χώραν εἶχον ἐλάττω τῆς ἱκανῆς.
</p>
</div3>
<div3 type="section" n="4">
<p>Πευκέτιος
μὲν οὖν, ἔνθα τὸ πρῶτον ὡρμίσαντο τῆς Ἰταλίας,
ὑπὲρ ἄκρας Ἰαπυγίας ἐκβιβάσας τὸν λεὼν αὐτοῦ
<milestone unit="reiskpage" n="32"/>
καθιδρύεται, καὶ ἀπʼ αὐτοῦ οἱ περὶ ταῦτα τὰ
χωρία οἰκοῦντες Πευκέτιοι ἐκλήθησαν. Οἴνωτρος δὲ
τὴν πλείω τοῦ στρατοῦ μοῖραν ἀγόμενος εἰς τὸν
ἕτερον ἀφικνεῖται κόλπον τὸν ἀπὸ τῶν ἑσπερίων μερῶν
παρὰ τὴν Ἰταλίαν ἀναχεόμενον, ὃς τότε μὲν Αὐσόνιος
ἐπὶ τῶν προσοικούντων Αὐσόνων ἐλέγετο, ἐπεὶ
δὲ Τυρρηνοὶ θαλασσοκράτορες ἐγένοντο, μετέλαβεν
ἣν ἔχει νῦν προσηγορίαν.
</p>
</div3>
</div2>
<div2 type="chapter" n="12">
<div3 type="section" n="1">
<p>
εὑρὼν δὲ χώραν πολλὴν μὲν εἰς νομάς, πολλὴν
δὲ εἰς ἀρότους εὔθετον, ἔρημον δὲ τὴν πλείστην
καὶ οὐδὲ τὴν οἰκουμένην πολυάνθρωπον, ἀνακαθήρας
τὸ βάρβαρον ἐκ μέρους τινὸς αὐτῆς ᾤκισε πόλεις
μικρὰς καὶ συνεχεῖς ἐπὶ τοῖς ὄρεσιν, ὅσπερ ἦν τοῖς
παλαιοῖς τρόπος οἰκήσεως συνήθης. ἐκαλεῖτο δὲ ἥ τε
χώρα πᾶσα πολλὴ οὖσα ὅσην κατέσχεν Οἰνωτρία, καὶ
<milestone unit="reiskpage" n="33"/>
οἱ ἄνθρωποι πάντες ὅσων ἦρξεν Οἴνωτροι, τρίτην
μεταλαβόντες ὀνομασίαν ταύτην. ἐπὶ μὲν γὰρ Αἰζειοῦ
<pb id="v.1p.19"/>
βασιλεύοντος Αἰζειοὶ ἐλέγοντο, Λυκάονος δὲ παραλαβόντος
τὴν ἀρχὴν ἀπʼ ἐκείνου αὖθις Λυκάονες ὠνομάσθησαν,
Οἰνώτρου δὲ κομίσαντος αὐτοὺς εἰς Ἰταλίαν
Οἴνωτροι χρόνον τινὰ ἐκλήθησαν.
</p>
</div3>
<div3 type="section" n="2">
<p>μαρτυρεῖ δέ 
μοι τῷ λόγῳ Σοφοκλῆς μὲν ὁ τραγῳδοποιὸς ἐν Τριπτολέμῳ 
δράματι· πεποίηται γὰρ αὐτῷ Δημήτηρ διδάσκουσα
τὸν Τριπτόλεμον, ὅσην χώραν ἀναγκασθήσεται
σπείρων τοῖς δοθεῖσιν ὑπʼ αὐτῆς καρποῖς διεξελθεῖν·
μνησθεῖσα δὲ τῆς ἑῴου πρῶτον Ἰταλίας, ἥ
ἐστιν ἀπʼ ἄκρας Ἰαπυγίας μέχρι πορθμοῦ Σικελικοῦ, 
καὶ μετὰ τοῦτο τῆς ἀντικρὺ ἁψαμένη Σικελίας, ἐπὶ
τὴν ἑσπέριον Ἰταλίαν αὖθις ἀναστρέφει καὶ τὰ μέγιστα
τῶν οἰκούντων τὴν παράλιον ταύτην ἐθνῶν
διεξέρχεται, τὴν ἀρχὴν ἀπὸ τῆς Οἰνώτρων οἰκήσεως
ποιησαμένη. ἀπόχρη δὲ ταῦτα μόνα λεχθέντα τῶν
<milestone unit="reiskpage" n="34"/>ἰαμβείων, ἐν οἷς φησι·
<quote rend="blockquote">
<lb/>τὰ δʼ ἐξόπισθε, χειρὸς εἰς τὰ δεξιά,
<lb/>Οἰνωτρία τε πᾶσα καὶ Τυρρηνικὸς
</quote>
κόλπος Λιγυστική τε γῆ σε δέξεται.
</p>
</div3>
<div3 type="section" n="3">
<p>Ἀντίοχος δὲ ὁ Συρακούσιος, συγγραφεὺς πάνυ ἀρχαῖος, 
ἐν Ἰταλίας οἰκισμῷ τοὺς παλαιοτάτους οἰκήτορας
διεξιὼν, ὡς ἕκαστοί τι μέρος αὐτῆς κατεῖχον,
Οἰνώτρους λέγει πρώτους τῶν μνημονευομένων ἐν
αὐτῇ κατοικῆσαι, εἰπὼν ὧδε· ʽἈντίοχος Ξενοφάνεος
τάδε συνέγραψε περὶ Ἰταλίης ἐκ τῶν ἀρχαίων λόγων 
<pb id="v.1p.20"/>
τὰ πιστότατα καὶ σαφέστατα· τὴν γῆν ταύτην, ἥτις
νῦν Ἰταλίη καλεῖται, τὸ παλαιὸν εἶχον Οἴνωτροἰ.
ἔπειτα διεξελθὼν ὃν τρόπον ἐπολιτεύοντο, καὶ ὡς
βασιλεὺς ἐν αὐτοῖς Ἰταλὸς ἀνὰ χρόνον ἐγένετο, ἀφʼ
οὗ μετωνομάσθησαν Ἰταλοί, τούτου δὲ τὴν ἀρχὴν
Μόργης διεδέξατο, ἀφʼ οὗ Μόργητες ἐκλήθησαν, καὶ
ὡς Σικελὸς ἐπιξενωθεὶς Μόργητι ἰδίαν πράττων ἀρχὴν
διέστησε τὸ ἔθνος, ἐπιφέρει ταυτί· ʽοὕτω δὲ Σικελοὶ
<milestone unit="reiskpage" n="35"/>
καὶ Μόργητες ἐγένοντο καὶ Ἰταλίητες ἐόντες
Οἴνωτροἰ.
</p>
</div3>
</div2>
<div2 type="chapter" n="13">
<div3 type="section" n="1">
<p>
φέρε δὴ καὶ τὸ γένος ὅθεν ἦν τὸ τῶν Οἰνώτρων
ἀποδείξωμεν, ἕτερον ἄνδρα τῶν ἀρχαίων
συγγραφέων παρασχόμενοι μάρτυρα, Φερεκύδην τὸν
Ἀθηναῖον, γενεαλόγων οὐδενὸς δεύτερον. πεποίηται
γὰρ αὐτῷ περὶ τῶν ἐν Ἀρκαδίᾳ βασιλευσάντων
ὅδε ὁ λόγος· Π̔ελασγοῦ καὶ Δηιανείρης γίνεται Λυκάων·
οὗτος γαμεῖ Κυλλήνην, Νηίδα νύμφην, ἀφʼ
ἧς τὸ ὄρος ἡ Κυλλήνη καλεῖταἰ. ἔπειτα τοὺς ἐκ
τούτων γεννηθέντας διεξιὼν καὶ τίνας ἕκαστοι τόπους
ᾤκησαν, Οἰνώτρου καὶ Πευκετίου μιμνήσκεται
λέγων ὧδε· ʽκαὶ Οἴνωτρος, ἀφʼ οὗ Οἴνωτροι καλέονται
οἱ ἐν Ἰταλίῃ οἰκέοντες, καὶ Πευκέτιος, ἀφʼ
οὗ Πευκέτιοι καλέονται οἱ ἐν τῷ Ἰονίῳ κόλπᾠ. τὰ
</p>
</div3>
<div3 type="section" n="2">
<p>μὲν οὖν ὑπὸ τῶν παλαιῶν εἰρημένα ποιητῶν τε καὶ
<pb id="v.1p.21"/>
<milestone unit="reiskpage" n="36"/>μυθογράφων περί τε οἰκήσεως καὶ γένους τῶν Οἰνώτρων
τοιαῦτά ἐστιν· οἷς ἐγὼ πειθόμενος, εἰ τῷ ὄντι
Ἑλληνικὸν φῦλον ἦν τὸ τῶν Ἀβοριγίνων, ὡς Κάτωνι
καὶ Σεμπρωνίῳ καὶ πολλοῖς ἄλλοις εἴρηται, τούτων
ἔγγονον αὐτῶν τῶν Οἰνώτρων ὑποτίθεμαι. τὸ γὰρ δὴ 
Πελασγικὸν καὶ τὸ Κρητικὸν καὶ ὅσα ἄλλα ἐν Ἰταλίᾳ
ᾤκησεν, ὑστέροις εὑρίσκω χρόνοις ἀφικόμενα. παλαιότερον
δὲ τούτου στόλον ἀπαναστάντα τῆς Ἑλλάδος
εἰς τὰ προσεσπέρια τῆς Εὐρώπης οὐδένα δύναμαι
καταμαθεῖν.
</p>
</div3>
<div3 type="section" n="3">
<p>τοὺς δὲ Οἰνώτρους τῆς τʼ ἄλλης 
Ἰταλίας πολλὰ χωρία οἴομαι κατασχεῖν, τὰ μὲν ἔρημα,
τὰ δὲ φαύλως οἰκούμενα καταλαβόντας, καὶ δὴ καὶ
τῆς Ὀμβρικῶν γῆς ἐστιν ἣν ἀποτεμέσθαι, κληθῆναι
δὲ Ἀβοριγῖνας ἐπὶ τῆς ἐν τοῖς ὄρεσιν οἰκήσεως ʽἈρκαδικὸν
γὰρ τὸ φιλοχωρεῖν <add>ἐν</add> ὄρεσινʼ, ὡς ὑπερακρίους 
τινὰς καὶ παραλίους Ἀθήνησιν.
</p>
</div3>
<div3 type="section" n="4">
<p>εἰ δέ τινες πεφύκασι 
μὴ ταχεῖς εἶναι περὶ πραγμάτων παλαιῶν ἀβασανίστως
<milestone unit="reiskpage" n="37"/>τὰ λεγόμενα δέχεσθαι, μὴ ταχεῖς ἔστωσαν μηδὲ
Λίγυας ἢ Ὀμβρικοὺς ἢ ἄλλους τινὰς βαρβάρους αὐτοὺς
νομίσαι, περιμείναντες δὲ καὶ τὰ λοιπὰ μαθεῖν 
κρινέτωσαν ἐξ ἁπάντων τὸ πιθανώτατον.
</p>
</div3>
</div2>
<div2 type="chapter" n="14">
<div3 type="section" n="1">
<p>
τῶν δὲ πόλεων, ἐν αἷς τὸ πρῶτον ᾤκησαν
Ἀβοριγῖνες, ὀλίγαι περιῆσαν ἐπʼ ἐμοῦ· αἱ δὲ πλεῖσται
ὑπό τε πολέμων καὶ ἄλλων κακῶν οἰκοφθορηθεῖσαι
<pb id="v.1p.22"/>
ἔρημοι ἀφεῖνται. ἦσαν δʼ ἐν τῇ Ῥεατίνῃ γῇ τῶν
Ἀπεννίνων ὀρῶν οὐ μακρὰν, ὡς Οὐάρρων Τερέντιος
ἐν ἀρχαιολογίαις γράφει, ἀπὸ τῆς Ῥωμαίων
πόλεως αἱ τὸ βραχύτατον ἀπέχουσαι ἡμερήσιον διάστημα
ὁδοῦ· ὧν ἐγὼ τὰς ἐπιφανεστάτας, ὡς ἐκεῖνος
ἱστορεῖ, διηγήσομαι.
</p>
</div3>
<div3 type="section" n="2">
<p>Παλάτιον μὲν πέντε πρὸς
τοῖς εἴκοσι σταδίοις ἀφεστῶσα Ῥεάτου, πόλεως οἰκουμένης
ὑπὸ Ῥωμαίων ἔτι καὶ εἰς ἐμὲ, Κοϊντίας ὁδοῦ
πλησίον. Τριβόλα δὲ ἀμφὶ τοὺς ἑξήκοντα σταδίους
<milestone unit="reiskpage" n="38"/>
τῆς αὐτῆς πόλεως ἀφεστῶσα, λόφον ἐπικαθημένη
σύμμετρον. Συεσβόλα δὲ τὸ αὐτὸ διάστημα τῆς Τριβόλας
ἀπέχουσα, τῶν Κεραυνίων ὀρῶν πλησίον. ἀπὸ
δὲ ταύτης τετταράκοντα σταδίοις διῃρημένη πόλις
ἐπιφανὴς Σούνα, ἔνθα νεὼς πάνυ ἀρχαῖός ἐστιν
 Ἄρεος.
</p>
</div3>
<div3 type="section" n="3">
<p>Μήφυλα δὲ ὡς τριάκοντα σταδίους ἄπωθεν
τῆς Σούνης· δείκνυται δὲ αὐτῆς ἐρείπιά τε καὶ τείχους
ἴχνη. τετταράκοντα δὲ σταδίους ἀπέχουσα Μηφύλης
Ὀρουΐνιον, εἰ καί τις ἄλλη τῶν αὐτόθι πόλεων
ἐπιφανὴς καὶ μεγάλη· δῆλοι γάρ εἰσιν αὐτῆς οἵ τε θεμέλιοι
τῶν τειχῶν καὶ τάφοι τινὲς ἀρχαιοπρεπεῖς καὶ
πολυανδρίων ἐν ὑψηλοῖς χώμασι μηκυνομένων περίβολοι·
<milestone unit="reiskpage" n="39"/>
ἔνθα καὶ νεὼς Ἀθηνᾶς ἐστιν ἀρχαῖος, ἱδρυμένος
ἐπὶ τῆς ἄκρας.
</p>
</div3>
<div3 type="section" n="4">
<p>ἀπὸ δὲ σταδίων ἀγδοήκοντα Ῥεάτου τοῖς ἰοῦσι
<pb id="v.1p.23"/>
διὰ τῆς Κουρίας ὁδοῦ παρὰ Κόρητον ὄρος Κόρσουλα
νεωστὶ διεφθαρμένη. δείκνυται δέ τις καὶ νῆσος,
Ἴσσα αὐτῇ ὄνομα, λίμνῃ περίρρυτος, ἣν χωρὶς ἐρύματος
ποιητοῦ κατοικῆσαι λέγονται τοῖς τέλμασι τῆς
λίμνης ὁπόσα τείχεσι χρώμενοι. πλησίον δὲ τῆς Ἴσσης 
Μαρούιον ἐπὶ τῷ μυχῷ τῆς αὐτῆς λίμνης κειμένη,
τετταράκοντα σταδίους ἀπέχουσα τῶν καλουμένων Ἑπτὰ ὑδάτων.
</p>
</div3>
<div3 type="section" n="5">
<p>ἀπὸ δὲ Ῥεάτου πάλιν τὴν ἐπὶ Λατίνην ὁδὸν
<milestone unit="reiskpage" n="40"/>ἰοῦσι Βατία μὲν ἀπὸ τριάκοντα σταδίων, Τιώρα δὲ 
ἀπὸ τριακοσίων, ἡ καλουμένη Ματιήνη. ἐν ταύτῃ
λέγεται χρηστήριον Ἄρεος γενέσθαι πάνυ ἀρχαῖον.
ὁ δὲ τρόπος αὐτοῦ παραπλήσιος ἦν ὥς φασι τῷ παρὰ
Δωδωναίοις μυθολογουμένῳ ποτὲ γενέσθαι· πλὴν
ὅσον ἐκεῖ μὲν ἐπὶ δρυὸς ἱερᾶς  <add>πέλεια</add> καθεζομένη 
θεσπιῳδεῖν ἐλέγετο, παρὰ δὲ τοῖς Ἀβοριγῖσι θεόπεμπτος
ὄρνις, ὃν αὐτοὶ μὲν πῖκον, Ἕλληνες δὲ
δρυοκολάπτην καλοῦσιν, ἐπὶ κίονος ξυλίνου φαινόμενος
τὸ αὐτὸ ἔδρα.
</p>
</div3>
<div3 type="section" n="6">
<p>τέτταρας δʼ ἐπὶ τοῖς εἴκοσι 
σταδίοις ἀπέχουσα τῆς εἰρημένης πόλεως Λίστα, μητρόπολις 
Ἀβοριγίνων, ἣν παλαίτερον ἔτι Σαβῖνοι
νύκτωρ ἐπιστρατεύσαντες ἐκ πόλεως Ἀμιτέρνης ἀφύλακτον
<pb id="v.1p.24"/>
αἱροῦσιν· οἱ δʼ ἐκ τῆς ἁλώσεως περισωθέντες
ὑποδεξαμένων αὐτοὺς Ῥεατίνων, ὡς πολλὰ πειραθέντες
<milestone unit="reiskpage" n="41"/>
οὐχ οἷοί τε ἦσαν ἀπολαβεῖν, ἱερὰν ἀνῆκαν ὡς
σφετέραν ἔτι τὴν γῆν, ἐξαγίστους ποιήσαντες ἀραῖς
τοὺς καρπωσομένους αὐτὴν ὕστερον.
</p>
</div3>
</div2>
<div2 type="chapter" n="15">
<div3 type="section" n="1">
<p>
ἀπὸ δὲ σταδίων ἑβδομήκοντα Ῥεάτου Κοτυλία
πόλις ἐπιφανὴς πρὸς ὄρει κειμένη· ἧς ἐστιν οὐ
πρόσω λίμνη τεττάρων πλέθρων ἔχουσα τὴν διάστασιν,
αὐθιγενοῦς πλήρης νάματος ἀπορρέοντος ἀεί,
βάθος ὡς λέγεται ἄβυσσος. ταύτην ἔχουσάν τι θεοπρεπὲς
ἱερὰν τῆς Νίκης οἱ ἐπιχώριοι νομίζουσι καὶ
περιείρξαντες κύκλῳ στέμμασι τοῦ μηδένα τῷ νάματι
πελάζειν ἄβατον φυλάττουσιν, ὅτι μὴ καιροῖς τισι
διετησίοις, ἐν οἷς ἱερὰ θύουσιν ἃ νόμος ἐπιβαίνοντες
 τῆς ἐν αὐτῇ νησῖδος οἷς ὅσιον.
</p>
</div3>
<div3 type="section" n="2">
<p>ἡ δὲ νῆσός ἐστι μὲν
ὡσπερὰν πεντήκοντα ποδῶν τὴν διάμετρον, ὑπερανέστηκε
δὲ τοῦ νάματος οὐ πλεῖον ἢ ποδιαῖον ὕψος·
ἀνίδρυτος δʼ ἐστὶ καὶ περινήχεται πολλαχῇ δινοῦντος
αὐτὴν ἄλλοτε κατʼ ἄλλους τόπους ἠρέμα τοῦ πνεύματος.
χλόη δέ τις ἐν αὐτῇ φύεται βουτόμῳ προσεμφερὴς
<milestone unit="reiskpage" n="42"/>
καὶ θάμνοι τινὲς οὐ μεγάλοι, πρᾶγμα κρεῖττον
λόγου τοῖς ἀθεάτοις ὧν ἡ φύσις δρᾷ καὶ θαυμάτων οὐδενὸς δεύτερον.
</p>
</div3>
</div2>
<div2 type="chapter" n="16">
<div3 type="section" n="1">
<p>
τὴν μὲν δὴ πρώτην οἴκησιν οἱ Ἀβοριγῖνες
ἐν τούτοις λέγονται ποιήσασθαι τοῖς τόποις, ἐξελάσαντες
ἐξ αὐτῶν Ὀμβρικούς. ἐντεῦθεν δὲ ὁρμώμενοι
<pb id="v.1p.25"/>
τοῖς τε ἄλλοις βαρβάροις καὶ πάντων μάλιστα Σικελοῖς
ὁμοτέρμοσιν οὖσιν ὑπὲρ τῆς χώρας ἐπολέμουν,
τὸ μὲν πρῶτον ἱερά τις ἐξελθοῦσα νεότης, ἄνδρες
ὀλίγοι κατὰ βίου ζήτησιν ὑπὸ τῶν γειναμένων ἀποσταλέντες,
ἔθος ἐκπληροῦντες ἀρχαῖον, ᾧ πολλοὺς 
βαρβάρων τε καὶ Ἑλλήνων ἐπίσταμαι χρησαμένους.
</p>
</div3>
<div3 type="section" n="2">
<p>ὁπότε γὰρ εἰς ὄχλου πλῆθος ἐπίδοσιν αἱ πόλεις τισὶ 
λάβοιεν ὥστε μηκέτι τὰς οἰκείας τροφὰς ἅπασιν εἶναι
διαρκεῖς, ἢ κακωθεῖσα ταῖς οὐρανίοις μεταβολαῖς ἡ
γῆ σπανίους τοὺς εἰωθότας καρποὺς ἐξενέγκειεν, ἢ 
τοιόνδε τι πάθος ἄλλο τὰς πόλεις κατασχὸν εἴτε ἄμεινον
<milestone unit="reiskpage" n="43"/>εἴτε χεῖρον ἀνάγκην ἐπιστήσειε μειώσεως τοῦ
πλήθους, θεῶν ὅτῳ δὴ καθιεροῦντες ἀνθρώπων
ἐτείους γονὰς ἐξέπεμπον ὅπλοις κοσμήσαντες ἐκ τῆς
σφετέρας· εἰ μὲν ὑπὲρ εὐανδρίας ἢ νίκης ἐκ πολέμου 
χαριστήρια θεοῖς ἀποδιδοῖεν, προθύοντες ἱερὰ τὰ νομιζόμενα,
εὐφήμοις οἰωνοῖς τὰς ἀποικίας προπέμποντες·
εἰ δʼ ἐπὶ μηνίμασι δαιμονίοις ἀπαλλαγὰς αἰτούμενοι
τῶν κατεχόντων σφᾶς κακῶν τὸ παραπλήσιον
δρῷεν, αὐτοί τε ἀχθόμενοι καὶ συγγνώμονας ἀξιοῦντες 
γενέσθαι τοὺς. ἀπελαυνομένους.
</p>
</div3>
<div3 type="section" n="3">
<p>οἱ δὲ ἀπαναστάντες 
ὡς οὐκέτι τῆς πατρῴας γῆς μεταληψόμενοι, εἰ μὴ
κτήσαιντο ἑτέραν, τὴν ὑποδεξαμένην αὐτοὺς εἴτε
πρὸς φιλίαν εἴτε ἐν πολέμῳ κρατηθεῖσαν πατρίδα
<pb id="v.1p.26"/>
ἐποιοῦντο· ὅ τε θεὸς, ᾧ κατονομασθεῖεν ἀπελαυνόμενοι,
συλλαμβάνειν αὐτοῖς ὡς τὰ πολλὰ ἐδόκει καὶ
παρὰ τὴν ἀνθρωπίνην δόξαν κατορθοῦν τὰς ἀποικίας.
</p>
</div3>
<div3 type="section" n="4">
<p>τούτῳ δὴ τῷ νόμῳ χρώμενοι καὶ τότε τῶν Ἀβοριγίνων
<milestone unit="reiskpage" n="44"/>
τινὲς ἀνθούντων ἀνδράσι τῶν χωρίων ʽκτείνειν
γὰρ οὐδένα τῶν ἐκγόνων ἠξίουν, ἄγους οὐδενὸς ἔλαττον
τοῦτο τιθέμενοἰ, θεῶν ὅτῳ δὴ καθιερώσαντες
ἐνιαυσίους γονὰς ἀνδρωθέντας ἀποικίζουσι τοὺς παῖδας
ἐκ τῆς σφετέρας, οἳ τοὺς Σικελοὺς ἄγοντές τε καὶ
</p>
</div3>
<div3 type="section" n="5">
<p> φέροντες διετέλουν, ἐπειδὴ τὴν ἑαυτῶν ἐξέλιπον. ὡς
δʼ ἅπαξ οὗτοι χωρίων τινῶν τῆς πολεμίας ἐκράτησαν,
ἐκ τοῦ ἀσφαλεστέρου ἤδη καὶ οἱ λοιποὶ Ἀβοριγῖνες
οἱ δεόμενοι γῆς κατὰ σφᾶς ἕκαστοι ἐπεχείρουν τοῖς
ὁμόροις καὶ πόλεις ἔκτισαν ἄλλας τέ τινας καὶ τὰς
μέχρι τοῦδε οἰκουμένας, Ἀντεμνάτας καὶ Τελληνεῖς
καὶ Φικολνέους τοὺς πρὸς τοῖς καλουμένοις Κορνίκλοις
ὄρεσι καὶ Τιβουρτίνους, παρʼ οἷς ἔτι καὶ εἰς
τόδε χρόνου μέρος τι τῆς πόλεως ὀνομάζεται Σικελικόν·
καὶ ἦσαν ἁπάντων μάλιστα τῶν προσοικούντων
<milestone unit="reiskpage" n="45"/>
λυπηροὶ τοῖς Σικελοῖς. ἀνίσταται δὲ ἐκ τούτων τῶν
διαφορῶν τοῖς ἔθνεσιν ὅλοις πόλεμος ὅσος οὐδεὶς
τῶν πρότερον γενομένων ἐν Ἰταλίᾳ, καὶ προῆλθεν
ἄχρι πολλοῦ χρόνου μηκυνόμενος.
</p>
</div3>
</div2>
<div2 type="chapter" n="17">
<div3 type="section" n="1">
<p>
ἔπειτα Πελασγῶν τινες τῶν οἰκούντων
ἐν τῇ καλουμένῃ νῦν Θετταλίᾳ τὴν ἑαυτῶν ἀναγκασθέντες
<pb id="v.1p.27"/>
ἐκλιπεῖν σύνοικοι γίνονται τοῖς Ἀβοριγῖσι
καὶ κοινῇ μετʼ ἐκείνων ἐπολέμουν πρὸς τοὺς Σικελούς.
ἐδέξαντο δὲ αὐτοὺς οἱ Ἀβοριγῖνες, ἴσως μὲν
καὶ κατὰ τὴν τοῦ ὠφεληθήσεσθαι ἐλπίδα, ὡς δʼ ἐγὼ
</p>
</div3>
<div3 type="section" n="2">
<p>πείθομαι κατὰ τὸ συγγενὲς μάλιστα. ἦν γὰρ δὴ καὶ 
τὸ τῶν Πελασγῶν γένος Ἑλληνικὸν ἐκ Πελοποννήσου
τὸ ἀρχαῖον, ἐχρήσατο δὲ τύχαις δυσπότμοις εἰς
πολλὰ μὲν καὶ ἄλλα, μάλιστα δʼ εἰς τὴν πολύπλανόν
τε καὶ οὐδενὸς τόπου βέβαιον οἴκησιν, πρῶτον μὲν
<milestone unit="reiskpage" n="46"/>γὰρ περὶ τὸ καλούμενον νῦν Ἀχαϊκὸν Ἄργος ᾤκησαν 
αὐτόχθονες ὄντες, ὡς οἱ πολλοὶ περὶ αὐτῶν λέγουσι.
τὴν δὲ ἐπωνυμίαν ἔλαβον ἐξ ἀρχῆς ταύτην ἐπὶ τοῦ
</p>
</div3>
<div3 type="section" n="3">
<p>Πελασγοῦ βασιλέως. ἦν δὲ ὁ Πελασγὸς ἐκ Διὸς, ὡς 
λέγεται, καὶ Νιόβης τῆς Φορωνέως, ᾗ πρώτῃ γυναικὶ
θνητῇ μίσγεται ὁ Ζεὺς ὡς ὁ μῦθος ἔχει. ἕκτῃ δʼ 
ὕστερον γενεᾷ Πελοπόννησον ἐκλιπόντες εἰς τὴν τότε
μὲν Αἱμονίαν, νῦν δὲ Θετταλίαν ὀνομαζομένην μετανέστησαν·
ἡγοῦντο δὲ τῆς ἀποικίας Ἀχαιὸς καὶ
Φθῖος καὶ Πελασγὸς οἱ Λαρίσης καὶ Ποσειδῶνος υἱοί.
ἀφικόμενοι δʼ εἰς τὴν Αἱμονίαν τούς τε κατοικοῦντας 
ἐν αὐτῇ βαρβάρους ἐξελαύνουσι καὶ νέμονται
τὴν χώραν τριχῇ, τοῖς ἡγεμόσι ποιήσαντες ὁμωνύμους
τὰς μοίρας, Φθιῶτιν καὶ Ἀχαΐαν καὶ Πελασγιῶτιν.
πέντε δὲ μείναντες αὐτόθι γενεάς, ἐν αἷς ἐπὶ
μήκιστον εὐτυχίας ἤλασαν τὰ κράτιστα τῶν ἐν τῇ 
Θετταλίᾳ πεδίων καρπούμενοι, περὶ τὴν ἕκτην γενεὰν
<pb id="v.1p.28"/>
ἐξελαύνονται Θετταλίας ὑπό τε Κουρήτων καὶ Λελέγων,
<milestone unit="reiskpage" n="47"/>
οἳ νῦν Αἰτωλοὶ καὶ Λοκροὶ καλοῦνται, καὶ συχνῶν
ἄλλων τῶν περὶ τὸν Παρνασὸν οἰκούντων, ἡγουμένου
τῶν πολεμίων Δευκαλίωνος τοῦ Προμηθέως,
μητρὸς δὲ Κλυμένης τῆς Ὠκεανοῦ.
</p>
</div3>
</div2>
<div2 type="chapter" n="18">
<div3 type="section" n="1">
<p>
σκεδασθέντες δὲ κατὰ τὴν φυγὴν οἱ μὲν
εἰς Κρήτην ἀπῆλθον, οἱ δὲ τῶν Κυκλάδων νήσων
τινὰς κατέσχον, οἱ δὲ  <add>τὴν</add> περὶ τὸν Ὄλυμπόν τε καὶ
τὴν Ὄσσαν, καλουμένην δὲ Ἑστιαιῶτιν ᾤκισαν, ἄλλοι
δὲ εἴς τε Βοιωτίαν καὶ Φωκίδα καὶ Εὔβοιαν διεκομίσθησαν·
οἱ δʼ εἰς τὴν Ἀσίαν περαιωθέντες τῆς
περὶ τὸν Ἑλλήσποντον παραλίου πολλὰ χωρία κατέσχον
καὶ τῶν παρακειμένων αὐτῇ νήσων ἄλλας τε
συχνὰς καὶ τὴν νῦν καλουμένην Λέσβον, ἀναμιχθέντες
τοῖς ἐκ τῆς Ἑλλάδος στέλλουσι τὴν πρώτην ἀποικίαν
εἰς αὐτὴν ἄγοντος Μάκαρος τοῦ Κριάσου.
</p>
</div3>
<div3 type="section" n="2">
<p>τὸ
δὲ πλεῖον αὐτῶν μέρος διὰ τῆς μεσογείου τραπόμενοι
<milestone unit="reiskpage" n="48"/>
πρὸς τοὺς ἐν Δωδώνῃ κατοικοῦντας σφῶν συγγενεῖς,
οἷς οὐδεὶς ἠξίου πόλεμον ἐπιφέρειν ὡς ἱεροῖς,
χρόνον μέν τινα σύμμετρον αὐτόθι διέτριψαν· ἐπεὶ
δὲ λυπηροὶ αὐτοῖς ὄντες ᾐσθάνοντο οὐχ ἱκανῆς οὔσης
ἅπαντας τρέφειν τῆς γῆς, ἐκλείπουσι τὴν χώραν χρησμῷ
πειθόμενοι κελεύοντι πλεῖν εἰς Ἰταλίαν, ἣ τότε
Σατορνία ἐλέγετο.
</p>
</div3>
<div3 type="section" n="3">
<p>κατασκευασάμενοι δὲ ναῦς πολλὰς
περαιοῦνται τὸν Ἰόνιον, σπουδὴν μὲν ποιούμενοι τῶν
<pb id="v.1p.29"/>
ἔγγιστα τῆς Ἰταλίας ἅψασθαι χωρίων· ὑπὸ δὲ νοτίου
πνεύματος καὶ ἀγνοίας τῶν τόπων μετεωρότεροι ἐνεχθέντες
καὶ πρὸς ἑνὶ τῶν τοῦ Πάδου στομάτων ὁρμισάμενοι
Σπινῆτι καλουμένῳ ναῦς μὲν αὐτοῦ ταύτῃ
καταλείπουσι καὶ τὸν ἥκιστα δυνάμενον ταλαιπωρεῖν 
ὄχλον, φυλακὴν ἐπʼ αὐταῖς καταστήσαντες, ὡς ἔχοιεν εἰ
</p>
</div3>
<div3 type="section" n="4">
<p>μὴ προχωροίη σφίσι τὰ πράγματα καταφυγήν. καὶ 
οἱ μὲν ὑπομείναντες ἐν τούτῳ τῷ χωρίῳ, τεῖχος τῷ
<milestone unit="reiskpage" n="49"/>στρατοπέδῳ περιβαλόμενοι καὶ ταῖς ναυσὶν εἰσκομίσαντες
τὰς εἰς τὸν βίον εὐπορίας, ἐπειδὴ κατὰ γνώμην 
ἐδόκει χωρεῖν αὐτοῖς τὰ πράγματα, πόλιν ἔκτισαν
ὁμώνυμον τῷ στόματι τοῦ ποταμοῦ· εὐτύχησάν τε
μάλιστα τῶν περὶ τὸν Ἰόνιον οἰκούντων θαλαττοκρατοῦντες
ἄχρι πολλοῦ, καὶ δεκάτας εἰς Δελφοὺς ἀνῆγον
τῷ θεῷ <del>καὶ</del> τῶν ἀπὸ τῆς θαλάττης ὠφελειῶν,
</p>
</div3>
<div3 type="section" n="5">
<p>εἴπερ τινὲς καὶ ἄλλοι, λαμπροτάτας. ὕστερον μέντοι 
μεγάλῃ χειρὶ τῶν προσοικούντων βαρβάρων ἐπιστρατευσάντων
αὐτοῖς ἐξέλιπον τὴν πόλιν· οἱ δὲ βάρβαροι
μετὰ χρόνον ἀνέστησαν ὑπὸ Ῥωμαίων. καὶ τὸ
μὲν ἐν τῷ Σπινῆτι καταλειφθὲν γένος τῶν Πελασγῶν 
οὕτως ἐφθάρη.
</p>
</div3>
</div2>
<div2 type="chapter" n="19">
<div3 type="section" n="1">
<p>
οἱ δὲ διὰ τῆς μεσογείου τραπόμενοι, τὴν
ὀρεινὴν τῆς Ἰταλίας ὑπερβαλόντες, εἰς τὴν Ὀμβρικῶν
<pb id="v.1p.30"/>
ἀφικνοῦνται χώραν τῶν ὁμορούντων Ἀβοριγῖσι. πολλὰ
δὲ καὶ ἄλλα χωρία τῆς Ἰταλίας ᾤκουν Ὀμβρικοί,
καὶ ἦν τοῦτο τὸ ἔθνος ἐν τοῖς πάνυ μέγα τε καὶ ἀρχαῖον.
τὸ μὲν οὖν κατʼ ἀρχὰς ἐκράτουν οἱ Πελασγοὶ
τῶν χωρίων ἔνθα τὸ πρῶτον ἱδρύσαντο καὶ πολισμάτια
<milestone unit="reiskpage" n="50"/>
τῶν Ὀμβρικῶν κατελάβοντό τινα· συνελθόντος
δʼ ἐπʼ αὐτοὺς μεγάλου στρατοῦ δείσαντες τῶν
πολεμίων τὸ πλῆθος εἰς τὴν Ἀβοριγίνων ἀπιόντες
τρέπονται.
</p>
</div3>
<div3 type="section" n="2">
<p>καὶ οἱ μὲν Ἀβοριγῖνες ἅτε πολεμίοις ἐδικαίουν
αὐτοῖς προσφέρεσθαι καὶ συνῄεσαν ἐκ τῶν ἔγγιστα
χωρίων διὰ τάχους ὡς ἐξαναστήσοντες αὐτούς.
οἱ δὲ Πελασγοί ʽτυγχάνουσι γὰρ ἐν τούτῳ τῷ χρόνῳ
κατὰ δαίμονα περὶ Κοτυλίαν πόλιν Ἀβοριγίνων αὐλισάμενοι
πλησίον τῆς ἱερᾶς λίμνησʼ ὡς δὲ τήν τε
νησῖδα τὴν ἐν αὐτῇ περιδινουμένην κατέμαθον καὶ
παρὰ τῶν αἰχμαλώτων, οὓς ἐκ τῶν ἀγρῶν ἔλαβον,
ἤκουσαν τὸ τῶν ἐπιχωρίων ὄνομα τέλος ἔχειν σφίσι
τὸ θεοπρόπιον ὑπέλαβον.
</p>
</div3>
<div3 type="section" n="3">
<p>ὁ γὰρ ἐν Δωδώνῃ γενόμενος
αὐτοῖς χρησμός, ὅν φησι Λεύκιος Μάλλιος ἀνὴρ
οὐκ ἄσημος αὐτὸς ἰδεῖν ἐπί τινος τῶν ἐν τῷ τεμένει
<milestone unit="reiskpage" n="51"/>
τοῦ Διὸς κειμένων τριπόδων γράμμασιν ἀρχαίοις ἐγκεχαραγμένον, ὡδὶ εἶχε·
<quote rend="blockquote">
<lb/>στείχετε μαιόμενοι Σικελῶν Σατόρνιον αἶαν
<lb/>ἠδʼ Ἀβοριγινέων Κοτύλην, οὗ νᾶσος ὀχεῖται·
<pb id="v.1p.31"/>
<lb/>οἷς ἀναμιχθέντες δεκάτην ἐκπέμψατε Φοίβῳ
<lb/>καὶ κεφαλὰς Κρονίδῃ καὶ τῷ πατρὶ πέμπετε φῶτα.
</quote>
</p>
</div3>
</div2>
<div2 type="chapter" n="20">
<div3 type="section" n="1">
<p>
ἐλθοῦσι δὴ τοῖς Ἀβοριγῖσι σὺν πολλῇ στρατιᾷ
ἱκετηρίας οἱ Πελασγοὶ προτείνοντες ὁμόσε χωροῦσιν
<milestone unit="reiskpage" n="52"/>ἄνοπλοι φράζοντές τε τὰς ἑαυτῶν τύχας καὶ δεόμενοι 
πρὸς φιλίαν δέξασθαι σφᾶς συνοίκους οὐ λυπηροὺς
ἐσομένους, ἐπεὶ καὶ τὸ δαιμόνιον αὐτοὺς εἰς
τήνδε μόνην ἄγει τὴν χώραν, ἐξηγούμενοι τὸ λόγιον.
</p>
</div3>
<div3 type="section" n="2">
<p>τοῖς δὲ Ἀβοριγῖσι ταῦτα πυθομένοις ἐδόκει πείθεσθαι 
τῷ θεοπροπίῳ καὶ λαβεῖν συμμαχίαν Ἑλληνικὴν 
κατὰ τῶν διαφόρων σφίσι βαρβάρων, πονουμένοις
τῷ πρὸς τοὺς Σικελοὺς πολέμῳ. σπένδονταί τε
δὴ πρὸς τοὺς Πελασγοὺς καὶ διδόασιν αὐτοῖς χωρία
τῆς ἑαυτῶν ἀποδασάμενοι τὰ περὶ τὴν ἱερὰν λίμνην,
ἐν οἷς ἦν τὰ πολλὰ ἑλώδη, ἃ νῦν κατὰ τὸν ἀρχαῖον 
τῆς διαλέκτου τρόπον Οὐέλια ὀνομάζεται.
</p>
</div3>
<div3 type="section" n="3">
<p>σύνηθες 
γὰρ ἦν τοῖς ἀρχαίοις Ἕλλησιν ὡς τὰ πολλὰ προτιθέναι
τῶν ὀνομάτων, ὁπόσων αἱ ἀρχαὶ ἀπὸ φωνηέντων
ἐγίνοντο, τὴν <term>ου</term> συλλαβὴν ἑνὶ στοιχείῳ γραφομένην.
<milestone unit="reiskpage" n="53"/>τοῦτο δʼ ἦν ὥσπερ γάμμα διτταῖς ἐπὶ μίαν 
ὀρθὴν ἐπιζευγνύμενον ταῖς πλαγίοις, ὡς ϝελένη καὶ
</p>
</div3>
<div3 type="section" n="4">
<p>ϝάναξ καὶ ϝοῖκος καὶ ϝαὴρ καὶ πολλὰ τοιαῦτα. ἔπειτα 
μοῖρά τις αὐτῶν οὐκ ἐλαχίστη, ὡς ἡ γῆ πᾶσιν οὐκ
ἀπέχρη, πείσαντες τοὺς Ἀβοριγῖνας συνάρασθαί σφισι
<pb id="v.1p.32"/>
τῆς ἐξόδου στρατεύουσιν ἐπὶ τοὺς Ὀμβρικοὺς
καὶ πόλιν αὐτῶν εὐδαίμονα καὶ μεγάλην ἄφνω προσπεσόντες
αἱροῦσι Κρότωνα· ταύτῃ φρουρίῳ καὶ ἐπιτειχίσματι
κατὰ τῶν Ὀμβρικῶν χρώμενοι, κατεσκευασμένῃ
τε ὡς ἔρυμα εἶναι πολέμου ἀποχρώντως καὶ
χώραν ἐχούσῃ τὴν πέριξ εὔβοτον, πολλῶν καὶ ἄλλων
ἐκράτησαν χωρίων τοῖς τε Ἀβοριγῖσι τὸν πρὸς τοὺς
Σικελοὺς πόλεμον ἔτι συνεστῶτα πολλῇ προθυμίᾳ
συνδιέφερον, ἕως ἐξήλασαν αὐτοὺς ἐκ τῆς σφετέρας.
</p>
</div3>
<div3 type="section" n="5">
<p> καὶ πόλεις πολλὰς, τὰς μὲν οἰκουμένας καὶ πρότερον
<milestone unit="reiskpage" n="54"/>
ὑπὸ τῶν Σικελῶν, τὰς δʼ αὐτοὶ κατασκευάσαντες,
ᾤκουν οἱ Πελασγοὶ κοινῇ μετὰ τῶν Ἀβοριγίνων, ὧν
ἐστιν ἥ τε Καιρητανῶν πόλις, Ἄγυλλα δὲ τότε καλουμένη,
καὶ Πίσα καὶ Σατορνία καὶ Ἄλσιον καὶ ἄλλαι
τινὲς, ἃς ἀνὰ χρόνον ὑπὸ Τυρρηνῶν ἀφῃρέθησαν.
</p>
</div3>
</div2>
<div2 type="chapter" n="21">
<div3 type="section" n="1">
<p>
Φαλέριον δὲ καὶ Φασκέννιον ἔτι καὶ εἰς
ἐμὲ ἦσαν οἰκούμεναι ὑπὸ Ῥωμαίων, μίκρʼ ἄττα διασώζουσαι
ζώπυρα τοῦ Πελασγικοῦ γένους, Σικελῶν
ὑπάρχουσαι πρότερον. ἐν ταύταις διέμεινε πολλὰ
τῶν ἀρχαίων διαιτημάτων, οἷς τὸ Ἑλληνικόν ποτʼ
ἐχρήσατο, ἐπὶ μήκιστον χρόνον, οἷον ὅ τε τῶν ὅπλων
τῶν πολεμιστηρίων κόσμος, ἀσπίδες Ἀργολικαὶ καὶ
δόρατα, καὶ ὁπότε πολέμου ἄρχοντες ἢ τοὺς ἐπιόντας
ἀμυνόμενοι στρατὸν ὑπερόριον ἀποστέλλοιεν ἱεροί τινες
ἄνδρες ἄνοπλοι πρὸ τῶν ἄλλων ἰόντες σπονδοφόροι,
<pb id="v.1p.33"/>
τῶν τε ἱερῶν αἱ κατασκευαὶ καὶ τὰ ἕδη τῶν
<milestone unit="reiskpage" n="55"/>θεῶν ἁγισμοί τε καὶ θυσίαι καὶ πολλὰ τοιαῦτα ἕτερα·
</p>
</div3>
<div3 type="section" n="2">
<p>πάντων δὲ περιφανέστατον μνημεῖον τῆς ἐν Ἄργει 
ποτὲ οἰκήσεως τῶν ἀνθρώπων ἐκείνων οἳ τοὺς Σικελοὺς
ἐξήλασαν, ὁ τῆς Ἥρας νεὼς ἐν Φαλερίῳ κατεσκευασμένος 
ὡς ἐν Ἄργει, ἔνθα καὶ τῶν θυηπολιῶν
ὁ τρόπος ὅμοιος ἦν καὶ γυναῖκες ἱεραὶ θεραπεύουσαι
τὸ τέμενος ἥ τε λεγομένη κανηφόρος ἁγνὴ γάμων
παῖς καταρχομένη τῶν θυμάτων χοροί τε παρθένων
ὑμνουσῶν τὴν θεὸν ᾠδαῖς πατρίοις.
</p>
</div3>
<div3 type="section" n="3">
<p>ἔσχον δέ τινα 
καὶ οὗτοι τῶν καλουμένων Καμπανῶν εὐβότων πάνυ
καὶ τὴν ὄψιν ἡδίστων πεδίων οὐκ ἐλαχίστην μοῖραν,
ἔθνος τι βαρβαρικὸν Αὐρωνίσσους ἐκ μέρους ἀναστήσαντες
αὐτῶν· καὶ πόλεις αὐτόθι κατεσκεύασαν ἄλλας
τε καὶ Λάρισαν, ἐπὶ τῆς ἐν Πελοποννήσῳ σφῶν 
μητροπόλεως ὄνομα θέμενοι αὐτῇ.
</p>
</div3>
<div3 type="section" n="4">
<p>τῶν μὲν οὖν ἄλλων
<milestone unit="reiskpage" n="56"/>πολισμάτων ἔστιν ἃ καὶ μέχρις ἐμοῦ ὀρθὰ ἦν,
διαμείψαντα πολλάκις τοὺς οἰκήτορας· ἡ δὲ Λάρισα
ἐκ πολλῶν πάνυ χρόνων ἐρημωθεῖσα οὐδʼ εἰ πώποτε
ᾠκήθη γνώρισμα φανερὸν οὐδὲν ἔχει τοῖς νῦν ὅτι 
μὴ τοὔνομα, καὶ οὐδὲ τοῦτο πολλοὶ ἴσασιν· ἦν δὲ
ἀγορᾶς Ποπιλίας καλουμένης οὐ πρόσω. πολλὰ δὲ καὶ
ἄλλα τῆς τε παραθαλαττίου καὶ ἐν τῇ μεσογείῳ χωρία
κατέσχον ἀφελόμενοι τοὺς Σικελούς.
<pb id="v.1p.34"/>
</p>
</div3>
</div2>
<div2 type="chapter" n="22">
<div3 type="section" n="1">
<p>
οἱ δὲ Σικελοὶ ʽοὐ γὰρ ἔτι ἀντέχειν οἷοί τε
ἦσαν ὑπό τε Πελασγῶν καὶ Ἀβοριγίνων πολεμούμενοἰ
τέκνα καὶ γυναῖκας καὶ τῶν χρημάτων ὅσα χρυσὸς ἢ ἄργυρος
ἦν ἀνασκευασάμενοι μεθίενται αὐτοῖς ἁπάσης
τῆς γῆς. τραπόμενοι δὲ διὰ τῆς ὀρεινῆς ἐπὶ τὰ νότια
καὶ διεξελθόντες ἅπασαν Ἰταλίαν τὴν κάτω, ἐπειδὴ
πανταχόθεν ἀπηλαύνοντο, σὺν χρόνῳ κατασκευασάμενοι
σχεδίας ἐπὶ τῷ πορθμῷ καὶ φυλάξαντες κατιόντα
τὸν ῥοῦν ἀπὸ τῆς Ἰταλίας διέβησαν ἐπὶ τὴν ἔγγιστα
<milestone unit="reiskpage" n="57"/>
</p>
</div3>
<div3 type="section" n="2">
<p> νῆσον. κατεῖχον δʼ αὐτὴν Σικανοὶ, γένος Ἰβηρικόν,
οὐ πολλῷ πρότερον ἐνοικισάμενοι Λίγυας φεύγοντες,
καὶ παρεσκεύασαν ἀφʼ ἑαυτῶν Σικανίαν κληθῆναι
τὴν νῆσον, Τρινακρίαν πρότερον ὀνομαζομένην
ἐπὶ τοῦ τριγώνου σχήματος. ἦσαν δὲ οὐ πολλοὶ
ἐν μεγάλῃ αὐτῇ οἰκήτορες, ἀλλʼ ἡ πλείων τῆς χώρας
ἔτι ἦν ἔρημος. καταχθέντες οὖν εἰς αὐτὴν Σικελοὶ
τὸ μὲν πρῶτον ἐν τοῖς ἑσπερίοις μέρεσιν ᾤκησαν,
ἔπειτα καὶ ἄλλῃ πολλαχῇ, καὶ τοὔνομα ἡ νῆσος ἐπὶ
</p>
</div3>
<div3 type="section" n="3">
<p>τούτων ἤρξατο Σικελία καλεῖσθαι. τὸ μὲν δὴ Σικελικὸν
γένος οὕτως ἐξέλιπεν Ἰταλίαν, ὡς μὲν Ἑλλάνικος
ὁ Λέσβιός φησι, τρίτῃ γενεᾷ πρότερον τῶν Τρωικῶν
Ἀλκυόνης ἱερωμένης ἐν Ἄργει κατὰ τὸ ἕκτον καὶ
<milestone unit="reiskpage" n="58"/>
εἰκοστὸν ἔτος. δύο δὲ ποιεῖ στόλους Ἰταλικοὺς διαβάντας
εἰς Σικελίαν· τὸν μὲν πρότερον Ἐλύμων, οὕς
<pb id="v.1p.35"/>
φησιν ὑπʼ Οἰνώτρων ἐξαναστῆναι, τὸν δὲ μετὰ τοῦτον
ἔτει πέμπτῳ γενόμενον Αὐσόνων Ἰάπυγας φευγόντων·
βασιλέα δὲ τούτων ἀποφαίνει Σικελὸν, ἀφʼ
οὗ τοὔνομα τοῖς τε ἀνθρώποις καὶ τῇ νήσῳ τεθῆναι.
</p>
</div3>
<div3 type="section" n="4">
<p>ὡς δὲ Φίλιστος ὁ Συρακούσιος ἔγραψε, χρόνος μὲν 
τῆς διαβάσεως ἦν ἔτος ὀγδοηκοστὸν πρὸ τοῦ Τρωικοῦ
πολέμου, ἔθνος δὲ τὸ διακομισθὲν ἐξ Ἰταλίας <add>οὔτε
Σικελῶν</add> οὔτε Αὐσόνων οὔτʼ Ἐλύμων, ἀλλὰ Λιγύων,
ἄγοντος αὐτοὺς Σικελοῦ· τοῦτον δʼ εἶναί φησιν υἱὸν
Ἰταλοῦ, καὶ τοὺς ἀνθρώπους ἐπὶ τούτου δυναστεύοντος 
ὀνομασθῆναι Σικελούς·
</p>
</div3>
<div3 type="section" n="5">
<p>ἐξαναστῆναι δʼ ἐκ τῆς 
ἑαυτῶν τοὺς Λίγυας ὑπό τε Ὀμβρικῶν καὶ Πελασγῶν.
Ἀντίοχος δὲ ὁ Συρακούσιος χρόνον μὲν οὐ δηλοῖ τῆς
<milestone unit="reiskpage" n="59"/>διαβάσεως, Σικελοὺς δὲ τοὺς μεταναστάντας ἀποφαίνει
βιασθέντας ὑπό τε Οἰνώτρων καὶ Ὀπικῶν, Στράτωνα 
δʼ ἡγεμόνα τῆς ἀποικίας ποιησαμένους. Θουκυδίδης
δὲ Σικελοὺς μὲν εἶναι γράφει τοὺς μεταναστάντας,
Ὀπικοὺς δὲ τοὺς ἐκβαλόντας, τὸν δὲ χρόνον
πολλοῖς ἔτεσι τῶν Τρωικῶν ὕστερον. τὰ μὲν δὴ περὶ
Σικελῶν λεγόμενα τῶν ἐξ Ἰταλίας μετενεγκαμένων 
τὴν οἴκησιν εἰς Σικελίαν ὑπὸ τῶν λόγου ἀξίων τοιάδε ἐστίν.
</p>
</div3>
</div2>
<div2 type="chapter" n="23">
<div3 type="section" n="1">
<p>
οἱ δὲ Πελασγοὶ πολλῆς καὶ ἀγαθῆς χώρας
<pb id="v.1p.36"/>
κρατήσαντες, πόλεις τε πολλὰς μὲν παραλαβόντες, ἄλλας
δʼ αὐτοὶ κατασκευάσαντες, μεγάλην καὶ ταχεῖαν
ἐπίδοσιν ἔλαβον εἰς εὐανδρίαν καὶ πλοῦτον καὶ τὴν
ἄλλην εὐτυχίαν, ἧς οὐ πολὺν ὤναντο χρόνον· ἀλλʼ
ἡνίκα μάλιστα τοῖς σύμπασιν ἀνθεῖν ἐδόκουν, δαιμονίοις
τισὶ χόλοις ἐλαστρηθέντες οἱ μὲν ὑπὸ τῶν θείων
συμφορῶν, οἱ δὲ ὑπὸ τῶν προσοικούντων βαρβάρων
<milestone unit="reiskpage" n="60"/>
ἐξεφθάρησαν, τὸ δὲ πλεῖστον αὐτῶν μέρος εἰς τὴν
Ἑλλάδα καὶ τὴν βάρβαρον αὖθις ἐσκεδάσθη ʽπερὶ ὧν
πολὺς ἂν εἴη λόγος, εἰ βουλοίμην τὴν ἀκρίβειαν γράφεινʼ,
ὀλίγον δὲ κατέμεινεν ἐν Ἰταλίᾳ τῶν Ἀβοριγίνων
προνοίᾳ.
</p>
</div3>
<div3 type="section" n="2">
<p>πρῶτον μὲν οὖν τῆς οἰκοφθορίας ταῖς
πόλεσιν ἐδόκει αὐχμῷ ἡ γῆ κακωθεῖσα ἄρξαι, ἡνίκα
οὔτʼ ἐπὶ τοῖς δένδρεσι καρπὸς οὐδεὶς ὡραῖος γενέσθαι
διέμεινεν, ἀλλʼ ὠμοὶ κατέρρεον, οὔθʼ ὁπόσα
σπερμάτων ἀνέντα βλαστοὺς ἀνθήσειεν ἕως στάχυος
ἀκμῆς τοὺς κατὰ νόμον ἐξεπλήρου χρόνους, οὔτε πόα
κτήνεσιν ἐφύετο διαρκής, τῶν τε ναμάτων τὰ μὲν
οὐκέτι πίνεσθαι σπουδαῖα ἦν, τὰ δʼ ὑπελίμπανε θέρους,
</p>
</div3>
<div3 type="section" n="3">
<p> τὰ δʼ εἰς τέλος ἀπεσβέννυτο. ἀδελφὰ δὲ τούτοις
ἐγίνετο περί τε προβάτων καὶ γυναικῶν γονάς·
ἢ γὰρ ἐξημβλοῦτο τὰ ἔμβρυα, ἢ κατὰ τοὺς τόκους
διεφθείρετο ἔστιν ἃ καὶ τὰς φερούσας συνδιαλυμηνάμενα.
<milestone unit="reiskpage" n="61"/>
<pb id="v.1p.37"/>
εἰ δέ τι διαφύγοι τὸν ἐκ τῶν ὠδίνων κίνδυνον
ἔμπηρον ἢ ἀτελὲς ἢ διʼ ἄλλην τινὰ τύχην βλαφθὲν
τρέφεσθαι χρηστὸν οὐκ ἦν· ἔπειτα καὶ τὸ ἄλλο πλῆθος
τὸ ἐν ἀκμῇ μάλιστα ἐκακοῦτο νόσοις καὶ θανάτοις
παρὰ τὰ εἰκότα συχνοῖς.
</p>
</div3>
<div3 type="section" n="4">
<p>μαντευομένοις δʼ αὐτοῖς 
τίνα θεῶν ἢ δαιμόνων παραβάντες τάδε πάσχουσι
καὶ τί ποιήσασιν αὐτοῖς λωφῆσαι τὰ δεινὰ ἐλπίς,
ὁ θεὸς ἀνεῖλεν ὅτι τυχόντες ὧν ἐβούλοντο οὐκ
ἀπέδοσαν ἃ εὔξαντο, ἀλλὰ προσοφείλουσι τὰ πλείστου
ἄξια.
</p>
</div3>
<div3 type="section" n="5">
<p>οἱ γὰρ Πελασγοὶ ἀφορίας αὐτοῖς γενομένης 
ἐν τῇ γῇ πάντων χρημάτων εὔξαντο τῷ τε Διὶ
καὶ τῷ Ἀπόλλωνι καὶ τοῖς Καβείροις καταθύσειν δεκάτας
<milestone unit="reiskpage" n="62"/>τῶν προσγενησομένων ἁπάντων, τελεσθείσης
δὲ τῆς εὐχῆς ἐξελόμενοι καρπῶν τε καὶ βοσκημάτων
ἁπάντων τὸ λάχος ἀπέθυσαν τοῖς θεοῖς, ὡς δὴ κατὰ 
τούτων μόνων εὐξάμενοι. ταῦτα δὴ Μυρσίλος ὁ Λέσβιος
ἱστόρηκεν ὀλίγου δεῖν τοῖς αὐτοῖς ὀνόμασι γράφων
οἷς ἐγὼ νῦν, πλὴν ὅσον οὐ Πελασγοὺς καλεῖ
τοὺς ἀνθρώπους, ἀλλὰ Τυρρηνούς· τὴν δʼ αἰτίαν ὀλίγον
ὕστερον ἐρῶ. 
</p>
</div3>
</div2>
<div2 type="chapter" n="24">
<div3 type="section" n="1">
<p>
ὡς δὲ ἀπενεχθέντα τὸν χρησμὸν ἔμαθον,
οὐκ εἶχον τὰ λεγόμενα συμβαλεῖν. ἀμηχανοῦσι δὲ
<milestone unit="reiskpage" n="63"/>αὐτοῖς τῶν γεραιτέρων τις λέγει συμβαλὼν τὸ λόγιον,
ὅτι τοῦ παντὸς ἡμαρτήκασιν, εἰ οἴονται τοὺς θεοὺς
ἀδίκως αὐτοῖς ἐγκαλεῖν. χρημάτων μὲν γὰρ ἀποδεδόσθαι 
τὰς ἀπαρχὰς αὐτοῖς ἁπάσας ὀρθῶς τε καὶ σὺν
δίκῃ, ἀνθρώπων δὲ γονῆς τὸ λάχος, χρῆμα παντὸς
<pb id="v.1p.38"/>
μάλιστα θεοῖς τιμιώτατον, ὀφείλεσθαι· εἰ δὲ δὴ καὶ
τούτων λάβοιεν τὴν δικαίαν μοῖραν, τέλος ἕξειν σφίσι
τὸ λόγιον.
</p>
</div3>
<div3 type="section" n="2">
<p>τοῖς μὲν δὴ ὀρθῶς ἐδόκει λέγεσθαι ταῦτα,
τοῖς δὲ ἐξ ἐπιβουλῆς συγκεῖσθαι ὁ λόγος· εἰσηγησαμένου
δέ τινος τὴν γνώμην, τὸν θεὸν ἐπερέσθαι, εἰ
αὐτῷ φίλον ἀνθρώπων δεκάτας ἀπολαμβάνειν, πέμπουσι
τὸ δεύτερον θεοπρόπους, καὶ ὁ θεὸς ἀνεῖλεν
οὕτω ποιεῖν. ἐκ δὲ τούτου στάσις αὐτοὺς καταλαμβάνει
περὶ τοῦ τρόπου τῆς δεκατεύσεως. καὶ ἐν ἀλλήλοις
οἱ προεστηκότες τῶν πόλεων τὸ πρῶτον ἐταράχθησαν·
</p>
</div3>
<div3 type="section" n="3">
<p>ἔπειτα καὶ τὸ λοιπὸν πλῆθος διʼ ὑποψίας
τοὺς ἐν τέλει ἐλάμβανεν. ἐγίνοντό τε οὐδενὶ κόσμῳ
αἱ ἀπαναστάσεις, ἀλλʼ ὥσπερ εἰκὸς οἴστρῳ καὶ θεοβλαβείᾳ
<milestone unit="reiskpage" n="64"/>
ἀπελαυνόμεναι, καὶ πολλὰ ἐφέστια ὅλα ἐξηλείφθη
μέρους αὐτῶν μεθισταμένου· οὐ γὰρ ἐδικαίουν
οἱ προσήκοντες τοῖς ἐξιοῦσιν ἀπολείπεσθαί τε
τῶν φιλτάτων καὶ ἐν τοῖς ἐχθίστοις ὑπομένειν.
</p>
</div3>
<div3 type="section" n="4">
<p>πρῶτοι
μὲν δὴ οὗτοι μεταναστάντες ἐξ Ἰταλίας εἴς τε τὴν
Ἑλλάδα καὶ τῆς βαρβάρου πολλὴν ἐπλανήθησαν. μετὰ
δὲ τοὺς πρώτους ἕτεροι ταὐτὸν ἔπαθον, καὶ τοῦτο
διετέλει γινόμενον ὁσέτη. οὐ γὰρ ἀνίεσαν οἱ δυναστεύοντες
ἐν ταῖς πόλεσι τῆς ἀνδρουμένης ἀεὶ νεότητος
<pb id="v.1p.39"/>
ἐξαιρούμενοι τὰς ἀπαρχάς, τοῖς τε θεοῖς τὰ δίκαια
ὑπουργεῖν ἀξιοῦντες καὶ στασιασμοὺς ἐκ τῶν διαλαθόντων
δεδιότες. ἦν δὲ πολὺ καὶ τὸ πρὸς ἔχθραν σὺν
προφάσει εὐπρεπεῖ ἀπελαυνόμενον ὑπὸ τῶν διαφόρων·
<milestone unit="reiskpage" n="65"/>ὥστε πολλαὶ αἱ ἀπαναστάσεις ἐγίνοντο καὶ ἐπὶ 
πλεῖστον γῆς τὸ Πελασγικὸν γένος διεφορήθη.
</p>
</div3>
</div2>
<div2 type="chapter" n="25">
<div3 type="section" n="1">
<p>
ἦσαν δὲ τά τε πολέμια ἐκ τοῦ μετὰ κινδύνων
πεποιῆσθαι τὰς μελέτας ἐν ἔθνεσι φιλοπολέμοις
ζῶντες πολλῶν ἀμείνους καὶ τῆς κατὰ τὰ ναυτικὰ ἐπιστήμης
διὰ τὴν μετὰ Τυρρηνῶν οἴκησιν ἐπὶ πλεῖστον 
ἐληλακότες· ἥ τε ἀνάγκη ἱκανὴ οὖσα τοῖς ἀπορουμένοις
βίου τόλμαν παρασχεῖν ἡγεμών τε καὶ διδάσκαλος
τοῦ παντὸς κινδυνεύματος αὐτοῖς ἐγίνετο,
</p>
</div3>
<div3 type="section" n="2">
<p>ὥστε οὐ χαλεπῶς ὅπη ἐπέλθοιεν ἐπεκράτουν. ἐκαλοῦντο 
δὲ ὑπὸ τῶν ἄλλων ἀνθρώπων τῆς τε χώρας 
ἐπικλήσει ἀφʼ ἧς ἐξανέστησαν καὶ τοῦ παλαιοῦ γένους
<milestone unit="reiskpage" n="66"/>μνήμῃ οἱ αὐτοὶ Τυρρηνοὶ καὶ Πελασγοί. ὧν ἐγὼ λόγον
ἐποιησάμην τοῦ μή τινα θαῦμα ποιεῖσθαι, ἐπειδὰν
<milestone unit="reiskpage" n="67"/>ποιητῶν ἢ συγγραφέων ἀκούῃ τοὺς Πελασγοὺς
καὶ Τυρρηνοὺς ὀνομαζόντων, πῶς ἀμφοτέρας ἔσχον 
τὰς ἐπωνυμίας οἱ αὐτοί.
</p>
</div3>
<div3 type="section" n="3">
<p>ἔχει γὰρ περὶ αὐτῶν καὶ 
Θουκυδίδης μὲν ἐναργῆ ἀκτῆς τῆς Θρᾳκίας μνήμην καὶ
<pb id="v.1p.40"/>
τῶν ἐν αὐτῇ κειμένων πόλεων, ἃς οἰκοῦσιν ἄνθρωποι
δίγλωττοι. περὶ δὲ τοῦ Πελασγικοῦ ἔθνους ὅδε ὁ
λόγος· ʽἔνι δέ τι καὶ Χαλκιδικὸν, τὸ δὲ πλεῖστον
Πελασγικὸν τῶν καὶ Λῆμνόν ποτε καὶ Ἀθήνας οἰκησάντων
 Τυρρηνῶνʼ.
</p>
</div3>
<div3 type="section" n="4">
<p>Σοφοκλεῖ δʼ ἐν Ἰνάχῳ δράματι
<milestone unit="reiskpage" n="68"/>
ἀνάπαιστον ὑπὸ τοῦ χοροῦ λεγόμενον πεποίηται ὧδε·
<quote rend="blockquote">
<lb/>Ἴναχε νᾶτορ, παῖ τοῦ κρηνῶν
<lb/>πατρὸς Ὠκεανοῦ, μέγα πρεσβεύων
<lb/>Ἄργους τε γύαις Ἥρας τε πάγοις,
<lb/>καὶ Τυρσηνοῖσι Πελασγοῖς.
</quote>
</p>
</div3>
<div3 type="section" n="5">
<p>Τυρρηνίας μὲν γὰρ δὴ ὄνομα τὸν χρόνον ἐκεῖνον
ἀνὰ τὴν Ἑλλάδα ἦν, καὶ πᾶσα ἡ προσεσπέριος Ἰταλία
τὰς κατὰ τὸ ἔθνος ὀνομασίας ἀφαιρεθεῖσα <del>καὶ</del> τὴν
ἐπίκλησιν ἐκείνην ἐλάμβανεν, ὥσπερ  <add>καὶ</add> τῆς Ἑλλάδος
ἄλλῃ τε πολλαχῇ καὶ περὶ τὴν καλουμένην νῦν
Πελοπόννησον ἐγένετο· ἐπὶ γὰρ ἑνὸς τῶν οἰκούντων
ἐν αὐτῇ ἐθνῶν, τοῦ Ἀχαϊκοῦ, καὶ ἡ σύμπασα χερρόνησος,
ἐν ᾗ καὶ τὸ Ἀρκαδικὸν καὶ τὸ Ἰωνικὸν καὶ
ἄλλα συχνὰ ἔθην ἔνεστιν, Ἀχαΐα ὠνομάσθη.
<pb id="v.1p.41"/>
</p>
</div3>
</div2>
<div2 type="chapter" n="26">
<div3 type="section" n="1">
<p>
ὁ δὲ χρόνος ἐν ᾧ τὸ Πελασγικὸν κακοῦσθαι
ἤρξατο, δευτέρα γενεὰ σχεδὸν πρὸ τῶν Τρωικῶν
<milestone unit="reiskpage" n="69"/>ἐγένετο· διέτεινε δὲ καὶ μετὰ τὰ Τρωικά, ἕως εἰς ἐλάχιστον
συνεστάλη τὸ ἔθνος. ἔξω γὰρ Κρότωνος τῆς
ἐν Ὀμβρικοῖς πόλεως ἀξιολόγου, καὶ εἰ δή τι ἄλλο 
ἐν τῇ Ἀβοριγίνων οἰκισθὲν ἐτύγχανε, τὰ λοιπὰ τῶν
Πελασγῶν διεφθάρη πολίσματα. ἡ δὲ Κρότων ἄχρι
πολλοῦ διαφυλάξασα τὸ παλαιὸν σχῆμα χρόνος οὐ
πολὺς ἐξ οὗ τήν τε ὀνομασίαν καὶ τοὺς οἰκήτορας
ἤλλαξε· καὶ νῦν ἐστι Ῥωμαίων ἀποικία, καλεῖται δὲ
</p>
</div3>
<div3 type="section" n="2">
<p>Κορθωνία. οἱ δὲ τῶν ἐκλιπόντων τὴν χώραν Πελασγῶν 
κατασχόντες τὰς πόλεις ἄλλοι τε πολλοὶ ἦσαν,
ὡς ἕκαστοί τισιν ἔτυχον ὁμοτέρμονας τὰς οἰκήσεις
ἔχοντες, καὶ ἐν τοῖς μάλιστα πλείστας τε καὶ ἀρίστας
Τυρρηνοί. τοὺς δὲ Τυρρηνοὺς οἱ μὲν αὐτόχθονας 
Ἰταλίας ἀποφαίνουσιν, οἱ δὲ ἐπήλυδας· καὶ τὴν ἐπωνυμίαν
αὐτοῖς ταύτην οἱ μὲν αὐθιγενὲς τὸ ἔθνος
ποιοῦντες ἐπὶ τῶν ἐρυμάτων, ἃ πρῶτοι τῶν τῇδε οἰκούντων
κατεσκευάσαντο, τεθῆναι λέγουσι· τύρσεις
<milestone unit="reiskpage" n="70"/>γὰρ καὶ παρὰ Τυρρηνοῖς αἱ ἐντείχιοι καὶ στεγαναὶ 
οἰκήσεις ὀνομάζονται ὥσπερ παρʼ Ἕλλησιν. ἀπὸ δὴ
τοῦ συμβεβηκότος αὐτοῖς ἀξιοῦσι τεθῆναι τοὔνομα,
ὥς2περ καὶ τοῖς ἐν Ἀσίᾳ Μοσυνοίκοις· οἰκοῦσι μὲν
γὰρ δὴ κἀκεῖνοι ἐπὶ ξυλίνοις ὡσπερὰν πύργοις ὑψηλοῖς
σταυρώμασι, μόσυνας αὐτὰ καλοῦντες. 
<pb id="v.1p.42"/>
</p>
</div3>
</div2>
<div2 type="chapter" n="27">
<div3 type="section" n="1">
<p>
οἱ δὲ μετανάστας μυθολογοῦντες αὐτοὺς
εἶναι Τυρρηνὸν ἀποφαίνουσιν ἡγεμόνα τῆς ἀποικίας
γενόμενον ἀφʼ ἑαυτοῦ θέσθαι τῷ ἔθνει τοὔνομα·
τοῦτον δὲ Λυδὸν εἶναι τὸ γένος ἐκ τῆς πρότερον
Μῃονίας καλουμένης, παλαιὸν δή τινα μετανάστην
ὄντα· εἶναι δʼ αὐτὸν πέμπτον ἀπὸ Διὸς, λέγοντες ἐκ
Διὸς καὶ Γῆς Μάνην γενέσθαι πρῶτον ἐν τῇ γῇ ταύτῃ
βασιλέα· τούτου δὲ καὶ Καλλιρόης τῆς Ὠκεανοῦ
θυγατρὸς γεννηθῆναι Κότυν· τῷ δὲ Κότυϊ γήμαντι
θυγατέρα Τύλλου τοῦ γηγενοῦς Ἁλίην δύο γενέσθαι
παῖδας Ἀσίην καὶ Ἄτυν·
</p>
</div3>
<div3 type="section" n="2">
<p>ἐκ δὲ Ἄτυος καὶ Καλλιθέας
<milestone unit="reiskpage" n="71"/>
τῆς Χωραίου Λυδὸν φῦναι καὶ Τυρρηνόν· καὶ
τὸν μὲν Λυδὸν αὐτοῦ καταμείναντα τὴν πατρῴαν
ἀρχὴν παραλαβεῖν καὶ ἀπʼ αὐτοῦ Λυδίαν τὴν γῆν
ὀνομασθῆναι· Τυρρηνὸν δὲ τῆς ἀποικίας ἡγησάμενον
πολλὴν κτήσασθαι τῆς Ἰταλίας καὶ τοῖς συναραμένοις
τοῦ στόλου ταύτην θέσθαι τὴν ἐπωνυμίαν.
</p>
</div3>
<div3 type="section" n="3">
<p>Ἡροδότῳ δὲ εἴρηνται Ἄτυος τοῦ Μάνεω παῖδες οἱ
περὶ Τυρρηνὸν, καὶ ἡ μετανάστασις τῶν Μῃόνων εἰς
Ἰταλίαν οὐχ ἑκούσιος. φησὶ γὰρ ἐπὶ τῆς Ἄτυος ἀρχῆς
ἀφορίαν καρπῶν ἐν τῇ γῇ Μῃόνων γενέσθαι, τοὺς
δὲ ἀνθρώπους τέως μὲν ὑπὸ τῆς φιλοχωρίας κρατουμένους
πολλὰ διαμηχανήσασθαι πρὸς τὴν συμφορὰν
<pb id="v.1p.43"/>
ἀλεξητήρια, τῇ μὲν ἑτέρᾳ τῶν ἡμερῶν μέτρια σιτία
προσφερομένους, τῇ δʼ ἑτέρᾳ διακαρτεροῦντας· χρονίζοντος
δὲ τοῦ δεινοῦ διανείμαντας ἅπαντα τὸν δῆμον
διχῇ κλήρους ταῖς μοίραις ἐπιβαλεῖν· τὸν μὲν
<milestone unit="reiskpage" n="72"/>ἐπʼ ἐξόδῳ τῆς χώρας, τὸν δʼ ἐπὶ μονῇ, καὶ τῶν Ἄτυος 
παίδων τὸν μὲν τῇ προσνεῖμαι, τὸν δὲ τῇ.
</p>
</div3>
<div3 type="section" n="4">
<p>λαχούσης δὲ 
τῆς ἅμα Λυδῷ μοίρας τὴν τοῦ μεῖναι τύχην, ἐκχωρῆσαι
τὴν ἑτέραν ἀπολαχοῦσαν τῶν χρημάτων τὰ μέρη,
ὁρμισαμένην δʼ ἐπὶ τοῖς ἑσπερίοις μέρεσι τῆς Ἰταλίας,
ἔνθα ἦν Ὀμβρικοῖς ἡ οἴκησις, αὐτοῦ καταμείνασαν 
ἱδρύσασθαι πόλεις τὰς ἔτι καὶ κατʼ αὐτὸν ἐκεῖνον οὔσας.
</p>
</div3>
</div2>
<div2 type="chapter" n="28">
<div3 type="section" n="1">
<p>
τούτῳ τῷ λόγῳ πολλοὺς καὶ ἄλλους
συγγραφεῖς περὶ τοῦ Τυρρηνῶν γένους χρησαμένους
ἐπίσταμαι, τοὺς μὲν κατὰ ταὐτά, τοὺς δὲ μεταθέντας 
τὸν οἰκισμὸν καὶ τὸν χρόνον. ἔλεξαν γὰρ δή τινες
Ἡρακλέους υἱὸν εἶναι τὸν Τυρρηνὸν ἐξ Ὀμφάλης τῆς
Λυδῆς γενόμενον· τοῦτον δʼ ἀφικόμενον εἰς Ἰταλίαν
ἐκβαλεῖν τοὺς Πελασγοὺς ἐκ τῶν πόλεων οὐχ ἁπασῶν,
ἀλλʼ ὅσαι πέραν ἦσαν τοῦ Τεβέριος ἐν τῷ βορείῳ μέρει.
<milestone unit="reiskpage" n="73"/>ἕτεροι δὲ Τηλέφου παῖδα τὸν Τυρρηνὸν ἀποφαίνουσιν,
ἐλθεῖν δὲ μετὰ  <add>τὴν</add> Τροίας ἅλωσιν εἰς Ἰταλίαν.
</p>
</div3>
<div3 type="section" n="2">
<p>Ξάνθος δὲ ὁ Λυδὸς ἱστορίας παλαιᾶς εἰ καί τις ἄλλος 
<pb id="v.1p.44"/>
ἔμπειρος ὤν, τῆς δὲ πατρίου καὶ βεβαιωτὴς ἂν οὐδενὸς
ὑποδεέστερος νομισθείς, οὔτε Τυρρηνὸν ὠνόμακεν
οὐδαμοῦ τῆς γραφῆς δυνάστην Λυδῶν οὔτε ἀποικίαν
Μῃόνων εἰς Ἰταλίαν κατασχοῦσαν ἐπίσταται Τυρρηνίας
τε μνήμην ὡς Λυδῶν ἀποκτίσεως ταπεινοτέρων ἄλλων
μεμνημένος οὐδεμίαν πεποίηται· Ἄτυος δὲ παῖδας
γενέσθαι λέγει Λυδὸν καὶ Τόρηβον, τούτους δὲ μερισαμένους
τὴν πατρῴαν ἀρχὴν ἐν Ἀσίᾳ καταμεῖναι
ἀμφοτέρους· καὶ τοῖς ἔθνεσιν ὧν ἦρξαν ἐπʼ ἐκείνων
φησὶ τεθῆναι τὰς ὀνομασίας, λέγων ὧδε· ʽἀπὸ Λυδοῦ
μὲν γίνονται Λυδοὶ, ἀπὸ Τορήβου δὲ Τόρηβοι. τούτων
ἡ γλῶσσα ὀλίγον παραφέρει, καὶ νῦν ἔτι σιλλοῦσιν
ἀλλήλους ῥήματα οὐκ ὀλίγα, ὥσπερ Ἴωνες καὶ
<milestone unit="reiskpage" n="74"/>
</p>
</div3>
<div3 type="section" n="3">
<p>Δωριεῖσʼ. Ἑλλάνικος δὲ ὁ Λέσβιος τοὺς Τυρρηνούς
φησι Πελασγοὺς πρότερον καλουμένους, ἐπειδὴ κατῴκησαν
ἐν Ἰταλίᾳ, παραλαβεῖν ἣν νῦν ἔχουσι προσηγορίαν.
ἔχει δὲ αὐτῷ ἐν Φορωνίδι ὁ λόγος ὧδε· ʽτοῦ
Πελασγοῦ τοῦ βασιλέος αὐτῶν καὶ Μενίππης τῆς
Πηνειοῦ ἐγένετο Φράστωρ, τοῦ δὲ Ἀμύντωρ, τοῦ δὲ
Τευταμίδης, τοῦ δὲ Νάνας. ἐπὶ τούτου βασιλεύοντες
οἱ Πελασγοὶ ὑπʼ Ἑλλήνων ἀνέστησαν, καὶ ἐπὶ Σπινῆτι
ποταμῷ ἐν τῷ Ἰονίῳ κόλπῳ τὰς νῆας καταλιπόντες
<pb id="v.1p.45"/>
Κρότωνα πόλιν ἐν μεσογείῳ εἷλον καὶ ἐντεῦθεν ὁρμώμενοι
τὴν νῦν καλεομένην Τυρσηνίην ἔκτισανʼ.
</p>
</div3>
<div3 type="section" n="4">
<p>
<milestone unit="reiskpage" n="75"/>Μυρσίλος δὲ τὰ ἔμπαλιν ἀποφαινόμενος Ἑλλανίκῳ 
τοὺς Τυρρηνούς φησιν, ἐπειδὴ τὴν ἑαυτῶν ἐξέλιπον,
ἐν τῇ πλάνῃ μετονομασθῆναι Πελαργοὺς, τῶν ὀρνέων 
τοῖς καλουμένοις πελαργοῖς εἰκασθέντας, ὡς κατʼ
ἀγέλας ἐφοίτων εἴς τε τὴν Ἑλλάδα καὶ τὴν βάρβαρον·
καὶ τοῖς Ἀθηναίοις τὸ τεῖχος τὸ περὶ τὴν ἀκρόπολιν,
τὸ Πελαργικὸν καλούμενον, τούτους περιβαλεῖν.
</p>
</div3>
</div2>
<div2 type="chapter" n="29">
<div3 type="section" n="1">
<p>
ἐμοὶ μέντοι δοκοῦσιν ἅπαντες ἁμαρτάνειν 
οἱ πεισθέντες ἓν καὶ τὸ αὐτὸ ἔθνος εἶναι τὸ
Τυρρηνικὸν καὶ τὸ Πελασγικόν. τῆς μὲν γὰρ ὀνομασίας
<milestone unit="reiskpage" n="76"/>ἀπολαῦσαί ποτε αὐτοὺς τῆς ἀλλήλων οὐδὲν
θαυμαστὸν ἦν, ἐπεὶ καὶ ἄλλα δή τινα ἔθνη, τὰ μὲν
Ἑλλήνων, τὰ δὲ βαρβάρων, ταὐτὸν ἔπαθεν, ὥσπερ τὸ 
Τρωικὸν καὶ τὸ Φρυγικὸν ἀγχοῦ οἰκοῦντα ἀλλήλων·
ʽπολλοῖς γέ τοι γένος ἓν ἄμφω ταῦτʼ ἐνομίσθη, κλήσει
διαλλάττον οὐ φύσεἰ καὶ οὐχ ἥκιστα τῶν ἄλλοθί
που συνωνυμίαις ἐπικερασθέντων καὶ τὰ ἐν Ἰταλίᾳ
</p>
</div3>
<div3 type="section" n="2">
<p>ἔθνη <del>τὸ αὐτὸ ἔπαθεν</del>. ἦν γὰρ δὴ χρόνος ὅτε καὶ 
Λατῖνοι καὶ Ὀμβρικοὶ καὶ Αὔσονες καὶ συχνοὶ ἄλλοι
Τυρρηνοὶ ὑφʼ Ἑλλήνων ἐλέγοντο, τῆς διὰ μακροῦ
τῶν ἐθνῶν οἰκήσεως ἀσαφῆ ποιούσης τοῖς πρόσω τὴν
ἀκρίβειαν· τήν τε Ῥώμην αὐτὴν πολλοὶ τῶν συγγραφέων
<pb id="v.1p.46"/>
Τυρρηνίδα πόλιν εἶναι ὑπέλαβον. ὀνομάτων
μὲν οὖν ἐναλλαγήν, ἐπεὶ καὶ βίων, πείθομαι τοῖς
ἔθνεσι γενέσθαι· κοινοῦ δὲ ἄμφω μετειληφέναι γένους
οὐ πείθομαι, πολλοῖς τε ἄλλοις καὶ μάλιστα ταῖς
<milestone unit="reiskpage" n="77"/>
φωναῖς αὐτῶν διηλλαγμέναις καὶ οὐδεμίαν ὁμοιότητα
σωζούσαις τεκμαιρόμενος.
</p>
</div3>
<div3 type="section" n="3">
<p>ʽκ̔αὶ γὰρ δὴ οὔτε Κροτωνιῆταἰ
ὥς φησιν Ἡρόδοτος ʽοὐδαμοῖσι τῶν νῦν σφεας
περιοικεόντων εἰσὶν ὁμόγλωσσοι οὔτε Πλακιηνοί,
σφίσι δʼ ὁμόγλωσσοι. δηλοῦσι δὲ ὅτι, τὸν ἠνείκαντο
γλώσσης χαρακτῆρα μεταβαίνοντες ἐς ταῦτα τὰ χωρία,
τοῦτον ἔχουσιν ἐν φυλακᾖ. καίτοι θαυμάσειεν ἄν
τις, εἰ Πλακιανοῖς μὲν τοῖς περὶ τὸν Ἑλλήσποντον
οἰκοῦσιν ὁμοίαν διάλεκτον εἶχον οἱ Κροτωνιᾶται,
ἐπειδὴ Πελασγοὶ ἦσαν ἀμφότεροι ἀρχῆθεν, Τυρρηνοῖς
δὲ τοῖς ἔγγιστα οἰκοῦσι μηδὲν ὁμοίαν. εἰ γὰρ τὸ
συγγενὲς τῆς ὁμοφωνίας αἴτιον ὑποληπτέον, θάτερον
δή που τῆς διαφωνίας·
</p>
</div3>
<div3 type="section" n="4">
<p>οὐ γὰρ δὴ κατά γε τὸ αὐτὸ
<milestone unit="reiskpage" n="78"/>
ἐγχωρεῖ νομίζειν τἀμφότερα. καὶ γὰρ δὴ τὸ μὲν ἕτερον
καὶ λόγον τινʼ ἂν εἶχε γενόμενον, τὸ δὴ τοὺς πρόσω
τὰς οἰκήσεις ἀπʼ ἀλλήλων ποιησαμένους ὁμοεθνεῖς
μηκέτι διασώζειν τὸν αὐτὸν τῆς διαλέκτου χαρακτῆρα
διὰ τὰς πρὸς τοὺς πέλας ὁμιλίας· τὸ δὲ τοὺς ἐν τοῖς
αὐτοῖς οἰκοῦντας χωρίοις μηδʼ ὁτιοῦν κατὰ τὴν φωνὴν
ἀλλήλοις ὁμολογεῖν ἐκ ταὐτοῦ φύντας γένους
οὐδένα λόγον ἔχει.
<pb id="v.1p.47"/>
</p>
</div3>
</div2>
<div2 type="chapter" n="30">
<div3 type="section" n="1">
<p>
τούτῳ μὲν δὴ τῷ τεκμηρίῳ χρώμενος
ἑτέρους εἶναι πείθομαι τῶν Τυρρηνῶν τοὺς Πελασγούς.
οὐ μὲν δὴ οὐδὲ Λυδῶν τοὺς Τυρρηνοὺς ἀποίκους
οἶμαι γενέσθαι· οὐδὲ γὰρ ἐκείνοις ὁμόγλωσσοί
εἰσιν, οὐδʼ ἔστιν εἰπεῖν ὡς φωνῇ μὲν οὐκέτι χρῶνται 
παραπλησίᾳ, ἄλλα δέ τινα διασώζουσι τῆς μητροπόλεως
<del>γῆς</del> μηνύματα. οὔτε γὰρ θεοὺς Λυδοῖς τοὺς
αὐτοὺς νομίζουσιν οὔτε νόμοις οὔτʼ ἐπιτηδεύμασι
κέχρηνται παραπλησίοις, ἀλλὰ κατά γε ταῦτα πλέον
Λυδῶν διαφέρουσιν ἢ Πελασγῶν.
</p>
</div3>
<div3 type="section" n="2">
<p>κινδυνεύουσι γὰρ
<milestone unit="reiskpage" n="79"/>τοῖς ἀληθέσι μᾶλλον ἐοικότα λέγειν <add>οἱ</add> μηδαμόθεν
ἀφιγμένον, ἀλλʼ ἐπιχώριον τὸ ἔθνος ἀποφαίνοντες,
ἐπειδὴ ἀρχαῖόν τε πάνυ καὶ οὐδενὶ ἄλλῳ γένει οὔτε
ὁμόγλωσσον οὔτε ὁμοδίαιτον  <add>ὂν</add> εὑρίσκεται. ὠνομάσθαι
δʼ ὑφʼ Ἑλλήνων αὐτὸ τῇ προσηγορίᾳ ταύτῃ οὐδὲν 
κωλύει, καὶ διὰ τὰς ἐν ταῖς τύρσεσιν οἰκήσεις καὶ
</p>
</div3>
<div3 type="section" n="3">
<p>ἀπʼ ἀνδρὸς δυνάστου. Ῥωμαῖοι μέντοι ἄλλαις αὐτὸ 
προσαγορεύουσιν ὀνομασίαις· καὶ γὰρ ἐπὶ τῆς χώρας,
ἐν ᾗ ποτε ᾤκησαν, Ἑτρουρίας προσαγορευομένης
Ἑτρούσκους καλοῦσι τοὺς ἀνθρώπους· καὶ ἐπὶ τῆς 
ἐμπειρίας τῶν περὶ τὰ θεῖα σεβάσματα λειτουργιῶν,
διαφέροντας εἰς αὐτὴν ἑτέρων, νῦν μὲν Τούσκους ἀσαφέστερον,
<pb id="v.1p.48"/>
πρότερον δʼ ἀκριβοῦντες τοὔνομα ὥσπερ Ἕλληνες
Θυοσκόους ἐκάλουν· αὐτοὶ μέντοι σφᾶς αὐτοὺς
<milestone unit="reiskpage" n="80"/>
ἐπὶ τῶν ἡγεμόνων τινὸς Ῥασέννα τὸν αὐτὸν ἐκείνῳ
</p>
</div3>
<div3 type="section" n="4">
<p>τρόπον ὀνομάζουσι. πόλεις δὲ ἅστινας ᾤκισαν οἱ
Τυρρηνοὶ, καὶ πολιτευμάτων οὕς2τινας κατεστήσαντο
κόσμους, δύναμίν τε ὁπόσην οἱ σύμπαντες καὶ ἔργα
εἴ τινα μνήμης ἄξια διεπράξαντο, τύχαις τε ὁποίαις
ἐχρήσαντο, ἐν ἑτέρῳ δηλωθήσεται λόγῳ.
</p>
</div3>
<div3 type="section" n="5">
<p>τὸ δʼ οὖν
Πελασγικὸν φῦλον, ὅσον μὴ διεφθάρη τε καὶ κατὰ
τὰς ἀποικίας διεσπάσθη, διέμεινε δὲ ὀλίγον ἀπὸ πολλοῦ,
μετὰ τῶν Ἀβοριγίνων πολιτευόμενον ἐν τούτοις
ὑπελείφθη τοῖς χωρίοις, ὅπου σὺν χρόνῳ τὴν Ῥώμην
οἱ ἔκγονοι αὐτῶν σὺν τοῖς ἄλλοις ἐπολίσαντο. καὶ
τὰ μὲν ὑπὲρ τοῦ Πελασγικοῦ γένους μυθολογούμενα
τοιάδε ἐστί.
</p>
</div3>
</div2>
<div2 type="chapter" n="31">
<div3 type="section" n="1">
<p>
μετὰ δὲ οὐ πολὺν χρόνον στόλος ἄλλος
Ἑλληνικὸς εἰς ταῦτα τὰ χωρία τῆς Ἰταλίας κατάγεται,
ἑξηκοστῷ μάλιστα ἔτει πρότερον τῶν Τρωικῶν, ὡς
αὐτοὶ Ῥωμαῖοι λέγουσιν, ἐκ Παλλαντίου πόλεως Ἀρκαδικῆς
ἀναστάς. ἡγεῖτο δὲ τῆς ἀποικίας Εὔανδρος
<milestone unit="reiskpage" n="81"/>
Ἑρμοῦ λεγόμενος καὶ νύμφης τινὸς Ἀρκάσιν ἐπιχωρίας,
ἣν οἱ μὲν Ἕλληνες Θέμιν εἶναι λέγουσι καὶ
θεοφόρητον ἀποφαίνουσιν, οἱ δὲ τὰς Ῥωμαϊκὰς συγγράψαντες
<pb id="v.1p.49"/>
ἀρχαιολογίας τῇ πατρίῳ γλώσσῃ Καρμέντην
ὀνομάζουσιν· εἴη δʼ ἂν Ἑλλάδι φωνῇ Θεσπιῳδὸς τῇ
νύμφῃ τοὔνομα· τὰς μὲν γὰρ ᾠδὰς καλοῦσι Ῥωμαῖοι
κάρμινα, τὴν δὲ γυναῖκα ταύτην ὁμολογοῦσι δαιμονίῳ
πνεύματι κατάσχετον γενομένην τὰ μέλλοντα 
συμβαίνειν τῷ πλήθει διʼ ᾠδῆς προλέγειν.
</p>
</div3>
<div3 type="section" n="2">
<p>ὁ δὲ στόλος 
οὗτος οὐκ ἀπὸ τοῦ κοινοῦ τῆς γνώμης ἐπέμφθη,
ἀλλὰ στασιάσαντος τοῦ δήμου τὸ ἐλαττωθὲν μέρος
<milestone unit="reiskpage" n="82"/>ἑκούσιον ὑπεξῆλθεν. ἐτύγχανε δὲ τότε τὴν βασιλείαν
τῶν Ἀβοριγίνων παρειληφὼς Φαῦνος, Ἄρεος ὥς φασιν 
ἀπόγονος, ἀνὴρ μετὰ τοῦ δραστηρίου καὶ συνετὸς,
καὶ αὐτὸν ὡς τῶν ἐπιχωρίων τινὰ Ῥωμαῖοι δαιμόνων
θυσίαις καὶ ᾠδαῖς γεραίρουσιν. οὗτος ὁ ἀνὴρ
δεξάμενος κατὰ πολλὴν φιλότητα τοὺς Ἀρκάδας ὀλίγους
ὄντας, δίδωσιν αὐτοῖς τῆς αὑτοῦ χώρας ὁπόσην 
ἐβούλοντο.
</p>
</div3>
<div3 type="section" n="3">
<p>οἱ δὲ Ἀρκάδες, ὡς ἡ Θέμις αὐτοῖς ἐπιθειάζουσα 
ἔφραζεν, αἱροῦνται λόφον ὀλίγον ἀπέχοντα
τοῦ Τεβέριος, ὅς ἐστι νῦν ἐν μέσῳ μάλιστα τῆς Ῥωμαίων
πόλεως, καὶ κατασκευάζονται πρὸς αὐτῷ κώμην
βραχεῖαν, δυσὶ ναυτικοῖς πληρώμασιν ἐν οἷς 
ἀπανέστησαν τῆς Ἑλλάδος ἀποχρῶσαν, ἣν ἔμελλε τὸ
πεπρωμένον σὺν χρόνῳ θήσειν ὅσην οὔθʼ Ἑλλάδα
πόλιν οὔτε βάρβαρον κατά τε οἰκήσεως μέγεθος καὶ
κατὰ δυναστείας ἀξίωσιν καὶ τὴν ἄλλην ἅπασαν εὐτυχίαν,
<pb id="v.1p.50"/>
χρόνον τε ὁπόσον ἂν ὁ θνητος αἰὼν ἀντέχῃ
<milestone unit="reiskpage" n="83"/>
</p>
</div3>
<div3 type="section" n="4">
<p>πόλεων μάλιστα πασῶν μνημονευθησομένην. ὄνομα
δὲ τῷ πολίσματι τούτῳ τίθενται Παλλάντιον ἐπὶ τῆς
ἐν Ἀρκαδίᾳ σφῶν μητροπόλεως· νῦν μέντοι Παλάτιον
ὑπὸ Ῥωμαίων λέγεται συγχέαντος τοῦ χρόνου τὴν
ἀκρίβειαν καὶ παρέχει πολλοῖς ἀτόπων ἐτυμολογιῶν ἀφορμάς·
</p>
</div3>
</div2>
<div2 type="chapter" n="32">
<div3 type="section" n="1">
<p>
ὡς δέ τινες ἱστοροῦσιν, ὧν ἐστι καὶ Πολύβιος
ὁ Μεγαλοπολίτης, ἐπί τινος μειρακίου Πάλλαντος
αὐτόθι τελευτήσαντος· τοῦτον δὲ Ἡρακλέους
εἶναι παῖδα καὶ Λαύνας τῆς Εὐάνδρου θυγατρός·
χώσαντα δʼ αὐτῷ τὸν μητροπάτορα τάφον ἐπὶ τῷ λόφῳ
Παλλάντιον ἐπὶ τοῦ μειρακίου τὸν τόπον ὀνομάσαι.
</p>
</div3>
<div3 type="section" n="2">
<p>ἐγὼ μέντοι οὔτε τάφον ἐθεασάμην ἐν Ῥώμῃ Πάλλαντος
οὔτε χοὰς ἔμαθον ἐπιτελουμένας οὔτε ἄλλο
τῶν τοιουτοτρόπων οὐδὲν ἠδυνήθην ἰδεῖν, καίτοι
<milestone unit="reiskpage" n="84"/>
γε οὐκ ἀμνήστου τῆς οἰκίας ταύτης ἀφειμένης οὐδʼ
ἀμοίρου τιμῶν αἷς τὸ δαιμόνιον γένος ὑπʼ ἀνθρώπων
γεραίρεται. καὶ γὰρ Εὐάνδρῳ θυσίας ἔμαθον ὑπὸ
Ῥωμαίων ἐπιτελουμένας ὁσέτη δημοσίᾳ καὶ Καρμέντῃ,
καθάπερ τοῖς λοιποῖς ἥρωσι καὶ δαίμοσι, καὶ βωμοὺς
ἐθεασάμην ἱδρυμένους, Καρμέντῃ μὲν ὑπὸ τῷ
καλουμένῳ Καπιτωλίῳ παρὰ ταῖς Καρμεντίσι πύλαις,
Εὐάνδρῳ δὲ πρὸς ἑτέρῳ τῶν λόφων Αὐεντίνῳ λεγομένῳ
τῆς Τριδύμου πύλης οὐ πρόσω· Πάλλαντι δὲ
</p>
</div3>
<div3 type="section" n="3">
<p>οὐδὲν οἶδα τούτων γινόμενον. οἱ δʼ οὖν Ἀρκάδες
<pb id="v.1p.51"/>
ὑπὸ τῷ λόφῳ συνοικισθέντες τά τε ἄλλα διεκόσμουν
τὸ κτίσμα τοῖς οἴκοθεν νομίμοις χρώμενοι καὶ ἱερὰ
ἱδρύονται, πρῶτον μὲν τῷ Λυκαίῳ Πανὶ τῆς Θέμιδος
ἐξηγουμένης ʽἈρκάσι γὰρ θεῶν ἀρχαιότατός τε καὶ
τιμιώτατος ὁ Πάνʼ χωρίον ἐξευρόντες ἐπιτήδειον, ὃ
<milestone unit="reiskpage" n="85"/>καλοῦσι Ῥωμαῖοι Λουπερκάλιον, ἡμεῖς δʼ ἂν εἴποιμεν
Λύκαιον.
</p>
</div3>
<div3 type="section" n="4">
<p>νῦν μὲν οὖν συμπεπολισμένων τῷ τεμένει 
τῶν πέριξ χωρίων δυσείκαστος γέγονεν ἡ παλαιὰ τοῦ
τόπου φύσις, ἦν δὲ τὸ ἀρχαῖον ὡς λέγεται σπήλαιον
ὑπὸ τῷ λόφῳ μέγα, δρυμῷ λασίῳ κατηρεφές, καὶ 
κρηνίδες ὑπὸ ταῖς πέτραις ἐμβύθιοι, ἥ τε προσεχὴς
τῷ κρημνῷ νάπη πυκνοῖς καὶ μεγάλοις δένδρεσιν
ἐπίσκιος.
</p>
</div3>
<div3 type="section" n="5">
<p>ἔνθα βωμὸν ἱδρυσάμενοι τῷ θεῷ τὴν πάτριον 
θυσίαν ἐπετέλεσαν, ἣν μέχρι τοῦ καθʼ ἡμᾶς
χρόνου Ῥωμαῖοι θύουσιν ἐν μηνὶ Φεβρουαρίῳ μετὰ 
τὰς χειμερίους τροπάς, οὐδὲν τῶν τότε γενομένων
μετακινοῦντες· ὁ δὲ τρόπος τῆς θυσίας ἐν τοῖς ἔπειτα
λεχθήσεται. ἐπὶ δὲ τῇ κορυφῇ τοῦ λόφου τὸ τῆς
Νίκης τέμενος ἐξελόντες θυσίας καὶ ταύτῃ κατεστήσαντο
διετησίους, ἃς καὶ ἐπʼ ἐμοῦ Ῥωμαῖοι ἔθυον. 
</p>
</div3>
</div2>
<div2 type="chapter" n="33">
<div3 type="section" n="1">
<p>
ταύτην δὲ Ἀρκάδες μυθολογοῦσι Πάλλαντος
εἶναι θυγατέρα τοῦ Λυκάονος· τιμὰς δὲ παρʼ
<milestone unit="reiskpage" n="86"/>ἀνθρώπων ἃς ἔχει νῦν Ἀθηνᾶς βουλήσει λαβεῖν,
γενομένην τῆς θεοῦ σύντροφον. δοθῆναι γὰρ εὐθὺς
ἀπὸ γονῆς τὴν Ἀθηνᾶν Πάλλαντι ὑπὸ Διὸς καὶ παρʼ 
ἐκείνῳ τέως εἰς ὥραν ἀφίκετο τραφῆναι. ἱδρύσαντο
<pb id="v.1p.52"/>
δὲ καὶ Δήμητρος ἱερὸν καὶ τὰς θυσίας αὐτῇ διὰ
γυναικῶν τε καὶ νηφαλίους ἔθυσαν, ὡς Ἕλλησι νόμος,
</p>
</div3>
<div3 type="section" n="2">
<p>ὧν οὐδὲν ὁ καθʼ ἡμᾶς ἤλλαξε χρόνος. ἀπέδειξαν δὲ
καὶ Ποσειδῶνι τέμενος Ἱππίῳ καὶ τὴν ἑορτὴν Ἱπποκράτεια
μὲν ὑπʼ Ἀρκάδων, Κωνσουάλια δὲ ὑπὸ Ῥωμαίων
λεγόμενα κατεστήσαντο, ἐν ᾗ παρὰ Ῥωμαίοις
ἐξ ἔθους ἐλινύουσιν ἔργων ἵπποι καὶ ὀρεῖς καὶ στέφονται
τὰς κεφαλὰς ἄνθεσι.
</p>
</div3>
<div3 type="section" n="3">
<p>πολλὰ δὲ καὶ ἄλλα τεμένη
καὶ βωμοὺς καὶ βρέτη θεῶν καθωσίωσαν, ἁγισμούς
τε καὶ θυσίας κατεστήσαντο πατρίους, αἳ μέχρι
<milestone unit="reiskpage" n="87"/>
τῶν κατʼ ἐμὲ χρόνων τὸν αὐτὸν ἐγίνοντο τρόπον. οὐ
θαυμάσαιμι δʼ ἂν εἰ καὶ παρεῖνταί τινες διαφυγοῦσαι
τὴν τῶν ἐπιγινομένων μνήμην ὑπὸ τοῦ πάνυ ἀρχαίου·
ἀλλʼ ἀποχρῶσί γε αἱ νῦν ἔτι γινόμεναι τεκμήρια
εἶναι τῶν Ἀρκαδικῶν ποτε νομίμων· λεχθήσεται
δὲ περὶ αὐτῶν ἐπὶ πλεῖον ἐν ἑτέροις.
</p>
</div3>
<div3 type="section" n="4">
<p>λέγονται δὲ καὶ
γραμμάτων Ἑλληνικῶν χρῆσιν εἰς Ἰταλίαν πρῶτοι
διακομίσαι νεωστὶ φανεῖσαν Ἀρκάδες καὶ μουσικὴν
τὴν διʼ ὀργάνων, ἃ δὴ λύραι τε καὶ τρίγωνα καὶ αὐλοὶ
καλοῦνται, τῶν προτέρων ὅτι μὴ σύριγξι ποιμενικαῖς
οὐδενὶ ἄλλῳ μουσικῆς τεχνήματι χρωμένων,
νόμους τε θέσθαι καὶ τὴν δίαιταν ἐκ τοῦ θηριώδους
ἐπὶ πλεῖστον εἰς ἡμερότητα μεταγαγεῖν τέχνας τε καὶ
ἐπιτηδεύματα καὶ ἄλλα πολλά τινα ὠφελήματα εἰς τὸ
<milestone unit="reiskpage" n="86a"/>
<pb id="v.1p.53"/>
κοινὸν καταθεῖναι, καὶ διὰ ταῦτα πολλῆς ἐπιμελείας
τυγχάνειν πρὸς τῶν ὑποδεξαμένων.
</p>
</div3>
<div3 type="section" n="5">
<p>τοῦτο δεύτερον 
ἔθνος Ἑλληνικὸν μετὰ Πελασγοὺς ἀφικόμενον εἰς
Ἰταλίαν κοινὴν ἔσχε μετὰ τὴν  <add>τῶν</add> Ἀβοριγίνων οἴκησιν
ἐν τῷ κρατίστῳ τῆς Ῥώμης ἱδρυσάμενον χωρίῳ. </p>
</div3>
</div2>
<div2 type="chapter" n="34">
<div3 type="section" n="1">
<p>
ὀλίγοις δʼ ὕστερον ἔτεσι μετὰ τοὺς
Ἀρκάδας ἄλλος εἰς Ἰταλίαν ἀφικνεῖται στόλος Ἑλληνικὸς
ἄγοντος Ἡρακλέους, ὃς Ἰβηρίαν καὶ τὰ μέχρι
δυσμῶν ἡλίου πάντα χειρωσάμενος ἧκεν. ἐξ ὧν τινες
Ἡρακλέα παραιτησάμενοι τῆς πραγματείας ἀφεθῆναι, 
περὶ ταῦτα τὰ χωρία ὑπέμειναν καὶ πολίζονται λόφον
ἐπιτήδειον εὑρόντες, τρισταδίῳ δὲ μάλιστα μήκει τοῦ
Παλλαντίου διειργόμενον, ὅς νῦν μὲν Καπιτωλῖνος
ὀνομάζεται, ὑπὸ δὲ τῶν τότε ἀνθρώπων Σατόρνιος
ἐλέγετο, ὥσπερ ἂν εἴποι τις Ἑλλάδι φωνῇ Κρόνιος.
</p>
</div3>
<div3 type="section" n="2">
<p>τῶν δὲ ὑπολειφθέντων οἱ μὲν πλείους ἦσαν Πελοποννήσιοι, 
Φενεᾶταί τε καὶ Ἐπειοὶ <del>οἱ</del> ἐξ Ἤλιδος, οἷς
οὐκέτι πόθος ἦν τῆς οἴκαδε ὁδοῦ διαπεπορθημένης
<milestone unit="reiskpage" n="87a"/>αὐτοῖς τῆς πατρίδος ἐν τῷ πρὸς Ἡρακλέα πολέμῳ,
ἐμέμικτο δέ τι καὶ Τρωικὸν αὐτοῖς τῶν ἐπὶ Λαομέδοντος 
αἰχμαλώτων ἐξ Ἰλίου γενομένων ὅτε τῆς πόλεως
Ἡρακλῆς ἐκράτησε. δοκεῖ δέ μοι καὶ τοῦ ἄλλου
στρατοῦ πᾶν, εἴ τι καματηρὸν ἢ τῇ πλάνῃ ἀχθόμενον
ἦν, ἄφεσιν τῆς στρατείας αἰτησάμενον ἐν τῷ χωρίῳ
</p>
</div3>
<div3 type="section" n="3">
<p>τῷδε ὑπομεῖναι. τὸ δὲ ὄνομα τῷ λόφῳ τινὲς μὲν 
<pb id="v.1p.54"/>
ὥσπερ ἔφην ἀρχαῖον οἴονται εἶναι, καὶ διʼ αὐτὸ τοὺς
Ἐπειοὺς οὐχ ἥκιστα φιλοχωρῆσαι <add>τῷ λόφῳ</add> μνήμῃ
τοῦ ἐν Ἤλιδι Κρονίου λόφου, ὅς ἐστιν ἐν τῇ Πισάτιδι
γῇ ποταμοῦ πλησίον Ἀλφειοῦ, καὶ αὐτὸν ἱερὸν τοῦ
Κρόνου νομίζοντες Ἠλεῖοι θυσίαις καὶ ἄλλαις τιμαῖς
συνιόντες γεραίρουσιν ἐν ὡρισμένοις χρόνοις.
</p>
</div3>
<div3 type="section" n="4">
<p>Εὔξενος
δὲ ποιητὴς ἀρχαῖος καὶ ἄλλοι τινὲς τῶν Ἰταλικῶν
μυθογράφων ὑπʼ αὐτῶν οἴονται Πισατῶν διὰ τὴν
ὁμοιότητα τοῦ παρὰ σφίσι Κρονίου τεθῆναι τῷ τόπῳ
τοὔνομα, καὶ τὸν βωμὸν τῷ Κρόνῳ τοὺς Ἐπειοὺς
<milestone unit="reiskpage" n="88"/>
ἱδρύσασθαι μεθʼ Ἡρακλέους, ὃς ἔτι καὶ νῦν διαμένει
παρὰ τῇ ῥίζῃ τοῦ λόφου κατὰ τὴν ἄνοδον τὴν ἀπὸ
τῆς ἀγορᾶς φέρουσαν εἰς τὸ Καπιτώλιον, τήν τε θυσίαν,
ἣν καὶ ἐπʼ ἐμοῦ Ῥωμαῖοι ἔθυον φυλάττοντες
τὸν Ἑλληνικὸν νόμον, ἐκείνους εἶναι τοὺς καταστησαμένους.
</p>
</div3>
<div3 type="section" n="5">
<p>ὡς δʼ ἐγὼ συμβαλλόμενος εὑρίσκω, καὶ πρὶν
Ἡρακλέα ἐλθεῖν εἰς Ἰταλίαν ἱερὸς ἦν ὁ τόπος τοῦ
Κρόνου καλούμενος ὑπὸ τῶν ἐπιχωρίων Σατόρνιος,
καὶ ἡ ἄλλη δὲ ἀκτὴ σύμπασα ἡ νῦν Ἰταλία καλουμένη
τῷ θεῷ τούτῳ ἀνέκειτο, Σατορνία πρὸς τῶν ἐνοικούντων
ὀνομαζομένη, ὡς ἔστιν εὑρεῖν ἔν τε Σιβυλλείοις
τισὶ λογίοις καὶ ἄλλοις χρηστηρίοις ὑπὸ τῶν
θεῶν δεδομένοις εἰρημένον, ἱερά τε πολλαχῇ τῆς χώρας
ἐστὶν ἱδρυμένα τῷ θεῷ καὶ πόλεις τινὲς οὕτως
ὥσπερ ἡ σύμπασα τότε ἀκτὴ ὀνομαζόμεναι χῶροί τε
<pb id="v.1p.55"/>
πολλοὶ τοῦ δαίμονος ἐπώνυμοι καὶ μάλιστα οἱ σκόπελοι
καὶ τὰ μετέωρα·
</p>
</div3>
</div2>
<div2 type="chapter" n="35">
<div3 type="section" n="1">
<p>
Ἰταλία δὲ ἀνὰ χρόνον ὠνομάσθη ἐπʼ ἀνδρὸς
δυνάστου ὄνομα Ἰταλοῦ. τοῦτον δέ φησιν Ἀντίοχος
ὁ Συρακούσιος ἀγαθὸν καὶ σοφὸν γεγενημένον
<milestone unit="reiskpage" n="89"/>καὶ τῶν πλησιοχώρων τοὺς μὲν λόγοις ἀναπείθοντα,
τοὺς δὲ βίᾳ προσαγόμενον, ἅπασαν ὑφʼ ἑαυτῷ ποιήσασθαι
τὴν γῆν ὅση ἐντὸς ἦν τῶν κόλπων τοῦ τε
Ναπητίνου καὶ τοῦ Σκυλλητίνου· ἣν δὴ πρώτην κληθῆναι
Ἰταλίαν ἐπὶ τοῦ Ἰταλοῦ. ἐπεὶ δὲ ταύτης καρτερὸς 
ἐγένετο καὶ ἀνθρώπους πολλοὺς εἶχεν ὑπηκόους
αὑτῷ, αὐτίκα τῶν ἐχομένων ἐπορέγεσθαι καὶ πόλεις
συνάγεσθαι πολλάς· εἶναι δʼ αὐτὸν Οἴνωτρον τὸ γένος.
</p>
</div3>
<div3 type="section" n="2">
<p>Ἑλλάνικος δὲ ὁ Λέσβιός φησιν Ἡρακλέα τὰς Γηρυόνου 
βοῦς ἀπελαύνοντα εἰς Ἄργος, ἐπειδή τις αὐτῷ 
δάμαλις ἀποσκιρτήσας τῆς ἀγέλης ἐν Ἰταλίᾳ ἐόντι
ἤδη φεύγων διῆρε τὴν ἀκτὴν καὶ τὸν μεταξὺ διανηξάμενος
πόρον τῆς θαλάττης εἰς Σικελίαν ἀφίκετο,
ἐρόμενον ἀεὶ τοὺς ἐπιχωρίους καθʼ οὓς ἑκάστοτε γίνοιτο
<milestone unit="reiskpage" n="90"/>διώκων τὸν δάμαλιν, εἴ πη τις αὐτὸν ἑωρακὼς 
εἴη, τῶν τῇδε ἀνθρώπων Ἑλλάδος μὲν γλώττης ὀλίγα
συνιέντων, τῇ δὲ πατρίῳ φωνῇ κατὰ τὰς μηνύσεις
τοῦ ζῴου καλούντων τὸν δάμαλιν οὐίτουλον, ὥσπερ
καὶ νῦν λέγεται, ἐπὶ τοῦ ζῴου τὴν χώραν ὀνομάσαι
<pb id="v.1p.56"/>
</p>
</div3>
<div3 type="section" n="3">
<p>πᾶσαν ὅσην ὁ δάμαλις διῆλθεν Οὐιτουλίαν. μεταπεσεῖν
δὲ ἀνὰ χρόνον τὴν ὀνομασίαν εἰς τὸ νῦν σχῆμα
οὐδὲν θαυμαστόν, ἐπεὶ καὶ τῶν Ἑλληνικῶν πολλὰ
τὸ παραπλήσιον πέπονθεν ὀνομάτων. πλὴν εἴτε ὡς
Ἀντίοχός φησιν ἐπʼ ἀνδρὸς ἡγεμόνος, ὅπερ ἴσως καὶ
πιθανώτερόν ἐστιν, εἴθʼ ὡς Ἑλλάνικος οἴεται ἐπὶ τοῦ
ταύρου τὴν ὀνομασίαν ταύτην ἔσχεν, ἐκεῖνό γε ἐξ
ἀμφοῖν δῆλον, ὅτι κατὰ τὴν Ἡρακλέους ἡλικίαν ἢ
μικρῷ πρόσθεν οὕτως ὠνομάσθη. τὰ δὲ πρὸ τούτων
Ἕλληνες μὲν Ἑσπερίαν καὶ Αὐσονίαν αὐτὴν ἐκάλουν,
οἱ δʼ ἐπιχώριοι Σατορνίαν, ὡς εἴρηταί μοι πρότερον.
</p>
</div3>
</div2>
<div2 type="chapter" n="36">
<div3 type="section" n="1">
<p>
ἔστι δέ τις καὶ ἕτερος λόγος ὑπὸ τῶν
ἐπιχωρίων μυθολογούμενος, ὡς πρὸ τῆς Διὸς ἀρχῆς
ὁ Κρόνος ἐν τῇ γῇ ταύτῃ δυναστεύσειε, καὶ ὁ λεγόμενος
ἐπʼ ἐκείνου βίος ἅπασι δαψιλὴς ὁπόσοις ὧραι
<milestone unit="reiskpage" n="91"/>
φύουσιν οὐ παρʼ ἄλλοις μᾶλλον ἢ παρὰ σφίσι γένοιτο.
</p>
</div3>
<div3 type="section" n="2">
<p>καὶ εἴ τις ἄλλως ἀφελῶν τὸ μυθῶδες τοῦ λόγου χώρας
ἀρετὴν ἐξετάζειν ἐθελήσειεν, ἐξ ἧς γένος τὸ ἀνθρώπων
πλείστας εὐφροσύνας ἐκαρπώσατο γενόμενον εὐθὺς
εἴτʼ ἐκ γῆς ὡς ὁ παλαιὸς ἔχει λόγος, εἴτʼ ἄλλως πως,
οὐκ ἂν εὕροι ταύτης τινὰ ἐπιτηδειοτέραν. ὡς γὰρ μία
γῆ πρὸς ἑτέραν κρίνεσθαι τοσαύτην τὸ μέγεθος, οὐ
μόνον τῆς Εὐρώπης, ἀλλὰ καὶ τῆς ἄλλης ἁπάσης κρατίστη
κατʼ ἐμὴν δόξαν ἐστὶν Ἰταλία.
</p>
</div3>
<div3 type="section" n="3">
<p>καίτοι με οὐ λέληθεν
ὅτι πολλοῖς οὐ πιστὰ δόξω λέγειν, ἐνθυμουμένοις
Αἴγυπτόν τε καὶ Λιβύην καὶ Βαβυλῶνα καὶ εἰ
δή τινες ἄλλοι χῶροί εἰσιν εὐδαίμονες· ἀλλʼ ἐγὼ τὸν
<pb id="v.1p.57"/>
<milestone unit="reiskpage" n="92"/>ἐκ γῆς πλοῦτον οὐκ ἐν μιᾷ τίθεμαι καρπῶν ἰδέᾳ οὐδʼ
εἰσέρχεταί με ζῆλος οἰκήσεως, ἐν ᾗ μόνον εἰσὶν ἄρουραι
πίονες, τῶν δʼ ἄλλων οὐδὲν ἢ βραχύ τι χρησίμων,
ἀλλʼ ἥτις ἂν εἴη πολυαρκεστάτη τε καὶ τῶν
ἐπεισάκτων ἀγαθῶν ἐπὶ τὸ πολὺ ἐλάχιστον δεομένη, 
ταύτην κρατίστην εἶναι λογίζομαι. τοῦτο δὲ τὸ παμφόρον
καὶ πολυωφελὲς παρʼ ἡντινοῦν ἄλλην γῆν Ἰταλίαν ἔχειν πείθομαι.
</p>
</div3>
</div2>
<div2 type="chapter" n="37">
<div3 type="section" n="1">
<p>
οὐ γὰρ ἀρούρας μὲν ἀγαθὰς ἔχει καὶ
πολλάς, ἄδενδρος δʼ ἐστὶν ὡς σιτοφόρος· οὐδʼ αὖ 
φυτὰ μὲν ἱκανὴ παντοῖα θρέψασθαι, σπείρεσθαι δʼ
ὡς δενδρῖτις ὀλιγόκαρπος· οὐδʼ ἄμφω μὲν ταῦτα
παρέχειν δαψιλής, προβατεύεσθαι δʼ ἀνεπιτήδειος· οὐδʼ
ἄν τις αὐτὴν φαίη πολύκαρπον μὲν εἶναι <add>καὶ πολύδενδρον</add>
καὶ πολύβοτον, ἐνδιαίτημα δʼ ἀνθρώποις ὑπάρχειν 
ἄχαρι· ἀλλʼ ἔστι πάσης ὡς εἰπεῖν ἡδονῆς τε καὶ
</p>
</div3>
<div3 type="section" n="2">
<p>ὠφελείας ἔκπλεως. ποίας μὲν γὰρ λείπεται σιτοφόρου 
μὴ ποταμοῖς, ἀλλὰ τοῖς οὐρανίοις ὕδασιν ἀρδομένης τὰ
καλούμενα Καμπανῶν πεδία, ἐν οἷς ἐγὼ καὶ τρικάρπους
<milestone unit="reiskpage" n="93"/>ἐθεασάμην ἀρούρας θερινὸν ἐπὶ χειμερινῷ καὶ μετοπωρινὸν 
ἐπὶ θερινῷ σπόρον ἐκφερούσας; ποίας δʼ
ἐλαιοφόρου τὰ Μεσσαπίων καὶ Δαυνίων καὶ Σαβίνων
καὶ πολλῶν ἄλλων γεώργια; ποίας δʼ οἰνοφύτου
Τυρρηνία καὶ Ἀλβανὴ καὶ  <add>τὰ</add> Φαλερίνων χωρία θαυμαστῶς
<pb id="v.1p.58"/>
ὡς φιλάμπελα καὶ διʼ ἐλαχίστου πόνου πλείστους
ἅμα καὶ κρατίστους καρποὺς ἐξενεγκεῖν εὔπορα;
</p>
</div3>
<div3 type="section" n="3">
<p>χωρὶς δὲ τῆς ἐνεργοῦ πολλὴν μὲν ἄν τις εὕροι τὴν
εἰς ποίμνας ἀνειμένην αὐτῆς, πολλὴν δὲ τὴν αἰγινόμον,
ἔτι δὲ πλείω καὶ θαυμασιωτέραν τὴν ἱπποφορβόν
τε καὶ βουκολίδα· ἡ γὰρ ἕλειος καὶ λειμωνία
βοτάνη δαψιλὴς οὖσα τῶν τε ὀργάδων ἡ δροσερὰ
καὶ κατάρρυτος ἄπειρος ὅση θέρει νέμεται καὶ παρέχει
διὰ παντὸς εὐθενούσας τὰς ἀγέλας.
</p>
</div3>
<div3 type="section" n="4">
<p>πάντων δʼ
εἰσὶν οἱ δρυμοὶ θαυμασιώτατοι περί τε τὰ κρημνώδη
χωρία καὶ τὰς νάπας καὶ τοὺς ἀγεωργήτους λόφους,
ἐξ ὧν πολλῆς μὲν εὐποροῦσι καὶ καλῆς ὕλης ναυπηγησίμου,
πολλῆς δὲ τῆς εἰς τὰς ἄλλας ἐργασίας εὐθέτου.
<milestone unit="reiskpage" n="94"/>
καὶ τούτων οὐδὲν οὔτε δυσπόριστόν ἐστιν οὔτε
πρόσω τῆς ἀνθρωπίνης χρείας κείμενον, ἀλλʼ εὐκατέργαστα
καὶ ῥᾴδια παρεῖναι πάντα διὰ πλῆθος τῶν
ποταμῶν, οἳ διαρρέουσιν ἅπασαν τὴν ἀκτὴν καὶ ποιοῦσι
τάς τε κομιδὰς καὶ τὰς ἀμείψεις τῶν ἐκ γῆς
φυομένων λυσιτελεῖς.
</p>
</div3>
<div3 type="section" n="5">
<p>ἔχει δὲ ἡ γῆ καὶ νάματα θερμῶν
ὑδάτων ἐν πολλοῖς εὑρημένα χωρίοις, λουτρὰ παρασχεῖν
ἥδιστα καὶ νόσους ἰάσασθαι χρονίους ἄριστα,
καὶ μέταλλα παντοδαπὰ καὶ θηρίων ἄγρας ἀφθόνους
καὶ θαλάττης φύσιν πολύγονον ἄλλα τε μυρία, τὰ μὲν
<pb id="v.1p.59"/>
εὔχρηστα, τὰ δὲ θαυμάσια, πάντων δὲ κάλλιστον,
ἀέρα κεκραμένον ταῖς ὥραις συμμέτρως, οἷον ἥκιστα
πημαίνειν κρυμῶν ὑπερβολαῖς ἢ θάλπεσιν ἐξαισίοις
καρπῶν τε γένεσιν καὶ ζῴων φύσιν.
</p>
</div3>
</div2>
<div2 type="chapter" n="38">
<div3 type="section" n="1">
<p>
οὐδὲν δὴ θαυμαστὸν ἦν τοὺς παλαιοὺς 
ἱερὰν ὑπολαβεῖν τοῦ Κρόνου τὴν χώραν ταύτην,
τὸν μὲν δαίμονα τοῦτον οἰομένους εἶναι πάσης
<milestone unit="reiskpage" n="95"/>εὐδαιμονίας δοτῆρα καὶ πληρωτὴν ἀνθρώποις, εἴτε
Κρόνον αὐτὸν δεῖ καλεῖν, ὡς Ἕλληνες ἀξιοῦσιν, εἴτε
Σάτουρνον, ὡς Ῥωμαῖοι, πᾶσαν δὲ περιειληφότα τὴν 
τοῦ κόσμου φύσιν, ὁποτέρως ἄν τις ὀνομάσῃ· τὴν δὲ
χώραν ταύτην ὁρῶντας ἔκπλεω πάσης εὐπορίας καὶ
χάριτος, ἧς τὸ θνητὸν ἐφίεται γένος, ἀξιοῦντας δὲ καὶ
θείῳ καὶ θνητῷ γένει τὸ πρόσφορον εἶναι πάντων
χωρίων ἁρμοδιώτατον, ὄρη μὲν καὶ νάπας Πανί, λειμῶνας 
δὲ καὶ τεθηλότα χωρία νύμφαις, ἀκτὰς δὲ καὶ
νήσους πελαγίοις δαίμοσι, τῶν δʼ ἄλλων, ὡς ἑκάστῳ
</p>
</div3>
<div3 type="section" n="2">
<p>τι θεῷ καὶ δαίμονι οἰκεῖον. λέγουσι δὲ καὶ τὰς θυσίας 
ἐπιτελεῖν τῷ Κρόνῳ τοὺς παλαιοὺς, ὥσπερ ἐν
Καρχηδόνι τέως ἡ πόλις διέμεινε καὶ παρὰ Κελτοῖς
<milestone unit="reiskpage" n="96"/>εἰς τόδε χρόνου γίνεται καὶ ἐν ἄλλοις τισὶ τῶν
ἑσπερίων ἐθνῶν ἀνδροφόνους, Ἡρακλέα δὲ παῦσαι
<pb id="v.1p.60"/>
τὸν νόμον τῆς θυσίας βουληθέντα τόν τε βωμὸν
ἱδρύσασθαι τὸν ἐπὶ τῷ Σατουρνίῳ καὶ κατάρξασθαι
θυμάτων ἁγνῶν ἐπὶ καθαρῷ πυρὶ ἁγιζομένων, ἵνα
δὲ μηδὲν εἴη τοῖς ἀνθρώποις ἐνθύμιον, ὡς πατρίων
ἠλογηκόσι θυσιῶν, διδάξαι τοὺς ἐπιχωρίους ἀπομειλιττομένους
τὴν τοῦ θεοῦ μῆνιν ἀντὶ τῶν ἀνθρώπων,
οὓς συμποδίζοντες καὶ τῶν χειρῶν ἀκρατεῖς ποιοῦντες
ἐρρίπτουν εἰς τὸ τοῦ Τεβέριος ῥεῖθρον, εἴδωλα
ποιοῦντας ἀνδρείκελα κεκοσμημένα τὸν αὐτὸν ἐκείνοις
τρόπον ἐμβαλεῖν εἰς τὸν ποταμόν, ἵνα δὴ τὸ
τῆς ὀττείας ὅ τι δή ποτε ἦν ἐν ταῖς ἁπάντων ψυχαῖς
παραμένον ἐξαιρεθῇ τῶν εἰκόνων τοῦ παλαιοῦ πάθους
ἔτι σωζομένων.
</p>
</div3>
<div3 type="section" n="3">
<p>τοῦτο δὲ καὶ μέχρις ἐμοῦ ἔτι
<milestone unit="reiskpage" n="97"/>
διετέλουν Ῥωμαῖοι δρῶντες μικρὸν ὕστερον ἐαρινῆς ἰσημερίας
ἐν μηνὶ Μαΐῳ ταῖς καλουμέναις εἰδοῖς, διχομηνίδα
βουλόμενοι ταύτην εἶναι τὴν ἡμέραν, ἐν ᾗ
προθύσαντες ἱερὰ τὰ κατὰ τοὺς νόμους οἱ καλούμενοι
Ποντίφικες, ἱερέων οἱ διαφανέστατοι, καὶ σὺν αὐτοῖς
αἱ τὸ ἀθάνατον πῦρ διαφυλάττουσαι παρθένοι
στρατηγοί τε καὶ τῶν ἄλλων πολιτῶν οὓς παρεῖναι
ταῖς ἱερουργίαις θέμις εἴδωλα μορφαῖς ἀνθρώπων
εἰκασμένα, τριάκοντα τὸν ἀριθμὸν ἀπὸ τῆς ἱερᾶς γεφύρας
βάλλουσιν εἰς τὸ ῥεῦμα τοῦ Τεβέριος, Ἀργείους
<pb id="v.1p.61"/>
</p>
</div3>
<div3 type="section" n="4">
<p>αὐτὰ καλοῦντες. ἀλλὰ γὰρ περὶ μὲν τῶν θυσιῶν καὶ 
τῶν ἄλλων ἱερουργιῶν, ἃς ἡ Ῥωμαίων πόλις συντελεῖ
κατά τε τὸν Ἑλληνικὸν καὶ τὸν ἐπιχώριον τρόπον ἐν
ἑτέρῳ λόγῳ δηλώσομεν, ἀπαιτεῖν δὲ ὁ παρὼν καιρὸς
<milestone unit="reiskpage" n="98"/>ἔοικε καὶ περὶ τῆς Ἡρακλέους ἀφίξεως εἰς Ἰταλίαν 
μετʼ ἐπιστάσεως πλείονος διελθεῖν καὶ εἴ τι λόγου
ἄξιον ἔδρασεν αὐτόθι μὴ παραλιπεῖν.
</p>
</div3>
</div2>
<div2 type="chapter" n="39">
<div3 type="section" n="1">
<p>
ἔστι δὲ τῶν ὑπὲρ τοῦ δαίμονος τοῦδε
λεγομένων τὰ μὲν μυθικώτερα, τὰ δʼ ἀληθέστερα.
ὁ μὲν οὖν μυθικὸς περὶ τῆς παρουσίας αὐτοῦ λόγος 
ὧδʼ ἔχει· ὡς δὴ κελευσθεὶς ὑπʼ Εὐρυσθέως Ἡρακλῆς
σὺν τοῖς ἄλλοις ἄθλοις καὶ τὰς Γηρυόνου βοῦς ἐξ
Ἐρυθείας εἰς Ἄργος ἀπελάσαι, τελέσας τὸν ἆθλον καὶ
τὴν οἴκαδε πορείαν ποιούμενος ἄλλῃ τε πολλαχῇ τῆς
Ἰταλίας ἀφίκετο καὶ τῆς Ἀβοριγίνων γῆς εἰς τὸ προσεχὲς 
τῷ Παλλαντίῳ χωρίον.
</p>
</div3>
<div3 type="section" n="2">
<p>εὑρὼν δὲ πόαν ἐν αὐτῷ 
βουκολίδα πολλὴν καὶ καλήν, τὰς μὲν βοῦς· ἀνῆκεν
εἰς νομὴν, αὐτὸς δὲ βαρυνόμενος ὑπο κόπου κατακλιθεὶς
ἔδωκεν αὑτὸν ὕπνῳ. ἐν δὲ τούτῳ λῃστής τις
ἐπιχώριος ὄνομα Κάκος περιτυγχάνει ταῖς βουσὶν 
ἀφυλάκτοις νεμομέναις καὶ αὐτῶν ἔρωτα ἴσχει. ως
δὲ τὸν Ἡρακλέα κοιμώμενον αὐτοῦ κατέμαθεν, ἁπάσας
μὲν οὐκ ἂν ᾤετο δύνασθαι λαθεῖν ἀπελάσας, καὶ
<milestone unit="reiskpage" n="99"/>ἅμα οὐδὲ ῥᾴδιον  <add>ὂν</add> τὸ πρᾶγμα κατεμάνθανεν· ὀλίγας
δέ τινας ἐξ αὐτῶν εἰς τὸ ἄντρον, ἐν ᾧ πλησίον ὄντι 
ἐτύγχανε τὴν δίαιταν ποιούμενος, ἀποκρύπτεται ἔμπαλιν
<pb id="v.1p.62"/>
τῆς κατὰ φύσιν τοῖς ζῴοις πορείας ἐπισπώμενος
ἑκάστην κατʼ οὐράν. τοῦτο δὲ αὐτῷ τῶν ἐλέγχων
ἀφανισμὸν ἐδύνατο παρασχεῖν ἐναντίας φανησομένης
τοῖς ἴχνεσι τῆς ὁδοῦ.
</p>
</div3>
<div3 type="section" n="3">
<p>ἀναστὰς δὲ μετʼ ὀλίγον ὁ
Ἡρακλῆς καὶ τὸν ἀριθμὸν ἐπιλεξάμενος τῶν βοῶν,
ὡς ἔμαθέ τινας ἐκλειπούσας, τέως μὲν ἠπόρει ποῦ
κεχωρήκασι καὶ ὡς πεπλανημένας ἀπὸ τῆς νομῆς
ἐμάστευεν ἀνὰ τὸν χῶρον· ὡς δʼ οὐχ εὕρισκεν ἐπὶ
τὸ σπήλαιον ἀφικνεῖται τοῖς μὲν ἴχνεσι διαρτώμενος,
οὐδὲν δὲ ἧττον οἰόμενος δεῖν διερευνήσασθαι τὸν
χῶρον. τοῦ δὲ Κάκου πρὸ τῆς θύρας ἑστῶτος καὶ οὔτʼ
ἰδεῖν τὰς βοῦς φάσκοντος ἐρομένῳ οὔτʼ ἐρευνᾶσθαι
ἐπιτρέποντος αἰτουμένῳ τούς τε πλησίον ὡς δεινὰ
<milestone unit="reiskpage" n="100"/>
πάσχοι ὑπὸ τοῦ ξένου ἐπιβοῶντος, ἀμηχανῶν ὁ Ἡρακλῆς
ὅ τι χρήσεται τῷ πράγματι εἰς νοῦν βάλλεται
προσελάσαι τῷ σπηλαίῳ τὰς ἄλλας βοῦς. ὡς δὲ ἄρα
τῆς συννόμου φωνῆς τε καὶ ὀσμῆς αἱ ἔντοσθεν ᾔσθοντο,
ἀντεμυκῶντο ταῖς ἔκτοσθεν καὶ ἐγεγόνει ἡ φωνὴ
</p>
</div3>
<div3 type="section" n="4">
<p>αὐτῶν κατήγορος τῆς κλοπῆς. ὁ μὲν οὖν Κάκος, ἐπειδὴ
περιφανὴς ἐγένετο κακουργῶν, τρέπεται πρὸς ἀλκὴν
καὶ τοὺς εἰωθότας αὐτῷ συναγραυλεῖν ἀνεκάλει·
Ἡρακλῆς δὲ ἀλοιῶν αὐτὸν τῷ ῥοπάλῳ κτείνει, καὶ
τὰς βοῦς ἐξαγαγών, ἐπειδὴ κακούργων ὑποδοχαῖς
εὔθετον ἑώρα τὸ χωρίον, ἐπικατασκάπτει τῇ καλαύροπι
<pb id="v.1p.63"/>
τὸ σπήλαιον. ἁγνίσας δὲ τῷ ποταμῷ τὸν φόνον
ἱδρύεται πλησίον τοῦ τόπου Διὸς Εὑρεσίου βωμόν,
ὅς ἐστι τῆς Ῥώμης παρὰ τῇ Τριδύμῳ πύλῃ, καὶ
θύει τῷ θεῷ δάμαλιν ἕνα τῆς εὑρέσεως τῶν βοῶν
χαριστήριον. ταύτην ἔτι καὶ εἰς ἐμὲ τὴν θυσίαν ἡ 
Ῥωμαίων πόλις συνετέλει, νομίμοις Ἑλληνικοῖς ἅπασιν
<milestone unit="reiskpage" n="101"/>ἐν αὐτῇ χρωμένη, καθάπερ ἐκεῖνος κατεστήσατο.
</p>
</div3>
</div2>
<div2 type="chapter" n="40">
<div3 type="section" n="1">
<p>
οἱ δὲ Ἀβοριγῖνες καὶ τῶν Ἀρκάδων οἱ
τὸ Παλλάντιον κατοικοῦντες, ὡς τοῦ τε Κάκου τὸν
θάνατον ἔγνωσαν καὶ τὸν Ἡρακλέα εἶδον, τῷ μὲν 
ἀπεχθόμενοι διὰ τὰς ἁρπαγάς, τοῦ δὲ τὴν ὄψιν ἐκπαγλούμενοι
θεῖόν τι χρῆμα ἐνόμισαν ὁρᾶν καὶ τοῦ
λῃστοῦ μέγα εὐτύχημα τὴν ἀποβολὴν ἐποιοῦντο. οἱ
δὲ πένητες αὐτῶν κλάδους δρεψάμενοι δάφνης, ἣ
πολλὴ περὶ τὸν τόπον ἐφύετο, ἐκεῖνόν τε καὶ αὑτοὺς 
ἀνέστεφον, ἧκον δὲ οἱ βασιλεῖς αὐτῶν ἐπὶ ξένια τὸν
Ἡρακλέα καλοῦντες. ὡς δὲ καὶ τοὔνομα καὶ τὸ γένος
αὐτοῦ καὶ τὰς πράξεις διεξιόντος ἔμαθον, ἐνεχείριζον
αὐτῷ τήν τε χώραν καὶ σφᾶς αὐτοὺς ἐπὶ φιλίᾳ.
</p>
</div3>
<div3 type="section" n="2">
<p>Εὔανδρος 
δὲ παλαίτερον ἔτι τῆς Θέμιδος ἀκηκοὼς διεξιούσης, 
ὅτι πεπρωμένον εἴη τὸν ἐκ Διὸς καὶ Ἀλκμήνης
γενόμενον Ἡρακλέα διαμείψαντα τὴν θνητὴν
φύσιν ἀθάνατον γενέσθαι διʼ ἀρετήν, ἐπειδὴ τάχιστα
<milestone unit="reiskpage" n="102"/>ὅστις ἦν ἐπύθετο, φθάσαι βουλόμενος ἅπαντας ἀνθρώπους
Ἡρακλέα θεῶν τιμαῖς πρῶτος ἱλασάμενος, 
βωμὸν αὐτοσχέδιον ὑπὸ σπουδῆς ἱδρύεται καὶ δάμαλιν
ἄζυγα θύει πρὸς αὐτῷ, τὸ θέσφατον ἀφηγησάμενος
Ἡρακλεῖ καὶ δεηθεὶς τῶν ἱερῶν κατάρξασθαι.
<pb id="v.1p.64"/>
</p>
</div3>
<div3 type="section" n="3">
<p>ἀγασθεὶς δὲ τοὺς ἀνθρώπους τῆς φιλοξενίας Ἡρακλῆς,
τὸν μὲν δῆμον ἑστιάσει ὑποδέχεται θύσας τῶν
βοῶν τινας καὶ τῆς ἄλλης λείας τὰς δεκάτας ἐξελών·
τοὺς δὲ βασιλεῖς χώρᾳ πολλῇ δωρεῖται Λιγύων τε καὶ
τῶν ἄλλων προσοίκων, ἧς μέγα ἐποιοῦντο ἄρχειν,
παρανόμους τινὰς ἐξ αὐτῆς ἐκβαλὼν ἀνθρώπους. λέγεται
δὲ πρὸς τούτοις, ὡς καὶ δέησίν τινα ποιήσαιτο
τῶν ἐπιχωρίων, ἐπειδὴ πρῶτοι θεὸν αὐτὸν ἐνόμισαν,
ὅπως ἀθανάτους αὐτῷ διαφυλάττωσι τὰς τιμὰς,
θύοντες μὲν ἄζυγα δάμαλιν ἀνὰ πᾶν ἔτος, ἁγιστεύοντες
δὲ τὴν ἱερουργίαν ἔθεσιν Ἑλληνικοῖς· καὶ ὡς
διδάξειεν αὐτοὺς τὰς θυσίας, ἵνα διὰ παντὸς αὐτῷ
κεχαρισμένα θύοιεν, οἴκους δύο τῶν ἐπιφανῶν παραλαβών.
</p>
</div3>
<div3 type="section" n="4">
<p>εἶναι δὲ τοὺς μαθόντας τότε τὴν Ἑλληνικὴν
ἱερουργίαν Ποτιτίους τε καὶ Πιναρίους, ἀφʼ ὧν τὰ γένη
διαμεῖναι μέχρι πολλοῦ τὴν ἐπιμέλειαν ποιούμενα
<milestone unit="reiskpage" n="103"/>
τῶν θυσιῶν, ὡς ἐκεῖνος κατεστήσατο, Ποτιτίων μὲν
ἡγουμένων τῆς ἱερουργίας καὶ τῶν ἐμπύρων ἀπαρχομένων,
Πιναρίων δὲ σπλάγχνων τε μετουσίας εἰργομένων
καὶ ὅσα ἄλλα ἐχρῆν ὑπʼ ἀμφοῖν γίνεσθαι
τὴν δευτέραν τιμὴν ἐχόντων. ταύτην δὲ αὐτοῖς προστεθῆναι
τὴν ἀτιμίαν ὀψίμου τῆς παρουσίας ἕνεκα,
ἐπειδὴ ἕωθεν αὐτοῖς κελευσθὲν ἥκειν ἐσπλαγχνευμένων
ἤδη τῶν ἱερῶν ἀφίκοντο.
</p>
</div3>
<div3 type="section" n="5">
<p>νῦν μέντοι οὐκέτι
τοῖς γένεσι τούτοις ἡ περὶ τὰς ἱερουργίας ἐπιμέλεια
ἀνάκειται, ἀλλὰ παῖδες ἐκ τοῦ δημοσίου ὠνητοὶ δρῶσιν
<pb id="v.1p.65"/>
αὐτάς. διʼ ἃς δὲ αἰτίας τὸ ἔθος μετέπεσε, καὶ
τίς ἡ τοῦ δαίμονος ἐπιφάνεια περὶ τὴν ἀλλαγὴν τῶν
ἱεροποιῶν ἐγένετο, ἐπειδὰν κατὰ τοῦτο γένωμαι τοῦ
</p>
</div3>
<div3 type="section" n="6">
<p>
<milestone unit="reiskpage" n="104"/>λόγου τὸ μέρος, διηγήσομαι. ὁ δὲ βωμός, ἐφʼ οὗ τὰς 
δεκάτας ἀπέθυσεν Ἡρακλῆς, καλεῖται μὲν ὑπὸ Ῥωμαίων 
Μέγιστος, ἔστι δὲ  <add>τῆς</add> Βοαρίας λεγομένης ἀγορᾶς πλησίον,
ἁγιστευόμενος εἰ καί τις ἄλλος ὑπὸ τῶν ἐπιχωρίων·
ὅρκοι τε γὰρ ἐπʼ αὐτῷ καὶ συνθῆκαι τοῖς βουλομένοις
βεβαίως τι διαπράττεσθαι καὶ δεκατεύσεις
χρημάτων γίνονται συχναὶ κατʼ εὐχάς· τῇ μέντοι κατασκευῇ 
πολὺ τῆς δόξης ἐστὶ καταδεέστερος· πολλαχῇ
δὲ καὶ ἄλλῃ τῆς Ἰταλίας ἀνεῖται τεμένη τῷ θεῷ, καὶ
βωμοὶ κατὰ πόλεις τε ἵδρυνται καὶ παρʼ ὁδούς, καὶ
σπανίως ἂν εὕροι τις Ἰταλίας χῶρον, ἔνθα μὴ τυγχάνει
<milestone unit="reiskpage" n="105"/>τιμώμενος ὁ θεός. ὁ μὲν οὖν μυθικὸς λόγος ὑπὲρ 
αὐτοῦ τοιός2δε παραδέδοται.
</p>
</div3>
</div2>
<div2 type="chapter" n="41">
<div3 type="section" n="1">
<p>
ὁ δʼ ἀληθέστερος, ᾧ πολλοὶ τῶν ἐν
ἱστορίας σχήματι τὰς πράξεις αὐτοῦ διηγησαμένων
ἐχρήσαντο, τοιός2δε· ὡς στρατηλάτης γενόμενος ἁπάντων
κράτιστος τῶν καθʼ ἑαυτὸν Ἡρακλῆς καὶ δυνάμεως 
πολλῆς ἡγούμενος ἅπασαν ἐπῆλθε τὴν ἐντὸς
Ὠκεανοῦ, καταλύων μὲν εἴ τις εἴη τυραννὶς βαρεῖα
καὶ λυπηρὰ τοῖς ἀρχομένοις ἢ πόλις ὑβρίζουσα καὶ
λωβωμένη τὰς πέλας ἢ μοναὶ ἀνθρώπων ἀνημέρῳ
<pb id="v.1p.66"/>
διαίτῃ καὶ ξενοκτονίαις ἀθεμίστοις χρωμένων, καθιστὰς
<milestone unit="reiskpage" n="106"/>
δὲ νομίμους βασιλείας καὶ σωφρονικὰ πολιτεύματα
καὶ βίων ἔθη φιλάνθρωπα καὶ κοινοπαθῆ· πρὸς
δὲ τούτοις Ἕλλησί τε βαρβάρους συγκεραννύμενος καὶ
θαλαττίοις ἠπειρώτας, οἳ τέως ἀπίστους καὶ ἀσυναλλάκτους
εἶχον ὁμιλίας, ἐρήμῳ τε γῇ πόλεις ἐνιδρυόμενος
καὶ ποταμοὺς ἐκτρέπων ἐπικλύζοντας πεδία
καὶ τρίβους ἐκτέμνων ἀβάτοις ὄρεσι καὶ τἆλλα
μηχανώμενος, ὡς ἅπασα γῆ καὶ θάλαττα κοινὴ ταῖς
 ἁπάντων χρείαις γενήσοιτο.
</p>
</div3>
<div3 type="section" n="2">
<p>ἀφίκετο δὲ εἰς Ἰταλίαν οὐ
μονόστολος οὐδὲ ἀγέλην βοῶν ἐπαγόμενος· ʽοὔτε γὰρ
ὁ χῶρος ἐν τρίβῳ τοῖς εἰς Ἄργος ἐξ Ἰβηρίας ἀνασκευαζομένοις,
οὔτε τοῦ διελθεῖν ἕνεκα τὴν χώραν
τοσαύτης ἂν ἠξιώθη τιμῆς·̓ ἀλλʼ ἐπὶ δουλώσει καὶ
ἀρχῇ τῶν τῇδε ἀνθρώπων στρατὸν ἄγων πολὺν Ἰβηρίαν
ἤδη κεχειρωμένος· διατρῖψαί τε αὐτόθι πλείω
χρόνον ἠναγκάσθη τοῦ τε ναυτικοῦ τῇ ἀπουσίᾳ, ἣ
ἐγένετο χειμῶνος ἐπιλαβόντος, καὶ τῷ μὴ πάντα τὰ
ἔθνη τὰ κατέχοντα Ἰταλίαν προσχωρῆσαι αὐτῷ ἑκούσια.
<milestone unit="reiskpage" n="107"/>
<pb id="v.1p.67"/>
</p>
</div3>
<div3 type="section" n="3">
<p>χωρὶς γὰρ τῶν ἄλλων βαρβάρων τὸ Λιγύων γένος 
πολὺ καὶ μάχιμον, ἐπὶ ταῖς παρόδοις τῶν Ἀλπείων
ὀρῶν ἱδρυμένον, ἀποκωλύειν ὅπλοις τὰς εἰς2βολὰς αὐτοῦ
τὰς εἰς Ἰταλίαν ἐπεχείρησεν, ἔνθα μέγιστος ἀγὼν
τοῖς Ἕλλησιν ἐγένετο πάντων αὐτοὺς ἐπιλειπόντων 
ἐν τῇ μάχῃ τῶν βελῶν. δηλοῖ δὲ τὸν πόλεμον τόνδε
τῶν ἀρχαίων ποιητῶν Αἰσχύλος ἐν Προμηθεῖ λυομένῳ.
πεποίηται γὰρ αὐτῷ ὁ Προμηθεὺς Ἡρακλεῖ τά
τε ἄλλα προλέγων, ὡς ἕκαστον αὐτῷ τι συμβήσεσθαι
ἔμελλε κατὰ τὴν ἐπὶ Γηρυόνην στρατείαν, καὶ δὴ καὶ 
περὶ τοῦ Λιγυστικοῦ πολέμου ὡς οὐ ῥᾴδιος ὁ ἀγὼν
ἔσται διηγούμενος. τὰ δὲ ποιήματα ὧδʼ ἔχει·
<quote rend="blockquote">
<lb/>ἥξεις δὲ Λιγύων εἰς ἀτάρβητον στρατὸν,
<lb/>ἔνθʼ οὐ μάχης, σάφʼ οἶδα, καὶ θοῦρός περ ὢν
<milestone unit="reiskpage" n="108"/>μέμψει. πέπρωται γάρ σε καὶ βέλη λιπεῖν. 
</quote>
</p>
</div3>
</div2>
<div2 type="chapter" n="42">
<div3 type="section" n="1">
<p>
ἐπειδὴ δὲ τούτους καταστρεψάμενος τῶν
παρόδων ἐκράτησεν, οἱ μέν τινες ἑκούσιοι παρεδίδοσαν
αὐτῷ τὰς πόλεις, μάλιστα δὲ ὅσοι ἀπὸ τοῦ Ἑλληνικοῦ
γένους ἦσαν ἢ δυνάμεις οὐκ εἶχον ἀξιοχρέους,
οἱ δὲ πλείους ἐκ πολέμου καὶ πολιορκίας παρίσταντο.
</p>
</div3>
<div3 type="section" n="2">
<p>ἐν δὴ τούτοις  <add>τοῖς</add> μάχῃ κρατηθεῖσι καὶ τὸν ὑπὸ 
Ῥωμαίων μυθολογούμενον Κάκον, δυνάστην τινὰ κομιδῇ
βάρβαρον καὶ ἀνθρώπων ἀνημέρων ἄρχοντα, γενέσθαι
φασὶν αὐτῷ διάφορον, ἐρυμνοῖς χωρίοις ἐπικαθήμενον
καὶ διὰ ταῦτα τοῖς πλησιοχώροις ὄντα λυπηρόν. 
<pb id="v.1p.68"/>
ὃς ἐπειδὴ καταστρατοπεδεύσαντα τὸν Ἡρακλέα
ἔμαθεν ἐν τῷ προσεχεῖ πεδίῳ, λῃστρικῶς διασκευασάμενος
ἐπιδρομῇ αἰφνιδίῳ ἐχρήσατο κατακοιμωμένου
τοῦ στρατοῦ καὶ τῆς λείας ὅσῃ ἐπέτυχεν ἀφυλάκτῳ
</p>
</div3>
<div3 type="section" n="3">
<p> περιβαλόμενος ἀπήλασεν. ὕστερον δὲ κατακλεισθεὶς
ὑπὸ τῶν Ἑλλήνων εἰς πολιορκίαν, τά τε φρούρια
κατὰ κράτος ἁλόντʼ ἐπεῖδε καὶ αὐτὸς ἐν τοῖς ἐρύμασιν
ἀνῃρέθη. τῶν δὲ φρουρίων αὐτοῦ κατασκαφέντων
τὰ πέριξ χωρία οἱ συνεξελθόντες Ἡρακλεῖ κατὰ σφᾶς
<milestone unit="reiskpage" n="109"/>
ἕτεροι παρέλαβον Ἀρκάδες τέ τινες οἱ σὺν Εὐάνδρῳ καὶ
Φαῦνος ὁ τῶν Ἀβοριγίνων βασιλεύς. εἰκάσειε δʼ ἄν
τις καὶ τοὺς ὑπομείναντας αὐτόθι τῶν Ἑλλήνων
Ἐπειοὺς καὶ τοὺς ἐκ Φενεοῦ Ἀρκάδας καὶ Τρῶας ἐπὶ
</p>
</div3>
<div3 type="section" n="4">
<p>φυλακῇ τῆς χώρας καταλειφθῆναι. στρατηγικὸν γὰρ
δὴ καὶ τοῦτο τῶν Ἡρακλέους ἔργων καὶ οὐδενὸς ἧττον
θαυμάζεσθαι ἐπιτήδειον, τὸ δὴ τοὺς ἀνασπάστους
ἐκ τῶν κεκρατημένων πόλεων τέως μὲν ἐπάγεσθαι
κατὰ τὰς στρατείας, ἐπεὶ δὲ προθύμως τοὺς πολέμους
συνδιενέγκαιεν εἰς τὰ δορίκτητα κατοικίζειν  <add>καὶ</add>
τοῖς παρʼ ἑτέρων ἐπιχορηγηθεῖσι δωρεῖσθαι πλούτοις.
διὰ μὲν δὴ ταῦτα μέγιστον ὄνομα καὶ κλέος Ἡρακλέους
<pb id="v.1p.69"/>
ἐν Ἰταλίᾳ γεγενῆσθαι, καὶ οὐ τῆς παρόδου χάριν,
ᾗ σεμνὸν οὐδὲν προσῆν.
</p>
</div3>
</div2>
<div2 type="chapter" n="43">
<div3 type="section" n="1">
<p>
λέγουσι δέ τινες αὐτὸν καὶ παῖδας ἐν
τοῖς χωρίοις τούτοις, ἃ νῦν Ῥωμαῖοι κατοικοῦσιν, ἐκ
<milestone unit="reiskpage" n="110"/>δύο γυναικῶν γενομένους καταλιπεῖν· Πάλλαντα μὲν 
ἐκ τῆς Εὐάνδρου θυγατρός, ᾗ Λαῦναν ὄνομά φασιν
εἶναι, Λατῖνον δὲ ἔκ τινος ὑπερβορίδος κόρης, ἣν
πατρὸς εἰς ὁμηρείαν δόντος ἐπήγετο καὶ αὐτὴν μέχρι
μέν τινος ἁγνὴν γάμων ἐφύλαττεν, ἐπεὶ δὲ εἰς Ἰταλίαν
ἔπλει ἐρασθεὶς ἐγκύμονα ποιεῖ, <del>ἣν</del> καὶ ὅτε δὴ ἀπαίρειν 
εἰς Ἄργος ἔμελλε τῷ βασιλεῖ τῶν Ἀβοριγίνων
Φαύνῳ γυναῖκα ποιήσασθαι δίδωσι· διʼ ἣν αἰτίαν
τοὺς πολλοὺς τὸν Λατῖνον τούτου υἱὸν νομίζειν, οὐχ
Ἡρακλέους.
</p>
</div3>
<div3 type="section" n="2">
<p>Πάλλαντα μὲν οὖν πρὶν ἡβῆσαι λέγουσιν 
ἀποθανεῖν, Λατῖνον δὲ ἀνδρωθέντα τὴν Ἀβοριγίνων 
ἀρχὴν παραλαβεῖν. τούτου δὲ ἄπαιδος ἀρρένων παίδων
τελευτήσαντος ἐν τῇ πρὸς τοὺς ὁμόρους Ῥοτόλους
μάχῃ περιστῆναι τὴν ἀρχὴν εἰς Αἰνείαν τὸν Ἀγχίσου
κηδεστὴν αὐτοῦ γενόμενον. ἀλλὰ ταῦτα μὲν ἐν ἑτέροις
χρόνοις ἐγένετο. 
</p>
</div3>
</div2>
<div2 type="chapter" n="44">
<div3 type="section" n="1">
<p>
Ἡρακλῆς δʼ ἐπεὶ τά τε κατὰ τὴν Ἰταλίαν
ἅπαντα ὡς ἐβούλετο κατεστήσατο καὶ ὁ ναυτικὸς
<milestone unit="reiskpage" n="111"/>αὐτῷ στρατὸς σῶος ἐξ Ἰβηρίας ἀφίκετο, θύσας
τοῖς θεοῖς τὰς δεκάτας τῶν λαφύρων καὶ πολίχνην
ἐπώνυμον αὑτοῦ κτίσας, ἔνθα ὁ στόλος αὐτῷ ἐναυλόχει, 
<pb id="v.1p.70"/>
ἣ καὶ νῦν ὑπὸ Ῥωμαίων οἰκουμένη Νέας
Πόλεως καὶ Πομπηίας ἐν μέσῳ κεῖται λιμένας ἐν
παντὶ καιρῷ βεβαίους ἔχουσα, δόξης τε καὶ ζήλου
καὶ τιμῶν ἰσοθέων παρὰ πᾶσι τοῖς οἰκοῦσιν ἐν Ἰταλίᾳ
</p>
</div3>
<div3 type="section" n="2">
<p> τυχὼν ἀπῆρεν εἰς Σικελίαν. οἱ δὲ καταλειφθέντες
ὑπʼ αὐτοῦ φρουροὶ καὶ οἰκήτορες Ἰταλίας οἱ περὶ τὸν
Σατόρνιον ὄχθον ἱδρυμένοι τέως μὲν ἐπολιτεύοντο
καθʼ ἑαυτοὺς, χρόνῳ δʼ ὕστερον οὐ μακρῷ δίαιτάν
τε καὶ νόμους καὶ θεῶν ἱερὰ συνενεγκάμενοι τὰ σφέτερα
τοῖς Ἀβοριγίνων ὥσπερ Ἀρκάδες καὶ ἔτι πρότερον
Πελασγοὶ πόλεώς τε τῆς αὐτῆς τοῖς Ἀβοριγῖσι
κοινωνήσαντες συνέβησαν ὁμοεθνεῖς νομίζεσθαι. Ἡρακλέους
μὲν δὴ στρατείας πέρι καὶ Πελοποννησίων
ὑπομονῆς ἐν Ἰταλίᾳ, τοσαῦτα εἰρήσθω.
<milestone unit="reiskpage" n="112"/>
</p>
</div3>
<div3 type="section" n="3">
<p> δευτέρᾳ δʼ ὕστερον γενεᾷ μετὰ τὴν Ἡρακλέους
ἄπαρσιν, ἔτει δὲ πέμπτῳ καὶ πεντηκοστῷ μάλιστα,
ὡς αὐτοὶ Ῥωμαῖοι λέγουσι, βασιλεὺς μὲν Ἀβοριγίνων
ἦν Λατῖνος ὁ Φαύνου, γόνος δὲ Ἡρακλέους, πέμπτον
δὲ καὶ τριακοστὸν ἔτος ἔχων τὴν ἀρχήν.
</p>
</div3>
</div2>
<div2 type="chapter" n="45">
<div3 type="section" n="1">
<p>
κατὰ δὲ τὸν χρόνον τοῦτον Τρῶες οἱ
σὺν Αἰνείᾳ διαφυγόντες ἐξ Ἰλίου τῆς πόλεως ἁλούσης
κατέσχον εἰς Λωρεντόν, αἰγιαλὸν Ἀβοριγίνων ἐπὶ
τῷ Τυρρηνικῷ πελάγει κείμενον, οὐ πρόσω τῶν ἐκβολῶν
τοῦ Τεβέριος· λαβόντες δὲ παρὰ τῶν Ἀβοριγίνων
<pb id="v.1p.71"/>
χωρίον εἰς οἴκησιν καὶ ὅσα ἠξίουν, πολίζονται
μικρὸν ἀποσχόντες ἀπὸ θαλάττης ἐπὶ λόφῳ τινὶ Λαουΐνιον
ὄνομα τῇ πόλει θέμενοι.
</p>
</div3>
<div3 type="section" n="2">
<p>ὀλίγῳ δʼ ὕστερον 
χρόνῳ τὴν ἀρχαίαν ἀλλάξαντες ὀνομασίαν ἅμα τοῖς
Ἀβοριγῖσιν ἀπὸ τοῦ βασιλέως τῆς χώρας Λατῖνοι ὠνομάσθησαν·
<milestone unit="reiskpage" n="113"/>καὶ μεταναστάντες ἐκ τοῦ Λαουϊνίου κοινῇ
μετὰ τῶν ἐπιχωρίων μείζονα περιβάλλονται πόλιν,
ἣν Ἄλβαν ἐκάλεσαν, ἐξ ἧς ὁρμώμενοι πολλὰς μὲν καὶ
ἄλλας πόλεις ἔκτισαν τῶν κληθέντων Πρίσκων Λατίνων,
ἐξ ὧν αἱ πλεῖσται ἔτι καὶ εἰς ἐμὲ ἦσαν οἰκούμεναι,
</p>
</div3>
<div3 type="section" n="3">
<p>γενεαῖς δʼ ὕστερον ἑκκαίδεκα μετὰ  <add>τὴν</add> Ἰλίου 
ἅλωσιν ἐκπέμψαντες ἀποικίαν εἰς τὸ Παλλάντιόν τε καὶ
τὴν Σατορνίαν, ἔνθα Πελοποννήσιοί τε καὶ Ἀρκάδες
τὴν πρώτην οἴκησιν ἐποιήσαντο καὶ ἦν ἔτι <del>ἐπʼ αὐτῶν</del>
ζώπυρʼ ἄττα περιλειπόμενα τοῦ παλαιοῦ γένους, 
οἰκίζουσι τοὺς τόπους περιλαβόντες τείχεσι τὸ Παλλάντιον,
ὥστε λαβεῖν πόλεως σχῆμα τότε πρῶτον.
τίθενται δὲ τῷ κτίσματι Ῥώμην ὄνομα ἀπὸ τοῦ στείλαντος
τὴν ἀποικίαν Ῥωμύλου, ὃς ἦν ἕβδομος καὶ
</p>
</div3>
<div3 type="section" n="4">
<p>δέκατος ἀπʼ Αἰνείου γεγονώς. βούλομαι δὲ καὶ περὶ 
τῆς Αἰνείου παρουσίας εἰς Ἰταλίαν, ἐπεὶ τῶν συγγραφέων
τοῖς μὲν ἠγνόηται, τοῖς δὲ διαπεφώνηται ὁ περὶ
αὐτοῦ λόγος, μὴ παρέργως διελθεῖν τάς τε τῶν Ἑλλήνων
<milestone unit="reiskpage" n="114"/>καὶ τὰς Ῥωμαίων τῶν μάλιστα πιστευομένων ἱστορίας
παραβαλών. ἔχει δὲ τὰ περὶ αὐτοῦ λεγόμενα ὧδε. 
<pb id="v.1p.72"/>
</p>
</div3>
</div2>
<div2 type="chapter" n="46">
<div3 type="section" n="1">
<p>
Ἰλίου κρατηθέντος ὑπʼ Ἀχαιῶν, εἴτε
τοῦ δουρείου ἵππου τῇ ἀπάτῃ, ὡς Ὁμήρῳ πεποίηται,
εἴτε τῇ προδοσίᾳ τῶν Ἀντηνοριδῶν εἴτε ἄλλως πως,
τὸ μὲν ἄλλο πλῆθος ἐν τῇ πόλει Τρωικόν τε καὶ συμμαχικὸν
ἐν ταῖς εὐναῖς ἔτι καταλαμβανόμενον ἐφονεύετο
ʽνυκτὸς γὰρ δὴ τὸ δεινὸν ἀφυλάκτοις αὐτοῖς
ἐπιστῆναι ἔοικενʼ, Αἰνείας δὲ καὶ οἱ σὺν αὐτῷ παρόντες
Ἰλιεῦσιν ἐπίκουροι Τρῶες ἐκ Δαρδάνου τε
πόλεως καὶ Ὀφρυνίου τῶν τε ἄλλων ὅσοι τῆς κάτω
πόλεως ἁλισκομένης ἔφθασαν αἴσθησιν τοῦ δεινοῦ
λαβεῖν, ἐπὶ τὰ καρτερὰ τοῦ Περγάμου συμφυγόντες
τὴν ἀκρόπολιν ἰδίῳ τείχει φρουρουμένην καταλαμβάνονται,
ἐν ᾗ καὶ ἱερὰ τὰ πατρῷα τοῖς Τρωσὶν ἦν
καὶ χρημάτων ὁ πολὺς πλοῦτος, οἷα εἰκὸς ἐν ἐχυρῷ,
</p>
</div3>
<div3 type="section" n="2">
<p> καὶ τοῦ στρατιωτικοῦ τὸ κράτιστον· ἔνθα ὑπομένοντες
ἀπεκρούοντο τοὺς πειρωμένους ἐπιβαίνειν τῆς
ἄκρας καὶ τὸ διαπῖπτον ὑπὸ τῆς ἁλώσεως πλῆθος
<milestone unit="reiskpage" n="115"/>
ἐμπειρίᾳ στενωπῶν ὑποθέοντες ἀνελάμβανον· καὶ
ἐγένετο τοῦ καταληφθέντος πλεῖον τὸ διαφυγόν. τὴν
μὲν δὴ αὐτίκα ὁρμὴν τῶν πολεμίων, ἣν εἶχον ὅλην
διαχρήσασθαι τὴν πόλιν, καὶ τὸ μὴ πᾶν ἐξ ἐφόδου
καταληφθῆναι τὸ ἄστυ τοῦτο τὸ μηχάνημα ἐξευρὼν
Αἰνείας ἐπέσχε. λογισμὸν δὲ τὸν εἰκότα περὶ τοῦ μέλλοντος
λαμβάνων, ὡς ἀμήχανον εἴη πρᾶγμα σῶσαι
πόλιν, ἧς τὰ πλείω ἤδη ἐκρατεῖτο, εἰς νοῦν βάλλεται
τοῦ μὲν τείχους ἐρήμου παραχωρῆσαι τοῖς πολεμίοις,
<pb id="v.1p.73"/>
τὰ δὲ σώματα αὐτὰ καὶ τὰ ἱερὰ τὰ πατρῷα καὶ χρήματα
ὁπόσα φέρειν δύναιτο διασώσασθαι.
</p>
</div3>
<div3 type="section" n="3">
<p>δόξαν δὲ 
αὐτῷ, παῖδας μὲν καὶ γυναῖκας καὶ τὰ γηραιὰ σώματα
καὶ ὁπόσοις ἄλλοις βραδείας ἔδει φυγῆς προεξελθεῖν
κελεύει τῆς πόλεως κατὰ τὰς ἐπὶ τὴν Ἴδην 
φερούσας ὁδοὺς, ἕως Ἀχαιοὶ τὴν ἄκραν ἑλεῖν προθυμούμενοι
διώξεως τοῦ διαπίπτοντος ἐκ τῆς πόλεως
πλήθους οὐδὲν προεμηχανῶντο, τοῦ δὲ στρατιωτικοῦ
τὸ μὲν ἐπὶ φυλακῇ τῶν ἐξιόντων ἔταξεν, ὡς ἀσφαλής
<milestone unit="reiskpage" n="116"/>τε καὶ ἀταλαίπωρος ἐκ τῶν ἐνόντων <add>ἡ</add> φυγὴ αὐτοῖς 
γένοιτο, εἴρητο δὲ τούτοις τὰ καρτερώτατα καταλαβέσθαι
τῆς Ἴδης· τὸ δὲ λοιπὸν, ὃ δὴ κράτιστον ἦν,
αὐτὸς ἔχων ὑπέμενεν ἐπὶ τοῦ τείχους καὶ παρεῖχε
τοῖς προεξελθοῦσιν ἧττον ἐπιπόνους διηρτημένων
τειχομαχίᾳ τῶν πολεμίων τὰς φυγάς.
</p>
</div3>
<div3 type="section" n="4">
<p>Νεοπτολέμου 
δὲ σὺν τοῖς ἀμφʼ αὐτὸν ἐπιβάντος μέρους τινὸς τῆς
ἄκρας καὶ προσβοηθησάντων αὐτοῖς Ἀχαιῶν ἁπάντων
τῆς μὲν ἄκρας μεθίεται, ἀνοίξας δὲ τὰς πύλας
ἀπῄει συντεταγμένους ἔχων τοὺς λοιποὺς φυγάδας,
ἀγόμενος ἐπὶ ταῖς κρατίσταις συνωρίσι τόν τε πατέρα 
καὶ θεοὺς τοὺς πατρῴους γυναῖκά τε καὶ τέκνα καὶ
τῶν ἄλλων εἴ τι πλείστου ἄξιον ἦν σῶμα ἢ χρῆμα.
</p>
</div3>
</div2>
<div2 type="chapter" n="47">
<div3 type="section" n="1">
<p>
ἐν δὲ τούτῳ κατὰ κράτος εἰλήφεσαν
Ἀχαιοὶ τὴν πόλιν καὶ περὶ τὰς ἁρπαγὰς ἐσπουδακότες
<pb id="v.1p.74"/>
πολλὴν ἄδειαν σώζεσθαι τοῖς φεύγουσι παρῆκαν. οἱ
δὲ ἀμφὶ τὸν Αἰνείαν ἔτι καθʼ ὁδὸν εὑρόντες τοὺς
<milestone unit="reiskpage" n="117"/>
σφετέρους καὶ καθʼ ἓν ἅπαντες γενόμενοι τὰ ὀχυρώτατα
καταλαμβάνονται τῆς Ἴδης.
</p>
</div3>
<div3 type="section" n="2">
<p>ἦλθον δʼ ὡς αὐτοὺς
οἵ τʼ ἐν Δαρδάνῳ τότε οἰκοῦντες, ὡς εἶδον φλόγα
πολλὴν παρὰ τὰ εἰωθότα φερομένην ἐξ Ἰλίου, νύκτωρ
καταλιπόντες τὴν πόλιν ἔρημον, χωρὶς ἢ ὅσοι σὺν
Ἐλύμῳ καὶ Αἰγέστῳ ναυτικόν τι συνεσκευασμένοι
ἔτυχον προεξεληλυθότες τῆς πόλεως, καὶ ἐξ Ὀφρυνίου
πόλεως ὁ δῆμος ἅπας καὶ ἐκ τῶν ἄλλων Τρωικῶν
πόλεων τῆς ἐλευθερίας <add>οἱ</add> περιεχόμενοι· δύναμίς
τε αὕτη διʼ ἐλαχίστου χρόνου μεγίστη τῶν Τρωικῶν
ἐγένετο.
</p>
</div3>
<div3 type="section" n="3">
<p>οἱ μὲν οὖν σὺν Αἰνείᾳ διασωθέντες ἐκ τῆς
καταλήψεως ἐν τούτοις ὑπομένοντες τοῖς χωρίοις οὐ
διὰ μακροῦ πάλιν ἐπὶ τὰ σφέτερα κατελεύσεσθαι ἤλπιζον
τῶν πολεμίων ἀποπλευσάντων, Ἀχαιοὶ δὲ ἀνδραποδισάμενοι
τὴν πόλιν καὶ τὰ σύνεγγυς χωρία
καὶ φρούρια δῃώσαντες παρεσκευάζοντο μὲν ὡς καὶ
</p>
</div3>
<div3 type="section" n="4">
<p>τοὺς ἐν τοῖς ὄρεσι χειρωσόμενοι. πεμψάντων δὲ κήρυκας
αὐτῶν περὶ διαλύσεων καὶ δεομένων μὴ σφᾶς
εἰς ἀνάγκην καταστῆσαι πολέμου, συνελθόντες εἰς
<milestone unit="reiskpage" n="118"/>
ἐκκλησίαν ἐπὶ τοῖς2δε ποιοῦνται πρὸς αὐτοὺς τὰς διαλύσεις·
Αἰνείαν μὲν καὶ τοὺς σὺν αὐτῷ τὰ χρήματα
φέροντας ὅσα διεσώσαντο κατὰ τὴν φυγὴν ἐν ὡρισμένοις
τισὶ χρόνοις ἐκ τῆς Τρωάδος ἀπελθεῖν, παραδόντας
<pb id="v.1p.75"/>
Ἀχαιοῖς τὰ φρούρια· Ἀχαιοὺς δὲ παρασχεῖν αὐτοῖς
τὴν ἀσφάλειαν ἐξ ἁπάσης ὅσης ἐκράτουν γῆς καὶ θαλάττης
ἀπιοῦσι κατὰ τὰς ὁμολογίας.
</p>
</div3>
<div3 type="section" n="5">
<p>δεξάμενος δὲ
ταῦτα Αἰνείας καὶ νομίσας ἐκ τῶν ἐνόντων κράτιστα
εἶναι Ἀσκάνιον μὲν τὸν πρεσβύτατον τῶν παίδων 
ἔχοντα τοῦ συμμαχικοῦ τινα μοῖραν, ἧς Φρύγιον ἦν
τὸ πλεῖστον, εἰς τὴν Δασκυλῖτιν καλουμένην γῆν, ἔνθα
ἐστὶν ἡ Ἀσκανία λίμνη, μετάπεμπτον ὑπὸ τῶν
ἐγχωρίων γενόμενον ἐπὶ βασιλείᾳ τοῦ ἔθνους ἀποπέμπει·
καὶ ᾤκησεν Ἀσκάνιος αὐτόθι χρόνον τινὰ οὐ 
πολύν. ἐλθόντων δὲ ὡς αὐτὸν Σκαμανδρίου τε καὶ
<milestone unit="reiskpage" n="119"/>τῶν ἄλλων Ἑκτοριδῶν ἀφειμένων ἐκ τῆς Ἑλλάδος
ὑπὸ Νεοπτολέμου, κατάγων αὐτοὺς ἐπὶ τὴν πατρῴαν
ἀρχὴν εἰς Τροίαν ἀφικνεῖται.
</p>
</div3>
<div3 type="section" n="6">
<p>καὶ περὶ μὲν Ἀσκανίου 
τοσαῦτα λέγεται· τοὺς δὲ ἄλλους παῖδας Αἰνείας παραλαβὼν 
καὶ τὸν πατέρα καὶ τὰ ἕδη τῶν θεῶν, ἐπειδὴ
παρεσκευάσθη τὸ ναυτικὸν αὐτῷ, διαπλεῖ τὸν Ἑλλήσποντον
ἐπὶ τῆς ἔγγιστα κειμένης χερρονήσου τὸν
πλοῦν ποιούμενος, ἣ πρόκειται μὲν τῆς Εὐρώπης,
καλεῖται δὲ Παλλήνη. ἔθνος δʼ εἶχεν αὐτὴν Θρᾴκιον
<milestone unit="reiskpage" n="120"/>σύμμαχον Κρουσαῖον καλούμενον ἁπάντων προθυμότατον
τῶν συναραμένων αὐτοῖς τοῦ πολέμου.
</p>
</div3>
</div2>
<div2 type="chapter" n="48">
<div3 type="section" n="1">
<p>
ὁ μὲν οὖν πιστότατος τῶν λόγων, ᾧ
κέχρηται τῶν παλαιῶν συγγραφέων Ἑλλάνικος ἐν τοῖς
<pb id="v.1p.76"/>
Τρωικοῖς, περὶ τῆς Αἰνείου φυγῆς τοιός2δε ἐστίν.
εἴρηνται δὲ καὶ ἄλλοις τισὶ περὶ τῶν αὐτῶν οὐ κατὰ
ταὐτὰ ἔχοντες λόγοι, οὓς ἧττον ἔγωγε τούτου πιθανοὺς
εἶναι νομίζω. κρινέτω δὲ ὡς ἕκαστος τῶν ἀκουόντων
 βούλεται.
</p>
</div3>
<div3 type="section" n="2">
<p>Σοφοκλῆς μὲν ὁ τραγῳδοποιὸς ἐν
Λαοκόωντι δράματι μελλούσης ἁλίσκεσθαι τῆς πόλεως
πεποίηκε τὸν Αἰνείαν ἀνασκευαζόμενον εἰς τὴν
Ἴδην, κελευσθέντα ὑπὸ τοῦ πατρὸς Ἀγχίσου κατὰ
τὴν μνήμην ὧν Ἀφροδίτη ἐπέσκηψε καὶ ἀπὸ τῶν
νεωστὶ γενομένων περὶ τοὺς Λαοκοωντίδας σημείων
τὸν μέλλοντα ὄλεθρον τῆς πόλεως συντεκμηραμένου.
ἔχει δʼ ἐν αὐτῷ τὰ ἰαμβεῖα ἐν ἀγγέλου προσώπῳ
<milestone unit="reiskpage" n="121"/>
λεγόμενα ὧδε·
<quote rend="blockquote">
<lb/>νῦν δʼ ἐν πύλαισιν Αἰνέας ὁ τῆς θεοῦ
<lb/>πάρεστʼ ἐπʼ ὤμων πατέρʼ ἔχων κεραυνίου
<lb/>νώτου καταστάζοντα βύσσινον φάρος.
<lb/>κύκλῳ δὲ πᾶσαν οἰκετῶν παμπληθίαν·
<lb/>συμπλάζεται δὲ πλῆθος οὐχ ὅσον δοκεῖς,
<lb/>οἳ τῆς2δʼ ἐρῶσι τῆς ἀποικίας Φρυγῶν.
</quote>
</p>
</div3>
<div3 type="section" n="3">
<p> Μενεκράτης δὲ ὁ Ξάνθιος προδοῦναι τοῖς Ἀχαιοῖς
αὐτὸν ἀποφαίνει τὴν πόλιν τῆς πρὸς Ἀλέξανδρον
ἔχθρας ἕνεκα, καὶ διὰ τὴν εὐεργεσίαν ταύτην Ἀχαιοὺς
αὐτῷ συγχωρῆσαι διασώσασθαι τὸν οἶκον. σύγκειται
<pb id="v.1p.77"/>
δὲ αὐτῷ ὁ λόγος ἀρξαμένῳ ἀπὸ  <add>τῆς</add> Ἀχιλλέως
ταφῆς τὸν τρόπον τόνδε· ʽἈχαιοὺς δʼ ἀνίη εἶχε καὶ
ἐδόκεον τῆς στρατιῆς τὴν κεφαλὴν ἀπηράχθαι. ὅμως
<milestone unit="reiskpage" n="122"/>δὲ τάφον αὐτῷ δαίσαντες ἐπολέμεον βίῃ πάσῃ, ἄχρις
Ἴλιος ἑάλω Αἰνείεω ἐνδόντος. Αἰνείης γὰρ ἄτιτος ἐὼν 
ὑπὸ Ἀλεξάνδρου καὶ ἀπὸ γερέων <del>ἱερῶν</del> ἐξειργόμενος
ἀνέτρεψε Πρίαμον· ἐργασάμενος δὲ ταῦτα εἷς Ἀχαιῶν
ἐγεγόνεἰ.
</p>
</div3>
<div3 type="section" n="4">
<p>ἄλλοι δέ τινες ἐπὶ τοῦ ναυστάθμου τοῦ 
Τρωικοῦ τυχεῖν αὐτὸν τηνικαῦτα διατρίβοντα λέγουσιν,
οἱ δʼ εἰς Φρυγίαν ἀπεσταλμένον ὑπὸ Πριάμου 
μετὰ δυνάμεως ἐπί τινα χρείαν στρατιωτικήν· εἰσὶ
δʼ οἳ μυθωδεστέραν αὐτοῦ ποιοῦσι τὴν ἔξοδον. ἐχέτω
δʼ ὅπῃ τις αὑτὸν πείθει.
</p>
</div3>
</div2>
<div2 type="chapter" n="49">
<div3 type="section" n="1">
<p>
τὰ δὲ μετὰ τὴν ἔξοδον ἔτι πλείω
παρέχει τοῖς πολλοῖς τὴν ἀπορίαν. οἱ μὲν γὰρ ἕως 
Θρᾴκης ἀγαγόντες αὐτὸν ἐκεῖ λέγουσι τελευτῆσαι τὸν
βίον, ὧν ἐστι Κεφάλων τε ὁ Γεργίθιος καὶ Ἡγήσιππος
<add>ὁ</add> περὶ Παλλήνης γράψας, ἄνδρες ἀρχαῖοι καὶ
λόγου ἄξιοι. ἕτεροι δὲ ἐκ Θρᾴκης ἀναστήσαντες αὐτὸν
ἕως Ἀρκαδίας παρακομίζουσιν, οἰκῆσαι δὲ λέγουσιν 
ἐν Ὀρχομενῷ τε τῷ Ἀρκαδικῷ, καὶ Νήσῳ δὲ λεγομένῃ,
<milestone unit="reiskpage" n="123"/>καίπερ οὔσῃ μεσόχθονι, ἀπὸ τελμάτων καὶ ποταμοῦ·
τάς τε καλουμένας Καπύας Αἰνείου τε καὶ Τρώων
ἀπόκτισιν εἶναι, Καπύας ὀνομασθείσας ἀπὸ τοῦ Τρωικοῦ
<pb id="v.1p.78"/>
Κάπυος. λέγεται δὲ ταῦτα ἄλλοις τε καὶ Ἀριαίθῳ
</p>
</div3>
<div3 type="section" n="2">
<p>
<add>τῷ</add> γράψαντι τὰ Ἀρκαδικά. εἰσὶ δὲ καὶ οἳ δεῦρο μὲν
ἀφικέσθαι τὸν Αἰνείαν μυθολογοῦσιν, οὐ μέντοι τήν
γε τελευτὴν αὐτῷ τοῦ βίου συμπεσεῖν ἐν τοῖς2δε τοῖς
χωρίοις, ἀλλʼ ἐν Ἰταλίᾳ, ὡς ἄλλοί τε πολλοὶ δηλοῦσι
καὶ Ἀγάθυλλος Ἀρκὰς ὁ ποιητὴς ἐν ἐλεγείῳ λέγων ὧδε·
<quote rend="blockquote">
<lb/>ἵκετο δʼ Ἀρκαδίην, Νήσῳ δʼ ἐγκάτθετο παῖδας
<lb/>δοιάς, Κωδώνης λέκτρα καὶ Ἀνθεμόνης.
<lb/>αὐτὸς δʼ Ἑσπερίην ἔσυτο χθόνα, γείνατο δʼ υἷα Ῥωμύλον.
</quote>
</p>
</div3>
<div3 type="section" n="3">
<p>τῆς δʼ εἰς Ἰταλίαν Αἰνείου καὶ Τρώων ἀφίξεως Ῥωμαῖοί
<milestone unit="reiskpage" n="124"/>
τε πάντες βεβαιωταὶ καὶ τὰ δρώμενα ὑπʼ αὐτῶν
ἔν τε θυσίαις καὶ ἑορταῖς μηνύματα, Σιβύλλης τε
λόγια καὶ χρησμοὶ Πυθικοὶ καὶ ἄλλα πολλά, ὧν οὐκ
ἄν τις ὡς εὐπρεπείας ἕνεκα συγκειμένων ὑπερίδοι.
πολλὰ δὲ καὶ παρʼ Ἕλλησι γνωρίσματα καὶ φανερὰ
εἰς τόδε χρόνου περιλείπεται, ἔνθα ὡρμίσαντο καὶ
παρʼ οἷς διατριβὴν ἀπλοίας ἕνεκεν ἐποιήσαντο· ὧν ἐγὼ
μνήμην ὡς ἂν οἷός τε ὦ πολλῶν ὄντων βραχυτάτην
ποιήσομαι.
</p>
</div3>
<div3 type="section" n="4">
<p>πρῶτον μὲν εἰς Θρᾴκην ἀφικόμενοι κατὰ
τὴν χερρόνησον, ἣ καλεῖται Παλλήνη, ωρμίσαντο.
εἶχον δὲ αὐτὴν ὥσπερ ἔφην βάρβαροι Κρουσαῖοι
καλούμενοι καὶ παρέσχον αὐτοῖς τὰς καταγωγὰς ἀσφαλεῖς.
<pb id="v.1p.79"/>
μείναντες δὲ τὴν χειμερινὴν ὥραν αὐτόθι νεὼν
Ἀφροδίτης ἱδρύσαντο ἐπὶ τῶν ἀκρωτηρίων ἑνὸς καὶ
πόλιν Αἴνειαν ἔκτισαν, ἐν ᾗ τούς τε ὑπὸ καμάτων
ἀδυνάτους πλεῖν καὶ ὅσοις αὐτοῦ μένειν βουλομένοις
ἦν, ὡς ἐν οἰκείᾳ γῇ τὸ λοιπὸν ἐσομένους, ὑπελίποντο.
<milestone unit="reiskpage" n="125"/>αὕτη διέμεινεν ἕως τῆς Μακεδόνων δυναστείας τῆς
κατὰ τοὺς διαδόχους τοὺς Ἀλεξάνδρου γενομένης· ἐπὶ
δὲ τῆς Κασάνδρου βασιλείας καθῃρέθη, ὅτε Θεσσαλονίκη
πόλις ἐκτίζετο, καὶ οἱ Αἰνεᾶται σὺν ἄλλοις
πολλοῖς εἰς τὴν νεόκτιστον μετῴκησαν. 
</p>
</div3>
</div2>
<div2 type="chapter" n="50">
<div3 type="section" n="1">
<p>
ἐκ δὲ τῆς Παλλήνης ἄραντες οἱ Τρῶες εἰς
Δῆλον ἀφικνοῦνται βασιλεύοντος αὐτῆς Ἀνίου· καὶ
ἦν πολλὰ σημεῖα ἐν Δήλῳ τῆς Αἰνείου τε καὶ Τρώων
παρουσίας,  <add>ἕως</add> ἤνθει τε καὶ ᾤκισθʼ ἡ νῆσος. ἔπειτα
εἰς Κύθηρα νῆσον ἑτέραν, ἣ πρόκειται Πελοποννήσου,
</p>
</div3>
<div3 type="section" n="2">
<p>παραγενόμενοι ἱερὸν Ἀφροδίτης ἱδρύονται. ἀπὸ 
δὲ Κυθήρων ποιούμενοι τὸν πλοῦν οὐ πρόσω τῆς
Πελοποννήσου τελευτήσαντα τῶν ἑταίρων τινὰ τῶν
Αἰνείου Κίναιθον ἐπὶ τῶν ἀκρωτηρίων τινὸς θάπτουσιν,
ὃ νῦν ἀπʼ ἐκείνου Κιναίθιον καλεῖται· καὶ τὴν 
πρὸς Ἀρκάδας συγγένειαν ἀνανεωσάμενοι, περὶ ἧς
ἐν ὑστέρῳ λόγῳ διηγήσομαι, χρόνον τε ὀλίγον περὶ
ταῦτα τὰ χωρία διατρίψαντες καὶ ὑπολιπόμενοί τινας
σφῶν αὐτῶν εἰς Ζάκυνθον ἀφικνοῦνται.
</p>
</div3>
<div3 type="section" n="3">
<p>δεξαμένων 
δʼ αὐτοὺς καὶ τῶν Ζακυνθίων πρὸς φιλίαν διὰ τὸ 
<pb id="v.1p.80"/>
συγγενές· Δαρδάνῳ γὰρ τῷ Διὸς καὶ Ἠλέκτρας τῆς
<milestone unit="reiskpage" n="126"/>
Ἀτλαντίδος δύο γενέσθαι φασὶν ἐκ Βατείας παῖδας,
Ζάκυνθόν τε καὶ Ἐριχθόνιον, ὧν ὁ μὲν Αἰνείου
πρόγονος ἦν, Ζάκυνθος δὲ τῆς νήσου κτίστης· ταύτης
τε δὴ τῆς συγγενείας ἀναμνήσει καὶ φιλοφροσύνῃ
τῶν ἐπιχωρίων διατρίβοντες αὐτόθι καὶ ἅμα ἀπλοίᾳ
κατειργόμενοι θύουσιν Ἀφροδίτῃ πρὸς τῷ κατασκευασθέντι
ἱερῷ θυσίαν, ἣν εἰς τόδε χρόνου συντελοῦσι
κοινῇ Ζακύνθιοι, καὶ ἀγῶνα ποιοῦσιν ἐφήβοις
τῶν τε ἄλλων ἀγωνισμάτων καὶ δρόμου· τὸ δὲ
νικητήριον ὁ πρῶτος ἐλθὼν εἰς τὸν νεὼν λαμβάνει·
λέγεται δὲ Αἰνείου καὶ Ἀφροδίτης ὁ δρόμος, καὶ
</p>
</div3>
<div3 type="section" n="4">
<p>ξόανα τούτων ἕστηκεν ἀμφοτέρων. ἐκεῖθεν δὲ πελάγιον
ποιησάμενοι τὸν πλοῦν εἰς Λευκάδα κατάγονται,
κατεχόντων ἔτι τὸ χωρίον Ἀκαρνάνων. κἀν ταύτῃ
πάλιν ἱερὸν Ἀφροδίτης ἱδρύονται τοῦτο, ὃ νῦν ἐστιν
ἐν τῇ νησῖδι τῇ μεταξὺ τοῦ Διορύκτου τε καὶ τῆς
πόλεως, καλεῖται δὲ Ἀφροδίτης Αἰνειάδος. ἄραντες
<milestone unit="reiskpage" n="127"/>
δὲ αὐτόθεν ἐπί τε Ἄκτιον ἐλθόντες ὁρμίζονται τοῦ
Ἀμβρακικοῦ κόλπου πρὸς τὸ ἀκρωτήριον. κἀκεῖθεν
εἰς Ἀμβρακίαν ἀφικνοῦνται πόλιν, ἧς ἐβασίλευεν Ἄμβραξ
ὁ Δεξαμενοῦ τοῦ Ἡρακλέους, καὶ ὑπολείπονται
ἑκατέρωθι μνημεῖα τῆς ἀφίξεως· ἐν Ἀκτίῳ μὲν
Ἀφροδίτης Αἰνειάδος ἱερὸν καὶ πλησίον αὐτοῦ θεῶν
μεγάλων, ἃ καὶ εἰς ἐμὲ ἦν· ἐν δὲ Ἀμβρακίᾳ ἱερόν τε
τῆς αὐτῆς θεοῦ καὶ ἡρῶον Αἰνείου πλησίον τοῦ μικροῦ
θεάτρου, ἐν ᾧ καὶ ξόανον μικρὸν ἀρχαϊκὸν Αἰνείου
<pb id="v.1p.81"/>
<milestone unit="reiskpage" n="128"/>λεγόμενον, καὶ αὐτὸ θυσίαις ἐγέραιρον αἱ καλούμεναι
παρʼ αὐτοῖς ἀμφίπολοι.
</p>
</div3>
</div2>
<div2 type="chapter" n="51">
<div3 type="section" n="1">
<p>
ἐκ δὲ Ἀμβρακίας Ἀγχίσης μὲν τὰς ναῦς ἔχων
παρὰ γῆν κομιζόμενος εἰς Βουθρωτὸν λιμένα τῆς
Ἠπείρου κατάγεται, Αἰνείας δὲ καὶ οἱ ἀκμαιότατοι 
σὺν αὐτῷ τοῦ στρατοῦ διανύσαντες ἡμερῶν δυεῖν
ὁδὸν εἰς Δωδώνην ἀφικνοῦνται χρησόμενοι τῷ θεῷ
καὶ καταλαμβάνουσιν αὐτόθι Τρῶας τοὺς σὺν Ἑλένῳ.
ἀνελόμενοι δὲ χρησμοὺς περὶ τῆς ἀποικίας καὶ τὸν
θεὸν ἀναθήμασι δωρησάμενοι Τρωικοῖς ἄλλοις τε καὶ 
κρατῆρσι χαλκοῖς, ὧν τινες ἔτι περίεισιν ἐπιγραφαῖς
πάνυ ἀρχαίαις δηλοῦντες τοὺς ἀναθέντας, ἐπὶ τὸ
ναυτικὸν ἀφικνοῦνται τεττάρων μάλιστα ἡμερῶν
διελθόντες ὁδόν. δηλοῖ δὲ καὶ τὴν εἰς Βουθρωτὸν
τῶν Τρώων παρουσίαν λόφος τις, ᾧ τότε στρατοπέδῳ
</p>
</div3>
<div3 type="section" n="2">
<p>ἐχρήσαντο, Τροία καλούμενος. ἐκ δὲ Βουθρωτοῦ παρὰ 
γῆν κομισθέντες ἄχρι λιμένος Ἀγχίσου μὲν τότε ὀνομασθέντος,
νῦν δʼ ἀσαφεστέραν ἔχοντος ὀνομασίαν,
<milestone unit="reiskpage" n="129"/>ἱερὸν καὶ αὐτόθι τῆς Ἀφροδίτης ἱδρυσάμενοι
διαίρουσι τὸν Ἰόνιον ἡγεμόνας ἔχοντες τῆς ναυτιλίας, 
οἳ συνέπλευσαν αὐτοῖς ἐθελούσιοι συνεπισπόμενοι,
τοὺς σὺν Πάτρωνι τῷ Θουρίῳ· καὶ αὐτῶν
<milestone unit="reiskpage" n="130"/>οἱ μὲν πλείους, ἐπειδὴ σῶος ὁ στρατὸς εἰς Ἰταλίαν
ἀφίκετο, ἐπʼ οἴκου αὖθις ἀνεκομίσθησαν, Πάτρων
δὲ πεισθεὶς ὑπʼ Αἰνείου κοινωνεῖν τῆς ἀποικίας 
<pb id="v.1p.82"/>
καὶ σὺν αὐτῷ τινες τῶν φίλων ὑπέμειναν ἐν τῷ
στόλῳ· οὓς ἔνιοί φασιν ἐν Ἀλοντίῳ κατοικῆσαι τῆς
Σικελίας. ταύτης ὑπομνήσει τῆς εὐεργεσίας Ἀκαρνᾶσι
Ῥωμαῖοι Λευκάδα καὶ Ἀνακτόριον ἀφελόμενοι Κορινθίους
ἀνὰ χρόνον ἐχαρίσαντο Οἰνιάδας τε ἀποκαταστῆσαι
βουλομένοις ἐπέτρεψαν καὶ τὰς Ἐχινάδας
νήσους καρποῦσθαι κοινῇ μετʼ Αἰτωλῶν ἔδωκαν.
</p>
</div3>
<div3 type="section" n="3">
<p>οἱ
δὲ σὺν Αἰνείᾳ ποιησάμενοι τὴν ἀπόβασιν οὐ καθʼ ἓν
χωρίον τῆς Ἰταλίας, ἀλλὰ ταῖς μὲν πλείσταις ναυσὶ
πρὸς ἄκραν Ἰαπυγίας ὁρμισάμενοι, ἣ τότε Σαλεντῖνος
ἐλέγετο, ταῖς δὲ λοιπαῖς κατὰ τὸ καλούμενον Ἀθήναιον,
<milestone unit="reiskpage" n="131"/>
ἔνθα καὶ αὐτὸς Αἰνείας ἐτύγχανεν ἐπιβὰς
Ἰταλίας ʽτοῦτο δὲ τὸ χωρίον ἐστὶν ἀκρωτήριον καὶ
ἐπʼ αὐτῷ θερινὸς ὅρμος, ὃς ἐξ ἐκείνου λιμὴν Ἀφροδίτης
καλεῖταἰ, παρέπλευσαν ἄχρι πορθμοῦ διὰ χειρὸς
ἔχοντες Ἰταλίαν, ἴχνη τινὰ κἀν τούτοις ὑπολειπόμενοι
τοῖς τόποις τῆς ἀφίξεως ἄλλα τε καὶ φιάλην
χαλκῆν ἐν Ἥρας ἱερῷ γραφῇ δηλοῦσαν ἀρχαίᾳ τοῦ
δωρησαμένου τῇ θεῷ Αἰνείου τοὔνομα.
</p>
</div3>
</div2>
<div2 type="chapter" n="52">
<div3 type="section" n="1">
<p>
γενόμενοι δὲ κατὰ Σικελίαν, εἴτε γνώμῃ
χρησάμενοι τῇδε ὁρμίσασθαι εἴτε καὶ ὑπʼ ἀνέμων
πονηρῶν βιασθέντες, ἃ δὴ φιλεῖ περὶ τὴν θάλατταν
τήνδε γίνεσθαι, κατάγονται τῆς νήσου περὶ τὰ καλούμενα
Δρέπανα· ἔνθα περιτυγχάνουσι τοῖς σὺν Ἐλύμῳ
<pb id="v.1p.83"/>
καὶ Αἰγέστῳ προεξελθοῦσιν ἐκ τῆς Τροίας, οἳ
<milestone unit="reiskpage" n="132"/>τύχης τε καὶ πνεύματος οὐρίου λαβόμενοι καὶ ἅμα
οὐ πολλῇ ἀποσκευῇ βαρυνόμενοι διʼ ὀλίγου κατήχθησαν
εἰς Σικελίαν καὶ ᾤκησαν περὶ ποταμὸν καλούμενον
Κριμισὸν ἐν γῇ Σικανῶν, πρὸς φιλίαν λαβόντες 
παρʼ αὐτῶν τὸ χωρίον διὰ τὴν Αἰγέστου συγγένειαν
γενομένου τε καὶ τραφέντος ἐν Σικελίᾳ κατὰ
</p>
</div3>
<div3 type="section" n="2">
<p>τοιόνδε τι πάθος. τῶν προγόνων αὐτοῦ τις ἀνὴρ ἐπιφανὴς 
ἐκ τοῦ Τρωικοῦ γένους ὢν Λαομέδοντι διάφορος
γίνεται, καὶ αὐτὸν ὁ βασιλεὺς ἐπʼ αἰτίᾳ δή τινι 
λαβὼν κτείνει καὶ γένος αὐτοῦ τὸ ἄρρεν ἅπαν, ὑπὸ
δέους μή τι πρὸς αὐτῶν πάθῃ· τὰς δὲ θυγατέρας παρθένους
ἔτι οὔσας ἀποκτεῖναι μὲν οὐκ εὐπρεπὲς ἐνόμισε,
Τρωσὶ δὲ συνοικούσας περιιδεῖν οὐκ ἀσφαλές,
δίδωσι δʼ αὐτὰς ἐμπόροις ὡς προσωτάτω κελεύσας 
ἀπάγειν.
</p>
</div3>
<div3 type="section" n="3">
<p>ταύταις ἀπιούσαις συνεκπλεῖ μειράκιόν τι 
τῶν ἐπιφανῶν κρατούμενον ἔρωτι τῆς ἑτέρας καὶ γαμεῖ
<milestone unit="reiskpage" n="133"/>τὴν παιδίσκην ἀχθεῖσαν εἰς Σικελίαν, καὶ γίνεται
αὐτοῖς παῖς ἐν Σικελοῖς διατρίβουσιν Αἴγεστος ὄνομα·
ὃς ἤθη καὶ γλῶσσαν τῶν ἐπιχωρίων ἐκμαθών, 
ἐπειδὴ τοὺς γονεῖς αὐτῷ τελευτῆσαι συνέβη, βασιλεύοντος
ἐν Τροίᾳ Πριάμου κάθοδον αὑτῷ δοθῆναι
διαπράττεται, καὶ συνδιενέγκας τὸν πρὸς τοὺς Ἀχαιοὺς
πόλεμον ἁλισκομένης τῆς πόλεως ἀπέπλει πάλιν εἰς
Σικελίαν σὺν Ἐλύμῳ ποιησάμενος τὴν φυγὴν ἐν τρισὶ 
<pb id="v.1p.84"/>
ναυσὶν, ἃς Ἀχιλλεὺς ἔχων ὅτε τὰς Τρωάδας ἐληίζετο
πόλεις ἕρμασιν ὑφάλοις περιπεσούσας ἀπέβαλεν.
</p>
</div3>
<div3 type="section" n="4">
<p>ἐντυχὼν δὴ τοῖς εἰρημένοις Αἰνείας ἀνδράσι φιλοφρονεῖταί
τε αὐτοὺς καὶ κατασκευάζεται αὐτοῖς πόλεις
Αἴγεσταν καὶ Ἔλυμα καί τινα καὶ μοῖραν τῆς ἑαυτοῦ
στρατιᾶς ἐν τοῖς πολίσμασιν ὑπολείπεται, ὡς μὲν
ἐγὼ εἰκάζω γνώμῃ ἑκουσίῳ χρησάμενος, ἵνα τοῖς
ὑπὸ καμάτων βαρυνομένοις ἢ καὶ ἄλλως θαλάττῃ ἀχθομένοις
ἀναπαύσεις γίνοιντο ἀσφαλεῖς καὶ καταγωγαί,
ὡς δέ τινες γράφουσι τοῦ ναυτικοῦ μειωθέντος
<milestone unit="reiskpage" n="134"/>
αὐτῷ διὰ τὴν ἔμπρησιν, ἣν ἐποιήσαντο τῶν γυναικῶν
τινες ἀχθόμεναι τῇ πλάνῃ, τὸν οὐκέτι δυνάμενον
συμπλεῖν ὄχλον ἐκ τῶν κατακεκαυμένων νεῶν ἀνάγκῃ καταλιπών.
</p>
</div3>
</div2>
<div2 type="chapter" n="53">
<div3 type="section" n="1">
<p>
τεκμήρια δὲ τῆς εἰς Σικελοὺς Αἰνείου τε
καὶ Τρώων ἀφίξεως πολλὰ μὲν καὶ ἄλλα, περιφανέστατα
δὲ τῆς Αἰνειάδος Ἀφροδίτης ὁ βωμὸς ἐπὶ τῇ
κορυφῇ τοῦ Ἐλύμου ἱδρυμένος καὶ ἱερὸν Αἰνείου
ἱδρυμένον ἐν Αἰγέστῃ, τὸν μὲν αὐτοῦ κατασκευάσαντος
Αἰνείου τῇ μητρί, τὸ δὲ ἱερὸν τῶν ὑπολειφθέντων
ἀπὸ τοῦ στόλου τῇ μνήμῃ τοῦ σώσαντος σφᾶς
ἀνάθημα ποιησαμένων. τὸ μὲν δὴ σὺν Ἐλύμῳ καὶ
Αἰγέστῳ Τρωικὸν ἐν τούτοις κατέμεινε τοῖς χωρίοις,
<pb id="v.1p.85"/>
καὶ διετέλεσαν Ἔλυμοι καλούμενοι. προεῖχε γὰρ κατὰ
τὴν ἀξίωσιν Ἔλυμος ἀπὸ τοῦ βασιλικοῦ γένους ὢν,
</p>
</div3>
<div3 type="section" n="2">
<p>ἀφʼ οὗ τὴν κλῆσιν οἱ σύμπαντες ἔλαβον. οἱ δὲ σὺν 
τῷ Αἰνείᾳ πλέοντες ἀπὸ Σικελίας διὰ τοῦ Τυρρηνικοῦ
πελάγους πρῶτον μὲν ὡρμίσαντο τῆς Ἰταλίας 
κατὰ λιμένα τὸν Παλίνουρον, ὃς ἀφʼ ἑνὸς τῶν Αἰνείου
<milestone unit="reiskpage" n="135"/>κυβερνητῶν τελευτήσαντος αὐτόθι ταύτης τυχεῖν
λέγεται τῆς ὀνομασίας. ἔπειτα νήσῳ προσέσχον, ᾗ
τοὔνομα ἔθεντο Λευκασίαν ἀπὸ γυναικὸς ἀνεψιᾶς
Αἰνείου περὶ τόνδε τὸν τόπον ἀποθανούσης.
</p>
</div3>
<div3 type="section" n="3">
<p>ἐκεῖθεν 
δὲ κατάραντες εἰς λιμένα βαθὺν καὶ καλὸν ἐν Ὀπικοῖς,
τελευτήσαντος καὶ αὐτόθι Μισηνοῦ τῶν ἐπιφανῶν
τινος, ἀπʼ ἐκείνου τὸν λιμένα ὠνόμασαν, νήσῳ τε
Προχύτῃ καὶ ἀκρωτηρίῳ Καιήτῃ τύχῃ προσορμισάμενοι
κατὰ ταὐτὰ τίθενται τὰς ἐπικλήσεις τοῖς τόποις, 
γυναικῶν ἀποθανουσῶν βουλόμενοι μνημεῖα ποιῆσαι
τὰ χωρία. τούτων δὲ ἡ μὲν συγγενὴς Αἰνείου λέγεται
<milestone unit="reiskpage" n="136"/>γενέσθαι, ἡ δὲ τροφός. τελευτῶντες δὲ ἀφικνοῦνται
τῆς Ἰταλίας εἰς Λωρεντόν, ἔνθα τῆς πλάνης παυσάμενοι
χάρακα ἔθεντο, καὶ τὸ χωρίον ἐν ᾧ κατεστρατοπεδεύσαντο 
ἐξ ἐκείνου Τροία καλεῖται, ἀπέχει
δὲ τῆς θαλάττης ἀμφὶ τοὺς τέτταρας σταδίους.
</p>
</div3>
<div3 type="section" n="4">
<p>Ἔργαψα δὲ ταῦτα καὶ τὴν παρέκβασιν ἐποιησάμην 
τοῦ ἀναγκαίου χάριν, ἐπειδὴ  <add>τῶν</add> συγγραφέων οἱ
<pb id="v.1p.86"/>
μὲν οὐδʼ ἐλθεῖν Αἰνείαν φασὶν εἰς Ἰταλίαν ἅμα
Τρωσίν, οἱ δʼ ἕτερον Αἰνείαν, οὐ τὸν ἐξ Ἀφροδίτης
καὶ Ἀγχίσου γενόμενον, οἱ δʼ Ἀσκάνιον τὸν Αἰνείου,
οἱ δʼ ἄλλους τινάς. εἰσὶ δʼ οἳ τὸν ἐξ Ἀφροδίτης
Αἰνείαν λέγουσι καταστήσαντα τὸν λόχον εἰς Ἰταλίαν
ἀνακομισθῆναι πάλιν οἴκαδε καὶ βασιλεῦσαι τῆς Τροίας,
τελευτῶντα δὲ καταλιπεῖν Ἀσκανίῳ τῷ παιδὶ τὴν
βασιλείαν, καὶ τὸ ἀπʼ ἐκείνου γένος ἐπὶ πλεῖστον
κατασχεῖν τὴν ἀρχήν· ὡς μὲν ἐγὼ εἰκάζω τοῖς Ὁμήρου
ἔπεσιν οὐκ ὀρθῶς λαμβανομένοις παρακρουσθέντες.
</p>
</div3>
<div3 type="section" n="5">
<p>πεποίηται γὰρ αὐτῷ ἐν Ἰλιάδι Ποσειδῶν προλέγων
τὴν μέλλουσαν ἔσεσθαι περὶ τὸν Αἰνείαν καὶ
τοὺς ἐξ ἐκείνου γενησομένους ἐπιφάνειαν ὧδέ πως·
<milestone unit="reiskpage" n="137"/>
<quote rend="blockquote">
<lb/>νῦν δὲ δὴ Αἰνείαο βίη Τρώεσσιν ἀνάξει
<lb/>καὶ παῖδες παίδων, τοί κεν μετόπισθε γένωνται.
</quote>
ὑπολαβόντες οὖν τὸν Ὅμηρον ἐν Φρυγίᾳ δυναστεύοντας
εἰδέναι τοὺς ἄνδρας, ὡς δὴ οὐ δυνατὸν  <add>ὂν</add> ἐν
Ἰταλίᾳ οἰκοῦντας βασιλεύειν Τρώων, τὴν ἀνακομιδὴν
τοῦ Αἰνείου ἀνέπλασαν. ἄρχειν δὲ δὴ τῶν Τρώων
οὓς ἐπήγετο καὶ ἄλλοθι πολιτευομένων οὐκ ἀδύνατον
ἦν· ἔχοι δʼ ἄν τις τῆς ἀπάτης καὶ ἑτέρας αἰτίας λαβεῖν.
</p>
</div3>
</div2>
<div2 type="chapter" n="54">
<div3 type="section" n="1">
<p>
εἰ δέ τινας ταράττει τὸ πολλαχῇ λέγεσθαί
τε καὶ δείκνυσθαι τάφους Αἰνείου ἀμηχάνου ὄντος
ἐν πλείοσι τὸν αὐτὸν τεθάφθαι χωρίοις, ἐνθυμηθέντες
ὅτι κοινόν ἐστιν ἐπὶ πολλῶν τοῦτό γε τὸ ἄπορον
<pb id="v.1p.87"/>
καὶ μάλιστα τῶν μὲν ἐπιφανεῖς τὰς τύχας, πλάνητας
<milestone unit="reiskpage" n="138"/>δὲ τοὺς βίους ἐσχηκότων, μαθέτωσαν ὅτι χωρίον μὲν
ἓν τὸ δεξάμενον τὰ σώματα αὐτῶν ἦν, μνημεῖα δὲ
παρὰ πολλοῖς κατεσκεύαστο διʼ εὔνοιαν τῶν ἐν ὠφελείαις
τισὶ διʼ αὐτοὺς γενομένων, μάλιστα εἰ τοῦ γένους 
αὐτῶν τι περιῆν ἢ πόλεώς τινος ἀπόκτισις ἢ
χρόνιοί τινες καὶ φιλάνθρωποι μοναί· οἷα δὴ καὶ περὶ
</p>
</div3>
<div3 type="section" n="2">
<p>τόνδε τὸν ἥρωα μυθολογούμενα ἴσμεν. Ἰλίῳ μὲν γὰρ 
τὸ μὴ πασσυδὶ διαφθαρῆναι κατὰ τὴν ἅλωσιν παρασχών,
τῇ δὲ καλουμένῃ Βεβρυκίᾳ τὸ ἐπικουρικὸν διασωθῆναι 
παρασκευάσας, ἐν Φρυγίᾳ δὲ τὸν υἱὸν Ἀσκάνιον
βασιλέα καταλιπών, ἐν Παλλήνῃ δὲ πόλιν ἐπώνυμον
κτίσας, ἐν Ἀρκαδίᾳ δὲ θυγατέρας κηδεύσας,
ἐν Σικελίᾳ δὲ μέρος τῆς στρατιᾶς ὑπολιπόμενος,
ἐν πολλοῖς δὲ ἄλλοις χωρίοις φιλανθρώπους τὰς διατριβὰς 
δωρήσασθαι δοκῶν ἑκούσιον εἶχε παρʼ αὐτῶν
<milestone unit="reiskpage" n="139"/>τὴν εὔνοιαν, διʼ ἣν τὸν μετʼ ἀνθρώπων βίον ἐκλιπὼν
ἡρώοις ἐκοσμεῖτο καὶ μνημάτων κατασκευαῖς πολλαχῇ.
</p>
</div3>
<div3 type="section" n="3">
<p>ἐπεὶ φέρε τίνας ἂν αἰτίας ἔχοι τις ὑποθέσθαι τῶν ἐν 
Ἰταλίᾳ αὐτοῦ μνημάτων, εἰ μήτε ἦρξε τούτων τῶν 
χωρίων μήτε καταγωγὰς ἐν αὐτοῖς ἐποιήσατο μήθʼ
ὅλως ἐγνώσθη πρὸς αὐτῶν; ἀλλʼ ὑπὲρ μὲν τούτων καὶ
αὖθις λεχθήσεται, καθότι ἂν ὁ λόγος ἐφʼ ἑκάστου
καιροῦ δηλωθῆναι ἀπαιτῇ.
<pb id="v.1p.88"/>
</p>
</div3>
</div2>
<div2 type="chapter" n="55">
<div3 type="section" n="1">
<p>
τοῦ δὲ μηκέτι προσωτέρω τῆς Εὐρώπης
πλεῦσαι τὸν Τρωικὸν στόλον οἵ τε χρησμοὶ αἴτιοι ἐγένοντο
τέλος λαβόντες ἐν τούτοις τοῖς χωρίοις καὶ τὸ
δαιμόνιον πολλαχῶς τὴν ἑαυτοῦ βούλησιν ἐνδεικνύμενον·
ἐπειδὴ γὰρ ὅρμῳ χρησάμενοι τῷ Λωρεντῷ σκηνὰς
ἐπήξαντο περὶ τὸν αἰγιαλόν, πρῶτον μὲν πιεζομένοις
τοῖς ἀνθρώποις ὑπὸ δίψης οὐκ ἔχοντος ὕδωρ
τοῦ τόπου ʽλέγω δὲ ἃ παρὰ τῶν ἐγχωρίων παρέλαβονʼ
λιβάδες αὐτόματοι νάματος ἡδίστου ἐκ γῆς ἀνελθοῦσαι
ὤφθησαν, ἐξ ὧν ἥ τε στρατιὰ πᾶσα ὑδρεύσατο
καὶ ὁ τόπος περίρρυτος γέγονε μέχρι θαλάττης καταβάντος
ἀπὸ τῶν πηγῶν τοῦ ῥεύματος.
</p>
</div3>
<div3 type="section" n="2">
<p>νῦν μέντοι
οὐκέτι πλήθουσιν ὥστε καὶ ἀπορρεῖν αἱ λιβάδες, ἀλλʼ
ἔστιν ὀλίγον ὕδωρ ἐν κοίλῳ χωρίῳ συνεστηκὸς, λεγόμενον
<milestone unit="reiskpage" n="140"/>
ὑπὸ τῶν ἐγχωρίων ἱερὸν ἡλίου· καὶ βωμοὶ δύο
παρʼ αὐτῷ δείκνυνται, ὁ μὲν πρὸς ἀνατολὰς τετραμμένος,
ὁ δὲ πρὸς δύσεις, Τρωικὰ ἱδρύματα, ἐφʼ
ὧν τὸν Αἰνείαν μυθολογοῦσι πρώτην θυσίαν ποιήσασθαι
τῷ θεῷ χαριστήριον τῶν ὑδάτων.
</p>
</div3>
<div3 type="section" n="3">
<p>ἔπειτα ἄριστον
αὐτοῖς αἱρουμένοις ἐπὶ τοῦ δαπέδου σέλινα
μὲν πολλοῖς ὑπέστρωτο καὶ ἦν ταῦτα ὥσπερ τράπεζα
τῶν ἐδεσμάτων· ὡς δέ φασί τινες, ἴτρια καρποῦ πεποιημένα
πυρίνου, καθαρειότητος ταῖς τροφαῖς ἕνεκα.
ἐπεὶ δὲ αἱ παρατεθεῖσαι τροφαὶ κατανάλωντο, τῶν
ὑπεστρωμένων αὐτοῖς σελίνων εἴτε ἰτρίων ἔφαγέ τις
<pb id="v.1p.89"/>
καὶ αὖθις ἕτερος· ἐν τούτῳ τυγχάνει τις εἰπὼν εἴτε
τῶν Αἰνείου παίδων, ὡς λόγος ἔχει, εἴτε τῶν ὁμοσκήνων,
Ἀλλʼ ἡμῖν γε ἤδη καὶ ἡ τράπεζα κατεδήδεσται·
ὡς δὲ τοῦτο ἤκουσαν, ἅπαντες ἀνεθορύβησαν, ὡς τὰ
</p>
</div3>
<div3 type="section" n="4">
<p>πρῶτα τοῦ μαντεύματος ἤδη σφίσι τέλος ἔχοι. ἦν γάρ 
τι θέσφατον αὐτοῖς, ὡς μέν τινες λέγουσιν ἐν Δωδώνῃ
γενόμενον, ὡς δʼ ἕτεροι γράφουσιν ἐν ἐρυθρᾷ χέρσῳ
τῆς Ἴδης, ἔνθα ᾤκει Σίβυλλα ἐπιχωρία νύμφη
<milestone unit="reiskpage" n="141"/>χρησμῳδός, ἣ αὐτοῖς ἔφρασε πλεῖν ἐπὶ δυσμῶν ἡλίου,
τέως ἂν εἰς τοῦτο τὸ χωρίον ἔλθωσιν, ἐν ᾧ κατέδονται 
τὰς τραπέζας· ὅταν δὲ τοῦτο μάθωσι γενόμενον, ἡγεμόνα
τετράποδα ποιησαμένους, ὅπου ἂν κάμῃ τὸ
</p>
</div3>
<div3 type="section" n="5">
<p>ζῷον, ἐνταῦθα δείμασθαι πόλιν. τοῦτο δὴ τὸ θεοπρόπιον 
ἀναμνησθέντες, οἱ μὲν τὰ ἕδη τῶν θεῶν
Αἰνείου κελεύσαντος εἰς τὸ ἀποδειχθὲν χωρίον ἐκ τῆς 
νεὼς ἐξέφερον, οἱ δὲ βάθρα καὶ βωμοὺς κατεσκεύαζον
αὐτοῖς, αἱ δὲ γυναῖκες ὀλολυγῇ καὶ χορείαις χρώμεναι
παρεκόμιζον τὰ ἱερά, οἱ δὲ ἀμφὶ τὸν Αἰνείαν
παρασκευασθείσης θυσίας ἔχοντες τοὺς στεφάνους περὶ
τὸν βωμὸν ἔστησαν. 
</p>
</div3>
</div2>
<div2 type="chapter" n="56">
<div3 type="section" n="1">
<p>
ἐν ᾧ δὲ οὗτοι τὰς εὐχὰς ἐποιήσαντο, ἡ
μέλλουσα καθιεροῦσθαι ὗς ἐγκύμων οὖσα καὶ οὐ
πρόσω τόκου καταρχομένων αὐτῆς τῶν θυτήρων διασεισαμένη
καὶ ἀποφυγοῦσα τοὺς κατέχοντας ἄνω <del>θαλάττης</del>
<pb id="v.1p.90"/>
ἔθει. Αἰνείας δὲ μαθὼν ὅτι ταύτην ἄρα τὴν
τετράποδα ἡγεμόνα τὸ θέσφατον αὐτοῖς ἐδήλου παρηκολούθει
<milestone unit="reiskpage" n="142"/>
σὺν ὀλίγοις μικρὸν ὑπολειπόμενος, δεδοικὼς
μὴ ὑπὸ θορύβου τῶν διωκόντων ἀποτραπείη τῆς κατὰ
</p>
</div3>
<div3 type="section" n="2">
<p> δαίμονα ὁδοῦ. καὶ ἡ μὲν ἀμφὶ τοὺς εἴκοσι καὶ τέτταρας
σταδίους ἀπὸ θαλάττης διελθοῦσα λόφον τινὰ προσανατρέχει,
ἔνθα ὑπὸ καμάτου μοχθήσασα καθέζεται.
τῷ δὲ Αἰνείᾳ ʽτέλος γὰρ τὰ μαντεύματα ἐφαίνετο
ἔχεινʼ ὁρῶντι τὸ χωρίον γῆς τε οὐκ ἐν καλῷ καὶ θαλάττης
πρόσω καὶ οὐδὲ ταύτης ἐνορμίσασθαι ἀγαθῆς,
πολλὴ παρίσταται ἀμηχανία, πότερα χρὴ τῷ θεσφάτῳ
πειθομένους αὐτοῦ κατοικεῖν, ἔνθα λυπηρὸν εἰσαεὶ
βίον τρίψουσιν οὐδενὸς χρηστοῦ ἀπολαύοντες, ἢ προσωτέρω
χωρητέον ἐπὶ γῆς ἀμείνονος μάστευσιν.
</p>
</div3>
<div3 type="section" n="3">
<p>ταῦτα
δὲ αὐτῷ διανοουμένῳ καὶ τοὺς θεοὺς ἔχοντι διʼ αἰτίας
ἄφνω λέγεται φωνή τις ἐκ τῆς νάπης ἀφανοῦς
ὄντος τοῦ φθεγγομένου προσπεσεῖν κελεύουσα μένειν
τε αὐτόθι καὶ πολίζεσθαι διὰ ταχέων καὶ μὴ τῷ
ἀπόρῳ τῆς παρούσης δόξης ἐπιτρέψαντα, εἰ μὴ ἐν εὐβότῳ
γῇ τὸν βίον ἱδρύσεται, τὴν μέλλουσάν τε καὶ
</p>
</div3>
<div3 type="section" n="4">
<p>ὅσον οὔπω παροῦσαν εὐτυχίαν ἀπώσασθαι. εἶναι γὰρ
αὐτῷ πεπρωμένον ἐκ ταύτης ὁρμώμενον τῆς λυπρᾶς
καὶ ὀλίγης τὸ πρῶτον οἰκήσεως πολλὴν καὶ ἀγαθὴν
<milestone unit="reiskpage" n="143"/>
ἐπικτήσασθαι γῆν σὺν χρόνῳ· παισὶ δὲ αὐτοῦ καὶ
ἐγγόνοις ἔσεσθαι ἀρχὴν μεγίστην καὶ ἐπὶ πλεῖστον
χρόνον ἐκμηκυνθησομένην ὑπάρξαι. ταύτην μὲν οὖν
<pb id="v.1p.91"/>
ἐν τῷ παρόντι καταγωγὴν ἔσεσθαι τοῖς Τρωσί· μετὰ
δὲ τοσούτους ἐνιαυτοὺς ὅσους ἂν ἡ ὗς τέκῃ χοίρους
κτισθήσεσθαι πρὸς τῶν ἐξ ἐκείνου γενησομένων πόλιν
ἑτέραν εὐδαίμονα καὶ μεγάλην. μαθόντα δὲ τὸν Αἰνείαν
καὶ νομίσαντα δαιμόνιόν τι τὸ χρῆμα τῆς φωνῆς 
εἶναι ποιεῖν ὡς ὁ θεὸς ἐκέλευεν.
</p>
</div3>
<div3 type="section" n="5">
<p>ἕτεροι δὲ λέγουσιν 
ἀδημονοῦντι τῷ ἀνδρὶ καὶ παρεικότι τὸ σῶμα ὑπὸ
λύπης καὶ οὔτε ἐπὶ τὸ στρατόπεδον καταβάντι οὔτε
σῖτα προσενεγκαμένῳ, αὐτοῦ δὲ ὡς ἔτυχεν αὐλισθέντι
τὴν νύκτʼ ἐκείνην, ἐπιστῆναι μεγάλην τινὰ καὶ θαυμαστὴν 
ἐνυπνίου τῶν θεῶν τινι τῶν πατρίων εἰκασθεῖσαν
ὄψιν τὰ λεχθέντα μικρῷ πρότερον ὑποτιθεμένην·
ὁποτέρως δὲ τἀληθὲς ἔχει θεοῖς ἂν εἴη γνώριμον.
τῇ δʼ ἑξῆς ἡμέρᾳ τριάκοντα λέγεται χοίρους ἡ ὗς
ἐκτεκεῖν, καὶ τοσούτοις ἐνιαυτοῖς ὕστερον ὑπὸ τῶν
<milestone unit="reiskpage" n="144"/>Τρώων ἑτέρα κτισθῆναι πόλις κατὰ τὸ θέσφατον,
ὑπὲρ ἧς ἐν  <add>τῷ</add> οἰκείῳ τόπῳ διαλέξομαι.
</p>
</div3>
</div2>
<div2 type="chapter" n="57">
<div3 type="section" n="1">
<p>
Αἰνείας δὲ τῆς μὲν ὑὸς τὸν τόκον ἅμα τῇ
γειναμένῃ τοῖς πατρῴοις ἁγίζει θεοῖς ἐν τῷ χωρίῳ
τῷδʼ, οὗ νῦν ἐστιν ἡ καλιάς, καὶ αὐτὴν οἱ Λαουινιάται 
τοῖς ἄλλοις ἄβατον φυλάττοντες ἱερὰν νομίζουσι·
τοῖς δὲ Τρωσὶ μεταστρατοπεδεῦσαι κελεύσας ἐπὶ τὸν
λόφον ἱδρύεται τὰ ἕδη τῶν θεῶν ἐν τῷ κρατίστῳ καὶ
αὐτίκα περὶ τὴν κατασκευὴν τοῦ πολίσματος ἁπάσῃ
<pb id="v.1p.92"/>
προθυμίᾳ ὥρμητο ἐλάμβανέ τε καταθέων ἐκ τῶν πέριξ
χωρίων ὁπόσα εἰς τὸν πολισμὸν αὐτῷ ἦν χρήσιμα καὶ
μάλιστα ἔμελλε λυπηρὰ τοῖς ἀφαιρεθεῖσι φανήσεσθαι,
σίδηρον καὶ ξύλα καὶ τὰς γεωργικὰς παρασκευάς.
</p>
</div3>
<div3 type="section" n="2">
<p> Λατίνῳ δὲ, ὃς ἦν τότε βασιλεύς, πολεμοῦντι πρὸς
ἔθνος ὅμορον τοὺς καλουμένους Ῥοτόλους καὶ δυσημεροῦντι
κατὰ τὰς μάχας ἀγγέλλεται τὰ γινόμενα
ἐπὶ τὸ φοβερώτατον, ὡς ἀνάστατος αὐτοῦ γίνεται
πᾶσα ἡ παράλιος ὑπερορίῳ στρατιᾷ, καὶ εἰ μὴ σὺν
<milestone unit="reiskpage" n="145"/>
τάχει κωλύσει τὰ δρώμενα χρυσὸς αὐτῷ φανήσεται
ὁ πρὸς τοὺς ἀστυγείτονας ἀγών. ἀκούσαντι δὲ τῷ
ἀνδρὶ δέος εἰσέρχεται καὶ αὐτίκα τοῦ παρόντος πολέμου
μεθέμενος ἐπὶ τοὺς Τρῶας ἐλαύνει πολλῇ στρατιᾷ.
</p>
</div3>
<div3 type="section" n="3">
<p>ὁρῶν δὲ αὐτοὺς ὡπλισμένους τε ὡς Ἕλληνας καὶ
ἐν τάξει εὐκόσμῳ ἀκαταπλήκτως τὸ δεινὸν ὑπομένοντας,
τῆς μὲν αὐτίκα παρακινδυνεύσεως, ὡς οὐκ ἂν
ἐξ ἐφόδου αὐτοὺς ἔτι χειρωσάμενος, ἣν ἔσχε διάνοιαν
οἴκοθεν ὁρμώμενος, ἀποτρέπεται· στρατοπεδευσάμενος
δʼ ἐπὶ λόφου τινὸς τὸ πρῶτον ἀναλαβεῖν
ᾤετο δεῖν τὴν δύναμιν ἐκ τοῦ παρόντος κόπου, ὃς
πολὺς ἐκ μακρᾶς ὁδοῦ καὶ συντόνου διώξεως αὐτοῖς
ἐγένετο.
</p>
</div3>
<div3 type="section" n="4">
<p>αὐλισάμενος δὲ διὰ νυκτὸς αὐτόθι γνώμην
<pb id="v.1p.93"/>
ἐποιεῖτο ἀρχομένης ἕω συμφέρεσθαι τοῖς πολεμίοις.
ἐγνωκότι δὲ αὐτῷ ταῦτα λέγει τις ἐπιστὰς καθʼ ὕπνον
ἐπιχώριος δαίμων δέχεσθαι τοὺς Ἕλληνας τῇ χώρᾳ
<milestone unit="reiskpage" n="146"/>συνοίκους· ἥκειν γὰρ αὐτοὺς μέγα ὠφέλημα Λατίνῳ
καὶ κοινὸν Ἀβοριγίνων ἀγαθόν· Αἰνείᾳ τε οἱ πατρῷοι 
θεοὶ τῆς αὐτῆς νυκτὸς φανέντες παρακελεύονται πείθειν
Λατῖνον ἑκόντα παρασχεῖν σφίσι τὴν οἴκησιν ἐν
ᾧ βούλονται χωρίῳ, καὶ χρήσασθαι δυνάμει Ἑλληνικῇ
συμμάχῳ μᾶλλον ἢ διαφόρῳ· ἀμφοτέρους δὲ τὸ
ὄναρ ἐκώλυεν ἄρχειν μάχης. ὡς δὲ ἡμέρα τε ἐγένετο, 
καὶ διεκοσμήθησαν εἰς μάχην αἱ δυνάμεις, κήρυκες
ἧκον ὡς τοὺς ἡγεμόνας ἑκατέρωθεν τὸ αὐτὸ ἀξιοῦντες,
συνελθεῖν ἀλλήλοις εἰς λόγους· καὶ ἐγένετο τοῦτο.
</p>
</div3>
</div2>
<div2 type="chapter" n="58">
<div3 type="section" n="1">
<p>
πρῶτος δὲ ὁ Λατῖνος ἔγκλημα ποιούμενος
τὸν αἰφνίδιόν τε καὶ ἀκατάγγελτον πόλεμον ἠξίου 
τὸν Αἰνείαν λέγειν, ὅστις ὢν καὶ τί βουλόμενος ἄγει
καὶ φέρει τὰ χωρία πεπονθώς τε οὐδὲν δεινὸν πρότερος
καὶ οὐκ ἀγνοῶν ὅτι τὸν ἄρχοντα πολέμου πᾶς ὁ
προπαθὼν ἀμύνεται· παρασχόν τε ἂν αὐτῷ πᾶν, εἴ
<milestone unit="reiskpage" n="147"/>τινος ἐδεῖτο μετρίου, πρὸς φιλίαν καὶ παρʼ ἑκόντων 
εὑρίσκεσθαι τῶν ἐγχωρίων, παρελθὼν τὴν ἁπάντων
ἀνθρώπων δικαίωσιν αἴσχιον ἢ κάλλιον ἠξίωσε
βίαν προσφέρων τὰ αὐτὰ λαμβάνειν.
</p>
</div3>
<div3 type="section" n="2">
<p>τοιαῦτα δὲ αὐτοῦ 
διαλεχθέντος ἀπεκρίνατο Αἰνείας· ἡμεῖς γένος
μὲν Τρῶές ἐσμεν, πόλεως δὲ οὐ τῆς ἀφανεστάτης ἐν 
Ἕλλησιν ἐγενόμεθα· ἣν ἀφαιρεθέντες ὑπʼ Ἀχαιῶν
δεκαετεῖ πολέμῳ χειρωθεῖσαν, ἀλῆται περιερχόμενοι
<pb id="v.1p.94"/>
πόλεώς τε καὶ χώρας ἐν ᾗ τὸ λοιπὸν οἰκήσομεν ἀπορίᾳ,
θεοῖς δὲ κελεύουσι πειθόμενοι δεῦρʼ ἀφίγμεθα· καὶ
ἡμῖν ὡς τὰ θέσφατα λέγει λιμὴν τῆς πλάνης ἥδε ἡ
γῆ μόνη λείπεται. ποριζόμεθα δὲ ἐκ τῆς χώρας ὧν
ἡμῖν δεῖ δυστυχέστερον μᾶλλον ἢ εὐπρεπέστερον, ὡς
ἥδιστα νεωστὶ ἐβουλόμεθα.
</p>
</div3>
<div3 type="section" n="3">
<p>ἀμειψόμεθα δὲ αὐτὰ
πολλαῖς καὶ ἀγαθαῖς ἔργων ἀμοιβαῖς παρέχοντες ὑμῖν
καὶ σώματα καὶ ψυχὰς εὖ πρὸς τὰ δεινὰ πεπαιδευμένας
χρῆσθαι ὁπόσα βούλεσθε, τὴν ὑμετέραν γῆν
<milestone unit="reiskpage" n="148"/>
φυλάττοντες ἀδῄωτον, τὴν δὲ τῶν πολεμίων προθύμως
συγκατακτώμενοι. ἱκέται δὲ ὑμῶν γινόμεθα μὴ
πρὸς ὀργὴν τὰ πεπραγμένα λαμβάνειν, ἐνθυμηθέντας
ὡς οὐ σὺν ὕβρει, ἀλλʼ ὑπʼ ἀνάγκης ταῦτα βιασθέντες
ἐποιοῦμεν· ἅπαν δὲ σύγγνωμον τὸ ἀκούσιον.
</p>
</div3>
<div3 type="section" n="4">
<p> καὶ δεῖ ὑμᾶς μηδὲν ἐναντίον βουλεῦσαι περὶ ἡμῶν
χεῖρας προεχομένων, εἰ δὲ μή, θεοὺς καὶ δαίμονας
οἳ κατέχουσι τήνδε τὴν γῆν παραιτούμενοι συγγνώμονας
ἡμῖν γενέσθαι καὶ ὧν ἠναγκασμένοι δρῶμεν
πειρασόμεθα πολέμου ἄρχοντας ὑμᾶς ἀμύνεσθαι. οὐ
γὰρ ἂν νῦν πρώτου οὐδὲ μεγίστου πολέμου τοῦδε
ἀπολαύσαιμεν.
</p>
</div3>
<div3 type="section" n="5">
<p>ὡς δὲ ταῦτα ὁ Λατῖνος ἤκουσεν ἀπεκρίνατο
πρὸς αὐτόν· ἀλλʼ ἔγωγε εὔνοιάν τε πρὸς
ἅπαν τὸ Ἑλληνικὸν γένος ἔχω καὶ συμφοραῖς ἀνθρώπων
<pb id="v.1p.95"/>
<milestone unit="reiskpage" n="149"/>ἀναγκαίαις πάνυ ἄχθομαι, σώζεσθαί τε ὑμᾶς
περὶ πολλοῦ ἂν ποιησαίμην, εἴ μοι δῆλοι γένοισθε
οἰκήσεως δεόμενοι ἥκειν ἐν ἀποχρώσῃ τε γῆς μοίρᾳ
καὶ πρὸς φιλίαν τῶν δοθησομένων μεθέξοντες, ἀλλʼ
οὐ τὴν ἐμὴν δυναστείαν ἀφαιρησόμενοι πρὸς βίαν. 
εἰ δʼ ἐπαληθεύεται ὑμῖν ὅδʼ ὁ λόγος πίστεις τούτων
ἀξιῶ δοῦναι καὶ λαβεῖν, αἳ φυλάξουσιν ἡμῖν ἀδόλους τὰς ὁμολογίας.
</p>
</div3>
</div2>
<div2 type="chapter" n="59">
<div3 type="section" n="1">
<p>
Αἰνείου δὲ ἐπαινέσαντος τὰ λεγόμενα
γίνονται συνθῆκαι τοῖς ἔθνεσιν ἐφʼ ὁρκίων τοιαίδε· 
Ἀβοριγῖνας μὲν Τρωσὶ δοῦναι χώραν ὅσην ἠξίουν
ἀμφὶ τοὺς τετταράκοντα σταδίους πανταχοῦ πορευομένοις
ἀπὸ τοῦ λόφου· Τρῶας δὲ Ἀβοριγῖσι τοῦ τʼ ἐν
χερσὶ πολέμου συλλαβέσθαι καὶ ὅπου ἂν ἄλλῃ παρακαλῶνται
συστρατεύειν· κοινῇ δὲ ἀμφοτέρους τὰ κράτιστα 
ὑπὲρ ἀλλήλων πράττειν καὶ χειρὶ καὶ γνώμῃ.
</p>
</div3>
<div3 type="section" n="2">
<p>συνθέμενοι 
δὲ ταῦτα καὶ τέκνων ὁμηρείαις τὰς πίστεις
βεβαιώσαντες κοινῇ στρατεύουσιν ἐπὶ τὰς πόλεις τῶν
Ῥοτόλων· διʼ ὀλίγου δὲ τἀκεῖ πάντα χειρωσάμενοι
<milestone unit="reiskpage" n="150"/>παρῆσαν ἐπὶ τὸ πόλισμα τὸ Τρωικὸν ἡμιτελὲς ἔτʼ ὂν 
καὶ μιᾷ προθυμίᾳ πάντες χρώμενοι τειχίζουσιν αὐτό.
</p>
</div3>
<div3 type="section" n="3">
<p>ὄνομα δὲ τῷ κτίσματι Αἰνείας τίθεται Λαουΐνιον, ὡς 
μὲν αὐτοὶ Ῥωμαῖοι λέγουσιν ἀπὸ τῆς Λατίνου θυγατρός,
ᾗ Λαῦναν εἶναί φασι τοὔνομα· ὡς δʼ ἄλλοι
<pb id="v.1p.96"/>
τινὲς τῶν Ἑλληνικῶν μυθογράφων ἔλεξαν, ἀπὸ τῆς
Ἀνίου τοῦ Δηλίων βασιλέως θυγατρός, Λαύνας καὶ
τῆς2δε ὀνομαζομένης,  <add>ἧς</add> ἀποθανούσης νόσῳ περὶ τὸν
οἰκισμὸν τῆς πόλεως πρώτης καὶ ἐν ᾧ ἔκαμε χωρίῳ
ταφείσης μνῆμα γενέσθαι τὴν πόλιν. συμπλεῦσαι δʼ
αὐτὴν τοῖς Τρωσὶ λέγεται δοθεῖσαν ὑπὸ τοῦ πατρὸς
Αἰνείᾳ δεηθέντι μαντικὴν οὖσαν καὶ σοφήν.
</p>
</div3>
<div3 type="section" n="4">
<p>λέγεται
δὲ κατὰ τὸν πολισμὸν τοῦ Λαουϊνίου σημεῖα τοῖς
Τρωσὶ γενέσθαι τοιάδε· πυρὸς αὐτομάτως ἀναφθέντος
ἐκ τῆς νάπης λύκον μὲν κομίζοντα τῷ στόματι
τῆς ξηρᾶς ὕλης ἐπιβάλλειν ἐπὶ τὸ πῦρ, ἀετὸν δὲ
<milestone unit="reiskpage" n="151"/>
προσπετόμενον ἀναρριπίζειν τῇ κινήσει τῶν πτερύγων
τὴν φλόγα· τούτοις δὲ τἀναντία μηχανωμένην
ἀλώπεκα τὴν οὐρὰν διάβροχον ἐκ τοῦ ποταμοῦ φέρουσαν
ἐπιρραπίζειν τὸ καιόμενον πῦρ, καὶ τοτὲ μὲν τοὺς
ἀνάπτοντας ἐπικρατεῖν, τοτὲ δὲ τὴν ἀποσβέσαι βουλομένην·
τέλος δὲ νικῆσαι τοὺς δύο, καὶ τὴν ἑτέραν
οἴχεσθαι μηδὲν ἔτι ποιεῖν δυναμένην.
</p>
</div3>
<div3 type="section" n="5">
<p>ἰδόντα δὲ τὸν
Αἰνείαν εἰπεῖν ὡς ἐπιφανὴς μὲν ἔσται καὶ θαυμαστὴ
καὶ γνώσεως ἐπὶ πλεῖστον ἥξουσα ἡ ἀποικία, ἐπίφθονος
δὲ τοῖς πέλας αὐξομένη καὶ λυπηρά, κρατήσει
δʼ ὅμως τῶν ἀντιπραττόντων κρείττονα τὴν ἐκ τοῦ θείου
τύχην λαβοῦσα τοῦ παρʼ ἀνθρώπων ἐναντιωσομένου
φθόνου. ταῦτα μὲν δὴ οὕτω περιφανῆ μηνύματα
<pb id="v.1p.97"/>
λέγεται γενέσθαι τῶν συμβησομένων τῇ πόλει, καὶ
<milestone unit="reiskpage" n="152"/>ἔστιν αὐτῶν μνημεῖα ἐν τῇ Λαουϊνιατῶν ἀγορᾷ χαλκᾶ
εἴδωλα τῶν ζῴων ἐκ πολλοῦ πάνυ χρόνου διατηρούμενα.
</p>
</div3>
</div2>
<div2 type="chapter" n="60">
<div3 type="section" n="1">
<p>
ἐπειδὴ δὲ κατεσκευάσθη τοῖς Τρωσὶν ἡ πόλις, 
ἐπιθυμία πάντας ἴσχεν ἰσχυρὰ τοῦ παρʼ ἀλλήλων
ἀπολαῦσαι χρησίμου, καὶ οἱ βασιλεῖς αὐτῶν πρῶτοι
ἄρχουσι μίξαντες τοῦ τε ἐπιχωρίου καὶ τοῦ ἐπήλυδος
γένους τὴν ἀξίωσιν ἐπὶ συναλλαγαῖς γάμου, δόντος
Λατίνου τὴν θυγατέρα Λαῦναν Αἰνείᾳ γυναῖκα.
</p>
</div3>
<div3 type="section" n="2">
<p>ἔπειτα 
καὶ οἱ ἄλλοι τὴν αὐτὴν τοῖς βασιλεῦσιν ἐπιθυμίαν
λαβόντες καὶ διʼ ὀλίγου πάνυ χρόνου συνενεγκάμενοι
ἔθη καὶ νόμους καὶ θεῶν ἱερά, κηδείας τε συνάψαντες
ἀλλήλοις καὶ κοινωνίαις πολέμων ἀνακεράσθέντες,
οἱ σύμπαντες κοινῇ ὀνομασίᾳ προσαγορεύοντες 
ἑαυτοὺς ἀπὸ τοῦ βασιλέως τῶν Ἀβοριγίνων
Λατίνους, οὕτω βεβαίως ἔμειναν ἐπὶ τοῖς συγκειμένοις,
ὥστʼ οὐδεὶς αὐτοὺς ἔτι χρόνος ἀπʼ ἀλλήλων
διέστησε.
</p>
</div3>
<div3 type="section" n="3">
<p>τὰ μὲν δὴ συνελθόντα ἔθνη καὶ κοινωσάμενα τοὺς 
βίους, ἐξ ὧν τὸ Ῥωμαίων γένος ὥρμηται, πρὶν ἣν
νῦν ἔχουσιν οἰκισθῆναι πόλιν, ταῦτά ἐστιν· Ἀβοριγῖνες
<milestone unit="reiskpage" n="153"/>μὲν πρῶτον, οἳ Σικελοὺς ἐξανέστησαν ἐκ τούτων τῶν
χωρίων, Ἕλληνες ὄντες τὸ ἀρχαῖον ἐκ Πελοποννήσου
<pb id="v.1p.98"/>
τῶν σὺν Οἰνώτρῳ μετενεγκαμένων τὴν οἴκησιν ἐκ
τῆς καλουμένης νῦν Ἀρκαδίας, ὡς ἐγὼ πείθομαι·
ἔπειθʼ οἱ μεταναστάντες ἐκ τῆς τότε μὲν Αἱμονίας,
νῦν δὲ Θετταλίας καλουμένης, Πελασγοί· τρίτοι δὲ
οἱ σὺν Εὐάνδρῳ παραγενηθέντες εἰς Ἰταλίαν ἐκ
Παλλαντίου πόλεως· μετὰ δὲ τούτους τῶν σὺν Ἡρακλεῖ
στρατευομένων Πελοποννησίων Ἐπειοί τε καὶ
Φενεᾶται, οἷς καὶ Τρωικόν τι ἐμμέμικται· τελευταῖοι
δὲ οἱ διασωθέντες σὺν Αἰνείᾳ Τρῶες ἐξ Ἰλίου τε καὶ
Δαρδάνου καὶ τῶν ἄλλων Τρωικῶν πόλεων.
</p>
</div3>
</div2>
<div2 type="chapter" n="61">
<div3 type="section" n="1">
<p>
ὅτι δὲ καὶ τὸ τῶν Τρώων ἔθνος Ἑλληνικὸν
ἐν τοῖς μάλιστα ἦν ἐκ Πελοποννήσου ποτὲ ὡρμημένον,
εἴρηται μὲν καὶ ἄλλοις τισὶ πάλαι, λεχθήσεται
δὲ καὶ πρὸς ἐμοῦ διʼ ὀλίγων. ἔχει δὲ ὁ λόγος περὶ
αὐτῶν ὧδε· Ἄτλας γίνεται βασιλεὺς πρῶτος ἐν τῇ
καλουμένῃ νῦν Ἀρκαδίᾳ, ᾤκει δὲ περὶ τὸ λεγόμενον
Καυκώνιον ὄρος. τούτῳ θυγατέρες ἦσαν ἑπτὰ αἱ νῦν
ἐν οὐρανῷ κατηστερίσθαι λεγόμεναι Πλειάδες ἐπίκλησιν,
<milestone unit="reiskpage" n="154"/>
ὧν μίαν μὲν Ἠλέκτραν Ζεὺς γαμεῖ καὶ
</p>
</div3>
<div3 type="section" n="2">
<p> γεννᾷ παῖδας ἐξ αὐτῆς Ἴασον καὶ Δάρδανον. Ἴασος
μὲν οὖν ἠίθεος μένει, Δάρδανος δὲ ἄγεται γυναῖκα
Χρύσην Πάλλαντος θυγατέρα, ἐξ ἧς αὐτῷ γίνονται
παῖδες Ἰδαῖος καὶ Δείμας. οὗτοι τέως μὲν ἐν Ἀρκαδίᾳ
παραλαβόντες τὴν Ἄτλαντος δυναστείαν ἐβασίλευον,
ἔπειτα κατακλυσμοῦ γενομένου μεγάλου περὶ
τὴν Ἀρκαδίαν τὰ μὲν πεδία ἐξελιμνώθη καὶ πολλοῦ
<pb id="v.1p.99"/>
χρόνου γεωργεῖσθαι ἀδύνατα ἦν, οἱ δὲ ἄνθρωποι
ʽᾤκουν γὰρ ἀνὰ τὰ ὄρη γλίσχρως ποριζόμενοι τὰς
τροφάσʼ συμφρονήσαντες ὡς οὐχ ἱκανὴ βόσκειν ἔσται
πάντας ἡ περιοῦσα γῆ νέμονται σφᾶς αὐτοὺς διχῇ·
καὶ αὐτῶν οἱ μὲν ἐν Ἀρκαδίᾳ ὑπομένουσι βασιλέα 
καταστησάμενοι Δείμαντα τὸν Δαρδάνου, οἱ δὲ λοιποὶ
</p>
</div3>
<div3 type="section" n="3">
<p>ἀπανίστανται Πελοποννήσου στόλῳ μεγάλῳ. ποιούμενοι
<milestone unit="reiskpage" n="155"/>δὲ τὸν πλοῦν παρὰ τὴν Εὐρώπην εἰς τὸν
Μέλανα καλούμενον ἀφικνοῦνται κόλπον καὶ τυγχάνουσιν
ἐν νήσῳ τινὶ τῆς Θρᾴκης ὁρμισάμενοι, ἣν 
οὐκ ἔχω εἰπεῖν εἴτε ἦν οἰκουμένη καὶ πρότερον, εἴτʼ
ἔρημος· ᾗ τίθενται τοὔνομα σύνθετον ἔκ τε ἀνδρὸς
καὶ τόπου, Σαμοθρᾴκην· τὸ μὲν γὰρ χωρίον τῆς Θρᾴκης,
ὁ δὲ οἰκιστὴς Σάμων, υἱὸς Ἑρμοῦ καὶ νύμφης
Κυλληνίδος Ῥήνης ὀνομαζομένης.
</p>
</div3>
<div3 type="section" n="4">
<p>ἐκεῖ δὲ χρόνον οὐ 
πολὺν διατρίψαντες, ὡς οὐκ εὐμαρὴς ἦν ὁ βίος αὐτοῖς
γῇ τε λυπρᾷ καὶ θαλάττῃ ἀγρίᾳ μαχομένοις, ὀλίγους
τινὰς ἐν τῇ νήσῳ λειπόμενοι ἀπανίστανται πάλιν οἱ
πλείους εἰς τὴν Ἀσίαν ἔχοντες ἡγεμόνα τῆς ἀποικίας
Δάρδανον· Ἴασος γὰρ ἐν τῇ νήσῳ κεραυνῷ πληγεὶς 
τελευτᾷ Δήμητρος εὐνῆς ὀριγνώμενος <del>οἱ ἔχειν</del>· ποιησάμενοί
<milestone unit="reiskpage" n="156"/>τε τὴν ἀπόβασιν ἐν τῷ καλουμένῳ νῦν Ἑλλησπόντῳ
περὶ τὴν ὕστερον κληθεῖσαν οἰκίζονται Φρυγίαν,
<pb id="v.1p.100"/>
Ἰδαῖος μὲν ὁ Δαρδάνου μέρος τῆς στρατιᾶς ἔχων
ἐν τοῖς ὄρεσιν, ἃ νῦν Ἰδαῖα ἀπʼ ἐκείνου λέγεται, ἔνθα
μητρὶ θεῶν ἱερὸν ἱδρυσάμενος ὄργια καὶ τελετὰς
κατεστήσατο, αἳ καὶ εἰς τόδε χρόνου διαμένουσιν ἐν
ἁπάσῃ Φρυγίᾳ· Δάρδανος δʼ ἐν τῇ καλουμένῃ νῦν
Τρωάδι πόλιν ὁμώνυμον αὑτῷ κατασκευάσας, δόντος
αὐτῷ τὰ χωρία Τεύκρου βασιλέως, ἀφʼ οὗ Τευκρὶς
τὸ ἀρχαῖον ἡ γῆ ἐλέγετο·
</p>
</div3>
<div3 type="section" n="5">
<p>τοῦτον δὲ ἄλλοι τε πολλοὶ
καὶ Φανόδημος ὁ τὴν Ἀττικὴν γράψας ἀρχαιολογίαν
ἐκ τῆς Ἀττικῆς μετοικῆσαί φασιν εἰς τὴν Ἀσίαν
δήμου Ξυπεταιέως ἄρχοντα καὶ πολλὰ παρέχονται τοῦ
λόγου τεκμήρια. κρατήσαντα δὲ χώρας συχνῆς τε καὶ
ἀγαθῆς καὶ οὐ πολὺ τὸ ἐπιχώριον ἐχούσης γένος
ἀσμένως τὸν Δάρδανον ἰδεῖν καὶ τὸ σὺν αὐτῷ παραγενόμενον
<milestone unit="reiskpage" n="157"/>
Ἑλληνικόν, τῶν τε πρὸς τοὺς βαρβάρους
πολέμων συμμαχίας ἕνεκα καὶ ἵνα ἡ γῆ μὴ ᾖ ἔρημος.
</p>
</div3>
</div2>
<div2 type="chapter" n="62">
<div3 type="section" n="1">
<p>
ἀπαιτεῖ δὲ ὁ λόγος καὶ τὸν Αἰνείαν ἐξ ὧν
ἔφυ διηγήσασθαι· βραχείᾳ δὴ καὶ τοῦτο δηλώσει
σημανῶ. Δάρδανος ἐπειδὴ Χρύσην τὴν Πάλλαντος
θυγατέρα, ἐξ ἧς οἱ πρότεροι παῖδες ἐγένοντο αὐτῷ,
τελευτῆσαι συνέπεσε, Βάτειαν γαμεῖ τὴν Τεύκρου
θυγατέρα· καὶ γίνεται παῖς αὐτῷ Ἐριχθόνιος, ὃς ἁπάντων
ἀνθρώπων εὐδαιμονέστατος λέγεται γενέσθαι τῆς
τε πατρῴας καὶ τῆς ὑπὸ τῷ μητροπάτορι γενομένης
<pb id="v.1p.101"/>
</p>
</div3>
<div3 type="section" n="2">
<p>κληρονομήσας ἀρχῆς. Ἐριχθονίου δὲ καὶ Καλλιρρόης 
τῆς Σκαμάνδρου γίνεται Τρώς, ἀφʼ οὗ τὴν ἐπωνυμίαν
τὸ ἔθνος ἔχει· Τρωὸς δὲ καὶ Ἀκαλλαρίδος τῆς
Εὐμήδους Ἀσσάρακος ἦν· τούτου δὲ καὶ Κλυτοδώρας
τῆς Λαομέδοντος Κάπυς· Κάπυος δὲ καὶ νύμφης 
Ναϊάδος Ἱερομνήμης Ἀγχίσης· Ἀγχίσου δὲ καὶ Ἀφροδίτης
Αἰνείας. ὡς μὲν δὴ καὶ τὸ Τρωικὸν γένος
Ἑλληνικὸν ἀρχῆθεν ἦν δεδήλωταί μοι.
</p>
</div3>
</div2>
<div2 type="chapter" n="63">
<div3 type="section" n="1">
<p>
<milestone unit="reiskpage" n="158"/>περὶ δὲ τῶν χρόνων ἐν οἷς ἐκτίσθη τὸ
Λαουΐνιον ἄλλοι μὲν ἄλλως λέγουσιν· ἐμοὶ μέντοι 
δοκοῦσιν οἱ δευτέρῳ μετὰ τὴν ἔξοδον τὴν ἐκ Τροίας
ἔτει φέροντες αὐτὴν εἰκότα μᾶλλον λέγειν. Ἴλιος μὲν
γὰρ ἑάλω τελευτῶντος ἤδη τοῦ θέρους, ἑπτακαίδεκα
<milestone unit="reiskpage" n="159"/>πρότερον ἡμέραις τῆς θερινῆς τροπῆς, ὀγδόῃ φθίνοντος
μηνὸς Θαργηλιῶνος, ὡς Ἀθηναῖοι τοὺς χρόνους 
ἄγουσι, περιτταὶ δὲ ἦσαν αἱ τὸν ἐνιαυτὸν ἐκεῖνον
<milestone unit="reiskpage" n="160"/>ἐκπληροῦσαι μετὰ τὴν τροπὴν εἴκοσιν ἡμέραι. ἐν
δὴ ταῖς ἑπτὰ καὶ τριάκοντα ταῖς ἀπὸ τῆς ἁλώσεως
διαγενομέναις τά τε περὶ τὴν πόλιν οἴομαι διοικήσασθαι
τοὺς Ἀχαιοὺς καὶ τὰς πρεσβείας ἐπιδέξασθαι τὰς 
παρὰ τῶν ἀφεστηκότων καὶ τὰ ὅρκια ποιήσασθαι
πρὸς αὐτούς·
</p>
</div3>
<div3 type="section" n="2">
<p>τῷ δʼ ἑξῆς ἔτει, πρώτῳ δὲ μετὰ τὴν 
<pb id="v.1p.102"/>
ἅλωσιν ὑπὸ τὴν μετοπωρινὴν ἰσημερίαν ἄραντες οἱ
Τρῶες ἐκ τῆς γῆς περαιοῦνται τὸν Ἑλλήσποντον καὶ
καταχθέντες εἰς τὴν Θρᾴκην αὐτοῦ διατρίβουσι τὴν
χειμερινὴν ὥραν δεχόμενοί τε τοὺς ἐπισυνιόντας ἐκ
τῆς φυγῆς καὶ παρασκευαζόμενοι τὰ εἰς τὸν ἀπόπλουν.
ἐκ δὲ τῆς Θρᾴκης ἀναστάντες ἔαρος ἀρχομένου τελοῦσι
τὸν μεταξὺ πλοῦν ἄχρι Σικελίας· ἐκεῖ δὲ ὁρμισαμένοις
αὐτοῖς τὸ ἔτος τοῦτο τελευτᾷ, καὶ διατρίβουσι
τὸν δεύτερον χειμῶνα τὰς πόλεις συνοικίζοντες τοῖς
 Ἐλύμοις ἐν Σικελίᾳ.
</p>
</div3>
<div3 type="section" n="3">
<p>πλοΐμων δὲ γενομένων ἄραντες
ἀπὸ τῆς νήσου περῶσι τὸ Τυρρηνικὸν πέλαγος καὶ
τελευτῶντες εἰς Λωρεντὸν ἀφικνοῦνται τὸν Ἀβοριγίνων
αἰγιαλὸν μεσούσης θερείας. λαβόντες δὲ τὸ χωρίον
οἰκίζουσιν ἐν αὐτῷ Λαουΐνιον τὸν δεύτερον ἀπὸ
<milestone unit="reiskpage" n="161"/>
τῆς ἁλώσεως ἐκπληρώσαντες ἐνιαυτόν. καὶ περὶ μὲν
τούτων ὡς ἔχω δόξης δεδήλωταί μοι.
</p>
</div3>
</div2>
<div2 type="chapter" n="64">
<div3 type="section" n="1">
<p>
Αἰνείας δὲ κατασκευάσας ἱεροῖς τε καὶ
τοῖς ἄλλοις κόσμοις ἀποχρώντως τὴν πόλιν, ὧν τὰ
πλεῖστα ἔτι καὶ εἰς ἐμὲ ἦν, τῷ μὲν ἑξῆς ἐνιαυτῷ,
τρίτῳ δὲ ἀπὸ τῆς ἐξόδου, Τρώων ἐβασίλευσε μόνων·
τῷ δὲ τετάρτῳ τελευτήσαντος Λατίνου καὶ τὴν ἐκείνου
βασιλείαν παραλαμβάνει τῆς τε κηδείας οἰκειότητι
τῆς πρὸς αὐτὸν ἐπικλήρου τῆς Λαύνας γενομένης
μετὰ τὸν Λατίνου θάνατον καὶ τοῦ πρὸς τοὺς ἀστυγείτονας
 πολέμου τῆς στρατηγίας ἕνεκα.
</p>
</div3>
<div3 type="section" n="2">
<p>ἀπέστησαν
γὰρ αὖθις ἀπὸ τοῦ Λατίνου Ῥότολοι λαβόντες ἡγεμόνα
τῶν αὐτομόλων τινὰ τῆς Λατίνου γυναικὸς
<pb id="v.1p.103"/>
Ἀμίτας ἀνεψιὸν ὄνομα Τυρρηνόν. ὁ δὲ ἀνὴρ οὗτος
ἐπὶ τῷ γάμῳ τῆς Λαύνας τὸν κηδεστὴν μεμφόμενος,
ὅτι παρελθὼν τὸ συγγενὲς ὀθνείοις ἐκήδευσε, τῆς τε
<milestone unit="reiskpage" n="162"/>Ἀμίτας παροξυνούσης καὶ ἄλλων τινῶν συλλαμβανόντων
ἄγων τὴν δύναμιν, ἧς αὐτὸς ἦρχε, προστίθεται 
τοῖς Ῥοτόλοις.
</p>
</div3>
<div3 type="section" n="3">
<p>πολέμου δʼ ἐκ τῶν ἐγκλημάτων 
τούτων γενομένου καὶ μάχης ἰσχυρᾶς Λατῖνός
τε ἀποθνήσκει καὶ Τυρρηνὸς καὶ τῶν ἄλλων συχνοί,
κρατοῦσι δʼ ὅμως οἱ σὺν Αἰνείᾳ. ἐκ δὲ τούτου τὴν
ὑπὸ τῷ κηδεστῇ γενομένην ἀρχὴν Αἰνείας παραλαμβάνει. 
τρία δὲ βασιλεύσας ἔτη μετὰ τὴν Λατίνου
τελευτὴν τῷ τετάρτῳ θνήσκει κατὰ πόλεμον.
</p>
</div3>
<div3 type="section" n="4">
<p>Ῥότολοί 
τε γὰρ ἐκ τῶν πόλεων στρατεύουσιν ἅπαντες ἐπʼ αὐτὸν,
καὶ σὺν αὐτοῖς βασιλεὺς Τυρρηνῶν Μεσέντιος
δείσας περὶ τῆς αὑτοῦ χώρας, ἤδη γὰρ ἐπὶ μέγα χωροῦσαν 
τὴν Ἑλληνικὴν ὁρῶν δύναμιν ἤχθετο. μάχης
δὲ γενομένης καρτερᾶς οὐ πρόσω τοῦ Λαουϊνίου καὶ
πολλῶν ἑκατέρωθεν ἀπολομένων τὰ μὲν στρατεύματα
νυκτὸς ἐπελθούσης διελύθη, τὸ δὲ Αἰνείου σῶμα
φανερὸν οὐδαμῇ γενόμενον οἱ μὲν εἰς θεοὺς μεταστῆναι 
εἴκαζον, οἱ δʼ ἐν τῷ ποταμῷ, παρʼ ὃν ἡ μάχη
ἐγένετο, διαφθαρῆναι.
</p>
</div3>
<div3 type="section" n="5">
<p>καὶ αὐτῷ κατασκευάζουσιν οἱ
<milestone unit="reiskpage" n="163"/>Λατῖνοι ἡρῶον ἐπιγραφῇ τοιᾷδε κοσμούμενον· πατρὸς
θεοῦ χθονίου, ὃς ποταμοῦ Νομικίου
ῥεῦμα διέπει. εἰσὶ δʼ οἳ λέγουσιν ἐπʼ Ἀγχίσῃ 
<pb id="v.1p.104"/>
κατασκευασθῆναι αὐτὸ ὑπʼ Αἰνείου, ἐνιαυτῷ πρότερον
τοῦ πολέμου τούτου τελευτήσαντι. ἔστι δὲ χωμάτιον
οὐ μέγα καὶ περὶ αὐτὸ δένδρα στοιχηδὸν πεφυκότα θέας ἄξια.
</p>
</div3>
</div2>
<div2 type="chapter" n="65">
<div3 type="section" n="1">
<p>
Αἰνείου δʼ ἐξ ἀνθρώπων μεταστάντος ἑβδόμῳ
μάλιστα ἔτει μετὰ τὴν Ἰλίου ἅλωσιν Εὐρυλέων
παρέλαβε τὴν Λατίνων ἡγεμονίαν ὁ μετονομασθεὶς
Ἀσκάνιος ἐν τῇ φυγῇ. ἦσαν δὲ τειχήρεις οἱ Τρῶες
ἐν τῷ χρόνῳ τούτῳ, καὶ τοῖς μὲν πολεμίοις ἀεὶ προσῄει
δύναμις, αἱ δὲ τῶν Λατίνων ἀδύνατοι ἦσαν τοῖς
ἐν τῷ Λαουϊνίῳ πολιορκουμένοις ἐπικουρεῖν.
</p>
</div3>
<div3 type="section" n="2">
<p>τὸ μὲν
δὴ πρῶτον εἰς φιλίαν τε καὶ συνθήκας μετρίας προὐκαλοῦντο
τοὺς πολεμίους οἱ περὶ τὸν Ἀσκάνιον· ὡς
δʼ οὐδὲν προσεῖχον αὐτοῖς, ἐπιτρέπειν ἐκείνοις ἠναγκάζοντο
καταλύσασθαι τὸν πόλεμον ἐφʼ οἷς ἂν αὐτοὶ
δικαιῶσι. τοῦ δὲ βασιλέως τῶν Τυρρηνῶν τά τε
ἄλλα ὡς δεδουλωμένοις ἀφόρητα ἐπιτάσσοντος καὶ τὸν
οἶνον ὅσον ἂν ἡ Λατίνων γῆ φέρῃ Τυρρηνοῖς ἀπάγειν
<milestone unit="reiskpage" n="164"/>
ἀνὰ πᾶν ἔτος, οὐκ ἀνασχετὸν ἡγησάμενοι τὸ πρᾶγμα
τῆς μὲν ἀμπέλου τὸν καρπὸν ἱερὸν ἐψηφίσαντο τοῦ
Διὸς εἶναι γνώμην ἀγορεύσαντος Ἀσκανίου, αὐτοὶ
δὲ ἀλλήλοις παρακελευσάμενοι προθύμοις ἀγωνισταῖς
γενέσθαι καὶ θεοὺς αἰτησάμενοι συλλαβέσθαι τοῦ
κινδυνεύματος ἐξῆλθον ἐκ τῆς πόλεως φυλάξαντες
 νύκτʼ ἀσέληνον.
</p>
</div3>
<div3 type="section" n="3">
<p>εὐθὺς δὲ προσβαλόντες τῷ χάρακι
τῶν πολεμίων, ὃς ἐγγυτάτω τῆς πόλεως ἔκειτο καὶ
<pb id="v.1p.105"/>
ἦν προτείχισμα τῆς ἄλλης δυνάμεως ἐν ἐρυμνῷ τε
κατεσκευασμένος χωρίῳ καὶ τὴν κρατίστην νεότητα
Τυρρηνῶν ἔχων, ἧς ἡγεῖτο Μεσεντίου παῖς Λαῦσος
ὄνομα, οὐδενὸς προιδομένου τὴν ἔφοδον αἱροῦσιν
εὐπετῶς τὸ ὀχύρωμα. ἐν ᾧ δὲ τὸ χωρίον τοῦτο 
ἡλίσκετο, φῶς τε ἄκαιρον ὁρῶντες οἱ ἐν τοῖς πεδίοις
ἐστρατοπεδευκότες καὶ βοὴν τῶν ἀπολλυμένων ἀκούοντες
ἔφευγον ἐκλιπόντες τοὺς πεδινοὺς τόπους ἐπὶ τὰ
</p>
</div3>
<div3 type="section" n="4">
<p>ὄρη. ἐν δὲ τούτῳ πολλὴ ἐγένετο ταραχὴ καὶ θόρυβος, 
οἷα ἐν νυκτὶ κινουμένης στρατιᾶς, ὡς αὐτίκα μάλα τῶν
<milestone unit="reiskpage" n="165"/>πολεμίων σφίσιν ἐπιθησομένων οὐ σὺν κόσμῳ οὐδὲ
κατὰ τέλη  <add>τὴν</add> ἔλασιν  <add>ποιουμένοις</add>· οἱ δὲ Λατῖνοι,
ἐπειδὴ τό τε φρούριον ἐξ ἐφόδου κατειλήφεσαν καὶ
τὸ ἄλλο στράτευμα ἔμαθον τεταραγμένον, ἐπέκειντο
αὐτοῖς κτείνοντες καὶ διώκοντες. τῶν δʼ οὐχ ὅπως 
τις πρὸς ἀλκὴν τραπέσθαι ἐπεχείρησεν, ἀλλʼ οὐδὲ
μαθεῖν ἐν οἷς ἦσαν κακοῖς ἠδύνατο· ὑπὸ δὲ θορύβου
καὶ ἀμηχανίας οἱ μὲν κατὰ κρημνῶν φερόμενοι
διεφθείροντο, οἱ δʼ εἰς φάραγγας ἀνεξόδους ἐμπίπτοντες
ἡλίσκοντο, οἱ δὲ πλεῖστοι ἀγνοήσαντες ἀλλήλους 
ἀνὰ τὸ σκότος ὅσα πολεμίους διέθεσαν, καὶ ὁ
<pb id="v.1p.106"/>
πλεῖστος αὐτῶν φθόρος ἀλληλοκτόνος ἐγίνετο. Μεσέντιος
δὲ σὺν ὀλίγοις λόφον τινὰ καταλαβών, ἐπειδὴ
τοῦ παιδὸς τὸν μόρον ἐπύθετο καὶ ὅσος αὐτῷ στρατὸς
διέφθαρτο ἐν οἵῳ τε χωρίῳ κατακεκλεικὼς ἑαυτὸν ἦν,
</p>
</div3>
<div3 type="section" n="5">
<p>ὡς  <add>ὢν</add> ἐν ἀπορίᾳ χρήματος, ἔπεμψε κήρυκας εἰς τὸ
Λαουΐνιον περὶ φιλίας διαλεξομένους, Ἀσκανίου δὲ
τοῖς Λατίνοις ταμιεύεσθαι τὴν τύχην συμβουλεύοντος
ἄδειαν εὑρόμενος ἀπῆλθεν ὑπόσπονδος μεθʼ ὅσης εἶχε
<milestone unit="reiskpage" n="166"/>
δυνάμεως καὶ τὸν ἀπὸ τοῦδε χρόνον ἅπαντα διαλυσάμενος
τὴν ἔχθραν πρὸς τοὺς Λατίνους βέβαιος φίλος ἦν.
</p>
</div3>
</div2>
<div2 type="chapter" n="66">
<div3 type="section" n="1">
<p>
τριακοστῷ δὲ ὕστερον ἔτει μετὰ τὴν
κτίσιν τοῦ Λαουϊνίου πόλιν ἑτέραν οἰκίζει κατὰ τὸ
γενόμενον Αἰνείᾳ θέσφατον Ἀσκάνιος ὁ Αἰνείου καὶ
μετάγει τούς τʼ ἐκ Λαουϊνίου καὶ τῶν ἄλλων Λατίνων
ὅσοις ἦν βουλομένοις ἄμεινον οἰκεῖν εἰς τὴν νεόκτιστον,
ὄνομα τῇ πόλει θέμενος Ἄλβαν. ἔστι δʼ ἡ Ἄλβα
καθʼ Ἑλλάδα γλῶσσαν Λευκή, σαφηνισμοῦ δʼ ἕνεκα
διορίζεται παρʼ ἑτέραν πόλιν ὁμώνυμον ἐπικλήσει τὸ
σχῆμα ἐπικατηγορούσῃ, καί ἐστιν ὥσπερ σύνθετον
ἤδη τοὔνομα ἐξ ἀμφοῖν Ἄλβα λόγγα, τοῦτο δʼ ἔστι
Λευκὴ μακρά.
</p>
</div3>
<div3 type="section" n="2">
<p>νῦν μὲν οὖν ἔρημός ἐστιν· ἐπὶ γὰρ
Ὁστιλίου Τύλλου Ῥωμαίων βασιλέως στασιάζειν δόξασα
<milestone unit="reiskpage" n="167"/>
πρὸς τὴν ἀποικίαν περὶ τῆς ἀρχῆς ἀνῃρέθη· τὸ
<pb id="v.1p.107"/>
δʼ ἐν αὐτῇ πολιτευόμενον πλῆθος ἡ καθελοῦσα τὴν
μητρόπολιν ὑπεδέξατο Ῥώμη. ἀλλὰ ταῦτα μὲν ἐν τοῖς
ἱκνουμένοις χρόνοις ἐγένετο, ἡνίκα δὲ ᾠκίζετο πρὸς
ὄρει καὶ λίμνῃ κατεσκευάσθη τὸ μέσον ἐπέχουσα ἀμφοῖν,
καὶ ἦν ὥσπερ τείχη τῆς πόλεως ταῦτα δυσάλωτον 
αὐτὴν ποιοῦντα. τό τε γὰρ ὅρος ἐν τοῖς πάνυ
ὀχυρόν τε καὶ ὑψηλόν ἐστιν ἥ τε λίμνη βαθεῖα καὶ
μεγάλη, καὶ αὐτὴν διὰ κλισιάδων ἀνοιγομένων ὑποδέχεται
τὸ πεδίον ταμιευομένων ὁπόσον βούλονται
τῶν ἀνθρώπων τὸ ὕδωρ.
</p>
</div3>
<div3 type="section" n="3">
<p>ὑπόκειται δὲ τῇ πόλει πεδία 
θαυμαστὰ μὲν ἰδεῖν, πλούσια δὲ καὶ οἴνους καὶ καρποὺς
ἐξενεγκεῖν παντοδαποὺς καὶ οὐδὲν ἐνδεεστέρους
τῆς ἄλλης Ἰταλίας, μάλιστα δὲ τὸν καλούμενον Ἀλβανὸν
οἶνον ἡδὺν καὶ καλόν, ἔξω τοῦ Φαλερίνου
λεγομένου τῶν γοῦν ἄλλων ἁπάντων διαφορώτατον. 
</p>
</div3>
</div2>
<div2 type="chapter" n="67">
<div3 type="section" n="1">
<p>
<milestone unit="reiskpage" n="168"/>ἐν δὲ τῇ κτίσει τῆς πόλεως θαῦμα μέγιστον
λέγεται γενέσθαι. κατασκευασθέντος τοῖς ἕδεσι
τῶν θεῶν, οὓς Αἰνείας ἐκ τῆς Τρωάδος ἠνέγκατο καὶ
καθίδρυσεν ἐν τῷ Λαουϊνίῳ, ναοῦ χωρίον ἔχοντος
ἄβατον καὶ τῶν ἱδρυμάτων ἐκ τοῦ Λαουϊνίου μετακομισθέντων 
<del>ἐκ τοῦ νεὼ</del> εἰς τοῦτον τὸν μυχόν, ὑπὸ
τὴν ἐπιοῦσαν νύκτα κεκλεισμένων τε ὡς μάλιστα τῶν
θυρῶν καὶ οὐδὲν παθόντων οὔτε περιβόλων οὔτε
ὀροφῶν διαμείψαντα τὰ βρέτη τὴν στάσιν ἐπὶ τῶν
<pb id="v.1p.108"/>
</p>
</div3>
<div3 type="section" n="2">
<p>ἀρχαίων εὑρεθῆναι κείμενα βάθρων· μετακομισθέντα
δὲ αὖθις ἐκ τοῦ Λαουϊνίου σὺν ἱκετείαις καὶ θυσίαις
ἀρεστηρίοις εἰς τὸ αὐτὸ χωρίον ὁμοίως ἀνελθεῖν.
τοὺς δὲ ἀνθρώπους τέως μὲν ἀπορεῖν ὅ τι χρήσονται
τοῖς πράγμασιν οὔτε δίχα τῶν πατρῴων θεῶν οἰκεῖν
ἀξιοῦντας οὔτε ἐπὶ τὴν ἐκλειφθεῖσαν οἴκησιν αὖθις
ἀναστρέφειν, τελευτῶντας δὲ γνώμην εὑρέσθαι, ἣ
ἔμελλεν ἀποχρώντως πρὸς ἀμφότερα ἕξειν· τὰ μὲν
ἕδη κατὰ χώραν ἐᾶσαι μένειν, ἄνδρας δὲ τοὺς ἐπιμελησομένους
αὐτῶν ἐκ τῆς Ἄλβας εἰς τὸ Λαουΐνιον
αὖθις ἐποίκους μεταγαγεῖν. καὶ ἐγένοντο οἱ πεμφθέντες
ἑξακόσιοι μελεδωνοὶ τῶν ἱερῶν αὐτοῖς μεταναστάντες
<milestone unit="reiskpage" n="169"/>
ἐφεστίοις· ἡγεμὼν δʼ ἐπʼ αὐτοῖς ἐτάχθη
Αἴγεστος.
</p>
</div3>
<div3 type="section" n="3">
<p>τοὺς δὲ θεοὺς τούτους Ῥωμαῖοι μὲν Πενάτας
καλοῦσιν· οἱ δʼ ἐξερμηνεύοντες εἰς τὴν Ἑλλάδα
γλῶσσαν τοὔνομα οἱ μὲν Πατρῴους ἀποφαίνουσιν,
οἱ δὲ Γενεθλίους, εἰσὶ δʼ οἳ Κτησίους, ἄλλοι δὲ
Μυχίους, οἱ δὲ Ἑρκείους. ἔοικε δὲ τούτων ἕκαστος
κατά τινος τῶν συμβεβηκότων αὐτοῖς ποιεῖσθαι τὴν
ἐπίκλησιν κινδυνεύουσί τε πάντες ἁμως2γέπως τὸ αὐτὸ
<milestone unit="reiskpage" n="170"/>
</p>
</div3>
<div3 type="section" n="4">
<p>λέγειν. σχήματος δὲ καὶ μορφῆς αὐτῶν πέρι Τίμαιος
μὲν ὁ συγγραφεὺς ὧδε ἀποφαίνεται· κηρύκια σιδηρᾶ
καὶ χαλκᾶ καὶ κέραμον Τρωικὸν εἶναι τὰ ἐν τοῖς
ἀδύτοις τοῖς ἐν Λαουϊνίῳ κείμενα ἱερά, πυθέσθαι δὲ
<pb id="v.1p.109"/>
αὐτὸς ταῦτα παρὰ τῶν ἐπιχωρίων. ἐγὼ δὲ ὅσα μὲν
ὁρᾶν ἅπασιν οὐ θέμις οὔτε παρὰ τῶν ὁρώντων ἀκούειν
οὔτε ἀναγράφειν οἴομαι δεῖν, νεμεσῶν δὲ καὶ τοῖς
ἄλλοις, ὅσοι πλείω τῶν συγχωρουμένων ὑπὸ νόμου
ζητεῖν ἢ γινώσκειν ἀξιοῦσιν. 
</p>
</div3>
</div2>
<div2 type="chapter" n="68">
<div3 type="section" n="1">
<p>
ἃ δὲ αὐτός τε ἰδὼν ἐπίσταμαι καὶ δέος
οὐδὲν ἀποκωλύει με περὶ αὐτῶν γράφειν τοιάδε ἐστί·
νεὼς ἐν Ῥώμῃ δείκνυται τῆς ἀγορᾶς οὐ πρόσω κατὰ
<milestone unit="reiskpage" n="171"/>τὴν ἐπὶ Καρίνας φέρουσαν ἐπίτομον ὁδὸν ὑπεροχῇ
σκοτεινὸς ἱδρυμένος οὐ μέγας. λέγεται δὲ κατὰ τὴν 
ἐπιχώριον γλῶτταν ὑπʼ Ἐλαίας τὸ χωρίον. ἐν δὲ
τούτῳ κεῖνται τῶν Τρωικῶν θεῶν εἰκόνες, ἃς ἅπασιν
ὁρᾶν θέμις, ἐπιγραφὴν ἔχουσαι δηλοῦσαν τοὺς Πενάτας.
<del>δοκοῦσι γάρ μοι τοῦ θ μήπω γράμματος εὑρημένου
τῷ δ δηλοῦν τὴν ἐκείνου δύναμιν οἱ παλαιοί.</del>
</p>
</div3>
<div3 type="section" n="2">
<p>
<milestone unit="reiskpage" n="172"/>εἰσὶ δὲ νεανίαι δύο καθήμενοι δόρατα διειληφότες, 
τῆς παλαιᾶς ἔργα τέχνης. πολλὰ δὲ καὶ ἄλλα ἐν
ἱεροῖς ἀρχαίοις εἴδωλα τῶν θεῶν τούτων ἐθεασάμεθα,
καὶ ἐν ἅπασι νεανίσκοι δύο στρατιωτικὰ σχήματα
ἔχοντες φαίνονται. ὁρᾶν μὲν δὴ ταῦτα ἔξεστιν, 
ἀκούειν δὲ καὶ γράφειν ὑπὲρ αὐτῶν, ἃ Καλλίστρατός
<pb id="v.1p.110"/>
τε ὁ περὶ Σαμοθρᾴκης συνταξάμενος ἱστορεῖ καὶ Σάτυρος
ὁ· τοὺς ἀρχαίους μύθους συναγαγὼν καὶ ἄλλοι
συχνοί, παλαιότατος δὲ ὧν ἡμεῖς ἴσμεν ποιητὴς Ἀρκτῖνος.
</p>
</div3>
<div3 type="section" n="3">
<p>λέγουσι γοῦν ὧδε· Χρύσην τὴν Πάλλαντος
θυγατέρα γημαμένην Δαρδάνῳ φερνὰς ἐπενέγκασθαι
δωρεὰς Ἀθηνᾶς τά τε Παλλάδια καὶ τὰ ἱερὰ τῶν
μεγάλων θεῶν διδαχθεῖσαν αὐτῶν τὰς τελετάς. ἐπειδὴ
δὲ τὴν ἐπομβρίαν φεύγοντες Ἀρκάδες Πελοπόννησον
μὲν ἐξέλιπον, ἐν δὲ τῇ Θρᾳκίᾳ νήσῳ τοὺς βίους
ἱδρύσαντο, κατασκευάσαι τὸν Δάρδανον ἐνταῦθα τῶν
θεῶν τούτων ἱερὸν ἀρρήτους τοῖς ἄλλοις ποιοῦντα
τὰς ἰδίους αὐτῶν ὀνομασίας καὶ τὰς τελετὰς αὐτοῖς
τὰς καὶ εἰς τόδε χρόνου γινομένας ὑπὸ Σαμοθρᾴκων
ἐπιτελεῖν.
</p>
</div3>
<div3 type="section" n="4">
<p>ὡς δὲ μετῆγε τοῦ λεὼ τὴν πλείω
<milestone unit="reiskpage" n="173"/>
μοῖραν εἰς τὴν Ἀσίαν τὰ μὲν ἱερὰ τῶν θεῶν καὶ
τὰς τελετὰς τοῖς ὑπομείνασιν ἐν τῇ νήσῳ καταλιπεῖν·
τὰ δὲ Παλλάδια καὶ τὰς  <add>τῶν</add> θεῶν εἰκόνας
κατασκευασάμενον ἀγαγέσθαι μετʼ αὐτοῦ. διαμαντευόμενον
δὲ περὶ τῆς οἰκήσεως τά τε ἄλλα μαθεῖν
καὶ περὶ τῶν ἱερῶν τῆς φυλακῆς τόνδε τὸν χρησμὸν λαβεῖν·
<quote rend="blockquote">
<lb/>εἰς πόλιν ἣν κτίζῃσθα θεοῖς σέβας ἄφθιτον αἰεὶ
<lb/>θεῖναι, καὶ φυλακαῖς τε σέβειν θυσίαις τε χοροῖς τε.
<lb/>ἔστʼ ἂν γὰρ τάδε σεμνὰ καθʼ ὑμετέρην χθόνα μίμνῃ
<pb id="v.1p.111"/>
<lb/>δῶρα Διὸς κούρης ἀλόχῳ σέθεν, ἡ δὲ πόλις σοι
<lb/>ἔσται ἀπόρθητος τὸν ἀεὶ χρόνον ἤματα πάντα.
</quote>
</p>
</div3>
</div2>
<div2 type="chapter" n="69">
<div3 type="section" n="1">
<p>
Δάρδανον μὲν ἐν τῇ κτισθείσῃ τε ὑφʼ
ἑαυτοῦ καὶ ὀνομασίας ὁμοίας τυχούσῃ πόλει τὰ ἕδη
καταλιπεῖν, Ἰλίου δʼ ἐν ὑστέρῳ χρόνῳ συνοικισθέντος
<milestone unit="reiskpage" n="174"/>ἐκεῖσε μετενεχθῆναι πρὸς τῶν ἐγγόνων αὐτοῦ τὰ
ἱερά. ποιήσασθαι δὲ τοὺς Ἰλιεῖς νεών τε καὶ ἄδυτον
αὐτοῖς ἐπὶ τῆς ἄκρας καὶ φυλάττειν διʼ ἐπιμελείας ὅσης
ἐδύναντο πλείστης θεόπεμπτά τε ἡγουμένους εἶναι
καὶ σωτηρίας κύρια τῇ πόλει.
</p>
</div3>
<div3 type="section" n="2">
<p>ἁλισκομένης δὲ τῆς κάτω 
πόλεως τὸν Αἰνείαν καρτερὸν τῆς ἄκρας γενόμενον,
ἄραντα ἐκ τῶν ἀδύτων τά τε ἱερὰ τῶν μεγάλων θεῶν
καὶ ὅπερ ἔτι περιῆν Παλλάδιον ʽθάτερον γὰρ Ὀδυσσέα
καὶ Διομήδην νυκτός φασιν εἰς Ἴλιον ἀφικομένους
κλοπῇ λαβεῖνʼ οἴχεσθαί τε κομίσαντα <del>τὸν Αἰνείαν</del> ἐκ 
τῆς πόλεως καὶ ἐλθεῖν ἄγοντα εἰς Ἰταλίαν.
</p>
</div3>
<div3 type="section" n="3">
<p>Ἀρκτῖνος 
δέ φησιν ὑπὸ Διὸς δοθῆναι Δαρδάνῳ Παλλάδιον ἓν
καὶ εἶναι τοῦτο ἐν Ἰλίῳ τέως ἡ πόλις ἡλίσκετο κεκρυμμένον
<milestone unit="reiskpage" n="175"/>ἐν ἀβάτῳ· εἰκόνα δʼ ἐκείνου κατεσκευασμένην
ὡς μηδὲν τῆς ἀρχετύπου διαφέρειν ἀπάτης τῶν 
ἐπιβουλευόντων ἕνεκεν ἐν φανερῷ τεθῆναι καὶ αὐτὴν
Ἀχαιοὺς ἐπιβουλεύσαντας λαβεῖν.
</p>
</div3>
<div3 type="section" n="4">
<p>τὰ μὲν οὖν εἰς 
Ἰταλίαν ὑπʼ Αἰνείου κομισθέντα ἱερὰ τοῖς εἰρημένοις
ἀνδράσι πειθόμενος γράφω τῶν τε μεγάλων θεῶν
εἰκόνας εἶναι, οὓς Σαμοθρᾷκες Ἑλλήνων μάλιστα 
<pb id="v.1p.112"/>
ὀργιάζουσι, καὶ τὸ μυθευόμενον Παλλάδιον, ὅ φασι τὰς
ἱερὰς φυλάττειν παρθένους ἐν ναῷ κείμενον Ἑστίας,
ἔνθα καὶ τὸ ἀθάνατον διασώζεται πῦρ· ὑπὲρ ὧν ἐν
ὑστέρῳ λεχθήσεται λόγῳ. εἴη δʼ ἂν καὶ παρὰ ταῦτα
τοῖς βεβήλοις ἡμῖν ἄδηλα ἕτερα. καὶ περὶ μὲν τῶν
Τρωικῶν ἱερῶν τοσαῦτα εἰρήσθω.
</p>
</div3>
</div2>
<div2 type="chapter" n="70">
<div3 type="section" n="1">
<p>
Ἀσκανίου δὲ ὀγδόῳ καὶ τριακοστῷ ἔτει
τῆς βασιλείας τελευτήσαντος παρέλαβε τὴν ἡγεμονίαν
Σιλούιος ἀδελφὸς ὢν Ἀσκανίου, μετὰ τὸν Αἰνείου
θάνατον γενόμενος ἐκ Λαύνας τῆς Λατίνου θυγατρός,
ὅν φασιν ἐν τοῖς ὄρεσιν ὑπὸ τῶν νομέων ἐκτραφῆναι.
</p>
</div3>
<div3 type="section" n="2">
<p>τοῦ γὰρ Ἀσκανίου παραλαβόντος τὴν βασιλείαν
περιδεὴς ἡ Λαῦνα γενομένη μή τι δεινὸν ὑπʼ
αὐτοῦ πάθῃ κατὰ τὸ τῆς μητρυιᾶς ὄνομα, ἐγκύμων
οὖσα δίδωσιν ἑαυτὴν Τυρρηνῷ τινι συοφορβίων
<milestone unit="reiskpage" n="176"/>
ἐπιμελητῇ βασιλικῶν, ὃν ᾔδει Λατίνῳ γενόμενον ἐν
τοῖς μάλιστα προσήγορον. ὁ δʼ εἰς ὕλας ἐρήμους ἀγαγὼν
αὐτὴν ὡς τῶν ἐπιτυχουσῶν τινα, φυλαττόμενος
ὀφθῆναι τοῖς εἰδόσιν ἔτρεφεν ἐν τῇ νάπῃ κατασκευάσας
οἴκησιν οὐ πολλοῖς γνώριμον καὶ τὸ παιδίον
γενόμενον ἀναιρεῖταί τε καὶ τρέφει Σιλούιον ὀνομάσας
ἀπὸ τῆς ὕλης, ὥσπερ ἂν εἴ τις Ελλάδι γλώσσῃ λέξειεν Ὑλαῖον.
</p>
</div3>
<div3 type="section" n="3">
<p>χρόνου δὲ προϊόντος ὡς πολλὴν
ζήτησιν ἔγνω τῆς γυναικὸς ὑπὸ τῶν Λατίνων γινομένην
καὶ διʼ αἰτίας ὄντα παρὰ τῷ πλήθει τὸν Ἀσκάνιον,
<pb id="v.1p.113"/>
ὡς ἀνῃρηκότα τὴν παιδίσκην, φράζει τῷ δήμῳ
τὸ πρᾶγμα καὶ τὴν ἄνθρωπον ἄγει μετὰ τοῦ παιδὸς
ἐκ τῆς νάπης. τύχῃ μὲν δὴ τοιαύτῃ χρησάμενος ὁ
Σιλούϊος τὴν εἰρημένην ἔσχεν ὀνομασίαν καὶ τὸ ἐξ
ἐκείνου γένος ἅπαν, τὴν  <add>δὲ</add> βασιλείαν παρέλαβεν,
<milestone unit="reiskpage" n="177"/>ἐπειδὴ τὸν ἀδελφὸν αὐτοῦ τελευτῆσαι συνέπεσεν,
ἀμφίλογον γενομένην πρὸς ἕνα τὸν πρεσβεύσαντα
τῶν Ἀσκανίου παίδων Ἴουλον ἀξιοῦντα τὴν πατρῴαν
ἀρχὴν διαδέξασθαι.
</p>
</div3>
<div3 type="section" n="4">
<p>τὴν δὲ δίκην ἐπεψήφισεν ὁ δῆμος 
ἄλλοις τε ὑπαχθεὶς λόγοις καὶ οὐχ ἥκιστα ὅτι μητρὸς 
ἦν ὁ Σιλούϊος ἐπικλήρου τῆς ἀρχῆς. Ἰούλῳ δὲ ἀντὶ
τῆς βασιλείας ἱερά τις ἐξουσία προσετέθη καὶ τιμὴ
τῷ τε ἀκινδύνῳ προὔχουσα τῆς μοναρχίας καὶ τῇ
ῥαστώνῃ τοῦ βίου, ἣν ἔτι καὶ εἰς ἐμὲ τὸ ἐξ αὐτοῦ
γένος ἐκαρποῦτο, Ἰούλιοι κληθέντες ἀπʼ ἐκείνου. ἐγένετο 
δὲ μέγιστος ἅμα καὶ λαμπρότατος οἴκων οὗτος,
ὧν ἡμεῖς ἴσμεν, ἄνδρας τε διαφορωτάτους ἡγεμόνων
ἤνεγκεν, οἷς τὸ εὐγενὲς αἱ ἀρεταὶ μὴ ἀπιστεῖσθαι
παρέσχον· ὑπὲρ ὧν ἐν ἄλλῳ δηλωθήσεται λόγῳ τὰ
προσήκοντα. 
</p>
</div3>
</div2>
<div2 type="chapter" n="71">
<div3 type="section" n="1">
<p>
Σιλουΐου δʼ ἑνὸς δέοντα τριάκοντα ἔτη
κατασχόντος τὴν ἀρχὴν Αἰνείας υἱὸς αὐτοῦ διαδεξάμενος
<milestone unit="reiskpage" n="178"/>τὴν δυναστείαν ἑνὶ πλείω τριάκοντα ἐτῶν ἐβασίλευσεν.
μετὰ δὲ τοῦτον ἓν καὶ πεντήκοντα Λατῖνος
ἦρξεν ἔτη. Ἄλβας δὲ μετὰ τοῦτον ἑνὸς δέοντα τετταράκοντα 
<pb id="v.1p.114"/>
ἔτη. μετὰ δὲ Ἄλβαν Κάπετος ἓξ ἐπὶ τοῖς
εἴκοσιν. ἔπειτα Κάπυς δυεῖν δέοντα τριάκοντα. μετὰ
δὲ Κάπυν Κάλπετος ἄχρι τρισκαίδεκα ἐτῶν κατέσχε
τὴν ἀρχήν.
</p>
</div3>
<div3 type="section" n="2">
<p>ἑξῆς δὲ Τιβερῖνος ὀκταετῆ χρόνον ἐβασίλευσεν.
τελευτῆσαι δʼ οὗτος ἐν μάχῃ παρὰ ποταμῷ
γενομένῃ λέγεται· παρενεχθεὶς δὲ ὑπὸ τοῦ ῥεύματος
ἐπώνυμον ἑαυτῷ κατέλιπε τὸν ποταμὸν Ἄλβουλαν
καλούμενον πρότερον. Τιβερίνου δὲ διάδοχος Ἀγρίππας
ἓν καὶ τετταράκοντα ἐβασίλευσεν ἔτη.
</p>
</div3>
<div3 type="section" n="3">
<p>μετὰ δὲ
Ἀγρίππαν Ἀλλώδιος τυραννικόν τι χρῆμα καὶ θεοῖς
ἀπεχθόμενον ἑνὸς δέοντα εἴκοσιν· ᾧ περιφρονοῦντι
τὰ δαιμόνια κατεσκεύαστο κεραυνῶν τε μιμήματα καὶ
κτύποι βρονταῖς ἐμφερεῖς, οἷς δεδίττεσθαι τοὺς ἀνθρώπους
ὡς θεὸς ἠξίου. ὄμβρων δὲ καὶ κεραυνῶν εἰς
τὸν οἶκον αὐτοῦ κατασκηψάντων τῆς τε λίμνης, παρʼ
<milestone unit="reiskpage" n="179"/>
ἣν οἰκῶν ἐτύγχανε, πλημμύραν οὐκ εἰωθυῖαν λαβούσης
κατακλυσθεὶς πανοίκιος ἀπόλλυται. καὶ νῦν ἔτι
διαλαμπούσης τῆς λίμνης ἐν μέρει τινί, ὅταν ὑπονοστήσῃ
τὸ νᾶμα καὶ σταθερὸς ὁ βυθὸς γένηται, παστάδων
 ἐρείπια καὶ ἄλλα οἰκήσεως ἴχνη φαίνεται.
</p>
</div3>
<div3 type="section" n="4">
<p>Ἀουεντῖνος
δὲ παρὰ τούτου τὴν δυναστείαν διαδεξάμενος,
ἀφʼ οὗ τῶν ἑπτὰ λόφων τις ἐπώνυμος ἐγένετο τῶν
συμπεπολισμένων τῇ Ῥώμῃ, τριάκοντα καὶ ἑπτὰ ἔτη
τὴν ἀρχὴν κατέσχεν. πρόκας δὲ μετὰ τοῦτον ἔτη εἴκοσι
<pb id="v.1p.115"/>
καὶ τρία. ἔπειτα Ἀμόλιος οὐ σὺν δίκῃ τὴν βασιλείαν
κατασχὼν Νεμέτορι προσήκουσαν, ὃς ἦν αὐτῷ
πρεσβύτερος ἀδελφός, δύο καὶ τετταράκοντα ἔτη
δυναστεύει.
</p>
</div3>
<div3 type="section" n="5">
<p> Ἀμολίου δὲ ἀναιρεθέντος ὑπὸ Ῥωμύλου
καὶ Ῥώμου τῶν ἐκ τῆς ἱερᾶς κόρης γενομένων, ὡς 
αὐτίκα λεχθήσεται, μετὰ τὸν ἐκείνου θάνατον ἀπολαμβάνει
τὴν κατὰ νόμον δυναστείαν Νεμέτωρ ὁ τῶν
νεανίσκων μητροπάτωρ. τῷ δʼ ἑξῆς ἔτει τῆς Νεμέτορος
ἀρχῆς, δευτέρῳ δὲ καὶ τριακοστῷ καὶ τετρακοσιοστῷ
<milestone unit="reiskpage" n="180"/>μετὰ τὴν Ἰλίου ἅλωσιν, ἀποικίαν στείλαντες 
Ἀλβανοὶ Ῥωμύλου καὶ Ῥώμου τὴν ἡγεμονίαν
αὐτῆς ἐχόντων κτίζουσι Ῥώμην ἔτους ἐνεστῶτος
πρώτου τῆς ἑβδόμης ὀλυμπιάδος, ἣν ἐνίκα στάδιον
Δαϊκλῆς Μεσσήνιος, ἄρχοντος Ἀθήνησι Χάροπος ἔτος
τῆς δεκαετίας πρῶτον. 
</p>
</div3>
</div2>
<div2 type="chapter" n="72">
<div3 type="section" n="1">
<p>
ἀμφισβητήσεως δὲ πολλῆς οὔσης καὶ
περὶ τοῦ χρόνου τῆς κτίσεως καὶ περὶ τῶν οἰκιστῶν
τῆς πόλεως οὐδὲ αὐτὸς ᾤμην δεῖν ὥσπερ ὁμολογούμενα
πρὸς ἁπάντων ἐξ ἐπιδρομῆς ἐπελθεῖν. Κεφάλων
μὲν γὰρ ὁ Γεργίθιος συγγραφεὺς παλαιὸς πάνυ 
δευτέρᾳ γενεᾷ μετὰ τὸν Ἰλιακὸν πόλεμον ἐκτίσθαι
λέγει τὴν πόλιν ὑπὸ τῶν ἐξ Ἰλίου διασωθέντων σὺν
Αἰνείᾳ, οἰκιστὴν δὲ αὐτῆς ἀποφαίνει τὸν ἡγησάμενον
τῆς ἀποικίας Ῥῶμον, τοῦτον δʼ εἶναι τῶν Αἰνείου
παίδων ἕνα· τέτταρας δέ φησιν Αἰνείᾳ γενέσθαι παῖδας, 
Ἀσκάνιον, Εὐρυλέοντα, Ῥωμύλον, Ῥῶμον. εἴρηται
<pb id="v.1p.116"/>
δὲ καὶ Δημαγόρᾳ καὶ Ἀγαθύλλῳ καὶ ἄλλοις
συχνοῖς ὅ τε χρόνος καὶ ὁ τῆς ἀποικίας ἡγεμὼν ὁ αὐτός.
<milestone unit="reiskpage" n="181"/>
</p>
</div3>
<div3 type="section" n="2">
<p>ὁ δὲ τὰς ἱερείας τὰς ἐν Ἄργει καὶ τὰ καθʼ
ἑκάστην πραχθέντα συναγαγὼν Αἰνείαν φησὶν ἐκ
Μολοττῶν εἰς Ἰταλίαν ἐλθόντα μετʼ Ὀδυσσέα οἰκιστὴν
γενέσθαι τῆς πόλεως, ὀνομάσαι δʼ αὐτὴν ἀπὸ
μιᾶς τῶν Ἰλιάδων Ῥώμης. ταύτην δὲ λέγει ταῖς ἄλλαις
Τρωάσι παρακελευσαμένην κοινῇ μετʼ αὐτῶν
ἐμπρῆσαι τὰ σκάφη βαρυνομένην τῇ πλάνῃ. ὁμολογεῖ
δʼ αὐτῷ καὶ Δαμαστὴς ὁ Σιγεὺς καὶ ἄλλοι τινές.
</p>
</div3>
<div3 type="section" n="3">
<p>Ἀριστοτέλης
δὲ ὁ φιλόσοφος Ἀχαιῶν τινας ἱστορεῖ τῶν
<milestone unit="reiskpage" n="182"/>
ἀπὸ Τροίας ἀνακομισαμένων περιπλέοντας Μαλέαν,
ἔπειτα χειμῶνι βιαίῳ καταληφθέντας τέως μὲν ὑπὸ
τῶν πνευμάτων φερομένους πολλαχῇ τοῦ πελάγους
πλανᾶσθαι, τελευτῶντας δʼ ἐλθεῖν εἰς τὸν τόπον
τοῦτον τῆς Ὀπικῆς, ὃς καλεῖται Λατίνιον ἐπὶ τῷ
Τυρρηνικῷ πελάγει κείμενος.
</p>
</div3>
<div3 type="section" n="4">
<p>ἀσμένους δὲ τὴν γῆν
ἰδόντας ἀνελκῦσαί τε τὰς ναῦς αὐτόθι καὶ διατρῖψαι
τὴν χειμερινὴν ὥραν παρασκευαζομένους ἔαρος ἀρχομένου
πλεῖν. ἐμπρησθεισῶν δὲ αὐτοῖς ὑπὸ νύκτα
τῶν νεῶν οὐκ ἔχοντας ὅπως ποιήσονται τὴν ἄπαρσιν,
ἀβουλήτῳ ἀνάγκῃ τοὺς βίους ἐν ᾧ κατήχθησαν χωρίῳ
ἱδρύσασθαι. συμβῆναι δὲ αὐτοῖς τοῦτο διὰ γυναῖκας
αἰχμαλώτους, ὰς ἔτυχον ἄγοντες ἐξ Ἰλίου. ταύτας δὲ
κατακαῦσαι τὰ πλοῖα φοβουμένας τὴν οἴκαδε τῶν
Ἀχαιῶν ἄπαρσιν, ὡς εἰς δουλείαν ἀφιξομένας.
</p>
</div3>
<div3 type="section" n="5">
<p>Καλλίας
δὲ ὁ τὰς Ἀγαθοκλέους πράξεις ἀναγράψας Ῥώμην
<milestone unit="reiskpage" n="183"/>
<pb id="v.1p.117"/>
τινὰ Τρωάδα τῶν ἀφικνουμένων ἅμα τοῖς ἄλλοις
Τρωσὶν εἰς Ἰταλίαν γήμασθαι Λατίνῳ τῷ βασιλεῖ τῶν
Ἀβοριγίνων καὶ γεννῆσαι τρεῖς παῖδας, Ῥῶμον καὶ
Ῥωμύλον καὶ  <add>Τηλέγονον</add> ... οἰκίσαντας δὲ πόλιν,
ἀπὸ τῆς μητρὸς αὐτῇ θέσθαι τοὔνομα. Ξεναγόρας δὲ 
ὁ συγγραφεὺς Ὀδυσσέως καὶ Κίρκης υἱοὺς γενέσθαι
τρεῖς, Ῥῶμον, Ἀντείαν, Ἀρδείαν· οἰκίσαντας δὲ τρεῖς
πόλεις ἀφʼ ἑαυτῶν θέσθαι τοῖς κτίσμασι τὰς ὀνομασίας.
</p>
</div3>
<div3 type="section" n="6">
<p>Διονύσιος δὲ ὁ Χαλκιδεὺς οἰκιστὴν μὲν ἀποφαίνει 
τῆς πόλεως Ῥῶμον· τοῦτον δὲ λέγει κατὰ μέν 
τινας Ἀσκανίου, κατὰ δέ τινας Ἠμαθίωνος εἶναι
παῖδα. εἰσὶ δέ τινες οἳ τὴν Ῥώμην ἐκτίσθαι λέγουσιν
ὑπὸ Ῥώμου τοῦ Ἰταλοῦ, μητρὸς δὲ Λευκαρίας τῆς
Λατίνου θυγατρός.
</p>
</div3>
</div2>
<div2 type="chapter" n="73">
<div3 type="section" n="1">
<p>
ἔχων δὲ πολλοὺς καὶ ἄλλους τῶν Ἑλληνικῶν
<milestone unit="reiskpage" n="184"/>παρέχεσθαι συγγραφέων, οἳ διαφόρους ἀποφαίνουσι
τοὺς οἰκιστὰς τῆς πόλεως, ἵνα μὴ δόξω
μακρηγορεῖν ἐπὶ τοὺς Ῥωμαίων ἐλεύσομαι συγγραφεῖς.
παλαιὸς μὲν οὖν οὔτε συγγραφεὺς οὔτε λογογράφος
ἐστὶ Ῥωμαίων οὐδὲ εἷς· ἐκ παλαιῶν μέντοι 
λόγων ἐν ἱεραῖς δέλτοις σωζομένων ἕκαστός τι παραλαβὼν
ἀνέγραψεν.
</p>
</div3>
<div3 type="section" n="2">
<p>τούτων δέ τινες μὲν Αἰνείου 
γενέσθαι υἱοὺς λέγουσι Ῥωμύλον τε καὶ Ῥῶμον τοὺς
οἰκιστὰς τῆς Ῥώμης, ἕτεροι δὲ θυγατρὸς Αἰνείου παῖδας,
ὅτου δὲ πατρὸς οὐκέτι διορίζοντες· δοθῆναι δʼ 
<pb id="v.1p.118"/>
αὐτοὺς ὑπʼ Αἰνείου Λατίνῳ τῷ βασιλεῖ τῶν Ἀβοριγίνων
ὁμηρεύσοντας, ὅτε καὶ αἱ πίστεις τοῖς ἐπιχωρίοις
πρὸς τοὺς ἐπήλυδας ἐγένοντο. ἀσπαζόμενον δὲ αὐτοὺς
Λατῖνον τῇ τε ἄλλῃ θεραπείᾳ περιέπειν εὖ καὶ ἐκγόνου
ἄρρενος ἄπαιδα τελευτῶντα διαδόχους μέρους
τινὸς τῆς ἑαυτοῦ ἀρχῆς καταλιπεῖν.
</p>
</div3>
<div3 type="section" n="3">
<p>ἄλλοι δὲ λέγουσιν
Αἰνείου τελευτήσαντος Ἀσκάνιον ἅπασαν τὴν Λατίνων
ἀρχὴν παραλαβόντα νείμασθαι πρὸς τοὺς ἀδελφοὺς
Ῥωμύλον τε καὶ Ῥῶμον τήν τε χώραν καὶ τὴν
δύναμιν τὴν Λατίνων τριχῇ· αὐτὸν μὲν δὴ τήν τε
<milestone unit="reiskpage" n="185"/>
Ἄλβαν κτίσαι καὶ ἄλλʼ ἄττα πολίσματα· Ῥῶμον δὲ
Καπύην μὲν ἀπὸ τοῦ προπάππου Κάπυος, Ἀγχίσην
δὲ ἀπὸ τοῦ προπάτορος Ἀγχίσου, Αἰνείαν δὲ τὴν
ὕστερον κληθεῖσαν Ἰάνικλον ἀπὸ τοῦ πατρός, Ῥώμην
δὲ ἀφʼ ἑαυτοῦ, ταύτην δὲ χρόνους τινὰς ἐρημωθεῖσαν
ἑτέρας αὖθις ἐλθούσης ἀποικίας, ἣν Ἀλβανοὶ
ἔστειλαν ἡγουμένου Ῥωμύλου καὶ Ῥώμου, τὴν ἀρχαίαν
κτίσιν ἀπολαβεῖν· ὥστε διττὰς εἶναι τῆς Ῥώμης τὰς
κτίσεις· τὴν μὲν ὀλίγον ὕστερον τῶν Τρωικῶν γενομένην,
τὴν δὲ πεντεκαίδεκα γενεαῖς ὑστεροῦσαν τῆς
προτέρας.
</p>
</div3>
<div3 type="section" n="4">
<p>εἰ δέ τις ἀπιδεῖν βουλήσεται τὰ προσωτέρω
καὶ τρίτη τις ἀρχαιοτέρα τούτων εὑρεθήσεται
Ῥώμη γενομένη πρὶν Αἰνείαν καὶ Τρῶας ἐλθεῖν εἰς
Ἰταλίαν. ταῦτα δὲ οὐ τῶν ἐπιτυχόντων τις οὐδὲ νέων
συγγραφεὺς ἱστόρηκεν, ἀλλʼ Ἀντίοχος ὁ Συρακούσιος,
<milestone unit="reiskpage" n="186"/>
<pb id="v.1p.119"/>
οὑ καὶ πρότερον ἐμνήσθην. φησὶ δὲ Μόργητος ἐν
Ἰταλίᾳ βασιλεύοντος (ἦν δὲ τότε Ἰταλία ἡ ἀπὸ Τάραντος
ἄχρι Ποσειδωνίας παράλιος) ἐλθεῖν ὡς αὐτὸν ἄνδρα
φυγάδα ἐκ Ῥώμης. λέγει δὲ ὧδε· ʽἐπεὶ δὲ Ἰταλὸς
κατεγήρα, Μόργης ἐβασίλευσεν. ἐπὶ τούτου δὲ ἀνὴρ 
ἀφίκετο ἐκ Ῥώμης φυγάς· Σικελὸς ὄνομα αὐτῷ.ʼ
</p>
</div3>
<div3 type="section" n="5">
<p>κατὰ 
μὲν δὴ τὸν Συρακούσιον συγγραφέα παλαιά τις εὑρίσκεται
καὶ προτεροῦσα τῶν Τρωικῶν <del>χρόνων ἡ Ῥώμη.</del>
πότερον δὲ περὶ τοὺς αὐτοὺς ἦν τόπους, ἐν οἷς ἡ νῦν
οἰκουμένη πόλις ἐστίν, ἢ χωρίον ἕτερον ἐτύγχανεν
<milestone unit="reiskpage" n="187"/>οὕτως ὀνομαζόμενον ἀσαφὲς ἐκείνου καταλιπόντος
οὐδʼ ἐγὼ δύναμαι συμβαλεῖν. περὶ μὲν οὖν τῶν παλαιῶν
κτίσεων ἱκανὰ ἡγοῦμαι τὰ προειρημένα.
</p>
</div3>
</div2>
<div2 type="chapter" n="74">
<div3 type="section" n="1">
<p>
τὸν δὲ τελευταῖον γενόμενον τῆς Ῥώμης
οἰκισμὸν ἢ κτίσιν ἢ ὅτι δήποτε χρὴ καλεῖν Τίμαιος 
μὲν ὁ Σικελιώτης οὐκ οἶδʼ ὅτῳ κανόνι χρησάμενος
ἅμα Καρχηδόνι κτιζομένῃ γενέσθαι φησὶν ὀγδόῳ
καὶ τριακοστῷ πρότερον ἔτει τῆς πρώτης ὀλυμπιάδος.
Λεύκιος δὲ Κίγκιος ἀνὴρ τῶν ἐκ τοῦ βουλευτικοῦ
συνεδρίου περὶ τὸ τέταρτον ἔτος τῆς δωδεκάτης 
ὀλυμπιάδος. Κόϊντος δὲ Φάβιος κατὰ τὸ πρῶτον
ἔτος τῆς ὀγδόης ὀλυμπιάδος.
</p>
</div3>
<div3 type="section" n="2">
<p>Κάτων δὲ Πόρκιος 
Ἑλληνικὸν μὲν οὐχ ὁρίζει χρόνον, ἐπιμελὴς δὲ γενόμενος,
εἰ καί τις ἄλλος, περὶ τὴν συναγωγὴν τῆς ἀρχαιολογουμένης
ἱστορίας ἔτεσιν ἀποφαίνει δυσὶ καὶ 
<pb id="v.1p.120"/>
τριάκοντα καὶ τετρακοσίοις ὑστεροῦσαν τῶν Ἰλιακῶν.
ὁ δὲ χρόνος οὗτος ἀναμετρηθεὶς ταῖς Ἐρατοσθένους
<milestone unit="reiskpage" n="188"/>
χρονογραφίαις κατὰ τὸ πρῶτον ἔτος πίπτει τῆς ἑβδόμης
ὀλυμπιάδος. ὅτι δέ εἰσιν οἱ κανόνες ὑγιεῖς, οἷς
Ἐρατοσθένης κέχρηται, καὶ πῶς ἄν τις ἀπευθύνοι
τοὺς Ῥωμαίων χρόνους πρὸς τοὺς Ἑλληνικούς, ἐν
ἑτέρῳ δεδήλωταί μοι λόγῳ.
</p>
</div3>
<div3 type="section" n="3">
<p>οὐ γὰρ ἠξίουν ὡς Πολύβιος
ὁ Μεγαλοπολίτης τοσοῦτο μόνον εἰπεῖν, ὅτι
κατὰ τὸ δεύτερον ἔτος τῆς ἑβδόμης ὀλυμπιάδος τὴν
Ῥώμην ἐκτίσθαι πείθομαι, οὐδʼ ἐπὶ τοῦ παρὰ τοῖς
ἀρχιερεῦσι κειμένου πίνακος ἑνὸς καὶ μόνου τὴν πίστιν
<milestone unit="reiskpage" n="189"/>
ἀβασάνιστον καταλιπεῖν, ἀλλὰ τοὺς ἐπιλογισμούς,
οἷς αὐτὸς προσεθέμην, εἰς μέσον ὑπευθύνους τοῖς
βουληθεῖσιν ἐσομένους ἐξενεγκεῖν.
</p>
</div3>
<div3 type="section" n="4">
<p>ἡ μὲν οὖν ἀκρίβεια
ἐν ἐκείνῳ δηλοῦται τῷ λόγῳ, λεχθήσεται δὲ καὶ
διὰ τῆσδε τῆς πραγματείας αὐτὰ τἀναγκαιότατα. ἔχει
δὲ οὕτως· ἡ Κελτῶν ἔφοδος, καθʼ ἣν ἡ Ῥωμαίων
πόλις ἑάλω, συμφωνεῖται σχεδὸν ὑπὸ πάντων ἄρχοντος
Ἀθήνησι Πυργίωνος γενέσθαι κατὰ τὸ πρῶτον ἔτος
τῆς ὀγδόνς καὶ ἐνενηκοστῆς ὀλυμπιάδος. ὁ δὲ πρὸ τῆς
καταλήψεως χρόνος ἀναγόμενος εἰς Λεύκιον Ἰούνιον
Βροῦτον καὶ Λεύκιον Ταρκύνιον Κολλατῖνον τοὺς
πρώτους ὑπατεύσαντας ἐν Ῥώμῃ μετὰ τὴν κατάλυσιν
<milestone unit="reiskpage" n="190"/>
τῶν βασιλέων ἔτη περιείληφεν εἴκοσι πρὸς τοῖς ἑκατόν.
</p>
</div3>
<div3 type="section" n="5">
<p> δηλοῦται δὲ ἐξ ἄλλων τε πολλῶν καὶ τῶν καλουμένων
τιμητικῶν ὑπομνημάτων, ἃ διαδέχεται παῖς
<pb id="v.1p.121"/>
παρὰ πατρὸς καὶ περὶ πολλοῦ ποιεῖται τοῖς μεθʼ ἑαυτὸν
ἐσομένοις ὥσπερ ἱερὰ πατρῷα παραδιδόναι· πολλοὶ
δʼ εἰσὶν ἀπὸ τῶν τιμητικῶν οἴκων ἄνδρες ἐπιφανεῖς
οἱ διαφυλάττοντες αὐτά· ἐν οἷς εὑρίσκω δευτέρῳ
πρότερον ἔτει τῆς ἁλώσεως τίμησιν <del>ὑπὸ</del> τοῦ 
Ῥωμαίων δήμου γενομένην, ᾗ παραγέγραπται καθάπερ
καὶ ταῖς ἄλλαις χρόνος οὗτος· ʽὑπατεύοντος Λευκίου
Οὐαλερίου Ποτίτου καὶ Τίτου Μαλλίου Καπιτωλίνου
μετὰ τὴν ἐκβολὴν τῶν βασιλέων ἑνὸς δέοντι
εἰκοστῷ καὶ ἑκατοστῷ ἔτει.ʼ
</p>
</div3>
<div3 type="section" n="6">
<p>ὥστε τὴν Κελτικὴν ἔφοδον, 
ἣν τῷ δευτέρῳ μετὰ τὴν τίμησιν ἔτει γενομένην εὑρίσκομεν,
ἐκπεπληρωμένων τῶν εἴκοσι καὶ ἑκατὸν ἐτῶν
γενέσθαι. εἰ δὲ τοῦτο τὸ διάστημα τοῦ χρόνου τριάκοντα
ὀλυμπιάδων εὑρίσκεται γενόμενον, ἀνάγκη τοὺς
πρώτους ἀποδειχθέντας ὑπάτους ὁμολογεῖν ἄρχοντος
<milestone unit="reiskpage" n="191"/>Ἀθήνησιν Ἰσαγόρου παρειληφέναι τὴν ἀρχὴν κατὰ
τὸ πρῶτον ἔτος τῆς ὀγδόης καὶ ἑξηκοστῆς ὀλυμπιάδος.
</p>
</div3>
</div2>
<div2 type="chapter" n="75">
<div3 type="section" n="1">
<p>
καὶ μὴν ἀπό γε τῆς ἐκβολῆς τῶν βασιλέων
ἐπὶ τὸν πρῶτον ἄρξαντα τῆς πόλεως Ῥωμύλον ἀναβιβασθεὶς
ὁ χρόνος ἔτη τέτταρα πρὸς  <add>τοῖς</add> τετταράκοντα 
καὶ διακοσίοις ἀποτελεῖ. γνωρίζεται δὲ τοῦτο ταῖς διαδοχαῖς
τῶν βασιλέων καὶ τοῖς ἔτεσιν, οἷς ἕκαστοι κατέσχον
τὴν ἀρχήν. Ῥωμύλος μὲν γὰρ ὁ κτίσας τὴν πόλιν ἑπτὰ
καὶ τριάκοντα ἔτη λέγεται κατασχεῖν τὴν δυναστείαν·
μετὰ δὲ τὸν Ῥωμύλου θάνατον ἀβασίλευτος ἡ πόλις 
γενέσθαι χρόνον ἐνιαύσιον.
</p>
</div3>
<div3 type="section" n="2">
<p>ἔπειτα Νόμας Πομπίλιος 
<pb id="v.1p.122"/>
αἱρεθεὶς ὑπὸ τοῦ δήμου τρία καὶ τετταράκοντα ἔτη
βασιλεῦσαι. Τύλλος δὲ Ὁστίλιος μετὰ Νόμαν δύο καὶ
τριάκοντα. ὁ δʼ ἐπὶ τούτῳ βασιλεύσας Ἄγκος Μάρκιος
τέτταρα πρὸς τοῖς εἴκοσι. μετὰ δὲ Μάρκιον Λεύκιος
Ταρκύνιος ὁ κληθεὶς Πρίσκος ὀκτὼ καὶ τριάκοντα.
τοῦτον δὲ διαδεξάμενος Σερούϊος Τύλλιος τετταράκοντα
καὶ τέτταρα. ὁ Σερούϊον δὲ ἀνελὼν Λεύκιος Ταρκύνιος
ὁ τυραννικὸς καὶ διὰ τὴν τοῦ δικαίου ὑπεροψίαν κληθεὶς
<milestone unit="reiskpage" n="192"/>
Σούπερβος ἕως εἰκοστοῦ καὶ πέμπτου προαγαγεῖν
 τὴν ἀρχήν.
</p>
</div3>
<div3 type="section" n="3">
<p>τεττάρων δὲ καὶ τετταράκοντα καὶ
διακοσίων ἀναπληρουμένων ἐτῶν, ἃ κατέσχον οἱ βασιλεῖς,
ὀλυμπιάδων δὲ μιᾶς καὶ ἑξήκοντα πᾶσα ἀνάγκη
τὸν πρῶτον ἄρξαντα τῆς πόλεως Ῥωμύλον ἔτει
πρώτῳ τῆς ἑβδόμης ὀλυμπιάδος παρειληφέναι τὴν
βασιλείαν ἄρχοντος Ἀθήνησι τῆς δεκαετίας Χάροπας
ἔτος πρῶτον. τοῦτο γὰρ ὁ λογισμὸς τῶν ἐτῶν ἀπαιτεῖ.
ὅτι δὲ τοσαῦτα ἕκαστος τῶν βασιλέων ἦρξεν ἔτη διʼ ἐκείνου δηλοῦταί μοι τοῦ λόγου.
</p>
</div3>
<div3 type="section" n="4">
<p>τὰ μὲν δὴ περὶ τοῦ χρόνου καθʼ ὃν ἡ νῦν δυναστεύουσα
πόλις ᾠκίσθη τοῖς τε πρὸ ἐμοῦ γενομένοις
εἰρημένα κἀμοὶ δοκοῦντα τοιάδʼ ἐστιν. οἰκισταὶ δʼ
αὐτῆς οἵτινες ἦσαν καὶ τίσι τύχαις χρησάμενοι τὴν
ἀποικίαν ἔστειλαν ὅσα τε ἄλλα περὶ τὴν κτίσιν ταύτην
ἱστόρηται πολλοῖς μὲν εἴρηται καὶ διαφόρως τὰ
πλεῖστα ἐνίοις, λεχθήσεται δὲ κἀμοὶ τὰ πιθανώτατα
τῶν μνημονευομένων. ἔχει δὲ ὧδε·
<pb id="v.1p.123"/>
</p>
</div3>
</div2>
<div2 type="chapter" n="76">
<div3 type="section" n="1">
<p>
Ἀμόλιος ἐπειδὴ παρέλαβε τὴν Ἀλβανῶν
<milestone unit="reiskpage" n="193"/>βασιλείαν τὸν πρεσβύτερον ἀδελφὸν Νεμέτορα τῷ
κατισχῦσαι τῆς πατρίου τιμῆς ἀπείρξας, τά τε ἄλλα
κατὰ πολλὴν ὑπεροψίαν τῶν δικαίων ἔδρα καὶ τελευτῶν
ἔρημον γένους τὸν οἶκον τοῦ Νεμέτορος ἐπεβούλευσε 
ποιῆσαι, τοῦ τε δίκην ὑποσχεῖν φόβῳ καὶ ἔρωτι
μὴ παυσθῆναί ποτε τῆς ἀρχῆς.
</p>
</div3>
<div3 type="section" n="2">
<p>βουλευσάμενος δὲ ταῦτα 
ἐκ πολλοῦ πρῶτον μὲν τὸν υἱὸν τοῦ Νεμέτορος Αἴγεστον
ἄρτι γενειάζοντα φυλάξας ἔνθα ἐκυνηγέτει,
προλοχίσας τοῦ χωρίου τὸ ἀφανέστατον, ἐξελθόντα 
ἐπὶ θήραν ἀποκτείνει καὶ παρεσκεύασε λέγεσθαι μετὰ
τὸ ἔργον ὡς ὑπὸ λῃστῶν ἀναιρεθείη τὸ μειράκιον. οὐ
μέντοι κρείττων ἡ κατασκευαστὴ δόξα τῆς σιωπωμένης
ἀληθείας ἐγένετο, ἀλλὰ πολλοῖς καὶ παρὰ τὸ
ἀσφαλὲς ἐτολμᾶτο λέγεσθαι τὸ πραχθέν.
</p>
</div3>
<div3 type="section" n="3">
<p>Νεμέτωρ δὲ 
ᾔδει μὲν τὸ ἔργον, λογισμῷ δὲ κρείττονι τοῦ πάθους
χρώμενος ἄγνοιαν ἐσκήπτετο εἰς ἀκινδυνότερον ἀναβαλέσθαι
<milestone unit="reiskpage" n="194"/>χρόνον τὴν ὀργὴν βουλευσάμενος. Ἀμόλιος
δὲ τὰ τοῦ μειρακίου ὑπολαβὼν λεληθέναι δεύτερα
τάδε ἐποίει· τὴν θυγατέρα τοῦ Νεμέτορος Ἰλίαν, ὡς 
δέ τινες γράφουσι Ῥέαν ὄνομα, Σιλουΐαν δʼ ἐπίκλησιν,
ἐν ἀκμῇ γάμου γενομένην ἱέρειαν ἀποδείκνυσιν
Ἑστίας, ὡς μὴ τάχιον εἰς ἀνδρὸς ἐλθοῦσα τέκῃ τιμωροὺς
τῷ γένει. πενταετοῦς δὲ οὐκ ἐλάττω χρόνου
ἔδει τὰς ἱερὰς κόρας ἁγνὰς διαμεῖναι γάμων, αἷς ἀνατέθειται 
<pb id="v.1p.124"/>
τοῦ τε ἀσβέστου πυρὸς ἡ φυλακὴ καὶ εἴ τι
ἄλλο θρησκεύεσθαι τῷ κοινῷ διὰ παρθένων νόμιμον
ἦν.
</p>
</div3>
<div3 type="section" n="4">
<p>ἔπραττε δὲ Ἀμόλιος τοῦτο μετʼ ὀνομάτων καλῶν,
ὡς τιμὴν τῷ γένει καὶ κόσμον περιτιθεὶς οὔτε αὐτὸς
εἰσηγησάμενος τὸν νόμον τόνδε οὔτε κοινῷ ὄντι πρῶτον
ἀναγκάσας τῶν ἐν ἀξιώματι χρῆσθαι τὸν ἀδελφόν,
ἐν ἔθει δὲ τοῖς Ἀλβανοῖς καὶ ἐν καλῷ ὂν τὰς
εὐγενεστάτας ἀποδείκνυσθαι κόρας τῆς Ἑστίας προπόλους.
ὁ δὲ Νεμέτωρ αἰσθόμενος οὐκ ἀπὸ τοῦ βελτίστου
<milestone unit="reiskpage" n="195"/>
ταῦτα πράττοντα τὸν ἀδελφὸν ὀργὴν φανερὰν
οὐκ ἐποιεῖτο, ἵνα μὴ τῷ δήμῳ ἀπέχθοιτο, ἀπόρρητον
δὲ καὶ τοῦτο ἐφύλαττε τὸ ἔγκλημα.
</p>
</div3>
</div2>
<div2 type="chapter" n="77">
<div3 type="section" n="1">
<p>
τετάρτῳ δʼ ὕστερον ἔτει τὴν Ἰλίαν ἐλθοῦσαν
εἰς ἱερὸν ἄλσος Ἄρεος ὕδατος ἁγνοῦ κομιδῆς
ἕνεκα, ᾧ πρὸς τὰς θυσίας ἔμελλε χρήσασθαι, βιάζεταί
τις ἐν τῷ τεμένει. τοῦτον δέ τινες μὲν ἀποφαίνουσι
τῶν μνηστήρων ἕνα γενέσθαι τῆς κόρης ἐρῶντα τῆς
παιδίσκης, οἱ δὲ αὐτὸν Ἀμόλιον οὐκ ἐπιθυμίας μᾶλλον
ἢ ἐπιβουλῆς ἕνεκα φραξάμενόν τε ὅπλοις ὡς ἐκπληκτικώτατος
ὀφθήσεσθαι ἔμελλε καὶ τὸ τῆς ὄψεως γνώριμον
εἰς ἀσαφὲς ὡς μάλιστα ἐδύνατο καθιστάντα·
</p>
</div3>
<div3 type="section" n="2">
<p>οἱ δὲ πλεῖστοι μυθολογοῦσι τοῦ δαίμονος εἴδωλον,
οὗ τὸ χωρίον ἦν, πολλὰ καὶ ἄλλα τῷ πάθει δαιμόνια
ἔργα  <add>προσάπτοντες</add> ἡλίου τε ἀφανισμὸν αἰφνίδιον καὶ
<pb id="v.1p.125"/>
ζόφον ἐν οὐρανῷ κατασχόντα· ὄψιν δέ, ἣν καὶ τὸ εἴδωλον
εἶχε, θαυμασιωτέραν μακρῷ δή τι κατὰ μέγεθος
<milestone unit="reiskpage" n="196"/>καὶ κάλλος ἀνθρώπων· φασί τε εἰπεῖν τῇ κόρῃ παρηγοροῦντα
τὴν λύπην τὸν βιασάμενον, ἐξ οὗ γενέσθαι
δῆλον ὅτι θεὸς ἦν, μηδὲν ἄχθεσθαι τῷ πάθει. τὸ γὰρ 
κοινώνημα τῶν γάμων αὐτῇ γεγονέναι πρὸς τὸν ἐμβατεύοντα
τῷ χωρίῳ δαίμονα, τέξεσθαι δʼ αὐτὴν ἐκ
τοῦ βιασμοῦ δύο παῖδας ἀνθρώπων μακρῷ κρατίστους
ἀρετὴν καὶ τὰ πολέμια. ταῦτα δὲ εἰπόντα νέφει
περικαλυφθῆναι καὶ ἀπὸ γῆς ἀρθέντα φέρεσθαι 
δι᾽ ἀέρος ἄνω.
</p>
</div3>
<div3 type="section" n="3">
<p>ὅπως μὲν οὖν χρὴ περὶ τῶν τοιῶνδε 
δόξης ἔχειν, πότερον καταφρονεῖν ὡς ἀνθρωπίνων
ῥᾳδιουργημάτων εἰς θεοὺς ἀναφερομένων μηδὲν ἂν
τοῦ θεοῦ λειτούργημα τῆς ἀφθάρτου καὶ μακαρίας
φύσεως ἀνάξιον ὑπομένοντος, ἢ καὶ ταύτας παραδέχεσθαι 
τὰς ἱστορίας, ὡς ἀνακεκραμένης τῆς ἁπάσης
οὐσίας τοῦ κόσμου καὶ μεταξὺ τοῦ θείου καὶ θνητοῦ
γένους τρίτης τινὸς ὑπαρχούσης φύσεως, ἣν τὸ δαιμόνων
φῦλον ἐπέχει, τοτὲ μὲν ἀνθρώποις, τοτὲ δὲ
θεοῖς ἐπιμιγνύμενον, ἐξ οὗ ὁ λόγος ἔχει τὸ μυθευόμενον
<milestone unit="reiskpage" n="197"/>ἡρώων φῦναι γένος, οὔτε καιρὸς ἐν τῷ παρόντι
διασκοπεῖν ἀρκεῖ τε ὅσα φιλοσόφοις περὶ αὐτῶν
ἐλέχθη.
</p>
</div3>
<div3 type="section" n="4">
<p>ἡ δʼ οὖν κόρη μετὰ τὸν βιασμὸν ἀρρωστεῖν 
σκηψαμένη ʽτοῦτο γὰρ αὐτῇ παρῄνεσεν ἡ μήτηρ
<pb id="v.1p.126"/>
ἀσφαλείας τε καὶ τῶν πρὸς τοὺς θεοὺς ὁσίων ἕνεκἀ
οὐκέτι προσῄει τοῖς ἱεροῖς, ἀλλὰ διὰ τῶν ἄλλων ἐγίνετο
παρθένων, αἷς τὸ αὐτὸ προσέκειτο ἔργον, ὅσα
λειτουργεῖν ἐκείνην ἔδει.
</p>
</div3>
</div2>
<div2 type="chapter" n="78">
<div3 type="section" n="1">
<p>
Ἀμόλιος δὲ εἴτε κατὰ τὴν συνείδησιν
τῶν πραχθέντων εἴτε ὑπονοίᾳ τῶν εἰκότων προαχθεὶς
ἔρευναν ἐποιεῖτο τῆς χρονίου τῶν ἱερῶν ἀποστάσεως,
κατὰ τίνα γίνεται μάλιστʼ αἰτίαν ἰατρούς τε
οἷς μάλιστα ἐπίστευεν εἰσπέμπων καὶ, ἐπειδὴ τὴν νόσον
αἱ γυναῖκες ἀπόρρητον ἀνθρώποις ᾐτιῶντο εἶναι, τὴν
ἑαυτοῦ γυναῖκα φύλακα τῆς κόρης καταλιπών.
</p>
</div3>
<div3 type="section" n="2">
<p>ὡς δὲ
κατήγορος αὕτη τοῦ πάθους ἐγένετο γυναικείᾳ τεκμάρσει
τὸ ἀφανὲς τοῖς ἄλλοις ἀνευροῦσα, τῆς μὲν
παιδός, ὡς μὴ λάθῃ τεκοῦσα ʽἦν δὲ οὐ πρόσω τοῦ
τόκοὐ φυλακὴν ἐποιεῖτο διʼ ὅπλων· αὐτὸς δὲ καλέσας
τὸν ἀδελφὸν εἰς τὸ συνέδριον τῆς τε λανθανούσης
<milestone unit="reiskpage" n="198"/>
τοὺς ἄλλους φθορᾶς μηνυτὴς γίνεται καὶ ᾐτιᾶτο
συγκακουργεῖν τῇ κόρῃ τοὺς γονεῖς ἐκέλευέ τε μὴ
</p>
</div3>
<div3 type="section" n="3">
<p>κρύπτειν τὸν εἰργασμένον, ἀλλʼ εἰς μέσον ἄγειν. Νεμέτωρ
δὲ παραδόξων τε λόγων ἀκούειν ἔφη καὶ παντὸς
ἀναίτιος εἶναι τοῦ λεγομένου χρόνον τε ἠξίου βασάνου
τῆς ἀληθείας ἕνεκα λαβεῖν· τυχὼν δὲ ἀναβολῆς
μόλις, ἐπειδὴ τὸ πρᾶγμα παρὰ τῆς γυναικὸς ἔμαθεν
ὡς ἡ παῖς ἐν ἀρχαῖς ἀφηγήσατο, τόν τε βιασμὸν τὸν
ὑπὸ τοῦ θεοῦ γενόμενον ἀπέφαινε καὶ τοὺς λεχθέντας
<pb id="v.1p.127"/>
ὑπʼ αὐτοῦ περὶ τῶν διδύμων παίδων λόγους διεξῆλθεν
ἠξίου τε πίστιν ποιήσασθαι ταύτην τῶν λεγομένων,
εἰ τοιοῦτος ὁ τῆς ὠδῖνος ἔσται γόνος, οἷον ὁ
θεὸς ὑφηγήσατο. καὶ γὰρ ὁμοῦ τι τῷ τίκτειν εἶναι τὴν
κόρην, ὥστε <add>οὐκ εἰς</add> μακρὰν ῥᾳδιουργεῖν φανήσεται. 
παρεδίδου δὲ καὶ τὰς φυλαττούσας τὴν κόρην καὶ
</p>
</div3>
<div3 type="section" n="4">
<p>ἐλέγχων οὐδενὸς ἀφίστατο. ταῦτα λέγοντος αὐτοῦ τὸ
<milestone unit="reiskpage" n="199"/>μὲν τῶν συνέδρων πλῆθος ἐπείθετο, Ἀμόλιος δὲ οὐδὲν
ὑγιὲς ἀπέφαινε τῶν ἀξιουμένων, ἀλλʼ ἐκ παντὸς
ὥρμητο τρόπου τὴν ἄνθρωπον ἀπολέσαι. ἐν 
ὅσῳ δὲ ταῦτʼ ἐγένετο παρῆσαν οἱ τὴν ὠδῖνα φρουρεῖν
ταχθέντες ἀποφαίνοντες ἄρρενα βρέφη δίδυμα
τεκεῖν τὴν κόρην, καὶ αὐτίκα Νεμέτωρ μὲν ἐν τῷ
αὐτῷ πολὺς ἦν λόγῳ τοῦ θεοῦ τε ἀποδεικνὺς τὸ ἔργον
καὶ μηδὲν εἰς τὴν κόρην ἀναίτιον οὖσαν τοῦ πάθους 
παρανομεῖν ἀξιῶν· Ἀμολίῳ δὲ τῶν ἀνθρωπείων
τι μηχανημάτων καὶ τὸ περὶ τὸν τόκον ἐδόκει γενέσθαι
παρασκευασθέντος ἑτέρου ταῖς γυναιξὶ βρέφους
ἢ κρύφα τῶν φυλάκων ἢ συγκακουργούντων, καὶ
</p>
</div3>
<div3 type="section" n="5">
<p>πολλὰ εἰς τοῦτο ἐλέχθη. ὡς δὲ τὴν γνώμην τοῦ βασιλέως 
ἔμαθον οἱ σύνεδροι ἀπαραιτήτῳ  <add>τῇ</add> ὀργῇ χρωμένην
ἐδικαίωσαν καὶ αὐτοὶ καθάπερ ἐκεῖνος ἠξίου
χρήσασθαι τῷ νόμῳ κελεύοντι τὴν μὲν αἰσχύνασαν τὸ
σῶμα ῥάβδοις αἰκισθεῖσαν ἀποθανεῖν, τὸ δὲ γεννηθὲν
<milestone unit="reiskpage" n="200"/>εἰς τὸ τοῦ ποταμοῦ βάλλεσθαι ῥεῖθρον· νῦν μέντοι 
<pb id="v.1p.128"/>
ζώσας κατορύττεσθαι τὰς τοιαύτας ὁ τῶν ἱερῶν ἀγορεύει νόμος.
</p>
</div3>
</div2>
<div2 type="chapter" n="79">
<div3 type="section" n="1">
<p>
μέχρι μὲν δὴ τούτων οἱ πλεῖστοι τῶν
συγγραφέων τὰ αὐτὰ ἢ μικρὸν παραλλάττοντες οἱ
μὲν ἐπὶ τὸ μυθωδέστερον, οἱ δʼ ἐπὶ τὸ τῇ ἀληθείᾳ
ἐοικὸς μᾶλλον ἀποφαίνουσι, περὶ δὲ τῶν ἑξῆς διαφέρονται.
</p>
</div3>
<div3 type="section" n="2">
<p>οἱ μὲν γὰρ εὐθὺς ἀναιρεθῆναι λέγουσι τὴν
κόρην, οἱ δʼ ἐν εἱρκτῇ φυλαττομένην ἀδήλῳ διατελέσαι
δόξαν τῷ δήμῳ παρασχοῦσαν ἀφανοῦς θανάτου.
ἐπικλασθῆναι δὲ <del>τὸν</del> Ἀμόλιον εἰς τοῦτο ἱκετευούσης
τῆς θυγατρὸς χαρίσασθαι τὴν ἀνεψιὰν αὐτῇ· ἦσαν δὲ
σύντροφοί τε καὶ ἡλικίαν ἔχουσαι τὴν αὐτὴν ἀσπαζόμεναί
τε ἀλλήλας ὡς ἀδελφάς. χαριζόμενον οὖν
ταύτῃ Ἀμόλιον, μόνη δʼ ἦν αὐτῷ θυγάτηρ, θανάτου
μὲν ἀπολῦσαι τὴν Ἰλίαν, φυλάττειν δὲ καθείρξαντα
ἐν ἀφανεῖ· λυθῆναι δὲ αὐτὴν ἀνὰ χρόνον Ἀμολίου
τελευτήσαντος.
</p>
</div3>
<div3 type="section" n="3">
<p>περὶ μὲν οὖν τῆς Ἰλίας οὕτω
διαλλάττουσιν αἱ τῶν παλαιῶν γραφαί, λόγον δʼ ἔχουσιν
ὡς ἀληθεῖς ἑκάτεραι. διὰ τοῦτο κἀγὼ μνήμην ἀμφοτέρων
<milestone unit="reiskpage" n="201"/>
ἐποιησάμην, ὁποτέρᾳ δὲ χρὴ πιστεύειν αὐτός
τις εἴσεται τῶν ἀναγνωσομένων.
</p>
</div3>
<div3 type="section" n="4">
<p>περὶ δὲ τῶν ἐκ τῆς
Ἰλίας γενομένων Κόιντος μὲν Φάβιος ὁ Πίκτωρ λεγόμενος,
ᾧ Λεύκιός τε Κίγκιος καὶ Κάτων Πόρκιος
καὶ Πείσων Καλπούρνιος καὶ τῶν ἄλλων συγγραφέων
οἱ πλείους ἠκολούθησαν, γέγραφε· ὡς κελεύσαντος
<pb id="v.1p.129"/>
Ἀμολίου τὰ βρέφη λαβόντες ἐν σκάφῃ κείμενα τῶν
ὑπηρετῶν τινες ἔφερον ἐμβαλοῦντες εἰς τὸν ποταμὸν
ἀπέχοντα τῆς πόλεως ἀμφὶ τοὺς ἑκατὸν εἴκοσι
σταδίους.
</p>
</div3>
<div3 type="section" n="5">
<p>ἐπεὶ δὲ ἐγγὺς ἐγένοντο καὶ εἶδον ἔξω
τοῦ γνησίου ῥείθρου τὸν Τέβεριν ὑπὸ χειμώνων συνεχῶν 
ἐκτετραμμένον εἰς τὰ πεδία, καταβάντες ἀπὸ
τοῦ Παλλαντίου τῆς κορυφῆς ἐπὶ τὸ προσεχέστατον
ὕδωρ, (οὐ γὰρ ἔτι προσωτέρω χωρεῖν οἷοίτε ἦσαν) ἔνθα
πρῶτον ἡ τοῦ ποταμοῦ πλήμη τῆς ὑπωρείας ἥπτετο,
τίθενται τὴν σκάφην ἐπὶ τοῦ ὕδατος. ἡ δὲ μέχρι μέν 
τινος ἐνήχετο, ἔπειτα τοῦ ῥείθρου κατὰ μικρὸν ὑποχωροῦντος
ἐκ τῶν περὶ ἔσχατα λίθου προσπταίσει
<milestone unit="reiskpage" n="202"/>περιτραπεῖσα ἐκβάλλει τὰ βρέφη.
</p>
</div3>
<div3 type="section" n="6">
<p>τὰ μὲν δὴ κνυζούμενα 
κατὰ τοῦ τέλματος ἐκυλινδεῖτο, λύκαινα δέ τις
ἐπιφανεῖσα νεοτόκος σπαργῶσα τοὺς μαστοὺς ὑπὸ 
γάλακτος ἀνεδίδου τὰς θηλὰς τοῖς στόμασιν αὐτῶν
καὶ τῇ γλώττῃ τὸν πηλόν, ᾧ κατάπλεοι ἦσαν, ἀπελίχμα.
ἐν δὲ τούτῳ τυγχάνουσιν οἱ νομεῖς ἐξελαύνοντες
τὰς ἀγέλας ἐπὶ νομήν ʽἤδη γὰρ ἐμβατὸν ἦν τὸ
χωρίονʼ καί τις αὐτῶν ἰδὼν τὴν λύκαιναν ὡς ἠσπάζετο 
τὰ βρέφη τέως μὲν ἀχανὴς ἦν ὑπό τε θάμβους
καὶ ἀπιστίας τῶν θεωρουμένων· ἔπειτʼ ἀπελθὼν καὶ
συλλέξας ὅσους ἐδύνατο πλείστους τῶν ἀγχοῦ νεμόντων
(οὐ γὰρ ἐπιστεύετο λέγων) ἄγει τοὖργον αὐτὸ θεασομένους.
</p>
</div3>
<div3 type="section" n="7">
<p>ὡς δὲ κἀκεῖνοι πλησίον ἐλθόντες ἔμαθον τὴν 
<pb id="v.1p.130"/>
μὲν ὥσπερ τέκνα περιέπουσαν, τὰ δʼ ὡς μητρὸς ἐξεχόμενα,
δαιμόνιόν τι χρῆμα ὁρᾶν ὑπολαβόντες ἐγγυτέρω
<milestone unit="reiskpage" n="203"/>
προσῄεσαν ἀθρόοι δεδιττόμενοι βοῇ τὸ θηρίον.
ἡ δὲ λύκαινα οὐ μάλα ἀγριαίνουσα τῶν ἀνθρώπων
τῇ προσόδῳ, ἀλλʼ ὡσπερὰν χειροήθης ἀποστᾶσα τῶν
βρεφῶν ἠρέμα καὶ κατὰ πολλὴν ἀλογίαν τοῦ ποιμενικοῦ
ὁμίλου ἀπῄει.
</p>
</div3>
<div3 type="section" n="8">
<p>καὶ ἦν γάρ τις οὐ πολὺ ἀπέχων
ἐκεῖθεν ἱερὸς χῶρος ὕλῃ βαθείᾳ συνηρεφὴς καὶ πέτρα
κοίλη πηγὰς ἀνιεῖσα, ἐλέγετο δὲ Πανὸς εἶναι τὸ νάπος,
καὶ βωμὸς ἦν αὐτόθι τοῦ θεοῦ· εἰς τοῦτο τὸ
χωρίον ἐλθοῦσα ἀποκρύπτεται. τὸ μὲν οὖν ἄλσος οὐκέτι
διαμένει, τὸ δὲ ἄντρον, ἐξ οὗ ἡ λιβὰς ἐκδίδοται,
τῷ Παλλαντίῳ προσῳκοδομημένον δείκνυται κατὰ
τὴν ἐπὶ τὸν ἱππόδρομον φέρουσαν ὁδόν, καὶ τέμενός
ἐστιν αὐτοῦ πλησίον, ἔνθα εἰκὼν κεῖται τοῦ πάθους
λύκαινα παιδίοις δυσὶ τοὺς μαστοὺς ἐπίσχουσα, χαλκᾶ
ποιήματα παλαιᾶς ἐργασίας. ἦν δὲ τὸ χωρίον τῶν
σὺν Εὐάνδρῳ ποτὲ οἰκισάντων αὐτὸ Ἀρκάδων ἱερὸν
ὡς λέγεται.
</p>
</div3>
<div3 type="section" n="9">
<p>ὡς δὲ ἀπέστη τὸ θηρίον αἴρουσιν οἱ νομεῖς
τὰ βρέφη σπουδὴν ποιούμενοι τρέφειν ὡς θεῶν
<milestone unit="reiskpage" n="204"/>
αὐτὰ σώζεσθαι βουλομένων. ἦν δέ τις ἐν αὐτοῖς συοφορβίων
βασιλικῶν ἐπιμελούμενος ἐπιεικὴς ἀνὴρ
Φαιστύλος ὄνομα, ὃς ἐν τῇ πόλει κατὰ δή τι ἀναγκαῖον
ἐγεγόνει καθʼ ὃν χρόνον ἡ φθορὰ τῆς Ἰλίας
καὶ ὁ τόκος ἠλέγχετο, καὶ μετὰ ταῦτα κομιζομένων ἐπὶ
τὸν ποταμὸν τῶν βρεφῶν τοῖς φέρουσιν αὐτὰ κατὰ
<pb id="v.1p.131"/>
θείαν τύχην ἅμα διεληλύθει τὴν αὐτὴν ὁδὸν εἰς τὸ
Παλλάντιον ἰών· ὃς ἥκιστα τοῖς ἄλλοις καταφανὴς
γενόμενος ὡς ἐπίσταταί τι τοῦ πράγματος ἀξιώσας
αὑτῷ συγχωρηθῆναι τὰ βρέφη λαμβάνει τε αὐτὰ παρὰ
τοῦ κοινοῦ καὶ φέρων ὡς τὴν γυναῖκα ἔρχεται.
</p>
</div3>
<div3 type="section" n="10">
<p>τετοκυῖαν 
δὲ καταλαβὼν καὶ ἀχθομένην ὅτι νεκρὸν αὐτῇ
τὸ βρέφος ἦν παραμυθεῖταί τε καὶ δίδωσιν ὑποβαλέσθαι
τὰ παιδία πᾶσαν ἐξ ἀρχῆς διηγησάμενος τὴν
κατασχοῦσαν αὐτὰ τύχην. αὐξομένοις δὲ αὐτοῖς ὄνομα
τίθεται τῷ μὲν Ῥωμύλον, τῷ δὲ Ῥῶμον. οἱ δὲ 
ἀνδρωθέντες γίνονται κατά τε ἀξίωσιν μορφῆς καὶ
φρονήματος ὄγκον οὐ συοφορβοῖς καὶ βουκόλοις ἐοικότες,
ἀλλʼ οἵους ἄν τις ἀξιώσειε τοὺς ἐκ βασιλείου
<milestone unit="reiskpage" n="205"/>τε φύντας γένους καὶ ἀπὸ δαιμόνων σπορᾶς γενέσθαι
νομιζομένους, ὡς ἐν τοῖς πατρίοις ὕμνοις ὑπὸ
Ῥωμαίων ἔτι καὶ νῦν ᾅδεται.
</p>
</div3>
<div3 type="section" n="11">
<p>βίος δʼ αὐτοῖς ἦν βουκολικὸς 
καὶ δίαιτα αὐτουργὸς ἐν ὄρεσι τὰ πολλὰ πηξαμένοις
διὰ ξύλων καὶ καλάμων σκηνὰς αὐτορόφους·
ὧν ἔτι καὶ εἰς ἐμὲ ἦν τις τοῦ Παλλαντίου  <add>ἐπὶ</add> τῆς
πρὸς τὸν ἱππόδρομον στρεφούσης λαγόνος Ῥωμύλου 
λεγομένη, ἣν φυλάττουσιν ἱερὰν οἷς τούτων ἐπιμελὲς
οὐδὲν ἐπὶ τὸ σεμνότερον ἐξάγοντες, εἰ δέ τι πονήσειεν
ὑπὸ χειμῶνος ἢ χρόνου τὸ λεῖπον ἐξακούμενοι καὶ
τῷ πρόσθεν ἐξομοιοῦντες εἰς δύναμιν.
</p>
</div3>
<div3 type="section" n="12">
<p>ἐπεὶ δὲ ἀμφὶ 
τὰ ὀκτωκαίδεκα ἔτη γεγονότες ἦσαν ἀμφίλογόν τι 
περὶ τῆς νομῆς αὐτοῖς γίνεται πρὸς τοὺς Νεμέτορος
<pb id="v.1p.132"/>
βουκόλους, οἳ περὶ τὸ Αὐεντῖνον ὄρος ἀντικρὺ τοῦ
Παλλαντίου κείμενον εἶχον τὰς βουστάσεις. ᾐτιῶντο
δὲ ἀλλήλους ἑκάτεροι θαμινὰ ἢ τὴν μὴ προσήκουσαν
ὀργάδα κατανέμειν ἢ τὴν κοινὴν μόνους διακρατεῖν
ἢ ὅ τι δήποτε τύχοι. ἐκ δὲ τῆς ἁψιμαχίας ταύτης
<milestone unit="reiskpage" n="206"/>
ἐγένοντο πληγαί ποτε διὰ χειρῶν, εἶτα διʼ ὅπλων.
</p>
</div3>
<div3 type="section" n="13">
<p>τραύματα δὲ πολλὰ πρὸς τῶν μειρακίων λαβόντες οἱ
τοῦ Νεμέτορος καί τινας καὶ ἀπολέσαντες τῶν σφετέρων
καὶ τῶν χωρίων ἤδη κατὰ κράτος ἐξειργόμενοι
παρεσκευάζοντο δόλον τινὰ ἐπʼ αὐτούς. προλοχίσαντες
δὴ τῆς φάραγγος τὸ ἀφανὲς καὶ συνθέμενοι τοῖς λοχῶσι
τὰ μειράκια τὸν τῆς ἐπιθέσεως καιρὸν οἱ λοιποὶ
κατὰ πλῆθος ἐπὶ τὰ μανδρεύματα αὐτῶν νύκτωρ
ἐπέβαλον. Ῥωμύλος μὲν οὖν τὸν χρόνον τοῦτον ἐτύγχανεν
ἅμα τοῖς ἐπιφανεστάτοις τῶν κωμητῶν πεπορευμένος
εἴς τι χωρίον Καίνιναν ὀνομαζόμενον ἱερὰ
ποιήσων ὑπὲρ τοῦ κοινοῦ πάτρια·
</p>
</div3>
<div3 type="section" n="14">
<p>Ῥῶμος δὲ τὴν ἔφοδον
αὐτῶν αἰσθόμενος ἐξεβοήθει λαβὼν τὰ ὅπλα
διαταχέων ὀλίγους τῶν ἐκ τῆς κώμης φθάσαντας
καθʼ ἓν γενέσθαι παραλαβών. κἀκεῖνοι οὐ δέχονται
αὐτόν, ἀλλὰ φεύγουσιν ὑπαγόμενοι ἔνθα ἔμελλον ἐν
καλῷ ὑποστρέψαντες ἐπιθήσεσθαι· ὁ δὲ Ῥῶμος κατʼ
<milestone unit="reiskpage" n="207"/>
ἄγνοιαν τοῦ μηχανήματος ἄχρι πολλοῦ διώκων αὐτοὺς
παραλλάττει τὸ λελοχισμένον χωρίον, κἀν τούτῳ
<pb id="v.1p.133"/>
ὅ τε λόχος ἀνίσταται καὶ οἱ φεύγοντες ὑποστρέφουσι.
κυκλωσάμενοι δὲ αὐτοὺς καὶ πολλοῖς ἀράττοντες
λίθοις λαμβάνουσιν ὑποχειρίους. ταύτην γὰρ
εἶχον ἐκ τῶν δεσποτῶν τὴν παρακέλευσιν, ζῶντας
αὐτοῖς τοὺς νεανίσκους κομίσαι. οὕτω μὲν δὴ χειρωθεὶς 
ὁ Ῥῶμος ἀπήγετο.
</p>
</div3>
</div2>
<div2 type="chapter" n="80">
<div3 type="section" n="1">
<p>
ὡς δὲ Τουβέρων Αἴλιος δεινὸς ἀνὴρ
καὶ περὶ τὴν συναγωγὴν τῆς ἱστορίας ἐπιμελὴς γράφει,
προειδότες οἱ τοῦ Νεμέτορος θύσοντας τὰ Λύκαια
τοὺς νεανίσκους τῷ Πανὶ τὴν Ἀρκαδικὴν ὡς 
Εὔανδρος κατεστήσατο θυσίαν ἐνήδρευσαν τὸν καιρὸν
ἐκεῖνον τῆς ἱερουργίας, ἡνίκα χρῆν τοὺς περὶ
τὸ Παλλάντιον οἰκοῦντας τῶν νέων ἐκ τοῦ Λυκαίου
τεθυκότας περιελθεῖν δρόμῳ τὴν κώμην γυμνοὺς
ὑπεζωσμένους τὴν αἰδῶ ταῖς δοραῖς τῶν νεοθύτων. 
τοῦτο δὲ καθαρμόν τινα τῶν κωμητῶν πάτριον ἐδύνατο,
</p>
</div3>
<div3 type="section" n="2">
<p>ὡς καὶ νῦν ἔτι δρᾶται. ἐν δὴ τούτῳ τῷ χρόνῳ
<milestone unit="reiskpage" n="208"/>τοὺς ἱεροποιοὺς νεανίσκους οἱ βουκόλοι λοχήσαντες
κατὰ τὸ στενόπορον τῆς ὁδοῦ, ἐπειδὴ τὸ πρῶτον
τάγμα τὸ σὺν τῷ Ῥώμῳ κατʼ αὐτοὺς ἐγένετο, τῶν 
ἀμφὶ Ῥωμύλον τε καὶ ἄλλων ὑστεριζόντων ʽτριχῇ γὰρ
ἐνενέμηντο καὶ ἐκ διαστήματος ἔθεονʼ οὐ περιμείναντες
τοὺς λοιποὺς ὁρμῶσιν ἐπὶ τοὺς πρώτους ἐμβοήσαντες
ἀθρόοι καὶ περιστάντες ἔβαλλον οἱ μὲν ἀκοντίοις,
οἱ δὲ λίθοις, οἱ δʼ ὡς ἕκαστοί τι διὰ χειρὸς εἶχον. 
<pb id="v.1p.134"/>
οἱ δʼ ἐκπλαγέντες τῷ παραδόξῳ τοῦ πάθους καὶ
ἀμηχανοῦντες ὅ τι δράσειαν πρὸς ὡπλισμένους ἄνοπλοι
μαχόμενοι κατὰ πολλὴν εὐπέτειαν ἐχειρώθησαν.
</p>
</div3>
<div3 type="section" n="3">
<p>ὁ μὲν οὖν Ῥῶμος ἐπὶ τοῖς πολεμίοις γενόμενος οὕτως,
εἴθʼ ὡς ὁ Φάβιος παραδέδωκε δέσμιος εἰς τὴν
Ἄλβαν ἀπήγετο. Ῥωμύλος δʼ ἐπειδὴ τὸ περὶ τὸν
ἀδελφὸν ἔγνω πάθος, διώκειν εὐθὺς ᾤετο δεῖν τοὺς
ἀκμαιοτάτους ἔχων τῶν νομέων, ὡς ἔτι κατὰ τὴν ὁδὸν
ὄντα καταληψόμενος τὸν Ῥῶμον· ἀποτρέπεται δʼ ὑπὸ
τοῦ Φαιστύλου. ὁρῶν γὰρ αὐτοῦ τὴν σπουδὴν μανικωτέραν
οὖσαν  <add>οὗτος</add> νομισθεὶς ὁ πατήρ,  <add>ἃ</add> τὸν
<milestone unit="reiskpage" n="209"/>
ἔμπροσθεν χρόνον ἀπόρρητα ποιούμενος τοῖς μειρακίοις
διετέλεσεν, ὡς μὴ θᾶττον ὁρμήσωσι παρακινδυνεῦσαί
τι πρὶν ἐν τῷ κρατίστῳ τῆς ἀκμῆς γενέσθαι,
τότε δὴ πρὸς τῆς ἀνάγκης βιασθεὶς μονωθέντι
τῷ Ῥωμύλῳ λέγει.
</p>
</div3>
<div3 type="section" n="4">
<p>μαθόντι δὲ τῷ νεανίσκῳ
πᾶσαν ἐξ ἀρχῆς τὴν κατασχοῦσαν αὐτοὺς τύχην τῆς
τε μητρὸς οἶκτος εἰσέρχεται καὶ Νεμέτορος φροντίς,
καὶ πολλὰ βουλευσαμένῳ μετὰ τοῦ Φαιστύλου τῆς
μὲν αὐτίκα ὁρμῆς ἐπισχεῖν ἐδόκει, πλείονι δὲ παρασκευῇ
δυνάμεως χρησάμενον ὅλον ἀπαλλάξαι τὸν
οἶκον τῆς Ἀμολίου παρανομίας κίνδυνόν τε τὸν ἔσχατον
ὑπὲρ τῶν μεγίστων ἄθλων ἀναρρῖψαι, πράττειν
δὲ μετὰ τοῦ μητροπάτορος ὅ τι ἂν ἐκείνῳ δοκῇ.
<pb id="v.1p.135"/>
</p>
</div3>
</div2>
<div2 type="chapter" n="81">
<div3 type="section" n="1">
<p>
ὡς δὲ ταῦτα κράτιστα εἶναι ἔδοξε συγκαλέσας
τοὺς κωμήτας ἅπαντας ὁ Ῥωμύλος καὶ δεηθεὶς
εἰς τὴν Ἄλβαν ἐπείγεσθαι διαταχέων μὴ κατὰ
τὰς αὐτὰς πύλας ἅπαντας μηδʼ ἀθρόους εἰσιόντας, μή
τις ὑπόνοια πρὸς τοὺς ἐν τῇ πόλει γένηται, καὶ περὶ 
τὴν ἀγορὰν ὑπομένοντας ἑτοίμους εἶναι δρᾶν τὸ κελευόμενον,
</p>
</div3>
<div3 type="section" n="2">
<p>
<milestone unit="reiskpage" n="210"/>ἀπῄει πρῶτος εἰς τὴν πόλιν. οἱ δὲ τὸν 
Ῥῶμον ἄγοντες ἐπειδὴ κατέστησαν ἐπὶ τὸν βασιλέα,
τάς τε ὕβρεις ἁπάσας, ὅσας ἦσαν ὑβρισμένοι πρὸς
τῶν μειρακίων, κατηγόρουν καὶ τοὺς τραυματίας 
σφῶν ἐπεδείκνυσαν τιμωρίας εἰ μὴ τεύξονται καταλείψειν
προλέγοντες τὰ βουφόρβια. Ἀμόλιος δὲ τοῖς
χωρίταις κατὰ πλῆθος ἐληλυθόσι χαρίζεσθαι βουλόμενος
καὶ τῷ Νεμέτορι ʽπαρὼν γὰρ ἐτύγχανε
συναγανακτῶν τοῖς πελάταισʼ εἰρήνην τε ἀνὰ τὴν 
χώραν σπεύδων εἶναι καὶ ἅμα καὶ τὸ αὔθαδες τοῦ
μειρακίου, ὡς ἀκατάπληκτον ἦν ἐν τοῖς λόγοις, διʼ ὑποψίας λαμβάνων καταψηφίζεται τὴν δίκην· τῆς δὲ
τιμωρίας τὸν Νεμέτορα ποιεῖ κύριον εἰπών, ὡς τῷ δράσαντι
δεινὰ τὸ ἀντιπαθεῖν οὐ πρὸς ἄλλου τινὸς μᾶλλον 
ἢ τοῦ πεπονθότος ὀφείλεται.
</p>
</div3>
<div3 type="section" n="3">
<p>ἐν ὅσῳ δʼ ὁ Ῥῶμος 
ὑπὸ τῶν τοῦ Νεμέτορος βουκόλων ἤγετο δεδεμένος
τε ὀπίσω τὼ χεῖρε καὶ πρὸς τῶν ἀγόντων ἐπικερτομούμενος,
<milestone unit="reiskpage" n="211"/>ἀκολουθῶν ὁ Νεμέτωρ τοῦ τε σώματος
τὴν εὐπρέπειαν ἀπεθαύμαζεν, ὡς πολὺ τὸ βασιλικὸν 
εἶχε, καὶ τοῦ φρονήματος τὴν εὐγένειαν ἐνεθυμεῖτο,
<pb id="v.1p.136"/>
ἣν καὶ παρὰ τὰ δεινὰ διέσωσεν οὐ πρὸς οἶκτον οὐδὲ
λιπαρήσεις, ὡς ἅπαντες ἐν ταῖς τοιαῖσδε ποιοῦσι τύχαις,
τραπόμενος, ἀλλὰ σὺν εὐκόσμῳ σιωπῇ πρὸς τὸν
μόρον ἀπιών.
</p>
</div3>
<div3 type="section" n="4">
<p>ὡς δʼ εἰς τὴν οἰκίαν ἀφίκοντο μεταστῆναι
τοὺς ἄλλους κελεύσας μονωθέντα τὸν Ῥῶμον
ἤρετο τίς εἴη καὶ τίνων, ὡς οὐκ ἂν ἐκ τῶν τυχόντων
γε ἄνδρα τοιοῦτον γενόμενον. εἰπόντος δὲ τοῦ Ῥώμου
τοσοῦτον εἰδέναι μόνον κατὰ πύστιν τοῦ τρέφοντος,
ὅτι σὺν ἀδελφῷ διδύμῳ ἐκτεθείη βρέφος εἰς νάπην
εὐθὺς ἀπὸ γονῆς καὶ πρὸς τῶν νομέων ἀναιρεθεὶς
ἐκτραφείη, βραχὺν ἐπισχὼν χρόνον εἴτε ὑποτοπηθείς
τι τῶν ἀληθῶν εἴτε τοῦ δαίμονος ἄγοντος εἰς
τοὐμφανὲς τὸ πρᾶγμα λέγει πρὸς αὐτόν·
</p>
</div3>
<div3 type="section" n="5">
<p>ὅτι μὲν ἐπʼ
ἐμοὶ γέγονας, ὦ Ρ̓ῶμε, παθεῖν ὅ τι ἂν δικαιώσω,
<milestone unit="reiskpage" n="212"/>
καὶ ὡς περὶ πολλοῦ ποιήσαιντʼ ἂν οἱ κομίσαντές σε
δεῦρο πολλὰ καὶ δεινὰ παθόντες ἀποθανεῖν, οὐδὲν
δεῖ πρὸς εἰδότα λέγειν. εἰ δέ σε θανάτου τε καὶ
ἄλλου παντὸς ἐκλυσαίμην κακοῦ, ἆρʼ ἂν εἰδείης μοι
χάριν καὶ δεομένῳ ὑπουργήσειας ὃ κοινὸν ἀμφοῖν
 ἔσται ἀγαθόν;
</p>
</div3>
<div3 type="section" n="6">
<p>ἀποκριναμένου δὲ τοῦ μειρακίου ὁπόσα
τοὺς ἐν ἀπογνώσει βίου κειμένους ἡ τοῦ σωθήσεσθαι
ἐλπὶς τοῖς κυρίοις τούτου λέγειν καὶ ὑπισχνεῖσθαι
ἐπαίρει, λῦσαι κελεύσας αὐτὸν ὁ Νεμέτωρ καὶ
πάντας ἀπελθεῖν ἐκποδῶν φράζει τὰς αὑτοῦ τύχας,
ὡς Ἀμόλιος αὐτὸν ἀδελφὸς ὢν ἀπεστέρησε τῆς βασιλείας
ὀρφανόν τε τέκνων ἔθηκε, τὸν μὲν ἐπὶ θήρᾳ
<pb id="v.1p.137"/>
κρύφα διαχειρισάμενος, τὴν δʼ ἐν εἱρκτῇ δεδεμένην
φυλάττων, τά τε ἄλλα ὁπόσα δεσπότης χρώμενος
δούλῳ  <add>λωβᾶται</add>.
</p>
</div3>
</div2>
<div2 type="chapter" n="82">
<div3 type="section" n="1">
<p>
ταῦτʼ εἰπὼν καὶ πολὺν θρῆνον ἅμα τοῖς
λόγοις καταχεάμενος ἠξίου τιμωρὸν τοῖς κατʼ οἶκον 
αὑτοῦ  <add>κακοῖς</add> τὸν Ῥῶμον γενέσθαι. ἀσμένως δὲ ὑποδεξαμένου
τὸν λόγον τοῦ μειρακίου καὶ παραυτίκα τάττειν
αὑτὸν ἐπὶ τὸ ἔργον ἀξιοῦντος ἐπαινέσας ὁ Νεμέτωρ
<milestone unit="reiskpage" n="213"/>τὴν προθυμίαν, Τῆς μὲν πράξεως ἔφη τὸν καιρὸν ἐγὼ
ταμιεύσομαι, σὺ δὲ τέως πρὸς τὸν ἀδελφὸν ἀπόρρητον 
ἅπασι τοῖς ἄλλοις ἀγγελίαν πέμψον, ὅτι σώζῃ τε
δηλῶν καὶ διαταχέων αὐτὸν ἥκειν ἀξιῶν.
</p>
</div3>
<div3 type="section" n="2">
<p>ἐκ δὲ τούτου 
πέμπεταί τις ἐξευρεθείς, ὃς ἐδόκει ὑπηρετήσειν
καὶ περιτυχὼν οὐ πρόσω τῆς πόλεως ὄντι Ῥωμύλῳ
διασαφεῖ τὰς ἀγγελίας· ὁ δὲ περιχαρὴς γενόμενος 
ἔρχεται σπουδῇ πρὸς Νεμέτορα καὶ περιπλακεὶς
ἀμφοῖν ἀσπάζεται μὲν πρῶτον, ἔπειτα φράζει τὴν
ἔκθεσιν σφῶν καὶ τροφὴν καὶ τἆλλα ὅσα παρὰ τοῦ
Φαιστύλου ἐπύθετο. τοῖς δὲ βουλομένοις τε καὶ οὐ
πολλῶν ἵνα πιστεύσειαν τεκμηρίων δεομένοις καθʼ 
ἡδονὰς τὸ λεγόμενον ἦν. ἐπεὶ δὲ ἀνέγνωσαν ἀλλήλους
αὐτίκα συνετάττοντο καὶ διεσκόπουν ὅστις ἔσται
<pb id="v.1p.138"/>
</p>
</div3>
<div3 type="section" n="3">
<p>τρόπος ἢ καιρὸς εἰς τὴν ἐπίθεσιν ἐπιτήδειος. ἐν ᾧ
δὲ οὗτοι περὶ ταῦτʼ ἦσαν ὁ Φαιστύλος ἀπάγεται
πρὸς Ἀμόλιον. δεδοικὼς γὰρ μὴ οὐ πιστὰ δόξῃ τῷ
Νεμέτορι λέγειν ὁ Ῥωμύλος ἄνευ σημείων ἐμφανῶν
μεγάλου πράγματος μηνυτὴς γενόμενος, τὸ γνώρισμα
<milestone unit="reiskpage" n="214"/>
τῆς ἐκθέσεως τῶν βρεφῶν τὴν σκάφην ἀναλαβὼν
ὀλίγον ὕστερον ἐδίωκεν εἰς τὴν πόλιν.
</p>
</div3>
<div3 type="section" n="4">
<p>διερχόμενον
δʼ αὐτὸν τὰς πύλας ταραχωδῶς πάνυ καὶ
περὶ πολλοῦ ποιούμενον μηδενὶ ποιῆσαι καταφανὲς
τὸ φερόμενον τῶν φυλάκων τις καταμαθών ʽἦν δὲ
πολεμίων ἐφόδου δέος, καὶ τὰς πύλας οἱ μάλιστα πιστευόμενοι
πρὸς τοῦ βασιλέως ἐφρούρουνʼ συλλαμβάνει
τε καὶ τὸ κρυπτὸν ὅ τι δήποτʼ ἦν καταμαθεῖν
ἀξιῶν, ἀποκαλύπτει βίᾳ τὴν περιβολήν. ὡς δὲ τὴν
σκάφην ἐθεάσατο καὶ τὸν ἄνθρωπον ἔμαθεν ἀπορούμενον,
ἠξίου λέγειν τίς ἡ ταραχὴ καὶ τί τὸ βούλημα
τοῦ μὴ φανερῶς ἐκφέρειν σκεῦος οὐδὲν δεόμενον
ἀπορρήτου φορᾶς.
</p>
</div3>
<div3 type="section" n="5">
<p>ἐν δὲ τούτῳ πλείους τῶν φυλάκων
συνέρρεον καί τις αὐτῶν γνωρίζει τὴν σκάφην αὐτὸς
ἐν ἐκείνῃ τὰ παιδία κομίσας ἐπὶ τὸν ποταμὸν καὶ φράζει
πρὸς τοὺς παρόντας. οἱ δὲ συλλαβόντες τὸν Φαιστύλον
ἄγουσιν ἐπʼ αὐτὸν τὸν βασιλέα καὶ διηγοῦνται
τὰ γενόμενα.
</p>
</div3>
<div3 type="section" n="6">
<p>Ἀμόλιος δὲ ἀπειλῇ βασάνων καταπληξάμενος
<milestone unit="reiskpage" n="215"/>
τὸν ἄνθρωπον, εἰ μὴ λέξοι τὰς ἀληθείας
<pb id="v.1p.139"/>
ἑκών, πρῶτον μὲν εἰ ζῶσιν οἱ παῖδες ἤρετο· ὡς δὲ τοῦτʼ
ἔμαθε τῆς σωτηρίας αὐτοῖς ὅστις ὁ τρόπος ἐγένετο·
διηγησαμένου δὲ αὐτοῦ πάντα ὡς ἐπράχθη, Ἄγε δή,
φησὶν ὁ βασιλεύς, ἐπειδὴ ταῦτʼ ἀληθεύσας ἔχεις, φράσον
ὅπου νῦν ἂν εὑρεθεῖεν. οὐ γὰρ ἔτι δίκαιοί εἰσιν 
ἐν βουκόλοις καὶ ἄδοξον βίον ζῆν ἔμοιγε ὄντες
συγγενεῖς, ἄλλως τε καὶ θεῶν προνοίᾳ σωζόμενοι.
</p>
</div3>
</div2>
<div2 type="chapter" n="83">
<div3 type="section" n="1">
<p>
Φαιστύλος δὲ τῆς ἀλόγου πραότητος
ὑποψίᾳ κινηθεὶς μὴ φρονεῖν αὐτὸν ὅμοια τοῖς λόγοις
ἀποκρίνεται ὧδε· οἱ μὲν παῖδές εἰσιν ἐν τοῖς ὄρεσι 
βουκολοῦντες, ὅσπερ ἐκείνων βίος, ἐγὼ δʼ ἐπέμφθην
παρʼ αὐτῶν τῇ μητρὶ δηλώσων ἐν αἷς εἰσι τύχαις·
ταύτην δὲ παρά σοι φυλάττεσθαι ἀκούων δεήσεσθαι
τῆς σῆς θυγατρὸς ἔμελλον, ἵνα με πρὸς αὐτὴν ἀγάγοι.
τὴν δὲ σκάφην ἔφερον, ἵνʼ ἔχω δεικνύναι τεκμήριον
<milestone unit="reiskpage" n="216"/>ἐμφανὲς ἅμα τοῖς λόγοις. νῦν οὖν ἐπεὶ δέδοκταί σοι
τοὺς νεανίσκους δεῦρο κομίσαι χαίρω τε, καὶ πέμψον
οὕς2τινας βούλει σὺν ἐμοί. δείξω μὲν οὖν τοῖς ἐλθοῦσι
τοὺς παῖδας, φράσουσι δʼ αὐτοῖς ἐκεῖνοι τὰ παρά σου.
</p>
</div3>
<div3 type="section" n="2">
<p>ὁ μὲν δὴ ταῦτʼ ἔλεγεν ἀναβολὴν εὑρέσθαι βουλόμενος 
τοῖς παισὶ τοῦ θανάτου καὶ ἅμα αὐτὸς ἀποδράσεσθαι
τοὺς ἄγοντας, ἐπειδὰν ἐν τοῖς ὄρεσι γένηται,
ἐλπίσας. Ἀμόλιος δὲ τοῖς πιστοτάτοις τῶν ὁπλοφόρων
ἐπιστείλας κρύφα, οὓς ἂν ὁ συοφορβὸς αὐτοῖς
<pb id="v.1p.140"/>
δείξῃ συλλαβόντας ὡς αὐτὸν ἄγειν, ἀποστέλλει διαταχέων.
ταῦτα δὲ διαπραξάμενος αὐτίκα γνώμην
ἐποιεῖτο καλέσας τὸν ἀδελφὸν ἐν φυλακῇ ἀδέσμῳ
ἔχειν, ἕως ἂν εὖ θῆται τὰ παρόντα, καὶ αὐτὸν ὡς ἐπʼ
</p>
</div3>
<div3 type="section" n="3">
<p> ἄλλο δή τι ἐκάλει. ὁ δὲ ἀποσταλεὶς ἄγγελος εὐνοίᾳ
τε τοῦ κινδυνεύοντος καὶ ἐλέῳ τῆς τύχης ἐπιτρέψας
κατήγορος γίνεται Νεμέτορι τῆς Ἀμολίου γνώμης.
ὁ δὲ τοῖς παισὶ δηλώσας τὸν κατειληφότα κίνδυνον
αὐτοὺς καὶ παρακελευσάμενος ἄνδρας ἀγαθοὺς γενέσθαι
παρῆν ἄγων ὡπλισμένους ἐπὶ τὰ βασίλεια
τῶν τε ἄλλων πελατῶν καὶ ἑταίρων καὶ θεραπείας
πιστῆς χεῖρα οὐκ ὀλίγην. ἧκον δὲ καὶ οἱ ἐκ τῶν ἀγρῶν
<milestone unit="reiskpage" n="217"/>
συνελθόντες εἰς τὴν πόλιν ἐκλιπόντες τὴν ἀγορὰν
ἔχοντες ὑπὸ ταῖς περιβολαῖς ξίφη κεκρυμμένα, στῖφος
καρτερόν. βιασάμενοι δὲ τὴν εἴσοδον ἀθρόᾳ ὁρμῇ πάντες
οὐ πολλοῖς ὁπλίταις φρουρουμένην ἀποσφάττουσιν
εὐπετῶς Ἀμόλιον καὶ μετὰ τοῦτο τὴν ἄκραν καταλαμβάνονται.
ταῦτα μὲν οὖν τοῖς περὶ Φάβιον εἴρηται.
</p>
</div3>
</div2>
<div2 type="chapter" n="84">
<div3 type="section" n="1">
<p>
ἕτεροι δὲ οὐδὲν τῶν μυθωδεστέρων
ἀξιοῦντες ἱστορικῇ γραφῇ προσήκειν τήν τε ἀπόθεσιν
τὴν τῶν βρεφῶν οὐχ ὡς ἐκελεύσθη τοῖς ὑπηρέταις
γενομένην ἀπίθανον εἶναί φασι, καὶ τῆς λυκαίνης τὸ
τιθασόν, ἣ τοὺς μαστοὺς ἐπεῖχε τοῖς παιδίοις, ὡς δραματικῆς
μεστὸν ἀτοπίας διασύρουσιν·
</p>
</div3>
<div3 type="section" n="2">
<p>ἀντιδιαλλαττόμενοι
<pb id="v.1p.141"/>
δὲ πρὸς ταῦτα λέγουσιν ὡς ὁ Νεμέτωρ, ἐπειδὴ
τὴν Ἰλίαν ἔγνω κύουσαν, ἕτερα παρασκευασάμενος
παιδία νεογνὰ διηλλάξατο τεκούσης αὐτῆς τὰ βρέφη
καὶ τὰ μὲν ὀθνεῖα δέδωκε τοῖς φυλάττουσι τὰς ὠδῖνας
ἀποφέρειν εἴτε χρημάτων τὸ πιστὸν τῆς χρείας 
αὐτῶν πριάμενος εἴτε διὰ γυναικῶν τὴν ὑπαλλαγὴν
μηχανησάμενος, καὶ αὐτὰ λαβὼν Ἀμόλιος ὅτῳ δή τινι
<milestone unit="reiskpage" n="218"/>τρόπῳ ἀναιρεῖ· τὰ δʼ ἐκ τῆς Ἰλίας γενόμενα περὶ
παντὸς ποιούμενος ὁ μητροπάτωρ διασώζεσθαι δίδωσι
τῷ Φαιστύλῳ.
</p>
</div3>
<div3 type="section" n="3">
<p>τὸν δὲ Φαιστύλον τοῦτον Ἀρκάδα 
μὲν εἶναί φασι τὸ γένος ἀπὸ τῶν σὺν Εὐάνδρῳ,
κατοικεῖν δὲ περὶ τὸ Παλλάντιον ἐπιμέλειαν ἔχοντα
τῶν Ἀμολίου κτημάτων. χαρίσασθαι δὲ Νεμέτορι τὴν
ἐκτροφὴν τῶν παίδων τἀδελφῷ πειθόμενον ὄνομα
Φαυστίνῳ τὰς περὶ τὸν Αὐεντῖνον τρεφομένας τοῦ
</p>
</div3>
<div3 type="section" n="4">
<p>Νεμέτορος ἀγέλας ἐπιτροπεύοντι· τήν τε τιθηνησαμένην 
τὰ παιδία καὶ μαστοὺς ἐπισχοῦσαν οὐ λύκαιναν
εἶναί φασιν, ἀλλʼ ὥσπερ εἰκὸς γυναῖκα τῷ Φαιστύλῳ
συνοικοῦσαν Λαυρεντίαν ὄνομα, ᾗ δημοσιευούσῃ ποτὲ
τὴν τοῦ σώματος ὥραν οἱ περὶ τὸ Παλλάντιον διατρίβοντες 
ἐπίκλησιν ἔθεντο τὴν Λούπαν· ἔστι δὲ τοῦτο
Ἑλληνικόν τε καὶ ἀρχαῖον ἐπὶ ταῖς μισθαρνούσαις
τἀφροδίσια τιθέμενον, αἳ νῦν εὐπρεπεστέρᾳ κλήσει
ἑταῖραι προσαγορεύονται. ἀγνοοῦντας δέ τινας αὐτὸ
πλάσαι τὸν περὶ τῆς λυκαίνης μῦθον, ἐπειδὴ κατὰ 
<pb id="v.1p.142"/>
τὴν γλῶτταν, ἣν τὸ Λατίνων ἔθνος φθέγγεται, λούπα
<milestone unit="reiskpage" n="219"/>
καλεῖται τοῦτο τὸ θηρίον. ἡνίκα δὲ τῆς ἐν τῷ γάλακτι
τροφῆς ἀπηλλάγη τὰ παιδία, δοθῆναι πρὸς τῶν
τρεφόντων εἰς Γαβίους πόλιν οὐ μακρὰν ἀπὸ τοῦ
</p>
</div3>
<div3 type="section" n="5">
<p>Παλλαντίου κειμένην, ὡς Ἑλλάδα παιδείαν ἐκμάθοιεν,
κἀκεῖ παρʼ ἀνδράσιν ἰδιοξένοις τοῦ Φαιστύλου
τραφῆναι γράμματα καὶ μουσικὴν καὶ χρῆσιν ὅπλων
Ἑλληνικῶν ἐκδιδασκομένους μέχρις ἥβης.
</p>
</div3>
<div3 type="section" n="6">
<p>ἐπεὶ δὲ
ἀφίκοντο πρὸς τοὺς νομιζομένους γονεῖς συμβῆναι
τὴν διαφορὰν αὐτοῖς πρὸς τοὺς Νεμέτορος βουκόλους
περὶ τῶν συννόμων χωρίων· ἐκ δὲ τούτου πληγὰς αὐτοῖς
δόντας ὡς αὐτοὺς ἀπελάσαι τὰς ἀγέλας, ποιῆσαι
δὲ ταῦτα τῇ γνώμῃ τοῦ Νεμέτορος, ἵνʼ ἀρχὴ γένοιτο
ἐγκλημάτων καὶ ἅμα παρουσίας εἰς τὴν πόλιν τῷ νομευτικῷ
</p>
</div3>
<div3 type="section" n="7">
<p> πλήθει πρόφασις. ὡς δὲ ταῦτʼ ἐγένετο Νεμέτορα
μὲν Ἀμολίου καταβοᾶν, ὡς δεινὰ πάσχοι διαρπαζόμενος
ὑπὸ τῶν ἐκείνου βουκόλων, καὶ ἀξιοῦν εἰ
μηδενὸς αἴτιος <del>τῶν ἐκείνου</del> ἐστὶ παραδοῦναι τὸν βουφορβὸν
αὑτῷ καὶ τοὺς υἱοὺς ἐπὶ δίκῃ· Ἀμόλιον δὲ
ἀπολύσασθαι βουλόμενον τὴν αἰτίαν τούς τε αἰτηθέντας
<milestone unit="reiskpage" n="220"/>
καὶ τοὺς ἄλλους ἅπαντας, ὅσοι παρεῖναι τοῖς
γενομένοις εἶχον αἰτίαν, ἥκειν κελεύειν δίκας ὑφέξοντας
τῷ Νεμέτορι.
</p>
</div3>
<div3 type="section" n="8">
<p>πολλῶν δὲ συνελθόντων ἅμα
τοῖς ἐπαιτίοις ἐπὶ τῇ προφάσει τῆς δίκης φράσαντα
τοῖς νεανίσκοις τὸν μητροπάτορα πᾶσαν τὴν καταλαβοῦσαν
<pb id="v.1p.143"/>
αὐτοὺς τύχην καὶ φήσαντα τιμωρίαν νῦν
εἴ ποτε καιρὸν εἶναι λαβεῖν, αὐτίκα ποιήσασθαι σὺν
τῷ νομευτικῷ πλήθει τὴν ἐπίθεσιν. περὶ μὲν οὖν
γενέσεως καὶ τροφῆς τῶν οἰκιστῶν τῆς Ῥώμης ταῦτα
λέγεται. 
</p>
</div3>
</div2>
<div2 type="chapter" n="85">
<div3 type="section" n="1">
<p>
τὰ δὲ κατὰ τὴν κτίσιν αὐτὴν γενόμενα
(τοῦτο γὰρ ἔτι μοι τὸ μέρος τῆς γραφῆς λείπεται)
νῦν ἔρχομαι διηγησόμενος. ἐπειδὴ γὰρ Ἀμολίου
τελευτήσαντος ἀνενεώσατο τὴν ἀρχὴν ὁ Νεμέτωρ ὀλίγον
ἐπισχὼν χρόνον, ἐν ᾧ τὴν πόλιν ἐκ τῆς πρότερον 
ἐπεχούσης ἀκοσμίας εἰς τὸν ἀρχαῖον ἐκόσμει τρόπον,
εὐθὺς ἐπενόει τοῖς μειρακίοις ἰδίαν ἀρχὴν κατασκευάσαι
ἑτέραν πόλιν οἰκίσας.
</p>
</div3>
<div3 type="section" n="2">
<p>ἅμα δὲ καὶ τοῦ πολιτικοῦ
<milestone unit="reiskpage" n="221"/>πλήθους ἐπίδοσιν εἰς εὐανδρίαν ἐσχηκότος ἀπαναλῶσαί
τι καλῶς ἔχειν ᾤετο, καὶ μάλιστα τὸ διάφορον 
αὐτῷ ποτε γενόμενον, ὡς μὴ διʼ ὑποψίας αὐτοὺς ἔχοι.
κοινωσάμενος δὲ τοῖς μειρακίοις, ἐπειδὴ κἀκείνοις
ἐδόκει, δίδωσιν αὐτοῖς χωρία μὲν ὧν ἄρξουσιν, ἔνθα
παῖδες ὄντες ἐτράφησαν, ἐκ δὲ τοῦ λεὼ τόν τε διʼ ὑποψίας
αὐτῷ γενόμενον, ὃς ἔμελλε νεωτερισμοῦ εἰσαῦθις 
ἄρξειν, καὶ εἴ τι ἑκούσιον ἀπαναστῆναι ἐβούλετο.
</p>
</div3>
<div3 type="section" n="3">
<p>ἦν 
δὲ ἐν τούτοις πολὺ μὲν ὥσπερ εἰκὸς ἐν πόλει κινουμένῃ
τὸ δημοτικὸν γένος, ἱκανὸν δὲ καὶ τὸ ἀπὸ τοῦ
κρατίστου γνώριμον, ἐκ δὲ τοῦ Τρωικοῦ τὸ εὐγενέστατον
δὴ νομιζόμενον, ἐξ οὗ καὶ γενεαί τινες ἔτι περιῆσαν 
εἰς ἐμέ, πεντήκοντα μάλιστʼ οἶκοι. ἐχορηγεῖτο δὲ
<pb id="v.1p.144"/>
τοῖς νεανίσκοις καὶ χρήματα καὶ ὅπλα καὶ σῖτος καὶ
ἀνδράποδα καὶ ὑποζύγια ἀχθοφόρα καὶ εἴ τι ἄλλο
πόλεως ἦν κατασκευῇ πρόσφορον.
</p>
</div3>
<div3 type="section" n="4">
<p>ὡς δὲ ἀνέστησαν
ἐκ τῆς Ἄλβας οἱ νεανίσκοι τὸν λεὼν μίξαντες αὐτῷ
τὸν αὐτόθεν, ὅσος ἦν ἐν τῷ Παλλαντίῳ καὶ περὶ τὴν
Σατορνίαν ὑπολιπής, μερίζονται τὸ πλῆθος ἅπαν διχῇ.
τοῦτο δὲ αὐτοῖς δόξαν παρέσχε φιλοτιμίας, ἵνα
θᾶττον ἀνύηται τῇ πρὸς ἀλλήλους ἁμίλλῃ τὰ ἔργα,
αἴτιον δὲ τοῦ μεγίστου κακοῦ, στάσεως, ἐγένετο.
<milestone unit="reiskpage" n="222"/>
</p>
</div3>
<div3 type="section" n="5">
<p>οἵ
τε γὰρ προσνεμηθέντες αὐτοῖς τὸν ἑαυτῶν ἡγεμόνα
ἕκαστοι κυδαίνοντες ὡς ἐπιτήδειον ἁπάντων ἄρχειν
ἐπῆρον, αὐτοί τε οὐκέτι μίαν γνώμην ἔχοντες οὐδὲ
ἀδελφὰ διανοεῖσθαι ἀξιοῦντες, ὡς αὐτὸς ἄρξων ἑκάτερος
θατέρου, παρώσαντες τὸ ἴσον τοῦ πλείονος ὠρέγοντο.
τέως μὲν οὖν ἀφανῆ τὰ πλεονεκτήματα αὐτῶν
ἦν, ἔπειτα δὲ ἐξερράγη σὺν τοιᾷδε προφάσει.
</p>
</div3>
<div3 type="section" n="6">
<p>τὸ χωρίον
ἔνθα ἔμελλον ἱδρύσειν τὴν πόλιν οὐ τὸ αὐτὸ
ᾑρεῖτο ἑκάτερος. Ῥωμύλου μὲν γὰρ ἦν γνώμη τὸ Παλλάντιον
οἰκίζειν τῶν τε ἄλλων ἕνεκα καὶ τῆς τύχης
τοῦ τόπου, ἣ τὸ σωθῆναί τε αὐτοῖς καὶ τραφῆναι παρέσχε·
Ῥώμῳ δὲ ἐδόκει τὴν καλουμένην νῦν ἀπʼ ἐκείνου
Ῥεμορίαν οἰκίζειν. ἔστι δὲ τὸ χωρίον ἐπιτήδειον
ὑποδέξασθαι πόλιν λόφος οὐ πρόσω τοῦ Τεβέριος
<milestone unit="reiskpage" n="223"/>
κείμενος, ἀπέχων τῆς Ῥώμης ἀμφὶ τοὺς τριάκοντα
σταδίους. ἐκ δὲ τῆς φιλονεικίας ταύτης ἀκοινώνητος
εὐθὺς ὑπεδηλοῦτο φιλαρχία. τῷ γὰρ εἴξαντι τὸ κρατῆσαν
εἰς πάντα ὁμοίως ἐπιθήσεσθαι ἔμελλεν.
<pb id="v.1p.145"/>
</p>
</div3>
</div2>
<div2 type="chapter" n="86">
<div3 type="section" n="1">
<p>
χρόνου δέ τινος ἐν τούτῳ διαγενομένου,
ἐπειδὴ οὐδὲν ἐμειοῦτο  <add>τὸ</add> τῆς στάσεως, δόξαν
ἀμφοῖν τῷ μητροπάτορι ἐπιτέψαι παρῆσαν εἰς τὴν Ἄλβαν.
ὁ δὲ αὐτοῖς ταῦτα ὑποτίθεται· θεοὺς ποιήσασθαι
δικαστάς, ὁποτέρου χρὴ τὴν ἀποικίαν λέγεσθαι καὶ 
τὴν ἡγεμονίαν εἶναι. ταξάμενος δὲ αὐτοῖς ἡμέραν
ἐκέλευσεν ἐξ ἑωθινοῦ καθέζεσθαι χωρὶς ἀλλήλων, ἐν
αἷς ἑκάτεροι ἀξιοῦσιν ἕδραις· προθύσαντας δὲ τοῖς
θεοῖς ἱερὰ τὰ νομιζόμενα φυλάττειν οἰωνοὺς αἰσίους·
<milestone unit="reiskpage" n="224"/>ὁποτέρῳ δʼ ἂν οἱ ὄρνιθες προτέρῳ κρείττους γένωνται,
</p>
</div3>
<div3 type="section" n="2">
<p>τοῦτον ἄρχειν τῆς ἀποικίας. ἀπῄεσαν οἱ νεανίσκοι 
ταῦτʼ ἐπαινέσαντες καὶ κατὰ τὰ συγκείμενα παρῆσαν
ἐν τῇ κυρίᾳ τῆς πράξεως ἡμέρᾳ. ἦν δὲ Ῥωμύλῳ
μὲν οἰωνιστήριον, ἔνθα ἠξίου τὴν ἀποικίαν ἱδρῦσαι,
τὸ Παλλάντιον, Ῥώμῳ δʼ ὁ προσεχὴς ἐκείνῳ λόφος Αὐεντῖνος 
καλούμενος, ὡς δέ τινες ἱστοροῦσιν ἡ Ῥεμορία·
φυλακή τε ἀμφοῖν παρῆν οὐκ ἐπιτρέψουσα ὅ τι μὴ φανείη
λέξειν.
</p>
</div3>
<div3 type="section" n="3">
<p>ὡς δὲ τὰς προσηκούσας ἕδρας ἔλαβον ὀλίγον 
ἐπισχὼν χρόνον ὁ Ῥωμύλος ὑπὸ σπουδῆς τε καὶ τοῦ
πρὸς τὸν ἀδελφὸν φθόνου, <del>ὡς δὲ καὶ ὁ φθόνος</del> ἴσως 
δὲ καὶ ὁ θεὸς οὕτως ἐνῆγε, πρὶν ἢ καὶ ὁτιοῦν σημεῖον
θεάσασθαι πέμψας ὡς τὸν ἀδελφὸν ἀγγέλους ἥκειν
ἠξίου διαταχέων, ὡς πρότερος ἰδὼν οἰωνοὺς αἰσίους.
ἐν ᾧ δὲ οἱ πεμφθέντες ὑπʼ αὐτοῦ διʼ αἰσχύνης ἔχοντες
τὴν ἀπάτην οὐ σπουδῇ ἐχώρουν, τῷ Ῥώμῳ γῦπες 
<pb id="v.1p.146"/>
ἐπισημαίνουσιν ἓξ ἀπὸ τῶν δεξιῶν πετόμενοι. καὶ ο
μὲν ἰδὼν τοὺς ὄρνιθας περιχαρὴς ἐγένετο, μετʼ οὐ
πολὺ δὲ οἱ παρὰ τοῦ Ῥωμύλου πεμφθέντες ἀναστήσαντες
αὐτὸν ἄγουσιν ἐπὶ τὸ Παλλάντιον.
</p>
</div3>
<div3 type="section" n="4">
<p>ἐπεὶ δὲ ἐν
τῷ αὐτῷ ἐγένοντο ἤρετο μὲν τὸν Ῥωμύλον ὁ Ῥῶμος,
οὕς2τινας οἰωνοὺς ἴδοι πρότερος, ὁ δὲ ἐν ἀπόρῳ γίνεται
<milestone unit="reiskpage" n="225"/>
ὅ τι ἀποκρίναιτο. ἐν δὲ τούτῳ δώδεκα γῦπες αἴσιοι
πετόμενοι ὤφθησαν, οὺς ἰδὼν θαρρεῖ τε καὶ τῷ
Ῥώμῳ δείξας λέγει, Τί γὰρ ἀξιοῖς τὰ πάλαι γενόμενα
μαθεῖν; τούς2δε γὰρ δή που τοὺς οἰωνοὺς αὐτὸς
ὁρᾷς. ὁ δὲ ἀγανακτεῖ τε καὶ δεινὰ ποιεῖται, ὡς
διηρτημένος ὑπʼ αὐτοῦ, τῆς τε ἀποικίας οὐ μεθήσεσθαι αὐτῷ φησιν.
</p>
</div3>
</div2>
<div2 type="chapter" n="87">
<div3 type="section" n="1">
<p>
ἀνίσταται δὴ ἐκ τούτου μείζων τῆς
προτέρας ἔρις ἑκατέρου τὸ πλέον ἔχειν ἀφανῶς δικαιουμένου,
τὸ δὲ μὴ μεῖον ἀναφανδὸν ἀπὸ δικαιώσεως
τοιᾶς2δε ἐπισυνάπτοντος. εἰρημένον γὰρ ἦν αὐτοῖς ὑπὸ
τοῦ μητροπάτορος, ὅτῳ ἂν προτέρῳ κρείττους ὄρνιθες
ἐπισημήνωσι, τοῦτον ἄρχειν τῆς ἀποικίας. γένους δὲ
ὀρνίθων ἑνὸς ἀμφοῖν ὀφθέντος ὁ μὲν τῷ πρότερος,
<milestone unit="reiskpage" n="226"/>
ὁ δὲ τῷ πλείους ἰδεῖν ἐκρατύνετο. συνελάμβανε δὲ
αὐτοῖς τῆς φιλονεικίας καὶ τὸ ἄλλο πλῆθος ἦρξέ τε
πολέμου δίχα τῶν ἡγεμόνων ὁπλισθέν, καὶ γίνεται
μάχη καρτερὰ καὶ φόνος ἐξ ἀμφοῖν πολύς.
</p>
</div3>
<div3 type="section" n="2">
<p>ἐν ταύτῃ
<pb id="v.1p.147"/>
φασί τινες τῇ μάχη τὸν Φαιστύλον, ὃς ἐξεθρέψατο
τοὺς νεανίσκους, διαλῦσαι τὴν ἔριν τῶν ἀδελφῶν βουλόμενον,
ὡς οὐδὲν οἷός τʼ ἦν ἀνύσαι, εἰς μέσους ὤσασθαι
τοὺς μαχομένους ἄνοπλον θανάτου τοῦ ταχίστου
τυχεῖν προθυμούμενον, ὅπερ  <add>καὶ</add> ἐγένετο. τινὲς δὲ καὶ 
τὸν λέοντα τὸν λίθινον, ὃς ἔκειτο τῆς ἀγορᾶς τῆς τῶν
Ῥωμαίων ἐν τῷ κρατίστῳ χωρίῳ παρὰ τοῖς ἐμβόλοις,
ἐπὶ τῷ σώματι τοῦ Φαιστύλου τεθῆναί φασιν, ἔνθα
ἔπεσεν ὑπὸ τῶν εὑρόντων ταφέντος.
</p>
</div3>
<div3 type="section" n="3">
<p>ἀποθανόντος 
δʼ ἐν τῇ μάχῃ Ῥώμου νίκην οἰκτίστην ὁ Ῥωμύλος 
ἀπό τε τοῦ ἀδελφοῦ καὶ πολιτικῆς ἀλληλοκτονίας
ἀνελόμενος τὸν μὲν Ῥῶμον ἐν τῇ Ῥεμορίᾳ θάπτει,
ἐπειδὴ καὶ ζῶν τοῦ χωρίου τῆς κτίσεως περιείχετο, αὐτὸς
δὲ ὑπὸ λύπης τε καὶ μετανοίας τῶν πεπραγμένων
παρεὶς ἑαυτὸν εἰς ἀπόγνωσιν τοῦ βίου τρέπεται. τῆς 
δὲ Λαυρεντίας, ἣ νεογνοὺς παραλαβοῦσα ἐξεθρέψατο
<milestone unit="reiskpage" n="227"/>καὶ μητρὸς οὐχ ἧττον ἠσπάζετο, δεομένης καὶ παρηγορούσης,
ταύτῃ πειθόμενος ἀνίσταται· συναγαγὼν δὲ
τοὺς Λατίνους, ὅσοι μὴ κατὰ τὴν μάχην διεφθάρησαν,
ὀλίγῳ πλείους ὄντας τρισχιλίων ἐκ πάνυ πολλοῦ κατʼ 
ἀρχὰς γενομένου πλήθους, ὅτε τὴν ἀποικίαν ἔστελλε,
</p>
</div3>
<div3 type="section" n="4">
<p>πολίζει τὸ Παλλάντιον. ὁ μὲν οὖν πιθανώτατος τῶν 
λόγων περὶ τῆς Ῥώμου τελευτῆς οὗτος εἶναί μοι δοκεῖ.
λεγέσθω δʼ ὅμως καὶ εἴ τις ἑτέρως ἔχων παραδέδοται.
φασὶ δή τινες συγχωρήσαντʼ αὐτὸν τῷ Ῥωμύλῳ 
τὴν ἡγεμονίαν, ἀχθόμενον δὲ καὶ διʼ ὀργῆς ἔχοντα
<pb id="v.1p.148"/>
τὴν ἀπάτην, ἐπειδὴ κατεσκευάσθη τὸ τεῖχος φλαῦρον
ἀποδεῖξαι τὸ ἔρυμα βουλόμενον, Ἀλλὰ τοῦτό γʼ, εἰπεῖν,
οὐ χαλεπῶς ἄν τις ὑμῖν ὑπερβαίη πολέμιος,
ὥσπερ ἐγώ· καὶ αὐτίκα ὑπεραλέσθαι· Κελέριον δέ
τινα τῶν ἐπιβεβηκότων τοῦ τείχους, ὃς ἦν ἐπιστάτης
τῶν ἔργων, Ἀλλὰ τοῦτόν γε τὸν πολέμιον οὐ χαλεπῶς
ἄν τις ἡμῶν ἀμύναιτο, εἰπόντα, πλῆξαι τῷ σκαφείῳ κατὰ
τῆς κεφαλῆς καὶ αὐτίκα ἀποκτεῖναι· τὸ μὲν δὴ τέλος
τῆς στάσεως τῶν ἀδελφῶν τοιοῦτο λέγεται γενέσθαι.
</p>
</div3>
</div2>
<div2 type="chapter" n="88">
<div3 type="section" n="1">
<p>
ἐπεὶ δὲ οὐδὲν ἔτι ἦν ἐμποδῶν τῷ κτίσματι
<milestone unit="reiskpage" n="228"/>
προειπὼν ὁ Ῥωμύλος  <add>ἡμέραν</add>, ἐν ᾗ τοὺς θεοὺς
ἀρεσάμενος ἔμελλε τὴν ἀρχὴν τῶν ἔργων ποιήσασθαι,
παρασκευασάμενός τε ὅσα εἰς θυσίας καὶ ὑποδοχὰς
τοῦ λεὼ χρησίμως ἕξειν ἔμελλεν, ὡς ἧκεν ὁ συγκείμενος
χρόνος αὐτός τε προθύσας τοῖς θεοῖς καὶ τοὺς
ἄλλους κελεύσας κατὰ δύναμιν τὸ αὐτὸ δρᾶν ὄρνιθας
μὲν πρῶτον αἰσίους λαμβάνει· μετὰ δὲ τοῦτο πυρκαϊὰς
πρὸ τῶν σκηνῶν γενέσθαι κελεύσας ἐξάγει τὸν
λεὼν τὰς φλόγας ὑπερθρώσκοντα τῆς ὁσιώσεως τῶν
μιασμάτων ἕνεκα. ἐπεὶ δὲ πᾶν, ὅσον ἦν ἐκ λογισμοῦ
</p>
</div3>
<div3 type="section" n="2">
<p>θεοῖς φίλον, ᾤετο πεπρᾶχθαι καλέσας ἅπαντας εἰς
τὸν ἀποδειχθέντα τόπον περιγράφει τετράγωνον σχῆμα
τῷ λόφῳ, βοὸς ἄρρενος ἅμα θηλείᾳ ζευχθέντος
ὑπʼ ἄροτρον ἑλκύσας αὔλακα διηνεκῆ τὴν μέλλουσαν
ὑποδέξεσθαι τὸ τεῖχος· ἐξ οὗ Ῥωμαίοις τὸ ἔθος τοῦτο
<pb id="v.1p.149"/>
τῆς περιαρόσεως τῶν χωρίων ἐν οἰκισμοῖς πόλεων
παραμένει. ἐργασάμενος δὲ ταῦτα καὶ τῶν βοῶν ἑκατέρους
ἱερεύσας ἄλλων τε πολλῶν θυμάτων καταρξάμενος
<milestone unit="reiskpage" n="229"/>ἐφίστησι τοῖς ἔργοις τὸν λεών. ταύτην ἔτι καὶ
</p>
</div3>
<div3 type="section" n="3">
<p>εἰς ἐμὲ τὴν ἡμέραν Ῥωμαίων ἡ πόλις ἑορτῶν οὐδεμιᾶς 
ἥττονα τιθεμένη καθʼ ἕκαστον ἔτος ἄγει, καλοῦσι δὲ
Παρίλια. θύουσι δʼ ἐν αὐτῇ περὶ γονῆς τετραπόδων
οἱ γεωργοὶ καὶ νομεῖς θυσίαν χαριστήριον ἔαρος ἀρχομένου.
πότερον δὲ παλαίτερον ἔτι τὴν ἡμέραν ταύτην
ἐν εὐπαθείαις  <add>διάγοντες</add> ἐπιτηδειοτάτην οἰκισμῷ 
πόλεως ἐνόμισαν, ἢ τοῦ κτίσματος ἄρξασαν ἱερὰν
ἐποιήσαντο καὶ θεοὺς ἐν αὐτῇ τοὺς ποιμέσι φίλους
γεραίρειν ᾤοντο δεῖν οὐκ ἔχω βεβαίως εἰπεῖν.
</p>
</div3>
</div2>
<div2 type="chapter" n="89">
<div3 type="section" n="1">
<p>
ἃ μὲν οὖν ἐμοὶ δύναμις ἐγένετο σὺν
πολλῇ φροντίδι ἀνευρεῖν Ἑλλήνων τε καὶ Ῥωμαίων 
συχνὰς ἀναλεξαμένῳ γραφὰς ὑπὲρ τοῦ τῶν Ῥωμαίων.
γένους, τοιάδʼ ἐστίν. ὥστε θαρρῶν ἤδη τις ἀποφαινέσθω
πολλὰ χαίρειν φράσας τοῖς βαρβάρων καὶ δραπετῶν
καὶ ἀνεστίων ἀνθρώπων καταφυγὴν τὴν Ῥώμην
ποιοῦσιν Ἑλλάδα πόλιν αὐτήν, ἀποδεικνύμενος
<milestone unit="reiskpage" n="230"/>
<add>μὲν</add> κοινοτάτην τε πόλεων καὶ φιλανθρωποτάτην, ἐνθυμούμενος.
ὅτι τὸ μὲν τῶν Ἀβοριγίνων φῦλον Οἰνωτρικὸν
ἦν, τοῦτο δὲ Ἀρκαδικόν·
</p>
</div3>
<div3 type="section" n="2">
<p>μεμνημένος δὲ τῶν 
συνοικησάντων αὐτοῖς Πελασγῶν, οἳ Θετταλίαν καταλιπόντες
<pb id="v.1p.150"/>
Ἀργεῖοι τὸ γένος ὄντες εἰς Ἰταλίαν ἀφίκοντο·
Εὐάνδρου τε αὖ καὶ Ἀρκάδων ἀφίξεως, οἳ περὶ
τὸ Παλλάντιον ᾤκησαν, Ἀβοριγίνων αὐτοῖς παρασχόντων
τὸ χωρίον· ἔτι δὲ Πελοποννησίων τῶν σὺν Ἡρακλεῖ
παραγενομένων, οἳ κατῴκησαν ἐπὶ τοῦ Σατορνίου·
τελευταῖον δὲ τῶν ἀπαναστάντων ἐκ τῆς Τρωάδος
καὶ συγκερασθέντων τοῖς προτέροις. τούτων γὰρ
ἂν οὐδὲν εὕροι τῶν ἐθνῶν οὔτε ἀρχαιότερον οὔτε
Ἑλληνικώτερον.
</p>
</div3>
<div3 type="section" n="3">
<p>αἱ δὲ τῶν βαρβάρων ἐπιμιξίαι, διʼ ἃς
ἡ πόλις πολλὰ τῶν ἀρχαίων ἐπιτηδευμάτων ἀπέμαθε,
σὺν χρόνῳ ἐγένοντο. καὶ θαῦμα μὲν τοῦτο πολλοῖς
ἂν εἶναι δόξειε τὰ εἰκότα λογισαμένοις, πῶς οὐχ ἅπασα
ἐξεβαρβαρώθη Ὀπικούς τε ὑποδεξαμένη καὶ Μαρσοὺς
<milestone unit="reiskpage" n="231"/>
καὶ· Σαυνίτας καὶ Τυρρηνοὺς καὶ Βρεττίους Ὀμβρικῶν
τε καὶ Λιγύων καὶ Ἰβήρων καὶ Κελτῶν συχνὰς
μυριάδας ἄλλα τε πρὸς τοῖς εἰρημένοις ἔθνη τὰ μὲν
ἐξ αὐτῆς Ἰταλίας, τὰ δʼ ἐξ ἑτέρων ἀφιγμένα τόπων
μυρία ὅσα οὔτε ὁμόγλωττα οὔτε ὁμοδίαιτα, ὧν <del>οὔτε
φωνὰς οὔτε δίαιταν</del> καὶ βίους σύγκλυδας ἀναταραχθέντας
ἐκ τοσαύτης διαφωνίας πολλὰ τοῦ παλαιοῦ
</p>
</div3>
<div3 type="section" n="4">
<p>κόσμου τῆς πόλεως νεοχμῶσαι εἰκὸς ἦν· ἐπεὶ ἄλλοι
γε συχνοὶ ἐν βαρβάροις οἰκοῦντες ὀλίγου χρόνου διελθόντος
ἅπαν τὸ Ἑλληνικὸν ἀπέμαθον, ὡς μήτε φωνὴν
Ἑλλάδα φθέγγεσθαι μήτε %5ἐπιτηδεύμασιν Ελλήνων
<pb id="v.1p.151"/>
χρῆσθαι, μήτε θεοὺς τοὺς αὐτοὺς νομίζειν, μήτε νόμους
<milestone unit="reiskpage" n="232"/>τοὺς ἐπιεικεῖς, ᾧ μάλιστα διαλλάσσει φύσις Ἑλλὰς
βαρβάρου, μήτε τῶν ἄλλων συμβολαίων μηδʼ
ὁτιοῦν. ἀποχρῶσι δὲ τὸν λόγον τόνδε <del>ὡς ἀληθῆ
εἶναι</del> Ἀχαιῶν οἱ περὶ τὸν Πόντον ᾠκημένοι τεκμηριῶσαι, 
Ἠλείων μὲν ἐκ τοῦ Ἑλληνικωτάτου γενόμενοι,
βαρβάρων δὲ συμπάντων  <add>τῶν</add> νῦν ὄντες ἀγριώτατοι.
</p>
</div3>
</div2>
<div2 type="chapter" n="90">
<div3 type="section" n="1">
<p>
Ῥωμαῖοι δὲ φωνὴν μὲν οὔτʼ ἄκρως βάρβαρον
οὔτʼ ἀπηρτισμένως Ἑλλάδα φθέγγονται, μικτὴν
δέ τινα ἐξ ἀμφοῖν, ἧς ἐστιν ἡ πλείων Αἰολίς, 
τοῦτο μόνον ἀπολαύσαντες ἐκ τῶν πολλῶν ἐπιμιξιῶν,
τὸ μὴ πᾶσι τοῖς φθόγγοις ὀρθοεπεῖν, τὰ δὲ ἄλλα, ὁπόσα
γένους Ἑλληνικοῦ μηνύματʼ ἐστὶν ὡς οὐχ ἕτεροί
<milestone unit="reiskpage" n="233"/>τινες τῶν ἀποικησάντων διασώζοντες, οὐ νῦν πρῶτον
ἀρξάμενοι πρὸς φιλίαν ζῆν, ἡνίκα τὴν τύχην πολλὴν 
καὶ ἀγαθὴν ῥέουσαν διδάσκαλον ἔχουσι τῶν καλῶν
οὐδʼ ἀφʼ οὗ πρῶτον ὠρέχθησαν τῆς διαποντίου τὴν
Καρχηδονίων καὶ Μακεδόνων ἀρχὴν καταλύσαντες,
ἀλλʼ ἐκ παντὸς οὗ συνῳκίσθησαν χρόνου βίον Ἕλληνα
ζῶντες καὶ οὐδὲν ἐκπρεπέστερον ἐπιτηδεύοντες 
πρὸς ἀρετὴν νῦν ἢ πρότερον.
</p>
</div3>
<div3 type="section" n="2">
<p>μυρία δʼ εἰς τοῦτο λέγειν 
<pb id="v.1p.152"/>
ἔχων καὶ πολλοῖς τεκμηρίοις χρῆσθαι δυνάμενος
ἀνδρῶν τε μαρτυρίας φέρειν οὐκ ἀξίων ἀπιστεῖσθαι,
πάντα ἀναβάλλομαι ταῦτα εἰς τὸν περὶ τῆς πολιτείας
αὐτῶν συγγραφησόμενον λόγον. νυνὶ δὲ ἐπὶ τὴν ἑξῆς
δἱήγησιν τρέψομαι τὴν ἀνακεφαλαίωσιν τῶν ἐν ταύτῃ
δεδηλωμένων τῇ βίβλῳ τῆς ἐχομένης γραφῆς ποιησάμενος ἀρχήν.
<milestone unit="reiskpage" n="234"/>
</p>
</div3>
</div2>
</div1>
<pb id="v.1p.153"/>
<div1 type="book" n="2">
<div2 type="chapter" n="1">
<div3 type="section" n="1">
<p>
ἡ Ῥωμαίων πόλις ἵδρυται μὲν ἐν τοῖς ἑσπερίοις
μέρεσι τῆς Ἰταλίας περὶ ποταμὸν Τέβεριν, ὃς κατὰ
μέσην μάλιστα τὴν ἀκτὴν ἐκδίδωσιν, ἀπέχουσα τῆς
Τυρρηνικῆς θαλάττης ἑκατὸν εἴκοσι σταδίους. οἱ δὲ
κατασχόντες αὐτὴν πρῶτοι τῶν μνημονευομένων βάρβαροί 
τινες ἦσαν αὐτόχθονες Σικελοὶ λεγόμενοι πολλά
<milestone unit="reiskpage" n="235"/>καὶ ἄλλα τῆς Ἰταλίας χωρία κατασχόντες, ὧν
οὐκ ὀλίγα διέμεινεν οὐδʼ ἀφανῆ μνημεῖα μέχρι τῶν
καθʼ ἡμᾶς χρόνων, ἐν οἷς καὶ τόπων τινῶν ὀνόματα
Σικελικὰ λεγόμενα, μηνύοντα τὴν πάλαι ποτὲ αὐτῶν 
ἐνοίκησιν.
</p>
</div3>
<div3 type="section" n="2">
<p>τούτους ἐκβαλόντες Ἀβοριγῖνες αὐτοὶ κατέσχον 
τὸν τόπον Οἰνώτρων ὄντες ἀπόγονοι τῶν κατοικούντων
τὴν ἀπὸ Τάραντος ἄχρι Ποσειδωνίας παράλιον.
ἱερά τις αὕτη νεότης καθοσιωθεῖσα θεοῖς κατὰ
τὸν ἐπιχώριον νόμον ὑπὸ τῶν πατέρων ἀποσταλῆναι 
λέγεται χώραν οἰκήσουσα τὴν ὑπὸ τοῦ δαιμονίου σφίσι
<pb id="v.1p.154"/>
δοθησομένην. τὸ δὲ τῶν Οἰνώτρων γένος Ἀρκαδικὸν
ἦν ἐκ τῆς τότε μὲν καλουμένης Λυκαονίας, νῦν δὲ
Ἀρκαδίας, ἑκουσίως ἐξελθὸν ἐπὶ γῆς κτῆσιν ἀμείνονος
ἡγουμένου τῆς ἀποικίας Οἰνώτρου τοῦ Λυκάονος,
</p>
</div3>
<div3 type="section" n="3">
<p> ἐφʼ οὗ τὴν ἐπίκλησιν τὸ ἔθνος ἔλαβεν. Ἀβοριγίνων
δὲ κατεχόντων τὰ χωρία πρῶτοι μὲν αὐτοῖς γίνονται
σύνοικοι Πελασγοὶ πλάνητες ἐκ τῆς τότε μὲν καλουμένης
Αἱμονίας, νῦν δὲ Θετταλίας, ἐν ᾗ χρόνον
<milestone unit="reiskpage" n="236"/>
τινὰ ᾤκησαν· μετὰ δὲ τοὺς Πελασγοὺς Ἀρκάδες ἐκ
Παλλαντίου πόλεως ἐξελθόντες Εὔανδρον ἡγεμόνα
ποιησάμενοι τῆς ἀποικίας Ἑρμοῦ καὶ νύμφης Θέμιδος
υἱόν, οἳ πρὸς ἑνὶ τῶν ἑπτὰ λόφων πολίζονται
ὃς ἐν μέσῳ μάλιστα κεῖται τῆς Ῥώμης, Παλλάντιον
ὀνομάσαντες τὸ χωρίον ἐπὶ τῆς ἐν Ἀρκαδίᾳ πατρίδος.
</p>
</div3>
<div3 type="section" n="4">
<p> χρόνοις δʼ οὐ πολλοῖς ὕστερον Ἡρακλέους καταχθέντος
εἰς Ἰταλίαν, ὅτε τὴν στρατιὰν ἐξ Ἐρυθείας
οἴκαδε ἀπήγαγε, μοῖρά τις ὑπολειφθεῖσα τῆς σὺν
αὐτῷ δυνάμεως Ἑλληνικὴ πλησίον ἱδρύεται τοῦ Παλλαντίου,
πρὸς ἑτέρῳ τῶν ἐμπεπολισμένων τῇ πόλει
λόφων, ὃς τότε μὲν ὑπὸ τῶν ἐπιχωρίων Σατόρνιος
ἐλέγετο, νῦν δὲ Καπιτωλῖνος ὑπὸ Ῥωμαίων· Ἐπειοὶ
<add>οἱ</add> πλείους τούτων ἦσαν ἐκ πόλεως Ἤλιδος ἐξαναστάντες
<milestone unit="reiskpage" n="237"/>
διαπεπορθημένης αὐτοῖς τῆς πατρίδος ὑφʼ Ἡρακλέους.
<pb id="v.1p.155"/>
</p>
</div3>
</div2>
<div2 type="chapter" n="2">
<div3 type="section" n="1">
<p>
γενεᾷ δʼ ἑκκαιδεκάτῃ μετὰ τὸν Τρωικὸν πόλεμον
Ἀλβανοὶ συνοικίζουσιν ἄμφω τὰ χωρία ταῦτα
τείχει περιλαβόντες καὶ τάφρῳ. τέως δὲ ἦν αὔλια
βουφορβίων τε καὶ ποιμνίων καὶ τῶν ἄλλων καταγωγαὶ
βοτήρων ἄφθονον ἀναδιδούσης πόαν τῆς αὐτόθι 
γῆς οὐ μόνον τὴν χειμερινήν, ἀλλὰ καὶ τὴν
θερεινόμον διὰ τοὺς ἀναψύχοντάς τε καὶ κατάρδοντας
αὐτὴν ποταμούς.
</p>
</div3>
<div3 type="section" n="2">
<p>γένος δὲ τὸ  <add>τῶν</add> Ἀλβανῶν 
μικτὸν ἦν ἔκ τε Πελασγῶν καὶ Ἀρκάδων καὶ Ἐπειῶν
τῶν ἐξ Ἤλιδος ἐλθόντων, τελευταίων δὲ τῶν μετὰ 
<add>τὴν</add> Ἰλίου ἅλωσιν ἀφικομένων εἰς Ἰταλίαν Τρώων,
οὺς ἦγεν Αἰνείας ὁ Ἀγχίσου καὶ Ἀφροδίτης. εἰκὸς δέ
τι καὶ βαρβαρικὸν ἐκ τῶν προσοίκων ἢ παλαιῶν οἰκητόρων
ὑπολιπὲς τῷ Ἑλληνικῷ συγκαταμιγῆναι.
ὄνομα δὲ κοινὸν οἱ σύμπαντες οὗτοι Λατῖνοι ἐκλήθησαν 
ἐπʼ ἀνδρὸς δυναστεύσαντος τῶν τόπων Λατίνου
<milestone unit="reiskpage" n="238"/>τὰς κατὰ  <add>τὸ</add> ἔθνος ὀνομασίας ἀφαιρεθέντες.
</p>
</div3>
<div3 type="section" n="3">
<p>ἐτειχίσθη 
μὲν ς3οὖν ἡ πόλις υπὸ τούτων τῶν ἐθνῶν ἐνιαυτῷ
δευτέρῳ καὶ τριακοστῷ καὶ τετρακοσιοστῷ μετὰ
<add>τὴν</add> Ἰλίου ἅλωσιν ἐπὶ τῆς ἑβδόμης ὀλυμπιάδος. οἱ 
δὲ ἀγαγόντες τὴν ἀποικίαν ἀδελφοὶ δίδυμοι τοῦ βασιλείου
γένους ἦσαν· Ῥωμύλος αὐτῶν ὄνομα θατέρῳ,
<pb id="v.1p.156"/>
τῷ δʼ ἑτέρῳ Ῥῶμος· τὰ μητρόθεν μὲν ἀπʼ Αἰνείου
τε καὶ Δαρδανίδαι, πατρὸς δὲ ἀκρίβειαν μὲν οὐ ῥᾴδιον
εἰπεῖν ἐξ ὅτου φύντες, πεπίστευνται δὲ ὑπὸ Ῥωμαίων
Ἄρεος υἱοὶ γενέσθαι.
</p>
</div3>
<div3 type="section" n="4">
<p>οὐ μέντοι διέμεινάν γε ἀμφότεροι
τῆς ἀποικίας ἡγεμόνες ὑπὲρ τῆς ἀρχῆς στασιάσαντες,
ἀλλʼ ὁ περιλειφθεὶς αὐτῶν Ῥωμύλος ἀπολομένου
θατέρου κατὰ τὴν μάχην οἰκιστὴς γίνεται τῆς
πόλεως καὶ τοὔνομα αὐτῇ τῆς ἰδίας κλήσεως ἐπώνυμον
τίθεται. ἀριθμὸς δὲ τῶν μετασχόντων αὐτῷ τῆς
ἀποικίας ἀπὸ πολλοῦ τοῦ κατʼ ἀρχὰς ἐξαποσταλέντος
ὀλίγος ἦν ὁ καταλειφθείς, τρισχίλιοι πεζοὶ καὶ ἱππεῖς τριακόσιοι.
</p>
</div3>
</div2>
<div2 type="chapter" n="3">
<div3 type="section" n="1">
<p>
ἐπεὶ οὖν ἥ τε τάφρος αὐτοῖς ἐξείργαστο καὶ
τὸ ἔρυμα τέλος εἶχεν αἵ τε οἰκήσεις τὰς ἀναγκαίους
κατασκευὰς ἀπειλήφεσαν, ἀπῄτει δʼ ὁ καιρὸς καὶ περὶ
<milestone unit="reiskpage" n="239"/>
κόσμου πολιτείας ᾧ χρήσονται σκοπεῖν, ἀγορὰν ποιησάμενος
αὐτῶν ὁ Ῥωμύλος ὑποθεμένου τοῦ μητροπάτορος
καὶ διδάξαντος ἃ χρὴ λέγειν, τὴν μὲν πόλιν
ἔφη ταῖς τε δημοσίαις καὶ ταῖς ἰδίαις κατασκευαῖς ὡς
νεόκτιστον ἀποχρώντως κεκοσμῆσθαι· ἠξίου δʼ ἐνθυμεῖσθαι
πάντας ὡς οὐ ταῦτʼ ἐστι τὰ πλείστου ἄξια
ἐν ταῖς πόλεσιν.
</p>
</div3>
<div3 type="section" n="2">
<p>οὔτε γὰρ ἐν τοῖς ὀθνείοις πολέμοις
τὰς βαθείας τάφρους καὶ  <add>τὰ</add> ὑψηλὰ ἐρύματα ἱκανὰ
εἶναι τοῖς ἔνδον ἀπράγμονα σωτηρίας ὑπόληψιν παρασχεῖν,
ἀλλʼ ἕν τι μόνον ἐγγυᾶσθαι τὸ μηθὲν ἐξ
ἐπιδρομῆς κακὸν ὑπʼ ἐχθρῶν παθεῖν προκαταληφθέντας,
οὔθʼ ὅταν ἐμφύλιοι ταραχαὶ τὸ κοινὸν κατάσχωσι,
<pb id="v.1p.157"/>
τῶν ἰδίων οἴκων καὶ ἐνδιαιτημάτων τὰς
καταφυγὰς ὑπάρχειν τινὶ ἀκινδύνους.
</p>
</div3>
<div3 type="section" n="3">
<p>σχολῆς γὰρ 
ἀνθρώποις ταῦτα καὶ ῥᾳστώνης βίων εὑρῆσθαι παραμύθια,
<milestone unit="reiskpage" n="240"/>μεθʼ ὧν οὔτε τὸ ἐπιβουλεῦον τῶν πέλας κωλύεσθαι
μὴ οὐ πονηρὸν εἶναι οὔτʼ ἐν τῷ ἀκινδύνῳ 
βεβηκέναι θαρρεῖν τὸ ἐπιβουλευόμενον, πόλιν τε οὐδεμίαν
πω τούτοις ἐκλαμπρυνθεῖσαν ἐπὶ μήκιστον
εὐδαίμονα γενέσθαι καὶ μεγάλην, οὐδʼ αὖ παρὰ τὸ
μὴ τυχεῖν τινὰ κατασκευῆς ἰδίας τε καὶ δημοσίας πολυτελοῦς
κεκωλῦσθαι μεγάλην γενέσθαι καὶ εὐδαίμονα· 
ἀλλʼ ἕτερα εἶναι τὰ σώζοντα καὶ ποιοῦντα
μεγάλας ἐκ μικρῶν τὰς πόλεις·
</p>
</div3>
<div3 type="section" n="4">
<p>ἐν μὲν τοῖς ὀθνείοις 
πολέμοις τὸ διὰ τῶν ὅπλων κράτος, τοῦτο δὲ τόλμῃ
παραγίνεσθαι καὶ μελέτῃ, ἐν δὲ ταῖς ἐμφυλίοις ταραχαῖς
τὴν τῶν πολιτευομένων ὁμοφροσύνην, ταύτην δὲ 
τὸν σώφρονα καὶ δίκαιον ἑκάστου βίον ἀπέφηνεν
<milestone unit="reiskpage" n="241"/>ἱκανώτατον ὄντα τῷ κοινῷ παρασχεῖν.
</p>
</div3>
<div3 type="section" n="5">
<p>τοὺς δὴ τὰ πολέμιά 
τε ἀσκοῦντας καὶ <del>τὰ</del> τῶν ἐπιθυμιῶν κρατοῦντας
ἄριστα κοσμεῖν τὰς ἑαυτῶν πατρίδας τείχη τε ἀνάλωτα
τῷ κοινῷ καὶ καταγωγὰς τοῖς ἑαυτῶν βίοις 
ἀσφαλεῖς τούτους εἶναι τοὺς παρασκευαζομένους· μαχητὰς
δέ γε καὶ δικαίους ἄνδρας καὶ τὰς ἄλλας ἀρετὰς
ἐπιτηδεύοντας τὸ τῆς πολιτείας σχῆμα ποιεῖν τοῖς
φρονίμως αὐτὸ καταστησαμένοις, μαλθακούς τε αὖ καὶ
πλεονέκτας καὶ δούλους αἰσχρῶν ἐπιθυμιῶν τὰ πονηρὰ 
<pb id="v.1p.158"/>
</p>
</div3>
<div3 type="section" n="6">
<p>ἐπιτηδεύματα ἐπιτελεῖν. ἔφη τε παρὰ τῶν πρεσβυτέρων
καὶ διὰ πολλῆς ἱστορίας ἐληλυθότων ἀκούειν,
ὅτι πολλαὶ μὲν ἀποικίαι μεγάλαι καὶ εἰς εὐδαίμονας
ἀφικόμεναι τόπους, αἱ μὲν αὐτίκα διεφθάρησαν εἰς
στάσεις ἐμπεσοῦσαι, αἱ δʼ ὀλίγον ἀντισχοῦσαι χρόνον
ὑπήκοοι τοῖς πλησιοχώροις ἠναγκάσθησαν γενέσθαι
<milestone unit="reiskpage" n="242"/>
καὶ ἀντὶ κρείττονος χώρας, ἣν κατέσχον, τὴν χείρονα
τύχην διαλλάξασθαι δοῦλαι ἐξ ἐλευθέρων γενόμεναι·
ἕτεραι δʼ ὀλιγάνθρωποι καὶ εἰς χωρία οὐ πάνυ σπουδαῖα
παραγενόμεναι ἐλεύθεραι μὲν πρῶτον, ἔπειτα
δʼ ἑτέρων ἄρχουσαι διετέλεσαν· καὶ οὔτε ταῖς εὐπραγίαις
τῶν ὀλίγων οὔτε ταῖς δυστυχίαις τῶν πολλῶν
ἕτερόν τι ἢ τὸ τῆς πολιτείας σχῆμα ὑπάρχειν αἴτιον.
</p>
</div3>
<div3 type="section" n="7">
<p>εἰ μὲν οὖν μία τις ἦν παρὰ πᾶσιν ἀνθρώποις βίου
τάξις ἡ ποιοῦσα εὐδαίμονας τὰς πόλεις, οὐ χαλεπὴν
ἂν γενέσθαι σφίσι τὴν αἵρεσιν αὐτῆς· νῦν δʼ ἔφη
πολλὰς πυνθάνεσθαι τὰς κατασκευὰς παρʼ Ἕλλησί τε
καὶ βαρβάροις ὑπαρχούσας, τρεῖς δʼ ἐξ ἁπασῶν ἐπαινουμένας
μάλιστα ὑπὸ τῶν χρωμένων ἀκούειν, καὶ
τούτων οὐδεμίαν εἶναι τῶν πολιτειῶν εἰλικρινῆ,
προσεῖναι δέ τινας ἑκάστῃ κῆρας συμφύτους, ὥστε
χαλεπὴν αὐτῶν εἶναι τὴν αἵρεσιν. ἠξίου τε αὐτοὺς
βουλευσαμένους ἐπὶ σχολῆς εἰπεῖν εἴτε ὑφʼ ἑνὸς ἄρχεσθαι
θέλουσιν ἀνδρὸς εἴτε ὑπʼ ὀλίγων εἴτε νόμους
καταστησάμενοι πᾶσιν ἀποδοῦναι τὴν τῶν κοινῶν
προστασίαν.
</p>
</div3>
<div3 type="section" n="8">
<p>ἐγὼ δʼ ὑμῖν, ἔφη, πρὸς ἣν ἂν καταστήσησθε
<milestone unit="reiskpage" n="243"/>
πολιτείαν εὐτρεπὴς καὶ οὔτε ἄρχειν ἀπαξιῶ
<pb id="v.1p.159"/>
οὔτε ἄρχεσθαι ἀναίνομαι. τιμῶν δέ, ἅς μοι προσεθήκατε
ἡγεμόνα με πρῶτον ἀποδείξαντες τῆς ἀποικίας,
ἔπειτα καὶ τῇ πόλει τὴν ἐπωνυμίαν ἐπʼ ἐμοῦ θέντες,
ἅλις ἔχω. ταύτας γὰρ οὔτε πόλεμος ὑπερόριος οὔτε
στάσις ἐμφύλιος οὔτε ὁ πάντα μαραίνων τὰ καλὰ χρόνος 
ἀφαιρήσεταί με οὔτε ἄλλη τύχη παλίγκοτος οὐδεμία·
ἀλλὰ καὶ ζῶντι καὶ τὸν βίον ἐκλιπόντι τούτων
ὑπάρξει μοι τῶν τιμῶν παρὰ πάντα τὸν λοιπὸν αἰῶνα τυγχάνειν.
</p>
</div3>
</div2>
<div2 type="chapter" n="4">
<div3 type="section" n="1">
<p>
τοιαῦτα μὲν ὁ Ῥωμύλος ἐκ διδαχῆς τοῦ 
μητροπάτορος, ὥσπερ ἔφην, ἀπομνημονεύσας ἐν τοῖς
πλήθεσιν ἔλεξεν. οἱ δὲ βουλευσάμενοι κατὰ σφᾶς
<milestone unit="reiskpage" n="244"/>αὐτοὺς ἀποκρίνονται τοιάδε· ἡμεῖς πολιτείας μὲν
καινῆς οὐδὲν δεόμεθα, τὴν δʼ ὑπὸ τῶν πατέρων
δοκιμασθεῖσαν εἶναι κρατίστην παραλαβόντες οὐ μετατιθέμεθα 
γνώμῃ τε ἑπόμενοι τῶν παλαιοτέρων,
οὺς ἀπὸ μείζονος οἰόμεθα φρονήσεως αὐτὴν καταστήσασθαι,
καὶ τύχῃ ἀρεσκόμενοι. οὐ γὰρ τήνδε μεμψαίμεθʼ
ἂν εἰκότως, ἣ παρέσχεν ἡμῖν βασιλευομένοις
τὰ μέγιστα τῶν ἐν ἀνθρώποις ἀγαθῶν, ἐλευθερίαν 
τε καὶ ἄλλων ἀρχήν.
</p>
</div3>
<div3 type="section" n="2">
<p>περὶ μὲν δὴ πολιτείας ταῦτα 
ἐγνώκαμεν· τὴν δὲ τιμὴν ταύτην οὐχ ἑτέρῳ τινὶ μᾶλλον
ἢ σοὶ προσήκειν ὑπολαμβάνομεν τοῦ τε βασιλείου
γένους ἕνεκα καὶ ἀρετῆς, μάλιστα δʼ ὅτι τῆς ἀποικίας
ἡγεμόνι κεχρήμεθά σοι καὶ πολλὴν συνίσμεν δεινότητα, 
πολλὴν δὲ σοφίαν, οὐ λόγῳ μᾶλλον ἢ ἔργῳ μαθόντες.
ταῦτα ὁ Ῥωμύλος ἀκούσας ἀγαπᾶν μὲν ἔφη
<pb id="v.1p.160"/>
βασιλείας ἄξιος ὑπʼ ἀνθρώπων κριθείς· οὐ μέντοι γε
λήψεσθαι τὴν τιμὴν πρότερον, ἐὰν μὴ καὶ τὸ δαιμόνιον
ἐπιθεσπίσῃ διʼ οἰωνῶν αἰσίων.
</p>
</div3>
</div2>
<div2 type="chapter" n="5">
<div3 type="section" n="1">
<p>
ὡς δὲ κἀκείνοις ἦν βουλομένοις προειπὼν
ἡμέραν, ἐν ᾗ διαμαντεύσασθαι περὶ τῆς ἀρχῆς ἔμελλεν,
<milestone unit="reiskpage" n="245"/>
ἐπειδὴ καθῆκεν ὁ χρόνος ἀναστὰς περὶ τὸν ὄρθρον
ἐκ τῆς σκηνῆς προῆλθεν· στὰς δὲ ὑπαίθριος ἐν καθαρῷ
χωρίῳ καὶ προθύσας ἃ νόμος ἦν εὔχετο Διί τε
βασιλεῖ καὶ τοῖς ἄλλοις θεοῖς, οὓς ἐποιήσατο τῆς
ἀποικίας ἡγεμόνας, εἰ βουλομένοις αὐτοῖς ἐστι βασιλεύεσθαι
τὴν πόλιν ὑφʼ ἑαυτοῦ, σημεῖα οὐράνια φανῆναι
καλά.
</p>
</div3>
<div3 type="section" n="2">
<p>μετὰ δὲ τὴν εὐχὴν ἀστραπὴ διῆλθεν
ἐκ τῶν ἀριστερῶν ἐπὶ τὰ δεξιά. τίθενται δὲ Ῥωμαῖοι
τὰς ἐκ τῶν ἀριστερῶν ἐπὶ τὰ δεξιὰ ἀστραπὰς αἰσίους,
εἴτε παρὰ Τυρρηνῶν διδαχθέντες, εἴτε πατέρων καθηγησαμένων
κατὰ τοιόνδε· τινά, ὡς ἐγὼ πείθομαι,
λογισμόν, ὅτι καθέδρα μέν ἐστι καὶ στάσις ἀρίστη
τῶν οἰωνοῖς μαντευομένων ἡ βλέπουσα πρὸς ἀνατολάς,
ὅθεν ἡλίου τε ἀναφοραὶ γίνονται καὶ σελήνης καὶ
ἀστέρων πλανήτων τε καὶ ἀπλανῶν, ἥ τε τοῦ κόσμου
περιφορά, διʼ ἣν τοτὲ μὲν ὑπὲρ γῆς ἅπαντα τὰ ἐν
αὐτῷ γίνεται, τοτὲ δὲ ὑπὸ γῆς, ἐκεῖθεν ἀρξαμένη
τὴν ἐγκύκλιον ἀποδίδωσι κίνησιν.
</p>
</div3>
<div3 type="section" n="3">
<p>τοῖς δὲ πρὸς ἀνατολὰς
βλέπουσιν ἀριστερὰ μὲν γίνεται  <add>τὰ</add> πρὸς τὴν
<milestone unit="reiskpage" n="246"/>
ἄρκτον ἐπιστρέφοντα μέρη, δεξιὰ δὲ  <add>τὰ</add> πρὸς μεσημβρίαν
φέροντα· τιμιώτερα δὲ τὰ πρότερα πέφυκεν
<pb id="v.1p.161"/>
εἶναι τῶν ὑστέρων. μετεωρίζεται γὰρ ἀπὸ τῶν βορείων
μερῶν ὁ τοῦ ἄξονος πόλος, περὶ ὃν ἡ τοῦ κόσμου
στροφὴ γίνεται, καὶ τῶν πέντε κύκλων τῶν διεζωκότων
τὴν σφαῖραν ὁ καλούμενος ἀρκτικὸς ἀεὶ τῇδε φανερός·
ταπεινοῦται δʼ ἀπὸ τῶν νοτίων ὁ καλούμενος 
ἀνταρκτικὸς κύκλος ἀφανὴς κατὰ τοῦτο τὸ μέρος.
</p>
</div3>
<div3 type="section" n="4">
<p>εἰκὸς δὴ κράτιστα τῶν οὐρανίων καὶ μεταρσίων σημείων 
ὑπάρχειν, ὅσα ἐκ τοῦ κρατίστου γίνεται μέρους,
ἐπειδὴ δὲ τὰ μὲν ἐστραμμένα πρὸς τὰς ἀνατολὰς
ἡγεμονικωτέραν μοῖραν ἔχει τῶν προσεσπερίων, αὐτῶν 
δέ γε τῶν ἀνατολικῶν ὑψηλότερα τὰ βόρεια τῶν
νοτίων, ταῦτα ἂν εἴη κράτιστα.
</p>
</div3>
<div3 type="section" n="5">
<p>ὡς δέ τινες ἱστοροῦσιν 
ἐκ παλαιοῦ τε καὶ πρὶν ἢ παρὰ Τυρρηνῶν μαθεῖν
<milestone unit="reiskpage" n="247"/>τοῖς Ῥωμαίων προγόνοις αἴσιοι ἐνομίζοντο αἱ ἐκ τῶν
ἀριστερῶν ἀστραπαί. Ἀσκανίῳ γὰρ τῷ ἐξ Αἰνείου 
γεγονότι, καθʼ ὃν χρόνον ὑπὸ Τυρρηνῶν, οὓς ἦγε
βασιλεὺς Μεσέντιος, ἐπολεμεῖτο καὶ τειχήρης ἦν, περὶ
τὴν τελευταίαν ἔξοδον, ἣν ἀπεγνωκὼς ἤδη τῶν πραγμάτων
ἔμελλε ποιεῖσθαι, μετʼ ὀλοφυρμοῦ τόν τε Δία
καὶ τοὺς ἄλλους αἰτουμένῳ θεοὺς αἴσια σημεῖα δοῦναι 
τῆς ἐξόδου φασὶν αἰθρίας οὔσης ἐκ τῶν ἀριστερῶν
ἀστράψαι τὸν οὐρανόν. τοῦ δʼ ἀγῶνος ἐκείνου λαβόντος
τὸ κράτιστον τέλος διαμεῖναι παρὰ τοῖς ἐκγόνοις
αὐτοῦ νομιζόμενον αἴσιον τόδε τὸ σημεῖον.
</p>
</div3>
</div2>
<div2 type="chapter" n="6">
<div3 type="section" n="1">
<p>
τότε δʼ οὖν ὁ Ῥωμύλος ἐπειδὴ τὰ παρὰ τοῦ 
δαιμονίου βέβαια προσέλαβε, συγκαλέσας τὸν δῆμον
<pb id="v.1p.162"/>
εἰς ἐκκλησίαν καὶ τὰ μαντεῖα δηλώσας βασιλεὺς ἀποδείκνυται
πρὸς αὐτῶν καὶ κατεστήσατο ἐν ἔθει τοῖς
μετʼ αὐτὸν ἅπασι μήτε βασιλείας μήτε ἀρχὰς λαμβάνειν,
ἐὰν μὴ καὶ τὸ δαιμόνιον αὐτοῖς ἐπιθεσπίσῃ,
διέμεινέ τε μέχρι πολλοῦ φυλαττόμενον ὑπὸ Ῥωμαίων
τὸ περὶ τοὺς οἰωνισμοὺς νόμιμον, οὐ μόνον βασιλευομένης
τῆς πόλεως, ἀλλὰ καὶ μετὰ κατάλυσιν
τῶν μονάρχων ἐν ὑπάτων καὶ στρατηγῶν καὶ τῶν
<milestone unit="reiskpage" n="248"/>
</p>
</div3>
<div3 type="section" n="2">
<p>ἄλλων τῶν κατὰ νόμους ἀρχόντων αἱρέσει. πέπαυται
δʼ ἐν τοῖς καθʼ ἡμᾶς χρόνοις, πλὴν οἷον εἰκών
τις αὐτοῦ λείπεται τῆς ὁσίας αὐτῆς ἕνεκα γινομένη.
ἐπαυλίζονται μὲν γὰρ οἱ τὰς ἀρχὰς μέλλοντες λαμβάνειν
καὶ περὶ τὸν ὄρθρον ἀνιστάμενοι ποιοῦνταί
τινας εὐχὰς ὑπαίθριοι, τῶν δὲ παρόντων τινὲς ὀρνιθοσκόπων
μισθὸν ἐκ τοῦ δημοσίου φερόμενοι ἀστραπὴν
αὐτοῖς μηνύειν ἐκ τῶν ἀριστερῶν φασιν τὴν οὐ
</p>
</div3>
<div3 type="section" n="3">
<p>γενομένην. οἱ δὲ τὸν ἐκ τῆς φωνῆς οἰωνὸν λαβόντες
ἀπέρχονται τὰς ἀρχὰς παραληψόμενοι οἱ μὲν αὐτὸ
τοῦθʼ ἱκανὸν ὑπολαμβάνοντες εἶναι τὸ μηδένα γενέσθαι
τῶν ἐναντιουμένων τε καὶ κωλυόντων οἰωνῶν,
οἱ δὲ καὶ παρὰ τὸ βούλημα τοῦ θεοῦ κωλύοντος, ἔστι
γὰρ ὅτε βιαζόμενοι καὶ τὰς ἀρχὰς ἁρπάζοντες μᾶλλον
ἢ λαμβάνοντες.
</p>
</div3>
<div3 type="section" n="4">
<p>δι᾽ οὓς πολλαὶ μὲν ἐν γῇ στρατιαὶ
<pb id="v.1p.163"/>
Ῥωμαίων ἀπώλοντο πανώλεθροι, πολλοὶ δʼ ἐν θαλάττῃ
<milestone unit="reiskpage" n="249"/>στόλοι διεφθάρησαν αὔτανδροι, ἄλλαι τε μεγάλαι
καὶ δειναὶ περιπέτειαι τῇ πόλει συνέπεσον αἱ
μὲν ἐν ὀθνείοις πολέμοις, αἱ δὲ κατὰ τὰς ἐμφυλίους
διχοστασίας, ἐμφανεστάτη δὲ καὶ μεγίστη καὶ κατὰ τὴν 
ἐμὴν ἡλικίαν, ὅτε Λικίννιος Κρᾶσσος ἀνὴρ οὐδενὸς
δεύτερος τῶν καθʼ ἑαυτὸν ἡγεμόνων στρατιὰν ἦγεν
ἐπὶ τὸ Πάρθων ἔθνος, ἐναντιουμένου τοῦ δαιμονίου
πολλὰ χαίρειν φράσας τοῖς ἀποτρέπουσι τὴν ἔξοδον
οἰωνοῖς μυρίοις ὅσοις γενομένοις. ἀλλʼ ὑπὲρ μὲν τῆς 
εἰς τὸ δαιμόνιον ὀλιγωρίας, ᾗ χρῶνταί τινες ἐν τοῖς
καθʼ ἡμᾶς χρόνοις, πολὺ ἔργον ἂν εἴη λέγειν.
</p>
</div3>
</div2>
<div2 type="chapter" n="7">
<div3 type="section" n="1">
<p>
ὁ δὲ Ῥωμύλος ἀποδειχθεὶς τοῦτον τὸν τρόπον
ὑπό τε ἀνθρώπων καὶ θεῶν βασιλεὺς τά τε πολέμια
δεινὸς καὶ φιλοκίνδυνος ὡμολόγηται γενέσθαι 
καὶ πολιτείαν ἐξηγήσασθαι τὴν κρατίστην φρονιμώτατος.
διέξειμι δʼ αὐτοῦ τὰς πράξεις τάς τε πολιτικας
καὶ  <add>τὰς</add> κατὰ πολέμους, ὧν καὶ λόγον ἄν τις ἐν ἱστορίας
ἀφηγήσει ποιήσαιτο.
</p>
</div3>
<div3 type="section" n="2">
<p>ἐρῶ δὲ πρῶτον ὑπὲρ τοῦ κόσμου 
τῆς πολιτείας, ὃν ἐγὼ πάντων ἡγοῦμαι πολιτικῶν κόσμων
<milestone unit="reiskpage" n="250"/>αὐταρκέστατον ἐν εἰρήνῃ τε καὶ κατὰ πολέμους. ἦν
δὲ τοιός2δε· τριχῇ νείμας τὴν πληθὺν ἅπασαν ἑκάστῃ
τῶν μοιρῶν τὸν ἐπιφανέστατον ἐπέστησεν ἡγεμόνα.
ἔπειτα τῶν τριῶν πάλιν μοιρῶν ἑκάστην εἰς δέκα
μοίρας διελών, ἴσους ἡγεμόνας καὶ τούτων ἀπέδειξε 
<pb id="v.1p.164"/>
τοὺς ἀνδρειοτάτους· ἐκάλει δὲ τὰς μὲν μείζους μοίρας
τρίβους, τὰς δʼ ἐλάττους κουρίας, ὡς καὶ κατὰ τὸν
ἡμέτερον βίον ἔτι προσαγορεύονται.
</p>
</div3>
<div3 type="section" n="3">
<p>εἴη δʼ ἂν Ἑλλάδι
γλώττῃ τὰ ὀνόματα ταῦτα μεθερμηνευόμενα φυλὴ
μὲν καὶ τριττὺς ἡ τρίβους, φράτρα δὲ καὶ λόχος ἡ
κουρία, καὶ τῶν ἀνδρῶν οἱ μὲν τὰς τῶν τρίβων ἡγεμονίας
ἔχοντες φύλαρχοί τε καὶ τριττύαρχοι, οὓς
καλοῦσι Ῥωμαῖοι τριβούνους· οἱ δὲ ταῖς κουρίαις
<milestone unit="reiskpage" n="251"/>
ἐφεστηκότες καὶ φρατρίαρχοι καὶ λοχαγοί, οὓς ἐκεῖνοι
 κουρίωνας ὀνομάζουσι.
</p>
</div3>
<div3 type="section" n="4">
<p>διῄρηντο δὲ καὶ εἰς δεκάδας
αἱ φρᾶτραι πρὸς αὐτοῦ, καὶ ἡγεμὼν ἑκάστην ἐκόσμει
δεκάδα, δεκουρίων κατὰ τὴν ἐπιχώριον γλῶτταν προσαγορευόμενος.
ὡς δὲ διεκρίθησαν ἅπαντες καὶ συνετάχθησαν
εἰς φυλὰς καὶ φράτρας, διελὼν τὴν γῆν εἰς
τριάκοντα κλήρους ἴσους ἑκάστῃ φράτρᾳ κλῆρον ἀπέδωκεν
ἕνα, ἐξελὼν τὴν ἀρκοῦσαν εἰς ἱερὰ καὶ τεμένη
καί τινα καὶ τῷ κοινῷ γῆν καταλιπών. μία μὲν αὕτη
διαίρεσις ὑπὸ Ῥωμύλου τῶν τε ἀνδρῶν καὶ τῆς χώρας
<add>ἡ</add> περιέχουσα τὴν κοινὴν καὶ μεγίστην ἰσότητα,
τοιάδε τις ἦν.
</p>
</div3>
</div2>
<div2 type="chapter" n="8">
<div3 type="section" n="1">
<p>
ἑτέρα δὲ αὐτῶν πάλιν τῶν ἀνδρῶν ἡ τὰ
φιλάνθρωπα καὶ τὰς τιμὰς διανέμουσα κατὰ τὴν
ἀξίαν, ἣν μέλλω διηγεῖσθαι. τοὺς ἐπιφανεῖς κατὰ γένος
καὶ διʼ ἀρετὴν ἐπαινουμένους καὶ χρήμασιν ὡς
ἐν τοῖς τότε καιροῖς εὐπόρους, οἷς ἤδη παῖδες ἦσαν,
<pb id="v.1p.165"/>
διώριζεν ἀπὸ τῶν ἀσήμων καὶ ταπεινῶν καὶ ἀπόρων.
<milestone unit="reiskpage" n="252"/>ἐκάλει δὲ τοὺς μὲν ἐν τῇ καταδεεστέρᾳ τύχῃ πληβείους,
ὡς δʼ ἂν Ἕλληνες εἴποιεν δημοτικούς· τοὺς δʼ ἐν
τῇ κρείττονι πατέρας εἴτε διὰ τὸ πρεσβεύειν ἡλικίᾳ
τῶν ἄλλων, εἴθʼ ὅτι παῖδες αὐτοῖς ἦσαν, εἴτε διὰ τὴν 
ἐπιφάνειαν τοῦ γένους, εἴτε διὰ πάντα ταῦτα· ἐκ τῆς
Ἀθηναίων πολιτείας, ὡς ἄν τις εἰκάσειε, τῆς κατʼ
ἐκεῖνον τὸν χρόνον ἔτι διαμενούσης τὸ παράδειγμα
λαβών.
</p>
</div3>
<div3 type="section" n="2">
<p>ἐκεῖνοι μὲν γὰρ εἰς δύο μέρη νείμαντες τὸ 
πλῆθος εὐπατρίδας μὲν ἐκάλουν τοὺς ἐκ τῶν ἐπιφανῶν 
οἴκων καὶ χρήμασι δυνατούς, οἷς ἡ τῆς πόλεως
ἀνέκειτο προστασία, ἀγροίκους δὲ τοὺς ἄλλους πολίτας,
οἳ τῶν κοινῶν οὐδενὸς ἦσαν κύριοι· σὺν χρόνῳ
</p>
</div3>
<div3 type="section" n="3">
<p>δὲ καὶ οὗτοι προσελήφθησαν ἐπὶ τὰς ἀρχάς. οἱ μὲν δὴ 
τὰ πιθανώτατα περὶ τῆς Ῥωμαίων πολιτείας ἱστοροῦντες 
διὰ ταύτας τὰς αἰτίας κληθῆναί φασι τοὺς ἄνδρας
ἐκείνους πατέρας καὶ τοὺς ἐκγόνους αὐτῶν πατρικίους,
οἱ δὲ πρὸς τὸν ἴδιον φθόνον ἀναφέροντες τὸ
<milestone unit="reiskpage" n="253"/>πρᾶγμα καὶ διαβάλλοντες εἰς δυσγένειαν τὴν πόλιν
οὐ διὰ ταῦτα πατρικίους ἐκείνους κληθῆναί φασιν, 
ἀλλʼ ὅτι πατέρας εἶχον ἀποδεῖξαι μόνοι, ὡς τῶν γε
ἄλλων δραπετῶν ὄντων καὶ οὐκ ἐχόντων ὀνομάσαι
πατέρας ἐλευθέρους.
</p>
</div3>
<div3 type="section" n="4">
<p>τεκμήριον δὲ τούτου παρέχουσιν, 
ὅτι τοὺς μὲν πατρικίους, ὁπότε δόξειε τοῖς βασιλεῦσι
συγκαλεῖν, οἱ κήρυκες ἐξ ὀνόματός τε καὶ πατρόθεν 
ἀνηγόρευον, τοὺς δὲ δημοτικοὺς ὑπηρέται
τινὲς ἀθρόους κέρασι βοείοις ἐμβυκανῶντες ἐπὶ τὰς
<pb id="v.1p.166"/>
ἐκκλησίας συνῆγον. ἔστι δὲ οὔτε ἡ τῶν κηρύκων ἀνάκλησις
τῆς εὐγενείας τῶν πατρικίων τεκμήριον, οὔτε
ἡ τῆς βυκάνης φωνὴ τῆς ἀγνωσίας τῶν δημοτικῶν
σύμβολον, ἀλλʼ ἐκείνη μὲν τιμῆς, αὕτη δὲ τάχους.
οὐ γὰρ οἷόντε ἦν ἐν ὀλίγῳ χρόνῳ τὴν πληθὺν καλεῖν ἐξ ὀνόματος.
</p>
</div3>
</div2>
<div2 type="chapter" n="9">
<div3 type="section" n="1">
<p>
ὁ δὲ Ῥωμύλος ἐπειδὴ διέκρινε τοὺς κρείττους
ἀπὸ τῶν ἡττόνων, ἐνομοθέτει μετὰ τοῦτο καὶ
διέταττεν, ἃ χρὴ πράττειν ἑκατέρους· τοὺς μὲν εὐπατρίδας
ἱερᾶσθαί τε καὶ ἄρχειν καὶ δικάζειν καὶ μεθʼ
ἑαυτοῦ τὰ κοινὰ πράττειν ἐπὶ τῶν κατὰ  <add>τὴν</add> πόλιν
ἔργων μένοντας, τοὺς δὲ δημοτικοὺς τούτων μὲν
ἀπολελύσθαι τῶν πραγματειῶν ἀπείρους τε αὐτῶν
ὄντας καὶ διʼ ἀπορίαν χρημάτων ἀσχόλους, γεωργεῖν
<milestone unit="reiskpage" n="254"/>
δὲ καὶ κτηνοτροφεῖν καὶ τὰς χρηματοποιοὺς ἐργάζεσθαι
τέχνας, ἵνα μὴ στασιάζωσιν, ὥσπερ ἐν ταῖς
ἄλλαις πόλεσιν, ἢ τῶν ἐν τέλει προπηλακιζόντων τοὺς
ταπεινοὺς ἢ τῶν φαύλων καὶ ἀπόρων τοῖς ἐν ταῖς
ὑπεροχαῖς φθονούντων.
</p>
</div3>
<div3 type="section" n="2">
<p>παρακαταθήκας δὲ ἔδωκε
τοῖς πατρικίοις τοὺς δημοτικοὺς ἐπιτρέψας ἑκάστῳ
τῶν ἐκ τοῦ πλήθους, ὃν αὐτὸς ἐβούλετο, νέμειν προστάτην
ἔθος Ἑλληνικὸν καὶ ἀρχαῖον, ᾧ Θετταλοί
τε μέχρι πολλοῦ χρώμενοι διετέλεσαν καὶ Ἀθηναῖοι
κατʼ ἀρχάς, ἐπὶ τὰ κρείττω λαβών. ἐκεῖνοι μὲν γὰρ
ὑπεροπτικῶς ἐχρῶντο τοῖς πελάταις ἔργα τε ἐπιτάττοντες
οὐ προσήκοντα ἐλευθέροις, καὶ ὁπότε μὴ
πράξειάν τι τῶν κελευομένων, πληγὰς ἐντείνοντες καὶ
<pb id="v.1p.167"/>
<milestone unit="reiskpage" n="255"/>τἆλλα ὥσπερ ἀργυρωνήτοις παραχρώμενοι. ἐκάλουν
δὲ Ἀθηναῖοι μὲν θῆτας τοὺς πελάτας ἐπὶ τῆς λατρείας,
<milestone unit="reiskpage" n="256"/>Θετταλοὶ δὲ πενέστας ὀνειδίζοντες αὐτοῖς εὐθὺς ἐν
τῇ κλήσει τὴν τύχην.
</p>
</div3>
<div3 type="section" n="3">
<p>ὁ δὲ Ῥωμύλος ἐπικλήσει τε εὐπρεπεῖ 
τὸ πρᾶγμα ἐκόσμησε πατρωνείαν ὀνομάσας 
τὴν τῶν πενήτων καὶ ταπεινῶν προστασίαν, καὶ τὰ
ἔργα χρηστὰ προσέθηκεν ἑκατέροις, καὶ φιλανθρώπους
καὶ πολιτικὰς κατασκευαζόμενος αὐτῶν τὰς συζυγίας.
</p>
</div3>
</div2>
<div2 type="chapter" n="10">
<div3 type="section" n="1">
<p>
ἦν δὲ τὰ ὑπʼ ἐκείνου τότε ὁρισθέντα καὶ μέχρι
πολλοῦ παραμείναντα χρόνου Ῥωμαίοις ἔθη περὶ 
τὰς πατρωνείας τοιάδε· τοὺς μὲν πατρικίους ἔδει τοῖς
ἑαυτῶν πελάταις ἐξηγεῖσθαι τὰ δίκαια, ὧν οὐκ εἶχον
ἐκεῖνοι τὴν ἐπιστήμην, παρόντων τε αὐτῶν καὶ μὴ
παρόντων τὸν αὐτὸν ἐπιμελεῖσθαι τρόπον ἅπαντα
πράττοντας, ὅσα περὶ παίδων πράττουσι πατέρες, εἰς 
χρημάτων τε καὶ τῶν περὶ χρήματα συμβολαίων λόγον·
δίκας τε ὑπὲρ τῶν πελατῶν ἀδικουμένων λαγχάνειν,
<milestone unit="reiskpage" n="257"/>εἴ τις βλάπτοιτο περὶ τὰ συμβόλαια, καὶ τοῖς
ἐγκαλουσιν ὑπέχειν· ὡς δὲ ὀλίγα περὶ πολλῶν ἄν τις
εἴποι πᾶσαν αὐτοῖς εἰρήνην τῶν τε ἰδίων καὶ τῶν 
κοινῶν πραγμάτων, ἧς μάλιστα ἐδέοντο, παρέχειν.
</p>
</div3>
<div3 type="section" n="2">
<p>τοὺς δὲ πελάτας ἔδει τοῖς ἑαυτῶν προστάταις θυγατέρας 
τε συνεκδίδοσθαι γαμουμένας, εἰ σπανίζοιεν οἱ
πατέρες χρημάτων, καὶ λύτρα καταβάλλειν πολεμίοις,
εἴ τις αὐτῶν ἢ παίδων αἰχμάλωτος γένοιτο· δίκας τε 
<pb id="v.1p.168"/>
ἁλόντων ἰδίας ἢ ζημίας ὀφλόντων δημοσίας ἀργυρικὸν
ἐχούσας τίμημα ἐκ τῶν ἰδίων λύεσθαι χρημάτων,
οὐ δανείσματα ποιοῦντας, ἀλλὰ χάριτας· ἔν τε ἀρχαῖς
καὶ γερηφορίαις καὶ ταῖς ἄλλαις ταῖς εἰς τὰ κοινὰ δαπάναις
τῶν ἀναλωμάτων ὡς τοὺς γένει προσήκοντας
μετέχειν.
</p>
</div3>
<div3 type="section" n="3">
<p>κοινῇ δʼ ἀμφοτέροις οὔτε ὅσιον οὔτε θέμις
ἦν κατηγορεῖν ἀλλήλων ἐπὶ δίκαις ἢ καταμαρτυρεῖν ἢ
ψῆφον ἐναντίαν ἐπιφέρειν ἢ μετὰ τῶν ἐχθρῶν ἐξετάζεσθαι.
<milestone unit="reiskpage" n="258"/>
εἰ δέ τις ἐξελεγχθείη τούτων τι διαπραττόμενος
ἔνοχος ἦν τῷ νόμῳ τῆς προδοσίας, ὃν ἐκύρωσεν
ὁ Ῥωμύλος, τὸν δὲ ἁλόντα τῷ βουλομένῳ κτείνειν
ὅσιον ἦν ὡς θῦμα τοῦ καταχθονίου Διός. ἐν ἔθει
γὰρ Ῥωμαίοις, ὅσους ἐβούλοντο νηποινὶ τεθνάναι, τὰ
τούτων σώματα θεῶν ὁτῳδήτινι, μάλιστα δὲ τοῖς
καταχθονίοις κατονομάζειν· ὃ καὶ τότε ὁ Ῥωμύλος
ἐποίησε.
</p>
</div3>
<div3 type="section" n="4">
<p>τοιγάρτοι διέμειναν ἐν πολλαῖς γενεαῖς οὐδὲν
διαφέρουσαι συγγενικῶν ἀναγκαιοτήτων αἱ τῶν
πελατῶν τε καὶ προστατῶν συζυγίαι παισὶ παίδων
συνιστάμεναι, καὶ μέγας ἔπαινος ἦν τοῖς ἐκ τῶν ἐπιφανῶν
οἴκων ὡς πλείστους πελάτας ἔχειν τάς τε προγονικὰς
φυλάττουσι διαδοχὰς τῶν πατρωνειῶν καὶ
διὰ τῆς ἑαυτῶν ἀρετῆς ἄλλας ἐπικτωμένοις, ὅ τε ἀγὼν
<del>ὑπὲρ</del> τῆς εὐνοίας ὑπὲρ τοῦ μὴ λειφθῆναι τῆς ἀλλήλων
χάριτος ἔκτοπος ἡλίκος ἀμφοτέροις ἦν τῶν μὲν
πελατῶν ἅπαντα τοῖς προστάταις ἀξιούντων ὡς δυνάμεως
<pb id="v.1p.169"/>
εἶχον ὑπηρετεῖν, τῶν δὲ πατρικίων ἥκιστα
βουλομένων τοῖς πελάταις ἐνοχλεῖν χρηματικήν τε
<milestone unit="reiskpage" n="259"/>οὐδεμίαν δωρεὰν προσιεμένων· οὕτως ἐγκρατὴς ὁ βίος
ἦν αὐτοῖς ἁπάσης ἡδονῆς καὶ τὸ μακαρίον ἀρετῇ
μετρῶν, οὐ τύχῃ. 
</p>
</div3>
</div2>
<div2 type="chapter" n="11">
<div3 type="section" n="1">
<p>
οὐ μόνον δʼ ἐν αὐτῇ τῇ πόλει τὸ δημοτικὸν
ὑπὸ τὴν προστασίαν τῶν πατρικίων ἦν, ἀλλὰ καὶ τῶν
ἀποίκων αὐτῆς πόλεων καὶ τῶν ἐπὶ συμμαχίᾳ καὶ
φιλίᾳ προσελθουσῶν καὶ τῶν ἐκ πολέμου κεκρατημένων
ἑκάστη φύλακας εἶχε καὶ προστάτας οὓς ἐβούλετο 
Ῥωμαίων. καὶ πολλάκις ἡ βουλὴ τὰ ἐκ τούτων ἀμφισβητήματα
τῶν πόλεων καὶ ἐθνῶν ἐπὶ τοὺς προϊσταμένους
αὐτῶν ἀποστέλλουσα, τὰ ὑπʼ ἐκείνων δικασθέντα
κύρια ἡγεῖτο.
</p>
</div3>
<div3 type="section" n="2">
<p>οὕτω δὲ ἄρα βέβαιος ἦν ἡ 
Ῥωμαίων ὁμόνοια τὴν ἀρχὴν ἐκ τῶν ὑπὸ Ῥωμύλου 
κατασκευασθέντων λαβοῦσα ἐθῶν, ὥστε οὐδέποτε διʼ αἵματος καὶ φόνου τοῦ κατʼ ἀλλήλων ἐχώρησαν ἐντὸς
ἑξακοσίων καὶ τριάκοντα ἐτῶν, πολλῶν καὶ μεγάλων
ἀμφισβητημάτων γενομένων τῷ δήμῳ πρὸς τοὺς ἐν
τέλει περὶ τῶν κοινῶν, ὡς ἐν ἁπάσαις φιλεῖ γίγνεσθαι 
μικραῖς τε καὶ μεγάλαις πόλεσιν·
</p>
</div3>
<div3 type="section" n="3">
<p>ἀλλὰ πείθοντες
<milestone unit="reiskpage" n="260"/>καὶ διδάσκοντες ἀλλήλους καὶ τὰ μὲν εἴκοντες, τὰ
δὲ παρʼ εἰκόντων λαμβάνοντες, πολιτικὰς ἐποιοῦντο τὰς
τῶν ἐγκλημάτων διαλύσεις. ἐξ οὗ δὲ Γάιος Γράκχος
ἐπὶ τῆς δημαρχικῆς ἐξουσίας γενόμενος διέφθειρε τὴν 
τοῦ πολιτεύματος ἁρμονίαν, οὐκέτι πέπαυνται σφάττοντες
<pb id="v.1p.170"/>
ἀλλήλους καὶ φυγάδας ἐλαύνοντες ἐκ τῆς πόλεως
καὶ οὐδενὸς τῶν ἀνηκέστων ἀπεχόμενοι παρὰ τὸ
νικᾶν. ἀλλὰ περὶ μὲν τούτων ἕτερος ἔσται τοῖς λόγοις
καιρὸς ἐπιτηδειότερος.
</p>
</div3>
</div2>
<div2 type="chapter" n="12">
<div3 type="section" n="1">
<p>
ὁ δὲ Ῥωμύλος ἐπειδὴ ταῦτα διεκόσμησε
βουλευτὰς εὐθὺς ἔγνω καταστήσασθαι, μεθʼ ὧν πράττεῖν
τὰ κοινὰ ἔμελλεν, ἐκ τῶν πατρικίων ἄνδρας
ἑκατὸν ἐπιλεξάμενος. ἐποιεῖτο δὲ αὐτῶν τοιάνδε τὴν
διαίρεσιν· αὐτὸς μὲν ἐξ ἁπάντων ἕνα τὸν ἄριστον
ἀπέδειξεν, ᾧ τὰς κατὰ πόλιν ᾤετο δεῖν ἐπιτρέπειν
οἰκονομίας, ὅτε αὐτὸς ἐξάγοι στρατιὰν ὑπερόριον·
</p>
</div3>
<div3 type="section" n="2">
<p>τῶν δὲ φυλῶν ἑκάστῃ προσέταξε τρεῖς ἄνδρας ἑλέσθαι
τοὺς ἐν τῇ φρονιμωτάτῃ τότε ὄντας ἡλικίᾳ καὶ διʼ εὐγένειαν ἐπιφανεῖς. μετὰ δὲ τοὺς ἐννέα τούτους
ἑκάστην φράτραν πάλιν ἐκέλευσε τρεῖς ἐκ τῶν πατρικίων
ἀποδεῖξαι τοὺς ἐπιτηδειοτάτους· ἔπειτα τοῖς πρώτοις
<milestone unit="reiskpage" n="261"/>
ἐννέα τοῖς ὑπὸ τῶν φυλῶν ἀποδειχθεῖσι τοὺς
ἐνενήκοντα προσθείς, οὓς αἱ φρᾶτραι προεχειρίσαντο,
καὶ τούτων, ὃν αὐτὸς προέκρινεν, ἡγεμόνα ποιήσας
τὸν τῶν ἑκατὸν ἐξεπλήρωσε βουλευτῶν ἀριθμόν.
</p>
</div3>
<div3 type="section" n="3">
<p>τοῦτο τὸ συνέδριον Ἑλληνιστὶ ἑρμηνευόμενον γερουσίαν
δύναται δηλοῦν καὶ μέχρι τοῦ παρόντος ὑπὸ
Ῥωμαίων οὕτως καλεῖται. πότερον δὲ διὰ γῆρας τῶν
<pb id="v.1p.171"/>
καταλεγέντων εἰς αὐτὸ ἀνδρῶν ἢ διʼ ἀρετὴν ταύτης
ἔτυχε τῆς ἐπικλήσεως οὐκ ἔχω τὸ σαφὲς εἰπεῖν.
καὶ γὰρ τοὺς πρεσβυτέρους καὶ τοὺς ἀρίστους γέροντας
εἰώθεσαν οἱ παλαιοὶ καλεῖν. οἱ δὲ μετέχοντες τοῦ
βουλευτηρίου πατέρες ἔγγραφοι προσηγορεύθησαν καὶ 
μέχρις ἐμοῦ ταύτης ἐτύγχανον τῆς προσηγορίας.
</p>
</div3>
<div3 type="section" n="4">
<p>Ἑλληνικὸν δὲ ἄρα καὶ τοῦτο  <add>τὸ</add> ἔθος ἦν. τοῖς γοῦν 
βασιλεῦσιν, ὅσοι τε πατρίους ἀρχὰς παραλάβοιεν καὶ
ὅσους ἡ πληθὺς αὐτὴ καταστήσαιτο ἡγεμόνας, βουλευτήριον
ἦν ἐκ τῶν κρατίστων, ὡς Ὅμηρός τε καὶ 
οἱ παλαιότατοι τῶν ποιητῶν μαρτυροῦσι· καὶ οὐχ
<milestone unit="reiskpage" n="262"/>ὥσπερ ἐν τοῖς καθʼ ἡμᾶς χρόνοις αὐθάδεις καὶ μονογνώμονες
ἦσαν αἱ τῶν ἀρχαίων βασιλέων δυναστεῖαι.
</p>
</div3>
</div2>
<div2 type="chapter" n="13">
<div3 type="section" n="1">
<p>
ὡς δὲ κατεσκευάσατο καὶ τὸ βουλευτικὸν
τῶν γερόντων συνέδριον ἐκ τῶν ἑκατὸν ἀνδρῶν, ὁρῶν 
ὅπερ εἰκὸς ὅτι καὶ νεότητος αὐτῷ δεήσει τινὸς συντεταγμένης,
ᾗ χρήσεται φυλακῆς ἕνεκα τοῦ σώματος
καὶ πρὸς τὰ κατεπείγοντα τῶν ἔργων ὑπηρεσίᾳ, τριακοσίους
ἄνδρας ἐκ τῶν ἐπιφανεστάτων οἴκων τοὺς
ἐρρωμενεστάτους τοῖς σώμασιν ἐπιλεξάμενος, οὓς 
ἀπέδειξαν αἱ φρᾶτραι τὸν αὐτὸν τρόπον, ὅνπερ τοὺς
βουλευτὰς ἑκάστη φράτρα δέκα νέους, τούτους τοὺς
ἄνδρας ἀεὶ περὶ αὑτὸν εἶχεν·
</p>
</div3>
<div3 type="section" n="2">
<p>ὄνομα δὲ κοινὸν ἅπαντες 
οὗτοι ἔσχον κελέριοι, ὡς μὲν οἱ πλείους γράφουσιν
<pb id="v.1p.172"/>
ἐπὶ τῆς ὀξύτητος τῶν ὑπηρεσιῶν, ʽτοὺς γὰρ ἑτοίμους
καὶ ταχεῖς περὶ τὰ ἔργα κέλερας οἱ Ῥωμαῖοι
καλοῦσινʼ ὡς δὲ Οὐαλέριος ὁ Ἀντιεύς φησιν ἐπὶ τοῦ
<milestone unit="reiskpage" n="263"/>
</p>
</div3>
<div3 type="section" n="3">
<p>ἡγεμόνος αὐτῶν τοῦτʼ ἔχοντος τοὔνομα. ἦν γὰρ καὶ
τούτων ἡγεμὼν ὁ διαφανέστατος, ᾧ τρεῖς ὑπετάγησαν
ἑκατόνταρχοι καὶ αὖθις ὑπʼ ἐκείνοις ἕτεροι τὰς ὑποδεεστέρας
ἔχοντες ἀρχάς, οἳ κατὰ πόλιν μὲν αἰχμοφόροι
τε αὐτῷ παρηκολούθουν καὶ τῶν κελευομένων
ὑπηρέται, κατὰ δὲ τὰς στρατείας πρόμαχοί τε ἦσαν
καὶ παρασπισταί· καὶ τὰ πολλὰ οὗτοι κατώρθουν ἐν
τοῖς ἀγῶσι πρῶτοί τε ἄρχοντες μάχης καὶ τελευταῖοι
τῶν ἄλλων ἀφιστάμενοι, ἱππεῖς μὲν ἔνθα ἐπιτήδειον
εἴη πεδίον ἐνιππομαχῆσαι, πεζοὶ δὲ ὅπου τραχὺς εἴη
καὶ ἄνιππος τόπος.
</p>
</div3>
<div3 type="section" n="4">
<p>τοῦτό μοι δοκεῖ παρὰ Λακεδαιμονίων
μετενέγκασθαι τὸ ἔθος μαθὼν ὅτι καὶ παρʼ
ἐκείνοις οἱ γενναιότατοι τῶν νέων τριακόσιοι φύλακες
ἦσαν τῶν βασιλέων, οἷς ἐχρῶντο κατὰ τοὺς πολέμους
παρασπισταῖς, ἱππεῦσί τε οὖσι καὶ πεζοῖς.
</p>
</div3>
</div2>
<div2 type="chapter" n="14">
<div3 type="section" n="1">
<p>
καταστησάμενος δὴ ταῦτα διέκρινε τὰς
τιμὰς καὶ τὰς ἐξουσίας, ἃς ἑκάστους ἐβούλετο ἔχειν.
βασιλεῖ μὲν οὖν ἐξῄρητο τάδε τὰ γέρα· πρῶτον μὲν
<milestone unit="reiskpage" n="264"/>
ἱερῶν καὶ θυσιῶν ἡγεμονίαν ἔχειν καὶ πάντα διʼ ἐκείνου πράττεσθαι τὰ πρὸς τοὺς θεοὺς ὅσια, ἔπειτα
νόμων τε καὶ πατρίων ἐθισμῶν φυλακὴν ποιεῖσθαι
καὶ παντὸς τοῦ κατὰ φύσιν ἢ κατὰ συνθήκας δικαίου
προνοεῖν τῶν τε ἀδικημάτων τὰ μέγιστα μὲν αὐτὸν
<pb id="v.1p.173"/>
δικάζειν, τὰ δʼ ἐλάττονα τοῖς βουλευταῖς ἐπιτρέπειν
προνοούμενον ἵνα μηδὲν γίγνηται περὶ τὰς δίκας
πλημμελές, βουλήν τε συνάγειν καὶ δῆμον συγκαλεῖν
καὶ γνώμης ἄρχειν καὶ τὰ δόξαντα τοῖς πλείοσιν
ἐπιτελεῖν. ταῦτα μὲν ἀπέδωκε βασιλεῖ τὰ γέρα καὶ 
ἔτι πρὸς τούτοις ἡγεμονίαν ἔχειν αὐτοκράτορα ἐν πολέμῳ.
</p>
</div3>
<div3 type="section" n="2">
<p>τῷ δὲ συνεδρίῳ τῆς βουλῆς τιμὴν καὶ δυναστείαν 
ἀνέθηκε τοιάνδε· περὶ παντὸς ὅτου ἂν εἰσηγῆται
βασιλεὺς διαγινώσκειν τε καὶ ψῆφον ἐπιφέρειν,
καὶ ὅ τι ἂν δόξῃ τοῖς πλείοσι τοῦτο νικᾶν· ἐκ τῆς 
Λακωνικῆς πολιτείας καὶ τοῦτο μετενεγκάμενος. οὐδὲ
γὰρ οἱ Λακεδαιμονίων βασιλεῖς αὐτοκράτορες ἦσαν
ὅ τι βούλοιντο πράττειν, ἀλλʼ ἡ γερουσία πᾶν εἶχε
τῶν κοινῶν τὸ κράτος.
</p>
</div3>
<div3 type="section" n="3">
<p>τῷ δὲ δημοτικῷ πλήθει τρία 
ταῦτα ἐπέτρεψεν· ἀρχαιρεσιάζειν τε καὶ νόμους ἐπικυροῦν
<milestone unit="reiskpage" n="265"/>καὶ περὶ πολέμου διαγινώσκειν, ὅταν ὁ βασιλεὺς
ἐφῇ, οὐδὲ τούτων ἔχοντι τὴν ἐξουσίαν ἀνεπίληπτον,
ἂν μὴ καὶ τῇ βουλῇ ταὐτὰ δοκῇ. ἔφερε δὲ τὴν
ψῆφον οὐχ ἅμα πᾶς ὁ δῆμος, ἀλλὰ κατὰ τὰς φράτρας
συγκαλούμενος· ὅ τι δὲ ταῖς πλείοσι δόξειε φράτραις 
τοῦτο ἐπὶ τὴν βουλὴν ἀνεφέρετο. ἐφʼ ἡμῶν δὲ μετάκειται
τὸ ἔθος· οὐ γὰρ ἡ βουλὴ διαγινώσκει τὰ ψηφισθέντα
ὑπὸ τοῦ δήμου, τῶν δʼ ὑπὸ τῆς βουλῆς
γνωσθέντων ὁ δῆμός ἐστι κύριος· πότερον δὲ τῶν
ἐθῶν κρεῖττον, ἐν κοινῷ τίθημι τοῖς βουλομένοις 
σκοπεῖν.
</p>
</div3>
<div3 type="section" n="4">
<p>ἐκ δὲ τῆς διαιρέσεως ταύτης οὐ μόνον τὰ 
πολιτικὰ πράγματα σώφρονας ἐλάμβανε καὶ τεταγμένας
τὰς διοικήσεις, ἀλλὰ καὶ τὰ πολεμικὰ ταχείας καὶ
<pb id="v.1p.174"/>
εὐπειθεῖς. ὁπότε γὰρ αὐτῷ φανείη στρατιὰν ἐξάγειν,
οὔτε χιλιάρχους τότε ἔδει ἀποδείκνυσθαι κατὰ φυλὰς
οὔτε ἑκατοντάρχους κατὰ λόχους οὔτε ἱππέων ἡγεμόνας
οὔτε ἐξαριθμεῖσθαί τε καὶ λοχίζεσθαι καὶ τάξιν
<milestone unit="reiskpage" n="266"/>
ἑκάστους τὴν προσῄκουσαν λαμβάνειν· ἀλλὰ βασιλεὺς
μὲν τοῖς χιλιάρχοις παρήγγελλεν, ἐκεῖνοι δὲ
τοῖς λοχαγοῖς· παρὰ δὲ τούτων οἱ δεκάδαρχοι μαθόντες
ἐξῆγον τοὺς ὑποτεταγμένους ἑαυτοῖς ἕκαστοι, ἀφʼ
ἑνός τε κελεύσματος εἴτε πᾶσα ἡ δύναμις εἴτε μοῖρά
τις ἐξ αὐτῆς κληθείη τὰ ὅπλα ἔχουσα παρῆν εἰς τὸν
ἀποδειχθέντα τόπον εὐτρεπής.
</p>
</div3>
</div2>
<div2 type="chapter" n="15">
<div3 type="section" n="1">
<p>
τεταγμένην μὲν οὖν καὶ κεκοσμημένην πρὸς
εἰρήνην τε ἀποχρώντως καὶ πρὸς τὰ πολέμια ἐπιτηδείως
ἐκ τούτων τῶν πολιτευμάτων τὴν πόλιν ὁ
Ῥωμύλος ἀπειργάσατο, μεγάλην δὲ καὶ πολυάνθρωπον
ἐκ τῶνδε·
</p>
</div3>
<div3 type="section" n="2">
<p>πρῶτον μὲν εἰς ἀνάγκην κατέστησε
τοὺς οἰκήτορας αὐτῆς ἅπασαν ἄρρενα γενεὰν ἐκτρέφειν
καὶ θυγατέρων τὰς πρωτογόνους, ἀποκτιννύναι
δὲ μηδὲν τῶν γεννωμένων νεώτερον τριετοῦς, πλὴν
εἴ τι γένοιτο παιδίον ἀνάπηρον ἢ τέρας εὐθὺς ἀπὸ
γονῆς. ταῦτα δʼ οὐκ ἐκώλυσεν ἐκτιθέναι τοὺς γειναμένους
ἐπιδείξαντας πρότερον πέντε ἀνδράσι τοῖς
ἔγγιστα οἰκοῦσιν, ἐὰν κἀκείνοις συνδοκῇ. κατὰ δὲ
<pb id="v.1p.175"/>
<milestone unit="reiskpage" n="267"/>τῶν μὴ πειθομένων τῷ νόμῳ ζημίας ὥρισεν ἄλλας
τε καὶ τῆς οὐσίας αὐτῶν τὴν ἡμίσειαν εἶναι δημοσίαν.
</p>
</div3>
<div3 type="section" n="3">
<p>ἔπειτα καταμαθὼν πολλὰς τῶν κατὰ τὴν Ἰταλίαν πόλεων 
πονηρῶς ἐπιτροπευομένας ὑπὸ τυραννίδων τε
καὶ ὀλιγαρχιῶν, τοὺς ἐκ τούτων ἐκπίπτοντας τῶν 
πόλεων συχνοὺς ὄντας, εἰ μόνον εἶεν ἐλεύθεροι, διακρίνων
οὔτε συμφορὰς οὔτε τύχας αὐτῶν ὑποδέχεσθαι
καὶ μετάγειν ὡς ἑαυτὸν ἐπεχείρει, τήν τε
Ῥωμαίων δύναμιν αὐξῆσαι βουληθεὶς καὶ τὰς τῶν
περιοίκων ἐλαττῶσαι· ἐποίει δὲ ταῦτα πρόφασιν 
ἐξευρὼν εὐπρεπῆ καὶ εἰς θεοῦ τιμὴν τὸ ἔργον ἀναφέρων.
</p>
</div3>
<div3 type="section" n="4">
<p>τὸ γὰρ μεταξὺ χωρίον τοῦ τε Καπιτωλίου καὶ 
τῆς ἄκρας, ὃ καλεῖται νῦν κατὰ τὴν Ῥωμαίων διάλεκτον
μεθόριον δυεῖν δρυμῶν καὶ ἦν τότε τοῦ
συμβεβηκότος ἐπώνυμον, ὕλαις ἀμφιλαφέσι κατʼ ἀμφοτέρας 
τὰς συναπτούσας τοῖς λόφοις λαγόνας ἐπίσκιον,
ἱερὸν ἀνεὶς ἄσυλον ἱκέταις καὶ ναὸν ἐπὶ τοὺτῳ
κατασκευασάμενος ʽὅτῳ δὲ ἄρα θεῶν ἢ δαιμόνων οὐκ
ἔχω τὸ σαφὲς εἰπεῖνʼ τοῖς καταφεύγουσιν εἰς τοῦτο
<milestone unit="reiskpage" n="268"/>τὸ ἱερὸν ἱκέταις τοῦ τε μηδὲν κακὸν ὑπʼ ἐχθρῶν 
παθεῖν ἐγγυητὴς ἐγίνετο τῆς εἰς τὸ θεῖον εὐσεβείας
προφάσει καὶ εἰ βούλοιντο παρʼ αὐτῷ μένειν πολιτείας
μετεδίδου καὶ γῆς μοῖραν, ἣν κτήσαιτο πολεμίους
ἀφελόμενος. οἱ δὲ συνέρρεον ἐκ παντὸς τόπου
τὰ οἰκεῖα φεύγοντες κακὰ καὶ οὐκέτι ἑτέρωσε ἀπανίσταντο 
ταῖς καθʼ ἡμέραν ὁμιλίαις καὶ χάρισιν ὑπʼ
αὐτοῦ κατεχόμενοι.
<pb id="v.1p.176"/>
</p>
</div3>
</div2>
<div2 type="chapter" n="16">
<div3 type="section" n="1">
<p>
τρίτον ἦν ἔτι Ῥωμύλου πολίτευμα, ὃ πάντων
μάλιστα τοὺς Ἕλληνας ἀσκεῖν ἔδει, κράτιστον
ἁπάντων πολιτευμάτων ὑπάρχον, ὡς ἐμὴ δόξα φέρει,
ὃ καὶ τῆς βεβαίου Ῥωμαίοις ἐλευθερίας ἦρχε καὶ τῶν
ἐπὶ τὴν ἡγεμονίαν ἀγόντων οὐκ ἐλαχίστην μοῖραν
παρέσχε, τὸ μήτε κατασφάττειν ἡβηδὸν τὰς ἁλούσας
πολέμῳ πόλεις μήτε ἀνδραποδίζεσθαι μηδὲ γῆν αὐτῶν
ἀνιέναι μηλόβοτον, ἀλλὰ κληρούχους εἰς αὐτὰς ἀποστέλλειν
<milestone unit="reiskpage" n="269"/>
ἐπὶ μέρει τινὶ τῆς χώρας καὶ ποιεῖν ἀποικίας
τῆς Ῥώμης τὰς κρατηθείσας, ἐνίαις δὲ καὶ πολιτείας
μεταδιδόναι.
</p>
</div3>
<div3 type="section" n="2">
<p>ταῦτά τε δὴ καὶ τἆλλα τούτοις
ὅμοια καταστησάμενος πολιτεύματα μεγάλην ἐκ μικρᾶς
ἐποίησε τὴν ἀποικίαν, ὡς αὐτὰ τὰ ἔργα ἐδήλωσεν. οἱ
μὲν γὰρ συνοικίσαντες μετʼ αὐτοῦ τὴν Ῥώμην οὐ
πλείους ἦσαν ἀνδρῶν τρισχιλίων πεζοὶ καὶ τριακοσίων
ἐλάττους ἱππεῖς· οἱ δὲ καταλειφθέντες ὑπʼ ἐκείνου,
ὅτʼ ἐξ ἀνθρώπων ἠφανίσθη, πεζοὶ μὲν ἑξακισχίλιοι
πρὸς τέτταρσι μυριάσιν, ἱππεῖς δʼ οὐ πολὺ ἀπέχοντες
χιλίων.
</p>
</div3>
<div3 type="section" n="3">
<p>ἐκείνου δὲ ἄρξαντος τῶν πολιτευμάτων τούτων
οἵ τε βασιλεῖς οἱ μετʼ αὐτὸν ἡγησάμενοι τῆς
πόλεως τὴν αὐτὴν ἐφυλάξαντο προαίρεσιν καὶ οἱ μετʼ
ἐκείνους τὰς ἐνιαυσίους λαμβάνοντες ἀρχὰς ἔστιν ἃ
καὶ προστιθέντες, οὕτως ὥστε μηδενὸς ἔθνους τοῦ
<milestone unit="reiskpage" n="270"/>
δοκοῦντος εἶναι πολυανθρωποτάτου τὸν Ῥωμαίων
γενέσθαι δῆμον ἐλάττονα.
<pb id="v.1p.177"/>
</p>
</div3>
</div2>
<div2 type="chapter" n="17">
<div3 type="section" n="1">
<p>
τὰ δὲ Ἑλλήνων ἔθη παρὰ ταῦτα ἐξετάζων
οὐκ ἔχω πῶς ἐπαινέσω τά τε Λακεδαιμονίων καὶ τὰ
τῶν Θηβαίων καὶ τῶν μέγιστον ἐπὶ σοφίᾳ φρονούντων
Ἀθηναίων, οἳ φυλάττοντες τὸ εὐγενὲς καὶ μηδενὶ
μεταδιδόντες εἰ μὴ σπανίοις τῆς παρʼ ἑαυτοῖς πολιτείας 
ʽἐῶ γὰρ λέγειν ὅτι καὶ ξενηλατοῦντες ἔνιοἰ
πρὸς τῷ μηδὲν ἀπολαῦσαι ταύτης τῆς μεγαληγορίας
ἀγαθὸν καὶ τὰ μέγιστα διʼ αὐτὴν ἐβλάβησαν.
</p>
</div3>
<div3 type="section" n="2">
<p>Σπαρτιᾶται 
μέν γε πταίσαντες μάχῃ τῇ περὶ Λεῦκτρα, ἐν
ᾗ χιλίους καὶ ἑπτακοσίους ἄνδρας ἀπέβαλον, οὐκέτι 
τὴν πόλιν ἠδυνήθησαν ἐκ τῆς συμφορᾶς ταύτης ἀναλαβεῖν,
ἀλλʼ ἀπέστησαν τῆς ἡγεμονίας σὺν αἰσχύνῃ.
Θηβαῖοι δὲ καὶ Ἀθηναῖοι ἐξ ἑνὸς τοῦ περὶ Χαιρώνειαν
ἀτυχήματος ἅμα τήν τε προστασίαν τῆς Ἑλλάδος καὶ
τὴν ἐλευθερίαν τὴν πάτριον ὑπὸ Μακεδόνων ἀφῃρέθησαν.
</p>
</div3>
<div3 type="section" n="3">
<p>
<milestone unit="reiskpage" n="271"/>ἡ δὲ Ῥωμαίων πόλις ἐν Ἰβηρίᾳ τε καὶ Ἰταλίᾳ 
πολέμους ἔχουσα μεγάλους Σικελίαν τε ἀφεστῶσαν
ἀνακτωμένη καὶ Σαρδόνα καὶ τῶν ἐν Μακεδονίᾳ καὶ
κατὰ τὴν Ἑλλάδα πραγμάτων ἐκπεπολεμωμένων πρὸς
αὐτὴν καὶ Καρχηδόνος ἐπὶ τὴν ἡγεμονίαν πάλιν ἀνισταμένης 
καὶ τῆς Ἰταλίας οὐ μόνον ἀφεστώσης ὀλίγου
δεῖν πάσης, ἀλλὰ καὶ συνεπαγούσης τὸν Ἀννιβιακὸν
κληθέντα πόλεμον, τοσούτοις περιπετὴς γενομένη
κινδύνοις κατὰ τὸν αὐτὸν χρόνον οὐχ ὅπως ἐκακώθη
διὰ τὰς τότε τύχας, ἀλλὰ καὶ προσέλαβεν ἰσχὺν ἐξ 
αὐτῶν ἔτι μείζονα τῆς προτέρας τῷ πλήθει τοῦ στρατιωτικοῦ
<pb id="v.1p.178"/>
πρὸς ἅπαντα διαρκὴς γενομένη τὰ δεινά,
ἀλλʼ οὐχ ὥσπερ ὑπολαμβάνουσί τινες εὐνοίᾳ τύχης
χρησαμένη·
</p>
</div3>
<div3 type="section" n="4">
<p>ἐπεὶ ταύτης γε χάριν ᾤχετʼ ἂν ὑποβρύχιος
ἐξ ἑνὸς τοῦ περὶ Κάννας πτώματος, ὅτε αὐτῇ ἀπὸ μὲν
ἑξακισχιλίων ἱππέων ἑβδομήκοντα καὶ τριακόσιοι
περιελείφθησαν, ἀπὸ δὲ μυριάδων ὀκτὼ τῶν εἰς τὸ
κοινὸν στράτευμα καταγραφεισῶν ὀλίγῳ πλείους τρισχιλίων ἐσώθησαν.
</p>
</div3>
</div2>
<div2 type="chapter" n="18">
<div3 type="section" n="1">
<p>
ταῦτά τε δὴ τοῦ ἀνδρὸς ἄγαμαι καὶ ἔτι
πρὸς τούτοις ἅ μέλλω λέγειν, ὅτι τοῦ καλῶς οἰκεῖσθαι
<milestone unit="reiskpage" n="272"/>
τὰς πόλεις αἰτίας ὑπολαβών, ἃς θρυλοῦσι μὲν
ἅπαντες οἱ πολιτικοί, κατασκευάζουσι δʼ ὀλίγοι, πρῶτον
μὲν τὴν παρὰ τῶν θεῶν εὔνοιαν, ἧς παρούσης
ἅπαντα τοῖς ἀνθρώποις ἐπὶ τὰ κρείττω συμφέρεται,
ἔπειτα σωφροσύνην τε καὶ δικαιοσύνην, διʼ ἃς ἧττον
ἀλλήλους βλάπτοντες μᾶλλον ὁμονοοῦσι καὶ τὴν εὐδαιμονίαν
οὐ ταῖς αἰσχίσταις μετροῦσιν ἡδοναῖς ἀλλὰ
τῷ καλῷ, τελευταίαν δὲ τὴν ἐν τοῖς πολέμοις γενναιότητα
τὴν παρασκευάζουσαν εἶναι καὶ τὰς ἄλλας
ἀρετὰς τοῖς ἔχουσιν ὠφελίμους, οὐκ ἀπὸ ταὐτομάτου
παραγίνεσθαι τούτων ἕκαστον τῶν ἀγαθῶν ἐνόμισεν,
</p>
</div3>
<div3 type="section" n="2">
<p>ἀλλʼ ἔγνω διότι νόμοι σπουδαῖοι καὶ καλῶν ζῆλος
ἐπιτηδευμάτων εὐσεβῆ καὶ σώφρονα καὶ τὰ δίκαια
ἀσκοῦσαν καὶ τὰ πολέμια ἀγαθὴν ἐξεργάζονται πόλιν·
ὧν πολλὴν ἔσχε πρόνοιαν τὴν ἀρχὴν ποιησάμενος
ἀπὸ τῶν περὶ τὰ θεῖα καὶ δαιμόνια σεβασμῶν.
ἱερὰ μὲν οὖν καὶ τεμένη καὶ βωμοὺς καὶ ξοάνων
<pb id="v.1p.179"/>
<milestone unit="reiskpage" n="273"/>ἱδρύσεις μορφάς τε αὐτῶν καὶ σύμβολα καὶ δυνάμεις
καὶ δωρεάς, αἷς τὸ γένος ἡμῶν εὐηργέτησαν, ἑορτάς
τε ὁποίας τινὰς ἑκάστῳ θεῶν ἢ δαιμόνων ἄγεσθαι
προσήκει καὶ θυσίας, αἷς χαίρουσι γεραιρόμενοι πρὸς
ἀνθρώπων, ἐκεχειρίας τε αὖ καὶ πανηγύρεις καὶ πόνων 
ἀναπαύλας καὶ πάντα τὰ τοιαῦτα ὁμοίως κατεστήσατο
τοῖς κρατίστοις τῶν παρʼ Ἕλλησι νομίμων·
</p>
</div3>
<div3 type="section" n="3">
<p>τοὺς δὲ παραδεδομένους περὶ αὐτῶν μύθους, ἐν οἷς 
βλασφημίαι τινὲς ἔνεισι κατʼ αὐτῶν ἢ κακηγορίαι,
πονηροὺς καὶ ἀνωφελεῖς καὶ ἀσχήμονας ὑπολαβὼν 
εἶναι καὶ οὐχ ὅτι θεῶν ἀλλʼ οὐδʼ ἀνθρώπων ἀγαθῶν
ἀξίους, ἅπαντας ἐξέβαλε καὶ παρεσκεύασε τοὺς ἀνθρώπους
<add>τὰ</add> κράτιστα περὶ θεῶν λέγειν τε καὶ
φρονεῖν μηδὲν αὐτοῖς προσάπτοντας ἀνάξιον ἐπιτήδευμα
τῆς μακαρίας φύσεως. 
</p>
</div3>
</div2>
<div2 type="chapter" n="19">
<div3 type="section" n="1">
<p>
οὔτε γὰρ Οὐρανὸς ἐκτεμνόμενος ὑπὸ τῶν
ἑαυτοῦ παίδων παρὰ Ῥωμαίοις λέγεται οὔτε Κρόνος
<milestone unit="reiskpage" n="274"/>ἀφανίζων τὰς ἑαυτοῦ γονὰς φόβῳ τῆς ἐξ αὐτῶν ἐπιθέσεως
οὔτε Ζεὺς καταλύων τὴν Κρόνου δυναστείαν
καὶ κατακλείων ἐν τῷ δεσμωτηρίῳ τοῦ Ταρτάρου τὸν 
ἑαυτοῦ πατέρα οὐδέ γε πόλεμοι καὶ τραύματα καὶ
</p>
</div3>
<div3 type="section" n="2">
<p>δεσμοὶ καὶ θητεῖαι θεῶν παρʼ ἀνθρώποις· ἑορτή τε 
οὐδεμία παρʼ αὐτοῖς μελανείμων ἢ πένθιμος ἄγεται
τυπετοὺς ἔχουσα καὶ θρήνους γυναικῶν ἐπὶ θεοῖς
ἀφανιζομένοις, ὡς παρʼ Ἕλλησιν ἐπιτελεῖται περί τε 
Φερσεφόνης ἁρπαγὴν καὶ τὰ Διονύσου πάθη καὶ ὅσα
<pb id="v.1p.180"/>
ἄλλα τοιαῦτα· οὐδʼ ἂν ἴδοι τις παρʼ αὐτοῖς, καίτοι
διεφθαρμένων ἤδη τῶν ἐθῶν, οὐ θεοφορήσεις, οὐ
κορυβαντιασμούς, οὐκ ἀγυρμούς, οὐ βακχείας καὶ
τελετὰς ἀπορρήτους, οὐ διαπαννυχισμοὺς ἐν ἱεροῖς
ἀνδρῶν σὺν γυναιξίν, οὐκ ἄλλο τῶν παραπλησίων
τούτοις τερατευμάτων οὐδέν, ἀλλʼ εὐλαβῶς ἅπαντα
<milestone unit="reiskpage" n="275"/>
πραττόμενά τε καὶ λεγόμενα τὰ περὶ τοὺς θεούς, ὡς
οὔτε παρʼ Ἕλλησιν οὔτε παρὰ βαρβάροις·
</p>
</div3>
<div3 type="section" n="3">
<p>καὶ ὃ πάντων
μάλιστα ἔγωγε τεθαύμακα, καίπερ μυρίων ὅσων
εἰς τὴν πόλιν ἐληλυθότων ἐθνῶν, οἷς πολλὴ ἀνάγκη
σέβειν τοὺς πατρίους θεοὺς τοῖς οἴκοθεν νομίμοις,
οὐδενὸς εἰς ζῆλον ἐλήλυθε τῶν ξενικῶν ἐπιτηδευμάτων
ἡ πόλις δημοσίᾳ, ὃ πολλαῖς ἤδη συνέβη παθεῖν,
ἀλλὰ καὶ εἴ τινα κατὰ χρησμοὺς ἐπεισηγάγετο ἱερά,
τοῖς ἑαυτῆς αὐτὰ τιμᾷ νομίμοις ἅπασαν ἐκβαλοῦσα
τερθρείαν μυθικήν, ὥσπερ τὰ τῆς Ἰδαίας θεᾶς ἱερά.
</p>
</div3>
<div3 type="section" n="4">
<p>θυσίας μὲν γὰρ αὐτῇ καὶ ἀγῶνας ἄγουσιν ἀνὰ πᾶν
ἔτος οἱ στρατηγοὶ κατὰ τοὺς Ῥωμαίων νόμους, ἱερᾶται
δὲ αὐτῆς ἀνὴρ Φρὺξ καὶ γυνὴ Φρυγία καὶ περιάγουσιν
ἀνὰ τὴν πόλιν οὗτοι μητραγυρτοῦντες, ὥσπερ
<milestone unit="reiskpage" n="276"/>
αὐτοῖς ἔθος, τύπους τε περικείμενοι τοῖς στήθεσι καὶ
καταυλούμενοι πρὸς τῶν ἑπομένων τὰ μητρῷα μέλη
καὶ τύμπανα κροτοῦντες·
</p>
</div3>
<div3 type="section" n="5">
<p>Ῥωμαίων δὲ τῶν αὐθιγενῶν
οὔτε μητραγυρτῶν τις οὔτε καταυλούμενος πορεύεται
διὰ τῆς πόλεως ποικίλην ἐνδεδυκὼς στολὴν οὔτε ὀργιάζει
τὴν θεὸν τοῖς Φρυγίοις ὀργιασμοῖς κατὰ νόμον
<pb id="v.1p.181"/>
καὶ ψήφισμα βουλῆς. οὕτως εὐλαβῶς ἡ πόλις ἔχει πρὸς
τὰ οὐκ ἐπιχώρια ἔθη περὶ θεῶν καὶ πάντα ὀττεύεται
τῦφον, ᾧ μὴ πρός2εστι τὸ εὐπρεπές.
</p>
</div3>
</div2>
<div2 type="chapter" n="20">
<div3 type="section" n="1">
<p>
καὶ μηδεὶς ὑπολάβῃ με ἀγνοεῖν ὅτι τῶν
Ἑλληνικῶν μύθων εἰσί τινες ἀνθρώποις χρήσιμοι, 
οἱ μὲν ἐπιδεικνύμενοι τὰ τῆς φύσεως ἔργα διʼ ἀλληγορίας,
οἱ δὲ παραμυθίας ἕνεκα συγκείμενοι τῶν
ἀνθρωπείων συμφορῶν, οἱ δὲ ταραχὰς ἐξαιρούμενοι
<milestone unit="reiskpage" n="277"/>ψυχῆς καὶ δείματα καὶ δόξας καθαιροῦντες οὐχ ὑγιεῖς,
οἱ δʼ ἄλλης τινὸς ἕνεκα συμπλασθέντες ὠφελείας.
</p>
</div3>
<div3 type="section" n="2">
<p>ἀλλὰ καίπερ ἐπιστάμενος ταῦτα οὐδενὸς χεῖρον ὅμως 
εὐλαβῶς διάκειμαι πρὸς αὐτοὺς καὶ τὴν Ῥωμαίων
μᾶλλον ἀποδέχομαι θεολογίαν, ἐνθυμούμενος ὅτι τὰ
μὲν ἐκ τῶν Ἑλληνικῶν μύθων ἀγαθὰ μικρά τε ἐστὶ
καὶ οὐ πολλοὺς δυνάμενα ὠφελεῖν, ἀλλὰ μόνους τοὺς 
ἐξητακότας ὧν ἕνεκα γίνεται, σπάνιοι δʼ εἰσὶν οἱ μετειληφότες
ταύτης τῆς φιλοσοφίας. ὁ δὲ πολὺς καὶ
ἀφιλοσόφητος ὄχλος ἐπὶ τὰ χείρω λαμβάνειν φιλεῖ
τοὺς περὶ αὐτῶν λόγους καὶ δυεῖν πάσχει θάτερον,
ἢ καταφρονεῖ τῶν θεῶν ὡς ἐν πολλῇ κακοδαιμονίᾳ 
κυλινδουμένων, ἢ τῶν αἰσχίστων τε καὶ παρανομωτάτων
οὐδενὸς ἀπέχεται θεοῖς αὐτὰ προσκείμενα ὁρῶν.
</p>
</div3>
</div2>
<div2 type="chapter" n="21">
<div3 type="section" n="1">
<p>
ἀλλʼ ὑπὲρ μὲν τούτων τοῖς αὐτὸ μόνον
<milestone unit="reiskpage" n="278"/>τὸ θεωρητικὸν τῆς φιλοσοφίας μέρος ἀποτετμημένοις
ἀφείσθω σκοπεῖν, τῆς δʼ ὑπὸ Ῥωμύλου κατασταθείσης 
πολιτείας καὶ τάδε ἡγησάμην ἱστορίας ἄξια. πρῶτον
<pb id="v.1p.182"/>
μὲν, ὅτι πολλοῖς σώμασιν ἀπέδωκε θεραπεύειν
τὸ δαιμόνιον. ἐν γοῦν ἄλλῃ πόλει νεοκτίστῳ τοσούτους
ἱερεῖς τε καὶ θεραπευτὰς θεῶν εὐθὺς ἀποδειχθέντας
οὐδεὶς ἂν εἰπεῖν ἔχοι.
</p>
</div3>
<div3 type="section" n="2">
<p>χωρὶς γὰρ τῶν ἐχόντων τὰς
συγγενικὰς ἱερωσύνας οἱ τὰ κοινὰ περὶ τῆς πόλεως ἱερὰ
συντελοῦντες κατὰ φυλάς τε καὶ φράτρας ἑξήκοντα
κατεστάθησαν ἐπὶ τῆς ἐκείνου ἀρχῆς· λέγω δὲ ἃ Τερέντιος
Οὐάρρων ἐν ἀρχαιολογίαις γέγραφεν, ἀνὴρ
τῶν κατὰ τὴν αὐτὴν ἡλικίαν ἀκμασάντων πολυπειρότατος.
</p>
</div3>
<div3 type="section" n="3">
<p> ἔπειτα, ὅτι τῶν ἄλλων φαύλως πως καὶ ἀπερισκέπτως
ὡς ἐπὶ  <add>τὸ</add> πολὺ ποιουμένων τὰς αἱρέσεις
τῶν ἐπιστησομένων τοῖς ἱεροῖς καὶ τῶν μὲν ἀργυρίου
τὸ τίμιον ἀξιούντων ἀποκηρύττειν, τῶν δὲ κλήρῳ
διαιρούντων, ἐκεῖνος οὔτε ὠνητὰς χρημάτων ἐποίησε
τὰς ἱερωσύνας οὔτε κλήρῳ μεριστάς, ἀλλʼ ἐξ ἑκάστης
<milestone unit="reiskpage" n="279"/>
φράτρας ἐνομοθέτησεν ἀποδείκνυσθαι δύο τοὺς ὑπὲρ
πεντήκοντα ἔτη γεγονότας τοὺς γένει τε προὔχοντας
τῶν ἄλλων καὶ ἀρετῇ διαφόρους καὶ χρημάτων περιουσίαν
ἔχοντας ἀρκοῦσαν καὶ μηδὲν ἠλαττωμένους
τῶν περὶ τὸ σῶμα· τούτους δὲ οὐκ εἰς ὡρισμένον τινὰ
χρόνον τὰς τιμὰς ἔταξεν ἔχειν, ἀλλὰ διὰ παντὸς τοῦ
βίου στρατειῶν μὲν ἀπολελυμένους διὰ τὴν ἡλικίαν,
τῶν δὲ κατὰ τὴν πόλιν ὀχληρῶν διὰ τὸν νόμον.
<pb id="v.1p.183"/>
</p>
</div3>
</div2>
<div2 type="chapter" n="22">
<div3 type="section" n="1">
<p>
ἐπεὶ δὲ καὶ διὰ γυναικῶν ἔδει τινὰ ἱερὰ
συντελεῖσθαι καὶ διὰ παίδων ἀμφιθαλῶν ἕτερα, ἵνα
καὶ ταῦτα γένηται κατὰ τὸ κράτιστον, τάς τε γυναῖκας
ἔταξε τῶν ἱερέων τοῖς ἑαυτῶν ἀνδράσι συνιερᾶσθαι,
καὶ εἴ τι μὴ θέμις ἦν ὑπʼ ἀνδρῶν ὀργιάζεσθαι 
κατὰ νόμον τὸν ἐπιχώριον, ταύτας ἐπιτελεῖν καὶ
παῖδας αὐτῶν τὰ καθήκοντα λειτουργεῖν· τοῖς δὲ
ἄπαισιν ἐκ τῶν ἄλλων οἴκων τοὺς χαριεστάτους καταλεγέντας
ἐξ ἑκάστης φράτρας, κόρον καὶ κόρην, τὸν
μὲν ἕως ἥβης ὑπηρετεῖν ἐπὶ τοῖς ἱεροῖς, τὴν δὲ κόρην
<milestone unit="reiskpage" n="280"/>ὅσον ἂν ᾖ χρόνον ἁγνὴ γάμων· ἐκ τῶν Ἑλληνικῶν
νόμων καὶ ταῦτα μετενεγκάμενος, ὡς ἐγὼ πείθομαι.
</p>
</div3>
<div3 type="section" n="2">
<p>ὅσα μὲν γὰρ αἱ κανηφόροι καὶ ἀρρηφόροι λεγόμεναι 
λειτουργοῦσιν ἐπὶ τῶν Ἑλληνικῶν ἱερῶν, ταῦτα παρὰ
Ῥωμαίοις αἱ προσαγορευόμεναι τουτολᾶται συντελοῦσι 
στεφάναις κοσμούμεναι τὰς κεφαλάς, οἵαις κοσμεῖται
τὰ τῆς Ἐφεσίας Ἀρτέμιδος ἀφιδρύματα παρʼ Ἕλλησιν.
ὅσα δὲ παρὰ Τυρρηνοῖς καὶ ἔτι πρότερον παρὰ Πελασγοῖς
ἐτέλουν ἐπί τε Κουρήτων καὶ μεγάλων θεῶν
ὀργιασμοῖς οἱ καλούμενοι πρὸς αὐτῶν κάδμιλοι, ταῦτα 
κατὰ τὸν αὐτὸν τρόπον ὑπηρέτουν τοῖς ἱερεῦσιν οἱ
</p>
</div3>
<div3 type="section" n="3">
<p>λεγόμενοι νῦν ὑπὸ Ῥωμαίων κάμιλοι. ἔτι πρὸς τούτοις
<milestone unit="reiskpage" n="281"/>ἔταξε μάντιν ἐξ ἑκάστης φυλῆς ἕνα παρεῖναι τοῖς
ἱεροῖς, ὃν ἡμεῖς μὲν ἱεροσκόπον καλοῦμεν, Ῥωμαῖοι
<pb id="v.1p.184"/>
δὲ ὀλίγον τι τῆς ἀρχαίας φυλάττοντες ὀνομασίας
ἀρούσπικα προσαγορεύουσιν. ἅπαντας δὲ τοὺς ἱερεῖς
τε καὶ λειτουργοὺς τῶν θεῶν ἐνομοθέτησεν ἀποδείκνυσθαι
μὲν ὑπὸ τῶν φρατρῶν, ἐπικυροῦσθαι δὲ ὑπὸ
τῶν ἐξηγουμένων τὰ θεῖα διὰ μαντικῆς.
</p>
</div3>
</div2>
<div2 type="chapter" n="23">
<div3 type="section" n="1">
<p>
ταῦτα περὶ τῶν θρησκευόντων τοὺς θεοὺς
καταστησάμενος διῄρει πάλιν, ὡς ἔφην, κατʼ ἐπιτηδειότητα
ταῖς φράτραις τὰ ἱερά, θεοὺς ἀποδεικνὺς
ἑκάστοις καὶ δαίμονας, οὓς ἔμελλον ἀεὶ σέβειν, καὶ
τὰς εἰς τὰ ἱερὰ δαπάνας ἔταξεν, ἃς ἐχρῆν αὐτοῖς ἐκ
τοῦ δημοσίου δίδοσθαι.
</p>
</div3>
<div3 type="section" n="2">
<p>συνέθυόν τε τοῖς ἱερεῦσιν
οἱ φρατριεῖς τὰς ἀπομερισθείσας αὐτοῖς θυσίας καὶ
συνειστιῶντο κατὰ τὰς ἑορτὰς ἐπὶ τῆς φρατριακῆς
ἑστίας· ἑστιατόριον γὰρ ἦν κατεσκευασμένον ἑκάστῃ
φράτρᾳ καὶ ἐν αὐτῷ καθωσίωτό τις, ὥσπερ ἐν τοῖς
<milestone unit="reiskpage" n="282"/>
Ἑλληνικοῖς πρυτανείοις, ἑστία κοινὴ τῶν φρατριῶν.
ὄνομα δὲ καὶ τοῖς ἑστιατορίοις ἦν, ὅπερ ταῖς φράτραις,
κουρίαι καὶ μέχρις ἡμῶν οὕτω καλοῦνται.
</p>
</div3>
<div3 type="section" n="3">
<p>τοῦτο τὸ πολίτευμα δοκεῖ μοι λαβεῖν ἐκ τῆς Λακεδαιμονίων
ἀγωγῆς τῆς περὶ τὰ φιδίτια κατʼ ἐκεῖνον τὸν
χρόνον ἐπιχωριαζούσης, ἣν Λυκοῦργος εἰσηγήσασθαι
δοκεῖ παρὰ Κρητῶν μαθών, καὶ μεγάλα τὴν πόλιν
<milestone unit="reiskpage" n="283"/>
ὠφελῆσαι ἐν εἰρήνῃ μὲν εἰς εὐτέλειαν ἄγων τοὺς βίους
καὶ σωφροσύνην τῆς καθʼ ἡμέραν διαίτης, ἐν πολέμῳ
δʼ εἰς αἰδῶ καὶ πρόνοιαν καταστήσας ἕκαστον τοῦ
<pb id="v.1p.185"/>
μὴ καταλιπεῖν τὸν παραστάτην, ᾧ καὶ συνέσπεισε καὶ
</p>
</div3>
<div3 type="section" n="4">
<p>συνέθυσε καὶ κοινῶν ἱερῶν μετέσχεν. καὶ οὐ μόνον 
τῆς περὶ ταῦτα σοφίας χάριν ἄξιος ἐπαινεῖσθαι ὁ ἀνήρ,
ἀλλὰ καὶ τῆς εὐτελείας τῶν θυσιῶν, αἷς γεραίρεσθαι
τοὺς θεοὺς ἐνομοθέτησεν, ὧν αἱ πλεῖσται διέμενον 
ἕως τῆς καθʼ ἡμᾶς ἡλικίας, εἰ μὴ καὶ πᾶσαι κατὰ τὸν
ἀρχαῖον ἐπιτελούμεναι τρόπον.
</p>
</div3>
<div3 type="section" n="5">
<p>ἐγὼ γοῦν ἐθεασάμην 
ἐν ἱεραῖς οἰκίαις δεῖπνα προκείμενα θεοῖς ἐπὶ τραπέζαις
ξυλίναις ἀρχαϊκαῖς ἐν κάνησι καὶ πινακίσκοις
κεραμεοῖς, ἀλφίτων μάζας καὶ πόπανα καὶ ζέας καὶ 
καρπῶν τινων ἀπαρχὰς καὶ ἄλλα τοιαῦτα λιτὰ καὶ
εὐδάπανα καὶ πάσης ἀπειροκαλίας ἀπηλλαγμένα·
<milestone unit="reiskpage" n="284"/>καὶ σπονδὰς εἶδον ἐγκεκραμένας οὐκ ἐν ἀργυροῖς καὶ
χρυσοῖς ἄγγεσιν, ἀλλʼ ἐν ὀστρακίναις κυλίσκαις καὶ
πρόχοις, καὶ πάνυ ἠγάσθην τῶν ἀνδρῶν ὅτι διαμένουσιν 
ἐν τοῖς πατρίοις ἔθεσιν οὐδὲν ἐξαλλάττοντες
τῶν ἀρχαίων ἱερῶν εἰς τὴν ἀλαζόνα πολυτέλειαν.
</p>
</div3>
<div3 type="section" n="6">
<p>ἔστι 
μὲν οὖν ἃ καὶ Νόμας Πομπίλιος ὁ μετὰ Ῥωμύλον
ἄρξας τῆς πόλεως κατεστήσατο μνήμης ἄξια καὶ λόγου,
περιττὸς τὴν γνώμην ἀνὴρ καὶ τὰ θεῖα ἐξηγήσασθαι 
σοφὸς ἐν ὀλίγοις, ὑπὲρ ὧν ὕστερον ἐρῶ, καὶ Τύλλος
Ὁστίλιος ὁ τρίτος ἀπὸ Ῥωμύλου βασιλεύσας καὶ πάντες
οἱ μετʼ ἐκεῖνον γενόμενοι βασιλεῖς· ἀλλʼ ὁ τὰ
σπέρματα καὶ τὰς ἀρχὰς αὐτοῖς παρασχὼν καὶ τὰ
κυριώτατα καταστησάμενος τῶν περὶ τὰ θεῖα νομίμων 
Ῥωμύλος ἦν.
<pb id="v.1p.186"/>
</p>
</div3>
</div2>
<div2 type="chapter" n="24">
<div3 type="section" n="1">
<p>
δοκεῖ δὲ καὶ τῆς ἄλλης εὐκοσμίας, ᾗ
χρώμενοι Ῥωμαῖοι διεφύλαξαν εὐδαιμονοῦσαν τὴν
πόλιν ἐπὶ πολλὰς γενεάς, ἐκεῖνος ἄρξαι νόμους καλοὺς
καὶ συμφέροντας ἀγράφους μὲν τοὺς πλείστους,
ἔστι δʼ οὓς καὶ ἐν γράμμασι κειμένους καταστησάμενος,
ὧν ἐγὼ τοὺς μὲν ἄλλους οὐδὲν δέομαι γράφειν,
οὓς δὲ πάντων μάλιστα τεθαύμακα καὶ ἐξ ὧν
<milestone unit="reiskpage" n="285"/>
ὑπείληφα καταφανῆ καὶ τὴν ἄλλην τοῦ ἀνδρὸς γενήσεσθαι
νομοθεσίαν, ὡς αὐστηρὰ καὶ μισοπόνηρος ἦν
καὶ πολλὴν ἔχουσα πρὸς τοὺς ἡρωικοὺς βίους ὁμοιότητα,
</p>
</div3>
<div3 type="section" n="2">
<p>δι᾽ ὀλίγης ὑπομνήσεως σημανῶ, τοσοῦτο προειπών,
ὅτι μοι δοκοῦσιν ἅπαντες οἱ διατάξαντες τάς
τε βαρβαρικὰς καὶ τὰς Ἑλληνικὰς πολιτείας τὸ μὲν
κοινὸν ὀρθῶς ἰδεῖν, ὅτι πόλιν ἅπασαν ἐκ πολλῶν
οἴκων συνεστῶσαν ὀρθήν τε πλεῖν εἰκὸς ὅταν οἱ τῶν
ἰδιωτῶν εὐσταθῶσι βίοι, καὶ χειμῶνα πολὺν ἄγειν
ὅταν κακῶς ἑκάστοις ἔχῃ τὰ ἴδια, καὶ ὅτι δεῖ τὸν
νοῦν ἔχοντα πολιτικὸν ἐάν τε νομοθέτης ἐάν τε βασιλεὺς
ᾖ, ταῦτα νομοθετεῖν, ἃ ποιήσει δικαίους καὶ σώφρονας
 τοὺς τῶν ἰδιωτῶν βίους.
</p>
</div3>
<div3 type="section" n="3">
<p>ἐξ ὧν δʼ ἂν ἐπιτηδευμάτων
καὶ διʼ οἵων γένοιντο τοιοῦτοι νόμων, οὐκέθʼ
ὁμοίως ἅπαντες δοκοῦσί μοι συνιδεῖν, ἀλλʼ ἔνιοί
γε πολλοῦ καὶ τοῦ παντός, ὡς εἰπεῖν, ἐν τοῖς κυριωτάτοις
καὶ πρώτοις μέρεσι τῆς νομοθεσίας ἁμαρτεῖν.
</p>
</div3>
<div3 type="section" n="4">
<p> αὐτίκα περὶ γάμων καὶ τῆς πρὸς γυναῖκας ὁμιλίας,
<milestone unit="reiskpage" n="286"/>
ἀφʼ ἧς ἄρχεσθαι δεῖ τὸν νομοθέτην, ὥσπερ καὶ ἡ
<pb id="v.1p.187"/>
φύσις ἁρμόττειν τοὺς βίους ἡμῶν ἤρξατο, οἱ μὲν ἀπὸ
τῶν θηρίων τὸ παράδειγμα λαβόντες ἀφέτους καὶ
κοινὰς τὰς μίξεις ἐποίησαν τῷ ἄρρενι πρὸς τὸ θῆλυ,
ὡς ἐρωτικῶν τε οἴστρων ἐλευθερώσοντες τοὺς βίους
καὶ ζήλων ἀλληλοκτόνων ἐξελούμενοι καὶ πολλῶν 
ἄλλων ἀπαλλάξοντες κακῶν, ἃ καταλαμβάνει τούς τε
ἰδίους οἴκους καὶ τὰς πόλεις ὅλας διὰ γυναῖκας·
</p>
</div3>
<div3 type="section" n="5">
<p>οἱ δὲ 
ταύτας μὲν ἐξήλασαν ἐκ τῶν πόλεων τὰς ἀγερώχους
καὶ θηριώδεις συνουσίας ἄνδρα συναρμόσαντες εἰς
γυναῖκα μίαν, περὶ δε φυλακῆς γάμων καὶ σωφροσύνης 
γυναικῶν νομοθετεῖν οὔτε μεῖζον οὔτʼ ἔλαττον
οὐδὲν ἐπεχείρησαν, ἀλλʼ ὡς ἀδυνάτου πράγματος
ἀπέστησαν·
</p>
</div3>
<div3 type="section" n="6">
<p>οἱ δὲ οὔτε ἀνεγγύους ἐποίησαν ὥσπερ 
ἔνιοι τῶν βαρβάρων τὰς ἀφροδισίους μίξεις οὔτε
<milestone unit="reiskpage" n="287"/>ἀφῆκαν ὥσπερ Λακεδαιμόνιοι τὰς τῶν γυναικῶν φυλακάς, 
ἀλλὰ πολλοὺς ἔθεσαν ἐπʼ αὐταῖς νόμους σωφρονιστάς.
εἰσὶ δʼ οἳ καὶ ἀρχήν τινα κατέστησαν ἐπιμελησομένην
εὐκοσμίας γυναικῶν· οὐ μὴν ἀποχρῶσά
γε ἡ πρόνοια αὐτῶν τῆς τηρήσεως, ἀλλὰ μαλακωτέρα
τοῦ δέοντος ἐγένετο καὶ οὐχ ἱκανὴ τὴν μὴ σπουδαίᾳ 
φύσει κεκραμένην εἰς ἀνάγκην βίου σώφρονος ἀγαγεῖν.
</p>
</div3>
</div2>
<div2 type="chapter" n="25">
<div3 type="section" n="1">
<p>
ὁ δὲ Ῥωμύλος οὔτε ἀνδρὶ κατὰ γυναικὸς
ἐγκλήματα δοὺς φθαρείσης ἢ τὸν οἶκον ἀδίκως ἀπολιπούσης
οὔτε γαμετῇ κατʼ ἀνδρὸς αἰτιωμένῃ κάκωσιν
<pb id="v.1p.188"/>
ἢ ἄδικον ἀπόλειψιν οὔτε περὶ προικὸς ἀποδόσεως
ἢ κομιδῆς νόμους θεὶς οὔτε ἄλλο τῶν παραπλησίων
τούτοις διορίσας οὐδʼ ὁτιοῦν, ἕνα δὲ νόμον ὑπὲρ
ἁπάντων εὖ ἔχοντα, ὡς αὐτὰ τὰ ἔργα ἐδήλωσε, καταστησάμενος
εἰς σωφροσύνην καὶ πολλὴν εὐκοσμίαν
ἤγαγε τὰς γυναῖκας.
</p>
</div3>
<div3 type="section" n="2">
<p>ἦν δὲ τοιός2δε ὁ νόμος· γυναῖκα
γαμετὴν τὴν κατα γάμους ἱεροὺς συνελθοῦσαν ἀνδρὶ
κοινωνὸν ἁπάντων εἶναι χρημάτων τε καὶ ἱερῶν. ἐκάλουν
<milestone unit="reiskpage" n="288"/>
δὲ τοὺς ἱεροὺς καὶ νομίμους οἱ παλαιοὶ γάμους
Ῥωμαϊκῇ προσηγορίᾳ περιλαμβάνοντες φαρραχείους
ἐπὶ τῆς κοινωνίας τοῦ φαρρός, ὃ καλοῦμεν ἡμεῖς ζέαν.
αὕτη γὰρ ἦν ἀρχαία καὶ μέχρι πολλοῦ συνήθης ἅπασιν
αὐτοῖς ἡ τροφή· φέρει δὲ πολλὴν καὶ καλὴν ἡ
Ῥωμαίων γῆ <del>τὴν ζέαν</del>. καὶ ὥσπερ <add>ἡμεῖς οἱ</add> Ἕλληνες
τὸν κρίθινον καρπὸν ἀρχαιότατον ὑπολαμβάνοντες
ἐπὶ τῶν θυσιῶν κριθαῖς καταρχόμεθα οὐλὰς αὐτὰς
καλοῦντες, οὕτω Ῥωμαῖοι τιμιώτατόν τε καρπὸν
καὶ ἀρχαιότατον εἶναι νομίζοντες τὰς ζέας διὰ τούτων
ἁπάσης ἐμπύρου θυσίας κατάρχονται. μένει γὰρ ἔτι
καὶ οὐ μεταπέπτωκεν εἰς πολυτελεστέρας ἀπαρχὰς τὸ
<milestone unit="reiskpage" n="289"/>
</p>
</div3>
<div3 type="section" n="3">
<p>ἔθος. τὸ δὴ κοινωνοὺς τῆς ἱερωτάτης τε καὶ πρώτης
τροφῆς γενέσθαι γυναῖκας ἀνδράσι καὶ ἐπὶ τῇ ὅλῃ
συνελθεῖν τύχῃ τὴν μὲν ἐπίκλησιν τῆς κοινωνίας τοῦ
<pb id="v.1p.189"/>
φαρρὸς εἶχεν, εἰς σύνδεσμον δʼ ἀναγκαῖον οἰκειότητος
ἔφερεν ἀδιαλύτου, καὶ τὸ διαιρῆσον τοὺς γάμους
τούτους οὐδὲν ἦν.
</p>
</div3>
<div3 type="section" n="4">
<p>οὗτος ὁ νόμος τάς τε γυναῖκας 
ἠνάγκασε τὰς γαμετάς, οἷα δὴ μηδεμίαν ἐχούσας
ἑτέραν ἀποστροφήν, πρὸς ἕνα τὸν τοῦ γεγαμηκότος 
ζῆν τρόπον, καὶ τοὺς ἄνδρας ὡς ἀναγκαίου τε καὶ
</p>
</div3>
<div3 type="section" n="5">
<p>ἀναφαιρέτου κτήματος τῆς γυναικὸς κρατεῖν. σωφρονοῦσα 
μὲν οὖν καὶ πάντα τῷ γεγαμηκότι πειθομένη
γυνὴ κυρία τοῦ οἴκου τὸν αὐτὸν τρόπον ἦν,
ὅνπερ καὶ ὁ ἀνὴρ, καὶ τελευτήσαντος ἀνδρὸς κληρονόμος 
ἐγίνετο τῶν χρήματων, ὡς θυγάτηρ πατρός, εἰ
<milestone unit="reiskpage" n="290"/>μὲν ἄπαις τε καὶ μηδὲν διαθέμενος ἀποθάνοι πάντων
οὖσα κυρία τῶν ἀπολειφθέντων, εἰ δὲ γενεὰν ἔχοι
τοῖς παισὶν ἰσόμοιρος γινομένη.
</p>
</div3>
<div3 type="section" n="6">
<p>ἁμαρτάνουσα δέ τι 
δικαστὴν τὸν ἀδικούμενον ἐλάμβανε καὶ τοῦ μεγέθους 
τῆς τιμωρίας κύριον. ταῦτα δὲ οἱ συγγενεῖς μετὰ τοῦ
ἀνδρὸς ἐδίκαζον· ἐν οἷς ἦν φθορὰ σώματος καί, ὁ
πάντων ἐλάχιστον ἁμαρτημάτων Ἕλλησι δόξειεν ἂν
ὑπάρχειν, εἴ τις οἶνον εὑρεθείη πιοῦσα γυνή. ἀμφότερα
γὰρ ταῦτα θανάτῳ ζημιοῦν συνεχώρησεν ὁ Ῥωμύλος, 
ὡς ἁμαρτημάτων γυναικείων αἴσχιστα, φθορὰν μὲν
ἀπονοίας ἀρχὴν νομίσας, μέθην δὲ φθορᾶς.
</p>
</div3>
<div3 type="section" n="7">
<p>καὶ μέχρι 
πολλοῦ διέμεινε χρόνου ταῦτʼ ἀμφότερα παρὰ Ῥωμαίοις
ἀπαραιτήτου τυγχάνοντα ὀργῆς. μάρτυς δὲ τοῦ
καλῶς ἔχειν τὸν περὶ τῶν γυναικῶν νόμον ὁ πολὺς 
χρόνος. ὁμολογεῖται γὰρ ἐντὸς ἐτῶν εἴκοσι καὶ πεντακοσίων
<pb id="v.1p.190"/>
μηδεὶς ἐν Ῥώμῃ λυθῆναι γάμος· κατὰ δὲ τὴν
ἑβδόμην ἐπὶ ταῖς τριάκοντα καὶ ἑκατὸν ὀλυμπιάσιν
<milestone unit="reiskpage" n="291"/>
ὑπατευόντων Μάρκου Πομπωνίου καὶ Γαΐου Παπιρίου
πρῶτος ἀπολῦσαι λέγεται τὴν ἑαυτοῦ γυναῖκα Σπόριος
Καρουΐλιος ἀνὴρ οὐκ ἀφανής, ἀναγκαζόμενος
ὑπὸ τῶν τιμητῶν ὀμόσαι τέκνων ἕνεκα γυναικὶ συνοικεῖν
ʽἦν δʼ αὐτῷ στείρα ἡ γυνήʼ, ὃς ἐπὶ τῷ ἔργῳ
τούτῳ καίτοι διʼ ἀνάγκην γενομένῳ μισούμενος ὑπὸ
τοῦ δήμου διετέλεσεν.
</p>
</div3>
</div2>
<div2 type="chapter" n="26">
<div3 type="section" n="1">
<p>
ἃ μὲν οὖν εἰς γυναῖκας εὖ ἔχοντα ὁ Ῥωμύλος
ἐνομοθέτησεν, ἐξ ὧν κοσμιωτέρας περὶ τοὺς
ἄνδρας αὐτὰς ἀπειργάσατο, ταῦτʼ ἐστιν, ἃ δʼ εἰς αἰδῶ
καὶ δικαιοσύνην παίδων, ἵνα σέβωσι τοὺς πατέρας
ἅπαντα πράττοντές τε καὶ λέγοντες ὅσα ἂν ἐκεῖνοι
κελεύωσιν, ἔτι τούτων ἦν σεμνότερα καὶ μεγαλοπρεπέστερα
καὶ πολλὴν ἔχοντα παρὰ τοὺς ἡμετέρους
νόμους διαφοράν.
</p>
</div3>
<div3 type="section" n="2">
<p>οἱ μὲν γὰρ τὰς Ἑλληνικὰς καταστησάμενοι
πολιτείας βραχύν τινα κομιδῇ χρόνον
ἔταξαν ἄρχεσθαι τοὺς παῖδας ὑπὸ τῶν πατέρων, οἱ
μὲν ἕως τρίτον ἐκπληρώσωσιν ἀφʼ ἥβης ἔτος, οἱ δὲ
ὅσον ἂν χρόνον ἠίθεοι μένωσιν, οἱ δὲ μέχρι τῆς εἰς
<milestone unit="reiskpage" n="292"/>
τὰ ἀρχεῖα τὰ δημόσια ἐγγραφῆς, ὡς ἐκ τῆς Σόλωνος
καὶ Πιττακοῦ καὶ Χαρώνδου νομοθεσίας ἔμαθον,
</p>
</div3>
<div3 type="section" n="3">
<p>οἷς πολλὴ μαρτυρεῖται σοφία· τιμωρίας τε κατὰ τῶν
παίδων ἔταξαν, ἐὰν ἀπειθῶσι τοῖς πατράσιν, οὐ βαρείας
<pb id="v.1p.191"/>
ἐξελάσαι τῆς οἰκίας ἐπιτρέψαντες αὐτοὺς καὶ
χρήματα μὴ καταλιπεῖν, περαιτέρω δὲ οὐδέν. εἰσὶ δʼ
οὐχ ἱκαναὶ κατασχεῖν ἄνοιαν νεότητος καὶ αὐθάδειαν
τρόπων οὐδʼ εἰς τὸ σῶφρον ἀγαγεῖν τοὺς ἠμεληκότας
τῶν καλῶν αἱ μαλακαὶ τιμωρίαι· τοιγάρτοι πολλὰ ἐν 
Ἕλλησιν ὑπὸ τέκνων εἰς πατέρας ἀσχημονεῖται.
</p>
</div3>
<div3 type="section" n="4">
<p>ὁ δὲ 
τῶν Ῥωμαίων νομοθέτης ἅπασαν ὡς εἰπεῖν ἔδωκεν
ἐξουσίαν πατρὶ καθʼ υἱοῦ καὶ παρὰ πάντα τὸν τοῦ
βίου χρόνον, ἐάν τε εἴργειν, ἐάν τε μαστιγοῦν, ἐάν
τε δέσμιον ἐπὶ τῶν κατʼ ἀγρὸν ἔργων κατέχειν, 
ἐάν τε ἀποκτιννύναι προαιρῆται, κἂν τὰ πολιτικὰ
πράττων ὁ παῖς ἤδη τυγχάνῃ κἂν ἐν ἀρχαῖς ταῖς
μεγίσταις ἐξεταζόμενος κἂν διὰ τὴν εἰς τὰ κοινὰ
</p>
</div3>
<div3 type="section" n="5">
<p>φιλοτιμίαν ἐπαινούμενος. κατὰ τοῦτόν γέ τοι τὸν
<milestone unit="reiskpage" n="293"/>νόμον ἄνδρες ἐπιφανεῖς δημηγορίας διεξιόντες ἐπὶ 
τῶν ἐμβόλων ἐναντίας μὲν τῇ βουλῇ, κεχαρισμένας
δὲ τοῖς δημοτικοῖς, καὶ σφόδρα εὐδοκιμοῦντες ἐπὶ
ταύταις κατασπασθέντες ἀπὸ τοῦ βήματος ἀπήχθησαν
ὑπὸ τῶν πατέρων, ἣν ἂν ἐκείνοις φανῇ τιμωρίαν
ὑφέξοντες· οὓς ἀπαγομένους διὰ τῆς ἀγορᾶς οὐδεὶς 
τῶν παρόντων ἐξελέσθαι δυνατὸς ἦν οὔτε ὕπατος οὔτε
δήμαρχος οὔτε ὁ κολακευόμενος ὑπʼ αὐτῶν καὶ πᾶσαν
ἐξουσίαν ἐλάττω τῆς ἰδίας εἶναι νομίζων ὄχλος.
</p>
</div3>
<div3 type="section" n="6">
<p>ἐῶ 
γὰρ λέγειν ὅσους ἀπέκτειναν οἱ πατέρες ἄνδρας ἀγαθοὺς
ὑπʼ ἀρετῆς καὶ προθυμίας ἕτερόν τι διαπράξασθαι 
<pb id="v.1p.192"/>
ἔργον γενναῖον προαχθέντας, ὃ μὴ προσέταξαν
αὐτοῖς οἱ πατέρες, καθάπερ ἐπὶ Μαλλίου Τορκουάτου
καὶ πολλῶν ἄλλων παρειλήφαμεν, ὑπὲρ ὧν κατὰ τὸν
οἰκεῖον καιρὸν ἐρῶ.
</p>
</div3>
</div2>
<div2 type="chapter" n="27">
<div3 type="section" n="1">
<p>
καὶ οὐδʼ ἐνταῦθα ἔστη τῆς ἐξουσίας ὁ
τῶν Ῥωμαίων νομοθέτης, ἀλλὰ καὶ πωλεῖν ἐφῆκε τὸν
υἱὸν τῷ πατρί, οὐδὲν ἐπιστραφεὶς εἴ τις ὠμὸν ὑπολήψεται
τὸ συγχώρημα καὶ βαρύτερον ἢ κατὰ τὴν φυσικὴν
συμπάθειαν. καὶ ὅ πάντων μάλιστα θαυμάσειεν
<milestone unit="reiskpage" n="294"/>
ἄν τις ὑπὸ τοῖς Ἑλληνικοῖς ἤθεσι τοῖς ἐκλελυμένοις
τραφεὶς ὡς πικρὸν καὶ τυραννικόν, καὶ τοῦτο συνεχώρησε
τῷ πατρί, μέχρι τρίτης πράσεως ἀφʼ υἱοῦ
χρηματίσασθαι, μείζονα δοὺς ἐξουσίαν πατρὶ κατὰ
</p>
</div3>
<div3 type="section" n="2">
<p>παιδὸς ἢ δεσπότῃ κατὰ δούλων. θεραπόντων μὲν γὰρ
ὁ πραθεὶς ἅπαξ, ἔπειτα τὴν ἐλευθερίαν εὑρόμενος
αὑτοῦ τὸ λοιπὸν ἤδη κύριός ἐστιν, υἱὸς δὲ πραθεὶς
ὑπὸ τοῦ πατρὸς εἰ γένοιτο ἐλεύθερος ὑπὸ τῷ πατρὶ
πάλιν ἐγίνετο, καὶ τὸ δεύτερον ἀπεμποληθείς τε καὶ
ἐλευθερωθεὶς δοῦλος ὥσπερ ἐξ ἀρχῆς τοῦ πατρὸς ἦν·
μετὰ δὲ τὴν τρίτην πρᾶσιν ἀπήλλακτο τοῦ πατρός.
</p>
</div3>
<div3 type="section" n="3">
<p>τοῦτον τὸν νόμον ἐν ἀρχαῖς μὲν οἱ βασιλεῖς ἐφύλαττον
εἴτε γεγραμμένον εἴτε ἄγραφον ʽοὐ γὰρ ἔχω τὸ
σαφὲς εἰπεῖνʼ ἁπάντων κράτιστον ἡγούμενοι νόμον.
καταλυθείσης δὲ τῆς μοναρχίας, ὅτε πρῶτον ἐφάνη
<milestone unit="reiskpage" n="295"/>
Ῥωμαίοις ἅπαντας τοὺς πατρίους ἐθισμούς τε καὶ
<pb id="v.1p.193"/>
νόμους ἅμα τοῖς ἐπεισάκτοις ἐν ἀγορᾷ θεῖναι φανεροὺς
ἅπασι τοῖς πολίταις, ἵνα μὴ συμμεταπίπτῃ τὰ
κοινὰ δίκαια ταῖς τῶν ἀρχόντων ἐξουσίαις, οἱ λαβόντες
παρὰ τοῦ δήμου τὴν ἐξουσίαν τῆς συναγωγῆς τε
καὶ ἀναγραφῆς αὐτῶν δέκα ἄνδρες ἅμα τοῖς ἄλλοις 
ἀνέγραψαν νόμοις, καὶ ἔστιν ἐν τῇ τετάρτῃ τῶν λεγομένων
δώδεκα δέλτων, ἃς ἀνέθεσαν ἐν ἀγορᾷ.
</p>
</div3>
<div3 type="section" n="4">
<p>ὅτι 
δʼ οὐχ οἱ ἄνδρες δέκα οἱ τριακοσίοις ἔτεσιν ὕστερον
ἀποδειχθέντες ἐπὶ τὴν ἀναγραφὴν τῶν νόμων πρῶτοι
τοῦτον εἰσηγήσαντο τὸν νόμον Ῥωμαίοις, ἀλλʼ ἐκ πολλοῦ 
κείμενον παραλαβόντες οὐκ ἐτόλμησαν ἀνελεῖν,
ἐκ πολλῶν μὲν καὶ ἄλλων καταλαμβάνομαι, μάλιστα
δʼ ἐκ τῶν Νόμα Πομπιλίου τοῦ μετὰ Ῥωμύλον ἄρξαντος
νόμων, ἐν οἷς καὶ οὗτος γέγραπται· ἐὰν πατὴρ
υἱῷ συγχωρήσῃ γυναῖκα ἀγαγέσθαι κοινωνὸν ἐσομένην 
ἱερῶν τε καὶ χρημάτων κατὰ τοὺς νόμους, μηκέτι
τὴν ἐξουσίαν εἶναι τῷ πατρὶ πωλεῖν τὸν υἱόν· ὅπερ
οὐκ ἂν ἔργαψεν εἰ μὴ κατὰ τοὺς προτέρους νόμους
<milestone unit="reiskpage" n="296"/>ἅπαντας ἐξῆν τῷ πατρὶ πωλεῖν τοὺς υἱούς.
</p>
</div3>
<div3 type="section" n="5">
<p>ἀλλʼ ὑπὲρ 
μὲν τούτων ἅλις, βούλομαι δὲ καὶ τὸν ἄλλον ἐπὶ κεφαλαίων 
διελθεῖν κόσμον, ᾧ τοὺς τῶν ἰδιωτῶν ὁ
Ῥωμύλος ἐκόσμησε βίους.
</p>
</div3>
</div2>
<div2 type="chapter" n="28">
<div3 type="section" n="1">
<p>
ὁρῶν γὰρ ὅτι τὸ σωφρόνως ζῆν ἅπαντας
καὶ τὰ δίκαια πρὸ τῶν κερδαλέων αἱρεῖσθαι καρτερίαν
τε τὴν παρὰ τοὺς πόνους ἀσκεῖν καὶ μηδὲν 
ὑπολαμβάνειν χρῆμα τιμιώτερον ἀρετῆς οὐ λόγων
<pb id="v.1p.194"/>
διδαχῇ παραγίνεσθαι τοῖς πολιτικοῖς πλήθεσι πέφυκεν,
ἐν οἷς τὸ πλεῖόν ἐστι δυσάγωγον, ἀλλʼ ἔργων
ἐθισμοῖς τῶν πρὸς ἑκάστην ἀρετὴν ἀγόντων, ὑπʼ
ἀνάγκης τε μᾶλλον ἢ κατὰ γνώμην ἐπʼ αὐτὰ τοὺς
πολλοὺς παραγινομένους, εἰ δὲ μηδὲν εἴη τὸ κωλῦσον
ἐπὶ τὴν φύσιν ὀλισθαίνοντας εἰδώς, ἐπιδιφρίους μὲν
καὶ βαναύσους καὶ προσαγωγοὺς ἐπιθυμιῶν αἰσχρῶν
τέχνας, ὡς ἀφανιζούσας καὶ λυμαινομένας τά τε σώματα
καὶ τὰς ψυχὰς τῶν μεταχειριζομένων, δούλοις
καὶ ξένοις ἀπέδωκε μεθοδεύειν· καὶ διέμεινεν ἕως
πολλοῦ πάνυ χρόνου διʼ αἰσχύνης ὄντα Ῥωμαίοις τὰ
τοιαῦτα ἔργα καὶ ὑπʼ οὐδενὸς τῶν αὐθιγενῶν ἐπιτηδευόμενα.
</p>
</div3>
<div3 type="section" n="2">
<p>δύο δὲ μόνα τοῖς ἐλευθέροις ἐπιτηδεύματα
<milestone unit="reiskpage" n="297"/>
κατέλιπε τά τε κατὰ γεωργίαν καὶ τὰ κατὰ πολέμους,
ὁρῶν ὅτι γαστρός τε ἄνθρωποι γίνονται διὰ
τούτους τοὺς βίους ἐγκρατεῖς ἀφροδισίοις τε ἧττον
ἁλίσκονται παρανόμοις πλεονεξίαν τε οὐ τὴν βλάπτουσαν
ἀλλήλους διώκουσιν, ἀλλὰ τὴν ἀπὸ τῶν πολεμίων
περιποιουμένην τὰς ὠφελείας. ἀτελῆ δὲ τούτων
ἑκάτερον ἡγούμενος εἶναι τῶν βίων χωριζόμενον
θατέρου καὶ φιλαίτιον οὐχ ἑτέροις μέν τισιν ἀπέδωκεν
ἐργάζεσθαι τὴν γῆν, ἑτέροις δὲ τὰ πολεμίων
φέρειν τε καὶ ἄγειν ὡς ὁ παρὰ Λακεδαιμονίοις εἶχε
νόμος, ἀλλὰ τοὺς αὐτοὺς τόν τε πολεμικὸν καὶ τὸν
 γεωργικὸν ἔταξε βίον ζῆν·
</p>
</div3>
<div3 type="section" n="3">
<p>εἰ μὲν εἰρήνην ἄγοιεν ἐπὶ
<pb id="v.1p.195"/>
τοῖς κατʼ ἀγρὸν ἔργοις ἐθίζων ἅπαντας μένειν, πλὴν
εἴ ποτε δεηθεῖεν ἀγορᾶς, τότε δʼ εἰς ἄστυ συνιόντας
ἀγοράζειν, ἐνάτην ὁρίζων ἡμέραν ταῖς ἀγοραῖς· ὅτε
<milestone unit="reiskpage" n="298"/>δὲ πόλεμος καταλάβοι στρατεύεσθαι διδάσκων καὶ μὴ
παραχωρεῖν ἑτέροις μήτε τῶν πόνων μήτε τῶν ὠφελειῶν. 
διῄρει γὰρ αὐτοῖς ἐξ ἴσου γῆν τε ὅσην ἂν
ἀφέλοιτο πολεμίους καὶ ἀνδράποδα καὶ χρήματα, καὶ
παρεσκεύαζεν ἀγαπητῶς δέχεσθαι τὰς στρατείας.
</p>
</div3>
</div2>
<div2 type="chapter" n="29">
<div3 type="section" n="1">
<p>
τῶν δʼ εἰς ἀλλήλους ἀδικημάτων οὐ
χρονίους ἀλλὰ ταχείας ἐποιεῖτο τὰς κρίσεις τὰ μὲν 
αὐτὸς διαιτῶν, τὰ δʼ ἄλλοις ἐπιτρέπων, καὶ τὰς τιμωρίας
αὐτῶν πρὸς τὰ μεγέθη τῶν ἁμαρτημάτων
ἐποιεῖτο. ἀποτρέπειν τε ἀνθρώπους ἀπὸ παντὸς ἔργου
πονηροῦ τὸν φόβον μάλιστα δυνάμενον ὁρῶν πολλὰ
εἰς τοῦτο παρεσκευάσατο χωρίον τε, ἐν ᾧ καθεζόμενος 
ἐδίκαζεν, ἐν τῷ φανερωτάτῳ τῆς ἀγορᾶς καὶ
στρατιωτῶν, οἳ παρηκολούθουν αὐτῷ τριακόσιοι τὸν
ἀριθμὸν ὄντες, καταπληκτικώτατοι τὴν πρόσοψιν, ῥάβδους
τε καὶ πελέκεις ὑπʼ ἀνδρῶν δώδεκα φερομένους,
οἷς τοὺς μὲν ἄξια μαστίγων δεδρακότας ἔξαινον 
ἐν ἀγορᾷ, τῶν δὲ τὰ μέγιστα ἠδικηκότων τοὺς
τραχήλους ἀπέκοπτον ἐν τῷ φανερῷ.
</p>
</div3>
<div3 type="section" n="2">
<p>τοιοῦτος μὲν
<milestone unit="reiskpage" n="299"/>δή τις ὁ κόσμος ἦν τῆς κατασκευασθείσης ὑπὸ Ῥωμύλου
πολιτείας· ἀπόχρη γὰρ ἐκ τούτων καὶ περὶ τῶν
ἄλλων εἰκάσαι. 
<pb id="v.1p.196"/>
</p>
</div3>
</div2>
<div2 type="chapter" n="30">
<div3 type="section" n="1">
<p>
αἱ δὲ ἄλλαι πράξεις αἵ τε κατὰ τοὺς πολέμους
ὑπὸ τοῦ ἀνδρὸς γενόμεναι καὶ αἱ κατὰ  <add>τὴν</add>
πόλιν, ὧν ἄν τις καὶ λόγον ποιήσαιτʼ ἐν ἱστορίας
γραφῇ, τοιαῦταί τινες παραδίδονται.
</p>
</div3>
<div3 type="section" n="2">
<p>πολλῶν περιοικούντων
τὴν Ῥώμην ἐθνῶν μεγάλων τε καὶ τὰ πολέμια
ἀλκίμων, ὧν οὐδὲν ἦν τοῖς Ῥωμαίοις φίλιον,
οἰκειώσασθαι ταῦτα βουληθεὶς ἐπιγαμίαις, ὅσπερ ἐδόκει
τοῖς παλαιοῖς τρόπος εἶναι βεβαιότατος τῶν συναπτόντων
φιλίας, ἐνθυμούμενος δὲ ὅτι βουλόμεναι
μὲν αἱ πόλεις οὐκ ἂν συνέλθοιεν αὐτοῖς ἄρτι τε συνοικιζομένοις
καὶ οὔτε χρήμασι δυνατοῖς οὔτε λαμπρὸν
ἔργον ἐπιδεδειγμένοις οὐδέν, βιασθεῖσαι δὲ εἴξουσιν
εἰ μηδεμία γένοιτο περὶ τὴν ἀνάγκην ὕβρις, γνώμην
ἔσχεν, ᾗ καὶ Νεμέτωρ ὁ πάππος αὐτοῦ προσέθετο,
δι᾽ ἁρπαγῆς παρθένων ἀθρόας γενομένης ποιήσασθαι
τὰς ἐπιγαμίας.
</p>
</div3>
<div3 type="section" n="3">
<p>γνοὺς δὲ ταῦτα θεῷ μὲν εὐχὰς τίθεται
πρῶτον ἀπορρήτων βουλευμάτων ἡγεμόνι, ἐὰν
ἡ πεῖρα αὐτῷ χωρήσῃ κατὰ νοῦν θυσίας καὶ ἑορτὰς
<milestone unit="reiskpage" n="300"/>
ἄξειν καθʼ ἕκαστον ἐνιαυτόν· ἔπειτα τῷ συνεδρίῳ
τῆς γερουσίας ἀνενέγκας τὸν λόγον, ἐπειδὴ κἀκείνοις
τὸ βούλευμα ἤρεσκεν, ἑορτὴν προεῖπε καὶ πανήγυριν
ἄξειν Ποσειδῶνι καὶ περιήγγελλεν εἰς τὰς ἔγγιστα
πόλεις καλῶν τοὺς βουλομένους ἀγορᾶς τε μεταλαμβάνειν
καὶ ἀγώνων· καὶ γὰρ ἀγῶνας ἄξειν ἔμελλεν
 ἵππων τε καὶ ἀνδρῶν παντοδαπούς.
</p>
</div3>
<div3 type="section" n="4">
<p>συνελθόντων δὲ
<pb id="v.1p.197"/>
πολλῶν ξένων εἰς τὴν ἑορτὴν γυναιξὶν ἅμα καὶ τέκνοις,
ἐπειδὴ τάς τε θυσίας ἐπετέλεσε τῷ Ποσειδῶνι καὶ
τοὺς ἀγῶνας, τῇ τελευταίᾳ τῶν ἡμερῶν, ᾗ διαλύσειν
ἔμελλε τὴν πανήγυριν, παράγγελμα δίδωσι τοῖς νέοις,
ἡνίκʼ ἂν αὐτὸς ἄρῃ τὸ σημεῖον ἁρπάζειν τὰς παρούσας 
ἐπὶ τὴν θέαν παρθένους, αἷς ἂν ἐπιτύχωσιν ἕκαστοι,
καὶ φυλάττειν ἁγνὰς ἐκείνην τὴν νύκτα, τῇ δʼ
</p>
</div3>
<div3 type="section" n="5">
<p>ἑξῆς ἡμέρᾳ πρὸς ἑαυτὸν ἄγειν. οἱ μὲν δὴ νέοι διαστάντες 
κατὰ συστροφάς, ἐπειδὴ τὸ σύνθημα ἀρθὲν
εἶδον τρέπονται πρὸς τὴν τῶν παρθένων ἁρπαγήν, 
ταραχὴ δὲ τῶν ξένων εὐθὺς ἐγένετο καὶ φυγὴ μεῖζόν
<milestone unit="reiskpage" n="301"/>τι κακὸν ὑφορωμένων. τῇ δʼ ἑξῆς ἡμέρᾳ προαχθεισῶν
τῶν παρθένων, παραμυθησάμενος αὐτῶν τὴν
ἀθυμίαν ὁ Ῥωμύλος, ὡς οὐκ ἐφʼ ὕβρει τῆς ἁρπαγῆς
ἀλλʼ ἐπὶ γάμῳ γενομένης, Ἑλληνικόν τε καὶ ἀρχαῖον 
ἀποφαίνων τὸ ἔθος καὶ τρόπων συμπάντων καθʼ οὓς
συνάπτονται γάμοι ταῖς γυναιξὶν ἐπιφανέστατον, ἠξίου
στέργειν τοὺς δοθέντας αὐταῖς ἄνδρας ὑπὸ τῆς τύχης·
</p>
</div3>
<div3 type="section" n="6">
<p>καὶ μετὰ τοῦτο διαριθμήσας τὰς κόρας ἑξακοσίας τε 
καὶ ὀγδοήκοντα καὶ τρεῖς εὑρεθείσας κατέλεξεν αὖθις 
ἐκ τῶν ἀγάμων ἄνδρας ἰσαρίθμους, οἷς αὐτὰς συνήρμοττε
κατὰ τοὺς πατρίους ἑκάστης ἐθισμούς, ἐπὶ
κοινωνίᾳ πυρὸς καὶ ὕδατος ἐγγυῶν τοὺς γάμους, ὡς
καὶ μέχρι τῶν καθʼ ἡμᾶς ἐπιτελοῦνται χρόνων.
</p>
</div3>
</div2>
<div2 type="chapter" n="31">
<div3 type="section" n="1">
<p>
ταῦτα δὲ γενέσθαι τινὲς μὲν γράφουσι 
κατὰ τὸν πρῶτον ἐνιαυτὸν τῆς Ῥωμύλου ἀρχῆς, Γναῖος
<pb id="v.1p.198"/>
δὲ Γέλλιος κατὰ τὸν τέταρτον· ὃ καὶ μᾶλλον εἰκός.
νέον γὰρ οἰκιζομένης πόλεως ἡγεμόνα πρὶν ἢ καταστήσασθαι
τὴν πολιτείαν ἔργῳ τηλικούτῳ ἐπιχειρεῖν
οὐκ ἔχει λόγον. τῆς δὲ ἁρπαγῆς τὴν αἰτίαν οἱ μὲν
εἰς σπάνιν γυναικῶν ἀναφέρουσιν, οἱ δʼ εἰς ἀφορμὴν
πολέμου, οἱ δὲ τὰ πιθανώτατα γράφοντες, οἷς κἀγὼ
<milestone unit="reiskpage" n="302"/>
συγκατεθέμην, εἰς τὸ συνάψαι φιλότητα πρὸς τὰς πλησιοχώρους
πόλεις ἀναγκαίαν.
</p>
</div3>
<div3 type="section" n="2">
<p>τὴν δὲ τότε ὑπὸ Ῥωμύλου
καθιερωθεῖσαν ἑορτὴν ἔτι καὶ εἰς ἐμὲ ἄγοντες Ῥωμαῖοι
διετέλουν Κωνσουάλια καλοῦντες, ἐν ᾗ βωμός
τε ὑπόγειος ἱδρυμένος παρὰ τῷ μεγίστῳ τῶν ἱπποδρόμων
περισκαφείσης τῆς γῆς θυσίαις τε καὶ ὑπερπύροις
ἀπαρχαῖς γεραίρεται, καὶ δρόμος ἵππων
ζευκτῶν τε καὶ ἀζεύκτων ἐπιτελεῖται. καλεῖται δὲ ὁ
θεός, ᾧ ταῦτʼ ἐπιτελοῦσι, Κῶνσος ὑπὸ Ῥωμαίων, ὃν
ἐξερμηνεύοντες εἰς τὴν ἡμετέραν γλῶτταν Ποσειδῶνα
σεισίχθονά φασιν εἶναί τινες καὶ διὰ τοῦτο ὑπογείῳ
τετιμῆσθαι βωμῷ λέγουσιν, ὅτι τὴν γῆν ὁ θεὸς οὗτος
ἔχει.
</p>
</div3>
<div3 type="section" n="3">
<p>ἐγὼ δὲ καὶ ἕτερον οἶδα λόγον ἀκούων, ὡς τῆς
μὲν ἑορτῆς τῷ Ποσειδῶνι ἀγομένης καὶ τοῦ δρόμου
<milestone unit="reiskpage" n="303"/>
τῶν ἵππων τούτῳ τῷ θεῷ γινομένου, τοῦ δὲ καταγείου
βωμοῦ δαίμονι ἀρρήτῳ τινὶ βουλευμάτων κρυφίων
ἡγεμόνι καὶ φύλακι κατασκευασθέντος ὕστερον·
Ποσειδῶνι γὰρ ἀφανῆ βωμὸν οὐδαμόθι γῆς οὔθʼ ὑφʼ
Ἑλλήνων οὔθʼ ὑπὸ βαρβάρων καθιδρῦσθαι· τὸ δʼ
ἀληθὲς ὅπως ἔχει χαλεπὸν εἰπεῖν.
</p>
</div3>
</div2>
<div2 type="chapter" n="32">
<div3 type="section" n="1">
<p>
ὡς δὲ διεβοήθη τὰ περὶ τὴν ἁρπαγὴν
<pb id="v.1p.199"/>
τῶν παρθένων καὶ τὰ περὶ τους γάμους εἰς τὰς πλησιοχώρους
πόλεις, αἱ μὲν αὐτὸ τὸ πραχθὲν πρὸς ὀργὴν
ἐλάμβανον, αἱ δʼ ἀφʼ ἧς ἐπράχθη διαθέσεως καὶ εἰς
ὃ τέλος ἐχώρησεν ἀναλογιζόμεναι μετρίως αὐτὸ ἔφερον,
κατέσκηψε δʼ οὖν ἀνὰ χρόνον εἰς πολέμους τοὺς 
μὲν ἄλλους εὐπετεῖς, ἕνα δὲ τὸν πρὸς Σαβίνους μέγαν
καὶ χαλεπόν· οἷς ἅπασι τέλος ἐπηκολούθησεν εὐτυχές,
ὥσπερ αὐτῷ τὰ μαντεύματα προεθέσπισε πρὶν
ἐπιχειρῆσαι τῷ ἔργῳ πόνους μὲν καὶ κινδύνους μεγάλους
<milestone unit="reiskpage" n="304"/>προσημαίνοντα, τὰς δὲ τελευτὰς αὐτῶν ἔσεσθαι 
καλάς.
</p>
</div3>
<div3 type="section" n="2">
<p>ἦσαν δὲ αἱ πρῶται πόλεις ἄρξασαι τοῦ πρὸς 
αὐτὸν πολέμου Καινίνη καὶ Ἄντεμνα καὶ Κρουστομέρεια,
πρόφασιν μὲν ποιούμεναι τὴν ἁρπαγὴν τῶν
παρθένων καὶ τὸ μὴ λαβεῖν ὑπὲρ αὐτῶν δίκας, ὡς
δὲ τἀληθὲς εἶχεν ἀχθόμεναι τῇ κτίσει τε καὶ αὐξήσει 
τῆς Ῥώμης διʼ ὀλίγου πολλῇ γενομένῃ καὶ οὐκ
ἀξιοῦσαι περιιδεῖν κοινὸν ἐπὶ τοῖς περιοίκοις ἅπασι
κακὸν φυόμενον.
</p>
</div3>
<div3 type="section" n="3">
<p>τέως μὲν οὖν πρὸς τὸ Σαβίνων 
ἔθνος ἀποστέλλουσαι πρέσβεις ἐκείνους ἠξίουν τὴν
ἡγεμονίαν τοῦ πολέμου παραλαβεῖν ἰσχύν τε μεγίστην 
ἔχοντας καὶ χρήμασι πλείοσι δυναμένους ἄρχειν
τε ἀξιοῦντας τῶν πλησιοχώρων καὶ οὐκ ἐλάχιστα τῶν
ἄλλων περιυβρισμένους· τῶν γὰρ ἡρπασμένων αἱ
πλείους ἦσαν ἐκείνων.
<pb id="v.1p.200"/>
</p>
</div3>
</div2>
<div2 type="chapter" n="33">
<div3 type="section" n="1">
<p>
Επεὶ δʼ οὐδὲν ἐπέραινον ἀντικαθισταμένων
αὐταῖς τῶν παρὰ τοῦ Ῥωμύλου πρεσβειῶν καὶ
<milestone unit="reiskpage" n="305"/>
θεραπευουσῶν λόγοις τε καὶ ἔργοις τὸ ἔθνος, ἀχθόμεναι
τῇ τριβῇ τοῦ χρόνου μελλόντων ἀεὶ τῶν Σαβίνων
καὶ ἀναβαλλομένων εἰς χρόνους μακροὺς τὴν περὶ τοῦ
πολέμου βουλὴν αὐταὶ καθʼ ἑαυτὰς ἔγνωσαν τοῖς
Ῥωμαίοις πολεμεῖν, ἀποχρῆν οἰόμεναι τὴν οἰκείαν
δύναμιν, εἰ καθʼ ἓν αἱ τρεῖς γένοιντο, μίαν ἄρασθαι
πόλιν οὐ μεγάλην. ἐβουλεύσαντο μὲν ταῦτα, συνελθεῖν
δʼ οὐκ ἔφθησαν εἰς ἓν ἅπασαι στρατόπεδον
προεξαναστάντων προχειρότερον τῶν ἐκ τῆς Καινίνης,
</p>
</div3>
<div3 type="section" n="2">
<p>οἵπερ καὶ μάλιστα ἐδόκουν τὸν πόλεμον ἐνάγειν. ἐξεστρατευμένων
δὲ τούτων καὶ δῃούντων τὴν ὅμορον
ἐξαγαγὼν τὴν δύναμιν ὁ Ῥωμύλος, ἀφυλάκτοις οὖσιν
ἔτι τοῖς πολεμίοις ἀπροσδοκήτως ἐπιτίθεται καὶ τοῦ
τε χάρακος αὐτῶν ἀρτίως ἱδρυμένου γίνεται κύριος
τοῖς τε φεύγουσιν εἰς τὴν πόλιν ἐκ ποδὸς ἑπόμενος
οὐδέπω τῶν ἔνδον πεπυσμένων τὴν περὶ τοὺς σφετέρους
συμφορὰν τεῖχός τε ἀφύλακτον εὑρὼν καὶ πύλας
ἀκλείστους αἱρεῖ τὴν πόλιν ἐξ ἐφόδου καὶ τὸν βασιλέα
<milestone unit="reiskpage" n="306"/>
τῶν Καινινιτῶν ὑπαντήσαντα σὺν καρτερᾷ χειρὶ
μαχόμενος αὐτοχειρίᾳ κτείνει καὶ τὰ ὅπλα ἀφαιρεῖται.
</p>
</div3>
</div2>
<div2 type="chapter" n="34">
<div3 type="section" n="1">
<p>
τοῦτον δὲ τὸν τρόπον ἁλούσης τῆς πόλεως
τὰ ὅπλα παραδοῦναι τοὺς ἁλόντας κελεύσας καὶ
<pb id="v.1p.201"/>
παῖδας εἰς ὁμηρείαν, οὓς ἐβούλετο, λαβὼν ἐπὶ τοὺς
Ἀντεμνάτας ἐχώρει. γενόμενος δὲ καὶ τῆς ἐκείνων
δυνάμεως ἐσκεδασμένης ἔτι κατὰ τὰς προνομὰς τῇ
παρʼ ἐλπίδας ἐφόδῳ καθάπερ καὶ τῆς προτέρας ἐγκρατὴς
καὶ τὰ αὐτὰ τοὺς ἁλόντας διαθεὶς ἀπῆγεν ἐπʼ 
οἴκου τὴν δύναμιν, ἄγων σκῦλά τε ἀπὸ τῶν πεπτωκότων
κατὰ τὴν μάχην καὶ ἀκροθίνια λαφύρων θεοῖς, καὶ
</p>
</div3>
<div3 type="section" n="2">
<p>πολλὰς ἅμα τούτοις θυσίας ἐποιήσατο. τελευταῖος δὲ 
τῆς πομπῆς αὐτὸς ἐπορεύετο ἐσθῆτα μὲν ἠμφιεσμένος
ἁλουργῆ, δάφνῃ δὲ κατεστεμμένος τὰς κόμας καὶ ἵνα
<milestone unit="reiskpage" n="307"/>τὸ βασίλειον ἀξίωμα σώζῃ τεθρίππῳ παρεμβεβηκώς.
ἡ δʼ ἄλλη δύναμις αὐτῷ παρηκολούθει πεζῶν τε καὶ
ἱππέων κεκοσμημένη κατὰ τέλη θεούς τε ὑμνοῦσα
πατρίοις ᾠδαῖς καὶ τὸν ἡγεμόνα κυδαίνουσα ποιήμασιν
αὐτοσχεδίοις. οἱ δʼ ἐκ τῆς πόλεως ὑπήντων αὐτοῖς 
ἅμα γυναιξί τε καὶ τέκνοις παρʼ ἄμφω τὰ μέρη
τῆς ὁδοῦ τῇ τε νίκῃ συνηδόμενοι καὶ τὴν ἄλλην ἅπασαν
ἐνδεικνύμενοι φιλοφροσύνην. ὡς δὲ παρῆλθεν
ἡ δύναμις εἰς τὴν πόλιν κρατῆρσί τε ἐπετύγχανεν
<milestone unit="reiskpage" n="308"/>οϊνῳ κεκραμένοις καὶ τραπέζαις τροφῆς παντοίας γεμούσαις, 
αἳ παρὰ τὰς ἐπιφανεστάτας τῶν οἰκιῶν
ἔκειντο, ἵνα ἐμφορεῖσθαι τοῖς βουλομένοις ᾖ.
</p>
</div3>
<div3 type="section" n="3">
<p>ἡ μὲν 
οὖν ἐπινίκιός τε καὶ τροπαιοφόρος πομπὴ καὶ θυσία,
ἣν καλοῦσι Ῥωμαῖοι θρίαμβον, ὑπὸ Ῥωμύλου πρώτου
<pb id="v.1p.202"/>
κατασταθεῖσα τοιαύτη τις ἦν· ἐν δὲ τῷ καθʼ ἡμᾶς βίῳ
πολυτελὴς γέγονε καὶ ἀλαζὼν εἰς πλούτου μᾶλλον ἐπίδειξιν
ἢ δόκησιν ἀρετῆς ἐπιτραγῳδουμένη καὶ καθʼ
</p>
</div3>
<div3 type="section" n="4">
<p>ἅπασαν ἰδέαν ἐκβέβηκε τὴν ἀρχαίαν εὐτέλειαν. μετὰ
δὲ τὴν πομπήν τε καὶ θυσίαν νεὼν κατασκευάσας ὁ
Ῥωμύλος ἐπὶ τῆς κορυφῆς τοῦ Καπιτωλίου <del>λόφου</del>
Διός, ὃν ἐπικαλοῦσι Ῥωμαῖοι φερέτριον, οὐ μέγαν·
ἔτι γὰρ αὐτοῦ σώζεται τὸ ἀρχαῖον ἴχνος ἐλάττονας ἢ
πέντε ποδῶν καὶ δέκα τὰς μείζους πλευρὰς ἔχον· ἐν
τούτῳ καθιέρωσε τὰ σκῦλα τοῦ Καινινιτῶν βασιλέως,
ὃν αὐτοχειρίᾳ κατειργάσατο. τὸν δὲ Δία τὸν φερέτριον,
ᾧ τὰ ὅπλα ὁ Ῥωμύλος ἀνέθηκεν, εἴτε βούλεταί
<milestone unit="reiskpage" n="309"/>
τις τροπαιοῦχον εἴτε σκυλοφόρον καλεῖν ὡς ἀξιοῦσί
τινες εἴθʼ, ὅτι πάντων ὑπερέχει καὶ πᾶσαν ἐν κύκλῳ
περιείληφε τὴν τῶν ὄντων φύσιν τε καὶ κίνησιν,
ὑπερφερέτην οὐχ ἁμαρτήσεται τῆς ἀληθείας.
</p>
</div3>
</div2>
<div2 type="chapter" n="35">
<div3 type="section" n="1">
<p>
ὡς δʼ ἀπέδωκε τοῖς θεοῖς ὁ βασιλεὺς τὰς
χαριστηρίους θυσίας τε καὶ ἀπαρχάς, πρὶν ἢ τῶν ἄλλων
τι διαπράξασθαι βουλὴν ἐποιεῖτο περὶ τῶν κρατηθεισῶν
πόλεων, ὅντινα χρηστέον αὐταῖς τρόπον,
αὐτὸς ἣν ὑπελάμβανε κρατίστην εἶναι γνώμην, πρῶτος
ἀποδειξάμενος.
</p>
</div3>
<div3 type="section" n="2">
<p>ὡς δὲ πᾶσι τοῖς ἐν τῷ συνεδρίῳ
παροῦσιν ἥ τε ἀσφάλεια τῶν βουλευμάτων τοῦ ἡγεμόνος
ἤρεσκε καὶ ἡ λαμπρότης τά τε ἄλλα ὅσα ἐξ
αὐτῶν γενήσεται τῇ πόλει χρήσιμα οὐκ ἐν τῷ παραχρῆμα
μόνον ἀλλὰ καὶ εἰς ἅπαντα τὸν ἄλλον χρόνον
<pb id="v.1p.203"/>
ἐπῃνεῖτο, συνελθεῖν κελεύσας τὰς γυναῖκας ὅσαι τοῦ
τε Ἀντεμνατῶν καὶ τοῦ Καινινιτῶν ἐτύγχανον οὖσαι
<milestone unit="reiskpage" n="310"/>γένους, ἡρπασμέναι δὲ ἅμα ταῖς ἄλλαις, ἐπεὶ δὲ
συνῆλθον ὀλοφυρόμεναί τε καὶ προκυλιόμεναι καὶ
τὰς τῶν πατρίδων ἀνακλαίουσαι τύχας, ἐπισχεῖν τῶν 
ὀδυρμῶν καὶ σιωπῆσαι κελεύσας ἔλεξε·
</p>
</div3>
<div3 type="section" n="3">
<p>τοῖς μὲν 
ὑμετέροις πατράσι καὶ ἀδελφοῖς καὶ ὅλαις ταῖς πόλεσιν
ὑμῶν ἅπαντα τὰ δεινὰ ὀφείλεται παθεῖν, ὅτι πόλεμον
ἀντὶ φιλίας οὔτε ἀναγκαῖον οὔτε καλὸν ἀνείλοντο·
ἡμεῖς δὲ πολλῶν ἕνεκεν ἐγνώκαμεν μετρίᾳ 
χρήσασθαι γνώμῃ πρὸς αὐτοὺς θεῶν τε νέμεσιν
ὑφορώμενοι τὴν ἅπασι τοῖς ὑπερόγκοις ἐνισταμένην
καὶ ἀνθρώπων φθόνον δεδιότες ἔλεόν τε κοινῶν κακῶν
οὐ μικρὸν ἔρανον εἶναι νομίζοντες, ὡς κἂν αὐτοί
ποτε τοῦ παρʼ ἑτέρων δεηθέντες, ὑμῖν τε οὐ μεμπταῖς 
ὑπαρχούσαις μέχρι τοῦδε περὶ τοὺς ἑαυτῶν ἄνδρας
οὐ μικρὰν οἰόμενοι ταύτην ἔσεσθαι τιμὴν καὶ χάριν.
</p>
</div3>
<div3 type="section" n="4">
<p>παρίεμεν οὖν αὐτοῖς τὴν ἁμαρτάδα ταύτην ἀζήμιον 
καὶ οὔτε ἐλευθερίαν οὔτε κτῆσιν οὔτʼ ἄλλο τῶν ἀγαθῶν
οὐδὲν τοὺς πολίτας ὑμῶν ἀφαιρούμεθα. ἐφίεμεν
<milestone unit="reiskpage" n="311"/>δὲ τοῖς τε μένειν γλιχομένοις ἐκεῖ καὶ τοῖς μετενέγκασθαι
βουλομένοις τὰς οἰκήσεις ἀκίνδυνόν τε καὶ
ἀμεταμέλητον τὴν αἵρεσιν. τοῦ δὲ μηδὲν ἔτι αὐτοὺς
ἐπεξαμαρτεῖν μηδʼ εὑρεθῆναί τι χρῆμα, ὃ ποιήσει τὰς
πόλεις διαλύσασθαι τὴν πρὸς ἡμᾶς φιλίαν, φάρμακον 
ἡγούμεθα κράτιστον εἶναι πρὸς εὐδοξίαν τε καὶ πρὸς
<pb id="v.1p.204"/>
ἀσφάλειαν τὸ αὐτὸ χρήσιμον ἀμφοτέροις, εἰ ποιήσαιμεν
ἀποικίας τῆς Ῥώμης τὰς πόλεις καὶ συνοίκους
αὐταῖς πέμψαιμεν αὐτόθεν τοὺς ἱκανούς. ἄπιτε οὖν
ἀγαθὴν ἔχουσαι διάνοιαν καὶ διπλασίως ἢ πρότερον
ἀσπάζεσθε καὶ τιμᾶτε τοὺς ἄνδρας, ὑφʼ ὧν γονεῖς τε
ὑμῶν ἐσώθησαν καὶ ἀδελφοὶ καὶ πατρίδες ἐλεύθεραι
ἀφίενται.
</p>
</div3>
<div3 type="section" n="5">
<p>αἱ μὲν δὴ γυναῖκες ὡς ταῦτʼ ἤκουσαν
περιχαρεῖς γενόμεναι καὶ πολλὰ δάκρυα ὑφʼ ἡδονῆς
ἀφεῖσαι μετέστησαν ἐκ τῆς ἀγορᾶς, ὁ δὲ Ῥωμύλος
τριακοσίους μὲν ἄνδρας εἰς ἑκατέραν ἀποίκους ἀπέστειλεν,
οἷς ἔδοσαν αἱ πόλεις τρίτην κατακληρουχῆσαι
μοῖραν τῆς ἑαυτῶν γῆς.
</p>
</div3>
<div3 type="section" n="6">
<p>Καινινιτῶν δὲ καὶ
Ἀντεμνατῶν τοὺς βουλομένους μεταθέσθαι τὴν οἴκησιν
εἰς Ῥώμην γυναιξὶν ἅμα καὶ τέκνοις μετήγαγον
<milestone unit="reiskpage" n="312"/>
κλήρους τε τοὺς ἑοὺς ἑαυτῶν ἔχοντας καὶ χρήματα φερομένους
ὅσα ἐκέκτηντο, οὓς εὐθὺς εἰς φυλὰς καὶ φράτρας
ὁ βασιλεὺς κατέγραψε, τρισχιλίων οὐκ ἐλάττους
ὄντας,
</p>
</div3>
<div3 type="section" n="7">
<p> ὥστε τοὺς σύμπαντας ἑξακισχιλίους πεζοὺς
Ῥωμαίοις τότε πρῶτον ἐκ καταλόγου γενέσθαι. Καινίνη
μὲν δὴ καὶ Ἄντεμνα πόλεις οὐκ ἄσημοι γένος
ἔχουσαι τὸ Ἑλληνικόν, Ἀβοριγῖνες γὰρ αὐτὰς ἀφελόμενοι
τοὺς Σικελοὺς κατέσχον, Οἰνώτρων μοῖρα τῶν
ἐξ Ἀρκαδίας ἀφικομένων, ὡς εἴρηταί μοι πρότερον,
μετὰ τόνδε τὸν πόλεμον ἀποικίαι Ῥωμαίων γεγένηντο.
<pb id="v.1p.205"/>
</p>
</div3>
</div2>
<div2 type="chapter" n="36">
<div3 type="section" n="1">
<p>
ὁ δὲ Ῥωμύλος ταῦτα διαπραξάμενος
ἐπὶ Κρουστομερίνους ἐξάγει τὴν στρατιὰν παρεσκευασμένους
ἄμεινον τῶν προτέρων· οὓς ἐκ παρατάξεώς
τε καὶ τειχομαχίας παραστησάμενος ἄνδρας ἀγαθοὺς
κατὰ τὸν ἀγῶνα γενομένους οὐδὲν ἔτι διαθεῖναι κακὸν 
ἠξίωσεν, ἀλλὰ καὶ ταύτην ἐποίησεν ἄποικον Ῥωμαίων
τὴν πόλιν ὥσπερ τὰς προτέρας.
</p>
</div3>
<div3 type="section" n="2">
<p>ἦν δὲ τὸ 
Κρουστομέριον Ἀλβανῶν ἀπόκτισις πολλοῖς πρότερον
<milestone unit="reiskpage" n="313"/>τῆς Ῥώμης ἀποσταλεῖσα χρόνοις. διαγγελλούσης
δὲ τῆς φήμης πολλαῖς πόλεσι τήν τε κατὰ πολέμους 
γενναιότητα τοῦ ἡγεμόνος καὶ πρὸς τοὺς κρατηθέντας
ἐπιείκειαν ἄνδρες τε αὐτῷ προσετίθεντο πολλοὶ καὶ
ἀγαθοὶ δυνάμεις ἀξιοχρέους πανοικίᾳ μετανισταμένας
ἐπαγόμενοι, ὧν ἐφʼ ἑνὸς ἡγεμόνος ἐκ Τυρρηνίας
ἐλθόντος, ᾧ Καίλιος ὄνομα ἦν, τῶν λόφων τις, 
ἐν ᾧ καθιδρύθη, Καίλιος εἰς τόδε χρόνου καλεῖται·
καὶ πόλεις ὅλαι παρεδίδοσαν ἑαυτὰς ἀπὸ τῆς Μεδυλλίνων
ἀρξάμεναι καὶ ἐγίνοντο Ῥωμαίων ἀποικίαι.
</p>
</div3>
<div3 type="section" n="3">
<p>Σαβῖνοι δὲ ταῦτα ὁρῶντες ἤχθοντο καὶ διʼ αἰτίας 
ἀλλήλους εἶχον, ὅτι οὐκ ἀρχομένην τὴν Ῥωμαίων 
ἰσχὺν ἐκώλυσαν, ἀλλʼ ἐπὶ μέγα προηκούσῃ συμφέρεσθαι
ἔμελλον, ἐδόκει τε αὐτοῖς ἐπανορθώσασθαι τὴν
προτέραν ἄγνοιαν ἀξιολόγου δυνάμεως ἀποστολῇ. καὶ
μετὰ τοῦτο ἀγορὰν ποιησάμενοι σύμπαντες ἐν τῇ μεγίστῃ
τε πόλει καὶ πλεῖστον ἀξίωμα ἐχούσῃ τοῦ ἔθνους, 
ᾗ Κυρὶς ὄνομα ἦν, ψῆφον ὑπὲρ τοῦ πολέμου διήνεγκαν
<pb id="v.1p.206"/>
ἀποδείξαντες ἡγεμόνα τῆς στρατιᾶς Τῖτον, ὃς
<milestone unit="reiskpage" n="314"/>
</p>
</div3>
<div3 type="section" n="4">
<p>ἐπεκαλεῖτο Τάτιος, βασιλέα Κυριτῶν. Σαβῖνοι μὲν
δὴ ταῦτα βουλευσάμενοι καὶ διαλυθέντες κατὰ τὰς
πόλεις τὰ πρὸς τὸν πόλεμον ηὐτρεπίζοντο, ὡς εἰς
νέωτα ἐπὶ τὴν Ῥώμην πολλῇ χειρὶ ἐλάσοντες.
</p>
</div3>
</div2>
<div2 type="chapter" n="37">
<div3 type="section" n="1">
<p>
ἐν τούτῳ δὲ καὶ ὁ Ῥωμύλος ἀντιπαρεσκευάζετο
τὰ κράτστα, ὡς ἀμυνούμενος ἄνδρας τὰ
πολέμια ἀλκίμους, τοῦ μὲν Παλατίου τὸ τεῖχος ὡς
ἀσφαλέστερον εἶναι τοῖς ἔνδον ὑψηλοτέροις ἐρύμασιν
ἐγείρων, τοὺς δὲ παρακειμένους αὐτῷ λόφους
τόν τε Αὐεντῖνον καὶ τὸν Καπιτωλῖνον νῦν λεγόμενον
ἀποταφρεύων καὶ χαρακώμασι καρτεροῖς περιλαμβάνων,
ἐν οἷς τὰ ποίμνια καὶ τοὺς γεωργοὺς αὐλίζεσθαι
τὰς νύκτας ἐπέταξεν ἐχεγγύῳ φρουρᾷ καταλαβὼν
ἑκάτερον, καὶ εἴ τι ἄλλο χωρίον ἀσφάλειαν αὐτοῖς
παρέξειν ἔμελλεν ἀποταφρεύων καὶ περισταυρῶν καὶ
</p>
</div3>
<div3 type="section" n="2">
<p>διὰ φυλακῆς ἔχων. ἧκε δὲ αὐτῷ Τυρρηνῶν ἐπικουρίαν
ἱκανὴν ἄγων ἐκ Σολωνίου πόλεως ἀνὴρ δραστήριος
καὶ τὰ πολέμια <del>ἔργα</del> διαφανής, Λοκόμων ὄνομα,
<milestone unit="reiskpage" n="315"/>
φίλος οὐ πρὸ πολλοῦ γεγονώς, καὶ παρʼ Ἀλβανῶν
ἄνδρες, οὓς ὁ πάππος ἔπεμψεν αὐτῷ, συχνοὶ στρατιῶταί
τε καὶ ὑπηρέται καὶ τεχνῖται πολεμικῶν ἔργων,
σῖτός τε καὶ ὅπλα καὶ ὅσα τούτοις πρόσφορα ἦν
ἱκανῶς ἅπαντα ἐπεχορηγεῖτο.
</p>
</div3>
<div3 type="section" n="3">
<p>ἐπεὶ δʼ ἐν ἑτοίμῳ τὰ
<pb id="v.1p.207"/>
πρὸς τὸν ἀγῶνα ἦν ἑκατέροις, ἔαρος ἀρχομένου μέλλοντες
ἐξάγειν οἱ Σαβῖνοι τὰς δυνάμεις ἔγνωσαν
ἀποστεῖλαι πρεσβείαν πρῶτον ὡς τοὺς πολεμίους τάς
τε γυναῖκας ἀξιώσουσαν ἀπολαβεῖν καὶ δίκας ὑπὲρ
αὐτῶν αἰτήσουσαν τῆς ἁρπαγῆς, ἵνα δὴ διʼ ἀνάγκην 
δοκῶσιν ἀνειληφέναι τὸν πόλεμον οὐ τυγχάνοντες
τῶν δικαίων, καὶ τοὺς κήρυκας ἔπεμπον ἐπὶ ταῦτα.
</p>
</div3>
<div3 type="section" n="4">
<p>Ῥωμύλου δὲ ἀξιοῦντος τὰς μὲν γυναῖκας, ἐπειδὴ 
οὐδʼ αὐταῖς ἀκούσαις ὁ μετὰ τῶν ἀνδρῶν βίος ἦν, ἐᾶν
παρὰ τοῖς γεγαμηκόσι μένειν, εἰ δέ τινος ἄλλου δέονται 
λαμβάνειν ὡς παρὰ φίλων, πολέμου δὲ μὴ ἄρχειν,
<milestone unit="reiskpage" n="316"/>οὐδενὶ τῶν ἀξιουμένων ὑπακούσαντες ἐξῆγον τὴν
στρατιὰν πεζοὺς μὲν ἄγοντες πεντακισχιλίους ἐπὶ δύο
μυριάσιν, ἱππεῖς δὲ ὀλίγου δέοντας χιλίων.
</p>
</div3>
<div3 type="section" n="5">
<p>ἦν δὲ 
καὶ <add>ἡ</add> τῶν Ῥωμαίων δύναμις οὐ πολὺ τῆς Σαβίνων 
δέουσα δύο μὲν αἱ τῶν πεζῶν μυριάδες, ὀκτακόσιοι
δʼ ἱππεῖς, καὶ προεκάθητο τῆς πόλεως διχῇ διῃρημένη,
μία μὲν μοῖρα τὸν Ἐσκυλῖνον κατέχουσα λόφον,
ἐφʼ ἧς αὐτὸς ὁ Ῥωμύλος ἦν, ἑτέρα δὲ τὸν Κυρίνιον
οὔπω ταύτην ἔχοντα τὴν προσηγορίαν, ἧς ὁ Τυρρηνὸς 
ἦν Λοκόμων ἡγεμών.
</p>
</div3>
</div2>
<div2 type="chapter" n="38">
<div3 type="section" n="1">
<p>
μαθὼν δὲ τὴν παρασκευὴν αὐτῶν
Τάτιος ὁ τῶν Σαβίνων βασιλεὺς νυκτὸς ἀναστήσας
τὸν στρατὸν ἦγε διὰ τῆς χώρας οὐδὲν σινόμενος τῶν
<pb id="v.1p.208"/>
κατὰ τοὺς ἀγροὺς καὶ πρὶν ἀνατεῖλαι τὸν ἥλιον
μεταξὺ τοῦ τε Κυρινίου καὶ τοῦ Καπιτωλίου τίθησιν
ἐν τῷ πεδίῳ τὸν χάρακα. ὁρῶν δὲ ἀσφαλεῖ πάντα φυλακῇ
<milestone unit="reiskpage" n="317"/>
κατεχόμενα πρὸς τῶν πολεμίων, σφίσι δὲ οὐδὲν
χωρίον ἀπολειπόμενον ὀχυρὸν εἰς πολλὴν ἐνέπιπτεν
ἀπορίαν οὐκ ἔχων ὅ τι χρήσεται τῇ τριβῇ τοῦ χρόνου.
</p>
</div3>
<div3 type="section" n="2">
<p>ἀμηχανοῦντι δὲ αὐτῷ παράδοξος εὐτυχία γίνεται
παραδοθέντος τοῦ κρατίστου τῶν ὀχυρωμάτων
κατὰ τοιάνδε τινὰ συντυχίαν. παρεξιόντας γὰρ τὴν
ῥίζαν τοῦ Καπιτωλίου τοὺς Σαβίνους εἰς ἐπίσκεψιν,
εἴ τι μέρος εὑρεθείη τοῦ λόφου κλοπῇ ληφθῆναι δυνατὸν
ἢ βίᾳ, παρθένος τις ἀπὸ τοῦ μετεώρου κατεσκόπει
θυγάτηρ ἀνδρὸς ἐπιφανοῦς, ᾧ προσέκειτο ἡ
</p>
</div3>
<div3 type="section" n="3">
<p>τοῦ χωρίου φυλακή, Τάρπεια ὄνομα· καὶ αὐτὴν, ὡς
μὲν Φάβιός τε καὶ Κίγκιος γράφουσιν, ἔρως εἰσέρχεται
τῶν ψελλίων, ἃ περὶ τοῖς ἀριστεροῖς βραχίοσιν ἐφόρουν,
καὶ τῶν δακτυλίων· χρυσοφόροι γὰρ ἦσαν οἱ Σαβῖνοι
τότε καὶ Τυρρηνῶν οὐχ ἧττον ἁβροδίαιτοι· ὡς δὲ
Πείσων Λεύκιος ὁ τιμητικὸς ἱστορεῖ, καλοῦ πράγματος
ἐπιθυμία γυμνοὺς τῶν σκεπαστηρίων ὅπλων παραδοῦναι
<milestone unit="reiskpage" n="318"/>
τοῖς πολίταις τοὺς πολεμίους. ὁπότερον δὲ
τούτων ἀληθέστερόν ἐστιν ἐκ τῶν ὕστερον γενομένων
ἔξεστιν εἰκάζειν.
</p>
</div3>
<div3 type="section" n="4">
<p>πέμψασα δʼ οὖν τῶν θεραπαινίδων
τινὰ διὰ πυλίδος, ἣν οὐδεὶς ἔμαθεν ἀνοιγομένην,
ἠξίου τὸν βασιλέα τῶν Σαβίνων ἐλθεῖν αὑτῇ δίχα
τῶν ἄλλων εἰς λόγους, ὡς ἐκείνῳ διαλεξομένη περὶ
πράγματος ἀναγκαίου καὶ μεγάλου. δεξαμένου δὲ
<pb id="v.1p.209"/>
τοῦ Τατίου τὸν λόγον κατʼ ἐλπίδα προδοσίας καὶ
συνελθόντος εἰς τὸν ἀποδειχθέντα τόπον, προελθοῦσα
εἰς ἐφικτὸν ἡ παρθένος ἐξεληλυθέναι μὲν
νυκτὸς ἐκ τοῦ φρουρίου τὸν πατέρα αὑτῆς ἔφη χρείας
τινὸς ἕνεκα, τὰς δὲ κλεῖς αὐτὴ φυλάττειν τῶν πυλῶν 
καὶ παραδώσειν αὐτοῖς τὸ ἔρυμα νυκτὸς ἀφικομένοις
μισθὸν τῆς προδοσίας λαβοῦσα τὰ φορήματα τῶν
Σαβίνων, ἃ περὶ τοῖς εὐωνύμοις εἶχον ἅπαντες
βραχίοσιν.
</p>
</div3>
<div3 type="section" n="5">
<p>εὐδοκοῦντος δὲ τοῦ Τατίου λαβοῦσα τὰς 
πίστεις διʼ ὅρκων παρʼ αὐτοῦ καὶ αὐτὴ δοῦσα τοῦ 
μὴ ψεύδεσθαι τὰς ὁμολογίας τόπον τε ὁρίσασα, ἐφʼ ὃν
<milestone unit="reiskpage" n="319"/>ἔδει τοὺς Σαβίνους ἐλθεῖν, τὸν ἐχυρώτατον καὶ νυκτὸς
ὥραν τὴν ἀφυλακτοτάτην ἀπῄει καὶ τοὺς ἔνδον ἔλαθε.
</p>
</div3>
</div2>
<div2 type="chapter" n="39">
<div3 type="section" n="1">
<p>
μέχρι μὲν δὴ τούτων συμφέρονται
πάντες οἱ Ῥωμαίων συγγραφεῖς, ἐν δὲ τοῖς ὕστερον 
λεγομένοις οὐχ ὁμολογοῦσι. Πείσων γὰρ ὁ τιμητικός,
οὗ καὶ πρότερον ἐμνήσθην, ἄγγελόν φησιν ὑπὸ τῆς
Ταρπείας ἀποσταλῆναι νύκτωρ ἐκ τοῦ χωρίου δηλώσοντα
τῷ Ῥωμύλῳ τὰς γενομένας τῇ κόρῃ πρὸς τοὺς
Σαβίνους ὁμολογίας, ὅτι μέλλοι τὰ σκεπαστήρια παρʼ 
αὐτῶν αἰτεῖν ὅπλα διὰ τῆς κοινότητος τῶν ὁμολογιῶν
παρακρουσαμένη, δύναμίν τε ἀξιώσοντα πέμπειν ἐπὶ
τὸ φρούριον ἑτέραν νυκτός, ὡς αὐτῷ στρατηλάτῃ
παραληψόμενον τοὺς πολεμίους γυμνοὺς τῶν ὅπλων·
<pb id="v.1p.210"/>
τὸν δὲ ἄγγελον αὐτομολήσαντα πρὸς τὸν ἡγεμόνα τῶν
Σαβίνων κατήγορον γενέσθαι τῶν τῆς Ταρπείας βουλευμάτων.
</p>
</div3>
<div3 type="section" n="2">
<p>οἱ δὲ περὶ τὸν Φάβιόν τε καὶ Κίγκιον
οὐδὲν τοιοῦτο γεγονέναι λέγουσιν, ἀλλὰ φυλάξαι τὴν
κόρην διαβεβαιοῦνται τὰς περὶ τῆς προδοσίας συνθήκας.
τὰ δʼ ἑξῆς ἅπαντες πάλιν ὁμοίως γράφουσι.
φασὶ γὰρ ὅτι παραγενομένου σὺν τῷ κρατίστῳ τῆς
στρατιᾶς μέρει τοῦ βασιλέως τῶν Σαβίνων φυλάττουσα
<milestone unit="reiskpage" n="320"/>
τὰς ὑποσχέσεις ἡ Τάρπεια τοῖς μὲν πολεμίοις
ἀνέῳξε τὴν συγκειμένην πυλίδα, τοὺς δʼ ἐν τῷ χωρίῳ
φύλακας ἀναστήσασα διαταχέων σώζειν ἑαυτοὺς ἠξίου
καθʼ ἑτέρας ἐξόδους τοῖς πολεμίοις ἀφανεῖς, ὡς κατεχόντων
ἤδη τῶν Σαβίνων τὸ φρούριον·
</p>
</div3>
<div3 type="section" n="3">
<p>διαφυγόντων
δὲ τούτων τοὺς μὲν Σαβίνους ἀνεῳγμένας εὑρόντας
τὰς πύλας κατασχεῖν τὸ φρούριον ἔρημον τῶν
φυλάκων, τὴν δὲ Τάρπειαν ὡς τὰ παρʼ ἑαυτῆς ὅσα
συνέθετο παρεσχημένην ἀξιοῦν τοὺς μισθοὺς τῆς
προδοσίας κατὰ τοὺς ὅρκους ἀπολαβεῖν.
</p>
</div3>
</div2>
<div2 type="chapter" n="40">
<div3 type="section" n="1">
<p>
ἔπειτα πάλιν ὁ μὲν Πείσων φησὶ τῶν
Σαβίνων τὸν χρυσὸν ἑτοίμων ὄντων διδόναι τῇ κόρῃ
τὸν περὶ τοῖς ἀριστεροῖς βραχίοσι τὴν Τάρπειαν οὐ
τὸν κόσμον ἀλλὰ τοὺς θυρεοὺς παρʼ αὐτῶν αἰτεῖν.
Τατίῳ δὲ θυμόν τε εἰσελθεῖν ἐπὶ τῇ ἐξαπάτῃ καὶ λογισμὸν
τοῦ μὴ παραβῆναι τὰς ὁμολογίας. δόξαι δʼ οὖν
αὐτῷ δοῦναι μὲν τὰ ὅπλα, ὥσπερ ἡ παῖς ἠξίωσε,
ποιῆσαι δʼ ὅπως αὐτοῖς μηδὲν λαβοῦσα χρήσεται, καὶ
αὐτίκα διατεινάμενον ὡς μάλιστα ἰσχύος εἶχε ῥῖψαι
<pb id="v.1p.211"/>
<milestone unit="reiskpage" n="321"/>τὸν θυρεὸν κατὰ τῆς κόρης καὶ τοῖς ἄλλοις παρακελεύσασθαι
ταὐτὸ ποιεῖν. οὕτω δὴ βαλλομένην πάντοθεν
τὴν Τάρπειαν ὑπὸ πλήθους τε καὶ ἰσχύος τῶν
πληγῶν πεσεῖν καὶ περισωρευθεῖσαν ὑπὸ τῶν θυρεῶν
ἀποθανεῖν.
</p>
</div3>
<div3 type="section" n="2">
<p>οἱ δὲ περὶ τὸν Φάβιον ἐπὶ τοῖς Σαβίνοις 
ποιοῦσι τὴν τῶν ὁμολογιῶν ἀπάτην· δέον γὰρ αὐτοὺς
τὸν χρυσόν, ὥσπερ ἡ Τάρπεια ἠξίου, κατὰ τὰς ὁμολογίας
ἀποδιδόναι, χαλεπαίνοντας ἐπὶ τῷ μεγέθει
τοῦ μισθοῦ τὰ σκεπαστήρια κατʼ αὐτῆς βαλεῖν, ὡς
ταῦτα ὅτε ὤμνυσαν αὐτῇ δώσειν ὑπεσχημένους. ἔοικε 
δὲ τὰ μετὰ ταῦτα γενόμενα τὴν Πείσωνος ἀληθεστέραν
ποιεῖν <del>ἀπόκρισιν</del>.
</p>
</div3>
<div3 type="section" n="3">
<p>τάφου τε γὰρ ἔνθα ἔπεσεν 
ἠξίωται τὸν ἱερώτατον τῆς πόλεως κατέχουσα λόφον,
καὶ χοὰς αὐτῇ Ῥωμαῖοι καθʼ ἕκαστον ἐνιαυτὸν ἐπιτελοῦσι,
ʽλέγω δὲ ἃ Πείσων γράφεἰ ὧν οὐδενὸς εἰκὸς 
αὐτήν, εἰ προδιδοῦσα τὴν πατρίδα τοῖς πολεμίοις
ἀπέθανεν, οὔτε παρὰ τῶν προδοθέντων οὔτε παρὰ
τῶν ἀποκτεινάντων τυχεῖν, ἀλλὰ καὶ εἴ τι λείψανον
<milestone unit="reiskpage" n="322"/>αὐτῆς ἦν τοῦ σώματος ἀνασκαφὲν ἔξω ῥιφῆναι σὺν
χρόνῳ φόβου τε καὶ ἀποτροπῆς ἕνεκα τῶν μελλόντων 
τὰ ὅμοια δρᾶν. ἀλλʼ ὑπὲρ μὲν τούτων κρινέτω
τις ὡς βούλεται.
</p>
</div3>
</div2>
<div2 type="chapter" n="41">
<div3 type="section" n="1">
<p>
ὁ δὲ Τάτιος καὶ οἱ Σαβῖνοι φρουρίου
γενόμενοι καρτεροῦ κύριοι καὶ τὰ πλεῖστα τῆς Ῥωμαίων
<pb id="v.1p.212"/>
ἀποσκευῆς ἀμοχθεὶ παρειληφότες ἐκ τοῦ ἀσφαλοῦς
ἤδη τὸν πόλεμον διέφερον. πολλαὶ μὲν οὖν
αὐτῶν ἐγίνοντο καὶ διὰ πολλὰς προφάσεις παρεστρατοπεδευκότων
ἀλλήλοις διʼ ὀλίγου πεῖραί τε καὶ συμπλοκαὶ
οὔτε κατορθώματα μεγάλα ἑκατέρῳ φέρουσαι
τῶν στρατευμάτων οὔτε <del>τὰ</del> σφάλματα, μέγισται
δʼ ἐκ παρατάξεως ὅλαις ταῖς δυνάμεσι πρὸς ἀλλήλας
μάχαι διτταὶ καὶ φόνος ἑκατέρων πολύς.
</p>
</div3>
<div3 type="section" n="2">
<p>ἑλκομένου
δὴ τοῦ χρόνου γνώμην ἀμφότεροι τὴν αὐτὴν ἔσχον
ὁλοσχερεῖ κρῖναι τὸν ἀγῶνα μάχῃ, καὶ προελθόντες
εἰς τὸ μεταξὺ τῶν στρατοπέδων χωρίον ἡγεμόνες τε
ἄριστοι τὰ πολέμια καὶ στρατιῶται πολλῶν ἐθάδες
ἀγώνων ἄξια λόγου ἔργʼ ἀπεδείκνυντο ἐπιόντες <add>τʼ</add>
ἀλλήλοις καὶ τοὺς ἐπιόντας δεχόμενοι καὶ ἐξ ὑποστροφῆς
 εἰς ἴσον αὖθις καθιστάμενοι.
</p>
</div3>
<div3 type="section" n="3">
<p>οἱ δʼ ἐπὶ τῶν ἐρυμάτων
ἑστῶτες ἰσορρόπου θεαταὶ ἀγῶνος καὶ θαμινὰ
<milestone unit="reiskpage" n="323"/>
ἑκατέρωσε μεταπίπτοντος τῷ μὲν κατορθοῦντι τῶν
σφετέρων ἐπικελεύσει τε καὶ παιανισμῷ πολλὴν ἐποίουν
τὴν εἰς τὸ εὔψυχον ἐπίδοσιν, τῷ δὲ κάμνοντι
καὶ διωκομένῳ δεήσεις τε καὶ οἰμωγὰς προϊέμενοι
κωλυταὶ τοῦ εἰς τέλος ἀνάνδρου ἐγίνοντο· ὑφʼ ὧν
ἀμφοτέρων ἠναγκάζοντο καὶ παρὰ δύναμιν ὑπομένειν
τὰ δεινά. ἐκείνην μὲν οὖν τὴν ἡμέραν οὕτω διενέγκαντες
ἀγχωμάλως τὴν μάχην, σκότους ὄντος ἤδη ἄσμενοι
εἰς τοὺς οἰκείους ἑκάτεροι χάρακας ἀπηλλάσσοντο.
<pb id="v.1p.213"/>
</p>
</div3>
</div2>
<div2 type="chapter" n="42">
<div3 type="section" n="1">
<p>
ταῖς δʼ ἑξῆς ἡμέραις ταφὰς ποιησάμενοι
τῶν νεκρῶν καὶ τοὺς κεκμηκότας ὑπὸ τραυμάτων
ἀνακτησάμενοι δυνάμεις τε παρασκευάσαντες ἄλλας,
ἐπειδὴ ἔδοξεν αὐτοῖς αὖθις ἑτέραν συνάψαι μάχην,
εἰς τὸ αὐτὸ τῷ προτέρῳ χωρίον συνελθόντες ἄχρι 
νυκτὸς ἐμάχοντο.
</p>
</div3>
<div3 type="section" n="2">
<p>ἐν ταύτῃ τῇ μάχῃ Ῥωμαίων ἀμφοτέροις 
ἐπικρατούντων τοῖς κέρασιν, ʽεἶχε δὲ τοῦ δεξιοῦ
τὴν ἡγεμονίαν αὐτὸς ὁ Ῥωμύλος, τοῦ δὲ ἀριστεροῦ
Λοκόμων ὁ Τυρρηνόσʼ τοῦ δὲ μέσου μηδέπω κρίσιν
<milestone unit="reiskpage" n="324"/>ἔχοντος, ὁ κωλύσας τὴν εἰς τέλος τῶν Σαβίνων ἧτταν 
καὶ εἰς ἀντίπαλα καταστήσας αὖθις τὰ λειπόμενα τοῖς
νικῶσιν εἷς ἀνὴρ ἐγένετο Μέττιος Κούρτιος ὄνομα,
ῥώμην τε σώματος πολὺς <del>ἀνήρ,</del> καὶ κατὰ χεῖρα γενναῖος,
μάλιστα δʼ ἐπὶ τῷ μηδένα ὀκνεῖν φόβον ἢ
</p>
</div3>
<div3 type="section" n="3">
<p>κίνδυνον εὐδοκιμῶν. οὗτος δʼ ἐτάχθη μὲν ἡγεῖσθαι 
τῶν κατὰ μέσην ἀγωνιζομένων τὴν φάλαγγα καὶ τοὺς
ἀντιτεταγμένους ἐνίκα, βουληθεὶς δὲ καὶ τὰ κέρατα
τῶν Σαβίνων μοχθοῦντα ἤδη καὶ ἐξωθούμενα εἰς τὸ
ἴσον καταστῆσαι, παρακελευσάμενος τοῖς ἀμφʼ αὑτὸν
ἐδίωκε τοὺς φεύγοντας τῶν πολεμίων ἐσκεδασμένους 
καὶ μέχρι τῶν πυλῶν αὐτοὺς ἤλασεν, ὥστε
ἠναγκάσθη καταλιπὼν ἡμιτελῆ τὴν νίκην ὁ Ῥωμύλος
ἐπιστρέψαι τε καὶ ἐπὶ τὰ νικῶντα τῶν πολεμίων
ὤσασθαι μέρη.
</p>
</div3>
<div3 type="section" n="4">
<p>τὸ μὲν δὴ κάμνον τῶν Σαβίνων 
μέρος ἐν τῷ ἴσῳ πάλιν ἦν ἀπελθούσης τῆς μετὰ Ῥωμύλου 
δυνάμεως, ὁ δὲ κίνδυνος ἅπας περὶ τὸν Κούρτιον
<pb id="v.1p.214"/>
καὶ τοὺς σὺν ἐκείνῳ νικῶντας ἐγεγόνει. χρόνον
μὲν οὖν τινα οἱ Σαβῖνοι δεξάμενοι τοὺς Ῥωμαίους
<milestone unit="reiskpage" n="325"/>
λαμπρῶς ἠγωνίσαντο, ἔπειτα πολλῶν ἐπʼ αὐτοὺς
συνιόντων ἐνέκλινάν τε καὶ διέσωζον ἑαυτοὺς ἐπὶ τὸν
χάρακα, πολλὴν τοῦ Κουρτίου παρέχοντος αὐτοῖς εἰς
τὸ μὴ διώκεσθαι τεταραγμένως, ἀλλὰ βάδην ἀποχωρεῖν
ἀσφάλειαν.
</p>
</div3>
<div3 type="section" n="5">
<p>αὐτὸς γὰρ εἱστήκει μαχόμενος καὶ
τὸν Ῥωμύλον ἐπιόντα ἐδέχετο, γίνεταί τε τῶν ἡγεμόνων
αὐτῶν συμπεσόντων ἀλλήλοις μέγας καὶ καλὸς
ἀγών. ἔξαιμος δὲ ὢν ἤδη καὶ καταβελὴς ὁ Κούρτιος
ὑπῄει κατʼ ὀλίγον, καὶ αὐτὸν ἐκ τῶν κατόπιν ὑπεδέχετο
λίμνη βαθεῖα, ἣν περιελθεῖν μὲν χαλεπὸν ἦν
περικεχυμένων πανταχόθεν τῶν πολεμίων, διελθεῖν
δὲ ὑπό τε ἰλύος πλήθους, ἣν τὰ πέριξ τέλματα εἶχε,
καὶ βάθους ὕδατος τοῦ κατὰ μέσην αὐτὴν συνεστῶτος
ἄπορον.
</p>
</div3>
<div3 type="section" n="6">
<p>ταύτῃ πλησιάσας ἔρριψεν ἑαυτὸν εἰς τὸ νᾶμα
σὺν τοῖς ὅπλοις, καὶ ὁ Ῥωμύλος ὡς αὐτίκα δὴ τοῦ
ἀνδρὸς ἐν τῇ λίμνῃ διαφθαρησομένου ʽκαὶ ἅμα
ἀδύνατον ἦν κατὰ τέλματός τε αὐτὸν καὶ διʼ ὕδατος
πολλοῦ διώκεινʼ ἐπὶ τοὺς ἄλλους Σαβίνους τρέπεται·
<milestone unit="reiskpage" n="326"/>
ὁ δὲ Κούρτιος πολλὰ μοχθήσας σὺν χρόνῳ σώζεταί τε
ἐκ τῆς λίμνης τὰ ὅπλα ἔχων καὶ εἰς τὸν χάρακα ἀπάγεται.
οὗτος ὁ τόπος ἀνακέχωσται μὲν ἤδη, καλεῖται
δʼ ἐξ ἐκείνου τοῦ πάθους Κούρτιος λάκκος ἐν μέσῳ
μάλιστα ὢν τῆς Ῥωμαίων ἀγορᾶς.
</p>
</div3>
</div2>
<div2 type="chapter" n="43">
<div3 type="section" n="1">
<p>
Ῥωμύλος δὲ τοὺς ἄλλους διώκων ἐγγὺς
<pb id="v.1p.215"/>
γενόμενος τοῦ Καπιτωλίου καὶ πολλὰς ἐλπίδας
ἔχων αἱρήσειν τὸ φρούριον ἄλλοις τε πολλοῖς τραύμασι
καταπονηθεὶς καὶ δὴ καὶ λίθου πληγῇ ἐξαισίῳ
κατὰ κροτάφου ἐνεχθέντος ἐκ τῶν ἄνωθεν κακωθείς,
αἴρεταί τε πρὸς τῶν παρόντων ἡμιθανὴς καὶ εἰς τὸ
</p>
</div3>
<div3 type="section" n="2">
<p>τεῖχος ἀποφέρεται. τοῖς δὲ Ῥωμαίοις δέος ἐμπίπτει 
τὸν ἡγεμόνα οὐκέτι ὁρῶσι, καὶ τρέπεται τὸ δεξιὸν
κέρας εἰς φυγήν· οἱ δʼ ἐν τῷ εὐωνύμῳ ταχθέντες ἅμα
τῷ Λοκόμωνι τέως μὲν ἀντεῖχον ὑπὸ τοῦ ἡγεμόνος
ἀναθαρρρυνόμενοι, λαμπροτάτου τὰ πολέμια ἀνδρὸς 
καὶ πλεῖστα ἔργα κατὰ τοῦτον τὸν πόλεμον ἀποδειξαμένου·
ἐπεὶ δὲ κἀκεῖνος ἐλασθεὶς διὰ τῶν πλευρῶν
σαυνίῳ τῆς δυνάμεως ὑπολιπούσης ἔπεσεν οὐδʼ αὐτοὶ
<milestone unit="reiskpage" n="327"/>διέμειναν, φυγὴ δὲ μετὰ τοῦτο πάντων αὐτῶν
ἐγίνετο, καὶ οἱ Σαβῖνοι τεθαρρηκότες ἐδίωκον ἄχρι 
τῆς πόλεως.
</p>
</div3>
<div3 type="section" n="3">
<p>ἤδη δὲ πλησιάζοντες ταῖς πύλαις ἀπηλαύνοντο 
τῆς νεότητος ἐπεξελθούσης αὐτοῖς ἀκραιφνοῦς,
ᾗ τὰ τείχη φυλάττειν ὁ βασιλεὺς ἐπέτρεψε, καὶ τοῦ
Ῥωμύλου, ῥᾷον γὰρ ἤδη εἶχεν ἐκ τοῦ τραύματος, ἐκβοηθήσαντος
ὡς εἶχε τάχους, ἐγίνετό τε ἀγχίστροφος 
ἡ τοῦ ἀγῶνος τύχη καὶ πολλὴν ἔχουσα τὴν ἐπὶ θάτερα
μεταβολήν.
</p>
</div3>
<div3 type="section" n="4">
<p>οἱ μέν γε φεύγοντες ὡς τὸν ἡγεμόνα ἐκ 
τοῦ ἀπροσδοκήτου φανέντα εἶδον ἀναλαβόντες ἑαυτοὺς
ἐκ τοῦ προτέρου δέους εἰς τάξιν καθίσταντο
καὶ οὐκέτι ἀνεβάλλοντο μὴ οὐχ ὁμόσε τοῖς ἐχθροῖς 
<pb id="v.1p.216"/>
χωρεῖν· οἱ δὲ τέως κατείργοντες αὐτοὺς καὶ μηδεμίαν
οἰόμενοι μηχανὴν εἶναι τὸ μὴ οὐ κατὰ κράτος αὐτὴν
<milestone unit="reiskpage" n="328"/>
τὴν πόλιν ἁλῶναι, ἐπειδὴ τὸ αἰφνίδιόν τε καὶ παράδοξον
ἐθεάσαντο τῆς μεταβολῆς, περὶ σωτηρίας αὐτοὶ
τῆς ἑαυτῶν ἐσκόπουν. ἦν δὲ αὐτοῖς <add>οὐκ</add> εὐπετὴς ἡ
πρὸς τὸν χάρακα ἀναχώρησις καθʼ ὑψηλοῦ τε χωρίου
καὶ διὰ κοίλης ὁδοῦ διωκομένοις, καὶ <del>ὁ</del> πολὺς αὐτῶν
φόνος ἐν ταύτῃ γίνεται τῇ τροπῇ.
</p>
</div3>
<div3 type="section" n="5">
<p>ἐκείνην μὲν οὖν
τὴν ἡμέραν οὕτως ἀγχωμάλως ἀγωνισάμενοι καὶ εἰς
τύχας παραλόγους ἀμφότεροι καταστάντες ἡλίου περὶ
καταφορὰν ὄντος ἤδη διεκρίθησαν.
</p>
</div3>
</div2>
<div2 type="chapter" n="44">
<div3 type="section" n="1">
<p>
ταῖς δʼ ἑξῆς ἡμέραις οἵ τε Σαβῖνοι
ἐν βουλῇ ἐγίνοντο πότερον ἀποίσουσιν ἐπʼ οἴκου τὰς
δυνάμεις, ὅσα δύνανται τῆς χώρας τῶν πολεμίων
κακώσαντες, ἢ προσμεταπέμπωνται στρατιὰν ἑτέραν
οἴκοθεν καὶ προσμένωσι λιπαροῦντες ἕως τὸ κάλλιστον
<milestone unit="reiskpage" n="329"/>
</p>
</div3>
<div3 type="section" n="2">
<p>ἐπιθήσουσι τῷ πολέμῳ τέλος. πονηρὸν δὲ
αὐτοῖς καὶ τὸ ἀπιέναι μετʼ αἰσχύνης τῆς ἀπράκτου
ἀναχωρήσεως ἐφαίνετο εἶναι καὶ τὸ μένειν οὐδενός
σφισι χωροῦντος κατʼ ἐλπίδα. συμβάσεως δὲ πέρι  <add>τὸ</add>
διαλέγεσθαι πρὸς τοὺς ἐχθρούς, ἥνπερ ἐδόκουν εἶναι
μόνην εὐπρεπῆ τοῦ πολέμου ἀπαλλαγήν, οὐχ ἑαυτοῖς
<pb id="v.1p.217"/>
</p>
</div3>
<div3 type="section" n="3">
<p>μᾶλλον ἢ Ῥωμαίοις ἁρμόττειν ὑπελάμβανον· Ῥωμαῖοι 
δὲ οὐδὲν ἧττον ἀλλὰ καὶ μᾶλλον τῶν Σαβίνων εἰς
πολλὴν ἀπορίαν ἐνέπιπτον ὅ τι χρήσαιντο τοῖς πράγμασιν.
οὔτε γὰρ ἀποδιδόναι τὰς γυναῖκας ἠξίουν
οὔτε κατέχειν· τῷ μὲν ἧτταν ὁμολογουμένην ἀκολουθεῖν 
οἰόμενοι καὶ ἀναγκαῖόν σφισιν ἐσόμενον πᾶν
ὅ τι ἂν ἄλλο ἐπιταχθῶσιν ὑπομένειν, τῷ δὲ πολλὰ
καὶ δεινὰ ἐπιδεῖν χωρας τε πορθουμένης καὶ νεότητος
τῆς κρατίστης ἀπολλυμένης· περὶ φιλίας τε εἰ διαλέγοιντο
πρὸς τοὺς Σαβίνους, οὐδενὸς ὑπελάμβανον 
τεύξεσθαι τῶν μετρίων διὰ πολλὰ μὲν καὶ ἄλλα,
μάλιστα δʼ ὅτι ταῖς αὐθαδείαις οὐ μετριότης γίνεται
<milestone unit="reiskpage" n="330"/>πρὸς τὸ ἀντίπαλον ἐπὶ θεραπείας τραπόμενον ἀλλὰ βαρύτης.
</p>
</div3>
</div2>
<div2 type="chapter" n="45">
<div3 type="section" n="1">
<p>
ἐν ᾧ δὲ ἀμφότεροι ταῦτα διαλογιζόμενοι 
καὶ οὔτε μάχης ἄρχειν τολμῶντες οὔτε περὶ
φιλίας διαλεγόμενοι παρεῖλκον τὸν χρόνον, αἱ Ῥωμαίων
γυναῖκες ὅσαι τοῦ Σαβίνων ἐτύγχανον οὖσαι
γένους, διʼ ἃς ὁ πόλεμος συνειστήκει, συνελθοῦσαι
δίχα τῶν ἀνδρῶν εἰς ἓν χωρίον καὶ λόγον ἑαυταῖς 
δοῦσαι γνώμην ἐποιήσαντο συμβατηρίων ἄρξαι πρὸς
ἀμφοτέρους αὐταὶ λόγων.
</p>
</div3>
<div3 type="section" n="2">
<p>ἡ δὲ τοῦτο εἰσηγησαμένη 
τὸ βούλευμα ταῖς γυναιξὶν Ἑρσιλία μὲν ἐκαλεῖτο,
γένους δʼ οὐκ ἀφανοῦς ἦν ἐν Σαβίνοις. ταύτην δʼ οἱ
μέν φασι γεγαμημένην ἤδη σὺν ταῖς ἄλλαις ἁρπασθῆναι 
<pb id="v.1p.218"/>
κόραις ὡς παρθένον, οἱ δὲ τὰ πιθανώτατα γράφοντες
ἑκοῦσαν ὑπομεῖναι λέγουσι μετὰ θυγατρός·
ἁρπασθῆναι γὰρ δὴ κἀκείνης θυγατέρα μονογενῆ.
<milestone unit="reiskpage" n="331"/>
</p>
</div3>
<div3 type="section" n="3">
<p>ὡς δὲ ταύτην ἔσχον τὴν γνώμην αἱ γυναῖκες ἧκον
ἐπὶ τὸ συνέδριον καὶ τυχοῦσαι λόγου μακρὰς ἐξέτειναν
δεήσεις, ἐπιτροπὴν ἀξιοῦσαι λαβεῖν τῆς πρὸς τοὺς
συγγενεῖς ἐξόδου, πολλὰς καὶ ἀγαθὰς ἐλπίδας ἔχειν
λέγουσαι περὶ τοῦ συνάξειν εἰς ἓν τὰ ἔθνη καὶ ποιήσειν
φιλίαν. ὡς δὲ ταῦτʼ ἤκουσαν οἱ συνεδρεύοντες
τῷ βασιλεῖ σφόδρα τε ἠγάσθησαν καὶ πόρον ὡς ἐν
ἀμηχάνοις πράγμασι τοῦτον ὑπέλαβον εἶναι μόνον.
</p>
</div3>
<div3 type="section" n="4">
<p>γίνεται δὴ μετὰ τοῦτο δόγμα τοιόνδε βουλῆς· ὅσαι
τοῦ Σαβίνων γένους ἦσαν ἔχουσαι τέκνα, ταύταις
ἐξουσίαν εἶναι καταλιπούσαις τὰ τέκνα παρὰ τοῖς ἀνδράσι
πρεσβεύειν ὡς τοὺς ὁμοεθνεῖς, ὅσαι δὲ πλειόνων
παίδων μητέρες ἦσαν ἐπάγεσθαι μοῖραν ἐξ αὐτῶν
ὁσηνδήτινα καὶ πράττειν ὅπως εἰς φιλίαν συνάξουσι
τὰ ἔθνη.
</p>
</div3>
<div3 type="section" n="5">
<p>μετὰ τοῦτο ἐξῄεσαν ἐσθῆτας ἔχουσαι
πενθίμους, τινὲς δὲ αὐτῶν καὶ τέκνα νήπια ἐπαγόμεναι.
ὡς δʼ εἰς τὸν χάρακα τῶν Σαβίνων προῆλθον
ὀδυρόμεναί τε καὶ προσπίπτουσαι τοῖς τῶν ἀπαντώντων
γόνασι πολὺν οἶκτον ἐκ τῶν ὁρώντων ἐκίνησαν,
</p>
</div3>
<div3 type="section" n="6">
<p>καὶ τὰ δάκρυα κατέχειν οὐδεὶς ἱκανὸς ἦν. συναχθέντος
<milestone unit="reiskpage" n="332"/>
δὲ αὐταῖς τοῦ συνεδρίου τῶν προβούλων καὶ κελεύσαντος
τοῦ βασιλέως ὑπὲρ ὧν ἥκουσι λέγειν ἡ τοῦ
<pb id="v.1p.219"/>
βουλεύματος ἄρξασα καὶ τὴν ἡγεμονίαν ἔχουσα τῆς
πρεσβείας Ἑρσιλία μακρὰν καὶ συμπαθῆ διεξῆλθε δέησιν,
ἀξιοῦσα χαρίσασθαι τὴν εἰρήνην ταῖς δεομέναις
ὑπὲρ τῶν ἀνδρῶν, διʼ ἃς ἐξενηνέχθαι τὸν πόλεμον
ἀπέφαινεν· ἐφʼ οἷς δὲ γενήσονται δικαίοις αἱ διαλύσεις, 
τοὺς ἡγεμόνας αὐτοὺς συνελθόντας ἐφʼ ἑαυτῶν
διομολογήσασθαι πρὸς τὸ κοινῇ συμφέρον ὁρῶντας.
</p>
</div3>
</div2>
<div2 type="chapter" n="46">
<div3 type="section" n="1">
<p>
τοιαῦτα εἰποῦσαι προὔπεσον ἅπασαι
τῶν τοῦ βασιλέως γονάτων ἅμα τοῖς τέκνοις καὶ διέμενον
ἐρριμμέναι, τέως ἀνέστησαν αὐτὰς ἐκ τῆς γῆς 
οἱ παρόντες ἅπαντα ποιήσειν τὰ μέτρια καὶ  <add>τὰ</add> δυνατὰ
ὑπισχνούμενοι. μεταστησάμενοι δὲ αὐτὰς ἐκ τοῦ
συνεδρίου καὶ βουλευσάμενοι καθʼ ἑαυτοὺς ἔκριναν
ποιεῖσθαι τὰς διαλλαγάς. καὶ γίνονται τοῖς ἔθνεσιν
ἐκεχειρίαι μὲν πρῶτον· ἔπειτα συνελθόντων τῶν βασιλέων
<milestone unit="reiskpage" n="333"/>συνθῆκαι περὶ φιλίας.
</p>
</div3>
<div3 type="section" n="2">
<p>ἦν δὲ τὰ συνομολογηθέντα 
τοῖς ἀνδράσι, περὶ ὧν τοὺς ὅρκους ἐποιήσαντο,
τοιάδε· βασιλέας μὲν εἶναι Ῥωμαίων Ῥωμύλον
καὶ Τάτιον ἰσοψήφους ὄντας καὶ τιμὰς καρπουμένους
τὰς ἴσας, καλεῖσθαι δὲ τὴν μὲν πόλιν ἐπὶ τοῦ κτίσαντος 
τὸ αὐτὸ φυλάττουσαν ὄνομα Ῥώμην, καὶ ἕνα ἕκαστον
τῶν ἐν αὐτῇ πολιτῶν Ῥωμαῖον, ὡς πρότερον, τοὺς
δὲ σύμπαντας ἐπὶ τῆς Τατίου πατρίδος κοινῇ περιλαμβανομένους
κλήσει Κυρίτας· πολιτεύειν δὲ τοὺς
βουλομένους Σαβίνων ἐν Ῥώμῃ ἱερά τε συνενεγκαμένους 
καὶ εἰς φυλὰς καὶ εἰς φράτρας ἐπιδοθέντας.
<pb id="v.1p.220"/>
</p>
</div3>
<div3 type="section" n="3">
<p>ταῦτα ὀμόσαντες καὶ βωμοὺς ἐπὶ τοῖς ὅρκοις ἱδρυσάμενοι
κατὰ μέσην μάλιστα τὴν καλουμένην ἱερὰν ὁδὸν
συνεκεράσθησαν ἀλλήλοις. καὶ οἱ μὲν ἄλλοι τὰς δυνάμεις
ἀναλαβόντες ἡγεμόνες ἀπῆγον ἐπʼ οἴκου, Τάτιος
δὲ ὁ βασιλεὺς καὶ σὺν αὐτῷ τρεῖς ἄνδρες οἴκων
τῶν διαφανεστάτων ὑπέμειναν ἐν Ῥώμῃ καὶ τιμὰς
ἔσχον, ἃς τὸ ἀπʼ αὐτῶν ἐκαρποῦτο γένος, Οὐόλοσσος
Οὐαλέριος καὶ Τάλλος Τυράννως ἐπίκλησιν καὶ τελευταῖος
Μέττιος Κούρτιος, ὁ τὴν λίμνην σὺν τοῖς ὅπλοις
<milestone unit="reiskpage" n="334"/>
διανηξάμενος, οἷς παρέμειναν ἑταῖροί τε καὶ συγγενεῖς
καὶ πελάται, τῶν ἐπιχωρίων ἀριθμὸν οὐκ ἐλάττους.
</p>
</div3>
</div2>
<div2 type="chapter" n="47">
<div3 type="section" n="1">
<p>
καταστάντων δὲ τῶν πραγμάτων
ἔδοξε τοῖς βασιλεῦσιν, ἐπειδὴ πολλὴν ἐπίδοσιν εἰς
ὄχλου πλῆθος ἡ πόλις εἰλήφει, διπλάσιον τοῦ προτέρου
ποιῆσαι τὸν τῶν πατρικίων ἀριθμὸν προσκαταλέξαντας
σὺν τοῖς ἐπιφανεστάτοις οἴκοις ἐκ τῶν
ὕστερον ἐποικησάντων ἴσους τοῖς προτέροις, νεωτέρους
οὓς ἐκάλεσαν πατρικίους· ἐξ ὧν ἑκατὸν ἄνδρας,
οὓς αἱ φρᾶτραι προεχειρίσαντο, τοῖς ἄρχαίοις
βουλευταῖς προσέγραψαν.
</p>
</div3>
<div3 type="section" n="2">
<p>περὶ μὲν οὖν τούτων ὀλίγου
δεῖν πάντες οἱ συγγράψαντες τὰς Ῥωμαϊκὰς ἱστορίας
συμπεφωνήκασιν, ὀλίγοι δέ τινες περὶ τοῦ πλήθους
<pb id="v.1p.221"/>
τῶν προσκαταγραφέντων βουλευτῶν διαφέρονται.
οὐ γὰρ ἑκατὸν ἀλλὰ πεντήκοντα τοὺς ἐπεισελθόντας
εἰς τὴν βουλὴν ἀποφαίνουσι γενέσθαι.
</p>
</div3>
<div3 type="section" n="3">
<p>περὶ 
δὲ τῶν τιμῶν, ἃς ταῖς γυναιξὶν οἱ βασιλεῖς ἀπέδοσαν,
<milestone unit="reiskpage" n="335"/>ὅτι συνήγαγον αὐτοὺς εἰς φιλίαν, οὐχ ἅπαντες Ῥωμαίων 
συγγραφεῖς συμφέρονται. τινὲς μὲν γὰρ αὐτῶν
γράφουσι τά τε ἄλλα πολλὰ καὶ μεγάλα δωρήσασθαι
ταῖς γυναιξὶ τοὺς ἡγεμόνας καὶ δὴ καὶ τὰς φράτρας
τριάκοντα οὔσας, ὥσπερ ἔφην, ἐπωνύμους τῶν γυναικῶν
ποιῆσαι· τοσαύτας γὰρ εἶναι γυναῖκας τὰς 
ἐπιπρεσβευσαμένας.
</p>
</div3>
<div3 type="section" n="4">
<p>Οὐάρρων δὲ Τερέντιος τοῦτʼ 
αὐτοῖς τὸ μέρος οὐχ ὁμολογεῖ παλαίτερον ἔτι λέγων
<del>ἐν</del> ταῖς κουρίαις τεθῆναι τὰ ὀνόματα ὑπὸ τοῦ Ῥωμύλου
κατὰ τὴν πρώτην τοῦ πλήθους διαίρεσιν τὰ
μὲν ἀπʼ ἀνδρῶν ληφθέντα ἡγεμόνων, τὰ δʼ ἀπὸ πάγων· 
τάς τʼ ἐπὶ τὴν πρεσβείαν ἐξελθούσας γυναῖκας
οὐ τριάκοντα εἶναί φησιν, ἀλλὰ πεντακοσίας τε καὶ
τριάκοντα τριῶν δεούσας οἴεταί τε οὐδʼ εἰκὸς εἶναι
τοσούτων γυναικῶν τιμὴν ἀφελομένους τοὺς βασιλεῖς
ὀλίγαις ἐξ αὐτῶν δοῦναι μόναις. ἀλλʼ ὑπὲρ μὲν τούτων
<milestone unit="reiskpage" n="336"/>οὔτε μηδένα ποιήσασθαι λόγον οὔτε πλείω γράφειν
τῶν ἱκανῶν ἐφαίνετό μοι.
</p>
</div3>
</div2>
<div2 type="chapter" n="48">
<div3 type="section" n="1">
<p>
περὶ δὲ τῆς Κυριτῶν πόλεως, ἐξ ἧς
οἱ περὶ τὸν Τάτιον ἦσαν ʽἀπαιτεῖ γὰρ ἡ διήγησις καὶ
περὶ τούτων, οἵτινές τε καὶ ὁπόθεν ἦσαν, εἰπεῖνʼ 
τοσαῦτα παρελάβομεν. ἐν τῇ Ῥεατίνων χώρᾳ καθʼ
<pb id="v.1p.222"/>
ὃν χρόνον Ἀβοριγῖνες αὐτὴν κατεῖχον παρθένος τις
ἐπιχωρία τοῦ πρώτου γένους εἰς ἱερὸν ἦλθεν Ἐνυαλίου
χορεύσουσα·
</p>
</div3>
<div3 type="section" n="2">
<p>τὸν δʼ Ἐνυάλιον οἱ Σαβῖνοι καὶ
παρʼ ἐκείνων οἱ Ῥωμαῖοι μαθόντες Κυρῖνον ὀνομάζουσιν,
οὐκ ἔχοντες εἰπεῖν τὸ ἀκριβὲς εἴτε Ἄρης ἐστὶν
εἴτε ἕτερός τις ὁμοίας Ἄρει τιμὰς ἔχων. οἱ μὲν γὰρ
ἐφʼ ἑνὸς οἴονται θεοῦ πολεμικῶν ἀγώνων ἡγεμόνος
ἑκάτερον τῶν ὀνομάτων κατηγορῆσθαι, οἱ δὲ κατὰ
</p>
</div3>
<div3 type="section" n="3">
<p>δύο τάττεσθαι δαιμόνων πολεμιστῶν τὰ ὀνόματα. ἐν
δὴ τοῦ θεοῦ τῷ τεμένει χορεύουσα ἡ παῖς ἔνθεος
ἄφνω γίνεται καὶ καταλιποῦσα τὸν χορὸν εἰς τὸν σηκὸν
εἰστρέχει τοῦ θεοῦ. ἔπειτα ἐγκύμων ἐκ τοῦ δαίμονος,
ὡς ἅπασιν ἐδόκει, γενομένη τίκτει παῖδα
Μόδιον ὄνομα, Φαβίδιον ἐπίκλησιν, ὃς ἀνδρωθεὶς
<milestone unit="reiskpage" n="337"/>
μορφήν τε οὐ κατʼ ἄνθρωπον ἀλλὰ δαιμόνιον ἴσχει,
καὶ τὰ πολέμια πάντων γίνεται λαμπρότατος· καὶ
αὐτὸν εἰσέρχεται πόθος οἰκίσαι πόλιν ἐφʼ ἑαυτοῦ.
</p>
</div3>
<div3 type="section" n="4">
<p>συναγαγὼν δὴ χεῖρα πολλὴν τῶν περὶ ἐκεῖνα τὰ
χωρία οἰκούντων ἐν ὀλίγῳ πάνυ χρόνῳ κτίζει τὰς
καλουμένας Κύρεις, ὡς μέν τινες ἱστοροῦσιν ἐπὶ τοῦ
δαίμονος, ἐξ οὗ γενέσθαι λόγος αὐτὸν εἶχε, τοὔνομα
τῇ πόλει θέμενος, ὡς δʼ ἕτεροι γράφουσιν ἐπὶ τῆς
αἰχμῆς· κύρεις γὰρ οἱ Σαβῖνοι τὰς αἰχμὰς καλοῦσιν.
ταῦτα μὲν οὖν Τερέντιος Οὐάρρων γράφει.
</p>
</div3>
</div2>
<div2 type="chapter" n="49">
<div3 type="section" n="1">
<p>
Ζηνόδοτος δʼ ὁ Τροιζήνιος συγγραφεὺς
Ὀμβρικοὺς ἔθνος αὐθιγενὲς ἱστορεῖ τὸ μὲν
<pb id="v.1p.223"/>
πρῶτον οἰκῆσαι περὶ τὴν καλουμένην Ῥεατίνην· ἐκεῖθεν
δὲ ὑπὸ Πελασγῶν ἐξελασθέντας εἰς ταύτην ἀφικέσθαι
τὴν γῆν ἔνθα νῦν οἰκοῦσι καὶ μεταβαλόντας
<milestone unit="reiskpage" n="338"/>ἅμα τῷ τόπῳ τοὔνομα Σαβίνους ἐξ Ὀμβρικῶν προσαγορευθῆναι.
</p>
</div3>
<div3 type="section" n="2">
<p>Κάτων δὲ Πόρκιος τὸ μὲν ὄνομα τῷ 
Σαβίνων ἔθνει τεθῆναί φησιν ἐπὶ Σάβου τοῦ Σάγκου
δαίμονος ἐπιχωρίου, τοῦτον δὲ τὸν Σάγκον ὑπό τινων
πίστιον καλεῖσθαι Δία. πρώτην δʼ αὐτῶν οἴκησιν
<milestone unit="reiskpage" n="339"/>ἀποφαίνει γενέσθαι κώμην τινὰ καλουμένην Τεστροῦναν
ἀγχοῦ πόλεως Ἀμιτέρνης κειμένην, ἐξ ἧς ὁρμηθέντας 
τότε Σαβίνους εἰς τὴν Ῥεατίνην ἐμβαλεῖν
Ἀβοριγίνων ἅμα  <add>Πελασγοῖς</add> κατοικούντων καὶ πόλιν
αὐτῶν τὴν ἐπιφανεστάτην Κοτυλίας πολέμῳ χειρωσαμένους
κατασχεῖν.
</p>
</div3>
<div3 type="section" n="3">
<p>ἐκ δὲ τῆς Ῥεατίνης ἀποικίας ἀποστείλαντας 
ἄλλας τε πόλεις κτίσαι πολλάς, ἐν αἷς 
οἰκεῖν ἀτειχίστοις, καὶ δὴ καὶ τὰς προσαγορευομένας
Κύρεις· χώραν δὲ κατασχεῖν τῆς μὲν Ἀδριανῆς
θαλάττης ἀπέχουσαν ἀμφὶ τοὺς ὀγδοήκοντα καὶ διακοσίους
σταδίους, τῆς δὲ Τυρρηνικῆς τετταράκοντα
πρὸς διακοσίοις· μῆκος δὲ αὐτῆς εἶναί φησιν ὀλίγῳ
</p>
</div3>
<div3 type="section" n="4">
<p>μεῖον σταδίων χιλίων. ἔστι δέ τις καὶ ἄλλος ὑπὲρ τῶν 
Σαβίνων ἐν ἱστορίαις ἐπιχωρίοις λεγόμενος λόγος, ὡς
Λακεδαιμονίων ἐποικησάντων αὐτοῖς καθʼ ὃν χρόνον
ἐπιτροπεύων Εὔνομον τὸν ἀδελφιδοῦν Λυκοῦργος
<pb id="v.1p.224"/>
ἔθετο τῇ Σπάρτῃ τοὺς νόμους. ἀχθομένους γάρ τινας
<milestone unit="reiskpage" n="340"/>
τῇ σκληρότητι τῆς νομοθεσίας καὶ διαστάντας ἀπὸ
τῶν ἑτέρων οἴχεσθαι τὸ παράπαν ἐκ τῆς πόλεως·
ἔπειτα διὰ πελάγους πολλοῦ φερομένους εὔξασθαι
τοῖς θεοῖς ʽπόθον γάρ τινα ὑπελθεῖν αὐτοὺς ὁποιασδήποτε
γῆσʼ εἰς ἣν ἂν ἔλθωσι πρώτην, ἐν ταύτῃ
</p>
</div3>
<div3 type="section" n="5">
<p>κατοικήσειν. καταχθέντας δὲ τῆς Ἰταλίας περὶ τὰ
καλούμενα Πωμεντῖνα πεδία τό τε χωρίον, ἐν ᾧ πρῶτον
ὡρμίσαντο, Φορωνίαν ἀπὸ τῆς πελαγίου φορήσεως
ὀνομάσαι καὶ θεᾶς ἱερὸν ἱδρύσασθαι Φορωνίας,
ᾗ τὰς εὐχὰς ἔθεντο· ἣν νῦν ἑνὸς ἀλλαγῇ γράμματος
Φερωνίαν καλοῦσιν. ἐκεῖθεν δʼ ὁρμηθέντας αὐτῶν
τινας συνοίκους τοῖς Σαβίνοις γενέσθαι· καὶ διὰ
τοῦτο πολλὰ τῶν νομίμων εἶναι Σαβίνων Λακωνικά,
μάλιστα δὲ τὸ φιλοπόλεμόν τε καὶ τὸ λιτοδίαιτον καὶ
παρὰ πάντα τὰ ἔργα τοῦ βίου σκληρόν. ὑπὲρ μὲν δὴ
τοῦ Σαβίνων γένους ταῦθʼ ἱκανά.
</p>
</div3>
</div2>
<div2 type="chapter" n="50">
<div3 type="section" n="1">
<p>
οἱ δὲ περὶ τὸν Ῥωμύλον καὶ Τάτιον τήν τε
πόλιν εὐθὺς ἐποίουν μείζονα προσθέντες ἑτέρους
αὐτῇ δύο λόφους, τόν τε Κυρίνιον κληθέντα καὶ τὸν
<milestone unit="reiskpage" n="341"/>
Καίλιον, καὶ διελόμενοι τὰς οἰκήσεις χωρὶς ἀλλήλων
δίαιταν ἐν τοῖς ἰδίοις ἑκάτεροι χωρίοις ἐποιοῦντο,
Ῥωμύλος μὲν τὸ Παλάτιον κατέχων καὶ τὸ Καίλιον
ὄρος· ἔστι δὲ τῷ Παλατίῳ προσεχές· Τάτιος δὲ τὸν
Καπιτωλῖνον, ὅνπερ ἐξ ἀρχῆς κατέσχε, καὶ τὸν Κυρίνιον
<pb id="v.1p.225"/>
</p>
</div3>
<div3 type="section" n="2">
<p>ὄχθον. τὸ δʼ ὑποκείμενον τῷ Καπιτωλίῳ πεδίον 
ἐκκόψαντες τὴν ἐν αὐτῷ πεφυκυῖαν ὕλην καὶ τῆς
λίμνης, ἣ δὴ διὰ τὸ κοῖλον εἶναι τὸ χωρίον ἐπλήθυε
τοῖς κατιοῦσιν ἐκ τῶν ὀρῶν νάμασι, τὰ πολλὰ χώσαντες
ἀγορὰν αὐτόθι κατεστήσαντο, ᾗ καὶ νῦν ἔτι 
χρώμενοι Ῥωμαῖοι διατελοῦσι, καὶ τὰς συνόδους ἐνταῦθα
ἐποιοῦντο ἐν Ἡφαίστου χρηματίζοντες ἱερῷ
</p>
</div3>
<div3 type="section" n="3">
<p>μικρὸν ἐπανεστηκότι τῆς ἀγορᾶς. ἱερά τε ἱδρύσαντο 
καὶ βωμοὺς καθιέρωσαν οἷς ηὔξαντο κατὰ τὰς μάχας
<milestone unit="reiskpage" n="342"/>θεοῖς, Ῥωμύλος μὲν ὀρθωσίῳ Διὶ παρὰ ταῖς καλουμέναις 
Μουγωνίσι πύλαις, αἳ φέρουσιν εἰς τὸ Παλάτιον
ἐκ τῆς ἱερᾶς ὁδοῦ, ὅτι τὴν στρατιὰν αὐτοῦ φυγοῦσαν
ἐποίησεν ὁ θεὸς ὑπακούσας ταῖς εὐχαῖς στῆναί
τε καὶ πρὸς ἀλκὴν τραπέσθαι· Τάτιος δὲ Ἡλίῳ τε καὶ
Σελήνῃ καὶ Κρόνῳ καὶ Ῥέᾳ, πρὸς δὲ τούτοις Ἑστίᾳ 
καὶ Ἡφαίστῳ καὶ Ἀρτέμιδι καὶ Ἐνυαλίῳ καὶ ἄλλοις
θεοῖς, ὧν χαλεπὸν ἐξειπεῖν Ἑλλάδι γλώττῃ τὰ ὀνόματα,
ἐν ἁπάσαις τε ταῖς κουρίαις Ἥρᾳ τραπέζας
ἔθετο κυριτίδι λεγομένῃ, αἳ καὶ εἰς τόδε χρόνου κεῖνται.
</p>
</div3>
<div3 type="section" n="4">
<p>ἔτη μὲν οὖν πέντε συνεβασίλευσαν ἀλλήλοις
<milestone unit="reiskpage" n="343"/>ὑπὲρ οὐδενὸς διαφερόμενοι χρήματος, ἐν οἷς κοινὴν
πρᾶξιν ἀπεδείξαντο τὴν ἐπὶ Καμερίνους στρατείαν.
λῃστήρια γὰρ ἐκπέμποντες οἱ Καμερῖνοι καὶ πολλὰ
τὴν χώραν αὐτῶν κακοῦντες οὐ συνέβαινον ἐπὶ δίκην
πολλάκις ὑπʼ αὐτῶν καλούμενοι· οὓς ἐκ παρατάξεώς 
τε νικήσαντες ʽἐχώρησαν γὰρ αὐτοῖς ὁμόσἐ καὶ
<pb id="v.1p.226"/>
μετὰ ταῦτα ἐκ τειχομαχίας κατὰ κράτος ἑλόντες ὅπλα
μὲν ἀφείλοντο καὶ χώρας ἐζημίωσαν τῇ τρίτῃ μερίδι·
ἣν <add>τοῖς σφετέροις διεῖλον. τῶν δὲ Καμεριναίων
τοὺς ἐποίκους</add> λυμαινομένων <del>τῇ τρίτῃ ἡμέρᾳ</del> ἐπεξελθόντες
</p>
</div3>
<div3 type="section" n="5">
<p>καὶ τρεψάμενοι αὐτούς, τὰ μὲν αὐτῶν ἅπαντα
τοῖς σφετέροις πολίταις διεῖλον, αὐτοὺς δὲ τοὺς ἀνθρώπους
ὁπόσοι ἐβούλοντο ἐν Ῥώμῃ κατοικεῖν εἴασαν.
ἐγένοντο δʼ ὡς τετρακισχίλιοι, οὓς ταῖς φράτραις
ἐπεμέρισαν, καὶ τὴν πόλιν αὐτῶν ἀποικίαν Ῥωμαίων
ἐποίησαν. ἦν δὲ Ἀλβανῶν ἀπόκτισις ἡ Καμερία
πολλοῖς χρόνοις ἀποσταλεῖσα πρότερον τῆς Ῥώμης·
τὸ δʼ ἀρχαῖον Ἀβοριγίνων οἴκησις ἐν τοῖς πάνυ ἐπιφανής.
</p>
</div3>
</div2>
<div2 type="chapter" n="51">
<div3 type="section" n="1">
<p>
ἐνιαυτῷ δὲ ἕκτῳ περιίσταται πάλιν εἰς ἕνα
Ῥωμύλον ἡ τῆς πόλεως ἀρχὴ Τατίου τελευτήσαντος
ἐξ ἐπιβουλῆς, ἣν συνέστησαν ἐπʼ αὐτῷ Λαουινιατῶν
<milestone unit="reiskpage" n="344"/>
οἱ κορυφαιότατοι συμφρονήσαντες ἀπὸ τοιαύτης
αἰτίας· τῶν ἑταίρων τινὲς τοῦ Τατίου λῃστήριον ἐξαγαγόντες
εἰς τὴν Λαουινιατῶν χώραν χρήματά τε αὐτῶν
ἥρπασαν πολλὰ καὶ βοσκημάτων ἀπήλασαν ἀγέλας,
τῶν δʼ ἐπιβοηθούντων οὓς μὲν ἀπέκτειναν, οὓς
δʼ ἐτραυμάτισαν.
</p>
</div3>
<div3 type="section" n="2">
<p>ἀφικομένης δὲ πρεσβείας παρὰ
τῶν ἠδικημένων καὶ τὰ δίκαια ἀπαιτούσης ὁ μὲν
Ῥωμύλος ἐδικαίωσε παραδοῦναι τοὺς δράσαντας τοῖς
<pb id="v.1p.227"/>
ἀδικηθεῖσιν ἀπάγειν, ὁ δὲ Τάτιος τῶν ἑταίρων περιεχόμενος
οὐκ ἠξίου πρὸ δίκης τινὰς ὑπʼ ἐχθρῶν
ἄγεσθαι καὶ ταῦτα πολίτας ὄντας ὑπὸ ξένων· δικάζεσθαι
δʼ αὐτοῖς ἐκέλευε τοὺς ἠδικῆσθαι λέγοντας
εἰς Ῥώμην ἀφικομένους.
</p>
</div3>
<div3 type="section" n="3">
<p>οἱ μὲν δὴ πρέσβεις οὐδὲν 
εὑρόμενοι τῶν δικαίων ἀγανακτοῦντες ἀπῄεσαν, ἀκολουθήσαντες
δʼ αὐτοῖς τῶν Σαβίνων τινὲς ὑπʼ ὀργῆς,
<milestone unit="reiskpage" n="345"/>ἐσκηνωμένοις παρὰ τὴν ὁδόν ʽἑσπέρα γὰρ αὐτοὺς
κατέλαβενʼ ἐπιτίθενται καθεύδουσι καὶ τά τε χρήματʼ
αὐτοὺς ἀφαιροῦνται καὶ ὁπόσους ἐν ταῖς κοίταις ἔτι 
κατέλαβον ἀποσφάττουσιν, ὅσοις δὲ ταχεῖα τῆς ἐπιβουλῆς
αὐτῶν αἴσθησις ἐγένετο καὶ τοῦ διαφυγεῖν
δύναμις εἰς τὴν πόλιν ἀφικνοῦνται. μετὰ τοῦτο ἔκ τε
Λαουινίου πρέσβεις ἀφικόμενοι καὶ ἐξ ἄλλων πόλεων
συχνῶν κατηγόρουν τῆς παρανομίας καὶ πόλεμον παρήγγελλον 
εἰ μὴ τεύξονται τῆς δίκης.
</p>
</div3>
</div2>
<div2 type="chapter" n="52">
<div3 type="section" n="1">
<p>
Ῥωμύλῳ μὲν οὖν δεινόν, ὥσπερ ἦν, τὸ περὶ
τοὺς πρεσβευτὰς ἐφαίνετο πάθος καὶ ταχείας ἀφοσιώσεως
δεόμενον, ὡς ἱεροῦ καταλυομένου νόμου. καὶ
οὐδὲν ἔτι διαμελλήσας, ὡς εἶδεν ὀλιγωροῦντα τὸν 
Τάτιον αὐτὸς συνέλαβε τοὺς ἐνόχους τῷ ἄγει καὶ
</p>
</div3>
<div3 type="section" n="2">
<p>δήσας παρέδωκε τοῖς πρεσβευταῖς ἀπάγειν. Τατίῳ δὲ 
θυμός τε εἰσέρχεται τῆς ὕβρεως, ἣν ὑπὸ τοῦ συνάρχοντος
ᾐτιᾶτο ὑβρίσθαι κατὰ τὴν παράδοσιν τῶν ἀνδρῶν,
καὶ οἶκτος τῶν ἀπαγομένων ʽἦν γὰρ καὶ συγγενής 
τις αὐτοῦ τῷ ἄγει ἔνοχοσʼ καὶ αὐτίκα τοὺς
στρατιώτας ἀναλαβὼν ἐβοήθει διὰ τάχους ἐν ὁδῷ
<pb id="v.1p.228"/>
τε ὄντας τοὺς πρέσβεις καταλαβὼν ἀφείλετο τοὺς
<milestone unit="reiskpage" n="346"/>
</p>
</div3>
<div3 type="section" n="3">
<p>ἀπαγομένους. χρόνου δὲ οὐ πολλοῦ διελθόντος, ὡς
μέν τινες φασιν, ἅμα Ῥωμύλῳ παραγενόμενος εἰς τὸ
Λαουίνιον ἕνεκα θυσίας, ἣν ἔδει τοῖς πατρῴοις θεοῖς
ὑπὲρ τῆς πόλεως θῦσαι τοὺς βασιλεῖς, συστάντων ἐπʼ
αὐτὸν τῶν ἑταίρων τε καὶ γένει προσηκόντων τοῖς
ἀνῃρημένοις πρέσβεσιν ἐπὶ τῶν βωμῶν ταῖς μαγειρικαῖς
σφαγίσι καὶ τοῖς βουπόροις ὀβελοῖς παιόμενος
ἀποθνήσκει.
</p>
</div3>
<div3 type="section" n="4">
<p>ὡς δʼ οἱ περὶ Λικίννιον γράφουσιν οὐ
μετὰ Ῥωμύλου παραγενόμενος οὐδὲ χάριν ἱερῶν,
ἀλλὰ μόνος ὡς πείσων τοὺς ἀδικηθέντας ἀφεῖναι τοῖς
δεδρακόσι τὴν ὀργήν, ἀγανακτήσαντος τοῦ πλήθους
ἐπὶ τῷ μὴ παραδίδοσθαί σφισι τοὺς ἄνδρας, ὡς ὅ τε
Ῥωμύλος ἐδικαίωσε καὶ ἡ τῶν Ῥωμαίων ἔκρινε βουλή,
καὶ τῶν προσηκόντων τοῖς τεθνεῶσι κατὰ πλῆθος
ὁρμησάντων ἐπʼ αὐτόν, ἀδύνατος ὢν ἔτι διαφυγεῖν
τὴν ἐκ χειρὸς δίκην καταλευσθεὶς ὑπʼ αὐτῶν ἀποθνήσκει.
</p>
</div3>
<div3 type="section" n="5">
<p>Τάτιος μὲν οὖν τοιαύτης τελευτῆς ἔτυχε
τρία μὲν ἔτη πολεμήσας Ῥωμύλῳ, πέντε δὲ συνάρξας,
<milestone unit="reiskpage" n="347"/>
θάπτεται δʼ εἰς Ῥώμην κομισθεὶς ἐντίμῳ ταφῇ καὶ
χοὰς αὐτῷ καθʼ ἕκαστον ἐνιαυτὸν ἡ πόλις ἐπιτελεῖ δημοσίᾳ.
</p>
</div3>
</div2>
<div2 type="chapter" n="53">
<div3 type="section" n="1">
<p>
Ῥωμύλος δὲ μόνος ἐπὶ τὴν ἀρχὴν τὸ δεύτερον
καταστὰς τό τε ἄγος ἀφοσιοῦται τὸ περὶ τοὺς
πρέσβεις γενόμενον προειπὼν τοῖς ἐργασαμένοις τὸ
μύσος ὕδατος εἴργεσθαι καὶ πυρός ʽἐπεφεύγεσαν γὰρ
<pb id="v.1p.229"/>
ἐκ τῆς πόλεως ἅπαντες ἅμα τῷ τὸν Τάτιον ἀποθανεῖνʼ
καὶ τῶν Λαουινιατῶν τοὺς συστάντας ἐπὶ τὸν
Τάτιον δικαστηρίῳ παραδοὺς ἐκδοθέντας ὑπὸ τῆς
πόλεως, ἐπειδὴ δικαιότερα ἐδόκουν λέγειν τὰ βίαια
τιμωρησάμενοι τοῖς βιαίοις, ἀπέλυσε τῆς αἰτίας.
</p>
</div3>
<div3 type="section" n="2">
<p>ταῦτα 
διαπραξάμενος ἐπὶ τὴν Φιδηναίων ἐστράτευσε πόλιν
ἀπὸ τετταράκοντα σταδίων τῆς Ῥώμης κειμένην, μεγάλην
τε καὶ πολυάνθρωπον οὖσαν τότε. ἀγομένης
γὰρ εἰς τὴν Ῥώμην ἀγορᾶς ἐν σκάφαις ποταμηγοῖς,
ἣν Κρουστομερῖνοι πιεζομένοις ὑπὸ λιμοῦ Ῥωμαίοις 
ἀπέστειλαν, ὠσάμενοι κατὰ πλῆθος ἐπὶ τὰς σκάφας
<milestone unit="reiskpage" n="348"/>οἱ Φιδηναῖοι τήν τε ἀγορὰν διήρπασαν καὶ τῶν ἀνθρώπων
τινὰς τῶν ἐπιβοηθούντων ἀπέκτειναν αἰτούμενοί
</p>
</div3>
<div3 type="section" n="3">
<p>τε δίκας οὐχ ὑπεῖχον. ἐφʼ οἷς ἀγανακτῶν 
ὁ Ῥωμύλος ἐνέβαλεν εἰς τὴν χώραν αὐτῶν πολλῇ 
στρατιᾷ καὶ γενόμενος ἀφθόνου λείας ἐγκρατὴς ἀπάγειν
μὲν παρεσκευάζετο τὴν δύναμιν, ἐπεξελθόντων
δὲ τῶν Φιδηναίων συνάπτει πρὸς αὐτοὺς μάχην.
καρτεροῦ δὲ ἀγῶνος γενομένου καὶ πολλῶν πεσόντων
ἀφʼ ἑκατέρων ἡσσηθέντες οἱ Φιδηναῖοι τρέπονται 
πρὸς φυγήν, ὁ δʼ ἐκ ποδὸς συνακολουθῶν αὐτοῖς
συνεισπίπτει τοῖς φεύγουσιν εἰς τὸ τεῖχος.
</p>
</div3>
<div3 type="section" n="4">
<p>ἁλούσης 
δὲ τῆς πόλεως ἐξ ἐφόδου τιμωρησάμενος ἐξ αὐτῶν
ὀλίγους καὶ φυλακὴν ἐν τῇ πόλει τριακοσίων ἀνδρῶν
καταλιπὼν τῆς τε χώρας μοῖραν ἀποτεμόμενος, ἣν 
τοῖς σφετέροις διεῖλεν, ἀποικίαν ἐποίησε Ῥωμαίων καὶ
<pb id="v.1p.230"/>
ταύτην τὴν πόλιν, ἦν δὲ Ἀλβανῶν ἀπόκτισις κατὰ
τὸν αὐτὸν οἰκισθεῖσα Νωμεντῷ τε καὶ Κρουστομερείᾳ
χρόνον τριῶν ἀδελφῶν τῆς ἀποικίας ἡγησαμένων,
ὧν ὁ πρεσβύτατος τὴν Φιδήνην ἔκτισεν.
</p>
</div3>
</div2>
<div2 type="chapter" n="54">
<div3 type="section" n="1">
<p>
μετὰ τοῦτον τὸν πόλεμον ἐπὶ Καμερίνους
<milestone unit="reiskpage" n="349"/>
ἐστράτευσεν ἐπιθεμένους τοῖς παρὰ σφίσιν ἐποίκοις,
καθʼ ὃν χρόνον ἔκαμνεν ἡ Ῥωμαίων πόλις ὑπὸ
νόσου λοιμικῆς· ᾗ δὴ μάλιστα ἐπαρθέντες οἱ Καμερῖνοι
καὶ νομίσαντες ἄρδην τὸ Ῥωμαίων διαφθαρήσεσθαι
γένος ὑπὸ τῆς συμφορᾶς τοὺς μὲν ἀπέκτειναν
τῶν ἐποίκων, τοὺς δʼ ἐξέβαλον.
</p>
</div3>
<div3 type="section" n="2">
<p>ἀνθʼ ὧν τιμωρούμενος
αὐτοὺς ὁ Ῥωμύλος, ἐπειδὴ τὸ δεύτερον ἐκράτησε
τῆς πόλεως, τοὺς μὲν αἰτίους τῆς ἀποστάσεως
ἀπέκτεινε, τοῖς δὲ στρατιώταις διαρπάσαι τὴν πόλιν
ἐφῆκε, τῆς τε χώρας τὴν ἡμίσειαν ἀποτεμόμενος ἔξω
τῆς πρότερον τοῖς κληρούχοις δοθείσης καὶ φρουρὰν
ἀξιόχρεων καταλιπών, ὡς μηδὲν ἔτι παρακινῆσαι τοὺς
ἔνδον, ἀπῆγε τὴν δύναμιν. ἐκ ταύτης τῆς στρατείας
καὶ δεύτερον θρίαμβον κατήγαγε καὶ ἀπὸ τῶν λαφύρων
τέθριππον χαλκοῦν ἀνέθηκε τῷ Ἡφαίστῳ καὶ
παρʼ αὐτῷ τὴν ἰδίαν ἀνέστησεν εἰκόνα ἐπιγράψας
Ἑλληνικοῖς γράμμασι τὰς ἑαυτοῦ πράξεις.
</p>
</div3>
<div3 type="section" n="3">
<p>τρίτος
<milestone unit="reiskpage" n="350"/>
αὐτῷ συνέστη πόλεμος πρὸς ἔθνους Τυρρηνικοῦ τὴν
μεγίστην ἰσχὺν ἔχουσαν τότε πόλιν, ἣ καλεῖται μὲν
Οὐιοί, ἀπέχει δὲ τῆς Ῥώμης ἀμφὶ τοὺς ἑκατὸν σταδίους,
<pb id="v.1p.231"/>
κεῖται δʼ ἐφʼ ὑψηλοῦ σκοπέλου καὶ περιρρῶγος
μέγεθος ἔχουσα ὅσον Ἀθῆναι. ἐποιήσαντο δʼ οἱ
Οὐιεντανοὶ τοῦ πολέμου πρόφασιν τὴν τῆς Φιδήνης
ἅλωσιν καὶ πρέσβεις ἀποστείλαντες ἐκέλευον Ῥωμαίοις
ἐξάγειν ἐκ τῆς πόλεως τὴν φρουρὰν καὶ τὴν 
χώραν, ἣν κατεῖχον ἀφελόμενοι τοὺς Φιδηναίους,
ἀποδιδόναι τοῖς ἐξ ἀρχῆς κυρίοις. ὡς δʼ οὐκ ἔπειθον
ἐλάσαντες πολλῇ στρατιᾷ πλησίον τῆς Φιδήνης ἐν
ἀπόπτῳ τίθενται τὸν χάρακα.
</p>
</div3>
<div3 type="section" n="4">
<p>προεγνωκὼς δὲ αὐτῶν 
τὴν ἔξοδον ὁ Ῥωμύλος ἐξεληλύθει τὴν κρατίστην 
δύναμιν ἔχων καὶ ἦν ἐν τῇ πόλει τῶν Φιδηναίων
<milestone unit="reiskpage" n="351"/>εὐτρεπής. ἐπεὶ δʼ ἕτοιμα τὰ πρὸς τὸν ἀγῶνα ἦν, ἀμφότεροι
προελθόντες εἰς τὸ πεδίον ἐμάχοντο καὶ διέμειναν
ἄχρι πολλῆς ὥρας ἐκθύμως ἀγωνιζόμενοι, τέως
ἡ νὺξ ἐπιλαβοῦσα διέκρινεν αὐτοὺς ἴσους κατὰ τὸν 
ἀγῶνα γενομένους. καὶ ταύτην μὲν τὴν μάχην οὕτως ἠγωνίσαντο·
</p>
</div3>
</div2>
<div2 type="chapter" n="55">
<div3 type="section" n="1">
<p>
ἑτέρας δὲ μάχης μετʼ οὐ πολὺ γενομένης,
ἐνίκων οἱ Ῥωμαῖοι σοφίᾳ τοῦ ἡγεμόνος ὄρος τι καταλαβομένου
νύκτωρ οὐ πολὺν τοῦ στρατοπέδου τῶν 
πολεμίων τόπον ἀπέχον καὶ λοχίσαντος ἐν αὐτῷ τὴν
ἀκμαιοτάτην τῶν ὕστερον ἀφικομένων ἐκ τῆς πόλεως
ἱππέων τε καὶ πεζῶν δύναμιν.
</p>
</div3>
<div3 type="section" n="2">
<p>συνελθόντων δʼ εἰς 
τὸ πεδίον ἀμφοτέρων καὶ τὸν αὐτὸν ἀγωνιζομένων
τρόπον, ἐπειδὴ τὸ σύνθημα ὁ Ῥωμύλος ἦρε τοῖς ἐπὶ 
τοῦ ὄρους, ἀλαλάξαντες οἱ λοχῶντες ἔθεον ἐπὶ τοὺς
<pb id="v.1p.232"/>
Οὐιεντανοὺς ἐκ τῶν κατόπιν καὶ προσπεσόντες ἀνθρώποις
μεμοχθηκόσιν αὐτοὶ ἀκμῆτες ὄντες οὐ σὺν
πολλῷ τρέπουσι χρόνῳ. τῶν δʼ ὀλίγοι μέν τινες
ἀποθνήσκουσι κατὰ τὴν μάχην, οἱ δὲ πλείους εἰς τὸν
Τέβεριν ποταμόν ʽῥεῖ δὲ παρὰ τὴν Φιδήνηνʼ ῥίψαντες
<milestone unit="reiskpage" n="352"/>
ἑαυτούς, ὡς διανηξόμενοι τὸ ῥεῦμα, διεφθάρησαν.
τραυματίαι γὰρ ὄντες καὶ βαρεῖς ὑπὸ κόπου
ἀδύνατοι ἐγένοντο διανήξασθαι· οἱ δὲ καὶ ἀπειρίᾳ
τοῦ νεῖν, οὐ προϊδόντες, ὑπὸ τοῦ δεινοῦ τὴν γνώμην
 ἐπιταραχθέντες ἐν ταῖς δίναις ἀπώλλυντο.
</p>
</div3>
<div3 type="section" n="3">
<p>εἰ μὲν
οὖν συνέγνωσαν ἑαυτοῖς Οὐιεντανοὶ κακῶς τὰ πρῶτα
βεβουλευμένοις καὶ τὸ λοιπὸν ἦγον ἡσυχίαν οὐδενὸς
ἂν ἔτι μείζονος ἀπέλαυσαν κακοῦ, νῦν δὲ ἀναμαχεῖσθαί
τε τὰ πρότερα σφάλματα ἐλπίσαντες καὶ εἰ μείζονι
παρασκευῇ ἐπιβάλοιεν, ῥᾳδίως ἐπικρατήσειν
οἰόμενοι τῷ πολέμῳ, πολλῇ στρατιᾷ τῇ τε ἐξ αὐτῆς
τῆς πόλεως καταγραφείσῃ καὶ  <add>τῇ</add> ἐκ τῶν ὁμοεθνῶν
κατὰ φιλίαν παραγενομένῃ τὸ δεύτερον ἐπὶ τοὺς Ῥωμαίους
ἐλαύνουσι·
</p>
</div3>
<div3 type="section" n="4">
<p>καὶ γίνεται πάλιν αὐτῶν μάχη καρτερὰ
τῆς Φιδήνης πλησίον, ἣν ἐνίκων Ῥωμαῖοι πολλοὺς
μὲν ἀποκτείναντες τῶν Οὐιεντανῶν, ἔτι δὲ πλείους
αἰχμαλώτους λαβόντες. ἑάλω δὲ καὶ ὁ χάραξ αὐτῶν
μεστὸς ὢν χρημάτων τε καὶ ὅπλων καὶ ἀνδραπόδων,
καὶ σκάφαι ποταμηγοὶ γέμουσαι πολλῆς ἀγορᾶς ἐλήφθησαν,
<milestone unit="reiskpage" n="353"/>
<pb id="v.1p.233"/>
ἐν αἷς ὁ τῶν αἰχμαλώτων ὄχλος εἰς τὴν Ῥώμην
κατήγετο διὰ τοῦ ποταμοῦ.
</p>
</div3>
<div3 type="section" n="5">
<p> οὗτος κατήχθη τρίτος
ὑπὸ Ῥωμύλου θρίαμβρος μακρῷ τῶν προτέρων ἐκπρεπέστερος.
καὶ μετʼ οὐ πολὺ Οὐιεντανῶν πρεσβείας
ἀφικομένης περὶ διαλύσεως τοῦ πολέμου καὶ συγγνώμην 
τῶν ἁμαρτημάτων ἀξιούσης λαβεῖν δίκας ὁ
Ῥωμύλος αὐτοῖς ἐπιτίθησι τάς2δε· χώραν τε παραδοῦναι
Ῥωμαίοις τὴν προσεχῆ τῷ Τεβέρει, τοὺς καλουμένους
Ἑπτὰ πάγους, καὶ τῶν ἁλῶν ἀποστῆναι τῶν
παρὰ ταῖς ἐκβολαῖς τοῦ ποταμοῦ, τοῦ δὲ μηδὲν ἔτι 
νεωτερίσαι τὸ πιστὸν παρασχεῖν ὅμηρα πεντήκοντα
ἀγογόντας.
</p>
</div3>
<div3 type="section" n="6">
<p>ὑπομεινάντων δὲ Οὐιεντανῶν ἅπαντα 
ταῦτα σπονδὰς ποιησάμενος πρὸς αὐτοὺς εἰς ἑκατὸν
ἔτη στήλαις ἐνεχάραξε τὰς ὁμολογίας. τῶν δʼ αἰχμαλώτων
τοὺς μὲν ἀπιέναι βουλομένους ἀφῆκεν ἄνευ 
λύτρων, τοὺς δʼ αὐτοῦ μένειν προαιρουμένους πολλῷ
<milestone unit="reiskpage" n="354"/>πλείους ὄντας τῶν ἑτέρων πολίτας ποιησάμενος ταῖς
φράτραις ἐπιδιεῖλε καὶ κλήρους αὐτοῖς προσένειμε
<del>τοὺς</del> ἐπὶ τάδε τοῦ Τεβέριος.
</p>
</div3>
</div2>
<div2 type="chapter" n="56">
<div3 type="section" n="1">
<p>
οὗτοι συνέστησαν οἱ πόλεμοι Ῥωμύλῳ λόγου 
καὶ μνήμης ἄξιοι. τοῦ δὲ μηδὲν ἔτι τῶν πλησίον
ἐθνῶν ὑπαγαγέσθαι ταχεῖα ἡ τελευτὴ τοῦ βίου συμβᾶσα
ἔτι ἀκμάζοντι αὐτῷ τὰ πολέμια πράττειν ἐν αἰτίᾳ
γενέσθαι ἔδοξε· περὶ ἧς πολλοὶ παραδέδονται λόγοι
καὶ διάφοροι.
</p>
</div3>
<div3 type="section" n="2">
<p>οἱ μὲν οὖν μυθωδέστερα τὰ περὶ αὐτοῦ 
ποιοῦντες ἐκκλησιάζοντά φασιν αὐτὸν ἐπὶ στρατοπέδου
<pb id="v.1p.234"/>
ζόφου κατασκήψαντος ἐξ αἰθρίας καὶ χειμῶνος
μεγάλου καταρραγέντος ἀφανῆ γενέσθαι καὶ πεπιστεύκασιν
ὑπὸ τοῦ πατρὸς Ἄρεος τὸν ἄνδρα ἀνηρπάσθαι·
</p>
</div3>
<div3 type="section" n="3">
<p>οἱ δὲ τὰ πιθανώτερα γράφοντες πρὸς τῶν ἰδίων
πολιτῶν λέγουσιν αὐτὸν ἀποθανεῖν. αἰτίαν δὲ τῆς
ἀναιρέσεως αὐτοῦ φέρουσι τήν τε ἄφεσιν τῶν ὁμήρων,
οὓς παρὰ Οὐιεντανῶν ἔλαβεν, ἄνευ κοινῆς
γνώμης γενομένην παρὰ τὸ εἰωθός, καὶ τὸ μηκέτι τὸν
αὐτὸν προσφέρεσθαι τρόπον τοῖς ἀρχαιοτάτοις πολίταις
καὶ τοῖς προσγράφοις, ἀλλὰ τοὺς μὲν ἐν τιμῇ
πλείονι ἄγειν, τῶν δʼ ἐπεισαχθέντων ὑπερορᾶν, τό
<milestone unit="reiskpage" n="355"/>
τε ὠμὸν αὐτοῦ τὸ περὶ τὰς τιμωρίας τῶν ἐξαμαρτανόντων
<del>καὶ αὔθαδες</del>, ʽῬωμαίων γάρ τινας ἐπὶ λῃστείᾳ
τῶν πλησιοχώρων κατηγορηθέντας οὔτε ἀφανεῖς ἄνδρας
οὔτε ὀλίγους ἐκέλευσεν ὦσαι κατὰ τοῦ κρημνοῦ
τὴν δίκην αὐτὸς μόνος δικάσασʼ μάλιστα δὲ ὅτι βαρὺς
ἤδη καὶ αὐθάδης εἶναι ἐδόκει καὶ τὴν ἀρχὴν οὐκέτι
βασιλικῶς ἀλλὰ τυραννικώτερον ἐξάγειν.
</p>
</div3>
<div3 type="section" n="4">
<p>διὰ ταύτας
δὴ λέγουσι τὰς αἰτίας συστάντας ἐπʼ αὐτῷ τοὺς πατρικίους
βουλεῦσαι τὸν φόνον, πρᾶξαι δὲ τὸ ἔργον ἐν
τῷ βουλευτηρίῳ καὶ διελόντας τὸ σῶμα κατὰ μέρη
χάριν τοῦ μὴ φανῆναι τὸν νεκρὸν ἐξελθεῖν κρύπτοντας
ὑπὸ ταῖς περιβολαῖς ὅσον ἕκαστος εἶχεν αὐτοῦ
</p>
</div3>
<div3 type="section" n="5">
<p>μέρος καὶ μετὰ τοῦτο γῇ κρύψαι κατὰ τὸ ἀφανές. οἱ
δʼ ἐκκλησιάζοντα μὲν αὐτόν φασιν ὑπὸ τῶν νεοπολιτῶν
Ῥωμαίων ἀναιρεθῆναι, ἐπιχειρῆσαι δʼ αὐτοὺς
<pb id="v.1p.235"/>
τῷ φόνῳ καθʼ ὃν χρόνον δηλαδὴ καὶ τὸ σκότος ἐγένετο
διασκεδασθέντος ἐκ τῆς ἐκκλησίας τοῦ δήμου καὶ
<milestone unit="reiskpage" n="356"/>μονωθέντος τῆς φυλακῆς τοῦ ἡγεμόνος. διὰ τοῦτο
γοῦν φασι τὴν ἡμέραν ἐν ᾗ τὸ πάθος ἐγένετο τῆς
τροπῆς τοῦ πλήθους ἐπώνυμον εἶναι καὶ μέχρι τῶν 
καθʼ ἡμᾶς χρόνων ὄχλου φυγὴν καλεῖσθαι.
</p>
</div3>
<div3 type="section" n="6">
<p>ἔοικε δʼ 
οὐ μικρὰν ἀφορμὴν παρέχειν τοῖς θεοποιοῦσι τὰ θνητὰ
καὶ εἰς οὐρανὸν ἀναβιβάζουσι τὰς ψυχὰς τῶν ἐπιφανῶν
τὰ συμβάντα ἐκ τοῦ θεοῦ περὶ τὴν σύγκρισιν
τοῦ ἀνδρὸς ἐκείνου καὶ τὴν διάκρισιν. ἔν τε γὰρ τῷ 
βιασμῷ τῆς μητρὸς αὐτοῦ εἴθʼ ὑπʼ ἀνθρώπων τινὸς
εἴθʼ ὑπὸ θεοῦ γενομένῳ τὸν ἥλιον ἐκλιπεῖν φασιν
ὅλον καὶ σκότος παντελῶς ὥσπερ ἐν νυκτὶ τὴν γῆν
κατασχεῖν ἔν τε τῇ τελευτῇ αὐτοῦ ταὐτὸ συμβῆναι
λέγουσι πάθος.
</p>
</div3>
<div3 type="section" n="7">
<p>ὁ μὲν δὴ κτίσας τὴν Ῥώμην καὶ πρῶτος 
ἀποδειχθεὶς ὑπʼ αὐτῆς βασιλεὺς Ῥωμύλος τοιαύτης
λέγεται τελευτῆς τυχεῖν, οὐδεμίαν ἐξ αὑτοῦ
γενεὰν καταλιπών, ἑπτὰ μὲν ἔτη καὶ τριάκοντα βασιλεύσας,
<milestone unit="reiskpage" n="357"/>πεντηκοστὸν δὲ καὶ πέμπτον ἔτος ἔχων ἀπὸ
γενεᾶς. νέος γὰρ δὴ παντάπασιν ἔτυχε τῆς ἡγεμονίας 
ὀκτωκαιδεκαέτης  <add>ὤν</add>, ὡς ἅπαντες ὁμολογοῦσιν οἱ τὰς
περὶ αὐτοῦ συγγράψαντες ἱστορίας.
</p>
</div3>
</div2>
<div2 type="chapter" n="57">
<div3 type="section" n="1">
<p>
τῷ δʼ ἑξῆς ἐνιαυτῷ βασιλεὺς μὲν οὐδεὶς
ἀπεδείχθη Ῥωμαίων, ἀρχὴ δέ τις, ἣν καλοῦσι μεσοβασίλειον,
ἐπεμελεῖτο τῶν κοινῶν τοιόνδέ τινα τρόπον 
ἀποδεικνυμένη· τῶν πατρικίων οἱ καταγραφέντες
εἰς τὴν βουλὴν ὑπὸ Ῥωμύλου διακόσιοι τὸν ἀριθμὸν
<pb id="v.1p.236"/>
ὄντες, ὥσπερ ἔφην, διενεμήθησαν εἰς δεκάδας·
ἔπειτα διακληρωσάμενοι τοῖς λαλοῦσι δέκα πρώτοις
ἀπέδωκαν ἄρχειν τῆς πόλεως τὴν αὐτοκράτορα ἀρχήν.
</p>
</div3>
<div3 type="section" n="2">
<p>ἐκεῖνοι δʼ οὐχ ἅμα πάντες ἐβασίλευον, ἀλλʼ ἐκ
διαδοχῆς ἡμέρας πέντε ἕκαστος, ἐν αἷς τάς τε ῥάβδους
εἶχε καὶ τὰ λοιπὰ τῆς βασιλικῆς ἐξουσίας σύμβολα.
παρεδίδου δʼ ὁ πρῶτος ἄρξας τῷ δευτέρῳ τὴν ἡγεμονίαν
κἀκεῖνος τῷ τρίτῳ καὶ τοῦτʼ ἐγίνετο μέχρι τοῦ
τελευταίου. διεξελθούσης δὲ τοῖς πρώτοις δέκα <del>βασιλεῦσι</del>
τῆς πεντηκονθημέρου προθεσμίας ἕτεροι δέκα
τὴν ἀρχὴν παρελάμβανον καὶ παρʼ ἐκείνων αὖθις
ἄλλοι.
</p>
</div3>
<div3 type="section" n="3">
<p>ἐπεὶ δʼ ἔδοξε τῷ δήμῳ παῦσαι τὰς δεκαδαρχίας
<milestone unit="reiskpage" n="358"/>
ἀχθομένῳ ταῖς μεταβολαῖς τῶν ἐξουσιῶν διὰ τὸ μήτε
προαιρέσεις ἅπαντας ὁμοίας ἔχειν μήτε φύσεις, τότε
δὴ συγκαλέσαντες εἰς ἐκκλησίαν τὸ πλῆθος οἱ βουλευταὶ
κατὰ φυλάς τε καὶ φράτρας ἀπέδωκαν αὐτῷ
περὶ τοῦ κόσμου τῆς πολιτείας σκοπεῖν, εἴτε βασιλεῖ
βούλεται τὰ κοινὰ ἐπιτρέπειν εἴτε ἀρχαῖς ἐνιαυσίοις.
</p>
</div3>
<div3 type="section" n="4">
<p>οὐ μὴν ὅ γε δῆμος ἐφʼ ἑαυτῷ τὴν αἵρεσιν ἐποίησεν,
ἀλλʼ ἀπέδωκε τοῖς βουλευταῖς τὴν διάγνωσιν ὡς
ἀγαπήσων ὁποτέραν ἂν ἐκεῖνοι δοκιμάσωσι τῶν πολιτειῶν·
τοῖς δὲ βασιλικὴν μὲν ἐδόκει καταστήσασθαι
πολιτείαν ἅπασι, περὶ δὲ τοῦ μέλλοντος ἄρξειν στάσις
ἐνέπιπτεν ἐξ ὁποτέρας ἔσται τάξεως. οἱ μὲν γὰρ ἐκ
τῶν ἀρχαίων βουλευτῶν ᾤοντο δεῖν ἀποδειχθῆναι
τὸν ἐπιτροπεύσοντα τὴν πόλιν, οἱ δʼ ἐκ τῶν ὕστερον
ἐπεισαχθέντων, οὓς νεωτέρους ἐκάλουν.
<pb id="v.1p.237"/>
</p>
</div3>
</div2>
<div2 type="chapter" n="58">
<div3 type="section" n="1">
<p>
ἑλκομένης δʼ ἐπὶ πολὺ τῆς φιλονεικίας
τελευτῶντες ἐπὶ τούτῳ συνέβησαν τῷ δικαίῳ, ὥστε
δυεῖν θάτερον, ἢ τοὺς πρεσβυτέρους βουλευτὰς ἀποδεῖξαι
βασιλέα σφῶν μὲν αὐτῶν μηδένα, τῶν δʼ ἄλλων
ὃν ἂν ἐπιτηδειότατον εἶναι νομίσωσιν, ἢ τοὺς
<milestone unit="reiskpage" n="359"/>νεωτέρους τὸ αὐτὸ ποιῆσαι τοῦτο. δέχονται τὴν αἵρεσιν
οἱ πρεσβύτεροι καὶ πόλλʼ ἐπὶ σφῶν αὐτῶν βουλευσάμενοι
τάδʼ ἔγνωσαν· ἐπειδὴ τῆς ἡγεμονίας αὐτοὶ
κατὰ τὰς συνθήκας ἀπηλαύνοντο μηδὲ τῶν ἐπεισελθόντων
βουλευτῶν μηδενὶ προσθεῖναι τὴν ἀρχήν, ἀλλʼ 
ἐπακτόν τινα ἔξωθεν ἄνδρα καὶ μηδʼ ὁποτέροις προσθησόμενον,
ὡς ἂν μάλιστα ἐξαιρεθείη τὸ στασιάζον,
</p>
</div3>
<div3 type="section" n="2">
<p>ἐξευρόντες ἀποδεῖξαι βασιλέα. ταῦτα βουλευσάμενοι 
προὐχειρίσαντο ἄνδρα γένους μὲν τοῦ Σαβίνων, υἱὸν
δὲ Πομπιλίου Πόμπωνος ἀνδρὸς ἐπιφανοῦς <del>κατʼ</del> ὄνομα 
Νόμαν, <del>χρὴ δὲ τὴν δευτέραν συλλαβὴν ἐκτείνοντας
βαρυτονεῖν</del> ἡλικίας τε τῆς φρονιμωτάτης ὄντα, τετταρακονταετίας
γὰρ οὐ πολὺ ἀπεῖχε, καὶ ἀξιώσει μορφῆς
βασιλικόν.
</p>
</div3>
<div3 type="section" n="3">
<p>ἦν δὲ αὐτοῦ καὶ κλέος μέγιστον οὐ
<milestone unit="reiskpage" n="360"/>παρὰ Κυρίταις μόνον, ἀλλὰ καὶ παρὰ τοῖς περιοίκοις 
ἐπὶ σοφίᾳ. ὡς δὲ τοῦτʼ ἔδοξεν αὐτοῖς συγκαλοῦσι τὸ
πλῆθος εἰς ἐκκλησίαν, καὶ παρελθὼν ἐξ αὐτῶν ὁ τότε
μεσοβασιλεὺς εἶπεν, ὅτι κοινῇ δόξαν ἅπασι τοῖς βουλευταῖς
βασιλικὴν καταστήσασθαι πολιτείαν, κύριος
<pb id="v.1p.238"/>
γεγονὼς αὐτὸς  <add>τῆς</add> διαγνώσεως τοῦ παραληψομένου
τὴν ἀρχὴν βασιλέα τῆς πόλεως αἱρεῖται Νόμαν Πομπίλιον.
καὶ μετὰ τοῦτο πρεσβευτὰς ἀποδείξας ἐκ τῶν
πατρικίων ἀπέστειλε τοὺς παραληψομένους τὸν ἄνδρα
ἐπὶ τὴν ἀρχὴν ἐνιαυτῷ τρίτῳ τῆς ἑκκαιδεκάτης ὀλυμπιάδος,
ἣν ἐνίκα στάδιον Πυθαγόρας Λάκων.
</p>
</div3>
</div2>
<div2 type="chapter" n="59">
<div3 type="section" n="1">
<p>
μέχρι μὲν δὴ τούτων οὐδὲν ἀντειπεῖν
ἔχω πρὸς τοὺς ἐκδεδωκότας τὴν περὶ τὸν ἄνδρα τοῦτον
ἱστορίαν, ἐν δὲ τοῖς ἑξῆς ἀπορῶ τί ποτε χρὴ λέγειν.
πολλοὶ μὲν γάρ <add>εἰσιν</add> οἱ γράψαντες ὅτι Πυθαγόρου
μαθητὴς ὁ Νόμας ἐγένετο καὶ καθʼ ὃν χρόνον
ὑπὸ τῆς Ῥωμαίων πόλεως ἀπεδείχθη βασιλεὺς φιλοσοφῶν
ἐν Κρότωνι διέτριβεν, ὁ δὲ χρόνος τῆς Πυθαγόρου
ἡλικίας μάχεται πρὸς τὸν λόγον.
</p>
</div3>
<div3 type="section" n="2">
<p>οὐ γὰρ ὀλίγοις
ἔτεσιν, ἀλλὰ καὶ τέτταρσι γενεαῖς ὅλαις ὕστερος
ἐγένετο Πυθαγόρας Νόμα, ὡς ἐκ τῶν κοινῶν παρειλήφαμεν
<milestone unit="reiskpage" n="361"/>
ἱστοριῶν. ὁ μὲν γὰρ ἐπὶ τῆς ἑκκαιδεκάτης
ὀλυμπιάδος μεσούσης τὴν Ῥωμαίων βασιλείαν παρέλαβε,
Πυθαγόρας δὲ μετὰ τὴν πεντηκοστὴν ὀλυμπιάδα
 διέτριψεν ἐν Ἰταλίᾳ.
</p>
</div3>
<div3 type="section" n="3">
<p>τούτου δʼ ἔτι μεῖζον ἔχω τεκμήριον
εἰπεῖν ὑπὲρ τοῦ μὴ συμφωνεῖν τοὺς χρόνους
ταῖς παραδεδομέναις ὑπὲρ τοῦ ἀνδρὸς ἱστορίαις, ὅτι
καθʼ ὃν χρόνον ὁ Νόμας ἐπὶ τὴν βασιλείαν ἐκαλεῖτο
ὑπὸ Ῥωμαίων οὔπω πόλις ἦν ἡ Κρότων· τέτταρσι γὰρ
ὅλοις ὕστερον ἔτεσιν ἢ Νόμαν ἄρξαι Ῥωμαίων Μύσκελος
αὐτὴν ἔκτισεν ἐνιαυτῷ τρίτῳ τῆς ἑπτακαιδεκάτης
<pb id="v.1p.239"/>
ὀλυμπιάδος. οὔτε δὴ Πυθαγόρᾳ τῷ Σαμίῳ
συμφιλοσοφῆσαι τῷ μετὰ τέτταρας ἀκμάσαντι γενεὰς
δυνατὸς ἦν τὸν Νόμαν οὔτʼ ἐν Κρότωνι διατρίβειν,
<milestone unit="reiskpage" n="362"/>ὅτʼ αὐτὸν ἐκάλουν ἐπὶ τὴν βασιλείαν Ῥωμαῖοι, τῇ
</p>
</div3>
<div3 type="section" n="4">
<p>μήπω τότʼ οὔσῃ πόλει. ἀλλʼ ἐοίκασιν οἱ τὰ ὑπὲρ αὐτοῦ 
γράψαντες, εἰ χρὴ δόξαν ἰδίαν ἀποφήνασθαι, δύο
ταῦτα λαβόντες ὁμολογούμενα, τήν τε Πυθαγόρου
διατριβὴν τὴν γενομένην ἐν Ἰταλίᾳ καὶ τὴν Νόμα
σοφίαν ʽὡμολόγηται γὰρ ὑπὸ πάντων ὁ ἀνὴρ γενέσθαι
σοφόσʼ ἐπισυνάψαι ταῦτα καὶ ποιῆσαι Πυθαγόρου 
μαθητὴν τὸν Νόμαν οὐκέτι τοὺς βίους αὐτῶν ἐξετάσαντες,
εἰ κατὰ τοὺς αὐτοὺς ἤκμασαν ἀμφότεροι χρόνους,
</p>
</div3>
<div3 type="section" n="5">
<p>ὅπερ ἐγὼ πεποίηκα νῦν· εἰ μή τις ἄρα Πυθαγόραν 
ἕτερον ὑποθήσεται πρὸ τοῦ Σαμίου γεγομέναι
παιδευτὴν σοφίας, ᾧ συνδιέτριψεν ὁ Νόμας. τοῦτο 
δʼ οὐκ οἶδʼ ὅπως ἂν ἀποδεῖξαι δύναιτο μηδενὸς τῶν
ἀξιολόγων μήτε Ῥωμαίου μήθʼ Ἕλληνος, ὅσα κἀμὲ
εἰδέναι, παραδεδωκότος ἐν ἱστορίᾳ. ἀλλὰ περὶ μὲν
τούτων ἅλις.
</p>
</div3>
</div2>
<div2 type="chapter" n="60">
<div3 type="section" n="1">
<p>
ὁ δὲ Νόμας ἀφικομένων ὡς αὐτὸν <del>τούτων</del> 
τῶν καλούντων ἐπὶ τὴν ἡγεμονίαν, τέως μὲν ἀντέλεγε
καὶ μέχρι πολλοῦ διέμεινεν ἀπομαχόμενος μὴ λαβεῖν
τὴν ἀρχήν, ὡς δὲ οἵ τε ἀδελφοὶ προσέκειντο λιπαροῦντες
καὶ τελευτῶν ὁ πατὴρ οὐκ ἠξίου τηλικαύτην
<milestone unit="reiskpage" n="363"/>τιμὴν διδομένην ἀπωθεῖσθαι, συνέγνω γενέσθαι βασιλεύς·
</p>
</div3>
<div3 type="section" n="2">
<p>τοῖς δὲ Ῥωμαίοις πυθομένοις ταῦτα παρὰ τῶν 
<pb id="v.1p.240"/>
πρεσβευτῶν, πρὶν ὄψει τὸν ἄνδρα ἰδεῖν πολὺς αὐτοῦ
παρέστη πόθος, ἱκανὸν ἡγουμένοις τεκμήριον εἶναι
τῆς σοφίας, εἰ τῶν ἄλλων ὑπὲρ τὸ μέτριον ἐκτετιμηκότων
βασιλείαν καὶ τὸν εὐδαίμονα βίον ἐν ταύτῃ
τιθεμένων μόνος ἐκεῖνος ὡς φαύλου τινὸς καὶ οὐκ
ἀξίου σπουδῆς πράγματος καταφρονεῖ, παραγενομένῳ
τε ὑπήντων ἔτι καθʼ ὁδὸν ὄντι σὺν ἐπαίνῳ
πολλῷ καὶ ἀσπασμοῖς καὶ ταῖς ἄλλαις τιμαῖς παραπέμποντες
εἰς τὴν πόλιν.
</p>
</div3>
<div3 type="section" n="3">
<p>ἐκκλησίας δὲ μετὰ τοῦτο
συναχθείσης, ἐν ᾗ διήνεγκαν ὑπὲρ αὐτοῦ τὰς ψήφους
αἱ φυλαὶ κατὰ φράτρας καὶ τῶν πατρικίων ἐπικυρωσάντων
τὰ δόξαντα τῷ πλήθει καὶ τελευταῖον ἔτι
τῶν ὀρνιθοσκόπων αἴσια τὰ παρὰ τοῦ δαιμονίου σημεῖα
ἀποφηνάντων παραλαμβάνει τὴν ἀρχήν.
</p>
</div3>
<div3 type="section" n="4">
<p>τοῦτον
τὸν ἄνδρα Ῥωμαῖοί φασι στρατείαν μηδεμίαν ποιήσασθαι,
θεοσεβῆ δὲ καὶ δίκαιον γενόμενον ἐν εἰρήνῃ
πάντα τὸν τῆς ἀρχῆς χρόνον διατελέσαι καὶ τὴν
πόλιν ἄριστα πολιτευομένην παρασχεῖν, λόγους τε
<milestone unit="reiskpage" n="364"/>
ὑπὲρ αὐτοῦ πολλοὺς καὶ θαυμαστοὺς λέγουσιν ἀναφέροντες
τὴν ἀνθρωπίνην σοφίαν εἰς θεῶν ὑποθήκας.
</p>
</div3>
<div3 type="section" n="5">
<p>νύμφην γάρ τινα μυθολογοῦσιν Ἠγερίαν φοιτᾶν
πρὸς αὐτὸν ἑκάστοτε διδάσκουσαν τὴν βασιλικὴν σοφίαν,
ἕτεροι δὲ οὐ νύμφην, ἀλλὰ τῶν Μουσῶν μίαν.
καὶ τοῦτό φασι γενέσθαι πᾶσι φανερόν. ἀπιστούντων
γὰρ, ὡς ἔοικε, τῶν ἀνθρώπων κατʼ ἀρχὰς καὶ πεπλάσθαι
νομιζόντων τὸν περὶ τῆς θεᾶς λόγον, βουλόμενον
<pb id="v.1p.241"/>
αὐτὸν ἐπιδείξασθαι τοῖς ἀπιστοῦσιν ἐναργές
τι μήνυμα τῆς πρὸς τὴν δαίμονα ὁμιλίας <del>καὶ</del> διδαχθέντα
ὑπʼ αὐτῆς ποιῆσαι τάδε·
</p>
</div3>
<div3 type="section" n="6">
<p>καλέσαντα Ῥωμαίων 
πολλοὺς καὶ ἀγαθοὺς εἰς τὴν οἰκίαν, ἐν ᾗ διαιτώμενος
ἐτύγχανεν, ἔπειτα δείξαντα τοῖς ἐλθοῦσι τὰ 
ἔνδον τῇ τε ἄλλῃ κατασκευῇ φαύλως κεχορηγημένα
καὶ δὴ καὶ τῶν εἰς ἑστίασιν ὀχλικὴν ἐπιτηδείων ἄπορα,
τότε μὲν ἀπαλλάττεσθαι κελεύειν, εἰς ἑσπέραν δὲ
</p>
</div3>
<div3 type="section" n="7">
<p>
<milestone unit="reiskpage" n="365"/>καλεῖν αὐτοὺς ἐπὶ τὸ δεῖπνον· παραγενομένοις δὲ 
κατὰ τὴν ἀποδειχθεῖσαν ὥραν ἐπιδεῖξαι στρωμνάς 
τε πολυτελεῖς καὶ τραπέζας ἐκπωμάτων γεμούσας πολλῶν
καὶ καλῶν ἑστίασίν τε αὐτοῖς παραθεῖναι κατακλιθεῖσιν
ἁπάσης ἐδωδῆς, ἣν οὐδʼ ἂν ἐκ πολλοῦ
πάνυ χρόνου παρασκευάσασθαί τινι τῶν τότε ἀνθρώπων
ῥᾴδιον ἦν. τοῖς δὲ Ῥωμαίοις κατάπληξίν τε πρὸς 
ἕκαστον τῶν ὁρωμένων ὑπελθεῖν καὶ δόξαν ἐξ ἐκείνου
τοῦ χρόνου παραστῆναι βέβαιον, ὅτι θεά τις αὐτῷ συνῆν.
</p>
</div3>
</div2>
<div2 type="chapter" n="61">
<div3 type="section" n="1">
<p>
οἱ δὲ τὰ μυθώδη πάντα περιαιροῦντες ἐκ
τῆς ἱστορίας πεπλάσθαι φασὶν ὑπὸ τοῦ Νόμα τὸν 
περὶ τῆς Ἠγερίας λόγον, ἵνα ῥᾷον αὐτῷ προσέχωσιν
οἱ τὰ θεῖα δεδιότες καὶ προθύμως δέχωνται τοὺς ὑπʼ
αὐτοῦ τιθεμένους νόμους, ὡς παρὰ θεῶν κομιζομένους.
</p>
</div3>
<div3 type="section" n="2">
<p>λαβεῖν δὲ αὐτὸν τὴν τούτων μίμησιν ἀποφαίνουσιν 
ἐκ τῶν Ἑλληνικῶν παραδειγμάτων ζηλωτὴν 
γενόμενον τῆς τε Μίνω τοῦ Κρητὸς καὶ τῆς Λυκούργου
τοῦ Λακεδαιμονίου σοφίας· ὧν ὁ μὲν ὁμιλητὴς
<pb id="v.1p.242"/>
ἔφη γενέσθαι τοῦ Διὸς καὶ φοιτῶν εἰς τὸ Δικταῖον
ὄρος, ἐν ᾧ τραφῆναι τὸν Δία μυθολογοῦσιν οἱ Κρῆτες
ὑπὸ τῶν Κουρήτων νεογνὸν ὄντα, κατέβαινεν
εἰς τὸ ἱερὸν ἄντρον καὶ τοὺς νόμους ἐκεῖ συντιθεὶς
<milestone unit="reiskpage" n="366"/>
ἐκόμιζεν, οὓς ἀπέφαινε παρὰ τοῦ Διὸς λαμβάνειν·
ὁ δὲ Λυκοῦργος εἰς Δελφοὺς ἀφικνούμενος ὑπὸ τοῦ
</p>
</div3>
<div3 type="section" n="3">
<p>Ἀπόλλωνος ἔφη διδάσκεσθαι τὴν νομοθεσίαν. τὸ μὲν
οὖν ἀκριβολογεῖσθαι περὶ τῶν μυθικῶν ἱστορημάτων
καὶ μάλιστα τῶν εἰς θεοὺς ἀναφερομένων μακρῶν
λόγων δεόμενον ὁρῶν ἐάσω, ἃ δέ μοι δοκοῦσιν ἀγαθὰ
Ῥωμαῖοι λαβεῖν ἐκ τῆς ἐκείνου τοῦ ἀνδρὸς ἀρχῆς, ὡς
ἐκ τῶν ἐπιχωρίων ἔμαθον ἱστοριῶν ἀφηγήσομαι, προειπὼν
ἐν οἵαις ἐτύγχανε ταραχαῖς τὰ πράγματα τῆς
πόλεως ὄντα, πρὶν ἐκεῖνον ἐπὶ τὴν βασιλείαν παρελθεῖν.
</p>
</div3>
</div2>
<div2 type="chapter" n="62">
<div3 type="section" n="1">
<p>
μετὰ τὴν Ῥωμύλου τελευτὴν ἡ βουλὴ
τῶν κοινῶν γενομένη κυρία καὶ χρόνον ἐνιαύσιον,
ὥσπερ ἔφην, κατασχοῦσα τὴν δυναστείαν διαφέρεσθαι
καὶ στασιάζειν αὐτὴ πρὸς ἑαυτὴν ἤρξατο περὶ
τοῦ πλείονός τε καὶ ἴσου. ὅσον μὲν γὰρ αὐτῆς μέρος
Ἀλβανῶν ἦν ἀπὸ τῶν ἅμα Ῥωμύλῳ τὴν ἀποικίαν
στειλάντων, γνώμης τε ἄρχειν ἠξίου καὶ τιμῶν
τὰς μεγίστας λαμβάνειν καὶ θεραπεύεσθαι πρὸς τῶν
<milestone unit="reiskpage" n="367"/>
</p>
</div3>
<div3 type="section" n="2">
<p>ἐπηλύδων· οἱ δʼ ὕστερον εἰς τοὺς πατρικίους καταγραφέντες
ἐκ τῶν ἐποίκων οὐδεμιᾶς ᾤοντο δεῖν ἀπελαύνεσθαι
τιμῆς οὐδὲ μειονεκτεῖν τῶν ἑτέρων, μάλιστα
δʼ ὅσοι τοῦ Σαβίνων ἐτύγχανον ὄντες γένους
καὶ κατὰ τὰς συνθήκας τὰς γενομένας Ῥωμύλῳ πρὸς
<pb id="v.1p.243"/>
Τάτιον ἐπὶ τοῖς ἴσοις <del>γενόμενοι</del> μετειληφέναι τῆς
πόλεως παρὰ τῶν ἀρχαίων οἰκητόρων καὶ τὴν αὐτὴν
χάριν ἐκείνοις αὐτοὶ δεδωκέναι  <add>ἐδόκουν</add>.
</p>
</div3>
<div3 type="section" n="3">
<p>ἅμα δὲ τῷ 
τὴν βουλὴν διαστῆναι καὶ τὸ τῶν πελατῶν πλῆθος
διχῇ μερισθὲν ἑκατέρᾳ συνέβαινε τῶν στάσεων. ἦν 
δέ τι τοῦ δημοτικοῦ μέρος οὐκ ὀλίγον ἐκ τῶν νεωστὶ
προσεληλυθότων τῇ πολιτείᾳ, ὃ διὰ τὸ μηδενὸς συνάρασθαι
τῷ Ῥωμύλῳ πολέμου παρημελημένον ὑπὸ
τοῦ ἡγεμόνος οὔτε γῆς εἰλήφει μοῖραν οὔτε ὠφελείας.
<milestone unit="reiskpage" n="368"/>τοῦτο ἀνέστιον καὶ πτωχὸν ἀλώμενον ἐχθρὸν ἐκ 
τοῦ ἀναγκαίου τοῖς κρείττοσιν ἦν καὶ νεωτερίζειν
ἑτοιμότατον.
</p>
</div3>
<div3 type="section" n="4">
<p>ἐν τοιούτῳ δὴ κλύδωνι τὰ πράγματα 
τῆς πόλεως σαλεύοντα ὁ Νόμας καταλαβών, πρῶτον
μὲν τοὺς ἀπόρους τῶν δημοτῶν ἀνέλαβε διανείμας
αὐτοῖς ἀφʼ ἧς Ῥωμύλος ἐκέκτητο χώρας καὶ ἀπὸ τῆς 
δημοσίας μοῖράν τινα ὀλίγην· ἔπειτα τοὺς πατρικίους
οὐδὲν μὲν ἀφελόμενος ὧν οἱ κτίσαντες τὴν πόλιν
εὕροντο, τοῖς δʼ ἐποίκοις ἑτέρας τινὰς ἀποδοὺς
τιμάς, ἔπαυσε διαφερομένους.
</p>
</div3>
<div3 type="section" n="5">
<p>ἁρμοσάμενος δὲ τὸ 
πλῆθος ἅπαν ὥσπερ ὄργανον πρὸς ἕνα τὸν τοῦ 
κοινῇ συμφέροντος λογισμὸν καὶ τῆς πόλεως τὸν
περίβολον αὐξήσας τῷ Κυρινείῳ λόφῳ ʽτέως γὰρ ἔτι
ἀτείχιστος ἦνʼ τότε τῶν ἄλλων πολιτευμάτων ἥπτετο
<pb id="v.1p.244"/>
δύο ταῦτα πραγματευόμενος, οἷς κοσμηθεῖσαν ὑπελάμβανεν
<del>ἂν</del> τὴν πόλιν εὐδαίμονα γενησεσθαι καὶ
μεγάλην· εὐσέβειαν μὲν πρῶτον, διδάσκων τοὺς ἀνθρώπους
ὅτι παντὸς ἀγαθοῦ θεοὶ δοτῆρές εἰσι τῇ
θνητῇ φύσει καὶ φύλακες, ἔπειτα δικαιοσύνην, διʼ ἣν καὶ τὰ παρὰ τῶν θεῶν ἀπέφαινεν ἀγαθὰ καλὰς
<milestone unit="reiskpage" n="369"/>
τὰς ἀπολαύσεις φέροντα τοῖς κτησαμένοις.
</p>
</div3>
</div2>
<div2 type="chapter" n="63">
<div3 type="section" n="1">
<p>
ἐξ ὧν δὲ διεπράξατο νόμων τε καὶ πολιτευμάτων
ἑκάτερον τούτων εἰς μεγάλην ἐπίδοσιν
προελθεῖν ἅπαντα μὲν οὐκ ἀξιῶ γράφειν, τὸ μῆκος
ὑφορώμενος τοῦ λόγου καὶ ἅμα οὐδʼ ἀναγκαίαν ὁρῶν
τὴν ἀναγραφὴν αὐτῶν Ἑλληνικαῖς ἱστορίαις, αὐτὰ δὲ
τὰ κυριώτατα καὶ φανερὰν δυνάμενα ποιῆσαι πᾶσαν
τὴν προαίρεσιν τοῦ ἀνδρὸς ἐπὶ κεφαλαίων ἐρῶ, τὴν
ἀρχὴν ἀπὸ τῆς περὶ τὰ θεῖα διακοσμήσεως ποιησάμενος.
</p>
</div3>
<div3 type="section" n="2">
<p>ὅσα μὲν οὖν ὑπὸ Ῥωμύλου ταχθέντα ἐν ἐθισμοῖς
τε καὶ νόμοις παρέλαβεν, ἀπὸ τοῦ κρατίστου
τετάχθαι πάντα ἡγησάμενος εἴα κατὰ χώραν μένειν,
ὅσα δʼ ὑπʼ ἐκείνου παραλελεῖφθαι ἐδόκει, ταῦτα
προσετίθει πολλὰ μὲν ἀποδεικνὺς τεμένη τοῖς μήπω
τιμῶν τυγχάνουσι θεοῖς, πολλοὺς δὲ βωμοὺς καὶ
ναοὺς ἱδρυόμενος ἑορτάς τε ἑκάστῳ αὐτῶν ἀπονέμων
καὶ τοὺς ἐπιμελησομένους αὐτῶν ἱερεῖς καθιστὰς
ἁγνείας τε καὶ θρησκείας καὶ καθαρμοὺς καὶ τὰς ἄλλας
θεραπείας καὶ τιμὰς πάνυ πολλὰς νομοθετῶν,
ὅσας οὔθʼ Ἑλληνὶς οὔτε βάρβαρος ἔχει πόλις οὐδʼ αἱ
</p>
</div3>
<div3 type="section" n="3">
<p>μέγιστον ἐπʼ εὐσεβείᾳ φρονοῦσαί ποτε· αὐτόν τε τὸν
<milestone unit="reiskpage" n="370"/>
Ῥωμύλον ὡς κρείττονα γενόμενον ἢ κατὰ τὴν θνητὴν
<pb id="v.1p.245"/>
φύσιν ἱεροῦ κατασκευῇ καὶ θυσίαις διετησίοις
ἔταξε Κυρῖνον ἐπονομαζόμενον γεραίρεσθαι. ἔτι γὰρ
ἀγνοούντων τὸν ἀφανισμὸν αὐτοῦ Ῥωμαίων εἴτε
κατὰ δαίμονος πρόνοιαν εἴτʼ ἐξ ἐπιβουλῆς ἀνθρωπίνης
ἐγένετο, παρελθών τις εἰς τὴν ἀγορὰν Ἰούλιος 
ὄνομα τῶν ἀπʼ Ἀσκανίου γεωργικὸς ἀνὴρ καὶ τὸν
βίον ἀνεπίληπτος, οἷος μηδὲν ἂν ψεύσασθαι κέρδους
ἕνεκα οἰκείου, ἔφη παραγιγνόμενος ἐξ ἀγροῦ Ῥωμύλον
ἰδεῖν ἀπιόντα ἐκ τῆς πόλεως ἔχοντα τὰ ὅπλα,
καὶ ἐπειδὴ ἐγγὺς ἐγένετο ἀκοῦσαι ταῦτα αὐτοῦ λέγοντος·
</p>
</div3>
<div3 type="section" n="4">
<p>Ἀγγέλλε Ῥωμαίοις Ἰούλιε τὰ παρʼ ἐμοῦ, ὅτι 
με ὁ λαχὼν ὅτʼ ἐγενόμην δαίμων εἰς θεοὺς ἄγεται
<milestone unit="reiskpage" n="371"/>τὸν θνητὸν ἐκπληρώσαντα αἰῶνα· εἰμὶ δὲ Κυρῖνος.
περιλαβὼν δὲ ἅπασαν τὴν περὶ τὰ θεῖα νομοθεσίαν
γραφαῖς διεῖλεν εἰς ὀκτὼ μοίρας, ὅσαι τῶν ἱερῶν 
ἦσαν αἱ συμμορίαι.
</p>
</div3>
</div2>
<div2 type="chapter" n="64">
<div3 type="section" n="1">
<p>
ἀπέδωκε δὲ μίαν μὲν ἱερουργιῶν διάταξιν
τοῖς τριάκοντα κουρίωσιν, οὓς ἔφην τὰ κοινὰ
</p>
</div3>
<div3 type="section" n="2">
<p>θύειν ὑπὲρ τῶν φρατριῶν ἱερά. τὴν δὲ δευτέραν 
τοῖς καλουμένοις ὑπὸ μὲν Ἑλλήνων στεφανηφόροις, 
ὑπὸ δὲ Ῥωμαίων φλάμοσιν, οὓς ἐπὶ τῆς φορήσεως
<milestone unit="reiskpage" n="372"/>τῶν πίλων τε καὶ στεμμάτων, ἃ καὶ νῦν ἔτι φοροῦσι
φλάμα καλοῦντες, οὕτω προσαγορεύουσι.
</p>
</div3>
<div3 type="section" n="3">
<p>τὴν δὲ τρίτην 
τοῖς ἡγεμόσι τῶν κελερίων, οὓς ἔφην ἱππεῖς
τε καὶ πεζοὺς στρατευομένους φύλακας ἀποδείκνυσθαι 
τῶν βασιλέων, καὶ γὰρ οὗτοι τεταγμένας τινὰς
<pb id="v.1p.246"/>
</p>
</div3>
<div3 type="section" n="4">
<p>ἱερουργίας ἐπετέλουν. τὴν δὲ τετάρτην τοῖς ἐξηγουμένοις
τὰ θεόπεμπτα σημεῖα καὶ διαιροῦσι τίνων ἐστὶ
μηνύματα πραγμάτων ἰδίᾳ τε καὶ δημοσίᾳ, οὓς ἀφʼ
ἑνὸς εἴδους τῶν θεωρημάτων τῆς τέχνης Ῥωμαῖοι
καλοῦσιν αὔγορας, ἡμεῖς δʼ ἂν εἴποιμεν οἰωνοπόλους,
<milestone unit="reiskpage" n="373"/>
ἁπάσης τῆς μαντικῆς παρʼ αὐτοῖς ὄντας ἐπιστήμονας
τῆς τε περὶ τὰ οὐράνια καὶ τὰ μετάρσια καὶ
</p>
</div3>
<div3 type="section" n="5">
<p>τὰ ἐπίγεια. τὴν δὲ πέμπτην ταῖς φυλαττούσαις τὸ
ἱερὸν πῦρ παρθένοις, αἳ καλοῦνται πρὸς αὐτῶν ἐπὶ
τῆς θεᾶς ἣν θεραπεύουσιν ἑστιάδες, αὐτὸς πρῶτος
ἱερὸν ἱδρυσάμενος Ῥωμαίοις Ἑστίας καὶ παρθένους
ἀποδείξας αὐτῇ θυηπόλους· ὑπὲρ ὧν ὀλίγα καὶ αὐτὰ
τἀναγκαιότατα τῆς ὑποθέσεως ἀπαιτούσης ἀναγκαῖον
εἰπεῖν. ἔστι γὰρ ἃ καὶ ζητήσεως ἠξίωται <del>καὶ</del> παρὰ
πολλοῖς τῶν Ῥωμαϊκῶν συγγραφέων κατὰ τὸν τόπον
τοῦτον, <del>ὑπὲρ</del> ὧν οἱ τὰς αἰτίας οὐκ ἐξητακότες ἐπιμελῶς
εἰκαιοτέρας ἐξήνεγκαν τὰς γραφάς.
</p>
</div3>
</div2>
<div2 type="chapter" n="65">
<div3 type="section" n="1">
<p>
τὴν γοῦν ἵδρυσιν τοῦ ἱεροῦ Ῥωμύλῳ
τινὲς ἀνατιθέασι τῶν ἀμηχάνων νομίζοντες εἶναι
πόλεως οἰκιζομένης ὑπʼ ἀνδρὸς ἐμπείρου μαντικῆς
μὴ κατασκευασθῆναι πρῶτον ἑστίαν κοινὴν τῆς πόλεως,
καὶ ταῦτα ἐν Ἄλβᾳ τοῦ κτίστου τραφέντος, ἐν
<milestone unit="reiskpage" n="374"/>
ᾗ παλαιὸν ἐξ οὗ τὸ τῆς θεᾶς ταύτης ἱερὸν ἱδρυμένον
ἦν, καὶ τῆς μητρὸς αὐτοῦ θυηπόλου γενομένης τῇ
<pb id="v.1p.247"/>
θεῷ· διαιρούμενοί τε διχῇ τὰ ἱερὰ καὶ τὰ μὲν αὐτῶν
κοινὰ ποιοῦντες καὶ πολιτικά, τὰ δὲ ἴδια καὶ
συγγενικά, διʼ ἄμφω ταῦτά φασι πολλὴν ἀνάγκην
εἶναι τῷ Ῥωμύλῳ ταύτην σέβειν τὴν θεόν.
</p>
</div3>
<div3 type="section" n="2">
<p>οὔτε γὰρ 
ἀναγκαιότερον ἀνθρώποις οὐδὲν εἶναι τῆς κοινῆς 
ἑστίας οὔτε τῷ Ῥωμύλῳ κατὰ διαδοχὴν γένους οὐδὲν
οἰκειότερον προγόνων μὲν ὑπάρχοντι τῶν ἐξ Ἰλίου
τὰ τῆς θεᾶς ἱερὰ μετενεγκαμένων, μητρὸς δὲ ἱερείας.
ἐοίκασι δʼ οἱ διὰ ταῦτα τὴν ἵδρυσιν τοῦ ἱεροῦ Ῥωμύλῳ
μᾶλλον ἀνατιθέντες ἢ Νόμᾳ, τὸ μὲν κοινὸν 
ὀρθῶς λέγειν, ὅτι πόλεως οἰκιζομένης ἑστίαν πρῶτον
ἔδει ἱδρυθῆναι καὶ ταῦτα ὑπʼ ἀνδρὸς οὐκ ἀπείρου
τῆς περὶ τὰ θεῖα σοφίας, τὰ δὲ κατὰ μέρος ὑπέρ τε
τῆς κατασκευῆς τοῦ νῦν ὄντος ἱεροῦ καὶ τῶν θεραπευουσῶν
τὴν θεὸν παρθένων ἠγνοηκέναι.
</p>
</div3>
<div3 type="section" n="3">
<p>οὔτε 
γὰρ τὸ χωρίον τοῦτο ἐν ᾧ τὸ ἱερὸν φυλάττεται πῦρ
Ῥωμύλος ἦν ὁ καθιερώσας τῇ θεῷ ʽμέγα δὲ τούτου
τεκμήριον ὅτι τῆς τετραγώνου καλουμένης Ῥώμης
<milestone unit="reiskpage" n="375"/>ἣν ἐκεῖνος ἐτείχισεν ἐκτός ἐστιν, ἑστίας δὲ κοινῆς
ἱερὸν ἐν τῷ κρατίστῳ μάλιστα καθιδρύονται τῆς πόλεως 
ἅπαντες, ἔξω δὲ τοῦ τείχους οὐδείσʼ οὔτε διὰ
παρθένων τὰς θεραπείας κατεστήσατο τῇ θεῷ μεμνημένος
ὡς ἐμοὶ δοκεῖ τοῦ περὶ τὴν μητέρα πάθους,
ᾗ συνέβη θεραπευούσῃ τὴν θεὸν τὴν παρθενίαν
ἀποβαλεῖν, ὡς οὐχ ἱκανὸς ἐσόμενος, ἐάν τινα 
τῶν θυηπόλων εὕρῃ διεφθαρμένην, κατὰ τοὺς πατρίους
τιμωρήσασθαι νόμους διὰ τὴν ἐπὶ ταῖς οἰκείαις
συμφοραῖς ἀνάμνησιν.
</p>
</div3>
<div3 type="section" n="4">
<p>διὰ ταῦτα μὲν δὴ κοινὸν 
<pb id="v.1p.248"/>
ἱερὸν οὐ κατεσκευάσατο τῆς Ἑστίας οὐδὲ ἱερείας
ἔταξεν αὐτῇ παρθένους, ἐν ἑκάστῃ δὲ τῶν τριάκοντα
φρατριῶν ἱδρυσάμενος ἑστίαν, ἐφʼ ἧς ἔθυον οἱ φρατριεῖς,
θυηπόλους αὐτῶν ἐποίησε τοὺς τῶν κουριῶν
ἡγεμόνας τὰ παρʼ Ἕλλησιν ἔθη μιμησάμενος, ἃ παρὰ
ταῖς ἀρχαιοτάταις τῶν πόλεων ἔτι γίγνεται. τά γέ τοι
καλούμενα πρυτανεῖα παρʼ αὐτοῖς  <add>Ἑστίας</add> ἐστὶν
ἱερά, καὶ θεραπεύεται πρὸς τῶν ἐχόντων τὸ μέγιστον
<milestone unit="reiskpage" n="376"/>
ἐν ταῖς πόλεσι κράτος.
</p>
</div3>
</div2>
<div2 type="chapter" n="66">
<div3 type="section" n="1">
<p>
νόμας δὲ τὴν ἀρχὴν παραλαβὼν τὰς μὲν
ἰδίας οὐκ ἐκίνησε τῶν φρατριῶν ἑστίας, κοινὴν δὲ
κατεστήσατο πάντων μίαν ἐν τῷ μεταξὺ τοῦ τε Καπιτωλίου
καὶ τοῦ Παλατίου χωρίῳ, συμπεπολισμένων
ἤδη τῶν λόφων ἑνὶ περιβόλῳ καὶ μέσης ἀμφοῖν
οὔσης τῆς ἀγορᾶς, ἐν ᾗ κατεσκεύασται τὸ ἱερόν, τήν
τε φυλακὴν τῶν ἱερῶν κατὰ τὸν πάτριον τῶν Λατίνων
νόμον διὰ παρθένων ἐνομοθέτησε γίνεσθαι·
</p>
</div3>
<div3 type="section" n="2">
<p>ἔχει δέ τινας ἀπορίας καὶ τὸ φυλαττόμενον ἐν τῷ
ἱερῷ τί δήποτέ ἐστι καὶ διὰ τί πρόσκειται παρθένοις.
τινὲς μὲν οὖν οὐδὲν ἔξω τοῦ φανεροῦ πυρὸς εἶναί
φασι τὸ τηρούμενον, τὴν δὲ φυλακὴν αὐτοῦ παρθένοις
ἀνακεῖσθαι μᾶλλον ἢ ἀνδράσι ποιοῦνται κατὰ τὸ
εἰκός, ὅτι πῦρ μὲν ἀμίαντον, παρθένος δʼ ἄφθαρτον,
τῷ δʼ ἁγνοτάτῳ τῶν θείων τὸν καθαρώτατον
 τῶν θνητῶν φίλον.
</p>
</div3>
<div3 type="section" n="3">
<p>Ἑστίᾳ δʼ ἀνακεῖσθαι τὸ πῦρ νομίζουσιν,
ὅτι γῆ τε οὖσα ἡ θεὸς καὶ τὸν μέσον κατέχουσα
<pb id="v.1p.249"/>
<milestone unit="reiskpage" n="377"/>τοῦ κόσμου τόπον τὰς ἀνάψεις τοῦ μεταρσίου
ποιεῖται πυρὸς ἀφʼ ἑαυτῆς. εἰσὶ δέ τινες οἵ φασιν
ἔξω τοῦ πυρὸς ἀπόρρητα τοῖς πολλοῖς ἱερὰ κεῖσθαί
τινα ἐν τῷ τεμένει τῆς θεᾶς, ὧν οἵ τε ἱεροφάνται
τὴν γνῶσιν ἔχουσι καὶ αἱ παρθένοι, τεκμήριον οὐ 
μικρὸν παρεχόμενοι τοῦ λόγου τὸ συμβὰν περὶ τὴν
ἔμπρησιν τοῦ ἱεροῦ κατὰ τὸν Φοινικικὸν πόλεμον
τὸν πρῶτον συστάντα Ῥωμαῖοις πρὸς Καρχηδονίους
περὶ Σικελίας.
</p>
</div3>
<div3 type="section" n="4">
<p>ἐμπρησθέντος γὰρ τοῦ τεμένους καὶ 
τῶν παρθένων φευγουσῶν ἐκ τοῦ πυρὸς τῶν ἱεροφαντῶν 
τις Λεύκιος Καικίλιος ὁ καλούμενος Μέτελλος
ἀνὴρ ὑπατικός, ὁ τὸν ἀοίδιμον ἐκ Σικελίας ἀπὸ
Καρχηδονίων καταγαγὼν ὀκτὼ καὶ τριάκοντα καὶ
ἑκατὸν ἐλεφάντων θρίαμβον, ὑπεριδὼν τῆς ἰδίας
ἀσφαλείας τοῦ κοινῇ συμφέροντος ἕνεκα παρεκινδύνευσεν 
εἰς τὰ καιόμενα βιάσασθαι καὶ τὰ καταλειφθέντα
ὑπὸ τῶν παρθένων ἁρπάσας ἱερὰ διέσωσεν
ἐκ τοῦ πυρός· ἐφʼ ᾧ τιμὰς παρὰ τῆς πόλεως
ἐξηνέγκατο μεγάλας, ὡς ἡ τῆς εἰκόνος αὐτοῦ τῆς ἐν
Καπιτωλίῳ κειμένης ἐπιγραφὴ μαρτυρεῖ.
</p>
</div3>
<div3 type="section" n="5">
<p>τοῦτο δὴ 
λαβόντες ὁμολογούμενον ἐπισυνάπτουσιν αὐτοὶ στοχασμούς
<milestone unit="reiskpage" n="378"/>τινας ἰδίους, οἱ μὲν ἐκ τῶν ἐν Σαμοθρᾴκῃ
λέγοντες ἱερῶν μοῖραν εἶναί τινα φυλαττομένην τὴν
ἐνθάδε, Δαρδάνου μὲν εἰς τὴν ὑφʼ ἑαυτοῦ κτισθεῖσαν
πόλιν ἐκ τῆς νήσου τὰ ἱερὰ μετενεγκαμένου, 
<pb id="v.1p.250"/>
Αἰνείου δὲ, ὅτʼ ἔφυγεν ἐκ τῆς Τρωάδος ἅμα
τοῖς ἄλλοις καὶ ταῦτα κομίσαντος εἰς Ἰταλίαν, οἱ δὲ
τὸ διοπετὲς Παλλάδιον ἀποφαίνοντες εἶναι τὸ παρʼ
Ἰλιεῦσι γενόμενον, ὡς Αἰνείου κομίσαντος αὐτὸ διʼ ἐμπειρίαν, Ἀχαιῶν δὲ τὸ μίμημα αὐτοῦ λαβόντων
κλοπῇ· περὶ οὗ πολλοὶ σφόδρα εἴρηνται ποιηταῖς
τε καὶ συγγραφεῦσι λόγοι.
</p>
</div3>
<div3 type="section" n="6">
<p>ἐγὼ δὲ τὸ μὲν εἶναί τινα
τοῖς πολλοῖς ἄδηλα ἱερὰ φυλαττόμενα ὑπὸ τῶν παρθένων
καὶ οὐ τὸ πῦρ μόνον ἐκ πολλῶν πάνυ καταλαμβάνομαι,
τίνα δὲ ταῦτʼ ἔστιν οὐκ ἀξιῶ πολυπραγμονεῖν
οὔτʼ ἐμαυτὸν οὔτε ἄλλον οὐδένα τῶν
βουλομένων τὰ πρὸς θεοὺς ὅσια τηρεῖν.
</p>
</div3>
</div2>
<div2 type="chapter" n="67">
<div3 type="section" n="1">
<p>
αἱ δὲ θεραπεύουσαι τὴν θεὸν παρθένοι
τέτταρες μὲν ἦσαν κατʼ ἀρχὰς τῶν βασιλέων αὐτὰς
αἱρουμένων ἐφʼ οἷς κατεστήσατο δικαίοις ὁ Νόμας,
ὕστερον δὲ διὰ πλῆθος τῶν ἱερουργιῶν ἃς ἐπιτελοῦσιν
<milestone unit="reiskpage" n="379"/>
ἓξ γενόμεναι μέχρι τοῦ καθʼ ἡμᾶς διαμένουσι
χρόνου δίαιταν ἔχουσαι παρὰ τῇ θεῷ, ἔνθα διʼ ἡμέρας μὲν οὐδεὶς. ἀπείργεται τῶν βουλομένων εἰσιέναι,
νύκτωρ δὲ οὐδενὶ τῶν ἀρρένων ἐναυλίσασθαι
θέμις.
</p>
</div3>
<div3 type="section" n="2">
<p>χρόνον δὲ τριακονταετῆ μένειν αὐτὰς ἀναγκαῖον
ἁγνὰς γάμων θυηπολούσας τε καὶ τἆλλα θρησκευούσας
κατὰ νόμον, ἐν ᾧ δέκα μὲν ἔτη μανθάνειν
αὐτὰς ἔδει, δέκα δʼ ἐπιτελεῖν τὰ ἱερά, τὰ δὲ λοιπὰ
δέκα διδάσκειν ἑτέρας. ἐκπληρωθείσης δὲ τῆς τριακονταετίας
οὐδὲν ἦν τὸ κωλῦσον τὰς βουλομένας
ἀποθείσας τὰ στέμματα καὶ τὰ λοιπὰ παράσημα τῆς
<pb id="v.1p.251"/>
ἱερωσύνης γαμεῖσθαι. καὶ ἐποίησάν τινες τοῦτο πάνυ
ὀλίγαι, αἷς ἄζηλοι συνέβησαν αἱ τελευταὶ τῶν βίων
καὶ οὐ πάνυ εὐτυχεῖς, ὥστε διʼ οἰωνοῦ λαμβάνουσαι
τὰς ἐκείνων συμφορὰς αἱ λοιπαὶ παρθένοι μένουσι
παρὰ τῇ θεῷ μέχρι θανάτου, τότε δὲ εἰς τὸν τῆς 
ἐκλιπούσης ἀριθμὸν ἑτέρα πάλιν ὑπὸ τῶν ἱεροφαντῶν
ἀποδείκνυται.
</p>
</div3>
<div3 type="section" n="3">
<p>τιμαὶ δὲ αὐταῖς ἀποδέδονται παρὰ 
τῆς πόλεως πολλαὶ καὶ καλαί, διʼ ἃς οὔτε παίδων
<milestone unit="reiskpage" n="380"/>αὐταῖς ἐστι πόθος οὔτε γάμων, τιμωρίαι τε ἐπὶ τοῖς
ἁμαρτανομένοις κεῖνται μεγάλαι, ὧν ἐξετασταί τε 
καὶ κολασταὶ κατὰ νόμον εἰσὶν οἱ ἱεροφάνται, τὰς
μὲν ἄλλο τι τῶν ἐλαττόνων ἁμαρτανούσας ῥάβδοις
μαστιγοῦντες, τὰς δὲ φθαρείσας αἰσχίστῳ τε καὶ
</p>
</div3>
<div3 type="section" n="4">
<p>ἐλεεινοτάτῳ παραδιδόντες θανάτῳ. ζῶσαι γὰρ ἔτι 
πομπεύουσιν ἐπὶ κλίνης φερόμεναι τὴν ἀποδεδειγμένην 
τοῖς νεκροῖς ἐκφοράν, ἀνακλαιομένων αὐτὰς καὶ
προπεμπόντων φίλων τε καὶ συγγενῶν, κομισθεῖσαι
δὲ μέχρι τῆς Κολλίνης πύλης, ἐντὸς τείχους εἰς σηκὸν
ὑπὸ γῆς κατεσκευασμένον ἅμα τοῖς ἐνταφίοις κόσμοις
τίθενται καὶ οὔτʼ ἐπιστήματος οὔτʼ ἐναγισμῶν οὔτʼ
</p>
</div3>
<div3 type="section" n="5">
<p>ἄλλου τῶν νομίμων οὐδενὸς τυγχάνουσι. πολλὰ μὲν 
οὖν καὶ ἄλλα δοκεῖ μηνύματα εἶναι τῆς οὐχ ὁσίως
ὑπηρετούσης τοῖς ἱεροῖς, μάλιστα δὲ ἡ σβέσις τοῦ
πυρός, ἣν ὑπὲρ ἅπαντα τὰ δεινὰ Ῥωμαῖοι δεδοίκασιν
ἀφανισμοῦ τῆς πόλεως σημεῖον ὑπολαμβάνοντες, ἀφʼ
<milestone unit="reiskpage" n="381"/>ἧς ποτʼ ἂν αἰτίας γένηται, καὶ πολλαῖς αὐτὸ θεραπείαις
<pb id="v.1p.252"/>
ἐξιλασκόμενοι κατάγουσι πάλιν εἰς τὸ ἱερόν·
ὑπὲρ ὧν κατὰ τὸν οἰκεῖον καιρὸν ἐρῶ.
</p>
</div3>
</div2>
<div2 type="chapter" n="68">
<div3 type="section" n="1">
<p>
πάνυ δʼ ἄξιον καὶ τὴν ἐπιφάνειαν ἱστορῆσαι
τῆς θεᾶς, ἣν ἐπεδείξατο ταῖς ἀδίκως ἐγκληθείσαις
παρθένοις, πεπίστευται γὰρ ὑπὸ Ῥωμαίων,
εἰ καὶ παράδοξά ἐστι, καὶ πολὺν πεποίηνται λόγον
ὑπὲρ αὐτῶν οἱ συγγραφεῖς.
</p>
</div3>
<div3 type="section" n="2">
<p>ὅσοι μὲν οὖν τὰς ἀθέους
ἀσκοῦσι φιλοσοφίας, εἰ δὴ καὶ φιλοσοφίας αὐτὰς δεῖ
καλεῖν, ἁπάσας διασύροντες τὰς ἐπιφανείας τῶν
θεῶν τὰς παρʼ Ἕλλησιν ἢ βαρβάροις γενομένας καὶ
ταύτας εἰς γέλωτα πολὺν ἄξουσι τὰς ἱστορίας ἀλαζονείαις·
ἀνθρωπίναις αὐτὰς ἀνατιθέντες, ὡς οὐδενὶ
θεῶν μέλον ἀνθρώπων οὐδενός. ὅσοι δʼ οὐκ ἀπολύουσι
τῆς ἀνθρωπίνης ἐπιμελείας τοὺς θεούς, ἀλλὰ
καὶ τοῖς ἀγαθοῖς εὐμενεῖς εἶναι νομίζουσι καὶ τοῖς
κακοῖς δυσμενεῖς διὰ πολλῆς ἐληλυθότες ἱστορίας,
οὐδὲ ταύτας ὑπολήψονται τὰς ἐπιφανείας εἶναι ἀπίστους.
</p>
</div3>
<div3 type="section" n="3">
<p>λέγεται δή ποτε τοῦ πυρὸς ἐκλιπόντος διʼ ὀλιγωρίαν τινὰ τῆς τότε αὐτὸ φυλαττούσης Αἰμιλίας
ἑτέρᾳ παρθένῳ τῶν νεωστὶ κατειλεγμένων καὶ ἄρτι
<milestone unit="reiskpage" n="382"/>
μανθανουσῶν παραδούσης τὴν ἐπιμέλειαν ταραχὴ
πολλὴ γενέσθαι κατὰ τὴν πόλιν ὅλην καὶ ζήτησις
ὑπὸ τῶν ἱεροφαντῶν, μή τι μίασμα περὶ τὸ πῦρ τῆς
ἱερείας ἐτύγχανε γεγονός· ἔνθα δή φασι τὴν Αἰμιλίαν
ἀναίτιον μὲν οὖσαν, ἀπορουμένην δʼ ἐπὶ τῷ
συμβεβηκότι παρόντων τῶν ἱερέων καὶ τῶν ἄλλων
παρθένων τὰς χεῖρας ἐπὶ τὸν βωμὸν ἐκτείνασαν εἰπεῖν·
<pb id="v.1p.253"/>
</p>
</div3>
<div3 type="section" n="4">
<p>ἑστία τῆς Ῥωμαίων πόλεως φύλαξ, εἰ μὲν 
ὁσίως καὶ δικαίως ἐπιτετέλεκά σοι τὰ ἱερὰ χρόνον ὀλίγου
δέοντα τριακονταετοῦς καὶ ψυχὴν ἔχουσα καθαρὰν
καὶ σῶμα ἁγνόν, ἐπιφάνηθί μοι καὶ βοήθησον
καὶ μὴ περιίδῃς τὴν σεαυτῆς ἱέρειαν τὸν οἴκτιστον 
μόρον ἀποθανοῦσαν· εἰ δὲ ἀνόσιόν τι πέπρακταί μοι
ταῖς ἐμαῖς τιμωρίαις τὸ τῆς πόλεως ἄγος ἀφάγνισον.
</p>
</div3>
<div3 type="section" n="5">
<p>ταῦτʼ εἰποῦσαν καὶ περιρρήξασαν ἀπὸ τῆς καρπασίνης 
ἐσθῆτος, ἣν ἔτυχεν ἐνδεδυκυῖα, βαλεῖν τὸν
τελαμῶνα ἐπὶ τὸν βωμὸν μετὰ τὴν εὐχὴν λέγουσι καὶ 
ἐκ τῆς κατεψυγμένης πρὸ πολλοῦ καὶ οὐδένα φυλαττούσης
<milestone unit="reiskpage" n="383"/>σπινθῆρα τέφρας ἀναλάμψαι φλόγα πολλὴν
διὰ τῆς καρπάσου, ὥστε μηδὲν ἔτι δεῆσαι τῇ πόλει
μήτε ἁγνισμῶν μήτε νέου πυρός.
</p>
</div3>
</div2>
<div2 type="chapter" n="69">
<div3 type="section" n="1">
<p>
ἔτι δὲ τούτου θαυμασιώτερόν ἐστι καὶ 
μύθῳ μᾶλλον ἐοικὸς ὃ μέλλω λέγειν. κατηγορῆσαί
τινά φασιν ἀδίκως μιᾶς τῶν παρθένων τῶν ἱερῶν
Τυκκίας ὄνομα, ἀφανισμὸν μὲν πυρὸς οὐκ ἔχοντα
προφέρειν, ἄλλας δέ τινας ἐξ εἰκότων τεκμηρίων καὶ
μαρτυριῶν ἀποδείξεις φέροντα οὐκ ἀληθεῖς· κελευσθεῖσαν 
δʼ ἀπολογεῖσθαι τὴν παρθένον τοῦτο μόνον
εἰπεῖν, ὅτι τοῖς ἔργοις ἀπολύσεται τὰς διαβολάς·
</p>
</div3>
<div3 type="section" n="2">
<p>ταῦτα δʼ εἰποῦσαν καὶ τὴν θεὸν ἐπικαλεσαμένην 
ἡγεμόνα τῆς ὁδοῦ γενέσθαι προάγειν ἐπὶ τὸν
Τέβεριν ἐπιτρεψάντων μὲν αὐτῇ τῶν ἱεροφαντῶν, 
<pb id="v.1p.254"/>
τοῦ δὲ κατὰ τὴν πόλιν ὄχλου συμπροπέμποντος·
γενομένην δὲ τοῦ ποταμοῦ πλησίον τὸ παροιμιαζόμενον
ἐν τοῖς πρώτοις τῶν ἀδυνάτων τόλμημα ὑπομεῖναι,
ἀρυσαμένην ἐκ τοῦ ποταμοῦ <del>καινῷ</del> κοσκίνῳ
καὶ μέχρι τῆς ἀγορᾶς ἐνέγκασαν παρὰ τοὺς πόδας
τῶν ἱεροφαντῶν ἐξερᾶσαι τὸ ὕδωρ.
</p>
</div3>
<div3 type="section" n="3">
<p>καὶ μετὰ ταῦτά
<milestone unit="reiskpage" n="384"/>
φασι τὸν κατήγορον αὐτῆς πολλῆς ζητήσεως γενομένης
μήτε ζῶντα εὑρεθῆναι μήτε νεκρόν. ἀλλʼ ὑπὲρ
μὲν τῶν ἐπιφανειῶν τῆς θεᾶς ἔχων ἔτι πολλὰ λέγειν
καὶ ταῦτα ἱκανὰ εἰρῆσθαι νομίζω.
</p>
</div3>
</div2>
<div2 type="chapter" n="70">
<div3 type="section" n="1">
<p>
ἕκτη δὲ μοῖρα τῆς περὶ τὰ θεῖα νομοθεσίας
ἦν ἡ προσνεμηθεῖσα τοῖς καλουμένοις ὑπὸ
Ῥωμαίων σαλίοις, οὓς αὐτὸς ὁ Νόμας ἀπέδειξεν ἐκ
τῶν πατρικίων δώδεκα τοὺς εὐπρεπεστάτους ἐπιλεξάμενος
νέους, ὧν ἐν Παλατίῳ κεῖται τὰ ἱερὰ καὶ
αὐτοὶ καλοῦνται Παλατῖνοι. οἱ μὲν γὰρ Ἀγωναλεῖς,
ὑπὸ δέ τινων Κολλῖνοι καλούμενοι σάλιοι, ὧν τὸ ἱεροφυλάκιόν
ἐστιν ἐπὶ τοῦ Κολλίνου λόφου, μετὰ
Νόμαν ἀπεδείχθησαν ὑπὸ βασιλέως Ὁστιλίου κατʼ
</p>
</div3>
<div3 type="section" n="2">
<p> εὐχήν, ἣν ἐν τῷ πρὸς Σαβίνους εὔξατο πολέμῳ. οὗτοι
πάντες οἱ σάλιοι χορευταί τινές εἰσι καὶ ὑμνηταὶ
<milestone unit="reiskpage" n="385"/>
τῶν ἐνόπλων θεῶν. ἑορτὴ δʼ αὐτῶν ἐστι περὶ τὰ
Παναθήναια <add>ἐν</add> τῷ καλουμένῳ Μαρτίῳ μηνὶ δημοτελὴς
ἐπὶ πολλὰς ἡμέρας ἀγομένη, ἐν αἷς διὰ τῆς
πόλεως ἄγουσι τοὺς χοροὺς εἴς τε τὴν ἀγορὰν καὶ
τὸ Καπιτώλιον καὶ πολλοὺς ἄλλους ἰδίους τε καὶ δημοσίους
τόπους, χιτῶνας ποικίλους χαλκαῖς μίτραις
<pb id="v.1p.255"/>
κατεζωσμένοι καὶ τηβέννας ἐμπεπορπημένοι
περιπορφύρους φοινικοπαρύφους, ἃς καλοῦσι τραβέας
ʽἔστι δʼ ἐπιχώριος αὕτη Ῥωμαίοις ἐσθὴς ἐν
τοῖς πάνυ τιμίἀ καὶ τὰς καλουμένας ἀπίκας ἐπικείμενοι
ταῖς κεφαλαῖς, πίλους ὑψηλοὺς εἰς σχῆμα 
συναγομένους κωνοειδές, ἃς Ἕλληνες προσαγορεύουσι
κυρβασίας.
</p>
</div3>
<div3 type="section" n="3">
<p>παρέζωσται δʼ ἕκαστος αὐτῶν ξίφος
<milestone unit="reiskpage" n="386"/>καὶ τῇ μὲν δεξιᾷ χειρὶ λόγχην ἢ ῥάβδον ἤ τι
τοιοῦθʼ ἕτερον κρατεῖ, τῇ δʼ εὐωνύμῳ κατέχει πέλτην
Θρᾳκίαν· ἡ δʼ ἐστὶ ῥομβοειδεῖ θυρεῷ στενωτέρας 
ἔχοντι τὰς λαγόνας ἐμφερής, οἵας λέγονται φέρειν
οἱ τὰ Κουρήτων παρʼ Ἕλλησιν ἐπιτελοῦντες
ἱερά.
</p>
</div3>
<div3 type="section" n="4">
<p>καί εἰσιν οἱ σάλιοι κατὰ γοῦν τὴν ἐμὴν γνώμην 
Ἑλληνικῷ μεθερμηνευθέντες ὀνόματι Κουρῆτες,
ὑφʼ ἡμῶν μὲν ἐπὶ τῆς ἡλικίας οὕτως ὠνομασμένοι 
παρὰ τοὺς κούρους, ὑπὸ δὲ Ῥωμαίων ἐπὶ τῆς συντόνου
κινήσεως. τὸ γὰρ ἐξάλλεσθαί τε καὶ πηδᾶν
σαλῖρε ὑπʼ αὐτῶν λέγεται. ἀπὸ δὲ τῆς αὐτῆς αἰτίας
καὶ τοὺς ἄλλους ἅπαντας ὀρχηστάς, ἐπεὶ κἀν τούτοις
πολὺ τὸ ἅλμα καὶ σκίρτημα ἔνεστι, παράγοντες 
ἀπὸ τῶν σαλίων τοὔνομα σαλτάτωρας καλοῦσιν.
</p>
</div3>
<div3 type="section" n="5">
<p>εἰ
<milestone unit="reiskpage" n="387"/>δὲ ὀρθῶς ὑπείληφα ταύτην αὐτοῖς τὴν προσηγορίαν
ἀποδιδοὺς ἐκ τῶν γιγνομένων ὑπʼ αὐτῶν ὁ βουλόμενος
συμβαλεῖ. κινοῦνται γὰρ πρὸς αὐλὸν ἐν ῥυθμῷ
τὰς ἐνοπλίους κινήσεις τοτὲ μὲν ὁμοῦ, τοτὲ δὲ 
<pb id="v.1p.256"/>
παραλλὰξ καὶ πατρίους τινὰς ὕμνους ᾅδουσιν ἅμα
ταῖς χορείαις. χορείαν δὲ καὶ κίνησιν ἐνόπλιον καὶ
τὸν ἐν ταῖς ἀσπίσιν ἀποτελούμενον ὑπὸ τῶν ἐγχειριδίων
ψόφον, εἴ τι δεῖ τοῖς ἀρχαίοις τεκμηριοῦσθαι
λόγοις, Κουρῆτες ἦσαν οἱ πρῶτοι καταστησάμενοι.
τὸν δὲ περὶ αὐτῶν μῦθον οὐδὲν δέομαι πρὸς εἰδότας
ὀλίγου δεῖν πάντας γράφειν.
</p>
</div3>
</div2>
<div2 type="chapter" n="71">
<div3 type="section" n="1">
<p>
ἐν δὲ ταῖς πέλταις, ἃς οἵ τε σάλιοι φοροῦσι
καὶ ἃς ὑπηρέται τινὲς αὐτῶν ἠρτημένας ἀπὸ
κανόνων κομίζουσι, πολλαῖς πάνυ οὔσαις μίαν εἶναι
λέγουσι διοπετῆ, εὑρεθῆναι δʼ αὐτήν φασιν ἐν τοῖς
βασιλείοις τοῖς Νόμα, μηδενὸς ἀνθρώπων εἰσενέγκαντος
μηδʼ ἐγνωσμένου πρότερον ἐν Ἰταλοῖς τοιούτου
σχήματος, ἐξ ὧν ἀμφοτέρων ὑπολαβεῖν Ῥωμαίους
 θεόπεμπτον εἶναι τὸ ὅπλον.
</p>
</div3>
<div3 type="section" n="2">
<p>βουληθέντα δὲ
τὸν Νόμαν τιμᾶσθαί τε αὐτὸ φερόμενον ὑπὸ τῶν
κρατίστων νέων ἐν ἱεραῖς ἡμέραις ἀνὰ τὴν πόλιν καὶ
<milestone unit="reiskpage" n="388"/>
θυσιῶν ἐπετείων τυγχάνειν, δεδοικότα δὲ ἐπιβουλάς
τε τὰς ἀπʼ ἐχθρῶν καὶ ἀφανισμὸν αὐτοῦ κλοπαῖον,
ὅπλα λέγουσι πολλὰ κατασκευάσασθαι τῷ διοπετεῖ
παραπλήσια, Μαμορίου τινὸς δημιουργοῦ τὸ
ἔργου ἀναδεξαμένου, ὥστε ἄσημον γενέσθαι καὶ δυσδιάγνωστον
τοῖς μέλλουσιν ἐπιβουλεύειν τὴν τοῦ
θεοπέμπτου φύσιν διὰ τὴν ἀπαράλλακτον τῶν ἀνθρωπείων
 ἔργων ὁμοιότητα.
</p>
</div3>
<div3 type="section" n="3">
<p>ἐπιχώριον δὲ Ῥωμαίοις
καὶ πάνυ τίμιον ὁ κουρητισμός, ὡς ἐκ πολλῶν μὲν
καὶ ἄλλων ἐγὼ συμβάλλομαι, μάλιστα δʼ ἐκ τῶν περὶ
τὰς πομπὰς τάς τε ἐν ἱπποδρόμῳ καὶ τὰς ἐν τοῖς
<pb id="v.1p.257"/>
</p>
</div3>
<div3 type="section" n="4">
<p>θεάτροις γινομένας· ἐν ἁπάσαις γὰρ ταύταις πρόσηβοι 
κόροι χιτωνίσκους ἐνδεδυκότες ἐκπρεπεῖς κράνη
καὶ ξίφη καὶ πάρμας ἔχοντες στοιχηδὸν πορεύονται,
καί εἰσιν οὗτοι τῆς πομπῆς ἡγεμόνες καλούμενοι
πρὸς αὐτῶν ἐπὶ τῆς παιδιᾶς τῆς ὑπὸ Λυδῶν ἐξευρῆσθαι 
δοκούσης λυδίωνες, εἰκόνες ὡς ἐμοὶ δοκεῖ
<milestone unit="reiskpage" n="389"/>τῶν σαλίων, ἐπεὶ τῶν γε Κουρητικῶν οὐδὲν ὥσπερ
οἱ σάλιοι δρῶσιν οὔτʼ ἐν ὕμνοις οὔτʼ ἐν ὀρχήσει.
χρῆν δὲ τούτους ἐλευθέρους τε εἶναι καὶ αὐθιγενεῖς
καὶ ἀμφιθαλεῖς, οἱ δʼ εἰσὶν ἐξ ὁποιας2δήποτε τύχης. 
τί γὰρ δεῖ τὰ πλείω περὶ αὐτῶν γράφειν;
</p>
</div3>
</div2>
<div2 type="chapter" n="72">
<div3 type="section" n="1">
<p>
ἡ δὲ ἑβδόμη μοῖρα τῆς ἱερᾶς νομοθεσίας
τῷ συστήματι προσετέθη τῶν καλουμένων φετιαλίων.
οὗτοι δʼ ἂν εἴησαν κατὰ τὴν Ἑλληνικὴν
καλούμενοι διάλεκτον εἰρηνοδίκαι. εἰσὶ δʼ ἐκ τῶν 
ἀρίστων οἴκων ἄνδρες ἐπίλεκτοι διὰ παντὸς ἱερώμενοι
τοῦ βίου, Νόμα τοῦ βασιλέως πρώτου καὶ τοῦτο
Ῥωμαίοις τὸ ἱερὸν ἀρχεῖον καταστησαμένου·
</p>
</div3>
<div3 type="section" n="2">
<p>εἰ μέντοι 
παρὰ τῶν καλουμένων Αἰκικλῶν τὸ παράδειγμα
ἔλαβεν ὥσπερ οἴονταί τινες, ἢ παρὰ τῆς Ἀρδεατῶν 
πόλεως ὡς γράφει Γέλλιος οὐκ ἔχω λέγειν, ἀπόχρη
δὲ μοι τοσοῦτο μόνον εἰπεῖν, ὅτι πρὸ τῆς Νόμα
<milestone unit="reiskpage" n="390"/>ἀρχῆς οὔπω τὸ τῶν εἰρηνοδικῶν σύστημα παρὰ Ῥωμαίοις
ἦν.
</p>
</div3>
<div3 type="section" n="3">
<p>κατεστήσατο δʼ αὐτὸ Νόμας ὅτε Φιδηνάταις 
ἔμελλε πολεμεῖν λῃστείας καὶ καταδρομὰς τῆς 
<pb id="v.1p.258"/>
χώρας αὐτοῦ ποιησαμένοις, εἰ βούλοιντο συμβῆναι
δίχα πολέμου πρὸς αὐτόν, ὅπερ εἰς ἀνάγκην καταστάντες
ἐποίησαν. οἴομαι δʼ ἐπειδήπερ οὐκ ἔστιν
ἐπιχώριον Ἕλλησι τὸ περὶ τοὺς εἰρηνοδίκας ἀρχεῖον
ἀναγκαῖον εἶναί μοι πόσων καὶ πηλίκων ἐστὶ πραγμάτων
κύριον διελθεῖν, ἵνα τοῖς ἀγνοοῦσι τὴν Ῥωμαίων
εὐσέβειαν, ἣν οἱ τότε ἄνδρες ἐπετήδευον, μὴ παράδοξον
εἶναι φανῇ τὸ πάντας αὐτοῖς τὸ κάλλιστον λαβεῖν
τοὺς πολέμους τέλος.
</p>
</div3>
<div3 type="section" n="4">
<p>ἁπάντων γὰρ αὐτῶν τὰς
ἀρχὰς καὶ τὰς ὑποθέσεις εὐσεβεστάτας φανήσονται
ποιησάμενοι καὶ διὰ τοῦτο μάλιστα τοὺς θεοὺς ἐσχηκότες
ἐν τοῖς κινδύνοις εὐμενεῖς. ἅπαντα μὲν οὖν
ὅσα ἀνάκειται τούτοις τοῖς εἰρηνοδίκαις ἐπελθεῖν διὰ
πλῆθος οὐ ῥᾴδιον, κεφαλαιώδει δʼ ὑπογραφῇ δηλῶσαι
τοιάδʼ ἐστι· φυλάττειν ἵνα μηδένα Ῥωμαῖοι
πόλεμον ἐξενέγκωσι κατὰ μηδεμιᾶς ἐνσπόνδου πόλεως
<milestone unit="reiskpage" n="391"/>
ἄδικον, ἀρξάντων δὲ παρασπονδεῖν εἰς αὐτοὺς
ἑτέρων πρεσβεύεσθαί τε καὶ τὰ δίκαια πρῶτον
αἰτεῖν λόγῳ, ἐὰν δὲ μὴ πείθωνται τοῖς ἀξιουμένοις,
</p>
</div3>
<div3 type="section" n="5">
<p> τότʼ ἐπικυροῦν τὸν πόλεμον. ὁμοίως δὲ κἂν ἀδικεῖσθαί
τινες ὑπὸ Ῥωμαίων ἔνσπονδοι λέγοντες τὰ δίκαια
αἰτῶσι, τούτους διαγινώσκειν τοὺς ἄνδρας εἴ
τι πεπόνθασιν ἔκσπονδον καὶ ἐὰν δόξωσι τὰ· προσήκοντα
ἐγκαλεῖν τοὺς ἐνόχους ταῖς αἰτίαις συλλαβόντας
ἐκδότους τοῖς ἀδικηθεῖσι παραδιδόναι τά τε περὶ
τοὺς πρεσβευτὰς ἀδικήματα δικάζειν καὶ τὰ περὶ τὰς
συνθήκας ὅσια φυλάττειν εἰρήνην τε ποιεῖσθαι καὶ
<pb id="v.1p.259"/>
γεγενημένην, ἐὰν μὴ κατὰ τοὺς ἱεροὺς δόξῃ πεπρᾶχθαι
νόμους, ἀκυροῦν καὶ τὰς τῶν στρατηγῶν παρανομίας,
ὅσαι περί τε ὅρκους καὶ σπονδὰς ἐπιτελοῦνται,
διαγινώσκοντας ἀφοσιοῦσθαι, περὶ ὧν κατὰ
</p>
</div3>
<div3 type="section" n="6">
<p>τοὺς οἰκείους καιροὺς ποιήσομαι τον λόγον. τὰ δὲ 
περὶ τὰς ἐπικηρυκείας ὑπʼ αὐτῶν γινόμενα, ὅτε τὴν
δόξασαν ἀδικεῖν πόλιν αἰτοῖεν δίκας ʽἄξιον γὰρ μηδὲ
<milestone unit="reiskpage" n="392"/>ταῦτʼ ἀγνοεῖν κατὰ πολλὴν φροντίδα τῶν ὁσίων καὶ
δικαίων γινόμενἀ τοιαῦτα παρέλαβον· εἷς μὲν ἐκ τῶν
εἰρηνοδικῶν, ὃν οἱ λοιποὶ προχειρίσαιντο, κεκοσμημένος 
ἐσθῆτι καὶ φορήμασιν ἱεροῖς, ἵνα διάδηλος ᾖ
παρὰ τοὺς ἄλλους, εἰς τὴν τῶν ἀδικούντων παρεγίνετο
πόλιν· ἐπιστὰς δὲ τοῖς ὁρίοις τόν τε Δία καὶ
τοὺς ἄλλους ἐπεκαλεῖτο θεοὺς μαρτυρόμενος ὅτι δίκας
αἰτῶν ἥκει περὶ τῆς Ῥωμαίων πόλεως·
</p>
</div3>
<div3 type="section" n="7">
<p>ἔπειτα ὀμόσας 
ὅτι πρὸς ἀδικοῦσαν ἔρχεται πόλιν καὶ ἀρὰς τὰς μεγίστας
εἰ ψεύδοιτο ἐπαρασάμενος ἑαυτῷ τε καὶ τῇ
Ῥώμῃ, τότʼ ἐντὸς ᾔει τῶν ὅρων· ἔπειτα ὅτῳ πρώτῳ
περιτύχοι τοῦτον ἐπιμαρτυράμενος, εἴτε τῶν ἀγροίκων
εἴτε τῶν πολιτικῶν εἴη, καὶ τὰς αὐτὰς προσθεὶς ἀρὰς 
πρὸς τὴν πόλιν ᾤχετο, κᾆτα πρὶν εἰς τὴν πόλιν παρελθεῖν
τὸν πυλωρὸν ἢ τὸν πρῶτον ἀπαντήσαντα ἐν
ταῖς πύλαις τὸν αὐτὸν τρόπον ἐπιμαρτυράμενος εἰς
τὴν ἀγορὰν προῄει· ἐκεῖ δὲ καταστὰς τοῖς ἐν τέλει
περὶ ὧν ἥκοι διελέγετο πανταχῇ τούς τε ὅρκους καὶ
</p>
</div3>
<div3 type="section" n="8">
<p>τὰς ἀρὰς προστιθείς. εἰ μὲν οὖν ὑπέχοιεν τὰς δίκας 
<pb id="v.1p.260"/>
παραδιδόντες τοὺς ἐν ταῖς αἰτίαις, ἀπῄει τοὺς ἄνδρας
ἀπάγων φίλος τε ἤδη γεγονὼς καὶ παρὰ φίλων·
εἰ δὲ χρόνον εἰς βουλὴν αἰτήσαιντο δέκα διδους
<milestone unit="reiskpage" n="393"/>
ἡμέρας παρεγίνετο πάλιν καὶ μέχρι τρίτης
αἰτήσεως ἀνεδέχετο. διελθουσῶν δὲ τῶν. τριάκοντα
ἡμερῶν, εἰ μὴ παρεῖχεν αὐτῷ τὰ δίκαια ἡ πόλις,
ἐπικαλεσάμενος τούς τε οὐρανίους καὶ καταχθονίους
θεοὺς ἀπῄει, τοσοῦτο μόνον εἰπὼν ὅτι βουλεύσεται
περὶ αὐτῶν ἡ Ῥωμαίων πόλις ἐφʼ ἡσυχίας.
</p>
</div3>
<div3 type="section" n="9">
<p>καὶ
μετὰ τοῦτο ἀπέφαινεν εἰς τὴν βουλὴν ἅμα τοῖς ἄλλοις
εἰρηνοδίκαις παραγενόμενος ὅτι πέπρακται πᾶν
αὐτοῖς ὅσον ἦν ὅσιον ἐκ τῶν ἱερῶν νόμων καὶ εἰ
βούλοιντο ψηφίζεσθαι πόλεμον οὐδὲν ἔσται τὸ κωλῦσον
ἀπὸ θεῶν. εἰ δέ τι μὴ γένοιτο τούτων οὔτε ἡ
βουλὴ κυρία ἦν ἐπιψηφίσασθαι πόλεμον οὔτε ὁ δῆμος.
περὶ μὲν οὖν τῶν εἰρηνοδικῶν τοσαῦτα παρελάβομεν.
</p>
</div3>
</div2>
<div2 type="chapter" n="73">
<div3 type="section" n="1">
<p>
τελευταῖος δʼ ἦν τῆς Νόμα διατάξεως
μερισμὸς ὑπὲρ τῶν ἱερῶν, ὧν ἔλαχον οἱ τὴν μεγίστην
παρὰ Ῥωμαίοις ἱερατείαν καὶ ἐξουσίαν ἔχοντες. οὗτοι
κατὰ μὲν τὴν ἑαυτῶν διάλεκτον ἐφʼ ἑνὸς τῶν ἔργων
ὃ πράττουσιν ἐπισκευάζοντες τὴν ξυλίνην γέφυραν
ποντίφικες προσαγορεύονται, εἰσὶ δὲ τῶν μεγίστων
<milestone unit="reiskpage" n="394"/>
</p>
</div3>
<div3 type="section" n="2">
<p>πραγμάτων κύριοι. καὶ γὰρ δικάζουσιν οὗτοι τὰς
ἱερὰς δίκας ἁπάσας ἰδιώταις τε καὶ ἄρχουσι καὶ λειτουργοῖς
θεῶν καὶ νομοθετοῦσιν ὅσα τῶν ἱερῶν
ἄγραφα ὄντα καὶ ἀνέθιστα κρίνοντες ἃ ἂν ἐπιτήδεια
<pb id="v.1p.261"/>
τυγχάνειν αὐτοῖς φανείη νόμων τε καὶ ἐθισμῶν·
τάς τε ἀρχὰς ἁπάσας, ὅσαις θυσία τις ἢ θεραπεία
θεῶν ἀνάκειται, καὶ τοὺς ἱερεῖς ἅπαντας ἐξετάζουσιν,
ὑπηρέτας τε αὐτῶν καὶ λειτουργούς, οἷς χρῶνται
πρὸς τὰ ἱερά, οὗτοι φυλάττουσι μηδὲν ἐξαμαρτάνειν 
περὶ τοὺς ἱεροὺς νόμους· τοῖς τε ἰδιώταις ὁπόσοι μὴ
ἴσασι τοὺς περὶ τὰ θεῖα ἢ δαιμόνια σεβασμούς, ἐξηγηταὶ
γίνονται καὶ προφῆται· καὶ εἴ τινας αἴσθοιντο
μὴ πειθομένους ταῖς ἐπιταγαῖς αὐτῶν, ζημιοῦσι πρὸς
ἕκαστον χρῆμα ὁρῶντες, εἰσί τε ἀνυπεύθυνοι πάσης 
δίκης τε καὶ ζημίας οὔτε βουλῇ λόγον ἀποδιδόντες
οὔτε δήμῳ, περὶ γοῦν τῶν ἱερῶν·
</p>
</div3>
<div3 type="section" n="3">
<p>ὥστε εἰ βούλεταί
<milestone unit="reiskpage" n="395"/>τις αὐτοὺς ἱεροδιδασκάλους καλεῖν εἴτε ἱερονόμους
εἴτε ἱεροφύλακας εἴτε, ὡς ἡμεῖς ἀξιοῦμεν,
ἱεροφάντας, οὐχ ἁμαρτήσεται τοῦ ἀληθοῦς. ἐκλιπόντος 
δέ τινος αὐτῶν τὸν βίον ἕτερος εἰς τὸν ἐκείνου
καθίσταται τόπον οὐχ ὑπὸ τοῦ δήμου αἱρεθείς,
ἀλλʼ ὑπʼ αὐτῶν ἐκείνων, ὃς ἂν ἐπιτηδειότατος εἶναι
δοκῇ τῶν πολιτῶν· παραλαμβάνει δὲ τὴν ἱερατείαν
ὁ δοκιμασθείς, ἐὰν εὐόρνιθες αὐτῷ τύχωσιν οἰωνοὶ
</p>
</div3>
<div3 type="section" n="4">
<p>γενόμενοι. τὰ μὲν δὴ περὶ τὸ θεῖον νομοθετηθέντα 
ὑπὸ τοῦ Νόμα καὶ διαιρεθέντα κατὰ τὰς συμμορίας
τῶν ἱερῶν, ἐξ ὧν εὐσεβεστέραν συνέβη γενέσθαι τὴν
<pb id="v.1p.262"/>
πόλιν, πρὸς τοῖς ἄλλοις ἐλάττοσι τὰ μέγιστα καὶ φανερώτατα ταῦτʼ ἦν.
</p>
</div3>
</div2>
<div2 type="chapter" n="74">
<div3 type="section" n="1">
<p>
τὰ δʼ εἰς εὐτέλειάν τε καὶ σωφροσύνην
ἄγοντα τὸν ἑκάστου βίον καὶ εἰς ἐπιθυμίαν καταστήσαντα
τῆς φυλαττούσης ἐν ὁμονοίᾳ τὴν πόλιν δικαιοσύνης
πλεῖστα ὅσα, τὰ μὲν ἐγγράφοις περιληφθέντα
νόμοις, τὰ δʼ ἐξω γραφῆς εἰς ἐπιτηδεύσεις
ἀχθέντα καὶ συνασκήσεις χρονίους· ὑπὲρ ὧν ἁπάντων
μὲν πολὺ ἂν ἔργον εἴη λέγειν, ἀρκέσει δὲ δύο
τὰ μεγίστης μνήμης τυχόντα τεκμήρια καὶ τῶν ἄλλων
<milestone unit="reiskpage" n="396"/>
</p>
</div3>
<div3 type="section" n="2">
<p>γενέσθαι· τῆς μὲν αὐταρκείας καὶ τοῦ μηδένα
τῶν ἀλλοτρίων ἐπιθυμεῖν ἡ περὶ τοὺς ὁρισμοὺς τῶν
κτήσεων νομοθεσία. κελεύσας γὰρ ἑκάστῳ περιγράψαι
τὴν ἑαυτοῦ κτῆσιν καὶ στῆσαι λίθους ἐπὶ τοῖς
ὅροις ἱεροὺς ἀπέδειξεν ὁρίου Διὸς τοὺς λίθους, καὶ
θυσίας ἔταξεν αὐτοῖς ἐπιτελεῖν ἅπαντας ἡμέρᾳ τακτῇ
καθʼ ἕκαστον ἐνιαυτὸν ἐπὶ τὸν τόπον συνερχομένους,
ἑορτὴν ἐν τοῖς πάνυ τιμίαν <del>καὶ</del> τὴν τῶν ὁρίων θεῶν
καταστησάμενος.
</p>
</div3>
<div3 type="section" n="3">
<p>ταύτην Ῥωμαῖοι Τερμινάλια καλοῦσιν
ἐπὶ τῶν τερμόνων καὶ τοὺς ὅρους αὐτοὺς ἑνὸς
ἀλλαγῇ γράμματος παρὰ τὴν ἡμετέραν διάλεκτον ἐκφέροντες
τέρμινας προσαγορεύουσιν. εἰ δέ τις ἀφανίσειεν
ἢ μεταθείη τοὺς ὅρους, ἱερὸν ἐνομοθέτησεν
<milestone unit="reiskpage" n="397"/>
εἶναι τοῦ θεοῦ τὸν τούτων τι διαπραξάμενον, ἵνα τῷ
βουλομένῳ κτείνειν αὐτὸν ὡς ἱερόσυλον ἥ τε ἀσφάλεια
καὶ τὸ καθαρῷ μιάσματος εἶναι προσῇ.
</p>
</div3>
<div3 type="section" n="4">
<p>τοῦτο
<pb id="v.1p.263"/>
δ οὐκ ἐπὶ τῶν ἰδιωτικῶν κατεστήσατο μόνον κτήσεων
τὸ δίκαιον, ἀλλὰ καὶ ἐπὶ τῶν δημοσίων, ὅροις
κἀκείνας περιλαβών, ἵνα καὶ τὴν Ῥωμαίων γῆν ἀπὸ
τῆς ἀστυγείτονος ὅριοι διαιρῶσι θεοὶ καὶ τὴν κοινὴν
ἀπὸ τῆς ἰδίας. τοῦτο μέχρι τῶν καθʼ ἡμᾶς χρόνων 
φυλάττουσι Ῥωμαῖοι <del>τοῦ χρόνου</del> μνημεῖα τῆς ὁσίας
αὐτῆς ἕνεκα. θεούς τε γὰρ ἡγοῦνται τοὺς τέρμονας
καὶ θύουσιν αὐτοῖς ὁσέτη τῶν μὲν ἐμψύχων οὐδὲν
ʽοὐ γὰρ ὅσιον αἱμάττειν τοὺς λίθουσʼ πελάνους δὲ
</p>
</div3>
<div3 type="section" n="5">
<p>
<milestone unit="reiskpage" n="398"/>δημητρίους καὶ ἄλλας τινὰς καρπῶν ἀπαρχάς. ἐχρῆν 
δὲ καὶ τὸ ἔργον ἔτι φυλάττειν πιστὸν αὐτούς, οὗ χάριν
θεοὺς ἐνόμισε τοὺς τέρμονας ὁ Νόμας, ἱκανουμένους
τοῖς ἑαυτῶν κτήμασι, τῶν δʼ ἀλλοτρίων μήτε
βίᾳ σφετεριζομένους μηδὲν μήτε δόλῳ. νῦν δʼ οὐχ
ὡς ἄμεινον οὐδʼ ὡς οἱ πρόγονοι παρέδοσαν ὁρίζουσί 
τινες ἀπὸ τῶν ἀλλοτρίων τὰ οἰκεῖα, ἀλλʼ ἔστιν αὐτοῖς
ὅρος τῶν κτήσεων οὐχ ὁ νόμος, ἀλλʼ ἡ πάντων ἐπιθυμία,
πρᾶγμα οὐ καλόν. ἀλλʼ ὑπὲρ μὲν τούτων <del>ἐν</del>
ἑτέροις παρίεμεν σκοπεῖν.
</p>
</div3>
</div2>
<div2 type="chapter" n="75">
<div3 type="section" n="1">
<p>
ὁ δὲ Νόμας εἰς μὲν εὐτέλειαν καὶ σωφροσύνην 
διὰ τοιούτων συνέστειλε νόμων τὴν πόλιν,
<pb id="v.1p.264"/>
εἰς δὲ τὴν περὶ τὰ συμβόλαια δικαιοσύνην ὑκηγάγετο
πρᾶγμα ἐξευρὼν ἠγνοημένον ὑπὸ πάντων τῶν καταστησαμένων
τὰς ἐλλογίμους πολιτείας. ὁρῶν γὰρ ὅτι
τῶν συμβολαίων τὰ μὲν ἐν φανερῷ καὶ μετὰ μαρτύρων
πραττόμενα ἡ τῶν συνόντων αἰδὼς φυλάττει,
<milestone unit="reiskpage" n="399"/>
καὶ σπάνιοί τινές εἰσιν οἱ περὶ τὰ τοιαῦτα ἀδικοῦντες,
τὰ δὲ ἀμάρτυρα πολλῷ πλείω τῶν ἑτέρων ὄντα
μίαν ἔχει φυλακὴν τὴν τῶν συμβαλόντων πίστιν,
περὶ ταύτην ᾤετο δεῖν σπουδάσαι παντὸς ἄλλου μάλιστα
 καὶ ποιῆσαι θείων σεβασμῶν ἀξίαν.
</p>
</div3>
<div3 type="section" n="2">
<p>δίκην μὲν
γὰρ καὶ Θέμιν καὶ Νέμεσιν καὶ τὰς καλουμένας παρʼ
Ἕλλησιν Ἐρινύας καὶ ὅσα τούτοις ὅμοια ὑπὸ τῶν
πρότερον ἀποχρώντως ἐκτεθειῶσθαί τε καὶ καθωσιῶσθαι
ἐνόμισε, Πίστιν δέ, ἧς οὔτε μεῖζον οὔτε ἱερώτερον
πάθος ἐν ἀνθρώποις οὐδέν, οὔπω σεβασμῶν
τυγχάνειν οὔτʼ ἐν τοῖς κοινοῖς τῶν πόλεων πράγμασιν
οὔτʼ ἐν τοῖς ἰδίοις.
</p>
</div3>
<div3 type="section" n="3">
<p>ταῦτα δὴ διανοηθεὶς πρῶτος
ἀνθρώπων ἱερὸν ἱδρύσατο Πίστεως δημοσίας καὶ
θυσίας αὐτῇ κατεστήσατο, καθάπερ καὶ τοῖς ἄλλοις
θεοῖς, δημοτελεῖς. ἔμελλε δὲ ἄρα σὺν χρόνῳ τὸ
κοινὸν τῆς πόλεως ἦθος πιστὸν καὶ βέβαιον πρὸς
ἀνθρώπους γενόμενον τοιούτους ἀπεργάσασθαι καὶ
τοὺς τῶν ἰδιωτῶν τρόπους. οὕτω γοῦν σεβαστόν τι
πρᾶγμα καὶ ἀμίαντον ἐνομίσθη τὸ πιστόν, ὥστε ὅρκον
<milestone unit="reiskpage" n="400"/>
τε μέγιστον γενέσθαι τὴν ἰδίαν ἑκάστῳ πίστιν
καὶ μαρτυρίας συμπάσης ἰσχυροτάτην, καὶ ὁπότε ὑπὲρ
<pb id="v.1p.265"/>
ἀμαρτύρου συναλλάγματος ἀμφίλογόν τι γένοιτο ἑνὶ
πρὸς ἕνα, ἡ διαιροῦσα τὸ νεῖκος καὶ προσωτέρω
χωρεῖν οὐκ ἐῶσα τὰς φιλονεικίας ἡ θατέρου τῶν
διαδικαζομένων αὐτῶν πίστις ἦν, αἵ τε ἀρχαὶ καὶ τὰ
δικαστήρια τὰ πλεῖστα τῶν ἀμφισβητημάτων τοῖς ἐκ 
τῆς πίστεως ὅρκοις διῄτων.
</p>
</div3>
<div3 type="section" n="4">
<p>τοιαῦτα μὲν δὴ σωφροσύνης 
τε παρακλητικὰ καὶ δικαιοσύνης ἀναγκαστήρια
ὑπὸ τοῦ Νόμα τότε ἐξευρεθέντα κοσμιωτέραν οἰκίας
τῆς κράτιστα οἰκουμένης τὴν Ῥωμαίων πόλιν ἀπειργάσατο. 
</p>
</div3>
</div2>
<div2 type="chapter" n="76">
<div3 type="section" n="1">
<p>
ἃ δὲ μέλλω νῦν λέγειν ἐπιμελῆ τε αὐτὴν
ἀπέδωκε τῶν ἀναγκαίων καὶ τῶν ἀγαθῶν ἐργάτιν.
ἐνθυμούμενος γὰρ ὁ ἀνήρ, ὅτι πόλιν τὴν μέλλουσαν
ἀγαπήσειν τὰ δίκαια καὶ μενεῖν ἐν τῷ σώφρονι
βίῳ τῆς ἀναγκαίου δεῖ χορηγίας εὐπορεῖν, διεῖλε
<milestone unit="reiskpage" n="401"/>τὴν χώραν ἅπασαν εἰς τοὺς καλουμένους πάγους καὶ
κατέστησεν ἐφʼ ἑκάστου τῶν πάγων ἄρχοντα ἐπίσκοπόν
τε καὶ περίπολον τῆς ἰδίας μοίρας.
</p>
</div3>
<div3 type="section" n="2">
<p>οὗτοι γὰρ 
περιιόντες θαμινὰ τοὺς εὖ τε καὶ κακῶς εἰργασμένους
τῶν ἀγρῶν ἀπεγράφοντο καὶ πρὸς τὸν βασιλέα ἀπέφαινον, 
ὁ δὲ τοὺς μὲν ἐπιμελεῖς γεωργοὺς ἐπαίνοις
τε καὶ φιλανθρωπίαις ἀνελάμβανε, τοὺς δὲ ἀργοὺς
<del>γεωργοὺς</del> ὀνειδίζων τε καὶ ζημιῶν ἐπὶ τὸ θεραπεύειν
ἄμεινον τὴν γῆν προὐτρέπετο. τοιγάρτοι πολέμων τε
ἀπηλλαγμένοι καὶ τῶν κατὰ πόλιν πραγμάτων σχολὴν 
πολλὴν ἄγοντες ἀργίας τε καὶ βλακείας σὺν αἰσχύνῃ
<pb id="v.1p.266"/>
τίνοντες δίκας αὐτουργοὶ πάντες ἐγίνοντο καὶ
τὸν ἐκ γῆς πλοῦτον ἁπάντων ὄντα <del>πλούτων</del> δικαιότατον
τῆς στρατιωτικῆς καὶ οὐκ ἐχούσης τὸ βέβαιον εὐπορίας
γλυκύτερον ἐτίθεντο.
</p>
</div3>
<div3 type="section" n="3">
<p>τῷ δὲ Νόμᾳ περιῆν ἐκ
τούτων φιλεῖσθαι μὲν ὑπὸ τῶν ἀρχομένων, ζηλοῦσθαι
δʼ ὑπὸ τῶν περιοίκων, μνημονεύεσθαι δʼ ὑπὸ
<milestone unit="reiskpage" n="402"/>
τῶν ἐπιγινομένων· διʼ ὧν οὔτε στάσις ἐμφύλιος τὴν
πολιτικὴν ἔλυσεν ὁμόνοιαν, οὔτε πόλεμος ἀλλοεθνὴς
ἐκ τῶν κρατίστων καὶ θαυμασιωτάτων τὴν πόλιν
ἐπιτηδευμάτων ἐκίνησε. τοσοῦτον γὰρ ἀπέσχον οἱ
περίοικοι τὴν ἀπόλεμον ἡσυχίαν Ῥωμαίων ἀφορμὴν
τῆς κατʼ αὐτῶν ἐπιθέσεως ὑπολαβεῖν, ὥστε καὶ εἴ
τις αὐτοῖς πρὸς ἀλλήλους συνέστη πόλεμος διαλλακτῆρας
ἐποιοῦντο Ῥωμαίους καὶ ἐπὶ διαιτητῇ Νόμᾳ
</p>
</div3>
<div3 type="section" n="4">
<p> τὰς ἔχθρας διαλύειν ἠξίουν. τοῦτον  <add>οὖν</add> οὐκ ἂν
αἰσχυνθείην ἐγὼ τὸν ἄνδρα τῶν ἐπʼ εὐδαιμονίᾳ διαβοηθέντων
ἐν τοῖς πρώτοις καταριθμεῖν. γένους τε
γὰρ ἔφυ βασιλείου καὶ μορφῆς ἀπέλαυσε βασιλικῆς
παιδείαν τε οὐ τὴν περὶ λόγους ἄχρηστον ἤσκησεν,
ἀλλʼ ἐξ ἧς εὐσεβεῖν ἔμαθε καὶ τὰς ἄλλας ἐπιτηδεύειν
ἀρετάς.
</p>
</div3>
<div3 type="section" n="5">
<p>ἡγεμονίαν δὲ τὴν Ῥωμαίων παραλαβεῖν ἠξιώθη
νέος ὢν κατὰ κλέος ἀρετῆς ὑπʼ αὐτῶν ἐπίκλητος
ἀχθεὶς καὶ διετέλεσε πειθομένοις ἅπαντα τὸν βίον
<milestone unit="reiskpage" n="403"/>
τοῖς ἀρχομένοις χρώμενος· ἡλικίας δʼ ἐπὶ μήκιστον
<pb id="v.1p.267"/>
ἤλασεν ὁλόκληρος οὐδὲν ὑπὸ τῆς τύχης κακωθεὶς
καὶ θανάτων τὸν ῥᾷστον ἐτελεύτησεν ὑπὸ γήρως
μαρανθείς, ὁμοίου παραμείναντος αὐτῷ τοῦ συγκληρωθέντος
ἐξ ἀρχῆς δαίμονος ἕως ἐξ ἀνθρώπων
ἠφανίσθη, βιώσας μὲν ὑπὲρ ὀγδοήκοντα ἔτη, βασιλεύσας 
δὲ τρία καὶ τετταράκοντα, γενεὰν δὲ καταλιπών,
ὡς μὲν οἱ πλείους γράφουσιν, υἱοὺς τέτταρας
καὶ θυγατέρα μίαν, ὧν ἔτι σώζεται τὰ γένη, ὡς δὲ
Γέλλιος Γναῖος ἱστορεῖ θυγατέρα μόνην, ἐξ ἧς ἐγένετο
Ἄγκος Μάρκιος ὁ τρίτος ἀπʼ ἐκείνου γενόμενος 
Ῥωμαίων βασιλεύς.
</p>
</div3>
<div3 type="section" n="6">
<p>τελευτήσαντι δʼ αὐτῷ πένθος 
μέγα προὔθετο ἡ πόλις καὶ ταφὰς ἐποιήσατο λαμπροτάτας.
κεῖται δʼ ἐν Ἰανίκλῳ πέραν τοῦ Τεβέριος
ποταμοῦ. καὶ τὰ μὲν περὶ Πομπιλίου Νόμα τοσαῦτα
παρελάβομεν. 
</p>
</div3>
</div2>
</div1>
<pb id="v.1p.268"/>
<div1 type="book" n="3">
<div2 type="chapter" n="1">
<div3 type="section" n="1">
<p>
<milestone unit="reiskpage" n="404"/>
τελευτήσαντος δὲ Πομπιλίου γενομένη πάλιν· ἡ
βουλὴ τῶν κοινῶν κυρία μένειν ἔγνω ἐπὶ τῆς αὐτῆς
πολιτείας, οὐδὲ τοῦ δήμου γνώμην λαβόντος ἑτέραν,
καὶ καθίστησιν ἐκ τῶν πρεσβυτέρων τοὺς ἄρξοντας
τὴν μεσοβασίλειον ἀρχὴν εἰς ὡρισμένον τινὰ ἡμερῶν
ἀριθμόν, ὑφʼ ὧν ἀποδείκνυται βασιλεύς, ὸν ἅπας
ὁ δῆμος ἠξίου, Τύλλος Ὁστίλιος γένους ὢν τοιοῦδε·
</p>
</div3>
<div3 type="section" n="2">
<p>ἐκ πόλεως Μεδυλλίας, ἣν Ἀλβανοὶ μὲν ἔκτισαν,
Ῥωμύλος δὲ κατὰ συνθήκας παραλαβὼν Ῥωμαίων
<milestone unit="reiskpage" n="405"/>
ἐποίησεν ἀποικίαν, ἀνὴρ εὐγενὴς καὶ χρήμασι δυνατὸς
Ὁστίλιος ὄνομα μετενεγκάμενος εἰς Ῥώμην τὸν
βίον ἄγεται γυναῖκα ἐκ τοῦ Σαβίνων γένους Ἑρσιλίου
θυγατέρα τὴν ὑφηγησαμένην ταῖς ὁμοεθνέσι πρεσβεῦσαι
πρὸς τοὺς πατέρας ὑπὲρ τῶν ἀνδρῶν, ὅτε
Σαβῖνοι Ῥωμαίοις ἐπολέμουν, καὶ τοῦ συνελθεῖν εἰς
φιλίαν τοὺς ἡγεμόνας αἰτιωτάτην γενέσθαι δοκοῦσαν.
<pb id="v.1p.269"/>
οὗτος ὁ ἀνὴρ πολλοὺς συνδιενέγκας Ῥωμύλῳ πολέμους
καὶ μεγάλα ἔργα ἀποδειξάμενος ἐν ταῖς πρὸς
Σαβίνους μάχαις, ἀποθνήσκει καταλιπὼν παιδίον μονογενὲς
καὶ θάπτεται πρὸς τῶν βασιλέων ἐν τῷ
κρατίστῳ τῆς ἀγορᾶς τόπῳ στήλης ἐπιγραφῇ τὴν
<milestone unit="reiskpage" n="406"/>ἀρετὴν μαρτυρούσης ἀξιωθείς.
</p>
</div3>
<div3 type="section" n="3">
<p>ἐκ δὲ τοῦ μονογενοῦς 
παιδὸς εἰς ἄνδρας ἀφικομένου καὶ γάμον ἐπιφανῆ
λαβόντος υἱὸς γίνεται Τύλλος Ὁστίλιος ἀνὴρ δραστήριος,
ὃς ἀπεδείχθη βασιλεὺς ψήφῳ τε πολιτικῇ
διενεχθείσῃ περὶ αὐτοῦ κατὰ νόμους καὶ τοῦ δαιμονίου 
δι᾽ οἰωνῶν αἰσίων ἐπικυρώσαντος τὰ δόξαντα τῷ
δήμῳ. ἔτος δὲ ἦν ἐν ᾧ τὴν ἡγεμονίαν παρέλαβεν ὁ
δεύτερος ἐνιαυτὸς τῆς ἑβδόμης καὶ εἰκοστῆς ὀλυμπιάδος,
ἣν ἐνίκα στάδιον Εὐρυβάτης Ἀθηναῖος ἄρχοντος
<add>Ἀθήνησι</add> Λεωστράτου.
</p>
</div3>
<div3 type="section" n="4">
<p>οὗτος ἔργον ἁπάντων μεγαλοπρεπέστατον 
ἀποδειξάμενος αὐτὸς εὐθὺς ἅμα τῷ
παραλαβεῖν τὴν ἀρχὴν ἅπαν τὸ θητικὸν τοῦ δήμου
καὶ ἄπορον οἰκεῖον ἔσχεν. ἦν δὲ τοιόνδε· χώραν εἶχον
ἐξαίρετον οἱ πρὸ αὐτοῦ βασιλεῖς πολλὴν καὶ ἀγαθήν,
ἐξ ἧς ἀναιρούμενοι τὰς προσόδους ἱερά τε θεοῖς ἐπετέλουν 
καὶ τὰς εἰς τὸν ἴδιον βίον ἀφθόνους εἶχον εὐπορίας,
ἣν ἐκτήσατο μὲν Ῥωμύλος πολέμῳ τοὺς τότε
κατασχόντας ἀφελόμενος, ἐκείνου δὲ ἄπαιδος ἀποθανόντος
Πομπίλιος Νόμας ὁ μετʼ ἐκεῖνον βασιλεύσας
ἐκαρποῦτο· ἦν δὲ οὐκέτι δημοσία κτῆσις, ἀλλὰ τῶν
<milestone unit="reiskpage" n="407"/>ἀεὶ βασιλέων κλῆρος.
</p>
</div3>
<div3 type="section" n="5">
<p>ταύτην ὁ Τύλλος ἐπέτρεψε τοῖς 

<pb id="v.1p.270"/>
μηδένα κλῆρον ἔχουσι Ῥωμαίων κατʼ ἄνδρα διανεί-
μασθαι, τὴν πατρῴαν αὑτῷ κτῆσιν ἀρκοῦσαν ἀπο-
φαίνων εἴς τε τὰ ἱερὰ καὶ τὰς τοῦ βίου δαπάνας.
ταύτῃ δὲ τῇ φιλανθρωπίᾳ τοὺς ἀπόρους τῶν πολιτῶν
ἀνέλαβε παύσας λατρεύοντας ἐν τοῖς ἀλλοτρίοις· ἵνα
δὲ μηδὲ οἰκίας ἄμοιρος εἴη τις προσετείχισε τῇ πόλει
τὸν καλούμενον Καίλιον λόφον, ἔνθα ὅσοι Ῥωμαίων
ἦσαν ἀνέστιοι λαχόντες τοῦ χωρίου τὸ ἀρκοῦν κατε-
σκευάσαντʼ οἰκίας, καὶ αὐτὸς ἐν τούτῳ τῷ τόπῳ τὴν
οἴκησιν εἶχεν. πολιτικὰ μὲν δὴ ταῦτα τοῦ ἀνδρὸς
ἔργα παραδίδοται λόγου ἄξια·  </p>
</div3>
</div2>
<div2 type="chapter" n="2">
<div3 type="section" n="1">
<p>
πολεμικαὶ δὲ πράξεις πολλαὶ μὲν καὶ ἄλλαι
μνημονεύονται, &lt;μέγισται δὲ&gt; περὶ ὧν ἔρχομαι λέξων
τὴν ἀρχὴν ποιησάμενος ἀπὸ τοῦ πρὸς Ἀλβανοὺς πο-
λέμου. αἴτιος δὲ τοῦ διαστῆναι τὰς πόλεις καὶ λῦσαι
τὸ συγγενὲς ἀνὴρ Ἀλβανὸς ἐγένετο Κλοίλιος ὄνομα
τῆς μεγίστης ἀρχῆς ἀξιωθείς, ὃς ἀχθόμενος ἐπὶ τοῖς
Ῥωμαίων ἀγαθοῖς καὶ κατέχειν τὸν φθόνον οὐ δυνά-
μενος φύσει τε αὐθάδης καὶ ὑπομαργότερος ὢν ἐκ-
</p>
</div3>
<div3 type="section" n="2">
<p>
πολεμῶσαι τὰς πόλεις ἔγνω πρὸς ἀλλήλας. οὐχ ὁρῶν
δὲ ὅπως ἂν πείσειε τοὺς Ἀλβανοὺς στρατὸν αὑτῷ κατὰ
Ῥωμαίων ἄγειν ἐπιτρέψαι μήτε δικαίας ἔχοντι προ-
φάσεις μήτε ἀναγκαίας, μηχανᾶται δή τι τοιόνδε· τοῖς
ἀπορωτάτοις Ἀλβανῶν καὶ θρασυτάτοις ἐφῆκε λῃ-
<pb id="v.1p.271"/>
στεύειν τοὺς Ῥωμαίων ἀγροὺς ἄδειαν ὑπισχνούμενος
καὶ παρεσκεύασε πολλοὺς ἀκίνδυνα κέρδη διώκοντας,
ὧν οὐδὲ κωλυόμενοι ὑπὸ τοῦ δέους ἀποστήσεσθαι
ἔμελλον, ἐμπλῆσαι πολέμου λῃστρικοῦ τὴν ὅμορον.
</p>
</div3>
<div3 type="section" n="3">
<p>
τοῦτο δʼ ἔπραττε κατὰ λογισμὸν οὐκ ἀπεικότα, ὡς τὸ
ἔργον ἐμαρτύρησε. Ῥωμαίους μὲν γὰρ οὐκ ἀνέξεσθαι
τὰς ἁρπαγὰς ὑπελάμβανεν, ἀλλʼ ἐπὶ τὰ ὅπλα χωρή-
σειν, αὑτῷ δʼ ἐξουσίαν ἔσεσθαι κατηγορεῖν αὐτῶν
πρὸς τὸν δῆμον ὡς ἀρχόντων πολέμου, Ἀλβανῶν δὲ
τοὺς πλείστους φθονοῦντας τοῖς ἀποίκοις τῆς εὐτυ-
χίας δέξεσθαι τὰς διαβολὰς ἀσμένους καὶ τὸν κατʼ
</p>
</div3>
<div3 type="section" n="4">
<p>
αὐτῶν πόλεμον ἐξοίσειν, ὅπερ καὶ συνέβη. ἀγόντων
γὰρ καὶ φερόντων ἀλλήλους τῶν κακουργοτάτων ἐξ
ἑκατέρας πόλεως καὶ στρατιᾶς ποτε Ῥωμαϊκῆς ἐμβα-
λούσης εἰς τὴν Ἀλβανῶν, ὑφʼ ἧς πολλοὶ τῶν λῃστῶν
οἱ μὲν ἀνῃρέθησαν, οἱ δὲ συνελήφθησαν, συγκαλέ-
σας τὸ πλῆθος εἰς ἐκκλησίαν ὁ Κλοίλιος, ἐν ᾗ πολλὴν
ἐποιήσατο τῶν Ῥωμαίων κατηγορίαν, τραυματίας τε
συχνοὺς ἐπιδεικνύμενος καὶ τοὺς προσήκοντας τοῖς
ἡρπασμένοις ἢ τεθνηκόσι παράγων καὶ πλείω τῶν
γεγονότων ἐπικαταψευδόμενος, πρεσβείαν πέμπειν
πρῶτον ἐψηφίσατο δίκας αἰτήσουσαν τῶν γεγονότων·
ἐὰν δὲ ἀγνωμονῶσι Ῥωμαῖοι τότε τὸν πόλεμον ἐπʼ
αὐτοὺς ἐκφέρειν.</p>
</div3>
</div2>
<div2 type="chapter" n="3">
<div3 type="section" n="1">
<p>

ἀφικομένων δὲ τῶν πρεσβευτῶν εἰς Ῥώμην
ὑποπτεύσας ὁ Τύλλος, ὅτι δίκας αἰτήσοντες ἥκοιεν,

<pb id="v.1p.272"/>
αὐτὸς τοῦτο ποιῆσαι πρότερος ἔγνω περιστῆσαι βουλόμενος
εἰς ἐκείνους τὴν αἰτίαν τοῦ λύειν τὰ πρὸς
τὴν ἀποικίαν συγκείμενα. συνθῆκαι γὰρ ἦσαν ταῖς
πόλεσιν ἐπὶ Ῥωμύλου γενόμεναι τά τε ἄλλα ἔχουσαι
δίκαια καὶ ἵνα μηδετέρα πολέμου ἄρχῃ· ἡ δʼ ἐγκαλοῦσα
ὅ τι δή ποτε ἀδίκημα δίκας αἰτοῖ παρὰ τῆς
ἀδικούσης, εἰ δὲ μὴ τυγχάνοι τότε τὸν ἐξ ἀνάγκης
ἐπιφέροι πόλεμον, ὡς λελυμένων ἤδη τῶν σπονδῶν.
</p>
</div3>
<div3 type="section" n="2">
<p>φυλαττόμενος δὲ τὸ μὴ προτέρους αἰτηθέντας δίκας
Ῥωμαίους ἀντειπεῖν, ἔπειτα ὑπαιτίους Ἀλβανοῖς γενέσθαι,
προσέταξε τοῖς ἐπιφανεστάτοις τῶν ἑαυτοῦ
φίλων τοὺς Ἀλβανῶν πρέσβεις ξενίζειν ἁπάσῃ φιλοφροσύνῃ
καὶ κατέχειν ἔνδον παρʼ ἑαυτοῖς· αὐτὸς δʼ
ἐν ἀσχολίαις εἶναι τισὶν ἀναγκαίοις σκηψάμενος διεκρούσατο
<milestone unit="reiskpage" n="411"/>
</p>
</div3>
<div3 type="section" n="3">
<p> τὴν πρόσοδον αὐτῶν. τῇ δʼ ἔγγιστα νυκτὶ
Ῥωμαίων ἄνδρας ἐπιφανεῖς ἐντειλάμενος αὐτοῖς ἃ
χρὴ πράττειν ἀπέστειλεν εἰς Ἄλβαν ἅμα τοῖς εἰρηνοδίκαις
αἰτήσοντας ὑπὲρ ὧν ἠδίκηντο Ῥωμαῖοι δίκας
παρʼ Ἀλβανῶν λαβεῖν, οἳ πρὶν ἥλιον ἀνίσχειν διανύσαντες
τὴν ὁδὸν πληθυούσης τῆς ἑωθινῆς ἀγορᾶς
ἐντυγχάνουσι τῷ Κλοιλίῳ κατʼ ἀγορὰν ὄντι καὶ διεξιόντες
ὅσα ἠδίκηντο Ῥωμαῖοι πρὸς Ἀλβανῶν ἠξίουν
πράττειν τὰ συγκείμενα ταῖς πόλεσιν.
</p>
</div3>
<div3 type="section" n="4">
<p>ὁ δὲ Κλοίλιος,
ὡς Ἀλβανῶν προτέρων ἀπεσταλκότων εἰς Ῥώμην
τοὺς αἰτήσοντας δίκας καὶ μηδὲ ἀποκρίσεως
<pb id="v.1p.273"/>
ἠξιωμένων, ἀπιέναι τοὺς Ῥωμαίους ἐκέλευσεν ως
παραβεβηκότας τὰς ὁμολογίας καὶ προεῖπεν αὐτοῖς τὸν
πόλεμον. ἀπαλλαττόμενος δὲ ὁ τῆς πρεσβείας ἡγεμὼν
τοῦτʼ ἠξίωσεν ἀκοῦσαι παρʼ αὐτοῦ μόνον, εἰ
παραβαίνειν τὰς σπονδὰς ὁμολογεῖ τοὺς προτέρους 
αἰτηθέντας δίκας καὶ μηδὲν ὑπομείναντας ποιεῖν τῶν
<milestone unit="reiskpage" n="412"/>ὁσίων.
</p>
</div3>
<div3 type="section" n="5">
<p>ὁμολογήσαντος δὲ τοῦ Κλοιλίου, μαρτύρομαι 
τοίνυν, ἔφη, τοὺς θεούς, οὓς ἐποιησάμεθα τῶν σπονδῶν
μάρτυρας, ὅτι Ῥωμαίοις οὐ τυχοῦσι τῶν δικαίων
προτέροις ὅσιος ὁ κατὰ τῶν παραβάντων τὰς σπονδὰς 
πόλεμος ἔσται, οἱ δὲ πεφευγότες τοῦτο τὸ δίκαιον
ὑμεῖς ἐστε, ὡς αὐτὰ τὰ ἔργα δηλοῖ. πρότεροί τε γὰρ
αἰτηθέντες τὸ δίκαιον οὐχ ὑπέσχετε καὶ πρότερον τὸν
πόλεμον ἡμῖν προειρήκατε. τοιγάρτοι τοὺς ἀμυνουμένους
ὑμᾶς προσδέχεσθε μετὰ τῶν ὅπλων οὐκ εἰς 
μακράν.
</p>
</div3>
<div3 type="section" n="6">
<p>ταῦτα παρὰ τῶν πρεσβευτῶν ἀφικομένων 
εἰς Ῥώμην ἀκούσας ὁ Τύλλος, τότε τοὺς Ἀλβανοὺς
προσάγειν ἐκέλευσε καὶ περὶ ὧν ἥκουσι λέγειν. ἀπαγγειλάντων
δʼ αὐτῶν ὅσα προσέταξεν ὁ Κλοίλιος καὶ
τὸν πόλεμον ἀπειλούντων εἰ μὴ τεύξονται τῆς δίκης, 
Ἐγὼ πρότερος ὑμῶν, ἔφη, τοῦτο πεποίηκα καὶ μηδὲν
εὑρόμενος ὧν ἐκέλευον αἱ συνθῆκαι...
<del>φαίνονται παρʼ ὑμῶν προτέρων αὗται λελυμέναι τε
καὶ μηδενὸς λόγου ἠξιωμέναι· ὅθεν δὴ</del> τὸν ἀναγκαῖόν
<milestone unit="reiskpage" n="413"/>τε καὶ δίκαιον Ἀλβανοῖς παραγγέλλω πόλεμον. 
</p>
</div3>
</div2>
<div2 type="chapter" n="4">
<div3 type="section" n="1">
<p>
μετὰ δὲ τὰς προφάσεις ταύτας παρεσκευάζοντο
<pb id="v.1p.274"/>
ἀμφότεροι τὰ πρὸς τὸν πόλεμον, οὐ μόνον τὰς
οἰκείας καθοπλίζοντες δυνάμεις, ἀλλὰ καὶ τὰς παρὰ
τῶν ὑπηκόων ἐπικαλούμενοι· ὡς δὲ πάντα ἦν αὐτοῖς
εὐτρεπῆ συνῄεσαν ὁμόσε καὶ καταστρατοπεδεύονται
τετταράκοντα τῆς Ῥώμης σταδίους ἀποσχόντες· οἱ μὲν
Ἀλβανοὶ περὶ τὰς καλουμένας Κλοιλίας τάφρους
ʽφυλάττουσι γὰρ ἔτι τὴν τοῦ κατασκευάσαντος αὐτὰς
ἐπίκλησινʼ Ῥωμαῖοι δὲ ὀλίγον ἐνδοτέρω τὸν ἐπιτηδειότατον
εἰς στρατοπεδείαν τόπον ἐκλεξάμενοι.
</p>
</div3>
<div3 type="section" n="2">
<p>ἐπεὶ
δὲ συνεῖδον ἀλλήλων ἀμφότεροι τὰς δυνάμεις οὔτε
πλήθει λειπομένας οὔτε ὁπλισμοῖς εὐτελεῖς οὔτε ταῖς
ἄλλαις παρασκευαῖς οὔσας εὐκαταφρονήτους, τῆς μὲν
ταχείας ἐπὶ τὸν ἀγῶνα ὁρμῆς, ἣν κατʼ ἀρχὰς εἶχον
ὡς αὐτῇ ἐφόδῳ τρεψόμενοι τοὺς πολεμίους, ἀπέστησαν·
<milestone unit="reiskpage" n="414"/>
φυλακῆς δὲ μᾶλλον ἢ προεπιχειρήσεως πρόνοιαν
ἐλάμβανον ὑψηλοτέρους ἐγείροντες τοὺς χάρακας,
εἰσῄει τε αὐτῶν τοῖς χαριεστάτοις λογισμὸς ὡς
<add>οὐ</add> τὰ κράτιστα βουλευομένοις, καὶ κατάμεμψις τῶν
ἐν τέλει.
</p>
</div3>
<div3 type="section" n="3">
<p>ἑλκομένου δὲ τοῦ χρόνου διὰ κενῆς ʽοὐδὲν
γὰρ ὅ τι καὶ λόγου ἄξιον εἴτε καταδρομαῖς ψιλῶν ἢ
συμπλοκαῖς ἱππέων ἔβλαπτον ἀλλήλουσʼ ὁ τοῦ πολέμου
δόξας αἴτιος γενονέναι Κλοίλιος ἀχθόμενος ἐπὶ
τῇ ἀπράκτῳ καθέδρᾳ γνώμην ἔσχεν ἐξάγειν τὴν στρατιὰν
καὶ προκαλεῖσθαι τοὺς πολεμίους εἰς μάχην, ἐὰν
<pb id="v.1p.275"/>
δὲ μὴ ὑπακούσωσι προσβάλλειν αὐτῶν πρὸς τὰ ἐρύματα.
</p>
</div3>
<div3 type="section" n="4">
<p>παρασκευασάμενος δὲ τὰ πρὸς τὸν ἀγῶνα καί, 
εἰ δεήσει τειχομαχίας, ὅσα τῷ τοιούτῳ πρόσφορα
ἔργῳ μηχανησάμενος, ἐπεὶ νὺξ ἐγένετο καθεύδων ἐν
<milestone unit="reiskpage" n="415"/>τῇ στρατηγικῇ σκηνῇ παρούσης αὐτῷ τῆς εἰωθυίας 
φυλακῆς περὶ τὸν ὄρθρον εὑρίσκεται νεκρός, οὔτε
σφαγῆς οὔτε ἀγχόνης οὔτε φαρμάκων οὔτε ἄλλης
βιαίου συμφορᾶς σημεῖον ἐπὶ τοῦ σώματος οὐδὲν ἔχων.
</p>
</div3>
</div2>
<div2 type="chapter" n="5">
<div3 type="section" n="1">
<p>
παραδόξου δὲ τοῦ πάθους ὥσπερ εἰκὸς
ἅπασι φαινομένου καὶ ζητουμένης τῆς αἰτίας ʽοὐδὲ 
γὰρ νόσον προηγησαμένην εἶχέ τις αἰτιάσασθαἰ οἱ
μὲν ἐπὶ τὴν θείαν πρόνοιαν ἁπάσας τὰς ἀνθρωπίνας
ἀναφέροντες τύχας κατὰ χόλον δαιμόνιον ἔλεγον
αὐτὸν ἀποθανεῖν, ὅτι πόλεμον ἐξέκαυσε τῇ μητροπόλει
πρὸς τὴν ἀπόκτισιν οὔτε δίκαιον οὔτε ἀναγκαῖον· 
οἱ δὲ χρηματισμὸν ἡγούμενοι τὸν πόλεμον
καὶ μεγάλων ἀπεστερῆσθαι νομίζοντες ὠφελειῶν εἰς
ἐπιβουλὴν καὶ φθόνον ἀνθρώπινον τὸ ἔργον μετέφερον
αἰτιώμενοι τῶν ἀντιπολιτευομένων τινὰς ἀφανῆ
καὶ δυσεξέλεγκτα ἐξευρόντας φάρμακα διὰ τούτων τὸν 
ἄνδρα ἀνῃρηκέναι·
</p>
</div3>
<div3 type="section" n="2">
<p>οἱ δὲ ὑπὸ λύπης τε καὶ ἀμηχανίας 
κρατούμενον ἑκουσίῳ χρήσασθαι τελευτῇ αὐτὸν ἔφασαν,
<milestone unit="reiskpage" n="416"/>ἐπειδὴ πάντα χαλεπὰ καὶ ἄπορα συνέβαινεν
αὐτῷ καὶ οὐδὲν ἐχώρει κατὰ νοῦν τῶν ἐν ἀρχαῖς,
ὅτε εἰς τὰ πράγματα εἰσῄει, προσδοκηθέντων· τοῖς δʼ 
ἐκτὸς οὖσι φιλίας τε καὶ ἔχθρας τῆς πρὸς τὸν στρατηγὸν
<pb id="v.1p.276"/>
καὶ ἀπὸ παντὸς τοῦ βελτίστου κρίνουσι τὸ συμβεβηκὸς
οὔτε ἡ θεία νέμεσις οὔτε ὁ τῶν ἀντιπολιτευομένων
φθόνος οὔθʼ ἡ τῶν πραγμάτων ἀπόγνωσις
ἀνῃρηκέναι τὸν ἄνδρα ἐδόκει, ἀλλʼ ἡ τῆς φύσεως
ἀνάγκη καὶ τὸ χρεὼν ὡς ἐκπεπληρωκότα τὴν ὀφειλομένην
μοῖραν, ἧς ἅπασι τοῖς γινομένοις πέπρωται
τυχεῖν.
</p>
</div3>
<div3 type="section" n="3">
<p>Κλοίλιος μὲν δὴ πρὶν ἢ γενναῖον ἀποδείξασθαί
τι τοιαύτης τελευτῆς ἔτυχεν, εἰς δὲ τὸν ἐκείνου
τόπον ἀποδείκνυται στρατηγὸς αὐτοκράτωρ ὑπὸ τῶν
ἐπὶ στρατοπέδου Μέττιος Φουφέττιος, ἀνὴρ οὔτε
πολέμου ἡγεμὼν ἱκανὸς οὔτε εἰρήνης βέβαιος φύλαξ,
ὃς οὐδενὸς ἧττον Ἀλβανῶν πρόθυμος ὢν κατʼ ἀρχὰς
διαστῆσαι τὰς πόλεις καὶ διὰ τοῦτο τῆς ἀρχῆς μετὰ
τὸν Κλοιλίου θάνατον ἀξιωθείς, ἐπειδὴ τῆς ἡγεμονίας
<milestone unit="reiskpage" n="417"/>
ἔτυχε καὶ ὅσα ἦν ἐν τοῖς πράγμασι δυσχερῆ καὶ
ἄπορα συνεῖδεν, οὐκέτι διέμεινεν ἐπὶ τοῖς αὐτοῖς
βουλεύμασιν, ἀλλʼ εἰς ἀναβολὰς καὶ διατριβὰς ἄγειν
ἠξίου τὰ πράγματα ὁρῶν οὔτε τοὺς Ἀλβανοὺς ἅπαντας
ὁμοίαν ἔχοντας ἔτι προθυμίαν πρὸς πόλεμον οὔτε
τὰ σφάγια ὁπότε θύοιτο περὶ μάχης καλὰ γινόμενα·
</p>
</div3>
<div3 type="section" n="4">
<p>τελευτῶν δὲ καὶ εἰς καταλλαγὰς ἔγνω προκαλεῖσθαι
τοὺς πολεμίους πρότερος ἐπικηρυκευσάμενος, μαθὼν
τὸν ἐπικρεμάμενον ἔξωθεν Ἀλβανοῖς τε καὶ Ῥωμαίοις
κίνδυνον, εἰ μὴ σπείσονται τὸν πρὸς ἀλλήλους πόλεμον,
ἀφύλακτον ὄντα, ὃς ἔμελλεν ἀμφοτέρας ἀναρπάσασθαι
τὰς δυνάμεις. ἦν δὲ τοιός2δε·
<pb id="v.1p.277"/>
</p>
</div3>
</div2>
<div2 type="chapter" n="6">
<div3 type="section" n="1">
<p>
Οὐιεντανοὶ καὶ Φιδηναῖοι μεγάλας καὶ πολυανθρώπους
ἔχοντες πόλεις ἐπὶ μὲν τῆς Ῥωμύλου
βασιλείας εἰς πόλεμον ὑπὲρ ἀρχῆς καὶ δυναστείας
Ῥωμαίοις κατέστησαν, ἐν ᾧ πολλὰς ἀπολέσαντες δυνάμεις
ἀμφότεροι καὶ χώρας ἀποδασμῷ ζημιωθέντες 
ὑπήκοοι τοῖς κεκρατηκόσιν ἠναγκάσθησαν γενέσθαι.
<milestone unit="reiskpage" n="418"/>περὶ ὧν ἐν τῇ πρὸ ταύτης δεδήλωκα γραφῇ τὸ ἀκριβές·
ἐπὶ δὲ τῆς Νόμα Πομπιλίου δυναστείας εἰρήνης
ἀπολαύσαντες βεβαίου πολλὴν ἔσχον ἐπίδοσιν εἰς
εὐανδρίαν τε καὶ πλοῦτον καὶ τὴν ἄλλην εὐδαιμονίαν. 
τούτοις δὴ τοῖς ἀγαθοῖς ἐπαρθέντες ἐλευθερίας
τε αὖθις ὠρέγοντο καὶ φρόνημα ἐλάμβανον ὑψηλότερον
παρασκευάζοντό τε ὡς οὐκέτι Ῥωμαίων ἀκροώμενοι.
</p>
</div3>
<div3 type="section" n="2">
<p>τέως μὲν οὖν ἄδηλος αὐτῶν ἡ διάνοια τῆς 
ἀποστάσεως ἦν, ἐν δὲ τῷ πρὸς Ἀλβανοὺς ἐφανερώθη 
πολέμῳ. ὡς γὰρ ἐπύθοντο πανστρατιᾷ Ῥωμαίους
ἐξεληλυθότας ἐπὶ τὸν πρὸς Ἀλβανοὺς ἀγῶνα, κράτιστον
ὑπολαβόντες εἰληφέναι καιρὸν ἐπιθέσεως ἀπορρήτους
ἐποιήσαντο διὰ τῶν δυνατωτάτων ἀνδρῶν
συνωμοσίας ἅπαντας τοὺς ὁπλοφορεῖν δυναμένους εἰς 
Φιδήνην συνελθεῖν κρύφα καὶ κατʼ ὀλίγους ἰόντας,
ὡς ἂν ἥκιστα γένοιντο τοῖς ἐπιβουλευομένοις καταφανεῖς·
</p>
</div3>
<div3 type="section" n="3">
<p>ἐκεῖ δʼ ὑπομένοντας ἐκδέχεσθαι τὸν καιρόν, 
ὅτε αἱ Ῥωμαίων τε καὶ Ἀλβανῶν δυνάμεις ἐκλιποῦσαι
τοὺς χάρακας ἐπὶ τὸν ἀγῶνα προελεύσονται, ʽτοῦτον 
δὲ φανερὸν ποιεῖν αὐτοῖς ἔμελλον διὰ συμβόλων σκοποί
<pb id="v.1p.278"/>
τινες ἐν τοῖς ὄρεσι λοχῶντεσʼ ὅταν δὲ ἀρθῇ τὰ
σημεῖα λαβόντας  <add>τὰ</add> ὅπλα χωρεῖν ἐπʼ αὐτοὺς ἔδει
πάντας κατὰ τάχος, ʽἦν δὲ οὐ πολλὴ <add>ἡ</add> ἐπὶ τοὺς
<milestone unit="reiskpage" n="419"/>
χάρακας ἀπὸ Φιδήνης φέρουσα ὁδός, ἀλλʼ ὅσον ἢ
δυσὶν ὥραις ἢ τρισὶν ἀνυσθῆναι τὸ μακρότατονʼ ἐπιφανέντας
δὲ τῷ ἀγῶνι τέλος ἤδη ἔχοντι ὥσπερ εἰκὸς
μηδὲν ἡγεῖσθαι φίλιον, ἀλλʼ ἐάν τε Ἀλβανοὶ νικῶσιν
ἐάν τε Ῥωμαῖοι κτείνειν τοὺς κεκρατηκότας αὐτῶν.
ταῦτα ἦν ἃ διέγνωστο πράττειν τοῖς προεστηκόσι τῶν
 πόλεων.
</p>
</div3>
<div3 type="section" n="4">
<p>εἰ μὲν οὖν θρασύτερον ἐπὶ τὸν ἀγῶνα
ὥρμησαν Ἀλβανοὶ Ῥωμαίων καταφρονήσαντες καὶ μιᾷ
κρῖναι μάχῃ τὰ ὅλα διέγνωσαν, οὐθὲν ἂν τὸ κωλῦον
ἦν τόν τε κατασκευασθέντα δόλον ἐπʼ αὐτοῖς λεληθέναι
καὶ διεφθάρθαι τὰ στρατεύματα αὐτῶν ἀμφότερα·
νῦν δὲ ἡ διατριβὴ τοῦ πολέμου παράδοξος
ἅπασι γενομένη καὶ ὁ χρόνος ἐν ᾧ παρεσκευάζοντο
πολὺς ἐφελκυσθεὶς διέχεεν αὐτῶν τὰ βουλεύματα.
τῶν γὰρ ἐκ τῆς συνωμοσίας τινές, εἴτε οἰκεῖα κέρδη
περιβαλέσθαι ζητοῦντες εἴτε τοῖς κορυφαιοτάτοις τῶν
σφετέρων καὶ τὸ ἔργον εἰσηγησαμένοις φθονοῦντες
εἴτε μήνυσιν ἑτέρων δεδιότες, ὅ τι πολλοῖς συνέβη
παθεῖν ἐν ταῖς πολυανθρώποις καὶ χρονιζομέναις
συνωμοσίαις, εἴτε ὑπὸ θείας ἀναγκαζόμενοι γνώμης
<milestone unit="reiskpage" n="420"/>
οὐκ ἀξιούσης ἔργον ἀνόσιον εἰς εὐτυχὲς κατασκῆψαι
τέλος μηνυταὶ γίνονται τοῖς πολεμίοις τοῦ δόλου.
<pb id="v.1p.279"/>
</p>
</div3>
</div2>
<div2 type="chapter" n="7">
<div3 type="section" n="1">
<p>
ταῦτα δὴ μαθὼν ὁ Φουφέττιος ἔτι μᾶλλον
ἔσπευσε ποιήσασθαι τὰς διαλύσεις, ὡς οὐδὲ αἱρέσεως
ἔτι τοῦ μὴ ταῦτα πράττειν σφίσι καταλειπομένης.
ἐγεγόνει δὲ καὶ τῷ βασιλεῖ τῶν Ῥωμαίων ὑπὲρ τῆς
συνωμοσίας ταύτης <del>ἡ</del> μήνυσις παρὰ τῶν ἐκ Φιδήνης 
φίλων, ὥστʼ οὐδʼ αὐτὸς ἔτι διαμελλήσας δέχεται τὰς
τοῦ Φουφεττίου προκλήσεις. ἐπεὶ δὲ συνῆλθον εἰς
τὸ μεταξὺ τῶν στρατοπέδων χωρίον ἐπαγόμενοι συμβούλους
ἑκάτεροι τοὺς φρονῆσαι τὰ δέοντα ἱκανούς,
ἀσπασάμενοι πρῶτον ἀλλήλους ὡς πρότερον εἰώθεσαν 
καὶ φιλοφρονηθέντες τὰς ἑταιρικάς τε καὶ συγγενικὰς
φιλοφροσύνας διελέγοντο περὶ τῶν διαλύσεων.
</p>
</div3>
<div3 type="section" n="2">
<p>ἤρχετο δʼ ὁ Ἀλβανὸς πρότερος τοιάδε λέγων·
<milestone unit="reiskpage" n="421"/>ἀναγκαῖον εἶναί μοι δοκεῖ τὰς αἰτίας πρῶτον ἐπιδεῖξαι,
δι᾽ ὰς ἐγὼ πρῶτος ἠξίωσα περὶ καταλύσεως 
τοῦ πολέμου διαλέγεσθαι, οὔτε μάχῃ κρατηθεὶς ὑφʼ
ὑμῶν οὔτʼ ἐπισιτισμοὺς εἰσάγεσθαι κωλυόμενος οὔτε
εἰς ἄλλην κατακεκλεισμένος ἀνάγκην οὐδεμίαν, ἵνα
μή με ὑπολάβητε τῆς μὲν οἰκείας δυνάμεως ἀσθένειαν
κατεγνωκότα, τὴν δὲ ὑμετέραν ἰσχὺν δυσκαταγώνιστον 
εἶναι νομίζοντα εὐπρεπῆ ζητεῖν ἀπαλλαγὴν
τοῦ πολέμου. ἀφόρητοι γὰρ ἂν γένοισθε ὑπὸ βαρύτητος,
εἴ τι πεισθείητε περὶ ἡμῶν τοιοῦτον, καὶ οὐθὲν
ἂν τῶν μετρίων ὑπομείναιτε ποιεῖν, ὡς κρατοῦντες
<pb id="v.1p.280"/>
</p>
</div3>
<div3 type="section" n="3">
<p>ἤδη τῷ πολέμῳ. ἵνα δὴ μὴ τὰς ψευδεῖς αἰτίας εἰκάζητε
περὶ τῆς ἐμῆς προαιρέσεως, διʼ ἃς ἀξιῶ καταλύσασθαι
τὸν πόλεμον, ἀκούσατε τὰς ἀληθεῖς· ἐγὼ
στρατηγὸς ἀποδειχθεὶς ὑπὸ τῆς πατρίδος αὐτοκράτωρ
ἅμα τῷ παραλαβεῖν τὴν ἀρχὴν ἐσκόπουν τίνες ἦσαν
αἱ συνταράξασαι τὰς πόλεις ἡμῶν προφάσεις. ὁρῶν
δὲ μικρὰς καὶ φαύλας καὶ οὐχ ἱκανὰς διελεῖν τοσαύτην
<milestone unit="reiskpage" n="422"/>
φιλίαν καὶ συγγένειαν οὐ τὰ κράτιστα ἡγούμην
οὔτε Ἀλβανοὺς οὔτε ὑμᾶς βουλεύσασθαι.
</p>
</div3>
<div3 type="section" n="4">
<p>ἔτι δὲ μᾶλλον
ἔγνων τοῦτο καὶ πολλὴν κατέγνων ἀμφοτέρων
ἡμῶν μανίαν, ἐπειδὴ παρῆλθον ἐπὶ τὰ πράγματα καὶ
πεῖραν ἐλάμβανον τῆς ἑκάστου προαιρέσεως. οὔτε
γὰρ ἐν τοῖς ἰδίοις οὔτʼ ἐν τοῖς κοινοῖς συλλόγοις
ὁμονοοῦντας ὑπὲρ τοῦ πολέμου πάντας Ἀλβανοὺς
ἑώρων, μακρῷ δέ τινι τῶν ἐξ ἀνθρωπίνου λογισμοῦ
καταλαμβανομένων χαλεπῶν τὰ δαιμόνια σημεῖα,
ὁπότε χρησαίμην σφαγίοις περὶ μάχης, χαλεπώτερα
γινόμενα πολλὴν δυσθυμίαν παρεῖχέ μοι καὶ ἀμηχανίαν.
</p>
</div3>
<div3 type="section" n="5">
<p>ἐνθυμούμενος δὴ ταῦτα τῆς μὲν ἐπὶ τοὺς
ἀγῶνας ὁρμῆς ἐπέσχον, ἀναβολὰς δὲ καὶ διατριβὰς
<milestone unit="reiskpage" n="423"/>
ἐποιούμην τοῦ πολέμου προτέρους ὑμᾶς οἰόμενος
ἄρξειν τῶν περὶ φιλίας λόγων· καὶ ἔδει γε, ὦ Τύλλε,
τοῦτο ποιεῖν ὑμᾶς ἀποίκους ὄντας ἡμῶν καὶ μὴ περιμένειν
ἕως ἡ μητρόπολις ἄρξῃ. ὅσης γὰρ ἀξιοῦσι
τιμῆς τυγχάνειν οἱ πατέρες παρὰ τῶν ἐκγόνων, τοσαύτης
οἱ κτίσαντες τὰς πόλεις παρὰ τῶν ἀποίκων.
</p>
</div3>
<div3 type="section" n="6">
<p>ἐν ᾧ δὲ ἡμεῖς ἐμέλλομεν καὶ παρετηροῦμεν ἀλλήλους,
<pb id="v.1p.281"/>
πότεροι τῶν εὐγνωμόνων ἄρξουσι λόγων, ἑτέρα τις
ἡμᾶς ἀνάγκη κρείττων ἅπαντος ἀνθρωπίνου λογισμοῦ
περιλαβοῦσα συνάγει· ἣν ἐγὼ πυθόμενος ἔτι λανθάνουσαν
ὑμᾶς οὐκέτʼ ᾠόμην δεῖν τῆς εὐπρεπείας τῶν
διαλλαγῶν στοχάζεσθαι. δειναὶ γὰρ, ὦ Τύλλε, μηχαναὶ 
πλέκονται καθʼ ἡμῶν καὶ δόλος ἄφυκτος ἔρραπται
κατʼ ἀμφοτέρων, ὃς ἔμελλεν ἀκονιτὶ καὶ δίχα
πόνου πάντα συντρίψειν καὶ διαφθερεῖν ἡμῶν τὰ
</p>
</div3>
<div3 type="section" n="7">
<p>πράγματα πυρὸς ἢ ποταμοῦ δίκην ἐμπεσών. δημιουργοὶ 
δὲ τῶν ἀνοσίων βουλευμάτων εἰσὶν οἱ δυνατώτατοι 
Φιδηναίων τε καὶ Οὐιεντανῶν συνελθόντες.
<milestone unit="reiskpage" n="424"/>ὅστις δὲ ὁ τῆς ἐπιβουλῆς αὐτῶν τρόπος ἦν καὶ πόθεν
εἰς ἐμὲ ἡ τῶν ἀπορρήτων βουλευμάτων γνῶσις ἐλήλυθεν ἀκούσατε.
</p>
</div3>
</div2>
<div2 type="chapter" n="8">
<div3 type="section" n="1">
<p>
ταῦτʼ εἰπὼν δίδωσι τῶν παρόντων τινὶ 
ἀναγνῶναι τὰς ἐπιστολάς, ἃς αὐτῷ κεκομικώς τις
ἐτύγχανε παρὰ τῶν ἐν Φιδήνῃ ξένων καὶ τὸν κομίσαντα
αὐτὰς παρήγαγεν. ἀναγνωσθεισῶν δὲ τῶν
ἐπιστολῶν καὶ τοῦ ἀνδρὸς ἐξηγησαμένου πάντα ὅσα
παρὰ τῶν ἐπιτιθεμένων αὐτὰς ἀπὸ στόματος ἤκουσεν 
ἐκπλήξεώς τε μεγάλης κατασχούσης τοὺς ἀκούοντας,
οἷα εἰκὸς ἐπὶ τηλικούτῳ κακῷ παρʼ ἐλπίδας ἀκουσθέντι,
μικρὸν ἐπισχὼν ὁ Φουφέττιος πάλιν ἔλεξεν·
</p>
</div3>
<div3 type="section" n="2">
<p>ἀκηκόατε τὰς αἰτίας, ἄνδρες Ῥωμαῖοι, διʼ ἃς ἐγὼ 
τέως  <add>μὲν</add> ἀνεβαλλόμην τοὺς πρὸς ὑμᾶς ἀγῶνας, νῦν 
<pb id="v.1p.282"/>
δὲ καὶ τῶν περὶ φιλίας ἠξίωσα πρότερος ἄρχειν λόγων.
ὑμεῖς δὲ τὸ μετὰ τοῦτο ἤδη σκοπεῖσθε, πότερον οἴεσθε
δεῖν περὶ βοιδίων καὶ προβατίων ἁρπαγῆς ἄσπειστον
πόλεμον φυλάττειν πρὸς τοὺς κτίσαντας καὶ πατέρας,
ἐν ᾧ καὶ κρατηθέντες ἀπολεῖσθε καὶ κρατήσαντες,
ἢ διαλυσάμενοι τὴν πρὸς τοὺς συγγενεῖς ἔχθραν μεθʼ
ἡμῶν ἐπὶ τοὺς κοινοὺς ἐχθροὺς χωρεῖν, οἵ γε οὐ
μόνον ἀπόστασιν ἐβούλευσαν ἀφʼ ὑμῶν, ἀλλὰ καὶ
<milestone unit="reiskpage" n="425"/>
ἐπανάστασιν, οὔτε πεπονθότες οὐδὲν δεινὸν οὔτε
μὴ πάθωσι δεδιότες, καὶ οὐδʼ ἐκ τοῦ φανεροῦ ἐπέθεντο
ἡμῖν, ὡς ὁ κοινὸς ἀξιοῖ τοῦ πολέμου νόμος,
ἀλλʼ ὑπὸ σκότους, ὡς ἂν ἥκιστα ὑπίδοιτό τις αὐτῶν
τὴν ἐπιβουλὴν καὶ φυλάξαιτο.
</p>
</div3>
<div3 type="section" n="3">
<p>ἀλλὰ γὰρ ὅτι μὲν ἐπὶ
τοὺς ἀνοσίους ἀνθρώπους ἰτέον ἡμῖν ἁπάσῃ σπουδῇ
καταλυσαμένοις τὰ ἔχθη ʽμανίας γὰρ θάτερα ἀξιοῦνʼ
ὡς ἐγνωκόσιν ὑμῖν καὶ ποιήσουσιν οὐδὲν δέομαι
πλείω λέγειν καὶ παρακελεύεσθαι. ὃν δὲ τρόπον αἱ
διαλύσεις καλαὶ καὶ συμφέρουσαι γένοιντʼ ἂν ἀμφοτέραις
ταῖς πόλεσι ʽτοῦτο γὰρ ἴσως ποθεῖτε ἀκοῦσαι
 πάλαἰ νῦν ἤδη πειράσομαι λέγειν.
</p>
</div3>
<div3 type="section" n="4">
<p>ἐγὼ νομίζω κρατίστας
μὲν εἶναι διαλλαγὰς καὶ πρεπωδεστάτας συγγενέσι
καὶ φίλοις πρὸς ἀλλήλους, ἐν αἷς οὐδέν ἐστιν
ἔγκοτον οὐδὲ μνησίκακον ἀφέσεως ἅπασι πρὸς ἅπαντας
ὑπὲρ ὧν ἔδρασαν ἢ ἔπαθον ἀδόλου γινομένης,
<milestone unit="reiskpage" n="426"/>
ἧττον δὲ τούτων εὐπρεπεῖς, ἐν αἷς τὸ μὲν πλῆθος
ἀπολύεται τῶν ἐγκλημάτων, οἱ δὲ ἀδικήσαντες ἀλλήλους
<pb id="v.1p.283"/>
ἀναγκάζονται δίκας ὑπέχειν λόγῳ κρινόμενοι
καὶ νόμῳ.
</p>
</div3>
<div3 type="section" n="5">
<p> τούτων δὴ τῶν διαλλαγῶν ἐμοὶ μὲν δοκεῖ
χρῆναι τὰς εὐπρεπεστέρας καὶ μεγαλοψυχοτέρας ἡμᾶς
ἑλέσθαι καὶ γνώμην θέσθαι περὶ μηδενὸς ἡμᾶς ἀλλήλοις
μνησικακεῖν, σὺ δʼ εἰ μὴ βούλει διαλλάττεσθαι 
τοῦτον τὸν τρόπον, ὦ Τύλλε, ἀλλὰ καὶ διδόναι
δίκας καὶ λαμβάνειν ἀξιοῖς τοὺς ἐν ταῖς αἰτίαις
παρʼ ἀλλήλων, ἕτοιμοι καὶ ταῦτα ποιεῖν εἰσιν Ἀλβανοὶ
τὰ κοινὰ ἔχθη προκαταλυσάμενοι. εἰ δέ τινας
ἔχεις παρὰ ταύτας λέγειν ἑτέρας εἴτε καλλίους διαλλαγὰς 
εἴτε δικαιοτέρας, οὐκ ἂν φθάνοις φέρων εἰς
μέσον καὶ πολλήν σοι χάριν εἴσομαι.
</p>
</div3>
</div2>
<div2 type="chapter" n="9">
<div3 type="section" n="1">
<p>
<milestone unit="reiskpage" n="427"/>ταῦτʼ εἰπόντος τοῦ Φουφεττίου παραλαβὼν
τὸν λόγον ὁ τῶν Ῥωμαίων βασιλεὺς ἔλεξε· καὶ
ἡμεῖς, ὦ Φουφέττιε, βαρεῖαν ὑπελαμβάνομεν ἡμᾶς 
καταλήψεσθαι συμφοράν, εἰ διʼ αἵματος καὶ φόνων
ἀναγκασθείημεν κρῖναι τὸν συγγενῆ πόλεμον, καὶ
ὑπὸ τῶν ἱερῶν ὁπότε τὰ προπολέμια θύοιμεν ἐκωλυόμεθα
ἄρχειν μάχης· τάς τε ἀπορρήτους Φιδηναίων
καὶ Οὐιεντανῶν συνωμοσίας, ἃς ἐπʼ ἀμφοτέροις ἡμῖν 
συνώμοσαν, ὀλίγῳ πρότερον σοῦ πεπύσμεθα παρὰ
τῶν ἐκεῖθεν ξένων καὶ οὐκ ἀφύλακτοι πρὸς αὐτάς
ἐσμεν, ἀλλʼ ὡς παθεῖν τε μηδὲν αὐτοὶ κακὸν κἀκείνους
τιμωρήσασθαι τῆς ἐπιβουλῆς ἀξίως παρεσκευάσμεθα,
οὐχ ἧττόν τε σοῦ καταλύσασθαι τὸν 
πόλεμον ἀμαχητὶ μᾶλλον ἢ διὰ τῶν ὅπλων ἐβουλόμεθα.
</p>
</div3>
<div3 type="section" n="2">
<p>πρότεροι δὲ πρεσβεύεσθαι περὶ διαλλαγῶν 
<pb id="v.1p.284"/>
οὐκ ἠξιοῦμεν, ἐπείπερ οὐδʼ ἤρξαμεν αὐτοὶ πρότεροι
τοῦ πολέμου, ἄρξαντας δὲ ἠμυνάμεθα. ἀποτιθεμένων
δὲ ὑμῶν τὰ ὅπλα δεχόμεθα τὰς προκλήσεις
ἄσμενοι καὶ περὶ διαλλαγῶν οὐδὲν ἀκριβολογούμεθα,
<milestone unit="reiskpage" n="428"/>
ἀλλὰ τὰς κρατίστας τε καὶ μεγαλοψυχοτάτας δεχόμεθα
πᾶν ἀδίκημα καὶ πᾶν ἁμάρτημα τῆς Ἀλβανῶν
πόλεως ἀφιέντες, εἰ δὴ καὶ κοινὰ χρὴ καλεῖν πόλεως
ἁμαρτήματα, ὧν ὁ στρατηγὸς ὑμῶν Κλοίλιος αἴτιος
ἦν, ὃς ὑπὲρ ἀμφοτέρων ἡμῶν οὐ μεμπτὰς τέτικε δίκας
 τοῖς θεοῖς.
</p>
</div3>
<div3 type="section" n="3">
<p>ἀφείσθω δὴ πᾶσα ἐγκλήματος ἰδίου
τε καὶ κοινοῦ πρόφασις καὶ μηδενὸς ἔτι μνήμη τῶν
παρεληλυθότων ἔστω κακῶν, ὡς καὶ σοί,  <add>ὦ</add> Φουφέττιε,
δοκεῖ· ἀλλʼ οὐκ ἀπόχρη τοῦτο μόνον ἡμᾶς σκοπεῖν,
ὅπως ἂν τὴν παροῦσαν ἔχθραν διαλυσαίμεθα
πρὸς ἀλλήλους, ἀλλʼ ὅπως μηδʼ αὖθίς ποτε πολεμήσομεν
ἔτι δεῖ παρασκευάσασθαι· οὐ γὰρ ἀναβολὰς
ποιησόμενοι τῶν κακῶν συνεληλύθαμεν, ἀλλʼ ἀπαλλαγάς.
τίς οὖν ἡ βεβαία τοῦ πολέμου κατάλυσις ἔσται
καὶ τί παρασχόντες εἰς τὰ πράγματα ἑκάτεροι νῦν
τε καὶ εἰς τὸν ἀεὶ χρόνον ἐσόμεθα φίλοι, σὺ μὲν
παρέλιπες, ὦ Φουφέττιε, ἐγὼ δʼ ἔτι καὶ τοῦτο προσθεῖναι
πειράσομαι.
</p>
</div3>
<div3 type="section" n="4">
<p>εἰ παύσαιντο μὲν Ἀλβανοὶ φθονοῦντες
Ῥωμαίοις ἐφʼ οἷς ἔχουσιν ἀγαθοῖς, οὐκ ἄνευ
<milestone unit="reiskpage" n="429"/>
μεγάλων κινδύνων καὶ πόνων πολλῶν αὐτὰ κτησάμενοι,
ʽοὐθὲν γοῦν πεπονθότες ὑφʼ ἡμῶν οὔτε μεῖζον
οὔτε ἔλαττον κακὸν διὰ τοῦτο μισεῖτε ἡμᾶς, ὅτι
<pb id="v.1p.285"/>
δοκοῦμεν ἄμεινον ὑμῶν πράττεινʼ παύσαιντο δὲ Ῥωμαῖοι
δι᾽ ὑποψίας ἔχοντες Ἀλβανοὺς ὡς ἐπιβουλεύοντας
ἀεί σφισι καὶ φυλαττόμενοι καθάπερ ἐχθρούς·
οὐ γὰρ ἂν γένοιτο βεβαίως φίλος τῷ μισοῦντι οὐδείς.
</p>
</div3>
<div3 type="section" n="5">
<p>πῶς οὖν γενήσεται τούτων ἑκάτερον; οὐκ ἐὰν γράψωμεν 
αὐτὰ ἐν ταῖς ὁμολογίαις οὐδʼ ἐὰν ὀμόσωμεν
ἀμφότεροι καθʼ ἱερῶν, ʽμικραὶ γὰρ αὗταί γε αἱ φυλακαὶ
καὶ ἀσθενεῖσʼ ἀλλʼ ἐὰν κοινὰς ἡγησώμεθα τὰς
ἀλλήλων τύχας. ἓν γάρ ἐστι μόνον, ὦ Φουφέττιε,
λύπης ἀνθρωπίνης ἐπʼ ἀλλοτρίοις ἀγαθοῖς γινομένης 
ἄκος, τὸ μηκέτι τοὺς φθονοῦντας ἀλλότρια τὰ τῶν
φθονουμένων ἀγαθὰ ἡγεῖσθαι.
</p>
</div3>
<div3 type="section" n="6">
<p>ἵνα δὴ τοῦτο γένηται, 
Ῥωμαίους μὲν οἶμαι δεῖν εἰς τὸ κοινὸν Ἀλβανοῖς
θεῖναι πάντα ὅσα τε νῦν ἔχουσι καὶ αὖθις ἕξουσιν
ἀγαθά, Ἀλβανοὺς δὲ ἀγαπητῶς τὰ διδόμενα δέχεσθαι
<milestone unit="reiskpage" n="430"/>καὶ γενέσθαι μάλιστα  <add>μὲν</add> ἅπαντας ὑμᾶς, εἰ δὲ
μή γε τοὺς πλείστους τε καὶ ἀρίστους ὑμῶν τῆς
Ῥωμαίων πόλεως οἰκήτορας. οὐ γὰρ δὴ Σαβίνοις μὲν
καὶ Τυρρηνοῖς καλῶς εἶχεν ἐκλιποῦσι τὰς ἑαυτῶν
πόλεις μεταθέσθαι τοὺς βίους ὡς ἡμᾶς, ὑμῖν δὲ ἄρα 
τοῖς συγγενεστάτοις τὸ αὐτὸ τοῦτο γενόμενον οὐχ
ἕξει καλῶς;
</p>
</div3>
<div3 type="section" n="7">
<p>εἰ δʼ οὐκ ἀξιώσετε μίαν οἰκεῖν πόλιν τὴν 
ἡμετέραν μεγάλην τε οὖσαν ἤδη καὶ ἔτι μᾶλλον ἐσομένην,
ἀλλὰ φιλοχωρήσετε τοῖς πατρῴοις ἐφεστίοις,
ἐκεῖνό γέ τοι ποιήσατε· βουλευτήριον ἓν ἀποδείξατε, 
ὃ τὰ συμφέροντα ὑπὲρ ἑκατέρας βουλεύσει πόλεως,
<pb id="v.1p.286"/>
καὶ τὴν ἡγεμονίαν ἀπόδοτε μιᾷ τῇ κρείττονι πόλει
καὶ πλείονα δυναμένῃ ποιεῖν ἀγαθὰ τὴν ἥττονα. ἐγὼ
μὲν δὴ ταῦτʼ ἀξιῶ καὶ τούτων γενομένων τόθʼ
ἡγοῦμαι βεβαίως ἡμᾶς ἔσεσθαι φίλους, δύο δὲ πόλεις
οἰκοῦντας ἰσοκορύφους ὥσπερ νῦν οὐδέποτε ὁμονοήσειν.
</p>
</div3>
</div2>
<div2 type="chapter" n="10">
<div3 type="section" n="1">
<p>
ταῦτʼ ἀκούσας ὁ Φουφέττιος χρόνον εἰς
<milestone unit="reiskpage" n="431"/>
βουλὴν ᾐτήσατο, καὶ μεταστὰς ἐκ τοῦ συλλόγου μετὰ
τῶν παρόντων Ἀλβανῶν εἰ χρὴ δέχεσθαι τὰς αἱρέσεις
ἐσκόπει. ὡς δὲ τὰς ἁπάντων γνώμας ἔλαβεν,
ἐπιστρέψας αὖθις εἰς τὸν σύλλογον ἔλεξεν· ἡμῖν
μέν, ὦ Τύλλε, τὴν μὲν πατρίδα καταλιπεῖν οὐ δοκεῖ
οὐδʼ ἐξερημοῦν ἱερὰ πατρῷα καὶ προγονικὰς ἑστίας
καὶ τόπον, ὃν ἐγγὺς ἐτῶν πεντακοσίων οἱ πατέρες
ἡμῶν κατέσχον, καὶ ταῦτα μὴ πολέμου κατειληφότος
ἡμᾶς μηδʼ ἄλλης θεοπέμπτου συμφορᾶς μηδεμιᾶς·
ἓν δὲ καταστήσασθαι βουλευτήριον καὶ μίαν εἶναἰ
</p>
</div3>
<div3 type="section" n="2">
<p>τὴν ἄρξουσαν τῆς ἑτέρας πόλιν οὐκ ἀπαρέσκει. γραφέσθω
δὴ καὶ τοῦτο τὸ μέρος ἐν ταῖς συνθήκαις, ει
δοκεῖ, καὶ πᾶσα ἀναιρείσθω πολέμου πρόφασις. ὡς
δὲ συνέβησαν ἐπὶ τούτοις, περὶ τῆς μελλούσης τὴν
ἡγεμονίαν παραλήψεσθαι πόλεως διεφέροντο, καὶ
πολλοὶ ἐλέχθησαν εἰς τοῦτο λόγοι παρʼ ἀμφοτέρων
δικαιοῦντος ἑκατέρου τὴν αὑτοῦ πόλιν ἄρχειν τῆς
ἑτέρας. ὁ μὲν οὖν Ἀλβανὸς τοιαῦτα προίσχετο δίκαια·
</p>
</div3>
<div3 type="section" n="3">
<p>ἡμεῖς, ὦ Τύλλε, καὶ τῆς μὲν ἄλλης ἄρχειν
<milestone unit="reiskpage" n="432"/>
ἄξιοί ἐσμεν Ἰταλίας, ὅτι ἔθνος Ἑλληνικὸν καὶ μέγιστον
<pb id="v.1p.287"/>
τῶν κατοικούντων τήνδε τὴν γῆν ἐθνῶν παρεχόμεθα,
τοῦ δὲ Λατίνων ἔθνους, εἰ καὶ μηδενὸς
τῶν ἄλλων <del>ἐθνῶν</del>, ἡγεῖσθαι δικαιοῦμεν οὐκ ἄτερ
αἰτίας, ἀλλὰ κατὰ τὸν κοινὸν ἀνθρώπων νόμον, ὃν
ἡ φύσις ἔδωκεν ἅπασι, τῶν ἐκγόνων ἄρχειν τοὺς 
προγόνους. ὑπὲρ ἁπάσας δὲ τὰς ἄλλας ἀποικίας, αἷς
μέχρι τοῦ παρόντος οὐδὲν ἐγκαλοῦμεν, τῆς ὑμετέρας
οἰόμεθα δεῖν πόλεως ἄρχειν οὐ πρὸ πολλοῦ τὴν
ἀποικίαν εἰς αὐτὴν ἀπεσταλκότες, ὥστε ἐξίτηλον εἶναι
ἤδη τὸ ἀφʼ ἡμῶν γένος ὑπὸ χρόνου παλαιωθέν, 
ἀλλὰ τῇ τρίτῃ πρὸ ταύτης γενεᾷ. ἐὰν δὲ ἀναστρέψασα
τὰς ἀνθρωπίνας δικαιώσεις ἡ φύσις τὰ νέα
τάξῃ τῶν πρεσβυτέρων ἄρχειν καὶ τὰ ἔκγονα τῶν
προγόνων, τότε καὶ ἡμεῖς ἀνεξόμεθα τὴν μητρόπολιν
ὑπὸ τῆς ἀποικίας ἀρχομένην, πρότερον δὲ οὔ.
</p>
</div3>
<div3 type="section" n="4">
<p>ἓν 
μὲν δὴ τοῦτο τὸ δικαίωμα παρεχόμενοι τῆς ἀρχῆς
<milestone unit="reiskpage" n="433"/>οὐκ ἂν ἀποσταίημεν ὑμῖν ἑκόντες ἕτερον δὲ τοιόνδε·
δέξασθε δὲ αὐτὸ μὴ ὡς ἐπὶ διαβολῇ καὶ ὀνειδισμῷ
τῷ ὑμετέρῳ λεγόμενον, ἀλλὰ τοῦ ἀναγκαίου ἕνεκα·
ὅτι τὸ μὲν Ἀλβανῶν γένος οἷον ἦν ἐπὶ τῶν κτισάντων 
τὴν πόλιν, τοιοῦτον ἕως τῶν καθʼ ἡμᾶς χρόνων
διαμένει, καὶ οὐκ ἂν ἔχοι τις ἐπιδεῖξαι φῦλον ἀνθρώπων
οὐδὲν ἔξω τοῦ Ἑλληνικοῦ τε καὶ τοῦ Λατίνων,
ᾧ τῆς πολιτείας μεταδεδώκαμεν· ὑμεῖς δὲ τὴν
<pb id="v.1p.288"/>
ἀκρίβειαν τοῦ παρʼ ἑαυτοῖς πολιτεύματος διεφθάρκατε
Τυρρηνούς τε ὑποδεξάμενοι καὶ Σαβίνους καὶ
ἄλλους τινὰς ἀνεστίους καὶ πλάνητας  <add>καὶ</add> βαρβάρους
πάνυ πολλούς, ὥστε ὀλίγον τὸ γνήσιον ὑμῶν ἐστιν
ὅσον ἀφʼ ἡμῶν ὡρμήθη, μᾶλλον δὲ πολλοστὸν τοῦ
</p>
</div3>
<div3 type="section" n="5">
<p>ἐπεισάκτου τε καὶ ἀλλοφύλου. εἰ δὲ ἡμεῖς παραχωρήσαιμεν
ὑμῖν τῆς ἀρχῆς, τὸ νόθον ἄρξει τοῦ γνησίου
καὶ τὸ βάρβαρον τοῦ Ἑλληνικοῦ καὶ τὸ ἐπείσακτον
τοῦ αὐθιγενοῦς. οὐδὲ γὰρ ἂν τοῦτο ἔχοιτε
εἰπεῖν, ὅτι τὸν μὲν ἔπηλυν ὄχλον οὐδενὸς εἰάκατε
εἶναι τῶν κοινῶν κύριον, ἄρχετε δʼ αὐτοὶ τῆς πόλεως
καὶ βουλεύετε οἱ αὐθιγενεῖς· ἀλλὰ καὶ βασιλεῖς ἀποδείκνυτε
<milestone unit="reiskpage" n="434"/>
ξένους, καὶ τῆς βουλῆς τὸ πλεῖστον ὑμῖν
ἐστιν ἐκ τῶν ἐπηλύδων, ὧν οὐδὲν ἂν φήσαιτε ἑκόντες
ὑπομένειν. τίς γὰρ ἑκουσίως ἄρχεται τῶν κρειττόνων
ὑπὸ τοῦ χείρονος; πολλὴ δὴ μωρία καὶ κακότης,
ἃ διʼ ἀνάγκην φαίητʼ ἂν ὑμεῖς ὑπομένειν,
</p>
</div3>
<div3 type="section" n="6">
<p>ταῦτα ἡμᾶς ἑκόντας δέχεσθαι. τελευταῖός μοι λόγος
ἐστίν, ὅτι τῆς Ἀλβανῶν πόλεως οὐθὲν ἔτι παρακινεῖ
μέρος τοῦ πολιτεύματος ὀκτωκαιδεκάτην ἤδη
γενεὰν οἰκουμένης καὶ πάντα ἐν κόσμῳ τὰ συνήθη
καὶ πάτρια ἐπιτελούσης, ἡ δʼ ὑμετέρα πόλις ἀδιακόσμητός
ἐστιν ἔτι καὶ ἀδιάτακτος, ἅτε νεόκτιστος
οὖσα καὶ ἐκ πολλῶν συμφορητὸς ἐθνῶν, ᾗ μακρῶν
δεῖ χρόνων καὶ παθημάτων παντοδαπῶν, ἵνα καταρτισθῇ
καὶ παύσηται ταραττομένη καὶ στασιάζουσα
<pb id="v.1p.289"/>
ὥσπερ νῦν. ἅπαντες δʼ ἂν εἴποιεν ὅτι δεῖ τὰ καθεστηκότα
τῶν ταραττομένων καὶ τὰ πεπειραμένα τῶν
<milestone unit="reiskpage" n="435"/>ἀδοκιμάστων καὶ τὰ ὑγιαίνοντα τῶν νοσούντων ἄρχειν·
οἷς ὑμεῖς τἀναντία ἀξιοῦντες οὐκ ὀρθῶς ποιεῖτε.
</p>
</div3>
</div2>
<div2 type="chapter" n="11">
<div3 type="section" n="1">
<p>
τοιαῦτα τοῦ Φουφεττίου λέξαντος παραλαβὼν 
ὁ Τύλλος τὸν λόγον εἶπε· τὸ μὲν ἐκ φύσεως
καὶ προγόνων ἀρετῆς δίκαιον, ὦ Φουφέττιε καὶ
ὑμεῖς ἄνδρες Ἀλβανοί, κοινὸν ἀμφοτέροις ἡμῖν· τοὺς
αὐτοὺς γὰρ εὐχόμεθα προγόνους ἑκάτεροι, ὥστε
οὐδὲν δεῖ τούτου χάριν οὔτε πλέον ἡμῶν ἔχειν τοὺς 
ἑτέρους οὔτʼ ἔλαττον. τὸ δὲ ἄρχειν ἐκ παντὸς τῶν
ἀποικιῶν τὰς μητροπόλεις ὡς ἀναγκαῖόν τι φύσεως
νόμιμον οὔτε ἀληθὲς οὔτε δίκαιον ἠξιοῦτο ὑφʼ ὑμῶν·
</p>
</div3>
<div3 type="section" n="2">
<p>πολλά γέ τοι φῦλά ἐστιν ἀνθρώπων, παρʼ οἷς αἱ 
μητροπόλεις οὐκ ἄρχουσιν ἀλλʼ ὑποτάττονται ταῖς 
ἀποικίαις. μέγιστον δὲ καὶ φανερώτατον τοῦ λόγου
τοῦδε παράδειγμα ἡ Σπαρτιατῶν πόλις οὐ τῶν ἄλλων
μόνον ἄρχειν ἀξιοῦσα Ἑλλήνων, ἀλλὰ καὶ τοῦ
Δωρικοῦ γένους ὅθεν ἀπῳκίσθη. καὶ τί δεῖ περὶ
τῶν ἄλλων λέγειν; αὐτοὶ γὰρ ὑμεῖς οἱ τὴν ἡμετέραν 
πόλιν ἀποικίσαντες Λαουϊνιατῶν ἐστε ἄποικοι.
</p>
</div3>
<div3 type="section" n="3">
<p>
<milestone unit="reiskpage" n="436"/>εἰ δὴ φύσεώς ἐστι νόμος ἄρχειν τῆς ἀποικίας τὴν 
μητρόπολιν, οὐκ ἂν φθάνοιεν ἀμφοτέροις ἡμῖν Λαουϊνιᾶται
τὰ δίκαια τάττοντες; πρὸς μὲν δὴ τὸ πρῶτον
ὑμῶν δικαίωμα καὶ πλείστην ἔχον εὐπροσωπίαν 
<pb id="v.1p.290"/>
ταῦθʼ ἱκανά· ἐπειδὴ δὲ καὶ τοὺς βίους τῶν πόλεων
ἀντιπαρεξετάζειν ἀλλήλοις ἐπεχείρεις, ὦ Φουφέττιε,
λέγων ὅτι τὸ μὲν Ἀλβανῶν εὐγενὲς ὅμοιον ἀεὶ διαμένει,
τὸ δʼ ἡμέτερον ἐξέφθαρται ταῖς ἐπιμιξίαις τοῦ
ἀλλοφύλου, καὶ οὐκ ἠξίους ἄρχειν τῶν γνησίων τοὺς
νόθους οὐδὲ τῶν αὐθιγενῶν τοὺς ἐπήλυδας, μάθε
καὶ κατὰ τοῦτο ἁμαρτάνων μάλιστα τὸ δικαίωμα.
</p>
</div3>
<div3 type="section" n="4">
<p>ἡμεῖς γὰρ τοσούτου δέομεν αἰσχύνεσθαι κοινὴν ἀναδείξαντες
τὴν πόλιν τοῖς βουλομένοις, ὥστε καὶ
σεμνυνόμεθα ἐπὶ τούτῳ μάλιστα τῷ ἔργῳ, οὐκ αὐτοὶ
τοῦ ζήλου τοῦδε ἄρξαντες, παρὰ δὲ τῆς Ἀθηναίων
πόλεως τὸ παράδειγμα λαβόντες, ἧς μέγιστον κλέος
ἐν Ἕλλησίν ἐστι, καὶ διὰ τοῦτο οὐχ ἥκιστα εἰ μὴ καὶ
<milestone unit="reiskpage" n="437"/>
</p>
</div3>
<div3 type="section" n="5">
<p>μάλιστα τὸ πολίτευμα. καὶ τὸ πρᾶγμα ἡμῖν πολλῶν
γενόμενον ἀγαθῶν αἴτιον οὔτʼ ἐπίμεμψιν οὔτε μεταμέλειαν
ὡς ἡμαρτηκόσι φέρει, ἄρχει τε καὶ βουλεύει
καὶ τὰς ἄλλας τιμὰς καρποῦται παρʼ ἡμῖν οὐχ ὁ
πολλὰ χρήματα κεκτημένος οὐδὲ ὁ πολλοὺς πατέρας
ἐπιχωρίους ἐπιδεῖξαι δυνάμενος, ἀλλʼ ὅστις ἂν ᾖ τούτων
τῶν τιμῶν ἄξιος. οὐ γὰρ ἐν ἄλλῳ τινὶ τὴν ἀνθρωπίνην
εὐγένειαν ὑπάρχειν νομίζομεν, ἀλλʼ ἐν
ἀρετῇ. ὁ δὲ ἄλλος ὄχλος σῶμα τῆς πόλεώς ἐστιν ἰσχὺν
καὶ δύναμιν τοῖς βουλευθεῖσιν ὑπὸ τῶν κρατίστων
παρεχόμενος. μεγάλη τε ἡμῶν ἡ πόλις ἐκ μικρᾶς καὶ
φοβερὰ τοῖς περιοίκοις ἐξ εὐκαταφρονήτου διὰ ταύτην
τὴν φιλανθρωπίαν γέγονε, τῆς τε ἡγεμονίας,
<pb id="v.1p.291"/>
ὑπὲρ ἧς τῶν ἄλλων Λατίνων οὐδεὶς ἀντιποιεῖται
πρὸς ἡμᾶς, τοῦτο Ῥωμαίοις τὸ πολίτευμα ἦρξεν οὗ
</p>
</div3>
<div3 type="section" n="6">
<p>σὺ κατηγόρεις, ὦ Φουφέττιε. ἐν ἰσχύι γὰρ ὅπλων 
κεῖται τὸ τῶν πόλεων κράτος, αὕτη δʼ ἐκ πολλῶν
σωμάτων γίνεται· ταῖς δὲ μικραῖς καὶ ὀλιγανθρώποις 
καὶ διὰ τοῦτο ἀσθενέσιν οὐκ ἔστιν ἄρχειν ἑτέρων,
</p>
</div3>
<div3 type="section" n="7">
<p>
<milestone unit="reiskpage" n="438"/>ἀλλʼ οὐδʼ ἑαυτῶν ἄρχειν. καθόλου δʼ ἔγωγε 
τόθʼ ὑπολαμβάνω δεῖν τὰς ἑτέρων διασύρειν πολιτείας
καὶ τὴν ἰδίαν ἐπαινεῖν, ὅταν τις ἔχῃ δεῖξαι τὴν
μὲν ἑαυτοῦ πόλιν ἐκ τοῦ ταῦτα ἐπιτηδεύειν ἅ φησιν 
εὐδαίμονα καὶ μεγάλην οὖσαν, τὰς δὲ διαβαλλομένας
διὰ τὸ μὴ ταῦτα προαιρεῖσθαι κακοδαιμονούσας.
τὰ δʼ ἡμέτερα πράγματα οὐχ οὕτως ἔχει, ἀλλʼ ἡ μὲν
ὑμετέρα πόλις ἀπὸ μείζονος αὐχήματος ἀρχομένη καὶ
πλειόνων ἀφορμῶν τυχοῦσα εἰς ἐλάττονα ὄγκον συνῆκται, 
ἡμεῖς δὲ μικρὰς τὰς πρώτας ἀρχὰς λαβόντες
ἐν οὐ πολλῷ χρόνῳ μεγίστην τῶν πλησιοχώρων πόλεων
τὴν Ῥώμην πεποιήκαμεν τούτοις τοῖς πολιτεύμασιν
ὧν σὺ κατηγόρεις χρώμενοι.
</p>
</div3>
<div3 type="section" n="8">
<p>τὸ δὲ στασιάζον 
ἡμῶν, ἐπεὶ καὶ τοῦτο διʼ αἰτίας εἶχες, ὦ Φουφέττιε, 
οὐκ ἐπὶ διαφθορᾷ καὶ ἐλαττώσει τῶν κοινῶν, ἀλλʼ
ἐπὶ σωτηρίᾳ καὶ αὐξήσει γίνεται. φιλοτιμούμεθα γὰρ
οἱ νεώτεροι πρὸς τοὺς πρεσβυτέρους καὶ οἱ ἔποικοι
πρὸς τοὺς ἐπικαλεσαμένους, πότεροι πλείονα ποιήσομεν
τὸ κοινὸν ἀγαθά.
</p>
</div3>
<div3 type="section" n="9">
<p>ἵνα δὲ συντεμὼν εἴπω τοῖς
<milestone unit="reiskpage" n="439"/>μέλλουσιν ἑτέρων ἄρξειν δύο προσεῖναι δεῖ ταῦτα,
<pb id="v.1p.292"/>
τὴν ἐν τῷ πολεμεῖν ἰσχὺν καὶ τὴν ἐν τῷ βουλεύσθαι
φρόνησιν, ἃ περὶ ἡμᾶς ἐστιν ἀμφότερα· καὶ ὅτι οὐ
κενὸς ὁ κόμπος ἡ παντὸς λόγου κρείττων πεῖρα ἡμῖν
μαρτυρεῖ. τοσαύτην γοῦν μεγέθει καὶ δυνάμει πόλιν
οὐχ οἷόν τε ἦν γενέσθαι τρίτῃ γενεᾷ μετὰ τὸν οἰκισμόν,
εἰ μὴ τό τε ἀνδρεῖον ἐπερίττευεν αὐτῇ καὶ
τὸ φρόνιμον. ἱκαναὶ δὲ τεκμηριῶσαι τὸ κράτος αὐτῆς
πολλαὶ πόλεις ἐκ τοῦ Λατίνων οὖσαι γένους καὶ
τὴν κτίσιν ἀφʼ ὑμῶν ἔχουσαι, αἳ τὴν ὑμετέραν
ὑπεριδοῦσαι πόλιν ἡμῖν προσκεχωρήκασι καὶ ὑπὸ
Ῥωμαίων ἄρχεσθαι μᾶλλον ἀξιοῦσιν ἢ ὑπʼ Ἀλβανῶν,
ὡς ἡμῶν μὲν ἀμφότερα ἱκανῶν ὄντων τούς τε φίλους
εὖ ποιεῖν καὶ τοὺς ἐχθροὺς κακῶς, ὑμῶν δʼ οὐδέτερα.
</p>
</div3>
<div3 type="section" n="10">
<p>πολλὰ εἶχον ἔτι καὶ ἰσχυρά, ὦ Φουφέττιε,
πρὸς τὰς δικαιώσεις, ἃς σὺ παρέσχου, λέγειν· μάταιον
δὲ ὁρῶν τὸν λόγον καὶ ἐν ἴσῳ τὰ πολλὰ τοῖς
ὀλίγοις λεχθησόμενα πρὸς ἀντιπάλους ὄντας ὑμᾶς
τοῦ δικαίου κριτὰς παύομαι λέγων. ἕνα δὲ ὑπολαμβάνων
<milestone unit="reiskpage" n="440"/>
κράτιστον εἶναι καὶ μόνον ἡμῶν τὰ νείκη δύνασθαι
διακρῖναι τρόπον, ᾧ πολλοὶ βάρβαροί τε καὶ
Ἕλληνες εἰς ἔχθη καταστάντες οἱ μὲν ὑπὲρ ἡγεμονίας,
οἱ δὲ ὑπὲρ ἀμφισβητησίμου γῆς ἐχρήσαντο, τοῦτον
εἰπὼν ἔτι παύσομαι·
</p>
</div3>
<div3 type="section" n="11">
<p>εἰ ποιησαίμεθα μέρει τινὶ
τῆς ἑαυτῶν στρατιᾶς ἑκάτεροι τὸν ἀγῶνα εἰς ὀλιγοστόν
τι πλῆθος ἀνδρῶν συναγαγόντες τὴν τοῦ πολέμου
<pb id="v.1p.293"/>
τύχην· ἐξ ὁποτέρας δʼ ἂν πόλεως οἱ κρατήσαντες
τῶν ἀντιπάλων γένωνται, ταύτῃ συγχωρήσαιμεν
ἄρχειν τῆς ἑτέρας. ὁπόσα γὰρ μὴ διαιρεῖται ὑπὸ λόγου,
ταῦτα ὑπὸ τῶν ὅπλων κρίνεται.
</p>
</div3>
</div2>
<div2 type="chapter" n="12">
<div3 type="section" n="1">
<p>
τὰ μὲν δὴ λεχθέντα περὶ τῆς ἡγεμονίας 
τῶν πόλεων δικαιώματα ὑπʼ ἀμφοτέρων τῶν στρατηγῶν
τοιάδε ἦν· τέλος δὲ τοῖς λόγοις αὐτῶν ἠκολούθησεν
οἷον ὁ Ῥωμαῖος ὑπετίθετο. οἱ γὰρ ἐν τῷ
<milestone unit="reiskpage" n="441"/>συλλόγῳ παρόντες Ἀλβανῶν τε καὶ Ῥωμαίων ταχεῖαν
ἀπαλλαγὴν τοῦ πολέμου ποιήσασθαι ζητοῦντες ὅπλοις 
τὸ νεῖκος ἔγνωσαν διελεῖν. συγχωρηθέντος δὲ καὶ
τούτου περὶ τοῦ πλήθους τῶν ἀγωνιουμένων ζήτησις
ἐγίνετο οὐ τὴν αὐτὴν ἑκατέρου τῶν στρατηγῶν διάνοιαν
ἀποδεικνυμένου.
</p>
</div3>
<div3 type="section" n="2">
<p>Τύλλος μὲν γὰρ ἐβούλετο ἐν 
ἐλαχίστοις σώμασι γενέσθαι τὴν τοῦ πολέμου κρίσιν 
ἑνὸς Ἀλβανοῦ τοῦ λαμπροτάτου πρὸς ἕνα Ῥωμαῖον
τὸν ἄριστον μονομαχήσοντος καὶ πρόθυμος ἦν
αὐτὸς ὑπὲρ τῆς ἑαυτοῦ πατρίδος ἀγωνίσασθαι προκαλούμενος
εἰς τὴν ὁμοίαν φιλοτιμίαν τὸν Ἀλβανόν,
καλοὺς ἀποφαίνων τοῖς ἀνειληφόσι τὰς τῶν στρατοπέδων 
ἡγεμονίας τοὺς ὑπὲρ ἀρχῆς καὶ δυναστείας
ἀγῶνας, οὐ μόνον ἐὰν νικήσωσιν ἀγαθοὺς ἄνδρας,
ἀλλὰ κἂν αὐτοὶ κρατηθῶσιν ὑπʼ ἀγαθῶν, καὶ διεξιὼν
ὅσοι στρατηγοὶ καὶ βασιλεῖς τὰς ἑαυτῶν ψυχὰς προκινδυνεῦσαι
τῶν κοινῶν παρέσχον δεινὸν ἡγούμενοι 
τῶν μὲν τιμῶν πλέον αὐτοὶ φέρεσθαι, τῶν δὲ πόνων
ἔλαττον.
</p>
</div3>
<div3 type="section" n="3">
<p>ὁ δὲ Ἀλβανὸς τὸ μὲν ὀλίγοις σώμασι 
<pb id="v.1p.294"/>
κινδυνεύειν τὰς πόλεις ὀρθῶς ἐνόμιζεν εἰρῆσθαι,
περὶ δὲ τῆς ἑνὶ πρὸς ἕνα μάχης διεφέρετο λέγων ὅτι
<milestone unit="reiskpage" n="442"/>
τοῖς μὲν ἡγουμένοις τῶν στρατοπέδων ὅταν ἰδίαν
κατασκευάζωνται δυναστείαν καλὸς καὶ ἀναγκαῖός
ἐστιν ὁ περὶ τῆς ἀρχῆς πρὸς ἀλλήλους ἀγών, ταῖς
δὲ πόλεσιν αὐταῖς ἐπειδὰν ὑπὲρ τῶν πρωτείων διαφέρωνται
πρὸς ἀλλήλας οὐ μόνον σφαλερὸς ἀλλὰ
καὶ αἰσχρὸς ὁ διὰ μονομαχίας κίνδυνος, ἐάν τε τῆς
κρείττονος λάβωνται τύχης ἐάν τε τῆς χείρονος.
</p>
</div3>
<div3 type="section" n="4">
<p> τρεῖς δὲ ἄνδρας ἐπιλέκτους ἀφʼ ἑκατέρας πόλεως
συνεβούλευεν ὑπὸ τὴν ἁπάντων ὄψιν Ἀλβανῶν τε
καὶ Ῥωμαίων διαγωνίσασθαι. ἐπιτηδειότατον γὰρ εἶναι
τόνδε τὸν ἀριθμὸν εἰς ἅπασαν ἀμφισβητουμένου
πράγματος διαίρεσιν ἀρχήν τε καὶ μέσα καὶ τελευτὴν
ἔχοντα ἐν ἑαυτῷ. ταύτῃ προσθεμένων τῇ γνώμῃ
Ῥωμαίων τε καὶ Ἀλβανῶν ὅ τε σύλλογος διελύθη καὶ
ἐπὶ τοὺς ἰδίους ἀπῄεσαν ἑκάτεροι χάρακας.
</p>
</div3>
</div2>
<div2 type="chapter" n="13">
<div3 type="section" n="1">
<p>
ἔπειτα καλέσαντες εἰς ἐκκλησίαν τὰς δυνάμεις
ἀμφοτέρας οἱ στρατηγοὶ διεξῆλθον ἅ τε διελέχθησαν
αὐτοὶ πρὸς ἀλλήλους καὶ ἐφʼ οἷς συνέθεντο
καταλύσασθαι τὸν πόλεμον. ἐπικυρωσάντων δὲ τῶν
στρατευμάτων ἀμφοτέρων κατὰ πολλὴν εὐδόκησιν
<milestone unit="reiskpage" n="443"/>
τὰς τῶν στρατηγῶν ὁμολογίας, θαυμαστὴ μετὰ τοῦτο
κατεῖχε φιλοτιμία καὶ λοχαγοὺς καὶ στρατιώτας πολλῶν
πάνυ προθυμουμένων ἐξενέγκασθαι τὰ τῆς μάχης
ἀριστεῖα καὶ οὐ λόγῳ σπουδαζόντων μόνον, ἀλλὰ
καὶ ἔργῳ φιλοτιμίας ἀποδεικνυμένων, ὥστε χαλεπὴν
<pb id="v.1p.295"/>
γενέσθαι τοῖς ἡγεμόσιν αὐτῶν τὴν τῶν ἐπιτηδειοτάτων
διάγνωσιν.
</p>
</div3>
<div3 type="section" n="2">
<p>εἰ γάρ τις ἦν ἢ πατέρων ἐπιφανείᾳ 
λαμπρὸς ἢ σώματος ῥώμῃ διαπρεπὴς ἢ πράξει
τῇ κατὰ χεῖρα γενναῖος ἢ κατʼ ἄλλην τινὰ τύχην ἢ
τόλμαν ἐπίσημος ἑαυτὸν ἠξίου τάττειν πρῶτον ἐν 
τοῖς τρισί.
</p>
</div3>
<div3 type="section" n="3">
<p>ταύτην ἐπὶ πολὺ χωροῦσαν ἐν ἀμφοτέροις 
τοῖς στρατεύμασι τὴν φιλοτιμίαν ὁ τῶν Ἀλβανῶν
ἔπαυσε στρατηγὸς ἐνθυμηθείς, ὅτι θεία τις
πρόνοια ἐκ πολλοῦ προορωμένη τὸν μέλλοντα συμβήσεσθαι
ταῖς πόλεσιν ἀγῶνα τοὺς προκινδυνεύσοντας 
ὑπὲρ αὐτῶν κατεσκεύασε γενέσθαι οἴκων τε οὐκ
ἀφανῶν καὶ τὰ πολέμια ἀγαθοὺς ὀφθῆναί τε καλλίστους
καὶ οὐ γενέσεως ὁμοίας τοῖς πολλοῖς μετειληφότας,
<milestone unit="reiskpage" n="444"/>ἀλλὰ σπανίου καὶ θαυμαστῆς διὰ τὸ παράδοξον.
</p>
</div3>
<div3 type="section" n="4">
<p>Ὁρατίῳ γάρ τινι Ῥωμαίῳ καὶ Κορατίῳ τὸ 
γένος Ἀλβανῷ κατὰ τὸν αὐτὸν χρόνον ἐνεγγύησε
θυγατέρας διδύμους Σικίνιος Ἀλβανός. τούτοις ἀμφοτέροις
αἱ γυναῖκες ἐγκύμονες ἅμα γενόμεναι, τὰς
πρωτοτόκους ἐκφέρουσι γονὰς ἄρρενα βρέφη τρίδυμα,
καὶ αὐτὰ <del>ἃ</del> οἱ γεινάμενοι πρὸς οἰωνοῦ λαβόντες 
ἀγαθοῦ καὶ πόλει καὶ οἴκῳ τῷ σφετέρῳ τρέφουσιν
ἅπαντα καὶ τελειοῦσιν· θεὸς δʼ αὐτοῖς, ὥσπερ κατʼ
ἀρχὰς ἔφην, δίδωσι κάλλος τε καὶ ῥώμην καὶ δὴ καὶ
ψυχῆς γενναιότητα μηδενὸς τῶν ἄριστα πεφυκότων
χείροσι γενέσθαι. τούτοις ἔγνω τοῖς ἀνδράσιν ὁ Φουφέττιος 
ἐπιτρέπειν τὸν ὑπὲρ τῆς ἡγεμονίας ἀγῶνα
<pb id="v.1p.296"/>
καὶ προκαλεσάμενος εἰς λόγους τὸν βασιλέα τῶν Ῥωμαίων
λέγει πρὸς αὐτόν·
</p>
</div3>
</div2>
<div2 type="chapter" n="14">
<div3 type="section" n="1">
<p>
θεός τις ἔοικεν, ὦ Τύλλε, προνοούμενος
τῶν πόλεων ἑκατέρας ἐν ἄλλοις τε πολλοῖς καὶ δὴ
καὶ κατὰ τόνδε τὸν ἀγῶνα φανερὰν τὴν εὔνοιαν πεποιῆσθαι.
τὸ γὰρ εὑρεθῆναι τοὺς ἀγωνιουμένους
<milestone unit="reiskpage" n="445"/>
ὑπὲρ πάντων γένει τε μηδενὸς χείρονας καὶ τὰ πολέμια
ἀγαθοὺς ὀφθῆναί τε καλλίστους, πρὸς δὲ τούτοις
ἐξ ἑνὸς πεφυκότας πατρὸς καὶ ὑπὸ μιᾶς γεγεννημένους
μητρὸς καὶ τὸ θαυμασιώτατον ἐν μιᾷ προελθόντας
εἰς φῶς γενέσει, παρʼ ὑμῖν μὲν Ὁρατίους,
παρʼ ἡμῖν δὲ Κορατίους, θαυμαστῇ τινι καὶ θείᾳ παντάπασιν
ἔοικεν εὐεργεσίᾳ.
</p>
</div3>
<div3 type="section" n="2">
<p>τί οὖν οὐ δεχόμεθα τὴν
τοσαύτην τοῦ δαιμονίου πρόνοιαν καὶ παρακαλοῦμεν
ἐπὶ τὸν ὑπὲρ τῆς ἡγεμονίας ἀγῶνα τοὺς τριδύμους
ἀδελφοὺς ἑκάτεροι; τά τε γὰρ ἄλλʼ, ὅσα ἐν τοῖς
ἄριστα μαχησομένοις βουλοίμεθʼ  <add>ἂν</add> εἶναι, κἀν τούτοις
ἔνεστι τοῖς ἀνδράσι, καὶ τὸ μὴ προλιπεῖν τοὺς
παρασπιστὰς κάμνοντας τούτοις μᾶλλον ὑπάρξει ἀδελφοῖς
οὖσι παρʼ οὕστινας ἄλλους Ῥωμαίων τε καὶ
Ἀλβανῶν, ἥ τε φιλοτιμία τῶν ἄλλων νέων χαλεπὴ
λυθῆναι διʼ ἑτέρου τινὸς οὖσα τρόπου ταχεῖαν ἕξει
<add>τὴν</add> κρίσιν.
</p>
</div3>
<div3 type="section" n="3">
<p>τεκμαίρομαι γάρ τινα καὶ παρʼ ὑμῖν
χάριν ἐν πολλοῖς εἶναι τῶν ἀντιποιουμένων ἀρετῆς,
<pb id="v.1p.297"/>
ὥσπερ καὶ παρʼ Ἀλβανοῖς· οὓς εἰ διδάσκοιμεν ὅτι
θεία τις ἔφθακε τύχη τὰς ἀνθρωπίνας σπουδὰς αὐτῆς
<milestone unit="reiskpage" n="446"/>παρασχούσης τοὺς ἐξ ἴσου τὸν ὑπὲρ τῶν πόλεων ἀγῶνα
ποιησομένους, οὐ χαλεπῶς πείσομεν. οὐ γὰρ ἀρετῇ
λείπεσθαι δόξουσι τῶν τριδύμων ἀδελφῶν, ἀλλὰ 
φύσεως εὐκληρίᾳ καὶ τύχης ἰσορρόπου πρὸς τὸ ἀντίπαλον ἐπιτηδειότητι.
</p>
</div3>
</div2>
<div2 type="chapter" n="15">
<div3 type="section" n="1">
<p>
τοσαῦτα τοῦ Φουφεττίου λέξαντος καὶ πάντων
τὴν γνώμην ἐπαινεσάντων ʽἔτυχον δὲ Ῥωμαίων
τε καὶ Ἀλβανῶν οἱ κράτιστοι παρόντες ἀμφοτέροισʼ 
μικρὸν ἐπισχὼν ὁ Τύλλος λέγει· τὰ μὲν ἄλλα ὀρθῶς
ἐπιλελογίσθαι μοι δοκεῖς, ὦ Φουφέττιε· θαυμαστὴ
γάρ τις ἡ τὴν οὐδέποτε συμβᾶσαν ὁμοιογένειαν
ἐν ἀμφοτέραις ταῖς πόλεσιν ἐπὶ τῆς ἡμετέρας
γενεᾶς ἐξενέγκασα τύχη· ἓν δʼ ἀγνοεῖν ἔοικας, ὃ 
πολὺν παρέξει τοῖς νεανίσκοις ὄκνον, ἐὰν ἀξιῶμεν
αὐτοὺς ἀλλήλοις χωρεῖν διὰ μάχης.
</p>
</div3>
<div3 type="section" n="2">
<p>ἡ γὰρ Ὁρατίων 
μήτηρ τῶν ἡμετέρων ἀδελφὴ τῆς Κορατίων μητρός
ἐστι τῶν Ἀλβανῶν, καὶ τέθραπται τὰ μειράκια ἐν τοῖς
ἀμφοτέρων τῶν γυναικῶν κόλποις ἀσπάζονταί τʼ ἀλλήλους 
καὶ φιλοῦσιν οὐχ ἧττον ἢ  <add>πολλοὶ</add> τοὺς
<milestone unit="reiskpage" n="447"/>ἑαυτῶν ἀδελφούς. ὅρα δὴ μή ποτε οὐδʼ ὅσιον ᾖ
τούτοις ἀναδιδόναι τὰ ὅπλα καὶ καλεῖν αὐτοὺς ἐπὶ
τὸν κατʼ ἀλλήλων φόνον ἀνεψιοὺς καὶ συντρόφους
ὄντας. τὸ γὰρ ἐμφύλιον ἄγος, ἐὰν ἀναγκασθῶσιν ἀλλήλους 
μιαιφονεῖν, εἰς ἡμᾶς ἐλεύσεται τοὺς ἀναγκάζοντας.
</p>
</div3>
<div3 type="section" n="3">
<p>
<pb id="v.1p.298"/>
λέγει πρὸς αὐτὸν ὁ Φουφέττιος· οὐδʼ ἐμὲ λέληθεν,
ὦ Τύλλε, τὸ συγγενὲς τῶν μειρακίων, οὐδʼ ὡς
ἀναγκάσων αὐτοὺς τοῖς ἀνεψιοῖς διὰ μάχης χωρεῖν
εἰ μὴ βουληθεῖεν αὐτοὶ τὸν ἀγῶνα ὑπομεῖναι παρεσκευασάμην,
ἀλλʼ ἐπειδὴ τάχιστα ἐπὶ νοῦν ἦλθέ μοι
τόδε τὸ βούλευμα τοὺς Ἀλβανοὺς Κορατίους μεταπεμψάμενος
αὐτὸς ἐπʼ ἐμαυτοῦ διάπειραν ἔλαβον εἰ
βουλομένοις αὐτοῖς ἐστιν ὁ ἀγών· δεξαμένων δʼ αὐτῶν
τὸν λόγον ἀπίστῳ τινὶ καὶ θαυμαστῇ προθυμίᾳ,
τότε ἀνακαλύπτειν ἔγνων τὸ βούλευμα καὶ φέρειν
εἰς μέσον· σοί τε τὸ αὐτὸ τοῦτο ὑποτίθεμαι ποιεῖν
καλέσαντι τοὺς παρʼ ὑμῖν τριδύμους πεῖραν αὐτῶν
τῆς γνώμης ποιήσασθαι.
</p>
</div3>
<div3 type="section" n="4">
<p>ἐὰν μὲν οὖν ἑκόντες συνεπιδιδῶσι
κἀκεῖνοι τὰ σώματα προκινδυνεῦσαι τῆς
<milestone unit="reiskpage" n="448"/>
ἑαυτῶν πατρίδος δέχου τὴν χάριν, ἐὰν δὲ ἀναδύωνται
μηδεμίαν αὐτοῖς πρόσφερε ἀνάγκην. μαντεύομαι δὲ
καὶ περὶ ἐκείνων οἷα καὶ περὶ τῶν ἡμετέρων, εἴπερ
οὖν εἰσὶν οἵους ἀκούομεν, <add>ἐν</add> ὀλίγοις τοῖς ἄριστα
πεφυκόσιν ὅμοιοι καὶ τὰ πολέμια ἀγαθοί· κλέος γὰρ
αὐτῶν καὶ πρὸς ἡμᾶς ἐλήλυθε τῆς ἀρετῆς.
</p>
</div3>
</div2>
<div2 type="chapter" n="16">
<div3 type="section" n="1">
<p>
δέχεται δὴ τὴν παραίνεσιν ὁ Τύλλος καὶ
δεχημέρους ποιησάμενος ἀνοχάς, ἐν αἷς βουλεύσεταί
τε καὶ μαθὼν τὴν διάνοιαν τῶν Ὁρατίων ἀποκρινεῖται
παρῆν εἰς τὴν πόλιν. ταῖς δʼ ἑξῆς ἡμέραις βουλευσάμενος
<pb id="v.1p.299"/>
ἅμα τοῖς ἀρίστοις, ἐπειδὴ τοῖς πλείστοις
ἔδοξε δέχεσθαι τὰς τοῦ Φουφεττίου προκλήσεις, μεταπέμπεται
τοὺς τριδύμους ἀδελφοὺς καὶ λέγει πρὸς
αὐτούς·
</p>
</div3>
<div3 type="section" n="2">
<p>ἄνδρες Ὁράτιοι, Φουφέττιος ὁ Ἀλβανὸς 
εἰς λόγους συνελθὼν ἐμοὶ τὴν τελευταίαν ἐπὶ στρατοπέδου
<milestone unit="reiskpage" n="449"/>σύνοδον ἔφη τοὺς προκινδυνεύσοντας ὑπὲρ
ἑκατέρας πόλεως τρεῖς ἄνδρας ἀγαθοὺς κατὰ θείαν
γεγενῆσθαι πρόνοιαν, ὧν οὐκ ἂν εὕροιμεν ἑτέρους
οὔτε γενναιοτέρους οὔτε ἐπιτηδειοτέρους, Ἀλβανῶν
μὲν Κορατίους, Ῥωμαίων δὲ ὑμᾶς· τοῦτό τε καταμαθὼν 
·αὐτὸς ἐξητακέναι πρῶτον εἰ βουλομένοις εἴη
τοῖς ἀνεψιοῖς ὑμῶν ἐπιδοῦναι τὰ σώματα τῇ πατρίδι,
μαθὼν δὲ αὐτοὺς ἀναδεχομένους τὸν ὑπὲρ
ἁπάντων ἀγῶνα κατὰ πολλὴν προθυμίαν θαρρῶν εἰς
μέσον ἐκφέρειν ἤδη τὸν λόγον, ἠξίου τε καὶ ἐμὲ 
πεῖραν ὑμῶν λαβεῖν, πότερον βουλήσεσθε προκινδυνεῦσαι
τῆς πατρίδος ὁμόσε χωρήσαντες Κορατίοις ἢ
</p>
</div3>
<div3 type="section" n="3">
<p>παραχωρεῖτε τῆς φιλοτιμίας ταύτης ἑτέροις. ἐγὼ δὲ 
ἀρετῆς μὲν ἕνεκα καὶ τῆς κατὰ χεῖρα γενναιότητος,
ἣν οὐ λανθάνουσαν ἔχετε, πάντων μάλιστα δεξομένους 
ὑμᾶς τὸν ὑπὲρ τῶν ἀριστείων κίνδυνον ἄρασθαι,
δεδοικὼς μὴ τὸ πρὸς τοὺς Ἀλβανοὺς τριδύμους
συγγενὲς ἐμπόδιον ὑμῖν γένηται τῆς προθυμίας,
<pb id="v.1p.300"/>
χρόνον ᾐτησάμην εἰς βουλὴν ἀνακωχὰς δεχημέρους
<milestone unit="reiskpage" n="450"/>
ποιησάμενος· ὡς δὲ ἀφικόμην δεῦρο τὴν
βουλὴν συνεκάλεσα καὶ προὔθηκα περὶ τοῦ πράγματος
ἐν κοινῷ σκοπεῖν· δόξαν δὲ ταῖς πλείοσι γνώμαις,
εἰ μὲν ἑκόντες ἀναδέχοισθε τὸν ἀγῶνα καλὸν
ὄντα καὶ προσήκοντα ὑμῖν, ὃν ἐγὼ πρόθυμος ἤμην
μόνος ὑπὲρ ἁπάντων διαγωνίσασθαι, ἐπαινεῖν τε καὶ
δέχεσθαι τὴν χάριν ὑμῶν, εἰ δὲ τὸ συγγενὲς ἐντρεπόμενοι
μίασμα, οὐ γὰρ δὴ κακοὶ ψυχὴν ὁμολογοῦντες
εἶναι, τοὺς ἔξω τοῦ γένους ἀξιώσαιτε καλεῖν, μηδεμίαν
ὑμῖν ἀνάγκην προσφέρειν. ταῦτα τῆς ·βουλῆς
<milestone unit="reiskpage" n="451"/>
ψηφισαμένης καὶ οὔτε πρὸς ὀργὴν δεξομένης εἰ διʼ ὄκνου τὸ ἔργον λάβοιτε οὔτε μικρὰν χάριν εἰσομένης
ὑμῖν εἰ τιμιωτέραν ἡγήσαισθε τῆς συγγενείας τὴν
πατρίδα, τυγχάνετε εὖ βουλευσάμενοι.
</p>
</div3>
</div2>
<div2 type="chapter" n="17">
<div3 type="section" n="1">
<p>
ὡς δὴ ταῦτʼ ἤκουσαν οἱ νεανίαι, μεταστάντες
ἑτέρωσε καὶ διαλεχθέντες ὀλίγα πρὸς ἀλλήλους
προσέρχονται πάλιν ἀποκρινούμενοι καὶ λέγει ὑπὲρ
ἁπάντων ὁ πρεσβύτατος τοιάδε· εἰ μὲν ἐλευθέροις
ἡμῖν οὖσι καὶ κυρίοις τῆς ἰδίας γνώμης ἐξουσίαν
παρεῖχες, ὦ Τύλλε, βουλεύσασθαι περὶ τοῦ πρὸς
τοὺς ἀνεψιοὺς ἀγῶνος, οὐθὲν ἔτι διαμελλήσαντες
ἀπεκρινάμεθα ἄν σοι τοὺς ἑαυτῶν διαλογισμούς·
ἐπειδὴ δὲ περίεστιν ἡμῖν ὁ πατήρ, οὗ χωρὶς οὐδὲ
τἀλάχιστα λέγειν ἢ πράττειν ἀξιοῦμεν, αἰτούμεθά σε
<pb id="v.1p.301"/>
<milestone unit="reiskpage" n="452"/>ὀλίγον ἀναδέξασθαι χρόνον τὴν ἀπόκρισιν ἡμῶν, ἕως
τῷ πατρὶ διαλεχθῶμεν.
</p>
</div3>
<div3 type="section" n="2">
<p>ἐπαινέσαντος δὲ τοῦ Τύλλου 
τὴν εὐσέβειαν αὐτῶν καὶ κελεύσαντος οὕτω ποιεῖν
ἀπῄεσαν ὡς τὸν πατέρα. δηλώσαντες δὲ αὐτῷ τὰς
προκλήσεις τοῦ Φουφεττίου καὶ οὓς ὁ Τύλλος διελέχθη 
λόγους καὶ τελευταίαν τὴν ἑαυτῶν ἀπόκρισιν ἠξίουν
εἰπεῖν ἥντινα γνώμην αὐτὸς ἔχει.
</p>
</div3>
<div3 type="section" n="3">
<p>ὁ δὲ ὑπολαβών, 
Ἀλλʼ εὐσεβὲς μέν, ἔφη, πρᾶγμα ποιεῖτε, ὦ παῖδες,
τῷ πατρὶ ζῶντες καὶ οὐδὲν ἄνευ τῆς ἐμῆς γνώμης
διαπραττόμενοι, καιρὸς δὲ καὶ ὑμᾶς αὐτοὺς ἤδη περὶ 
ὑμῶν τά γε τηλικαῦτα φαίνεσθαι φρονοῦντας. ὑπολαβόντες
οὖν τὸν ἐμὸν βίον ἤδη τέλος ἔχειν φανερὸν
ποιήσατέ μοι, τί δή ποτʼ ἂν αὐτοὶ προείλεσθε πράττειν
ἄνευ τοῦ πατρὸς περὶ τῶν ἰδίων βουλευσάμενοι.
</p>
</div3>
<div3 type="section" n="4">
<p>ἀποκρίνεται πρὸς αὐτὸν ὁ πρεσβύτατος τοιάδε· 
ἐδεξάμεθʼ ἄν, ὦ πάτερ, τὸν ὑπὲρ τῆς ἡγεμονίας
ἀγῶνα καὶ πάσχειν ὑπεμείναμεν ὅ τι ἂν δοκῇ τῷ
δαιμονίῳ· τεθνάναι γὰρ ἂν βουλοίμεθα μᾶλλον ἢ ζῆν
ἀνάξιοι γενόμενοι σοῦ τε καὶ τῶν προγόνων. τὸ δὲ
<milestone unit="reiskpage" n="453"/>πρὸς τοὺς ἀνεψιοὺς συγγενὲς οὐχ ἡμεῖς πρότεροι λύσομεν, 
ἀλλʼ ὡς ὑπὸ τῆς τύχης διαλέλυται στέρξομεν.
</p>
</div3>
<div3 type="section" n="5">
<p>εἰ γὰρ Κορατίοις ἔλαττον κρίνεται τοῦ καλοῦ τὸ συγγενές, 
οὐδὲ Ὁρατίοις τιμιώτερον φανήσεται τὸ γένος
τῆς ἀρετῆς. ὁ δὲ πατὴρ ὡς ἔμαθε τὴν διάνοιαν
αὐτῶν περιχαρὴς γενόμενος καὶ τὰς χεῖρας ἀνασχὼν 
εἰς τὸν οὐρανὸν πολλὰς ἔφη χάριτας εἰδέναι τοῖς
<pb id="v.1p.302"/>
θεοῖς, ὅτι παῖδας ἔδωκαν αὐτῷ γενέσθαι καλοὺς καὶ
ἀγαθούς· ἔπειτα περιλαβὼν ἕκαστον αὐτῶν καὶ τὰς
ἡδίστας ἀποδοὺς ἀσπασμῶν τε καὶ φιλημάτων φιλοφροσύνας,
Ἔχετʼ, ἔφη, καὶ τὴν ἐμὴν γνώμην, ὦ
παῖδες ἀγαθοί, καὶ πορευθέντες ἀποκρίνασθε Τύλλῳ
</p>
</div3>
<div3 type="section" n="6">
<p>τήν τʼ εὐσεβῆ καὶ καλὴν ἀπόκρισιν. οἱ μὲν δὴ χαίροντες
ἐπὶ τῇ παρακελεύσει τοῦ πατρὸς ἀπῄεσαν καὶ
προσελθόντες τῷ βασιλεῖ ἀναδέχονται τὸν ἀγῶνα,
κἀκεῖνος συγκαλέσας τὴν βουλὴν καὶ πολλοὺς ἐπαίνους
τῶν νεανίσκων διαθέμενος ἀποστέλλει πρέσβεις
πρὸς τὸν Ἀλβανὸν τοὺς δηλώσοντας, ὅτι δέχονται
Ῥωμαῖοι τὴν αἵρεσιν καὶ παρέξονται τοὺς Ὁρατίους
διαγωνιουμένους ὑπὲρ τῆς ἀρχῆς.
</p>
</div3>
</div2>
<div2 type="chapter" n="18">
<div3 type="section" n="1">
<p>
ἀπαιτούσης δὲ τῆς ὑποθέσεως καὶ τὸν
τρόπον διεξελθεῖν τῆς μάχης ἀκριβῶς καὶ τὰ μετὰ
ταύτην γενόμενα πάθη θεατρικαῖς ἐοικότα περιπετείαις
<milestone unit="reiskpage" n="454"/>
μὴ ῥᾳθύμως διελθεῖν πειράσομαι καὶ περὶ
τούτων ἐπʼ ἀκριβείας ἕκαστον, ὡς ἐμὴ δύναμις, εἰπεῖν.
ἐπειδὴ γὰρ ὁ χρόνος ἧκεν ἐν ᾧ τέλος ἔδει λαβεῖν
τὰς ὁμολογίας, ἐξῄεσαν μὲν αἱ τῶν Ῥωμαίων δυνάμεις
πανστρατιᾷ, ἐξῄεσαν δὲ μετὰ ταῦθʼ οἱ νεανίσκοι τοῖς
πατρῴοις θεοῖς εὐξάμενοι καὶ προῆγον ἅμα τῷ βασιλεῖ
κατευφημούμενοί τε ὑπὸ παντὸς τοῦ κατὰ τὴν
πόλιν ὄχλου καὶ παττόμενοι τὰς κεφαλὰς ἄνθεσιν·
ἤδη δὲ καὶ ἡ τῶν Ἀλβανῶν ἐξεληλύθει στρατιά.
</p>
</div3>
<div3 type="section" n="2">
<p>ἐπεὶ δὲ κατεστρατοπεδεύσαντο πλησίον ἀλλήλων μεταίχμιον
ποιησάμενοι τὸν διείργοντα τὴν Ῥωμαίων
<pb id="v.1p.303"/>
ἀπὸ τῆς Ἀλβανῶν ὅρον, ἔνθα καὶ πρότερον εἶχον
ἑκάτεροι τοὺς χάρακας, πρῶτον μὲν ἱερὰ θύσαντες
ὤμοσαν ἐπὶ τῶν ἐμπύρων στέρξειν τὴν τύχην, ἣν ἂν
ἐκ τῆς μάχης τῶν ἀνεψιῶν ἑκατέρα πόλις ἐξενέγκηται,
καὶ φυλάξειν τὰς ὁμολογίας βεβαίους μηδένα προσάγοντες
<milestone unit="reiskpage" n="455"/>αὐταῖς δόλον αὐτοί τε καὶ γένος τὸ ἐξ αὐτῶν·
ἐπεὶ δὲ τὰ πρὸς θεοὺς ὅσια διεπράξαντο, θέμενοι τὰ
ὅπλα προῆγον ἐκ τοῦ χάρακος ἀμφότεροι θεαταὶ τῆς
μάχης ἐσόμενοι τριῶν ἢ τεττάρων σταδίων τὸ μεταξὺ
χωρίον τοῖς ἀγωνιζομένοις καταλιπόντες· καὶ μετʼ οὐ 
πολὺ παρῆν τούς τε Κορατίους ὁ τῶν Ἀλβανῶν στρατηγὸς
ἄγων καὶ τοὺς Ὁρατίους ὁ τῶν Ῥωμαίων βασιλεὺς
ὡπλισμένους τε κάλλιστα καὶ τὸν ἄλλον ἔχοντας
κόσμον οἷον ἄνθρωποι λαμβάνουσιν ἐπὶ θανάτῳ.
</p>
</div3>
<div3 type="section" n="3">
<p>γενόμενοι 
δὲ σύνεγγυς ἀλλήλων τὰ μὲν ξίφη τοῖς ὑπασπισταῖς 
παρέδωκαν, προσδραμόντες δὲ περιέβαλλον
ἀλλήλοις κλαίοντες καὶ τοῖς ἡδίστοις ὀνόμασιν ἀνακαλοῦντες,
ὥστε εἰς δάκρυα προπεσεῖν ἅπαντας καὶ
πολλὴν ἀστοργίαν κατηγορεῖν σφῶν τε αὐτῶν καὶ
τῶν ἡγεμόνων, ὅτι παρὸν ἄλλοις τισὶ σώμασι κρῖναι 
τὴν μάχην εἰς ἐμφύλιον αἷμα καὶ συγγενικὸν ἄγος
τὸν ὑπὲρ τῶν πόλεων ἀγῶνα κατέκλεισαν. παυσάμενοι
<milestone unit="reiskpage" n="456"/>δὲ τῶν ἀσπασμῶν οἱ νεανίσκοι καὶ τὰ ξίφη παρὰ
τῶν ὑπασπιστῶν λαβόντες ἀναχωρησάντων τῶν πέλας
ἐτάξαντό τε καθʼ ἡλικίαν καὶ συνῄεσαν ὁμόσε. 
</p>
</div3>
</div2>
<div2 type="chapter" n="19">
<div3 type="section" n="1">
<p>
τέως μὲν οὖν ἡσυχία τε καὶ σιγὴ κατεῖχεν
<pb id="v.1p.304"/>
ἀμφοτέρας τὰς δυνάμεις· ἔπειτα ἀναβοήσεις τε ἀθρόαι
παρʼ ἀμφοτέρων αὐτῶν ἐγίνοντο καὶ παρακελεύσεις
τοῖς μαχομένοις ἐναλλὰξ εὐχαί τε καὶ οἰμωγαὶ καὶ
παντὸς ἄλλου πάθους ἐναγωνίου φωναὶ συνεχεῖς, αἱ
μὲν πρὸς τὰ δρώμενά τε καὶ ὁρώμενα ὑφʼ ἑκατέρων,
</p>
</div3>
<div3 type="section" n="2">
<p>αἱ δὲ πρὸς τὰ μέλλοντά τε καὶ ὑποπτευόμενα· καὶ ἦν
πλείω τὰ εἰκαζόμενα τῶν γινομένων. ἥ τε γὰρ ὄψις ἐκ
πολλοῦ διαστήματος γινομένη πολὺ τὸ ἀσαφὲς εἶχε, καὶ
τὸ πρὸς τοὺς οἰκείους ἀγωνιστὰς ἑκάστοις συμπαθὲς
ἐπὶ το βεβουλημένον ἐλάμβανε τὰ πρασσόμενα, αἵ τε
συνεχεῖς τῶν μαχομένων ἐπεμβάσεις καὶ ὑπαναχωρήσεις
<milestone unit="reiskpage" n="457"/>
καὶ εἰς τὸ ἀντίπαλον αὖθις ἀντιμεταστάσεις πολλαὶ
καὶ ἀγχίστροφοι γινόμεναι τὸ ἀκριβὲς τῆς γνώμης
ἀφῃροῦντο· καὶ ταῦτα ἐπὶ πολὺν ἐγίνετο χρόνον.
</p>
</div3>
<div3 type="section" n="3">
<p>ῥώμην
τε γὰρ σώματος ἔτυχον ὁμοίαν ἔχοντες ἑκάτεροι
καὶ τὸ γενναῖον τῆς ψυχῆς ἰσόρροπον ὅπλοις τε καλλίστοις
ἐσκεπασμένοι τὰ σώματα ὅλα καὶ γυμνὸν οὐδὲν
ἀπολιπόντες μέρος ὅ τι καὶ τρωθὲν ὀξεῖαν ἔμελλεν
οἴσειν τὴν τελευτήν, ὥστε πολλοὶ Ῥωμαίων τε καὶ
Ἀλβανῶν ἐκ τοῦ φιλονεικεῖν τε καὶ συμπαθεῖν τοῖς
σφετέροις ἔλαθον αὑτοὺς τὸ τῶν κινδυνευόντων μεταλαβόντες
πάθος ἀγωνισταί τε μᾶλλον ἐβούλοντο
ἢ θεαταὶ τῶν, δρωμένων γεγονέναι.
</p>
</div3>
<div3 type="section" n="4">
<p>ὀψὲ δʼ οὖν
ποτε ὁ πρεσβύτατος τῶν Ἀλβανῶν τῷ πρὸς αὐτὸν
ἀντιτεταγμένῳ συμπλέκεται παίων τε καὶ παιόμενος
<pb id="v.1p.305"/>
ἄλλας ἐπʼ ἄλλαις πληγὰς καί πως τυγχάνει τοῦ Ῥωμαίου
<milestone unit="reiskpage" n="458"/>διὰ βουβῶνος ἐνέγκας τὸ ξίφος. ὁ δὲ τοῖς τε ἄλλοις
τραύμασι κεκαρωμένος ἤδη καὶ τὴν τελευταίαν πληγὴν
θανατηφόρον ἔχων ὑπολυθέντων τῶν μελῶν
καταρρυεὶς ἀποθνήσκει.
</p>
</div3>
<div3 type="section" n="5">
<p>ὡς δὲ τοῦτʼ εἶδον οἱ θεαταὶ 
τῆς μάχης ἅμα πάντες ἀνεβόησαν, Ἀλβανοὶ μὲν ὡς
νικῶντες ἤδη, Ῥωμαῖοι δʼ ὡς κρατούμενοι. τοὺς γὰρ
δὴ σφετέρους δύο τοῖς τρισὶν Ἀλβανοῖς εὐκατεργάστους
ὑπελάμβανον γενήσεσθαι. ἐν ᾧ δʼ ἐγίνετο
ταῦτα, ὁ παρασπίζων τῷ πεσόντι Ῥωμαῖος ὁρῶν ἐπὶ 
τῷ κατορθώματι περιχαρῆ τὸν Ἀλβανὸν ὠθεῖται ταχὺς
ἐπʼ αὐτὸν καὶ πολλὰ μὲν τραύματα δούς, πολλὰ
δὲ αὐτὸς λαβὼν τυγχάνει πως κατὰ τῆς σφαγῆς αὐτοῦ
</p>
</div3>
<div3 type="section" n="6">
<p>βάψας τὸ ξίφος καὶ διαχρησάμενος. μεταβαλούσης 
δὲ τῆς τύχης ἐν ὀλίγῳ τά τε τῶν ἀγωνιζομένων 
ἔργα καὶ τὰ τῶν θεωμένων πάθη, καὶ Ῥωμαίων μὲν
ἀναθαρρησάντων ἐκ τῆς πρότερον κατηφείας, Ἀλβανῶν
δὲ ἀφῃρημένων τὸ χαῖρον, ἑτέρα πάλιν ἀντιπνεύσασα
τοῖς τῶν Ῥωμαίων κατορθώμασι τύχη τούτων
μὲν ἐταπείνωσε τὰς ἐλπίδας, τὰ δὲ τῶν πολεμίων 
φρονήματα ἐπῆρεν. τοῦ γὰρ Ἀλβανοῦ πεσόντος ὁ τὴν
<milestone unit="reiskpage" n="459"/>πλησίον αὐτοῦ ἔχων στάσιν ἀδελφὸς συμπλέκεται τῷ
καταβαλόντι, καὶ τυγχάνουσιν ἀμφότεροι κατὰ τὸν
αὐτὸν χρόνον πληγὰς ἐξαισίους ἐξενέγκαντες κατʼ ἀλλήλων,
ὁ μὲν Ἀλβανὸς τοῦ Ῥωμαίου κατὰ τοῦ μεταφρένου 
καὶ μέχρι τῶν σπλάγχνων βάψας τὸ ξίφος, ὁ
<pb id="v.1p.306"/>
δὲ Ῥωμαῖος ὑπελθὼν τὴν προβολὴν τοῦ πολεμίου καὶ
τῶν ἰγνυῶν τὴν ἑτέραν ὑποτεμών.
</p>
</div3>
</div2>
<div2 type="chapter" n="20">
<div3 type="section" n="1">
<p>
ὁ μὲν δὴ τὸ καίριον τραῦμα λαβὼν εὐθὺς
ἐτεθνήκει, ὁ δὲ τὴν ἰγνύαν τετρωμένος οὐκέτι βέβαιος
ἦν ἑστάναι, σκάζων δὲ καὶ τὰ πολλὰ τῷ θυρεῷ διερειδόμενος
ἀντεῖχεν ὅμως ἔτι καὶ μετὰ τοῦ περιλειπομένου
τῶν ἀδελφῶν ἐπὶ τὸν ὑπομένοντα Ῥωμαῖον
ἐχώρει, περιέστησάν τε αὐτὸν ὁ μὲν ἐξ ἐναντίας προσιών,
</p>
</div3>
<div3 type="section" n="2">
<p>ὁ δὲ κατὰ νώτου. τῷ δὲ Ῥωμαίῳ δείσαντι μὴ
κυκλωθεὶς πρὸς αὐτῶν εὐκατέργαστος γένηται δυσί
τε μαχόμενος καὶ διχόθεν ἐπιοῦσιν, ἦν δὲ ἀκραιφνὴς
ἔτι, λογισμὸς εἰσέρχεται διελεῖν τοὺς πολεμίους ἀπʼ
ἀλλήλων καὶ χωρὶς ἑκατέρῳ μάχεσθαι. ῥᾷστα δὲ διαστήσειν
αὐτοὺς ὑπελάμβανεν, εἰ δόξαν παράσχοι φυγῆς·
<milestone unit="reiskpage" n="460"/>
οὐ γὰρ ὑπʼ ἀμφοτέρων διώξεσθαι τῶν Ἀλβανῶν,
ἀλλʼ ὑφʼ ἑνός, ὁρῶν τὸν ἀδελφὸν οὐκέτι καρτερὸν
τῶν ποδῶν. ταῦτα  <add>δὴ</add> διανοηθεὶς ὡς εἶχε τάχους
ἔφευγε καὶ συνέπεσεν αὐτῷ μὴ διαμαρτεῖν τῆς ἐλπίδος.
</p>
</div3>
<div3 type="section" n="3">
<p>ὁ μὲν γὰρ ἕτερος τῶν Ἀλβανῶν οὐδεμίαν ἔχων
πληγὴν καίριον ἐδίωκεν αὐτὸν ἐκποδός, ὁ δʼ ἐπιβαίνειν
ἀδύνατος ὢν πολὺ τοῦ δέοντος ὑστέρει. ἔνθα
δὴ τῶν Ἀλβανῶν τοῖς σφετέροις ἐγκελευομένων, τῶν
δὲ Ῥωμαίων τὸν αὑτῶν ἀγωνιστὴν κακιζόντων καὶ
τῶν μὲν δὴ παιανιζόντων τε καὶ στεφανουμένων ὡς
<pb id="v.1p.307"/>
ἐπὶ κατορθουμένῳ τῷ ἀγῶνι, τῶν δʼ ὀδυρομένων ὡς
οὐκ ἂν ἔτι τῆς τύχης σφᾶς διαναστησομένης, ταμιευσάμενος
τὸν καιρὸν ὁ Ῥωμαῖος ὑποστρέφει τε ὀξέως
καὶ πρὶν ἢ φυλάξασθαι τὸν Ἀλβανὸν φθάνει τῷ ξίφει
κατὰ τοῦ βραχίονος πληγὴν ἐνέγκας καὶ διελὼν τὸν 
ἀγκῶνα.
</p>
</div3>
<div3 type="section" n="4">
<p>πεσούσης δὲ χαμαὶ τῆς χειρὸς ἅμα τῷ ξίφει
<milestone unit="reiskpage" n="461"/>μίαν ἔτι πληγὴν καίριον ἐξενέγκας ἀποκτείνει τὸν
Ἀλβανόν, καὶ μετὰ τοῦτον ἐπὶ τὸν τελευταῖον ὠσάμενος
ἡμιθνῆτα καὶ παρειμένον ἐπικατασφάττει. σκυλεύσας
δὲ τοὺς τῶν ἀνεψιῶν νεκροὺς εἰς τὴν πόλιν 
ἠπείγετο πρῶτος ἀπαγγεῖλαι θέλων τὴν ἑαυτοῦ νίκην
τῷ πατρί.
</p>
</div3>
</div2>
<div2 type="chapter" n="21">
<div3 type="section" n="1">
<p>
ἔδει δὲ ἄρα καὶ τοῦτον ἄνθρωπον ὄντα μὴ
πάντα διευτυχεῖν, ἀλλʼ ἀπολαῦσαί τι τοῦ φθονεροῦ
δαίμονος, ὃς αὐτὸν ἐκ μικροῦ μέγαν ἐν ὀλίγῳ θεὶς 
χρόνῳ καὶ εἰς ἐπιφάνειαν θαυμαστὴν καὶ παράδοξον
ἐξάρας κατέβαλε φέρων αὐθημερὸν εἰς ἄχαριν συμφορὰν
ἀδελφοκτόνον.
</p>
</div3>
<div3 type="section" n="2">
<p>ὡς γὰρ ἐγγὺς ἐγένετο τῶν πυλῶν, 
ἄλλον τε ὄχλον ὁρᾷ παντοδαπὸν ἐκχεόμενον ἐκ
τῆς πόλεως καὶ δὴ καὶ τὴν ἀδελφὴν προστρέχουσαν· 
διαταραχθεὶς δὲ κατὰ τὴν πρώτην ὄψιν, ὅτι καταλιποῦσα
τὴν μετὰ μητρὸς οἰκουρίαν παρθένος ἐπίγαμος
εἰς ὄχλον αὑτὴν ἔδωκεν ἀγνῶτα, καὶ πολλοὺς λαμβάνων
λογισμοὺς ἀτόπους τελευτῶν ἐπὶ τοὺς ἐπιεικεῖς
καὶ φιλανθρώπους ἀπέκλινεν, ὡς ἀσπάσασθαί τε 
<pb id="v.1p.308"/>
πρώτη τὸν σωθέντα ἀδελφὸν ποθοῦσα καὶ τὰς ἀρετὰς
<milestone unit="reiskpage" n="462"/>
τῶν τεθνηκότων παρʼ αὐτοῦ μαθεῖν βουλομένη
τῶν εὐσχημόνων ὑπερίδοι γυναικεῖόν τι πάσχουσα.
</p>
</div3>
<div3 type="section" n="3">
<p>ἡ δὲ ἄρα οὐ τοὺς ἀδελφοὺς ποθοῦσα τὰς ἀσυνήθεις
ἐτόλμησεν ἐξελθεῖν ὁδούς, ἀλλʼ ἔρωτι κρατουμένη
τῶν ἀνεψιῶν ἑνός, ᾧ καθωμολόγητο ὑπὸ τοῦ πατρὸς
ἐπὶ γάμῳ, καὶ κρύπτουσα τὸ πάθος ἀπόρρητον ἐπειδὴ
<del>δὲ</del> τῶν ἀπὸ τοῦ στρατοπέδου τινὸς ἤκουσεν ἀπαγγέλλοντος
τὰ περὶ τὴν μάχην, οὐκέτι κατέσχεν, ἀλλʼ
ἐκλιποῦσα τὴν οἰκίαν ὥσπερ αἱ μαινάδες ἐφέρετο
πρὸς τὰς πύλας οὐδὲν ἐπιστρεφομένη τῆς ἀνακαλούσης
τε καὶ μεταδιωκούσης τροφοῦ.
</p>
</div3>
<div3 type="section" n="4">
<p>ἔξω δὲ γενομένη
τῆς πόλεως ὡς τὸν ἀδελφὸν εἶδε περιχαρῆ· τοὺς ἐπινικίους
ἐπικείμενον στεφάνους, οἷς αὐτὸν ὁ βασιλεὺς
ἀνέδησε, καὶ τοὺς ἑταίρους αὐτοῦ φέροντας τὰ τῶν
πεφονευμένων σκῦλα, ἐν οἷς ἦν πέπλος ποικίλος, ὃν
αὐτὴ μετὰ τῆς μητρὸς ἐξυφήνασα τῷ μνηστῆρι δῶρον
εἰς τὸν μέλλοντα γάμον ἀπεστάλκει ʽποικίλους γὰρ
ἔθος ἐστὶν ἀμφιέννυσθαι. πέπλους Λατίνων τοῖς μετιοῦσι
<milestone unit="reiskpage" n="463"/>
τὰς νύμφασʼ, τοῦτον δὴ τὸν πέπλον θεασαμένη
πεφυρμένον αἵματι τόν τε χιτῶνα κατερρήξατο καὶ
ταῖς χερσὶν ἀμφοτέραις παίουσα τὸ στῆθος ἐθρήνει
καὶ ἀνεκαλεῖτο τὸν ἀνεψιόν, ὥστε πολλὴν κατάπληξιν
εἰσελθεῖν ἅπαντας ὅσοι κατὰ τὸν αὐτὸν ἦσαν τόπον.
</p>
</div3>
<div3 type="section" n="5">
<p> ἀνακλαυσαμένη δὲ τὸν μόρον τοῦ μνηστῆρος ἀτενέσι
τοῖς ὀφθαλμοῖς εἰς τὸν ἀδελφὸν ὁρᾷ καὶ λέγει· μιαρώτατε
ἄνθρωπε, χαίρεις ἀποκτείνας τοὺς ἀνεψιοὺς κἀμὲ
<pb id="v.1p.309"/>
τὴν παναθλίαν ἀδελφὴν ἀποστερήσας γάμου, ὦ δύστηνες3
ἀλλʼ οὐδʼ ἔλεος εἰσέρχεταί σε τῶν ἀπολωλότων
συγγενῶν, οὓς ἀδελφοὺς ἐκάλεις, ἀλλʼ ὥσπερ
ἀγαθόν τι διαπεπραγμένος ἐξέστηκας τῶν φρενῶν
ὑπὸ τῆς ἡδονῆς καὶ στεφάνους ἐπὶ τοῖς τοιούτοις ἐπίκεισαι 
κακοῖς τίνος ἔχων ψυχὴν θηρίου;
</p>
</div3>
<div3 type="section" n="6">
<p>κἀκεῖνος 
ὑπολαβών, φιλοῦντος, ἔφη, τὴν πατρίδα πολίτου
καὶ τοὺς κακῶς αὐτῇ βουλομένους κολάζοντος, ἐάν τε
ἀλλότριοι τύχωσιν αὐτῆς ὄντες, ἐάν τε οἰκεῖοι· ἐν οἷς
τίθεμαι καὶ σέ, ἥτις ἑνὶ καιρῷ τὰ μέγιστα ἀγαθῶν τε
<milestone unit="reiskpage" n="464"/>καὶ κακῶν συμβεβηκότα ἡμῖν ἐπιγνοῦσα τήν τε νίκην
τῆς πατρίδος, ἣν ὁ σὸς ἀδελφὸς ἐγὼ πάρειμι κατάγων,
καὶ τὸν θάνατον τῶν ἀδελφῶν οὐκ ἐπὶ τοῖς ἀγαθοῖς,
ὦ μιαρὰ σύ, τοῖς κοινοῖς τῆς πατρίδος χαίρεις οὔτʼ ἐπὶ
ταῖς συμφοραῖς ταῖς ἰδίαις τῆς οἰκίας ἀλγεῖς, ἀλλʼ 
ὑπεριδοῦσα τῶν σεαυτῆς ἀδελφῶν τὸν τοῦ μνηστῆρος
ἀνακλαίεις μόρον, οὐδʼ ὑπὸ τοῦ σκότους ἀποφθαρεῖσά
που κατὰ μόνας, ἀλλʼ ἐν τοῖς ἁπάντων ὀφθαλμοῖς,
καί μοι τὴν ἀρετὴν καὶ τοὺς στεφάνους ὀνειδίζεις, ὦ
ψευδοπάρθενε καὶ μισάδελφε καὶ ἀναξία τῶν προγόνων. 
ἐπειδὴ τοίνυν οὐ τοὺς ἀδελφοὺς πενθεῖς, ἀλλὰ
τοὺς ἀνεψιούς, καὶ τὸ μὲν σῶμα ἐν τοῖς ζῶσιν ἔχεις,
τὴν δὲ ψυχὴν παρὰ τῷ νεκρῷ, ἄπιθι πρὸς ἐκεῖνον
ὃν ἀνακαλῇ καὶ μήτε τὸν πατέρα μήτε τοὺς ἀδελφοὺς
<pb id="v.1p.310"/>
</p>
</div3>
<div3 type="section" n="7">
<p>καταίσχυνε. ταῦτʼ εἰπὼν οὐκ ἐφύλαξεν ἐν τῷ μισοπονήρῳ
τὸ μέτριον, ἀλλʼ ὡς εἶχεν ὀργῆς ὠθεῖ διὰ τῶν
πλευρῶν αὐτῆς τὸ ξίφος, ἀποκτείνας δὲ τὴν ἀδελφὴν
παρῆν ὡς τὸν πατέρα. οὕτω δὲ ἄρα μισοπόνηρα καὶ
αὐθάδη τὰ τῶν τότε Ῥωμαίων ἤθη καὶ φρονήματα ἦν
καί, εἴ τις αὐτὰ βούλοιτο παρὰ τὰ νῦν ἔργα καὶ τοὺς
<milestone unit="reiskpage" n="465"/>
ἐφʼ ἡμῶν ἐξετάζειν βίους, ὠμὰ καὶ σκληρὰ καὶ τῆς
θηριώδους οὐ πολὺ ἀπέχοντα φύσεως, ὥστε πάθος
οὕτω δεινὸν ὁ πατὴρ ἀκούσας οὐχ ὅπως ἠγανάκτησεν,
ἀλλὰ καλῶς καὶ προσηκόντως ὑπέλαβε τὸ πραχθὲν
ἔχειν·
</p>
</div3>
<div3 type="section" n="8">
<p>ὅς γε οὔτε εἰς τὴν οἰκίαν εἴασεν εἰσενεχθῆναι
τὸν νεκρὸν τῆς θυγατρὸς οὔτʼ ἐν τοῖς πατρῴοις
τεθῆναι μνήμασιν ἐπέτρεψεν οὔτε κηδείας καὶ περιστολῆς
καὶ τῶν ἄλλων νομίμων μεταλαβεῖν, ἀλλʼ οἱ
παριόντες αὐτὴν ἐρριμμένην ἐν ᾧ διεχρήσθη χωρίῳ
λίθους ἐπιφοροῦντες καὶ γῆν ἐκήδευσαν ὡς πτῶμα
ἔρημον κηδομένων.
</p>
</div3>
<div3 type="section" n="9">
<p>ταῦτά τε δὴ στερρὰ τοῦ ἀνδρὸς
καὶ ἔτι πρὸς τούτοις, ἃ μέλλω λέγειν· ὡς γὰρ ἐπὶ
καλοῖς τε καὶ εὐτυχέσιν ἔργοις αὐθημερὸν ἔθυε τοῖς
πατρῴοις θεοῖς ἃς εὔξατο θυσίας καὶ τοὺς συγγενεῖς
ἑστιάσει λαμπρᾷ τε καὶ καθάπερ ἐν ταῖς μεγίσταις
ἑορταῖς ὑπεδέχετο ἐλάττους ἡγούμενος τὰς ἰδίας συμφορὰς
τῶν κοινῶν τῆς πατρίδος ἀγαθῶν.
</p>
</div3>
<div3 type="section" n="10">
<p>τοῦτο δʼ
οὐ μόνον ὁ Ὁράτιος, ἀλλὰ καὶ μετʼ ἐκεῖνον ἄλλοι
συχνοὶ Ῥωμαίων μνημονεύονται ποιήσαντες ἄνδρες
<milestone unit="reiskpage" n="466"/>
ἐπιφανεῖς· λέγω δὲ τὸ θύειν καὶ στεφανηφορεῖν καὶ
<pb id="v.1p.311"/>
θριάμβους κατάγειν τέκνων αὐτοῖς ἀπολωλότων ἔναγχος,
ὅταν εὐτυχήσῃ διʼ αὐτοὺς τὸ κοινόν· ὑπὲρ ὧν
κατὰ τοὺς οἰκείους ἐρῶ καιρούς.
</p>
</div3>
</div2>
<div2 type="chapter" n="22">
<div3 type="section" n="1">
<p>
μετὰ δὲ τὴν μάχην τῶν τριδύμων Ῥωμαῖοι
μὲν οἱ τότε ὄντες ἐπὶ στρατοπέδου ταφὰς 
ποιησάμενοι λαμπρὰς τῶν ἀποθανόντων ἐν οἷς ἔπεσον
χωρίοις καὶ θύσαντες τἀπινίκια τοῖς θεοῖς ἐν
εὐπαθείαις ἦσαν, Ἀλβανοὶ δὲ ἀχθόμενοι <del>ἐπὶ</del> τοῖς
συμβεβηκόσι καὶ τὸν ἡγεμόνα διʼ αἰτίας ἔχοντες, ὡς
κακῶς ἐστρατηγηκότα, ἄσιτοί τε οἱ πολλοὶ καὶ ἀθεράπευτοι 
τὴν ἑσπέραν ἐκείνην διετέλεσαν.
</p>
</div3>
<div3 type="section" n="2">
<p>τῇ δʼ ἑξῆς 
ἡμέρᾳ καλέσας αὐτοὺς ὁ τῶν Ῥωμαίων βασιλεὺς εἰς
ἐκκλησίαν καὶ πολλὰ παραμυθησάμενος, ὡς οὔτε
ἄσχημον ἐπιτάξων αὐτοῖς οὐθὲν οὔτε χαλεπὸν οὔθʼ
ὃ μὴ συγγενέσι πρέπει, τῇ δὲ αὐτῇ γνώμῃ περὶ 
ἀμφοτέρων τῶν πόλεων τὰ κράτιστα καὶ συμφορώτατα
συμβουλεύσων, καὶ τὸν ἄρχοντά τε αὐτῶν Φουφέττιον
<milestone unit="reiskpage" n="467"/>ἐπὶ τῆς αὐτῆς ἀρχῆς κατασχὼν ἄλλο τε οὐδὲν
τῶν πολιτικῶν μεθαρμοσάμενος οὐδὲ κινήσας ἀπῆγεν
ἐπʼ οἴκου τὴν δύναμιν.
</p>
</div3>
<div3 type="section" n="3">
<p>καταγαγόντι δὲ αὐτῷ 
τὸν ψηφισθέντα ὑπὸ τῆς βουλῆς θρίαμβον καὶ τὰ
πολιτικὰ πράττειν ἀρξαμένῳ προσέρχονται τῶν πολιτῶν
ἄνδρες οὐκ ἀφανεῖς τὸν Ὁράτιον ἄγοντες ὑπὸ
δίκην, ὡς οὐ καθαρὸν αἵματος ἐμφυλίου διὰ τὸν τῆς
ἀδελφῆς φόνον· καὶ καταστάντες μακρὰν διεξῆλθον 
<pb id="v.1p.312"/>
δημηγορίαν τοὺς νόμους παρεχόμενοι τοὺς οὐκ ἐῶντας
ἄκριτον ἀποκτείνειν οὐθένα καὶ τὰ παρὰ τῶν
θεῶν ἁπάντων μηνίματα ταῖς μὴ κολαζούσαις πόλεσι
τοὺς ἐναγεῖς διεξιόντες.
</p>
</div3>
<div3 type="section" n="4">
<p>ὁ δὲ πατὴρ ἀπελογεῖτο περὶ
τοῦ μειρακίου κατηγορῶν τῆς θυγατρὸς καὶ τιμωρίαν
οὐ φόνον εἶναι τὸ πραχθὲν λέγων δικαστήν τε αὑτὸν
ἀξιῶν εἶναι τῶν ἰδίων κακῶν ἀμφοτέρων γενόμενον
πατέρα. συχνῶν δὲ λόγων ῥηθέντων ὑφʼ ἑκατέρων
πολλὴ τὸν βασιλέα κατεῖχεν ἀμηχανία, τί τέλος ἐξενέγκῃ
</p>
</div3>
<div3 type="section" n="5">
<p> περὶ τῆς δίκης. οὔτε γὰρ ἀπολῦσαι τοῦ φόνου
τὸν ὁμολογοῦντα τὴν ἀδελφὴν ἀνῃρηκέναι πρὸ
δίκης καὶ ταῦτα ἐφʼ οἷς οὐ συνεχώρουν ἀποκτείνειν
οἱ νόμοι καλῶς ἔχειν ὑπελάμβανεν, ἵνα μὴ τὴν
<milestone unit="reiskpage" n="468"/>
ἀρὰν καὶ τὸ ἄγος ἀπὸ τοῦ δεδρακότος εἰς τὸν ἴδιον
οἶκον εἰσενέγκηται, οὔτε ὡς ἀνδροφόνον ἀποκτεῖναι
τὸν ὑπὲρ τῆς πατρίδος ἑλόμενον προκινδυνεῦσαι
καὶ τοσαύτης αὐτῇ δυναστείας γενόμενον αἴτιον
ἄλλως τε καὶ τοῦ πατρὸς ἀπολύοντος αὐτὸν τῆς αἰτίας,
ᾧ τὴν περὶ τῆς θυγατρὸς ὀργὴν ἥ τε φύσις
 ἀπεδίδου πρώτῳ καὶ ὁ νόμος.
</p>
</div3>
<div3 type="section" n="6">
<p>ἀπορούμενος δὲ τί
χρήσεται τοῖς πράγμασι τελευτῶν κράτιστον εἶναι
διέγνω τῷ δήμῳ τὴν διάγνωσιν ἐπιτρέπειν. γενόμενος
δὲ θανατηφόρου κρίσεως τότε πρῶτον ὁ Ῥωμαίων
δῆμος κύριος τῇ γνώμῃ τοῦ πατρὸς προσέθετο καὶ
ἀπολύει τοῦ φόνου τὸν ἄνδρα· οὐ μὴν ὅ γε βασιλεὺς
ἀποχρῆν ἔλεγε τοῖς βουλομένοις τὰ προς τοὺς θεοὺς
<pb id="v.1p.313"/>
ὅσια φυλάττειν τὴν ὑπʼ ἀνθρώπων συντελεσθεῖσαν
ὑπὲρ αὐτοῦ κρίσιν, ἀλλὰ μεταπεμψάμενος τοὺς ἱεροφάντας
ἐκέλευσεν ἐξιλάσασθαι θεούς τε καὶ δαίμονας
καὶ καθῆραι τὸν ἄνδρα οἷς νόμος τοὺς ἀκουσίους
φόνους ἁγνίζεσθαι καθαρμοῖς.
</p>
</div3>
<div3 type="section" n="7">
<p>κἀκεῖνοι βωμοὺς ἱδρυσάμενοι 
δύο τὸν μὲν Ἥρας, ἣ λέλογχεν ἐπισκοπεῖν
<milestone unit="reiskpage" n="469"/>ἀδελφάς, τὸν δʼ ἕτερον ἐπιχωρίου θεοῦ τινος ἢ δαίμονος
Ἰανοῦ λεγομένου κατὰ τὴν ἐπιχώριον γλῶτταν,
ἐπωνύμου δὲ Κορατίων τῶν ἀναιρεθέντων ἀνεψιῶν
ὑπὸ τοῦ ἀνδρός, καὶ θυσίας τινὰς ἐπʼ αὐτοῖς 
ποιήσαντες τοῖς τε ἄλλοις καθαρμοῖς ἐχρήσαντο καὶ
τελευτῶντες ὑπήγαγον τὸν Ὁράτιον ὑπὸ ζυγόν. ἔστι
δὲ Ῥωμαίοις νόμιμον, ὅταν πολεμίων παραδιδόντων
τὰ ὅπλα γένωνται κύριοι, δύο καταπήττειν ξύλα
ὀρθὰ καὶ τρίτον ἐφαρμόττειν αὐτοῖς ἄνωθεν πλάγιον, 
ἔπειθʼ ὑπάγειν τοὺς αἰχμαλώτους ὑπὸ ταῦτα
καὶ διελθόντας ἀπολύειν ἐλευθέρους ἐπὶ τὰ σφέτερα.
τοῦτο καλεῖται παρʼ αὐτοῖς ζυγόν, ᾧ καὶ οἱ τότε
καθαίροντες τὸν ἄνδρα τελευταίῳ τῶν περὶ τοὺς
καθαρμοὺς νομίμων ἐχρήσαντο.
</p>
</div3>
<div3 type="section" n="8">
<p>ἐν ᾧ δὲ τῆς πόλεως 
χωρίῳ τὸν ἁγνισμὸν ἐποιήσαντο πάντες Ῥωμαῖοι
νομίζουσιν ἱερόν· ἔστι δʼ ἐν τῷ στενωπῷ τῷ φέροντι
<milestone unit="reiskpage" n="470"/>ἀπὸ Καρίνης κάτω τοῖς ἐπὶ τὸν Κύπριον ἐρχομένοις
στενωπόν, ἔνθα οἵ τε βωμοὶ μένουσιν οἱ τότε ἱδρυθέντες
καὶ ξύλον ὑπὲρ αὐτῶν τέταται δυσὶ τοῖς ἄντικρυς 
ἀλλήλων τοίχοις ἐνηρμοσμένον, ὃ γίνεται τοῖς
<pb id="v.1p.314"/>
ἐξιοῦσιν ὑπὲρ κεφαλῆς καλούμενον τῇ Ῥωμαϊκῇ διαλέκτῳ
</p>
</div3>
<div3 type="section" n="9">
<p>ξύλον ἀδελφῆς. τοῦτο μὲν δὴ τὸ χωρίον τῆς
συμφορᾶς τοῦ ἀνδρὸς μνημεῖον ἐν τῇ πόλει φυλάττεται
θυσίαις γεραιρόμενον ὑπὸ Ῥωμαίων καθʼ ἕκαστον
ἐνιαυτόν, ἕτερον δὲ τῆς ἀρετῆς ἣν ἐπεδείξατο
κατὰ τὴν μάχην μαρτύριον ἡ γωνιαία στυλὶς ἡ τῆς
ἑτέρας παστάδος ἄρχουσα ἐν ἀγορᾷ, ἐφʼ ἧς ἔκειτο
τὰ σκῦλα τῶν Ἀλβανῶν τριδύμων. τὰ μὲν οὖν ὅπλα
ἠφάνισται διὰ μῆκος χρόνου, τὴν δʼ ἐπίκλησιν ἡ
στυλὶς ἔτι φυλάττει τὴν αὐτὴν Ὁρατία καλουμένη
πίλα.
</p>
</div3>
<div3 type="section" n="10">
<p>ἔστι δὲ καὶ νόμος παρʼ αὐτοῖς διʼ ἐκεῖνο κυρωθεὶς
τὸ πάθος, ᾧ καὶ εἰς ἐμὲ χρῶνται, τιμὴν καὶ δόξαν
ἀθάνατον τοῖς ἀνδράσιν ἐκείνοις περιτιθεὶς ὁ κελεύων,
οἷς ἂν γένωνται τρίδυμοι παῖδες ἐκ τοῦ δημοσίου
τὰς τροφὰς τῶν παίδων χορηγεῖσθαι μέχρις
ἥβης. τὰ μὲν δὴ περὶ τὴν Ὁρατίων οἰκίαν γενόμενα
<milestone unit="reiskpage" n="471"/>
θαυμαστὰς καὶ παραδόξους περιπετείας λαβόντα τοιούτου τέλους ἔτυχεν.
</p>
</div3>
</div2>
<div2 type="chapter" n="23">
<div3 type="section" n="1">
<p>
ὁ δὲ Ῥωμαίων βασιλεὺς ἐνιαύσιον διαλιπὼν
χρόνον, ἐν ᾧ πάντα τὰ πρὸς τὸν πόλεμον ἐπιτήδεια
παρεσκευάσατο, στρατὸν ἐξάγειν ἐπὶ τὴν Φιδηναίων
πόλιν ἔγνω προφάσεις τοῦ πολέμου ποιησάμενος,
ὅτι κληθέντες εἰς ἀπολογίαν περὶ τῆς ἐπιβουλῆς,
ἣν συνεστήσαντο κατὰ Ῥωμαίων τε καὶ Ἀλβανῶν,
οὐχ ὑπήκουσαν, ἀλλʼ εὐθὺς ἀναλαβόντες τὰ ὅπλα
<pb id="v.1p.315"/>
καὶ τὰς πύλας κλείσαντες Οὐιεντανῶν τε συμμαχίαν
ἐπαγόμενοι ἐκ τοῦ φανεροῦ ἀφειστήκεσαν καὶ τοῖς
παραγενομένοις ἐκ Ῥώμης πρεσβευταῖς πυνθανομένοις
τὴν αἰτίαν τῆς ἀποστάσεως ἀπεκρίναντο μηδὲν
αὐτοῖς ἔτι πρᾶγμα πρὸς τὴν Ῥωμαίων πόλιν εἶναι 
κοινόν, ἐξ οὗ Ῥωμύλος ὁ βασιλεὺς αὐτῶν ἐτελεύτησε,
</p>
</div3>
<div3 type="section" n="2">
<p>πρὸς ὃν ἐποιήσαντο τὰ περὶ τῆς φιλίας ὅρκια. ταύτας 
δὴ τὰς προφάσεις λαβὼν τήν τε οἰκείαν καθώπλιζε
δύναμιν καὶ τὰς παρὰ τῶν συμμάχων μετεπέμπετο.
πλεῖστον δὲ καὶ κράτιστον ἐπικουρικὸν ἐκ τῆς Ἀλβανῶν 
πόλεως Μέττιος Φουφέττιος ἧκεν ἄγων ὅπλοις
<milestone unit="reiskpage" n="472"/>κεκοσμημένον ἐκπρεπέσιν, ὥστε πάσας ὑπερβαλέσθαι
τὰς συμμαχικὰς δυνάμεις.
</p>
</div3>
<div3 type="section" n="3">
<p>ὁ μὲν οὖν Τύλλος 
ὡς ἐκ προθυμίας τε καὶ ἀπὸ παντὸς τοῦ βελτίστου
κοινωνεῖν ἐγνωκότα τοῦ πολέμου τὸν Μέττιον ἐπῄνει 
καὶ πάντων ἐποιεῖτο τῶν βουλευμάτων συνίστορα· ὁ
δὲ ἀνὴρ οὗτος ἐν αἰτίαις παρὰ τοῖς πολίταις ὑπάρχων
ὡς κακῶς ἐστρατηγηκὼς τὸν πόλεμον, καὶ δὴ καὶ εἰς
προδοσίαν διαβαλλόμενος, ἐπειδὴ τρίτον ἔτος ἐπὶ τῆς
αὐτοκράτορος ἀρχῆς διέμενε Τύλλου κελεύσαντος, οὐκ 
ἀξιῶν τε ἀρχὴν ἔχειν ἑτέρας ἀρχῆς ὑπήκοον οὐδὲ ὑποτάττεσθαι
μᾶλλον ἢ οὐκ αὐτὸς ἡγεῖσθαι πρᾶγμά τι
ἐπεβούλευσεν ἀνόσιον.
</p>
</div3>
<div3 type="section" n="4">
<p>διαπρεσβευσάμενος γὰρ κρύφα 
πρὸς τοὺς Ῥωμαίων πολεμίους ἐνδοιαστῶς ἔτι πρὸς
τὴν ἀπόστασιν ἔχοντας ἐπῆρεν αὐτοὺς μὴ κατοκνεῖν, 
ὡς αὐτὸς συνεπιθησόμενος Ῥωμαίοις ἐν τῷ ἀγῶνι,
<pb id="v.1p.316"/>
καὶ ταῦτα πράττων τε καὶ διανοούμενος ἅπαντας ἐλάνθανε.
Τύλλος δʼ ἐπειδὴ παρεσκευάσατο τήν τʼ οἰκείαν
καὶ τὴν συμμαχικὴν δύναμιν ἐξῆγεν ἐπὶ τοὺς πολεμίους
καὶ διαβὰς τὸν Ἀνίητα ποταμὸν οὐ μακρὰν τῆς
<milestone unit="reiskpage" n="473"/>
</p>
</div3>
<div3 type="section" n="5">
<p>Φιδήνης κατεστρατοπέδευσεν. εὑρὼν δὲ πρὸ τῆς πόλεως
στρατιὰν ἐκτεταγμένην πολλὴν αὐτῶν τε Φιδηναίων
καὶ τῶν συμμαχούντων αὐτοῖς ἐκείνην μὲν τὴν
ἡμέραν ἡσυχίαν ἔσχε, τῇ δʼ ἑξῆς Φουφέττιόν τε μεταπεμψάμενος
τὸν Ἀλβανὸν καὶ τῶν ἄλλων φίλων τοὺς
ἀναγκαιοτάτους ἐσκόπει μετʼ ἐκείνων τίνα χρηστέον
εἴη τῷ πολέμῳ τρόπον, καὶ ἐπειδὴ πᾶσιν ἔδοξε μάχην
τίθεσθαι διαταχέων καὶ μὴ τρίβειν τὸν χρόνον, χώραν
καὶ τάξιν, ἣν ἕκαστος ἔμελλεν ἕξειν, προειπὼν ἡμέραν
τε ὁρίσας τῆς μάχης τὴν κατόπιν διέλυσε τὸν
 σύλλογον.
</p>
</div3>
<div3 type="section" n="6">
<p>ὁ δὲ Ἀλβανὸς Φουφέττιος ʽἦν γὰρ δὴ ἔτι
ἄδηλος καὶ τῶν ἑαυτοῦ φίλων πολλοῖς προδοσίαν μηχανώμενοσʼ
συγκαλέσας τοὺς ἐπιφανεστάτους Ἀλβανῶν
λοχαγοὺς καὶ ταξιάρχους λέγει πρὸς αὐτοὺς τοιάδε·
ἄνδρες ταξίαρχοι καὶ λοχαγοί, πράγματα μέλλω ἐς ὑμᾶς
μεγάλα καὶ ἀπροσδόκητα ἐκφέρειν, ἃ τέως ἔκρυπτον,
ἱκετεύω δὲ ὑμᾶς ἀπόρρητα ποιήσασθαι, εἰ μή με διεργάσεσθε,
<milestone unit="reiskpage" n="474"/>
καὶ ἐὰν δόξῃ συνοίσειν ἐπιτελῆ γενόμενα
συλλαβέσθαι μοι αὐτῶν. πολλὰ μὲν οὖν λέγειν ὁ καιρὰς
οὐκ ἐπιτρέπει βραχὺς ὤν, αὐτὰ δὲ τὰ ἀναγκαιότατα
 ἐρῶ.
</p>
</div3>
<div3 type="section" n="7">
<p>ἐγὼ πάντα τὸν μεταξὺ χρόνον ἐξ οὗ Ῥωμαίοις
<pb id="v.1p.317"/>
ὑπετάχθημεν ἕως τῆς2δε τῆς ἡμέρας αἰσχύνης
μεστὸν καὶ ὀδύνης ἔχων τὸν βίον διατετέλεκα καίτοι
τιμηθείς γε ὑπὸ τοῦ βασιλέως αὐτῶν τῇ αὐτοκράτορι
ἀρχῇ, ἣν τρίτον ἔτος ἤδη τοῦτο ἔχω καὶ εἰ βουλοίμην
μέχρι παντὸς ἕξω. ἀλλὰ πάντων ἡγούμενος εἶναι κακῶν 
ἔσχατον ἐν οὐκ εὐτυχοῦσι τοῖς κοινοῖς μόνος εὐτυχεῖν,
ἐνθυμούμενος δὲ ὅτι παρὰ πάντα τὰ νενομισμένα
παρʼ ἀνθρώποις ὅσια τὴν ἡγεμονίαν ὑπʼ αὐτῶν
ἀφῃρέθημεν, ἐσκόπουν ὅπως ἂν αὐτὴν ἀνακομισαίμεθα
μηδεμιᾶς πειραθέντες μεγάλης συμφορᾶς· πολλοὺς 
δὲ καὶ παντοδαποὺς λογισμοὺς λαμβάνων μίαν
<milestone unit="reiskpage" n="475"/>εὕρισκον ὁδὸν ἄγουσαν ἐπὶ τὰ πράγματα ῥᾴστην τε
καὶ ἀκινδυνοτάτην, εἴ τις αὐτοῖς ἀνασταίη πόλεμος
ἐκ τῶν πλησιοχώρων πόλεων.
</p>
</div3>
<div3 type="section" n="8">
<p>εἰς γὰρ τοῦτον ὑπελάμβανον 
αὐτοὺς καθισταμένους συμμάχων δεήσεσθαι 
καὶ πρώτων γε ἡμῶν. τὸ δὴ μετὰ τοῦτο οὐ
πολλῆς ὑπελάμβανον ὑμῖν διδαχῆς δεήσειν, ὅτι κάλλιόν
τε καὶ δικαιότερον περὶ τῆς ἡμῶν αὐτῶν ἐλευθερίας
μᾶλλον ἢ περὶ τῆς Ῥωμαίων ἡγεμονίας ποιήσασθαι
τὸν ἀγῶνα.
</p>
</div3>
<div3 type="section" n="9">
<p>ταῦτα διανοηθεὶς ὑπενόμενσα 
Ῥωμαίοις πόλεμον ἐκ τῶν ὑπηκόων Οὐιεντανοὺς καὶ
Φιδηναίους πείσας ἐπὶ τὰ ὅπλα χωρεῖν, ὡς συλληψόμενος
αὐτοῖς τοῦ πολέμου. καὶ μέχρι τούτου λέληθα
Ῥωμαίους ταῦτα πράττων καὶ ταμιευόμενος ἐμαυτῷ
τὸν τῆς ἐπιθέσεως καιρόν· ἐν ᾧ σκέψασθε ὅσα ὠφεληθησόμεθα.
</p>
</div3>
<div3 type="section" n="10">
<p>πρῶτον μὲν οὐκ ἐν φανερῷ βουλεύσαντες 
<pb id="v.1p.318"/>
ἀπόστασιν, ἐν ᾧ κίνδυνος ἦν καθʼ ἑκάτερον ἢ
ἀπαρασκεύους ἐπειχθέντας καὶ τῇ οἰκείᾳ δυνάμει
μόνῃ πιστεύσαντας τὸν ὑπὲρ ἁπάντων ἀναρρῖψαι κύβον,
ἢ παρασκευαζομένους καὶ βοηθείας ἐγείραντας
<milestone unit="reiskpage" n="476"/>
ὑπὸ τῶν ἐν παρασκευῇ ὄντων προκαταληφθῆναι, οὐδετέρου
τῶν χαλεπῶν τούτων πειραθέντες τὸ ἐξ ἀμφοτέρων
χρήσιμον ἕξομεν. ἔπειτα πολλὴν καὶ δυσπολέμητον
οὖσαν τὴν τῶν ἀντιπάλων ἰσχὺν καὶ τύχην
οὐκ ἐκ τοῦ βιαίου τρόπου πειρασόμεθα καθαιρεῖν,
ἀλλʼ οἷς ἁλίσκεται πάντα  <add>τὰ</add> ὑπέραυχα καὶ μὴ ῥᾴδια
τῷ βιαίῳ καθαιρεθῆναι, δόλῳ καὶ ἀπάτῃ, οὔτε πρῶτοι
ἄρξαντες αὐτῶν οὔτε μόνοι.
</p>
</div3>
<div3 type="section" n="11">
<p>πρὸς δὲ τούτοις οὐκ
ἀξιομάχῳ οὔσῃ τῇ οἰκείᾳ δυνάμει πρὸς ἅπασαν τὴν
Ῥωμαίων τε καὶ τῶν συμμάχων ἰσχὺν ἀντιταχθῆναι
Φιδηναίων τε καὶ Οὐιεντανῶν τοσαύτην οὖσαν
ὅσην ὁρᾶτε προσειλήφαμέν τε, καὶ ὡς ἂν μάλιστα θάρσος
τινὶ συμμαχίας βεβαίου τὸ ἐπικουρικὸν παράσχοι
προσγενόμενον οὕτω παρεσκεύασταί μοι.
</p>
</div3>
<div3 type="section" n="12">
<p>οὐ γὰρ ἐν
τῇ ἡμετέρᾳ γῇ Φιδηναῖοι τὸν ἀγῶνα ἀράμενοι, τῆς
δὲ αὑτῶν προκινδυνεύοντες ἐν τῷ αὐτῷ καὶ τὴν
<milestone unit="reiskpage" n="477"/>
ἡμετέραν φυλάξουσιν. ὃ δὲ πάντων μέν ἐστιν ἥδιστον
ἀνθρώποις, σπανίως δέ τισιν ἐκ τοῦ παρελθόντος
αἰῶνος ἐξεγένετο, καὶ τοῦθʼ ἡμῖν ὑπάρξει·  <add>εὖ</add> πάσχοντες
ὑπὸ τῶν συμμάχων εὖ δρᾶν ἐκείνους αὐτοὶ δόξομεν.
<pb id="v.1p.319"/>
</p>
</div3>
<div3 type="section" n="13">
<p>καὶ ἐὰν ἡμῖν κατὰ νοῦν χωρήσῃ τὸ ἔργον, ὥσπερ 
τὸ εἰκὸς ἔχει, Φιδηναῖοί τε καὶ Οὐιεντανοὶ βαρείας
ἀπαλλάξαντες ἡμᾶς ὑποταγῆς ὡς ὑφʼ ἡμῶν τοῦτο πεπονθότες
αὐτοὶ χάριν ἡμῖν εἴσονται. ταῦτα μέν ἐστιν
ἃ διὰ πολλῆς φροντίδος παρασκευασθέντα ἱκανὰ εἶναι 
δοκεῖ μοι θάρσος τε καὶ προθυμίαν τῆς ἀποστάσεως
ὑμῖν παρασχεῖν.
</p>
</div3>
<div3 type="section" n="14">
<p>ὃν δὲ τρόπον ἐπιχειρεῖν τῷ ἔργῳ 
βεβούλευμαι, τοῦτʼ ἀκούσατέ μου· τάξιν μὲν ἀποδέδωκέ
μοι Τύλλος τὴν ὑπὸ τῷ ὄρει καὶ κελεύει με θατέρου
τῶν κεράτων ἄρχειν, ὅταν δὲ μέλλωμεν ὁμόσε 
τοῖς πολεμίοις χωρεῖν, ἄρξω μὲν ἐγὼ λύσας τὴν τάξιν
ἐπὶ τὸ ὄρος ἄγειν, ἀκολουθήσετε δέ μοι ὑμεῖς συντεταγμένους
ἄγοντες τοὺς λόχους. ἁψάμενος δὲ τῶν
ἄκρων καὶ ἐν τῷ ἀσφαλεῖ γενόμενος τίνα χρήσομαι
<milestone unit="reiskpage" n="478"/>τρόπον τοῖς μετὰ ταῦτα πράγμασιν ἀκούσατέ μου·
</p>
</div3>
<div3 type="section" n="15">
<p>ἐὰν μὲν ὁρῶ κατὰ γνώμην ἃ διαλογίζομαι χωροῦντά 
μοι καὶ θρασεῖς μὲν γεγονότας τοὺς πολεμίους, ὡς
ἡμῶν αὐτοῖς συλλαμβανόντων, ταπεινοὺς δὲ καὶ περιφόβους
Ῥωμαίους, ὡς προδεδομένους ὑφʼ ἡμῶν, φυγῆς
τε μᾶλλον ἢ ἀλκῆς προνοουμένους, ὅπερ εἰκός, 
ἐπιθήσομαι αὐτοῖς καὶ μεστὸν ποιήσω νεκρῶν τὸ πεδίον
ἐξ ὑπερδεξίου τε κατιὼν ἐπὶ τὸ πρανὲς θαρρούσῃ
τε καὶ συντεταγμένῃ δυνάμει πρὸς ἐπτοημένους
ἀνθρώπους προσφερόμενος καὶ σποράδας.
</p>
</div3>
<div3 type="section" n="16">
<p>δεινὴ δʼ 
ἐν τοῖς πολέμοις καὶ ἡ διὰ κενῆς ἐμπίπτουσα προδοσίας 
συμμάχων ἢ πολεμίων ἄλλων ἐφόδου δόκησις,
<pb id="v.1p.320"/>
καὶ πολλὰ ἤδη στρατεύματα μεγάλα ὑπʼ οὐδενὸς οὕτως
ἑτέρου φοβεροῦ παθήματος ὡς ὑπὸ δόξης κενῆς
ἴσμεν πανώλεθρα διαφθαρέντα. τὸ δʼ ἡμέτερον οὐ
λόγος ἔσται κενὸς οὐδʼ ἀφανὲς δεῖμα, ἀλλʼ ἔργον
 ἁπάσης ὄψεως καὶ πείρας φοβερώτερον.
</p>
</div3>
<div3 type="section" n="17">
<p>ἐὰν δʼ ἄρα
τἀναντία τῶν λελογισμένων γινόμενα ὁρῶ ʽλεγέσθω
<milestone unit="reiskpage" n="479"/>
γὰρ καὶ τὰ παρὰ τὰς ἀνθρωπίνας δόξας εἰωθότα
ἀπαντᾶν, ἐπειδὴ πολλὰ καὶ τὰ μὴ εἰκότα οἱ βίοι φέρουσἰ
τἀναντία καὶ αὐτὸς ὧν προὐθέμην ἐπιχειρήσω
ποιεῖν. ἄξω γὰρ ὑμᾶς ἐπὶ τοὺς πολεμίους ἅμα Ῥωμαίοις
καὶ συλλήψομαι αὐτοῖς τῆς νίκης τήν τε κατάληψιν
τῶν ὑψηλῶν πεποιῆσθαι σκήψομαι τῆς κυκλώσεως
τῶν ἀντιτεταγμένων ἕνεκα. γενήσεται δέ μου
πιστὸς ὁ λόγος ἔργα ὁμολογούμενα τῇ σκήψει παρεσχημένου,
ὥσθʼ ἡμᾶς τῶν μὲν δεινῶν μηδετέροις κοινωνῆσαι,
τῆς δʼ ἀμείνονος τύχης παρʼ ἀμφοτέρων
μεταλαβεῖν.
</p>
</div3>
<div3 type="section" n="18">
<p>ἐγὼ μὲν δὴ ταῦτα ἔγνωκά τε καὶ δράσω
σὺν θεοῖς κράτιστα ὄντα οὐ μόνον Ἀλβανοῖς, ἀλλὰ
καὶ τοῖς ἄλλοις Λατίνοις, ὑμᾶς δὲ χρὴ σιγὴν μὲν πρῶτον
φυλάττοντας, ἔπειτα κόσμον τε σώζοντας καὶ τοῖς
παραγγελλομένοις ὀξέως ὑπηρετοῦντας προθύμους
ἀγωνιστὰς γίνεσθαι καὶ τοὺς ὑφʼ αὑτοῖς προθύμους
παρέχειν, ἐνθυμουμένους ὅτι οὐχ ὅμοιός ἐστιν ἡμῖν
τε καὶ τοῖς ἄλλοις ἀνθρώποις ὁ περὶ τῆς ἐλευθερίας
<milestone unit="reiskpage" n="480"/>
<pb id="v.1p.321"/>
ἀγών, οἷς2τισιν ἐν ἔθει καθέστηκεν ἄρχεσθαι ὑφʼ ἑτέρων
καὶ ὅσοις τοιαύτην πολιτείαν οἱ πατέρες παρέδοσαν.
</p>
</div3>
<div3 type="section" n="19">
<p>ἐλεύθεροι γὰρ ἐξ ἐλευθέρων ἔφυμεν καὶ ἄρχειν 
τῶν προσοίκων παρέδοσαν ἡμῖν οἱ πατέρες ὁμοῦ <add>τι</add>
πεντακόσια ἔτη τοῦτο τὸ σχῆμα τοῦ βίου διαφυλάξαντες, 
οὗ μὴ ἀποστερήσωμεν ἡμεῖς τοὺς ἐκγόνους. παραστῇ
δὲ μηδενὶ ὑμῶν δέος ἂν ταῦτα ἐθέλῃ πράττειν
μὴ συνθήκας τε λύσῃ καὶ ὅρκους τοὺς ἐπʼ αὐταῖς γενομένους
παραβῇ, ἀλλʼ ἐννοείσθω διότι τὰς ὑπὸ Ῥωμαίων
λελυμένας εἰς τὸ ἐξ ἀρχῆς ἀποκαταστήσει καὶ 
οὐ τάς γε ἐλαχίστου ἀξίας, ἀλλʼ ἃς ἥ τε φύσις ἡ ἀνθρωπεία
κατεστήσατο καὶ ὁ πάντων κοινὸς Ἑλλήνων
τε καὶ βαρβάρων βεβαιοῖ νόμος, ἄρχειν καὶ τὰ δίκαια
τάττειν τοὺς πατέρας τοῖς ἐκγόνοις καὶ τὰς μητροπόλεις
ταῖς ἀποικίαις.
</p>
</div3>
<div3 type="section" n="20">
<p>ταύτας δὴ τὰς συνθήκας οὐδέποτε 
ἀναιρεθησομένας ἐκ τῆς ἀνθρωπείας φύσεως
οὐχ ἡμεῖς οἱ κυρίας ἀξιοῦντες αἰεὶ διαμένειν παρασπονδοῦμεν,
οὐδʼ ἄν τις ἡμῖν θεῶν ἢ δαιμόνων νεμεσήσειεν
ὡς ἀνόσια πράττουσιν εἰ δουλεύειν τοῖς
<milestone unit="reiskpage" n="481"/>ἰδίοις ἐκγόνοις δυσανασχετοῦμεν, ἀλλʼ οἱ καταλύσαντες 
αὐτὰς ἀρχῆθεν καὶ ἔργῳ ἐπιχειρήσαντες ἀθεμίτῳ
κρείττω ποιῆσαι τοῦ θείου νόμου τὸν ἀνθρώπινον·
καὶ ὅ τε δαιμόνιος χόλος οὐχ ἡμῖν, ἀλλὰ τούτοις ἐναντιώσεται
κατὰ τὸ εἰκός, καὶ ἡ παρʼ ἀνθρώπων νέμεσις
εἰς τούτους ἀνθʼ ἡμῶν κατασκήψει.
</p>
</div3>
<div3 type="section" n="21">
<p>εἰ μὲν οὖν 
<pb id="v.1p.322"/>
ταῦτα κράτιστα πᾶσιν ὑμῖν ἔσεσθαι δοκεῖ, πράττωμεν
αὐτὰ θεοὺς καὶ δαίμονας ἀρωγοὺς ἐπικαλεσάμενοι,
εἰ δέ τις ὑμῶν τἀναντία ἔγνωκε καὶ δυεῖν θάτερον
ἢ μηδέποτε ἀνασώσασθαι τὸ ἀρχαῖον ἀξίωμα τῆς
πόλεως οἴεται δεῖν, ἢ καιρὸν ἕτερόν τινα <del>τοῦ παρόντος</del>
ἐπιτηδειότερον περιμένων ἀναβάλλεται τὸν παρόντα,
μὴ κατοκνείτω φέρειν εἰς μέσον ἃ φρονεῖ· ὅ τι
γὰρ ἂν ἅπασιν ὑμῖν κράτιστον φανῇ βούλευμα τούτῳ χρησόμεθα.
</p>
</div3>
</div2>
<div2 type="chapter" n="24">
<div3 type="section" n="1">
<p>
ἐπαινεσάντων δὲ τὴν γνώμην τῶν παρόντων
καὶ πάντα ὑποσχομένων ποιήσειν ὅρκοις ἕκαστον
αὐτῶν καταλαβὼν διέλυσε τὸν σύλλογον. τῇ δʼ
<milestone unit="reiskpage" n="482"/>
ἑξῆς ἡμέρᾳ προῄεσαν μὲν ἐκ τοῦ χάρακος αἱ Φιδηναίων
τε καὶ συμμάχων δυνάμεις ἅμα τῷ τὸν ἥλιον
ἀνασχεῖν καὶ παρετάσσοντο ὡς εἰς μάχην, ἀντεπεξῄεσαν
δὲ οἱ Ῥωμαῖοι καὶ καθίσταντο εἰς τάξιν.
</p>
</div3>
<div3 type="section" n="2">
<p>τὸ μὲν
οὖν ἀριστερὸν κέρας αὐτὸς ὁ Τύλλος καὶ οἱ Ῥωμαῖοι
κατεῖχον ἐναντίοι Οὐιεντανοῖς ʽοὗτοι γὰρ τὸ δεξιὸν
τῶν πολεμίων κατεῖχον κέρασʼ, ἐπὶ δὲ τοῦ δεξιοῦ τῶν
Ῥωμαίων κέρατος ὁ Μέττιος καὶ οἱ Ἀλβανοὶ κατὰ
Φιδηναίους παρὰ τὴν λαγόνα τοῦ ὄρους ἐτάξαντο.
</p>
</div3>
<div3 type="section" n="3">
<p>ἐπεὶ δὲ σύνεγγυς ἀλλήλων ἐγίνοντο, πρὶν ἐντὸς βέλους
γενέσθαι οἱ Ἀλβανοὶ σχισθέντες ἀπὸ τοῦ ἄλλου
στρατοῦ συντεταγμένους ἦγον τοὺς λόχους ἐπὶ τὸ
ὄρος. οἱ μὲν οὖν Φιδηναῖοι μαθόντες τοῦτο καὶ
πιστεύσαντες ἀληθεύειν σφίσι τὰς περὶ τῆς προδοσίας
<pb id="v.1p.323"/>
ὑποσχέσεις τῶν Ἀλβανῶν θρασύτερον ἤδη τοῖς
Ῥωμαίοις προσεφέροντο, καὶ τὸ μὲν δεξιον κέρας τῶν
Ῥωμαίων ἐψιλωμένον τῆς συμμαχίας παρερρήγνυτό
τε καὶ σφόδρα ἐπόνει, τὸ δʼ εὐώνυμον ἀνὰ κράτος
ἠγωνίζετο, ἔνθα καὶ αὐτὸς ἦν ὁ Τύλλος ἐν τοῖς ἐπιλέκτοις
<milestone unit="reiskpage" n="483"/>τῶν ἱππέων μαχόμενος.
</p>
</div3>
<div3 type="section" n="4">
<p>ἐν δὲ τούτῳ προσελάσας 
τις ἱππεὺς τοῖς ἅμα τῷ βασιλεῖ μαχομένοις,
κάμνει τὸ δεξιὸν ἡμῖν κέρας, ἔφησεν, ὦ Τύλλε. Ἀλβανοί
τε γὰρ ἐκλιπόντες τὴν τάξιν ἐπὶ τὰ μετέωρα
ἐπείγονται, Φιδηναῖοί τε καθʼ οὓς ἐκεῖνοι ἐτάχθησαν 
ὑπὲρ κέρατος ὄντες τοῦ ἐψιλωμένου κυκλοῦσθαι μέλλουσιν
ἡμᾶς. ταῦτα ἀκούσαντας τοὺς Ῥωμαίους καὶ
ἰδόντας τὴν ὁρμὴν τῶν Ἀλβανῶν τὴν ἐπὶ τὸ ὄρος
δεῖμα ὡς κυκλωσομένους ὑπὸ τῶν πολεμίων καταλαμβάνει,
ὥστε οὔτε μάχεσθαι οὔτε μένειν αὐτοῖς 
ἐπῄει.
</p>
</div3>
<div3 type="section" n="5">
<p>ἔνθα δὴ σοφίᾳ λέγεται χρήσασθαι ὁ Τύλλος 
οὐδὲν ἐπιταραχθεὶς τὴν διάνοιαν ὑπὸ τοσούτου τε καὶ
οὕτως ἀπροσδοκήτου φανέντος κακοῦ, διʼ ἣν οὐ μόνον
ἔσωσε τὴν Ῥωμαίων στρατιὰν εἰς προὖπτον κατακεκλειμένην
ὄλεθρον, ἀλλὰ καὶ τὰ τῶν πολεμίων πράγματα 
σύμπαντα συνέτριψέ τε καὶ διέφθειρεν. ὡς γὰρ ἤκουσε
<milestone unit="reiskpage" n="484"/>τοῦ ἀγγέλου μεγάλῃ φωνῇ χρώμενος, ὥστε καὶ τοὺς
πολεμίους ἀκούειν,
</p>
</div3>
<div3 type="section" n="6">
<p> κρατοῦμεν, εἶπεν, ἄνδρες Ῥωμαῖοι,
τῶν ἐχθρῶν. Ἀλβανοὶ μὲν γὰρ ἡμῖν τὸ πλησίον
<pb id="v.1p.324"/>
ὄρος τοῦτο κατειλήφασιν, ὥσπερ ὁρᾶτε, κατὰ τὰς
ἐμὰς ἐντολάς, ἵνα κατὰ νώτου γενόμενοι τῶν πολεμίων
ἐπίωσιν αὐτοῖς. ἐνθυμηθέντες οὖν ὅτι ἐν καλῷ
τοὺς ἐχθίστους ἡμῖν ἔχομεν, οἱ μὲν ἄντικρυς ἐπιόντες,
οἱ δὲ κατόπιν, ἔνθα οὔτε πρόσω χωρεῖν οὔτʼ
ὀπίσω ἐπιστρέφειν δυνάμενοι ποταμῷ τε καὶ ὄρει
<add>ἐκ</add> τῶν πλαγίων ἀποκλειόμενοι καλὴν δώσουσιν
ἡμῖν δίκην, ἴτε σὺν πολλῇ καταφρονήσει ἐπʼ αὐτούς.
</p>
</div3>
</div2>
<div2 type="chapter" n="25">
<div3 type="section" n="1">
<p>
ταῦτα παρὰ τὰς τάξεις ἁπάσας παρεξιὼν
ἔλεγε, καὶ αὐτίκα τοὺς μὲν Φιδηναίους δέος εἰσέρχεται
παλινπροδοσίας ὡς κατεστρατηγημένους ὑπὸ τοῦ
Ἀλβανοῦ, ἐπεὶ οὔτε ἀντιμεταταξάμενον αὐτὸν εἶδον
<milestone unit="reiskpage" n="485"/>
οὔτʼ ἐπὶ τοὺς Ῥωμαίους εὐθὺς αὐτὸν ἐλαύνοντα, ὥσπερ
ὑπέσχετο αὐτοῖς, τοὺς δὲ Ῥωμαίους ἐπῆρεν εἰς εὐτολμίαν
καὶ θάρσους ἐνέπλησεν ὁ λόγος· καὶ μέγα ἐμβοήσαντες
ὁρμῶσιν ἐπὶ τοὺς πολεμίους ἀθρόοι. τροπὴ
δὲ γίνεται μετὰ τοῦτο τῶν Φιδηναίων καὶ φυγὴ
</p>
</div3>
<div3 type="section" n="2">
<p>πρὸς τὴν πόλιν ἄκοσμος. ὁ δὲ τῶν Ῥωμαίων βασιλεὺς
ἐπιρράξας αὐτοῖς τὴν ἵππον περιφόβοις οὖσι καὶ
τεταραγμένοις καὶ μέχρι τινὸς διώξας, ὡς ἔμαθεν
ἐσκεδασμένους ἀπʼ ἀλλήλων καὶ οὔτε λογισμὸν ἔτι τοῦ
συστῆναι ληψομένους οὔτε δύναμιν ἔχοντας, ἀφεὶς
τοὺς φεύγοντας ἐπὶ τὸ συνεστηκὸς ἔτι καὶ διαμένον
τῶν πολεμίων ἐχώρει μέρος. καὶ γίνεται καλὸς μὲν
 καὶ ὁ τῶν πεζῶν ἀγών, ἔτι δὲ καλλίων ὁ τῶν ἱππέων.
</p>
</div3>
<div3 type="section" n="3">
<p>οὐ γὰρ ἐνέκλινον οἱ τῇδε τεταγμένοι Οὐιεντανοὶ τὴν
<pb id="v.1p.325"/>
ἔφοδον ὑπὸ  <add>τῆς</add> Ῥωμαῖκῆς ἵππου καταπλαγέντες,
ἀλλʼ ἀντεῖχον ἄχρι πολλοῦ. ἔπειτα μαθόντες ὅτι τὸ
εὐώνυμον σφῶν ἥττηται καὶ πᾶσα ἡ Φιδηναίων τε
καὶ τῶν ἄλλων συμμάχων στρατιὰ φεύγει προτροπάδην,
<milestone unit="reiskpage" n="486"/>δείσαντες μὴ κυκλωθῶσιν ὑπὸ τῶν ἀναστραφέντων 
ἐκ τοῦ διωγμοῦ τρέπονται καὶ αὐτοὶ λύσαντες
τὰς τάξεις καὶ διὰ τοῦ ποταμοῦ σώζειν ἑαυτοὺς ἐπειρῶντο.
</p>
</div3>
<div3 type="section" n="4">
<p>ὅσοι μὲν οὖν ἐρρωμενέστατοί τε αὐτῶν ἦσαν 
καὶ ἥκιστα ὑπὸ τραυμάτων βαρυνόμενοι νεῖν τε οὐκ
ἀδύνατοι δίχα τῶν ὅπλων τὸ ῥεῖθρον διεπεραιοῦντο, 
ὅσοι δὲ τούτων τινὸς ἐνέλιπον ἐν ταῖς δίναις ἀπέθνησκον·
ὀξὺ γὰρ τοῦ Τεβέριος περὶ τὴν Φιδήνην
καὶ σκολιὸν τὸ ῥεῦμα.
</p>
</div3>
<div3 type="section" n="5">
<p>ὁ δὲ Τύλλος μοίρᾳ τινὶ τῶν 
ἱππέων κελεύσας τοὺς ἐπὶ τὸν ποταμὸν ὠθουμένους
κτείνειν, αὐτὸς ἐπὶ τὸ στρατόπεδον τῶν Οὐιεντανῶν 
τὴν ἄλλην δύναμιν ἄγων ἐξ ἐφόδου γίνεται κύριος
αὐτοῦ· καὶ τὰ μὲν Ῥωμαίων πράγματα παραδόξου
τυχόντα σωτηρίας ἐν τούτοις ἦν.
</p>
</div3>
</div2>
<div2 type="chapter" n="26">
<div3 type="section" n="1">
<p>
ὁ δὲ Ἀλβανὸς ἐπειδὴ λαμπρῶς ἤδη νικῶντας
ἐθεάσατο τοὺς ἀμφὶ τὸν Τύλλον, καταβιβάσας 
καὶ αὐτὸς ἀπὸ τῶν ὑψηλῶν τὴν οἰκείαν δύναμιν
ἐπὶ τοὺς φεύγοντας τῶν Φιδηναίων ἐχώρει, ἵνα δὴ
τοῖς Ῥωμαίοις γένοιτο πᾶσι φανερὸς ἔργον τι ποιῶν
<milestone unit="reiskpage" n="487"/>συμμάχου καὶ συχνοὺς τῶν διεσκεδασμένων ἐν τῇ φυγῇ
</p>
</div3>
<div3 type="section" n="2">
<p>διέφθειρε. συνεὶς δὲ τὴν διάνοιαν αὐτοῦ καὶ μισήσας 
τὴν παλινπροδοσίαν ὁ Τύλλος οὐδὲν ἐξελέγχειν ᾤετο
<pb id="v.1p.326"/>
δεῖν κατὰ τὸ παρόν, ἕως ἂν ὑφʼ ἑαυτῷ ποιήσηται τὸν
ἄνδρα, ἀλλʼ ἐπαινεῖν τε τὴν ἀναχώρησιν αὐτοῦ τὴν
ἐπὶ τὰ μετέωρα πρὸς πολλοὺς τῶν παρόντων ὡς ἀπὸ
παντὸς τοῦ βελτίστου γενομένην ἐσκήπτετο καὶ τῶν
ἱππέων μοῖράν τινα πέμψας ὡς αὐτὸν ἠξίου τελείαν
ἀποδείξασθαι τὴν προθυμίαν, τοὺς μὴ δυνηθέντας
εἰς τὰ τείχη τῶν Φιδηναίων καταφεύγειν ἀλλʼ ἐσκεδασμένους
ἀνὰ τὴν χώραν συχνοὺς ὄντας κελεύων
διερευνώμενον ἀποκτείνειν.
</p>
</div3>
<div3 type="section" n="3">
<p>κἀκεῖνος ὡς θάτερον ὧν
ἤλπισε διαπεπραγμένος καὶ λεληθὼς τὸν Τύλλον
ἔχαιρέ τε καὶ μέχρι πολλοῦ καθιππεύων τὰ πεδία
τοὺς καταλαμβανομένους διέφθειρεν, ἤδη δὲ δεδυκότος
ἡλίου τοὺς ἱππέας ἧκεν ἄγων ἐπὶ τὸ στρατόπεδον
τὸ Ῥωμαϊκὸν ἐκ τοῦ διωγμοῦ καὶ τὴν ἐπελθοῦσαν
 νύκτα ἐν εὐπαθείαις ἅμα τοῖς ἑταίροις ἦν.
</p>
</div3>
<div3 type="section" n="4">
<p>ὁ δὲ Τύλλος
ἐν τῷ Οὐιεντανῶν χάρακι μείνας ἄχρι πρώτης
<milestone unit="reiskpage" n="488"/>
φυλακῆς καὶ τοὺς ἐπιφανεστάτους τῶν αἰχμαλώτων
ἀνακρίνας, τίνες ἦσαν οἱ τῆς ἀποστάσεως ἡγεμόνες,
ὡς ἔμαθε καὶ τὸν Ἀλβανὸν Μέττιον Φουφέττιον ἐν
τοῖς συνομοσαμένοις ὑπάρχοντα, δόξας συνᾴδειν τὰ
πραχθέντα ὑπʼ αὐτοῦ τοῖς μηνυομένοις ὑπὸ τῶν αἰχμαλώτων
ἀναβὰς ἐπὶ τὸν ἵππον καὶ τοὺς πιστοτάτους
τῶν ἑταίρων παραλαβὼν πρὸς τὴν πόλιν ἀφιππεύει·
</p>
</div3>
<div3 type="section" n="5">
<p>καὶ πρὸ μέσων νυκτῶν ἐκ τῶν οἰκιῶν τοὺς βουλευτὰς
συγκαλέσας τήν τε προδοσίαν αὐτοῖς λέγει τὴν τοῦ
Ἀλβανοῦ μάρτυρας τοὺς αἰχμαλώτους παρασχόμενος
καὶ ὃν τρόπον αὐτὸς κατεστρατήγησε τούς τε πολεμίους
<pb id="v.1p.327"/>
καὶ τοὺς Φιδηναίους διηγεῖται. τέλος δὴ τὸ κράτιστον
εἰληφότος τοῦ πολέμου τὰ λοιπὰ ἤδη σκοπεῖν
αὐτοὺς ἠξίου, τίνα χρὴ τρόπον τιμωρήσασθαι μὲν
τοὺς προδότας, σωφρονεστέραν δὲ τὴν Ἀλβανῶν ἀποδοῦναι
πόλιν εἰς τὸ λοιπόν.
</p>
</div3>
<div3 type="section" n="6">
<p>τὸ μὲν οὖν τιμωρήσασθαι 
τοὺς ἐπιχειρήσαντας ἔργοις ἀνοσίοις πᾶσιν ἐδόκει
δίκαιόν τε καὶ ἀναγκαῖον εἶναι, ὃν δὲ τρόπον
τοῦτο γένοιτʼ ἂν ῥᾷστα καὶ ἀσφαλέστατα πολλὴν αὐτοῖς
<milestone unit="reiskpage" n="489"/>παρεῖχεν ἀπορίαν. ἀδήλῳ μὲν γὰρ καὶ λεληθότι
μόρῳ πολλοὺς καὶ ἀγαθοὺς Ἀλβανῶν ἄνδρας διαχειρίσασθαι 
τῶν ἀδυνάτων αὐτοῖς ἐφαίνετο εἶναι· εἰ δὲ
φανερῶς συλλαμβάνειν καὶ τιμωρεῖσθαι τοὺς ἐνόχους
ταῖς αἰτίαις ἐπιχειρήσειαν, οὐ περιόψεσθαι τοὺς Ἀλβανοὺς
ὑπελάμβανον, ἀλλʼ ἐπὶ τὰ ὅπλα χωρήσειν.
ἅμα δὲ πολεμεῖν Φιδηναίοις τε καὶ Τυρρηνοῖς καὶ 
τοῖς ἐπὶ τὴν συμμαχίαν σφῶν συνεληλυθόσιν Ἀλβανοῖς
οὐκ ἐβούλοντο. ἀπορουμένων δʼ αὐτῶν τελευταῖος
ἀποδείκνυται γνώμην ὁ Τύλλος, ἣν ἅπαντες
ἐπῄνεσαν, ὑπὲρ ἧς μετὰ μικρὸν ἐρῶ.
</p>
</div3>
</div2>
<div2 type="chapter" n="27">
<div3 type="section" n="1">
<p>
τετταράκοντα δʼ ὄντων σταδίων τῶν μεταξὺ 
Φιδήνης τε καὶ Ῥώμης ἐλάσας τὸν ἵππον ἀνὰ
κράτος παρῆν ἐπὶ τὸν χάρακα καὶ πρὶν ἡμέραν λαμπρὰν
γενέσθαι καλέσας Μάρκον Ὁράτιον τὸν περιλειφθέντα
ἐκ τῶν τριδύμων καὶ δοὺς αὐτῷ τῶν ἱππέων
καὶ τῶν πεζῶν τοὺς ἀκμαιοτάτους ἐκέλευσεν ἐπὶ τὴν
<milestone unit="reiskpage" n="490"/>Ἀλβανῶν πόλιν ἄγειν, παρελθόντα δʼ ἐντὸς τείχους
<pb id="v.1p.328"/>
ὡς φίλον ὄντα, ὅταν ὑποχειρίους λάβῃ τοὺς ἔνδον,
καθελεῖν τὴν πόλιν ἄχρι θεμελίων μηθενὸς μήτε ἰδίου
μήτε κοινοῦ κατασκευάσματος φειδόμενον ἔξω τῶν ἱερῶν,
ἀνθρώπων δὲ μηθένα μήτε κτείνειν μήτε ἀδικεῖν,
</p>
</div3>
<div3 type="section" n="2">
<p> ἀλλὰ πάντας ἐᾶν ἔχειν τὰ ἑαυτῶν. ἐκπέμψας δὲ τοῦτον
ἐκάλει τοὺς ταξιάρχους καὶ τοὺς λοχαγοὺς καὶ τὰ δόξαντα
τῇ βουλῇ διασαφήσας φυλακὴν ἐκ τούτων καθίσταται
περὶ τὸ σῶμα· καὶ μετʼ οὐ πολὺ παρῆν ὁ Ἀλβανὸς
ὡς ἐπὶ νικήματι κοινῷ γεγηθὼς καὶ τῷ Τύλλῳ συνηδόμενος.
ὁ δὲ Τύλλος ἀπόρρητον τὴν γνώμην ἔτι φυλάσσων
ἐπῄνει τε αὐτὸν καὶ μεγάλων ἄξιον ἀπέφαινε
δωρεῶν παρεκάλει τε γράψαντα καὶ τὰ τῶν ἄλλων
Ἀλβανῶν ὀνόματα τῶν ἐπιφανές τι κατὰ τὴν μάχην
διαπραξαμένων φέρειν ὡς αὐτόν, ἵνα κἀκεῖνοι τὴν ἐκ
 τῶν ἐπινικίων ἀπενέγκωνται μοῖραν.
</p>
</div3>
<div3 type="section" n="3">
<p>ὁ μὲν δὴ περιχαρὴς
γενόμενος τοὺς πιστοτάτους τῶν φίλων, οἷς ἐχρήσατο
τῶν ἀπορρήτων βουλευμάτων συνεργοῖς, εἰσγράψας
εἰς δέλτον ἐπιδίδωσιν. ὁ δὲ τῶν Ῥωμαίων βασιλεὺς
<milestone unit="reiskpage" n="491"/>
εἰς ἐκκλησίαν ἅπαντας ἀποθεμένους τὰ ὅπλα ἐκάλει·
συνιόντων δὲ αὐτῶν τὸν μὲν ἡγεμόνα τῶν Ἀλβανῶν
ἅμα τοῖς ταξιάρχοις τε καὶ λοχαγοῖς παρʼ αὐτὸ τὸ βῆμα
ἐκέλευσεν ἑστάναι, ἐχομένους δὲ τούτων τοὺς ἄλλους
Ἀλβανοὺς ταχθέντας ἐκκλησιάζειν, μετὰ δὲ τοὺς Ἀλβανοὺς
τὸ λοιπὸν τῶν συμμάχων πλῆθος· ἔξωθεν δὲ πάντων
περιέστησε Ῥωμαίους, ἐν οἷς ἦσαν οἱ γενναιότατοι,
ξίφη κρύπτοντας ὑπὸ ταῖς περιβολαῖς. ὡς δʼ ἐν καλῷ
τοὺς ἐχθροὺς ἔχειν ὑπέλαβεν ἀναστὰς ἔλεξε τοιάδε·
<pb id="v.1p.329"/>
</p>
</div3>
</div2>
<div2 type="chapter" n="28">
<div3 type="section" n="1">
<p>
ἄνδρες Ῥωμαῖοί τε καὶ ἄλλοι φίλοι καὶ
σύμμαχοι, τοὺς μὲν ἐκ τοῦ φανεροῦ τολμήσαντας εἰς
πόλεμον ἡμῖν καταστῆναι Φιδηναίους καὶ τοὺς συμμάχους
αὐτῶν ἐτιμωρησάμεθα σὺν θεοῖς, καὶ δυεῖν
θάτερον ἢ παύσονται τὸ λοιπὸν ἐνοχλοῦντες ἡμῖν ἢ
</p>
</div3>
<div3 type="section" n="2">
<p>δίκας τίσουσιν ἔτι τούτων χείρονας. ἀπαιτεῖ δὲ ὁ 
καιρός, ἐπεὶ τὰ πρῶτα ἡμῖν κατʼ εὐχὴν κεχώρηκε, καὶ
τοὺς ἄλλους τιμωρήσασθαι πολεμίους, ὅσοι φίλων
μὲν ἔχουσιν ὀνόματα καὶ παρελήφθησαν εἰς τόνδε
τὸν πόλεμον ὡς κακῶς τοὺς κοινοὺς ἐχθροὺς μεθʼ
<milestone unit="reiskpage" n="492"/>ἡμῶν ποιήσοντες, ἐγκατέλιπον δὲ τὸ πρὸς ἡμᾶς πιστὸν
καὶ μετὰ τῶν πολεμίων ἀπορρήτους ποιησάμενοι
συνθήκας διαφθεῖραι πάντας ἡμᾶς ἐπεβάλοντο.
</p>
</div3>
<div3 type="section" n="3">
<p>πολὺ 
γὰρ οὗτοι κακίους τῶν ἐκ τοῦ φανεροῦ πολεμίων εἰσὶ
καὶ μείζονος τιμωρίας ἄξιοι· τοὺς μὲν γὰρ καὶ φυλάξασθαι 
ῥᾴδιον τοῖς ἐπιβουλευομένοις καὶ συμπλακέντας
ὡς ἐχθροὺς ἀμύνασθαι δυνατόν, φίλους δʼ
ἐχθρῶν ἔργα ποιοῦντας οὔτε φυλάξασθαι ῥᾴδιον οὔτε
ἀμύνασθαι τοῖς προκαταληφθεῖσι δυνατόν. οὗτοι δʼ
εἰσὶν οἱ πεμφθέντες ἡμῖν ὑπὸ τῆς Ἀλβανῶν πόλεως 
ἐπὶ δόλῳ σύμμαχοι κακὸν μὲν οὐθὲν ὑφʼ ἡμῶν παθόντες,
</p>
</div3>
<div3 type="section" n="4">
<p>ἀγαθὰ δὲ πολλὰ καὶ μεγάλα. ἄποικοι μὲν γὰρ 
αὐτῶν ὄντες οὐθὲν τῆς τούτων ἀρχῆς παρασπάσαντες
ἰδίαν ἰσχὺν καὶ δύναμιν ἀπὸ τῶν ἰδίων πολέμων
ἐκτησάμεθα, ἔθνεσι δὲ μεγίστοις καὶ πολεμικωτάτοις 
<pb id="v.1p.330"/>
ἐπιτειχίσαντες τὴν ἡμῶν αὐτῶν πόλιν πολλὴν ἀσφάλειαν
τούτοις τοῦ τε ἀπὸ Τυρρηνῶν καὶ ἀπὸ Σαβίνων
πολέμου παρειχόμεθα· ἧς δὴ πόλεως εὖ τε πραττούσης
<milestone unit="reiskpage" n="493"/>
ἁπάντων μάλιστα χαίρειν αὐτοὺς ἔδει καὶ
σφαλλομένης μηδὲν ἐνδεέστερον ἢ περὶ τῆς αὐτῶν
ἄχθεσθαι.
</p>
</div3>
<div3 type="section" n="5">
<p>οἱ δὲ ἄρα φθονοῦντες οὐχ ἡμῖν μόνον
τῶν ἀγαθῶν ἀλλὰ καὶ ἑαυτοῖς τῆς διʼ ἡμᾶς εὐτυχίας
διετέλουν καὶ τελευτῶντες ὡς οὐκέτι κατέχειν τὴν
ὕπουλον ἔχθραν ἐδύναντο πόλεμον ἡμῖν προεῖπον.
μαθόντες δʼ ἡμᾶς εὖ πρὸς τὸν ἀγῶνα παρεσκευασμένους,
ὡς οὐθὲν οἷοίτʼ ἦσαν ἐργάσασθαι κακόν, εἰς
διαλλαγὰς ἐκάλουν καὶ φιλίαν καὶ τὸ περὶ τῆς ἡγεμονίας
νεῖκος ἐν τρισὶν ἀφʼ ἑκατέρας πόλεως σώμασιν
ἠξίουν κριθῆναι. ἐδεξάμεθα καὶ ταύτας τὰς προκλήσεις
καὶ νικήσαντες τῇ μάχῃ τὴν πόλιν αὐτῶν ἔσχομεν
ὑποχείριον.
</p>
</div3>
<div3 type="section" n="6">
<p>φέρε δὴ τί μετὰ ταῦτα ἐποιήσαμεν;
ἐξὸν ἡμῖν ὅμηρά τε αὐτῶν λαβεῖν καὶ φρουρὰν ἐν τῇ
πόλει καταλιπεῖν καὶ τοὺς κορυφαιοτάτους τῶν διαστησάντων
τὰς πόλεις τοὺς μὲν ἀνελεῖν, τοὺς δʼ ἐκβαλεῖν
πολιτείας τε αὐτῶν κόσμον μεταστῆσαι πρὸς
τὸ ἡμῖν συμφέρον καὶ χώρας καὶ χρημάτων ἀποδασμῷ
ζημιῶσαι καί, ὃ πάντων ῥᾷστον ἦν, ἀφελέσθαι τὰ
ὅπλα αὐτούς, ἐξ ὧν ἐγκρατεστέραν ἂν τὴν ἀρχὴν
<milestone unit="reiskpage" n="494"/>
κατεστησάμεθα, τούτων μὲν οὐδὲν ἠξιώσαμεν ποιῆσαι,
τῷ δʼ εὐσεβεῖ μᾶλλον ἢ τῷ ἀσφαλεῖ τῆς ἀρχῆς
ἐπετρέψαμεν καὶ τὸ εὐπρεπὲς τὸ πρὸς ἅπαντας τοῦ
λυσιτελοῦντος ἡμῖν αὐτοῖς ἰδίᾳ κρεῖττον ἡγησάμενοι
συνεχωρήσαμεν αὐτοῖς ἅπαντα τὰ σφέτερα καρποῦσθαι,
<pb id="v.1p.331"/>
Μέττιον δὲ Φουφέττιον, ὃν αὐτοὶ τῇ μεγίστῃ
ἀρχῇ ἐκόσμησαν, ὡς δὴ κράτιστον Ἀλβανῶν διοικεῖν
τὰ κοινὰ μέχρι τοῦ παρόντος εἰάσαμεν.
</p>
</div3>
<div3 type="section" n="7">
<p>ἀνθʼ ὧν τίνας 
ἡμῖν χάριτας ἀπέδοσαν, ἡνίκα μᾶλλον φίλων τε καὶ
συμμάχων εὐνοίας ἔδει, ἀκούσατε· ἀπορρήτους ποιησάμενοι 
συνθήκας πρὸς τοὺς κοινοὺς πολεμίους, ὡς
ἐν τῷ ἀγῶνι συνεπιθησόμενοι ἡμῖν μετʼ αὐτῶν, ἐπειδὴ
πλησίον ἀλλήλων ἐγινόμεθα καταλιπόντες τὴν
τάξιν ἐφʼ ἣν ἐτάχθησαν ᾤχοντο πρὸς τὰ πλησίον ὄρη
δρόμῳ προκαταλαβέσθαι σπεύδοντες τὰ ὀχυρά.
</p>
</div3>
<div3 type="section" n="8">
<p>εἰ 
μὲν οὖν κατὰ νοῦν ἡ πεῖρα αὐτοῖς ἐχώρει, οὐδὲν ἂν
<milestone unit="reiskpage" n="495"/>τὸ κωλῦον ἦν ἅπαντας ἡμᾶς ἀπολωλέναι κυκλωθέντας
ὑπό τε πολεμίων καὶ φίλων, καὶ τοὺς πολλοὺς
τῆς πόλεως ἡμῶν ἀγῶνας, οὓς ὑπὲρ τῆς ἡγεμονίας
ἠγωνισάμεθα, ἐν ἡμέρᾳ διαφθαρῆναι μιᾷ.
</p>
</div3>
<div3 type="section" n="9">
<p>ἐπειδὴ δὲ 
διέπεσεν αὐτῶν τὸ βούλευμα θεῶν μὲν εὐνοίας
προηγησαμένης ʽἁπάσας γὰρ ἔγωγε τὰς καλὰς καὶ
ἀγαθὰς πράξεις ἐκείνοις ἀνατίθημἰ, ἔπειτα καὶ τῆς
ἐμῆς στρατηγίας οὐκ ἐλαχίστην μοῖραν εἴς τε τὸ δέος
τῶν πολεμίων καὶ εἰς τὸ θάρσος τὸ ὑμέτερον παρασχομένης 
ʽἃ γὰρ ἐγὼ ἐν τῷ τότε ἀγῶνι ἔφην, ὡς ὑπʼ
ἐμοῦ κελευσθέντες Ἀλβανοὶ προκαταλαμβάνονται τὰ
ὄρη κυκλώσεως τῶν πολεμίων ἕνεκα, πλάσματα καὶ
</p>
</div3>
<div3 type="section" n="10">
<p>στρατηγήματα ἦν ἐμάʼ, κεχωρηκότων δʼ ἡμῖν τῶν 
πραγμάτων ὡς ἡμῖν συνέφερεν οὐκ ἂν εἴημεν ἄνδρες 
οἵους ἡμᾶς προσῆκεν εἶναι, εἰ μὴ τιμωρησαίμεθα
<pb id="v.1p.332"/>
τοὺς προδότας, οἵ γε χωρὶς τῆς ἄλλης ἀναγκαιότητος,
ἣν διὰ τὸ συγγενὲς ἐχρῆν αὐτοὺς φυλάσσειν, σπονδὰς
καὶ ὅρκια ποιησάμενοι πρὸς ἡμᾶς ἔναγχος οὔτε θεοὺς
δείσαντες, οὓς τῶν ὁμολογιῶν ἐποιήσαντο μάρτυρας,
οὔτε τὸ δίκαιον αὐτὸ καὶ τὴν ἀνθρωπίνην
νέμεσιν ἐντραπέντες, οὔτε τὸ τοῦ κινδύνου μέγεθος
εἰ μὴ κατὰ νοῦν αὐτοῖς ἡ προδοσία χωρήσειεν ὑπολογιζόμενοι,
<milestone unit="reiskpage" n="496"/>
τὸν οἴκτιστον τρόπον ἡμᾶς ἐπεχείρησαν
ἀπολέσαι τοὺς ἀποίκους τε καὶ εὐεργέτας, οἱ κτίσται
μετὰ τῶν ἐχθίστων τε καὶ πολεμιωτάτων στάντες.
</p>
</div3>
</div2>
<div2 type="chapter" n="29">
<div3 type="section" n="1">
<p>
ταῦτα δʼ αὐτοῦ λέγοντος οἰμωγαί τε
τῶν Ἀλβανῶν ἐγίνοντο καὶ παντοδαπαὶ δεήσεις τοῦ
μὲν δήμου μηδὲν ἐγνωκέναι λέγοντος ὧν ὁ Μέττιος
ἐμηχανᾶτο, τῶν δὲ τὰς ἡγεμονίας ἐχόντων οὐ πρότερον
πεπύσθαι τὰς ἀπορρήτους βουλὰς σκηπτομένων
ἢ ἐν αὐτῷ γενέσθαι τῷ ἀγῶνι, ἡνίκα οὔτε κωλύειν
οὔτε μὴ πράττειν τὰ κελευόμενα ἐν δυνατῷ σφίσιν
ἦν, ἤδη δέ τινων καὶ ἐπὶ τὴν ἀκούσιον ἀνάγκην ἀναφερόντων
τὸ πρᾶγμα διὰ κηδείαν ἢ διὰ συγγένειαν·
</p>
</div3>
<div3 type="section" n="2">
<p> οἷς ὁ βασιλεὺς σιωπῆσαι κελεύσας ἔλεξεν· οὐδʼ ἐμὲ
λέληθεν, ἄνδρες Ἀλβανοί, τούτων ὧν ἀπολογεῖσθε
οὐθέν, ἀλλὰ τὸ μὲν πλῆθος ὑμῶν ἀγνοεῖν τὴν προδοσίαν
οἴομαι τεκμαιρόμενος ὅτι πολλῶν συνειδότων
<milestone unit="reiskpage" n="497"/>
οὐδὲ τὸν ἐλάχιστον πέφυκε τἀπόρρητα σιωπᾶσθαι
χρόνον, τῶν δὲ ταξιαρχῶν τε καὶ λοχαγῶν βραχύ
τι μέρος ἡγοῦμαι τὸ συνεπιβουλεῦσαν ἡμῖν γενέσθαι,
<pb id="v.1p.333"/>
τὸ δὲ πλεῖστον ἐξηπατῆσθαι καὶ εἰς ἀκουσίους ἀνάγκας
ἀφῖχθαι.
</p>
</div3>
<div3 type="section" n="3">
<p>εἰ δέ γε τούτων μηδὲν ἀληθὲς ἦν, ἀλλὰ 
πάντας εἰσῆλθεν Ἀλβανοὺς καὶ τοὺς ἐνθάδε ὄντας
ὑμᾶς καὶ τοὺς ἐν τῇ πόλει καταλειπομένους ἡ τοῦ
κακῶς ποιεῖν ἡμᾶς ἐπιθυμία, καὶ τοῦτο οὐ νῦν πρῶτον, 
ἀλλʼ ἐκ πολλοῦ πάνυ χρόνου δεδογμένον ὑμῖν
ἦν, τῆς συγγενείας ἕνεκα πολλὴ Ῥωμαίοις ἀνάγκη καὶ
</p>
</div3>
<div3 type="section" n="4">
<p>ταῦθʼ ὑμῶν τἀδικήματα φέρειν. ἵνα δὲ μηθὲν βουλεύσητε 
<add>ἔτι</add> καθʼ ἡμῶν ἄδικον μήτε δὴ βιασθέντες
ὑπὸ τῶν ἡγουμένων τῆς πόλεως μήτε παρακρουσθέντες 
μία φυλακὴ καὶ πρόνοιά· ἐστιν, εἰ τῆς αὐτῆς
πόλεως πολῖται γενοίμεθα πάντες καὶ μίαν ἡγοίμεθα
πατρίδα, ἧς εὖ τε καὶ χεῖρον φερομένης τὸ ἐπιβάλλον
<milestone unit="reiskpage" n="498"/>μέρος ἕκαστος οἴσεται τῆς τύχης· ἕως δʼ ἂν ἐκ
διαφόρου γνώμης, ὥσπερ νῦν ἔχει, τό τε πλεῖον καὶ 
τοὔλαττον ἐπικρίνωμεν ἑκάτεροι, οὐκ ἔσται βέβαιος
ἡμῖν ἡ πρὸς ἀλλήλους φιλία, ἄλλως τε καὶ εἰ μέλλοιεν
οἱ μὲν πρότεροι ἐπιβουλεύσαντες τοῖς ἑτέροις
ἢ κατορθώσαντες πλεῖον ἕξειν ἢ σφαλέντες ἐν μηδενὶ
δεινῷ ἔσεσθαι διὰ τὸ συγγενές, καθʼ ὦν δʼ ἂν αἱ 
ἐπιχειρήσεις γένωνται ὑποχείριοι καταστάντες τὰ
ἔσχατα παθεῖν καὶ διαφυγόντες μηθὲν ὥσπερ ἐχθροὶ
</p>
</div3>
<div3 type="section" n="5">
<p>μνησικακεῖν, ὅπερ καὶ ἐν τῷ παρόντι γέγονεν. ἴστε 
δὴ ταῦτα δεδογμένα Ῥωμαίοις τῇ παρελθούσῃ νυκτὶ
<pb id="v.1p.334"/>
συναγαγόντος ἐμοῦ τὴν βουλὴν καὶ τὰ δόξαντα τοῖς
συνέδροις γραψαμένου, τὴν μὲν πόλιν ὑμῶν καθαιρεθῆναι
καὶ μήτε τῶν δημοσίων μήτε τῶν ἰδιωτικῶν
κατασκευασμάτων ὀρθόν τι ἐᾶσαι διαμένειν μηθὲν
 ἔξω τῶν ἱερῶν·
</p>
</div3>
<div3 type="section" n="6">
<p>τοὺς δʼ ἐν αὐτῇ πάντας ἔχοντας
οὓς καὶ νῦν ἔχουσι κλήρους ἀνδραπόδων τε καὶ
βοσκημάτων καὶ τῶν ἄλλων χρημάτων μηθὲν ἀφαιρεθέντας
ἐν Ῥώμῃ τὸν ἀπὸ τοῦδε χρόνον οἰκεῖν· ὅσην
τε τὸ κοινὸν ὑμῶν ἐκέκτητο γῆν τοῖς μηθένα κλῆρον
ἔχουσιν Ἀλβανῶν διαμερισθῆναι χωρὶς τῶν ἱερῶν
<milestone unit="reiskpage" n="499"/>
κτημάτων, ἐξ ὧν αἱ θυσίαι τοῖς θεοῖς ἐγίνοντο. οἴκων
δὲ κατασκευῆς, ἐν οἷς τοὺς βίους ἱδρύσεσθε οἱ μετανιστάμενοι,
καθʼ οὓς ἔσονται τῆς πόλεως τόπους, ἐμὲ
ποιήσασθαι πρόνοιαν συλλαμβάνοντα τοῖς ἀπορωτάτοις
 ὑμῶν τῆς εἰς τὰ ἔργα δαπάνης.
</p>
</div3>
<div3 type="section" n="7">
<p>καὶ τὸ μὲν ἄλλο
πλῆθος ὑμῶν μετὰ τῶν παρʼ ἡμῖν δημοτικῶν συντελεῖν
εἰς φυλὰς καὶ φράτρας καταμερισθέν, βουλῆς
δὲ μετέχειν καὶ ἀρχὰς λαμβάνειν καὶ τοῖς πατρικίοις
προσνεμηθῆναι τούσδε τοὺς οἴκους· Ἰουλίους, Σερουϊλίους,
Κορατίους, Κοϊντιλίους, Κλοιλίους, Γεγανίους,
Μετιλίους· Μέττιον δὲ καὶ τοὺς σὺν τούτῳ
βουλεύσαντας τὴν προδοσίαν δίκας ὑποσχεῖν, ἃς ἂν
ἡμεῖς τάξωμεν δικασταὶ περὶ ἑκάστου τῶν ὑπαιτίων
καθεζόμενοι· οὐθένα γὰρ ἀποστερήσομεν κρίσεως οὐδὲ
λόγου.
<pb id="v.1p.335"/>
</p>
</div3>
</div2>
<div2 type="chapter" n="30">
<div3 type="section" n="1">
<p>
<milestone unit="reiskpage" n="500"/>ὡς δὲ ταῦτʼ εἶπεν, ὅσοι μὲν ἦσαν Ἀλβανῶν
πένητες ἠγάπων εἰ Ῥώμην τε οἰκήσουσι καὶ τῆς
γῆς κλῆρον ἕξουσι καὶ ἐπῄνουν μεγάλῃ βοῇ τὰ διδόμενα,
οἱ δὲ λαμπρότεροι τοῖς ἀξιώμασι καὶ ταῖς τύχαις
κρείττους ἤχθοντο, εἰ δεήσει πόλιν τε τὴν γειναμένην 
αὐτοὺς ἐκλιπεῖν καὶ προγονικὰς ἑστίας ἐρημῶσαι
καὶ τὸ λοιπὸν οἰκεῖν ἐν τῇ ξένῃ· οἷς οὐδὲν ἐπῄει
λέγειν εἰς τὴν ἐσχάτην κατακεκλειμένοις ἀνάγκην. ὁ
δὲ Τύλλος ἐπειδὴ τὴν διάνοιαν εἶδε τῶν πολλῶν,
ἀπολογεῖσθαι τὸν Μέττιον ἐκέλευσεν, εἴ τι πρὸς 
ταῦτα λέγειν βούλεται.
</p>
</div3>
<div3 type="section" n="2">
<p>οὐκ ἔχων δʼ ὁ Μέττιος ὅ τι 
χρὴ λέγειν πρὸς τοὺς κατηγοροῦντάς τε καὶ καταμαρτυροῦντας
τὴν Ἀλβανῶν βουλὴν ἔφησεν αὑτῷ ταῦτα
ὑποθέσθαι ποιεῖν διʼ ἀπορρήτων, ὅτε ἐξῆγε τὴν δύναμιν
ἐπὶ τὸν πόλεμον, ἠξίου τε τοὺς Ἀλβανούς, οἷς 
ἀνακτήσασθαι τὴν ἡγεμονίαν ἐπεχείρει, βοηθεῖν αὐτῷ
καὶ μήτε τὴν πατρίδα κατασκαπτομένην περιορᾶν
μήτε τοὺς ἐπιφανεστάτους τῶν πολιτῶν ἐπὶ τιμωρίαις
συναρπαζομένους. ταραχῆς δὲ γινομένης κατὰ τὴν ἐκκλησίαν
καί τινων φεύγειν ἐπὶ τὰ ὅπλα ὡρμηκότων
<milestone unit="reiskpage" n="501"/>οἱ περιεστεφανωκότες τὸν ὄχλον ἀρθέντος σημείου
τινὸς ἀνέσχον τὰ ξίφη.
</p>
</div3>
<div3 type="section" n="3">
<p>περιφόβων δὲ γενομένων 
ἁπάντων ἀναστὰς πάλιν ὁ Τύλλος εἶπεν· οὐδὲν  <add>ἔτι</add>
ἔξεστιν ὑμῖν νεωτερίζειν οὐδʼ ἐξαμαρτάνειν, ἄνδρες
Ἀλβανοί. ὑμεῖς γὰρ ἂν παρακινεῖν τι τολμήσητε, πάντες 
<pb id="v.1p.336"/>
ἀπολεῖσθε ὑπὸ τούτων· δείξας τοὺς ἔχοντας τὰ
ξίφη. δέχεσθε οὖν τὰ διδόμενα καὶ γίνεσθε ἀπὸ τοῦ
χρόνου τοῦδε Ῥωμαῖοι. δυεῖν γὰρ ἀνάγκη θάτερον
ὑμᾶς ποιεῖν ἢ Ῥώμην κατοικεῖν ἢ μηδεμίαν ἑτέραν γῆν
 ἔχειν πατρίδα.
</p>
</div3>
<div3 type="section" n="4">
<p>οἴχεται γὰρ ἕωθεν ἐκπεμφθεὶς ὑπʼ
ἐμοῦ Μάρκος Ὁράτιος ἀναιρήσων τὴν πόλιν ὑμῶν ἐκ
θεμελίων καὶ τοὺς ἀνθρώπους ἅπαντας εἰς Ῥώμην
μετάξων. ταῦτα οὖν εἰδότες ὅσον οὔπω γενησόμενα
παύσασθε θανατῶντες καὶ ποιεῖτε τὰ κελευόμενα.
Μέττιον δὲ Φουφέττιον ἀφανῶς τε ἡμῖν ἐπιβουλεύσαντα
καὶ οὐδὲ νῦν ὀκνήσαντα ἐπὶ τὰ ὅπλα τοὺς ταραχώδεις
καὶ στασιαστὰς καλεῖν τιμωρήσομαι τῆς κακῆς
καὶ δολίου ψυχῆς ἀξίως.
</p>
</div3>
<div3 type="section" n="5">
<p>ταῦτα λέξαντος αὐτοῦ τὸ
<milestone unit="reiskpage" n="502"/>
μὲν ἐρεθιζόμενον τῆς ἐκκλησίας μέρος ἔπτηξεν, οἷα
δὴ κρατούμενον ἀνάγκῃ ἀφύκτῳ, τὸν δὲ Φουφέττιον
ἀγανακτοῦντα ἔτι καὶ κεκραγότα μόνον τάς τε συνθήκας
ἀνακαλούμενον, ἃς αὐτὸς ἐξηλέγχθη παρασπονδῶν,
καὶ οὐδʼ ἐν κακοῖς τοῦ θράσους ὑφιέμενον
οἱ ῥαβδοῦχοι κελεύσαντος τοῦ βασιλέως Τύλλου συλλαβόντες
καὶ τὴν ἐσθῆτα περικαταρρήξαντες ἔξαινον
τὸ σῶμα μάστιξι πάνυ πολλαῖς.
</p>
</div3>
<div3 type="section" n="6">
<p>ἐπεὶ δὲ ταύτης ἅλις
εἶχε τῆς τιμωρίας, προσελάσαντες δύο συνωρίδας
τῇ μὲν ἑτέρᾳ προσήρτων τοὺς βραχίονας αὐτοῦ, τῇ
δʼ ἑτέρᾳ τοὺς πόδας ῥυτῆρσι κατεχομένους μακροῖς·
ἐλαυνόντων δὲ τῶν ἡνιόχων τὰς συνωρίδας ἀπʼ ἀλλήλων
ξαινόμενός τε περὶ τῇ γῇ καὶ ἀνθελκόμενος
<pb id="v.1p.337"/>
ὑφʼ ἑκατέρας ἐπὶ τἀναντία ὁ δείλαιος ἐν ὀλίγῳ διασπᾶται
χρόνῳ.
</p>
</div3>
<div3 type="section" n="7">
<p>Μέττιος μὲν δὴ Φουφέττιος οὕτως 
οἰκτρᾶς καὶ ἀσχήμονος τελευτῆς ἔτυχε, τοῖς δʼ ἑταίροις
αὐτοῦ καὶ συνειδόσι τὴν προδοσίαν <del>αὐτοῦ</del> δικαστήρια
<milestone unit="reiskpage" n="503"/>ὁ βασιλεὺς καθίσας τοὺς ἁλόντας ἐξ αὐτῶν 
κατὰ τὸν τῶν λειποτακτῶν τε καὶ προδοτῶν νόμον ἀπέκτεινεν.
</p>
</div3>
</div2>
<div2 type="chapter" n="31">
<div3 type="section" n="1">
<p>
ἐν ᾧ δὲ ταῦτʼ ἐγίνετο χρόνῳ, Μάρκος
Ὁράτιος ὁ προαπεσταλμένος μετὰ τῶν ἐπιλέκτων ἐπὶ
τὴν καθαίρεσιν τῆς Ἄλβας ταχέως διανύσας τὴν 
ὁδὸν καὶ καταλαβὼν πύλας τε ἀκλείστους καὶ τεῖχος
ἀφύλακτον εὐπετῶς γίνεται τῆς πόλεως κύριος.
συναγαγὼν δὲ τὸ πλῆθος εἰς ἐκκλησίαν τά τε πραχθέντα
κατὰ τὴν μάχην ἅπαντα ἐδήλωσεν αὐτοῖς καὶ
</p>
</div3>
<div3 type="section" n="2">
<p>το ψήφισμα τῆς Ῥωμαίων βουλῆς διεξῆλθεν. ἀντιβολούντων 
δὲ τῶν ἀνθρώπων καὶ χρόνον εἰς πρεσβείαν
αἰτουμένων οὐδεμίαν ἀναβολὴν ποιησάμενος
τὰς μὲν οἰκίας καὶ τὰ τείχη καὶ εἴ τι ἄλλο κατασκεύασμα
ἰδιωτικὸν ἢ δημόσιον ἦν κατέσκαπτε, τοὺς
δὲ ἀνθρώπους μετὰ πολλῆς φροντίδος παρέπεμπεν 
εἰς Ῥώμην ἄγοντάς τε τὰ ἑαυτῶν χρήματα καὶ φέροντας·
</p>
</div3>
<div3 type="section" n="3">
<p>οὓς ὁ Τύλλος ἀφικόμενος ἀπὸ στρατοπέδου 
ταῖς Ῥωμαίων φυλαῖς καὶ φράτραις ἐπιδιεῖλεν οἰκήσεις
τε συγκατεσκεύασεν ἐν οἷς αὐτοὶ προῃροῦντο τῆς
πόλεως τόποις καὶ τῆς δημοσίας γῆς τὴν ἀρκοῦσαν
<milestone unit="reiskpage" n="504"/>τοῖς θητεύουσιν ἐξ αὐτῶν ἀπεμέριζε ταῖς τε ἄλλαις
<pb id="v.1p.338"/>
</p>
</div3>
<div3 type="section" n="4">
<p>φιλανθρωπίαις ἀνελάμβανε τὸ πλῆθος. ἡ μὲν δὴ
τῶν Ἀλβανῶν πόλις, ἣν ἔκτισεν Ἀσκάνιος ὁ ἐξ Αἰνείου
τοῦ Ἀγχίσου καὶ Κρεούσης τῆς Πριάμου θυγατρός,
ἔτη διαμείνασα μετὰ τὸν οἰκισμὸν πεντακόσια
τριῶν ἐπὶ τοῖς δέκα δέοντα, ἐν οἷς πολλὴν ἔσχεν ἐπίδοσιν
εἰς εὐανδρίαν τε καὶ πλοῦτον καὶ τὴν ἄλλην
ἅπασαν εὐδαιμονίαν ἡ τὰς τριάκοντα Λατίνων ἀποικίσασα
πόλεις καὶ πάντα τὸν χρόνον ἡγησαμένη τοῦ
ἔθνους, ὑπὸ τῆς ἐσχάτης ἀποικήσεως καθαιρεθεῖσα
ἔρημος εἰς τόδε χρόνου διαμένει.
</p>
</div3>
<div3 type="section" n="5">
<p>βασιλεὺς δὲ Τύλλος τὸν ἐπιόντα χειμῶνα διαλιπὼν
ἔαρος ἀρχομένου στρατὸν ἐπὶ Φιδηναίους πάλιν
ἐξάγει. τοῖς δὲ Φιδηναίοις κοινῇ μὲν οὐδʼ ἡτισοῦν
βοήθεια ἐξ οὐδεμιᾶς τῶν συμμαχίδων ἀφίκετο πόλεων,
μισθοφόροι δέ τινες ἐκ πολλῶν συνερρύησαν τόπων,
οἷς πιστεύσαντες ἐθάρρησαν ἐκ τῆς πόλεως προελθεῖν·
παραταξάμενοι δὲ καὶ πολλοὺς  <add>μὲν</add> ἀποκτείναντες
ἐν τῇ μάχῃ, <add>πολλῷ δʼ ἔτι πλείους ἀποβαλόντες</add>
</p>
</div3>
<div3 type="section" n="6">
<p>κατεκλείσθησαν πάλιν εἰς τὸ ἄστυ. ὡς δὲ περιχαρακώσας
<milestone unit="reiskpage" n="505"/>
αὐτῶν τὴν πόλιν ὁ Τύλλος καὶ περιταφρεύσας
εἰς τὴν ἐσχάτην κατέκλεισε τοὺς ἔνδον
ἀπορίαν, ἠναγκάσθησαν τῷ βασιλεῖ παραδοῦναι σφᾶς
αὐτοὺς ἐφʼ οἷς αὐτὸς ἐβούλετο. γενόμενος δὲ τὸν
τρόπον τοῦτον ὁ βασιλεὺς τῆς πόλεως κύριος τοὺς
αἰτίους τῆς ἀποστάσεως ἀποκτείνας, τοὺς δὲ λοιποὺς
ἅπαντας ἀπολύσας καὶ τὰ σφέτερα πάντα καρποῦσθαι
<pb id="v.1p.339"/>
τὸν αὐτὸν ἐάσας τρόπον τήν τε πολιτείαν, ἣν
πρότερον εἶχον, ἀποδοὺς αὐτοῖς διέλυσε τὴν στρατιὰν
καὶ παραγενόμενος εἰς Ῥώμην τὴν τροπαιοφόρον
ἀπεδίδου τοῖς θεοῖς πομπήν τε καὶ θυσίαν δεύτερον
ἐκεῖνον κατάγων θρίαμβον. 
</p>
</div3>
</div2>
<div2 type="chapter" n="32">
<div3 type="section" n="1">
<p>
μετὰ δὲ τοῦτον τὸν πόλεμον ἕτερος ἀνέστη
Ῥωμαίοις ἐκ τοῦ Σαβίνων ἔθνους, ἀρχὴ δὲ
αὐτοῦ καὶ πρόφασις ἐγένετο τοιάδε· ἱερόν ἐστι κοινῇ
τιμώμενον ὑπὸ Σαβίνων τε καὶ Λατίνων ἅγιον ἐν τοῖς
πάνυ θεᾶς Φερωνείας ὀνομαζομένης, ἣν οἱ μεταφράζοντες 
εἰς τὴν Ἑλλάδα γλῶσσαν οἱ μὲν Ἀνθοφόρον,
<milestone unit="reiskpage" n="506"/>οἱ δὲ Φιλοστέφανον, οἱ δὲ Φερσεφόνην καλοῦσιν· εἰς
δὴ τὸ ἱερὸν τοῦτο συνῄεσαν ἐκ τῶν περιοίκων πόλεων
κατὰ τὰς ἀποδεδειγμένας ἑορτὰς πολλοὶ μὲν εὐχὰς
ἀποδιδόντες καὶ θυσίας τῇ θεῷ, πολλοὶ δὲ χρηματιούμενοι 
διὰ τὴν πανήγυριν ἔμποροί τε καὶ χειροτέχναι
καὶ γεωργοί, ἀγοραί τε αὐτόθι λαμπρόταται
τῶν ἐν ἄλλοις τισὶ τόποις τῆς Ἰταλίας ἀγομένων ἐγίνοντο.
</p>
</div3>
<div3 type="section" n="2">
<p>εἰς ταύτην δὲ τὴν πανήγυριν ἐλθόντας ποτὲ 
Ῥωμαίων ἄνδρας οὐκ ἀφανεῖς Σαβῖνοί τινες <del>ἄνδρες</del> 
συναρπάσαντες ἔδησαν καὶ τὰ χρήματα ἀφείλοντο, πρεσβείας
τε περὶ αὐτῶν ἀφικομένης οὐδὲν ἐβούλοντο
τῶν δικαίων ποιεῖν, ἀλλὰ καὶ τὰ σώματα καὶ τὰ
χρήματα τῶν συλληφθέντων κατεῖχον ἐγκαλοῦντες
καὶ αὐτοὶ Ῥωμαίοις, ὅτι τοὺς Σαβίνων φυγάδας ὑπεδέχοντο 
κατασκευάσαντες ἄσυλον ἱερόν, ὑπὲρ ὧν ἐν
<pb id="v.1p.340"/>
</p>
</div3>
<div3 type="section" n="3">
<p>τῷ πρὸ τούτου λόγῳ δεδήλωταί μοι. ἐκ τούτων δὴ
τῶν ἐγκλημάτων εἰς πόλεμον καταστάντες ἐξῄεσαν
εἰς ὕπαιθρον ἀμφότεροι δυνάμεσι πολλαῖς, γίνεταί τε
αὐτῶν ἐκ παρατάξεως ἀγών· διέμενον γὰρ ἀγχωμάλως
<milestone unit="reiskpage" n="507"/>
ἀγωνιζόμενοι καὶ διελύθησαν ὑπὸ τῆς νυκτὸς ἀμφίλογον
καταλιπόντες τὸ νίκημα. ταῖς δʼ ἑξῆς ἡμέραις
μαθόντες ἀμφότεροι τῶν τε ἀπολωλότων καὶ τῶν
τραυματιῶν τὸ πλῆθος οὐκέτι πεῖραν ἐβούλοντο
ἑτέρου λαβεῖν ἀγῶνος, ἀλλʼ ἐκλιπόντες τοὺς χάρακας
 ἀπῄεσαν·
</p>
</div3>
<div3 type="section" n="4">
<p>καὶ διαλιπόντες τὸν ἐνιαυτὸν ἐκεῖνον πάλιν
ἐξῄεσαν ἐπʼ ἀλλήλους μείζονας παρασκευασάμενοι
δυνάμεις, γίνεταί τε αὐτῶν περὶ πόλιν Ἠρητὸν ἀπὸ
σταδίων ἑξήκοντα καὶ ἑκατὸν τῆς Ῥώμης ἀγών, ἐν ᾧ
πολλοὺς μὲν ἀμφοτέρων συνέβη πεσεῖν· ἰσορρόπου
δὲ κἀκείνης τῆς μάχης ἐπὶ πολὺν χρόνον διαμενούσης
ἀνατείνας εἰς τὸν οὐρανὸν τὰς χεῖρας ὁ Τύλλος εὔξατο
τοῖς θεοῖς, ἐὰν νικήσῃ τῇ τόθʼ ἡμέρᾳ Σαβίνους,
Κρόνου τε καὶ Ῥέας καταστήσεσθαι δημοτελεῖς ἑορτάς,
<milestone unit="reiskpage" n="508"/>
ἃς ἄγουσι Ῥωμαῖοι καθʼ ἕκαστον ἐνιαυτὸν ὅταν
ἅπαντας τοὺς ἐκ γῆς συγκομίσωσι καρπούς, καὶ τὸν
τῶν Σαλίων καλουμένων διπλασιάσειν ἀριθμόν. οὗτοι
δʼ εἰσὶ πατέρων εὐγενῶν ἐνοπλίους ὀρχήσεις
κινούμενοι πρὸς αὐλὸν ἐν τοῖς καθήκουσι χρόνοις καὶ
ὕμνους τινὰς ᾅδοντες πατρίους, ὡς ἐν τῷ προτέρῳ
</p>
</div3>
<div3 type="section" n="5">
<p> δεδήλωκα λόγῳ. μετὰ δὲ τὴν εὐχὴν ταύτην θάρσος
<pb id="v.1p.341"/>
τι καταλαμβάνει τοὺς Ῥωμαίους καὶ ὥσπερ ἀκμῆτες
εἰς κάμνοντας ὠσάμενοι διασπῶσι τὰς τάξεις αὐτῶν
περὶ δείλην ὀψίαν ἤδη καὶ ἀναγκάζουσι τοὺς πρωτοστάτας
ἄρξαι φυγῆς, ἀκολουθήσαντές τε αὐτοῖς φεύγουσιν
ἐπὶ τὸν χάρακα καὶ περὶ τὰς τάφρους πολλῷ 
πλείονας καταβαλόντες, οὐδʼ οὕτως ἀπετράποντο,
ἀλλὰ παραμείναντες τὴν ἐπιοῦσαν νύκτα καὶ τοὺς
ἀπὸ τοῦ ἐρύματος μαχομένους ἀνείρξαντες ἐκράτησαν
τῆς παρεμβολῆς.
</p>
</div3>
<div3 type="section" n="6">
<p>μετὰ δὲ τοῦτο τὸ ἔργον· ὅσην ἐβούλοντο 
τῆς τῶν Σαβίνων λεηλατήσαντες, ὡς οὐδεὶς 
αὐτοῖς οὐκέτι περὶ τῆς χώρας ἐξῄει μαχησόμενος,
<milestone unit="reiskpage" n="509"/>ἀπῄεσαν ἐπʼ οἴκου. ἀπὸ ταύτης τῆς μάχης τὸν τρίτον
κατήγαγε θρίαμβον ὁ βασιλεύς, καὶ μετʼ οὐ πολὺ
πρεσβευσαμένοις τοῖς Σαβίνοις καταλύεται τὸν πόλεμον
αἰχμαλώτους τε παρʼ αὐτῶν κομισάμενος, οὓς 
ἐτύγχανον εἰληφότες ἐν ταῖς προνομαῖς, καὶ αὐτομόλους
βοσκημάτων τε καὶ ὑποζυγίων καὶ τῶν ἄλλων
χρημάτων ὅσα τοὺς γεωργοὺς ἀφείλοντο, ἣν ἔταξεν ἡ
βουλὴ τῶν Ῥωμαίων ζημίαν τιμησαμένη τὰς βλάβας
πρὸς ἀργύριον, ἀναπράξας. 
</p>
</div3>
</div2>
<div2 type="chapter" n="33">
<div3 type="section" n="1">
<p>
ἐπὶ τούτοις καταλυσάμενοι τὸν πόλεμον
οἱ Σαβῖνοι καὶ τῶν ὁμολογιῶν στήλας ἀντιγράφους
θέντες ἐν τοῖς ἱεροῖς, ἐπειδὴ συνέστη Ῥωμαίοις
πρὸς τὰς Λατίνων πόλεις κοινῇ συνηρπαγμένας πόλεμος
οὐ ῥᾴδιος ἐν ὀλίγῳ καθαιρεθῆναι χρόνῳ ʽδι᾽ ἃς 
<pb id="v.1p.342"/>
δὲ αἰτίας <del>ὀλίγῳ</del> ὕστερον ἐρὦ, δεξάμενοι τὸ συμβὰν
ἀγαπητῶς ὅρκων μὲν ἐκείνων καὶ συνθηκῶν ὥσπερ
<milestone unit="reiskpage" n="510"/>
οὐδὲ γεγενημένων ἐπελάθοντο, καιρὸν δὲ νομίσαντες
ἐπιτήδειον ἔχειν ὧν ἐξέτισαν Ῥωμαίοις χρημάτων πολλαπλάσια
παρʼ αὐτῶν ἀπολαβεῖν, ὀλίγοι μὲν τὸ πρῶτον
καὶ ἀφανῶς ἐξιόντες ἐληίζοντο τὴν ὅμορον·
</p>
</div3>
<div3 type="section" n="2">
<p>ἔπειτα
δὲ πολλοὶ συνιόντες καὶ ἐκ τοῦ φανεροῦ, ἐπεὶ τὰ
πρῶτα κατὰ γνώμην αὐτοῖς ἐχώρησεν οὐδεμιᾶς ἐπὶ
τὴν φυλακὴν τῶν γεωργῶν ἀφικομένης βοηθείας,
καταφρονήσαντες τῶν πολεμίων ἐπʼ αὐτὴν διενοοῦντο
τὴν Ῥώμην ἐλαύνειν καὶ συνῆγον ἐξ ἁπάσης πόλεως
στρατόν, διελέγοντο δὲ καὶ ταῖς Λατίνων πόλεσι περὶ
</p>
</div3>
<div3 type="section" n="3">
<p>συμμαχίας. οὐ μὴν ἐξεγένετό γε αὐτοῖς φιλίαν τε καὶ
ὁμαιχμίαν ποιήσασθαι πρὸς τὸ ἔθνος· μαθὼν γὰρ
τὴν διάνοιαν αὐτῶν ὁ Τύλλος ἀνοχὰς πρὸς Λατίνους
ποιησάμενος ἐπὶ τούτους ἔγνω στρατὸν ἐξάγειν τήν
τε Ῥωμαίων ἅπασαν δύναμιν καθοπλίσας διπλασίαν
οὖσαν ἤδη τῆς πρότερον, ἐξ οὗ τὴν Ἀλβανῶν πόλιν
προσέλαβε, καὶ ἀπὸ τῶν ἄλλων συμμάχων ἐπικουρικὸν
 ὅσον πλεῖστον ἐδύνατο μεταπεμψάμενος.
</p>
</div3>
<div3 type="section" n="4">
<p>συνῆκτο
δὲ καὶ τοῖς Σαβίνοις ἤδη τὸ στράτευμα, καὶ
<milestone unit="reiskpage" n="511"/>
ἐπειδὴ πλησίον ἀλλήλων ἐγένοντο περὶ τὴν καλουμένην
ὕλην κακοῦργον ὀλίγον τὸ μεταξὺ χωρίον
ἀφέντες κατεστρατοπεδεύσαντο. τῇ δʼ ἑξῆς ἡμέρᾳ
συμπεσόντες ἐμάχοντο καὶ ἦσαν ἰσόρροποι μέχρι πολλοῦ·
ἤδη δὲ περὶ δείλην ὀψίαν ἐγκλίνουσιν οἱ Σαβῖνοι
<pb id="v.1p.343"/>
βιασθέντες ὑπὸ τοῦ Ῥωμαίων ἱππικοῦ καὶ πολὺς
αὐτῶν γίνεται φόνος ἐν τῇ φυγῇ, Ῥωμαῖοι δὲ νεκρούς
τε τῶν πολεμίων σκυλεύσαντες καὶ χρήματα
ὅσα ἦν ἐν τῷ χάρακι διαρπάσαντες τῆς τε χώρας τὴν
κρατίστην λεηλατήσαντες ἀπῄεσαν ἐπʼ οἴκου. τοῦτο 
τὸ τέλος ἔλαβεν ὁ συμβὰς Ῥωμαίοις πρὸς Σαβίνους
πόλεμος ἐπὶ τῆς Τύλλου ἀρχῆς.
</p>
</div3>
</div2>
<div2 type="chapter" n="34">
<div3 type="section" n="1">
<p>
αἱ δὲ τῶν Λατίνων πόλεις Ῥωμαίοις
ἐγένοντο διάφοροι τότε πρῶτον, οὐκ ἀξιοῦσαι κατεσκαμμένης
τῆς Ἀλβανῶν πόλεως τοῖς ἀνῃρηκόσιν αὐτὴν 
Ῥωμαίοις τὴν ἡγεμονίαν παραδιδόναι. ἐτῶν γὰρ
διαγενομένων πεντεκαίδεκα μετὰ τὸν ἀφανισμὸν τῆς
Ἄλβας πρεσβείας ἀποστείλας ὁ τῶν Ῥωμαίων βασιλεὺς
εἰς τὰς ἀποίκους τε καὶ ὑπηκόους αὐτῆς τριάκοντα
πόλεις ἠξίου πείθεσθαι τοῖς ὑπὸ Ῥωμαίων
<milestone unit="reiskpage" n="512"/>ἐπιταττομένοις, ὡς παρειληφότων αὐτῶν ἅμα τοῖς
ἄλλοις οἷ εἶχον Ἀλβανοὶ καὶ τὴν ἡγεμονίαν τοῦ Λατίνων
ἔθνους, δύο μὲν ἀποφαίνων τρόπους κτήσεων,
καθʼ οὓς ἄνθρωποι γίνονται τῶν ἀλλοτρίων κύριοι,
τόν τε ἀναγκαῖον καὶ τὸν ἑκούσιον, Ῥωμαίους δὲ λέγων 
καθʼ ἑκάτερον τὸν τρόπον παρειληφέναι τὴν
ἡγεμονίαν ὧν εἶχον Ἀλβανοὶ πόλεων.
</p>
</div3>
<div3 type="section" n="2">
<p>πολεμίων τε 
γὰρ αὐτῶν σφισι γενομένων τοῖς ὅπλοις κεκρατηκέναι
καὶ τὴν πόλιν τὴν ἑαυτῶν ἀπολωλεκόσι τῆς ἰδίας
αὐτοῖς μεταδεδωκέναι· ὥστε καὶ ἄκουσιν Ἀλβανοῖς 
καὶ ἑκοῦσι προσήκειν ἐξεστάναι Ῥωμαίοις τῆς τῶν
ὑπηκόων ἀρχῆς.
</p>
</div3>
<div3 type="section" n="3">
<p>αἱ δὲ τῶν Λατίνων πόλεις ἰδίᾳ μὲν 
<pb id="v.1p.344"/>
οὐδὲν ἀπεκρίναντο πρὸς τοὺς πρέσβεις, κοινῇ δὲ τοῦ
ἔθνους ἀγορὰν ἐν Φερεντίνῳ ποιησάμενοι ψηφίζονται
μὴ παραχωρεῖν Ῥωμαίοις τῆς ἀρχῆς καὶ αὐτίκα
αἱροῦνται δύο στρατηγοὺς αὐτοκράτορας εἰρήνης τε
καὶ πολέμου, Ἄγκον Πουπλίκιον ἐκ πόλεως Κόρας
καὶ Σπούσιον Οὐεκίλιον ἐκ Λαουϊνίου.
</p>
</div3>
<div3 type="section" n="4">
<p>διὰ ταύτας
μὲν δὴ τὰς αἰτίας συνέστη Ῥωμαίοις ὁ πρὸς τοὺς
<milestone unit="reiskpage" n="513"/>
ὁμοεθνεῖς πόλεμος, προὔβη δὲ ἄχρι πενταετοῦς χρόνου
πολιτικός τις γενόμενος καὶ ἀρχαϊκός. οὔτε γὰρ
ἐκ παρατάξεως ὅλοις τοῖς στρατεύμασι πρὸς ὅλα συμβάλλουσι
μεγάλη συμφορὰ καὶ φθόρος ὁλοσχερὴς
συνέβη οὔτε πόλις αὐτῶν οὐδεμία πολέμῳ κρατηθεῖσα
κατασκαφῆς ἢ ἀνδραποδισμοῦ ἢ ἄλλης τινὸς
ἀνηκέστου συμφορᾶς ἐπειράθη· ἀλλʼ ἐμβαλόντες εἰς
τὴν ἀλλήλων γῆν ὑπὸ τὴν ἀκμὴν τοῦ σίτου καὶ προνομεύσαντες
ἀπῆγον ἐπʼ οἴκου τὰς δυνάμεις διαμειβόμενοι
τοὺς αἰχμαλώτους.
</p>
</div3>
<div3 type="section" n="5">
<p>μίαν δὲ πόλιν ἐκ τοῦ
Λατίνων ἔθνους Μεδυλλίαν παλαίτερον ἔτι Ῥωμαίων
ἀποικίαν γενομένην ἐπὶ τῆς Ῥωμύλου ἀρχῆς, ὡς ἐν
τῷ πρὸ τούτου δεδήλωκα λόγῳ, μεταθεμένην αὖθις
ὡς τοὺς ὁμοεθνεῖς πολιορκίᾳ παραστησάμενος ὁ τῶν
Ῥωμαίων βασιλεὺς ἔπεισε μηθὲν ἔτι νεωτερίζειν·
ἄλλο δʼ οὐθὲν ὧν οἱ πόλεμοι φέρουσι δεινῶν οὐδετέροις
ἐν τῷ τότε συνέβη χρόνῳ. τοιγάρτοι ῥᾴδιαί
<milestone unit="reiskpage" n="514"/>
τε καὶ οὐδὲν ἔγκοτον ἔχουσαι προθυμηθέντων Ῥωμαίων
αἱ διαλύσεις ἐπετελέσθησαν.
<pb id="v.1p.345"/>
</p>
</div3>
</div2>
<div2 type="chapter" n="35">
<div3 type="section" n="1">
<p>
ταῦτα διαπραξάμενος ἐπὶ τῆς ἰδίας ἀρχῆς
βασιλεὺς Τύλλος Ὁστίλιος, ἀνὴρ ἐν ὀλίγοις ἄξιος
εὐλογεῖσθαι τῆς τε εὐτολμίας ἕνεκα τῆς πρὸς τὰ πολέμια
καὶ τῆς φρονήσεως τῆς περὶ τὰ δεινά, ὑπὲρ
ἄμφω δὲ ταῦτα, ὅτι οὐ ταχὺς ὢν εἰς πόλεμον ἰέναι 
βέβαιος ἦν καταστὰς εἰς αὐτὸν ἐν ἅπασι τῶν ἀντιπάλων
προέχειν, ἔτη δὲ κατασχὼν τὴν ἀρχὴν δύο καὶ
τριάκοντα τελευτᾷ τὸν βίον ἐμπρησθείσης τῆς οἰκίας,
καὶ σὺν αὐτῷ γυνή τε ἀπόλλυται καὶ τέκνα καὶ ὁ ἄλλος
οἰκετικὸς ἅπας ὄχλος καταληφθεὶς ὑπὸ τοῦ πυρός.
</p>
</div3>
<div3 type="section" n="2">
<p>καταπρησθῆναι δὲ τὴν οἰκίαν οἱ μὲν ὑπὸ κεραυνοῦ 
λέγουσι μηνίσαντος τοῦ θεοῦ διʼ ὀλιγωρίαν ἱερῶν τινων
ʽἐκλιπεῖν γὰρ ἐπὶ τῆς ἀρχῆς τῆς ἐκείνου πατρίους
τινὰς θυσίας, ἑτέρας δʼ οὐχ ὑπαρχούσας ἐπιχωρίους
Ῥωμαίοις παραγαγεῖνʼ, οἱ δὲ πλείους ἐξ ἀνθρωπίνης
<milestone unit="reiskpage" n="515"/>φασὶν ἐπιβουλῆς τὸ πάθος γενέσθαι ἀνατιθέντες τὸ
ἔργον Μαρκίῳ τῷ μετʼ ἐκεῖνον ἄρξαντι τῆς πόλεως.
</p>
</div3>
<div3 type="section" n="3">
<p>τοῦτον γὰρ ἐκ τῆς Νόμα Πομπιλίου θυγατρὸς γενόμενον 
ἄχθεσθαί τε, ὅτι ἐκ βασιλείου γένους πεφυκὼς
αὐτὸς ἰδιώτης ἦν, καὶ γένος ἐπιτρεφόμενον ὁρῶντα 
τῷ Τύλλῳ παντὸς μάλιστα ὑποπτεύειν, εἴ τι πάθοι
Τύλλος εἰς τοὺς ἐκείνου παῖδας ἥξειν τὴν ἀρχήν.
ταῦτα δὴ διανοούμενον ἐκ πολλοῦ στήσασθαι κατὰ
τοῦ βασιλέως ἐπιβουλὴν πολλοὺς ἔχοντα Ῥωμαίων
τοὺς συγκατασκευάζοντας αὐτῷ τὴν δυναστείαν, φίλον 
<pb id="v.1p.346"/>
δὲ ὄντα τοῦ Τύλλου καὶ ἐν τοῖς μάλιστα πιστευόμενον
φυλάττειν ὅτε καιρὸς ἐπιτήδειος φανείη τῆς
ἐπιθέσεως.
</p>
</div3>
<div3 type="section" n="4">
<p>μέλλοντος δὲ τοῦ Τύλλου θυσίαν τινὰ
κατʼ οἶκον ἐπιτελεῖν, ἣν αὐτοὺς μόνον ἐβούλετο τοὺς
ἀναγκαίους εἰδέναι, καὶ κατὰ δαίμονα τῆς ἡμέρας
ἐκείνης χειμερίου σφόδρα γενομένης κατά τε ὄμβρον
<milestone unit="reiskpage" n="516"/>
καὶ ζάλην καὶ σκότος, ὥστʼ ἔρημον ἀπολειφθῆναι
τὸν πρὸ τῆς οἰκίας τόπον τῶν φυλαττόντων, ἐπιτήδειον
ὑπολαμβάνοντα τὸν καιρὸν ἅμα τοῖς ἑταίροις
ἔχουσιν ὑπὸ ταῖς περιβολαῖς τὰ ξίφη παρελθεῖν εἴσω
τῶν θυρῶν, ἀποκτείναντα δὲ τὸν βασιλέα καὶ τοὺς
παῖδας αὐτοῦ καὶ τῶν ἄλλων ὅσοις ἐνέτυχεν ἐνεῖναι
πῦρ εἰς τὴν οἰκίαν κατὰ πολλοὺς τόπους, ταῦτα δὲ
πράξαντα τὸν ὑπὲρ τῆς κεραυνώσεως διασπεῖραι λόγον.
</p>
</div3>
<div3 type="section" n="5">
<p> ἐγὼ δὲ τοῦτον μὲν οὐ δέχομαι τὸν λόγον οὔτʼ
ἀληθῆ νομίζων οὔτε πιθανόν, τῷ δὲ προτέρῳ μᾶλλον
προστιθέμενος κατὰ δαίμονα νομίζω τὸν ἄνδρα ταύτης
τῆς τελευτῆς τυχεῖν. οὔτε γὰρ ἀπόρρητον φυλαχθῆναι
τὴν πρᾶξιν ὑπὸ πολλῶν συσκευαζομένην.
εἰκὸς ἦν, οὔτε τῷ συστήσαντι αὐτὴν βέβαιον ἦν ὅτι
μετὰ τὴν Ὁστιλίου τελευτὴν ἐκεῖνον ἀποδείξουσι Ῥωμαῖοι
βασιλέα τῆς πόλεως, οὔτʼ εἰ τὰ παρʼ ἀνθρώπων
αὐτῷ πιστὰ καὶ βέβαια ἦν, τά γέ τοι παρὰ τῶν
θεῶν ὅμοια ἔμελλε ταῖς ἀνθρωπίναις ἀγνοίαις ἔσεσθαι.
</p>
</div3>
<div3 type="section" n="6">
<p> μετὰ γὰρ τὴν ὑπὸ τῶν φυλῶν γενησομένην
<milestone unit="reiskpage" n="517"/>
<pb id="v.1p.347"/>
ψηφηφορίαν τοὺς θεοὺς ἔδει τὴν βασιλείαν αὐτῷ διʼ οἰωνῶν αἰσίων ἐπιθεσπίσαι· ἄνδρα δὲ μιαρὸν καὶ
τοσούτοις ᾑμαγμένον φόνοις ἀδίκοις τίς ἔμελλε θεῶν
ἢ δαιμόνων παρήσειν βωμοῖς τε προσιόντα καὶ θυμάτων
καταρχόμενον καὶ τὰς ἄλλας ἐπιτελοῦντα θεραπείας; 
ἐγὼ μὲν δὴ διὰ ταῦτα οὐκ εἰς ἀνθρωπίνην
ἐπιβουλὴν ἀλλʼ εἰς θεοῦ βούλησιν τὸ ἔργον ἀναφέρω,
κρινέτω δʼ ἕκαστος ὡς βούλεται.
</p>
</div3>
</div2>
<div2 type="chapter" n="36">
<div3 type="section" n="1">
<p>
μετὰ δὲ τὴν Ὁστιλίου Τύλλου τελευτὴν
ἡ μεσοβασίλειος ὑπὸ τῆς βουλῆς ἀποδειχθεῖσα ἀρχὴ 
κατὰ τοὺς πατρίους ἐθισμοὺς αἱρεῖται βασιλέα τῆς
πόλεως Μάρκιον ἐπίκλησιν Ἄγκον· ἐπικυρώσαντος δὲ
τοῦ δήμου τὰ δόξαντα τῇ βουλῇ καὶ τῶν ἐκ τοῦ θεοῦ
καλῶν γενομένων συντελέσας τὰ κατὰ νόμον ἅπαντα
<milestone unit="reiskpage" n="518"/>παραλαμβάνει τὴν ἀρχὴν ὁ Μάρκιος ἐνιαυτῷ δευτέρῳ 
τῆς τριακοστῆς καὶ πέμπτης ὀλυμπιάδος, ἣν ἐνίκα
<add>στάδιον</add> Σφαῖρος ὁ Λακεδαιμόνιος, καθʼ ὃν χρόνον
Ἀθήνησι τὴν ἐνιαύσιον ἀρχὴν εἶχε Δαμασίας.
</p>
</div3>
<div3 type="section" n="2">
<p>οὗτος 
ὁ βασιλεὺς πολλὰς τῶν ἱερουργιῶν ἀμελουμένας καταμαθών,
ἃς ὁ μητροπάτωρ αὐτοῦ Πομπίλιος Νόμας 
κατεστήσατο, πολεμιστάς τε καὶ πλεονέκτας τοὺς πλείστους
Ῥωμαίων γεγονότας ὁρῶν καὶ οὐκέτι τὴν γῆν
ὡς πρότερον ἐργαζομένους, συναγαγὼν εἰς ἐκκλησίαν
τὸ πλῆθος τά τε θεῖα σέβειν αὐτοὺς ἠξίου πάλιν,
ὥσπερ ἐπὶ Νόμα διετέλουν σέβοντες, διεξιὼν ὅτι παρὰ 
τὴν τῶν θεῶν ὀλιγωρίαν νόσοι τε λοιμικαὶ πολλαὶ
κατέσκηψαν εἰς τὴν πόλιν, ὑφʼ ὧν ἐφθάρη μοῖρα τοῦ
<pb id="v.1p.348"/>
πλήθους οὐκ ὀλίγη, καὶ βασιλεὺς Ὁστίλιος ὁ μὴ ποιούμενος
αὐτῶν ὴν ἔδει φυλακὴν κάμνων ἐπὶ πολλοὺς
χρόνους τὸ σῶμα πάθεσι παντοδαποῖς καὶ οὐδὲ τῆς
γνώμης ἔτι τῆς αὑτοῦ καρτερὸς διαμένων, ἀλλὰ συνδιαφθαρεὶς
τῷ σώματι τὰς φρένας, οἰκτρᾶς καταστροφῆς
ἔτυχεν αὐτός τε καὶ γένος τὸ ἐξ αὐτοῦ·
</p>
</div3>
<div3 type="section" n="3">
<p>πολιτείας
τε ἀγωγὴν τὴν ὑπὸ Νόμα κατασταθεῖσαν Ῥωμαίοις
ἐπαινῶν ὡς καλὴν καὶ σώφρονα καὶ ἀπὸ τῶν
<milestone unit="reiskpage" n="519"/>
δικαιοτάτων ἔργων τὰς καθʼ ἡμέραν ἑκάστῳ παρέχουσαν
εὐπορίας, ἀνανεώσασθαι πάλιν αὐτὴν παρεκάλει
γεωργίαις τε καὶ κτηνοτροφίαις καὶ ταῖς ἄλλαις
ἐργασίαις, ὅσαις μηθὲν ἀδίκημα προσῆν, ἁρπαγῆς δὲ
καὶ βίας καὶ τῶν ἐκ τοῦ πολέμου γινομένων ὠφελειῶν
ὑπεριδεῖν.
</p>
</div3>
<div3 type="section" n="4">
<p>ταῦτα καὶ τὰ τούτοις ὅμοια διαλεγόμενος
καὶ εἰς πολλὴν ἐπιθυμίαν καθιστὰς ἅπαντας ἡσυχίας
ἀπολέμου καὶ φιλεργίας σώφρονος καὶ μετὰ τοῦτο
συγκαλέσας τοὺς ἱεροφάντας καὶ τὰς περὶ τῶν ἱερῶν
συγγραφάς, ἃς Πομπίλιος συνεστήσατο, παρʼ αὐτῶν
λαβὼν ἀνέγραψεν εἰς δέλτους καὶ προὔθηκεν ἐν ἀγορᾷ
πᾶσι τοῖς βουλομένοις σκοπεῖν, ἃς ἀφανισθῆναι συνέβη
τῷ χρόνῳ· χαλκαῖ γὰρ οὔπω στῆλαι τότε ἦσαν, ἀλλʼ
ἐν δρυΐναις ἐχαράττοντο σανίσιν οἵ τε νόμοι καὶ αἱ
περὶ τῶν ἱερῶν διαγραφαί· μετὰ δὲ τὴν ἐκβολὴν τῶν
βασιλέων εἰς ἀναγραφὴν δημοσίαν αὖθις ἤχθησαν
ὑπʼ ἀνδρὸς ἱεροφάντου Γαίου Παπιρίου, τὴν ἁπάντων
<milestone unit="reiskpage" n="520"/>
<pb id="v.1p.349"/>
τῶν ἱερέων ἡγεμονίαν ἔχοντος.
</p>
</div3>
<div3 type="section" n="5">
<p> ἀνακτησάμενος 
δὲ τὰ κατερρᾳθυμημένα τῶν ἱερῶν καὶ τὸν ἀργὸν
ὄχλον ἐπὶ τὰς ἰδίας ἐργασίας ἀποστείλας ἐπῄνει μὲν
τοὺς ἐπιμελεῖς γεωργούς, ἐμέμφετο δὲ τοὺς κακῶς
προισταμένους τῶν ἰδίων <del>κτημάτων</del>, ὡς οὐ βεβαίους πολίτας. </p>
</div3>
</div2>
<div2 type="chapter" n="37">
<div3 type="section" n="1">
<p>
ταῦτα καθιστάμενος τὰ πολιτεύματα καὶ
<del>διὰ</del> παντὸς μάλιστα ἐλπίσας ἄνευ πολέμου καὶ κακῶν
ἅπαντα τὸν βίον διατελέσειν, ὥσπερ ὁ μητροπάτωρ,
οὐκ ἔσχεν ὁμοίαν τῇ προαιρέσει τὴν τύχην, ἀλλὰ 
παρὰ τὴν ἑαυτοῦ γνώμην πολεμιστὴς ἠναγκάσθη γενέσθαι
καὶ μηδένα χρόνον ἄνευ κινδύνου καὶ ταραχῆς
βιῶσαι.
</p>
</div3>
<div3 type="section" n="2">
<p>εὐθὺς γὰρ ἅμα τῷ παρελθεῖν αὐτὸν ἐπὶ τὴν 
ἡγεμονίαν καὶ τὴν ἀπράγμονα καθίστασθαι πολιτείαν
καταφρονήσαντες αὐτοῦ Λατῖνοι καὶ νομίσαντες διʼ ἀνανδρίαν οὐχ ἱκανὸν εἶναι πολέμους στρατηγεῖν,
λῃστήρια διέπεμπον εἰς τὴν ὁμοροῦσαν αὐτοῖς ἕκαστοι
χώραν, ὑφʼ ὧν πολλοὶ Ῥωμαίων ἐβλάπτοντο.
</p>
</div3>
<div3 type="section" n="3">
<p>ἀφικομένων δὲ παρὰ τοῦ βασιλέως πρεσβευτῶν καὶ τὰ
<milestone unit="reiskpage" n="521"/>δίκαια Ῥωμαίοις ἀξιούντων ὑπέχειν κατὰ τὰς συνθήκας, 
οὔτε γινώσκειν ἐσκήπτοντο τῶν περὶ τὰ λῃστήρια
κατηγορουμένων οὐδὲν ὡς οὐ μετὰ κοινῆς γνώμης
γεγονότων οὔτε ὑπόδικοι  <add>γενέσθαι</add> Ῥωμαίοις περὶ
οὐθενὸς πράγματος· οὐδὲ γὰρ πρὸς ἐκείνους ποιήσασθαι
τὰς συνθήκας, ἀλλὰ πρὸς Τύλλον, τελευτήσαντος 
<pb id="v.1p.350"/>
δὲ τοῦ Τύλλου λελύσθαι σφίσι τὰς περὶ τῆς εἰρήνης
ὁμολογίας.
</p>
</div3>
<div3 type="section" n="4">
<p>ἀναγκασθεὶς δὴ διὰ ταύτας τὰς αἰτίας καὶ
ἀποκρίσεις τῶν Λατίνων ὁ Μάρκιος ἐξάγει στρατιὰν
ἐπʼ αὐτοὺς καὶ προσκαθεζόμενος τῇ πόλει <add>αὐτῶν Πολιτωρίῳ</add>,
πρὶν ἐπικουρίαν τινὰ τοῖς πολιορκουμένοις
ἐκ τῶν ἄλλων ἀφικέσθαι Λατίνων, παραλαμβάνει
τὴν πόλιν καθʼ ὁμολογίας· οὐ μέντοι διέθηκε τοὺς
ἀνθρώπους δεινὸν οὐθέν, ἀλλʼ ἔχοντας τὰ σφέτερα
πανδημεὶ μετήγαγεν εἰς Ῥώμην καὶ κατένειμεν εἰς
φυλάς.
</p>
</div3>
</div2>
<div2 type="chapter" n="38">
<div3 type="section" n="1">
<p>
τῷ δʼ ἑξῆς ἐνιαυτῷ Λατίνων εἰς ἔρημον
τὸ Πολιτώριον ἐποίκους ἀποστειλάντων καὶ τὴν
τῶν Πολιτωρίνων χώραν ἐπεργαζομένων ἀναλαβὼν
τὴν δύναμιν ὁ Μάρκιος ἦγεν ἐπʼ αὐτούς. προελθόντων
<milestone unit="reiskpage" n="522"/>
δὲ τοῦ τείχους τῶν Λατίνων καὶ παραταξαμένων νικήσας
αὐτοὺς παραλαμβάνει τὴν πόλιν τὸ δεύτερον.
ἐμπρήσας δὲ τὰς οἰκίας καὶ τὸ τεῖχος κατασκάψας, ἵνα
μηθὲν αὖθις ὁρμητήριον ἔχοιεν οἱ πολέμιοι μηδʼ ἐργάζοιντο
τὴν γῆν, ἀπῆγε τὴν στρατιάν.
</p>
</div3>
<div3 type="section" n="2">
<p>τῷ δʼ ἑξῆς
ἔτει Λατῖνοι μὲν ἐπὶ Μεδυλλίαν πόλιν στρατεύσαντες,
ἐν ᾗ Ῥωμαίων ἦσαν ἄποικοι, προσκαθεζόμενοι
τῷ τείχει καὶ πανταχόθεν ποιησάμενοι τὰς προσβολὰς
αἱροῦσιν αὐτὴν κατὰ κράτος. Μάρκιος δὲ Τελλήνας
πόλιν τῶν Λατίνων ἐπιφανῆ κατὰ τὸν αὐτὸν
<pb id="v.1p.351"/>
αἱρεῖ χρόνον ἐκ παρατάξεώς τε νικήσας καὶ διὰ τειχομαχίας
παραστησάμενος, τούς τε ἁλόντας οὐδὲν ὧν
εἶχον ἀφελόμενος εἰς Ῥώμην μητήγαγε καὶ τῆς πόλεως
εἰς κατασκευὴν οἰκιῶν τόπον ἀπεμέρισε·
</p>
</div3>
<div3 type="section" n="3">
<p>Μεδυλλίαν 
τε τριετῆ χρόνον ὑπὸ τοῖς Λατίνοις γενομένην 
τῷ τετάρτῳ κομίζεται πάλιν ἐνιαυτῷ πολλαῖς
καὶ μεγάλαις παραστησάμενος μάχαις. καὶ μετʼ οὐ
<milestone unit="reiskpage" n="523"/>πολὺ τὴν Φικαναίων αἱρεῖ πόλιν, ἣν τρίτῳ πρότερον
ἐνιαυτῷ λαβὼν καθʼ ὁμολογίας καὶ τοὺς ἐξ αὐτῆς
ἅπαντας εἰς Ῥώμην μεταγαγών, ἄλλο δὲ τῆς πόλεως 
οὐδὲν κακώσας, ἐπιεικέστερον μᾶλλον ἢ φρονιμώτερον
ἔδοξε βουλεύεσθαι.
</p>
</div3>
<div3 type="section" n="4">
<p>ἀποίκους γὰρ ἀποστείλαντες 
εἰς αὐτὴν οἱ Λατῖνοι καὶ τὴν χώραν αὐτῶν διακατέχοντες
αὐτοὶ τὴν τῶν Φικαναίων ἐκαρποῦντο,
ὥστε ἠναγκάσθη πάλιν ὁ Μάρκιος τὸ δεύτερον ἐπὶ 
τὴν πόλιν στρατεῦσαι καὶ μετὰ πολλῆς πραγματείας
κύριος αὐτῆς καταστὰς ἐμπρῆσαί τε τὰς οἰκίας καὶ τὰ
τείχη κατασκάψαι.
</p>
</div3>
</div2>
<div2 type="chapter" n="39">
<div3 type="section" n="1">
<p>
μετὰ τοῦτο γίνονται Λατίνων τε καὶ
Ῥωμαίων μεγάλαις δυνάμεσι παραταξαμένων μάχαι 
διτταί. τῇ μὲν οὖν προτέρᾳ μέχρι πολλοῦ διαγωνισάμενοι
καὶ δόξαντες ἰσόρροποι γεγονέναι διεκρίθησαν
καὶ ἐπὶ τοὺς ἰδίους ἑκάτεροι χάρακας ἀπηλλάγησαν,
τῇ δʼ ὑστέρᾳ Ῥωμαῖοι νικῶσι τοὺς Λατίνους καὶ μέχρι
<pb id="v.1p.352"/>
</p>
</div3>
<div3 type="section" n="2">
<p>στρατοπέδου διώκουσι. μετὰ δὲ τὰς μάχας ταύτας
<milestone unit="reiskpage" n="524"/>
ἀγὼν μὲν ἐκ παρατάξεως οὐδεὶς αὐτοῖς ἔτι πρὸς ἀλλήλους
συνέστη, καταδρομαὶ δὲ τῆς ὁμόρου χώρας
ὑπʼ ἀμφοτέρων ἐγίνοντο συνεχεῖς καὶ συμπλοκαὶ τῶν
περιπόλων τῆς γῆς ἱππέων τε καὶ ψιλῶν, ἐν αἷς ἐπεκράτουν
ὡς τὰ πολλὰ Ῥωμαῖοι δύναμιν ὕπαιθρον
ἔχοντες ἐν τοῖς ἐπικαίροις φρουρίοις ὑποκαθημένην,
</p>
</div3>
<div3 type="section" n="3">
<p>ἧς ὁ Τυρρηνὸς Ταρκύνιος ἡγεῖτο. ἀπέστησαν δὲ καὶ
Φιδηναῖοι Ῥωμαίων κατὰ τοὺς αὐτοὺς χρόνους οὐκ
ἐκ τοῦ φανεροῦ τὸν πόλεμον ἀναδείξαντες, ἀλλὰ κατʼ
ὀλίγους καὶ κρύφα τὴν χώραν αὐτῶν καταδρομαῖς
κακουργοῦντες· ἐφʼ οὓς ὁ Μάρκιος εὐζώνῳ στρατιᾷ
ἐλάσας, πρὶν ἢ παρασκευάσασθαι τοὺς Φιδηναίους
τὰ πρὸς τὸν πόλεμον, ἐγγὺς τῆς πόλεως τίθεται τὸν
 χάρακα.
</p>
</div3>
<div3 type="section" n="4">
<p>οἱ δὲ κατʼ ἀρχὰς μὲν ἀγνοεῖν ἐσκήπτοντο
ἀντὶ ποίων ἀδικημάτων στρατὸς ἐπʼ αὐτοὺς Ῥωμαίων
ἀφῖκται, τοῦ δὲ βασιλέως εἰπόντος ὅτι δίκας παρʼ
αὐτῶν ἥκει ληψόμενος ὧν διήρπασάν τε καὶ κατέβλαψαν
αὐτοῦ τὴν γῆν, ἀπελογοῦντο προς ταῦτα ὡς οὐ
<milestone unit="reiskpage" n="525"/>
τὸ κοινὸν αἴτιον εἴη τῶν ἀδικημάτων, καὶ χρόνον
ᾐτοῦντο εἰς διάγνωσίν τε καὶ ζήτησιν τῶν ἐνόχων
ταῖς αἰτίαις καὶ πολλὰς κατέτριψαν ἡμέρας πράττοντες
μὲν οὐδὲν τῶν δεόντων, ἐπικαλούμενοι δὲ κρύφα
τοὺς συμμάχους καὶ περὶ κατασκευὴν ὅπλων γινόμενοι.
</p>
</div3>
</div2>
<div2 type="chapter" n="40">
<div3 type="section" n="1">
<p>
μαθὼν δὲ τὴν διάνοιαν αὐτῶν ὁ Μάρκιος
ὑπονόμους ὤρυττεν ἀπὸ τῆς ἰδίας παρεμβολῆς
ἀρξάμενος ὑπὸ τὰ τείχη τῆς πόλεως, καὶ ἐπειδὴ τέλος
εἶχεν ἤδη τὸ ἔργον, ἀναστήσας τὸν στρατὸν ἦγεν ἐπὶ
<pb id="v.1p.353"/>
τὴν πόλιν, μηχανάς τε πολλὰς καὶ κλίμακας καὶ τἆλλα
πρὸς τειχομαχίαν κατεσκευασμένα ἐπαγόμενος, οὐ καθʼ
ὃν αἱ διώρυγες ἐγίνοντο τοῦ τείχους τόπον, ἀλλὰ
</p>
</div3>
<div3 type="section" n="2">
<p>καθʼ ἕτερον. τῶν δὲ Φιδηναίων ἐπὶ τὰ πολιορκούμενα 
μέρη τῆς πόλεως συνδραμόντων ἀθρόων καὶ 
τὰς προσβολὰς γενναίως ἀποτριβομένων ἀναστομώσαντες
τὰ πέρατα τῶν ὑπονόμων οἱ ταχθέντες ἐπὶ
τούτῳ Ῥωμαῖοι ἐντὸς ἐγεγόνεσαν τοῦ περιβόλου καὶ
τοὺς ὁμόσε χωροῦντας διαφθείραντες ἀνοίγουσι τοῖς
<milestone unit="reiskpage" n="526"/>πολιορκοῦσι τὰς πύλας.
</p>
</div3>
<div3 type="section" n="3">
<p>πολλῶν δʼ ἐν τῇ καταλήψει 
τῆς πόλεως ἀπολλυμένων τοὺς λοιποὺς τῶν Φιδηναίων
ὅπλα τε παραδοῦναι κελεύσας ὁ Μάρκιος καὶ εἰς ἕνα
τόπον τῆς πόλεως ἅπαντας προκηρύξας συνελθεῖν,
ὀλίγους ἐξ αὐτῶν τοὺς αἰτίους τῆς ἀποστάσεως μάστιξιν
αἰκισάμενος ἀπέκτεινεν, οἰκίας δʼ ἁπάντων 
διαρπάσαι τοῖς στρατιώταις ἐπιτρέψας καὶ φρουρὰν
ἐν τῇ πόλει καταλιπὼν ἀξιόχρεων ἀπῆγε τὴν δύναμιν
ἐπὶ Σαβίνους.
</p>
</div3>
<div3 type="section" n="4">
<p>οὐδὲ γὰρ ἐκεῖνοι διέμειναν ἐν 
ταῖς ὁμολογίαις, αἷς ἐποιήσαντο περὶ τῆς εἰρήνης πρὸς
βασιλέα Τύλλον, ἀλλʼ ἐμβαλόντες εἰς τὴν Ῥωμαίων 
γῆν ἐδῄουν αὖθις τὴν ὅμορον, μαθών τε ὁ Μάρκιος
παρά τε κατασκόπων καὶ αὐτομόλων τον καιρὸν τῆς
ἐπιχειρήσεως ἐσκεδασμένων τῶν Σαβίνων καὶ λεηλατούντων
τοὺς ἀγροὺς αὐτὸς μὲν ἅμα τοῖς πεζοῖς
<pb id="v.1p.354"/>
ἐπὶ τὸν χάρακα τῶν πολεμίων ἀφικόμενος ὀλίγην
ἔχοντα φυλακὴν καταλαμβάνει τὸ ἔρυμα ἐξ ἐφόδου,
Ταρκύνιον δὲ τοὺς ἱππεῖς ἄγοντα ἐπὶ τοὺς ἐν προνομαῖς
 ἐσκεδασμένους ἐπείγεσθαι ἐκέλευε.
</p>
</div3>
<div3 type="section" n="5">
<p> μαθόντες
δὲ οἱ Σαβῖνοι τὴν ἵππον τῶν Ῥωμαίων ἐπὶ σφᾶς
ἐλαύνουσαν ἀφέντες τὴν λείαν καὶ τὰς ἄλλας ὠφελείας,
<milestone unit="reiskpage" n="527"/>
ὅσας ἔφερόν τε καὶ ἦγον, ἔφευγον ἐπὶ τὸν
χάρακα· ὡς δὲ κἀκεῖνον ἔγνωσαν κατεχόμενον ὑπὸ
τῶν πεζῶν, ἀποροῦντες ὅποι τράποιντο συνέτειναν
εἰς ὕλας τε καὶ ὄρη. διωκόμενοι δὲ ὑπὸ τῶν ψιλῶν
καὶ τῶν ἱππέων ὀλίγοι μέν τινες ἐσώθησαν, οἱ δὲ
πλείους διεφθάρησαν. καὶ μετὰ τὴν συμφορὰν ταύτην
πρεσβευσάμενοι πάλιν εἰς Ῥώμην εἰρήνης τυγχάνουσιν
οἵας ἐβούλοντο. ἔτι γὰρ ὁ πρὸς τὰς Λατίνων
πόλεις συνεστηκὼς τοῖς Ῥωμαίοις πόλεμος
ἀναγκαίας ἐποίει τὰς πρὸς τοὺς ἄλλους ἐχθροὺς ἀνοχάς
τε καὶ διαλύσεις.
</p>
</div3>
</div2>
<div2 type="chapter" n="41">
<div3 type="section" n="1">
<p>
τετάρτῳ δὲ μάλιστα μετὰ τόνδε τὸν
πόλεμον ἐνιαυτῷ Μάρκιος ὁ τῶν Ῥωμαίων βασιλεὺς
τήν τε πολιτικὴν δύναμιν ἄγων καὶ τὴν συμμαχικὴν
μεταπεμψάμενος ὅσην ἐδύνατο πλείστην ἐστράτευσεν
ἐπὶ Οὐιεντανοὺς καὶ πολλὴν τῆς χώρας αὐτῶν ἐδῄωσεν.
ἐκεῖνοι δʼ ἤρξαντο ἐνιαυτῷ πρότερον εἰς τὴν
<milestone unit="reiskpage" n="528"/>
Ῥωμαίων γῆν ἐμβαλόντες καὶ πολλὰς μὲν ἁρπαγὰς
χρημάτων, πολὺν δὲ ἀνθρώπων ὄλεθρον ποιήσαντες·
<pb id="v.1p.355"/>
</p>
</div3>
<div3 type="section" n="2">
<p>στρατιᾶς δὲ πολλῆς παρὰ τῶν Οὐιεντανῶν ἐξελθούσης 
καὶ πέραν τοῦ Τεβέριος ποταμοῦ πρὸς τῇ Φιδηναίων
πόλει χάρακα θεμένης ἀναλαβὼν τὴν δύναμιν
ἦγεν ὡς εἶχε τάχους καὶ πρῶτον μὲν τῶν ἐπὶ τὴν
χώραν ἐξόδων αὐτοὺς ἀπέκλεισεν ἱπποκρατῶν, ἔπειτʼ 
εἰς παράταξιν προελθεῖν ἀναγκάσας ἐνίκησε καὶ τοῦ
χάρακος αὐτῶν ἐκράτησε. χωρήσαντος δὲ αὐτῷ καὶ
τούτου κατὰ γνώμην τοῦ πολέμου τὴν ἐπινίκιον
πομπὴν καὶ τὸν εἰωθότα θρίαμβον τοῖς θεοῖς κατήγαγεν
εἰς τὴν πόλιν ἀφικόμενος.
</p>
</div3>
<div3 type="section" n="3">
<p>δευτέρῳ δʼ ὕστερον 
ἔτει πάλιν τῶν Οὐιεντανῶν λυσάντων ἃς ἐποιήσαντο
πρὸς αὐτὸν ἀνοχὰς καὶ τὰς ἁλὰς ἀξιούντων ἀπολαβεῖν,
ὧν ἐπὶ Ῥωμύλου βασιλέως καθʼ ὁμολογίας ἀπέστησαν,
<milestone unit="reiskpage" n="529"/>ἑτέραν τίθεται πρὸς αὐτοὺς μάχην περὶ ταῖς
ἁλαῖς μείζονα τῆς προτέρας, ἣν εὐπετῶς ἐνίκησε,
</p>
</div3>
<div3 type="section" n="4">
<p>καὶ τὰς ἁλὰς ἐξ ἐκείνου κατεῖχεν ἀναμφιλόγως. τὰ 
δὲ ἀριστεῖα καὶ ἐκ ταύτης ἔλαβε τῆς μάχης ὁ τῶν ἱππέων
ἡγεμὼν Ταρκύνιος, καὶ αὐτὸν ὁ Μάρκιος ἄνδρα
πάντων κράτιστον ἡγησάμενος τά τε ἄλλα σεμνύνων
διετέλει καὶ εἰς τὸν τῶν πατρικίων τε καὶ βουλευτῶν 
ἀριθμὸν κατέγραψεν.
</p>
</div3>
<div3 type="section" n="5">
<p>ἐγένετο δὲ καὶ πρὸς τὸ τῶν 
Οὐολούσκων ἔθνος τῷ Μαρκίῳ πόλεμος λῃστηρίων
κἀκεῖθεν ἐξιόντων ἐπὶ τοὺς τῶν Ῥωμαίων ἀγρούς·
καὶ στρατεύσας ἐπʼ αὐτοὺς μεγάλῃ χειρὶ πολλὴν περιεβάλετο
λείαν πόλει τε αὐτῶν Οὐελίτραις προσκαθεζόμενος 
<pb id="v.1p.356"/>
ἀπετάφρευε καὶ περιεχαράκου καὶ τειχομαχίαν
συνίστατο τῆς ὑπαίθρου κρατῶν. ἐξελθόντων
δὲ σὺν ἱκετηρίαις τῶν πρεσβυτάτων καὶ τάς τε βλάβας
διαλύσειν ὑποσχομένων, ὡς ἂν ὁ βασιλεὺς δικαιώσῃ,
καὶ τοὺς ἐνόχους ταῖς αἰτίαις ἐπὶ δίκην παρέξειν
<milestone unit="reiskpage" n="530"/>
ὁμολογούντων, ἀνοχὰς πρὸς αὐτοὺς ποιησάμενος
καὶ τὰ δίκαια παρʼ ἑκόντων λαβὼν εἰρήνην καὶ
φιλίαν συντίθεται.
</p>
</div3>
</div2>
<div2 type="chapter" n="42">
<div3 type="section" n="1">
<p>
ἐκ δὲ τοῦ Σαβίνων ἔθνους αὖθις ἕτεροί
τινες τῆς Ῥωμαίων οὔπω πεπειραμένοι δυνάμεως,
πόλιν οἰκοῦντες εὐδαίμονα καὶ μεγάλην,
ἐγκαλεῖν μὲν αὐτοῖς οὐδὲν ἔχοντες, φθονεῖν δὲ ταῖς
εὐτυχίαις ἀναγκαζόμενοι μείζοσιν ἢ κατὰ λόγον γινομέναις,
ἄνθρωποι δεινοὶ τὰ πολέμια τὸ μὲν πρῶτον
ἀπὸ λῃστηρίων καὶ καταδρομῆς ἀγρῶν ὀλίγοι συνελθόντες
ἤρξαντο, ἔπειτα δελεαζόμενοι ταῖς ὠφελείαις
φανερὰν ποιοῦνται στρατείαν ἐπʼ αὐτοὺς καὶ τῆς
ὁμόρου πολλὴν λεηλατοῦντες ἐκάκωσαν ἰσχυρῶς.
</p>
</div3>
<div3 type="section" n="2">
<p>οὐ
μὴν ἐξεγένετό γε αὐτοῖς οὔτε τὰς ὠφελείας ἀπἄγειν
οὔτʼ αὐτοῖς ἀθώοις ἀπελθεῖν, ἀλλʼ ἐκβοηθήσας κατὰ
σπουδὴν ὁ τῶν Ῥωμαίων βασιλεὺς καὶ πλησίον τῆς
ἐκείνων παρεμβολῆς θέμενος τὸν χάρακα προελθεῖν
<milestone unit="reiskpage" n="531"/>
</p>
</div3>
<div3 type="section" n="3">
<p>αὐτοὺς ἠνάγκασεν εἰς μάχην. ἐγένετο μὲν οὖν μέγας
ἀγὼν καὶ πολλοὶ παρʼ ἀμφοτέρων ἔπεσον, ἐκράτησαν
δὲ Ῥωμαῖοι κατὰ τὸ ἔμπειρόν τε καὶ φιλόπονον, ὧν
<pb id="v.1p.357"/>
ἐθάδες ἦσαν ἐκ πλείστου, καὶ περιεγένοντο παρὰ πολὺ
τῶν Σαβίνων τοῖς τε φεύγουσιν αὐτῶν ἐπὶ τὸν χάρακα
σποράσι καὶ ἀσυντάκτοις ἐκποδὸς ἑπόμενοι πολὺν
ἐποίουν φόνον.
</p>
</div3>
<div3 type="section" n="4">
<p>κρατήσαντες δὲ καὶ τῆς παρεμβολῆς 
αὐτῶν παντοδαπῶν χρημάτων γεμούσης καὶ 
τοὺς αἰχμαλώτους, οὓς ἔλαβον οἱ Σαβῖνοι κατὰ τὰς
προνομάς, ἀπολαβόντες ἀπῄεσαν ἐπʼ οἴκου. αἱ μὲν
δὴ πολεμικαὶ πράξεις τοῦδε τοῦ βασιλέως αἱ μνήμης
καὶ λόγου παρὰ Ῥωμαίοις τυγχάνουσαι τοιαίδε τινὲς
λέγονται γενέσθαι· πολιτικαὶ δὲ ἃς ἔρχομαι λέξων. 
</p>
</div3>
</div2>
<div2 type="chapter" n="43">
<div3 type="section" n="1">
<p>
<milestone unit="reiskpage" n="532"/>πρῶτον μὲν τῇ πόλει μοῖραν οὐ μικρὰν
προσέθηκεν τειχίσας τὸν λεγόμενον Ἀουεντῖνον·
ἔστι δὲ λόφος ὑψηλὸς ἐπιεικῶς ὀκτωκαίδεκά που
σταδίων τὴν περίμετρον, ὃς τότε μὲν ὕλης παντοδαπῆς
μεστὸς ἦν, πλείστης δὲ καὶ καλλίστης δάφνης, 
ἐφʼ ἧς Λαυρῆτον ὑπὸ Ῥωμαίων καλεῖται τόπος τις
ἐπʼ αὐτοῦ· νῦν δὲ οἰκιῶν ἐστι πλήρης ἅπας, ἔνθα σὺν
πολλοῖς ἄλλοις καὶ τὸ τῆς Ἀρτέμιδος ἱερὸν ἵδρυται,
εἴργεται δὲ ἀφʼ ἑτέρου τῶν συμπεριεχομένων τῇ
<milestone unit="reiskpage" n="533"/>Ῥώμῃ λόφων τοῦ καλουμένου Παλλαντίου, περὶ ὃν ἡ 
πρώτη κατασκευασθεῖσα πόλις ἱδρύθη, βαθείᾳ καὶ
στενῇ φάραγγι. ἐν δὲ τοῖς ὕστερον χρόνοις ἐχώσθη
πᾶς ὁ μεταξὺ τῶν λόφων αὐλών.
</p>
</div3>
<div3 type="section" n="2">
<p>τοῦτον δὴ τὸν λόφον 
ἐπιτείχισμα κατὰ τῆς πόλεως ὁρῶν ἐσόμενον, εἴ
<pb id="v.1p.358"/>
τις αὐτῇ ἐπίοι στρατὸς τείχει καὶ τάφρῳ περιέλαβε
καὶ τοὺς μεταχθέντας ἐκ Τελλήνης τε καὶ Πολιτωρίου
καὶ τῶν ἄλλων πόλεων ὅσων ἐκράτησεν ἐν τούτῳ τῷ
χωρίῳ καθίδρυσεν. ἓν μὲν δὴ τοῦτο τὸ πολίτευμα
τοῦ βασιλέως παραδίδοται καλὸν ἅμα καὶ πραγματικόν,
ἐξ οὗ μείζονά τε συνέβη γενέσθαι τὴν πόλιν
ἑτέρας προσθέσει πόλεως καὶ πολλῇ χειρὶ πολεμίων
ἐπιστρατευσάντων ἧττον εὔληπτον·
</p>
</div3>
</div2>
<div2 type="chapter" n="44">
<div3 type="section" n="1">
<p>
ἕτερον δέ τι τοῦ προειρημένου πολιτεύματος
κρεῖττον, ὃ καὶ τοῖς κατὰ τὸν βίον ἅπασιν
εὐδαιμονεστέραν αὐτὴν ἐποίησε καὶ πραγμάτων ἐπῆρεν
ἅψασθαι γενναιοτέρων. τοῦ γὰρ Τεβέριος ποταμοῦ
καταβαίνοντος μὲν ἐκ τῶν Ἀπεννίνων ὀρῶν, παρʼ
αὐτὴν δὲ τὴν Ῥώμην ῥέοντος, ἐμβάλλοντος δʼ εἰς
<milestone unit="reiskpage" n="534"/>
αἰγιαλοὺς ἀλιμένους καὶ προσεχεῖς, οὓς τὸ Τυρρηνικὸν
ποιεῖ πέλαγος, μικρὰ δὲ καὶ οὐκ ἄξια λόγου τὴν
Ῥώμην ὠφελοῦντος διὰ τὸ μηθὲν ἐπὶ ταῖς ἐκβολαῖς
ἔχειν φρούριον, ὃ τὰς εἰσκομιζομένας διὰ θαλάττης
καὶ καταγομένας ἄνωθεν ἀγορὰς ὑποδέξεταί τε
καὶ ἀμείψεται τοῖς ἐμπορευομένοις, ἱκανοῦ δὲ ὄντος
ἄχρι μὲν τῶν πηγῶν ποταμηγοῖς σκάφεσιν εὐμεγέθεσιν
ἀναπλεῖσθαι, πρὸς αὐτὴν δὲ τὴν Ῥώμην καὶ
θαλαττίαις ὁλκάσι μεγάλαις, ἐπίνειον ἔγνω κατασκευάζειν
ἐπὶ ταῖς ἐκβολαῖς αὐτοῦ λιμένι χρησάμενος
 αὐτῷ τῷ στόματι τοῦ ποταμοῦ.
</p>
</div3>
<div3 type="section" n="2">
<p>εὐρύνεταί τε γὰρ
ἐπιπολὺ τῇ θαλάττῃ συνάπτων καὶ κόλπους λαμβάνει
<pb id="v.1p.359"/>
<milestone unit="reiskpage" n="535"/>μεγάλους, οἵους οἱ κράτιστοι τῶν θαλαττίων λιμένων·
ὃ δὲ μάλιστα θαυμάσειεν ἄν τις, οὐκ ἀποκλείεται τοῦ
στόματος ὑπὸ τῆς θαλαττίας θινὸς ἐμφραττόμενος, ὃ
πάσχουσι πολλοὶ καὶ τῶν μεγάλων ποταμῶν, οὐδʼ εἰς
ἕλη καὶ τέλματα πλανώμενος ἄλλοτε ἄλλῃ προκαταναλίσκεται 
πρὶν ἢ τῇ θαλάττῃ συνάψαι τὸ ῥεῖθρον, ἀλλὰ
ναυσιπέρατός ἐστιν ἀεὶ καὶ διʼ ἑνὸς ἐκδίδωσι τοῦ
γνησίου στόματος ἀνακόπτων τὰς πελαγίους ῥαχίας
τῆς θαλάττης, καίτοι πολὺς αὐτόθι γίνεται καὶ χαλεπὸς
ὁ πνέων ἀπὸ τῆς ἑσπέρας ἄνεμος.
</p>
</div3>
<div3 type="section" n="3">
<p>αἱ μὲν οὖν 
ἐπίκωποι νῆες ὁπηλίκαι ποτʼ ἂν οὖσαι τύχωσι καὶ
τῶν ὁλκάδων αἱ μέχρι τρισχιλιοφόρων εἰσάγουσί τε
διὰ τοῦ στόματος αὐτοῦ καὶ μέχρι τῆς Ῥώμης εἰρεσίᾳ
καὶ ῥύμασι παρελκόμεναι κομίζονται, αἱ δὲ μείζους
πρὸ τοῦ στόματος ἐπʼ ἀγκυρῶν σαλεύουσαι ταῖς 
ποταμηγοῖς ἀπογεμίζονταί τε καὶ ἀντιφορτίζονται
σκάφαις.
</p>
</div3>
<div3 type="section" n="4">
<p>ἐν δὲ τῷ μεταξὺ τοῦ τε ποταμοῦ καὶ τῆς
<milestone unit="reiskpage" n="536"/>θαλάττης ἀγκῶνι πόλιν ὁ βασιλεὺς ἐντειχίσας, ἣν
ἀπὸ τοῦ συμβεβηκότος Ὠστίαν ὠνόμασεν, ὡς δʼ ἂν
ἡμεῖς εἴποιμεν θύραν, οὐ μόνον ἠπειρῶτιν, ἀλλὰ 
καὶ θαλαττίαν παρεσκεύασε τὴν Ῥώμην γενέσθαι καὶ
τῶν διαποντίων ἀγαθῶν ἔγευσεν.
</p>
</div3>
</div2>
<div2 type="chapter" n="45">
<div3 type="section" n="1">
<p>
ἐτείχισε δὲ καὶ τὸ καλούμενον Ἰανίκολον
ὄρος ὑψηλὸν ἐπέκεινα τοῦ Τεβέριος ποταμοῦ
κείμενον καὶ φρουρὰν ἱκανὴν ἐν αὐτῷ κατέστησεν 
ἀσφαλείας ἕνεκα τῶν διὰ τοῦ ποταμοῦ πλεόντων·
<pb id="v.1p.360"/>
ἐλῄστευον γὰρ οἱ Τυρρηνοὶ τοὺς ἐμπόρους ἅπασαν
κατέχοντες τὴν ἐπέκεινα τοῦ ποταμοῦ χώραν·
</p>
</div3>
<div3 type="section" n="2">
<p>καὶ τὴν
ξυλίνην γέφυραν, ἣν ἄνευ χαλκοῦ καὶ σιδήρου δεδέσθαι
θέμις ὑπʼ αὐτῶν διακρατουμένην τῶν ξυλίνων,
ἐκεῖνος ἐπιθεῖναι τῷ Τεβέρει λέγεται, ἣν ἄχρι τοῦ
παρόντος διαφυλάττουσιν ἱερὰν εἶναι νομίζοντες.
εἰ δέ τι πονήσειεν αὐτῆς μέρος οἱ ἱεροφάνται θεραπεύουσι
θυσίας τινὰς ἐπιτελοῦντες ἅμα τῇ κατασκευῇ
</p>
</div3>
<div3 type="section" n="3">
<p>πατρίους. ταῦτα διαπραξάμενος ἐπὶ τῆς ἰδίας ἀρχῆς
<milestone unit="reiskpage" n="537"/>
ὁ βασιλεὺς οὗτος ἱστορίας ἄξια καὶ τὴν Ῥώμην οὐκ
ὀλίγῳ κρείττονα παραδοὺς τοῖς ἐπιγινομένοις ἧς αὐτὸς
παρέλαβεν, ἔτη τέτταρα πρὸς τοῖς εἴκοσι τὴν βασιλείαν
κατασχὼν ἀποθνήσκει δύο καταλιπὼν υἱούς,
τὸν μὲν ἔτι παῖδα τὴν ἡλικίαν, τὸν δὲ πρεσβύτερον
ἀρτίως γενειῶντα.
</p>
</div3>
</div2>
<div2 type="chapter" n="46">
<div3 type="section" n="1">
<p>
μετὰ δὲ τὸν Ἄγκου Μαρκίου θάνατον
ἡ βουλὴ πάλιν ἐπιτρέψαντος αὐτῇ τοῦ δήμου πολιτείαν
ἣν ἐβούλετο καταστήσασθαι μένειν ἐπὶ τῆς
αὐτῆς ἔγνω καὶ ἀποδείκνυσι μεσοβασιλεῖς. οἱ δὲ
συναγαγόντες εἰς ἀρχαιρεσίας τὸ πλῆθος αἱροῦνται
βασιλέα Λεύκιον Ταρκύνιον. βεβαιωσάντων δὲ καὶ
τῶν παρὰ τοῦ δαιμονίου σημείων τὰ κριθέντα ὑπὸ
τοῦ πλήθους παραλαμβάνει τὴν βασιλείαν ἐνιαυτῷ
δευτέρῳ μάλιστα τῆς μιᾶς καὶ τετταρακοστῆς ὀλυμπιάδος,
ἣν ἐνίκα  <add>στάδιον</add> Κλεώνδας Θηβαῖος, ἄρχοντος
Ἀθήνησιν Ἡνιοχίδου.
</p>
</div3>
<div3 type="section" n="2">
<p>γονέων δʼ ὁποίων τινῶν
οὗτος ὁ Ταρκύνιος ἦν καὶ πατρίδος ἐξ ἧς ἔφυ καὶ διʼ <pb id="v.1p.361"/>
<milestone unit="reiskpage" n="538"/>ἅς2τινας αἰτίας εἰς Ῥώμην ἀφίκετο καὶ διʼ οἵων ἐπιτηδευμάτων
ἐπὶ τὴν βασιλείαν παρῆλθεν, ὡς ἐν ταῖς
ἐπιχωρίοις συγγραφαῖς εὗρον ἐρῶ.
</p>
</div3>
<div3 type="section" n="3">
<p>Κορίνθιός τις ἀνὴρ 
ὄνομα Δημάρατος ἐκ τῆς Βακχιαδῶν συγγενείας ἐμπορεύεσθαι
προελόμενος ἐπέπλευσεν εἰς τὴν Ἰταλίαν 
ὁλκάδα τε οἰκείαν ἀνάγων καὶ φόρτον ἴδιον. ἐξεμπολήσας
δὲ τὸν φόρτον ἐν ταῖς Τυρρηνῶν πόλεσιν εὐδαιμονούσαις
μάλιστα τῶν ἐν Ἰταλίᾳ τότε καὶ μεγάλα
κέρδη περιβαλόμενος ἐκεῖθεν οὐκέτι εἰς ἄλλους ἐβούλετο
κατάγεσθαι λιμένας, ἀλλὰ τὴν αὐτὴν εἰργάζετο 
συνεχῶς θάλατταν Ἑλληνικόν τε φόρτον εἰς Τυρρηνοὺς
κομίζων καὶ Τυρρηνικὸν εἰς τὴν Ἑλλάδα φέρων
καὶ γίνεται πάνυ πολλῶν χρημάτων κύριος.
</p>
</div3>
<div3 type="section" n="4">
<p>ἐπικαταλαβούσης δὲ στάσεως τὴν Κόρινθον καὶ τῆς 
Κυψέλου τυραννίδος ἐπανισταμένης τοῖς Βακχιάδαις 
οὐκ ἀσφαλὲς εἶναι δοκῶν ἐν τυραννίδι ζῆν πολλὰ
κεκτημένος ἄλλως τε καὶ τῆς ὀλιγαρχικῆς οἰκίας
<milestone unit="reiskpage" n="539"/>ὑπάρχων, συνεσκευασμένος τὴν οὐσίαν ὅσην οἷός τʼ
</p>
</div3>
<div3 type="section" n="5">
<p>ἦν ᾤχετο πλέων ἐκ τῆς Κορίνθου. ἔχων δὲ φίλους 
πολλοὺς καὶ ἀγαθοὺς Τυρρηνῶν διὰ τὰς συνεχεῖς 
ἐπιμιξίας, μάλιστα δʼ ἐν Ταρκυνίοις πόλει μεγάλῃ τε
καὶ εὐδαίμονι τότε οὔσῃ, οἶκόν τε αὐτόθι κατασκευάζεται
καὶ γυναῖκα ἐπιφανῆ κατὰ γένος ἄγεται. γενομένων
δʼ αὐτῷ δυεῖν παίδων Τυρρηνικὰ θέμενος
<pb id="v.1p.362"/>
αὐτοῖς ὀνόματα, τῷ μὲν Ἄρροντα, τῷ δὲ Λοκόμωνα
καὶ παιδεύσας ἀμφοτέρους Ἑλληνικήν τε καὶ Τυρρηνικὴν
παιδείαν, εἰς ἄνδρας ἐλθοῦσιν αὐτοῖς γυναῖκας
ἐκ τῶν ἐπιφανεστάτων οἴκων λαμβάνει.
</p>
</div3>
</div2>
<div2 type="chapter" n="47">
<div3 type="section" n="1">
<p>
καὶ μετʼ οὐ πολὺν χρόνον ὁ μὲν πρεσβύτερος
αὐτοῦ τῶν παίδων γένος οὐδὲν καταλιπὼν
ἐμφανὲς ἀποθνήσκει. καὶ μετʼ ὀλίγας ἡμέρας αὐτὸς
ὁ Δημάρατος ὑπὸ λύπης τελευτᾷ κληρονόμον ἁπάσης
τῆς οὐσίας τὸν περιλειπόμενον τῶν παίδων Λοκόμωνα
καταλιπών· ὃς παραλαβὼν τὸν πατρικὸν πλοῦτον
μέγαν ὄντα πολιτεύεσθαί τε καὶ τὰ κοινὰ πράττειν
καὶ ἐν τοῖς πρώτοις τῶν ἀστῶν εἶναι προῄρητο.
</p>
</div3>
<div3 type="section" n="2">
<p>ἀπελαυνόμενος δὲ πανταχόθεν ὑπὸ τῶν ἐπιχωρίων
<milestone unit="reiskpage" n="540"/>
καὶ οὐχ ὅπως ἐν τοῖς πρώτοις ἀριθμούμενος, ἀλλʼ
οὐδʼ ἐν τοῖς μέσοις, ἀνιαρῶς ἔφερε τὴν ἀτιμίαν.
ἀκούων δὲ περὶ τῆς Ῥωμαίων πόλεως, ὅτι πάντας
ἀσμένως ὑποδεχομένη τοὺς ξένους ἀστοὺς ποιεῖται καὶ
τιμᾷ κατὰ τὴν ἀξίαν ἕκαστον, ἐκεῖ μετενέγκασθαι τὴν
οἴκησιν ἔγνω τά τε χρήματα πάντα συσκευασάμενος
καὶ τὴν γυναῖκα ἐπαγόμενος καὶ τῶν ἄλλων φίλων
καὶ οἰκείων τοὺς βουλομένους· ἐγένοντο δὲ οἱ συναπαίρειν
αὐτῷ προθυμηθέντες συχνοί.
</p>
</div3>
<div3 type="section" n="3">
<p>ὡς δὲ κατὰ
τὸ καλούμενον Ἰανίκολον ἦσαν, ὅθεν ἡ Ῥώμη τοῖς
ἀπὸ Τυρρηνίας ἐρχομένοις πρῶτον ἀφορᾶται, καταπτὰς
ἀετὸς ἄφνω καὶ τὸν πῖλον αὐτοῦ τὸν ἐπὶ τῆς
κεφαλῆς κείμενον ἁρπάσας, ἀνέπτη πάλιν ἄνω κατὰ
<pb id="v.1p.363"/>
τὴν ἐγκύκλιον αἰώραν φερόμενος καὶ εἰς τὸ βάθος
τοῦ περιέχοντος ἀέρος ἀπέκρυψεν· ἔπειτʼ ἐξαίφνης
ἐπιτίθησι τῷ Λοκόμωνι τὸν πῖλον ἐπὶ τὴν κεφαλὴν
ἁρμόσας ὡς πρότερον ἥρμοστο.
</p>
</div3>
<div3 type="section" n="4">
<p>θαυμαστοῦ δὲ καὶ 
παραδόξου πᾶσι τοῦ σημείου φανέντος ἡ γυνὴ τοῦ
<milestone unit="reiskpage" n="541"/>Λοκόμωνος ὄνομα Τανακύλλα ἐμπειρίαν ἱκανὴν ἐκ
πατέρων ἔχουσα τῆς Τυρρηνικῆς οἰωνοσκοπίας, λαβοῦσα
μόνον αὐτὸν ἀπὸ τῶν συνόντων ἠσπάσατό τε
καὶ ἀγαθῶν ἐλπίδων ἐνέπλησεν ὡς ἐξ ἰδιωτικῆς τύχης
εἰς ἐξουσίαν βασιλικὴν ἐλευσόμενον. σκοπεῖν 
μέντοι συνεβούλευεν ὅπως παρʼ ἑκόντων λήψεται
Ῥωμαίων τὴν ἡγεμονίαν ἄξιον τῆς τιμῆς ταύτης ἑαυτὸν παρασχών.
</p>
</div3>
</div2>
<div2 type="chapter" n="48">
<div3 type="section" n="1">
<p>
ὁ δὲ περιχαρὴς τῷ σημείῳ γενόμενος
ἐπειδὴ ταῖς πύλαις ἤδη συνήγγιζεν, εὐξάμενος 
τοῖς θεοῖς ἐπιτελῆ γενέσθαι τὰ μαντεύματα καὶ σὺν
ἀγαθαῖς εἰσελθεῖν τύχαις παρῆλθεν εἰς τὴν πόλιν·
καὶ μετὰ τοῦτο συνελθὼν εἰς λόγους Μαρκίῳ τῷ βασιλεῖ
πρῶτον μὲν ἑαυτὸν ἐδήλωσεν ὅστις ἦν, ἔπειθʼ
ὅτι κατοικεῖν ἐν τῇ πόλει βουλόμενος παρείη πᾶσαν 
τὴν πατρικὴν οὐσίαν ἐπαγόμενος, ἣν εἰς τὸ κοινὸν
ἔφη τῷ βασιλεῖ καὶ τῇ Ῥωμαίων πόλει τιθέναι μείζονα
οὖσαν ἢ κατʼ ἰδιώτην ἄνδρα κεκτῆσθαι.
</p>
</div3>
<div3 type="section" n="2">
<p>ἀσμένως 
δὲ τοῦ βασιλέως αὐτὸν ὑποδεξαμένου καὶ καταχωρίσαντος
<milestone unit="reiskpage" n="542"/>ἅμα τοῖς συμπαροῦσιν αὐτῷ Τυρρηνῶν 
εἰς φυλήν τε καὶ φρατρίαν, οἰκίαν τε κατασκευάζεται
<pb id="v.1p.364"/>
τόπον διαλαχὼν τῆς πόλεως τὸν ἀρκοῦντα καὶ γῆς
λαμβάνει κλῆρον. ἐπεὶ δὲ ταῦτα διῳκήσατο καὶ τῶν
ἀστῶν εἷς ἐγεγόνει, μαθὼν ὅτι Ῥωμαίων ἑκάστῳ κοινόν
τʼ ὄνομα κεῖται καὶ μετὰ τὸ κοινὸν ἕτερον, ὃ δὴ
συγγενικὸν αὐτοῖς ἐστι καὶ πατρωνυμικόν, ἐξομοιοῦσθαι
καὶ κατὰ τοῦτο αὐτοῖς βουλόμενος Λεύκιον μὲν
ἀντὶ Λοκόμωνος ἑαυτῷ τίθεται τὸ κοινὸν ὄνομα, Ταρκύνιον
δὲ τὸ συγγενικὸν ἐπὶ τῆς πόλεως ἐν ᾗ γενέσεώς
τε καὶ τροφῆς ἔτυχε·
</p>
</div3>
<div3 type="section" n="3">
<p>βασιλέως τε φίλος ἐν ὀλίγῳ
πάνυ χρόνῳ γίνεται δῶρα διδούς, ὧν αὐτὸν ἐν χρείᾳ
μάλιστα γινόμενον ᾐσθάνετο καὶ χρήματα παρέχων
εἰς τὰς πολεμικὰς χρείας ὅσων ἐδεῖτο, ἐν δὲ ταῖς
στρατείαις ἁπάντων κράτιστα πεζῶν τε καὶ ἱππέων
ἀγωνιζόμενος γνώμης τε ὅπου δεήσειεν ἀγαθῆς ἐν
τοῖς πάνυ φρονίμοις τῶν συμβούλων ἀριθμούμενος.
<milestone unit="reiskpage" n="543"/>
</p>
</div3>
<div3 type="section" n="4">
<p>γενόμενος δὲ παρὰ τῷ βασιλεῖ τίμιος οὐδὲ τῆς ἄλλων
Ῥωμαίων εὐνοίας διήμαρτεν, ἀλλὰ καὶ τῶν πατρικίων
πολλοὺς ταῖς εὐεργεσίαις ὑπηγάγετο καὶ τὸ δημοτικὸν
πλῆθος οἰκείως ἔχειν ἑαυτῷ παρεσκεύασεν
εὐπροσηγόροις τε ἀσπασμοῖς καὶ κεχαρισμέναις ὁμιλίαις
καὶ χρημάτων μεταδόσει καὶ ταῖς ἄλλαις φιλοφροσύναις.
</p>
</div3>
</div2>
<div2 type="chapter" n="49">
<div3 type="section" n="1">
<p>
τοιοῦτος μὲν δή τις ὁ Ταρκύνιος
ἦν καὶ διὰ ταύτας τὰς αἰτίας ζῶντός τε Μαρκίου πάντων
ἐγένετο Ῥωμαίων ἐπιφανέστατος καὶ τελευτήσαντος
<pb id="v.1p.365"/>
ἐκείνου τῆς βασιλείας ὑπὸ πάντων ἄξιος ἐκρίθη.
ἐπειδὴ δὲ παρέλαβε τὴν ἀρχήν, πρῶτον μὲν
ἐπολέμησε τοῖς καλουμένοις Ἀπιολανοῖς πόλει τοῦ
</p>
</div3>
<div3 type="section" n="2">
<p>Λατίνων ἔθνους οὐκ ἀφανεῖ. οἱ γὰρ Ἀπιολανοὶ καὶ 
οἱ ἄλλοι σύμπαντες Λατῖνοι μετὰ τὸν Ἄγκου Μαρκίου 
θάνατον λελύσθαι τὰς περὶ τῆς εἰρήνης ὁμολογίας
οἰόμενοι λῃστείαις τε καὶ προνομαῖς τὴν Ῥωμαίων
γῆν ἐπόρθουν· ἀνθʼ ὧν τιμωρήσασθαι βουλόμενος
αὐτοὺς ὁ Ταρκύνιος ἐξεστράτευσε πολλῇ
δυνάμει καὶ τῆς γῆς αὐτῶν τὴν κρατίστην ἐδῄωσεν·
</p>
</div3>
<div3 type="section" n="3">
<p>
<milestone unit="reiskpage" n="544"/>ἀφικομένης δʼ ἐκ τῶν πλησιοχώρων Λατίνων ἐπικουρίας 
μεγάλης τοῖς Ἀπιολανοῖς διττὰς τίθεται πρὸς
αὐτοὺς μάχας, κρατήσας δʼ ἐν ἀμφοτέραις περὶ τὴν
πολιορκίαν τῆς πόλεως ἐγίνετο καὶ προσῆγε τοῖς τείχεσι
τὰς δυνάμεις ἐκ διαδοχῆς· οἱ δʼ ἐκ τῆς πόλεως 
ὀλίγοι τε πρὸς πολλοὺς μαχόμενοι καὶ κατʼ οὐδένα καιρὸν
ἀναπαύσεως τυγχάνοντες ἐξῃρέθησαν σὺν χρόνῳ.
ἁλούσης δὲ κατὰ κράτος τῆς πόλεως οἱ μὲν πλείους
τῶν Ἀπιολανῶν μαχόμενοι κατεσφάγησαν, ὀλίγοι δὲ
τὰ ὅπλα παραδόντες ἅμα τοῖς ἄλλοις λαφύροις ἐπράθησαν, 
παῖδές τε αὐτῶν καὶ γυναῖκες ἀνδραποδισθέντες
ὑπὸ Ῥωμαίων ἀπήχθησαν, καὶ ἡ πόλις διαρπασθεῖσα
ἐνεπρήσθη.
</p>
</div3>
<div3 type="section" n="4">
<p>ταῦτα διαπραξάμενος ὁ βασιλεὺς 
καὶ τὸ τεῖχος ἐκ θεμελίων κατασκάψας ἀπῆγε
τὴν δύναμιν ἐπʼ οἴκου καὶ μετὰ τοῦθʼ ἑτέραν στρατιὰν 
ἦγεν ἐπὶ τὴν Κρουστομερίνων πόλιν. αὕτη δὲ
<pb id="v.1p.366"/>
ἀποικία μὲν ἦν Λατίνων, προσεχώρησε δὲ Ῥωμαίοις
ἐπὶ τῆς Ῥωμύλου δυναστείας· Ταρκυνίου δὲ τὴν ἀρχὴν
παραλαβόντος τὰ Λατίνων αὖθις ἤρξατο φρονεῖν.
οὐ μὴν ἐδέησέ γε καὶ ταύτην πολιορκίᾳ τε παραστήσασθαι
<milestone unit="reiskpage" n="545"/>
</p>
</div3>
<div3 type="section" n="5">
<p>καὶ πόνῳ· μαθόντες γὰρ οἱ Κρουστομερῖνοι
τό τε πλῆθος τῆς ἡκούσης ἐπʼ αὐτοὺς δυνάμεως καὶ
τὴν ἑαυτῶν ἀσθένειαν οὐδεμιᾶς αὐτοῖς ἐπικουρίας
παρὰ τῶν ἄλλων Λατίνων ἀφικομένης ἀνέῳξαν τὰς
πύλας καὶ προελθόντες οἱ πρεσβύτατοι τῶν πολιτῶν
καὶ τιμιώτατοι παρέδοσαν αὐτῷ τὴν πόλιν ἀξιοῦντες
ἐπιεικῶς σφισι χρήσασθαι καὶ μετρίως.
</p>
</div3>
<div3 type="section" n="6">
<p>τῷ δὲ κατʼ
εὐχὴν τὸ πρᾶγμα ἐφάνη καὶ παρελθὼν εἰς τὸ τεῖχος
ἀπέκτεινε μὲν οὐδένα Κρουστομερίνων, ὀλίγους δὲ
πάνυ τοὺς αἰτίους τῆς ἀποστάσεως φυγαῖς ἀιδίοις
ἐζημίωσε, τοῖς δʼ ἄλλοις ἅπασι τὰ σφέτερα συνεχώρησεν
ἔχειν καὶ τῆς Ῥωμαίων πολιτείας μετέχειν ὡς
πρότερον, τοῦ δὲ μηδὲν ἔτι παρακινῆσαι χάριν ἐποίκους
αὐτοῖς κατέλιπε Ῥωμαίους.
</p>
</div3>
</div2>
<div2 type="chapter" n="50">
<div3 type="section" n="1">
<p>
τὰ δʼ αὐτὰ καὶ Νωμεντανοῖς διανοηθεῖσι
τῶν αὐτῶν τυχεῖν ἐξεγένετο. καὶ γὰρ οὗτοι λῃστήρια
<milestone unit="reiskpage" n="546"/>
πέμποντες ἐπὶ τοὺς Ῥωμαίων ἀγροὺς πολέμιοι κατέστησαν
αὐτοῖς ἐκ τοῦ προφανοῦς ταῖς Λατίνων πεποιθότες
συμμαχίαις· στρατεύσαντος δʼ ἐπʼ αὐτοὺς
Ταρκυνίου καὶ τῆς Λατίνων ἐπικουρίας ὑστεριζούσης
οὐχ οἷοί τε ὄντες αὐτοὶ πρὸς τοσαύτην δύναμιν ἀντέχειν,
<pb id="v.1p.367"/>
ἱκετηρίας ἀναλαβόντες ἐξῆλθον ἐκ τῆς πόλεως
καὶ παρέδοσαν ἑαυτούς.
</p>
</div3>
<div3 type="section" n="2">
<p>οἱ δὲ τὴν καλουμένην Κολλατίαν 
κατοικοῦντες ἐπειράθησαν μὲν ἐλθεῖν διὰ
μάχης πρὸς τὰς Ῥωμαίων δυνάμεις καὶ προῆλθον
ἔξω τῆς πόλεως, ἐν ἁπάσαις δὲ ταῖς συμπλοκαῖς ἐλαττούμενοι 
καὶ πληγὰς πολλὰς λαμβάνοντες ἠναγκάσθησαν
πάλιν εἰς τὸ τεῖχος καταφυγεῖν καὶ διεπέμποντο
πρὸς τὰς Λατίνων πόλεις αἰτούμενοι συμμαχίαν.
ὡς δὲ βραδύτερα τὰ παρʼ ἐκείνων ἦν, καὶ κατὰ
πολλὰ μέρη τοῦ τείχους οἱ πολέμιοι τὰς προσβολὰς
<milestone unit="reiskpage" n="547"/>ἐποιοῦντο, παραδοῦναι τὴν πόλιν ἠναγκάσθησαν σὺν
χρόνῳ.
</p>
</div3>
<div3 type="section" n="3">
<p>οὐ μέντοι τῆς αὐτῆς μετριότητος ἔτυχον, ἧς 
Νωμεντανοί τε καὶ Κρουστομερῖνοι, ἀλλʼ ὅπλά τε ὁ
βασιλεὺς ἀφείλετο καὶ εἰς χρήματα ἐζημίωσε καὶ
φρουρὰν κατέλιπεν ἐν τῇ πόλει τὴν ἱκανὴν ἄρχειν τε 
αὐτῶν ἔταξε τὴν ἀνυπεύθυνον ἀρχὴν διὰ βίου Ταρκύνιον
Ἄρροντα τὸν ἴδιον ἀδελφιδοῦν, ὃς μετὰ τὴν
τελευτὴν τοῦ τε πατρὸς Ἄρροντος καὶ τοῦ πάππου
Δημαράτου γενόμενος οὔτε τῶν πατρῴων οὔτε τῶν
τοῦ πάππου χρημάτων τὴν προσήκουσαν ἐκληρονόμησε 
μοῖραν καὶ διὰ ταύτην τὴν αἰτίαν Ἠγέριος
ἐπωνομάσθη. τοὺς γὰρ ἀπόρους καὶ πτωχοὺς οὕτως
ὀνομάζουσι Ῥωμαῖοι. ἐξ οὗ δὲ παρέλαβε τὴν ἐκείνης
τῆς πόλεως ἐπιμέλειαν αὐτός τε Κολλατῖνος ἐπεκλήθη
καὶ πάντες οἱ ἀπʼ ἐκείνου γενόμενοι.
</p>
</div3>
<div3 type="section" n="4">
<p>μετὰ δὲ τὴν 
Κολλατίας παράδοσιν ἐπὶ τὸν καλούμενον Κορνίκολον
<pb id="v.1p.368"/>
ὁ βασιλεὺς ἐστράτευσεν· ἦν δὲ κἀκείνη τοῦ Λατίνων
ἔθνους ἡ πόλις. λεηλατήσας δὲ τὴν χώραν
<milestone unit="reiskpage" n="548"/>
αὐτῶν κατὰ πολλὴν ἄδειαν οὐδενὸς ὑπὲρ αὐτῆς
ἀμυνομένου πρὸς αὐτὴν στρατεύεται τὴν πόλιν προκαλούμενος
τοὺς ἄνδρας εἰς φιλίαν· οὐ βουλομένων
δὲ αὐτῶν εἰς διαλλαγὰς ἐλθεῖν, ἀλλὰ καὶ τοῦ τείχους
τῇ ἐχυρότητι πεποιθότων καὶ συμμαχίας πολλαχόθεν
ἥξειν οἰομένων, περὶ πάντα τὸν κύκλον τῆς
πόλεως τὴν δύναμιν περιστήσας ἐτειχομάχει.
</p>
</div3>
<div3 type="section" n="5">
<p>οἱ δὲ
Κορνικολανοὶ πολὺν μὲν χρόνον <del>ἀντεῖχον</del> ἀνδρείως
ἀπομαχόμενοι <del>καὶ</del> πολλὰς τοῖς προσβαλοῦσι πληγὰς
ἔδωκαν, κάμνοντες δὲ τῇ συνεχείᾳ τῶν πόνων καὶ
οὐδὲ τὴν αὐτὴν ἔτι γνώμην ἅπαντες φυλάττοντες
ʽτοῖς μὲν γὰρ ἐδόκει παραδιδόναι τὴν πόλιν, τοῖς δὲ
μέχρι παντὸς ἀντέχεινʼ διʼ αὐτὸ τὸ στασιάζειν μάλιστα
καταπονούμενοι κατὰ κράτος ἑάλωσαν.
</p>
</div3>
<div3 type="section" n="6">
<p>τὸ μὲν οὖν
κράτιστον αὐτῶν μέρος ἐν τῇ καταλήψει τῆς πόλεως
μαχόμενον διεφθάρη, τὸ δὲ ἀγεννὲς καὶ διὰ τοῦτο
σωθὲν ἐν ἀνδραπόδων ἐπράθη λόγῳ γυναιξὶν ὁμοῦ
καὶ τέκνοις, ἡ δὲ πόλις αὐτῶν διαρπασθεῖσα ὑπὸ τῶν
κεκρατηκότων ἐνεπρήσθη.
</p>
</div3>
<div3 type="section" n="7">
<p>ἐφʼ οἷς οἱ Λατῖνοι χαλεπῶς
<milestone unit="reiskpage" n="549"/>
φέροντες ἐψηφίσαντο κοινῇ στρατιὰν ἐπὶ Ῥωμαίους
ἐξαγαγεῖν καὶ παρασκευασάμενοι πολλὴν δύναμιν
εἰς τὴν κρατίστην χώραν αὐτῶν ἐνέβαλον, ἐξ
ἧς αἰχμαλώτους τε πολλοὺς ἀπήγαγον καὶ λείας ἐγένοντο
μεγάλης κύριοι. βασιλεὺς δὲ Ταρκύνιος ἐξῆλθε
<pb id="v.1p.369"/>
μὲν ἐπʼ αὐτοὺς τὴν εὔζωνόν τε καὶ ἐν ἑτοίμῳ δύναμιν
ἐπαγόμενος, οὐκέτι δὲ καταλαβεῖν αὐτοὺς φθάσας
εἰς τὴν ἐκείνων χώραν ἐνέβαλε καὶ τὰ ὅμοια
διέθηκε.
</p>
</div3>
<div3 type="section" n="8">
<p>τοιαῦτα συνέβαινε πολλὰ παραλλὰξ ἑκατέροις 
ἐπὶ τὰς ὁμόρους χώρας ἐκστρατευομένοις ἐλαττώματά 
τε καὶ πλεονεκτήματα, μία δὲ αὐτῶν ἐκ παρατάξεως
ἐγένετο μάχη Φιδήνης πόλεως πλησίον ἁπάσαις
συμβαλόντων ταῖς δυνάμεσιν, ἐν ᾗ πολλοὶ μὲν
ἔπεσον ἀμφοτέρων, ἐνίκησαν δὲ Ῥωμαῖοι καὶ τοὺς
Λατίνους ἠνάγκασαν λιπόντας τὸν χάρακα νύκτωρ εἰς 
τὰς ἑαυτῶν πόλεις ἀπελθεῖν.
</p>
</div3>
</div2>
<div2 type="chapter" n="51">
<div3 type="section" n="1">
<p>
μετὰ δὲ τὸν ἀγῶνα τοῦτον ἔχων συντεταγμένην
τὴν Ῥωμαίων δύναμιν ὁ Ταρκύνιος ἐπὶ τὰς
πόλεις αὐτῶν ἐχώρει λόγους προφέρων περὶ φιλίας.
οἱ δʼ οὔτʼ ἐν τῷ κοινῷ συνεστῶσαν ἔχοντες δύναμιν 
οὔτε ταῖς ἰδίαις παρασκευαῖς πεποιθότες ἐδέχοντο
<milestone unit="reiskpage" n="550"/>τὰς προκλήσεις, καὶ παρεδίδοσαν αὐτῶν τινες τὰς
πόλεις ὁρῶντες, ὅτι ταῖς μὲν ἁλούσαις κατὰ κράτος
ἀνδραποδισμοί τε ἠκολούθουν καὶ κατασκαφαί, ταῖς
δὲ προσχωρούσαις καθʼ ὁμολογίας τὸ πειθαρχεῖν τοῖς 
κεκρατηκόσι μόνον, ἄλλο δὲ ἀνήκεστον οὐδέν.
</p>
</div3>
<div3 type="section" n="2">
<p>πρῶτον 
μὲν οὖν Φικόλνεοι προσέθεντο αὐτῷ πόλις ἀξιόλογος
ἐπὶ συγκειμένοις τισὶ δικαίοις, ἔπειτα Καμαρῖνοι,
αἷς ἠκολούθησαν ἄλλαι τινὲς πολίχναι μικραὶ καὶ
</p>
</div3>
<div3 type="section" n="3">
<p>φρούρια ἐχυρά. ἐφʼ οἷς ταραχθέντες οἱ λοιποὶ Λατῖνοι 
καὶ δείσαντες μὴ πᾶν ὑφʼ ἑαυτῷ ποιήσηται τὸ
<pb id="v.1p.370"/>
ἔθνος εἰς τὴν ἐν Φερεντίνῳ συνελθόντες ἀγορὰν
ἐψηφίσαντο τήν τε οἰκείαν δύναμιν ἐξ ἁπάσης πόλεως
ἐξάγειν καὶ τῶν πλησιοχώρων ἐθνῶν τὰ κράτιστα παρακαλεῖν,
καὶ διεπρεσβεύοντο πρὸς Τυρρηνούς τε καὶ
</p>
</div3>
<div3 type="section" n="4">
<p> Σαβίνους αἰτούμενοι συμμαχίαν. Σαβῖνοι μὲν οὖν
ὑπέσχοντο αὐτοῖς, ἐπειδὰν ἐκείνους ἐμβεβληκότας εἰς
τὴν Ῥωμαίων γῆν ἀκούσωσιν, ἀναλαβόντες καὶ αὐτοὶ
<milestone unit="reiskpage" n="551"/>
τὰ ὅπλα τὴν πλησίον αὐτῶν χώραν λεηλατήσειν·
Τυρρηνοὶ δὲ συμμαχίαν ἀποστελεῖν ὡμολόγησαν, ἧς
ἂν αὐτοὶ δεηθῶσιν, οὐχ ἅπαντες ἐπὶ τῆς αὐτῆς γενόμενοι
γνώμης, ἀλλὰ πέντε πόλεις μόναι Κλουσῖνοί τε
καὶ Ἀρρητῖνοι καὶ Οὐολατερρανοὶ Ῥουσιλανοί τε καὶ
ἔτι πρὸς τούτοις Οὐετυλωνιᾶται.
</p>
</div3>
</div2>
<div2 type="chapter" n="52">
<div3 type="section" n="1">
<p>
ταύταις ἐπαρθέντες ταῖς ἐλπίσιν οἱ Λατῖνοι
παρασκευασάμενοι δύναμιν οἰκείαν συχνὴν καὶ τὴν
παρὰ Τυρρηνῶν προσλαβόντες εἰς τὴν Ῥωμαίων γῆν
ἐνέβαλον, καὶ κατὰ τὸν αὐτὸν χρόνον ἐκ τοῦ Σαβίνων
ἔθνους αἱ τοῦ πολέμου κοινωνήσειν αὐτοῖς ὑποσχόμεναι
πόλεις τὴν προσόμουρον κυροῦσαν αὐταῖς χώραν
ἐδῄουν. ὁ δὲ τῶν Ῥωμαίων βασιλεὺς παρασκευασάμενος
καὶ αὐτὸς ἐν τῷ μεταξὺ χρόνῳ πολλὴν
καὶ ἀγαθὴν δύναμιν ἐξῆγεν ἐπὶ τοὺς πολεμίους διὰ
<milestone unit="reiskpage" n="552"/>
</p>
</div3>
<div3 type="section" n="2">
<p>ταχέων. Σαβίνοις μὲν οὖν ἅμα καὶ Λατίνοις πολεμεῖν
καὶ διαιρεῖν εἰς δύο μέρη τὴν δύναμιν οὐκ ἀσφαλὲς
<pb id="v.1p.371"/>
ὑπέλαβεν εἶναι, ἅπασαν δὲ τὴν στρατιὰν ἐπὶ
Λατίνους ἄγειν ἐβουλεύσατο καὶ τίθεται πλησίον
αὐτῶν τὸν χάρακα. κατʼ ἀρχὰς μὲν οὖν ὀκνηρῶς
εἶχον ἑκάτεροι πάσαις ἀποκινδυνεῦσαι ταῖς δυνάμεσι
δεδιότες τὰς ἀλλήλων παρασκευάς, ἀκροβολισμοὺς 
δὲ κατιόντες ἐκ τῶν ἐρυμάτων οἱ ψιλοὶ παρʼ ἑκατέρων
συνεχεῖς ἐποιοῦντο καὶ ἦσαν ὡς τὰ πολλὰ ἰσόμαχοι·
</p>
</div3>
<div3 type="section" n="3">
<p>χρόνῳ δʼ ὕστερον ἐμπεσούσης ἀμφοτέροις ἐκ 
τῶν τοιούτων ἁψιμαχιῶν φιλονεικίας ἐπιβοηθοῦντες
ἑκάτεροι τοῖς σφετέροις, ὀλίγοι μὲν τὸ πρῶτον, ἔπειτα 
σύμπαντες ἠναγκάσθησαν ἐκ τῶν στρατοπέδων προελθεῖν.
καὶ καταστάντες εἰς μάχην ἄνδρες οὔτε πολεμικῶν
ἀγώνων ἀτριβεῖς οὔτε πλήθει πολὺ ἀποδέοντες
ἀλλήλων πεζοί τε καὶ ἱππεῖς προθυμίᾳ τε ὡρμημένοι
πρὸς τὸν πόλεμον ὁμοίᾳ καὶ κινδύνων τὸν ἔσχατον 
ἀναρριπτεῖν νομίσαντες ἠγωνίσαντο μὲν ἀμφότεροι
λόγου ἀξίως, διεκρίθησαν δὲ ἀπʼ ἀλλήλων ἰσόμαχοι
<milestone unit="reiskpage" n="553"/>νυκτὸς ἐπιλαβούσης.
</p>
</div3>
<div3 type="section" n="4">
<p>ἡ μέντοι μετὰ τὸν ἀγῶνα διάνοια 
ἑκατέρων οὐχ ὁμοία γενομένη φανεροὺς ἐποίησε
τοὺς κρεῖττον ἀγωνισαμένους τῶν ἑτέρων· τῇ γὰρ 
ἑξῆς ἡμέρᾳ Λατῖνοι μὲν οὐκέτι προῄεσαν ἐκ τοῦ χάρακος,
ὅ δὲ τῶν Ῥωμαίων βασιλεὺς ἐξαγαγὼν τὰς δυνάμεις
εἰς τὸ πεδίον ἕτοιμος ἦν ἑτέραν ποιεῖσθαι μάχην
καὶ μέχρι πολλοῦ κατέσχεν ἐν τάξει τὴν φάλαγγα.
ὡς δʼ οὐκ ἀντεπεξῄεσαν οἱ πολέμιοι, σκυλεύσας αὐτῶν 
τοὺς νεκροὺς καὶ τοὺς ἰδίους ἀνελόμενος σὺν
πολλῷ αὐχήματι ἀπῆγε τὴν στρατιὰν ἐπὶ τὸν ἑαυτοῦ χάρακα.
<pb id="v.1p.372"/>
</p>
</div3>
</div2>
<div2 type="chapter" n="53">
<div3 type="section" n="1">
<p>
ταῖς δʼ ἑξῆς ἡμέραις ἀφικομένης τοῖς Λατίνοις
ἑτέρας παρὰ Τυρρηνῶν συμμαχίας δεύτερος
ἀγὼν γίνεται πολὺ μείζων τοῦ προτέρου, ἐξ οὗ νίκην
ἀναιρεῖται βασιλεὺς Ταρκύνιος ἐπιφανεστάτην, ἧς
αὐτὸς αἴτιος ὡμολογεῖτο ὑπὸ πάντων γεγενῆσθαι.
</p>
</div3>
<div3 type="section" n="2">
<p>καμνούσης γὰρ ἤδη τῆς Ῥωμαϊκῆς φάλαγγος καὶ
κατὰ τὸ ἀριστερὸν κέρας παραρρηγνυμένης μαθὼν τὸ
γινόμενον ἐλάττωμα περὶ τοὺς σφετέρους ʽἔτυχε δὲ
τότε μαχόμενος ἐπὶ τοῦ δεξιοῦ κέρατοσʼ τὰς κρατίστας
<milestone unit="reiskpage" n="554"/>
τῶν ἱππέων ἴλας ἐπιστρέψας καὶ τῶν πεζῶν τοὺς
ἀκμαιοτάτους ἀναλαβὼν ἦγε κατὰ νώτου τῆς ἑαυτοῦ
στρατιᾶς καὶ παραλλάξας τὸ ἀριστερὸν κέρας ἤλαυνεν
ἔτι προσωτέρω τῆς φάλαγγος. ἔπειτα ἐπιστρέψας ἐπὶ
δόρυ καὶ τὰ κέντρα προσβαλὼν τοῖς ἵπποις εἰς πλαγίους
ἐμβάλλει τοὺς τῶν Τυρρηνῶν λόχους ʽοὗτοι
γὰρ ἐπὶ τοῦ δεξιοῦ τῶν πολεμίων μαχόμενοι κέρατος
ἐτρέψαντο τοὺς καθʼ ἑαυτούσʼ, ἐπιφανεὶς δʼ αὐτοῖς
ἀπροσδόκητος πολλὴν ἔκπληξιν καὶ ταραχὴν παρέσχεν.
</p>
</div3>
<div3 type="section" n="3">
<p>ἐν δὲ τούτῳ καὶ ἡ πεζὴ τῶν Ῥωμαίων δύναμις
ἀναλαβοῦσα ἑαυτὴν ἐκ τοῦ προτέρου δείματος εἰς
ἀντίπαλα ἐχώρει, καὶ μετὰ τοῦτο φόνος τε πολὺς
τῶν Τυρρηνῶν ἐγίνετο καὶ τροπὴ τοῦ δεξιοῦ κέρατος
παντελής. Ταρκύνιος δὲ τοῖς ἡγεμόσι τῶν πεζῶν
ἀκολουθεῖν κελεύσας ἐν κόσμῳ καὶ βάδην αὐτὸς ἐπὶ
τὸ στρατόπεδον ἐχώρει τὸ τῶν πολεμίων ἐλαύνων
τοὺς ἵππους ἀνὰ κράτος, φθάσας δὲ τοὺς ἐκ τῆς
τροπῆς ἀνασωζομένους ἐγκρατὴς γίνεται τοῦ χάρακος
<pb id="v.1p.373"/>
εὐθὺς ἐξ ἐφόδου. οἱ γὰρ ἐν αὐτῷ καταλειφθέντες
οὔτε τὴν κατασχοῦσαν τοὺς σφετέρους συμφορὰν
<milestone unit="reiskpage" n="555"/>προεγνωκότες οὔτε τοὺς προσιόντας ἱππεῖς γνωρίσαι
διὰ τὸ αἰφνίδιον τῆς ἐφόδου δυνηθέντες εἴασαν αὐτοὺς
παρελθεῖν.
</p>
</div3>
<div3 type="section" n="4">
<p>ἁλούσης δὲ τῆς παρασκευῆς τῶν 
Λατίνων οἱ μὲν ἀναχωροῦντες ἐκ τῆς τροπῆς <add>ὡς</add> εἰς
ἀσφαλῆ καταφυγὴν ὑπὸ τῶν καταλαβομένων αὐτὴν
ἱππέων ἀπώλλυντο, οἱ δʼ ἐκ τοῦ στρατοπέδου φεύγειν
ὁρμήσαντες εἰς τὸ πεδίον ὑπὸ τῆς Ῥωμαϊκῆς
φάλαγγος ὁμόσε χωρούσης ἀπέθνησκον, οἱ δὲ πλείους 
αὐτῶν ὠθούμενοί τε ὑπʼ ἀλλήλων καὶ καταπατούμενοι
περὶ τοῖς σκόλοψιν ἢ κατὰ τὰς τάφρους τὸν
οἴκτιστόν τε καὶ ἀγεννέστατον τρόπον διεφθάρησαν·
ὥστʼ ἠναγκάσθησαν οἱ περιλειπόμενοι τῆς σωτηρίας
οὐδένα πόρον εὑρεῖν δυνάμενοι παραδοῦναι τοῖς κεκρατηκόσιν 
ἑαυτούς.
</p>
</div3>
<div3 type="section" n="5">
<p>γενόμενος δὲ ὁ Ταρκύνιος πολλῶν 
σωμάτων τε καὶ χρημάτων ἐγκρατὴς τοὺς μὲν
αἰχμαλώτους ἀπέδοτο, τὰ δʼ ἐν τῷ χάρακι καταληφθέντα
τοῖς στρατιώταις ἐχαρίσατο.
</p>
</div3>
</div2>
<div2 type="chapter" n="54">
<div3 type="section" n="1">
<p>
ταῦτα διαπραξάμενος ἐπὶ τὰς πόλεις τῶν 
Λατίνων ἦγε τὴν δύναμιν, ὡς μάχῃ τὰς μὴ προσχωρούσας
αὐτῷ παραστησόμενος· οὐ μὴν ἐδέησέ γε αὐτῷ
<milestone unit="reiskpage" n="556"/>τειχομαχίας. ἅπαντες γὰρ εἰς ἱκεσίας καὶ δεήσεις
ἐτράποντο καὶ πρέσβεις ἀπὸ τοῦ κοινοῦ πέμψαντες
καταλύσασθαι τὸν πόλεμον ἠξίουν ἐφʼ οἷς αὐτὸς ἠβούλετο 
καὶ τὰς πόλεις παρέδοσαν.
</p>
</div3>
<div3 type="section" n="2">
<p>γενόμενος δὲ τῶν 
<pb id="v.1p.374"/>
πόλεων κατὰ τάσδε τὰς ὁμολογίας ὁ βασιλεὺς κύριος
ἐπιεικέστατα πάσαις προσηνέχθη καὶ μετριώτατα. οὔτε
γὰρ ἀπέκτεινεν οὔτε φεύγειν ἠνάγκασεν οὔτε χρήμασιν
ἐζημίωσε Λατίνων οὐδένα γῆν τε αὐτοῖς καρποῦσθαι
τὴν ἑαυτῶν ἐπέτρεψε καὶ πολιτεύμασι χρήσασθαι
τοῖς πατρίοις ἐφῆκεν, ἀποδοῦναι δὲ αὐτοὺς
ἐκέλευσε Ῥωμαίοις τούς τε αὐτομόλους καὶ τοὺς
αἰχμαλώτους ἄνευ λύτρων θεράποντάς τε ἀποκαταστῆσαι
τοῖς δεσπόταις ὅσων ἐγένοντο κατὰ τὰς προνομὰς
κύριοι καὶ χρήματα ὅσα τοὺς γεωργοὺς ἀφείλοντο
διαλῦσαι καὶ εἴ τι ἄλλο κατέβλαψαν ἢ διέφθειραν
ἐν ταῖς εἰσβολαῖς ἐπανορθῶσαι.
</p>
</div3>
<div3 type="section" n="3">
<p>ταῦτα δὲ ποιήσαντας
εἶναι φίλους Ῥωμαίων καὶ συμμάχους ἅπαντα
πράττοντας ὅσα ἂν ἐκεῖνοι κελεύωσιν. ὁ μὲν δὴ πρὸς
Λατίνους συστὰς Ῥωμαίοις πόλεμος εἰς τοῦτο τὸ τέλος
κατέσκηψε, καὶ βασιλεὺς Ταρκύνιος τὸν ἐπινίκιον ἐκ
τοῦ πολέμου τούτου κατήγαγε θρίαμβον.
</p>
</div3>
</div2>
<div2 type="chapter" n="55">
<div3 type="section" n="1">
<p>
τῷ δʼ ἑξῆς ἔτει παραλαβὼν τὴν δύναμιν
<milestone unit="reiskpage" n="557"/>
ἐπὶ Σαβίνους ἦγεν ἐκ πολλοῦ τὴν προαίρεσιν αὐτοῦ
καὶ τὴν παρασκευὴν τὴν ἐφʼ ἑαυτοὺς προεγνωκότας.
οὐχ ὑπομείναντες δὲ εἰς τὴν ἑαυτῶν χώραν παρεῖναι
τὸν πόλεμον, ἀλλʼ ἀντιπαρασκευασάμενοι δύναμιν
ἱκανὴν ἐχώρουν ὁμόσε. γενομένης δὲ αὐτοῖς μάχης
περὶ τὰ μεθόρια τῆς χώρας ἄχρι νυκτὸς ἐνίκων μὲν
οὐδέτεροι, πάνυ δʼ ἰσχυρῶς ἐπόνησαν ἀμφότεροι.
</p>
</div3>
<div3 type="section" n="2">
<p>ταῖς γοῦν ἑξῆς ἡμέραις οὔτε ὁ τῶν Σαβίνων ἡγεμὼν
προῆγεν ἐκ τοῦ χάρακος τὰς δυνάμεις οὔτε ὁ τῶν
<pb id="v.1p.375"/>
Ῥωμαίων βασιλεύς, ἀλλʼ ἀναστρατοπεδεύσαντες ἀμφότεροι
καὶ τῆς ἀλλήλων γῆς οὐδὲν κακώσαντες ἀπῄεσαν
ἐπʼ οἴκου. γνώμη δʼ ἀμφοτέρων ἦν ὁμοία μείζονα
δύναμιν ἑτέραν ἐπὶ τὴν ἀλλήλων χώραν ἐξάγειν
ἔαρος ἀρχομένου.
</p>
</div3>
<div3 type="section" n="3">
<p>ἐπεὶ δὲ  <add>πάντα</add> παρεσκεύαστο 
αὐτοῖς, πρότεροι μὲν ἐξῆλθον οἱ Σαβῖνοι Τυρρηνῶν
<milestone unit="reiskpage" n="558"/>ἔχοντες <del>δύναμιν</del> ἱκανὴν <del>πρὸς</del> συμμαχίαν καὶ καταστρατοπεδεύονται
Φιδήνης πλησίον περὶ τὰς συμβολὰς
τοῦ τε Ἀνίητος καὶ τοῦ Τεβέριος ποταμοῦ διττοὺς
βαλόμενοι τοὺς χάρακας ἐναντίους τε καὶ συνεχεῖς ἀλλήλοις, 
μέσον ἔχοντες τὸ κοινὸν ἐξ ἀμφοτέρων τῶν
ποταμῶν ῥεῖθρον, ἐφʼ οὗ κατεσκεύαστο γέφυρα ξυλόφρακτος
σκάφαις ἀνεχομένη καὶ σχεδίαις ἡ ποιοῦσα
ταχείας τὰς πρὸς ἀλλήλους ἀφίξεις καὶ τὸν χάρακα
ἕνα.
</p>
</div3>
<div3 type="section" n="4">
<p>πυθόμενος δὲ τὴν εἰσβολὴν αὐτῶν ὁ Ταρκύνιος 
ἐξῆγε καὶ αὐτὸς τὸ Ῥωμαίων στράτευμα καθιδρύεταί
τε μικρὸν ἀνωτέρω τῆς ἐκείνων στρατοπεδείας παρὰ
τὸν Ἀνίητα ποταμὸν ἐπὶ λόφου τινὸς καρτεροῦ.
ἁπάσῃ δὲ προθυμίᾳ πρὸς τὸν πόλεμον ὡρμημένων
ἀμφοτέρων οὐδεὶς ἀγὼν ἐκ παρατάξεως οὔτε μείζων 
οὔτʼ ἐλάσσων αὐτοῖς συνέστη. ἔφθασε γὰρ ὁ Ταρκύνιος
ἀγχινοίᾳ στρατηγικῇ πάντα συντρίψας τὰ τῶν
Σαβίνων πράγματα καὶ τὰς παρεμβολὰς αὐτῶν ἀμφοτέρας
ἀράμενος. τὸ δὲ στρατήγημα τοῦ ἀνδρὸς
τοιόνδε ἦν· 
<pb id="v.1p.376"/>
</p>
</div3>
</div2>
<div2 type="chapter" n="56">
<div3 type="section" n="1">
<p>
σκάφας ποταμηγοὺς καὶ σχεδίας ξύλων
αὔων καὶ φρυγάνων γεμούσας, ἔτι δὲ πίσσης τε καὶ
θείου παρασκευασάμενος ἐπὶ θατέρου τῶν ποταμῶν,
<milestone unit="reiskpage" n="559"/>
παρʼ ὃν αὐτὸς ἐστρατοπεδεύκει, ἔπειτα φυλάξας ἄνεμον
οὔριον περὶ τὴν ἑωθινὴν φυλακὴν πῦρ ἐνεῖναι
ταῖς ὕλαις ἐκέλευσε καὶ μεθεῖναι τὰς σκάφας καὶ τὰς
σχεδίας φέρεσθαι κατὰ ῥοῦν. αἱ δὲ ἐν ὀλίγῳ πάνυ
χρόνῳ διελθοῦσαι τὸν μεταξὺ πόρον ἐμπίπτουσι τῇ
</p>
</div3>
<div3 type="section" n="2">
<p>γεφύρᾳ καὶ ἀνάπτουσιν αὐτὴν πολλαχόθεν. τῶν δὲ
Σαβίνων ᾡς εἶδον ἄφνω πολλὴν φλόγα φερομένην
συνδραμόντων ἐπὶ τὴν βοήθειαν καὶ πάντα μηχανωμένων
ὅσα σβεστήρια τοῦ πυρὸς ἦν, ἧκεν ὁ Ταρκύνιος
περὶ τὸν ὄρθρον ἄγων συντεταγμένην τὴν Ῥωμαίων
δύναμιν καὶ προσβαλὼν θατέρῳ χάρακι τῶν
μὲν πλείστων ἐκλελοιπότων τὰς φυλακὰς διὰ τὴν ἐπὶ
τὰ καιόμενα ὁρμήν, ὀλίγων δέ τινων πρὸς ἀλκὴν τραπομένων,
</p>
</div3>
<div3 type="section" n="3">
<p>ἐγκρατὴς αὐτοῦ γίνεται δίχα πόνου. ἐν ᾧ
δὲ ταῦτα ἐπράττετο χρόνῳ καὶ τὸν ἕτερον τῶν Σαβίνων
χάρακα τὸν ἐπέκεινα τοῦ ποταμοῦ κείμενον
ἑτέρα δύναμις Ῥωμαίων ἐπελθοῦσα αἱρεῖ, ἣ προαπέσταλτο
μὲν ὑπὸ Ταρκυνίου περὶ πρῶτον ὕπνον,
διεληλύθει δὲ τὸν ἐκ τῶν δυεῖν ποταμῶν ἕνα γενόμενον
<milestone unit="reiskpage" n="560"/>
ἐν σκάφαις καὶ σχεδίαις καθʼ ὃ μέρος περαιουμένη
λήσεσθαι ἔμελλε τοὺς Σαβίνους, πλησίον δὲ
τῆς ἑτέρας ἐγεγόνει παρεμβολῆς ἅμα τῷ θεάσασθαι
τὴν γέφυραν καιομένην· τοῦτο γὰρ ἦν αὐτῇ τὸ σύνθημα
<pb id="v.1p.377"/>
</p>
</div3>
<div3 type="section" n="4">
<p>τῆς ἐφόδου. τῶν δʼ ἐν τοῖς χάραξι καταληφθέντων 
οἱ μὲν ὑπὸ τῶν Ῥωμαίων μαχόμενοι κατεκόπησαν,
οἱ δʼ εἰς τὴν συμβολὴν τῶν ποταμῶν ῥίψαντες
ἑαυτοὺς οὐ δυνηθέντες ὑπερενεχθῆναι τὰς δίνας
κατεπόθησαν· ἐφθάρη δέ τις αὐτῶν μοῖρα οὐκ ὀλίγη 
καὶ κατὰ τὴν βοήθειαν τῆς γεφύρας ὑπὸ τοῦ πυρός.
λαβὼν δὲ ὁ Ταρκύνιος ἀμφότερα τὰ στρατόπεδα τὰ
μὲν ἐν αὐτοῖς καταληφθέντα χρήματα τοῖς στρατιώταις
ἐπέτρεψε διανείμασθαι, τοὺς δὲ αἰχμαλώτους
πολλοὺς πάνυ ὄντας Σαβίνων τε αὐτῶν καὶ Τυρρηνῶν 
εἰς Ῥώμην ἀγαγὼν διὰ πολλῆς εἶχε φυλακῆς.
</p>
</div3>
</div2>
<div2 type="chapter" n="57">
<div3 type="section" n="1">
<p>
Σαβῖνοι μὲν οὖν ἐγνωσιμάχησαν ὑπὸ τῆς
τότε συμφορᾶς βιασθέντες καὶ πρεσβευτὰς ἀποστείλαντες
ἀνοχὰς ἐποιήσαντο τοῦ πολέμου <del>σπονδὰς</del> ἑξαετεῖς,
<milestone unit="reiskpage" n="561"/>Τυρρηνοὶ δὲ ὀργῇ φέροντες ὅτι ἥττηντό τε ὑπὸ 
Ῥωμαίων πολλάκις καὶ ὅτι τοὺς αἰχμαλώτους αὐτοῖς
ὁ Ταρκύνιος οὐκ ἀπεδίδου πρεσβευσαμένοις, ἀλλʼ ἐν
ὁμήρων κατεῖχε λόγῳ, ψήφισμα ποιοῦνται πάσας τὰς
τῶν Τυρρηνῶν πόλεις κοινῇ τὸν κατὰ Ῥωμαίων πόλεμον
ἐκφέρειν, τὴν δὲ μὴ μετέχουσαν τῆς στρατείας 
ἔκσπονδον εἶναι.
</p>
</div3>
<div3 type="section" n="2">
<p>ταῦτʼ ἐπικυρώσαντες ἐξῆγον τὰς 
δυνάμεις καὶ διαβάντες τὸν Τέβεριν ἀγχοῦ Φιδήνης
τίθενται τὰ ὅπλα. γενόμενοι δὲ τῆς πόλεως ταύτης
ἐγκρατεῖς διὰ προδοσίας στασιασάντων πρὸς ἀλλήλους
τῶν ἐν αὐτῇ καὶ πολλὰ μὲν σώματα λαβόντες, πολλὴν 
<pb id="v.1p.378"/>
δὲ λείαν ἐκ τῆς Ῥωμαίων χώρας ἐλαύνοντες
ἀπῆλθον ἐπʼ οἴκου, φρουρὰν ἐν τῇ Φιδήνῃ καταλιπόντες
ἀποχρῶσαν. αὕτη γὰρ ἡ πόλις ὁρμητήριον
αὐτοῖς ἔσεσθαι κράτιστον ἐδόκει τοῦ κατὰ Ῥωμαίων
 πολέμου.
</p>
</div3>
<div3 type="section" n="3">
<p>βασιλεὺς δὲ Ταρκύνιος εἰς τοὐπιὸν ἔτος
Ῥωμαίους τε σύμπαντας καθοπλίσας καὶ παρὰ τῶν
συμμάχων ὅσους ἐδύνατο πλείστους παραλαβὼν ἐξῆγεν
ἐπὶ τοὺς πολεμίους ἔαρος ἀρχομένου, πρὶν ἐκείνους
<milestone unit="reiskpage" n="562"/>
συναχθέντας ἐξ ἁπασῶν τῶν πόλεων ἐπʼ αὐτὸν
ὡς πρότερον ἐλθεῖν· καὶ διελὼν εἰς δύο μοίρας ἅπασαν
τὴν δύναμιν τῆς μὲν Ῥωμαῖκῆς στρατιᾶς αὐτὸς
ἡγούμενος ἐπὶ τὰς πόλεις τῶν Τυρρηνῶν ἐστράτευσε,
τῆς δὲ συμμαχικῆς, ἐν ᾗ τὸ πλεῖστον μέρος ἦν τῶν
Λατίνων, Ἠγέριον τὸν ἑαυτοῦ συγγενῆ στρατηγὸν
ἀποδείξας ἐπὶ τοὺς ἐν Φιδήνῃ πολεμίους ἐκέλευσε
χωρεῖν.
</p>
</div3>
<div3 type="section" n="4">
<p>ἡ μὲν οὖν συμμαχικὴ πλησίον τῆς Φιδήνης
τὸν χάρακα οὐκ ἐν ἀσφαλεῖ χωρίῳ θεμένη διὰ τὸ
καταφρονεῖν τῶν πολεμίων ὀλίγου τινὸς ἐδέησεν
πᾶσα διαφθαρῆναι· οἱ γὰρ ἐν τῇ πόλει φρουροὶ βοήθειαν
ἑτέραν παρὰ Τυρρηνῶν κρύφα μεταπεμψάμενοι
καὶ φυλάξαντες καιρὸν ἐπιτήδειον ἐξελθόντες ἐκ τῆς
πόλεως τόν τε χάρακα τῶν πολεμίων ἔλαβον ἐξ ἐφόδου
φαύλως φυλαττόμενον καὶ τῶν ἐξεληλυθότων ἐπὶ
</p>
</div3>
<div3 type="section" n="5">
<p>τὰς προνομὰς πολὺν εἰργάσαντο φόνον. ἡ δὲ Ῥωμαίων
δύναμις ἧς Ταρκύνιος ἡγεῖτο τὴν Οὐιεντανῶν
κείρουσα καὶ λεηλατοῦσα χώραν καὶ πολλὰς ὠφελείας
<pb id="v.1p.379"/>
ἐξενεγκαμένη συνελθούσης ἐξ ἁπασῶν τῶν Τυρρηνίδων
<milestone unit="reiskpage" n="563"/>πόλεων μεγάλης τοῖς Οὐιεντανοῖς ἐπικουρίας εἰς
μάχην καταστᾶσα νίκην ἀναμφίλογον ἀναιρεῖται· καὶ
μετὰ τοῦτο διεξιοῦσα τὴν χώραν τῶν πολεμίων ἀδεῶς
ἐπόρθει γενομένη τε πολλῶν μὲν σωμάτων ἐγκρατής, 
πολλῶν δὲ χρημάτων οἷα ἐξ εὐδαίμονος χώρας, τελευτῶντος
ἤδη τοῦ θέρους οἴκαδε ἀπῄει.
</p>
</div3>
</div2>
<div2 type="chapter" n="58">
<div3 type="section" n="1">
<p>
Οὐιεντανοὶ μὲν οὖν ἐξ ἐκείνης τῆς μάχης
μεγάλως κακωθέντες οὐκέτι προῄεσαν ἐκ τῆς πόλεως,
ἀλλʼ ἠνείχοντο κειρομένην τὴν χώραν ὁρῶντες. βασιλεὺς 
δὲ Ταρκύνιος τρισὶν εἰσβολαῖς χρησάμενος καὶ
τριετῆ χρόνον ἀποστερήσας τοὺς Οὐιεντανοὺς τῶν ἐκ
τῆς σφετέρας γῆς ἐπικαρπιῶν, ὡς ἔρημον ἐποίησε τὴν
πλείστην καὶ <del>ὡς</del> οὐδὲν ἔτι βλάπτειν αὐτὴν εἶχεν, ἐπὶ
τὴν Καιρητανῶν πόλιν ἦγε τὴν δύναμιν, ἣ πρότερον 
μὲν Ἄγυλλα ἐκαλεῖτο Πελασγῶν αὐτὴν κατοικούντων,
ὑπὸ δὲ Τυρρηνοῖς γενομένη Καίρητα μετωνομάσθη,
<milestone unit="reiskpage" n="564"/>εὐδαίμων δʼ ἦν εἰ καί τις ἄλλη τῶν ἐν Τυρρηνίᾳ πόλεων
καὶ πολυάνθρωπος·
</p>
</div3>
<div3 type="section" n="2">
<p>ἐξ ἧς στρατιὰ μεγάλη μαχησομένη 
περὶ τῆς χώρας ἐξῆλθε καὶ πολλοὺς μὲν διαφθείρασα 
τῶν πολεμίων, πολλῷ δʼ ἔτι πλείους ἀποβαλοῦσα
τῶν σφετέρων, εἰς τὴν πόλιν κατέφυγε. τῆς
δὲ χώρας αὐτῶν οἱ Ῥωμαῖοι κρατοῦντες ἄφθονα
πάντα παρεχομένης συχνὰς διέτριψαν ἡμέρας, καὶ
ἐπειδὴ καιρὸς ἀπάρσεως ἦν, ἄγοντες ὅσας οἷοί τε ἦσαν 
ὠφελείας ἀπῄεσαν ἐπʼ οἴκου.
</p>
</div3>
<div3 type="section" n="3">
<p>Ταρκύνιος δʼ ἐπειδὴ 
<pb id="v.1p.380"/>
τὰ πρὸς Οὐιεντανοὺς ἐχώρησεν αὐτῷ κατὰ νοῦν, ἐπὶ
τοὺς ἐν Φιδήνῃ πολεμίους ἐξάγει τὴν στρατιὰν ἐκβαλεῖν
τε βουλόμενος τὴν ἐν αὐτῇ φρουρὰν καὶ τοὺς
παραδόντας τοῖς Τυρρηνοῖς τὰ τείχη τιμωρήσασθαι
προθυμούμενος. ἐγένετο μὲν οὖν καὶ ἐκ παρατάξεως
μάχη τοῖς Ῥωμαίοις πρὸς τοὺς ἐκ τῆς πόλεως ἐξελθόντας
καὶ ἐν ταῖς τειχομαχίαις ἀγὼν καρτερός.
</p>
</div3>
<div3 type="section" n="4">
<p>ἑάλω δʼ οὖν ἡ πόλις κατὰ κράτος, καὶ οἱ μὲν φρουροὶ
δεθέντες ἅμα τοῖς ἄλλοις τῶν Τυρρηνῶν αἰχμαλώτοις
ἦσαν ἐν φυλακῇ, Φιδηναίων δὲ οἱ δοκοῦντες αἴτιοι
γεγονέναι τῆς ἀποστάσεως οἱ μὲν ὑπὸ μαστίγων αἰκισθέντες
ἐν τῷ φανερῷ τοὺς αὐχένας ἀπεκόπησαν,
οἱ δὲ φυγαῖς ἐζημιώθησαν ἀιδίοις· τὰς δὲ οὐσίας
<milestone unit="reiskpage" n="565"/>
αὐτῶν διέλαχον οἱ καταλειφθέντες Ῥωμαίων ἔποικοί
τε καὶ φρουροὶ τῆς πόλεως.
</p>
</div3>
</div2>
<div2 type="chapter" n="59">
<div3 type="section" n="1">
<p>
τελευταία δὲ μάχη Ῥωμαίων καὶ Τυρρηνῶν
ἐγένετο πόλεως Ἠρήτου πλησίον ἐν τῇ Σαβίνων
γῇ. διʼ ἐκείνης γὰρ ἐποιήσαντο τὴν ἐπὶ τοὺς
Ῥωμαίους ἔλασιν οἱ Τυρρηνοὶ πεισθέντες ὑπὸ τῶν
ἐκεῖ δυνατῶν, ὡς συστρατευσομένων σφίσι τῶν Σαβίνων.
αἱ γὰρ ἑξαετεῖς αὐτοῖς περὶ τῆς εἰρήνης πρὸς
Ταρκύνιον ἀνοχαὶ διεληλύθεσαν ἤδη, καὶ πολλοῖς
τῶν Σαβίνων πόθος ἦν ἐπανορθώσασθαι τὰς προτέρας
ἥττας ἐπιτεθραμμένης ἐν ταῖς πόλεσι νεότητος
 ἱκανῆς.
</p>
</div3>
<div3 type="section" n="2">
<p>οὐ μὴν ἐχώρησέ γε αὐτοῖς ἡ πεῖρα κατὰ
<pb id="v.1p.381"/>
νοῦν θᾶττον ἐπιφανείσης τῆς Ῥωμαίων στρατιᾶς,
οὐδʼ ἐξεγένετο παρʼ οὐδεμιᾶς τῶν πόλεων κοινὴν
ἀποσταλῆναι τοῖς Τυρρηνοῖς συμμαχίαν, ἀλλʼ ἐθελονταί
τινες ἐπεκούρησαν αὐτοῖς ὀλίγοι μισθοῖς μεγάλοις
ὑπαχθέντες.
</p>
</div3>
<div3 type="section" n="3">
<p>ἐκ ταύτης τῆς μάχης μεγίστης 
τῶν προτέρων γενομένης, ὅσας πρὸς ἀλλήλους ἐπολέμησαν,
<milestone unit="reiskpage" n="566"/>τὰ μὲν Ῥωμαίων πράγματα θαυμαστὴν ὅσην
ἐπίδοσιν ἔλαβε νίκην ἐξενεγκαμένων καλλίστην, καὶ
βασιλεῖ Ταρκυνίῳ τὴν τροπαιοφόρον πομπὴν κατάγειν
ἥ τε βουλὴ καὶ ὁ δῆμος ἐψηφίσατο, τὰ δὲ τῶν 
Τυρρηνῶν ἔπεσε φρονήματα πάσας μὲν ἐξαποστειλάντων
εἰς τὸν ἀγῶνα τὰς ἐξ ἑκάστης πόλεως δυνάμεις,
ὀλίγους δέ τινας ἐκ πολλῶν τοὺς διασωθέντας
ὑποδεξαμένων. οἱ μὲν γὰρ ἐν τῇ παρατάξει μαχόμενοι
κατεκόπησαν, οἱ δʼ ἐν τῇ τροπῇ δυσχωρίαις ἐγκυρήσαντες 
ἀνεξόδοις παρέδοσαν τοῖς κεκρατηκόσιν
ἑαυτούς.
</p>
</div3>
<div3 type="section" n="4">
<p>τοιαύτης μέντοι συμφορᾶς πειραθέντες οἱ 
δυνατώτατοι τῶν ἐν ταῖς πόλεσιν ἔργον ἐποίησαν
ἀνθρώπων φρονίμων. ἑτέραν γὰρ στρατιὰν ἐπʼ αὐτοὺς
ἐξαγαγόντος βασιλέως Ταρκυνίου συναχθέντες 
εἰς μίαν ἀγορὰν περὶ καταλύσεως τοῦ πολέμου διαλέγεσθαι
πρὸς αὐτὸν ἐψηφίσαντο καὶ πέμπουσι τοὺς
πρεσβυτάτους ἄνδρας καὶ τιμιωτάτους ἐξ ἑκάστης πόλεως
αὐτοκράτορας ἀποδείξαντες τῶν περὶ τῆς εἰρήνης
ὁμολογιῶν. 
</p>
</div3>
</div2>
<div2 type="chapter" n="60">
<div3 type="section" n="1">
<p>
ὁ δὲ βασιλεὺς ἀκούσας αὐτῶν πολλὰ διαλεχθέντων
<milestone unit="reiskpage" n="567"/>ἐπαγωγὰ πρὸς ἐπιείκειαν καὶ μετριότητα
<pb id="v.1p.382"/>
καὶ τῆς συγγενείας, ἧς εἶχε πρὸς τὸ ἔθνος, ὑπομιμνησκόντων
ἓν τοῦτο μόνον ἔφη παρʼ αὐτῶν βούλεσθαι
μαθεῖν, πότερον ἔτι διαφέρονται περὶ τῶν ἴσων καὶ
ἐπὶ ῥητοῖς τισι τὰς περὶ τῆς εἰρήνης ὁμολογίας πάρεισι
ποιησόμενοι, ἢ συγγινώσκουσιν ἑαυτοῖς κεκρατημένοις
καὶ τὰς πόλεις ἐπιτρέπουσιν αὐτῷ. ἀποκριναμένων
δʼ αὐτῶν ὅτι καὶ τὰς πόλεις ἐπιτρέπουσιν αὐτῷ
καὶ τὴν εἰρήνην στέρξουσιν ἐφʼ οἷς ἄν ποτε δικαίοις
αὐτῆς τύχωσι, περιχαρὴς ἐπὶ τούτοις γενόμενος,
</p>
</div3>
<div3 type="section" n="2">
<p> ἀκούσατε νῦν, ἔφησεν, ἐφʼ οἷς καταλύσομαι τὸν πόλεμον
δικαίοις καὶ τίνας ὑμῖν δίδωμι χάριτας· ἐγὼ
Τυρρηνῶν οὔτε ἀποκτεῖναί τινα πρόθυμός εἰμι οὔτε
φυγάδα ποιῆσαι τῆς πατρίδος οὔτε ἀφαιρέσει τῶν
ὑπαρχόντων ζημιῶσαι τάς τε πόλεις ὑμῖν ἀφίημι πάσας
ἀφρουρήτους καὶ ἀφορολογήτους καὶ αὐτονόμους
πολιτείας τε κόσμον ἑκάστῃ φυλάττειν συγχωρῶ τὸν
ἀρχαῖον.
</p>
</div3>
<div3 type="section" n="3">
<p>διδοὺς δὲ ταῦθʼ ὑμῖν ἓν οἴομαι δεῖν ἀνθʼ
ὧν δίδωμι πάντων ὑπάρξαι μοι παρʼ ὑμῶν, τὴν ἡγεμονίαν
τῶν πόλεων, ἧς κύριος μὲν ἔσομαι καὶ μὴ
<milestone unit="reiskpage" n="568"/>
βουλομένων ὑμῶν ἕως ἂν κρατῶ τοῖς ὅπλοις, παρʼ
ἑκόντων δὲ μᾶλλον ἢ παρʼ ἀκόντων τυχεῖν αὐτῆς βούλομαι.
ταῦτʼ ἀπαγγέλλετε ταῖς πόλεσιν, ἐγὼ δὲ ὑμῖν
ἐκεχειρίαν ἕως ἂν ἀφίκησθε παρέξειν ὑπισχνοῦμαι.
</p>
</div3>
</div2>
<div2 type="chapter" n="61">
<div3 type="section" n="1">
<p>
ταύτας λαβόντες οἱ πρέσβεις τὰς ἀποκρίσεις
ᾤχοντο καὶ μετʼ ὀλίγας ἡμέρας παρῆσαν οὐ
λόγους αὐτῷ μόνον φέροντες ψιλούς, ἀλλὰ καὶ τὰ
<pb id="v.1p.383"/>
σύμβολα τῆς ἡγεμονίας, οἷς ἐκόσμουν αὐτοὶ τοὺς
σφετέρους βασιλεῖς, κομίζοντες στεφανόν τε χρύσεον
καὶ θρόνον ἐλεφάντινον καὶ σκῆπτρον ἀετὸν ἔχον ἐπὶ
τῆς κεφαλῆς χιτῶνά τε πορφυροῦν χρυσόσημον καὶ
περιβόλαιον πορφυροῦν ποικίλον, οἷα Λυδῶν τε καὶ 
Περσῶν ἐφόρουν οἱ βασιλεῖς, πλὴν οὐ τετράγωνόν γε
τῷ σχήματι, καθάπερ ἐκεῖνα ἦν, ἀλλʼ ἡμικύκλιον.
τὰ δὲ τοιαῦτα τῶν ἀμφιεσμάτων Ῥωμαῖοι μὲν τόγας,
Ἕλληνες δὲ τήβεννον καλοῦσιν, οὐκ οἶδʼ ὁπόθεν μαθόντες·
<milestone unit="reiskpage" n="569"/>Ἑλληνικὸν γὰρ οὐ φαίνεταί μοι τοὔνομα 
εἶναι.
</p>
</div3>
<div3 type="section" n="2">
<p>ὡς δέ τινες ἱστοροῦσι καὶ τοὺς δώδεκα πελέκεις 
ἐκόμισαν αὐτῷ λαβόντες ἐξ ἑκάστης πόλεως ἕνα.
Τυρρηνικὸν γὰρ εἶναι ἔθος δοκεῖ ἑκάστου τῶν κατὰ
πόλιν βασιλέων ἕνα προηγεῖσθαι ῥαβδοφόρον ἅμα
τῇ δέσμῃ τῶν ῥάβδων πέλεκυν φέροντα· εἰ δὲ κοινὴ 
γίνοιτο τῶν δώδεκα πόλεων στρατεία, τοὺς δώδεκα
πελέκεις ἑνὶ παραδίδοσθαι τῷ λαβόντι τὴν αὐτοκράτορα
ἀρχήν.
</p>
</div3>
<div3 type="section" n="3">
<p>οὐ μὴν ἅπαντές γε συμφέρονται τοῖς ταῦτα 
λέγουσιν, ἀλλὰ παλαίτερον ἔτι τῆς Ταρκυνίου δυναστείας
πελέκεις δώδεκα πρὸ τῶν βασιλέων φέρεσθαί 
φασι, καταστήσασθαι δὲ τὸ ἔθος τοῦτο Ῥωμύλον
εὐθὺς ἅμα τῷ παραλαβεῖν τὴν ἀρχήν. οὐθὲν δὲ κωλύει
τὸ μὲν εὕρημα Τυρρηνῶν εἶναι, χρήσασθαι δʼ
αὐτῷ πρῶτον Ῥωμύλον παρʼ ἐκείνων λαβόντα, κομισθῆναι
δὲ Ταρκυνίῳ σὺν τοῖς ἄλλοις κόσμοις βασιλικοῖς 
καὶ τοὺς δώδεκα πελέκεις, ὥσπερ γε καὶ νῦν
<pb id="v.1p.384"/>
Ῥωμαῖοι τὰ σκῆπτρα καὶ τὰ διαδήματα δωροῦνται
τοῖς βασιλεῦσι βεβαιοῦντες αὐτοῖς τὰς ἐξουσίας, ἐπεὶ
<milestone unit="reiskpage" n="570"/>
καὶ μὴ λαβόντες γε παρʼ ἐκείνων ἔχουσιν αὐτά.
</p>
</div3>
</div2>
<div2 type="chapter" n="62">
<div3 type="section" n="1">
<p>
ταύταις ταῖς τιμαῖς ὁ Ταρκύνιος οὐκ εὐθὺς
ἐχρήσατο λαβών, ὡς οἱ πλεῖστοι γράφουσι τῶν
Ῥωμαϊκῶν συγγραφέων, ἀλλʼ ἀποδοὺς τῇ τε βουλῇ
καὶ τῷ δήμῳ τὴν διάγνωσιν εἰ ληπτέον αὐτά, ἐπειδὴ
πᾶσι βουλομένοις ἦν, τότε προσεδέξατο καὶ πάντα
τὸν ἐξ ἐκείνου χρόνον ἕως εἰς τὸ χρεὼν μετέστη στέφανόν
τε χρύσεον ἐφόρει καὶ πορφυρᾶν ἐσθῆτα ποικίλην
ἠμπίσχετο καὶ σκῆπτρον ἐλεφάντινον ἔχων ἐπὶ
θρόνου ἐκαθέζετο ἐλεφαντίνου, καὶ οἱ δώδεκα ῥαβδοῦχοι
τοὺς πελέκεις φέροντες ἅμα ταῖς ῥάβδοις δικάζοντί
τε αὐτῷ παρίσταντο καὶ πορευομένου προηγοῦντο.
</p>
</div3>
<div3 type="section" n="2">
<p> οὗτος ὁ κόσμος ἅπας καὶ τοῖς μετʼ ἐκεῖνον
τὴν βασιλικὴν ἀρχὴν ἔχουσι παρέμεινε καὶ μετὰ τὴν
ἐκβολὴν τῶν βασιλέων τοῖς κατʼ ἐνιαυτὸν ὑπάτοις
ἔξω τοῦ στεφάνου καὶ τῆς ποικίλης ἐσθῆτος· ταῦτα
δʼ αὐτῶν ἀφῃρέθη μόνα φορτικὰ δόξαντα εἶναι καὶ
ἐπίφθονα. πλὴν ὅταν ἐκ πολέμου νίκην κατάγοντες
<milestone unit="reiskpage" n="571"/>
θριάμβου παρὰ τῆς βουλῆς ἀξιωθῶσι, τότε καὶ χρυσοφοροῦσι
καὶ ποικίλαις ἁλουργίσιν ἀμφιέννυνται.
ὁ μὲν οὖν πρὸς τοὺς Τυρρηνοὺς συστὰς Ταρκυνίῳ πόλεμος
ἔτη κατασχὼν ἐννέα τοιαύτην ἔσχε τὴν συντέλειαν.
</p>
</div3>
</div2>
<div2 type="chapter" n="63">
<div3 type="section" n="1">
<p>
ἑνὸς δὲ καταλειπομένου τοῦ Σαβίνων
<pb id="v.1p.385"/>
ἔθνους ἀντιπάλου Ῥωμαίοις ὑπὲρ τῆς ἀρχῆς ἄνδρας
τε μαχητὰς ἔχοντος καὶ χώραν νεμομένου πολλὴν καὶ
ἀγαθὴν καὶ τῆς Ῥώμης οὐ πρόσω κειμένην, πολλὴν
ἔσχεν ὁ Ταρκύνιος προθυμίαν καὶ τούτους ὑπαγαγέσθαι
καὶ προεῖπεν αὐτοῖς τὸν πόλεμον ἐγκαλῶν 
ταῖς πόλεσιν, ὅτι τοὺς ὑποσχομένους Τυρρηνοῖς ἐὰν
ἀφίκωνται στρατὸν ἄγοντες εἰς τὴν χώραν αὐτῶν
ἐκείνοις μὲν φίλας, Ῥωμαίοις δʼ ἐχθρὰς ποιήσειν τὰς
σφετέρας πατρίδας οὐκ ἐβούλοντο ἐκδοῦναι.
</p>
</div3>
<div3 type="section" n="2">
<p>οἱ δὲ 
ἄσμενοί τε ὑποδέχονται τὸν πόλεμον οὐκ ἀξιοῦντες 
τοὺς δυνατωτάτους τῶν ἀστῶν ἀφαιρεθῆναι, καὶ πρὶν
ἀφικέσθαι Ῥωμαίων δύναμιν ἐπὶ σφᾶς αὐτοὶ στρατὸν
<milestone unit="reiskpage" n="572"/>ἐξάγουσιν ἐπὶ τὴν ἐκείνων. βασιλεὺς δὲ Ταρκύνιος
ὡς ἤκουσε διαβεβηκότας τοὺς Σαβίνους Ἀνίητα ποταμὸν
καὶ λεηλατούμενα ὑπʼ αὐτῶν τὰ περὶ τὴν παρεμβολὴν 
ἅπαντα, ἀναλαβὼν τὴν εὐζωνοτάτην Ῥωμαίων
νεότητα ὡς εἶχε τάχους ἐξῆγεν ἐπὶ τοὺς διεσπαρμένους
ἐπὶ τὰς προνομάς.
</p>
</div3>
<div3 type="section" n="3">
<p>ἀποκτείνας δὲ πολλοὺς αὐτῶν καὶ 
τὴν λείαν ὅσην ἦγον ἀφελόμενος ἐγγὺς τῆς ἐκείνων
παρεμβολῆς τίθεται τὸν χάρακα καὶ διαλιπὼν ὀλίγας 
τινὰς ἡμέρας, ἕως ἥ τε λοιπὴ δύναμις ἐκ τῆς πόλεως
πρὸς αὐτὸν ἀφίκετο καὶ αἱ παρὰ τῶν συμμάχων ἐπικουρίαι
συνήχθησαν, κατέβαινεν εἰς τὸ πεδίον ὡς μαχησόμενος.
</p>
</div3>
</div2>
<div2 type="chapter" n="64">
<div3 type="section" n="1">
<p>
ἰδόντες δὲ τοὺς Ῥωμαίους οἱ Σαβῖνοι 
προθύμως ἐπὶ τὸν ἀγῶνα χωροῦντας ἐξῆγον καὶ αὐτοὶ
τὰς δυνάμεις οὔτε πλήθει λειπόμενοι τῶν πολεμίων
<pb id="v.1p.386"/>
οὔτε ἀρετῇ καὶ συμπεσόντες ἐμάχοντο πᾶσαν
ἀποδεικνύμενοι τόλμαν, ἕως ἦν αὐτοῖς εἷς μόνος ὁ
πρὸς τοὺς ἀντιτεταγμένους ἀγών. ἔπειτα μαθόντες
ἐπιόντα σφίσι κατὰ νώτου στρατὸν πολεμίων ἕτερον
ἐν τάξει τε καὶ κόσμῳ χωροῦντα καταλιπόντες τὰ
<milestone unit="reiskpage" n="573"/>
σημεῖα τρέπονται πρὸς φυγήν. ἦσαν δὲ Ῥωμαίων ἄνδρες
ἐπίλεκτοι πεζοί τε καὶ ἱππεῖς οἱ κατόπιν ἐπιφανέντες
τοῖς Σαβίνοις, οὓς ὁ Ταρκύνιος <add>ἐν</add> ἐπιτηδείοις
χωρίοις διὰ νυκτὸς ἐλόχισε.
</p>
</div3>
<div3 type="section" n="2">
<p>τούτους δὴ τοὺς ἄνδρας
οἱ Σαβῖνοι δείσαντες ἐκ τοῦ ἀδοκήτου σφίσιν ἐπιφαινομένους
οὐθὲν ἔτι γενναῖον ἔργον ἀπεδείξαντο,
ἀλλʼ ὡς κατεστρατηγημένοι ὑπὸ τῶν ἐχθρῶν καὶ συμφορᾷ
πεπληγότες ἀμάχῳ σώζειν ἑαυτοὺς ἄλλοι κατʼ
ἄλλας ὁδοὺς ἐπειρῶντο, κἂν τούτῳ μάλιστα πολὺς
αὐτῶν φόνος ἐγένετο διωκομένων ὑπὸ τῆς Ῥωμαϊκῆς
ἵππου καὶ πανταχόθεν ἀποκλειομένων· ὥστε ὀλίγους
τινὰς ἐξ αὐτῶν κομιδῇ γενέσθαι τοὺς διασωθέντας
εἰς τὰς ἔγγιστα πόλεις, τὸ δὲ πλεῖον μέρος ὅσον μὴ
κατὰ τὴν μάχην ἔπεσεν ὑποχείριον τοῖς Ῥωμαίοις
γενέσθαι· οὐδὲ γὰρ οἱ καταλειφθέντες ἐν τῷ χάρακι
τὴν ἔφοδον ἀποκρούσασθαι τῶν ἐπιόντων σφίσιν
ἐθάρρησαν οὐδʼ εἰς πεῖραν ἦλθον μάχης, ἀλλʼ ἐκταραχθέντες
ὑπὸ τοῦ παρʼ ἐλπίδα κακοῦ παρέδοσαν
ἀμαχητὶ σφᾶς τε αὐτοὺς καὶ τὸ ἔρυμα.
</p>
</div3>
<div3 type="section" n="3">
<p>αἱ μὲν δὴ
<milestone unit="reiskpage" n="574"/>
τῶν Σαβίνων πόλεις ὡς κατεστρατηγημέναι καὶ οὐκ
ἀρετῇ τὴν νίκην ἀφῃρημέναι πρὸς τῶν πολεμίων,
<pb id="v.1p.387"/>
ἀλλὰ δόλῳ μείζονας αὖθις ἀποστέλλειν δυνάμεις
παρεσκευάζοντο καὶ στρατηγὸν ἐμπειρότερον. ὁ δὲ
Ταρκύνιος μαθὼν τὴν διάνοιαν αὐτῶν συνῆγε τὴν
στρατιὰν διὰ τάχους καὶ πρὶν ἐκείνους ἅπαντας δὴ
</p>
</div3>
<div3 type="section" n="4">
<p>συνελθεῖν φθάνει διαβὰς τὸν Ἀνίητα ποταμόν. ταῦτα 
μαθὼν ὁ τῶν Σαβίνων στρατηγὸς ἐξῄει μὲν ὡς εἶχε
τάχους τὴν νεωστὶ συνηγμένην δύναμιν ἀναλαβὼν
καὶ στρατοπεδεύεται πλησίον τῶν Ῥωμαίων ἐπὶ λόφου
τινὸς ὑψηλοῦ καὶ ἀποτόμου, μάχης δὲ ἄρχειν
οὐκ ἐδοκίμαζεν ἕως αἱ λοιπαὶ τῶν Σαβίνων δυνάμεις 
συνέλθωσιν, ἀλλʼ ἐπὶ τοὺς προνομεύοντας τὴν χώραν
ἐκπέμπων ἀεί τινας τῶν ἱππέων καὶ λόχους ἐγκαθίζων
ὕλαις ἢ νάπαις εἶργε τοὺς Ῥωμαίους τῶν ἐπὶ τὴν
χώραν ἐξόδων.
</p>
</div3>
</div2>
<div2 type="chapter" n="65">
<div3 type="section" n="1">
<p>
τοῦτον δὲ τὸν τρόπον αὐτοῦ χρωμένου 
τῷ πολέμῳ πολλαὶ μὲν συμπλοκαὶ <del>καὶ</del> κατʼ ὀλίγους
<milestone unit="reiskpage" n="575"/>ψιλῶν τε καὶ ἱππέων ἐγίνοντο, μάχη δὲ ὁλοσχερὴς
ἁπάντων οὐδεμία. ἑλκομένου δὲ τοῦ χρόνου διʼ ὀργῆς
φέρων τὴν διατριβὴν ὁ Ταρκύνιος ἐπὶ τὴν παρεμβολὴν
τῶν πολεμίων τὰς δυνάμεις ἔκρινεν ἄγειν 
καὶ πολλὰς ἐποιήσατο προσβολάς.
</p>
</div3>
<div3 type="section" n="2">
<p>ἔπειτα καταμαθὼν 
τῷ βιαίῳ τῶν τρόπων οὐ ῥᾳδίαν οὖσαν αὐτὴν ἁλῶναι
διὰ τὴν ἐχυρότητα τῇ σπάνει τῶν ἐπιτηδείων πολεμεῖν
τοῖς ἐν αὐτῇ διέγνω, καὶ παρὰ πάσας τὰς φερούσας·
ἐπʼ αὐτὴν ὁδοὺς φρούρια κατασκευαζόμενος, 
ξυλίζεσθαί τε αὐτοὺς καὶ χιλὸν ἵπποις συναγαγεῖν
<pb id="v.1p.388"/>
καὶ  <add>ἄλλα</add> πολλὰ ἐπιτήδεια λαμβάνειν ἐκ τῆς χώρας
οὐκ ἐῶν εἰς πολλὴν κατέστησεν ἁπάντων ἀπορίαν·
ὥστʼ ἠναγκάσθησαν φυλάξαντες νύκτα χειμέριον ὕδασι
καὶ ἀνέμῳ φυγεῖν αἰσχρῶς ἐκ τοῦ χάρακος καταλιπόντες
ἐν αὐτῷ τά τε ὑποζύγια καὶ τὰς σκηνὰς καὶ
τοὺς τραυματίας καὶ τὴν εἰς τὸν πόλεμον παρασκευὴν
ἅπασαν.
</p>
</div3>
<div3 type="section" n="3">
<p>τῇ δʼ ἑξῆς ἡμέρᾳ μαθόντες οἱ Ῥωμαῖοι τὴν
<milestone unit="reiskpage" n="576"/>
ἄπαρσιν αὐτῶν καὶ γενόμενοι τοῦ χάρακος ἀμαχητὶ
κύριοι σκηνὰς μὲν καὶ ὑποζύγια καὶ χρήματα διήρπασαν,
τοὺς δὲ αἰχμαλώτους ἀπάγοντες εἰς τὴν Ῥώμην
ἀνέστρεψαν. οὗτος ὁ πόλεμος ἔτη πέντε διέμεινε συνεχῶς
πολεμούμενος, ἐν ᾧ γῆν ἀμφότεροι τὴν ἀλλήλων
πορθοῦντες καὶ μάχας πολλὰς ἐλάττους τε καὶ
μείζους μαχόμενοι διετέλεσαν, ὀλίγα μέν τινα καὶ τῶν
Σαβίνων εὐτυχούντων ἐν τοῖς ἀγῶσι, τὰ δὲ πλεῖστα
Ῥωμαίων· ἐν δὲ τῇ τελευταίᾳ μάχῃ τέλος ἔλαβεν
ὁλοσχερές.
</p>
</div3>
<div3 type="section" n="4">
<p>Σαβῖνοι γὰρ οὐχ ὡς πρότερον ἐκ διαδοχῆς,
ἀλλʼ ἅμα πάντες οἱ στρατεύσιμον ἔχοντες ἡλικίαν
ἐξῆλθον ἐπὶ τὸν πόλεμον, Ῥωμαῖοί τε σύμπαντες
τὰς Λατίνων καὶ Τυρρηνῶν καὶ τῶν ἄλλων συμμάχων
δυνάμεις παραλαβόντες ἐχώρουν ὁμόσε τοῖς
πολεμίοις.
</p>
</div3>
<div3 type="section" n="5">
<p>ὁ μὲν οὖν τῶν Σαβίνων στρατηγὸς διχῇ
μερίσας τὰς δυνάμεις δύο ποιεῖται στρατόπεδα, ὁ δὲ
τῶν Ῥωμαίων βασιλεὺς τρία ποιήσας τάγματα καὶ
τρεῖς παρεμβολὰς οὐ μακρὰν ἀπʼ ἀλλήλων θέμενος
<pb id="v.1p.389"/>
αὐτὸς μὲν τῆς Ῥωμαϊκῆς ἡγεῖτο δυνάμεως, Ἀρρόντα
δὲ τὸν ἀδελφιδοῦν τῆς Τυρρηνικῆς συμμαχίας ἀπέδειξε
στρατηγόν·
</p>
</div3>
<div3 type="section" n="6">
<p>Λατίνων δὲ καὶ τῶν ἄλλων συμμάχων
<milestone unit="reiskpage" n="577"/>ἔταξεν ἄρχειν ἄνδρα γενναῖον μὲν τὰ πολέμια
καὶ φρονεῖν τὰ δέοντα ἱκανώτατον, ξένον δὲ καὶ ἄπολιν· 
Σερούϊος αὐτῷ προσηγορικον ὄνομα ἦν, Τύλλιος
δὲ τὸ συγγενικόν· ᾧ Ῥωμαῖοι μετὰ τὴν Λευκίου Ταρκυνίου
τελευτὴν βασιλεύειν τῆς πόλεως ἐπέτρεψαν
οὐκ οὔσης Ταρκυνίῳ γενεᾶς ἄρρενος, ἀγάμενοι τὸν
ἄνδρα τῆς τε περὶ τὰ πολιτικὰ καὶ τῆς περὶ τὰ πολέμια 
ἀρετῆς. γένος δὲ τοῦ ἀνδρὸς τοῦδε καὶ τροφὰς
καὶ τύχας καὶ τὴν ἐκ τοῦ θείου γενομένην περὶ αὐτὸν
ἐπιφάνειαν, ὅταν κατὰ τοῦτο γένωμαι τὸ μέρος τοῦ
λόγου, διηγήσομαι.
</p>
</div3>
</div2>
<div2 type="chapter" n="66">
<div3 type="section" n="1">
<p>
τότε δʼ οὖν, ἐπειδὴ παρεσκεύαστο ἀμφοτέροις 
τὰ πρὸς τὸν ἀγῶνα ἐπιτήδεια, συνῄεσαν εἰς
μάχην, εἶχον δὲ τὸ μὲν εὐώνυμον κέρας οἱ Ῥωμαῖοι,
τὸ δὲ δεξιὸν οἱ Τυρρηνοί, κατὰ μέσην δὲ τὴν φάλαγγα
Λατῖνοι ἐτάχθησαν. γενομένου δὲ ἀγῶνος
καρτεροῦ διʼ ὅλης ἡμέρας ἐνίκων οἱ Ῥωμαῖοι παρὰ 
πολὺ καὶ πολλοὺς μὲν ἀποκτείναντες τῶν πολεμίων
<milestone unit="reiskpage" n="578"/>ἐν τῇ μάχῃ γενομένους ἄνδρας ἀγαθούς, πολλῷ δʼ
ἔτι πλείους αἰχμαλώτους λαβόντες ἐν τῇ φυγῇ, τῶν
δὲ παρεμβολῶν ἀμφοτέρων ἐγκρατεῖς γενόμενοι καὶ
χρημάτων μέγαν περιβαλόμενοι πλοῦτον ἀδεῶς ἤδη 
τῆς ὑπαίθρου πάσης ἐκράτουν, ἣν πυρὶ καὶ σιδήρῳ
καὶ πᾶσι λωβησάμενοι κακοῖς, ἐπειδὴ τὸ θέρος ἐτελεύτα,
<pb id="v.1p.390"/>
λύσαντες τὰς παρεμβολὰς ἀπῄεσαν ἐπʼ οἴκου.
καὶ ὁ βασιλεὺς Ταρκύνιος τρίτον ἐπὶ τῆς ἰδίας ἀρχῆς
τὸν ἐκ τῆς2δε τῆς μάχης κατήγαγε θρίαμβον.
</p>
</div3>
<div3 type="section" n="2">
<p>τῷ
δʼ ἑξῆς ἐνιαυτῷ παρασκευαζομένου πάλιν τοῦ βασιλέως
στρατὸν ἐπὶ τὰς πόλεις τῶν Σαβίνων ἐξάγειν
καὶ πολιορκίαις αὐτὰς προσάγεσθαι διεγνωκότος,
γενναῖον μὲν οὐδὲν ἔτι βούλευμα καὶ νεανικὸν
οὐδεμιᾶς ἐγένετο, πᾶσαι δὲ κοινῇ γνώμῃ χρησάμεναι
πρὶν εἰς κίνδυνον ἐλθεῖν ἀνδραποδισμοῦ καὶ κατασκαφῆς
 καταλύσασθαι τὸν πόλεμον ἔγνωσαν.
</p>
</div3>
<div3 type="section" n="3">
<p>καὶ
παρῆσαν ἐξ ἑκάστης πόλεως οἱ κράτιστοι τῶν Σαβίνων
πρὸς βασιλέα Ταρκύνιον ἐξεληλυθότα μετὰ πάσης
ἤδη δυνάμεως παραδιδόντες αὐτῷ τὰ τείχη καὶ δεόμενοι
μετρίας ποιήσασθαι  <add>τὰς</add> συμβάσεις. ὁ δὲ ἀσπαστῶς
<milestone unit="reiskpage" n="579"/>
δεξάμενος τὴν ἄνευ κινδύνων ὑποταγὴν τοῦ
ἔθνους σπονδάς τε ποιεῖται πρὸς αὐτοὺς ὑπὲρ εἰρήνης
τε καὶ φιλίας ἐπὶ ταῖς αὐταῖς ὁμολογίαις, αἷς Τυρρηνοὺς
πρότερον ὑπηγάγετο, καὶ τοὺς αἰχμαλώτους
ἀπέδωκεν αὐτοῖς ἄνευ λύτρων.
</p>
</div3>
</div2>
<div2 type="chapter" n="67">
<div3 type="section" n="1">
<p>
αὗται πολεμικαὶ πράξεις βασιλέως Ταρκυνίου
μνημονεύονται, εἰρηνικαὶ δὲ καὶ πολιτικαὶ
τοιαίδε τινές, οὐδὲ γὰρ ταύτας βούλομαι παρελθεῖν
ἀμνημονεύτους. εὐθὺς γὰρ ἅμα τῷ παραλαβεῖν
τὴν ἀρχὴν τὸν δημοτικὸν ὄχλον οἰκεῖον ἑαυτῷ
ποιῆσαι προθυμηθείς, ὥσπερ οἱ πρότεροι βασιλεῖς
ἐποίουν, διὰ τοιαύτας εὐεργεσίας ὑπηγάγετο· ἐπιλέξας
<pb id="v.1p.391"/>
ἄνδρας ἑκατὸν ἐξ ἁπάντων τῶν δημοτικῶν, οἷς
ἀρετήν τινα πολεμικὴν ἢ πολιτικὴν φρόνησιν ἅπαντες
ἐμαρτύρουν, πατρικίους ἐποίησε καὶ κατέταξεν εἰς τὸν
τῶν βουλευτῶν ἀριθμόν, καὶ τότε πρῶτον ἐγένοντο
Ῥμαίοις τριακόσιοι βουλευταὶ τέως ὄντες διακόσιοι.
</p>
</div3>
<div3 type="section" n="2">
<p>ἔπειτα ταῖς ἱεραῖς παρθένοις, ὑφʼ ὧν τὸ ἄσβεστον 
φυλάττεται πῦρ, τέτταρσιν οὔσαις δύο προσκατέλεξεν
<milestone unit="reiskpage" n="580"/>ἑτέρας· πλειόνων γὰρ ἤδη συντελουμένων ὑπὸ τῆς
πόλεως ἱερουργιῶν, αἷς ἔδει τὰς τῆς Ἑστίας παρεῖναι
θυηπόλους, οὐκ ἐδόκουν αἱ τέτταρες ἀρκεῖν. Ταρκυνίου 
δὲ ἄρξαντος ἠκολούθουν οἱ λοιποὶ βασιλεῖς,
καὶ μέχρι τῶν καθʼ ἡμᾶς χρόνων ἓξ ἀποδείκνυνται
τῆς Ἑστίας ἀμφίπολοι.
</p>
</div3>
<div3 type="section" n="3">
<p>δοκεῖ δὲ καὶ τὰς τιμωρίας, αἷς 
κολάζονται πρὸς τῶν ἱεροφαντῶν αἱ μὴ φυλάττουσαι
τὴν παρθενίαν, ἐκεῖνος ἐξευρεῖν πρῶτος εἴτε 
κατὰ λογισμὸν εἴτε ὡς οἴονταί τινες ὀνείρῳ πειθόμενος,
ἃς μετὰ τὴν ἐκείνου τελευτὴν ἐν τοῖς Σιβυλλείοις
εὑρεθῆναι χρησμοῖς οἱ τῶν ἱερῶν ἐξηγηταὶ
λέγουσιν· ἐφωράθη γάρ τις ἐπὶ τῆς ἐκείνου βασιλείας
ἱέρεια Πιναρία Ποπλίου θυγάτηρ οὐχ ἁγνὴ προσιοῦσα 
τοῖς ἱεροῖς. τρόπος δὲ τιμωρίας ὅστις ἐστίν, ᾧ κολάζουσι
τὰς διαφθαρείσας, ἐν τῇ πρὸ ταύτης δεδήλωταί
</p>
</div3>
<div3 type="section" n="4">
<p>μοι γραφῇ. τήν τε ἀγοράν, ἐν ᾗ δικάζουσι καὶ 
ἐκκλησιάζουσι καὶ τὰς ἄλλας πολιτικὰς ἐπιτελοῦσι
παράξεις ἐκεῖνος ἐκόσμησεν ἐργαστηρίοις τε καὶ παστάσι
<milestone unit="reiskpage" n="581"/>περιλαβών, καὶ τὰ τείχη τῆς πόλεως αὐτοσχέδια
<pb id="v.1p.392"/>
καὶ φαῦλα ταῖς ἐργασίαις ὄντα πρῶτος ᾠκοδομήσατο
λίθοις ἁμαξιαίοις εἰργασμένοις πρὸς κανόνα.
</p>
</div3>
<div3 type="section" n="5">
<p> ἤρξατο δὲ καὶ τὰς ὑπονόμους ὀρύττειν τάφρους, διʼ ὧν ἐπὶ τὸν Τέβεριν ὀχετεύεται πᾶν τὸ συρρέον ἐκ
τῶν στενωπῶν ὕδωρ, ἔργα θαυμαστὰ καὶ κρείττω
λόγου κατασκευασάμενος. ἔγωγʼ οὖν ἐν τρισὶ τοῖς
μεγαλοπρεπεστάτοις κατασκευάσμασι τῆς Ῥώμης, ἐξ
ὧν μάλιστα τὸ τῆς ἡγεμονίας ἐμφαίνεται μέγεθος,
τάς τε τῶν ὑδάτων ἀγωγὰς τίθεμαι καὶ τὰς τῶν ὁδῶν
στρώσεις καὶ τὰς τῶν ὑπονόμων ἐργασίας οὐ μόνον
εἰς τὸ χρήσιμον τῆς κατασκευῆς τὴν διάνοιαν ἀναφέρων,
ὑπὲρ οὗ κατὰ τὸν οἰκεῖον καιρὸν ἐρῶ, ἀλλὰ
καὶ εἰς τὴν τῶν ἀναλωμάτων πολυτέλειαν, ἣν ἐξ ἑνὸς
ἔργου τεκμήραιτʼ ἄν τις Γάιον Ἀκίλλιον ποιησάμενος
τοῦ μέλλοντος λέγεσθαι βεβαιωτήν, ὅς φησιν ἀμεληθεισῶν
<milestone unit="reiskpage" n="582"/>
ποτε τῶν τάφρων καὶ μηκέτι διαρρεομένων
τοὺς τιμητὰς τὴν ἀνακάθαρσιν αὐτῶν καὶ τὴν
ἐπισκευὴν χιλίων μισθῶσαι ταλάντων.
</p>
</div3>
</div2>
<div2 type="chapter" n="68">
<div3 type="section" n="1">
<p>
κατεσκεύασε δὲ καὶ τὸν μέγιστον τῶν
ἱπποδρόμων Ταρκύνιος τὸν μεταξὺ τοῦ τε Αὐεντίνου
καὶ τοῦ Παλλαντίου κείμενον πρῶτος ὑποστέγους
ποιήσας περὶ αὐτὸν καθέδρας ʽτέως γὰρ ἑστῶτες
ἐθεώρουνʼ ἐπʼ ἰκρίοις, δοκῶν ξυλίναις σκηναῖς ὑποκειμένων·
<pb id="v.1p.393"/>
καὶ διελὼν τοὺς τόπους εἰς τριάκοντα φράτρας
ἑκάστῃ <del>φράτρᾳ</del> μοῖραν ἀπέδωκε μίαν, ὥστε ἐν
τῇ προσηκούσῃ χώρᾳ καθεζόμενον ἕκαστον θεωρεῖν.
</p>
</div3>
<div3 type="section" n="2">
<p>ἔμελλε δὲ ἄρα σὺν χρόνῳ καὶ τοῦτο τὸ ἔργον ἐν τοῖς
<milestone unit="reiskpage" n="583"/>πάνυ καλοῖς καὶ θαυμαστοῖς κατασκευάσμασι τῆς 
πόλεως γενήσεσθαι. μῆκος μὲν γὰρ τοῦ ἱπποδρόμου
τριῶν καὶ ἡμίσους ἐστὶ σταδίων, εὖρος δὲ τεττάρων
πλέθρων· πέριξ δὲ αὐτοῦ κατά τε  <add>τὰς</add> μείζους πλευρὰς
καὶ κατὰ μίαν τῶν ἐλαττόνων εὔριπος εἰς ὑποδοχὴν
ὕδατος ὀρώρυκται βάθος τε καὶ πλάτος δεκάπους. 
μετὰ δὲ τὸν εὔριπον ᾠκοδόμηνται στοαὶ τρίστεγοι.
τούτων δὲ αἱ μὲν ἐπίπεδοι λιθίνας ἔχουσιν ὥσπερ ἐν
τοῖς θεάτροις ὀλίγον ὑπερανεστηκυίας ἀλλήλων καθέδρας,
</p>
</div3>
<div3 type="section" n="3">
<p>αἱ δʼ ὑπερῷοι ξυλίνας. συνάγονται δʼ εἰς τὸ 
αὐτὸ καὶ συνάπτουσιν ἀλλήλαις αἱ μείζους ὑπὸ τῆς 
ἐλάττονος μηνοειδὲς ἐχούσης τὸ σχῆμα συγκλειόμεναι,
ὥστε μίαν ἐκ τῶν τριῶν γίνεσθαι στοὰν ἀμφιθέατρον
ὀκτὼ σταδίων ἱκανὴν ὑποδέξασθαι πεντεκαίδεκα μυριάδας
ἀνθρώπων. ἡ δὲ λοιπὴ τῶν ἐλαττόνων πλευρῶν
αἴθριος ἀνειμένη ψαλιδωτὰς ἱππαφέσεις ἔχει διὰ
</p>
</div3>
<div3 type="section" n="4">
<p>μιᾶς ὕσπληγος ἅμα πάσας ἀνοιγομένας. ἔστι δὲ καὶ 
περὶ τὸν ἱππόδρομον ἔξωθεν ἑτέρα στοὰ μονόστεγος
<milestone unit="reiskpage" n="584"/>ἐργαστήρια ἔχουσα ἐν αὑτῇ καὶ οἰκήσεις ὑπὲρ αὐτά,
δι᾽ ἧς εἰσιν εἴσοδοί τε καὶ ἀναβάσεις τοῖς ἐπὶ τὴν
θέαν ἀφικομένοις παρʼ ἕκαστον ἐργαστήριον, ὥστε 
<pb id="v.1p.394"/>
μηδὲν ἐνοχλεῖσθαι τὰς τοσάς2δε μυριάδας εἰσιούσας τε
καὶ ἀπολυομένας.
</p>
</div3>
</div2>
<div2 type="chapter" n="69">
<div3 type="section" n="1">
<p>
ἐνεχείρησε δὲ καὶ τὸν νεὼν κατασκευάζειν
τοῦ τε Διὸς καὶ τῆς Ἥρας καὶ τῆς Ἀθηνᾶς ὁ
βασιλεὺς οὗτος εὐχὴν ἀποδιδούς, ἣν ἐποιήσατο τοῖς
θεοῖς ἐν τῇ τελευταίᾳ πρὸς Σαβίνους μάχῃ. τὸν
μὲν οὖν λόφον, ἐφʼ οὗ τὸ ἱερὸν ἔμελλεν ἱδρύεσθαι,
πολλῆς δεόμενον πραγματείας ʽοὔτε γὰρ εὐπρόσοδος
ἦν οὔτε ὁμαλός, ἀλλʼ ἀπότομος καὶ εἰς κορυφὴν συναγόμενος
ὀξεῖανʼ ἀναλήμμασιν ὑψηλοῖς πολλαχόθεν
περιλαβὼν καὶ πολὺν χοῦν εἰς τὸ μεταξὺ τῶν τε
ἀναλημμάτων καὶ τῆς κορυφῆς ἐμφορήσας, ὁμαλὸν
γενέσθαι παρεσκεύασε καὶ πρὸς ἱερῶν ὑποδοχὴν ἐπιτηδειότατον.
</p>
</div3>
<div3 type="section" n="2">
<p>τοὺς δὲ θεμελίους οὐκ ἔφθασε θεῖναι
τοῦ νεὼ χρόνον ἐπιβιώσας μετὰ τὴν κατάλυσιν τοῦ
πολέμου τετραετῆ. πολλοῖς δʼ ὕστερον ἔτεσιν ὁ τρίτος
βασιλεύσας ἀπʼ ἐκείνου Ταρκύνιος, ὁ τῆς ἀρχῆς
ἐκπεσών, τούς τε θεμελίους κατεβάλετο καὶ τῆς οἰκοδομῆς
<milestone unit="reiskpage" n="585"/>
τὰ πολλὰ εἰργάσατο. οὐ μὴν ἐτελείωσε τὸ ἔργον
οὐδʼ οὗτος, ἀλλʼ ἐπὶ τῶν ἐνιαυσίων ἀρχόντων
τῶν κατὰ τὸν τρίτον ἐνιαυτὸν ὑπατευσάντων τὴν
συντέλειαν ἔλαβεν ὁ νεώς.
</p>
</div3>
<div3 type="section" n="3">
<p>ἄξιον δὲ καὶ τὰ πρὸ τῆς
κατασκευῆς αὐτοῦ γενόμενα διελθεῖν, ἃ παραδεδώκασιν
ἅπαντες οἱ τὰς ἐπιχωρίους συναγαγόντες ἱστορίας.
ἐπειδὴ γὰρ ἔμελλε κατασκευάζειν ὁ Ταρκύνιος
τὸν γαόν, συγκαλέσας τοὺς οἰωνομάντεις ἐκέλευσε
<pb id="v.1p.395"/>
τοῖς ἀνδράσι περὶ αὐτοῦ πρῶτον διαμαντεύσασθαι
τοῦ τόπου, τίς ἐπιτηδειότατός ἐστι τῆς πόλεως χῶρος
ἱερὸς ἀνεῖσθαι καὶ τοῖς θεοῖς αὐτοῖς μάλιστα κεχαρισμένος.
</p>
</div3>
<div3 type="section" n="4">
<p>ἀποδειξάντων δʼ αὐτῶν τὸν ὑπερκείμενον 
τῆς ἀγορᾶς λόφον, ὃς τότε μὲν ἐκαλεῖτο Ταρπήιος, 
νῦν δὲ Καπιτωλῖνος, αὖθις ἐκέλευσεν αὐτοὺς διαμαντευσαμένους
εἰπεῖν ἐν ὁποίῳ τοῦ λόφου χωρίῳ
θέσθαι δεήσει τοὺς θεμελίους. τοῦτο δὲ οὐ πάνυ
ῥᾴδιον ἦν· πολλοὶ γὰρ ἦσαν ἐν αὐτῷ βωμοὶ θεῶν τε
καὶ δαιμόνων ὀλίγον ἀπέχοντες ἀλλήλων, οὓς ἔδει 
μετάγειν ἑτέρωσέ ποι, καὶ πᾶν ἀποδοῦναι τῷ μέλλοντι
<milestone unit="reiskpage" n="586"/>τοῖς θεοῖς τεμένει γενήσεσθαι τὸ δάπεδον.
</p>
</div3>
<div3 type="section" n="5">
<p>ἔδοξε δὴ 
τοῖς οἰωνοπόλοις ὑπὲρ ἑκάστου βωμοῦ τῶν καθιδρυμένων
διαμαντευσαμένοις, ἐὰν παραχωρῶσιν οἱ θεοὶ
τότε κινεῖν αὐτούς. οἱ μὲν οὖν ἄλλοι θεοί τε καὶ 
δαίμονες ἐπέτρεψαν αὐτοῖς εἰς ἕτερα χωρία τοὺς βωμοὺς
σφῶν μεταφέρειν, οἱ δὲ τοῦ Τέρμονος καὶ τῆς
Νεότητος πολλὰ παραιτουμένοις τοῖς μάντεσι καὶ λιπαροῦσιν
οὐκ ἐπείσθησαν οὐδʼ ἠνέσχοντο παραχωρῆσαι
τῶν τόπων. τοιγάρτοι συμπεριελήφθησαν αὐτῶν 
οἱ βωμοὶ τῇ κατασκευῇ τῶν ἱερῶν, καὶ νῦν ὁ μὲν
ἕτερός ἐστιν ἐν τῷ προνάῳ τῆς Ἀθηνᾶς, ὁ δʼ ἕτερος
ἐν αὐτῷ τῷ σηκῷ πλησίον τοῦ ἕδους.
</p>
</div3>
<div3 type="section" n="6">
<p>ἐκ δὲ τούτου 
συνέβαλον οἱ μάντεις, ὅτι τῆς Ῥωμαίων πόλεως οὔτε
τοὺς ὅρους μετακινήσει καιρὸς οὐθεὶς οὔτε τὴν ἀκμὴν 
μεταβαλεῖ· καὶ μέχρι τῶν κατʼ ἐμὲ χρόνων ἀληθὲς
<pb id="v.1p.396"/>
αὐτῶν ἐστιν ἑκάτερον εἰκοστὴν ἤδη καὶ τετάρτην γενεάν.
</p>
</div3>
</div2>
<div2 type="chapter" n="70">
<div3 type="section" n="1">
<p>
ὁ δὲ τῶν οἰωνοσκόπων ἐπιφανέστατος <add>ὁ</add>
τοὺς βωμοὺς μεθιδρυσάμενος καὶ τὸ ἱερὸν τοῦ Διὸς
<milestone unit="reiskpage" n="587"/>
τεμενίσας καὶ τἆλλα προλέγων τὰ θεῖα τῷ δήμῳ διὰ
μαντικῆς αὐτὸς μὲν ἐκαλεῖτο τὸ κοινὸν ὄνομα καὶ
προσηγορικὸν Νέβιος, τὸ δὲ συγγενικὸν Ἄττιος, ὃς
ἁπάντων θεοφιλέστατος ὁμολογεῖται γενέσθαι τῶν
ἀκριβούντων τὴν τέχνην καὶ μεγίστου τυχεῖν διʼ αὐτὴν ὀνόματος ἀπίστους τινὰς ὑπερβολὰς τῆς οἰωνομαντικῆς
ἐπιστήμης ἐπιδειξάμενος· ὧν ἐγὼ μίαν,
ἣν μάλιστα τεθαύμακα, προχειρισάμενος ἐρῶ προειπὼν
ἐξ οἵας ὁρμηθεὶς συντυχίας καὶ τίνας ἀφορμὰς
παρὰ τοῦ δαιμονίου λαβὼν τοσαύτην ἔσχεν ἐπιφάνειαν,
ὥστε πάντας ἀζήλους ἀποδεῖξαι τοὺς κατὰ
</p>
</div3>
<div3 type="section" n="2">
<p>τὴν αὐτὴν ἀκμάσαντας ἡλικίαν. πένης αὐτῷ πατὴρ
ἐγένετο χωρίον εὐτελὲς γεωργῶν, ᾧ τά τε ἄλλα συνειργάζετο
παῖς ὢν ὁ Νέβιος, ὅσα τοῖς τηλικούτοις
δύναμις ἦν, καὶ τὰς ὗς ἐξελαύνων ἔβοσκεν. ἀποκοιμηθεὶς
<milestone unit="reiskpage" n="588"/>
δέ ποτε καὶ μετὰ τὴν ἐξέγερσιν οὐχ εὑρίσκων
τινὰς τῶν ὑῶν τέως μὲν ἔκλαιε τὰς πληγὰς ὀρρωδῶν
τὰς παρὰ τοῦ πατρός, ἔπειτʼ ἐλθὼν ἐπὶ τὴν καλιάδα
τὴν ἐν τῷ χωρίῳ καθιδρυμένην ἡρώων ἠξίου τούς
ἥρωας συνεξευρεῖν αὐτῷ τὰς ὗς, γενομένου δὲ τούτου
θύσειν αὐτοῖς ὑπέσχετο τὸν μέγιστον τῶν ἐκ τοῦ
</p>
</div3>
<div3 type="section" n="3">
<p>χωρίου βοτρύων. εὑρὼν δὲ μετʼ ὀλίγον τὰς ὗς ἐβούλετο
<pb id="v.1p.397"/>
μὲν ἀποδοῦναι τοῖς ἥρωσι τὴν εὐχήν, ἐν ἀπορίᾳ
δὲ ἦν πολλῇ τὸν μέγιστον οὐ δυνάμενος ἐξευρεῖν
βότρυν. ἀδημονῶν δʼ ἐπὶ τῷ πράγματι τοὺς θεοὺς
ἠξίου διʼ οἰωνῶν φανερὸν αὐτῷ ποιῆσαι τὸ ζητούμενον.
ἔπειτʼ ἐπελθὸν αὐτῷ κατὰ δαίμονα διχῇ νέμει 
τὸν ἀμπελῶνα, θάτερα μὲν αὐτοῦ λαμβάνων ἐκ
δεξιᾶς, θάτερα δʼ ἐξ ἀριστερᾶς, ἔπειθʼ ὑπὲρ ἑκατέρου
τῶν μερῶν τοὺς παρακειμένους οἰωνοὺς ἐσκόπει.
φανέντων δʼ ἐπὶ θατέρου μέρους ὀρνίθων, οἵων αὐτὸς
ἐβούλετο, πάλιν ἐκεῖνο διχῇ διῄρει τὸ χωρίον 
καὶ τοὺς ὄρνιθας διέκρινε τοὺς παραγινομένους κατὰ
<milestone unit="reiskpage" n="589"/>τὸ αὐτό. ταύτῃ χρώμενος τῇ διαιρέσει τῶν τόπών
καὶ τὴν ἐσχάτην ὑπὸ τῶν ὀρνίθων ἀποδειχθεῖσαν
ἄμπελον ὑπελθὼν εὑρίσκει βότρυος ἄπιστόν τι χρῆμα
καὶ αὐτὸν φέρων ἐπὶ τὴν καλιάδα τῶν ἡρώων ὁρᾶται 
πρὸς τοῦ πατρός.
</p>
</div3>
<div3 type="section" n="4">
<p>θαυμάσαντι δὲ τὸ μέγεθος τῆς 
σταφυλῆς καὶ πόθεν εἰλήφει πυνθανομένῳ διηγεῖται
πάντα ἐξ ἀρχῆς. ὁ δʼ ὑπολαβών, ὅπερ ἦν, ἐμφύτους
εἶναί τινας ἀρχὰς μαντικῆς ἐν τῷ παιδί, κομίσας
αὐτὸν εἰς τὴν πόλιν γραμμάτων διδασκάλοις συνίστησιν· 
ἐπεὶ δὲ τῆς κοινῆς παιδείας ἀποχρώντως μετέλαβε,
Τυρρηνῶν αὐτὸν παραδίδωσι τῷ λογιωτάτῳ
</p>
</div3>
<div3 type="section" n="5">
<p>τὴν οἰωνοσκοπικὴν τέχνην διδαχθησόμενον. ἔχων δὲ 
τὴν ἔμφυτον ὁ Νέβιος μαντικὴν καὶ τὴν ἐπίκτητον
<pb id="v.1p.398"/>
παρὰ Τυρρηνῶν προσλαβὼν μακρῷ δή που τοὺς ἄλλους
οἰωνοσκόπους ἅπαντας, ὡς ἔφην, ὑπερεβάλετο,
εἰς ἁπάσας τε τὰς δημοσίας ἐπισκέψεις οἱ τῆς πόλεως
οἰωνομάντεις οὐκ ὄντα ἐκ τοῦ συστήματος παρεκάλουν
αὐτὸν διὰ τὴν ἐπιτυχίαν τῶν μαντευμάτων καὶ
οὐθὲν ὅ τι μὴ δόξειεν ἐκείνῳ προὔλεγον.
</p>
</div3>
</div2>
<div2 type="chapter" n="71">
<div3 type="section" n="1">
<p>
οὗτος ὁ Νέβιος βουλομένῳ ποτὲ τῷ Ταρκυνίῳ
τρεῖς φυλὰς ἑτέρας ἀποδεῖξαι νέας ἐκ τῶν ὑφʼ
<milestone unit="reiskpage" n="590"/>
αὑτοῦ πρότερον κατειλεγμένων ἱππέων καὶ ποιῆσαι
τὰς ἐπιθέτους φυλὰς ἑαυτοῦ τε καὶ τῶν ἰδίων
ἑταίρων ἐπωνύμους μόνος ἀντεῖπε κατὰ τὸ καρτερόν,
οὐκ ἐῶν κινεῖν τῶν ὑπὸ Ῥωμύλου κατασταθέντων
οὐθέν.
</p>
</div3>
<div3 type="section" n="2">
<p>ἀχθόμενος δʼ ἐπὶ τῇ κωλύσει καὶ διʼ ὀργῆς
ἔχων τὸν Νέβιον ὁ βασιλεὺς καταβαλεῖν αὐτοῦ τὴν
ἐπιστήμην εἰς τὸ μηδὲν ἐπεχείρησεν, ὡς ἀλαζονευομένου
καὶ μηθὲν ἀληθὲς λέγοντος. ταῦτα διανοηθεὶς
ἐκάλει τὸν Νέβιον ἐπὶ τὸ βῆμα πολλοῦ παρόντος
ὄχλου κατὰ τὴν ἀγοράν. προδιαλεχθεὶς δὲ τοῖς περὶ
αὐτὸν διʼ οὗ τρόπου ψευδόμαντιν ἀποδείξειν τὸν
οἰωνοσκόπον ὑπελάμβανεν, ἐπειδὴ παρεγένετο φιλανθρώποις
αὐτὸν ἀσπασμοῖς ἀναλαβών, Νῦν, ἔφη, καιρὸς
ἐπιδείξασθαί σε τὴν ἀκρίβειαν τῆς μαντικῆς ἐπιστήμης,
ὦ Νέβιε. πράξει γὰρ ἐπιχειρεῖν μεγάλῃ
διανοούμενος, εἰ τὸ δυνατὸν αὐτῇ πρόσεστι μαθεῖν
βούλομαι. ἀλλʼ ἄπιθι καὶ διαμαντευσάμενος ἧκε
ταχέως, ἐγὼ δʼ ἐνθάδε καθήμενος ἀναμενῶ.
</p>
</div3>
<div3 type="section" n="3">
<p>ἐποίει
<milestone unit="reiskpage" n="591"/>
τὰ κελευόμενα ὁ μάντις καὶ μετʼ οὐ πολὺ παρῆν αἰσίους
<pb id="v.1p.399"/>
εἰληφέναι λέγων οἰωνοὺς καὶ δυνατὴν εἶναι
τὴν πρᾶξιν ἀποφαίνων. γελάσας δʼ ὁ Ταρκύνιος ἐπὶ
τῷ λόγῳ καὶ προενέγκας ἐκ τοῦ κόλπου ξυρὸν καὶ
ἀκόνην λέγει πρὸς αὐτόν, ἑάλωκας, ὦ Νέβιε, φενακίζων
ἡμᾶς καὶ καταψευδόμενος τοῦ δαιμονίου καταφανῶς, 
ὁπότε καὶ τὰς ἀδυνάτους πράξεις τετόλμηκας
λέγειν δυνατάς. ἔγωγʼ οὖν διεμαντευόμην, εἰ τῷ
ξυρῷ τῷδε τὴν ἀκόνην πλήξας μέσην δυνήσομαι διελεῖν.
</p>
</div3>
<div3 type="section" n="4">
<p>γέλωτος δʼ ἐξ ἁπάντων γενομένου τῶν περὶ τὸ 
βῆμα οὐθὲν ἐπιταραχθεὶς ὁ Νέβιος ὑπὸ τοῦ τωθασμοῦ 
τε καὶ τοῦ θορύβου, παῖε θαρρῶν, ἔφη, Ταρκύνιε,
τὴν ἀκόνην, ὡς προαιρῇ· διαιρεθήσεται γὰρ ἢ
πάσχειν ὁτιοῦν ἕτοιμος ἐγώ. θαυμάσας δὲ ὁ βασιλεὺς
τὸ θράσος τοῦ μάντεως φέρει τὸ ξυρὸν κατὰ
<milestone unit="reiskpage" n="592"/>τῆς ἀκόνης, ἡ δὲ ἀκμὴ τοῦ σιδήρου διʼ ὅλου κατελθοῦσα 
τοῦ λίθου τήν τε ἀκόνην διαιρεῖ καὶ τῆς κατεχούσης
αὐτὴν χειρὸς ἐπιτέμνει τι μέρος.
</p>
</div3>
<div3 type="section" n="5">
<p>οἱ μὲν 
οὖν ἄλλοι πάντες ὡς τὸ θαυμαστὸν τοῦτο καὶ ἄπιστον
ἔργον ἐθεάσαντο, καταπλαγέντες ἀνεβόησαν, ὁ
δὲ Ταρκύνιος αἰδεσθεὶς ἐπὶ τῇ διαπείρᾳ τῆς τέχνης 
καὶ τὸ ἀπρεπὲς τῶν ὀνειδισμῶν ἐπανορθώσασθαι βουλόμενος
πρῶτον μὲν τῶν περὶ τὰς φυλὰς ἐγχειρημάτων
ἀπέστη, ἔπειτα δʼ αὐτὸν τὸν Νέβιον ἀποθεραπεῦσαι
διαγνούς, ὡς ἁπάντων ἀνθρώπων θεοφιλέστατον,
ἄλλαις τε πολλαῖς φιλανθρωπίαις ὑπηγάγετο 
καὶ ἵνα μνήμης αἰωνίου τυγχάνῃ παρὰ τῶν ἐπιγινομένων
εἰκόνα κατασκευάσας αὐτοῦ χαλκῆν ἀνέστησεν
<pb id="v.1p.400"/>
ἐν ἀγορᾷ, ἣ καὶ εἰς ἐμὲ ἦν ἔτι πρὸ τοῦ βουλευτηρίου
κειμένη πλησίον τῆς ἱερᾶς συκῆς ἐλάττων ἀνδρὸς
μετρίου τὴν περιβολὴν ἔχουσα κατὰ τῆς κεφαλῆς.
ὀλίγον δὲ ἄπωθεν αὐτῆς ἥ τε ἀκόνη κεκρύφθαι λέγεται
<milestone unit="reiskpage" n="593"/>
κατὰ γῆς καὶ τὸ ξυρὸν ὑπὸ βωμῷ τινι· καλεῖται
δὲ Φρέαρ ὁ τόπος ὑπὸ Ῥωμαίων. καὶ τὰ μὲν περὶ
τοῦ μάντεως τούτου μνημονευόμενα ταῦτά ἐστι.
</p>
</div3>
</div2>
<div2 type="chapter" n="72">
<div3 type="section" n="1">
<p>
βασιλεὺς δὲ Ταρκύνιος ἀναπεπαυμένος
ἤδη τῶν πολεμικῶν ἔργων διὰ γῆρας, ἦν γὰρ ὀγδοηκονταέτης,
δολοφονηθεὶς ὑπὸ τῶν Ἄγκου Μαρκίου
παίδων ἀποθνήσκει ἐπιχειρησάντων μὲν ἔτι πρότερον
ἐκβαλεῖν αὐτὸν ἐκ τῆς ἀρχῆς καὶ πολλάκις τοῦτο
πραγματευσαμένων κατʼ ἐλπίδα τοῦ περιπεσεῖν εἰς
αὐτοὺς ἐκπεσόντος ἐκείνου τὴν δυναστείαν, ὡς δὴ
πατρῴαν σφίσιν ὑπάρχουσαν καὶ ἐκ τοῦ ῥᾴστου
πρὸς τῶν πολιτῶν δοθησομένην.
</p>
</div3>
<div3 type="section" n="2">
<p>ἐπεὶ δὲ διήμαρτον
τῆς ἐλπίδος, ἐπιβουλὴν ἄφυκτον κατʼ αὐτοῦ ἐμηχανήσαντο,
ἣν οὐκ εἴασεν ἀτιμώρητον γενέσθαι τὸ δαιμόνιον.
<milestone unit="reiskpage" n="594"/>
διηγήσομαι δὲ καὶ τὸν τῆς ἐπιβουλῆς τρόπον
ἀπὸ τῆς πρώτης ἐπιχειρήσεως αὐτῶν ἀρξάμενος.
</p>
</div3>
<div3 type="section" n="3">
<p>ὁ Νέβιος ἐκεῖνος ὁ δεινὸς οἰωνομάντις, ὃν ἔφην ἐναντιωθῆναί
ποτε τῷ βασιλεῖ πλείονας ἐξ ἐλασσόνων
ποιῆσαι τὰς φυλὰς βουλομένῳ, ὅτε μάλιστα ἤνθει διὰ
τὴν τέχνην καὶ πλεῖστον ἠδύνατο Ῥωμαίων ἁπάντων,
εἴτε φθονηθεὶς ὑπὸ τῶν ἀντιτέχνων τινὸς εἴτʼ
<pb id="v.1p.401"/>
ἐπιβουλευθεὶς ὑπʼ ἐχθρῶν εἴτε ὅ τι δή ποτε ἄλλο
παθὼν ἀφανὴς ἄφνω γίνεται, καὶ οὔτε τὸν μόρον
αὐτοῦ τις ἠδύνατο τῶν προσηκόντων συμβαλεῖν οὔτε
τὸ σῶμα ἐξευρεῖν·
</p>
</div3>
<div3 type="section" n="4">
<p>ἀχθομένου δὲ τοῦ δήμου καὶ δεινῶς 
φέροντος τὸ πάθος ὑπονοίας τε πολλὰς καὶ κατὰ 
πολλῶν λαμβάνοντος, κατανοήσαντες τὴν ὁρμὴν τοῦ
πλήθους οἱ τοῦ Μαρκίου παῖδες, ἐπὶ τὸν βασιλέα
Ταρκύνιον τὴν διαβολὴν τοῦ ἄγους ἀνέφερον ἄλλο
μὲν οὐθὲν ἔχοντες φέρειν τῆς διαβολῆς οὔτε τεκμήριον
οὔτε σημεῖον, δυσὶ δὲ τοῖς εἰκόσι τούτοις κρατυνόμενοι
<milestone unit="reiskpage" n="595"/>πρῶτον μέν, ὅτι πολλὰ καὶ καινὰ περὶ τὴν
πολιτείαν διεγνωκὼς παρανομεῖν τὸν ἐναντιωσόμενον
ὥσπερ ἐπὶ τῶν προτέρων ἐκ ποδῶν ἐβούλετο
ποιήσασθαι, ἔπειτα ὅτι δεινοῦ πάθους γεγονότος
οὐδεμίαν ἐποιήσατο τῶν δεδρακότων ζήτησιν, ἀλλʼ 
ἀμελείᾳ παρέδωκε τὸ πραχθέν, ὅπερ οὐκ ἂν ποιῆσαί
</p>
</div3>
<div3 type="section" n="5">
<p>τινα τῶν ἔξω τῆς αἰτίας ὑπαρχόντων. παρασκευασάμενοι 
δὲ μεγάλας ἑταιρείας περὶ αὑτοὺς πατρικίων
τε καὶ δημοτικῶν, οἷς τὰς ἑαυτῶν οὐσίας κατηγορήγουν,
πολλὴν ἐποιοῦντο τοῦ Ταρκυνίου κατηγορίαν 
καὶ τῷ δήμῳ παρῄνουν μὴ περιορᾶν ἄνδρα μιαρὸν
ἱεροῖς τε προσφέροντα τὰς χεῖρας καὶ τὴν ἐξουσίαν
μιαίνοντα καὶ ταῦτʼ οὐκ ἐπιχώριον ἀλλʼ ἐπήλυτον
ὄντα καὶ ἄπολιν.
</p>
</div3>
<div3 type="section" n="6">
<p>τοιαῦτα κατὰ τὴν ἀγορὰν δημηγοροῦντες 
ἄνδρες ἰταμοὶ καὶ λέγειν οὐκ ἀδύνατοι πολλοὺς 
μὲν ἠρέθισαν τῶν δημοτικῶν, οἳ παραγενόμενον
<pb id="v.1p.402"/>
αὐτὸν εἰς τὴν ἀγορὰν ἀπολογίας χάριν ἐξελαύνειν
ἐπεχείρησαν ὡς οὐ καθαρόν· οὐ μὴν καταγωνίσασθαί
γε τὴν ἀλήθειαν ἴσχυσαν οὐδὲ πεῖσαι τὸν δῆμον
ἐδυνήθησαν ἐκβαλεῖν αὐτὸν ἐκ τῆς ἀρχῆς.
</p>
</div3>
<div3 type="section" n="7">
<p>ἐπεὶ δὲ
<milestone unit="reiskpage" n="596"/>
αὐτός τε ἀπολογηθεὶς κράτιστα περὶ αὑτοῦ τὴν διαβολὴν
ἀπελύσατο καὶ ὁ κηδεστὴς αὐτοῦ Τύλλιος, ᾧ
τὴν ἑτέραν δεδωκὼς ἦν θυγατέρα, μέγιστον ἐν τῷ
δήμῳ δυνάμενος εἰς ἔλεον τοὺς Ῥωμαίους ὑπηγάγετο,
συκοφάνται καὶ πονηροὶ δόξαντες εἶναι καὶ πολλὴν
ὀφλόντες αἰσχύνην ἀπῆλθον ἐκ τῆς ἀγορᾶς.
</p>
</div3>
</div2>
<div2 type="chapter" n="73">
<div3 type="section" n="1">
<p>
ταύτης δὴ τῆς πείρας ἀποτυχόντες καὶ
διαλλαγὰς τῆς ἔχθρας διὰ φίλων εὑρόμενοι μετρίως
τὴν ἀγνωμοσύνην αὐτῶν ἐνέγκαντος τοῦ Ταρκυνίου
διὰ τὰς ἐκ τοῦ πατρὸς εὐεργεσίας καὶ τὴν μετάνοιαν
ἱκανὴν ὑπολαμβάνοντος εἶναι τῆς προπετείας διόρθωσιν
ἔτη μὲν τρία διέμειναν ἐν τῇ προσποιήσει τῆς
φιλίας· ἐπειδὴ δὲ καιρὸν ὑπέλαβον ἐπιτήδειον ἔχειν
δόλον ἐπʼ αὐτῷ ῥάπτουσι τοιόνδε·
</p>
</div3>
<div3 type="section" n="2">
<p>νεανίσκους δύο
τῶν ἐκ τῆς συνωμοσίας τοὺς τολμηροτάτους ποιμενικαῖς
ἐνδύσαντες στολαῖς καὶ δρεπάνοις καθοπλίσαντες
ὑλουργοῖς πέμπουσιν ἐπὶ τὴν οἰκίαν τοῦ βασιλέως
ἡμέρας μεσούσης διδάξαντες ἃ χρὴ λέγειν τε καὶ
<milestone unit="reiskpage" n="597"/>
πράττειν καὶ τὸν τρόπον τῆς ἐπιθέσεως αὐτοῖς ὑφηγησάμενοι.
οὗτοι πλησίον τῶν βασιλείων γενόμενοι
κακῶς τε ἀλλήλους ἔλεγον ὡς ἀδικούμενοι καὶ οὐδὲ
τὼ χεῖρε τῶν σωμάτων ἀπείχοντο βοῇ τε μεγάλῃ
<pb id="v.1p.403"/>
χρώμενοι τὴν παρὰ τοῦ βασιλέως βοήθειαν ἐκάλουν
ἀμφότεροι, παρόντων αὐτοῖς συχνῶν ἐκ τῆς συνωμοσίας,
ἀγροίκων δὴ τῷ λόγῳ, συναγανακτούντων τε
ἀμφοτέροις καὶ συμμαρτυρούντων.
</p>
</div3>
<div3 type="section" n="3">
<p>ὡς δὲ εἰσκαλέσας 
αὐτοὺς ὁ βασιλεὺς λέγειν ἐκέλευσεν ὑπὲρ ὧν διεφέροντο, 
αἰγῶν μὲν ἀμφισβητεῖν ἐσκήπτοντο, κεκραγότες
δὲ ἅμα καὶ παθαινόμενοι τὸν ἄγριον τρόπον καὶ
μηθὲν εἰς τὸ πρᾶγμα λέγοντες πολὺν ἐκίνησαν ἐξ
ἁπάντων γέλωτα. ὡς δʼ ἐκ τοῦ καταφρονεῖσθαι καιρὸν
ἔδοξαν εἰληφέναι τῆς ἐπιχειρήσεως τὸν ἐπιτήδειον, 
φέρουσι κατὰ τῆς κεφαλῆς τοῦ βασιλέως πληγὰς τοῖς
δρεπάνοις καὶ τοῦτο πράξαντες ἔφευγον ἔξω θυρῶν.
</p>
</div3>
<div3 type="section" n="4">
<p>κραυγῆς δὲ γενομένης ἐπὶ τῷ πάθει καὶ βοηθείας
<milestone unit="reiskpage" n="598"/>πολλαχόθεν συνδραμούσης οὐ δυνηθέντες διαφυγεῖν
συλλαμβάνονται πρὸς τῶν ἐπιδιωξάντων, καὶ μετὰ 
τοῦτο βασάνοις καταικισθέντες καὶ τοὺς ἀρχηγοὺς τῆς
ἐπιβουλῆς ἀναγκασθέντες εἰπεῖν τῆς προσηκούσης τιμωρίας
ἔτυχον σὺν χρόνῳ. <del>βασιλεὺς μὲν δὴ Ταρκύνιος
οὐ μικρῶν οὐδὲ ὀλίγων Ῥωμαίοις ἀγαθῶν
αἴτιος γενόμενος, ὀκτὼ καὶ τριάκοντα ἔτη τὴν ἀρχὴν 
κατασχὼν οὕτω τελευτᾷ.</del>
</p>
</div3>
</div2>
</div1>
<div1 type="book" n="4">
<div2 type="chapter" n="1">
<div3 type="section" n="1">
<p>
<pb id="v.2p.1"/>
<milestone unit="reiskpage" n="633"/>βασιλεὺς μὲν δὴ Ταρκύνιος οὐ μικρῶν οὐδʼ ὀλίγων
Ῥωμαίοις ἀγαθῶν αἴτιος γενόμενος, ὀκτὼ καὶ
τριάκοντα ἔτη τὴν ἀρχὴν κατασχὼν οὕτω τελευτᾷ υἱωνούς
<milestone unit="reiskpage" n="634"/>τε δύο καταλιπὼν νηπίσυς καὶ δύο θυγατέρας
ἀνδράσιν ἤδη συνοικούσας. διάδοχος δὲ τῆς ἡγεμονίας 
ὁ γαμβρὸς αὐτοῦ γίνεται Τύλλιος ἐνιαυτῷ τετάρτῳ
τῆς πεντηκοστῆς ὀλυμπιάδος, ἣν ἐνίκα στάδιον Ἐπιτελίδης
Λάκων ἄρχοντος Ἀθήνησιν Ἀρχεστρατίδου·
<pb id="v.2p.2"/>
περὶ οὗ καιρὸς ἤδη λέγειν, ἃ κατʼ ἀρχὰς παρελίπομεν,
ἐξ ὧν τε γονέων ἔφυ καὶ τίνας ἀπεδείξατο πράξεις
ἰδιώτης ὢν ἔτι καὶ πρὶν ἐπὶ τὴν δυναστείαν παρελθεῖν.
</p>
</div3>
<div3 type="section" n="2">
<p>τὰ μὲν οὖν περὶ τοῦ γένους αὐτοῦ λεγόμενα, οἷς μάλιστʼ
ἔγωγε συγκατατίθεμαι, τοιαῦτʼ ἐστίν. ἐν Κορνικόλῳ
πόλει τοῦ Λατίνων ἔθνους ἀνήρ τις ἐκ τοῦ βασιλείου
γένους Τύλλιος ὄνομα γυναικὶ συνῆν Ὀκρισίᾳ
καλλίστῃ τε καὶ σωφρονεστάτῃ τῶν ἐν Κορνικόλῳ
γυναικῶν. αὐτὸς μὲν οὖν ὁ Τύλλιος, ὅθʼ ἡ πόλις ὑπὸ
Ῥωμαίων κατελαμβάνετο, μαχόμενος ἀποθνήσκει, τὴν
<milestone unit="reiskpage" n="635"/>
δʼ Ὀκρισίαν ἐγκύμονα οὖσαν ἐξαίρετον ἐκ τῶν λαφύρων
λαμβάνει Ταρκύνιος ὁ βασιλεὺς καὶ δίδωσι δωρεὰν
τῇ ἑαυτοῦ γυναικί. μαθοῦσα δʼ ἐκείνη πάντα τὰ
περὶ τὴν ἄνθρωπον οὐ πολλοῖς χρόνοις ὕστερον ἐλευθέραν
αὐτὴν ἀφίησι καὶ πασῶν μάλιστα γυναικῶν
ἀσπαζομένη τε καὶ τιμῶσα διετέλεσεν.
</p>
</div3>
<div3 type="section" n="3">
<p>ἐκ ταύτης γίνεται
τῆς Ὀκρισίας ἔτι δουλευούσης παιδίον, ᾧ τίθεται
τραφέντι ἡ μήτηρ τὸ μὲν ἴδιόν τε καὶ συγγενικὸν
ὄνομα Τύλλιον ἐπὶ τοῦ πατρός, τὸ δὲ κοινὸν καὶ
προσηγορικὸν Σερούιον ἐπὶ τῆς ἰδίας τύχης, ὅτι δουλεύουσα
ἔτεκεν αὐτόν. εἴη δʼ ἂν ὁ Σερούιος εἰς τὴν
Ἑλληνικὴν διάλεκτον μεταβιβαζόμενος Δούλιος.
</p>
</div3>
</div2>
<div2 type="chapter" n="2">
<div3 type="section" n="1">
<p>
φέρεται δέ τις ἐν ταῖς ἐπιχωρίοις ἀναγραφαῖς
<add>καὶ</add> ἕτερος ὑπὲρ τῆς γενέσεως αὐτοῦ λόγος ἐπὶ τὸ
μυθῶδες ἐξαίρων τὰ περὶ αὐτόν, ὃν ἐν πολλαῖς Ῥωμαϊκαῖς
<pb id="v.2p.3"/>
ἱστορίαις εὕρομεν, εἰ θεοῖς τε καὶ δαίμοσι
λέγεσθαι φίλος τοιοῦτος· αἵτινες ἀπὸ τῆς ἑστίας τῶν
<milestone unit="reiskpage" n="636"/>βασιλείων, ἐφʼ ἧς ἄλλας τε Ῥωμαῖοι συντελοῦσιν ἱερουργίας
καὶ τὰς ἀπὸ τῶν δείπνων ἀπαρχὰς ἁγίζουσιν,
ὑπὲρ τοῦ πυρὸς ἀνασχεῖν λέγουσιν αἰδοῖον ἀνδρός. 
τοῦτο δὲ θεάσασθαι τὴν Ὀκρισίαν πρώτην φέρουσαν
τοὺς εἰωθότας πελάνους ἐπὶ τὸ πῦρ καὶ αὐτίκα πρὸς
τοὺς βασιλεῖς ἐλθοῦσαν εἰπεῖν.
</p>
</div3>
<div3 type="section" n="2">
<p>τὸν μὲν οὖν Ταρκύνιον 
ἀκούσαντά τε καὶ μετὰ ταῦτʼ ἰδόντα τὸ τέρας ἐν θαύματι
γενέσθαι, τὴν δὲ Τανακυλίδα τά τʼ ἄλλα σοφὴν 
οὖσαν καὶ δὴ καὶ τὰ μαντικὰ οὐδενὸς χεῖρον Τυρρηνῶν
ἐπισταμένην εἰπεῖν πρὸς αὐτόν, ὅτι γένος ἀπὸ
τῆς ἑστίας τῆς βασιλείου πέπρωται γενέσθαι κρεῖττον
ἢ κατὰ τὴν ἀνθρωπείαν φύσιν ἐκ τῆς μιχθείσης τῷ
φάσματι γυναικός. τὰ δʼ αὐτὰ καὶ τῶν ἄλλων τερατοσκόπων 
ἀποφηναμένων δόξαι τῷ βασιλεῖ τὴν Ὀκρισίαν,
ᾗ πρώτῃ ἐφάνη τὸ τέρας, εἰς ὁμιλίαν αὐτῷ συνελθεῖν·
καὶ μετὰ τοῦτο τὴν γυναῖκα κοσμησαμένην, οἷς
ἔθος ἐστὶ κοσμεῖσθαι τὰς γαμουμένας, κατακλεισθῆναι
<milestone unit="reiskpage" n="637"/>μόνην εἰς τὸν οἶκον, ἐν ᾧ τὸ τέρας ὤφθη.
</p>
</div3>
<div3 type="section" n="3">
<p>μιχθέντος 
δή τινος αὐτῇ θεῶν ἢ δαιμόνων καὶ μετὰ τὴν μίξιν
ἀφανισθέντος εἴθʼ Ἡφαίστου καθάπερ οἴονταί τινες
εἴτε τοῦ κατʼ οἰκίαν ἥρωος, ἐγκύμονα γενέσθαι καὶ
τεκεῖν τὸν Τύλλιον ἐν τοῖς καθήκουσι χρόνοις. τοῦτο
τὸ μύθευμα οὐ πάνυ τι πιστὸν εἶναι δοκοῦν ἑτέρα 
<pb id="v.2p.4"/>
τις ἐπιφάνεια θεία γενομένη περὶ τὸν ἄνδρα θαυμαστὴ
</p>
</div3>
<div3 type="section" n="4">
<p>καὶ παράδοξος ἧττον ἀπιστεῖσθαι ποιεῖ. καθημένου
γάρ ποτʼ αὐτοῦ μεσούσης μάλισθʼ ἡμέρας ἐν τῇ παστάδι
τῶν βασιλείων καὶ κατενεχθέντος ἐφʼ ὕπνον,
πῦρ ἀπέλαμψεν ἐπὶ τῆς κεφαλῆς αὐτοῦ, ἥ τε μήτηρ
αὐτοῦ καὶ ἡ τοῦ βασιλέως γυνὴ πορευόμεναι διὰ τῆς
παστάδος ἐθεάσαντο καὶ πάντες ὅσοι σὺν ταῖς γυναιξὶν
ἐτύγχανον τότε παρόντες, καὶ μέχρι τούτου διέμενεν ἡ
φλὸξ ὅλην αὐτοῦ καταλάμπουσα τὴν κεφαλήν, ἕως ἡ
μήτηρ προσδραμοῦσα διανέστησεν αὐτὸν καὶ ἡ φλὸξ
ἅμα τῷ ὕπνῳ διασκεδασθεῖσα ἠφανίσθη. τὰ μὲν δὴ
περὶ τοῦ γένους αὐτοῦ λεγόμενα τοιαῦτʼ ἐστίν.
</p>
</div3>
</div2>
<div2 type="chapter" n="3">
<div3 type="section" n="1">
<p>
ἃ δὲ πρὸ τοῦ βασιλεῦσαι διεπράξατο λόγου
<milestone unit="reiskpage" n="638"/>
ἄξια, ἐξ ὧν Ταρκύνιός τʼ αὐτὸν ἠγάσθη καὶ ὁ Ῥωμαίων
δῆμος τῆς μετὰ βασιλέα τιμῆς ἠξίου, τοιάδε.
ἀντίπαις μὲν ὢν ἔτι τῇ πρώτῃ στρατείᾳ, ἣν ἐπὶ Τυρρηνοὺς
Ταρκύνιος ἐστράτευσεν, ἐν τοῖς ἱππεῦσι τεταγμένος
οὕτως ἔδοξεν ἀγωνίσασθαι καλῶς, ὥστε περιβόητος
εὐθὺ γενέσθαι καὶ τἀριστεῖα πρῶτος ἁπάντων
λαβεῖν· ἔπειθʼ ἑτέρας γενομένης ἐπὶ τὸ αὐτὸ ἔθνος
στρατείας καὶ μάχης καρτερᾶς περὶ πόλιν Ἤρητον
ἀνδρειότατος ἁπάντων φανεὶς στεφάνοις αὖθις ἀριστείοις
ὑπὸ τοῦ βασιλέως ἐκοσμεῖτο.
</p>
</div3>
<div3 type="section" n="2">
<p>ἔτη δὲ γεγονὼς
εἴκοσι μάλιστα τῆς συμμαχικῆς στρατηγὸς ἀπεδείχθη
<pb id="v.2p.5"/>
δυνάμεως, ἣν Λατῖνοι ἔπεμψαν, καὶ συγκατεκτήσατο
βασιλεῖ Ταρκυνίῳ τὴν τῶν Τυρρηνῶν ἀρχήν· ἔν τε
τῷ πρὸς Σαβίνους πολέμῳ τῷ πρώτῳ συστάντι τῶν
ἱππέων ἀποδειχθεὶς ἡγεμὼν ἐτρέψατο τοὺς τῶν πολεμίων
ἱππεῖς καὶ μέχρι πόλεως Ἀντέμνης ἐλάσας τἀριστεῖα
<milestone unit="reiskpage" n="639"/>καὶ ἐκ ταύτης τῆς μάχης ἔλαβεν· ἑτέρας τε πολλὰς
πρὸς τὸ αὐτὸ ἔθνος ἀγωνισάμενος μάχας τοτὲ μὲν
ἱππέων ἡγούμενος, τοτὲ δὲ πεζῶν ἐν ἁπάσαις ἐφάνη
ψυχὴν ἄριστος καὶ πρῶτος ἐστεφανοῦτο τῶν ἄλλων.
</p>
</div3>
<div3 type="section" n="3">
<p>καὶ ἐπειδὴ παρέστη Ῥωμαίοις εἰς ὑπόταξίν τε καὶ παράδοσιν 
τῶν πόλεων τὸ ἔθνος, αἰτιώτατος εἶναι δόξας
Ταρκυνίῳ καὶ ταύτης τῆς δυναστείας τοῖς ἐπινικίοις
στεφάνοις ἀνεδεῖτο ὑπʼ αὐτοῦ. ἦν δὲ καὶ φρονῆσαι
τὰ πολιτικὰ συνετώτατος καὶ λόγῳ τὰ βουλευθέντα
ἐξενεγκεῖν οὐδενὸς χείρων ἁπάσαις θʼ ἁρμόσαι ταῖς 
τύχαις καὶ παντὶ συνεξομοιωθῆναι προσώπῳ δυνατώτατος.
</p>
</div3>
<div3 type="section" n="4">
<p>καὶ διὰ ταῦτα Ῥωμαῖοι μὲν αὐτὸν ἐκ τοῦ δήμου 
μεταγαγεῖν ἠξίωσαν εἰς τοὺς πατρικίους ψῆφον
ἐπενέγκαντες, ὥσπερ Ταρκύνιόν τε πρότερον καὶ ἔτι
πρὸ τούτου Νόμαν Πομπίλιον· ὁ δὲ βασιλεὺς κηδεστὴν 
ἐποιήσατο τὴν ἑτέραν τῶν θυγατέρων ἐγγυήσας,
καὶ πάνθʼ ὅσα διὰ νόσους ἢ διὰ γῆρας ἀδύνατος ἦν
ἐπιτελεῖν, διʼ ἑαυτοῦ τούτῳ πράττειν ἐπέσκηπτεν, οὐ
<milestone unit="reiskpage" n="640"/>μόνον τὸν ἴδιον οἶκον ἐπιτρέπων, ἀλλὰ καὶ τὰ κοινὰ
τῆς πόλεως διοικεῖν ἀξιῶν. ἐν οἷς ἅπασιν ἐξητάσθη 
πιστὸς καὶ δίκαιος, καὶ οὐδὲν ᾤοντο διαφέρειν οἱ δημόται
<pb id="v.2p.6"/>
Ταρκύνιον ἐπιμελεῖσθαι τῶν κοινῶν ἢ Τύλλιον·
οὕτως ἐξεθεραπεύθησαν ὑπʼ αὐτοῦ ταῖς εὐεργεσίαις.
</p>
</div3>
</div2>
<div2 type="chapter" n="4">
<div3 type="section" n="1">
<p>
φύσεώς τε δὴ μετειληφὼς ἀποχρώντως κατεσκευασμένης
πρὸς ἡγεμονίαν οὗτος ὁ ἀνὴρ καὶ τὰς
παρὰ τῆς τύχης πολλὰς καὶ μεγάλας ἐσχηκὼς ἀφορμάς,
ἐπειδὴ τελευτῆσαι συνέβη Ταρκύνιον ἐπιβουλευθέντα
ὑπὸ τῶν Ἄγκου Μαρκίου παίδων ἀνασώσασθαι
τὴν τοῦ πατρὸς ἀρχὴν βουλομένων, ὡς ἐν τῷ πρὸ
τούτου δεδήλωκα λόγῳ, δόξας ὑπὸ τῶν πραγμάτων
αὐτῶν ἐπὶ τὴν βασιλείαν καλεῖσθαι, δραστήριος ἀνὴρ
οὐκ ἀφῆκεν ἐκ τῶν χειρῶν τὸν καιρόν.
</p>
</div3>
<div3 type="section" n="2">
<p>ἡ δὲ συγκατασκευάσασα
τὴν ἡγεμονίαν αὐτῷ καὶ πάντων αἰτία γενομένη
τῶν ἀγαθῶν ἡ τοῦ τετελευτηκότος βασιλέως
ἦν γυνὴ γαμβρῷ τε συλλαμβάνουσα ἰδίῳ καὶ ἐκ πολλῶν
συνεγνωκυῖα θεσφάτων, ὅτι βασιλεῦσαι Ῥωμαίων
ἐκεῖνον τὸν ἄνδρα εἵμαρτο. ἔτυχε δʼ αὐτῇ νεανίας μὲν
<milestone unit="reiskpage" n="641"/>
υἱὸς οὐ πρὸ πολλοῦ τετελευτηκὼς χρόνου, παιδία δʼ ἐξ
ἐκείνου δύο νήπια καταλειπόμενα.
</p>
</div3>
<div3 type="section" n="3">
<p>ἐνθυμουμένη δὲ τὴν
περὶ τὸν οἶκον ἐρημίαν καὶ περιδεὴς οὖσα, μὴ κατασχόντες
οἱ Μάρκιοι τὴν ἀρχὴν ἄρωνται τὰ παιδία καὶ
πᾶσαν τὴν βασιλικὴν συγγένειαν ἀφανίσωσι, πρῶτον
μὲν ἐπέταξε τὰς τῶν βασιλείων θύρας κλεῖσαι καὶ
φύλακας ἐπʼ αὐταῖς ἐπέστησε διακελευσαμένη μηδένα
παριέναι μήτʼ ἔσω μήτʼ ἔξω· ἔπειτʼ ἐκ τοῦ δωματίου
πάντας ἐξελθεῖν κελεύσασα τοὺς ἄλλους, ἐν ᾧ τὸν
<pb id="v.2p.7"/>
Ταρκύνιον ἡμιθνῆτα ἔθεσαν, τὴν δʼ Ὀκρισίαν καὶ
τὸν Τύλλιον καὶ τὴν θυγατέρα τὴν συνοικοῦσαν τῷ
Τυλλίῳ κατασχοῦσα καὶ τὰ παιδία ὑπὸ τῶν τροφῶν
ἐνεχθῆναι κελεύσασα λέγει πρὸς αὐτούς·
</p>
</div3>
<div3 type="section" n="4">
<p>Ταρκύνιος μὲν 
ἡμῖν ὁ βασιλεύς, ὦ Τύλλιε, παρʼ ᾧ τροφῆς καὶ παιδείας 
ἔτυχες, ἁπάντων μάλιστα σὲ τιμήσας φίλων καὶ
συγγενῶν ἀνόσια παθὼν ἐκπεπλήρωκε τὴν ἑαυτοῦ μοῖραν
<milestone unit="reiskpage" n="642"/>οὔτε περὶ τῶν ἰδίων πραγμάτων διαθέμενος οὐδὲν
οὔτε περὶ τῶν κοινῶν καὶ πολιτικῶν ἐπισκήψας, ἀλλʼ
οὐδʼ ἀσπάσασθαί τινα ἡμῶν καὶ προσαγορεῦσαι τοὺς 
ἐσχάτους ἀσπασμοὺς δυνηθείς. ἔρημα δὲ καὶ ὀρφανὰ
τὰ δύστηνα ταυτὶ παιδία καταλείπεται κίνδυνον οὐ τὸν
ἐλάχιστον ὑπὲρ τῆς ψυχῆς τρέχοντα· εἰ γὰρ ἐπὶ Μαρκίοις
τοῖς ἀνελοῦσι τὸν πάππον αὐτῶν τὰ τῆς πόλεως
ἔσται πράγματα, τὸν οἴκτιστον ἀπολοῦνται τρόπον ὑπʼ 
αὐτῶν· ἔσται γʼ οὐδʼ ὑμῖν ἀσφαλὴς ὁ βίος, οἷς ἐνεγγύησε
Ταρκύνιος τὰς ἑαυτοῦ θυγατέρας ἐκείνους ὑπεριδών,
ἐὰν οἱ φονεύσαντες αὐτὸν τὴν ἀρχὴν κατάσχωσιν,
οὐδὲ τοῖς ἄλλοις αὐτοῦ φίλοις καὶ συγγενέσιν
οὐδʼ ἡμῖν ταῖς ἀθλίαις γυναιξίν· ἀλλὰ πάντας ἡμᾶς 
φανερῶς τε καὶ κρύφα πειράσονται διολέσαι.
</p>
</div3>
<div3 type="section" n="5">
<p>ταῦτʼ 
οὖν ἐνθυμουμένους ἡμᾶς δεῖ μὴ περιορᾶν τοὺς ἐκεῖνον
ἀποκτείναντας ἄνδρας ἀνοσίους καὶ πᾶσιν ἡμῖν ἐχθροὺς
<milestone unit="reiskpage" n="643"/>τοσαύτην ἀρχὴν κτησαμένους, ἀλλʼ ἐναντιοῦσθαι καὶ
κωλύειν νῦν μὲν ἀπάτῃ καὶ δόλῳ χρησαμένους· τούτων 
<pb id="v.2p.8"/>
γὰρ ἐν τῷ παρόντι δεῖ· ὅταν δὲ τὰ πρῶτα ἡμῖν
χωρήσῃ κατὰ νοῦν, τότε καὶ ἐκ τοῦ φανεροῦ πάσῃ
δυνάμει καὶ μεθʼ ὅπλων αὐτοῖς ὁμόσε χωροῦντας, ἐὰν
ἄρα καὶ τούτων δέῃ. ἀλλʼ οὐ δεήσει βουληθέντων
<note n="5" place="unspecified" anchored="yes"/> ἡμῶν πράττειν νῦν ἃ δεῖ.
</p>
</div3>
<div3 type="section" n="6">
<p>τίνα δὲ ταῦτʼ ἐστί; πρῶτον
μὲν κρυπτώμεθα τὸν τοῦ βασιλέως θάνατον καὶ πρὸς
ἅπαντας ἐξενεχθῆναι παρασκευάσωμεν, ὅτι πληγὴν οὐδεμίαν
ἔχει καίριον, οἵ τʼ ἰατροὶ λεγέτωσαν ἐν ὀλίγαις
ἡμέραις αὐτὸν ἀποδείξειν ὑγιῆ· ἔπειτʼ ἐγὼ προελθοῦσα
εἰς τοὐμφανὲς ἐρῶν πρὸς τὸν ὄχλον, ὡς δὴ Ταρκυνίου
μοι ταῦτʼ εἰπεῖν ἐπισκήψαντος, ὅτι πάντων ἀποδείκνυσιν
ἐπιμελητὴν καὶ φύλακα τῶν τʼ ἰδίων καὶ τῶν κοινῶν,
ἕως αὐτὸς ἐκ τῶν τραυμάτων ὑγιὴς γένηται, τὸν
ἕτερον τῶν ἑαυτοῦ γαμβρῶν, τὸ σὸν εἰποῦσα, ὦ Τύλλιε,
ὄνομα ἔσται δʼ οὐκ ἄκουσι Ῥωμαίοις, ἀλλὰ βουλομένοις
ὑπὸ σοῦ τὴν πόλιν ἐπιτροπεύεσθαι, ὑφʼ οὗ
</p>
</div3>
<div3 type="section" n="7">
<p>πολλάκις ἤδη καὶ πρότερον ἐπετροπεύθη. ὅταν δὲ τὸν
παρόντα κίνδυνον διασκεδάσωμεν, οὐδὲν γὰρ ἔτι τῶν
<milestone unit="reiskpage" n="644"/>
ἐχθρῶν ἰσχυρόν ἐστι ζῆν τοῦ βασιλέως ἀγγελλομένου,
παραλαβὼν σὺ τάς τε ῥάβδους καὶ τὴν τῶν ὅπλων
ἐξουσίαν κάλει τοὺς βουλεύσαντας ἀποκτεῖναι Ταρκύνιον
ἐπὶ τὸν δῆμον ἀπὸ τῶν Μαρκίου παίδων ἀρξάμενος
καὶ πρόθες αὐτοῖς δίκας· τιμωρησάμενος δὲ
τούτους ἅπαντας, ἐὰν μὲν ὑπομείνωσι τὰς κρίσεις, θανάτοις,
ἐὰν δʼ ἐρήμους ἀφῶσιν, ὃ μᾶλλον αὐτοὺς οἶμαι
ποιήσειν, ἀειφυγίᾳ καὶ δημεύσει τῶν ὑπαρχόντων,
<pb id="v.2p.9"/>
καθίστασʼ ἤδη τὰ περὶ τὴν ἀρχὴν ὁμιλίαις τε φιλανθρώποις
τὸ πλῆθος ἀναλαμβάνων καὶ τοῦ μηδὲν ἀδίκημα
γενέσθαι πολλὴν ἔχων φροντίδα καὶ τοὺς ἀπόρους
τῶν πολιτῶν εὐεργεσίαις τισὶ καὶ δωρεαῖς ὑπαγόμενος·
ἔπειθʼ ὅταν ἡμῖν καιρὸς εἶναι δοκῇ, τότε λέγωμεν ἀποτεθνηκέναι
</p>
</div3>
<div3 type="section" n="8">
<p>Ταρκύνιον καὶ ταφὰς αὐτοῦ ποιῶμεν ἀπὸ 
τοῦ φανεροῦ. δίκαιος δʼ εἶ, Τύλλιε, τραφείς θʼ ὑφʼ
<milestone unit="reiskpage" n="645"/>ἡμῶν καὶ παιδευθεὶς καὶ πάντων μετεσχηκὼς ἀγαθῶν,
ὅσων παρὰ μητρός τε καὶ πατρὸς υἱοὶ μεταλαμβάνουσι,
καὶ θυγατρὶ συνοικῶν ἡμετέρᾳ, ἐὰν δὴ καὶ βασιλεὺς 
ἔτι γένῃ Ῥωμαίων ἐμοῦ καὶ εἰς τοῦτό σοι συναγωνισαμένης,
πατρὸς εὔνοιαν τοῖς παιδίοις τοῖς2δε παρασχέσθαι·
ὅταν δʼ εἰς ἄνδρας ἔλθωσι καὶ τὰ κοινὰ
πράττειν ἱκανοὶ γένωνται, τὸν πρεσβύτερον αὐτῶν
ἀποδεῖξαι Ῥωμαίων ἡγεμόνα. 
</p>
</div3>
</div2>
<div2 type="chapter" n="5">
<div3 type="section" n="1">
<p>
ταῦτʼ εἰποῦσα καὶ τῶν παιδίων ἑκάτερον εἰς
τὰς ἀγκάλας ἐμβαλοῦσα τοῦ τε γαμβροῦ καὶ τῆς θυγατρὸς
καὶ πολὺν ἐξ ἀμφοτέρων κινήσασα οἶκτον,
ἐπειδὴ καιρὸς ἦν, ἐξῆλθεν ἐκ τοῦ δωματίου καὶ παρήγγειλε
τοῖς ἔνδον εὐτρεπῆ τὰ πρὸς τὴν θεραπείαν 
ἐπιτήδεια ποιεῖν καὶ τοὺς ἰατροὺς συγκαλεῖν. διαλιποῦσα
δὲ τὴν μεταξὺ νύκτα τῇ κατόπιν ἡμέρᾳ πολλοῦ
πρὸς τὰ βασίλεια συνδραμόντος ὄχλου προῆλθεν εἰς
τοὐμφανὲς ταῖς θυρίσιν ἐπιστᾶσα ταῖς φερούσαις εἰς
τὸν πρὸ τῶν θυρῶν στενωπόν, καὶ πρῶτον μὲν ἐδήλωσε 
<pb id="v.2p.10"/>
τοῖς παροῦσι τοὺς βουλεύσαντας ἐπὶ τῷ βασιλεῖ
τὸν φόνον, καὶ τοὺς ἐπὶ τοὖργον ἀποσταλέντας ὑπʼ
</p>
</div3>
<div3 type="section" n="2">
<p>αὐτῶν δεδεμένους παρήγαγεν· ἔπειθʼ ὡς εἶδε πολλοὺς·
<milestone unit="reiskpage" n="646"/>
ὀλοφυρομένους τε τὸ πάθος καὶ τοῖς δεδρακόσιν
ἀπεχθομένους, τελευτῶσα εἶπεν οὐδὲν αὐτοῖς ἐκ τῶν
ἀνοσίων ἐπιβουλευμάτων γεγονέναι οὐ δυνηθεῖσιν ἀποκτεῖναι
Ταρκύνιον. ἀγαπητῶς δὲ τὸν λόγον ἁπάντων
δεξαμένων τότε τὸν Τύλλιον αὐτοῖς συνίστησιν ὡς
ὑπὸ τοῦ βασιλέως ἐπίτροπον ἁπάντων τῶν τʼ ἰδίων
καὶ τῶν κοινῶν ἀποδεικνύμενον, ἕως αὐτὸς ῥαΐσῃ.
</p>
</div3>
<div3 type="section" n="3">
<p>ὁ μὲν οὖν δῆμος ἀπῄει περιχαρὴς γενόμενος, εἰ μηδὲν
πέπονθεν ὁ βασιλεὺς δεινόν, καὶ μέχρι πολλοῦ τὴν
δόξαν ἔχων ταύτην διετέλει. ὁ δὲ Τύλλιος ἰσχυρὰν
χεῖρα περὶ αὑτὸν ἔχων καὶ τοὺς ῥαβδούχους ἐπαγόμενος
τοὺς βασιλικοὺς προῆλθεν εἰς τὴν ἀγορὰν καὶ
τοὺς Μαρκίους ἐκήρυττεν ἥκειν ὑφέξοντας δίκην· ὡς
δʼ οὐχ ὑπήκουον, ἐπικηρύξας αὐτοῖς ἀϊδίους φυγὰς καὶ
τὰς οὐσίας ἀναλαβὼν εἰς τὸ δημόσιον ἀσφαλῶς ἤδη
τὴν Ταρκυνίου κατεῖχεν ἀρχήν.
</p>
</div3>
</div2>
<div2 type="chapter" n="6">
<div3 type="section" n="1">
<p>
βούλομαι δʼ ἐπιστήσας τὸν ἑξῆς λόγον ἀποδοῦναι
τὰς αἰτίας, διʼ ἃς οὔτε Φαβίῳ συγκατεθέμην
<milestone unit="reiskpage" n="647"/>
οὔτε τοῖς ἄλλοις ἱστορικοῖς, ὅσοι γράφουσιν υἱοὺς
εἶναι τοὺς καταλειφθέντας παῖδας ὑπὸ Ταρκυνίου, ἵνα
μή τινες τῶν ἐκείναις ἐντυχόντων ταῖς ἱστορίαις σχεδιάζειν
με ὑπολάβωσιν οὐχ υἱοὺς, ἀλλʼ υἱωνοὺς αὐτοῦ
<pb id="v.2p.11"/>
γράφοντα τοὺς παῖδας. παντάπασι γὰρ ἀπερισκέπτως
καὶ ῥᾳθύμως οἱ συγγραφεῖς <add>περὶ</add> αὐτῶν ταύτην ἐξενηνόχασι
τὴν ἱστορίαν οὐδὲν ἐξητακότες τῶν ἀναιρούντων
αὐτὴν ἀδυνάτων τε καὶ ἀτόπων· ὧν ἕκαστον
ἐγὼ πειράσομαι ποιῆσαι φανερὸν διʼ ὀλίγων.
</p>
</div3>
<div3 type="section" n="2">
<p>Ταρκύνιος 
ἐκ Τυρρηνίας μετανίσταται τὸν οἶκον ὅλον ἀνασκευασάμενος
ἐν τῇ κρατίστῃ τοῦ φρονεῖν ὑπάρχων ἡλικίᾳ.
πολιτεύεσθαι γὰρ ἤδη καὶ ἄρχειν καὶ τὰ κοινὰ πράττειν
ἀξιῶν παραδίδοται, καὶ τὴν ἄπαρσιν ἐκεῖθεν πεποιημένος
διὰ τὸ μηδεμιᾶς ἐν τῇ πόλει τιμῆς μεταλαμβάνειν.
</p>
</div3>
<div3 type="section" n="3">
<p>ἕτερος μὲν οὖν ἄν τις αὐτὸν ὑπέθετο καὶ 
τριακοστὸν ἔτος ἔχοντα τοὐλάχιστον, ὅτʼ ἀπῆρεν ἐκ
<milestone unit="reiskpage" n="648"/>Τυρρηνίας· ἀπὸ ταύτης γὰρ οἱ νόμοι τῆς ἡλικίας
καλοῦσιν ὡς ἐπὶ τὸ πολὺ τοὺς ἄρχειν τε καὶ πράττειν
βουλομένους τὰ κοινά· ἐγὼ δʼ ἔτι νεώτερον αὐτὸν ὑποτίθεμαι 
πέντε ὅλοις ἔτεσι, καὶ ποιῶ κατὰ τὸ πέμπτον
καὶ εἰκοστὸν ἔτος ἀπανιστάμενον. καὶ μὴν ὅτι γυναῖκα
Τυρρηνίδα ἐπηγάγετο, ἣν ζῶντος ἔτι τοῦ πατρὸς ἔγημεν,
ἅπαντες ὁμολογοῦσιν οἱ τὰς Ῥωμαϊκὰς συγγράψαντες
ἱστορίας.
</p>
</div3>
<div3 type="section" n="4">
<p>παραγίνεται δʼ εἰς Ῥώμην Ἄγκου 
Μαρκίου βασιλεύοντος, ὡς μὲν Γέλλιος ἱστορεῖ κατὰ
τὸν πρῶτον ἐνιαυτὸν τῆς βασιλείας, ὡς δὲ Λικίννιος
γράφει κατὰ τὸν ὄγδοον. ἔστω δὴ κατὰ τοῦτον ἐληλυθὼς
τὸν ἐνιαυτόν, καθʼ ὃν γράφει Λικίννιος, καὶ
μὴ πρότερον· ἐν ὑστέρῳ μὲν γὰρ οὐκ ἂν εἴη χρόνῳ 
παραγεγονώς, εἴγε δὴ κατὰ τὸν ἔνατον ἐνιαυτὸν τῆς
<pb id="v.2p.12"/>
Ἄγκου δυναστείας ἱππέων ἡγούμενος ἐπὶ τὸν πρὸς
Λατίνους πόλεμον ὑπὸ τοῦ βασιλέως πέμπεται, ὡς ἀμφότεροι
λέγουσιν οἱ συγγραφεῖς· εἰ δὴ παρεγένετο μὲν
εἰς Ῥώμην οὐ πλείω τῶν πέντε καὶ εἴκοσι γεγονὼς
<milestone unit="reiskpage" n="649"/>
ἐτῶν, Ἄγκῳ δὲ βασιλεῖ κατὰ τὸν ὄγδοον τῆς ἀρχῆς
ἐνιαυτὸν φίλος γενόμενος ἑπτακαίδεκα διέτριψεν ἔτη
παρʼ αὐτῷ τὰ λοιπά· τέτταρα γὰρ ἐπὶ τοῖς εἴκοσι βεβασίλευκεν
Ἄγκος· ἔτη δʼ ὀκτὼ καὶ τριάκοντα τὴν
βασιλείαν κατέσχεν αὐτὸς ὡς ἅπαντες ὁμολογοῦσιν,
ὀγδοηκονταέτης ἂν ἦν, ὅτʼ ἐτελεύτα. ἐκ γὰρ τοῦ συλλογισμοῦ
</p>
</div3>
<div3 type="section" n="5">
<p>τῶν ἐτῶν τοῦτο συνάγεται τὸ πλῆθος. ἡ γυνὴ
δʼ εἰ πέντε ἔτεσιν ἦν αὐτοῦ νεωτέρα καθάπερ εἰκός,
ἑβδομηκοστὸν ἂν δήπου καὶ πέμπτον εἶχεν ἔτος, ὅτʼ
ἀπέθνησκε Ταρκύνιος. εἰ δὴ τὸν νεώτερον τῶν υἱῶν
ἔσχατον ἐκύησεν ἔτος ἔχουσα πεντηκοστόν· προσωτέρω
γὰρ οὐκέτι κυΐσκεται τούτου τοῦ χρόνου γυνή, ἀλλʼ
ἔστιν οὗτος αὐτὸς τῶν ὠδίνων <add>ὁ</add> ὅρος, ὡς οἱ ταῦτʼ
ἐξητακότες γράφουσιν· οὗτος μὲν οὖν οὐκ ἂν ἐλάττω
γεγονὼς ἦν ἐτῶν πέντε καὶ εἴκοσι κατὰ τὸν τοῦ πατρὸς
θάνατον, ὁ δὲ Λεύκιος ὁ πρεσβύτερος οὐ μείων
ἑπτακαιεικοσαέτους· οὐκ ἄρα νηπίους κατέλιπεν υἱοὺς
<milestone unit="reiskpage" n="650"/>
</p>
</div3>
<div3 type="section" n="6">
<p>ὁ Ταρκύνιος ἐκ ταύτης γεγονότας τῆς γυναικός. ἀλλὰ
μὴν εἴγʼ ἀνδρῶν ἡλικίαν εἶχον οἱ παῖδες, ὅθʼ ὁ πατὴρ
αὐτῶν ἀπέθνησκεν, οὔτʼ ἂν ἡ μήτηρ αὐτῶν οὕτως ἦν
<pb id="v.2p.13"/>
ἀθλία καὶ θεοβλαβής, ὥστʼ ἀφαιρεῖσθαι μὲν τῶν ἑαυτῆς
τέκνων ἣν κατέλιπεν αὐτοῖς ὁ πατὴρ ἀρχήν, τῷ
δʼ ἀλλοτρίῳ καὶ ἐκ δούλης γεγονότι χαρίζεσθαι· οὔτʼ
ἂν αὐτοὶ τῆς πατρῴας ἀρχῆς ἀποστερούμενοι φαύλως
καὶ ῥᾳθύμως τὸ ἀδίκημα ἤνεγκαν καὶ ταῦτʼ ἐν τῇ 
κρατίστῃ τοῦ λέγειν τε καὶ πράττειν ὄντες ἀκμῇ· οὔτε
γὰρ εὐγενείᾳ προεῖχεν αὐτῶν ὁ Τύλλιος ἐκ δούλης
μητρὸς ὢν οὔθʼ ἡλικίας ἀξιώματι παρὰ πολὺ διήλλαττεν,
ἀλλὰ τρισὶ μόνον ἔτεσι θατέρου πρεσβύτερος
ἦν· ὥστʼ οὐκ ἄν γε παρεχώρησαν αὐτῷ τῆς βασιλείας ἑκόντες. 
</p>
</div3>
</div2>
<div2 type="chapter" n="7">
<div3 type="section" n="1">
<p>
ἔχει δὲ καὶ ἄλλας τινὰς τὸ πρᾶγμα ἀτοπίας,
ἃς ἅπαντες ἠγνόησαν οἱ τὰ Ῥωμαϊκὰ συνταξάμενοι
<milestone unit="reiskpage" n="651"/>πλὴν ἑνός, οὗ μετὰ μικρὸν ἐρῶ τοὔνομα. ὡμολόγηται
γάρ, ὅτι μετὰ τὴν Ταρκυνίου τελευτὴν παραλαβὼν τὴν 
βασιλείαν Τύλλιος ἐπʼ ἔτη τετταράκοντα καὶ τέτταρα
κατέσχεν, ὥστʼ εἰ κατʼ ἐκεῖνον τὸν χρόνον ἑκτακαιεικοσαέτης
ἦν, ὅτʼ ἀπεστερεῖτο τῆς ἀρχῆς ὁ πρεσβύτερος
τῶν Ταρκυνίων, ὑπὲρ ἑβδομήκοντα ἔτη γεγονὼς ἄν
ἦν, ὅτε τὸν Τύλλιον ἀπέκτεινεν.
</p>
</div3>
<div3 type="section" n="2">
<p>ἐν κρατίστῃ δέ γʼ 
αὐτὸν ἡλικίᾳ τότʼ ὄντα παραδεδώκασιν οἱ συγγραφεῖς
καί φασιν, ὅτι Τύλλιον αὐτὸς ἀράμενος ἐκ τοῦ βουλευτηρίου
καὶ φέρων ἔξω κατὰ τῶν κρηπίδων ἐξέχεεν.
ἥ τʼ ἐκ τῆς ἀρχῆς ἔκπτωσις αὐτοῦ γίνεται πέμπτῳ καὶ
εἰκοστῷ μετὰ ταῦτʼ ἔτει, καὶ τούτῳ τῷ ἔτει στρατευόμενος 
ἐν τῷ πρὸς Ἀρδεάτας εἰσάγεται πολέμῳ καὶ πάντα
<pb id="v.2p.14"/>
τὰ ἔργα διʼ ἑαυτοῦ τελῶν· οὐκ εἶχε δὲ λόγον ἐν πολέμοις
ἐξετάζεσθαι ἓξ καὶ ἐνενήκοντα βεβιωκὼς ἔτη.
</p>
</div3>
<div3 type="section" n="3">
<p>ἐκπεσών
τε τῆς ἀρχῆς ἔτι πολεμεῖν Ῥωμαίοις οὐκ ἐλάττω
τεττάρων καὶ δέκα ἐτῶν, αὐτὸς ἐν τοῖς πράγμασιν ἐξεταζόμενος,
<milestone unit="reiskpage" n="652"/>
ὥς φασι, παρὰ τὰς κοινὰς ἁπάντων ἐστὶ
δόξας, καὶ ὁ τοῦ βίου χρόνος αὐτῷ πλείων ἀναφαίνεται
τῶν ἑκατὸν καὶ δέκα γεγονὼς ἐτῶν· τοῦτο δὲ
τὸ μῆκος τῶν βίων οὐ φέρουσιν οἱ καθʼ ἡμᾶς τόποι.
</p>
</div3>
<div3 type="section" n="4">
<p>ταῦτα δὴ τὰ ἄτοπα συνειδότες τῶν Ῥωμαϊκῶν συγγραφέων
τινὲς ἑτέραις αὐτὰ λύειν ἐπειράθησαν ἀτοπίαις,
οὐ Τανακυλίδα ποιοῦντες μητέρα τῶν παιδίων,
ἀλλὰ Γεγανίαν τινά, περὶ ἧς οὐδεμίαν παρειλήφαμεν
ἱστορίαν· ἄωρος δὴ γίνεται πάλιν ὁ γάμος τοῦ Ταρκυνίου
μικρὸν ἀπολείποντος ἐτῶν ὀγδοήκοντα, καὶ ἡ
τῶν τέκνων γένεσις τοῖς ταύτην ἔχουσι τὴν ἡλικίαν
ἄπιστος· οὐδὲ γὰρ ἄπαις ἦν, ὥστʼ ἐκ παντὸς ἐπιθυμῆσαι
τέκνων, ἀλλὰ θυγατέρες ἦσαν αὐτῷ δύο καὶ
</p>
</div3>
<div3 type="section" n="5">
<p>αὗταί γʼ ἤδη γεγαμημέναι. τούτων δὴ τῶν ἀδυνάτων
<milestone unit="reiskpage" n="653"/>
τε καὶ ἀτόπων ἕκαστα ἐπιλογιζόμενος οὐχ υἱοὺς εἶναι
Ταρκυνίου γράφω τοὺς παῖδας, ἀλλʼ υἱωνούς, Λευκίῳ
Πείσωνι τῷ Φρῦγι συγκαταθέμενος. ἐκεῖνος γὰρ ἐν
ταῖς ἐνιαυσίοις πραγματείαις ταῦθʼ ἱστόρηκε μόνος· εἰ
<pb id="v.2p.15"/>
μή γʼ ἄρα γόνῳ μὲν ἦσαν υἱωνοὶ τοῦ βασιλέως οἱ
παῖδες, ποιήσει δʼ υἱοί, καὶ τοῦτʼ ἦν αἴτιον τῆς ἀπάτης
τοῖς ἄλλοις ἅπασι τοῖς συγγράψασι τὰς Ῥωμαϊκὰς
ἱστορίας. προειρημένων δὴ τούτων καιρὸς ἐπανάγειν
ἐπὶ τὴν ἀπολειπομένην διήγησιν. 
</p>
</div3>
</div2>
<div2 type="chapter" n="8">
<div3 type="section" n="1">
<p>
ἐπειδὴ δὲ παραλαβὼν τὴν ἐπιτροπὴν τῆς
βασιλείας ὁ Τύλλιος καὶ τὴν ἑταιρίαν τῶν Μαρκίων
ἐξελάσας βεβαίως ἤδη τῆς ἀρχῆς ἐνόμιζε κρατεῖν, τόν
τε βασιλέα Ταρκύνιον, ὡς ἐκ τῶν τραυμάτων τετελευτηκότα
ἔναγχος, ἐκκομιδῇ τε πολυτελεῖ καὶ μνήματος 
ἐπισήμου κατασκευῇ καὶ ταῖς ἄλλαις τιμαῖς ἐκόσμει, καὶ
τὸν ἐξ ἐκείνου χρόνον ὡς ἐπίτροπος ὢν τῶν ἐκ τοῦ βασιλείου
<milestone unit="reiskpage" n="654"/>γένους παίδων τόν τʼ ἴδιον αὐτῶν βίον καὶ τὰ
κοινὰ πράγματα τῆς πόλεως διὰ φυλακῆς τε καὶ φροντίδος
ἐποιεῖτο.
</p>
</div3>
<div3 type="section" n="2">
<p>τοῖς δὲ πατρικίοις οὐκ ἦν τὰ γινόμενα 
καθʼ ἡδονάς, ἀλλʼ ἠγανάκτουν καὶ χαλεπῶς ἔφερον οὐκ
ἀξιοῦντες αὐτὸν ἑαυτῷ τινα μηχανήσασθαι βασιλικὴν
ἐξουσίαν, μήτε βουλῆς ψηφισαμένης μήτε τῶν ἄλλων
τῶν κατὰ νόμον ἐπιτελεσθέντων. συνιόντες τε πολλάκις
οἱ πλεῖστον ἐξ αὐτῶν δυνάμενοι διελέγοντο πρὸς 
ἀλλήλους περὶ τῆς καταλύσεως τῆς παρανόμου ἀρχῆς,
καὶ ἐδόκει αὐτοῖς, ἐπειδὰν πρῶτον εἰς τὸ συνέδριον
ὑπὸ τοῦ Τυλλίου ἀναχθῶσιν, ἀναγκάσαι τὸν ἄνδρα τὰς
ῥάβδους ἀποθέσθαι καὶ τὰ λοιπὰ τῆς ἀρχῆς σύμβολα·
ὅταν δὲ τοῦτο γένηται, τοὺς καλουμένους μεσοβασιλεῖς 
ἀποδεῖξαι καὶ διʼ ἐκείνων ἑλέσθαι τὸν ἄρξοντα τῆς
<pb id="v.2p.16"/>
</p>
</div3>
<div3 type="section" n="3">
<p>πόλεως κατὰ νόμους. ταῦτα διανοουμένων αὐτῶν ἐπιγνοὺς
ὁ Τύλλιος ἐπὶ τὸ δημαγωγεῖν καὶ θεραπεύειν τοὺς
ἀπόρους τῶν πολιτῶν ἐτρέπετο, διʼ ἐκείνων ἐλπίσας τὴν
ἀρχὴν καθέξειν, καὶ συγκαλέσας τὸ πλῆθος εἰς ἐκκλησίαν
τά τε παιδία προήγαγεν ἐπὶ τὸ βῆμα καὶ λόγον
διεξῆλθε τοιόνδε.
</p>
</div3>
</div2>
<div2 type="chapter" n="9">
<div3 type="section" n="1">
<p>
πολλή με ἀνάγκη κατείληφεν, ἄνδρες πολῖται,
<milestone unit="reiskpage" n="655"/>
κήδεσθαι τῶν παιδίων τούτων καὶ νηπίων. Ταρκύνιος
γὰρ ὁ πάππος αὐτῶν ἀπάτορα καὶ ἄπολιν ὄντα
με παραλαβὼν ἐξέθρεψεν οὐδὲν ἐνδεέστερον ἄγων τῶν
αὑτοῦ τέκνων καὶ τὴν ἑτέραν τῶν θυγατέρων ἔδωκέ
μοι γυναῖκα, καὶ παρὰ <add>πάντα</add> τὸν τοῦ βίου χρόνον
ὥσπερ ἐξ αὑτοῦ γεγονότα τιμῶν καὶ φιλῶν, ὡς καὶ
ὑμεῖς ἴστε, διετέλεσε, καὶ ἐπειδὴ τὰ περὶ τὴν ἐπιβουλὴν
αὐτῷ συνέπεσεν, εἴ τι πάθοι τῶν ἀνθρωπίνων,
</p>
</div3>
<div3 type="section" n="2">
<p>ἐμοὶ τὴν ἐπιμέλειαν τῶν παιδίων ἐπίστευσε. τίς οὖν
ἢ πρὸς θεοὺς ὅσιον ἢ πρὸς ἀνθρώπους δίκαιον ὑπολήψεταί
με, ἐὰν ἐγκαταλίπω καὶ προδῶ τοὺς ὀρφανούς,
οἷς τοσαύτας ὀφείλω χάριτας; ἀλλʼ οὔτε τὴν ἐμαυτοῦ
προδώσω πίστιν οὐδὲ τὴν τῶν παιδίων ἐρημίαν ἐγκαταλείψω
κατὰ δύναμιν τὴν ἐμήν. δίκαιοι δʼ ἐστὲ καὶ
ὑμεῖς διαμεμνῆσθαι τὰς εὐεργεσίας, ἃς ὁ πάππος αὐτῶν
τὸ κοινὸν εὐηργέτησεν ὑποτάξας μὲν ὑμῖν τὰς Λατίνων
<milestone unit="reiskpage" n="656"/>
τοσαύτας πόλεις ἀντιποιουμένας τῆς ἀρχῆς, ὑπηκόους
δὲ ποιήσας Τυρρηνοὺς ἅπαντας μέγιστον τῶν περιοίκων
<pb id="v.2p.17"/>
δυναμένους, ἀναγκάσας δὲ τὸ Σαβίνων ἔθνος
ὑποχείριον ὑμῖν γενέσθαι, μετὰ πολλῶν ἅκαντα ταῦτα
καὶ μεγάλων κινδύνων κατεργασάμενος.
</p>
</div3>
<div3 type="section" n="3">
<p>ὅσον μὲν οὖν 
αὐτὸς ἔζη χρόνον, ἐκείνῳ κροσῆκεν ὑμᾶς <add>τὰς</add> ὑπὲρ
τῶν εὐεργεσιῶν χάριτας εἰδέναι, ἐπειδὴ δὲ τετελεύτηκε 
τὸν βίον τοῖς ἐγγόνοις αὐτοῦ τὰς ἀμοιβὰς ἀποτίνειν,
καὶ μὴ συγκατορύττειν ἅμα τοῖς σώμασι τῶν εὐεργετῶν
καὶ τὴν μνήμην τῶν ἔργων. δόξατε οὖν κοινῇ πάντες
ἐπίτροποι καταλελεῖφθαι τῶν παιδίων καὶ βεβαιοῦτε
αὐτοῖς ἣν ὁ πάππος κατέλιπεν ἀρχήν. οὐδὲν γὰρ τοσοῦτον 
ἀπολαύσειαν <add>ἂν</add> ἐκ τῆς ἐμῆς ἑνὸς ὄντος προστασίας,
ὅσον ἐκ τῆς κοινῆς ἁπάντων ὑμῶν βοηθείας.
</p>
</div3>
<div3 type="section" n="4">
<p>ταῦτα δʼ εἰπεῖν ἠνάγκασμαι συνισταμένους τινὰς ἐπʼ 
αὐτοὺς αἰσθόμενος καὶ τὴν ἀρχὴν ἑτέροις παραδοῦναι
βουλομένους. ἀξιῶ δʼ ὑμᾶς, ἄνδρες Ῥωμαῖοι, καὶ τῶν
<milestone unit="reiskpage" n="657"/>ἐμῶν μεμνημένους ἀγώνων, οὓς ὑπὲρ τῆς ἡγεμονίας
ἠγωνισάμην, οὔτε μικρῶν ὄντων οὔτʼ ὀλίγων, οὓς οὐδὲν
δέομαι πρὸς εἰδότας ὑμᾶς λέγειν, τὰς ἀντὶ τούτων ὀφειλομένας
ἐμοὶ χάριτας τοῖς παιδίοις ἀκοδοῦναι τούτοις.
οὐ γὰρ ἰδίαν ἀρχὴν ἐμαυτῷ κατασκευαζόμενος, ἧς οὐδενὸς 
ἧττον ἄξιος ἦν βουληθεὶς τυγχάνειν, ἀλλὰ τῷ
Ταρκυνίου γένει βοηθῶν τὰ κοινὰ πράττειν προῄρημαι.
</p>
</div3>
<div3 type="section" n="5">
<p>ἱκέτης δʼ ὑμῶν γίνομαι μὴ τοὺς ὀρφανοὺς ἐγκαταλιπεῖν 
<pb id="v.2p.18"/>
νῦν μὲν ὑπὲρ τῆς ἀρχῆς κινδυνεύοντας, εἰ δʼ
ἡ πρώτη πεῖρα τοῖς ἐχθροῖς αὐτῶν χωρήσει κατὰ νοῦν,
καὶ ἐκ τῆς πόλεως ἐξελαθησομένους. ἀλλʼ ὑπὲρ μὲν
τούτων ὡς ἐγνωκόσιν ὑμῖν τὰ δέοντα καὶ ποιήσουσιν,
ὅσα προσήκει, οὐδὲν δέομαι πλείω λέγειν· ἃ δὲ παρεσκεύασμαι
ποιεῖν ὑμᾶς αὐτὸς ἀγαθὰ καὶ ὧν χάριν
τὴν ἐκκλησίαν συνεκάλεσα, ἀκούσατέ μου.
</p>
</div3>
<div3 type="section" n="6">
<p>ὅσοι μὲν
ὑμῶν ὀφείλοντες ἤδη χρέα διὰ πενίαν ἀδύνατοί εἰσιν
ἀποδοῦναι, τούτοις βοηθεῖν προθυμούμενος, ἐπειδὴ
<milestone unit="reiskpage" n="658"/>
πολῖταί τʼ εἰσι καὶ πολλοὺς ὑπὲρ τῆς πατρίδος ἀνηντλήκασι
πόνους, ἵνα μὴ τὴν ἰδίαν ἀφαιρεθῶσιν ἐλευθερίαν
οἱ τὴν κοινὴν βεβαιώσαντες, ἐκ τῶν ἐμαυτοῦ
</p>
</div3>
<div3 type="section" n="7">
<p>χρημάτων δίδωμι διαλύσασθαι τὰ χρέα. ὅσοι δʼ ἂν
μετὰ ταῦτα δανείσωνται, τούτους οὐκ ἐάσω πρὸς τὰ
χρέα ἀπάγεσθαι καὶ νόμον θήσομαι μηδένα δανείζειν
ἐπὶ σώμασιν ἐλευθέροις ἱκανὸν ἡγούμενος τοἱς δανεισταῖς
τῆς οὐσίας τῶν συμβαλόντων κρατεῖν. ἵνα δὲ
καὶ τὰς εἰς τὸ δημόσιον γινομένας εἰσφοράς, διʼ ἃς οἱ
πένητες ἐπιβαροῦνταί τε καὶ ἀναγκάζονται δανείσματα
ποιεῖν, κουφοτέρας εἰς τὸ λοιπὸν φέρητε, τιμήσασθαι
τὰς οὐσίας ἅπαντας κελεύσω καὶ ἀπὸ τοῦ τιμήματος
ἕκαστον εἰσφέρειν τὸ ἐπιβάλλον, ὡς ἐν ταῖς μεγίσταις
καὶ εὐνομωτάταις πόλεσι πυνθάνομαι γινόμενον, δίκαιόν
<pb id="v.2p.19"/>
τε καὶ συμφέρον τῷ κοινῷ τοῦθʼ ἡγούμενος
<milestone unit="reiskpage" n="659"/>τοὺς μὲν πολλὰ κεκτημένους πολλὰ εἰσφέρειν, τοὺς
δʼ ὀλίγα ἔχοντας ὀλίγα.
</p>
</div3>
<div3 type="section" n="8">
<p>δοκεῖ δέ μοι καὶ τῆς δημοσίας 
γῆς, ἣν διὰ τῶν ὅπλων κτησάμενοι κατέχετε, μὴ
τοὺς ἀναιδεστάτους ὥσπερ νῦν κρατεῖν οὔτε χάριτι 
λαβόντας οὔτʼ ὠνῇ κτησαμένους, ἀλλὰ τοὺς μηδένα
κλῆρον ἔχοντας ὑμῶν, ἵνα μὴ θητεύητε ὄντες ἐλεύθεροι
μηδὲ τὰς ἀλλοτρίας κτήσεις, ἀλλὰ τὰς ἰδίας
γεωργῆτε· οὐ γὰρ ἂν γένοιτο φρόνημα εὐγενὲς ἐν ἀνδράσιν
ἀπορουμένοις τῶν καθʼ ἡμέραν ἀναγκαίων.
</p>
</div3>
<div3 type="section" n="9">
<p>ὑπὲρ ἅπαντα δὲ ταῦτʼ ἔγνων καὶ ἴσην καὶ κοινὴν ποιεῖν 
τὴν πολιτείαν καὶ τὰ δίκαια πᾶσι πρὸς ἅπαντας ὅμοια.
εἰς τοῦτο γὰρ ἥκουσί τινες αὐθαδείας, ὥσθʼ ὑβρίζειν
εἰς τὸ δημοτικὸν ἀξιοῦσι καὶ μηδʼ ἐλευθέρους ἡγεῖσθαι
τοὺς πένητας ὑμῶν. ἵνα δὲ καὶ λαμβάνωσι τὰ δίκαια 
καὶ ὑπέχωσιν οἱ μείζους τοῖς ἐλάττοσιν ἐξ ἴσου, νόμους
θήσομαι κωλυτὰς μὲν τῆς βίας, φύλακας δὲ τῆς
δικαιοσύνης καὶ αὐτὸς οὐδένα χρόνον ἀνήσω τῆς ἁπάντων
προνοούμενος ἰσηγορίας.
</p>
</div3>
</div2>
<div2 type="chapter" n="10">
<div3 type="section" n="1">
<p>
<milestone unit="reiskpage" n="660"/>τοιαῦτα λέγοντος αὐτοῦ πολὺς ἔπαινος ἐκ τῆς 
ἐκκλησίας ἐγένετο τῶν μέν, ὅτι πιστὸς ἦν καὶ δίκαιος
περὶ τοὺς εὐεργέτας, ἐπαινούντων, τῶν δʼ, ὅτι φιλάνθρωπος
καὶ μεγαλόψυχος εἰς τοὺς ἀπόρους, τῶν δʼ,
ὡς μέτριος καὶ δημοτικὸς πρὸς τοὺς ταπεινοτέρους,
ἁπάντων δʼ, ὅτι νόμιμος καὶ δίκαιος ἄρχων, ἀγαπώντων 
<pb id="v.2p.20"/>
</p>
</div3>
<div3 type="section" n="2">
<p>τε καὶ τεθαυμακότων. διαλυθείσης δὲ τῆς ἐκκλησίας
ταῖς ἑξῆς ἡμέραις ἀπογράφεσθαι κελεύσας τοὺς
ὑποχρέους, ὅσοι τὴν πίστιν ἀδύνατοι ἦσαν φυλάττειν,
τίσιν ὀφείλουσι καὶ πόσον ἕκαστος, ἐπειδὴ τὰς ἀπογραφὰς
ἔλαβε, τραπέζας θεὶς ἐν ἀγορᾷ πάντων ὁρώντων
ἀπηρίθμει τοῖς δανεισταῖς τὰ χρέα.
</p>
</div3>
<div3 type="section" n="3">
<p>ταῦτα διαπραξάμενος
ἐξέθηκεν ἐν φανερῷ διάταγμα βασιλικόν,
ἐκχωρεῖν τῆς δημοσίας γῆς τοὺς καρπουμένους τε καὶ
ἰδίᾳ κατέχοντας αὐτὴν ἐν ὡρισμένῳ τινὶ χρόνῳ, καὶ
τοὺς οὐδένα κλῆρον ἔχοντας τῶν πολιτῶν πρὸς ἑαυτὸν
ἀπογράφεσθαι· νόμους τε συνέγραφεν <add>οὓς μὲν</add> ἐκ
<milestone unit="reiskpage" n="661"/>
τῶν ἀρχαίων καὶ παρημελημένων ἀνανεούμενος, οὓς
Ῥωμύλος τʼ εἰσηγήσατο καὶ Νόμας Πομπίλιος, οὓς δʼ
</p>
</div3>
<div3 type="section" n="4">
<p>αὐτὸς καθιστάμενος. ταῦτα δʼ αὐτοῦ πολιτευομένου
χαλεπῶς ἔφερον οἱ πατρίκιοι καταλυομένην τὴν δυναστείαν
τῆς βουλῆς ὁρῶντες καὶ λογισμοὺς οὐκέτι τοὺς
αὐτούς, ἀλλʼ ἐναντίους τοῖς προτέροις ἐλάμβανον.
</p>
</div3>
<div3 type="section" n="5">
<p>ἐν
ἀρχαῖς μὲν γὰρ ὥρμησαν ἀφελέσθαι τὴν παράνομον
αὐτοῦ δυναστείαν ἀποδείξαντες μεσοβασιλεῖς καὶ διʼ ἐκείνων ἑλέσθαι τὸν κατὰ νόμους ἕξοντα τὴν ἀρχήν·
τότε δὲ στέργειν ἐπὶ τοῖς παροῦσιν ᾤοντο δεῖν
καὶ μηδὲν πολυπραγμονεῖν. εἰσῄει γὰρ αὐτοῖς λογισμός,
ὅτι τῆς μὲν βουλῆς, ὃν αὐτὴ προῃρεῖτο, παραγούσης
ἐπὶ τὰ πράγματα ὁ δῆμος ἐναντιώσεται τὴν
ψῆφον ἀναλαβών· ἐὰν δʼ ἐπὶ τῷ δήμῳ ποιήσωσι τὴν
<pb id="v.2p.21"/>
<milestone unit="reiskpage" n="662"/>τοῦ βασιλέως προαίρεσιν, ἅπασαι τὸν Τύλλιον ψηφοφορήσουσιν
αἱ φρᾶτραι, καὶ περιέσται τῷ ἀνδρὶ τὸ
δοκεῖν κατὰ νόμους ἄρχειν. ἔδοξεν οὖν αὐτοῖς ἄμεινον
εἶναι κλέπτοντα τὴν ἀρχὴν τὸν ἄνδρα καὶ παρακρουόμενον
τοὺς πολίτας μᾶλλον ἢ πείσαντα καὶ φανερῶς 
λαβόντα κατέχειν.
</p>
</div3>
<div3 type="section" n="6">
<p>ἀλλʼ οὐδὲν αὐτοῖς ἐγένετο προὔργου 
τῶν λελογισμένων· οὕτω κατεστρατήγησεν αὐτοὺς ὁ
Τύλλιος καὶ κατέσχε τὴν βασιλείαν ἀκόντων ἐκείνων.
κατασκευάσας γὰρ ἐκ πολλοῦ φήμας λέγεσθαι κατὰ
<del>τὴν</del> πόλιν. ὡς ἐπιβουλευόντων αὐτῷ τῶν πατρικίων 
προῆλθεν εἰς τὴν ἀγορὰν ἐσθῆτα πιναρὰν περιβεβλημένος
καὶ κατηφὴς συνούσης αὐτῷ καὶ τῆς μητρὸς
Ὀκρισίας καὶ τῆς Ταρκυνίου γυναικὸς Τανακυλίδος
καὶ τῆς συγγενείας τῆς βασιλικῆς ὅλης. ὄχλου δὲ συνδραμόντος
πολλοῦ πρὸς τὸ παράδοξον τῆς ὄψεως ἐκκλησίαν 
συγκαλέσας προῆλθεν ἐπὶ τὸ βῆμα καὶ διεξῆλθε
τοιοῦτόν τινα λόγον.
</p>
</div3>
</div2>
<div2 type="chapter" n="11">
<div3 type="section" n="1">
<p>
οὐκέτι μοι περὶ τῶν Ταρκυνίου παίδων μόνον
<milestone unit="reiskpage" n="663"/>ὁ κίνδυνός ἐστιν, ἵνα μηδὲν ὑπὸ τῶν ἐχθρῶν δεινὸν
πάθωσιν, ἀλλʼ ἤδη καὶ περὶ τῆς ἐμῆς ψυχῆς δέος 
εἰσέρχεται, μὴ πικρὰς ἀμοιβὰς τῆς δικαιοσύνης ἀπολάβω.
ἐπιβουλεύομαι γὰρ ὑπὸ τῶν πατρικίων, καὶ μεμήνυνταί
μοι τινὲς ἐξ αὐτῶν ἀποκτεῖναί με συνομνύμενοι
ἀδίκημα μὲν οὐδὲν οὔτε μεῖζον οὔτʼ ἔλαττον
ἔχοντες ἐγκαλεῖν, ὧν δὲ τὸν δῆμον εὖ πεποίηκα καὶ 
<pb id="v.2p.22"/>
παρεσκεύασμαι ποιεῖν ἀχθόμενοί τε καὶ ἀναξιοπαθοῦντες·
</p>
</div3>
<div3 type="section" n="2">
<p>οἱ δανεισταὶ μὲν ὅτι τοὺς πένητας ὑμῶν οὐκ
εἴασα τὴν ἐλευθερίαν ἀφαιρεθῆναι πρὸς τὰ χρέα ὑπʼ
αὐτῶν ἀχθέντας· οἱ δὲ κατανοσφιζόμενοι τὰ δημόσια
καὶ κατέχοντες, ἣν ὑμεῖς διʼ αἵματος ἐκτήσασθε γῆν
ἐκλιπεῖν ἀναγκαζόμενοι, ὥσπερ τὰ πατρῷα ἀποστερούμενοι
καὶ οὐ τἀλλότρια ἀποδιδόντες· οἱ δʼ ἀνειμένοι
τῶν εἰσφορῶν τῶν εἰς τοὺς πολέμους, εἰ τιμήσασθαι
τοὺς βίους ἀναγκασθήσονται καὶ ἀπὸ τῶν τιμημάτων
<milestone unit="reiskpage" n="664"/>
τὰς εἰσφορὰς συνεισφέρειν· κοινῇ δὲ σύμπαντες, ὅτι
κατὰ νόμους γεγραμμένους ἐθισθήσονται ζῆν τὰ δίκαια
ἐξ ἴσου διδόντες ὑμῖν καὶ λαμβάνοντες, ἀλλʼ οὐχ ὥσπερ
ἀργυρωνήτοις παραχρήσονται τοῖς πένησιν, ὃ ποιοῦσι
νῦν.
</p>
</div3>
<div3 type="section" n="3">
<p>καὶ ταῦτα δὴ τὰ ἐγκλήματα συνενέγκαντες εἰς
τὸ κοινὸν βεβούλευνταί τε καὶ συνομωμόκασι κατάγειν
τοὺς φυγάδας καὶ τοῖς Μαρκίου παισὶ τὴν βασιλείαν
ἀποδιδόναι, οὓς ὑμεῖς Ταρκύνιον ἀποκτείναντας τὸν
βασιλέα ὑμῶν ἄνδρα χρηστὸν καὶ φιλόπολιν καὶ τηλικοῦτο
διαπραξαμένους ἄγος τάς τε δίκας ἐρήμους ἐκλιπόντας
καὶ φυγῆς ἑαυτοῖς τιμησαμένους πυρὸς καὶ
ὕδατος εἴργειν ἐψηφίσασθε· ἔμελλόν τʼ, εἰ μὴ θᾶττον
ἐμοὶ περὶ τούτων ἐγένετο μήνυσις, ξενικὴν δύναμιν
ἐπαγόμενοι νυκτὸς ἔτι πολλὴν κατάγειν εἰς τὴν πόλιν
<pb id="v.2p.23"/>
</p>
</div3>
<div3 type="section" n="4">
<p>τοὺς φυγάδας. τὰ μετὰ ταῦτα πάντες ἴστε δήπου, κἂν
<milestone unit="reiskpage" n="665"/>ἐγὼ μὴ λέγω, ὅτι Μάρκιοι συλλαμβανόντων αὐτοῖς
τῶν πατρικίων κατασχόντες τὰ πράγματα δίχα πόνου,
πρῶτον μὲν ἐμὲ τὸν φύλακα τῶν βασιλέων καὶ τὰς
κατʼ αὐτῶν ἐπιτελεσάμενον δίκας ἔμελλον ἀναρπάσεσθαι, 
ἔπειτα ταυτὶ τὰ παιδία καὶ τοὺς ἄλλους συγγενεῖς
τε καὶ φίλους Ταρκυνίου πάντας ἀρεῖσθαι· γυναῖκας
δʼ ἡμῶν καὶ μητέρας καὶ θυγατέρας καὶ πᾶν τὸ
θῆλυ γένος ἐν ἀνδραπόδων ποιήσασθαι λόγῳ, πολὺ
</p>
</div3>
<div3 type="section" n="5">
<p>τὸ θηριῶδες ἔχοντες ἐν τῇ φύσει καὶ τυραννικόν. εἰ 
μὲν οὖν καὶ ὑμῖν ταῦτα βουλομένοις ἐστίν, ὦ δημόται,
τοὺς μὲν ἀνδροφόνους κατάγειν καὶ βασιλεῖς ἀποδεικνύναι,
τοὺς δὲ τῶν εὐεργετῶν παῖδας ἐξελαύνειν καὶ
τὴν ὑπὸ τοῦ πάππου καταλειφθεῖσαν ἀρχὴν ἀφαιρεῖσθαι,
στέρξομεν τὴν τύχην. ἀλλὰ πρὸς ἁπάντων θεῶν 
τε καὶ δαιμόνων, ὅσοι τὸν ἀνθρώπινον ἐποπτεύουσι
βίον, ἱκέται πάντες ὑμῶν γινόμενοι σὺν γυναιξί τε
καὶ τέκνοις ἀντὶ πολλῶν μέν, ὧν Ταρκύνιος ὁ τῶν
παιδίων πάππος εὖ ποιῶν ὑμᾶς διετέλεσεν, ἀντὶ πολλῶν
<milestone unit="reiskpage" n="666"/>δέ, ὧν αὐτὸς ἐγὼ κατὰ τὴν ἐμαυτοῦ δύναμιν 
ἐγενόμην ὑμῖν χρήσιμος, ἀξιοῦμεν ὑμᾶς μίαν ἡμῖν
δοῦναι ταύτην δωρεάν, φανερὰν ποιῆσαι τὴν ὑμῶν
αὐτῶν γνώμην.
</p>
</div3>
<div3 type="section" n="6">
<p>εἰ γὰρ ἑτέρους τινὰς ἀξιονικοτέρους 
ἡμῶν ὑπειλήφατε εἶναι ταύτης τῆς τιμῆς τυγχάνειν,
<pb id="v.2p.24"/>
τὰ μὲν παιδία οἰχήσεται τὴν πόλιν ὑμῖν καταλιπόντα
καὶ ἡ ἄλλη Ταρκυνίου συγγένεια· ἐγὼ δʼ ἕτερόν τι
βουλεύσομαι γενναιότερον ὑπὲρ ἐμαυτοῦ· βεβίωται γὰρ
ἤδη μοι καὶ πρὸς ἀρετὴν καὶ πρὸς εὐδοξίαν ἀποχρώντως
καὶ οὐκ ἂν ἀξιώσαιμι τῆς παρʼ ὑμῶν εὐνοίας
ψευσθείς, ἣν ἀντὶ παντὸς εἱλόμην ἀγαθοῦ, ζῆν αἰσχρῶς
ἐν ἄλλοις τισί. παραλάβετε δὴ τὰς ῥάβδους καὶ δότε,
εἰ βούλεσθε, τοῖς πατρικίοις· ἐγὼ δʼ ὑμῖν οὐκ ἐνοχλήσω παρών.
</p>
</div3>
</div2>
<div2 type="chapter" n="12">
<div3 type="section" n="1">
<p>
ταῦτα λέγοντος αὐτοῦ καὶ παραχωρεῖν οἵου
τε ὄντος ἀπὸ τοῦ βήματος κραυγή τε παρὰ πάντων
ἐξαίσιος ἐγίνετο καὶ δεήσεις μεμιγμέναι δάκρυσιν, ἵνα
<milestone unit="reiskpage" n="667"/>
μένῃ τε καὶ διακατέχῃ τὰ πράγματα μηδένα δεδοικώς.
ἔπειτʼ ἐγκέλευστοί τινες διειληφότες τὴν ἀγορὰν βασιλέα
ποιεῖν αὐτὸν ἐβόων καὶ συγκαλεῖν τὰς φράτρας
ἠξίουν καὶ ψῆφον ᾔτουν. ἀρξαμένων δὲ τούτων εὐθὺς
ὁ δῆμος ἅπας ἐπὶ τῆς αὐτῆς προαιρέσεως ἐγεγόνει.
</p>
</div3>
<div3 type="section" n="2">
<p>τοῦτο καταμαθὼν ὁ Τύλλιος οὐκέτι παρῆκε τὸν καιρόν,
ἀλλὰ πολλὰς αὐτοῖς εἰδέναι φήσας χάριτας, ὅτι μέμνηνται
τῶν εὐεργεσιῶν, καὶ ἔτι πλείονα ὑποσχόμενος
ἀγαθὰ ποιήσειν, ἐὰν αὐτὸν ἀποδείξωσι βασιλέα, προεῖπεν
ἡμέραν ἀρχαιρεσιῶν, εἰς ἣν ἐκέλευσε καὶ τοὺς
ἐκ τῶν ἀγρῶν ἅπαντας παρεῖναι.
</p>
</div3>
<div3 type="section" n="3">
<p>συνελθόντος δὲ τοῦ
δήμου καλῶν τὰς φράτρας κατὰ μίαν ἀνεδίδου τὰς
ψήφους. ἁπάσαις δὲ ταῖς φράτραις κριθεὶς τῆς βασιλείας
<pb id="v.2p.25"/>
ἄξιος παραλαμβάνει τότε τὴν ἀρχὴν παρὰ τοῦ
δημοτικοῦ πλήθους πολλὰ χαίρειν τῇ βουλῇ φράσας,
ἣν οὐκ ἠξίωσεν ἐπικυρῶσαι τὰ τοῦ δήμου κρίματα,
<milestone unit="reiskpage" n="668"/>ὥσπερ αὐτῇ ποιεῖν ἔθος ἦν. τοῦτον δὲ τὸν τρόπον
ἐπὶ τὴν βασιλείαν παρελθὼν πολλῶν μὲν καὶ ἄλλων 
πολιτευμάτων εἰσηγητὴς ἐγένετο, μέγαν δὲ καὶ λόγου
ἄξιον ἐπολέμησε πρὸς Τυρρηνοὺς πόλεμον. ποιήσομαι
δὲ περὶ τῶν πολιτευμάτων αὐτοῦ πρῶτον τοὺς λόγους.
</p>
</div3>
</div2>
<div2 type="chapter" n="13">
<div3 type="section" n="1">
<p>
εὐθὺς ἅμα τῷ παραλαβεῖν τὴν ἀρχὴν διένειμε
τὴν δημοσίαν χώραν τοῖς θητεύουσι Ῥωμαίων· 
ἔπειτα τοὺς νόμους τούς τε συναλλακτικοὺς καὶ τοὺς
περὶ τῶν ἀδικημάτων ἐπεκύρωσε ταῖς φράτραις· ἦσαν
δὲ πεντήκοντά που μάλιστα τὸν ἀριθμόν, ὧν οὐδὲν
δέομαι μεμνῆσθαι κατὰ τὸ παρόν.
</p>
</div3>
<div3 type="section" n="2">
<p>τῇ τε πόλει προσέθηκε 
δύο λόφους, τόν τε Οὐιμινάλιον καλούμενον 
καὶ τὸ Ἰσκυλῖνον, ὧν ἑκάτερος ἀξιολόγου πόλεως ἔχει
μέγεθος, καὶ διένειμεν αὐτοὺς τοῖς ἀνεστίοις Ῥωμαίων
οἰκίας κατασκευάσασθαι· ἔνθα καὶ αὐτὸς ἐποιήσατο
τὴν οἴκησιν ἐν τῷ κρατίστῳ τῆς Ἰσκυλίας τόπῳ.
</p>
</div3>
<div3 type="section" n="3">
<p>οὗτος
<milestone unit="reiskpage" n="669"/>ὁ βασιλεὺς τελευταῖος ηὔξησε τὸν περίβολον τῆς πόλεως 
τοὺς δύο τοῖς πέντε προσθεὶς λόφοις, ὀρνιθευσάμενός
τε ὡς νόμος ἦν καὶ τἆλλα τὰ πρὸς θεοὺς ὅσια
διαπραξάμενος. προσωτέρω δʼ οὐκέτι προῆλθεν ἡ κατασκευὴ
τῆς πόλεως οὐκ ἐῶντος, ὥς φασι, τοῦ δαιμονίου,
ἀλλʼ ἔστιν ἅπαντα τὰ περὶ τὴν πόλιν οἰκούμενα 
χωρία, πολλὰ ὄντα καὶ μεγάλα, γυμνὰ καὶ ἀτείχιστα
<pb id="v.2p.26"/>
</p>
</div3>
<div3 type="section" n="4">
<p>καὶ ῥᾷστα πολεμίοις ἐλθοῦσιν ὑποχείρια γενέσθαι· καὶ
εἰ μὲν εἰς ταῦτά τις ὁρῶν τὸ μέγεθος ἐξετάζειν βουλήσεται
τῆς Ῥώμης, πλανᾶσθαί τʼ ἀναγκασθήσεται καὶ
οὐχ ἕξει βέβαιον σημεῖον οὐδέν, ᾧ διαγνώσεται, μέχρι
ποῦ προβαίνουσα ἔτι πόλις ἐστὶ καὶ πόθεν ἄρχεται
μηκέτʼ εἶναι πόλις, οὕτω συνύφανται τὸ ἄστυ τῇ
χώρᾳ καὶ εἰς ἄπειρον ἐκμηκυνομένης πόλεως ὑπόληψιν
τοῖς θεωμένοις παρέχεται.
</p>
</div3>
<div3 type="section" n="5">
<p>εἰ δὲ τῷ τείχει <del>τῷ</del> δυσευρέτῳ
μὲν ὄντι διὰ τὰς περιλαμβανούσας αὐτὸ πολλαχόθεν
οἰκήσεις, ἴχνη δέ τινα φυλάττοντι κατὰ πολλοὺς
τόπους τῆς ἀρχαίας κατασκευῆς, βουληθείη μετρεῖν
αὐτὴν κατὰ τὸν κύκλον τὸν περιέχοντα Ἀθηναίων τὸ
<milestone unit="reiskpage" n="670"/>
ἄστυ, οὐ πολλῷ τινι μείζων ὁ τῆς Ῥώμης ἂν αὐτῷ
φανείη κύκλος. ἀλλʼ ὑπὲρ μὲν τοῦ μεγέθους τε καὶ
κάλλους τῆς πόλεως, ὡς κατὰ τὴν ἐμὴν εἶχεν ἡλικίαν,
ἕτερος ἔσται τῇ διηγήσει καιρὸς ἐπιτηδειότερος.
</p>
</div3>
</div2>
<div2 type="chapter" n="14">
<div3 type="section" n="1">
<p>
ὁ δὲ Τύλλιος, ἐπειδὴ τοὺς ἑπτὰ λόφους ἑνὶ
τείχει περιέλαβεν, εἰς τέτταρας μοίρας διελὼν τὴν πόλιν
καὶ θέμενος ἐπὶ τῶν λόφων ταῖς μοίραις τὰς ἐπικλήσεις,
τῇ μὲν Παλατίνην, τῇ δὲ Σουβουράνην, τῇ δὲ
τρίτῃ Κολλίνην, τῇ δὲ τετάρτῃ τῶν μοιρῶν Ἰσκυλίνην,
τετράφυλον ἐποίησε τὴν πόλιν εἶναι, τρίφυλον οὖσαν
τέως·
</p>
</div3>
<div3 type="section" n="2">
<p>καὶ τοὺς ἀνθρώπους ἔταξε τοὺς ἐν ἑκάστῃ μοίρᾳ
τῶν τεττάρων οἰκοῦντας, ὥσπερ κωμήτας, μήτε μεταλαμβάνειν
<milestone unit="reiskpage" n="671"/>
<pb id="v.2p.27"/>
ἑτέραν οἴκησιν μήτʼ ἄλλοθι που συντελεῖν,
τάς τε καταγραφὰς τῶν στρατιωτῶν καὶ τὰς εἰσπράξεις
τῶν χρημάτων τὰς γινομένας εἰς τὰ στρατιωτικὰ καὶ
τὰς ἄλλας χρείας, ἃς ἕκαστον ἔδει τῷ κοινῷ παρέχειν,
οὐκέτι κατὰ τὰς τρεῖς φυλὰς τὰς γενικὰς ὡς πρότερον, 
ἀλλὰ κατὰ τὰς τέτταρας τὰς τοπικὰς τὰς ὑφʼ ἑαυτοῦ
διαταχθείσας ἐποιεῖτο, ἡγεμόνας ἐφʼ ἑκάστης ἀποδείξας
συμμορίας, ὥσπερ φυλάρχους ἢ κωμάρχας, οἷς προσέταξεν
εἰδέναι, ποίαν οἰκίαν ἕκαστος οἰκεῖ.
</p>
</div3>
<div3 type="section" n="3">
<p>ἔπειτα 
κατὰ πάντας ἐκέλευσε τοὺς στενωποὺς <del>ἱερὰ</del> ἐγκατασκευασθῆναι 
καλιάδας ὑπὸ τῶν γειτόνων ἥρωσι προνωπίοις
<milestone unit="reiskpage" n="672"/>καὶ θυσίας αὐτοῖς ἐνομοθέτησεν ἐπιτελεῖσθαι
καθʼ ἕκαστον ἐνιαυτὸν πελάνους εἰσφερούσης ἑκάστης
οἰκίας· τοῖς δὲ τὰ περὶ τῶν γεινόνων ἱερὰ συντελοῦσιν
ἐν τοῖς προνωπίοις οὐ τοὺς ἐλευθέρους, ἀλλὰ τοὺς 
δούλους ἔταξε παρεῖναί τε καὶ συνιερουργεῖν, ὡς κεχαρισμένης
τοῖς ἥρωσι τῆς τῶν θεραπόντων ὑπηρεσίας·
</p>
</div3>
<div3 type="section" n="4">
<p>ἣν ἔτι καὶ καθʼ ἡμᾶς ἑορτὴν ἄγοντες Ῥωμαῖοι διετέλουν 
ὀλίγαις ὕστερον ἡμέραις τῶν Κρονίων, σεμνὴν
ἐν τοῖς πάνυ καὶ πολυτελῆ, Κομπιτάλια προσαγορεύοντες 
αὐτὴν ἐπὶ τῶν στενωπῶν· κομπίτους γὰρ τοὺς
<milestone unit="reiskpage" n="673"/>στενωποὺς καλοῦσι· καὶ φυλάττουσι τὸν ἀρχαῖον ἐθισμὸν
ἐπὶ τῶν ἱερῶν, διὰ τῶν θεραπόντων τοὺς ἥρωας
ἱλασκόμενοι καὶ ἅπαν τὸ δοῦλον ἀφαιροῦντες αὐτῶν
ἐν ταῖς ἡμέραις ἐκείναις, ἵνα τῇ φιλανθρωπίᾳ ταύτῃ 
<pb id="v.2p.28"/>
τιθασσευόμενοι μέγα τι καὶ σεμνὸν ἐχούσῃ χαριέστεροι
γίνωνται περὶ τοὺς δεσπότας καὶ τὰ λυπηρὰ τῆς τύχης
ἧττον βαρύνωνται.
</p>
</div3>
</div2>
<div2 type="chapter" n="15">
<div3 type="section" n="1">
<p>
διεῖλε δὲ καὶ τὴν χώραν ἅπασαν, ὡς μὲν
Φάβιός φησιν, εἰς μοίρας ἕξ τε καὶ εἴκοσιν, ἃς καὶ
αὐτὰς καλεῖ φυλὰς καὶ τὰς ἀστικὰς προστιθεὶς αὐταῖς
τέτταρας· ὡς δὲ Οὐεννώνιος ἱστόρηκεν, εἰς μίαν τε
καὶ τριάκοντα, ὥστε σὺν ταῖς κατὰ πόλιν οὔσαις ἐκπεπληρῶσθαι
τὰς ἔτι καὶ εἰς ἡμᾶς ὑπαρχούσας τριάκοντα
καὶ πέντε φυλάς· Κάτων μέντοι τούτων ἀμφοτέρων
<milestone unit="reiskpage" n="674"/>
ἀξιοπιστότερος ὢν τριάκοντα φυλὰς ἐπὶ Τυλλίου
τὰς πάσας γενέσθαι λέγει καὶ οὐ χωρίζει τῶν μοιρῶν
τὸν ἀριθμόν.
</p>
</div3>
<div3 type="section" n="2">
<p>διελὼν δʼ οὖν ὁ Τύλλιος εἰς ὁπόσας
δήποτε μοίρας τὴν γῆν κατὰ τοὺς ὀρεινοὺς καὶ πολὺ τὸ
ἀσφαλὲς τοῖς γεωργοῖς παρέχειν δυνησομένοῦς ὄχθους
κρησφύγετα κατεσκεύασεν, Ἑλληνικοῖς ὀνόμασιν αὐτὰ
καλῶν Πάγους, ἔνθα συνέφευγον ἐκ τῶν ἀγρῶν ἅπαντες,
ὁπότε γένοιτο πολεμίων ἔφοδος, καὶ τὰ πολλὰ
</p>
</div3>
<div3 type="section" n="3">
<p>διενυκτέρευον ἐνταῦθα. ἄρχοντες δὲ καὶ τούτων ἦσαν,
οἷς ἐπιμελὲς ἐγίνετο τά τʼ ὀνόματα τῶν γεωργῶν εἰδέναι
τῶν συντελούντων εἰς τὸν αὐτὸν πάγον, καὶ
<pb id="v.2p.29"/>
τὰς κτήσεις, ἐν αἷς ὁ βίος αὐτῶν ἦν· καὶ ὁπότε χρεία
γένοιτο ἐπὶ τὰ ὅπλα τοὺς χωρίτας καλεῖν ἢ χρημάτων
εἰσφορὰς κατʼ ἄνδρα ἐκλέγειν, οὗτοι τά τε σώματα
συνῆγον καὶ τὰ χρήματα εἰσέπραττον. ἵνα δὲ καὶ τούτων
<milestone unit="reiskpage" n="675"/>ἡ πληθὺς μὴ δυσεύρετος, ἀλλʼ εὐλόγιστος ᾖ καὶ 
φανερά, βωμοὺς ἐκέλευσεν αὐτοῖς ἱδρύσασθαι θεῶν
ἐπισκόπων τε καὶ φυλάκων τοῦ πάγου, οὓς ἔταξε θυσίαις
κοιναῖς γεραίρειν καθʼ ἕκαστον ἐνιαυτὸν ἅμα
συνερχομένους, ἑορτήν τινα καὶ ταύτην ἐν τοῖς πάνυ
τιμίαν καταστησάμενος, τὰ καλούμενα Παγανάλια· καὶ 
νόμους ὑπὲρ τῶν ἱερῶν τούτων, οὓς ἔτι διὰ φυλακῆς
ἔχουσι Ῥωμαῖοι, συνέγραψεν.
</p>
</div3>
<div3 type="section" n="4">
<p>εἰς δὲ τὴν θυσίαν ταύτην 
καὶ τὴν σύνοδον ἅπαντας ἐκέλευσε τοὺς ὁμοπάγους
κατὰ κεφαλὴν ὡρισμένον νόμισμά τι συνεισφέρειν,
ἕτερον μέν τι τοὺς ἄνδρας, ἕτερον δέ τι τὰς γυναῖκας, 
ἄλλο δέ τι τοὺς ἀνήβους. ἐξ οὗ συναριθμηθέντος
ὑπὸ τῶν ἐφεστηκότων τοῖς ἱεροῖς φανερὸς ὁ τῶν ἀνθρώπων
ἀριθμὸς ἐγίνετο κατὰ γένη τε καὶ καθʼ ἡλίκίας.
</p>
</div3>
<div3 type="section" n="5">
<p>ὡς δὲ Πείσων Λεύκιος ἐν τῇ πρώτῃ τῶν ἐνιαυσίων 
ἀναγραφῶν ἱστορεῖ, βουλόμενος καὶ τῶν ἐν ἄστει 
διατριβόντων τὸ πλῆθος εἰδέναι, τῶν τε γεννωμένων
καὶ τῶν ἀπογινομένων καὶ τῶν εἰς ἄνδρας ἐγγραφομένων,
ἔταξεν ὅσον ἔδει νόμισμα καταφέρειν ὑπὲρ
<milestone unit="reiskpage" n="676"/>ἑκάστου τοὺς προσήκοντας, εἰς μὲν τὸν τῆς Εἰλειθυίας
θησαυρόν, ἣν Ῥωμαῖοι καλοῦσιν Ἥραν φωσφόρον, ὑπὲρ 
τῶν γεννωμένων· εἰς δὲ τὸν τῆς Ἀφροδίτης <add>τῆς</add> ἐν
ἄλσει καθιδρυμένης, ἣν προσαγορεύουσι Λιβιτίνην,
<pb id="v.2p.30"/>
ὑπὲρ τῶν ἀπογινομένων· εἰς δὲ τὸν τῆς Νεότητος,
ὑπὲρ τῶν εἰς ἄνδρας ἀρχομένων συντελεῖν· ἐξ ὧν
ἤμελλε διαγνώσεσθαι καθʼ ἕκαστον ἐνιαυτόν, ὅσοι τε
οἱ σύμπαντες ἦσαν καὶ τίνες ἐξ αὐτῶν τὴν στρατεύσιμον
<note n="5" place="unspecified" anchored="yes"/> ἡλικίαν εἶχον.
</p>
</div3>
<div3 type="section" n="6">
<p>ταῦτα καταστησάμενος ἐκέλευσεν
ἅπαντας Ῥωμαίους ἀπογράφεσθαί τε καὶ τιμᾶσθαι τὰς
οὐσίας πρὸς ἀργύριον ὀμόσαντας τὸν νόμιμον ὅρκον,
ἦ μὲν τἀληθῆ καὶ ἀπὸ παντὸς τοῦ βελτίστου τετιμῆσθαι,
πατέρων τε ὧν εἰσι γράφοντας καὶ ἡλικίαν ἣν
ἔχουσι δηλοῦντας γυναῖκάς τε καὶ παῖδας ὀνομάζοντας
καὶ ἐν τίνι κατοικοῦσιν ἕκαστοι τῆς πόλεως <add>φυλῇ</add>
ἢ πάγῳ τῆς χώρας προστιθέντας· τῷ δὲ μὴ τιμησαμένῳ
τιμωρίαν ὥρισε τῆς τʼ οὐσίας στέρεσθαι καὶ
αὐτὸν μαστιγωθέντα πραθῆναι· καὶ μέχρι πολλοῦ διέμεινε
παρὰ Ῥωμαίοις οὗτος ὁ νόμος.
</p>
</div3>
</div2>
<div2 type="chapter" n="16">
<div3 type="section" n="1">
<p>
τιμησαμένων δὲ πάντων ἀναλαβὼν τὰ γραμματεῖα
καὶ διαγνοὺς τό τε πλῆθος αὐτῶν καὶ τὰ μεγέθη
<milestone unit="reiskpage" n="677"/>
τῶν βίων σοφώτατον ἁπάντων πολιτευμάτων
εἰσηγήσατο καὶ μεγίστων Ῥωμαίος ἀγαθῶν αἴτιον, ὡς
<note n="20" place="unspecified" anchored="yes"/> τὰ ἔργα ἐδήλωσε.
</p>
</div3>
<div3 type="section" n="2">
<p>τὸ δὲ πολίτευμα τοιόνδε ἦν· μίαν
ἀφεῖλεν ἐξ ἁπάντων μοῖραν, ἧς τὸ μέγιστον ἦν τίμημα
τῆς οὐσίας οὐκ ἔλαττον ἑκατὸν μνῶν. τούτους δὲ
συντάξας εἰς ὀγδοήκοντα λόχους ὅπλα φέρειν ἐπέταξεν
ἀσπίδας Ἀργολικὰς καὶ δόρατα καὶ κράνη χάλκεα καὶ
θώρακας καὶ κνημῖδας καὶ ξίφη. διελὼν δʼ αὐτοὺς
<pb id="v.2p.31"/>
διχῇ, τετταράκοντα μὲν ἐποίησε νεωτέρων λόχους, οἷς
τὰς ὑπαιθρίους ἀπέδωκε στρατείας, τετταράκοντα δὲ
πρεσβυτέρων, οὓς ἔδει τῆς νεότητος εἰς πόλεμον ἐξιούσης
ὑπομένοντας ἐν τῇ πόλει τὰ ἐντὸς τείχους φυλάττειν.
</p>
</div3>
<div3 type="section" n="3">
<p>
<milestone unit="reiskpage" n="678"/>αὕτη πρώτη σύνταξις ἦν· χώραν δὲ κατεῖχεν ἐν 
τοῖς πολέμοις τὴν προαγωνιζομένην τῆς φάλαγγος ὅλης.
ἔπειτʼ ἐκ τῶν ὑπολειπομένων ἑτέραν ἀφῄρει μοῖραν,
οἷς ἦν ἐντὸς μὲν μυρίων δραχμῶν, οὐ μεῖον δὲ πέντε
καὶ ἑβδομήκοντα μνῶν τὸ τίμημα. συντάξας δὲ τούτους
εἰς εἴκοσι λόχους τὰ μὲν ἄλλα φορεῖν ὅπλα προσέταξεν, 
ὅσα τοὺς προτέρους, τοὺς δὲ θώρακας αὐτῶν
ἀφεῖλε, καὶ ἀντὶ τῶν ἀσπίδων ἀνέδωκε θυρεούς. διελὼν
δὲ καὶ τούτων τοὺς ὑπὲρ τετταράκοντα καὶ πέντε ἔτη
γεγονότας ἀπὸ τῶν ἐχόντων τὴν στρατεύσιμον ἡλικίαν,
δέκα μὲν ἐποίησε λόχους νεωτέρων, οὓς ἔδει προπολεμεῖν 
τῆς πόλεως, δέκα δὲ πρεσβυτέρων, οἷς ἀπέδωκε
τειχοφυλακεῖν. αὕτη δευτέρα σύνταξις ἦν, ἐκοσμεῖτο δʼ
</p>
</div3>
<div3 type="section" n="4">
<p>ἐν τοῖς ἀγῶσι μετὰ τοὺς προμάχους. τὴν δὲ τρίτην 
ἐποίει σύνταξιν ἐκ τῶν ὑπολειπομένων, ὅσοι τίμησιν
εἶχον ἐλάττονα μὲν τῶν ἑπτακισχιλίων καὶ πεντακοσίων 
δραχμῶν, οὐ μείονα δὲ μνῶν πεντήκοντα. τούτων
δʼ ἐμείωσε τὸν ὁπλισμὸν οὐ μόνον τοῖς θώραξιν,
</p>
</div3>
<div3 type="section" n="5">
<p>ὥσπερ τῶν δευτέρων, ἀλλὰ καὶ ταῖς περικνημῖσι. συνέταξε
<milestone unit="reiskpage" n="679"/>δὲ καὶ τούτους εἰς εἴκοσι λόχους καὶ διεῖλε τὸν
αὐτὸν τρόπον τοῖς προτέροις καθʼ ἡλικίας, δέκα λόχους 
ἀποδοὺς τοῖς νεωτέροις καὶ δέκα τοῖς πρεσβυτέροις.
<pb id="v.2p.32"/>
χώρα δὲ καὶ στάσις ἦν τούτων τῶν λόχων ἐν ταῖς
μάχαις ἡ μετὰ τοὺς ἐφεστῶτας τοῖς προμάχοις.
</p>
</div3>
</div2>
<div2 type="chapter" n="17">
<div3 type="section" n="1">
<p>
ἀφελὼν δὲ πάλιν ἐκ τῶν ὑπολειπομένων
τοὺς ἐλάττω πεντακισχιλίων δραχμῶν ἔχοντας οὐσίαν
ἄχρι πέντε καὶ εἴκοσι μνῶν, τετάρτην ἐποίησε μοῖραν.
διέταξε δὲ καὶ τούτους εἰς εἴκοσι λόχους, καὶ δέκα
μὲν ἐποίησε τῶν ἐν ἀκμῇ, δέκα δὲ τῶν ὑπερηλίκων
κατὰ ταὐτὰ τοῖς προτέροις. ὅπλα δὲ φέρειν ἔταξεν
αὐτοὺς θυρεοὺς καὶ ξίφη καὶ δόρατα καὶ στάσιν ἔχειν
<note n="10" place="unspecified" anchored="yes"/> ἐν τοῖς ἀγῶσι τὴν ὑστάτην.
</p>
</div3>
<div3 type="section" n="2">
<p>τὴν δὲ πέμπτην μοῖραν,
<milestone unit="reiskpage" n="680"/>
οἷς ἐντὸς εἴκοσι καὶ πέντε μνῶν ἄχρι δώδεκα καὶ ἡμίσους
μνῶν ὁ βίος ἦν, εἰς τριάκοντα συνέταξε λόχους.
διῄρηντο δὲ καὶ οὗτοι καθʼ ἡλικίαν· πεντεκαίδεκα μὲν
γὰρ ἐξ αὐτῶν λόχοι τοὺς πρεσβυτέρους εἶχον, πεντεκαίδεκα
δὲ τοὺς νεωτέρους. τούτους ἔταξε σαυνία καὶ
</p>
</div3>
<div3 type="section" n="3">
<p>σφενδόνας ἔχοντας ἔξω τάξεως συστρατεύεσθαι. τέτταρας
δὲ λόχους οὐδὲν ἔχοντας ὅπλον ἀκολουθεῖν ἐκέλευσε
τοῖς ἐνόπλοις· ἦσαν δὲ τῶν τεττάρων τούτων
δύο μὲν ὁπλοποιῶν τε καὶ τεκτόνων καὶ τῶν ἄλλων
τῶν κατασκευαζόντων τὰ εἰς τὸν πόλεμον εὔχρηστα·
δύο δὲ σαλπιστῶν τε καὶ βυκανιστῶν καὶ τῶν ἄλλοις
τισὶν ὀργάνοις ἐπισημαινόντων τὰ παρακλητικὰ τοῦ
πολέμου. προσέκειντο δʼ οἱ μὲν χειροτέχναι τοῖς τὸ
δεύτερον ἔχουσι τίμημα διῃρημένοι καθʼ ἡλικίαν, ὁ
μὲν τοῖς πρεσβυτέροις, ὁ δὲ τοῖς νεωτέροις ἀκολουθῶν
<milestone unit="reiskpage" n="681"/>
</p>
</div3>
<div3 type="section" n="4">
<p>λόχος. οἱ δὲ σαλπισταί τε καὶ οἱ βυκανισταὶ τῇ τετάρτῃ
<pb id="v.2p.33"/>
συνετάττοντο μοίρᾳ. ἦν δὲ καὶ τούτων εἷς μὲν
τῶν πρεσβυτέρων λόχος, εἷς δὲ τῶν νεωτέρων· λοχαγοὶ
δʼ ἐξ ἁπάντων ἐπιλεχθέντες οἱ γενναιότατοι τὰ πολέμια
τοὺς ἰδίους ἕκαστοι λόχους εὐπειθεῖς τοῖς παραγγελλομένοις
παρείχοντο. 
</p>
</div3>
</div2>
<div2 type="chapter" n="18">
<div3 type="section" n="1">
<p>
αὕτη μὲν ἡ διακόσμησις ἦν ἡ τὸ πεζικὸν
ἐκπληροῦσα τῶν τε φαλαγγιτῶν καὶ τῶν ψιλῶν στράτευμα·
τὸ δὲ τῶν ἱππέων πλῆθος ἐπέλεξεν ἐκ τῶν
ἐχόντων τὸ μέγιστον τίμημα καὶ κατὰ γένος ἐπιφανῶν·
συνέταξε δʼ εἰς ὀκτωκαίδεκα λόχους καὶ προσένειμεν 
αὐτοὺς τοῖς πρώτοις τῶν φαλαγγιτῶν ὀγδοήκοντα
λόχοις· εἶχον δὲ καὶ οὗτοι τοὺς ἐπιφανεστάτους λοχαγούς.
</p>
</div3>
<div3 type="section" n="2">
<p>τοὺς δὲ λοιποὺς πολίτας, οἳ τίμησιν εἶχον ἐλάττονα 
δώδεκα καὶ ἡμίσους μνῶν, πλείους <add>τὸν</add> ἀριθμὸν
ὄντας τῶν προτέρων, ἅπαντας εἰς ἕνα συντάξας λόχον 
στρατείας τʼ ἀπέλυσε καὶ πάσης εἰσφορᾶς ἐποίησεν
<milestone unit="reiskpage" n="682"/>ἀτελεῖς. ἐγένοντο δὴ συμμορίαι μὲν ἕξ, ἃς Ῥωμαῖοι
καλοῦσι κλάσσεις, <del>κατὰ</del> τὰς Ἑλληνικὰς κλήσεις παρονομάσαντες·
ὃ γὰρ ἡμεῖς ῥῆμα προστακτικῶς σχηματίσαντες
ἐκφέρομεν, κάλει, τοῦτʼ ἐκεῖνοι λέγουσι κάλα 
καὶ τὰς κλάσσεις <add>τὸ</add> ἀρχαῖον ἐκάλουν καλέσεις·
</p>
</div3>
<div3 type="section" n="3">
<p>λόχοι 
δʼ, οὓς αἱ συμμορίαι περιελάμβανον, ἑκατὸν καὶ ἐνενηκοντατρεῖς.
ἐπεῖχον δὲ τὴν μὲν πρώτην συμμορίαν
ὀκτὼ καὶ ἐνενήκοντα λόχοι σὺν τοῖς ἱππεῦσι· τὴν δὲ
<pb id="v.2p.34"/>
δευτέραν εἴκοσι καὶ δύο σὺν τοῖς χειροτέχναις· τὴν
δὲ τρίτην εἴκοσι· τὴν δὲ τετάρτην πάλιν εἴκοσι καὶ
δύο σὺν τοῖς σαλπισταῖς καὶ βυκανισταῖς· τὴν δὲ
πέμπτην τριάκοντα· τὴν δʼ ἐπὶ πάσαις τεταγμένην εἷς
λόχος ὁ τῶν ἀπόρων.
</p>
</div3>
</div2>
<div2 type="chapter" n="19">
<div3 type="section" n="1">
<p>
ταύτῃ τῇ διακοσμήσει χρησάμενος τὰς μὲν
τῶν στρατιωτῶν καταγραφὰς κατὰ τὴν διαίρεσιν ἐποιεῖτο
τὴν τῶν λόχων, τὰς δὲ τῶν εἰσφορῶν ἐπιταγὰς
κατὰ τὰ τιμήματα τῶν βίων. ὁπότε γὰρ αὐτῷ δεήσειε
<milestone unit="reiskpage" n="683"/>
μυρίων ἢ δισμυρίων, εἰ τύχοι, στρατιωτῶν, καταδιαιρῶν
τὸ πλῆθος εἰς τοὺς ἑκατὸν ἐνενηκοντατρεῖς λόχους
τὸ ἐπιβάλλον ἑκάστῳ λόχῳ πλῆθος ἐκέλευε παρέχειν
ἕκαστον λόχον· τὴν δὲ δαπάνην τὴν εἰς τὸν ἐπισιτισμὸν
τῶν στρατευομένων καὶ εἰς τὰς ἄλλας χορηγίας
τὰς πολεμικὰς ἐπιτελεσθησομένην συμμετρησάμενος,
ὁπόση τις ἀρκοῦσα ἔσται, διαιρῶν τὸν αὐτὸν τρόπον
εἰς τοὺς ἑκατὸν ἐνενηκοντατρεῖς λόχους, τὸ ἐκ τῆς
τιμήσεως ἐπιβάλλον ἑκάστῳ διάφορον ἅπαντας ἐκέλευεν
εἰσφέρειν.
</p>
</div3>
<div3 type="section" n="2">
<p>συνέβαινεν οὖν τοῖς τὰς μεγίστας ἔχουσιν
οὐσίας ἐλάττοσι μὲν οὖσιν, εἰς πλείονας δὲ λόχους
μεμερισμένοις, στρατεύεσθαί τε πλείους στρατείας οὐδέποτε
ἀναπαυομένους καὶ χρήματα πλείω τῶν ἄλλων
εἰσφέρειν· τοῖς δὲ τὰ μέτρια καὶ μικρὰ κεκτημένοις
πλείοσιν οὖσιν ἐν ἐλάττοσι λόχοις, στρατεύεσθαί τʼ
ὀλιγάκις καὶ ἐκ διαδοχῆς καὶ βραχείας συντελεῖν εἰσφοράς·
<pb id="v.2p.35"/>
τοῖς δʼ ἐλάττω τῶν ἱκανῶν κεκτημένοις ἀφεῖσθαι
<milestone unit="reiskpage" n="684"/>πάντων ὀχληρῶν.
</p>
</div3>
<div3 type="section" n="3">
<p>ἐποίει δὲ τούτων ἕκαστον οὐκ 
ἄτερ αἰτίας, ἀλλὰ πεπεισμένος, ὅτι πᾶσιν ἀνθρώποις
ἆθλα τῶν πολέμων ἐστὶ τὰ χρήματα καὶ περὶ τῆς
τούτων φυλακῆς ἅπαντες κακοπαθοῦσιν· ὀρθῶς οὖν 
ἔχειν ᾤετο τοὺς μὲν περὶ μειζόνων κινδυνεύοντας
ἄθλων μείζονας ὑπομένειν κακοπαθείας τοῖς τε σώμασι
καὶ τοῖς χρήμασι, τοὺς δὲ περὶ ἐλαττόνων ἧττον ἐνοχλεῖσθαι
κατʼ ἀμφότερα, τοὺς δὲ περὶ μηδενὸς δεδοικότας
μηδὲν κακοπαθεῖν, τῶν μὲν εἰσφορῶν ἀπολυομένους 
διὰ τὴν ἀπορίαν, τῶν δὲ στρατειῶν διὰ τὴν
ἀνεισφορίαν. οὐ γὰρ ἐλάμβανον ἐκ τοῦ δημοσίου τότε
Ῥωμαῖοι στρατιωτικοὺς μισθούς, ἀλλὰ τοῖς ἰδίοις τέλεσιν
ἐστρατεύοντο.
</p>
</div3>
<div3 type="section" n="4">
<p>οὔτε δὴ χρήματα συνεισφέρειν 
τοὺς οὐκ ἔχοντας, ὁπόθεν συνεισοίσουσιν, ἀλλὰ τῶν
<milestone unit="reiskpage" n="685"/>καθʼ ἡμέραν ἀναγκαίων ἀπορουμένους ᾤετο δεῖν, οὔτε
μηδὲν συμβαλλομένους στρατεύεσθαί τινας ἐκ τῶν
ἀλλοτρίων ὀψωνιαζομένους χρημάτων, ὥσπερ <del>τοὺς</del> μισθοφόρους.
</p>
</div3>
</div2>
<div2 type="chapter" n="20">
<div3 type="section" n="1">
<p>
τοῦτον δὲ τὸν τρόπον ἅπαν ἐπιθεὶς τὸ βάρος 
τοῖς πλουσίοις τῶν τε κινδύνων καὶ τῶν ἀναλωμάτων,
ὡς εἶδεν ἀγανακτοῦντας αὐτούς, διʼ ἑτέρου τρόπου
τήν τʼ ἀθυμίαν αὐτῶν παρεμυθήσατο καὶ τὴν ὀργὴν
ἐπράυνε πλεονέκτημα δωρησάμενος, ἐξ οὗ πάσης ἔμελλον
τῆς πολιτείας ἔσεσθαι κύριοι, τοὺς πένητας ἀπελάσας 
ἀπὸ τῶν κοινῶν· καὶ τοῦτο διαπραξάμενος ἔλαθε
<pb id="v.2p.36"/>
τοὺς δημοτικούς. ἦν δὲ τὸ πλεονέκτημα περὶ τὰς ἐκκλησίας,
ἐν αἷς τὰ μέγιστα ἐπεκυροῦτο ὑπὸ τοῦ δήμου.
</p>
</div3>
<div3 type="section" n="2">
<p>εἴρηται δέ μοι καὶ πρότερον, ὅτι τριῶν πραγμάτων ὁ
δῆμος ἐκ τῶν παλαιῶν νόμων κύριος ἦν τῶν μεγίστων
τε καὶ ἀναγκαιοτάτων, ἀρχὰς ἀποδεῖξαι τάς τε κατὰ
πόλιν καὶ τὰς ἐπὶ στρατοπέδου, καὶ νόμους τοὺς μὲν
ἐπικυρῶσαι, τοὺς δʼ ἀνελεῖν, καὶ περὶ πολέμου συνισταμένου
τε καὶ καταλυομένου διαγνῶναι. τὴν δὲ περὶ
<milestone unit="reiskpage" n="686"/>
τούτων διάσκεψιν καὶ κρίσιν ἐποιεῖτο κατὰ τὰς φράτρας
ψηφοφορῶν· καὶ ἦσαν οἱ τἀλάχιστα κεκτημένοι
τοῖς τὰς μεγίστας ἔχουσιν οὐσίας ἰσόψηφοι· ὀλίγων
δʼ ὄντων, ὥσπερ εἰκός, τῶν πλουσίων, οἱ πένητες ἐν
ταῖς ψηφοφορίαις ἐπεκράτουν μακρῷ πλείους ὄντες
ἐκείνων.
</p>
</div3>
<div3 type="section" n="3">
<p>τοῦτο συνιδὼν ὁ Τύλλιος ἐπὶ τοὺς πλουσίους
μετέθηκε τὸ τῶν ψήφων κράτος. ὁπότε γὰρ
ἀρχὰς ἀποδεικνύειν ἢ περὶ νόμου διαγινώσκειν ἢ πόλεμον
ἐκφέρειν δόξειεν αὐτῷ, τὴν λοχῖτιν ἀντὶ τῆς
φρατρικῆς συνῆγεν ἐκκλησίαν. ἐκάλει δʼ εἰς ἀπόφασιν
γνώμης πρώτους μὲν λόχους τοὺς ἀπὸ τοῦ μεγίστου
τιμήματος καταγραφέντας, ἐν οἷς ἦσαν οἵ τε τῶν ἱππέων
ὀκτωκαίδεκα καὶ οἱ τῶν πεζῶν ὀγδοήκοντα.
</p>
</div3>
<div3 type="section" n="4">
<p>οὗτοι
<milestone unit="reiskpage" n="687"/>
τρισὶ πλείους ὄντες τῶν ὑπολειπομένων εἰ ταὐτὸ
φρονήσειαν, ἐκράτουν τῶν ἑτέρων καὶ τέλος εἶχεν ἡ
γνώμη· εἰ δὲ μὴ γένοιντο ἐπὶ τῆς αὐτῆς προαιρέσεως
ἅπαντες οὗτοι, τότε τοὺς ἀπὸ τοῦ δευτέρου τιμήματος
εἴκοσι καὶ δύο λόχους ἐκάλει. μερισθεισῶν δὲ καὶ
<pb id="v.2p.37"/>
τότε τῶν ψήφων τοὺς ἀπὸ τοῦ τρίτου τιμήματος ἐκάλει·
καὶ τετάρτους τοὺς ἀπὸ τοῦ τετάρτου τιμήματος. καὶ
τοῦτʼ ἐποίει μέχρι τοῦ γενέσθαι λόχους ἑπτὰ καὶ ἐνενήκοντα
ἰσοψήφους. εἰ δὲ μέχρι τῆς πέμπτης κλήσεως
</p>
</div3>
<div3 type="section" n="5">
<p>μὴ τύχοι τοῦτο γενόμενον, ἀλλʼ εἰς ἴσα μέρη σχισθεῖεν 
αἱ τῶν ἑκατὸν ἐνενήκοντα δύο λόχων γνῶμαι, τότε
τὸν ἔσχατον ἐκάλει λόχον, ἐν ᾧ τὸ τῶν ἀπόρων καὶ
διὰ τοῦτʼ ἀφειμένων ἁπάσης στρατείας τε καὶ εἰσφορᾶς
πολιτῶν πλῆθος ἦν· ὁποτέρᾳ δὲ προσθοῖτο τῶν μερίδων
οὗτος ὁ λόχος, αὕτη τὸ κράτος ἐλάμβανε. τοῦτο 
δʼ ἦν σπάνιον καὶ οὐ μακρὰν ἀπέχον τἀδυνάτου. τὰ
<milestone unit="reiskpage" n="688"/>πολλὰ μὲν γὰρ ἐπὶ τῆς πρώτης κλήσεως τέλος ἐλάμβανεν,
ὀλίγα δὲ μέχρι τῆς τετάρτης προὔβαινεν· ἡ δὲ
πέμπτη κλῆσις καὶ ἡ τελευταία παρείλκοντο.
</p>
</div3>
</div2>
<div2 type="chapter" n="21">
<div3 type="section" n="1">
<p>
τοῦτο τὸ πολίτευμα καταστησάμενος καὶ 
πλεονέκτημα τοῖς πλουσίοις τηλικοῦτο δοὺς ἔλαθε τὸν
δῆμον, ὥσπερ ἔφην, καταστρατηγήσας καὶ τοὺς πένητας
ἀπελάσας τῶν κοινῶν. ὑπελάμβανον μὲν γὰρ ἅπαντες
ἴσον ἔχειν τῆς πολιτείας μέρος κατʼ ἄνδρα διερωτώμενοι
τὰς γνώμας ἐν τοῖς ἰδίοις ἕκαστοι λόχοις, 
ἐξηπατῶντο δὲ τῷ μίαν εἶναι ψῆφον ὅλου τοῦ λόχου
τοῦ τʼ ὀλίγους ἔχοντος ἐν αὑτῷ πολίτας καὶ τοῦ πάνυ
πολλούς· καὶ τῷ πρώτους ἐπιφέρειν ψῆφον τοὺς τὸ
μέγιστον ἔχοντας τίμημα λόχους, πλείους μὲν ὄντας
τῶν ὑπολειπομένων, ἐλάττονα δʼ ἀριθμὸν ἀνθρώπων 
ἔχοντας· μάλιστα δὲ τῷ τοὺς ἀπόρους μίαν ψῆφον
ἔχειν πολλοὺς ὄντας καὶ τελευταίους καλεῖσθαι.
</p>
</div3>
<div3 type="section" n="2">
<p>γενομένου 
<pb id="v.2p.38"/>
δὲ τούτου τοῖς μὲν πλουσίοις τοῖς πολλὰ δαπανωμένοις
καὶ μηδεμίαν ἀνάπαυσιν τῶν πολεμικῶν
<milestone unit="reiskpage" n="689"/>
κινδύνων λαμβάνουσιν ἧττον ἐσῄει βαρύνεσθαι κυρίοις
τε γεγονόσι τῶν μεγίστων καὶ πᾶν τὸ κράτος ἀφῃρημένοις
τῶν μὴ ταὐτὰ ποιούντων· τοῖς δὲ πένησι
τοῖς πολλοστὴν ἔχουσι τῶν πολιτικῶν μοῖραν εὐλογίστως
καὶ πρᾴως φέρειν τὴν ἐν τούτοις ἐλάττωσιν,
ἀφειμένοις τῶν εἰσφορῶν καὶ τῶν στρατειῶν· τῇ δὲ
πόλει τοὺς αὐτοὺς ἔχειν τοὺς βουλευσομένους θʼ ὑπὲρ
αὐτῆς ἃ δεῖ, καὶ τοὺς τῶν κινδύνων πλεῖστον τῶν
ἄλλων μεταλαχόντας καὶ πράξοντας ὅσα δεῖ.
</p>
</div3>
<div3 type="section" n="3">
<p>οὗτος ὁ
κόσμος τοῦ πολιτεύματος ἐπὶ πολλὰς διέμεινε γενεὰς
φυλαττόμενος ὑπὸ Ῥωμαίων· ἐν δὲ τοῖς καθʼ ἡμᾶς
κεκίνηται χρόνοις καὶ μεταβέβληκεν εἰς τὸ δημοτικώτερον,
ἀνάγκαις τισὶ βιασθεὶς ἰσχυραῖς, οὐ τῶν λόχων
καταλυθέντων, ἀλλὰ τῆς κλήσεως αὐτῶν οὐκέτι τὴν
<milestone unit="reiskpage" n="690"/>
ἀρχαίαν ἀκρίβειαν φυλαττούσης, ὡς ἔγνων ταῖς ἀρχαιρεσίαις
αὐτῶν πολλάκις παρών. ἀλλʼ ὑπὲρ μὲν τούτων
οὐχ ὁ παρὼν καιρὸς ἁρμόττων τοῖς λόγοις.
</p>
</div3>
</div2>
<div2 type="chapter" n="22">
<div3 type="section" n="1">
<p>
τότε δʼ οὖν ὁ Τύλλιος ἐπειδὴ διέταξε τὸ
περὶ τὰς τιμήσεις, κελεύσας τοὺς πολίτας ἅπαντας
συνελθεῖν εἰς τὸ μέγιστον τῶν πρὸ τῆς πόλεως πεδίων
ἔχοντας τὰ ὅπλα καὶ τάξας τούς θʼ ἱππεῖς κατὰ τέλη
καὶ τοὺς πεζοὺς ἐν φάλαγγι καὶ τοὺς ἐσταλμένους τὸν
<pb id="v.2p.39"/>
ψιλικὸν ὁπλισμὸν ἐν τοῖς ἰδίοις ἑκάστους λόχοις καθαρμὸν
αὐτῶν ἐποιήσατο ταύρῳ καὶ κριῷ καὶ τράγῳ. τὰ
δʼ ἱερεῖα ταῦτα τρὶς περιαχθῆναι περὶ τὸ στρατόπεδον
κελεύσας ἔθυσε τῷ κατέχοντι τὸ πεδίον Ἄρει.
</p>
</div3>
<div3 type="section" n="2">
<p>τοῦτον 
τὸν καθαρμὸν ἕως τῶν κατʼ ἐμὲ χρόνων Ῥωμαῖοι καθαίρονται 
μετὰ τὴν συντέλειαν τῶν τιμήσεων ὑπὸ τῶν
ἐχόντων τὴν ἱερωτάτην ἀρχὴν Λοῦστρον ὀνομάζοντες.
ἐγένετο δʼ ὁ σύμπας τῶν τιμησαμένων τοὺς βίους
Ῥωμαίων ἀριθμός, ὡς ἐν τοῖς τιμητικοῖς φέρεται γράμμασιν,
ἐπὶ μυριάσιν ὀκτὼ χιλιάδες πέντε τριακοσίων
<milestone unit="reiskpage" n="691"/>ἀποδέουσαι.
</p>
</div3>
<div3 type="section" n="3">
<p>ἐποιήσατο δὲ καὶ τῆς αὐξήσεως τοῦ πολιτικοῦ 
συντάγματος οὐ μικρὰν πρόνοιαν οὗτος ὁ βασιλεὺς
πρᾶγμα συνιδών, ὃ παρέλιπον ἅπαντες οἱ πρὸ
αὐτοῦ βασιλεῖς. ἐκεῖνοι μὲν γὰρ τοὺς ξένους ὑποδεχόμενοι
καὶ μεταδιδόντες τῆς ἰσοπολιτείας φύσιν τʼ 
ἢ τύχην αὐτῶν οὐδεμίαν ἀπαξιοῦντες, εἰς πολυανθρωπίαν
προήγαγον τὴν πόλιν.
</p>
</div3>
<div3 type="section" n="4">
<p>ὁ δὲ Τύλλιος καὶ τοῖς 
ἐλευθερουμένοις τῶν θεραπόντων, ἐὰν μὴ θέλωσιν εἰς
τὰς ἑαυτῶν πόλεις ἀπιέναι, μετέχειν τῆς ἰσοπολιτείας
ἐπέτρεψε. κελεύσας γὰρ ἅμα τοῖς ἄλλοις ἅπασιν ἐλευθέροις 
καὶ τούτους τιμήσασθαι τὰς οὐσίας, εἰς φυλὰς
κατέταξεν αὐτοὺς τὰς κατὰ πόλιν τέτταρας ὑπαρχούσας,
ἐν αἷς καὶ μέχρι τῶν καθʼ ἡμᾶς χρόνων ταττόμενον
<milestone unit="reiskpage" n="692"/>διατελεῖ τὸ ἐξελευθερικὸν φῦλον, ὅσον ἂν ᾖ· καὶ πάντων
<pb id="v.2p.40"/>
ἀπέδωκε τῶν κοινῶν αὐτοῖς μετέχειν, ὧν τοῖς
ἄλλοις δημοτικοῖς.
</p>
</div3>
</div2>
<div2 type="chapter" n="23">
<div3 type="section" n="1">
<p>
ἀχθομένων δὲ τῶν πατρικίων ἐπὶ τῷ πράγματι
καὶ δυσανασχετούντων συγκαλέσας τὸ πλῆθος εἰς
ἐκκλησίαν Πρῶτον μὲν θαυμάζειν, ἔφη, τῶν ἀγανακτούντων,
εἰ τῇ φύσει τὸ ἐλεύθερον οἴονται τοῦ δούλου
διαφέρειν, ἀλλʼ οὐ τῇ τύχῃ· ἔπειτʼ εἰ μὴ τοῖς ἤθεσι
καὶ τοῖς τρόποις ἐξετάζουσι τοὺς ἀξίους τῶν καλῶν,
ἀλλὰ ταῖς συντυχίαις, ὁρῶντες ὡς ἀστάθμητόν ἐστι
πρᾶγμα εὐτυχία καὶ ἀγχίστροφον, καὶ οὐδενὶ ῥᾴδιον
εἰπεῖν οὐδὲ τῶν πάνυ μακαρίων μέχρι τίνος αὐτῷ
</p>
</div3>
<div3 type="section" n="2">
<p>παρέσται χρόνου. ἠξίου τʼ αὐτοὺς σκοπεῖν, ὅσαι μὲν
<milestone unit="reiskpage" n="693"/>
ἤδη πόλεις ἐκ δουλείας μετέβαλον εἰς ἐλευθερίαν βάρβαροί
τε καὶ Ἑλληνίδες, ὅσαι δʼ εἰς δουλείαν ἐξ ἐλευθερίας·
εὐήθειάν τε πολλὴν αὐτῶν κατεγίνωσκεν, εἰ
τῆς ἐλευθερίας τοῖς ἀξίοις τῶν θεραπόντων μεταδιδόντες,
τῆς πολιτείας φθονοῦσι· συνεβούλευέ τʼ αὐτοῖς,
εἰ μὲν πονηροὺς νομίζουσι, μὴ ποιεῖν ἐλευθέρους, εἰ
</p>
</div3>
<div3 type="section" n="3">
<p>δὲ χρηστούς, μὴ περιορᾶν ὄντας ἀλλοτρίους· ἄτοπόν
τε πρᾶγμα ποιεῖν αὐτοὺς ἔφη καὶ ἀμαθὲς ἅπασι τοῖς
ξένοις ἐπιτρέποντας τῆς πόλεως μετέχειν καὶ μὴ διακρίνοντας
αὐτῶν τὰς τύχας μηδʼ εἴ τινες ἐκ δούλων
ἐγένοντο ἐλεύθεροι πολυπραγμονοῦντας, τοὺς δὲ παρὰ
σφίσι δεδουλευκότας ἀναξίους ἡγεῖσθαι ταύτης τῆς
χάριτος· φρονήσει τε διαφέρειν οἰομένους τῶν ἄλλων
οὐδὲ τὰ ἐν ποσὶ καὶ κοινότατα ὁρᾶν ἔφασκεν, ἃ καὶ
τοῖς φαυλοτάτοις εἶναι πρόδηλα, ὅτι τοῖς μὲν δεσπόταις
<pb id="v.2p.41"/>
πολλὴ φροντὶς ἔσται τοῦ μὴ προχείρως τινὰς
<milestone unit="reiskpage" n="694"/>ἐλευθεροῦν, ὡς τὰ μέγιστα τῶν ἐν ἀνθρώποις ἀγαθῶν
οἷς ἔτυχε δωρησομένοις· τοῖς δὲ δούλοις ἔτι μείζων
ὑπάρξει προθυμία χρηστοῖς εἶναι περὶ τοὺς δεσπότας,
ἐὰν μάθωσιν, ὅτι τῆς ἐλευθερίας ἄξιοι κριθέντες εὐδαίμονος 
εὐθέως καὶ μεγάλης ἔσονται πολῖται πόλεως,
καὶ ταῦθʼ ἕξουσιν ἀμφότερα παρὰ τῶν δεσποτῶν τἀγαθά.
</p>
</div3>
<div3 type="section" n="4">
<p>τελευτῶν δὲ τὸν περὶ τοῦ συμφέροντος εἰσηγήσατο 
λόγον τοὺς μὲν ἐπισταμένους ὑπομιμνήσκων, τοὺς δʼ
ἀγνοοῦντας διδάσκων, ὅτι πόλει δυναστείας ἐφιεμένῃ 
καὶ μεγάλων πραγμάτων ἑαυτὴν ἀξιούσῃ οὐδενὸς οὕτω
δεῖ πράγματος ὡς πολυανθρωπίας, ἵνα διαρκέσῃ πρὸς
πάντας τοὺς πολέμους οἰκείοις ὅπλοις χρωμένη, καὶ
μὴ ξενικοῖς στρατεύμασι καταμισθοφοροῦσα συνεξαναλωθῇ
τοῖς χρήμασι· καὶ διὰ τοῦτʼ ἔφη τοὺς προτέρους 
βασιλεῖς ἅπασι μεταδεδωκέναι τῆς πολιτείας τοῖς
ξένοις.
</p>
</div3>
<div3 type="section" n="5">
<p>εἰ δὲ καὶ τοῦτον καταστήσονται τὸν νόμον, 
πολλὴν αὐτοῖς ἔλεγεν ἐκ τῶν ἐλευθερουμένων ἐπιτραφήσεσθαι
νεότητα καὶ οὐδέποτε ἀπορήσειν τὴν πόλιν
<milestone unit="reiskpage" n="695"/>οἰκείων ὅπλων, ἀλλʼ ἕξειν δυνάμεις αἰεὶ διαρκεῖς, κἂν 
πρὸς πάντας ἀνθρώπους ἀναγκασθῇ πολεμεῖν.
</p>
</div3>
<div3 type="section" n="6">
<p>χωρὶς 
δὲ τοῦ κοινῇ χρησίμου καὶ ἰδίᾳ πολλὰ ὠφελήσεσθαι
τοὺς εὐπορωτάτους Ῥωμαίων, ἐὰν τοὺς ἀπελευθέρους
ἐῶσι τῆς πολιτείας μετέχειν, ἐν ἐκκλησίαις τε καὶ
ψηφοφορίαις καὶ ταῖς ἄλλαις πολιτικαῖς χρείαις τὰς 
χάριτας, ἐν οἷς μάλιστα δέονται πράγμασι, κομιζομένους
<pb id="v.2p.42"/>
καὶ τοὺς ἐκ τῶν ἀπελευθέρων γινομένους πελάτας
τοῖς ἐγγόνοις τοῖς ἑαυτῶν καταλείποντας.
</p>
</div3>
<div3 type="section" n="7">
<p>τοιαῦτα
λέγοντος αὐτοῦ συνεχώρησαν οἱ πατρίκιοι τὸ ἔθος εἰς
τὴν πόλιν παρελθεῖν, καὶ μέχρι τῶν καθʼ ἡμᾶς χρόνων
ὡς ἕν τι τῶν ἱερῶν καὶ ἀκινήτων νομίμων διατελεῖ
τοῦτʼ ἐν τῇ πόλει φυλαττόμενον.
</p>
</div3>
</div2>
<div2 type="chapter" n="24">
<div3 type="section" n="1">
<p>
ἐπειδὴ δὲ κατὰ τοῦτο γέγονα τὸ μέρος
τῆς διηγήσεως, ἀναγκαῖον εἶναί μοι δοκεῖ διελθεῖν,
ὡς εἶχε τότε τοῖς Ῥωμαίοις τὰ περὶ τοὺς δούλους ἔθη,
<milestone unit="reiskpage" n="696"/>
ἵνα μήτε τὸν βασιλέα τὸν πρῶτον ἐπιχειρήσαντα τοὺς
δεδουλευκότας ἀστοὺς ποιεῖν μήτε τοὺς παραδεξαμένους
τὸν νόμον ἐν αἰτίαις σχῇ τις, ὡς ῥιπτοῦντας
εἰκῆ τὰ καλά.
</p>
</div3>
<div3 type="section" n="2">
<p>ἐτύγχανον δὴ τοῖς Ῥωμαίοις αἱ τῶν
θεραπόντων κτήσεις κατὰ τοὺς δικαιοτάτους γινόμεναι
τρόπους. ἢ γὰρ ὠνησάμενοι παρὰ τοῦ δημοσίου τοὺς
ὑπὸ δόρυ πωλουμένους ἐκ τῶν λαφύρων, ἢ τοῦ στρατηγοῦ
συγχωρήσαντος ἅμα ταῖς ἄλλαις ὠφελείαις καὶ
τοὺς δορυαλώτους τοῖς λαβοῦσιν ἔχειν ἢ πριαμένοις
παρʼ ἑτέρων κατὰ τοὺς αὐτοὺς τρόπους κυρίων γενομένων
<note n="20" place="unspecified" anchored="yes"/> ἐκέκτηντο τοὺς δούλους.
</p>
</div3>
<div3 type="section" n="3">
<p>οὐδὲν δὴ πρᾶγμα
ποιεῖν αἰσχύνης ἢ βλάβης κοινῆς αἴτιον οὔθʼ ὁ Τύλλιος
ὁ καταστησάμενος τὸ ἔθος οὔθʼ οἱ παραδεξάμενοι καὶ
διαφυλάξαντες ᾤοντο, εἰ τοῖς ἀφαιρεθεῖσιν ἐν πολέμῳ
τήν τε πατρίδα καὶ τὴν ἐλευθερίαν χρηστοῖς γενομένοις
περὶ τοὺς καταδουλωσαμένους ἢ τοὺς παρὰ τούτων
<milestone unit="reiskpage" n="697"/>
<pb id="v.2p.43"/>
πριαμένους ἀμφότερα ταῦτα παρὰ τῶν δεσποτῶν
ὑπάρξει.
</p>
</div3>
<div3 type="section" n="4">
<p>ἐτύγχανον δὲ τῆς ἐλευθερίας οἱ μὲν πλεῖστοι 
προῖκα διὰ καλοκἀγαθίαν· καὶ κράτιστος ἀπαλλαγῆς
δεσποτῶν τρόπος οὗτος ἦν· ὀλίγοι δέ τινες λύτρα
κατατιθέντες ἐξ ὁσίων καὶ δικαίων ἐργασιῶν συναχθέντα. 
ἀλλʼ οὐκ ἐν τοῖς καθʼ ἡμᾶς χρόνοις οὕτω
ταῦτʼ ἔχει, ἀλλʼ εἰς τοσαύτην σύγχυσιν ἥκει τὰ πράγματα
καὶ τὰ καλὰ τῆς Ῥωμαίων πόλεως οὕτως ἄτιμα
καὶ ῥυπαρὰ γέγονεν, ὥσθʼ οἱ μὲν ἀπὸ λῃστείας καὶ
τοιχωρυχίας καὶ πορνείας καὶ παντὸς ἄλλου πονηροῦ 
πόρου χρηματισάμενοι τούτων ὠνοῦνται τῶν χρημάτων
<milestone unit="reiskpage" n="698"/>τὴν ἐλευθερίαν καὶ εὐθύς εἰσι Ῥωμαῖοι·
</p>
</div3>
<div3 type="section" n="5">
<p>οἱ δὲ συνίστορες 
καὶ συνεργοὶ τοῖς δεσπόταις γενόμενοι φαρμακειῶν
καὶ ἀνδροφονιῶν καὶ τῶν εἰς θεοὺς ἢ τὸ
κοινὸν ἀδικημάτων ταύτας φέρονται παρʼ αὐτῶν τὰς 
χάριτας· οἱ δʼ ἵνα τὸν δημοσίᾳ διδόμενον σῖτον λαμβάνοντες
κατὰ μῆνα καὶ εἴ τις ἄλλη παρὰ τῶν ἡγουμένων
γίγνοιτο τοῖς ἀπόροις τῶν πολιτῶν φιλανθρωπία
φέρωσι τοῖς δεδωκόσι τὴν ἐλευθερίαν· οἱ δὲ διὰ
</p>
</div3>
<div3 type="section" n="6">
<p>κουφότητα τῶν δεσποτῶν καὶ κενὴν δοξοκοπίαν. ἔγωγʼ 
οὖν ἐπίσταμαί τινας ἅπασι τοῖς δούλοις συγκεχωρηκότας
εἶναι ἐλευθέροις μετὰ τὰς ἑαυτῶν τελευτάς, ἵνα
χρηστοὶ καλῶνται νεκροὶ καὶ πολλοὶ ταῖς κλίναις αὐτῶν
ἐκκομιζομέναις παρακολουθῶσι τοὺς πίλους ἔχοντες
ἐπὶ ταῖς κεφαλαῖς· ἐν οἷς ἐπόμπευόν τινες, ὡς ἦν 
<pb id="v.2p.44"/>
παρὰ τῶν ἐπισταμένων ἀκούειν, ἐκ τῶν δεσμωτηρίων
ἐξεληλυθότες ἀρτίως κακοῦργοι μυρίων ἄξια διαπεπραγμένοι
θανάτων. εἰς τούτους μέντοι τοὺς δυσεκκαθάρτους
σπίλους ἐκ τῆς πόλεως ἀποβλέποντες οἱ
πολλοὶ δυσχεραίνουσι καὶ προβέβληνται τὸ ἔθος, ὡς
<milestone unit="reiskpage" n="699"/>
οὐ πρέπον ἡγεμονικῇ πόλει καὶ παντὸς ἄρχειν ἀξιούσῃ
</p>
</div3>
<div3 type="section" n="7">
<p>τόπου τοιούτους ποιεῖσθαι πολίτας. ἔχοι δʼ ἄν τις
πολλὰ καὶ ἄλλα διαβαλεῖν ἔθη καλῶς μὲν ὑπὸ τῶν
ἀρχαίων ἐπινοηθέντα, κακῶς δʼ ὑπὸ τῶν νῦν ἐπιτριβόμενα.
ἐγὼ δὲ τὸν νόμον τοῦτον οὐκ οἴομαι δεῖν
ἀναιρεῖν, μή τι μεῖζον ἐκραγῇ τῷ κοινῷ διʼ αὐτοῦ
κακόν· ἐπανορθοῦσθαι μέντοι φημὶ δεῖν τὰ δυνατὰ
καὶ μὴ περιορᾶν ὀνείδη μεγάλα καὶ ῥύπους δυσεκκαθάρτους
εἰς τὴν πολιτείαν εἰσαγομένους.
</p>
</div3>
<div3 type="section" n="8">
<p>καὶ μάλιστα
μὲν τοὺς τιμητὰς ἀξιώσαιμʼ ἂν τούτου τοῦ μέρους
προνοεῖν· εἰ δὲ μή <add>γε</add>, τοὺς ὑπάτους· δεῖ γὰρ ἀρχῆς
τινος μεγάλης· οἳ τοὺς καθʼ ἕκαστον ἐνιαυτὸν ἐλευθέρους
γινομένους ἐξετάσουσι, τίνες ὄντες καὶ διὰ τί
καὶ πῶς ἠλευθερώθησαν, ὥσπερ γε τοὺς τῶν ἱππέων
καὶ τοὺς τῶν βουλευτῶν βίους ἐξετάζουσιν· ἔπειθʼ οὓς
μὲν ἂν εὕρωσιν ἀξίους τῆς πόλεως ὄντας, εἰς φυλὰς
<milestone unit="reiskpage" n="700"/>
καταγράψουσι καὶ μένειν ἐφήσουσιν ἐν τῇ πόλει· τὸ
δὲ μιαρὸν καὶ ἀκάθαρτον φῦλον ἐκβαλοῦσιν ἐκ τῆς
πόλεως εὐπρεπὲς ὄνομα τῷ πράγματι τιθέντες, ἀποικίαν.
<pb id="v.2p.45"/>
ταῦτα μὲν οὖν τῆς ὑποθέσεως ἀπαιτούσης ἀναγκαῖόν
τε καὶ δίκαιον ἔδοξεν εἶναί μοι πρὸς τοὺς ἐπιτιμῶντας
τοῖς Ῥωμαίων ἔθεσιν εἰπεῖν.
</p>
</div3>
</div2>
<div2 type="chapter" n="25">
<div3 type="section" n="1">
<p>
ὁ δὲ Τύλλιος οὐκ ἐν τούτοις μόνον τοῖς
πολιτεύμασι δημοτικὸς ὢν ἐδήλωσεν, ἐν οἷς ἐδόκει 
τήν τε τῆς βουλῆς ἐξουσίαν καὶ τὴν τῶν πατρικίων
δυναστείαν ἐλαττοῦν, ἀλλὰ καὶ ἐν οἷς τὴν βασιλικὴν
ἀρχὴν ἐμείωσεν αὐτὸς ἑαυτοῦ τὴν ἡμίσειαν τῆς ἐξουσίας
ἀφελόμενος.
</p>
</div3>
<div3 type="section" n="2">
<p>τῶν γὰρ πρὸ αὐτοῦ βασιλέων ἁπάσας 
ἀξιούντων ἐφʼ ἑαυτοὺς ἄγειν τὰς δίκας καὶ πάντα 
τὰ ἐγκλήματα τά τʼ ἴδια καὶ τὰ κοινὰ πρὸς τὸν ἑαυτῶν
τρόπον δικαζόντων ἐκεῖνος διελὼν ἀπὸ τῶν ἰδιωτικῶν
τὰ δημόσια, τῶν μὲν εἰς τὸ κοινὸν φερόντων
ἀδικημάτων αὐτὸς ἐποιεῖτο τὰς διαγνώσεις, τῶν δʼ
<milestone unit="reiskpage" n="701"/>ἰδιωτικῶν ἰδιώτας ἔταξεν εἶναι δικαστάς, ὅρους καὶ
</p>
</div3>
<div3 type="section" n="3">
<p>κανόνας αὐτοῖς τάξας, οὕς αὐτὸς ἔγραψε νόμους. ἐπεὶ 
δʼ αὐτῷ τὰ ἐν τῇ πόλει πράγματα τὸν κράτιστον
εἰλήφει κόσμον, εἰς ἐπιθυμίαν ἦλθεν ἐπιφανές τι διαπραξάμενος
αἰώνιον ἑαυτοῦ μνήμην τοῖς ἐπιγινομένοις
καταλιπεῖν. ἐφιστὰς δὲ τὴν διάνοιαν ἐπὶ τὰ τῶν ἀρχαίων 
βασιλέων τε καὶ πολιτικῶν ἀνδρῶν μνημεῖα, ἐξ ὧν εἰς
ὀνόματα καὶ δόξας προῆλθον, οὔτε τοῦ Βαβυλωνίου
τείχους ἐμακάρισε τὴν Ἀσσυρίαν ἐκείνην γυναῖκα οὔτε
τῶν ἐν Μέμφει πυραμίδων τοὺς Αἰγύπτου βασιλεῖς
οὔτʼ εἴ τις ἄλλη πλούτου καὶ πολυχειρίας ἐπίδειξις ἦν 
ἀνδρὸς ἡγεμόνος, ἀλλὰ ταῦτα πάντα μικρὰ καὶ ὀλιγοχρόνια
καὶ οὐκ ἄξια σπουδῆς ἡγησάμενος ὄψεώς τʼ
<pb id="v.2p.46"/>
ἀπάτας, οὐκ ἀληθεῖς βίου καὶ πραγμάτων ὠφελείας,
ἐξ ὧν μακαρισμοὶ τοῖς κατασκευασαμένοις ἠκολούθουν
μόνον, ἐπαίνου δὲ καὶ ζήλου ἄξια τὰ τῆς γνώμης ἔργα
ὑπολαβών, ἧς πλεῖστοί τʼ ἀπολαύουσι καὶ ἐπὶ μήκιστον
χρόνον καρποῦνται τὰς ὠφελείας, πάντων μάλιστα τῶν
<milestone unit="reiskpage" n="702"/>
τοιούτων ἔργων τὴν Ἀμφικτύονος τοῦ Ἕλληνος ἐπίνοιαν
ἠγάσθη, ὃς ἀσθενὲς ὁρῶν καὶ ῥᾴδιον ὑπὸ τῶν
περιοικούντων βαρβάρων ἐξαναλωθῆναι τὸ Ἑλληνικὸν
γένος, εἰς τὴν ἐπʼ ἐκείνου κληθεῖσαν Ἀμφικτυονικὴν
σύνοδον καὶ πανήγυριν αὐτὸ συνήγαγε, νόμους καταστησάμενος
ἔξω τῶν ἰδίων, ὧν ἑκάστη πόλις εἶχε, τοὺς
κοινοὺς ἅπασιν, οὓς καλοῦσιν Ἀμφικτυονικούς, ἐξ ὧν
φίλοι μὲν ὄντες ἀλλήλοις διετέλουν καὶ τὸ συγγενὲς
φυλάττοντες μᾶλλον ἔργοις ἢ λόγοις, λυπηροὶ δὲ τοῖς
<note n="15" place="unspecified" anchored="yes"/> βαρβάροις καὶ φοβεροί.
</p>
</div3>
<div3 type="section" n="4">
<p>παρʼ οὗ τὸ παράδειγμα λαβόντες
Ἴωνές θʼ οἱ μεταθέμενοι τὴν οἴκησιν ἐκ τῆς
Εὐρώπης εἰς τὰ παραθαλάττια τῆς Καρίας καὶ Δωριεῖς
οἱ περὶ τοὺς αὐτοὺς τόπους τὰς πόλεις ἱδρυσάμενοι
ἱερὰ κατεσκεύασαν ἀπὸ κοινῶν ἀναλωμάτων· Ἴωνες
μὲν ἐν Ἐφέσῳ τὸ τῆς Ἀρτέμιδος, Δωριεῖς δʼ ἐπὶ
<milestone unit="reiskpage" n="703"/>
Τριοπίῳ τὸ τοῦ Ἀπόλλωνος· ἔνθα συνιόντες γυναιξὶν
<pb id="v.2p.47"/>
ὁμοῦ καὶ τέκνοις κατὰ τοὺς ἀποδειχθέντας χρόνους
συνέθυόν τε καὶ συνεπανηγύριζον καὶ ἀγῶνας ἐπετέλουν
ἱππικοὺς καὶ γυμνικοὺς καὶ τῶν περὶ μουσικὴν
ἀκουσμάτων καὶ τοὺς θεοὺς ἀναθήμασι κοινοῖς ἐδωροῦντο.
</p>
</div3>
<div3 type="section" n="5">
<p>θεωρήσαντες δὲ καὶ πανηγυρίσαντες καὶ τὰς 
ἄλλας φιλοφροσύνας παρʼ ἀλλήλων ἀναλαβόντες, εἴ τι
πρόσκρουσμα <add>πόλει</add> πρὸς πόλιν ἐγεγόνει, δικασταὶ
καθεζόμενοι διῄτων καὶ περὶ τοῦ πρὸς τοὺς βαρβάρους
πολέμου καὶ περὶ τῆς πρὸς ἀλλήλους ὁμοφροσύνης
κοινὰς ἐποιοῦντο βουλάς.
</p>
</div3>
<div3 type="section" n="6">
<p>ταῦτα δὴ καὶ τὰ ὅμοια τούτοις 
παραδείγματα λαβὼν προθυμίαν ἔσχε καὶ αὐτὸς
ἁπάσας τὰς μετεχούσας πόλεις τοῦ Λατίνων γένους
συστῆσαι καὶ συναγαγεῖν, ἵνα μὴ στασιάζουσαι καὶ
πολεμοῦσαι πρὸς ἀλλήλας ὑπὸ τῶν προσοικούντων βαρβάρων
τὴν ἐλευθερίαν ἀφαιρεθῶσι. 
</p>
</div3>
</div2>
<div2 type="chapter" n="26">
<div3 type="section" n="1">
<p>
γνοὺς δὲ ταῦτα τοὺς κρατίστους ἄνδρας
ἐξ ἑκάστης πόλεως συνεκάλει περὶ μεγάλων καὶ κοινῶν
<milestone unit="reiskpage" n="704"/>φήσας πραγμάτων συμβούλους αὐτοὺς συγκαλεῖν. ἐπεὶ
δὲ συνῆλθον, συναγαγὼν τήν τε Ῥωμαίων βουλὴν καὶ
τοὺς ἀπὸ τῶν πόλεων ἥκοντας λόγον διεξῆλθε παρακλητικὸν 
ὁμονοίας, διδάσκων ὡς καλὸν μὲν χρῆμα
πολλαὶ πόλεις μιᾷ γνώμῃ χρώμεναι, αἰσχρὰ δʼ ὄψις
συγγενῶν ἀλλήλαις διαφερομένων· αἴτιόν τʼ ἰσχύος
μὲν ταῖς ἀσθενέσιν ἀποφαίνων ὁμοφροσύνην, ταπεινότητος
δὲ καὶ ἀσθενείας καὶ ταῖς πάνυ ἰσχυραῖς ἀλληλοφθορίαν.
</p>
</div3>
<div3 type="section" n="2">
<p>ταῦτα διεξελθὼν ἐδίδασκεν αὐτούς, ὡς 
<pb id="v.2p.48"/>
χρὴ Λατίνους μὲν τῶν προσοίκων ἄρχειν καὶ τὰ δίκαια
τάττειν Ἕλληνας ὄντας βαρβάροις· Ῥωμαίους δὲ τὴν
ἁπάντων Λατίνων ἔχειν προστασίαν μεγέθει τε πόλεως
προὔχοντας καὶ πραγμάτων ὄγκῳ καὶ τῇ προνοίᾳ τοῦ
δαιμονίου κρείττονι κεχρημένους ἐκείνων, διʼ ἣν εἰς
τοσαύτην ἐπιφάνειαν προῆλθον.
</p>
</div3>
<div3 type="section" n="3">
<p>τοιαῦτα διεξελθὼν
<milestone unit="reiskpage" n="705"/>
συνεβούλευεν αὐτοῖς ἱερὸν ἄσυλον ἀπὸ κοινῶν ἀναλωμάτων
ἐν Ῥώμῃ κατασκευάσασθαι, ἐν ᾧ θύσουσί θʼ
αἱ πόλεις συνερχόμεναι καθʼ ἕκαστον ἐνιαυτὸν ἰδίας
τε καὶ κοινὰς θυσίας καὶ πανηγύρεις ἄξουσιν, ἐν οἷς
ἂν ὁρίσωσι χρόνοις, καί, εἴ τι γένοιτο πρόσκρουσμα
αὐταῖς πρὸς ἀλλήλας, ἐκ τῶν ἱερῶν τοῦτο διαλύσονται,
ταῖς ἄλλαις πόλεσιν ἐπιτρέψασαι τὰ ἐγκλήματα
διαγνῶναι.
</p>
</div3>
<div3 type="section" n="4">
<p>διεξιὼν ταῦτα τε καὶ ὅσα ἄλλα ἕξουσιν
ἀγαθὰ βουλευτήριον ἐγκαταστησάμενοι πάντας ἔπεισε
τοὺς ἐν τῷ συνεδρίῳ παρόντας· καὶ μετὰ τοῦτο κατεσκεύασεν
ἐξ ὧν ἅπασαι συνήνεγκαν αἱ πόλεις χρημάτων
τὸν τῆς Ἀρτέμιδος νεών, τὸν ἐπὶ τοῦ μεγίστου τῶν
<milestone unit="reiskpage" n="706"/>
ἐν τῇ Ῥώμῃ λόφων ἱδρυμένον Αὐεντίνου· καὶ τοὺς
νόμους συνέγραψε ταῖς πόλεσι πρὸς ἀλλήλας καὶ τἆλλα
τὰ περὶ τὴν ἑορτὴν καὶ πανήγυριν, ὃν ἐπιτελεσθήσεται
τρόπον, ἔταξεν.
</p>
</div3>
<div3 type="section" n="5">
<p>ἵνα δὲ μηδεὶς χρόνος αὐτοὺς ἀφανίσῃ,
στήλην κατασκευάσας χαλκῆν ἔγραψεν ἐν ταύτῃ
τά τε δόξαντα τοῖς συνέδροις καὶ τὰς μετεχούσας τῆς
<pb id="v.2p.49"/>
συνόδου πόλεις. αὕτη διέμεινεν ἡ στήλη μέχρι τῆς
ἐμῆς ἡλικίας ἐν τῷ τῆς Ἀρτέμιδος ἱερῷ κειμένη γραμμάτων
ἔχουσα χαρακτῆρας <del>Ἑλληνικῶν</del>, οἷς τὸ παλαιὸν
ἡ Ἑλλὰς ἐχρῆτο. ὃ καὶ αὐτὸ ποιήσαιτʼ ἄν τις
οὐ μικρὸν τεκμήριον τοῦ μὴ βαρβάρους εἶναι τοὺς 
οἰκίσαντας τὴν Ῥώμην. οὐ γὰρ ἂν Ἑλληνικοῖς ἐχρῶντο
γράμμασιν ὄντες βάρβαροι.
</p>
</div3>
<div3 type="section" n="6">
<p>πολιτικαὶ μὲν δὴ πράξεις 
τοῦ βασιλέως τούτου σὺν ἄλλαις πολλαῖς ἐλάττοσί τε
<milestone unit="reiskpage" n="707"/>καὶ ἀμαυροτέραις αἱ μέγισται καὶ λαμπρόταται αὗται
μνημονεύονται, πολεμικαὶ δʼ <add>αἱ</add> πρὸς ἓν τὸ Τυρρηνῶν 
ἔθνος γενόμεναι, περὶ ὧν μέλλω νῦν διεξιέναι.
</p>
</div3>
</div2>
<div2 type="chapter" n="27">
<div3 type="section" n="1">
<p>
μετὰ τὴν ταρκυνίου τελευτὴν αἱ παραδοῦσαι
τὴν ἡγεμονίαν ἐκείνῳ πόλεις οὐκέτι φυλάττειν
ἐβούλοντο τὰς ὁμολογίας Τυλλίῳ τʼ οὐκ ἀξιοῦσαι ταπεινῷ
κατὰ γένος ὄντι ὑπακούειν, καὶ τὴν διαφορὰν 
τῶν πατρικίων τὴν πρὸς τὸν ἡγεμόνα γενομένην μεγάλην
σφίσιν ὠφέλειαν παρέξειν νομίζουσαι.
</p>
</div3>
<div3 type="section" n="2">
<p>ἤρξαντο 
δὲ τῆς ἀποστάσεως οἱ καλούμενοι Οὐιεντανοὶ καὶ τοῖς
ἐλθοῦσι παρὰ τοῦ Τυλλίου πρεσβευταῖς ἀπεκρίναντο
μηδεμίαν εἶναί σφισι πρὸς ἐκεῖνον μήθʼ ὑπὲρ ἡγεμονίας 
παραχωρήσεως μήτε περὶ φιλίας καὶ συμμαχίας
συνθήκην. ἀρξάντων δὲ τούτων Καιρητανοί τʼ ἠκολούθησαν
καὶ Ταρκυνιῆται, καὶ τελευτῶσα ἐν ὅπλοις
ἦν ἅπασα ἡ Τυρρηνία.
</p>
</div3>
<div3 type="section" n="3">
<p>οὗτος ὁ πόλεμος εἴκοσι διέμεινεν 
ἔτη συνεχῶς πολεμούμενος εἰσβολάς τε πολλὰς 
ἀμφοτέρων μεγάλοις στρατεύμασι ποιουμένων εἰς τὴν
<pb id="v.2p.50"/>
ἀλλήλων καὶ παρατάξεις ἄλλας ἐπʼ ἄλλαις συνισταμένων.
ἐν ἁπάσαις δὲ ταῖς μάχαις κατορθῶν ὁ Τύλλιος,
<milestone unit="reiskpage" n="708"/>
ὅσαι κατὰ πόλεις τε καὶ πρὸς ὅλον τὸ ἔθνος
αὐτῷ συνέστησαν, καὶ τρισὶν ἐπιφανεστάτοις κοσμηθεὶς
θριάμβοις τελευτῶν ἠνάγκασε τοὺς οὐκ ἀξιοῦντας
ἄρχεσθαι τὸν χαλινὸν ἑκόντας λαβεῖν.
</p>
</div3>
<div3 type="section" n="4">
<p>εἰκοστῷ δʼ οὖν
ἔτει συνελθοῦσαι πάλιν αἱ δώδεκα πόλεις ἐξανηλωμέναι
τῷ πολέμῳ τά τε σώματα καὶ τὰ χρήματα γνώμην ἔσχον
παραδοῦναι Ῥωμαίοις τὴν ἡγεμονίαν ἐφʼ οἷς πρότερον
ἐψηφίσαντο. καὶ παρῆσαν ἀπὸ πάσης πόλεως οἱ προχειρισθέντες
σὺν ἱκετηρίαις ἐπιτρέποντες Τυλλίῳ τὰς πόλεις
καὶ μηδὲν ἀνήκεστον βουλεῦσαι περὶ αὐτῶν ἀξιοῦντες.
</p>
</div3>
<div3 type="section" n="5">
<p>Τύλλιος δὲ τῆς μὲν ἀφροσύνης ἕνεκα καὶ τῶν εἰς
τοὺς θεοὺς ἀσεβημάτων, οὓς ἐγγυητὰς ποιησάμενοι
τῶν ὁμολογιῶν παρέβησαν τὰ συγκείμενα, πολλῶν
αὐτοὺς ἔφη τιμωριῶν ἀξίους εἶναι καὶ μεγάλων· τῆς
δὲ Ῥωμαίων ἐπιεικείας καὶ μετριότητος, ἐπειδὴ συγγνόντες
ἀδικεῖν στέμμασι καὶ λιτανείαις παρῃτοῦντο
<milestone unit="reiskpage" n="709"/>
</p>
</div3>
<div3 type="section" n="6">
<p>τὴν ὀργήν, οὐδὲν ἐν τῷ παρόντι ἀτυχήσειν. ταῦτʼ
εἰπὼν καταλύεται τὸν πρὸς αὐτοὺς πόλεμον, ταῖς μὲν
ἄλλαις πόλεσιν ἁπλῶς καὶ δίχα ὀργῆς μνησικάκου πολιτεύεσθαί
τʼ ἀποδοὺς ὡς πρότερον καὶ τὰ ἴδια καρποῦσθαι,
μενούσαις ἐν ταῖς γραφείσαις πρὸς αὐτὰς
συνθήκαις ὑπὸ βασιλέως Ταρκυνίου· τρεῖς δʼ ἐξ αὐτῶν
πόλεις, αἳ προεξανέστησάν τε καὶ τὰς ἄλλας ἐπηγάγοντο
<pb id="v.2p.51"/>
κατὰ Ῥωμαίων ἐξενεγκεῖν τὸν πόλεμον, Καιρητανοὺς
καὶ Ταρκυνιήτας καὶ Οὐιεντανούς, ἀφαιρέσει
χώρας τιμωρησάμενος, ἣν κατεκληρούχησε Ῥωμαίων
τοῖς νεωστὶ προσεληλυθόσι πρὸς τὴν πολιτείαν.
</p>
</div3>
<div3 type="section" n="7">
<p>ταῦτα 
διαπραξάμενος ἐν εἰρήνῃ τε καὶ κατὰ πολέμους καὶ 
ναοὺς δύο κατασκευασάμενος Τύχης, ᾗ παρὰ πάντα
<milestone unit="reiskpage" n="710"/>τὸν βίον ἔδοξεν ἀγαθῇ κεχρῆσθαι, τὸν μὲν ἐν ἀγορᾷ
τῇ καλουμένῃ Βοαρίᾳ, τὸν δʼ ἕτερον ἐπὶ ταῖς ἠιόσι
τοῦ Τεβέριος, ἣν ἀνδρείαν προσηγόρευσεν, ὡς καὶ
νῦν ὑπὸ Ῥωμαίων καλεῖται· ἡλικίας τε προβεβηκὼς 
ἐπὶ πολὺ καὶ τῆς κατὰ φύσιν τελευτῆς οὐ μακρὰν
ἀπέχων, ἐπιβουλευθεὶς ὑπὸ Ταρκυνίου τε τοῦ γαμβροῦ
καὶ τῆς ἑαυτοῦ θυγατρὸς ἀποθνήσκει. διηγήσομαι
δὲ καὶ τῆς ἐπιβουλῆς τὸν τρόπον μικρὰ τῶν ἔμπροσθεν
γενομένων ἀναλαβών. 
</p>
</div3>
</div2>
<div2 type="chapter" n="28">
<div3 type="section" n="1">
<p>
ἦσαν τῷ Τυλλίῳ δύο θυγατέρες ἐκ γυναικὸς
γενόμεναι Ταρκυνίας, ἣν ἐνεγγύησεν αὐτῷ
βασιλεὺς Ταρκύνιος. ταύτας τὰς κόρας ἐπιγάμους γενομένας
ἐκδίδοται τοῖς ἀδελφιδοῖς τῆς μητρὸς αὐτῶν,
υἱωνοῖς δὲ Ταρκυνίου, τῷ τε πρεσβυτέρῳ τὴν πρεσβυτέραν 
ἁρμόσας καὶ τῷ νεωτέρῳ τὴν νεωτέραν· οὕτως
οἰόμενος αὐτὰς μάλιστα συνοίσεσθαι τοῖς λαβοῦσιν.
</p>
</div3>
<div3 type="section" n="2">
<p>ἔτυχε δὲ τῶν γαμβρῶν ἑκάτερος ἐναντίᾳ συναφθεὶς 
τύχῃ κατὰ τὴν οὐχ ὁμοτροπίαν· Λευκίῳ μὲν γὰρ τῷ
<pb id="v.2p.52"/>
πρεσβυτέρῳ τολμηρῷ καὶ αὐθάδει καὶ τυραννικῷ τὴν
φύσιν ὄντι χρηστὴ καὶ σώφρων καὶ φιλοπάτωρ συνῆλθε
<milestone unit="reiskpage" n="711"/>
γυνή, Ἀρροῦντι δὲ τῷ νεωτέρῳ πολὺ τὸ πρᾷον
ἔχοντι καὶ εὐλόγιστον ἀνοσία καὶ μισοπάτωρ καὶ πάντολμος
<note n="5" place="unspecified" anchored="yes"/> ἦν ἡ γαμετή.
</p>
</div3>
<div3 type="section" n="3">
<p>συνέβαινε δὴ τῶν ἀνδρῶν ἑκατέρῳ
φέρεσθαι μὲν ἐπὶ τὴν ἑαυτοῦ φύσιν, μετάγεσθαι
δʼ ὑπὸ τῆς γυναικὸς ἐπὶ τἀναντία· ὁ μέν γε πονηρὸς
ἐκβαλεῖν τῆς βασιλείας τὸν κηδεστὴν προθυμούμενος
καὶ πάντα μηχανώμενος εἰς τοῦτο ὑπὸ τῆς γυναικὸς
μετεπείθετο ἀντιβολούσης τε καὶ ὀδυρομένης· ὁ δʼ
ἐπιεικὴς οὐδὲν οἰόμενος δεῖν ἐξαμαρτάνειν εἰς τὸν πενθερόν,
ἀλλὰ περιμένειν, ἕως ἡ φύσις αὐτὸν ἐκ τοῦ
ζῆν ἐξαγάγῃ, καὶ τὸν ἀδελφὸν οὐκ ἐῶν πράττειν τὰ
μὴ δίκαια, ὑπὸ τῆς ἀνοσίας γυναικὸς ἐπὶ τἀναντία
μετήγετο νουθετούσης τε καὶ λοιδορουμένης καὶ τὴν
ἀνανδρίαν κακιζούσης·
</p>
</div3>
<div3 type="section" n="4">
<p>ὡς δʼ οὐδὲν ἐπέραινον οὔτε
αἱ τῆς σώφρονος λιτανεῖαι τὰ κράτιστα τὸν οὐ δίκαιον
ἄνδρα πειθούσης, οὔτε αἱ τῆς μιαρᾶς παραινέσεις ἐπὶ
τὰς ἀνοσίους πράξεις τὸν οὐ πονηρὸν εἶναι πεφυκότα
παρακαλούσης, ἀλλʼ ἑκάτερος ἐπὶ τὴν ἑαυτοῦ φύσιν
<milestone unit="reiskpage" n="712"/>
ἐφέρετο καὶ λυπηρὰν ἡγεῖτο τὴν μὴ τὰ ὅμοια βουλομένην,
τῇ μὲν ὀδύρεσθαί τε καὶ φέρειν τὸν ἑαυτῆς δαίμονα
περιῆν· τῇ δὲ παντόλμῳ χαλεπαίνειν καὶ ἀπαλλαγῆναι
ζητεῖν ἀπὸ τοῦ συνοικοῦντος.
</p>
</div3>
<div3 type="section" n="5">
<p>ἔπειτα δʼ ἡ
κακὴ τὴν φύσιν ἀπονοηθεῖσα καὶ νομίσασα τοῖς ἑαυτῆς
τρόποις ἁρμόττειν μάλιστα τὸν τῆς ἀδελφῆς ἄνδρα
<pb id="v.2p.53"/>
μεταπέμπεταί τʼ αὐτὸν ὡς ὑπὲρ ἀναγκαίου πράγματος διαλεξομένη,
</p>
</div3>
</div2>
<div2 type="chapter" n="29">
<div3 type="section" n="1">
<p>
καὶ ἐπειδὴ παρεγένετο, μεταστῆναι κελεύσασα
τοὺς ἔνδον, ἵνα μόνη διαλεχθείη πρὸς μόνον,
Ἆρʼ, ἔφησεν, ὦ Ταρκύνιε, μετὰ παρρησίας ἔξεστί μοι 
καὶ ἀκινδύνως ἅπαντα εἰπεῖν, ὅσα φρονῶ περὶ τῶν
κοινῇ συμφερόντων, καὶ καθέξεις οὓς ἂν ἀκούσῃς λόγους;
ἢ σιωπᾶν ἄμεινόν ἐστί μοι καὶ μὴ φέρειν εἰς μέσον
βουλὰς ἀπορρήτους;
</p>
</div3>
<div3 type="section" n="2">
<p>κελεύσαντος δὲ τοῦ Ταρκυνίου 
λέγειν, ὅ τι βούλεται, καὶ περὶ τοῦ καθέξειν ἐν ἑαυτῷ
<milestone unit="reiskpage" n="713"/>τοὺς λόγους πίστεις ἐπιθέντος διʼ ὅρκων, οὓς ἐκείνη
προῃρεῖτο, οὐδὲν ἔτι αἰσχυνθεῖσα λέγει πρὸς αὐτόν·
μέχρι τίνος, ὦ Ταρκύνιε, τῆς βασιλείας ἀποστερούμενος
ἀνέχεσθαι διανοῇ; πότερον ἐκ ταπεινῶν καὶ ἀσήμων
ἔφυς προγόνων καὶ διὰ τοῦτʼ οὐκ ἀξιοῖς ἐπὶ 
σεαυτῷ μέγα φρονεῖν; ἀλλὰ πάντες ἴσασιν, ὅτι τοῖς
μὲν ἀρχαίοις ὑμῶν προγόνοις Ἕλλησιν οὖσι καὶ ἀφʼ
Ἡρακλέους γεγονόσι τῆς εὐδαίμονος ἄρξαι Κορίνθου
τὴν αὐτοκράτορα ὑπῆρξεν ἀρχὴν ἐπὶ πολλάς, ὡς ἀκούω,
γενεάς· τῷ δὲ πάππῳ σου Ταρκυνίῳ μεταθεμένῳ τὴν 
οἴκησιν ἐκ Τυρρηνῶν ταύτης βασιλεῦσαι τῆς πόλεως
ἐξεγένετο διʼ ἀρετήν· οὗ σὺ κληρονομεῖν οὐ μόνον
τῶν χρημάτων, ἀλλὰ καὶ τῆς βασιλείας ὀφείλεις πρεσβύτερος
υἱωνὸς ὤν.
</p>
</div3>
<div3 type="section" n="3">
<p>ἢ σώματος οὐκ ἔτυχες ἱκανοῦ 
πράττειν, ὅσα βασιλεῖ προσῆκε, διʼ ἀσθένειάν τε καὶ
<milestone unit="reiskpage" n="714"/>ἀμορφίαν; ἀλλὰ σοί γε καὶ ῥώμη πάρεστιν, οἵα τοῖς
<pb id="v.2p.54"/>
κράτιστα πεφυκόσι, καὶ μορφὴ τοῦ βασιλείου γένους
ἀξία. ἢ τούτων μὲν οὐδέτερον, ἡ δʼ ἀσθενὴς ἔτι καὶ
πολὺ ἀπέχουσα τοῦ φρονεῖν τὰ προσήκοντα νεότης
μεθέλκει σε, διʼ ἣν οὐκ ἀξιοῖς τὰ πολιτικὰ πράττειν,
ὃς οὐ πολλοῖς ἀποδεῖς ἔτεσι πεντηκονταέτης εἶναι;
κράτιστα δʼ ἄνθρωποι πεφύκασι φρονεῖν οἱ περὶ ταύτην
μάλιστα γενόμενοι τὴν ἡλικίαν.
</p>
</div3>
<div3 type="section" n="4">
<p>φέρε, ἀλλʼ ἡ τοῦ
κατέχοντος τὰ πράγματα εὐγένεια καὶ ἡ πρὸς τοὺς
κρατίστους τῶν πολιτῶν ἐπιτηδειότης, διʼ ἣν οὐκ εὐεπιχείρητός
ἐστιν, ἀνέχεσθαί σε ἀναγκάζει; ἀλλὰ καὶ
ταῦτʼ ἀμφότερα κακῶς ἔχοντα αὐτῷ τυγχάνει καὶ οὐδὲ
αὐτὸς αὐτά γε ἀγνοεῖς. καὶ μὴν ἥ γε τόλμα καὶ τὸ
φιλοκίνδυνον ἔνεστί σου τοῖς τρόποις, ὧν μάλιστα τῷ
<milestone unit="reiskpage" n="715"/>
βασιλεύειν μέλλοντι δεῖ. ὑπάρχει δέ σοι καὶ πλοῦτος
ἱκανὸς καὶ φίλοι πολλοὶ καὶ ἄλλαι πρὸς τὰ πράγματʼ
</p>
</div3>
<div3 type="section" n="5">
<p>ἀφορμαὶ πολλαὶ καὶ μεγάλαι. τί οὖν ἔτι μέλλεις καὶ
τὸν αὐτόματον ἐκδέχῃ καιρόν, ὃς ἥξει σοι φέρων τὴν
βασιλείαν μηδὲν εἰς τοῦτο πραγματευσαμένῳ, μετὰ τὴν
τοῦ Τυλλίου δήπου τελευτήν; ὥσπερ ἀναμενούσης τῆς
τύχης τὰς ἀνθρωπίνας μελλήσεις, ἢ τῆς φύσεως ἡμῶν
τὰς καθʼ ἡλικίαν ἑκάστῳ τελευτὰς φερούσης, ἀλλʼ οὐκ
ἐν ἀδήλῳ καὶ δυστεκμάρτῳ τέλει πάντων τῶν ἀνθρωπίνων
πραγμάτων κειμένων.
</p>
</div3>
<div3 type="section" n="6">
<p>ἐρῶ δὴ μετὰ παρρησίας,
<pb id="v.2p.55"/>
καὶ εἴ με φήσεις θρασεῖαν, τὸ δοκοῦν αἴτιον εἶναί
μοι τοῦ μηδεμιᾶς ὀρέγεσθαί σε μήτε φιλοτιμίας μήτε
δόξης. γυνή σοι σύνεστι μηδὲν ἐοικυῖα τοῖς σοῖς τρόποις,
ἥ σε κηλοῦσα καὶ κατᾴδουσα μαλθακὸν ἀποδέδωκε,
καὶ λήσεις ὑπʼ αὐτῆς γενόμενος ἐξ ἀνδρὸς τὸ 
μηδέν· ὥσπερ γε κἀμοὶ ψοφοδεὴς καὶ οὐδὲν ἔχων
<milestone unit="reiskpage" n="716"/>ἀνδρὸς ἀνήρ, ὅς με ταπεινὴν ποιεῖ μεγάλων οὖσαν
ἀξίαν καὶ καλὴν τὸ σῶμα, μαρανθεῖσαν δʼ ὑπʼ αὐτοῦ.
</p>
</div3>
<div3 type="section" n="7">
<p>εἰ δʼ ἐξεγένετο σοί τε λαβεῖν ἐμὲ γυναῖκα κἀμὲ σοῦ 
τυχεῖν ἀνδρός, οὐκ ἂν ἐν ἰδιώτῃ βίῳ τοσοῦτον διεζήσαμεν 
χρόνον. τί οὖν οὐκ ἐπανορθούμεθα τὸ τῆς
τύχης ἐλάττωμα ἡμεῖς μεταθέμενοι τοὺς γάμους, καὶ
σὺ μὲν ἀπαλλάττεις τοῦ βίου τὴν σαυτοῦ γυναῖκα,
ἐγὼ δὲ ταὐτὸ διαθήσομαι τὸν ἐμὸν ἄνδρα; ὅταν δὲ
τούτων διαχειρισθέντων συνέλθωμεν εἰς ταὐτό, ἀσφαλῶς 
ἤδη τὰ λοιπὰ βουλεύσομεν, ἐκποδῶν πεποιημένοι
τὰ λυποῦντα ἡμᾶς. καὶ γὰρ ἐὰν τἆλλα τις ἀδικεῖν
ὀκνῇ, βασιλείας γε χάριν οὐ νέμεσις ἅπαντα τολμᾶν.
</p>
</div3>
</div2>
<div2 type="chapter" n="30">
<div3 type="section" n="1">
<p>
<milestone unit="reiskpage" n="717"/>τοιαῦτα τῆς Τυλλίας λεγούσης ἄσμενος δέχεται
τὰς αἱρέσεις ὁ Ταρκύνιος, καὶ αὐτίκα δοὺς αὐτῇ 
πίστεις καὶ λαβὼν τὰ προτέλεια τῶν ἀνοσίων γάμων
διαπραξάμενος ἀπέρχεται. διελθόντος δʼ οὐ πολλοῦ
μετὰ ταῦτα χρόνου τοῖς αὐτοῖς πάθεσιν ἀποθνήσκουσιν
ἥ τε πρεσβυτέρα τῶν Τυλλίου θυγατέρων καὶ ὁ νεώτερος
τῶν Ταρκυνίων.
</p>
</div3>
<div3 type="section" n="2">
<p>ἐνταῦθα πάλιν ἀναγκάζομαι 
μεμνῆσθαι Φαβίου καὶ τὸ ῥᾴθυμον αὐτοῦ περὶ τὴν
<pb id="v.2p.56"/>
ἐξέτασιν τῶν χρόνων ἐλέγχειν. ἐπὶ γὰρ τῆς Ἀρροῦντος
τελευτῆς γενόμενος οὐ καθʼ ἓν ἁμαρτάνει μόνον,
ὃ καὶ πρότερον ἔφην, ὅτι γέγραφεν υἱὸν εἶναι Ταρκυνίου
τὸν Ἀρροῦντα· ἀλλὰ καὶ καθʼ ἕτερον, ὅτι φησὶν
ἀποθανόντα ὑπὸ τῆς μητρὸς Τανακυλλίδος τεθάφθαι,
ἣν ἀμήχανον ἦν ἔτι καὶ κατʼ ἐκείνους περιεῖναι τοὺς
χρόνους.
</p>
</div3>
<div3 type="section" n="3">
<p>ἐδείχθη γὰρ ἐν ἀρχαῖς ἑβδομηκοστὸν ἔχουσα
καὶ πέμπτον ἔτος ἡ Τανακυλλίς, ὅτε βασιλεὺς Ταρκύνιος
<milestone unit="reiskpage" n="718"/>
ἐτελεύτα· προστεθέντων δὴ τοῖς ἑβδομήκοντα καὶ
πέντε ἔτεσιν ἑτέρων τετταράκοντα ἐτῶν· ἐν γὰρ ταῖς
ἐνιαυσίοις ἀναγραφαῖς κατὰ τὸν τετταρακοστὸν ἐνιαυτὸν
τῆς Τυλλίου ἀρχῆς τὸν Ἀρροῦντα τετελευτηκότα
παρειλήφαμεν· ἐτῶν ἡ Τανακυλλὶς ἔσται πεντεκαίδεκα
πρὸς τοῖς ἑκατόν. οὕτως ὀλίγον ἐστὶν ἐν ταῖς ἱστορίαις
αὐτοῦ τὸ περὶ τὴν ἐξέτασιν τῆς ἀληθείας ταλαίπωρον.
</p>
</div3>
<div3 type="section" n="4">
<p>μετὰ τοῦτο τὸ ἔργον οὐδὲν ἔτι διαμελλήσας
ὁ Ταρκύνιος ἐπάγεται γυναῖκα τὴν Τυλλίαν οὔτε τοῦ
πατρὸς αὐτῆς βεβαιοῦντος τὸν γάμον οὔτε τῆς μητρὸς
συνευδοκούσης, ἀλλʼ αὐτὴν παρʼ ἑαυτῆς λαβών.
</p>
</div3>
<div3 type="section" n="5">
<p>ὡς δὲ
συνεκεράσθησαν <add>αἱ</add> ἀνόσιοι καὶ ἀνδροφόνοι φύσεις,
ἐκβαλεῖν ἐκ τῆς βασιλείας τὸν Τύλλιον, εἰ μὴ βούλοιτο
ἑκὼν παραδοῦναι τὴν ἀρχήν, ἐμηχανῶντο ἑταιρίας τε
συνάγοντες καὶ τῶν πατρικίων τοὺς ἀλλοτρίως ἔχοντας
πρὸς τὸν βασιλέα καὶ τὰ δημοτικὰ πολιτεύματα παρακαλοῦντες
<pb id="v.2p.57"/>
ἔκ τε τοῦ δημοτικοῦ πλήθους τοὺς ἀπορωτάτους,
οἷς οὐδενὸς τῶν δικαίων φροντὶς ἦν, χρήμασιν
ἐξωνούμενοι καὶ οὐδὲ ἀφανῶς ἕκαστα τούτων πράττοντες.
</p>
</div3>
<div3 type="section" n="6">
<p>ταῦτα δʼ ὁρῶν ὁ Τύλλιος ἤχθετο μὲν καὶ 
περὶ ἑαυτοῦ δεδιώς, εἴ τι πείσεται προκαταληφθείς· 
ἠγανάκτει δʼ οὐχ ἥκιστα, εἰ θυγατρὶ καὶ γαμβρῷ πολεμεῖν
ἀναγκασθήσεται καὶ τιμωρίας ὡς παρʼ ἐχθρῶν
λαμβάνειν, πολλάκις μετὰ τῶν φίλων προκαλούμενος
εἰς λόγους τὸν Ταρκύνιον, καὶ τὰ μὲν ἐγκαλῶν, τὰ δὲ
νουθετῶν, τὰ δὲ πείθων μηδὲν εἰς ἑαυτὸν ἐξαμαρτάνειν· 
ὡς δʼ οὐ προσεῖχεν αὐτῷ τὴν διάνοιαν, ἀλλʼ
ἐπὶ τῆς βουλῆς ἔφη τὰ δίκαια πρὸς αὐτὸν ἐρεῖν, συγκαλέσας
τὸ συνέδριον·
</p>
</div3>
<div3 type="section" n="7">
<p>ἄνδρες, ἔφη, βουλευταί, Ταρκύνιος 
ἑταιρίας ἐπʼ ἐμὲ συνάγων καὶ προθυμούμενος
ἐκβαλεῖν με τῆς ἀρχῆς καταφανὴς γέγονέ μοι. βούλομαι
δὲ πάντων ὑμῶν παρόντων μαθεῖν παρʼ αὐτοῦ, τί 
πεπονθὼς ἰδίᾳ κακὸν ἢ τί τὴν πόλιν ὁρῶν ἀδικουμένην
<milestone unit="reiskpage" n="720"/>ὑπʼ ἐμοῦ ταῦτʼ ἐπʼ ἐμοὶ μηχανᾶται. ἀπόκριναι
δή, Ταρκύνιε, μηδὲν ἀποκρυψάμενος, τί μου κατηγορεῖν
ἔχεις, ἐπειδὴ τούτους ἠξίους ἀκοῦσαι.
</p>
</div3>
</div2>
<div2 type="chapter" n="31">
<div3 type="section" n="1">
<p>
λέγει πρὸς αὐτὸν ὁ Ταρκύνιος· βραχύς ἐστιν 
ὁ παρʼ ἐμοῦ λόγος, ὦ Τύλλιε, καὶ δίκαιος· καὶ διὰ
τοῦτο προειλόμην αὐτὸν εἰς τούτους ἐκφέρειν. Ταρκύνιος
ἐμὸς ὢν πάππος ἐκτήσατο τὴν Ῥωμαίων ἀρχὴν
πολλοὺς καὶ μεγάλους ἀγῶνας ὑπὲρ αὐτῆς ἀράμενος·
ἐκείνου τελευτήσαντος ἐγὼ διάδοχός εἰμι κατὰ τοὺς 
κοινοὺς ἁπάντων Ἑλλήνων τε καὶ βαρβάρων νόμους·
<pb id="v.2p.58"/>
καὶ προσήκει μοι καθάπερ καὶ τοῖς ἄλλοις τοῖς διαδεχομένοις
τὰ παππῷα, μὴ μόνον τῶν χρημάτων, ἀλλὰ
</p>
</div3>
<div3 type="section" n="2">
<p>καὶ τῆς βασιλείας αὐτοῦ κληρονομεῖν. σὺ δὲ τὰ μὲν
χρήματα τὰ καταλειφθέντα ὑπʼ αὐτοῦ παραδέδωκάς
μοι, τὴν δὲ βασιλείαν ἀποστερεῖς με καὶ τοσοῦτον ἤδη
κατέχεις χρόνον, οὐκ ἐκ τοῦ δικαίου λαβών· οὔτε γὰρ
μεσοβασιλεῖς σε ἀπέδειξαν, οὔτε <add>ἡ</add> βουλὴ ψῆφον
ὑπὲρ σοῦ διήνεγκεν, οὔτε ἀρχαιρεσίαις νομίμοις τῆς
ἐξουσίας ταύτης ἔτυχες, ὡς ὁ πάππος τε οὑμὸς καὶ
<milestone unit="reiskpage" n="721"/>
πάντες οἱ πρὸ αὐτοῦ γενόμενοι βασιλεῖς· ἀλλὰ τὸ
ἀνέστιον καὶ ἄπορον καὶ πρὸς καταδίκας ἢ χρέα τὴν
ἐπιτιμίαν ἀπολωλεκὸς φῦλον, ᾧ τῶν κοινῶν οὐδενὸς
ἔμελε, καταμισθοδοτήσας καὶ πάντα τρόπον διαφθείρας,
καὶ οὐδὲ τότε μέντοι σαυτῷ πράττειν τὴν δυναστείαν
λέγων, ἀλλʼ ἡμῖν φυλάξειν σκηπτόμενος ὀρφανοῖς οὖσι
καὶ νηπίοις, ἐπὶ τὰ πράγματα παρῆλθες καὶ πάντων
ἀκουόντων ὡμολόγεις, ὅταν ἀνδρωθῶμεν ἡμεῖς, ἐμοὶ
</p>
</div3>
<div3 type="section" n="3">
<p>παραδώσειν ὄντι πρεσβυτέρῳ τὴν ἀρχήν. ἐχρῆν μὲν
οὖν σε, εἰ τὰ δίκαια ποιεῖν ἤθελες, ὅτε μοι τὸν οἶκον
τοῦ πάππου παρεδίδους, ἅμα τοῖς χρήμασι καὶ τὴν
βασιλείαν ἀποδεδωκέναι παραδείγμασι χρώμενον τοῖς
τῶν καλῶν καὶ ἀγαθῶν ἐπιτρόπων ἔργοις, ὅσοι βασιλικοὺς
παῖδας ὀρφανοὺς πατέρων παραλαβόντες εἰς
ἄνδρας ἐλθοῦσιν ὀρθῶς καὶ δικαίως τὰς πατρῴας καὶ
</p>
</div3>
<div3 type="section" n="4">
<p>
<note n="25" place="unspecified" anchored="yes"/> προγονικὰς ἀπέδωκαν ἀρχάς· εἰ δὲ μήπω σοι φρονεῖν
τὰ καθήκοντα ἐφαινόμην, ἀλλʼ ἔτι διὰ τὸ νέον τῆς
ἡλικίας οὐχ ἱκανὸς εἶναι πόλιν τηλικαύτην διοικεῖν,
<milestone unit="reiskpage" n="722"/>
ὅτʼ εἰς τὴν κρατίστην παρεγενόμην τοῦ σώματος καὶ
<pb id="v.2p.59"/>
τῆς φρονήσεως ἀκμὴν τριάκοντα γεγονὼς ἔτη, μετὰ
τοῦ γάμου τῆς θυγατρὸς καὶ τὰ τῆς πόλεως ἐγχειρίσαι
πράγματα· ταύτην γέ τοι τὴν ἡλικίαν ἔχων καὶ σὺ
τόν τʼ οἶκον τὸν ἡμέτερον ἐπιτροπεύειν ἤρξω καὶ τῆς
βασιλείας ἐπιμελεῖσθαι. 
</p>
</div3>
</div2>
<div2 type="chapter" n="32">
<div3 type="section" n="1">
<p>
περιῆν γὰρ ἄν σοι ταῦτα πράξαντι πρῶτον
μὲν εὐσεβεῖ καὶ δικαίῳ λέγεσθαι, ἔπειτα συμβασιλεύειν
ἐμοὶ καὶ πάσης μετέχειν τιμῆς, εὐεργέτην τε καὶ
πατέρα καὶ σωτῆρα καὶ πάντα, ὅσα τιμιώτατα ὀνόματα
ὑπʼ ἀνθρώπων ἐπὶ καλοῖς κεῖται πράγμασιν, ἀκούειν 
καὶ μὴ τέταρτον ἤδη τοῦτο καὶ τετταρακοστὸν ἔτος
ἀποστερεῖν με τῶν ἐμῶν, οὔτε σώματος ἀναπήρου
τυχόντα οὔτε διανοίας ἠλιθίου. ἔπειτʼ ἐρωτᾶν με τολμᾷς,
τί παθὼν δεινὸν ἐχθρὸν ἡγοῦμαί σε καὶ διὰ τί
</p>
</div3>
<div3 type="section" n="2">
<p>
<milestone unit="reiskpage" n="723"/>σου κατηγορῶ; σὺ μὲν οὖν ἀπόκριναί μοι, Τύλλιε, 
τίνος αἰτίας χάριν οὐκ ἀξιοῖς με τῶν τοῦ πάππου τιμῶν
κληρονομεῖν καὶ τίνα πρόφασιν εὐπρεπῆ τῆς ἀποστερήσεως
σκηπτόμενος; πότερον οὐχ ἡγούμενος ἐξ
ἐκείνου γένους εἶναί με γνήσιον, ἀλλʼ ὑποβολιμαῖόν
τινα καὶ νόθον; τί οὖν ἐπετρόπευες τὸν ἀλλότριον 
τοῦ γένους καὶ τὸν οἶκον ἀνδρωθέντι ἀπεδίδους; ἀλλʼ
ἔτι νομίζων με ὀρφανὸν εἶναι παῖδα καὶ τὰ κοινὰ
πράττειν ἀδύνατον, ὃς οὐ πολὺ ἀπέχω πεντηκονταετίας;
κατάβαλε <del>δὲ</del> τὴν εἰρωνείαν τῶν ἀναισχύντων
<pb id="v.2p.60"/>
</p>
</div3>
<div3 type="section" n="3">
<p>ἐρωτημάτων καὶ παῦσαί ποτε ἤδη πονηρὸς ὤν· εἰ δὲ
τι δίκαιον ἔχεις πρὸς ταῦτʼ εἰπεῖν, ἕτοιμός εἰμι τούτοις
ἐπιτρέπειν δικασταῖς, ὧν οὐκ ἂν ἔχοις ἑτέρους
εἰπεῖν ἄνδρας ἐν τῇ πόλει κρείττους· ἐὰν δʼ ἐντεῦθεν
ἀποδιδράσκων, ὅπερ ἐστὶν ἀεί σοι ποιεῖν σύνηθες, ἐπὶ
τὸν ἐκδημαγωγούμενον ὑπὸ σοῦ καταφεύγῃς ὄχλον,
οὐκ ἐπιτρέψω σοι· παρεσκεύασμαι γὰρ ὡς καὶ τὰ δίκαια
ἐρῶν καὶ εἰ μὴ πείθοιο τὰ βίαια πράξων.
</p>
</div3>
</div2>
<div2 type="chapter" n="33">
<div3 type="section" n="1">
<p>
παυσαμένου δʼ αὐτοῦ παραλαβὼν τὸν
<milestone unit="reiskpage" n="724"/>
λόγον ὁ Τύλλιος ἔλεξεν ὧδε· ἅπαντα μέν, ὡς ἔοικεν,
ἄνθρωπον ὄντα δεῖ προσδοκᾶν, ὦ βουλή, <del>τὰ παράδοξα</del>
καὶ μηδὲν ἡγεῖσθαι ἄπιστον, ὅπου γε κἀμὲ Ταρκύνιος
οὑτοσὶ τῆς ἀρχῆς παῦσαι πρόθυμός ἐστιν· ὃν
ἐγὼ νήπιον παραλαβὼν καὶ ἐπιβουλευόμενον ὑπὸ τῶν
ἐχθρῶν ἔσωσα καὶ ἐξέθρεψα καὶ εἰς ἄνδρας ἐλθόντα
κηδεστὴν ἠξίωσα λαβεῖν, καὶ εἴ τι πάθοιμι διάδοχον
ἔμελλον καταλείψειν ἁπάντων τῶν ἐμῶν. ἐπειδὴ δὲ
παρὰ γνώμην ἅπαντʼ ἀπήντηκέ μοι καὶ ὥσπερ ἀδικῶν
αὐτὸς ἐγκαλοῦμαι, τὴν μὲν τύχην ὕστερον ἀνακλαύσομαι,
</p>
</div3>
<div3 type="section" n="2">
<p>
<note n="20" place="unspecified" anchored="yes"/> τὰ δὲ δίκαια νῦν πρὸς αὐτὸν ἐρῶ. ἐγὼ τὴν
μὲν ἐπιτροπείαν ὑμῶν ἔλαβον, ὦ Ταρκύνιε, νηπίων
καταλειφθέντων οὐχ ἑκών, ἀλλʼ ὑπὸ τῶν πραγμάτων
ἀναγκασθείς· ἐπειδὴ τὸν μὲν πάππον ὑμῶν οἱ τῆς
βασιλείας ἀντιποιούμενοι φανερῶς ἀπέκτειναν, ὑμῖν δὲ
καὶ τοῖς ἄλλοις αὐτοῦ συγγενέσιν ἐπιβουλεύειν ἐλέγοντο
<milestone unit="reiskpage" n="725"/>
<pb id="v.2p.61"/>
ἀφανῶς· καὶ πάντες τοῦθʼ οἱ προσήκοντες ὑμῖν
ὡμολόγουν, ὅτι κρατήσαντες ἐκεῖνοι τῆς ἀρχῆς οὐδὲ
σπέρμα τοῦ Ταρκυνιείου καταλείψουσι γένους. κηδεμὼν
δὲ καὶ φύλαξ οὐδεὶς ὑμῶν ἕτερος ἦν, ὅτι μὴ
γυνή, πατρὸς μήτηρ, καὶ αὐτὴ διὰ γῆρας ἑτέρων δεομένη 
κηδεμόνων· ἀλλʼ ἐν ἐμοὶ κατελείπεσθε μόνῳ φύλακι
τῆς ἐρημίας, ὃν νῦν ἀλλότριον καὶ οὐδὲν προσήκοντα
ἀποκαλεῖς.
</p>
</div3>
<div3 type="section" n="3">
<p>τοιούτοις μέντοι πράγμασιν ἐπιστὰς 
ἐγὼ τούς τʼ ἀποκτείναντας τὸν πάππον ὑμῶν
ἐτιμωρησάμην καὶ ὑμᾶς εἰς ἄνδρας ἤγαγον καὶ γενεᾶς 
ἄρρενος οὐχ ὑπαρχούσης τῶν ἐμαυτοῦ κυρίους προειλόμην
ποιῆσαι. ἔχεις τὸν τῆς ἐπιτροπῆς λόγον, ὦ
Ταρκύνιε, καὶ οὐκ ἂν ἐπιχειρήσειας εἰπεῖν, ὡς ψεύδομαί τι τούτων.
</p>
</div3>
</div2>
<div2 type="chapter" n="34">
<div3 type="section" n="1">
<p>
περὶ δὲ τῆς βασιλείας, ἐπειδὴ τοῦτʼ
<milestone unit="reiskpage" n="726"/>ἐστιν, ὃ κατηγορεῖς μου, ἄκουσον, ὅπως τʼ αὐτῆς ἔτυχον,
καὶ διʼ ἃς αἰτίας οὔθʼ ὑμῖν οὔτʼ ἄλλῳ τινὶ μεθίεμαι.
ὅτε τῆν ἐπιμέλειαν τῆς πόλεως παρέλαβον,
αἰσθόμενος ἐπιβουλάς τινας κατʼ ἐμαυτοῦ γινομένας,
παραδοῦναι τῷ δήμῳ τὰ πράγματʼ ἐβουλήθην· καὶ 
συναγαγὼν ἅπαντας εἰς ἐκκλησίαν ἀπεδίδουν αὐτοῖς
τὴν ἀρχὴν ἀντὶ τῆς ἐπιφθόνου ταύτης καὶ πλείω τὰ
λυπηρὰ τῶν ἡδέων ἐχούσης ἡγεμονίας τὴν ἀκίνδυνον
ἀντικαταλλασσόμενος ἡσυχίαν.
</p>
</div3>
<div3 type="section" n="2">
<p>οὐκ ἠνέσχοντο Ῥωμαῖοι 
ταῦτά μου πράττειν βουλομένου οὐδʼ ἠξίωσαν ἕτερόν 
τινα τῶν κοινῶν ἀποδεῖξαι κύριον, ἀλλʼ ἐμὲ κατέσχον
<pb id="v.2p.62"/>
καὶ τὴν βασιλείαν ἔδωκάν μοι ψῆφον ἐπενέγκαντες,
τὴν ἑαυτῶν, Ταρκύνιε, κτῆσιν, οὐ τὴν ὑμετέραν·
</p>
</div3>
<div3 type="section" n="3">
<p>ὥσπερ γε καὶ τὸν πάππον ὑμῶν παρήγαγον ἐπὶ τὰ
πράγματα ξένον ὄντα καὶ οὐδὲν προσήκοντα τῷ πρότερον
βασιλεῖ· καίτοι παῖδάς γʼ Ἄγκος Μάρκιος ὁ
βασιλεὺς κατέλιπεν ἀκμάζοντας, οὐχ υἱωνοὺς καὶ νηπίους,
ὥσπερ ὑμᾶς Ταρκύνιος. εἰ δὲ κοινὸς ἁπάντων
νόμος ἦν τοὺς διαδεχομένους τήν τε <add>φανερὰν</add> οὐσίαν
<milestone unit="reiskpage" n="727"/>
καὶ τὰ χρήματα τῶν ἐκλειπόντων βασιλέων σὺν
τούτοις καὶ τὰς βασιλείας αὐτῶν παραλαμβάνειν, οὐκ
ἂν Ταρκύνιος ὁ πάππος ὑμῶν τὴν ἡγεμονίαν παρέλαβεν
Ἄγκου τελευτήσαντος, ἀλλʼ ὁ πρεσβύτερος τῶν
ἐκείνου παίδων.
</p>
</div3>
<div3 type="section" n="4">
<p>ἀλλʼ ὁ δῆμος ὁ Ῥωμαίων οὐ τὸν διάδοχον
τοῦ πατρός, ἀλλὰ τὸν ἄξιον τῆς ἀρχῆς ἐπὶ τὰ
πράγματʼ ἐκάλει· ἡγεῖτο γὰρ τὰ μὲν χρήματα τῶν
κτησαμένων εἶναι, τὴν δὲ βασιλείαν τῶν δεδωκότων·
καὶ τὰ μὲν ὅταν τι πάθωσιν οἱ κύριοι τοὺς κατὰ γένος
ἢ κατὰ διαθήκας διαδόχους προσήκειν παραλαμβάνειν,
τὴν δʼ ὅταν ἐκλίπωσιν οἱ λαβόντες τοὺς δεδωκότας
ἔχειν· εἰ μή τι τοιοῦτον ἔχεις δικαίωμα
φέρειν, ὅτι τὴν βασιλείαν ὁ πάππος ὑμῶν ἐπὶ ῥητοῖς
τισι παρέλαβεν, ὥστε καὶ αὐτὸς ἔχειν ἀναφαίρετον καὶ
ὑμῖν τοῖς ἐγγόνοις καταλιπεῖν, καὶ ὁ δῆμος οὐ κύριος
<milestone unit="reiskpage" n="728"/>
</p>
</div3>
<div3 type="section" n="5">
<p>ἦν ἀφελόμενος αὐτὴν ὑμῶν ἐμοὶ δοῦναι. εἰ γάρ τι
τοιοῦτον εἰπεῖν ἔχεις, τί οὐ φέρεις τὰς συνθήκας εἰς
μέσον; ἀλλʼ οὐκ ἂν ἔχοις. εἰ δʼ οὐ κατὰ τὸν βέλτιστον
<pb id="v.2p.63"/>
αὐτῆς ἔτυχον ἐγὼ τρόπον, ὡς λέγεις, μήθʼ ὑπὸ τῶν
μεσοβασιλέων αἱρεθεὶς μήτε τῆς βουλῆς μοι παραδούσης
τὰ πράγματα μήτε τῶν ἄλλων γενομένων τῶν κατὰ
νόμον, τούτους ἀδικῶ δήπου καὶ οὐχὶ σέ, καὶ ὑπὸ
τούτων παυσθῆναι δίκαιός εἰμι τῆς ἀρχῆς, οὐχ ὑπὸ
</p>
</div3>
<div3 type="section" n="6">
<p>σοῦ. ἀλλʼ οὔτε τούτους οὔτʼ ἄλλον οὐδένα ἀδικῶ. 
μάρτυς δὲ τῆς ἐκ <add>τοῦ</add> δικαίου μοι καὶ τότε δοθείσης
καὶ νῦν ὑπαρχούσης ἐξουσίας ὁ χρόνος, ἐν ᾧ τετταρακονταετεῖ
γεγονότι Ῥωμαίων οὐδεὶς ἡγήσατό με πώποτʼ
ἀδικεῖν, οὐδʼ ἐκβαλεῖν με τῆς ἀρχῆς ἐπεχείρησεν 
οὔθʼ ὁ δῆμος οὔθʼ ἡ βουλή.
</p>
</div3>
</div2>
<div2 type="chapter" n="35">
<div3 type="section" n="1">
<p>
ἀλλʼ ἵνα ταῦτα πάντʼ ἀφῶ καὶ ὁμόσε χωρήσω
<milestone unit="reiskpage" n="729"/>τοῖς σοῖς λόγοις, εἴ σε παρακαταθήκην παππῴαν
ἀπεστέρουν καὶ παρὰ πάντα τὰ ἐν ἀνθρώποις
δίκαια τὴν σὴν βασιλείαν κατεῖχον, ἐχρῆν σε παραγενόμενον 
ἐπὶ τοὺς δεδωκότας μοι τὴν ἐξουσίαν ἀγανακτεῖν
καὶ κατηγορεῖν ἐμοῦ τε, ὅτι τὰ μὴ προσήκοντα
κατέχω, καὶ τῶν δεδωκότων, ὅτι τἀλλότρια ἐχαρίσαντό
μοι· ῥᾳδίως γὰρ ἂν ἔπεισας αὐτούς, εἴ τι δίκαιον
εἶχες λέγειν.
</p>
</div3>
<div3 type="section" n="2">
<p>εἰ δὲ τούτῳ μὲν οὐκ ἐπίστευες τῷ λόγῳ, 
οὐ δικαίως δʼ ἄρχεσθαι τὴν πόλιν ἐνόμιζες ὑπʼ ἐμοῦ
καὶ σεαυτὸν ἐπιτηδειότερον εἶναι τὴν ἐπιμέλειαν τῶν
κοινῶν παραλαβεῖν, ἐκεῖνα ποιεῖν σοι προσῆκεν· ἐξέτασιν
τῶν ἐμῶν ποιησάμενον ἁμαρτημάτων καὶ τὰς
σαυτοῦ πράξεις ἐξαριθμησάμενον καλεῖν με εἰς διαδικασίαν· 
ὧν οὐδέτερον ἐποίησας, ἀλλὰ τοσούτοις χρόνοις
<pb id="v.2p.64"/>
ὕστερον ὥσπερ ἐκ μακρᾶς ἀνανήψας μέθης νῦν
ἥκεις μου κατηγορῶν καὶ οὐδὲ νῦν, ὅπου δεῖ.
</p>
</div3>
<div3 type="section" n="3">
<p>οὐ γὰρ
ἐνθάδε σοι ταῦτα προσήκει λέγειν· καὶ μηδὲν ἀχθεσθῆτέ
μοι ταῦτα λέγοντι, ὦ βουλή· οὐ γὰρ ὑμῶν
ἀφαιρούμενος τὴν διάγνωσιν, ἀλλὰ τὴν τούτου συκοφαντίαν
ἐπιδείξασθαι βουλόμενος ταῦτα λέγω· προειπόντα
<milestone unit="reiskpage" n="730"/>
δέ <add>σʼ ἔδει</add> μοι τὸν δῆμον εἰς ἐκκλησίαν συναγαγεῖν
κἀκεῖ μου κατηγορεῖν. πλὴν ἐπεὶ σὺ τοῦτο
πέφευγας, ἐγὼ περὶ σοῦ ποιήσω καὶ συγκαλέσας τὸν
δῆμον παρέξομαί σοι δικαστὴν ὧν ἄν μου κατηγορήσῃς,
καὶ ἀποδώσω πάλιν αὐτῷ διαγνῶναι, πότερος
ἡμῶν ἐπιτηδειότερός ἐστιν ἔχειν τὴν ἀρχήν· καὶ ὅ τι
ἂν ἅπαντες οὗτοι γνῶσι πράττειν με <add>δεῖν</add>, ποιήσω.
</p>
</div3>
<div3 type="section" n="4">
<p>καὶ πρὸς μὲν <add>σὲ</add> ταῦθʼ ἱκανά· ἐν ἴσῳ γάρ ἐστι τό
τε πολλὰ δίκαια πρὸς τοὺς ἀγνώμονας ἀντιδίκους λέγειν
καὶ τὸ ὀλίγα· τὸ γὰρ πεῖσον αὐτοὺς εἶναι χρηστοὺς
οὐ πεφύκασι φέρειν οἱ λόγοι.
</p>
</div3>
</div2>
<div2 type="chapter" n="36">
<div3 type="section" n="1">
<p>
ὑμῶν δὲ τεθαύμακα, εἴ τινές εἰσιν, ὦ βουλή,
<milestone unit="reiskpage" n="731"/>
τῆς ἀρχῆς με ἀπαλλάξαι βουλόμενοι, καὶ μετὰ τούτου
συνεστηκότες ἐπʼ ἐμοί· ἡδέως δʼ ἂν πυθοίμην παρʼ
αὐτῶν, τίνος ἀδικήματος ἕνεκα πολεμοῦσί μοι καὶ ἐπὶ
τίνι τῶν ἐμῶν ἔργων ἀχθόμενοι· πότερον ὅτι πολλοὺς
ἴσασιν ἐπὶ τῆς ἐμῆς ἀρχῆς ἀκρίτους ἀπολωλότας ἢ τῆς
<pb id="v.2p.65"/>
πατρίδος στερομένους ἢ τὰς οὐσίας ἀπολωλεκότας ἢ
ἄλλῃ τινὶ συμφορᾷ κεχρημένους ἀδίκως; ἢ τούτων
μὲν τῶν τυραννικῶν ἀδικημάτων οὐδὲν ἔχουσιν εἰπεῖν
ὑπʼ ἐμοῦ γεγονός, ὕβρεις δέ μοί τινας συνοίδασιν εἰς
γυναῖκας γαμετὰς ἢ προπηλακισμοὺς εἰς θυγατέρας 
παρθένους ἢ ἄλλην τινὰ περὶ σῶμα ἐλεύθερον ἀκολασίαν;
δικαίως μέντʼ ἄν, εἴ τί μοι τοιοῦτον ἡμάρτηται,
<milestone unit="reiskpage" n="732"/>τῆς ἀρχῆς θʼ ἅμα καὶ τῆς ψυχῆς ἀποστερηθείην.
</p>
</div3>
<div3 type="section" n="2">
<p>φέρε ἀλλʼ ὑπερήφανός εἰμι καὶ διὰ βαρύτητα ἐπαχθὴς 
καὶ τὴν αὐθάδειαν, ᾗ κέχρημαι περὶ τὴν ἀρχήν, οὐδεὶς 
φέρειν δύναταί μου; τίς μέντοι τῶν πρὸ ἐμοῦ βασιλέων
οὕτω μέτριος <add>ὢν</add> ἐν ἐξουσίᾳ διετέλεσε καὶ
φιλάνθρωπος ἅπασι τοῖς πολίταις ὡς πατὴρ πρᾷος
υἱοῖς αὐτοῦ χρώμενος; ὅς γε καὶ τὴν ἐξουσίαν, ἣν
ὑμεῖς ἐδώκατέ μοι πατέρων φυλάττοντες παραδοχάς, 
οὐχ ἅπασαν ἐβουλήθην ἔχειν, ἀλλὰ νόμους θʼ ὑπὲρ
τῶν κυριωτάτων καταστησάμενος, οὓς ἅπαντες ἐπεκυρώσατε,
κατὰ τούτους ὑμῖν ἀπέδωκα διδόναι τὰ δίκαια
καὶ λαμβάνειν, καὶ αὐτὸς ἐξηταζόμην πρῶτος οἷς ὥρισα
κατὰ τῶν ἄλλων δικαίοις ὥσπερ ἰδιώτης πειθόμενος· 
τῶν τʼ ἀδικημάτων οὐχ ἁπάντων αὐτὸς ἐγινόμην δικαστής,
<milestone unit="reiskpage" n="733"/>ἀλλὰ τὰς ἰδιωτικὰς <add>δίκας</add> ὑμῖν ἀπέδωκα
διαγινώσκειν, ὃ τῶν ἔμπροσθεν οὐδεὶς ἐποίησε βασιλέων.
</p>
</div3>
<div3 type="section" n="3">
<p>ἀλλʼ ἔοικεν ἀδίκημα μὲν οὐδὲν εἶναι, διʼ ὃ 
<pb id="v.2p.66"/>
δυσχεραίνουσί μοί τινες, αἱ δʼ εἰς τὸ δημοτικὸν πλῆθος
εὐεργεσίαι λυπεῖν ὑμᾶς δοκοῦσι, περὶ ὧν πολλάκις
ἀπολελόγημαι πρὸς ὑμᾶς. ἀλλʼ οὐδὲν δεῖ τούτων νυνὶ
τῶν λόγων· εἰ <add>δὲ</add> δοκεῖ κρεῖττον ἐπιμελήσεσθαι τῶν
κοινῶν Ταρκύνιος οὑτοσὶ τὰ πράγματα παραλαβών,
οὐ φθονῶ τῇ πόλει βελτίονος ἡγεμόνος· ἀποδοὺς δὲ
τὴν ἀρχὴν τῷ δεδωκότι μοι δήμῳ καὶ γενόμενος ἰδιώτης
πειράσομαι ποιῆσαι πᾶσι φανερόν, ὅτι καὶ ἄρχειν
ἐπίσταμαι καλῶς καὶ ἄρχεσθαι δύναμαι σωφρόνως.
</p>
</div3>
</div2>
<div2 type="chapter" n="37">
<div3 type="section" n="1">
<p>
τοιαῦτα διαλεχθεὶς καὶ εἰς πολλὴν αἰδῶ
καταστήσας τοὺς συνισταμένους ἐπʼ αὐτῷ διέλυσε τὸν
σύλλογον καὶ μετὰ τοῦτο τοὺς κήρυκας ἀνακαλεσάμενος
ἐκέλευσε διὰ πάντων τῶν στενωπῶν διεξιόντας τὸν
δῆμον εἰς ἐκκλησίαν συγκαλεῖν.
</p>
</div3>
<div3 type="section" n="2">
<p>συνδραμόντος δʼ εἰς
<milestone unit="reiskpage" n="734"/>
τὴν ἀγορὰν τοῦ κατὰ <del>τὴν</del> πόλιν ὄχλου προελθὼν ἐπὶ
τὸ βῆμα μακρὰν καὶ συμπαθῆ διεξῆλθε δημηγορίαν
τάς τε πολεμικὰς ἑαυτοῦ πράξεις ἐξαριθμούμενος, ἃς
Ταρκυνίου τε ζῶντος διεπράξατο καὶ μετὰ τὴν ἐκείνου
τελευτὴν καὶ τῶν πολιτευμάτων καθʼ ἓν ἕκαστον ἐπιλεγόμενος,
ἐξ ὧν πολλὰς καὶ μεγάλας ἔδοξεν ἐσχηκέναι
τὸ κοινὸν ὠφελείας.
</p>
</div3>
<div3 type="section" n="3">
<p>πολλοῦ δʼ ἐφʼ ἑκάστῳ τῶν λεγομένων
ἀπαντῶντος ἐπαίνου καὶ πάντων σπουδὴν ἐχόντων
μαθεῖν, τίνων ἕνεκα ταῦτα λέγει, τελευτῶν ἔφησεν,
ὅτι Ταρκύνιος αὐτὸν αἰτιᾶται τὴν βασιλείαν οὐ δικαίως
κατέχειν ἑαυτῷ προσήκουσαν· καταλιπεῖν γὰρ αὐτῷ
τὸν πάππον ἀποθνήσκοντα σὺν τοῖς χρήμασι καὶ τὴν
<pb id="v.2p.67"/>
ἀρχήν, τὸν δὲ δῆμον οὐκ εἶναι κύριον τἀλλότρια ἑτέρῳ
</p>
</div3>
<div3 type="section" n="4">
<p>διδόναι. κραυγῆς δὲ καὶ ἀγανακτήσεως ἐξ ἁπάντων 
ἐπὶ τούτῳ γενομένης σιωπῆσαι κελεύσας αὐτοὺς ἠξίου
μηδὲν ἄχθεσθαι μηδὲ ἀγανακτεῖν πρὸς τὸν λόγον, ἀλλʼ
εἴ τι δίκαιον εἰπεῖν ἔχει Ταρκύνιος, καλεῖν αὐτὸν καὶ
<milestone unit="reiskpage" n="735"/>διδαχθέντας, ἐάν τʼ ἀδικούμενον εὕρωσιν ἐάν τʼ ἐπιτηδειότερον
ἄρχειν, ἐκείνῳ παραδοῦναι τὴν τῆς πόλεως
προστασίαν· αὐτὸς δὲ τῆς ἀρχῆς ἔφησεν ἀφίστασθαι
καὶ ἀποδιδόναι τοῖς κυρίοις, παρʼ ὧν αὐτὴν ἔλαβεν.
</p>
</div3>
<div3 type="section" n="5">
<p>ταῦτα λέξαντος αὐτοῦ καταβαίνειν τʼ ἀπὸ τοῦ βήματος 
βουλομένου κραυγή τʼ ἐξ ἁπάντων ἐγίνετο καὶ δεήσεις
πολλαὶ σὺν οἰμωγαῖς ὑπὲρ τοῦ μηδενὶ παραχωρεῖν τῆς
ἀρχῆς· τινὲς δʼ ἐξ αὐτῶν καὶ βάλλειν τὸν Ταρκύνιον
ἐβόων. ἐκεῖνος μὲν οὖν δείσας τὴν ἐκ χειρὸς δίκην
ὁρμῆς ἤδη γινομένης τῶν ὄχλων ἐπʼ αὐτὸν ᾤχετο 
φεύγων ἅμα τοῖς ἑταίροις· τὸν δὲ Τύλλιον ἡ πληθὺς
ἅπασα μετὰ χαρᾶς καὶ κρότου καὶ πολλῆς εὐφημίας
παραπέμπουσα μέχρι τῆς οἰκίας κατέστησεν.
</p>
</div3>
</div2>
<div2 type="chapter" n="38">
<div3 type="section" n="1">
<p>
ὡς δὲ καὶ ταύτης διήμαρτε τῆς πείρας
ὁ Ταρκύνιος, ἀδημονῶν ἐπὶ τῷ μηδεμίαν αὐτῷ βοήθειαν 
παρὰ τῆς βουλῆς, ᾗ μάλιστα ἐπεποίθει, γενέσθαι,
χρόνον μέν τινα διέτριβε κατʼ οἰκίαν τοῖς ἑταίροις
<milestone unit="reiskpage" n="736"/>μόνοις διαλεγόμενος· ἔπειτα γνώμην ἀποδειξαμένης
τῆς γυναικὸς μηδὲν ἔτι μαλακίζεσθαι μηδὲ κατοκνεῖν,
ἀλλὰ καταβαλόντα τοὺς λόγους ἐπὶ τὰ ἔργα χωρεῖν 
διαλλαγὰς πρῶτον εὑρόμενον διὰ φίλων πρὸς τὸν Τύλλιον,
<pb id="v.2p.68"/>
ἵνα πιστεύσας ὡς φίλῳ γεγονότι ἧττον αὐτὸν
φυλάττοιτο, δόξας δʼ αὐτὴν τὰ κράτιστα ὑποθέσθαι
μετανοεῖν τε περὶ τῶν γεγονότων ἐσκήπτετο καὶ πολλὰ
διὰ φίλων λιπαρῶν τὸν Τύλλιον ἠξίου συγγνώμονα
<note n="5" place="unspecified" anchored="yes"/> γενέσθαι.
</p>
</div3>
<div3 type="section" n="2">
<p>ῥᾷστα δὲ πείσας τὸν ἄνδρα φύσει τʼ εὐδιάλλακτον
ὄντα καὶ οὐκ ἀξιοῦντα πόλεμον ἄσπειστον
θυγατρὶ καὶ γαμβρῷ πολεμεῖν, ἐπειδὴ τὸν οἰκεῖον καιρὸν
ἔλαβε διεσκεδασμένου τοῦ δήμου κατὰ τοὺς ἀγροὺς
ἐπὶ τὴν τῶν καρπῶν συγκομιδήν, ἐξῆλθε μετὰ τῶν
ἑταίρων ἐχόντων ὑπὸ ταῖς περιβολαῖς ξίφη, τούς τε
πελέκεις ὑπηρέταις τισὶν ἀναδοὺς καὶ αὐτὸς τὴν βασιλικὴν
ἐσθῆτα λαβὼν καὶ τἆλλα παράσημα τῆς ἀρχῆς
ἐπαγόμενος· ἐλθὼν δʼ εἰς τὴν ἀγορὰν καὶ πρὸ τοῦ
βουλευτηρίου στὰς ἐκέλευσε τῷ κήρυκι τοὺς βουλευτὰς
καλεῖν εἰς τὸ συνέδριον. ἦσαν δʼ ἐκ παρασκευῆς ἕτοιμοι
περὶ τὴν ἀγορὰν οἱ συνειδότες αὐτῷ τὴν πρᾶξιν
<milestone unit="reiskpage" n="737"/>
</p>
</div3>
<div3 type="section" n="3">
<p>καὶ παρορμῶντες ἐκ τῶν πατρικίων συχνοί. οἱ μὲν δὴ
συνῄεσαν· τῷ δὲ Τυλλίῳ λέγει τις ἐλθὼν ὄντι κατʼ
οἰκίαν, ὅτι Ταρκύνιος ἐν ἐσθῆτι βασιλικῇ προελήλυθε
καὶ καλεῖ τοὺς βουλευτὰς εἰς τὸ συνέδριον. ὁ δὲ θαυμάσας
τὴν τόλμαν αὐτοῦ τάχιον ἢ φρονιμώτερον προῆλθεν
ἐκ τῆς οἰκίας οὐ πολλοὺς περὶ ἑαυτὸν ἔχων.
ἐλθὼν δʼ εἰς τὸ συνέδριον καὶ τὸν Ταρκύνιον ἰδὼν
ἐπὶ τῆς βασιλικῆς καθήμενον ἕδρας καὶ τὸν ἄλλον
<note n="25" place="unspecified" anchored="yes"/> βασίλειον ἔχοντα κόσμον·
</p>
</div3>
<div3 type="section" n="4">
<p>τίς, εἶπεν, ὦ μιαρώτατε
ἀνθρώπων, τοῦτό σοι τὸ σχῆμα συνεχώρησε λαβεῖν;
<pb id="v.2p.69"/>
καὶ ὃς ὑπολαβών· ἡ σὴ τόλμα καὶ ἀναίδεια, εἶπεν,
ὦ Τύλλιε, ὃς οὐδʼ ἐλεύθερος ὤν, ἀλλὰ δοῦλος ἐκ δούλης,
ἣν οὑμὸς ἐκτήσατο πάππος ἐκ τῶν αἰχμαλώτων,
ἐτόλμησας βασιλέα Ῥωμαίων σεαυτὸν ἀναδεῖξαι. ὡς δὲ
ταῦτʼ ἤκουσεν ὁ Τύλλιος, ἐκπικρανθεὶς ἐπὶ τῷ λόγῳ 
παρὰ τὸ συμφέρον ὥρμησεν ἐπʼ αὐτὸν ὡς ἐξαναστήσων
<milestone unit="reiskpage" n="738"/>τῆς ἕδρας.
</p>
</div3>
<div3 type="section" n="5">
<p>καὶ ὁ Ταρκύνιος ἄσμενος τοῦτʼ ἰδὼν ἀναπηδᾷ 
τʼ ἀπὸ τοῦ δίφρου, καὶ συναρπάσας τὸν γέροντα
κεκραγότα καὶ τοὺς ὑπηρέτας ἐπικαλούμενον ἔφερε.
γενόμενος δʼ ἔξω τοῦ βουλευτηρίου μετέωρον ἐξαρπάσας 
αὐτὸν ἀκμάζων τὸ σῶμα καὶ ῥωμαλέος ἀνὴρ
ῥιπτεῖ κατὰ τῶν κρηπίδων τοῦ βουλευτηρίου τῶν εἰς
τὸ ἐκκλησιαστήριον φερουσῶν.
</p>
</div3>
<div3 type="section" n="6">
<p>μόγις δʼ ἐκ τοῦ πτώματος 
ἀναστὰς ὁ πρεσβύτης ὡς εἶδε μεστὰ τὰ πέριξ
ἅπαντα τῆς περὶ τὸν Ταρκύνιον ἑταιρείας, τῶν δʼ αὐτοῦ 
φίλων πολλὴν ἐρημίαν, ἀπῄει στένων κρατούντων καὶ
παραπεμπόντων αὐτὸν ὀλίγων, αἵματι πολλῷ ῥεόμενος
καὶ κακῶς ὅλον ἑαυτὸν ἐκ τοῦ πτώματας ἔχων.
</p>
</div3>
</div2>
<div2 type="chapter" n="39">
<div3 type="section" n="1">
<p>
τὰ μετὰ ταῦτα δεινὰ μὲν ἀκουσθῆναι,
θαυμαστὰ δὲ καὶ ἄπιστα πραχθῆναι, τῆς ἀνοσίας αὐτοῦ 
θυγατρὸς ἔργα παραδίδοται. πεπυσμένη γὰρ τὴν
εἰς τὸ βουλευτήριον τοῦ πατρὸς εἴσοδον καὶ σπουδὴν
<pb id="v.2p.70"/>
ἔχουσα μαθεῖν οἷόν τι λήψεται τὰ πράγματα τέλος,
ἐπὶ τῆς ἀπήνης καθεζομένη παρῆν εἰς τὴν ἀγοράν.
μαθοῦσα δὲ τὰ γενόμενα καὶ τὸν Ταρκύνιον ἐπὶ τῆς
<milestone unit="reiskpage" n="739"/>
κρηπῖδος ἑστῶτα πρὸ τοῦ βουλευτηρίου θεασαμένη
βασιλέα τʼ αὐτὸν ἠσπάσατο πρώτη μεγάλῃ τῇ φωνῇ
καὶ τοῖς θεοῖς εὔξατο ἐπὶ τῷ συμφέροντι τῆς πόλεως
τῆς Ῥωμαίων τὴν ἀρχὴν αὐτὸν κατασχεῖν.
</p>
</div3>
<div3 type="section" n="2">
<p>ἀσπασαμένων
δὲ καὶ τῶν ἄλλων αὐτὸν ὡς βασιλέα τῶν συγκατασκευασάντων
τὴν ἀρχὴν λαβοῦσα μόνον αὐτόν·
τὰ μὲν πρῶτα, ἔφη, πέπρακταί σοι, Ταρκύνιε, κατὰ τὸ
δέον· βεβαίως δὲ τὴν βασιλείαν ἔχειν Τυλλίου περιόντος
οὐκ ἔνεστί σοι. ἐκδημαγωγήσει γὰρ αὖθις ἐπὶ σοὶ
τὸν ὄχλον, ἐὰν καὶ ὁποσονοῦν ταύτης τῆς ἡμέρας
περιγένηται χρόνον· ἐπίστασαι δʼ, ὡς εὔνους ἐστὶν
αὐτῷ τὸ δημοτικὸν ἅπαν· ἀλλὰ καὶ πρὶν εἰς τὴν οἰκίαν
αὐτὸν εἰσελθεῖν, ἀποστείλας τοὺς διαχρησομένους ἐκποδῶν
ποίησον.
</p>
</div3>
<div3 type="section" n="3">
<p>ταῦτʼ εἰποῦσα καὶ καθεζομένη πάλιν
ἐπὶ τῆς ἀπήνης ᾤχετο· Ταρκύνιος δὲ καὶ ταῦτʼ ὀρθῶς
δόξας τὴν ἀνοσιωτάτην γυναῖκα ὑποτίθεσθαι πέμπει
τινὰς τῶν θεραπόντων ἐπʼ αὐτὸν ἔχοντας ξίφη· οἳ
τάχει πολλῷ τὴν μεταξὺ διανύσαντες ὁδὸν ἐγγὺς ὄντα
τῆς οἰκίας ἤδη τὸν Τύλλιον καταλαβόντες κατέσφαξαν.
ἔτι δὲ νεοσφαγοῦς ἐρριμμένου τοῦ σώματος καὶ σπαίροντος
<milestone unit="reiskpage" n="740"/>
</p>
</div3>
<div3 type="section" n="4">
<p>ἡ θυγάτηρ παρῆν. στενοῦ δʼ ὄντος πάνυ τοῦ
στενωποῦ, διʼ οὗ τὴν ἀπήνην ἔδει διελθεῖν, αἱ ἡμίονοι
τὸ πτῶμα ἰδοῦσαι διεταράχθησαν, καὶ ὁ προηγούμενος
αὐτῶν ὀρεοκόμος παθών τι πρὸς τὸ τῆς ὄψεως ἐλεεινὸν
<pb id="v.2p.71"/>
ἐπέστη καὶ πρὸς τὴν δέσποιναν ἀπέβλεψε. πυνθανομένης
δʼ ἐκείνης, τί παθὼν οὐκ ἄγει τὸ ζεῦγος·
οὐχ ὁρᾷς, εἶπεν, ὦ Τυλλία, τὸν πατέρα σου νεκρὸν
κείμενον καὶ πάροδον οὐκ οὖσαν ἄλλην, εἰ μὴ διὰ
</p>
</div3>
<div3 type="section" n="5">
<p>τοῦ πτώματος; ἡ δʼ ἐκπικρανθεῖσα καὶ ἀπὸ τῶν ποδῶν 
τὸ βάθρον ἁρπάσασα βάλλει τὸν ὀρεοκόμον καί
φησιν· οὐκ ἄξεις, ἀλιτήριε, καὶ διὰ τοῦ νεκροῦ;
κἀκεῖνος ἐπὶ τῷ πάθει μᾶλλον ἢ τῇ πληγῇ στενάξας
ἄγει βίᾳ τὰς ἡμιόνους κατὰ τοῦ πτώματος. οὗτος ὁ
στενωπὸς ὄρβιος καλούμενος πρότερον ἐξ ἐκείνου τοῦ 
δεινοῦ καὶ μυσαροῦ πάθους ἀσεβὴς ὑπὸ Ῥωμαίων κατὰ
τὴν πάτριον γλῶτταν καλεῖται.
</p>
</div3>
</div2>
<div2 type="chapter" n="40">
<div3 type="section" n="1">
<p>
<milestone unit="reiskpage" n="741"/>τοιαύτης τελευτῆς ἔτυχε Τύλλιος ἔτη τετταράκοντα
<add>καὶ τέτταρα</add> τὴν βασιλείαν κατασχών. τοῦτον
τὸν ἄνδρα λέγουσι Ῥωμαῖοι πρῶτον τὰ πάτρια 
ἔθη καὶ νόμιμα κινῆσαι, τὴν ἀρχὴν λαβόντα οὐ παρὰ
τῆς βουλῆς καὶ τοῦ δήμου, καθάπερ οἱ πρὸ αὐτοῦ
πάντες, ἀλλὰ παρὰ μόνου τοῦ δήμου, δεκασμοῖς δὲ
<del>καὶ δωροδοκίαις</del> καὶ ἄλλαις πολλαῖς κολακείαις ἐκθεραπεύσαντα
τοὺς ἀπόρους· καὶ ἔχει τἀληθὲς οὕτως.
</p>
</div3>
<div3 type="section" n="2">
<p>ἐν γὰρ τοῖς πρότερον χρόνοις, ὁπότε βασιλεὺς ἀποθάνοι, 
τὴν μὲν ἐξουσίαν ὁ δῆμος ἐδίδου τῷ συνεδρίῳ
τῆς βουλῆς, οἵαν προέλοιτο καταστήσασθαι πολιτείαν·
ἡ δὲ βουλὴ μεσοβασιλεῖς ἀπεδείκνυεν· ἐκεῖνοι δὲ τὸν
ἄριστον ἄνδρα, εἴτʼ ἐκ τῶν ἐπιχωρίων, <del>εἴτʼ ἐκ τῶν 
πολιτῶν,</del> εἴτʼ ἐκ τῶν ξένων, βασιλέα καθίστασαν. εἰ
<pb id="v.2p.72"/>
μὲν οὖν ἥ τε βουλὴ τὸν αἱρεθέντα ὑπʼ αὐτῶν ἐδοκίμασε,
<milestone unit="reiskpage" n="742"/>
καὶ ὁ δῆμος ἐπεψήφισε καὶ τὰ μαντεύματα ἐπεκύρωσε,
παρελάμβανεν οὗτος τὴν ἀρχήν· ἐλλείποντος
δέ τινος τούτων ἕτερον ὠνόμαζον, καὶ τρίτον, εἰ μὴ
συμβαίη μηδὲ τῷ δευτέρῳ τά τε παρʼ ἀνθρώπων καὶ
</p>
</div3>
<div3 type="section" n="3">
<p>τὰ παρὰ τῶν θεῶν ἀνεπίληπτα. ὁ δὲ Τύλλιος ἐπιτρόπου
βασιλικοῦ σχῆμα κατʼ ἀρχὰς λαβών, ὡς εἴρηταί
μοι πρότερον, ἔπειτα φιλανθρωπίαις τισὶ τὸν δῆμον
οἰκειωσάμενος ὑπʼ ἐκείνου βασιλεὺς ἀπεδείχθη μόνου.
ἐπιεικὴς δὲ καὶ μέτριος ἀνὴρ γενόμενος ἔλυσε τὰς ἐπὶ
τῷ μὴ πάντα <add>τὰ</add> κατὰ τοὺς νόμους πρᾶξαι. διαβολὰς
τοῖς μετὰ ταῦτʼ ἔργοις, παρέσχε τε πολλοῖς ὑπόληψιν
ὡς, εἰ μὴ θᾶττον ἀνῃρέθη, μεταστήσων τὸ σχῆμα τῆς
πολιτείας εἰς δημοκρατίαν.
</p>
</div3>
<div3 type="section" n="4">
<p>καὶ ἐπὶ ταύτῃ μάλιστα τῇ
αἰτίᾳ λέγεται τῶν πατρικίων αὐτῷ τινας συνεπιβουλεῦσαι·
ἀδυνάτους δʼ ὄντας διʼ ἑτέρου τρόπου τὴν
ἐξουσίαν αὐτοῦ καταλῦσαι καὶ Ταρκύνιον ἐπὶ τὰ πράγματα
παραλαβεῖν καὶ συγκατασκευάσαι τὴν ἀρχὴν ἐκείνῳ,
κακῶσαί τε βουλομένους τὸ δημοτικὸν ἰσχύος οὐ μικρᾶς
<milestone unit="reiskpage" n="743"/>
ἐπειλημμένον ἐκ τῆς Τυλλίου πολιτείας, καὶ τὴν
ἰδίαν ἀξίωσιν, ἣν πρότερον εἶχον, ἀναλαβεῖν.
</p>
</div3>
<div3 type="section" n="5">
<p>θορύβου
δὲ γενομένου πολλοῦ κατὰ τὴν πόλιν ὅλην καὶ οἰμωγῆς
ἐπὶ τῷ Τυλλίου θανάτῳ δείσας ὁ Ταρκύνιος, εἰ
διὰ τῆς ἀγορᾶς ὁ νεκρὸς φέροιτο, ὡς ἔστι Ῥωμαίοις
ἔθος, τόν τε βασίλειον κόσμον ἔχων καὶ τἆλλʼ, ὅσα
νόμος ἐπὶ ταφαῖς <add>βασιλικαῖς</add> μή τις εἰς ἑαυτὸν ὁρμὴ
γένηται τοῦ δημοτικοῦ, πρὶν ἢ βεβαίως κρατύνασθαι
<pb id="v.2p.73"/>
τὴν ἀρχήν, οὐκ εἴασε τῶν νομίμων οὐδὲν αὐτῷ γενέσθαι·
ἀλλʼ ἡ γυνὴ τοῦ Τυλλίου σὺν ὀλίγοις τισὶ
τῶν φίλων, Ταρκυνίου θυγάτηρ οὖσα τοῦ προτέρου
βασιλέως, νυκτὸς ἐκκομίζει τὸ σῶμα τῆς πόλεως, ὡς
τῶν ἐπιτυχόντων τινός· καὶ πολλὰ μὲν τὸν ἑαυτῆς 
καὶ ἐκείνου δαίμονα κατοδυραμένη, μυρίας δὲ κατάρας
τῷ τε γαμβρῷ καὶ τῇ θυγατρὶ καταρασαμένη κρύπτει
γῇ τὸ σῶμα.
</p>
</div3>
<div3 type="section" n="6">
<p>ἀπελθοῦσα δʼ ἀπὸ τοῦ σήματος οἴκαδε 
καὶ μίαν ἡμέραν ἐπιβιώσασα μετὰ τὴν ταφὴν τῇ κατόπιν
<milestone unit="reiskpage" n="744"/>νυκτὶ ἀποθνήσκει. τοῦ θανάτου δʼ ὁ τρόπος, ὅστις 
ἦν, ἠγνοεῖτο τοῖς πολλοῖς· ἔλεγον δʼ οἱ μὲν ὑπὸ λύπης
αὐτοχειρίᾳ τὸ ζῆν προεμένην αὐτὴν ἀποθανεῖν· οἱ δʼ
ὑπὸ τοῦ γαμβροῦ καὶ τῆς θυγατρὸς ἀναιρεθῆναι τῆς
εἰς τὸν ἄνδρα συμπαθείας τε καὶ εὐνοίας ἕνεκα. ταφῆς
μὲν οὖν βασιλικῆς καὶ μνήματος ἐπιφανοῦς διὰ ταύτας 
τὰς αἰτίας οὐκ ἐξεγένετο τυχεῖν τῷ Τυλλίου σώματι,
μνήμης δʼ αἰωνίου τοῖς ἔργοις αὐτοῦ παρὰ πάντα τὸν
χρόνον ὑπάρχει τυγχάνειν.
</p>
</div3>
<div3 type="section" n="7">
<p>ἐδήλωσε δέ τι καὶ ἄλλο 
δαιμόνιον ἔργον, ὅτι θεοφιλὴς ἦν ἁνήρ, ἐξ οὗ καὶ ἡ
περὶ τῆς γενέσεως αὐτοῦ μυθικὴ καὶ ἄπιστος ὑπόληψις, 
ὥσπερ εἴρηταί μοι πρότερον, ἀληθὴς εἶναι ὑπὸ πολλῶν
ἐπιστεύθη. ἐν γὰρ τῷ ναῷ τῆς Τύχης, ὃν αὐτὸς
κατεσκεύασεν, εἰκὼν αὐτοῦ κειμένη ξυλίνη κατάχρυσος
ἐμπρήσεως γενομένης καὶ τῶν ἄλλων ἁπάντων διαφθαρέντων
μόνη διέμεινεν οὐδὲν λωβηθεῖσα ὑπὸ τοῦ πυρός. 
καὶ ἔτι νῦν ὁ μὲν νεὼς καὶ τὰ ἐν αὐτῷ πάντα,
<pb id="v.2p.74"/>
ὅσα μετὰ τὴν ἔμπρησιν εἰς τὸν ἀρχαῖον κόσμον ἐπετελέσθη
<milestone unit="reiskpage" n="745"/>
φανερά, ὅτι τῆς καινῆς ἐστι τέχνης, ἡ δʼ εἰκών,
οἵα πρότερον ἦν, ἀρχαικὴ τὴν κατασκευήν· διαμένει
γὰρ ἔτι σεβασμοῦ τυγχάνουσα ὑπὸ Ῥωμαίων. καὶ περὶ
μὲν Τυλλίου τοσαῦτα παρελάβομεν.
</p>
</div3>
</div2>
<div2 type="chapter" n="41">
<div3 type="section" n="1">
<p>
μετὰ δὲ τοῦτον παραλαμβάνει Λεύκιος
Ταρκύνιος τὴν Ῥωμαίων δυναστείαν οὐ κατὰ νόμους,
ἀλλὰ διὰ τῶν ὅπλων κατασχών, κατὰ τὸν τέταρτον
ἐνιαυτὸν τῆς ἑξηκοστῆς καὶ πρώτης ὀλυμπιάδος, ἣν
ἐνίκα στάδιον Ἀγάθαρχος Κερκυραῖος ἄρχοντος Ἀθήνησι
Θηρικλέους.
</p>
</div3>
<div3 type="section" n="2">
<p>οὗτος ὑπεριδὼν μὲν τοῦ δημοτικοῦ
πλήθους, ὑπεριδὼν δὲ τῶν πατρικίων, ὑφʼ ὧν ἐπὶ τὴν
δυναστείαν παρήχθη, ἔθη τε καὶ νόμους καὶ πάντα
τὸν ἐπιχώριον κόσμον, ᾧ τὴν πόλιν ἐκόσμησαν οἱ πρότεροι
βασιλεῖς, συγχέας καὶ διαφθείρας εἰς ὁμολογουμένην
τυραννίδα μετέστησε τὴν ἀρχήν.
</p>
</div3>
<div3 type="section" n="3">
<p>καὶ πρῶτον
μὲν φυλακὴν κατεστήσατο περὶ ἑαυτὸν ἀνθρώπων θρασυτάτων
<milestone unit="reiskpage" n="746"/>
ξίφη καὶ λόγχας φερόντων ἐπιχωρίων τε καὶ
ἀλλοδαπῶν, οἳ νυκτός τε περὶ τὴν βασίλειον αὐλιζόμενοι
αὐλὴν καὶ μεθʼ ἡμέραν ἐξιόντι παρακολουθοῦντες,
ὅπῃ πορεύοιτο, πολλὴν τὴν ἀπὸ τῶν ἐπιβουλευσόντων
ἀσφάλειαν παρείχοντο. ἔπειτα τὰς ἐξόδους
οὔτε συνεχεῖς οὔτε τεταγμένας, ἀλλὰ σπανίους καὶ
ἀπροσδοκήτους ἐποιεῖτο ἐχρηματίζετό τε περὶ τῶν κοινῶν
κατʼ οἶκον μὲν τὰ πολλὰ καὶ αὐτῶν τῶν ἀναγκαιοτάτων
<pb id="v.2p.75"/>
</p>
</div3>
<div3 type="section" n="4">
<p>συμπαρόντων, ὀλίγα δʼ ἐν ἀγορᾷ. προσελθεῖν 
δʼ οὐδενὶ τῶν βουλομένων ἐπέτρεπεν, εἰ μή τινα
καλέσειεν αὐτός· οὔτε τοῖς προσιοῦσιν εὐμενὴς οὐδὲ
<milestone unit="reiskpage" n="747"/>πρᾷος ἦν, ἀλλʼ οἷα δὴ τύραννος, βαρύς τε καὶ χαλεπὸς
ὀργὴν καὶ φοβερὸς μᾶλλον ἢ φαιδρὸς ὀφθῆναι· καὶ 
τὰς περὶ τῶν ἀμφισβητήτων συμβολαίων κρίσεις οὐκ
ἐπὶ τὰ δίκαια καὶ τοὺς νόμους, ἀλλʼ ἐπὶ τοὺς ἑαυτοῦ
τρόπους ἀναφέρων ἐποιεῖτο. διὰ ταῦτʼ ἐπωνυμίαν τίθενται
αὐτῷ Ῥωμαῖοι τὸν Σούπερβον, τοῦτο δὲ δηλοῦν
βούλεται κατὰ τὴν ἡμετέραν γλῶτταν τὸν ὑπερήφανον. 
τὸν δὲ πάππον αὐτοῦ Πρίσκον ἐκάλουν· ὡς
δʼ ἡμεῖς ἂν εἴποιμεν, προγενέστερον· ὁμώνυμος γὰρ
ἦν τῷ νεωτέρῳ κατʼ ἄμφω τὰ ὀνόματα.
</p>
</div3>
</div2>
<div2 type="chapter" n="42">
<div3 type="section" n="1">
<p>
ἐπεὶ δʼ ἐγκρατῶς ἤδη κατέχειν ὑπελάμβανε
τὴν ἀρχήν, παρασκευάσας ἐκ τῶν ἑταίρων τοὺς 
πονηροτάτους διʼ ἐκείνων ἦγεν εἰς ἐγκλήματα καὶ θανάτου
δίκας πολλοὺς τῶν ἐπιφανῶν· πρώτους μὲν
τοὺς ἐχθρῶς διακειμένους πρὸς αὐτόν, οἷς οὐκ ἦν βουλομένοις
Τύλλιον ἐκ τῆς ἀρχῆς ἐκπεσεῖν· ἔπειτα καὶ
τῶν ἄλλων, οὓς ὑπελάμβανε βαρεῖαν ἡγεῖσθαι τὴν μεταβολὴν 
καὶ οἷς πολὺς πλοῦτος ἦν.
</p>
</div3>
<div3 type="section" n="2">
<p>οἱ δʼ ὑπάγοντες 
αὐτοὺς ὑπὸ τὰς δίκας ἄλλους ἐπʼ ἄλλαις ψευδέσιν αἰτίαις,
<milestone unit="reiskpage" n="748"/>μάλιστα δʼ ἐπιβουλεύειν αἰτιώμενοι τῷ βασιλεῖ,
κατηγόρουν ἐπʼ αὐτῷ δικαστῇ. ὁ δὲ τῶν μὲν θάνατον
κατεδίκαζε, τῶν δὲ φυγήν, καὶ τὰ χρήματα τούς τʼ 
<pb id="v.2p.76"/>
ἀναιρουμένους καὶ <add>τοὺς</add> ἐξελαυνομένους ἀφαιρούμενος
τοῖς μὲν κατηγόροις μικράν τινα μοῖραν ἀπέθυεν,
</p>
</div3>
<div3 type="section" n="3">
<p>αὐτὸς δὲ τὰ πλείω κατεῖχεν. ἔμελλον δʼ ἄρα πολλοὶ
τῶν δυνατῶν, πρὶν ἁλῶναι τὰς ἐπαγομένας σφίσι δίκας,
εἰδότες ὧν ἕνεκεν ἐπεβουλεύοντο, καταλείψειν τῷ
τυράννῳ τὴν πόλιν ἑκόντες καὶ πολλῷ πλείονες ἐγένοντο
τῶν ἑτέρων. ἦσαν δέ τινες, οἳ καὶ κρύφα διεφθάρησαν
ὑπʼ αὐτοῦ κατʼ οἰκίας τε καὶ ἐπʼ ἀγρῶν
ἀναρπαζόμενοι, λόγου ἄξιοι ἄνδρες, ὧν οὐδὲ τὰ σώματα
<note n="10" place="unspecified" anchored="yes"/> ἐφάνη.
</p>
</div3>
<div3 type="section" n="4">
<p>ἐπεὶ δὲ διέφθειρε τὸ κράτιστον τῆς
βουλῆς μέρος θανάτοις τε καὶ ἀειφυγίαις, ἑτέραν βουλὴν
αὐτὸς κατεστήσατο παραγαγὼν ἐπὶ τὰς τῶν ἐκλιπόντων
τιμὰς τοὺς ἰδίους ἑταίρους. καὶ οὐδὲ τούτοις
μέντοι τοῖς ἀνδράσιν οὔτε πράττειν ἐπέτρεπεν οὐδὲν
<note n="15" place="unspecified" anchored="yes"/> οὔτε λέγειν ὅ τι μὴ κελεύσειεν αὐτός.
</p>
</div3>
<div3 type="section" n="5">
<p>ὥσθʼ ὁπόσοι
<milestone unit="reiskpage" n="749"/>
κατελείφθησαν ἐν τῷ συνεδρίῳ βουλευταὶ τῶν ἐπὶ
Τυλλίου καταλεγέντων, διάφοροι τοῖς δημοτικοῖς τέως
ὄντες καὶ τὴν μεταβολὴν τῆς πολιτείας ἐπὶ τῷ σφετέρῳ
νομίζοντες ἀγαθῷ γενήσεσθαι· τοιαύτας γὰρ αὐτοῖς
ὑπέτεινεν ὁ Ταρκύνιος ὑποσχέσεις ἐξαπατῶν καὶ φενακίζων·
τότε μαθόντες, ὅτι τῶν κοινῶν οὐδενὸς ἔτι
μετεῖχον, ἀλλὰ καὶ αὐτοὶ τὴν παρρησίαν ἅμα τοῖς δημοτικοῖς
ἀφῃρέθησαν, ὠδύροντο μὲν καὶ τὰ μέλλοντα
<pb id="v.2p.77"/>
τῶν παρόντων δεινότερα ὑπώπτευον, στέργειν δὲ τὰ
παρόντα ἠναγκάζοντο δύναμιν οὐκ ἔχοντες κωλύειν τὰ πραττόμενα.
</p>
</div3>
</div2>
<div2 type="chapter" n="43">
<div3 type="section" n="1">
<p>
ταῦτα δʼ ὁρῶντες οἱ δημοτικοὶ δίκαια
πάσχειν αὐτοὺς ὑπελάμβανον καὶ ἐπέχαιρον ὑπʼ εὐηθείας, 
ὡς ἐκείνοις μόνοις τῆς τυραννίδος βαρείας ἐσομένης,
σφίσι δʼ αὐτοῖς ἀκινδύνου. ἧκε δὲ κἀκείνοις
οὐ μετὰ πολὺν χρόνον ἔτι πλείω τὰ χαλεπά. τούς τε
γὰρ νόμους τοὺς ὑπὸ Τυλλίου γραφέντας, καθʼ οὓς
<milestone unit="reiskpage" n="750"/>ἐξ ἴσου τὰ δίκαια παρʼ ἀλλήλων ἐλάμβανον καὶ οὐδὲν 
ὑπὸ τῶν πατρικίων ὡς πρότερον ἐβλάπτοντο περὶ τὰ
συμβόλαια, πάντας ἀνεῖλε· καὶ οὐδὲ τὰς σανίδας, ἐν
αἷς ἦσαν γεγραμμένοι, κατέλιπεν, ἀλλὰ καὶ ταύτας
καθαιρεθῆναι κελεύσας ἐκ τῆς ἀγορᾶς διέφθειρεν.
</p>
</div3>
<div3 type="section" n="2">
<p>ἔπειτα κατέλυσε τὰς ἀπὸ τῶν τιμημάτων εἰσφορὰς καὶ 
<add>εἰς</add> τὸν ἐξ ἀρχῆς τρόπον ἀποκατέστησε· καὶ ὁπότε
δεήσειεν αὐτῷ χρημάτων, τὸ ἴσον διάφορον ὁ πενέστατος
τῷ πλουσιωτάτῳ κατέφερε. τοῦτο τὸ πολίτευμα
πολὺ τοῦ δημοτικοῦ πλήθους ἀπανήλωσεν ἐπὶ τῆς πρώτης
εὐθὺς εἰσφορᾶς ἀναγκαζομένου κατὰ κεφαλὴν ἑκάστου 
δραχμὰς δέκα εἰσφέρειν. συνόδους τε συμπάσας,
ὅσαι πρότερον ἐγίνοντο κωμητῶν ἢ φρατριαστῶν ἢ
γειτόνων ἔν τε τῇ πόλει καὶ ἐπὶ τῶν ἀγρῶν ἐφʼ ἱερὰ
καὶ θυσίας ἅπασι κοινὰς προεῖπε μηκέτι συντελεῖν,
ἵνα μὴ συνιόντες εἰς ταὐτὸ πολλοὶ βουλὰς ἀπορρήτους 
μετʼ ἀλλήλων ποιῶνται περὶ καταλύσεως τῆς ἀρχῆς.
</p>
</div3>
<div3 type="section" n="3">
<p>ἦσαν δʼ αὐτῷ πολλαχῇ διεσπαρμένοι κατόπται 
<pb id="v.2p.78"/>
τινὲς καὶ διερευνηταὶ τῶν λεγομένων τε καὶ πραττομένων
<milestone unit="reiskpage" n="751"/>
λεληθότες τοὺς πολλούς, οἳ συγκαθιέντες εἰς
ὁμιλίαν τοῖς πέλας καὶ ἔστιν ὅτε κατὰ τοῦ τυράννου
λέγοντες αὐτοί, πεῖραν τῆς ἑκάστου γνώμης ἐλάμβανον·
ἔπειθʼ οὓς αἴσθοιντο τοῖς καθεστηκόσι πράγμασιν
ἀχθομένους κατεμήνυον πρὸς τὸν τύραννον· αἱ δὲ τιμωρίαι
κατὰ τῶν ἐλεγχθέντων ἐγίνοντο πικραὶ καὶ ἀπαραίτητοι.
</p>
</div3>
</div2>
<div2 type="chapter" n="44">
<div3 type="section" n="1">
<p>
καὶ οὐκ ἀπέχρη ταῦτα μόνον εἰς τοὺς
δημοτικοὺς αὐτῷ παρανομεῖν, ἀλλʼ ἐπιλέξας ἐκ τοῦ
πλήθους, ὅσον ἦν πιστὸν ἑαυτῷ καὶ εἰς τὰς πολεμικὰς
χρείας ἐπιτήδειον, τὸ λοιπὸν ἠνάγκασεν ἐργάζεσθαι τὰς
κατὰ πόλιν ἐργασίας, μέγιστον οἰόμενος εἶναι κίνδυνον
τοῖς μονάρχοις, ὅταν οἱ πονηρότατοι τῶν πολιτῶν καὶ
ἀπορώτατοι σχολὴν ἄγωσι, καὶ ἅμα προθυμίαν ἔχων
ἐπὶ τῆς ἰδίας ἀρχῆς τὰ καταλειφθέντα ἡμίεργα ὑπὸ
τοῦ πάππου τελειῶσαι, τὰς μὲν ἐξαγωγίμους τῶν ὑδάτων
τάφρους, ἃς ἐκεῖνος ὀρύττειν ἤρξατο, μέχρι τοῦ
<milestone unit="reiskpage" n="752"/>
ποταμοῦ καταγαγεῖν, τὸν δʼ ἀμφιθέατρον ἱππόδρομον
οὐδὲν ἔξω κρηπίδων ἔχοντα παστάσιν ὑποστέγοις
περιλαβεῖν·
</p>
</div3>
<div3 type="section" n="2">
<p>
<del>εἰς</del> ταῦτα δὴ πάντες οἱ πένητες εἰργάζοντο
σῖτα παρʼ αὐτοῦ μέτρια λαμβάνοντες· οἱ μὲν
<add>λατομοῦντες, οἱ δʼ</add> ὑλοτομοῦντες, οἱ δὲ τὰς κομιζούσας
ταῦθʼ ἁμάξας ἄγοντες, οἱ δʼ ἐπὶ τῶν ὤμων
αὐτοὶ τὰ ἄχθη φέροντες· μεταλλεύοντές τε τὰς ὑπονόμους
<pb id="v.2p.79"/>
σήραγγας ἕτεροι καὶ πλάττοντες τὰς ἐν αὐταῖς
καμάρας καὶ τὰς παστάδας ἐγείροντες, καὶ τοῖς ταῦτα
πράττουσι χειροτέχναις ὑπηρετοῦντες χαλκοτύποι τε
καὶ τέκτονες καὶ λιθουργοὶ τῶν ἰδιωτικῶν ἔργων ἀφεστῶτες
ἐπὶ ταῖς δημοσίαις κατείχοντο χρείαις.
</p>
</div3>
<div3 type="section" n="3">
<p>περὶ 
ταῦτα δὴ τὰ ἔργα τριβόμενος ὁ λεὼς οὐδεμίαν ἀνάπαυσιν
<milestone unit="reiskpage" n="753"/>ἐλάμβανεν· ὥσθʼ οἱ πατρίκιοι τὰ τούτων κακὰ
καὶ τὰς λατρείας ὁρῶντες ἔχαιρόν τʼ ἐν μέρει καὶ τῶν
ἰδίων ἐπελανθάνοντο ἀλγεινῶν· κωλύειν μὲν γὰρ οὐδέτεροι
τὰ γινόμενα ἐπεχείρουν. 
</p>
</div3>
</div2>
<div2 type="chapter" n="45">
<div3 type="section" n="1">
<p>
λογιζόμενος δʼ ὁ Ταρκύνιος, ὅτι τοῖς
μὴ κατὰ νόμους λαβοῦσι τὰς δυναστείας, ἀλλὰ διὰ
τῶν ὅπλων κτησαμένοις, οὐ μόνον ἐπιχωρίου δεῖ φυλακῆς,
ἀλλὰ καὶ ξενικῆς, τὸν ἐπιφανέστατον ἐκ τοῦ
Λατίνων ἔθνους καὶ πλεῖστον ἁπάντων δυνάμενον 
ἐσπούδαζε φίλον ποιήσασθαι τῷ γάμῳ συζεύξας τῆς
θυγατρός, ὃς ἐκαλεῖτο μὲν Ὀκταούιος Μαμίλιος, ἀνέφερε
δὲ τὸ γένος εἰς Τηλέγονον τὸν ἐξ Ὀδυσσέως καὶ
<milestone unit="reiskpage" n="754"/>Κίρκης, κατῴκει δʼ ἐν πόλει Τύσκλῳ, ἐδόκει δὲ τὰ
πολιτικὰ συνετὸς ἐν ὀλίγοις εἶναι καὶ πολέμους στρατηγεῖν 
ἱκανός.
</p>
</div3>
<div3 type="section" n="2">
<p>τοῦτον τὸν ἄνδρα φίλον ἔχων καὶ διʼ αὐτοῦ τοὺς ἀρίστους ἐν ἑκάστῃ πόλει τῶν τὰ κοινὰ
πραττόντων προσλαβὼν τότʼ ἤδη καὶ τῶν ὑπαιθρίων
ἐπεχείρει πειρᾶσθαι πολέμων καὶ στρατιὰν ἐπὶ Σαβίνους
ἐξάγειν οὐ βουλομένους ὑπηκόους εἶναι τοῖς ἐπιτάγμασιν, 
ἀλλʼ ἀπηλλάχθαι τῶν ὁμολογιῶν οἰομένους,
<pb id="v.2p.80"/>
ἐξ οὗ Τύλλιος ἐτελεύτησε, πρὸς ὃν ἐποιήσαντο τὰς
ὁμολογίας.
</p>
</div3>
<div3 type="section" n="3">
<p>γνοὺς δὲ ταῦτα προεῖπε διʼ ἀγγέλων ἥκειν
εἰς τὴν ἐν Φερεντίνῳ γινομένην ἀγορὰν τοὺς εἰωθότας
ὑπὲρ τοῦ κοινοῦ τῶν Λατίνων συνεδρεύειν, ἡμέραν
τινὰ ὁρίσας, ὡς περὶ κοινῶν καὶ μεγάλων πραγμάτων
σὺν αὐτοῖς βουλευσόμενος.
</p>
</div3>
<div3 type="section" n="4">
<p>οἱ μὲν δὴ παρῆσαν, ὁ δὲ
Ταρκύνιος αὐτὸς ὁ καλέσας αὐτοὺς ὑστέρει. ὡς δὲ
πολὺς ἐγένετο καθημένοις ὁ χρόνος καὶ ἐδόκει τοῖς
πλείοσιν ὕβρις εἶναι τὸ πρᾶγμα, ἀνήρ τις ἐν πόλει
μὲν οἰκῶν Κορίλλῃ, δυνατὸς δὲ καὶ χρήμασι καὶ φίλοις
<milestone unit="reiskpage" n="755"/>
καὶ τὰ πολέμια ἄλκιμος πολιτικόν τε λόγον εἰπεῖν
οὐκ ἀδύνατος, Τύρνος Ἑρδώνιος ὄνομα, Μαμιλίῳ τε
διάφορος ὢν διὰ τὴν πρὸς τὰ κοινὰ φιλοτιμίαν καὶ
Ταρκυνίῳ διὰ τὸν Μαμίλιον ἀπεχθόμενος, ὅτι κηδεστὴν
ἐκεῖνον ἠξίωσε λαβεῖν ἀνθʼ ἑαυτοῦ, πολλὴν ἐποιεῖτο
τοῦ Ταρκυνίου κατηγορίαν τʼ ἄλλα διεξιὼν ἔργα τοῦ
ἀνδρός, οἷς αὐθάδειά τις ἐδόκει προσεῖναι καὶ βαρύτης,
καὶ τὸ μὴ παρεῖναι πρὸς τὸν σύλλογον αὐτὸν
τὸν κεκληκότα τῶν ἄλλων ἁπάντων παρόντων.
</p>
</div3>
<div3 type="section" n="5">
<p>ἀπολογουμένου
δὲ τοῦ Μαμιλίου καὶ εἰς ἀναγκαίας τινὰς
ἀναφέροντος αἰτίας τὸν τοῦ Ταρκυνίου χρονισμὸν ἀναβάλλεσθαι
τʼ ἀξιοῦντος τὸν σύλλογον εἰς τὴν ἐπιοῦσαν
ἡμέραν, πεισθέντες οἱ πρόεδροι τῶν Λατίνων ἀνεβάλοντο τὴν βουλήν.
</p>
</div3>
</div2>
<div2 type="chapter" n="46">
<div3 type="section" n="1">
<p>
τῇ δʼ ἑξῆς ἡμέρᾳ παρῆν ὁ Ταρκύνιος
καὶ συναχθέντος τοῦ συλλόγου μικρά θʼ ὑπὲρ τοῦ χρονισμοῦ
<milestone unit="reiskpage" n="756"/>
προειπὼν ὑπὲρ τῆς ἡγεμονίας εὐθὺς ἐποιεῖτο
<pb id="v.2p.81"/>
λόγους ὡς κατὰ τὸ δίκαιον αὑτῷ προσηκούσης, ἐπειδὴ
Ταρκύνιος αὐτὴν κατέσχεν ὁ πάππος αὐτοῦ πολέμῳ
κτησάμενος, καὶ τὰς συνθήκας παρείχετο τὰς γενομένας
ταῖς πόλεσι πρὸς ἐκεῖνον.
</p>
</div3>
<div3 type="section" n="2">
<p>πολὺν δὲ λόγον ὑπὲρ τοῦ 
δικαίου καὶ τῶν ὁμολογιῶν διεξελθὼν καὶ μεγάλα τὰς 
πόλεις εὐεργετήσειν ὑποσχόμενος, ἐὰν ἐν τῇ φιλίᾳ διαμείνωσι,
τελευτῶν ἔπειθεν αὐτοὺς ἐπὶ τὸ Σαβίνων
ἔθνος συστρατεύειν.
</p>
</div3>
<div3 type="section" n="3">
<p>ὡς δʼ ἐπαύσατο λέγων, παρελθὼν 
ὁ Τύρνος ὁ καὶ τὸν ὀψισμὸν αὐτοῦ διαβαλὼν οὐκ εἴα
τοὺς συνέδρους παραχωρεῖν τῷ ἀνδρὶ τῆς ἀρχῆς, ὡς 
οὔτε κατὰ τὸ δίκαιον αὐτῷ προσηκούσης οὔτʼ ἐπὶ τῷ
συμφέροντι τῶν Λατίνων δοθησομένης· καὶ πολλοὺς
ὑπὲρ ἀμφοτέρων διεξῆλθε λόγους τὰς μὲν συνθήκας,
ἃς ἐποιήσαντο πρὸς τὸν πάππον αὐτοῦ παραδιδόντες
τὴν ἡγεμονίαν, λελύσθαι λέγων μετὰ τὸν ἐκείνου θάνατον
<milestone unit="reiskpage" n="757"/>διὰ τὸ μὴ προσγεγράφθαι ταῖς ὁμολογίαις τὴν
αὐτὴν εἶναι δωρεὰν καὶ τοῖς Ταρκυνίου ἐγγόνοις, τὸν
δʼ ἀξιοῦντα τῶν τοῦ πάππου δωρεῶν κληρονομεῖν ἁπάντων
ἀνθρώπων παρανομώτατον ἀποφαίνων καὶ πονηρότατον
καὶ τὰς πράξεις αὐτοῦ διεξιών, ἃς ἐπὶ τῷ
</p>
</div3>
<div3 type="section" n="4">
<p>κατασχεῖν τὴν Ῥωμαίων ἀρχὴν ἐπετελέσατο. διεξελθὼν 
δὲ πολλὰς αὐτοῦ καὶ δεινὰς κατηγορίας τελευτῶν ἐδίδασκεν,
ὡς οὐδὲ τὴν βασιλείαν εἶχε τὴν Ῥωμαίων
κατὰ νόμους παρʼ ἑκόντων λαβὼν ὥσπερ οἱ πρὸ αὐτοῦ
βασιλεῖς, ὅπλοις δὲ καὶ βίᾳ κατισχύσας τυραννικήν τε 
μοναρχίαν καταστησάμενος τοὺς μὲν ἀποκτείνοι τῶν
πολιτῶν, τοὺς δʼ ἐξελαύνοι τῆς πατρίδος, τῶν δὲ περικόπτοι
<pb id="v.2p.82"/>
τὰς οὐσίας, ἁπάντων δʼ ἅμα τὴν παρρησίαν
καὶ τὴν ἐλευθερίαν ἀφαιροῖτο· πολλῆς τε μωρίας ἔφη
καὶ θεοβλαβείας εἶναι παρὰ πονηροῦ καὶ ἀνοσίου τρόπου
χρηστόν τι καὶ φιλάνθρωπον ἐλπίζειν καὶ νομίζειν,
ὡς ὁ τῶν συγγενεστάτων τε καὶ ἀναγκαιοτάτων μὴ
φεισάμενος τῶν ἀλλοτρίων φείσεται· παρῄνει τε τέως
οὔπω τὸν χαλινὸν εἰλήφασι <del>τῆς δουλείας</del> περὶ τοῦ
<milestone unit="reiskpage" n="758"/>
μὴ λαβεῖν αὐτὸν διαμάχεσθαι, ἐξ ὧν ἕτεροι πεπόνθασι
δεινῶν τεκμαιρομένους, ἃ συμβήσεται παθεῖν αὐτοῖς.
</p>
</div3>
</div2>
<div2 type="chapter" n="47">
<div3 type="section" n="1">
<p>
τοιαύτῃ καταδρομῇ τοῦ Τύρνου χρησαμένου
καὶ τῶν πολλῶν σφόδρα κινηθέντων ἐπὶ τοῖς
λόγοις αἰτησάμενος εἰς ἀπολογίαν ὁ Ταρκύνιος τὴν
ἐπιοῦσαν ἡμέραν καὶ λαβών, ὡς ὁ σύλλογος διελύθη,
παρακαλέσας τοὺς ἀναγκαιοτάτους ἐσκόπει μετʼ ἐκείνων,
τίνα χρηστέον τοῖς πράγμασι τρόπον. οἱ μὲν οὖν ἄλλοι
τοὺς λόγους, οὓς ἦν αὐτῷ λεκτέον ἐπὶ τῆς ἀπολογίας,
ὑπετίθεντο καὶ τοὺς τρόπους, οἷς ἔδει τὸ πλῆθος ἀποθεραπεύειν,
ἀπελογίζοντο. αὐτὸς δʼ ὁ Ταρκύνιος τούτων
μὲν οὐδενὸς ἔφη δεῖν τοῖς πράγμασιν, ἰδίαν δὲ
γνώμην ἀπεδείκνυτο μὴ τὰ κατηγορηθέντα λύειν, ἀλλʼ
</p>
</div3>
<div3 type="section" n="2">
<p>αὐτὸν τὸν κατηγορήσαντα ἀναιρεῖν. ἐπαινεσάντων δὲ
τὴν γνώμην ἁπάντων συνταξάμενος μετʼ αὐτῶν τὰ
κατὰ τὴν ἐπίθεσιν πράγματι ἐπεχείρησεν ἥκιστα δυναμένῳ
πεσεῖν εἰς πρόνοιαν ἀνθρωπίνην καὶ φυλακήν.
<milestone unit="reiskpage" n="759"/>
<pb id="v.2p.83"/>
τῶν γὰρ παρακομιζόντων τά θʼ ὑποζύγια καὶ τὴν ἀποσκευὴν
τοῦ Τύρνου θεραπόντων τοὺς πονηροτάτους
ἐξευρὼν καὶ διαφθείρας χρήμασιν ἔπειθεν ὑπὸ νύκτα
ξίφη πολλὰ παρʼ αὐτοῦ λαβόντας εἰσενεγκεῖν εἰς τὴν
κατάλυσιν τοῦ δεσπότου καὶ ἀποθέσθαι κρύψαντας ἐν 
τοῖς σκευοφόροις.
</p>
</div3>
<div3 type="section" n="3">
<p>τῇ δʼ ἑξῆς ἡμέρᾳ συναχθείσης <add>τῆς</add> 
ἐκκλησίας παρελθὼν ὑπὲρ μὲν τῶν κατηγορηθέντων
βραχεῖαν ἔλεγεν εἶναι τὴν ἀπολογίαν καὶ δικαστὴν
ἁπάντων ἐποιεῖτο τῶν ἐγκλημάτων αὐτὸν τὸν κατήγορον.
οὑτοσὶ γάρ, ἔφη, Τύρνος, ὦ σύνεδροι, τούτων 
ὧν νυνί μου κατηγορεῖ πάντων δικαστὴς γενόμενος
αὐτὸς ἀπέλυσέ με, ὅτε τὴν θυγατέρα τὴν ἐμὴν ἐβούλετο
λαβεῖν γυναῖκα.
</p>
</div3>
<div3 type="section" n="4">
<p>ἐπεὶ δʼ ἀπηξιώθη τῶν γάμων 
κατὰ τὸ εἰκός· τίς γὰρ ἂν τῶν νοῦν ἐχόντων Μαμίλιον
τὸν εὐγενέστατόν τε καὶ κράτιστον Λατίνων ἀπεώσατο, 
τοῦτον δὲ κηδεστὴν ἠξίωσε λαβεῖν, ὃς οὐδʼ εἰς
τρίτον πάππον ἀνενεγκεῖν ἔχει τὸ γένος; ἀγανακτῶν
ἐπὶ τούτῳ νῦν ἥκει μου κατηγορῶν. ἔδει δʼ αὐτόν,
<milestone unit="reiskpage" n="760"/>εἰ μὲν ᾔδει με τοιοῦτον ὄντα, οἷον νῦν αἰτιᾶται, μὴ
προθυμεῖσθαι λαβεῖν τότε πενθερόν· εἰ δὲ χρηστὸν 
ἐνόμιζεν, ὅτε τὴν θυγατέρα με ᾐτεῖτο, μηδὲ νῦν ὡς
πονηροῦ κατηγορεῖν.
</p>
</div3>
<div3 type="section" n="5">
<p>καὶ περὶ μὲν ἐμαυτοῦ τοσαῦτα 
λέγω· ὑμῖν δʼ, ὦ σύνεδροι, κινδύνων τὸν μέγιστον
τρέχουσιν οὐ περὶ ἐμοῦ σκεπτέον ἐστὶ νυνί, πότερα
χρηστὸς ἢ πονηρός εἰμι· τουτὶ γὰρ ἐξέσται καὶ μετὰ 
ταῦθʼ ὑμῖν σκοπεῖν· ἀλλὰ περὶ τῆς ὑμῶν αὐτῶν ἀσφαλείας
καὶ περὶ τῆς τῶν πατρίδων ἐλευθερίας. ἐπιβουλεύεσθε
<pb id="v.2p.84"/>
γὰρ οἱ κορυφαιότατοι τῶν ἐν ταῖς πόλεσι καὶ
τὰ κοινὰ πράττοντες ὑπὸ τοῦ καλοῦ τούτου δημαγωγοῦ,
<add>ὃς</add> παρεσκεύασταί τε τοὺς ἐπιφανεστάτους ὑμῶν
ἀποκτείνας ἐπιθέσθαι τῇ Λατίνων ἀρχῇ καὶ ἐπὶ τοῦθʼ
</p>
</div3>
<div3 type="section" n="6">
<p>
<note n="5" place="unspecified" anchored="yes"/> ἥκει. ταῦτα δʼ οὐκ εἰκάζων, ἀλλʼ ἀκριβῶς ἐπιστάμενος
λέγω μηνύσεώς μοι γενομένης ἐν τῇ παρελθούσῃ νυκτὶ
ὑπό τινος τῶν μετεσχηκότων τῆς συνωμοσίας. τεκμήριον
δʼ ὑμῖν παρέξομαι τῶν λόγων ἔργον ἀναμφίλεκτον,
ἐὰν ἐθελήσητε ἐλθεῖν ἐπὶ τὴν κατάλυσιν αὐτοῦ,
τὰ κεκρυμμένα ἐν αὐτῇ δείξας ὅπλα.
</p>
</div3>
</div2>
<div2 type="chapter" n="48">
<div3 type="section" n="1">
<p>
ὡς δὲ ταῦτʼ εἶπεν, ἀνεβόησάν τε πάντες
<milestone unit="reiskpage" n="761"/>
καὶ περὶ τοῖς ἀνδράσι δεδιότες ἐλέγχειν τὸ πρᾶγμα
καὶ μὴ φενακίζειν ἠξίουν. καὶ ὁ Τύρνος, οἷα δὴ τὴν
ἐπιβουλὴν οὐ προεγνωκώς, ἄσμενος τὴν ἐξέτασιν ἔφη
δέχεσθαι καὶ τοὺς προέδρους ἐπὶ τὴν ἔρευναν τῆς
καταλύσεως ἐκάλει καὶ δυεῖν γενέσθαι θάτερον ἔφη
δεῖν, ἢ αὐτὸς ἀποθανεῖν, ἐὰν εὑρεθῇ παρεσκευασμένος
ὅπλα ἔξω τῶν ἐνοδίων, ἢ τὸν καταψευσάμενον αὐτοῦ
</p>
</div3>
<div3 type="section" n="2">
<p>δίκην ὑποσχεῖν. ἐδόκει ταῦτα· καὶ οἱ πορευθέντες
ἐπὶ τὴν κατάλυσιν αὐτοῦ καταλαμβάνουσιν ἐν τοῖς
σκευοφόροις τὰ κατακρυφθέντα ὑπὸ τῶν θεραπόντων
ξίφη. μετὰ τοῦτο τὸν μὲν Τύρνον οὐκέτι λόγου τυχεῖν
ἐάσαντες εἰς βάραθρόν τι καταβάλλουσι καὶ ἐπικατασκάψαντες
ἔτι ζῶντος τὴν γῆν διαφθείρουσι παραχρῆμα.
</p>
</div3>
<div3 type="section" n="3">
<p>
<note n="25" place="unspecified" anchored="yes"/> τὸν δὲ Ταρκύνιον ἐπαινέσαντες ἐπὶ τῆς ἐκκλησίας ὡς
κοινὸν εὐεργέτην τῶν πόλεων ἐπὶ τῷ σεσωκέναι τοὺς
<pb id="v.2p.85"/>
ἀρίστους ἄνδρας, ἡγεμόνα ποιοῦνται τοῦ ἔθνους ἐπὶ
<milestone unit="reiskpage" n="762"/>τοῖς αὐτοῖς τοῖς δικαίοις, ἐφʼ οἷς Ταρκύνιόν τε τὸν
πάππον αὐτοῦ πρότερον ἐποιήσαντο καὶ μετὰ ταῦτα
Τύλλιον· συνθήκας τε γράψαντες ἐν στήλαις καὶ περὶ
φυλακῆς τῶν συγκειμένων ὅρκια τεμόντες διέλυσαν 
τὸν σύλλογον.
</p>
</div3>
</div2>
<div2 type="chapter" n="49">
<div3 type="section" n="1">
<p>
τυχὼν δὲ τῆς Λατίνων ἡγεμονίας ὁ
Ταρκύνιος ἐπρεσβεύσατο καὶ πρὸς τὰς Ἑρνίκων πόλεις
καὶ πρὸς τὰς Οὐολούσκων προκαλούμενος κἀκείνους
εἰς φιλίαν τε καὶ συμμαχίαν. Ἕρνικες μὲν οὖν ἅπαντες 
ἐψηφίσαντο ποιεῖν τὴν συμμαχίαν, ἐκ δὲ τοῦ
Οὐολούσκων ἔθνους δύο πόλεις ἐδέξαντο μόναι τὰς
προκλήσεις, Ἐχετρανοί τε καὶ Ἀντιᾶται. τοῦ δὲ μένειν
εἰς ἅπαντα χρόνον τὰ συγκείμενα ταῖς πόλεσι πρόνοιαν
ὁ Ταρκύνιος λαμβάνων ἱερὸν ἔγνω κοινὸν ἀποδεῖξαι 
Ῥωμαίων τε καὶ Λατίνων καὶ Ἑρνίκων καὶ Οὐολούσκων
τῶν ἐγγραψαμένων εἰς τὴν συμμαχίαν, ἵνα συνερχόμενοι
<milestone unit="reiskpage" n="763"/>καθʼ ἕκαστον ἐνιαυτὸν εἰς τὸν ἀποδειχθέντα
τόπον πανηγυρίζωσι καὶ συνεστιῶνται καὶ κοινῶν ἱερῶν
μεταλαμβάνωσιν.
</p>
</div3>
<div3 type="section" n="2">
<p>ἀγαπητῶς δὲ πάντων τὸ πρᾶγμα δεξαμένων 
τόπον μὲν ἀπέδειξεν, ἔνθα ποιήσονται τὴν
σύνοδον ἐν μέσῳ μάλιστα τῶν ἐθνῶν κείμενον ὄρος
ὑψηλόν, ὃ τῆς Ἀλβανῶν ὑπέρκειται πόλεως, ἐν ᾧ
πανηγύρεις τʼ ἀνὰ πᾶν ἔτος ἄγεσθαι καὶ ἐκεχειρίας
εἶναι πᾶσι πρὸς πάντας ἐνομοθέτησε θυσίας τε συντελεῖσθαι 
κοινὰς τῷ καλουμένῳ Λατιαρίῳ Διὶ καὶ συνεστιάσεις,
τάξας ἃ δεῖ παρέχειν ἑκάστην πόλιν εἰς τὰ
<pb id="v.2p.86"/>
ἱερά, καὶ μοῖραν, ἣν ἑκάστην δεήσει λαμβάνειν. αἱ δὲ
μετασχοῦσαι τῆς ἑορτῆς τε καὶ τῆς θυσίας πόλεις τριῶν
δέουσαι πεντήκοντα ἐγένοντο.
</p>
</div3>
<div3 type="section" n="3">
<p>ταύτας τὰς ἑορτάς τε
καὶ τὰς θυσίας μέχρι τῶν καθʼ ἡμᾶς χρόνων ἐπιτελοῦσι
Ῥωμαῖοι Λατίνας καλοῦντες, καὶ φέρουσιν εἰς
αὐτὰς αἱ μετέχουσαι τῶν ἱερῶν πόλεις αἱ μὲν ἄρνας,
αἱ δὲ τυρούς, αἱ δὲ γάλακτός τι μέτρον, αἱ δὲ ὅμοιόν
τι τούτοις <del>πελάνου γένος</del>· ἑνὸς δὲ ταύρου κοινῶς
ὑπὸ πασῶν θυομένου μέρος ἑκάστη τὸ τεταγμένον
<milestone unit="reiskpage" n="764"/>
λαμβάνει. θύουσι δʼ ὑπὲρ ἁπάντων καὶ τὴν ἡγεμονίαν
τῶν ἱερῶν ἔχουσι Ῥωμαῖοι.
</p>
</div3>
</div2>
<div2 type="chapter" n="50">
<div3 type="section" n="1">
<p>
ὡς δὲ καὶ ταύταις ἐκρατύνατο τὴν ἀρχὴν ταῖς
συμμαχίαις, στρατὸν ἐξάγειν ἐπὶ Σαβίνους ἔγνω Ῥωμαίων
τʼ αὐτῶν ἐπιλέξας οὓς ἥκιστα ὑπώπτευεν, εἰ
κύριοι τῶν ὅπλων γένοιντο, ἐλευθερίας μεταποιήσεσθαι,
καὶ τὴν παρὰ τῶν συμμάχων ἀφιγμένην δύναμιν προσλαβὼν
πολλῷ πλείονα τῆς πολιτικῆς ὑπάρχουσαν.
</p>
</div3>
<div3 type="section" n="2">
<p>δῃώσας
δʼ αὐτῶν τοὺς ἀγροὺς καὶ τοὺς ὁμόσε χωρήσαντας
μάχῃ νικήσας ἐπὶ τοὺς καλουμένους Πωμεντίνους ἦγε
τὴν δύναμιν, οἳ πόλιν μὲν Σύεσσαν ᾤκουν, εὐδαιμονέστατοι
δʼ ἐδόκουν ἁπάντων εἶναι τῶν πλησιοχώρων
καὶ διὰ τὴν πολλὴν εὐτυχίαν ἅπασι λυπηροὶ καὶ βαρεῖς,
ἐγκαλῶν αὐτοῖς ἁρπαγάς τινας καὶ λῃστείας, ὑπὲρ
<pb id="v.2p.87"/>
ὧν αἰτούμενοι δίκας αὐθάδεις ἔδωκαν ἀποκρίσεις. οἱ
δʼ ἦσαν ἕτοιμοι προσδεχόμενοι τὸν πόλεμον καὶ ἐν τοῖς
<milestone unit="reiskpage" n="765"/>ὅπλοις.
</p>
</div3>
<div3 type="section" n="3">
<p>συνάψας δʼ αὐτοῖς μάχην περὶ τὰ μεθόρια 
καὶ πολλοὺς μὲν ἀποκτείνας, τοὺς δὲ λοιποὺς τρεψάμενος
καὶ κατακλείσας εἰς τὸ τεῖχος, ὡς οὐκέτι προῄεσαν 
ἐκ τῆς πόλεως, παραστρατοπεδεύσας αὐτοῖς ἀπετάφρευέ
τε καὶ περιεχαράκου καὶ προσβολὰς ἐποιεῖτο
τοῖς τείχεσι συνεχεῖς. οἱ δʼ ἔνδον τέως μὲν ἀπεμάχοντο
καὶ πολὺν ἀντέσχον τῇ ταλαιπωρίᾳ χρόνον· ὡς δʼ
ὑπέλειπεν αὐτοὺς τἀπιτήδεια, ἐξασθενοῦντες τὰ σώματα 
καὶ οὔτʼ ἐπικουρίαν οὐδεμίαν προσλαβόντες οὐδʼ
ἀναπαύσεως τυγχάνοντες, ἀλλὰ καὶ μεθʼ ἡμέραν καὶ
νύκτωρ αὐτοὶ ταλαιπωροῦντες ἁλίσκονται κατὰ κράτος.
</p>
</div3>
<div3 type="section" n="4">
<p>γενόμενος δὲ τῆς πόλεως ἐγκρατὴς τοὺς μὲν ἐν τοῖς 
ὅπλοις διέφθειρε, γυναῖκας δʼ αὐτῶν καὶ τέκνα καὶ 
τοὺς ὑπομείναντας αἰχμαλώτους γενέσθαι καὶ τὸ τῶν
θεραπόντων πλῆθος οὐδʼ ἀριθμηθῆναι ῥᾴδιον τοῖς
στρατιώταις ἐπέτρεψεν ἀπάγεσθαι τήν τʼ ἄλλην κτῆσιν
τῆς πόλεως ἄγειν καὶ φέρειν, εἴ τις ἐπιτύχοι, τήν τʼ
<milestone unit="reiskpage" n="766"/>ἐντὸς τείχους καὶ τὴν ἐπὶ τῶν ἀγρῶν ἐφῆκεν· ἄργυρον 
δὲ καὶ χρυσόν, ὅσος εὑρέθη, συναγαγὼν εἰς ἓν χωρίον
καὶ τὴν δεκάτην ἐξελόμενος εἰς κατασκευὴν ἱεροῦ τὰ
</p>
</div3>
<div3 type="section" n="5">
<p>λοιπὰ χρήματα τοῖς στρατιώταις διεῖλεν. οὕτω δʼ ἄρα 
πολὺς ὁ καταληφθεὶς ἄργυρός τε καὶ χρυσὸς ἦν, ὥστε
τῶν μὲν στρατιωτῶν ἕκαστον πέντε μνᾶς ἀργυρίου 
<pb id="v.2p.88"/>
λαβεῖν, τὸ δὲ τοῖς θεοῖς δεκατευθὲν ἀργύριον τετρακοσίων
οὐ μεῖον γενέσθαι ταλάντων.
</p>
</div3>
</div2>
<div2 type="chapter" n="51">
<div3 type="section" n="1">
<p>
ἔτι δʼ ἐν τῇ Συέσσῃ διατρίβοντος αὐτοῦ παρῆν
τις ἀγγέλλων, ὅτι Σαβίνων ἡ κρατίστη νεότης ἐξελήλυθε
καὶ δυσὶ μεγάλοις στρατεύμασιν εἰς τὴν Ῥωμαίων
ἐμβαλοῦσα λεηλατεῖ τοὺς ἀγρούς, ἡ μὲν Ἠρήτου πλησίον
θεμένη τὸν χάρακα, ἡ δὲ περὶ Φιδήνην· καὶ εἰ μή τις
αὐτοῖς δύναμις ἐναντιωθήσεται, πάντα οἰχήσεται τἀκεῖ.
</p>
</div3>
<div3 type="section" n="2">
<p>ὡς δὲ ταῦτʼ ἤκουσεν, ἐν μὲν τῇ Συέσσῃ βραχύ τι καταλείπει
μέρος τῆς στρατιᾶς τά τε λάφυρα καὶ τὴν ἀποσκευὴν
φυλάττειν παρακελευσάμενος, τὴν δʼ ἄλλην
δύναμιν εὔζωνον ἀναλαβὼν ἦγεν ἐπὶ τοὺς πρὸς Ἠρήτῳ
κατεστρατοπεδευκότας καὶ τίθεται τὸν χάρακα μετέωρον
ὀλίγον τὸ μεταξὺ χωρίον καταλιπών. δόξαν δὲ
<milestone unit="reiskpage" n="767"/>
τοῖς ἡγεμόσι τῶν Σαβίνων μάχην ἕωθεν τίθεσθαι
μεταπεμψαμένοις τὸ ἐν Φιδήνῃ στράτευμα, μαθὼν τὴν
διάνοιαν αὐτῶν ὁ Ταρκύνιος· ἑάλω γὰρ ὁ τὰ γράμματα
κομίζων παρὰ τῶν αὐτόθεν ἡγεμόνων πρὸς τοὺς
ἐκεῖ· σοφίᾳ πρὸς τὸ συμβὰν ἀπὸ τύχης ἐχρήσατο τοιᾷδε.
</p>
</div3>
<div3 type="section" n="3">
<p>
<note n="20" place="unspecified" anchored="yes"/> νείμας τὴν δύναμιν διχῇ τὴν μὲν ἑτέραν ὑπὸ νύκτα
πέμπει λαθὼν τοὺς πολεμίους ἐπὶ τὴν φέρουσαν ἀπὸ
Φιδήνης ὁδόν, τὴν δʼ ἑτέραν ἅμα τῷ λαμπρὰν ἡμέραν
γενέσθαι συντάξας προῆγεν ἐκ τοῦ χάρακος ὡς εἰς
μάχην· καὶ οἱ Σαβῖνοι τεθαρρηκότες ἀντεπεξῄεσαν
τούς τε πολεμίους οὐ πολλοὺς ὁρῶντες καὶ τὴν ἑαυτῶν
<pb id="v.2p.89"/>
δύναμιν τὴν ἀπὸ Φιδήνης ὅσον οὔπω παρέσεσθαι νομίζοντες.
οὗτοι μὲν δὴ καταστάντες ἐμάχοντο, καὶ ἦν
ἰσόρροπος αὐτοῖς ἐπὶ πολὺν χρόνον ὁ ἀγών· οἱ δὲ
προαποσταλέντες ὑπὸ τοῦ Ταρκυνίου νύκτωρ ὑποστρέψαντες
ἐκ τῆς ὁδοῦ καὶ γενόμενοι κατὰ νώτου τῶν 
Σαβίνων ἐπῄεσαν.
</p>
</div3>
<div3 type="section" n="4">
<p>τούτους ἰδόντες οἱ Σαβῖνοι καὶ
<milestone unit="reiskpage" n="768"/>γνωρίσαντες ἐκ τῶν ὅπλων καὶ ἀπὸ τῶν σημείων ἐξέστησαν
τῶν λογισμῶν καὶ τὰ ὅπλα ῥίψαντες ἐπειρῶντο
σώζειν ἑαυτούς. ἦν δʼ ἄπορος ἡ σωτηρία τοῖς
πολλοῖς περιεχομένοις κύκλῳ ὑπʼ ἐχθρῶν, καὶ τῶν 
Ῥωμαίων ἡ ἵππος ἐπικειμένη πανταχόθεν αὐτοὺς ἀπέκλειεν·
ὥστʼ ὀλίγοι μέν τινες ἔφθησαν τὰ δεινὰ ὑπεκδύντες,
οἱ δὲ πλείους κατεκόπησαν ὑπὸ τῶν πολεμίων
ἢ παρέδοσαν ἑαυτούς. ἀντέσχον δʼ οὐδʼ οἱ
καταλειφθέντες ἐπὶ τοῦ χάρακος, ἀλλὰ καὶ τὸ ἔρυμα 
ἑάλω τῇ πρώτῃ ἐφόδῳ· ἔνθα σὺν τοῖς ἰδίοις τῶν
Σαβίνων χρήμασι καὶ τὰ Ῥωμαίων ἅπαντα σὺν πολλοῖς
αἰχμαλώτοις ἔτι ἀκέραια ὄντα τοῖς ἀπολωλεκόσιν ἀνεσώθη.
</p>
</div3>
</div2>
<div2 type="chapter" n="52">
<div3 type="section" n="1">
<p>
ὡς δʼ ἡ πρώτη πεῖρα τῷ Ταρκυνίῳ κατὰ νοῦν 
ἐχώρησεν, ἀναλαβὼν τὴν δύναμιν ἧκεν ἐπὶ τοὺς ἐν
Φιδήνῃ ἐστρατοπεδευκότας τῶν Σαβίνων, οἷς οὔπω
δῆλος ἦν ὁ τῶν σφετέρων ὄλεθρος. ἔτυχον δὲ κἀκεῖνοι
προεξεληλυθότες ἐκ τοῦ χάρακος καὶ ἤδη ὄντες ἐν
ὁδῷ· ὡς δὴ πλησίον ἐγένοντο καὶ εἶδον ἐπὶ δορατίων
<milestone unit="reiskpage" n="769"/>ἀναπεπηγυίας τὰς κεφαλὰς τῶν σφετέρων ἡγεμόνων·
<pb id="v.2p.90"/>
προὔτεινον γὰρ αὐτὰς οἱ Ῥωμαῖοι καταπλήξεως τῶν
πολεμίων ἕνεκα· μαθόντες, ὅτι διέφθαρται τὸ ἕτερον
αὐτῶν στράτευμα, οὐδὲν ἔτι ἀπεδείξαντο γενναῖον
ἔργον, ἀλλʼ εἰς ἱκεσίας καὶ δεήσεις τραπόμενοι παρέδοσαν
<note n="5" place="unspecified" anchored="yes"/> ἑαυτούς.
</p>
</div3>
<div3 type="section" n="2">
<p>οὕτω δʼ αἰσχρῶς καὶ κακῶς ἀμφοτέρων
τῶν στρατοπέδων ἀναρπασθέντων εἰς στενὰς ἐλπίδας
οἱ Σαβῖνοι κατακεκλεισμένοι καὶ περὶ τῶν πόλεων,
μὴ ἐξ ἐφόδου καταληφθῶσι, δεδιότες ὑπὲρ εἰρήνης
διεπρεσβεύοντο παραδιδόντες σφᾶς αὐτοὺς ὑπηκόους
εἶναι Ταρκυνίου καὶ φόρου τὸ λοιπὸν ὑποτελεῖς. σπεισάμενος
δὴ πρὸς αὐτοὺς τὸν πόλεμον καὶ ἐπὶ ταῖς
αὐταῖς συνθήκαις παραλαβὼν τὰς πόλεις ἐπὶ Σύεσσαν
ᾤχετο. ἐκεῖθεν δὲ τήν τε καταλειφθεῖσαν δύναμιν καὶ
τὰ λάφυρα καὶ τὴν ἄλλην ἀποσκευὴν ἀναλαβὼν εἰς
<note n="15" place="unspecified" anchored="yes"/> Ῥώμην ἀπῄει πλουτοῦσαν τὴν στρατιὰν ἀπάγων.
</p>
</div3>
<div3 type="section" n="3">
<p>ἐποιήσατο
δὲ καὶ μετὰ ταῦτα πολλὰς ἐξόδους ἐπὶ τὴν
Οὐολούσκων χώραν τοτὲ μὲν ἁπάσῃ τῇ δυνάμει, τότε
<milestone unit="reiskpage" n="770"/>
δὲ μέρει τινί, καὶ λείας πολλῆς ἐγένετο κύριος. ἤδη
δὲ τῶν πλείστων αὐτῷ κατὰ νοῦν χωρούντων πόλεμος
ἐκ τῶν ὁμόρων ἀνέστη χρόνῳ τε μακρός· ἔτη γὰρ
ἑπτὰ συνεχῶς ἐπολεμήθη· καὶ παθήμασι χαλεποῖς καὶ
ἀπροσδοκήτοις μέγας. ἀφʼ ὧν δʼ αἰτιῶν ἤρξατο καὶ
<pb id="v.2p.91"/>
τελευτῆς ὁποίας ἔτυχεν, ἐπειδὴ δολίῳ τʼ ἀπάτῃ καὶ
στρατηγήματι παραδόξῳ κατειργάσθη, διʼ ὀλίγων ἐρῶ.
</p>
</div3>
</div2>
<div2 type="chapter" n="53">
<div3 type="section" n="1">
<p>
πόλις ἦν ἐκ τοῦ Λατίνων γένους Ἀλβανῶν
ἀπόκτισις ἀπέχουσα τῆς Ῥώμης σταδίους ἑκατὸν ἐπὶ
τῆς εἰς Πραίνεστον φερούσης ὁδοῦ κειμένη· Γαβίους 
αὐτὴν ἐκάλουν· νῦν μὲν οὐκέτι συνοικουμένη πᾶσα,
πλὴν ὅσα μέρη πανδοκεύεται κατὰ τὴν δίοδον, τότε
δὲ πολυάνθρωπος εἰ καί τις ἄλλη <add>καὶ</add> μεγάλη. τεκμήραιτο
δ᾽ἄν τις αὐτῆς τὸ μέγεθος καὶ τὴν ἀξίωσιν
ἐρείπια θεασάμενος οἰκιῶν πολλαχῇ καὶ τείχους κύκλον,
</p>
</div3>
<div3 type="section" n="2">
<p>ἔτι γὰρ ἕστηκεν αὐτοῦ τὰ πλεῖστα. εἰς ταύτην
<milestone unit="reiskpage" n="771"/>συνερρύησαν Πωμεντίνων τε τῶν ἐκ Συέσσης διαφυγόντων
τινές, ὅτε τὴν πόλιν αὐτῶν Ταρκύνιος κατελάβετο,
καὶ τῶν ἐκ Ῥώμης φυγάδων συχνοί· οὗτοι
δεόμενοι καὶ λιπαροῦντες τιμωρῆσαί σφισι τοὺς Γαβίους 
καὶ πολλὰς ὑπισχνούμενοι δωρεάς, εἰ κατέλθοιεν
ἐπὶ τὰ σφέτερα, τήν τε κατάλυσιν τοῦ τυράννου δυνατὴν
ἀποφαίνοντες καὶ ῥᾳδίαν, ὡς καὶ τῶν ἐν τῇ
πόλει συλληψομένων, ἔπεισαν αὐτοὺς συμπροθυμηθέντων
καὶ Οὐολούσκων· ἐπρεσβεύσαντο γὰρ κἀκεῖνοι 
δεόμενοι συμμαχίας· τὸν κατὰ τοῦ Ταρκυνίου πόλεμον
ἀναλαβεῖν.
</p>
</div3>
<div3 type="section" n="3">
<p>ἐγίνοντο δὴ μετὰ ταῦτα μεγάλοις στρατεύμασιν 
εἰς τὴν ἀλλήλων γῆν εἰσβολαὶ καὶ καταδρομαὶ
μάχαι τε, ὅπερ εἰκός, τοτὲ μὲν ὀλίγοις πρὸς ὀλίγους,
τοτὲ δὲ πᾶσι πρὸς πάντας, ἐν αἷς πολλάκις μὲν 
οἱ Γάβιοι τοὺς Ῥωμαίους τρεψάμενοι μέχρι τῶν τειχῶν
<pb id="v.2p.92"/>
καὶ πολλοὺς καταβαλόντες ἀδεῶς τὴν χώραν ἐπόρθουν,
<milestone unit="reiskpage" n="772"/>
πολλάκις δʼ οἱ Ῥωμαῖοι τοὺς Γαβίους ὠσάμενοι καὶ
κατακλείσαντες εἰς τὴν πόλιν ἀνδράποδα καὶ λείαν
αὐτῶν πολλὴν ἀπῆγον.
</p>
</div3>
</div2>
<div2 type="chapter" n="54">
<div3 type="section" n="1">
<p>
συνεχῶς δὲ τούτων γινομένων ἠναγκάζοντο
ἀμφότεροι τῆς χώρας ὅσα ἦν ἐρυμνὰ τειχίζοντες φρουρὰν
ἐν αὐτοῖς καθιστάναι καταφυγῆς τῶν γεωργῶν
ἕνεκα· ὅθεν ὁρμώμενοι τά τε λῃστήρια, καὶ εἴ τι ἀποσπασθὲν
ἴδοιεν μέρος ὀλίγον ἀπὸ πολλοῦ στρατοῦ καὶ
οἷα εἰκὸς ἐν προνομαῖς ἀσύντακτον διὰ καταφρόνησιν,
κατιόντες ἀθρόοι διέφθειρον· καὶ τῶν πόλεων ὅσα ἦν
ἐπίμαχα καὶ ῥᾴδια ληφθῆναι διὰ κλιμάκων ἐξοικοδομεῖν
τε καὶ ἀποταφρεύειν δεδοικότες τὰς αἰφνιδίους
ἀλλήλων ἐφόδους.
</p>
</div3>
<div3 type="section" n="2">
<p>μᾶλλον δʼ ὁ Ταρκύνιος περὶ ταῦτʼ
ἐνεργὸς ἦν καὶ τῆς πόλεως τὰ πρὸς τοὺς Γαβίους φέροντα
τοῦ περιβόλου διὰ πολυχειρίας ἐξωχυροῦτο τάφρον
ὀρυξάμενος εὐρυτέραν καὶ τεῖχος ἐγείρας ὑψηλότερον
<milestone unit="reiskpage" n="773"/>
καὶ πύργοις διαλαβὼν τὸ χωρίον πυκνοτέροις·
κατὰ τοῦτο γὰρ ἐδόκει μάλιστα τὸ μέρος ἡ πόλις
ἀνώχυρος εἶναι, πάντα τὸν ἄλλον περίβολον ἀσφαλὴς
ἐπιεικῶς οὖσα καὶ δυσπρόσιτος.
</p>
</div3>
<div3 type="section" n="3">
<p>ἔμελλε δʼ, ὃ πάσαις
φιλεῖ συμβαίνειν ταῖς πόλεσιν ἐν τοῖς μακροῖς πολέμοις
δῃουμένης διὰ τὰς συνεχεῖς τῶν πολεμίων εἰσβολὰς
τῆς γῆς καὶ μηκέτι τοὺς καρποὺς ἐκφερούσης,
<pb id="v.2p.93"/>
σπάνις ἁπάσης τροφῆς ἐν ἀμφοτέραις ἔσεσθαι καὶ δεινὴ
περὶ τοῦ μέλλοντος ἀθυμία· κάκιον δὲ τοὺς Ῥωμαίους
ἐπίεζεν ἢ τοὺς Γαβίους ἡ τῶν ἀναγκαίων ἔνδεια, καὶ
οἱ πενέστατοι αὐτῶν μάλιστα κάμνοντες ὁμολογίας
ᾤοντο δεῖν ποιήσασθαι πρὸς τοὺς Γαβίους καὶ τὸν 
πόλεμον ἐφʼ οἷς ἂν ἐκεῖνοι θέλωσι διαλύσασθαι.
</p>
</div3>
</div2>
<div2 type="chapter" n="55">
<div3 type="section" n="1">
<p>
ἀδημονοῦντος δʼ ἐπὶ τοῖς συμβεβηκόσι τοῦ
Ταρκυνίου καὶ οὔτε διαλύσασθαι τὸν πόλεμον αἰσχρῶς
<milestone unit="reiskpage" n="774"/>ὑπομένοντος οὔτʼ ἀντέχειν ἔτι δυναμένου, πάσας δὲ
πείρας ἐπιτεχνωμένου καὶ δόλους παντοδαποὺς συντιθέντος, 
ὁ πρεσβύτατος αὐτοῦ τῶν υἱῶν Σέξτος ὄνομα
κοινωσάμενος τὴν γνώμην τῷ πατρὶ μόνῳ καὶ δόξας
τολμηρῷ μὲν ἐπιχειρεῖν πράγματι καὶ μέγαν ἔχοντι
κίνδυνον, οὐ μὴν ἀδυνάτῳ γε, συγχωρήσαντος τοῦ
πατρὸς ποιεῖν ὅσα βούλεται, σκήπτεται διαφορὰν πρὸς 
τὸν πατέρα περὶ τῆς καταλύσεως τοῦ πολέμου·
</p>
</div3>
<div3 type="section" n="2">
<p>μαστιγωθεὶς 
δʼ ὑπʼ αὐτοῦ ῥάβδοις ἐν ἀγορᾷ καὶ τἆλλα περιυβρισθείς,
ὥστε περιβόητον γενέσθαι τὸ πρᾶγμα, πρῶτον
μὲν ἐκ τῶν ἑταίρων τοὺς πιστοτάτους ἔπεμπεν
ὡς αὐτομόλους φράσοντας τοῖς Γαβίοις διʼ ἀπορρήτων, 
ὅτι πολεμεῖν τῷ πατρὶ διέγνωκεν ὡς αὐτοὺς ἀφικόμενος,
εἰ λάβοι πίστεις, ὅτι φυλάξουσιν αὐτὸν ὥσπερ
καὶ τοὺς ἄλλους τοὺς ἐκ Ῥώμης φυγάδας καὶ οὐκ ἐκδώσουσι
τῷ πατρὶ τὰς ἰδίας ἔχθρας ἐλπίσαντες ἐπὶ τῷ
</p>
</div3>
<div3 type="section" n="3">
<p>σφετέρῳ συμφέροντι διαλύσεσθαι. ἀσμένως δὲ τῶν
<milestone unit="reiskpage" n="775"/>Γαβίων τὸν λόγον ἀκουσάντων καὶ μηδὲν εἰς αὐτὸν
παρανομήσειν διομολογησαμένων παρῆν ἑταίρους τε
<pb id="v.2p.94"/>
πολλοὺς καὶ πελάτας ἐπαγόμενος ὡς αὐτόμολος <add>καὶ</add>
ἵνα δὴ μᾶλλον αὐτῷ πιστεύσειαν ἀληθεύειν τὴν ἀπὸ
τοῦ πατρὸς ἀπόστασιν, ἀργύριόν τε καὶ χρυσίον πολὺ
κομίζων· ἐπισυνέρρεόν τʼ αὐτῷ πολλοὶ μετὰ ταῦτα τῶν
ἐκ τῆς πόλεως φεύγειν τὴν τυραννίδα σκηπτόμενοι,
</p>
</div3>
<div3 type="section" n="4">
<p>καὶ χεὶρ ἤδη περὶ αὐτὸν ἦν καρτερά. δόξαντες δʼ οἱ
Γάβιοι μέγα προσγεγονέναι σφίσι πλεονέκτημα πολλῶν
ὡς αὐτοὺς ἀφικομένων καὶ οὐ διὰ μακροῦ τὴν Ῥώμην
ὑποχείριον ἕξειν ἐλπίσαντες καὶ ἔτι μᾶλλον ἐξαπατηθέντες
ὑφʼ ὧν ἔπραττεν ὁ τοῦ πατρὸς ἀποστάτης συνεχῶς
ἐπὶ τὴν χώραν ἐξιὼν καὶ πολλὰς περιβαλλόμενος
ὠφελείας· παρεσκεύασε γὰρ ὁ πατὴρ αὐτῷ προειδὼς
εἰς οὓς παρέσται τόπους, τήν τε λείαν ἄφθονον καὶ
τὰ χωρία ἀφύλακτα, καὶ τοὺς ἀπολουμένους ὑπʼ αὐτοῦ
συνεχῶς ἔπεμπεν, ἐπιλεγόμενος ἐκ τῶν πολιτῶν, οὓς
ἐν ὑποψίαις εἶχεν· ἐξ ἁπάντων τε τούτων δόξαντες
<milestone unit="reiskpage" n="776"/>
φίλον <del>τε</del> πιστὸν εἶναί σφισι τὸν ἄνδρα καὶ στρατηλάτην
ἀγαθόν, πολλοὶ δὲ καὶ χρήμασιν ὑπʼ αὐτοῦ δεκασθέντες,
ἐπὶ τὴν αὐτοκράτορα παράγουσιν ἀρχήν.
</p>
</div3>
</div2>
<div2 type="chapter" n="56">
<div3 type="section" n="1">
<p>
τοσαύτης δὴ γενόμενος ἐξουσίας ὁ Σέξτος
κύριος διʼ ἀπάτης καὶ φενακισμοῦ τῶν θεραπόντων
τινὰ λαθὼν τοὺς Γαβίους πέμπει πρὸς τὸν πατέρα
τήν τʼ ἐξουσίαν, ἣν εἰληφὼς ἦν, δηλώσοντα καὶ πευσόμενον,
</p>
</div3>
<div3 type="section" n="2">
<p>τί χρὴ ποιεῖν. ὁ δὲ Ταρκύνιος οὐδὲ τὸν
θεράποντα γινώσκειν βουλόμενος, ἃ τὸν υἱὸν ἐκέλευσε
<pb id="v.2p.95"/>
ποιεῖν, ἄγων τὸν ἄγγελον προῆλθεν εἰς τὸν παρακείμενον
τοῖς βασιλείοις κῆπον· ἔτυχον δὲ μήκωνες ἐν
αὐτῷ πεφυκυῖαι πλήρεις ἤδη τοῦ καρποῦ καὶ συγκομιδῆς
ὥραν ἔχουσαι· διεξιὼν δὴ διὰ τούτων τῆς
ὑπερεχούσης ἀεὶ μήκωνος τῷ σκήπωνι παίων τὴν κεφαλὴν 
ἀπήραττε.
</p>
</div3>
<div3 type="section" n="3">
<p>ταῦτα ποιήσας ἀπέστειλε τὸν ἄγγελον
<milestone unit="reiskpage" n="777"/>οὐδὲν ἀποκρινάμενος <add>τῷ</add> πολλάκις ἐπερωτῶντι, τὴν
Θρασυβούλου τοῦ Μιλησίου διάνοιαν ὡς ἔμοιγε δοκεῖ
μιμησάμενος· καὶ γὰρ ἐκεῖνος Περιάνδρῳ ποτὲ τῷ
Κορινθίων τυράννῳ πυνθανομένῳ διὰ τοῦ πεμφθέντος 
ἀγγέλου, πῶς ἂν ἐγκρατέστατα τὴν ἀρχὴν κατάσχοι,
λόγον μὲν οὐδένα ἀπέστειλεν, ἀκολουθεῖν δὲ τὸν
ἥκοντα παρʼ αὐτοῦ κελεύσας, ἦγε διʼ ἀρούρας σιτοσπόρου
καὶ τοὺς ὑπερέχοντας τῶν σταχύων ἀποθραύων
ἐρρίπτει χαμαὶ διδάσκων, ὅτι δεῖ τῶν ἀστῶν τοὺς 
δοκιμωτάτους κολούειν τε καὶ διαφθείρειν.
</p>
</div3>
<div3 type="section" n="4">
<p>τὸ παραπλήσιον 
δὴ καὶ τοῦ Ταρκυνίου τότε ποιήσαντος συνεὶς
τὴν διάνοιαν τοῦ πατρὸς ὁ Σέξτος, ὅτι κελεύει τοὺς
ὑπερέχοντας τῶν Γαβίων ἀναιρεῖν, συνεκάλεσεν εἰς
ἐκκλησίαν τὸ πλῆθος καὶ πολὺν ὑπὲρ αὑτοῦ λόγον 
διαθέμενος, ὅτι καταπεφευγὼς εἰς τὴν ἐκείνων πίστιν
ἅμα τοῖς ἑταίροις κινδυνεύει συλληφθεὶς ὑπό τινων
τῷ πατρὶ παραδοθῆναι, τήν τʼ ἀρχὴν ἕτοιμος ἦν ἀποθέσθαι,
<milestone unit="reiskpage" n="778"/>καὶ πρὶν ἢ παθεῖν τι δεινὸν ἀπαίρειν ἐκ τῆς
<pb id="v.2p.96"/>
πόλεως ἐβούλετο δακρύων ἅμα καὶ τὴν ἑαυτοῦ τύχην
κατολοφυρόμενος, ὥσπερ οἱ κατʼ ἀλήθειαν ὑπὲρ τῆς
ψυχῆς ἀγωνιῶντες.
</p>
</div3>
</div2>
<div2 type="chapter" n="57">
<div3 type="section" n="1">
<p>
ἠρεθισμένου δὲ τοῦ πλήθους καὶ μετὰ
πολλῆς. προθυμίας πυνθανομένου, τίνες εἰσὶν οἱ μέλλοντες
αὐτὸν προδιδόναι, <del>τὸν ἐπιφανέστατον τῶν Γαβίων</del>
Ἀντίστιον Πέτρωνα ὠνόμασεν, ὃς ἐν εἰρήνῃ τε
πολλὰ καὶ σπουδαῖα πολιτευσάμενος καὶ στρατηγίας
πολλὰς τετελεκὼς ἐπιφανέστατος ἁπάντων ἐγεγόνει·
ἀπολογουμένου δὲ τοῦ ἀνδρὸς καὶ διὰ τὸ μηδὲν ἑαυτῷ
συνειδέναι πᾶσαν ἐξέτασιν ὑπομένοντος ἔφη βούλεσθαι
τὴν οἰκίαν αὐτοῦ διερευνῆσαι πέμψας ἑτέρους, αὐτὸς
δʼ ἐπὶ τῆς ἐκκλησίας σὺν ἐκείνῳ, τέως ἂν οἱ πεμφθέντες
ἔλθωσι, μένειν.
</p>
</div3>
<div3 type="section" n="2">
<p>ἔτυχε δὲ διεφθαρκὼς αὐτοῦ τῶν
θεραπόντων τινὰς ἀργυρίῳ τὰς ἐπὶ τὸν ὄλεθρον τοῦ
Πέτρωνος κατασκευασθείσας ἐπιστολὰς σεσημειωμένας
τῇ τοῦ πατρὸς σφραγῖδι λαβόντας ἔνδον ἀποθέσθαι.
ὡς δʼ οἱ πεμφθέντες ἐπὶ τὴν ἔρευναν· οὐδὲν γὰρ ἀντεῖπεν
<milestone unit="reiskpage" n="779"/>
ὁ Πέτρων, ἀλλʼ ἐφῆκε τὴν οἰκίαν ἐρευνᾶν·
εὑρόντες, ἔνθα ἦν ἀποκεκρυμμένα τὰ γράμματα, παρῆσαν
εἰς τὴν ἐκκλησίαν ἄλλας τε πολλὰς φέροντες ἐπιστολὰς
ἐπισεσημασμένας καὶ τὴν πρὸς τὸν Ἀντίστιον
γραφεῖσαν, ἐπιγινώσκειν φήσας τὴν σφραγῖδα τοῦ πατρὸς
ὁ Σέξτος ἔλυσε, καὶ τῷ γραμματεῖ δοὺς ἐκέλευσεν
<note n="25" place="unspecified" anchored="yes"/> ἀναγινώσκειν.
</p>
</div3>
<div3 type="section" n="3">
<p>ἐγέγραπτο δʼ ἐν αὐτῇ, μάλιστα μὲν
<pb id="v.2p.97"/>
ζῶντα παραδοῦναι τὸν υἱὸν αὐτῷ <del>καὶ κομίζεσθαι τοὺς
διωμολογημένους μισθούς</del>, ἐὰν δʼ ἀδύνατος ᾖ τοῦτο
τὴν κεφαλὴν ἀποτεμόντα πέμψαι. ταῦτα δὲ ποιήσαντι
αὐτῷ τε καὶ τοῖς συλλαβομένοις τοῦ ἔργου χωρὶς τῶν
ἄλλων μισθῶν, οὓς πρότερον ὑπέσχητο, πολιτείαν τε 
τὴν ἐν Ῥώμῃ δώσειν ἔφη καὶ εἰς τὸν τῶν πατρικίων
ἀριθμὸν ἅπαντας ἐγγράψειν οἰκίας τε καὶ κλήρους καὶ
</p>
</div3>
<div3 type="section" n="4">
<p>
<milestone unit="reiskpage" n="780"/>ἄλλας δωρεὰς πολλὰς ἐπιθήσειν καὶ μεγάλας. ἐφʼ οἷς 
ἐρεθισθέντες οἱ Γάβιοι τὸν μὲν Ἀντίστιον ἐκπεπληγότα
ἐπὶ τῇ παραδόξῳ συμφορᾷ καὶ οὐδὲ φωνὴν ὑπὸ τοῦ 
κακοῦ ῥῆξαι δυνάμενον ἀποκτείνουσι βάλλοντες λίθοις·
τὴν δὲ κατὰ τῶν ἄλλων ζήτησίν τε καὶ τιμωρίαν τῶν
ταὐτὰ τῷ Πέτρωνι βουλευσαμένων ἐπέτρεψαν τῷ Σέξτῳ
ποιήσασθαι. ὁ δὲ τοῖς ἰδίοις ἑταίροις τὴν φυλακὴν
ἐπιτρέψας τῶν πυλῶν, ἵνα μὴ διαφύγοιεν αὐτὸν οἱ 
ἐν ταῖς αἰτίαις, πέμπων ἐπὶ τὰς οἰκίας τῶν ἐπιφανεστάτων
ἀνδρῶν ἀπέκτεινε πολλοὺς τῶν Γαβίων καὶ ἀγαθούς.
</p>
</div3>
</div2>
<div2 type="chapter" n="58">
<div3 type="section" n="1">
<p>
ἐν ᾧ δὲ ταῦτʼ ἐπράττετο, θορύβου κατὰ
τὴν πόλιν ὄντος ὡς ἐπὶ τοσούτῳ κακῷ μαθὼν τὰ γινόμενα 
διὰ γραμμάτων ὁ Ταρκύνιος παρῆν ἄγων τὴν
δύναμιν καὶ περὶ μέσον νυκτὸς ἀγχοῦ τῆς πόλεως γενόμενος
ἀνοιχθεισῶν τῶν πυλῶν ὑπὸ τῶν ἐπὶ τοῦτο
<pb id="v.2p.98"/>
παρεσκευασμένων εἰσελθὼν δίχα πόνου κύριος ἐγεγόνει
τῆς πόλεως.
</p>
</div3>
<div3 type="section" n="2">
<p>ὡς δʼ ἐγνώσθη τὸ πάθος ἁπάντων κατοδυρομένων
ἑαυτοὺς οἵα πείσονται, σφαγάς τε καὶ ἀνδραποδισμοὺς
καὶ πάντα ὅσα καταλαμβάνει δεινὰ τοὺς
ὑπὸ τυράννων ἁλόντας προσδοκώντων, εἰ δὲ τὰ κράτιστα
πράξειαν, δουλείας τε καὶ χρημάτων ἀφαιρέσεις
<milestone unit="reiskpage" n="781"/>
καὶ τὰ ὅμοια τούτοις κατεψηφικότων, οὐδὲν ὁ Ταρκύνιος
ὧν προσεδόκων τε καὶ ἐδεδοίκεσαν καίτοι πικρὸς
ὀργὴν καὶ περὶ τὰς τιμωρίας τῶν ἐχθρῶν ἀπαραίτητος
<note n="10" place="unspecified" anchored="yes"/> ὢν ἔδρασεν.
</p>
</div3>
<div3 type="section" n="3">
<p>οὔτε γὰρ ἀπέκτεινεν οὐδένα
Γαβίων οὔτʼ ἐξήλασε τῆς πόλεως οὔτʼ εἰς ἀτιμίαν ἢ
χρημάτων ἀφαίρεσιν ἐζημίωσε, συγκαλέσας δʼ εἰς ἐκκλησίαν
τὸ πλῆθος καὶ βασιλικὸν ἐκ τυραννικοῦ τρόπου
μεταλαβὼν τήν τε πόλιν αὐτοῖς ἔφη τὴν ἰδίαν
ἀποδιδόναι καὶ τὰς οὐσίας, ἃς ἔχουσι, συγχωρεῖν καὶ
σὺν τούτοις τὴν Ῥωμαίων ἰσοπολιτείαν ἅπασι χαρίζεσθαι,
οὐ διʼ εὔνοιαν τὴν πρὸς τοὺς Γαβίους, ἀλλʼ
ἵνα τὴν Ῥωμαίων ἡγεμονίαν ἐγκρατέστερον κατέχῃ
ταῦτα πράττων· κρατίστην ἡγούμενος ἔσεσθαι φυλακὴν
ἑαυτοῦ τε καὶ τῶν παίδων τὴν ἐκ τῶν παρʼ ἐλπίδας
σεσωσμένων καὶ τὰ ἴδια πάντα κεκομισμένων
πίστιν.
</p>
</div3>
<div3 type="section" n="4">
<p>καὶ ἵνα μηδὲν αὐτοῖς ἔτι δεῖμα περὶ τοῦ μέλλοντος
ὑπάρχῃ χρόνου μηδʼ ἐνδοιάζωσιν, εἰ βέβαια
<milestone unit="reiskpage" n="782"/>
ταῦτα σφίσι διαμενεῖ, γράψας ἐφʼ οἷς ἔσονται δικαίοις
φίλοι, τὰ περὶ τούτων ὅρκια συνετέλεσεν ἐπὶ τῆς ἐκκλησίας
<pb id="v.2p.99"/>
παραχρῆμα καὶ διωμόσατο κατὰ τῶν σφαγίων.
τούτων ἐστὶ τῶν ὁρκίων μνημεῖον ἐν Ῥώμῃ κείμενον
ἐν ἱερῷ Διὸς Πιστίου, ὃν Ῥωμαῖοι Σάγκον καλοῦσιν,
ἀσπὶς ξυλίνη βύρσῃ βοείᾳ περίτονος τοῦ σφαγιασθέντος
ἐπὶ τῶν ὁρκίων τότε βοός, γράμμασιν ἀρχαϊκοῖς
<milestone unit="reiskpage" n="783"/>ἐπιγεγραμμένη τὰς γενομένας αὐτοῖς ὁμολογίας. ταῦτα
πράξας καὶ βασιλέα τῶν Γαβίων τὸν υἱὸν Σέξτον ἀποδείξας
ἀπῆγε τὴν δύναμιν. ὁ μὲν δὴ πρὸς Γαβίους
πόλεμος τοιούτου τέλους ἔτυχεν.
</p>
</div3>
</div2>
<div2 type="chapter" n="59">
<div3 type="section" n="1">
<p>
Ταρκύνιος δὲ μετὰ τοῦτο τὸ ἔργον ἀναπαύσας 
τὸν λεὼν τῶν στρατειῶν καὶ πολέμων περὶ
τὴν κατασκευὴν τῶν ἱερῶν ἐγίνετο τὰς τοῦ πάππου
προθυμούμενος εὐχὰς ἐπιτελέσαι. ἐκεῖνος γὰρ ἐν τῷ
τελευταίῳ πολέμῳ μαχόμενος πρὸς Σαβίνους εὔξατο
τῷ Διὶ καὶ τῇ Ἥρᾳ καὶ τῇ Ἀθηνᾷ, ἐὰν κρατήσῃ τῇ 
μάχῃ, ναοὺς αὐτοῖς κατασκευάσειν· καὶ τὸν μὲν σκόπελον,
ἔνθα ἱδρύσεσθαι τοὺς θεοὺς ἔμελλεν, ἀναλήμμασί
τε καὶ χώμασι μεγάλοις ἐξειργάσατο, καθάπερ
ἔφην ἐν τῷ πρὸ τούτου λόγῳ, τὴν δὲ τῶν ναῶν κατασκευὴν
οὐκ ἔφθη τελέσαι. τοῦτο δὴ τὸ ἔργον ὁ Ταρκύνιος 
ἀπὸ τῆς δεκάτης τῶν ἐκ Συέσσης λαφύρων
ἐπιτελέσαι προαιρούμενος ἅπαντας τοὺς τεχνίτας ἐπέστησε
ταῖς ἐργασίαις.
</p>
</div3>
<div3 type="section" n="2">
<p>ἔνθα δὴ λέγεται τέρας τι θαυμαστὸν 
ὑπόγειον ὀρυττομένων τε τῶν θεμελίων καὶ
<milestone unit="reiskpage" n="784"/>τῆς ὀρυγῆς εἰς πολὺ βάθος ἤδη προϊούσης, εὑρῆσθαι 
κεφαλὴ νεοσφαγοῦς ἀνθρώπου τό τε πρόσωπον ἔχουσα
<pb id="v.2p.100"/>
τοῖς ἐμψύχοις ὅμοιον καὶ τὸ καταφερόμενον ἐκ τῆς
ἀποτομῆς αἷμα θερμὸν ἔτι καὶ νεαρόν.
</p>
</div3>
<div3 type="section" n="3">
<p>τοῦτο τὸ τέρας
ἰδὼν ὁ Ταρκύνιος τοῦ μὲν ὀρύγματος ἐπισχεῖν ἐκέλευσε
τοὺς ἐργαζομένους· συγκαλέσας δὲ τοὺς ἐπιχωρίους
μάντεις ἐπυνθάνετο παρʼ αὐτῶν, τί βούλεται
σημαίνειν τὸ τέρας. οὐδὲν δʼ αὐτῶν ἀποφαινομένων,
ἀλλὰ Τυρρηνοῖς ἀποδιδόντων τὴν περὶ τῶν τοιούτων
ἐπιστήμην ἐξετάσας παρʼ αὐτῶν καὶ μαθὼν τὸν ἐπιφανέστατον
τῶν ἐν Τυρρηνοῖς τερατοσκόπων, ὅστις
ἦν, πέμπει τῶν ἀστῶν τοὺς δοκιμωτάτους πρέσβεις πρὸς αὐτόν.
</p>
</div3>
</div2>
<div2 type="chapter" n="60">
<div3 type="section" n="1">
<p>
τούτοις τοῖς ἀνδράσιν ἀφικομένοις εἰς τὴν
<milestone unit="reiskpage" n="785"/>
οἰκίαν τοῦ τερατοσκόπου περιτυγχάνει τι μειράκιον
ἐξιόν, ᾧ φράσαντες, ὅτι Ῥωμαίων εἰσὶ πρέσβεις τῷ
μάντει βουλόμενοι συντυχεῖν, παρεκάλουν ἀπαγγεῖλαι
πρὸς αὐτόν. καὶ ὁ νεανίας, Πατὴρ ἐμός ἐστιν, ἔφησεν,
ᾧ χρῄζετε συντυχεῖν· ἀσχολεῖται δὲ κατὰ τὸ παρόν·
ἔσται δʼ ὑμῖν ὀλίγου χρόνου παρελθεῖν πρὸς αὐτόν.
</p>
</div3>
<div3 type="section" n="2">
<p>ἐν ᾧ δʼ ἐκεῖνον ἐκδέχεσθε, πρὸς ἐμὲ δηλώσατε, περὶ
τίνος ἥκετε. περιέσται γὰρ ὑμῖν, εἴ τι μέλλετε διὰ
τὴν ἀπειρίαν σφάλλεσθαι κατὰ τὴν ἐρώτησιν, ὑπʼ ἐμοῦ
διδαχθεῖσι μηδὲν ἐξαμαρτεῖν· μοῖρα δʼ οὐκ ἐλαχίστη
τῶν ἐν μαντικῇ θεωρημάτων ἐρώτησις ὀρθή. ἐδόκει
τοῖς ἀνδράσιν οὕτω ποιεῖν, καὶ λέγουσιν αὐτῷ τὸ τέρας.
ὁ δʼ ὡς ἤκουσε μικρὸν ἐπισχὼν χρόνον, ἀκούσατʼ,
ἔφησεν, ἄνδρες Ῥωμαῖοι· τὸ μὲν τέρας ὑμῖν ὁ πατὴρ
<pb id="v.2p.101"/>
διελεῖται καὶ οὐδὲν ψεύσεται· μάντει γὰρ οὐ θέμις·
ἃ δὲ λέγοντες ὑμεῖς καὶ ἀποκρινόμενοι πρὸς τὰς ἐρωτήσεις
<milestone unit="reiskpage" n="786"/>ἀναμάρτητοί τε καὶ ἀψευδεῖς ἔσεσθε· διαφέρει
γὰρ ὑμῖν προεγνωκέναι ταῦτα· παρʼ ἐμοῦ μάθετε.
</p>
</div3>
<div3 type="section" n="3">
<p>ὅταν 
ἀφηγήσησθε αὐτῷ τὸ τέρας, οὐκ ἀκριβῶς μανθάνειν 
φήσας ὅ τι λέγετε περιγράψει τῷ σκήπωνι τῆς γῆς
μέρος ὅσον δή τι· ἔπειθʼ ὑμῖν ἐρεῖ, Τουτὶ μέν ἐστιν
ὁ Ταρπήιος λόφος, μέρος δʼ αὐτοῦ τουτὶ μὲν τὸ πρὸς
τὰς ἀνατολὰς βλέπον, τουτὶ δὲ τὸ πρὸς τὰς δύσεις,
</p>
</div3>
<div3 type="section" n="4">
<p>βόρειον δʼ αὐτοῦ τόδε καὶ τοὐναντίον <add>νότιον</add>. ταῦτα 
τῷ σκήπωνι δεικνὺς πεύσεται παρʼ ὑμῶν, ἐπὶ ποίῳ
τῶν μερῶν τούτων εὑρέθη ἡ κεφαλή. τί οὖν ὑμῖν
ἀποκρίνασθαι παραινῶ; μὴ συγχωρεῖν ἐν μηδενὶ τῶν
τόπων τούτων, οὓς ἂν ἐκεῖνος τῷ σκήπωνι δεικνὺς
πυνθάνηται, τὸ τέρας εὑρεθῆναι, ἀλλʼ ἐν Ῥώμῃ φάναι 
παρʼ ἡμῖν ἐν Ταρπηίῳ λόφῳ. ταύτας ἐὰν φυλάττητε
τὰς ἀποκρίσεις καὶ μηδὲν παράγησθε ὑπʼ αὐτοῦ, συγγνούς,
ὅτι τὸ χρεὼν οὐκ ἔνεστι μετατεθῆναι, διελεῖται
τὸ τέρας ὑμῖν ὅ τι βούλεται σημαίνειν καὶ οὐκ ἀποκρύψεται. 
</p>
</div3>
</div2>
<div2 type="chapter" n="61">
<div3 type="section" n="1">
<p>
<milestone unit="reiskpage" n="787"/>ταῦτα μαθόντες οἱ πρέσβεις, ἐπειδὴ σχολὴν
ὁ πρεσβύτης ἔσχε καὶ προῆλθέ τις αὐτοὺς μετιών,
εἰσελθόντες φράζουσι τῷ μάντει τὸ τέρας. σοφιζομένου
δʼ αὐτοῦ καὶ διαγράφοντος ἐπὶ τῆς γῆς περιφερεῖς
<pb id="v.2p.102"/>
τε γραμμὰς καὶ ἑτέρας αὖθις εὐθείας καὶ καθʼ ἓν
ἕκαστον χωρίον ποιουμένου τὰς ὑπὲρ τῆς εὑρέσεως
ἐρωτήσεις οὐδὲν ἐπιταραττόμενοι τὴν γνώμην οἱ πρέσβεις
τὴν αὐτὴν ἐφύλαττον ἀπόκρισιν, ὥσπερ αὐτοῖς
ὁ τοῦ μάντεως ὑπέθετο υἱός, τὴν Ῥώμην καὶ τὸν Ταρπήιον
ὀνομάζοντες ἀεὶ λόφον καὶ τὸν ἐξηγητὴν ἀξιοῦντες
μὴ σφετερίζεσθαι τὸ σημεῖον, ἀλλʼ ἀπὸ τοῦ
</p>
</div3>
<div3 type="section" n="2">
<p>κρατίστου καὶ τοῦ δικαιοτάτου λέγειν. οὐ δυνηθεὶς
δὲ παρακρούσασθαι τοὺς ἄνδρας ὁ μάντις οὐδὲ σφετερίσασθαι
τὸν οἰωνὸν λέγει πρὸς αὐτούς, Ἄνδρες
Ῥωμαῖοι, λέγετε πρὸς τοὺς ἑαυτῶν πολίτας, ὅτι κεφαλὴν
εἵμαρται γενέσθαι συμπάσης Ἰταλίας τὸν τόπον
τοῦτον, ἐν ᾧ τὴν κεφαλὴν εὕρετε. ἐξ ἐκείνου καλεῖται
τοῦ χρόνου Καπιτωλῖνος ὁ λόφος ἐπὶ τῆς εὑρεθείσης
<milestone unit="reiskpage" n="788"/>
ἐν αὐτῷ κεφαλῆς· κάπιτα γὰρ οἱ Ῥωμαῖοι καλοῦσι
τὰς κεφαλάς.
</p>
</div3>
<div3 type="section" n="3">
<p>ταῦτα παρὰ τῶν πρεσβευσάντων ἀκούσας
ὁ Ταρκύνιος ἐπέστησε τοῖς ἔργοις τοὺς τεχνίτας· καὶ
τὰ μὲν πολλὰ ἐξειργάσατο τοῦ ναοῦ, τελειῶσαι δʼ οὐκ
ἔφθασεν ἅπαν τὸ ἔργον ἐκπεσὼν τάχιον ἐκ τῆς δυναστείας,
ἀλλʼ ἐπὶ τῆς τρίτης ὑπατείας ἡ Ῥωμαίων πόλις
αὐτὸν εἰς συντέλειαν ἐξειργάσατο. ἐποιήθη δʼ ἐπὶ κρηπῖδος
ὑψηλῆς βεβηκὼς ὀκτάπλεθρος τὴν περίοδον, διακοσίων
ποδῶν ἔγγιστα τὴν πλευρὰν ἔχων ἑκάστην·
ὀλίγον δέ τι τὸ διαλλάττον εὕροι τις ἂν τῆς ὑπεροχῆς
τοῦ μήκους παρὰ τὸ πλάτος οὐδʼ ὅλων πεντεκαίδεκα
ποδῶν.
</p>
</div3>
<div3 type="section" n="4">
<p>ἐπὶ γὰρ τοῖς αὐτοῖς θεμελίοις ὁ μετὰ τὴν
<pb id="v.2p.103"/>
<milestone unit="reiskpage" n="789"/>ἔμπρησιν οἰκοδομηθεὶς κατὰ τοὺς πατέρας ἡμῶν εὑρέθη
τῇ πολυτελείᾳ τῆς ὕλης μόνον διαλλάττων τοῦ ἀρχαίου,
ἐκ μὲν τοῦ κατὰ πρόσωπον μέρους τοῦ πρὸς μεσημβρίαν
βλέποντος τριπλῷ περιλαμβανόμενος στοίχῳ κιόνων,
ἐκ δὲ τῶν πλαγίων ἁπλῷ· ἐν δʼ αὐτῷ τρεῖς 
ἔνεισι σηκοὶ παράλληλοι κοινὰς ἔχοντες πλευράς, μέσος
μὲν ὁ τοῦ Διός, παρʼ ἑκάτερον δὲ τὸ μέρος ὅ τε τῆς
Ἥρας καὶ ὁ τῆς Ἀθηνᾶς ὑφʼ ἑνὸς ἀετοῦ καὶ μιᾶς στέγης καλυπτόμενοι.
</p>
</div3>
</div2>
<div2 type="chapter" n="62">
<div3 type="section" n="1">
<p>
λέγεται δέ τι καὶ ἕτερον ἐπὶ τῆς Ταρκυνίου 
δυναστείας πάνυ θαυμαστὸν εὐτύχημα τῇ Ῥωμαίων
<milestone unit="reiskpage" n="790"/>ὑπάρξαι πόλει εἴτε θεῶν τινος εἴτε δαιμόνων εὐνοίᾳ
δωρηθέν· ὅπερ οὐ πρὸς ὀλίγον καιρόν, ἀλλʼ εἰς ἅπαντα
τὸν βίον πολλάκις αὐτὴν ἔσωσεν ἐκ μεγάλων κακῶν.
</p>
</div3>
<div3 type="section" n="2">
<p>γυνή τις ἀφίκετο πρὸς τὸν τύραννον οὐκ ἐπιχωρία 
βύβλους ἐννέα μεστὰς Σιβυλλείων χρησμῶν ἀπεμπολῆσαι
θέλουσα. οὐκ ἀξιοῦντος δὲ τοῦ Ταρκυνίου τῆς
αἰτηθείσης τιμῆς πρίασθαι τὰς βύβλους ἀπελθοῦσα
τρεῖς ἐξ αὐτῶν κατέκαυσε· καὶ μετʼ οὐ πολὺν χρόνον
τὰς λοιπὰς <add>ἓξ</add> ἐνέγκασα τῆς αὐτῆς ἐπώλει τιμῆς. 
δόξασα δʼ ἄφρων τις εἶναι καὶ γελασθεῖσα ἐπὶ τῷ τὴν
αὐτὴν τιμὴν αἰτεῖν περὶ τῶν ἐλαττόνων, ἣν οὐδὲ περὶ
τῶν πλειόνων ἐδυνήθη λαβεῖν, ἀπελθοῦσα πάλιν τὰς
<milestone unit="reiskpage" n="791"/>ἡμισείας τῶν ἀπολειπομένων κατέκαυσε καὶ τὰς λοιπὰς
<pb id="v.2p.104"/>
</p>
</div3>
<div3 type="section" n="3">
<p>τρεῖς ἐνέγκασα τὸ ἴσον ᾔτει χρυσίον. θαυμάσας δὴ τὸ
βούλημα τῆς γυναικὸς ὁ Ταρκύνιος τοὺς οἰωνοσκόπους
μετεπέμψατο καὶ διηγησάμενος αὐτοῖς τὸ πρᾶγμα, τί
χρὴ πράττειν, ἤρετο. κἀκεῖνοι διὰ σημείων τινῶν
μαθόντες, ὅτι θεόπεμπτον ἀγαθὸν ἀπεστράφη, καὶ μεγάλην
συμφορὰν ἀποφαίνοντες τὸ μὴ πάσας αὐτὸν τὰς
βύβλους πρίασθαι, ἐκέλευσαν ἀπαριθμῆσαι τῇ γυναικὶ
τὸ χρυσίον, ὅσον ᾔτει καὶ τοὺς περιόντας τῶν χρησμῶν
λαβεῖν.
</p>
</div3>
<div3 type="section" n="4">
<p>ἡ μὲν οὖν γυνὴ τὰς βύβλους δοῦσα καὶ
φράσασα τηρεῖν ἐπιμελῶς ἐξ ἀνθρώπων ἠφανίσθη,
Ταρκύνιος δὲ τῶν ἀστῶν ἄνδρας ἐπιφανεῖς δύο προχειρισάμενος
καὶ δημοσίους αὐτοῖς θεράποντας δύο
παραζεύξας ἐκείνοις ἀπέδωκε τὴν τῶν βιβλίων φυλακήν,
ὧν τὸν ἕτερον Μάρκον Ἀτίλιον ἀδικεῖν τι δόξαντα
<milestone unit="reiskpage" n="792"/>
περὶ τὴν πύστιν καταμηνυθέντα ὑφʼ ἑνὸς τῶν δημοσίων,
ὡς πατροκτόνον εἰς ἀσκὸν ἐνράψας βόειον ἔρριψεν
εἰς τὸ πέλαγος.
</p>
</div3>
<div3 type="section" n="5">
<p>μετὰ δὲ τὴν ἐκβολὴν τῶν βασιλέων
ἡ πόλις ἀναλαβοῦσα τὴν τῶν χρησμῶν προστασίαν
ἄνδρας τε τοὺς ἐπιφανεστάτους ἀποδείκνυσιν αὐτῶν
φύλακας, οἳ διὰ βίου ταύτην ἔχουσι τὴν ἐπιμέλειαν
στρατειῶν ἀφειμένοι καὶ τῶν ἄλλων τῶν κατὰ πόλιν
πραγματειῶν, καὶ δημοσίους αὐτοῖς παρακαθίστησιν,
ὧν χωρὶς οὐκ ἐπιτρέπει τὰς ἐπισκέψεις τῶν χρησμῶν
τοῖς ἀνδράσι ποιεῖσθαι. συνελόντι δʼ εἰπεῖν οὐδὲν
οὕτω Ῥωμαῖοι φυλάττουσιν οὔθʼ ὅσιον κτῆμα οὔθʼ
ἱερὸν ὡς τὰ Σιβύλλεια θέσφατα. χρῶνται δʼ αὐτοῖς,
<pb id="v.2p.105"/>
ὅταν ἡ βουλὴ ψηφίσηται, στάσεως καταλαβούσης τὴν
πόλιν ἢ δυστυχίας τινὸς μεγάλης συμπεσούσης κατὰ
πόλεμον ἢ τεράτων τινῶν καὶ φαντασμάτων μεγάλων
καὶ δυσευρέτων αὐτοῖς φανέντων, οἷα πολλάκις συνέβη.
<milestone unit="reiskpage" n="793"/>οὗτοι διέμειναν οἱ χρησμοὶ μέχρι τοῦ Μαρσικοῦ κληθέντος 
πολέμου κείμενοι κατὰ γῆς ἐν τῷ ναῷ τοῦ
Καπιτωλίνου Διὸς ἐν λιθίνῃ λάρνακι, ὑπʼ ἀνδρῶν
δέκα φυλαττόμενοι.
</p>
</div3>
<div3 type="section" n="6">
<p>μετὰ δὲ τὴν τρίτην ἐπὶ ταῖς ἑβδομήκοντα 
καὶ ἑκατὸν ὀλυμπιάσιν ἐμπρησθέντος τοῦ
ναοῦ, εἴτʼ ἐξ ἐπιβουλῆς, ὡς οἴονταί τινες, εἴτʼ ἀπὸ ταὐτομάτου, 
σὺν τοῖς ἄλλοις ἀναθήμασι τοῦ θεοῦ καὶ
οὗτοι διεφθάρησαν ὑπὸ τοῦ πυρός. οἱ δὲ νῦν ὄντες
ἐκ πολλῶν εἰσι συμφορητοὶ τόπων, οἱ μὲν ἐκ τῶν ἐν
Ἰταλίᾳ πόλεων κομισθέντες, οἱ δʼ ἐξ Ἐρυθρῶν τῶν
ἐν Ἀσίᾳ, κατὰ δόγμα βουλῆς τριῶν ἀποσταλέντων 
πρεσβευτῶν ἐπὶ τὴν ἀντιγραφήν· οἱ δʼ ἐξ ἄλλων πόλεων
καὶ παρʼ ἀνδρῶν ἰδιωτῶν μεταγραφέντες· ἐν οἷς
εὑρίσκονταί τινες ἐμπεποιημένοι τοῖς Σιβυλλείοις, ἐλέγχονται
δὲ ταῖς καλουμέναις ἀκροστιχίσι· λέγω δʼ ἃ
Τερέντιος Οὐάρρων ἱστόρηκεν ἐν τῇ θεολογικῇ πραγματείᾳ. 
</p>
</div3>
</div2>
<div2 type="chapter" n="63">
<div3 type="section" n="1">
<p>
ταῦτα διαπραξάμενος ὁ Ταρκύνιος ἐν εἰνήνῃ
<milestone unit="reiskpage" n="794"/>τε καὶ κατὰ πολέμους καὶ δύο πόλεις ἀποικίσας τὴν
μὲν καλουμένην Σιγνίαν οὐ κατὰ προαίρεσεν, ἀλλʼ ἐκ
ταὐτομάτου, χειμασάντων ἐν τῷ χωρίῳ τῶν στρατιωτῶν 
καὶ κατασκευασαμένων τὸ στρατόπεδον ὡς μηδὲν
<pb id="v.2p.106"/>
διαφέρειν πόλεως· Κιρκαίαν δὲ κατὰ λογισμόν, ὅτι
τοῦ Πωμεντίνου πεδίου μεγίστου τῶν περὶ τῇ Λατίνῃ
καὶ τῆς συναπτούσης αὐτῷ θαλάττης ἔκειτο ἐν καλῷ·
ἔστι δὲ χερσονησοειδὴς σκόπελος ὑψηλὸς ἐπιεικῶς ἐπὶ
τοῦ Τυρρηνικοῦ πελάγους κείμενος, ἔνθα λόγος ἔχει
Κίρκην τὴν Ἡλίου θυγατέρα κατοικῆσαι· καὶ τὰς ἀποικίας
ἀμφοτέρας δυσὶ τῶν παίδων οἰκισταῖς ἀναθείς,
Κιρκαίαν μὲν Ἄρροντι, Σιγνίαν δὲ Τίτῳ, δέος ἅτε
οὐδὲν ἔτι περὶ τῆς ἀρχῆς ἔχων, διὰ γυναικὸς ὕβριν
αὐτῆς, ἣν ὁ πρεσβύτατος αὐτοῦ τῶν παίδων Σέξτος
διέφθειρεν, ἐξελαύνεται τῆς τʼ ἀρχῆς καὶ τῆς πόλεως,
<milestone unit="reiskpage" n="795"/>
προθεσπίσαντος αὐτῷ τοῦ δαιμονίου τὴν μέλλουσαν
γενήσεσθαι περὶ τὸν οἶκον συμφορὰν πολλοῖς μὲν καὶ
</p>
</div3>
<div3 type="section" n="2">
<p>ἄλλοις οἰωνοῖς, τελευταίῳ δὲ τῷδε. αἰετοὶ συνιόντες
εἰς τὸν παρακείμενον τοῖς βασιλείοις κῆπον ἔαρος ὥρᾳ
νεοττιὰν ἔπλαττον ἐπὶ κορυφῇ φοίνικος ὑψηλοῦ. τούτων
δὲ τῶν αἰετῶν ἀπτῆνας ἔτι τοὺς νεοττοὺς ἐχόντων
γῦπες ἀθρόοι προσπετασθέντες τήν τε νεοττιὰν διεφόρησαν
καὶ τοὺς νεοττοὺς ἀπέκτειναν καὶ τοὺς αἰετοὺς
προσιόντας ἀπὸ τῆς νομῆς ἀμύττοντές τε καὶ
παίοντες τοῖς ταρσοῖς ἀπὸ τοῦ φοίνικος ἀπήλασαν.
</p>
</div3>
<div3 type="section" n="3">
<p>τούτους τοὺς οἰωνοὺς ἰδὼν ὁ Ταρκύνιος καὶ φυλαττόμενος,
εἴ πως δύναιτο διακρούσασθαι τὴν μοῖραν, οὐκ
ἴσχυσε νικῆσαι τὸ χρεών, ἀλλʼ ἐπιθεμένων αὐτῷ τῶν
πατρικίων καὶ τοῦ δήμου συμφρονήσαντος ἐξέπεσε τῆς
<pb id="v.2p.107"/>
δυναστείας. οἵτινες δʼ ἦσαν οἱ τῆς ἐπαναστάσεως ἄρξαντες
καὶ διʼ οἵων τρόπων ἦλθον ἐπὶ τὰ πράγματα,
δι᾽ ὀλίγων πειράσομαι διελθεῖν.
</p>
</div3>
</div2>
<div2 type="chapter" n="64">
<div3 type="section" n="1">
<p>
τὴν Ἀρδεατῶν πόλιν ὁ Ταρκύνιος ἐπολιόρκει
<milestone unit="reiskpage" n="796"/>πρόφασιν μὲν ποιούμενος, ὅτι τοὺς ἐκ Ῥώμης 
φυγάδας ὑπεδέχετο καὶ συνέπραττεν αὐτοῖς περὶ καθόδου·
ὡς δὲ τἀληθὲς εἶχεν ἐπιβουλεύων αὐτῇ διὰ τὸν
πλοῦτον εὐδαιμονούσῃ μάλιστα τῶν ἐν Ἰταλίᾳ πόλεων.
γενναίως δὲ τῶν Ἀρδεατῶν ἀπομαχομένων καὶ πολυχρονίου
τῆς πολιορκίας γινομένης οἵ τʼ ἐπὶ τοῦ στρατοπέδου 
κάμνοντες ἐπὶ τῇ τριβῇ τοῦ πολέμου καὶ οἱ
κατὰ πόλιν ἀπειρηκότες ταῖς εἰσφοραῖς ἕτοιμοι πρὸς
ἀπόστασιν ἦσαν, εἴ τις ἀρχὴ γένοιτο.
</p>
</div3>
<div3 type="section" n="2">
<p>ἐν τούτῳ δὴ τῷ 
καιρῷ Σέξτος ὁ πρεσβύτατος τῶν Ταρκυνίου παίδων
ἀποσταλεὶς ὑπὸ τοῦ πατρὸς εἰς πόλιν, ἣ ἐκαλεῖτο Κολλάτεια, 
χρείας τινὰς ὑπηρετήσων στρατιωτικὰς παρʼ
ἀνδρὶ κατήχθη συγγενεῖ Λευκίῳ Ταρκυνίῳ τῷ Κολλατίνῳ
</p>
</div3>
<div3 type="section" n="3">
<p>προσαγορευομένῳ. τοῦτον τὸν ἄνδρα Φάβιος 
μὲν υἱὸν εἶναί φησιν Ἠγερίου, περὶ οὗ δεδήλωκα
πρότερον, ὅτι Ταρκυνίῳ τῷ προτέρῳ βασιλεύσαντι
<milestone unit="reiskpage" n="797"/>Ῥωμαίων ἀδελφόπαις ἦν καὶ Κολλατείας ἡγεμὼν ἀποδειχθεὶς
ἀπὸ τῆς ἐν ἐκείνῃ τῇ πόλει διατριβῆς αὐτός
τε Κολλατῖνος ἐκλήθη καὶ τοῖς ἐγγόνοις ἀφʼ ἑαυτοῦ
τὴν αὐτὴν κατέλιπεν ἐπίκλησιν· ἐγὼ δὲ καὶ τοῦτον
<pb id="v.2p.108"/>
υἱωνὸν εἶναι τοῦ Ἠγερίου πείθομαι, εἴ γε τὴν αὐτὴν
εἶχε τοῖς Ταρκυνίου παισὶν ἡλικίαν, ὡς Φάβιός τε καὶ
οἱ λοιποὶ συγγραφεῖς παραδεδώκασιν· ὁ γὰρ χρόνος
ταύτην μοι τὴν ὑπόληψιν βεβαιοῖ.
</p>
</div3>
<div3 type="section" n="4">
<p>ὁ μὲν οὖν Κολλατῖνος
ἐπὶ στρατοπέδου τότε ὢν ἐτύγχανεν, ἡ δὲ συνοικοῦσα
αὐτῷ γυνὴ Ῥωμαία, Λουκρητίου θυγάτηρ ἀνδρὸς
ἐπιφανοῦς, ἐξένιζεν αὐτὸν ὡς συγγενῆ τοῦ ἀνδρὸς
πολλῇ προθυμίᾳ τε καὶ φιλοφροσύνῃ. ταύτην τὴν
γυναῖκα καλλίστην οὖσαν τῶν ἐν Ῥώμῃ γυναικῶν καὶ
σωφρονεστάτην ἐπεχείρησεν ὁ Σέξτος διαφθεῖραι, παλαίτερον
μὲν ἔτι εἰργόμενος, ὁπότε κατάγοιτο παρὰ τῷ
συγγενεῖ, τότε δὲ καιρὸν ἁρμόττοντα οἰόμενος ἔχειν.
</p>
</div3>
<div3 type="section" n="5">
<p>ὡς δὲ μετὰ τὸ δεῖπνον ἀπῆλθε κοιμησόμενος ἐπισχὼν
<milestone unit="reiskpage" n="798"/>
τῆς νυκτὸς πολὺ μέρος, ἐπειδὴ καθεύδειν ἅπαντας
ἐνόμιζεν, ἀναστὰς ἧκεν ἐπὶ τὸ δωμάτιον, ἐν ᾧ τὴν
Λουκρητίαν ᾔδει καθεύδουσαν, καὶ λαθὼν τοὺς παρὰ
ταῖς θύραις τοῦ δωματίου κοιμωμένους εἰσέρχεται ξίφος ἔχων.
</p>
</div3>
</div2>
<div2 type="chapter" n="65">
<div3 type="section" n="1">
<p>
ἐπιστὰς δὲ τῇ κλίνῃ διεγερθείσης ἅμα τῷ
συνεῖναι τὸν ψόφον τῆς γυναικὸς καὶ πυνθανομένης,
ὅστις εἴη, φράσας τοὔνομα σιωπᾶν ἐκέλευε καὶ μένειν
ἐν τῷ δωματίῳ σφάξειν αὐτὴν ἀπειλήσας, ἐὰν ἐπιχειρήσῃ
φεύγειν ἢ βοᾶν. τούτῳ καταπληξάμενος τῷ τρόπῳ
τὴν ἄνθρωπον αἱρέσεις αὐτῇ δύο προὔτεινεν, ὧν ποτέραν
αὐτὴ προῃρεῖτο λαβεῖν ἠξίου, θάνατον μετʼ
<pb id="v.2p.109"/>
</p>
</div3>
<div3 type="section" n="2">
<p>αἰσχύνης ἢ βίον μετʼ εὐδαιμονίας. εἰ μὲν γὰρ ὑπομενεῖς, 
ἔφη, χαρίσασθαί μοι, γυναῖκά σε ποιήσομαι καὶ
βασιλεύσεις σὺν ἐμοὶ νῦν μὲν ἧς ὁ πατήρ μοι ἔδωκε
<milestone unit="reiskpage" n="799"/>πόλεως, μετὰ δὲ τὴν ἐκείνου τελευτὴν Ῥωμαίων τε καὶ
Λατίνων καὶ Τυρρηνῶν καὶ τῶν ἄλλων ὅσων ἐκεῖνος 
ἄρχει. ἐγὼ γὰρ οἶδʼ, ὅτι παραλήψομαι τὴν τοῦ πατρὸς
βασιλείαν, ὥσπερ ἐστὶ δίκαιον, τῶν υἱῶν αὐτοῦ πρεσβύτατος
ὤν. ὅσα δʼ ὑπάρχει τοῖς βασιλεῦσιν ἀγαθά,
ὧν ἁπάντων ἔσῃ σὺν ἐμοὶ κυρία, τί δεῖ σε καλῶς
ἐπισταμένην διδάσκειν;
</p>
</div3>
<div3 type="section" n="3">
<p>εἰ δʼ ἀντιπράττειν ἐπιχειρήσεις 
σώζειν βουλομένη τὸ σῶφρον, ἀποκτενῶ σε καὶ τῶν
θεραπόντων ἐπικατασφάξας ἕνα θήσω τὰ σώματα ὑμῶν
ἅμα καὶ φήσω κατειληφὼς ἀσχημονοῦσάν σε μετὰ τοῦ
δούλου τετιμωρῆσθαι τὴν τοῦ συγγενοῦς ὕβριν μετερχόμενος,
ὥστʼ αἰσχρὰν καὶ ἐπονείδιστόν σου γενέσθαι 
τὴν τελευτὴν καὶ μηδὲ ταφῆς τὸ σῶμά σου τυχεῖν
μηδʼ ἄλλου τῶν νομίμων μηδενός.
</p>
</div3>
<div3 type="section" n="4">
<p>ὡς δὲ πολὺς ἦν 
ἀπειλῶν θʼ ἅμα καὶ ἀντιβολῶν καὶ διομνύμενος ἀληθεύειν
τῶν λεγομένων ἑκάτερον, εἰς ἀνάγκην ἦλθεν ἡ
Λουκρητία φοβηθεῖσα τὴν περὶ τὸν θάνατον ἀσχημοσύνην 
εἶξαί τε καὶ περιιδεῖν αὐτὸν ἃ προῃρεῖτο διαπραξάμενον.
</p>
</div3>
</div2>
<div2 type="chapter" n="66">
<div3 type="section" n="1">
<p>
<milestone unit="reiskpage" n="800"/>ἡμέρας δὲ γενομένης ὁ μὲν ἐπὶ τὸ στρατόπεδον
ἀπῄει πονηρὰν καὶ ὀλέθριον ἐπιθυμίαν ἐκπεπληρωκώς,
ἡ δὲ Λουκρητία δεινῶς φέρουσα τὸ συμβεβηκὸς 
ὡς εἶχε τάχους ἐπιβᾶσα τῆς ἀπήνης εἰς Ῥώμην
ᾤχετο, μέλαιναν ἐσθῆτα περιβαλομένη καὶ ξιφίδιόν τι
<pb id="v.2p.110"/>
κρύπτουσα ὑπὸ τῇ στολῇ, οὔτε προσαγορεύουσα κατὰ
τὰς συναντήσεις οὐδένα τῶν ἀσπαζομένων οὔτʼ ἀποκρινομένη
τοῖς μαθεῖν βουλομένοις, ὅ τι πέπονθεν, ἀλλὰ
σύννους καὶ κατηφὴς καὶ μεστοὺς ἔχουσα τοὺς ὀφθαλμοὺς
<note n="5" place="unspecified" anchored="yes"/> δακρύων.
</p>
</div3>
<div3 type="section" n="2">
<p>ὡς δʼ εἰς τὴν οἰκίαν εἰσῆλθε τοῦ πατρός·
ἔτυχον δὲ συγγενεῖς ὄντες τινὲς παρʼ αὐτῷ· τῶν γονάτων
αὐτοῦ λαβομένη καὶ περιπεσοῦσα τέως μὲν ἔκλαιε
φωνὴν οὐδεμίαν προϊεμένη, ἔπειτʼ ἀνιστάντος αὐτὴν
τοῦ πατρὸς καὶ τί πέπονθεν ἀξιοῦντος λέγειν· ἱκέτις
ἔφη γίνομαί σου πάτερ δεινὴν καὶ ἀνήκεστον ὑπομείνασα
ὕβριν, τιμωρῆσαί μοι καὶ μὴ περιιδεῖν τὴν σεαυτοῦ
</p>
</div3>
<div3 type="section" n="3">
<p>θυγατέρα θανάτου χείρονα παθοῦσαν. θαυμάσαντος
<milestone unit="reiskpage" n="801"/>
δʼ αὐτοῦ καὶ τῶν ἄλλων ἁπάντων καὶ τίς ὕβρικεν
αὐτὴν καὶ ποδαπὴν ὕβριν ἀξιοῦντος λέγειν· ἀκούσῃ
τὰς ἐμάς, ἔφη, συμφοράς, ὦ πάτερ, οὐκ εἰς μακράν·
χάρισαι δέ μοι ταύτην πρῶτον αἰτουμένῃ τὴν χάριν·
κάλεσον ὅσους δύνασαι πλείστους φίλους τε καὶ συγγενεῖς,
ἵνα παρʼ ἐμοῦ τῆς τὰ δεινὰ παθούσης ἀκούσωσι
καὶ μὴ παρʼ ἑτέρων. ὅταν δὲ μάθῃς τὰς κατασχούσας
αἰσχρὰς καὶ δεινὰς ἀνάγκας, βούλευσαι μετʼ
αὐτῶν, ὅντινα τιμωρήσεις ἐμοί τε καὶ σεαυτῷ τρόπον
καὶ μὴ πολὺν ποίει χρόνον τὸν διὰ μέσου.
</p>
</div3>
</div2>
<div2 type="chapter" n="67">
<div3 type="section" n="1">
<p>
ταχείᾳ δὲ καὶ κατεσπουδασμένῃ παρακλήσει
τῶν ἐπιφανεστάτων ἀνδρῶν εἰς τὴν οἰκίαν συνελθόντων
ὥσπερ ἠξίου, λέγει πρὸς αὐτοὺς ἅπαν τὸ πρᾶγμα
<pb id="v.2p.111"/>
ἐξ ἀρχῆς ἀναλαβοῦσα. καὶ μετὰ τοῦτʼ ἀσπασαμένη τὸν
<milestone unit="reiskpage" n="802"/>πατέρα καὶ πολλὰς λιτανείας ἐκείνου τε καὶ τῶν σὺν
αὐτῷ παρόντων ποιησαμένη θεοῖς τε καὶ δαίμοσιν
εὐξαμένη ταχεῖαν αὐτῇ δοῦναι τὴν ἀπαλλαγὴν τοῦ βίου
σπᾶται τὸ ξιφίδιον, ὃ κατέκρυπτεν ὑπὸ τοῖς πέπλοις, 
καὶ μίαν ἐνέγκασα διὰ τῶν στέρνων πληγὴν ἕως τῆς
καρδίας ὠθεῖ <del>τὸ ξίφος</del>.
</p>
</div3>
<div3 type="section" n="2">
<p>κραυγῆς δὲ καὶ θρήνου καὶ 
τυπετοῦ γυναικείου τὴν οἰκίαν ὅλην κατασχόντος ὁ
μὲν πατὴρ περιχυθεὶς τῷ σώματι περιέβαλλε καὶ ἀνεκαλεῖτο
καὶ ὡς ἀνοίσουσαν ἐκ τοῦ τραύματος ἐτημελεῖτο, 
ἡ δʼ ἐν ταῖς ἀγκάλαις αὐτοῦ σπαίρουσα καὶ
ψυχορραγοῦσα ἀποθνήσκει. τοῖς δὲ παροῦσι Ῥωμαίων
οὕτω δεινὸν ἔδοξεν εἶναι καὶ ἐλεεινὸν τὸ πάθος, ὥστε
μίαν ἁπάντων γενέσθαι φωνήν, ὡς μυριάκις αὐτοῖς
κρεῖττον εἴη τεθνάναι περὶ τῆς ἐλευθερίας ἢ τοιαύτας 
ὕβρεις ὑπὸ τῶν τυράννων γενομένας περιορᾶν.
</p>
</div3>
<div3 type="section" n="3">
<p>ἦν δέ
<milestone unit="reiskpage" n="803"/>τις ἐν αὐτοῖς Πόπλιος Οὐαλέριος ἑνὸς τῶν ἅμα Τατίῳ
παραγενομένων εἰς Ῥώμην Σαβίνων ἀπόγονος, δραστήριος
ἀνὴρ καὶ φρόνιμος. οὗτος ἐπὶ στρατόπεδον
ὑπʼ αὐτῶν πέμπεται τῷ τʼ ἀνδρὶ τῆς Λουκρητίας τὰ 
συμβεβηκότα φράσων καὶ σὺν ἐκείνῳ πράξων ἀπόστασιν
τοῦ στρατιωτικοῦ πλήθους ἀπὸ τῶν τυράννων.
</p>
</div3>
<div3 type="section" n="4">
<p>ἄρτι 
δʼ αὐτῷ τὰς πύλας ἐξεληλυθότι συναντᾷ κατὰ δαίμονα
παραγινόμενος εἰς τὴν πόλιν ὁ Κολλατῖνος ἀπὸ στρατοπέδου,
<pb id="v.2p.112"/>
τῶν κατεσχηκότων τὴν οἰκίαν αὐτοῦ κακῶν
οὐδὲν εἰδὼς καὶ σὺν αὐτῷ Λεύκιος Ἰούνιος, ᾧ Βροῦτος
ἐπωνύμιον ἦν· εἴη δʼ ἂν ἐξερμηνευόμενος ὁ Βροῦτος
εἰς τὴν Ἑλληνικὴν διάλεκτον ἠλίθιος· ὑπὲρ οὗ
μικρὰ προειπεῖν ἀναγκαῖον, ἐπειδὴ τοῦτον ἀποφαίνουσι
Ῥωμαῖοι τῆς καταλύσεως τῶν τυράννων αἰτιώτατον γενέσθαι,
τίς τʼ ἦν καὶ ἀπὸ τίνων καὶ διὰ τί τῆς ἐπωνυμίας
ταύτης ἔτυχεν οὐδὲν αὐτῷ προσηκούσης.
</p>
</div3>
</div2>
<div2 type="chapter" n="68">
<div3 type="section" n="1">
<p>
τῷ ἀνδρὶ τούτῳ πατὴρ μὲν ἦν Μάρκος
Ἰούνιος ἑνὸς τῶν σὺν Αἰνείᾳ τὴν ἀποικίαν στειλάντων
ἀπόγονος, ἐν τοῖς ἐπιφανεστάτοις Ῥωμαίων ἀριθμούμενος
δι᾽ ἀρενήν, μήτηρ δὲ Ταρκυνία τοῦ προτέρου
<milestone unit="reiskpage" n="804"/>
βασιλέως Ταρκυνίου θυγάτηρ· αὐτὸς δὲ τροφῆς τε
καὶ παιδείας τῆς ἐπιχωρίου πάσης μετέλαβε καὶ φύσιν
<note n="15" place="unspecified" anchored="yes"/> εἶχε πρὸς οὐδὲν τῶν καλῶν ἀντιπράττουσαν.
</p>
</div3>
<div3 type="section" n="2">
<p>ἐπεὶ δὲ
Τύλλιον ἀποκτείνας Ταρκύνιος σὺν ἄλλοις ἀνδράσι
πολλοῖς καὶ ἀγαθοῖς καὶ τὸν ἐκείνου πατέρα διεχρήσατο
ἀφανεῖ θανάτῳ διʼ οὐδὲν μὲν ἀδίκημα, τοῦ δὲ πλούτου
προαχθεὶς εἰς ἐπιθυμίαν, ὃν ἐκ παλαιᾶς τε καὶ
προγονικῆς παραλαβὼν εὐτυχίας ἐκέκτητο, καὶ σὺν
αὐτῷ τὸν πρεσβύτερον υἱὸν εὐγενές τι φρόνημα διαφαίνοντα
καὶ τὸ μὴ τιμωρῆσαι τῷ θανάτῳ τοῦ πατρὸς
οὐκ ἂν ὑπομείναντα, νέος ὢν ὁ Βροῦτος ἔτι καὶ κομιδῇ
βοηθείας συγγενικῆς ἔρημος ἔργον ἐπεχείρησε
ποιῆσαι πάντων φρονιμώτατον, ἐπίθετον ἑαυτοῦ καταψεύσασθαι
μωρίαν· καὶ διέμεινεν ἅπαντα τὸν ἐξ ἐκείνου
<pb id="v.2p.113"/>
χρόνον, ἕως <del>οὗ</del> τὸν ἐπιτήδειον ἔδοξε καιρὸν
ἔχειν, φυλάττων τὸ προσποίημα τῆς ἀνοίας, ἐξ οὗ ταύτης
ἔτυχε τῆς ἐπωνυμίας· τοῦτʼ αὐτὸν ἐρρύσατο μηδὲν
<milestone unit="reiskpage" n="805"/>δεινὸν ὑπὸ τοῦ τυράννου παθεῖν πολλῶν καὶ ἀγαθῶν
ἀνδρῶν ἀπολλυμένων. 
</p>
</div3>
</div2>
<div2 type="chapter" n="69">
<div3 type="section" n="1">
<p>
καταφρονήσας γὰρ ὁ Ταρκύνιος τῆς δοκούσης
εἶναι περὶ αὐτόν, ἀλλʼ οὐ κατʼ ἀλήθειαν ὑπαρχούσης
μωρίας, ἀφελόμενος ἅπαντα τὰ πατρῷα, μικρὰ
δʼ εἰς τὸν καθʼ ἡμέραν βίον ἐπιχορηγῶν, ὡς παῖδα
ὀρφανὸν ἐπιτρόπων ἔτι δεόμενον ἐφύλαττεν ὑφʼ ἑαυτῷ 
διαιτᾶσθαί τε μετὰ τῶν ἰδίων παίδων ἐπέτρεπεν, οὐ
διὰ τιμήν, ὡς ἐσκήπτετο πρὸς τοὺς πέλας οἷα δὴ συγγενής,
ἀλλʼ ἵνα γέλωτα παρέχῃ τοῖς μειρακίοις λέγων
τʼ ἀνόητα πολλὰ καὶ πράττων ὅμοια τοῖς κατʼ ἀλήθειαν
ἠλιθίοις.
</p>
</div3>
<div3 type="section" n="2">
<p>καὶ δὴ καὶ ὅτε τῷ Δελφικῷ μαντείῳ 
χρησομένους ἀπέστελλε τοὺς δύο τῶν παίδων Ἄρροντα
καὶ Τίτον ὑπὲρ τοῦ λοιμοῦ· κατέσκηψε γάρ τις ἐπὶ
τῆς ἐκείνου βασιλείας οὐκ εἰωθυῖα νόσος εἰς παρθένους
τε καὶ παῖδας, ὑφʼ ἧς πολλὰ διεφθάρη σώματα,
χαλεπωτάτη δὲ καὶ δυσίατος εἰς τὰς κυούσας γυναῖκας 
αὐτοῖς βρέφεσιν ἀποκτείνουσα τὰς μητέρας ἐν ταῖς
<milestone unit="reiskpage" n="806"/>γοναῖς· τήν τʼ αἰτίαν τῆς νόσου γνῶναι παρὰ τοῦ θεοῦ
καὶ τὴν λύσιν βουλόμενος συνέπεμψε κἀκεῖνον ἅμα τοῖς
μειρακίοις δεηθεῖσιν, ἵνα κατασκώπτειν τε καὶ περιυβρίζειν
ἔχοιεν.
</p>
</div3>
<div3 type="section" n="3">
<p>ὡς δὲ παρεγενήθησαν ἐπὶ τὸ μαντεῖον 
οἱ νεανίσκοι καὶ τοὺς χρησμοὺς ἔλαβον ὑπὲρ ὧν
<pb id="v.2p.114"/>
ἐπέμφθησαν, ἀναθήμασι δωρησάμενοι τὸν θεὸν καὶ
τοῦ Βρούτου πολλὰ καταγελάσαντες, ὅτι βακτηρίαν
ξυλίνην ἀνέθηκε τῷ Ἀπόλλωνι· ὁ δὲ διατρήσας αὐτὴν
ὅλην ὥσπερ αὐλὸν χρυσῆν ῥάβδον ἐνέθηκεν οὐδενὸς
ἐπισταμένου· μετὰ τοῦτʼ ἠρώτων τὸν θεόν, τίνι πέπρωται
τὴν Ῥωμαίων ἀρχὴν παραλαβεῖν, ὁ δὲ θεὸς
αὐτοῖς ἀνεῖλε, τῷ πρώτῳ τὴν μητέρα φιλήσαντι.
</p>
</div3>
<div3 type="section" n="4">
<p>οἱ
μὲν οὖν νεανίσκοι τοῦ χρησμοῦ τὴν διάνοιαν ἀγνοήσαντες
<milestone unit="reiskpage" n="807"/>
συνέθεντο πρὸς ἀλλήλους ἅμα φιλῆσαι τὴν μητέρα
βουλόμενοι κοινῇ τὴν βασιλείαν κατασχεῖν, ὁ δὲ
Βροῦτος συνεὶς ὃ βούλεται δηλοῦν ὁ θεός, ἐπειδὴ
τάχιστα τῆς Ἰταλίας ἐπέβη, προσκύψας κατεφίλησε τὴν
γῆν, ταύτην οἰόμενος ἁπάντων ἀνθρώπων εἶναι μητέρα.
τὰ μὲν οὖν προγενόμενα τῷ ἀνδρὶ τούτῳ τοιαῦτʼ ἦν.
</p>
</div3>
</div2>
<div2 type="chapter" n="70">
<div3 type="section" n="1">
<p>
τότε δʼ ὡς ἤκουσε τοῦ Οὐαλερίου τὰ συμβάντα
τῇ Λουκρητίᾳ καὶ τὴν ἀναίρεσιν αὐτῆς διηγουμένου
τὰς χεῖρας ἀνατείνας εἰς τὸν οὐρανὸν εἶπεν·
ὦ Ζεῦ καὶ θεοὶ πάντες, ὅσοι τὸν ἀνθρώπινον ἐπισκοπεῖτε
βίον, ἆρά γʼ ὁ καιρὸς ἐκεῖνος ἥκει νῦν, ὃν ἐγὼ
περιμένων ταύτην τοῦ βίου τὴν προσποίησιν ἐφύλαττον;
ἆρα πέπρωται Ῥωμαίοις ὑπʼ ἐμοῦ καὶ διʼ ἐμὲ τῆς
ἀφορήτου τυραννίδος ἀπαλλαγῆναι;
</p>
</div3>
<div3 type="section" n="2">
<p>ταῦτʼ εἰπὼν ἐχώρει
κατὰ σπουδὴν ἐπὶ τὴν οἰκίαν ἅμα τῷ Κολλατίνῳ τε
καὶ Οὐαλερίῳ. ὡς δʼ εἰσῆλθεν ὁ μὲν Κολλατῖνος ἰδὼν
τὴν Λουκρητίαν ἐν τῷ μέσῳ κειμένην καὶ τὸν πατέρα
περικείμενον αὐτῇ μέγα ἀνοιμώξας καὶ περιλαβὼν τὴν
<pb id="v.2p.115"/>
<milestone unit="reiskpage" n="808"/>νεκρὰν κατεφίλει καὶ ἀνεκαλεῖτο καὶ διελέγετο πρὸς
αὐτὴν ὥσπερ ζῶσαν ἔξω τοῦ φρονεῖν γεγονὼς ὑπὸ
</p>
</div3>
<div3 type="section" n="3">
<p>τοῦ κακοῦ. πολλὰ δʼ αὐτοῦ κατολοφυρομένου καὶ τοῦ 
πατρὸς ἐν μέρει καὶ τῆς οἰκίας ὅλης κλαυθμῷ καὶ
θρήνοις κατεχομένης βλέψας εἰς αὐτοὺς ὁ Βροῦτος 
λέγει· μυρίους ἕξετε καιρούς, ὦ Λουκρήτιε καὶ Κολλατῖνε
καὶ πάντες ὑμεῖς οἱ τῇ γυναικὶ προσήκοντες,
ἐν οἷς αὐτὴν κλαύσετε, νυνὶ δʼ ὡς τιμωρήσομεν αὐτῇ,
</p>
</div3>
<div3 type="section" n="4">
<p>σκοπῶμεν· τοῦτο γὰρ ὁ παρὼν καιρὸς ἀπαιτεῖ. ἐδόκει 
ταῦτʼ εἰκότα λέγειν, καὶ καθεζόμενοι καθʼ ἑαυτοὺς τόν 
τʼ οἰκετικὸν καὶ θητικὸν ὄχλον ἐκποδῶν μεταστήσαντες
ἐβουλεύοντο, τί χρὴ πράττειν. πρῶτος δʼ ὁ Βροῦτος
ἀρξάμενος ὑπὲρ ἑαυτοῦ λέγειν, ὅτι τὴν δοκοῦσαν τοῖς
πολλοῖς μωρίαν οὐκ εἶχεν ἀληθινήν, ἀλλʼ ἐπίθετον,
καὶ τὰς αἰτίας εἰπών, διʼ ἃς τὸ προσποίημα τοῦθʼ 
ὑπέμεινε, καὶ δόξας ἁπάντων ἀνθρώπων εἶναι φρονιμώτατος,
μετὰ τοῦτʼ ἔπειθεν αὐτοὺς τὴν αὐτὴν γνώμην
<milestone unit="reiskpage" n="809"/>ἅπαντας λαβόντας ἐξελάσαι Ταρκύνιόν τε καὶ τοὺς παῖδας
ἐκ τῆς πόλεως, πολλὰ καὶ ἐπαγωγὰ εἰς τοῦτο διαλεχθείς.
ἐπεὶ δὲ πάντας εἶδεν ἐπὶ τῆς αὐτῆς γνώμης 
ὄντας οὐ λόγων ἔφη δεῖν οὐδʼ ὑποσχέσεων, ἀλλʼ ἔργων,
εἴ τι τῶν δεόντων μέλλει γενήσεσθαι· ἄρξειν δὲ τούτων
αὐτὸς ἔφη.
</p>
</div3>
<div3 type="section" n="5">
<p>ταῦτʼ εἰπὼν καὶ λαβὼν τὸ ξιφίδιον, 
ᾧ διεχρήσατο ἑαυτὴν ἡ γυνή, καὶ τῷ πτώματι προσελθὼν
αὐτῆς· ἔτι γὰρ ἔκειτο ἐν φανερῷ θέαμα οἴκτιστον· 
ὤμοσε τόν τʼ Ἄρη καὶ τοὺς ἄλλους θεοὺς πᾶν ὅσον
<pb id="v.2p.116"/>
δύναται πράξειν ἐπὶ καταλύσει τῆς Ταρκυνίων δυναστείας,
καὶ οὔτʼ αὐτὸς διαλλαγήσεσθαι πρὸς τοὺς τυράννους
οὔτε τοῖς διαλλαττομένοις ἐπιτρέψειν, ἀλλʼ
ἐχθρὸν ἡγήσεσθαι τὸν μὴ ταὐτὰ βουλόμενον καὶ μέχρι
<milestone unit="reiskpage" n="810"/>
θανάτου τῇ τυραννίδι καὶ τοῖς συναγωνιζομένοις αὐτῇ
διεχθρεύσειν. εἰ δὲ παραβαίη τὸν ὅρκον τοιαύτην
αὑτῷ τελευτὴν ἠράσατο τοῦ βίου γενέσθαι καὶ τοῖς
αὑτοῦ παισίν, οἵας ἔτυχεν ἡ γυνή.
</p>
</div3>
</div2>
<div2 type="chapter" n="71">
<div3 type="section" n="1">
<p>
ταῦτʼ εἰπὼν ἐκάλει καὶ τοὺς ἄλλους ἅπαντας
ἐπὶ τὸν αὐτὸν ὅρκον· οἱ δʼ οὐδὲν ἔτι ἐνδοιάσαντες
ἀνίσταντο καὶ τὸ ξίφος δεχόμενοι παρʼ ἀλλήλων ὤμνυον.
γενομένων δὲ τῶν ὁρκωμοσιῶν μετὰ τοῦτʼ εὐθὺς ἐζήτουν,
τίς ὁ τῆς ἐπιχειρήσεως ἔσται τρόπος. καὶ ὁ
Βροῦτος αὐτοῖς ὑποτίθεται τοιάδε· πρῶτον μὲν διὰ
φυλακῆς τὰς πύλας ἔχωμεν, ἵνα μηδὲν τῶν ἐν τῇ πόλει
λεγομένων τε καὶ πραττομένων κατὰ τῆς τυραννίδος
αἴσθηται Ταρκύνιος, πρὶν ἢ τὰ παρʼ ἡμῶν εὐτρεπῆ
</p>
</div3>
<div3 type="section" n="2">
<p>γενέσθαι. ἔπειτα κομίσαντες τὸ σῶμα τῆς γυναικὸς
ὡς ἔστιν αἵματι πεφυρμένον εἰς τὴν ἀγορὰν καὶ προθέντες
ἐν φανερῷ συγκαλῶμεν τὸν δῆμον εἰς ἐκκλησίαν.
ὅταν δὲ συνέλθῃ καὶ πλήθουσαν ἴδωμεν τὴν
<milestone unit="reiskpage" n="811"/>
ἀγοράν, προελθὼν Λουκρήτιός τε καὶ Κολλατῖνος ἀποδυράσθωσαν
τὰς ἑαυτῶν τύχας ἅπαντα τὰ γενόμενα
φράσαντες.
</p>
</div3>
<div3 type="section" n="3">
<p>ἔπειτα τῶν ἄλλων ἕκαστος παριὼν κατηγορείτω
τῆς τυραννίδος καὶ τοὺς πολίτας ἐπὶ τὴν ἐλευθερίαν
<pb id="v.2p.117"/>
παρακαλείτω. ἔσται δὲ πᾶσι Ῥωμαίοις κατʼ
εὐχήν, ἐὰν ἴδωσιν ἡμᾶς τοὺς πατρικίους ἄρχοντας τῆς
ἐλευθερίας· πολλὰ γὰρ καὶ δεινὰ πεπόνθασιν ὑπὸ τοῦ
τυράννου καὶ μικρᾶς ἀφορμῆς δέονται. ὅταν δὲ λάβωμεν
τὸ πλῆθος ὡρμημένον καταλῦσαι τὴν μοναρχίαν 
ψῆφόν τʼ αὐτοῖς ἀναδῶμεν ὑπὲρ τοῦ μηκέτι Ῥωμαίων
Ταρκύνιον ἄρξειν καὶ τὸ περὶ τούτων δόγμα πρὸς
τοὺς ἐπὶ στρατοπέδου διαπεμψώμεθα ἐν τάχει.
</p>
</div3>
<div3 type="section" n="4">
<p>καὶ γὰρ 
οἱ τὰ ὅπλα ἔχοντες, εἰ μάθοιεν, ὅτι τὰ ἐν τῇ πόλει
πάντα τοῖς τυράννοις ἐστὶν ἀλλότρια, πρόθυμοι περὶ 
τὴν τῆς πατρίδος ἐλευθερίαν γενήσονται οὔτε δωρεαῖς
<milestone unit="reiskpage" n="812"/>ἔτι κατεχόμενοι ὡς πρότερον οὔτε τὰς ὕβρεις τῶν Ταρκυνίου
παίδων τε καὶ κολάκων φέρειν δυνάμενοι.
</p>
</div3>
<div3 type="section" n="5">
<p>ταῦτα λέξαντος αὐτοῦ παραλαβὼν τὸν λόγον Οὐαλέριος, 
Τὰ μὲν ἄλλα, ἔφησεν, ὀρθῶς ἐπιλογίζεσθαί μοι 
δοκεῖς, Ἰούνιε· περὶ δὲ τῆς ἐκκλησίας ἔτι βούλομαι
μαθεῖν, τίς ὁ καλέσων ἔσται αὐτὴν κατὰ νόμους καὶ
τὴν ψῆφον ἀναδώσων ταῖς φράτραις. ἄρχοντι γὰρ
ἀποδέδοται τοῦτο πράττειν· ἡμῶν δʼ οὐδεὶς οὐδεμίαν
ἀρχὴν ἔχει. ὁ δʼ ὑπολαβών· ἐγώ, φησίν, ὦ Οὐαλέριε.
</p>
</div3>
<div3 type="section" n="6">
<p>τῶν γὰρ Κελερίων ἄρχων εἰμί, καὶ ἀποδέδοταί μοι
κατὰ νόμους ἐκκλησίαν, ὅτε βουλοίμην, συγκαλεῖν.
ἔδωκε δέ μοι τὴν ἀρχὴν ταύτην ὁ τύραννος μεγίστην
οὖσαν ὡς ἠλιθίῳ καὶ οὔτʼ εἰσομένῳ τὴν δύναμιν αὐτῆς
οὔτʼ, εἰ γνοίην, χρησομένῳ· καὶ τὸν κατὰ τοῦ τυράννου 
λόγον πρῶτος ἐγὼ διαθήσομαι.
<pb id="v.2p.118"/>
</p>
</div3>
</div2>
<div2 type="chapter" n="72">
<div3 type="section" n="1">
<p>
ὡς δὲ τοῦτʼ ἤκουσαν ἅπαντες, ἐπῄνεσάν
τε καὶ ὡς ἀπὸ καλῆς ὑποθέσεως ἀρξάμενον καὶ νομίμου
<milestone unit="reiskpage" n="813"/>
τὰ λοιπὰ λέγειν αὐτὸν ἠξίουν. κἀκεῖνος εἶπεν,
Ἐπειδὴ ταῦτα οὕτω πράττειν ὑμῖν δοκεῖ, σκοπώμεθα
πάλιν, τίς <add>ἡ</add> τὴν πόλιν ἐπιτροπεύσουσα ἀρχὴ γενήσεται
μετὰ τὴν κατάλυσιν τῶν βασιλέων καὶ ὑπὸ τίνος
ἀποδειχθεῖσα ἀνδρός, καὶ ἔτι πρότερον, ὅστις ἔσται
πολιτείας κόσμος, ὃν ἀπαλλαττόμενοι τοῦ τυράννου
καταστησόμεθα. βεβουλεῦσθαι γὰρ ἅπαντα βέλτιον,
πρὶν ἐπιχειρεῖν ἔργῳ τηλικῷδε, καὶ μηδὲν ἀνεξέταστον
ἀφεῖσθαι μηδὲ ἀπροβούλευτον. ἀποφαινέσθω δὴ περὶ
</p>
</div3>
<div3 type="section" n="2">
<p>τούτων ἕκαστος ὑμῶν ἃ φρονεῖ. μετὰ τοῦτʼ ἐλέχθησαν
πολλοὶ καὶ παρὰ πολλῶν λόγοι. ἐδόκει δὲ τοῖς
μὲν βασιλικὴν αὖθις καταστήσασθαι πολιτείαν ἐξαριθμουμένοις,
ὅσα τὴν πόλιν ἐποίησαν ἀγαθὰ πάντες οἱ
πρότεροι βασιλεῖς· τοῖς δὲ μηκέτι ποιεῖν ἐφʼ ἑνὶ δυνάστῃ
τὰ κοινὰ τὰς τυραννικὰς διεξιοῦσι παρανομίας,
αἷς ἄλλοι τε πολλοὶ κατὰ τῶν ἰδίων πολιτῶν ἐχρήσαντο
καὶ Ταρκύνιος τελευτῶν, ἀλλὰ τὸ συνέδριον τῆς
<milestone unit="reiskpage" n="814"/>
βουλῆς ἁπάντων ἀποδεῖξαι κύριον ὡς ἐν πολλαῖς τῶν
Ἑλληνίδων πόλεων·
</p>
</div3>
<div3 type="section" n="3">
<p>οἱ δὲ τούτων μὲν οὐδετέραν
προῃροῦντο τῶν πολιτειῶν, δημοκρατίαν δὲ συνεβούλευον
ὥσπερ Ἀθήνησι καταστῆσαι, τὰς ὕβρεις καὶ τὰς
πλεονεξίας τῶν ὀλίγων προφερόμενοι καὶ τὰς στάσεις
τὰς γινομένας τοῖς ταπεινοῖς πρὸς τοὺς ὑπερέχοντας
<pb id="v.2p.119"/>
ἐλευθέρᾳ τε πόλει τὴν ἰσονομίαν ἀποφαίνοντες ἀσφαλεστάτην
οὖσαν καὶ πρεπωδεστάτην τῶν πολιτειῶν.
</p>
</div3>
</div2>
<div2 type="chapter" n="73">
<div3 type="section" n="1">
<p>
χαλεπῆς δὲ καὶ δυσκρίτου τῆς αἱρέσεως
ἅπασι φαινομένης διὰ τὰς παρακολουθούσας ἑκάστῃ
τῶν πολιτειῶν κακίας τελευταῖος παραλαβὼν τὸν λόγον 
ὁ Βροῦτος εἶπεν· ἐγὼ δʼ, ὦ Λουκρήτιε καὶ Κολλατῖνε
καὶ πάντες ὑμεῖς οἱ παρόντες ἄνδρες ἀγαθοὶ καὶ ἐξ ἀγαθῶν,
καινὴν μὲν οὐδεμίαν οἴομαι δεῖν ἡμᾶς καθίστασθαι
<milestone unit="reiskpage" n="815"/>πολιτείαν κατὰ τὸ παρόν· ὅ τε γὰρ καιρός, εἰς
ὃν συνήγμεθα ὑπὸ τῶν πραγμάτων, βραχύς, ἐν ᾧ 
μεθαρμόσασθαι πόλεως κόσμον οὐ ῥᾴδιον, ἥ τε πεῖρα
τῆς μεταβολῆς, κἂν τὰ κράτιστα τύχωμεν περὶ αὐτῆς
βουλευσάμενοι, σφαλερὰ καὶ οὐκ ἀκίνδυνος, ἐξέσται
θʼ ἡμῖν ὕστερον, ὅταν ἀπαλλαγῶμεν τῆς τυραννίδος
μετὰ πλείονος ἐξουσίας καὶ κατὰ σχολὴν βουλευομένοις 
τὴν κρείττονα πολιτείαν ἀντὶ τῆς χείρονος ἑλέσθαι, εἰ
δή τις ἄρα ἔστι κρείττων, ἧς Ῥωμύλος τε καὶ Πομπίλιος
καὶ πάντες οἱ μετʼ ἐκείνους βασιλεῖς καταστησάμενοι
παρέδοσαν ἡμῖν, ἐξ ἧς μεγάλη καὶ εὐδαίμων καὶ
πολλῶν ἄρχουσα ἀνθρώπων ἡ πόλις ἡμῶν διετέλεσεν.
</p>
</div3>
<div3 type="section" n="2">
<p>ἃ δὲ παρακολουθεῖν εἴωθε ταῖς μοναρχίαις χαλεπά, ἐξ 
ὧν εἰς τυραννικὴν ὠμότητα περιίστανται καὶ διʼ ἃ
δυσχεραίνουσιν ἅπαντες αὐτάς, ταῦθʼ ὑμῖν ἐπανορθώσασθαί
τε καὶ νῦν καὶ ἵνα μηδʼ ἐξ ὑστέρου γένηταί
</p>
</div3>
<div3 type="section" n="3">
<p>ποτε φυλάξασθαι παραινῶ. τίνα δʼ ἐστὶ ταῦτα; πρῶτον 
μὲν ἐπειδὴ τὰ ὀνόματα τῶν πραγμάτων οἱ πολλοὶ
<pb id="v.2p.120"/>
σκοποῦσι καὶ ἀπὸ τούτων ἢ προσίενταί τινα τῶν βλαβερῶν
<milestone unit="reiskpage" n="816"/>
ἢ φεύγουσι τῶν ὠφελίμων, ἐν οἷς καὶ τὴν μοναρχίαν
εἶναι συμβέβηκε, μεταθέσθαι τοὔνομα τῆς πολιτείας
ὑμῖν παραινῶ καὶ τοὺς μέλλοντας ἕξειν τὴν
ἁπάντων ἐξουσίαν μήτε βασιλεῖς ἔτι μήτε μονάρχους
καλεῖν, ἀλλὰ μετριωτέραν τινὰ καὶ φιλανθρωποτέραν
ἐπʼ αὐτοῖς θέσθαι προσηγορίαν.
</p>
</div3>
<div3 type="section" n="4">
<p>ἔπειτα μὴ ποιεῖν μίαν
γνώμην ἁπάντων κυρίαν, ἀλλὰ δυσὶν ἐπιτρέπειν ἀνδράσι
τὴν βασιλικὴν ἀρχήν, ὡς Λακεδαιμονίους πυνθάνομαι
ποιεῖν ἐπὶ πολλὰς ἤδη γενεάς, καὶ διὰ τοῦτο
τὸ σχῆμα τοῦ πολιτεύματος ἁπάντων μάλιστα τῶν Ἑλλήνων
εὐνομεῖσθαί τε καὶ εὐδαιμονεῖν· ἧττον γὰρ
ὑβρισταὶ καὶ βαρεῖς ἔσονται διαιρεθείσης τῆς ἐξουσίας
διχῇ καὶ τὴν αὐτὴν ἔχοντος ἰσχὺν ἑκατέρου· αἰδώς
τʼ ἀλλήλων καὶ κώλυσις τοῦ καθʼ ἡδονὴν ζῆν φιλοτιμία
τε πρὸς ἀρετῆς δόκησιν ἐκ ταύτης γένοιτʼ ἂν
ἑκάστῳ τῆς ἰσοτίμου δυναστείας μάλιστα.
</p>
</div3>
</div2>
<div2 type="chapter" n="74">
<div3 type="section" n="1">
<p>
τῶν τε παρασήμων, ἃ τοῖς βασιλεῦσιν
<milestone unit="reiskpage" n="817"/>
ἀποδέδοται, πολλῶν ὄντων εἴ τινα λυπηρὰς ὄψεις καὶ
ἐπιφθόνους τοῖς πολλοῖς παρέχεται, τὰ μὲν μειῶσαι,
τὰ δʼ ἀφελεῖν ἡμᾶς οἴομαι δεῖν· τὰ σκῆπτρα ταυτὶ
λέγω καὶ τοὺς χρυσοῦς στεφάνους καὶ τὰς ἁλουργεῖς
καὶ χρυσοσήμους ἀμπεχόνας, πλὴν εἰ μὴ κατὰ καιρούς
τινας ἑορταίους καὶ ἐν πομπαῖς θριάμβων, ὅτε αὐτὰ
τιμῆς θεῶν ἕνεκα λήψονται· λυπήσει γὰρ οὐδένʼ, ἐὰν
γένηται σπάνια· θρόνον δὲ τοῖς ἀνδράσιν ἐλεφάντινον,
<pb id="v.2p.121"/>
ἐν ᾧ καθεζόμενοι δικάσουσι, καὶ λευκὴν ἐσθῆτα περιπόρφυρον
καὶ τοὺς προηγουμένους ἐν ταῖς ἐξόδοις
δώδεκα πελέκεις καταλιπεῖν.
</p>
</div3>
<div3 type="section" n="2">
<p>ἔτι πρὸς τούτοις, ὃ πάντων 
οἴομαι τῶν εἰρημένων χρησιμώτατον ἔσεσθαι καὶ
τοῦ μὴ πολλὰ ἐξαμαρτάνειν τοὺς παραληψομένους τὴν
<milestone unit="reiskpage" n="818"/>ἀρχὴν αἰτιώτατον, μὴ διὰ βίου τοὺς αὐτοὺς ἐᾶν ἄρχειν·
χαλεπὴ γὰρ ἅπασιν ἀόριστος ἀρχὴ καὶ μηδεμίαν ἐξέτασιν
διδοῦσα τῶν πραττομένων, ἐξ ἧς φύεται τυραννίς·
ἀλλʼ εἰς ἐνιαύσιον χρόνον, ὡς παρʼ Ἀθηναίοις
γίνεται, τὸ κράτος τῆς ἀρχῆς συνάγειν.
</p>
</div3>
<div3 type="section" n="3">
<p>τὸ γὰρ ἐν μέρει 
τὸν αὐτὸν ἄρχειν τε καὶ ἄρχεσθαι καὶ πρὸ τοῦ διαφθαρῆναι
τὴν διάνοιαν ἀφίστασθαι τῆς ἐξουσίας συστέλλει
τὰς αὐθάδεις φύσεις καὶ οὐκ ἐᾷ μεθύσκεσθαι
ταῖς ἐξουσίαις τὰ ἤθη. ταῦθʼ ἡμῖν καταστησαμένοις
ὑπάρξει τὰ μὲν ἀγαθὰ καρποῦσθαι τῆς βασιλικῆς πολιτείας, 
τῶν δὲ παρακολουθούντων αὐτῇ κακῶν ἀπηλλάχθαι.
</p>
</div3>
<div3 type="section" n="4">
<p>ἵνα δὲ καὶ τοὔνομα τῆς βασιλικῆς ἐξουσίας 
πάτριον ὑπάρχον ἡμῖν καὶ σὺν οἰωνοῖς αἰσίοις θεῶν
ἐπικυρωσάντων παρεληλυθὸς εἰς τὴν πόλιν αὐτῆς ἕνεκα
τῆς ὁσίας φυλάττηται, ἱερῶν ἀποδεικνύσθω τις ἀεὶ 
βασιλεύς, ὁ τὴν τιμὴν ταύτην ἕξων διὰ βίου, πάσης
ἀπολελυμένος πολεμικῆς <add>καὶ πολιτικῆς</add> ἀσχολίας, ἓν
τοῦτο μόνον ἔχων ἔργον ὥσπερ ὁ βασιλεύς, τὴν ἡγεμονίαν
τῶν θυηπολιῶν, ἄλλο δʼ οὐδέν.
<pb id="v.2p.122"/>
</p>
</div3>
</div2>
<div2 type="chapter" n="75">
<div3 type="section" n="1">
<p>
ὃν δὲ τρόπον ἔσται τούτων ἕκαστον, ἀκούσατέ
<milestone unit="reiskpage" n="819"/>
μου· συνάξω μὲν ἐγὼ τὴν ἐκκλησίαν, ὥσπερ
ἔφην, ἐπειδὴ συγκεχώρηταί μοι κατὰ νόμον καὶ γνώμην
εἰσηγήσομαι· φεύγειν Ταρκύνιον ἅμα τοῖς παισὶ
καὶ τῇ γυναικὶ πόλεώς τε καὶ χώρας τῆς Ῥωμαίων
εἰργομένους τὸν ἀεὶ χρόνον καὶ γένος τὸ ἐξ αὐτῶν·
ὅταν δʼ ἐπιψηφίσωσι τὴν γνώμην οἱ πολῖται, δηλώσας
αὐτοῖς ἣν διανοούμεθα καταστήσασθαι πολιτείαν μεσοβασιλέα
ἑλοῦμαι τὸν ἀποδείξοντα τοὺς παραληψομένους
τὰ κοινά, καὶ αὐτὸς ἀποθήσομαι τὴν τῶν Κελερίων
ἀρχήν.
</p>
</div3>
<div3 type="section" n="2">
<p>ὁ δὲ κατασταθεὶς ὑπʼ ἐμοῦ μεσοβασιλεὺς συναγαγὼν
τὴν λοχῖτιν ἐκκλησίαν ὀνομασάτω τε τοὺς
μέλλοντας ἕξειν τὴν ἐνιαύσιον ἡγεμονίαν καὶ ψῆφον
ὑπὲρ αὐτῶν τοῖς πολίταις δότω· ἐὰν δὲ τοῖς πλείοσι
δόξῃ λόχοις κυρίαν εἶναι τὴν τῶν ἀνδρῶν αἵρεσιν καὶ
τὰ μαντεύματα γένηται περὶ αὐτῶν καλά, τοὺς πελέκεις
οὗτοι παραλαβόντες καὶ τὰ λοιπὰ τῆς βασιλικῆς
<milestone unit="reiskpage" n="820"/>
ἐξουσίας σύμβολα πραττέτωσαν, ὅπως ἐλευθέραν οἰκήσομεν
τὴν πατρίδα καὶ μηκέτι κάθοδον ἕξουσιν εἰς
αὐτὴν Ταρκύνιοι· πειράσονται γάρ, εὖ ἴστε, καὶ πειθοῖ
καὶ βίᾳ καὶ δόλῳ καὶ παντὶ ἄλλῳ τρόπῳ παρελθεῖν
πάλιν ἐπὶ τὴν δυναστείαν, ἐὰν μὴ φυλαττώμεθα αὐτούς.
</p>
</div3>
<div3 type="section" n="3">
<p>ταυτὶ μὲν οὖν ἐστι τὰ μέγιστα καὶ κυριώτατα
ὧν ὑμῖν ἐν τῷ παρόντι λέγειν ἔχω καὶ παραινεῖν· τὰ
δὲ κατὰ μέρος πολλὰ ὄντα καὶ οὐ ῥᾴδια νῦν διʼ ἀκριβείας
ἐξετασθῆναι· συνήγμεθα γὰρ εἰς καιρὸν ὀξύν·
<pb id="v.2p.123"/>
ἐπʼ αὐτοῖς οἴομαι δεῖν ποιῆσαι τοῖς παραληψομένοις
τὴν ἀρχήν.
</p>
</div3>
<div3 type="section" n="4">
<p>σκοπεῖσθαι μέντοι φημὶ χρῆναι τοὺς ἄνδρας 
ἅπαντα μετὰ τοῦ συνεδρίου τῆς βουλῆς, ὥσπερ
οἱ βασιλεῖς ἐποίουν, καὶ μηδὲν πράττειν δίχα ὑμῶν
καὶ τὰ δόξαντα τῇ βουλῇ φέρειν εἰς τὸν δῆμον, ὡς 
τοῖς προγόνοις ἡμῶν ποιεῖν ἔθος ἦν, μηδενὸς ἀφαιρουμένους
αὐτὸν ὧν ἐν τοῖς πρότερον καιροῖς κύριος
ἦν. οὕτω γὰρ αὐτοῖς ἀσφαλέστατα καὶ κάλλιστα ἕξει
τὰ τῆς ἀρχῆς.
</p>
</div3>
</div2>
<div2 type="chapter" n="76">
<div3 type="section" n="1">
<p>
<milestone unit="reiskpage" n="821"/>ταύτην ἀποδειξαμένου τὴν γνώμην Ἰουνίου 
Βρούτου πάντες ἐπῄνεσαν καὶ αὐτίκα περὶ τῶν
παραληψομένων τὰς ἡγεμονίας ἀνδρῶν βουλευόμενοι
μεσοβασιλέα μὲν ἔκριναν ἀποδειχθῆναι Σπόριον Λουκρήτιον
τὸν πατέρα τῆς διαχρησαμένης ἑαυτήν· ὑπʼ
ἐκείνου δὲ τοὺς ἕξοντας τὴν τῶν βασιλέων ἐξουσίαν 
ὀνομασθῆναι Λεύκιον Ἰούνιον Βροῦτον καὶ Λεύκιον
Ταρκύνιον Κολλατῖνον.
</p>
</div3>
<div3 type="section" n="2">
<p>τοὺς δʼ ἄρχοντας τούτους 
ἔταξαν καλεῖσθαι κατὰ τὴν ἑαυτῶν διάλεκτον κωνσούλας·
τοῦτο μεθερμηνευόμενον εἰς τὴν Ἑλλάδα γλῶτταν
τοὔνομα συμβούλους ἢ προβούλους δύναται δηλοῦν, 
κωνσίλια γὰρ οἱ Ῥωμαῖοι τὰς συμβουλὰς καλοῦσιν·
ὕπατοι δʼ ὑφʼ Ἑλλήνων ἀνὰ χρόνον ὠνομάσθησαν ἐπὶ
τοῦ μεγέθους τῆς ἐξουσίας, ὅτι πάντων τʼ ἄρχουσι
καὶ τὴν ἀνωτάτω χώραν ἔχουσι. τὸ γὰρ ὑπερέχον καὶ
</p>
</div3>
<div3 type="section" n="3">
<p>ἄκρον ὕπατον ἐκάλουν οἱ παλαιοί. ταῦτα βουλευσάμενοί 
τε καὶ καταστησάμενοι καὶ τοὺς θεοὺς εὐχαῖς
<pb id="v.2p.124"/>
λιτανεύσαντες συλλαβέσθαι σφίσιν ὁσίων καὶ δικαίων
ἔργων ἐφιεμένοις ἐξῄεσαν εἰς τὴν ἀγοράν. ἠκολούθουν
δʼ αὐτοῖς οἱ θεράποντες ἐπὶ κλίνης μέλασιν ἀμφίοις
<milestone unit="reiskpage" n="822"/>
ἐστρωμένης κομίζοντες ἀθεράπευτόν τε καὶ πεφυρμένην
αἵματι τὴν νεκράν· ἣν πρὸ τοῦ βουλευτηρίου τεθῆναι
κελεύσαντες ὑψηλὴν καὶ περιφανῆ συνεκάλουν τὸν δῆμον
εἰς ἐκκλησίαν.
</p>
</div3>
<div3 type="section" n="4">
<p>ὄχλου δὲ συναχθέντος οὐ μόνον
τοῦ κατʼ ἀγορὰν τότʼ ὄντος, ἀλλὰ καὶ τοῦ κατὰ τὴν
πόλιν ὅλην· διεξῄεσαν γὰρ οἱ κήρυκες διὰ τῶν στενωπῶν
τὸν δῆμον εἰς τὴν ἀγορὰν καλοῦντες· ἀναβὰς
ὁ Βροῦτος, ἔνθα τοῖς συνάγουσι τὰς ἐκκλησίας δημηγορεῖν
ἔθος ἦν, καὶ τοὺς πατρικίους παραστησάμενος ἔλεξε τοιάδε.
</p>
</div3>
</div2>
<div2 type="chapter" n="77">
<div3 type="section" n="1">
<p>
ὑπὲρ ἀναγκαίων καὶ κοινῶν πραγμάτων
τοὺς λόγους μέλλων πρὸς ὑμᾶς ποιεῖσθαι, ἄνδρες πολῖται,
περὶ ἐμαυτοῦ πρῶτον ὀλίγα βούλομαι προειπεῖν·
ἴσως γάρ τισιν ὑμῶν, μᾶλλον δʼ ἀκριβῶς οἶδʼ ὅτι πολλοῖς
τεταράχθαι δόξω τὴν διάνοιαν, ἀνὴρ οὐ φρενήρης περὶ
τῶν μεγίστων ἐπιχειρῶν λέγειν, ᾧ κηδεμόνων οὐχ
<note n="20" place="unspecified" anchored="yes"/> ὑγιαίνοντι δεῖ.
</p>
</div3>
<div3 type="section" n="2">
<p>ἴστε δὴ τὴν κοινὴν ὑπόληψιν, ἣν περὶ
ἐμοῦ πάντες εἴχετε ὡς ἠλιθίου, ψευδῆ γενομένην καὶ
<milestone unit="reiskpage" n="823"/>
οὐχ ὑπʼ ἄλλου τινὸς κατασκευασθεῖσαν, ἀλλʼ ὑπʼ ἐμοῦ.
ὁ δʼ ἀναγκάσας με μήθʼ ὡς ἡ φύσις ἠξίου μήθʼ ὡς
ἥρμοττέ μοι ζῆν, ἀλλʼ ὡς Ταρκυνίῳ τʼ ἦν βουλομένῳ
κἀμοὶ συνοίσειν ἔδοξεν, ὁ περὶ τῆς ψυχῆς φόβος ἦν.
</p>
</div3>
<div3 type="section" n="3">
<p>πατέρα γάρ μου Ταρκύνιος ἀποκτείνας ἅμα τῷ παραλαβεῖν
τὴν ἀρχήν, ἵνα τὴν οὐσίαν αὐτοῦ κατάσχοι
<pb id="v.2p.125"/>
πολλὴν σφόδρα οὖσαν, καὶ ἀδελφὸν πρεσβύτερον, ὃς
ἔμελλε τιμωρήσειν τῷ θανάτῳ τοῦ πατρός, εἰ μὴ γένοιτο
ἐκποδῶν, ἀφανεῖ θανάτῳ διαχρησάμενος, οὐδʼ
ἐμοῦ δῆλος ἦν φεισόμενος ἐρήμου τῶν ἀναγκαιοτάτων
γεγονότος, εἰ μὴ τὴν ἐπίθετον ἐσκηψάμην μωρίαν.
</p>
</div3>
<div3 type="section" n="4">
<p>τοῦτό με τὸ πλάσμα πιστευθὲν ὑπὸ τοῦ τυράννου μὴ 
ταὐτὰ παθεῖν ἐκείνοις ἐρρύσατο καὶ μέχρι τοῦ παρόντος
διασέσωκε χρόνου· νῦν δʼ αὐτὸ πρῶτον, ἥκει γὰρ
ὁ καιρός, ὃν εὐχόμην τε καὶ προσεδεχόμην, πέμπτον
ἤδη τοῦτο καὶ εἰκοστὸν ἔτος φυλάξας ἀποτίθεμαι. καὶ 
τὰ μὲν περὶ ἐμοῦ τοσαῦτα.
</p>
</div3>
</div2>
<div2 type="chapter" n="78">
<div3 type="section" n="1">
<p>
<milestone unit="reiskpage" n="824"/>τὰ δὲ κοινά, ὑπὲρ ὧν ὑμᾶς εἰς ἐκκλησίαν
συνεκάλεσα, ταῦτʼ ἐστί. Ταρκύνιον οὔτε κατὰ τοὺς
πατρίους ἡμῶν ἐθισμοὺς καὶ νόμους τὴν δυναστείαν
κατασχόντα οὔτʼ, ἐπειδὴ κατέσχεν ὅπως δή ποτε λαβών, 
καλῶς αὐτῇ καὶ βασιλικῶς χρώμενον, ἀλλʼ ὑπερβεβληκότα
πάντας ὕβρει τε καὶ παρανομίᾳ τοὺς ὅπου δή
ποτε γενομένους τυράννους, ἀφελέσθαι τὴν ἐξουσίαν
βεβουλεύμεθα συνελθόντες οἱ πατρίκιοι, πάλαι μὲν
δέον, ἐν καιρῷ δὲ νῦν αὐτὸ ποιοῦντες ἐπιτηδείῳ, ὑμᾶς 
τʼ, ὦ δημόται, συνεκαλέσαμεν, ἵνα τὴν προαίρεσιν
ἀποδειξάμενοι τὴν ἑαυτῶν συναγωνιστὰς ἀξιώσωμεν
ἡμῖν γενέσθαι, πράττοντας ἐλευθερίαν τῇ πατρίδι, ἧς
οὔτε πρότερον ἡμῖν ἐξεγένετο μεταλαβεῖν, ἐξ οὗ Ταρκύνιος
τὴν ἀρχὴν κατέσχεν, οὔθʼ ὕστερον, ἐὰν νῦν 
μαλακισθῶμεν, ἐξέσται.
</p>
</div3>
<div3 type="section" n="2">
<p>εἰ μὲν οὖν χρόνον εἶχον, ὅσον 
<pb id="v.2p.126"/>
ἐβουλόμην, ἢ πρὸς ἀγνοοῦντας ἔμελλον λέγειν, ἁπάσας
διεξῆλθον ἂν τὰς τοῦ τυράννου παρανομίας, ἐφʼ αἷς
οὐχ ἅπαξ, ἀλλὰ πολλάκις ἅπασιν εἴη δίκαιος ἀπολωλέναι·
ἐπειδὴ δʼ ὅ τε καιρός, ὃν τὰ πράγματά μοι δίδωσι,
<milestone unit="reiskpage" n="825"/>
βραχύς, ἐν ᾧ λέγειν μὲν ὀλίγα δεῖ, πράττειν δὲ
πολλά, καὶ πρὸς εἰδότας οἱ λόγοι, τὰ μέγιστα καὶ φανερώτατα
τῶν ἔργων αὐτοῦ καὶ οὐδʼ ἀπολογίας οὐδεμιᾶς
δυνάμενα τυχεῖν, ταῦθʼ ὑμᾶς ὑπομνήσω.
</p>
</div3>
</div2>
<div2 type="chapter" n="79">
<div3 type="section" n="1">
<p>
οὗτός ἐστιν, ἄνδρες πολῖται, ὁ Ταρκύνιος
ὁ πρὸ τοῦ παραλαβεῖν τὴν ἀρχὴν Ἄρροντα τὸν
γνήσιον ἀδελφόν, ὅτι πονηρὸς οὐκ ἐβούλετο γενέσθαι,
φαρμάκοις διαχρησάμενος, συνεργὸν εἰς τοῦτο τὸ μῦσος
λαβὼν τὴν ἐκείνου γυναῖκα, τῆς δʼ αὐτῷ συνοικούσης
ἀδελφήν, ἣν ἐμοίχευεν ὁ θεοῖς ἐχθρὸς ἔτι καὶ πάλαι·
</p>
</div3>
<div3 type="section" n="2">
<p>
<note n="15" place="unspecified" anchored="yes"/> οὗτος ὁ τὴν γαμετὴν γυναῖκα, σώφρονα καὶ τέκνων
κοινωνὸν γεγονυῖαν, ἐν ταῖς αὐταῖς ἡμέραις καὶ διὰ
τῶν αὐτῶν φαρμάκων ἀποκτείνας οὐδʼ ἀφοσιώσασθαι
τῶν φαρμακειῶν ἀμφοτέρων τὰς διαβολάς, ὡς οὐχ ὑφʼ
<milestone unit="reiskpage" n="826"/>
ἑαυτοῦ γενομένων, ἠξίωσεν ἐλεεινῷ χρησάμενος σχήματι
καὶ μικρᾷ προσποιήσει πένθους, ἀλλʼ εὐθὺς ἅμα
τῷ αὐτὰ διαπράξασθαι τὰ θαυμαστὰ ἔργα, πρὶν ἢ μαρανθῆναι
τὰς ὑποδεξαμένας τὰ δύστηνα σώματα πυράς,
φίλους εἱστία καὶ γάμους ἐπετέλει καὶ τὴν ἀνδροφόνον
νύμφην ἐπὶ τὸν τῆς ἀδελφῆς θάλαμον ἤγετο τὰς ἀπορρήτους
ἐμπεδῶν πρὸς αὐτὴν ὁμολογίας· ἀνόσια καὶ ἐξάγιστα
<pb id="v.2p.127"/>
καὶ οὔθʼ Ἑλλάδος οὔτε βαρβάρου γῆς οὐδαμόθι
γενόμενα πρῶτος εἰς τὴν Ῥωμαίων πόλιν εἰσαγαγὼν καὶ
</p>
</div3>
<div3 type="section" n="3">
<p>μόνος. οἷα δʼ ἐξειργάσατο, ὦ δημόται, τὰ περιβόητα καὶ
<milestone unit="reiskpage" n="827"/>δεινὰ περὶ τοὺς κηδεστὰς ἀμφοτέρους ἐπιχειρήματα ἐπὶ
ταῖς δυσμαῖς ὄντας ἤδη τοῦ βίου; Σερούιον μὲν Τύλλιον 
τὸν ἐπιεικέστατον τῶν βασιλέων καὶ πλεῖστα ὑμᾶς εὖ
ποιήσαντα φανερῶς ἀποσφάξας καὶ οὔτʼ ἐκκομιδῆς
οὔτε ταφῆς ἐάσας νομίμου τὸ σῶμα τυχεῖν·
</p>
</div3>
<div3 type="section" n="4">
<p>Ταρκυνίαν 
δὲ τὴν ἐκείνου γυναῖκα, ἣν προσῆκεν αὐτῷ τιμᾶν
ὥσπερ μητέρα, πατρὸς ἀδελφὴν οὖσαν καὶ σπουδαίαν 
περὶ αὐτὸν γενομένην, πρὶν ἢ πενθῆσαι καὶ τὰ νομιζόμενα
<add>τῷ</add> κατὰ γῆς ἀνδρὶ ποιῆσαι τὴν ἀθλίαν
ἀγχόνῃ διαχρησάμενος, ὑφʼ ὧν ἐσώθη καὶ παρʼ οἷς
ἐτράφη καὶ οὓς διαδέξεσθαι μετὰ τὴν τελευτὴν ἔμελλεν
ὀλίγον ἀναμείνας, ἕως ὁ κατὰ φύσιν αὐτοῖς παραγένηται θάνατος. 
</p>
</div3>
</div2>
<div2 type="chapter" n="80">
<div3 type="section" n="1">
<p>
ἀλλὰ τί τούτοις ἐπιτιμῶ τοσαύτας ἔχων
αὐτοῦ παρανομίας κατηγορεῖν ἔξω τῶν εἰς τοὺς συγγενεῖς
καὶ κηδεστὰς γενομένων, τὰς εἰς τὴν πατρίδα
καὶ πάντας ἡμᾶς ἐπιτελεσθείσας, εἰ δὴ καὶ παρανομίας
<milestone unit="reiskpage" n="828"/>δεῖ καλεῖν αὐτάς, ἀλλʼ οὐκ ἀνατροπὰς καὶ ἀφανισμοὺς
ἁπάντων τῶν τε νομίμων καὶ τῶν ἐθῶν; αὐτίκα τὴν
ἡγεμονίαν, ἵνʼ ἀπὸ ταύτης ἄρξωμαι, πῶς παρέλαβεν;
ἆρά γʼ ὡς οἱ πρὸ αὐτοῦ γενόμενοι βασιλεῖς; πόθεν;
<pb id="v.2p.128"/>
</p>
</div3>
<div3 type="section" n="2">
<p>πολλοῦ γε καὶ δεῖ. ἐκεῖνοι μέντοι πάντες ὑφʼ ὑμῶν
ἐπὶ τὰς δυναστείας παρήγοντο κατὰ τοὺς πατρίους
ἐθισμοὺς καὶ νόμους· πρῶτον μὲν ψηφίσματος ὑπὸ
τῆς βουλῆς γραφέντος, ᾗ περὶ πάντων ἀποδέδοται τῶν
κοινῶν προβουλεύειν· ἔπειτα μεσοβασιλέων αἱρεθέντων,
οἷς ἐπιτρέπει τὸ συνέδριον ἐκ τῶν ἀξίων τῆς
ἀρχῆς διαγνῶναι τὸν ἐπιτηδειότατον· μετὰ ταῦτα ψῆφον
ἐπενέγκαντος ἐν ἀρχαιρεσίαις τοῦ δήμου, μέθʼ ἧς
ἅπαντα ἐπικυροῦσθαι βούλεται τὰ μέγιστα ὁ νόμος·
<milestone unit="reiskpage" n="829"/>
ἐφʼ ἅπασι δὲ τούτοις οἰωνῶν καὶ σφαγίων καὶ τῶν
ἄλλων σημείων καλῶν γενομένων, ὧν χωρὶς οὐδὲν ἂν
γένοιτο τῆς ἀνθρωπίνης σπουδῆς καὶ προνοίας ὄφελος.
</p>
</div3>
<div3 type="section" n="3">
<p>φέρε δὴ τί τούτων οἶδέ τις ὑμῶν γενόμενον, ὅτε τὴν
ἀρχὴν Ταρκύνιος ἐλάμβανε; ποῖον προβούλευμα συνεδρίου;
τίνα μεσοβασιλέων διάγνωσιν; ποίαν δήμου
ψηφοφορίαν; ποίους οἰωνοὺς αἰσίους; οὐ λέγων ταῦτα
πάντα, καίτοι δέον, εἰ γοῦν ἔμελλεν ἕξειν καλῶς, μηδὲν
τῶν ἐν ἔθει κατὰ τοὺς νόμους παραλελεῖφθαι, ἀλλʼ
ἐάν τις ἓν μόνον ἔχῃ τούτων ἐπιδεῖξαι γεγονός, οὐκ
ἀξιῶ τὰ παραλειφθέντα συκοφαντεῖν. πῶς οὖν παρῆλθεν
ἐπὶ τὴν δυναστείαν; ὅπλοις καὶ βίᾳ καὶ πονηρῶν
ἀνθρώπων συνωμοσίαις, ὡς τυράννοις ἔθος, ἀκόντων
ὑμῶν καὶ δυσχεραινόντων.
</p>
</div3>
<div3 type="section" n="4">
<p>φέρε, ἀλλʼ ἐπειδὴ
<milestone unit="reiskpage" n="830"/>
κατέσχε τὴν δυναστείαν ὁπωσδήποτε λαβών, ἆρα βασιλικῶς
αὐτῇ κέχρηται ζηλῶν τοὺς προτέρους ἡγεμόνας,
<pb id="v.2p.129"/>
οἳ λέγοντές τε καὶ πράττοντες τοιαῦτα διετέλουν, ἐξ
ὧν εὐδαιμονεστέραν τε καὶ μείζω τὴν πόλιν τοῖς ἐπιγινομένοις
παρέδοσαν, ἧς αὐτοὶ παρέλαβον; καὶ τίς ἂν
ὑγιαίνων ταῦτα φήσειεν, ὁρῶν ὡς οἰκτρῶς καὶ κακῶς
ἅπαντες ὑπʼ αὐτοῦ διατεθείμεθα; 
</p>
</div3>
</div2>
<div2 type="chapter" n="81">
<div3 type="section" n="1">
<p>
τὰς μὲν οὖν ἡμετέρας τῶν πατρικίων συμφοράς,
ἃς καὶ τῶν πολεμίων ἄν τις μαθὼν δακρύσειε,
σιωπῶ, εἴ γʼ ὀλίγοι μὲν ἐκ πολλῶν λελείμμεθα, ταπεινοὶ
δʼ ἐκ μεγάλων γεγόναμεν, εἰς πενίαν δὲ καὶ δεινὴν
ἀπορίαν ἥκομεν ἐκ πολλῶν καὶ μακαρίων ἐκπεσόντες 
ἀγαθῶν. οἱ λαμπροὶ δʼ ἐκεῖνοι καὶ δεινοὶ καὶ μεγάλοι,
δι᾽ οὓς ἐπιφανὴς ἡ πόλις ἡμῶν ποτε ἦν, οἱ μὲν ἀπολώλασιν,
</p>
</div3>
<div3 type="section" n="2">
<p>οἱ δὲ φεύγουσι τὴν πατρίδα. ἀλλὰ τὰ ὑμέτερα 
πράγματα, ὦ δημόται, πῶς ἔχει; οὐκ ἀφῄρηται
μὲν ὑμῶν τοὺς νόμους, ἀφῄρηται δὲ τὰς ἐφʼ ἱερὰ καὶ
<milestone unit="reiskpage" n="831"/>θυσίας συνόδους, πέπαυκε δὲ τοὺς ἀρχαιρεσιάζοντας
καὶ ψηφοφοροῦντας καὶ περὶ τῶν κοινῶν ἐκκλησιάζοντας,
ἀναγκάζει δʼ ὅσα δούλους ἀργυρωνήτους <del>αἰσχύνης
ἄξια</del> ταλαιπωρεῖν λατομοῦντας ὑλοτομοῦντας ἀχθοφοροῦντας,
ἐν ταρτάροις καὶ βαράθροις δαπανωμένους, 
ἀνάπαυσιν τῶν κακῶν οὐδὲ τὴν ἐλαχίστην λαμβάνοντας;
</p>
</div3>
<div3 type="section" n="3">
<p>τίς οὖν ὅρος ἔσται τῶν συμφορῶν, καὶ μέχρι 
τίνος χρόνου ταῦτα πάσχοντες ὑπομενοῦμεν, καὶ πότε
τὴν πάτριον ἐλευθερίαν ἀνακτησόμεθα; ὅταν ἀποθάνῃ
Ταρκύνιος; νὴ Δία. καὶ τί πλέον ἡμῖν ἔσται τότε, τί 
δʼ οὐ χεῖρον; τρεῖς γὰρ ἐξ ἑνὸς Ταρκυνίους ἕξομεν
<pb id="v.2p.130"/>
</p>
</div3>
<div3 type="section" n="4">
<p>πολλῷ μιαρωτέρους τοῦ πατρός. ὅπου γὰρ ὁ γενόμενος
ἐξ ἰδιώτου τύραννος καὶ ὀψὲ ἀρξάμενος πονηρὸς
εἶναι, πᾶσαν ἀκριβοῖ τὴν τυραννικὴν κακίαν, ποδαποὺς
χρὴ νομίζειν ἔσεσθαι τοὺς ἐξ ἐκείνου φύντας,
οἷς πονηρὸν μὲν γένος, πονηραὶ δὲ τροφαί, πολιτικὸν
δὲ καὶ μέτριον οὐδὲν οὔτʼ ἰδεῖν ἐξεγένετο πώποτε
<milestone unit="reiskpage" n="832"/>
πραττόμενον οὔτε μαθεῖν; ἵνα δὲ μὴ μαντεύησθε τὰς
καταράτους αὐτῶν φύσεις, ἀλλʼ ἀκριβῶς μάθητε, οἵους
σκύλακας ὑμῖν ἡ Ταρκυνίου τυραννὶς ὑποτρέφει, θεάσασθε
ἔργον ἑνὸς αὐτῶν τοῦ πρεσβυτάτου.
</p>
</div3>
</div2>
<div2 type="chapter" n="82">
<div3 type="section" n="1">
<p>
αὕτη Σπορίου μέν ἐστι Λουκρητίου θυγάτηρ,
ὃν ἀπέδειξε τῆς πόλεως ἔπαρχον ὁ τύραννος
ἐξιὼν ἐπὶ τὸν πόλεμον, Ταρκυνίου δὲ Κολλατίνου
γυνὴ τοῦ συγγενοῦς τῶν τυράννων καὶ πολλὰ ὑπὲρ
αὐτῶν κακοπαθήσαντος. αὕτη μέντοι σωφρονεῖν βουλομένη
καὶ τὸν ἄνδρα τὸν ἑαυτῆς φιλοῦσα, ὥσπερ
ἀγαθῇ προσήκει γυναικί, ξενιζομένου παρʼ αὐτῇ Σέξτου
διὰ τὴν συγγένειαν τῇ παρελθούσῃ νυκτί, Κολλατίνου
δὲ τότʼ ἀποδημοῦντος ἐπὶ στρατοπέδου, τὴν ἀκόλαστον
ὕβριν τῆς τυραννίδος οὐκ ἐδυνήθη διαφυγεῖν, ἀλλʼ
ὥσπερ αἰχμάλωτος ὑπʼ ἀνάγκης κρατηθεῖσα ὑπέμεινεν
ὅσα μὴ θέμις ἐλευθέρᾳ γυναικὶ παθεῖν.
</p>
</div3>
<div3 type="section" n="2">
<p>ἐφʼ οἷς ἀγανακτοῦσα
καὶ ἀφόρητον ἡγουμένη τὴν ὕβριν ἐπειδὴ
πρὸς τὸν πατέρα καὶ τοὺς ἄλλους συγγενεῖς τὰς κατασχούσας
αὐτὴν ἀνάγκας διεξῆλθε πολλὰς ποιησαμένη
<milestone unit="reiskpage" n="833"/>
διήσεις καὶ ἀράς, ἵνα τιμωροὶ τοῖς κακοῖς αὐτῆς γένοιντο
καὶ τὸ κεκρυμμένον ὑπὸ τοῖς κόλποις ξίφος
<pb id="v.2p.131"/>
σπασαμένη τοῦ πατρὸς ὁρῶντος, ὦ δημόται, διὰ τῶν
ἑαυτῆς σπλάγχνων ἔβαψε τὸν σίδηρον.
</p>
</div3>
<div3 type="section" n="3">
<p>ὦ θαυμαστὴ 
σὺ καὶ πολλῶν ἐπαίνων ἀξία τῆς εὐγενοῦς προαιρέσεως,
οἴχῃ καὶ ἀπόλωλας οὐχ ὑπομείνασα τυραννικὴν
ὕβριν, ἁπάσας ὑπεριδοῦσα τὰς ἐν τῷ ζῆν ἡδονάς, ἵνα 
σοι μηδὲν ἔτι τοιοῦτον συμβῇ παθεῖν. ἔπειτα σὺ μέν,
ὦ Λουκρητία, γυναικείας τυχοῦσα φύσεως ἀνδρὸς εὐγενοῦς
φρόνημα ἔσχες, ἡμεῖς δʼ ἄνδρες γενόμενοι γυναικῶν
χείρους ἀρετῇ γενησόμεθα; καὶ σοὶ μέν, ὅτι
μίαν ἐτυραννήθης νύκτα τὴν ἀμίαντον ἀφαιρεθεῖσʼ 
αἰδῶ μετὰ βίας, ἡδίων καὶ μακαριώτερος ἔδοξεν ὁ
θάνατος εἶναι τοῦ βίου, ἡμῖν δʼ ἆρʼ οὐ παραστήσεται
τὸ αὐτὸ τοῦτο ὑπολαβεῖν, ὧν Ταρκύνιος οὐ μίαν ἡμέραν,
ἀλλὰ πέμπτον καὶ εἰκοστὸν ἔτος ἤδη τυραννῶν,
πάσας ἀφῄρηται τὰς ἐν τῷ ζῆν ἡδονὰς ἐλευθερίαν 
ἀφελόμενος;
</p>
</div3>
<div3 type="section" n="4">
<p>οὐκ ἔστιν ἡμῖν, ὦ δημόται, βιωτὸν ἐν
<milestone unit="reiskpage" n="834"/>τοιούτοις καλινδουμένοις κακοῖς, ἐκείνων τῶν ἀνδρῶν
οὖσιν ἀπογόνοις, οἳ τὰ δίκαια τάττειν ἠξίουν τοῖς ἄλλοις
καὶ πολλοὺς ὑπὲρ ἀρχῆς καὶ δόξης ἤραντο κινδύνους·
ἀλλὰ δυεῖν θάτερον ἅπασιν αἱρετέον, ἢ βίον 
ἐλεύθερον, ἢ θάνατον ἔνδοξον.
</p>
</div3>
<div3 type="section" n="5">
<p>ἥκει δὲ καιρός, οἷον 
εὐχόμεθα, μεθεστηκότος μὲν ἐκ τῆς πόλεως Ταρκυνίου,
ἡγουμένων δὲ τῆς ἐπιχειρήσεως τῶν πατρικίων, οὐδενὸς
δʼ ἡμῖν ἐλλείψοντος, ἐὰν ἐκ προθυμίας χωρήσωμεν
ἐπὶ τὰ ἔργα, οὐ σωμάτων, οὐ χρημάτων, οὐχ ὅπλων, 
<pb id="v.2p.132"/>
οὐ στρατηγῶν, οὐ τῆς ἄλλης τῆς εἰς τὰ πολέμια παρασκευῆς·
μεστὴ γὰρ ἁπάντων ἡ πόλις, αἰσχρόν τε Οὐολούσκων
καὶ Σαβίνων καὶ μυρίων ἄλλων ἄρχειν ἀξιοῦν,
αὐτοὺς δὲ δουλεύοντας ἑτέροις ὑπομένειν, καὶ περὶ
μὲν τῆς Ταρκυνίου πλεονεξίας πολλοὺς ἀναιρεῖσθαι
πολέμους, περὶ δὲ τῆς ἑαυτῶν ἐλευθερίας μηδένα.
</p>
</div3>
</div2>
<div2 type="chapter" n="83">
<div3 type="section" n="1">
<p>
τίσιν οὖν ἀφορμαῖς εἰς τὰ πράγματα
<milestone unit="reiskpage" n="835"/>
χρησόμεθα καὶ ποίαις συμμαχίαις; τοῦτο γὰρ λοιπὸν
εἰπεῖν. πρώταις μὲν ταῖς παρὰ τῶν θεῶν ἐλπίσιν, ὧν
ἱερὰ καὶ τεμένη καὶ βωμοὺς μιαίνει Ταρκύνιος ταῖς
αἱμοφύρτοις χερσὶ καὶ παντὸς ἐμφυλίου γεμούσαις
ἄγους θυσιῶν καὶ σπονδῶν καταρχόμενος· ἔπειτα ταῖς
ἐξ ἡμῶν αὐτῶν οὔτʼ ὀλίγων ὄντων οὔτʼ ἀπείρων πολέμου·
πρὸς δὲ τούτοις ταῖς παρὰ τῶν συμμάχων ἐπικουρίαις,
οἳ μὴ καλούντων μὲν ἡμῶν οὐδὲν ἀξιώσουσι
πολυπραγμονεῖν, ἐὰν δʼ ἀρετῆς ὁρῶσι μεταποιουμένους
ἄσμενοι συναροῦνται τοῦ πολέμου· τυραννὶς γὰρ ἅπασιν
ἐχθρὰ τοῖς βουλομένοις ἐλευθέροις εἶναι.
</p>
</div3>
<div3 type="section" n="2">
<p>εἰ δέ
τινες ὑμῶν τοὺς ἐπὶ στρατοπέδου συνόντας ἅμα Ταρκυνίῳ
πολίτας δεδοίκασιν, ὡς ἐκείνῳ μὲν συναγωνιουμένους,
ἡμῖν δὲ πολεμήσοντας, οὐκ ὀρθῶς δεδοίκασι.
βαρεῖα γὰρ κἀκείνοις ἡ τυραννὶς καὶ ἔμφυτος ἅπασιν
ἀνθρώποις ὁ τῆς ἐλευθερίας πόθος, καὶ πᾶσα μεταβολῆς
πρόφασις τοῖς διʼ ἀνάγκην ταλαιπωροῦσιν ἱκανή·
<milestone unit="reiskpage" n="836"/>
οὕς, εἰ ψηφιεῖσθε τῇ πατρίδι βοηθεῖν, οὐ φόβος ὁ
καθέξων ἔσται παρὰ τοῖς τυράννοις, οὐ χάρις, οὐχ
<pb id="v.2p.133"/>
ἕτερόν τι τῶν βιαζομένων ἢ πειθόντων ἀνθρώπους τὰ
</p>
</div3>
<div3 type="section" n="3">
<p>μὴ δίκαια πράττειν. εἰ δέ τισιν αὐτῶν ἄρα διὰ κακὴν 
φύσιν ἢ πονηρὰς τροφὰς τὸ φιλοτύραννον ἐμπέφυκεν
οὐ πολλοῖς οὖσι μὰ Δία, μεγάλαις καὶ τούτους ἀνάγκαις
ἐνζεύξομεν, ὥστʼ ἐκ πονηρῶν γενέσθαι χρηστούς· 
ὅμηρα γὰρ αὐτῶν ἔχομεν ἐν τῇ πόλει τέκνα καὶ γυναῖκας
καὶ γονεῖς, ἃ τιμιώτερα τῆς ἰδίας ἐστὶν ἑκάστῳ
ψυχῆς. ταῦτά τʼ οὖν αὐτοῖς ἀποδώσειν, ἐὰν ἀποστῶσι
τῶν τυράννων, ὑπισχνούμενοι καὶ ἄδειαν ὧν ἥμαρτον
ψηφιζόμενοι ῥᾳδίως πείσομεν.
</p>
</div3>
<div3 type="section" n="4">
<p>ὥστε θαρροῦντες, ὦ 
δημόται, καὶ ἀγαθὰς ἔχοντες ὑπὲρ τῶν μελλόντων ἐλπίδας
χωρεῖτε πρὸς τὸν ἀγῶνα, κάλλιστον ὧν πώποτε
<milestone unit="reiskpage" n="837"/>ἤρασθε πολέμων τόνδε ὑποστησόμενοι. ἡμεῖς μὲν οὖν,
ὦ θεοὶ πατρῷοι, φύλακες ἀγαθοὶ τῆσδε τῆς γῆς, καὶ
δαίμονες, οἳ τοὺς πατέρας ἡμῶν λελόγχατε, καὶ πόλις 
θεοφιλεστάτη πόλεων, ἐν ᾗ γενέσεώς τε καὶ τροφῆς
ἐτύχομεν, ἀμυνοῦμεν ὑμῖν καὶ γνώμαις καὶ λόγοις
καὶ χερσὶ καὶ ψυχαῖς, καὶ πάσχειν ἕτοιμοι πᾶν, ὅ τι
ἂν ὁ δαίμων καὶ τὸ χρεὼν φέρῃ.
</p>
</div3>
<div3 type="section" n="5">
<p>μαντεύομαι δὲ καλοῖς 
ἐγχειρήμασιν εὐτυχὲς ἀκολουθήσειν τέλος. εἴη 
δὲ τούτοις ἅπασι ταὐτὸ λαβοῦσι θάρσος καὶ μιᾷ
γνώμῃ χρησαμένοις, σώζειν θʼ ἡμᾶς καὶ σώζεσθαι ὑφʼ ἡμῶν.
</p>
</div3>
</div2>
<div2 type="chapter" n="84">
<div3 type="section" n="1">
<p>
τοιαῦτα τοῦ Βρούτου δημηγοροῦντος
ἀναβοήσεις τε συνεχεῖς ἐφʼ ἑκάστῳ τῶν λεγομένων ἐκ 
τοῦ πλήθους ἐγίνοντο διασημαίνουσαι τὸ βουλόμενόν
<pb id="v.2p.134"/>
τε καὶ ἐπικελευόμενον, τοῖς δὲ πλείοσιν αὐτῶν καὶ
δάκρυα ὑφʼ ἡδονῆς ἔρρει θαυμαστῶν καὶ ἀπροσδοκήτων
ἀκούουσι λόγων· πάθη τε ποικίλα τὴν ἑκάστου
ψυχὴν κατελάμβανεν οὐδὲν ἀλλήλοις ἐοικότα· λύπαι
τε γὰρ ἡδοναῖς ἐκέκραντο, αἱ μὲν ἐπὶ τοῖς προγεγονόσι
δεινοῖς, αἱ δʼ ἐπὶ τοῖς προσδοκωμένοις ἀγαθοῖς, καὶ
<milestone unit="reiskpage" n="838"/>
θυμοὶ συνεξέπιπτον φόβοις, οἱ μὲν ἐπὶ τῷ κακῶς δράσαι
τὰ μισούμενα τῆς ἀσφαλείας ὑπερορᾶν ἐπαίροντες,
οἱ δὲ κατὰ λογισμὸν τοῦ μὴ ῥᾳδίαν εἶναι τὴν καθαίρεσιν
τῆς τυραννίδος ὄκνον ταῖς ἐπιβολαῖς ἐπιφέροντες.
</p>
</div3>
<div3 type="section" n="2">
<p>ἐπεὶ δʼ ἐπαύσατο λέγων, ὥσπερ ἐξ ἑνὸς στόματος ἅπαντες
τὴν αὐτὴν φωνὴν ἀνέκραγον ἄγειν σφᾶς ἐπὶ τὰ
ὅπλα. καὶ ὁ Βροῦτος ἡσθείς, Ἐάν γε πρότερον, ἔφη,
τὰ δόξαντα τῷ συνεδρίῳ μαθόντες ἐπικυρώσητε <del>τὸ
δοχθέν.</del> δέδοκται γὰρ ἡμῖν φεύγειν Ταρκυνίους πόλιν
τε τὴν Ῥωμαίων καὶ χώραν, ὅσης ἄρχουσι Ῥωμαῖοι,
καὶ γένος τὸ ἐξ αὐτῶν ἅπαν· καὶ μηδενὶ ἐξεῖναι περὶ
καθόδου Ταρκυνίων μήτε πράττειν μηδὲν μήτε λέγειν,
<milestone unit="reiskpage" n="839"/>
ἐὰν δέ τις παρὰ ταῦτα ποιῶν εὑρίσκηται τεθνάναι.
</p>
</div3>
<div3 type="section" n="3">
<p>
<note n="20" place="unspecified" anchored="yes"/> ταύτην εἰ βουλομένοις ὑμῖν ἐστι τὴν γνώμην εἶναι
κυρίαν, διαστάντες κατὰ τὰς φράτρας ψῆφον ἐπενέγκατε,
καὶ τοῦθʼ ὑμῖν πρῶτον ἀρξάτω τὸ δικαίωμα τῆς
ἐλευθερίας. ἐγίνετο ταῦτα· καὶ ἐπειδὴ πᾶσαι τὴν
φυγὴν τῶν τυράννων αἱ φρᾶτραι κατεψηφίσαντο, παρελθὼν
πάλιν ὁ Βροῦτος λέγει· ἐπειδὴ τὰ πρῶτα
<pb id="v.2p.135"/>
ἡμῖν κεκύρωται κατὰ τὸ δέον, ἀκούσατε καὶ τὰ λοιπὰ
</p>
</div3>
<div3 type="section" n="4">
<p>ὅσα βεβουλεύμεθα περὶ τῆς πολιτείας. ἡμῖν σκοπουμένοις, 
τίς ἀρχὴ γενήσεται τῶν κοινῶν κυρία, βασιλείαν
μὲν οὐκέτι καταστήσασθαι δοκεῖ, ἄρχοντας δὲ
δύο καθʼ ἕκαστον ἐνιαυτὸν ἀποδεικνύναι βασιλικὴν 
ἕξοντας ἐξουσίαν, οὓς ἂν ὑμεῖς ἐν ἀρχαιρεσίαις ἀποδείξητε
ψῆφον ἐπιφέροντες κατὰ λόχους. εἰ δὴ καὶ
ταῦτα βουλομένοις ἐστὶν ὑμῖν, ἐπιψηφίσατε. ἐπῄνει
καὶ ταύτην τὴν γνώμην ὁ δῆμος, καὶ ψῆφος οὐδεμία
ἐγένετο ἐναντία.
</p>
</div3>
<div3 type="section" n="5">
<p>μετὰ τοῦτο παρελθὼν ὁ Βροῦτος ἀποδείκνυσι
<milestone unit="reiskpage" n="840"/>μεσοβασιλέα τὸν ἐπιμελησόμενον τῶν ἀρχαιρεσιῶν
κατὰ τοὺς πατρίους νόμους Σπόριον Λουκρήτιον·
κἀκεῖνος ἀπολύσας τὴν ἐκκλησίαν ἐκέλευσεν ἅπαντας
ἥκειν εἰς τὸ πεδίον, ἔνθα σύνηθες αὐτοῖς ἦν
ἀρχαιρεσιάζειν, ἔχοντας τὰ ὅπλα ἐν τάχει. ἀφικομένων 
δʼ αὐτῶν ἄνδρας αἱρεῖται δύο τοὺς πράξοντας ὅσα τοῖς
βασιλεῦσιν ἐξῆν, Βροῦτόν τε καὶ Κολλατῖνον· καὶ ὁ
δῆμος καλούμενος κατὰ λόχους ἐπεκύρωσε τοῖς ἀνδράσι
τὴν ἀρχήν. καὶ τὰ μὲν κατὰ πόλιν ἐν τῷ τότε χρόνῳ
πραχθέντα τοιαῦτʼ ἦν. 
</p>
</div3>
</div2>
<div2 type="chapter" n="85">
<div3 type="section" n="1">
<p>
βασιλεὺς δὲ Ταρκύνιος ὡς ἤκουσε παρὰ
τῶν ἀπὸ τῆς πόλεως ἀγγέλων, οἷς ἐξεγένετο πρώτοις
πρὶν ἢ κλεισθῆναι τὰς πύλας διαδρᾶναι, τοσοῦτο μόνον
ἀπαγγελλόντων, ὅτι κατέχει τὴν ἐκκλησίαν Βροῦτος
δημαγωγῶν καὶ τοὺς πολίτας ἐπὶ τὴν ἐλευθερίαν 
παρακαλῶν, οὐδενὶ τῶν ἄλλων φράσας ἠπείγετο τοὺς
<milestone unit="reiskpage" n="841"/>υἱοὺς ἀναλαβὼν καὶ τῶν ἑταίρων τοὺς πιστοτάτους,
<pb id="v.2p.136"/>
ἐλαύνων τοὺς ἵππους ἀπὸ ῥυτῆρος, ὡς φθάσων τὴν
ἀπόστασιν. εὑρὼν δὲ κεκλεισμένας τὰς πύλας καὶ μεστὰς
ὅπλων τὰς ἐπάλξεις ᾤχετο πάλιν ἐπὶ τὸ στρατόπεδον
ὡς εἶχε τάχους οἰμώζων καὶ δεινοπαθῶν.
</p>
</div3>
<div3 type="section" n="2">
<p>ἔτυχε
δὲ καὶ τἀκεῖ πράγματα ἤδη διεφθαρμένα. οἱ γὰρ ὕπατοι
ταχεῖαν αὐτοῦ τὴν παρουσίαν ἐπὶ τὴν πόλιν προορώμενοι
πέμπουσι γράμματα καθʼ ἑτέρας ὁδοὺς πρὸς
τοὺς ἐπὶ τοῦ στρατοπέδου παρακαλοῦντες αὐτοὺς ἀποστῆναι
τοῦ τυράννου καὶ τὰ δόξαντα τοῖς ἐν ἄστει
<note n="10" place="unspecified" anchored="yes"/> ποιοῦντες φανερά.
</p>
</div3>
<div3 type="section" n="3">
<p>ταῦτα τὰ γράμματα λαβόντες οἱ
καταλειφθέντες ὑπὸ τοῦ βασιλέως ὕπαρχοι Τῖτος Ἑρμίνιος
καὶ Μάρκος Ὁράτιος ἀνέγνωσαν ἐν ἐκκλησίᾳ·
καὶ γνώμας διερωτήσαντες κατὰ λόχους, ὅ τι χρὴ ποιεῖν,
<milestone unit="reiskpage" n="842"/>
ἐπειδὴ πᾶσιν ἐφάνη κύρια ἡγεῖσθαι τὰ κριθέντα ὑπὸ
τῆς πόλεως, οὐκέτι προσδέχονται παραγενηθέντα τὸν
Ταρκύνιον.
</p>
</div3>
<div3 type="section" n="4">
<p>ἀπωσθεὶς δὴ καὶ ταύτης ὁ βασιλεὺς τῆς
ἐλπίδος φεύγει σὺν ὀλίγοις εἰς Γαβίων πόλιν, ἧς βασιλέα
τὸν πρεσβύτερον ἀπέδειξε τῶν υἱῶν Σέξτον, ὡς
καὶ πρότερον ἔφην· ἡλικίαν μὲν ἤδη πολιὸς ὤν, ἔτη
δὲ πέντε καὶ εἴκοσι τὴν βασιλείαν κατασχών. οἱ δὲ
περὶ τὸν Ἑρμίνιόν τε καὶ τὸν Ὁράτιον ἀνοχὰς τοῦ
πολέμου καταστησάμενοι πρὸς τοὺς Ἀρδεάτας πεντεκαιδεκαετεῖς
ἀπήγαγον ἐπʼ οἴκου τὰς δυνάμεις. <del>ἡ μὲν
δὴ βασιλικὴ πολιτεία διαμείνασα μετὰ τὸν οἰκισμὸν
<pb id="v.2p.137"/>
τῆς Ῥώμης ἐτῶν τεττάρων καὶ τετταράκοντα καὶ διακοσίων
ἀριθμόν, ἐπὶ δὲ τοῦ τελευταίου βασιλέως τυραννὶς
γενομένη, διὰ ταύτας τὰς προφάσεις καὶ ὑπὸ
τούτων κατελύθη τῶν ἀνδρῶν.</del>
</p>
</div3>
</div2>
</div1>
<pb id="v.2p.138"/>
<div1 type="book" n="5">
<div2 type="chapter" n="1">
<div3 type="section" n="1">
<p>
ἡ μὲν δὴ βασιλικὴ Ῥωμαίων πολιτεία διαμείνασα
<milestone unit="reiskpage" n="843"/>
μετὰ τὸν οἰκισμὸν τῆς Ῥώμης ἐτῶν τεττάρων καὶ τετταράκοντα
καὶ διακοσίων ἀριθμόν, ἐπὶ δὲ τοῦ τελευταίου
βασιλέως τυραννὶς γενομένη διὰ ταύτας τὰς
προφάσεις καὶ ὑπὸ τούτων κατελύθη τῶν ἀνδρῶν,
ὀλυμπιάδος μὲν ὀγδόης καὶ ἑξηκοστῆς ἐνεστώσης, ἣν
ἐνίκα στάδιον Ἰσχόμαχος Κροτωνιάτης, Ἀθήνησι δὲ
<milestone unit="reiskpage" n="844"/>
</p>
</div3>
<div3 type="section" n="2">
<p>τὴν ἐνιαύσιον ἀρχὴν ἔχοντος Ἰσαγόρου. ἀριστοκρατίας
δὲ γενομένης οἱ πρῶτοι τὴν βασιλικὴν ἀρχὴν παραλαβόντες
ὕπατοι τεττάρων μηνῶν εἰς τὸν ἐνιαυτὸν
ἐκεῖνον ἐπιλειπομένων Λεύκιος Ἰούνιος Βροῦτος καὶ
Λεύκιος Ταρκύνιος Κολλατῖνος, οὓς καλοῦσι Ῥωμαῖοι
κατὰ τὴν ἑαυτῶν διάλεκτον ὥσπερ ἔφην προβούλους,
<pb id="v.2p.139"/>
ἑτέρους παραλαβόντες πολλοὺς ἐλθόντων εἰς τὴν πόλιν
τῶν ἀπὸ στρατοπέδου μετὰ τὰς σπονδὰς τὰς γενομένας
αὐτοῖς πρὸς Ἀρδεάτας, ὀλίγαις ὕστερον ἡμέραις τῆς
ἐκβολῆς τοῦ τυράννου συγκαλέσαντες τὸν δῆμον εἰς
ἐκκλησίαν καὶ πολλοὺς ὑπὲρ ὁμονοίας λόγους ποιησάμενοι 
ψήφισμά τε πάλιν ἐπεκύρωσαν ἕτερον, περὶ ὧν
οἱ κατὰ πόλιν ὄντες πρότερον ἐπεψηφίσαντο φυγὴν
Ταρκυνίοις ἐπιβαλόντες ἀίδιον·
</p>
</div3>
<div3 type="section" n="3">
<p>καὶ μετὰ τοῦτο καθαρμοὺς 
τῆς πόλεως ποιησάμενοι καὶ ὅρκια τεμόντες αὐτοί
<milestone unit="reiskpage" n="845"/>τε πρῶτοι στάντες ἐπὶ τῶν τομίων ὤμοσαν καὶ τοὺς 
ἄλλους πολίτας ἔπεισαν ὀμόσαι, μὴ κατάξειν ἀπὸ τῆς
φυγῆς βασιλέα Ταρκύνιον μήτε τοὺς παῖδας αὐτοῦ
μήτε τοὺς ἐξ ἐκείνων γενησομένους, βασιλέα τε τῆς
Ῥωμαίων πόλεως μηκέτι καταστήσειν μηθένα μηδὲ τοῖς
καθιστάναι βουλομένοις ἐπιτρέψειν. ταῦτα μὲν περὶ 
ἑαυτῶν τε καὶ τῶν τέκνων καὶ τοῦ μεθʼ ἑαυτοὺς γένους
ὤμοσαν.
</p>
</div3>
<div3 type="section" n="4">
<p>ἐπειδὴ δὲ πολλῶν καὶ μεγάλων ἀγαθῶν 
αἴτιοι γεγονέναι τοῖς κοινοῖς πράγμασιν ἔδοξαν οἱ βασιλεῖς,
φυλάττειν τοὔνομα τῆς ἀρχῆς, ὅσον ἂν ἡ πόλις
διαμένῃ χρόνον, βουλόμενοι τοὺς ἱεροφάντας τε καὶ 
οἰωνομάντεις ἐκέλευσαν ἀποδεῖξαι τὸν ἐπιτηδειότατον
τῶν πρεσβυτέρων, ὃς οὐδενὸς ἤμελλεν ἕξειν ἑτέρου
πλὴν τῶν περὶ τὰ θεῖα σεβασμῶν τὴν προστασίαν,
ἁπάσης λειτουργίας πολεμικῆς καὶ πολιτικῆς ἀφειμένος,
<pb id="v.2p.140"/>
ἱερῶν καλούμενος βασιλεύς. καὶ καθίσταται πρῶτος
ἱερῶν βασιλεὺς Μάνιος Παπίριος ἐκ τῶν πατρικίων
ἀνὴρ ἡσυχίας φίλος.
</p>
</div3>
</div2>
<div2 type="chapter" n="2">
<div3 type="section" n="1">
<p>
ὡς δὲ κατεστήσαντο ταῦτα, δείσαντες, ὡς ἐμοὶ
<milestone unit="reiskpage" n="846"/>
δοκεῖ, μὴ δόξα τοῖς πολλοῖς ἐγγένηται περὶ τῆς καινῆς
πολιτείας οὐκ ἀληθής, ὅτι δύο βασιλεῖς κύριοι γεγόνασι
τῆς πόλεως ἀνθʼ ἑνὸς ἑκατέρου τῶν ὑπάτων τοὺς
δώδεκα πελέκεις ἔχοντος, ὥσπερ εἶχον οἱ βασιλεῖς,
ἔκριναν τό τε δέος ἀφελέσθαι τῶν πολιτῶν καὶ τῆς
ἐξουσίας μειῶσαι τὸν φθόνον, τοῦ μὲν ἑτέρου τῶν
ὑπάτων τοὺς δώδεκα κατατάξαντες προηγεῖσθαι πελέκεις,
τοῦ δʼ ἑτέρου δώδεκα ὑπηρέτας ῥάβδους ἔχοντας
μόνον, ὡς δέ τινες ἱστοροῦσι, καὶ κορύνας, γίνεσθαι
δὲ τῶν πελέκεων τὴν παράληψιν ἐκ περιτροπῆς ἕνα
<note n="15" place="unspecified" anchored="yes"/> μῆνα κατέχοντος αὐτοὺς ἑκατέρου παραλλάξ.
</p>
</div3>
<div3 type="section" n="2">
<p>τοῦτο
 δὴ τὸ πολίτευμα καταστησάμενοι καὶ ἄλλα τούτοις παραπλήσια
οὐκ ὀλίγα πρόθυμον ἐποίησαν εἰς τὴν διαμονὴν
<milestone unit="reiskpage" n="847"/>
τῶν πραγμάτων τὸν δημότην καὶ ταπεινὸν ὄχλον
καὶ γὰρ τοὺς νόμους τοὺς περὶ τῶν συμβολαίων τοὺς
ὑπὸ Τυλλίου γραφέντας φιλανθρώπους καὶ δημοτικοὺς
εἶναι δοκοῦντας, οὓς ἅπαντας κατέλυσε Ταρκύνιος,
ἀνενεώσαντο καὶ τὰς θυσίας τάς τε κατὰ πόλιν καὶ
τὰς ἐπὶ τῶν ἀγρῶν, ἃς ἐποιοῦντο κοινῶς συνιόντες οἱ
δημόται τε καὶ οἱ φυλέται, πάλιν προσέταξαν ἐπιτελεῖσθαι,
<pb id="v.2p.141"/>
ὡς ἐπὶ Τυλλίου συνετελοῦντο· ἐκκλησιάζειν
τʼ αὐτοῖς ἀπέδοσαν ὑπὲρ τῶν μεγίστων καὶ ψῆφον
ἐπιφέρειν καὶ τἆλλα πράττειν, ὅσα κατὰ τοὺς προτέρους
ἐθισμοὺς ἔπραττον.
</p>
</div3>
<div3 type="section" n="3">
<p>τοῖς μὲν οὖν πολλοῖς καθʼ 
ἡδονὴν τὰ γινόμενα ὑπʼ αὐτῶν ἦν ἐκ πολυχρονίου 
δουλείας εἰς ἀνέλπιστον ἀφιγμένοις ἐλευθερίαν, εὑρέθησαν
δέ τινες ἐξ αὐτῶν ὅμως, οἷς πόθος ἦν τῶν ἐν
τυραννίδι κακῶν διʼ εὐήθειαν ἢ διὰ πλεονεξίαν, ἄνδρες
<milestone unit="reiskpage" n="848"/>οὐκ ἀφανεῖς, οἳ συνώμοσαν ἐπὶ προδοσίᾳ τῆς
πόλεως Ταρκύνιόν τε καταδέξασθαι συνθέμενοι καὶ 
τοὺς ὑπάτους ἀποκτεῖναι. ἡγεμόνες δʼ αὐτῶν οἵτινες
ἐγένοντο καὶ διʼ οἵας ἐξηλέγχθησαν ἀνελπίστου συντυχίας
καίτοι πάντας ἀνθρώπους λεληθέναι δοκοῦντες,
μικρὰ τῶν ἔμπροσθεν γενομένων ἀναλαβὼν λέξω.
</p>
</div3>
</div2>
<div2 type="chapter" n="3">
<div3 type="section" n="1">
<p>
Ταρκύνιος ἐπειδὴ τῆς βασιλείας ἐξέπεσε, χρόνον 
μέν τινα οὐ πολὺν ἐν πόλει Γαβίοις διέτριβε
τούς τε συνιόντας πρὸς αὐτὸν ἐκ τῆς πόλεως ὑποδεχόμενος,
οἷς ἦν τυραννὶς ἀσπαστότερον χρῆμα ἐλευθερίας,
καὶ ταῖς Λατίνων ἐλπίσιν ἐπέχων ὡς διʼ ἐκείνων καταχθησόμενος ἐπὶ τὴν ἀρχήν. ὡς δʼ οὐ 
προσεῖχον αὐτῷ τὸν νοῦν αἱ πόλεις οὐδʼ ἐβούλοντο
πόλεμον ὑπὲρ αὐτοῦ εἰς τὴν Ῥωμαίων πόλιν ἐκφέρειν,
ἀπογνοὺς τὰς παρὰ τούτων ἐπικουρίας, εἰς Τυρρηνικὴν
καταφεύγει πόλιν Ταρκυνίους, ἐξ ἧς τὸ πρὸς μητρὸς
αὐτῷ γένος ἦν.
</p>
</div3>
<div3 type="section" n="2">
<p>πείσας δὲ τὰ τέλη τῶν Ταρκυνιητῶν 
<pb id="v.2p.142"/>
δωρεαῖς καὶ διʼ ἐκείνων ἐπὶ τὴν ἐκκλησίαν παραχθεὶς
<milestone unit="reiskpage" n="849"/>
τήν τε συγγένειαν ἀνενεώσατο τὴν ὑπάρχουσαν αὐτῷ
πρὸς τὴν πόλιν καὶ τὰς εὐεργεσίας διεξῆλθεν, ἃς ὁ
πάππος αὐτοῦ πάσαις ἐχαρίσατο ταῖς ἐν Τυρρηνίᾳ πόλεσι,
καὶ τὰς συνθήκας ὑπεμίμνησκεν, ἃς ἦσαν πεποιημένοι
πρὸς αὐτόν· ἐπὶ δὲ τούτοις ἅπασι τῆς κατειληφυίας
αὐτὸν ὠδύρετο τύχας, ὡς ἐκ μεγάλης ἐκπεσὼν
εὐδαιμονίας ἐν ἡμέρᾳ μιᾷ πλάνης καὶ τῶν ἀναγκαίων
ἐνδεὴς σὺν υἱοῖς τρισὶν ἐπὶ τοὺς ἐφʼ ἑαυτῷ ποτε
<note n="10" place="unspecified" anchored="yes"/> γενομένους ἠναγκάσθη καταφυγεῖν.
</p>
</div3>
<div3 type="section" n="3">
<p>διεξελθὼν δʼ ὧδε
ταῦτα μετὰ πολλῶν οἴκτων τε καὶ δακρύων ἔπεισε τὸν
δῆμον πρέσβεις ἀποστεῖλαι πρῶτον εἰς Ῥώμην συμβατηρίους
φέροντας ὑπὲρ αὐτοῦ λόγους, ὡς δὴ συμπραττόντων
αὐτῷ τῶν δυνατῶν ἐκεῖθεν καὶ συλληψομένων
τῆς καθόδου. ἀποδειχθέντων δὲ πρεσβευτῶν,
οὓς αὐτὸς προείλετο, διδάξας τοὺς ἄνδρας ἃ χρὴ λέγειν
<milestone unit="reiskpage" n="850"/>
τε καὶ πράττειν, καὶ παρὰ τῶν σὺν αὐτῷ φυγάδων
γράμματα δοὺς δεήσεις ἔχοντα πρὸς τοὺς οἰκείους
αὐτῶν καὶ φίλους, ἀπέστειλε φέροντάς τι καὶ χρυσίον.
</p>
</div3>
</div2>
<div2 type="chapter" n="4">
<div3 type="section" n="1">
<p>
οὗτοι οἱ ἄνδρες εἰς Ῥώμην ἐλθόντες ἔλεγον
ἐπὶ τῆς βουλῆς, Ὅτι Ταρκύνιος ἀξιοῖ λαβὼν ἄδειαν
ἐλθεῖν σὺν ὀλίγοις πρῶτον μὲν ἐπὶ τὸ συνέδριον,
ὥσπερ ἐστὶ δίκαιον· ἔπειτʼ ἂν λάβῃ παρὰ τῆς βουλῆς
τὸ συγχώρημα τότε καὶ ἐπὶ τὴν ἐκκλησίαν ἐλθεῖν λόγον
ὑφέξων ὑπὲρ ἁπάντων ὧν ἔπραξεν, ἀφʼ οὗ τὴν ἀρχὴν
παρέλαβε, καὶ δικασταῖς χρησόμενος ἐάν τις αὐτοῦ
<pb id="v.2p.143"/>
</p>
</div3>
<div3 type="section" n="2">
<p>κατηγορήσῃ πᾶσι Ῥωμαίοις. ἀπολογηθεὶς δὲ καὶ πείσας 
ἅπαντας, ὡς οὐδὲν ἄξιον εἴργασται φυγῆς, ἐὰν μὲν
ἀποδῶσιν αὐτῷ τὴν βασιλείαν αὖθις, ἄρξειν ἐφʼ οἷς
ἂν ὁρίσωσιν οἱ πολῖται δικαίοις, ἐὰν δὲ μηκέτι βασιλεύεσθαι
προαιρῶνται καθάπερ ἔμπροσθεν, ἀλλʼ ἑτέραν 
τινὰ καταστήσασθαι πολιτείαν, μένων ἐν τῇ πόλει
<milestone unit="reiskpage" n="851"/>πατρίδι οὔσῃ καὶ τὸν ἴδιον οἶκον ἔχων πολιτεύσεσθαι
μετὰ πάντων ἐξ ἴσου, φυγῆς δʼ ἀπηλλάχθαι καὶ πλάνης.
</p>
</div3>
<div3 type="section" n="3">
<p>ταῦτα διεξελθόντες ἐδέοντο τῆς βουλῆς, μάλιστα 
μὲν διὰ τὸ δίκαιον, ὃ πᾶσιν ἀνθρώποις καθέστηκε, 
μηθένα λόγου καὶ κρίσεως ἀποστερεῖν, συγχωρῆσαι τῷ
ἀνδρὶ τὴν ἀπολογίαν, ἧς αὐτοὶ γενήσονται δικασταί·
εἰ δʼ ἐκείνῳ ταύτην οὐ βούλονται δοῦναι τὴν χάριν,
τῆς δεομένης ὑπὲρ αὐτοῦ πόλεως ἕνεκα μετριάσαι, δωρεὰν
αὐτῇ διδόντας, ἐξ ἧς οὐδὲν αὐτοὶ βλαπτόμενοι 
μεγάλην δόξουσι τιμὴν κατατίθεσθαι τῇ λαμβανούσῃ,
ἀνθρώπους δʼ ὄντας μηδὲν ὑπὲρ τὴν φύσιν τὴν ἀνθρωπίνην
φρονεῖν μηδʼ ἀθανάτους ἔχειν τὰς ὀργὰς
ἐν θνητοῖς σώμασιν, ἀλλὰ καὶ παρὰ γνώμην τί  πράττειν
ἐπιεικὲς ὑπομεῖναι τῶν δεομένων χάριν, ἐνθυμηθέντας, 
ὅτι φρονίμων μὲν ἀνθρώπων ἔργον ἐστὶ ταῖς
φιλίαις χαρίζεσθαι τὰς ἔχθρας, ἀνοήτων δὲ καὶ βαρβάρων
τοῖς ἐχθροῖς συναναιρεῖν τοὺς φίλους.
</p>
</div3>
</div2>
<div2 type="chapter" n="5">
<div3 type="section" n="1">
<p>
<milestone unit="reiskpage" n="852"/>τοιαῦτα λεξάντων αὐτῶν ἀναστὰς ὁ Βροῦτος
ἔφη Περὶ μὲν εἰσόδου Ταρκυνίων εἰς τήνδε πόλιν 
παύσασθε, ἄνδρες Τυρρηνοί, τὰ πλείω λέγοντες. ἐπῆκται
γὰρ ἤδη ψῆφος ἀίδιον κατʼ αὐτῶν ὁρίζουσα φυγήν,
<pb id="v.2p.144"/>
καὶ θεοὺς ὀμωμόκαμεν ἅπαντες μήτʼ αὐτοὶ κατάξειν
τοὺς τυράννους μηδὲ τοῖς κατάγουσιν ἐπιτρέψειν· εἰ
δέ τινος ἄλλου δεῖσθε τῶν μετρίων, ἃ μὴ νόμοις μηδʼ
ὅρκοις κεκωλύμεθα δρᾶν, λέγετε. μετὰ τοῦτο παρελθόντες
<note n="5" place="unspecified" anchored="yes"/> οἱ πρέσβεις λέγουσι·
</p>
</div3>
<div3 type="section" n="2">
<p>παρὰ δόξαν μὲν ἡμῖν
ἀπήντηται τὰ πρῶτα· πρεσβευσάμενοι γὰρ ὑπὲρ ἀνδρὸς
ἱκέτου λόγον ὑμῖν ὑποσχεῖν ἀξιοῦντος καὶ τὸ κοινὸν
ἁπάντων δίκαιον εἰς ἰδίαν αἰτούμενοι χάριν οὐ δεδυνήμεθα
τούτου τυχεῖν· ἐπεὶ δʼ οὕτως ὑμῖν δοκεῖ, περὶ
μὲν εἰσόδου Ταρκυνίων οὐδὲν ἔτι λιπαροῦμεν, προκαλούμεθα
δʼ ὑμᾶς εἰς ἕτερόν τι δίκαιον, ὑπὲρ οὗ τὰς
<milestone unit="reiskpage" n="853"/>
ἐντολὰς ἡμῖν ἔδωκεν ἡ πατρίς, καὶ οὔτε νόμος ὁ κωλύσων
αὐτὸ ποιεῖν ὑμᾶς ἐστιν οὔθʼ ὅρκος, ἀποδοῦναι
τῷ βασιλεῖ τὴν οὐσίαν, ἣν ὁ πάππος αὐτοῦ πρότερον
ἐκέκτητο οὐθὲν τῶν ὑμετέρων οὔτε βίᾳ κατασχὼν οὔτε
λάθρα, παρὰ δὲ τοῦ πατρὸς διαδεξάμενος καὶ πρὸς
ὑμᾶς μετενέγκας. ἀπόχρη γὰρ αὐτῷ τὰ ἑαυτοῦ κομισαμένῳ
ζῆν ἑτέρωθί που μακαρίως μηθὲν ἐνοχλοῦντι
ὑμῖν.
</p>
</div3>
<div3 type="section" n="3">
<p>τοιαῦτα μὲν οἱ πρέσβεις διαλεχθέντες ἐξῆλθον·
τῶν δʼ ὑπάτων Βροῦτος μὲν κατέχειν τὰ χρήματα
συνεβούλευσε τιμωρίας τε χάριν ἀνθʼ ὧν οἱ τύραννοι
τὸ κοινὸν ἠδίκησαν πολλῶν ὄντων καὶ μεγάλων, καὶ
τοῦ συμφέροντος ἕνεκεν, ἵνα μὴ γένοιτʼ αὐτοῖς ἀφορμὴ
πρὸς τὸν πόλεμον, διδάσκων ὡς οὐκ ἀγαπήσουσι Ταρκύνιοι
τὰς οὐσίας ἀπολαβόντες οὐδʼ ὑπομενοῦσιν ἰδιώτην
βίον ζῆν, ἀλλὰ πόλεμον ἐπάξουσι Ῥωμαίοις ἀλλοεθνῆ
καὶ πειράσονται βίᾳ κατελθεῖν ἐπὶ τὴν ἀρχήν.
</p>
</div3>
<div3 type="section" n="4">
<p>Κολλατῖνος δὲ τἀναντία παρῄνει λέγων, ὡς οὐδὲν τὰ
<pb id="v.2p.145"/>
χρήματα τῶν τυράννων ἠδίκει τὴν πόλιν, ἀλλὰ τὰ
σώματα, φυλάττεσθαί τʼ αὐτοὺς ἀξιῶν ἀμφότερα, μὴ
δόξης τε πονηρᾶς παρὰ πάντων τύχωσιν ὡς διὰ τὸν
πλοῦτον ἐξεληλακότες ἐκ τῆς ἀρχῆς Ταρκυνίους, καὶ
πρόφασιν πολέμου δικαίαν παράσχωσιν αὐτοῖς ὡς ἀποστερουμένοις 
τῶν ἰδίων· ἄδηλον μὲν εἶναι φάσκων, εἰ
κομισάμενοι τὰ χρήματα πολεμεῖν ἐπιχειρήσουσιν ἔτι
πρὸς αὐτοὺς περὶ τῆς καθόδου, πρόδηλον δὲ θάτερον
ὡς οὐκ ἀξιώσουσιν εἰρήνην ἄγειν τὰς οὐσίας ἀφαιρεθέντες. 
</p>
</div3>
</div2>
<div2 type="chapter" n="6">
<div3 type="section" n="1">
<p>
ταῦτα δὲ τῶν ὑπάτων λεγόντων καὶ πολλῶν
συναγορευόντων ἀμφοτέροις ἀποροῦσα, ὅ τι χρὴ πράττειν,
ἡ βουλὴ καὶ ἐφʼ ἡμέρας συχνὰς σκοποῦσα, ἐπεὶ
συμφορώτερα μὲν ὁ Βροῦτος ἐδόκει λέγειν, δικαιότερα
δʼ ὁ Κολλατῖνος παρῄνει, τελευτῶσα διέγνω τὸν δῆμον 
ποιῆσαι τοῦ τε συμφέροντος καὶ τοῦ δικαίου κριτήν.
</p>
</div3>
<div3 type="section" n="2">
<p>πολλῶν δὲ λεχθέντων ὑφʼ ἑκατέρου τῶν ὑπάτων ἀναλαβοῦσαι
ψῆφον αἱ φρᾶτραι τριάκοντα οὖσαι τὸν ἀριθμὸν
οὕτω μικρὰν ἐποιήσαντο τὴν ἐπὶ θάτερα ῥοπήν, ὥστε
μιᾷ ψήφῳ πλείους γενέσθαι τῶν κατέχειν τὰ χρήματα
<milestone unit="reiskpage" n="855"/>βουλομένων τὰς ἀποδιδόναι κελευούσας. λαβόντες δὲ
παρὰ τῶν ὑπάτων τὰς ἀποκρίσεις οἱ Τυρρηνοὶ καὶ
πολλὰ τὴν πόλιν ἐπαινέσαντες, ὅτι τὰ δίκαια πρὸ τῶν
συμφερόντων εἵλοντο, Ταρκυνίῳ μὲν ἐπέστειλαν τοὺς
ἀποληψομένους τὰ χρήματα πέμπειν, αὐτοὶ δʼ ἐπέμειναν 
ἐν τῇ πόλει συναγωγήν τε τῶν ἐπίπλων καὶ διάθεσιν
τῶν μὴ δυναμένων ἄγεσθαί τε καὶ φέρεσθαι
σκηπτόμενοι· ὡς δὲ τἀληθὲς εἶχε ταράττοντες καὶ
<pb id="v.2p.146"/>
σκευωρούμενοι τὰ κατὰ τὴν πόλιν, ὡς ὁ τύραννος
αὐτοῖς ἐπέστειλε.
</p>
</div3>
<div3 type="section" n="3">
<p>τάς τε γὰρ ἐπιστολὰς τὰς παρὰ τῶν
φυγάδων τοῖς ἐπιτηδείοις αὐτῶν ἀπεδίδοσαν καὶ παρʼ
ἐκείνων ἑτέρας πρὸς τοὺς φυγάδας ἐλάμβανον· συνιόντες
δὲ πολλοῖς εἰς ὁμιλίαν καὶ διάπειραν αὐτῶν
τῆς προαιρέσεως λαμβάνοντες, οὓς εὑρίσκοιεν εὐαλώτους
δι᾽ ἀσθένειαν γνώμης ἢ βίου σπάνιν ἢ πόθον
τῶν ἐν τῇ τυραννίδι πλεονεξιῶν, ἐλπίδας τε χρηστὰς
ὑποτείνοντες αὐτοῖς καὶ χρήματα διδόντες ἐπεχείρουν
<milestone unit="reiskpage" n="856"/>
</p>
</div3>
<div3 type="section" n="4">
<p>
<note n="10" place="unspecified" anchored="yes"/> διαφθείρειν. ἔμελλον δʼ ὥσπερ εἰκὸς ἐν πόλει μεγάλῃ
καὶ πολυοχλούσῃ φανήσεσθαί τινες οἱ τὴν χείρω πολιτείαν
αἱρησόμενοι πρὸ τῆς κρείττονος οὐ τῶν ἀσήμων
μόνον, ἀλλὰ καὶ τῶν ἐπιφανῶν, ἐν οἷς ἦσαν Ἰούνιοί
τε δύο Τίτος καὶ Τιβέριος Βρούτου παῖδες τοῦ ὑπατεύοντος
ἀρτίως ἀρχόμενοι γενειᾶν καὶ σὺν αὐτοῖς
Οὐιτέλλιοί τε δύο Μάρκος καὶ Μάνιος, ἀδελφοὶ τῆς
Βρούτου γυναικός, ἱκανοὶ τὰ κοινὰ πράττειν, καὶ Κολλατίνου
θατέρου τῶν ὑπάτων ἀδελφῆς υἱοὶ δύο Λεύκιος
καὶ Μάρκος Ἀκύλλιοι τὴν αὐτὴν ἔχοντες τοῖς
Βρούτου παισὶν ἡλικίαν, παρʼ οἷς αἱ σύνοδοι τὰ πολλὰ
ἐγίνοντο πατρὸς οὐκέτι περιόντος αὐτοῖς καὶ τὰ περὶ
τῆς καθόδου τῶν τυράννων βουλεύματα συνετίθετο.
</p>
</div3>
</div2>
<div2 type="chapter" n="7">
<div3 type="section" n="1">
<p>
ἐκ πολλῶν μὲν οὖν καὶ ἄλλων ἔδοξέ μοι τὰ
<milestone unit="reiskpage" n="857"/>
Ῥωμαίων πράγματα προνοίᾳ θεῶν εἰς τοσαύτην προελθεῖν
εὐδαιμονίαν, οὐχ ἥκιστα δὲ καὶ ἐκ τῶν τότε
<pb id="v.2p.147"/>
γενομένων. τοσαύτη γὰρ ἄνοια καὶ θεοβλάβεια τοὺς
δυστήνους ἐκείνους κατέσχεν, ὥσθʼ ὑπέμειναν ἐπιστολὰς
γράψαι πρὸς τὸν τύραννον αὐτογράφους δηλοῦντες
αὐτῷ τὸ πλῆθός τε τῶν μετεχόντων τῆς συνωμοσίας
καὶ χρόνον, ἐν ᾧ τὴν κατὰ τῶν ὑπάτων ἐπίθεσιν 
ἔμελλον ποιήσεσθαι, πεισθέντες ὑπὸ τῶν ἀφικομένων
ὡς αὐτοὺς παρὰ τοῦ τυράννου γραμμάτων, ὅτι βούλεται
προειδέναι, τίνας αὐτῷ προσήκει Ῥωμαίων εὖ
</p>
</div3>
<div3 type="section" n="2">
<p>ποιεῖν κατασχόντι τὴν ἀρχήν. τούτων δʼ ἐγένοντο τῶν 
ἐπιστολῶν ἐγκρατεῖς οἱ ὕπατοι κατὰ τοιάνδε τινὰ συντυχίαν. 
παρʼ Ἀκυλλίοις τοῖς ἐκ τῆς Κολλατίνου γεγονόσιν
ἀδελφῆς οἱ κορυφαιότατοι τῶν ἐν τῇ συνωμοσίᾳ
κατήγοντο παρακληθέντες ὡς ἐφʼ ἱερὰ καὶ θυσίαν·
μετὰ δὲ τὴν ἑστίασιν ἐξελθεῖν ἐκ τοῦ συμποσίου κελεύσαντες
τοὺς διακόνους καὶ πρὸ τῶν θυρῶν τοῦ ἀνδρῶνος
<milestone unit="reiskpage" n="858"/>ἀπελθεῖν διεφέροντό τε πρὸς ἀλλήλους ὑπὲρ τῆς
καταγωγῆς τῶν τυράννων καὶ τὰ δόξαντα εἰς ἐπιστολὰς
κατεχώριζον αὐτογράφους, ἃς ἔδει τοὺς Ἀκυλλίους
λαβόντας ἀποδοῦναι τοῖς ἐκ Τυρρηνίας πρέσβεσιν,
</p>
</div3>
<div3 type="section" n="3">
<p>ἐκείνους δὲ Ταρκυνίῳ. ἐν τούτῳ δὴ τῷ χρόνῳ τῶν 
θεραπόντων τις οἰνοχόος ἐκ πόλεως Καινίνης αἰχμάλωτος
ὄνομα Οὐινδίκιος ὑποπτεύσας τοὺς ἄνδρας βουλεύειν
πονηρὰ τῇ μεταστάσει τῶν διακόνων ἔμεινε
μόνος ἔξω παρὰ ταῖς θύραις καὶ τούς τε λόγους παρʼ
αὐτῶν ἠκροάσατο καὶ τὰς ἐπιστολὰς εἶδεν ὑπὸ πάντων 
<pb id="v.2p.148"/>
γραφομένας, ἁρμῷ τινι τῆς θύρας διαφανεῖ τὴν ὄψιν
προσβαλών.
</p>
</div3>
<div3 type="section" n="4">
<p>ἐξελθὼν δὲ πολλῆς ἔτι νυκτὸς οὔσης ὡς
ἀπεσταλμένος ὑπὸ τῶν δεσποτῶν ἐπὶ χρείαν τινά, πρὸς
μὲν τοὺς ὑπάτους ὤκνησεν ἐλθεῖν δεδιώς, μὴ συγκρύψαι
<milestone unit="reiskpage" n="859"/>
τὸ πρᾶγμα βουλόμενοι διὰ τὴν εὔνοιαν τῶν συγγενῶν
τὸν μηνύσαντα τὴν συνωμοσίαν ἀφανίσωσιν,
ἀφικόμενος δʼ ὡς Πόπλιον Οὐαλέριον, ὃς ἐν τοῖς πρώτοις
τέτταρσιν ἦν τῶν τὴν τυραννίδα καταλυσάντων,
δεξιώσει καὶ διʼ ὅρκων τὸ πιστὸν παρʼ αὐτοῦ λαβὼν
ὑπὲρ ἀσφαλείας τῆς ἑαυτοῦ μηνυτὴς ὧν τʼ ἤκουσε καὶ
</p>
</div3>
<div3 type="section" n="5">
<p>ὧν εἶδε γίνεται. ὁ δʼ ὡς ἔμαθεν οὐδεμίαν ἀναβολὴν
ποιησάμενος ἐπὶ τὴν οἰκίαν τῶν Ἀκυλλίων σὺν χειρὶ
πολλῇ πελατῶν τε καὶ φίλων παραγίνεται περὶ τὸν
ὄρθρον καὶ παρελθὼν εἴσω τῶν θυρῶν ὡς ἐπʼ ἄλλην
τινὰ χρείαν παρὼν ἀκωλύτως κατʼ οἶκον ἔτι τῶν μειρακίων
ὄντων ἐγκρατὴς γίνεται τῶν ἐπιστολῶν καὶ
τοὺς νεανίσκους συλλαβὼν καθίστησιν ἐπὶ τοὺς ὑπάτους.
</p>
</div3>
</div2>
<div2 type="chapter" n="8">
<div3 type="section" n="1">
<p>
τὰ δὲ μετὰ ταῦτα ἔργα θατέρου τῶν ὑπάτων
Βρούτου μεγάλα καὶ θαυμαστὰ λέγειν ἔχων, ἐφʼ
οἷς μέγιστα φρονοῦσι Ῥωμαῖοι, δέδοικα μὴ σκληρὰ καὶ
ἄπιστα τοῖς Ἕλλησι δόξω λέγειν, ἐπειδὴ πεφύκασιν
<milestone unit="reiskpage" n="860"/>
ἅπαντες ἀπὸ τῶν ἰδίων παθῶν τὰ περὶ τῶν ἄλλων
λεγόμενα κρίνειν καὶ τὸ πιστὸν ἄπιστον ἐφʼ ἑαυτοὺς
ποιεῖν· ἐρῶ δʼ οὖν ὅμως.
</p>
</div3>
<div3 type="section" n="2">
<p>ἐπειδὴ γὰρ ἡμέρα τάχιστα
<pb id="v.2p.149"/>
ἐγένετο, καθίσας ἐπὶ τὸ βῆμα καὶ τὰς ἐπιστολὰς τῶν
ἐν τῇ συνωμοσίᾳ διασκεπτόμενος, ὡς εὗρε τὰς ὑπὸ τῶν
υἱῶν γραφείσας ταῖς σφραγῖσιν ἑκατέραν γνωρίσας καὶ
μετὰ τὸ λῦσαι τὰ σημεῖα τοῖς χειρογράφοις, ἀναγνωσθῆναι
πρῶτον ἐκέλευσεν ἀμφοτέρας ὑπὸ τοῦ γραμματέως 
εἰς τὴν ἁπάντων τῶν παρόντων ἀκοήν· ἔπειτα
λέγειν ἐκέλευσε τοῖς παισίν, εἴ τι βούλονται.
</p>
</div3>
<div3 type="section" n="3">
<p>ὡς δʼ 
οὐκ ἐτόλμησεν αὐτῶν οὐδέτερος πρὸς ἄρνησιν ἀναιδῆ
τραπέσθαι, ἀλλὰ κατεψηφικότες ἑαυτῶν ἔκλαιον ἀμφότεροι,
ὀλίγον δʼ ἐπισχὼν χρόνον ἀνίσταται καὶ σιωπὴν 
προκηρύξας ἐκδεχομένων ἁπάντων, τί τέλος ἐξοίσει,
θάνατον ἔφη καταδικάζειν τῶν τέκνων· ἐφʼ ᾧ πάντες
<milestone unit="reiskpage" n="861"/>ἀνέκραγον οὐκ ἀξιοῦντες τοιοῦτον ἄνδρα ζημιωθῆναι
τέκνων θανάτῳ καὶ χαρίζεσθαι τὰς ψυχὰς τῶν μειρακίων
ἐβούλοντο τῷ πατρί.
</p>
</div3>
<div3 type="section" n="4">
<p>ὁ δʼ οὔτε τὰς φωνὰς αὐτῶν 
οὔτε τὰς οἰμωγὰς ἀνασχόμενος ἐκέλευσε τοῖς ὑπηρέταις
ἀπάγειν τοὺς νεανίσκους ὀλοφυρομένους καὶ ἀντιβολοῦντας
καὶ ταῖς φιλτάταις αὐτὸν ἀνακαλουμένους
προσηγορίαις. θαυμαστὸν μὲν καὶ τοῦτο πᾶσιν ἐφάνη
τὸ μηδὲν ἐνδοῦναι τὸν ἄνδρα μήτε πρὸς τὰς δεήσεις 
τῶν πολιτῶν μήτε πρὸς τοὺς οἴκτους τῶν τέκτων,
πολλῷ δʼ ἔτι τούτου θαυμασιώτερον τὸ περὶ τὰς τιμωρίας
αὐτῶν ἀμείλικτον.
</p>
</div3>
<div3 type="section" n="5">
<p>οὔτε γὰρ ἄλλοθί που συνεχώρησεν 
ἀπαχθέντας τοὺς υἱοὺς ἔξω τῆς ἁπάντων
ὄψεως ἀποθανεῖν, οὔτʼ αὐτὸς ἐκ τῆς ἀγορᾶς ὑπανεχώρησεν, 
<pb id="v.2p.150"/>
ἕως ἐκεῖνοι κολασθῶσι, τὴν δεινὴν θέαν ἐκτρεπόμενος,
οὔτʼ ἄνευ προπηλακισμοῦ ἀφῆκεν αὐτοῖς τὴν
ἐψηφισμένην ἐκπληρῶσαι μοῖραν· ἀλλὰ πάντα τὰ περὶ
τὰς τιμωρίας ἔθη καὶ νόμιμα φυλάττων, ὅσα τοῖς
<milestone unit="reiskpage" n="862"/>
κακούργοις ἀπόκειται παθεῖν, ἐν ἀγορᾷ πάντων ὁρώντων
αἰκισθέντας τὰ σώματα πληγαῖς, αὐτὸς ἅπασι τοῖς
γιγνομένοις παρών, τότε συνεχώρησε τοὺς αὐχένας τοῖς
πελέκεσιν ἀποκοπῆναι.
</p>
</div3>
<div3 type="section" n="6">
<p>ὑπὲρ ἅπαντα δὲ τὰ παράδοξα
καὶ θαυμαστὰ τοῦ ἀνδρὸς τὸ ἀτενὲς τῆς ὄψεως καὶ
ἄτεγκτον ἦν· ὅς γε τῶν ἄλλων ἁπάντων ὅσοι τῷ πάθει
παρεγένοντο κλαιόντων μόνος οὔτʼ ἀνακλαυσάμενος
ὤφθη τὸν μόρον τῶν τέκνων οὔτʼ ἀποιμώξας ἑαυτὸν
τῆς καθεξούσης τὸν οἶκον ἐρημίας οὔτʼ ἄλλο μαλακὸν
οὐθὲν ἐνδούς, ἀλλʼ ἄδακρύς τε καὶ ἀστένακτος καὶ
ἀτενὴς διαμένων εὐκαρδίως ἤνεγκε τὴν συμφοράν. οὕτως
ἰσχυρὸς ἦν τὴν γνώμην καὶ βέβαιος τὰ κριθέντα
διατηρεῖν καὶ τῶν ἐπιταραττόντων τοὺς λογισμοὺς παθῶν καρτερός.
</p>
</div3>
</div2>
<div2 type="chapter" n="9">
<div3 type="section" n="1">
<p>
ἀποκτείνας δὲ τοὺς υἱοὺς εὐθὺς ἐκάλει
τοὺς ἀδελφιδοῦς τοῦ συνάρχοντος Ἀκυλλίους, παρʼ
οἷς αἱ σύνοδοι τῶν κατὰ τῆς πόλεως συνομοσαμένων
<milestone unit="reiskpage" n="863"/>
ἐγένοντο· καὶ τὰς ἐπιστολὰς αὐτῶν ἀναγνῶναι τῷ
γραμματεῖ κελεύσας, ὥστε πάντας ἀκούειν τοὺς παρόντας,
ἀπολογίαν ἔφησεν αὐτοῖς διδόναι. ὡς δὲ προήχθησαν
οἱ νεανίσκοι πρὸς τὸ βῆμα, εἴθʼ ὑποθεμένου
τινὸς τῶν φίλων εἴτʼ αὐτοὶ συμφρονήσαντες τοῖς γόνασι
<pb id="v.2p.151"/>
τοῦ θείου προσπίπτουσιν ὡς διʼ ἐκείνου σωθησόμενοι.
</p>
</div3>
<div3 type="section" n="2">
<p>κελεύσαντος δὲ τοῦ Βρούτου τοῖς ῥαβδούχοις 
ἀποσπᾶν αὐτοὺς καὶ ἀπάγειν ἐπὶ τὸν θάνατον, εἰ μὴ
βούλοιντο ἀπολογήσασθαι, μικρὸν ἐπισχεῖν τοῖς ὑπηρέταις
ὁ Καλλατῖνος εἰπών, ἕως τῷ συνάρχοντι διαλεχθῇ, 
λαβὼν τὸν ἄνδρα καταμόνας πολλὰς ἐξέτεινεν
ὑπὲρ τῶν μειρακίων δεήσεις· τὰ μὲν ἀπολογούμενος
ὡς διὰ νεότητος ἄνοιαν καὶ πονηρὰς φίλων ὁμιλίας
εἰς ταύτην ἐμπεσόντων τὴν φρενοβλάβειαν, τὰ δὲ
παρακαλῶν ἑαυτῷ χαρίσασθαι τὰς ψυχὰς τῶν συγγενῶν
</p>
</div3>
<div3 type="section" n="3">
<p>
<milestone unit="reiskpage" n="864"/>μίαν αἰτουμένῳ ταύτην τὴν δωρεὰν καὶ περὶ οὐδενὸς 
ἔτι ἑτέρου ἐνοχλήσοντι, τὰ δὲ διδάσκων, ὅτι
συνταραχθῆναι κίνδυνος ὅλην τὴν πόλιν, ἐὰν ἅπαντας
ἐπιχειρῶσι θανάτῳ ζημιοῦν τοὺς δόξαντάς τι συμπράττειν
τοῖς φυγάσιν ὑπὲρ τῆς καθόδου· πολλοὺς γὰρ 
εἶναι καὶ οὐκ ἀσήμων οἰκιῶν ἐνίους. ὡς δʼ οὐκ ἔπειθε,
τελευτῶν ἠξίου μὴ θάνατον, ἀλλὰ μετρίαν κατʼ αὐτῶν
ὁρίσαι κόλασιν, ἄτοπον εἶναι λέγων τοὺς μὲν τυράννους
φυγαῖς ἐζημιῶσθαι, τοὺς δὲ τῶν τυράννων φίλους
θανάτῳ. ἀντιλέγοντος δὲ καὶ πρὸς τὴν ἐπιείκειαν 
τῆς κολάσεως τοῦ ἀνδρὸς καὶ οὐδʼ εἰς ἑτέρους ἀναβαλέσθαι
χρόνους τὰς κρίσεις τῶν ἐν ταῖς αἰτίαις βουλομένου·
τελευταία γὰρ αὕτη τοῦ συνάρχοντος δέησις
ἦν· ἀλλʼ αὐθημερὸν ἀποκτενεῖν ἅπαντας ἀπειλοῦντος
καὶ διομνυμένου, ἀδημονῶν ὁ Κολλατῖνος ἐπὶ τῷ μηδενὸς 
ὦν ἠξίου τυγχάνειν, Τοιγαροῦν, ἔφησεν, ἐπεὶ
σκαιὸς εἶ καὶ πικρὸς ἐγὼ τὰ μειράκια ἀφαιροῦμαι τῆς
<pb id="v.2p.152"/>
αὐτῆς ἐξουσίας ἧς σὺ κύριος ὤν. καὶ ὁ Βροῦτος ἐκπικρανθείς,
<milestone unit="reiskpage" n="865"/>
οὐκ ἐμοῦ γʼ, ἔφη, ζῶντος, ὦ Κολλατῖνε,
τοὺς προδότας τῆς πατρίδος ἰσχύσεις ἐξελέσθαι· ἀλλὰ
καὶ σὺ δώσεις δίκας ἃς προσῆκεν οὐκ εἰς μακράν.
</p>
</div3>
</div2>
<div2 type="chapter" n="10">
<div3 type="section" n="1">
<p>
ταῦτʼ εἰπὼν καὶ φυλακὴν τοῖς μειρακίοις ἐπιστήσας
ἐκάλει τὸν δῆμον εἰς ἐκκλησίαν. πληρωθείσης
δὲ τῆς ἀγορᾶς ὄχλου· περιβόητον γὰρ ἀνὰ τὴν πόλιν
ὅλην τὸ περὶ τοὺς παῖδας αὐτοῦ πάθος ἐγεγόνει· προελθών
τε καὶ τοὺς ἐντιμοτάτους τῶν ἐν τῷ συνεδρίῳ
</p>
</div3>
<div3 type="section" n="2">
<p>
<note n="10" place="unspecified" anchored="yes"/> παραστησάμενος ἔλεξε τοιάδε· ἐβουλόμην μὲν ἄν, ὦ
<del>ἄνδρες</del> πολῖται, Κολλατῖνον τουτονὶ τὸν συνάρχοντα
περὶ πάντων μοι ταὐτὰ φρονεῖν καὶ μὴ τῷ λόγῳ
μόνον, ἀλλὰ καὶ τοῖς ἔργοις μισεῖν τοὺς τυράννους
καὶ πολεμεῖν· ἐπεὶ δὲ τἀναντία φρονῶν γέγονέ μοι
καταφανὴς καὶ ἔστιν οὐ μόνον τῇ φύσει Ταρκυνίων
συγγενής, ἀλλὰ καὶ τῇ προαιρέσει, διαλλαγάς τε πράττων
πρὸς αὐτοὺς καὶ ἀντὶ τῶν κοινῇ συμφερόντων τὸ
ἑαυτοῦ σκοπῶν λυσιτελές, αὐτός τε κωλύειν αὐτὸν
<milestone unit="reiskpage" n="866"/>
παρεσκεύασμαι πράττειν ἃ κατὰ νοῦν ἔχει πονηρὰ
ὄντα, καὶ ὑμᾶς ἐπὶ τούτῳ παρεκάλεσα· φράσω δʼ ὑμῖν
πρῶτον <add>μὲν</add>, ἐν οἷς ἐγένετο κινδύνοις τὰ πράγματα
τῆς πόλεως, ἔπειτα πῶς αὐτοῖς ἑκάτερος ἡμῶν κέχρηται.
</p>
</div3>
<div3 type="section" n="3">
<p>τῶν πολιτῶν τινες συνελθόντες εἰς τὴν Ἀκυλλίων οἰκίαν
τῶν ἐκ τῆς Κολλατίνου γεγονότων ἀδελφῆς, ἐν οἷς
ἦσαν οἵ τʼ ἐμοὶ παῖδες ἀμφότεροι καὶ οἱ τῆς γυναικὸς
<pb id="v.2p.153"/>
ἀδελφοὶ τῆς ἐμῆς καὶ ἄλλοι τινὲς ἅμα τούτοις οὐκ
ἀφανεῖς, συνθήκας ἐποιήσαντο πρὸς ἀλλήλους καὶ συνώμοσαν
ἀποκτείναντες ἐμὲ καταγαγεῖν Ταρκύνιον ἐπὶ
τὴν ἀρχήν· ἐπιστολάς τε περὶ τούτων γράψαντες αὐτογράφους
καὶ ταῖς ἑαυτῶν σφραγῖσι κατασημηνάμενοι 
πέμπειν πρὸς τοὺς φυγάδας ἔμελλον.
</p>
</div3>
<div3 type="section" n="4">
<p>ταῦθʼ ἡμῖν θεῶν 
τινος εὐνοίᾳ καταφανῆ γέγονεν ὑπὸ τοῦδε μηνυθέντα
<milestone unit="reiskpage" n="867"/>τοῦ ἀνδρός· ἔστι δʼ Ἀκυλλίων δοῦλος, παρʼ οἷς καταγόμενοι
τῇ παρελθούσῃ νυκτὶ τὰς ἐπιστολὰς ἔγραψαν·
καὶ τῶν γραμμάτων γεγόναμεν αὐτῶν ἐγκρατεῖς. Τῖτον 
μὲν οὖν ἐγὼ καὶ Τιβέριον τοὺς ἐμοὺς παῖδας τετιμώρημαι·
καὶ οὐδὲν καταλέλυται διὰ τὴν ἐμὴν ἐπιείκειαν
οὔτε νόμος οὔθʼ ὅρκος· Ἀκυλλίους δὲ Κολλατῖνος
ἀφαιρεῖταί μου καί φησιν οὐκ ἐάσειν ὅμοια τοῖς ἐμοῖς
παισὶ βουλεύσαντας τῶν ὁμοίων ἐκείνοις τυχεῖν.
</p>
</div3>
<div3 type="section" n="5">
<p>εἰ δʼ 
οὗτοι μηδεμίαν ὑφέξουσι δίκην, οὐδὲ τοὺς ἀδελφοὺς
τῆς ἐμῆς γυναικὸς οὐδὲ τοὺς ἄλλους προδότας τῆς
πατρίδος ἐξέσται μοι κολάσαι. τί γὰρ δὴ δίκαιον πρὸς
αὐτοὺς ἕξω λέγειν, ἂν τούτους ἀφῶ; τίνος οὖν ταῦτα
μηνύματα τίθεσθε; πότερα τῆς πρὸς τὴν πόλιν εὐνοίας 
ἢ τῶν πρὸς τοὺς τυράννους διαλλαγῶν, καὶ πότερα
τῆς ἐμπεδώσεως τῶν ὅρκων, οὓς ἀφʼ ἡμῶν ἀρξάμενοι
πάντες ὠμόσατε, ἢ τῆς συγχύσεώς τε καὶ ἐπιορκίας;
</p>
</div3>
<div3 type="section" n="6">
<p>καὶ εἰ μὲν ἔλαθεν ἡμᾶς, ταῖς ἀραῖς ἔνοχος ἦν ἂν καὶ 
θεοῖς ὑπέσχεν, οὓς ἐπιώρκει, δίκας· ἐπειδὴ δὲ καταφανὴς 
γέγονεν, ὑφʼ ἡμῶν αὐτὸν προσήκει κολασθῆναι,
<pb id="v.2p.154"/>
ὅς γʼ ὀλίγαις μὲν ἡμέραις πρότερον τὰ χρήματα τοῖς
<milestone unit="reiskpage" n="868"/>
τυράννοις ὑμᾶς ἔπεισεν ἀποδοῦναι, ἵνα μὴ κατὰ τῶν
ἐχθρῶν ἡ πόλις αὐτοῖς ἔχῃ χρῆσθαι πρὸς τὸν πόλεμον,
ἀλλὰ κατὰ τῆς πόλεως οἱ ἐχθροί· νῦν δὲ τοὺς ἐπὶ
καθόδῳ τῶν τυράννων συνομοσαμένους ἀφεῖσθαι τῆς
τιμωρίας οἴεται δεῖν, ἐκείνοις αὐτοὺς δηλονότι χαριζόμενος,
ἵνʼ, ἐὰν ἄρα κατέλθωσιν εἴτʼ ἐκ προδοσίας
εἴτε πολέμῳ, ταύτας προφερόμενος τὰς χάριτας ἁπάντων
ὡς φίλος ὅσων ἂν αἱρῆται παρʼ αὐτῶν τυγχάνῃ.
</p>
</div3>
<div3 type="section" n="7">
<p>
<note n="10" place="unspecified" anchored="yes"/> ἔπειτʼ ἐγὼ τῶν ἐμῶν οὐ φεισάμενος τέκνων σοῦ φείσομαι,
Κολλατῖνε, ὃς τὸ μὲν σῶμα παρʼ ἡμῖν ἔχεις,
τὴν δὲ ψυχὴν παρὰ τοῖς πολεμίοις, καὶ τοὺς μὲν προδότας
τῆς πατρίδος σώζεις, ἐμὲ δὲ τὸν ὑπὲρ αὐτῆς
ἀγωνιζόμενον ἀποκτενεῖς; πόθεν; πολλοῦ γε καὶ δεῖ·
ἀλλʼ ἵνα μηδὲν ἔτι τοιοῦτον ἐξεργάσῃ, τὴν μὲν ἀρχὴν
<milestone unit="reiskpage" n="869"/>
ἀφαιροῦμαί σε καὶ πόλιν ἑτέραν κελεύω μεταλαβεῖν·
ὑμῖν δʼ, ὦ πολῖται, ψῆφον ἀναδώσω καλέσας αὐτίκα
μάλα τοὺς λόχους, ἵνα διαγνῶσιν, εἰ χρὴ ταῦτʼ εἶναι
κύρια· εὖ δʼ ἴστε <del>ὅτι</del> δυεῖν θάτερον ἢ Κολλατῖνον
ἕξοντες ὕπατον ἢ Βροῦτον.
</p>
</div3>
</div2>
<div2 type="chapter" n="11">
<div3 type="section" n="1">
<p>
τοιαῦτα δὲ λέγοντος αὐτοῦ βοῶν καὶ δεινοπαθῶν
ὁ Κολλατῖνος ἐπίβουλόν τε καὶ προδότην τῶν
φίλων αὐτὸν παρʼ ἕκαστα ἀποκαλῶν καὶ τὰ μὲν ὑπὲρ
τῶν <add>καθʼ</add> ἑαυτοῦ διαβολῶν ἀπολογούμενος, τὰ δʼ
ὑπὲρ τῶν ἀδελφιδῶν δεόμενος ψῆφόν τε καθʼ ἑαυτοῦ
<pb id="v.2p.155"/>
τοῖς πολίταις οὐκ ἐῶν ἀναδοῦναι χαλεπώτερον ἐποίει
<milestone unit="reiskpage" n="870"/>τὸν δῆμον καὶ δεινοὺς ἤγειρεν ἐπὶ πᾶσι τοῖς λεγομένοις
θορύβους.
</p>
</div3>
<div3 type="section" n="2">
<p>ἠγριωμένων δὲ τῶν πολιτῶν πρὸς 
αὐτὸν καὶ οὔτʼ ἀπολογίαν ὑπομενόντων οὔτε δέησιν
προσιεμένων, ἀλλὰ τὰς ψήφους ἀναδοθῆναι σφίσι κελευσάντων, 
δι᾽ εὐλαβείας τὸ πρᾶγμα ὁ κηδεστὴς αὐτοῦ
λαβὼν Σπόριος Λουκρήτιος, ἀνὴρ τῷ δήμῳ τίμιος, μὴ
μεθʼ ὕβρεως τῆς ἀρχῆς καὶ τῆς πατρίδος ἐκπέσῃ, λόγον
αἰτησάμενος παρʼ ἀμφοτέρων τῶν ὑπάτων καὶ τυχὼν
τῆς ἐξουσίας ταύτης πρῶτος, ὥς φασιν οἱ Ῥωμαίων 
συγγραφεῖς, οὔπω τότε Ῥωμαίοις ὄντος ἐν ἔθει δημηγορεῖν
ἰδιώτην ἐν ἐκκλησίᾳ, κοινὴν ἐποιήσατο δέησιν
ἀμφοτέρων τῶν ὑπάτων, Κολλατίνῳ μὲν παραινῶν μὴ
θυμομαχεῖν μηδʼ ἀκόντων κατέχειν τῶν πολιτῶν τὴν
ἀρχήν, ἣν παρʼ ἑκόντων ἔλαβεν, ἀλλʼ εἰ δοκεῖ τοῖς δοῦσιν 
αὐτὴν ἀπολαβεῖν ἑκόντα καταθέσθαι καὶ μὴ τοῖς λόγοις
ἀπολύεσθαι τὰς καθʼ ἑαυτοῦ διαβολάς, ἀλλὰ τοῖς
<milestone unit="reiskpage" n="871"/>πράγμασι, μεταθέσθαι τε τὴν οἴκησιν ἑτέρωσέ ποί ποτε
πάντα τὰ ἑαυτοῦ λαβόντα, ἕως ἂν ἐν ἀσφαλεῖ γένηται
τὰ κοινά, ἐπειδὴ τοῦτο δοκεῖ τῷ δήμῳ συμφέρειν, 
ἐνθυμούμενον, ὅτι τοῖς μὲν ἄλλοις ἀδικήμασι
γενομένοις ὀργίζεσθαι πεφύκασιν ἅπαντες, προδοσίᾳ
δὲ καὶ ὑποπτευομένῃ, σωφρονέστερον ἡγούμενοι καὶ
διὰ κενῆς φοβηθέντες αὐτὴν φυλάξασθαι μᾶλλον ἢ
<pb id="v.2p.156"/>
</p>
</div3>
<div3 type="section" n="3">
<p>καταφρονήσει ἐπιτρέψαντες ἀνατραπῆναι· Βροῦτον δὲ
πείθων μὴ μετʼ αἰσχύνης καὶ προπηλακισμοῦ τὸν συνάρχοντα
τῆς πατρίδος ἐκβαλεῖν, μεθʼ οὗ τὰ κράτιστα
ὑπὲρ τῆς πόλεως ἐβούλευσεν· ἀλλʼ ἐὰν αὐτὸς ὑπομένῃ
τὴν ἀρχὴν ἀποθέσθαι καὶ παραχωρῇ τῆς πατρίδος
ἑκών, τήν τʼ οὐσίαν αὐτῷ πᾶσαν ἐπιτρέψαι κατὰ
σχολὴν ἀνασκευάσασθαι, καὶ ἐκ τοῦ δημοσίου προσθεῖναί
τινα δωρεάν, ἵνα παραμύθιον ἔχῃ τῆς συμφορᾶς
τὴν παρὰ τοῦ δήμου χάριν.
</p>
</div3>
</div2>
<div2 type="chapter" n="12">
<div3 type="section" n="1">
<p>
ταῦτα τοῦ ἀνδρὸς ἀμφοτέροις παραινοῦντος
<milestone unit="reiskpage" n="872"/>
καὶ τῶν πολιτῶν ἐπαινεσάντων τὸν λόγον, ὁ μὲν Κολλατῖνος
πολλὰ κατολοφυρόμενος ἑαυτόν, εἰ διὰ συγγενῶν
ἔλεον ἐκλιπεῖν ἀναγκασθήσεται τὴν πατρίδα
μηδὲν ἀδικῶν, ἀποτίθεται τὴν ἀρχήν.
</p>
</div3>
<div3 type="section" n="2">
<p> ὁ δὲ Βροῦτος
ἐπαινέσας αὐτὸν ὡς τὰ κράτιστα καὶ συμφορώτατα
ἑαυτῷ τε καὶ τῇ πόλει βεβουλευμένον παρεκάλει μήτʼ
αὐτῷ μήτε τῇ πατρίδι μνησικακεῖν· ἑτέραν δὲ μεταλαβόντα
οἴκησιν τὴν καταλειπομένην πατρίδα ἡγεῖσθαι,
μηδενὸς μήτʼ ἔργου μήτε λόγου κοινωνοῦντα τοῖς
ἐχθροῖς κατʼ αὐτῆς· τὸ δʼ ὅλον ἀποδημίαν ὑπολαβόντα
τὴν μετανάστασιν, οὐκ ἐξορισμὸν οὐδὲ φυγήν, τὸ μὲν
σῶμα παρὰ τοῖς ὑποδεξαμένοις ἔχειν, τὴν δὲ ψυχὴν
παρὰ τοῖς προπέμπουσι. ταῦτα δʼ ὑποθέμενος τῷ ἀνδρὶ
πείθει τὸν δῆμον εἴκοσι ταλάντων δοῦναι αὐτῷ δωρεὰν
<pb id="v.2p.157"/>
καὶ αὐτὸς πέντε τάλαντα προστίθησιν ἐκ τῶν
ἰδίων.
</p>
</div3>
<div3 type="section" n="3">
<p>Ταρκύνιος μὲν δὴ Κολλατῖνος τοιαύτῃ τύχῃ
<milestone unit="reiskpage" n="873"/>περιπεσὼν εἰς Λαουίνιον ᾤχετο τὴν μητρόπολιν τοῦ
Λατίνων γένους, ἐν ᾗ γηραιὸς ἐτελεύτα· ὁ δὲ Βροῦτος
οὐκ ἀξιῶν μόνος ἄρχειν οὐδʼ εἰς ὑπόνοιαν ἐλθεῖν τοῖς 
πολίταις, ὅτι μοναρχίας ὑπαχθεὶς πόθῳ τὸν συνύπατον
ἐξήλασεν ἐκ τῆς πατρίδος, καλέσας τὸν δῆμον εἰς τὸ
πεδίον, ἔνθα σύνηθες αὐτοῖς ἦν τούς τε βασιλεῖς καὶ
τὰς ἄλλας ἀρχὰς καθιστάναι, συνάρχοντα αἱρεῖται Πόπλιον
Οὐαλέριον, ἀπόγονον, ὡς καὶ πρότερον εἶπον, 
τοῦ Σαβίνου Οὐαλερίου, ἄνδρα πολλῶν μὲν καὶ ἄλλων
ἐπιτηδευμάτων χάριν ἐπαινεῖσθαί τε καὶ θαυμάζεσθαι
ἄξιον, μάλιστα δὲ τῆς αὐταρκείας τοῦ βίου. φιλοσοφία
γάρ τις αὐτοδίδακτος ἐγένετο περὶ αὐτόν, ἣν ἐν πολλοῖς
ἀπεδείξατο πράγμασιν, ὑπὲρ ὧν ὀλίγον ὕστερον ἐρῶ. 
</p>
</div3>
</div2>
<div2 type="chapter" n="13">
<div3 type="section" n="1">
<p>
μετὰ τοῦτʼ ἤδη μιᾷ γνώμῃ περὶ πάντων
χρώμενοι τοὺς μὲν ἐπὶ τῇ καθόδῳ τῶν φυγάδων συνομοσαμένους
<milestone unit="reiskpage" n="874"/>ἅπαντας ἀπέκτειναν παραχρῆμα, καὶ τὸν
μηνύσαντα τὴν συνωμοσίαν δοῦλον ἐλευθερίᾳ τε καὶ
πολιτείας μεταδόσει καὶ χρήμασι πολλοῖς ἐτίμησαν. 
ἔπειτα τρία πολιτεύματα κάλλιστα καὶ συμφορώτατα
τῷ κοινῷ καταστησάμενοι τούς τʼ ἐν τῇ πόλει πάντας
ὁμονοεῖν παρεσκεύασαν καὶ τὰς τῶν ἐχθρῶν ἑταιρίας
ἐμείωσαν.
</p>
</div3>
<div3 type="section" n="2">
<p>ἦν δὲ τὰ πολιτεύματα τῶν ἀνδρῶν τοιάδε· 
πρῶτον μὲν ἐκ τῶν δημοτικῶν τοὺς κρατίστους ἐπιλέξαντες 
<pb id="v.2p.158"/>
πατρικίους ἐποίησαν καὶ συνεπλήρωσαν ἐξ
αὐτῶν τὴν βουλὴν τοὺς τριακοσίους· ἔπειτα τὰς οὐσίας
τῶν τυράννων εἰς τὸ κοινὸν ἅπασι τοῖς πολίταις
φέροντες ἔθεσαν, συγχωρήσαντες ὅσον λάβοι τις ἐξ
αὐτῶν ἔχειν· καὶ τὴν αὐτῶν γῆν ὅσην ἐκέκτηντο τοῖς
μηδένα κλῆρον ἔχουσι διένειμαν, ἓν μόνον ἐξελόμενοι
πεδίον, ὃ κεῖται μεταξὺ τῆς τε πόλεως καὶ τοῦ ποταμοῦ.
τοῦτο δʼ Ἄρεος ὑπάρχειν ἱερὸν οἱ πρότερον
ἐψηφίσαντο ἵπποις τε λειμῶνα καὶ νέοις ἀσκοῦσι τὰς
<milestone unit="reiskpage" n="875"/>
ἐνοπλίους μελέτας γυμνάσιον ἐπιτηδειότατον· ὅτι δὲ
καὶ πρότερον ἱερὸν ἦν τοῦδε τοῦ θεοῦ, Ταρκύνιος δὲ
σφετερισάμενος ἔσπειρεν αὐτὸ μέγιστον ἡγοῦμαι τεκμήριον
εἶναι τὸ πραχθὲν ὑπὸ τῶν ὑπάτων τότε περὶ τοὺς
ἐν αὐτῷ καρπούς.
</p>
</div3>
<div3 type="section" n="3">
<p>ἅπαντα γὰρ ἐπιτρέψαντες τῷ δήμῳ
τὰ τῶν τυράννων ἄγειν τε καὶ φέρειν, τὸν ἐν τούτῳ
γενόμενον τῷ πεδίῳ σῖτον τὸν μὲν ἐπὶ ταῖς καλάμαις,
τὸν δʼ ἐπὶ ταῖς ἔτι ἅλωσιν κείμενον καὶ τὸν ἤδη κατειργασμένον
οὐκ ἐπέτρεψαν οὐδενὶ φέρειν, ἀλλʼ ὡς
ἐξάγιστόν τε καὶ οὐχ ὡς ἐπιτήδειον εἰς οἰκίας εἰσενεχθῆναι,
εἰς τὸν ποταμὸν καταβαλεῖν ἐψηφίσαντο.
</p>
</div3>
<div3 type="section" n="4">
<p>καὶ ἔστι νῦν μνημεῖον ἐμφανὲς τοῦ ποτε ἔργου νῆσος
εὐμεγέθης Ἀσκληπιοῦ ἱερά, περίκλυστος ἐκ τοῦ ποταμοῦ,
<pb id="v.2p.159"/>
ἥν φασιν ἐκ τοῦ σωροῦ τῆς καλάμης σαπείσης
καὶ ἔτι καὶ τοῦ ποταμοῦ προσλιπαίνοντος αὐτῇ ἰλὺν
<milestone unit="reiskpage" n="876"/>γενέσθαι. καὶ τοῖς μετὰ τοῦ τυράννου πεφευγόσι Ῥωμαίων
κάθοδον εἰς τὴν πόλιν ἐπʼ ἀδείᾳ τε καὶ ἀμνηστίᾳ
παντὸς ἁμαρτήματος ἔδωκαν χρόνον ὁρίσαντες 
ἡμερῶν εἴκοσιν· εἰ δὲ μὴ κατέλθοιεν ἐν ταύτῃ τῇ
προθεσμίᾳ, τιμωρίας αὐτοῖς ὥρισαν ἀιδίους φυγὰς καὶ
</p>
</div3>
<div3 type="section" n="5">
<p>κτημάτων ὧν ἐκέκτηντο δημεύσεις. ταῦτα τῶν ἀνδρῶν 
τὰ πολιτεύματα τοὺς μὲν ἀπολαύσαντας ἐκ τῆς οὐσίας
τῶν τυράννων ὅτου δή τινος ὑπὲρ τοῦ μὴ ἀφαιρεθῆναι 
πάλιν ἃς ἔσχον ὠφελείας ἅπαντα κίνδυνον ἐποίησεν
ὑπομένειν· τοὺς δὲ κατὰ δέος ὧν παρηνόμησαν
ἐπὶ τῆς τυραννίδος μὴ δίκην ἀναγκασθεῖεν ὑπέχειν
φυγῆς ἑαυτοῖς τιμησαμένους, ἀπαλλαγέντας τοῦ φόβου
μηκέτι τὰ τῶν τυράννων, ἀλλὰ τὰ τῆς πόλεως φρονεῖν. 
</p>
</div3>
</div2>
<div2 type="chapter" n="14">
<div3 type="section" n="1">
<p>
<milestone unit="reiskpage" n="877"/>διαπραξάμενοι δὲ ταῦτα καὶ τὰ πρὸς τὸν
πόλεμον εὐτρεπισάμενοι τέως μὲν ὑπὸ τῇ πόλει τὰς
δυνάμεις συνεῖχον ἐν τοῖς πεδίοις ὑπὸ σημείοις τε καὶ
ἡγεμόσι τεταγμένας καὶ τὰ πρὸς τὸν πόλεμον ἀσκούσας
πυνθανόμενοι τοὺς φυγάδας ἐξ ἁπασῶν τῶν ἐν Τυρρηνίᾳ 
πόλεων ἀγείρειν ἐπὶ σφᾶς στρατόν, καὶ δύο μὲν
πόλεις ἐκ τοῦ φανεροῦ συλλαμβάνειν αὐτοῖς τῆς καθόδου,
Ταρκυνιήτας τε καὶ Οὐιεντανούς, ἀξιοχρέοις δυνάμεσιν
ἀμφοτέρας, ἐκ δὲ τῶν ἄλλων ἐθελοντάς τινας,
οὓς μὲν ὑπὸ φίλων παρασκευασθέντας, οὓς δὲ μισθοφόρους· 
<pb id="v.2p.160"/>
ἐπεὶ δʼ ἔμαθον ἐξεληλυθότας ἤδη τοὺς πολεμίους,
ἀπαντᾶν αὐτοῖς ἔγνωσαν, καὶ πρὶν ἐκείνους
διαβῆναι τὸν ποταμὸν αὐτοὶ τὰς δυνάμεις διαβιβάσαντες
ἐχώρουν πρόσω, καὶ κατεστρατοπέδευσαν πλησίον
Τυρρηνῶν ἐν λειμῶνι καλουμένῳ Ναιβίῳ παρὰ δρυμὸν
<milestone unit="reiskpage" n="878"/>
</p>
</div3>
<div3 type="section" n="2">
<p>ἱερὸν ἥρωος Ὁρατίου. ἐτύγχανον δὲ πλήθει τε
ἀγχώμαλοι μάλισθʼ αἱ δυνάμεις αὐτῶν οὖσαι καὶ προθυμίᾳ
ὁμοίᾳ χωροῦσαι πρὸς τὸν ἀγῶνα ἀμφότεραι.
πρώτη μὲν οὖν ἐγένετο τῶν ἱππέων μάχη βραχεῖά τις
εὐθὺς ἅμα τῷ συνιδεῖν ἀλλήλους πρὶν ἢ τοὺς πεζοὺς
καταστρατοπεδεύεσθαι, ἐν ᾗ διάπειραν ἀλλήλων λαβόντες
καὶ οὔτε νικήσαντες οὔτε λειφθέντες πρὸς τοὺς
ἑαυτῶν ἑκάτεροι χάρακας ἀπηλλάγησαν· ἔπειτα οἵ τε
ὁπλῖται καὶ οἱ ἱππεῖς ἀφʼ ἑκατέρων συνῄεσαν ταξάμενοι
τὸν αὐτὸν ἀλλήλοις τρόπον, μέσην μὲν τὴν φάλαγγα
τῶν πεζῶν ποιήσαντες, ἐπὶ δὲ τῶν κεράτων
ἀμφοτέρων τὴν ἵππον στήσαντες.
</p>
</div3>
<div3 type="section" n="3">
<p>ἡγεῖτο δὲ τοῦ μὲν
δεξιοῦ Ῥωμαίων κέρατος Οὐαλέριος ὁ προσαιρεθεὶς
ὕπατος ἐναντίαν στάσιν ἔχων Οὐιεντανοῖς, τοῦ δʼ εὐωνύμου
Βροῦτος, καθʼ ὃ μέρος ἡ Ταρκυνιητῶν δύναμις
<milestone unit="reiskpage" n="879"/>
ἦν· ἡγεμόνες δʼ αὐτὴν ἐκόσμουν οἱ Ταρκυνίου τοῦ
βασιλέως παῖδες.
</p>
</div3>
</div2>
<div2 type="chapter" n="15">
<div3 type="section" n="1">
<p>
μελλόντων δʼ αὐτῶν εἰς χεῖρας ἰέναι προελθὼν
ἐκ τῆς τάξεως τῶν Τυρρηνῶν εἷς τῶν Ταρκυνίου
παίδων, Ἄρρους ὄνομα, ῥωμήν τε κράτιστος καὶ
<pb id="v.2p.161"/>
ψυχὴν λαμπρότατος τῶν ἀδελφῶν, ἐγγὺς τῶν Ῥωμαίων
ἐλάσας τὸν ἵππον, ὅθεν μορφήν τε καὶ φωνὴν ἅπαντες
ἔμελλον αὐτοῦ συνήσειν, λόγους ὑβριστὰς εἰς τὸν
ἡγεμόνα τῶν Ῥωμαίων Βροῦτον ἀπερρίπτει, θηρίον
ἄγριον ἀποκαλῶν καὶ τέκνων αἵματι μιαρόν, ἀνανδρίαν 
τʼ ἐν ταὐτῷ καὶ δειλίαν ὀνειδίζων, καὶ τελευτῶν εἰς
<milestone unit="reiskpage" n="880"/>τὸν ὑπὲρ ἁπάντων ἀγῶνα προὐκαλεῖτο μόνον αὑτῷ
</p>
</div3>
<div3 type="section" n="2">
<p>συνοισόμενον. κἀκεῖνος οὐκ ἀξιῶν τοὺς ὀνειδισμοὺς 
ὑπομένειν ἤλαυνε τὸν ἵππον ἐκ τῆς τάξεως, ὑπεριδὼν
καὶ τῶν ἀποτρεπόντων φίλων ἐπὶ τὸν κατεψηφισμένον 
ὑπὸ τῆς μοίρας θάνατον ἐπειγόμενος. ὁμοίῳ δʼ ἀμφότεροι
θυμῷ φερόμενοι καὶ λογισμὸν οὐχ ὧν πείσονται
λαβόντες, ἀλλʼ ὧν ἐβούλοντο δρᾶσαι, συρράττουσι τοὺς
ἵππους ἐξ ἐναντίας ἐλαύνοντες καὶ φέρουσι ταῖς σαρίσαις
ἀφύκτους κατʼ ἀλλήλων πληγὰς ἀμφότεροι διʼ ἀσπίδων τε καὶ θωράκων, ὁ μὲν εἰς τὰ πλευρὰ βάψας
τὴν αἰχμήν, ὁ δʼ εἰς τὰς λαγόνας· καὶ οἱ ἵπποι αὐτῶν
ἐμπλέξαντες τὰ στήθη τῇ ῥύμῃ τῆς φορᾶς ἐπὶ τοῖς
ὀπισθίοις ἀνίστανται ποσὶ καὶ τοὺς ἐπιβάτας ἀναχαιτίσαντες
ἀποσείονται.
</p>
</div3>
<div3 type="section" n="3">
<p>οὕτω μὲν δὴ πεσόντες ἔκειντο 
πολὺ διὰ τῶν τραυμάτων ἐκβάλλοντες αἷμα καὶ ψυχορραγοῦντες,
<milestone unit="reiskpage" n="881"/>αἱ δʼ ἄλλαι δυνάμεις ὡς τοὺς ἡγεμόνας
εἶδον συμπεσόντας, ὠθοῦνται σὺν ἀλαλαγμῷ καὶ πατάγῳ,
καὶ γίνεται μέγιστος ἁπάντων ἀγὼν πεζῶν τε
<pb id="v.2p.162"/>
</p>
</div3>
<div3 type="section" n="4">
<p>καὶ ἱππέων καὶ τύχη περὶ ἀμφοτέρους ὁμοία. Ῥωμαίων
τε γὰρ οἱ τὸ δεξιὸν κέρας ἔχοντες, ἐφʼ οὗ τεταγμένος
ἦν ὁ ἕτερος τῶν ὑπάτων Οὐαλέριος, ἐνίκων τοὺς Οὐιεντανοὺς
καὶ μέχρι τοῦ στρατοπέδου διώξαντες ἐπλήρωσαν
νεκρῶν τὸ πεδίον, Τυρρηνῶν τε οἱ τὴν τοῦ δεξιοῦ
κέρατος ἔχοντες στάσιν, ὧν ἡγοῦντο Τῖτος καὶ Σέξτος
οἱ Ταρκυνίου τοῦ βασιλέως παῖδες, ἐτρέψαντο τοὺς
ἐπὶ τοῦ λαιοῦ ὄντας Ῥωμαίων κέρατος, καὶ πλησίον
τοῦ χάρακος αὐτῶν γενόμενοι πείρας μὲν οὐκ ἀπέστησαν,
εἰ δύναιντο ἑλεῖν τὸ ἔρυμα ἐξ ἐφόδου, πολλὰς
δὲ πληγὰς λαβόντες ὑποστάντων αὐτοὺς τῶν ἔνδον
ἀπετράποντο. ἦσαν δʼ αὐτοῦ φύλακες οἱ τριάριοι λεγόμενοι,
παλαιοί τε καὶ πολλῶν ἔμπειροι πολέμων, οἷς
ἐσχάτοις, ὅταν ἀπογνωσθῇ πᾶσα ἐλπίς, εἰς τοὺς περὶ
τῶν μεγίστων ἀγῶνας καταχρῶνται.
</p>
</div3>
</div2>
<div2 type="chapter" n="16">
<div3 type="section" n="1">
<p>
ἤδη δὲ περὶ καταφορὰν ὄντος ἡλίου πρὸς
<milestone unit="reiskpage" n="882"/>
τοὺς ἑαυτῶν ἀνέστρεψαν ἑκάτεροι χάρακας, οὐ τοσοῦτον
ἐπὶ τῇ νίκῃ χαίροντες, ὅσον ἐπὶ τῷ πλήθει τῶν
ἀπολωλότων ἀχθόμενοι καί, εἰ δεήσειεν αὐτοῖς ἑτέρας
μάχης, οὐχ ἱκανοὺς ἡγούμενοι τὸν ἀγῶνα ἄρασθαι τοὺς
περιλειπομένους σφῶν τραυματίας τοὺς πολλοὺς ὄντας.
</p>
</div3>
<div3 type="section" n="2">
<p>πλείων δʼ ἦν περὶ τοὺς Ῥωμαίους ἀθυμία καὶ ἀπόγνωσις
τῶν πραγμάτων διὰ τὸν τοῦ ἡγεμόνος θάνατον·
καὶ λογισμὸς εἰσῄει πολλοῖς, ὡς ἄμεινον εἴη
σφίσιν ἐκλιπεῖν τὸν χάρακα πρὶν ἡμέραν γενέσθαι.
τοιαῦτα δʼ αὐτῶν διανοουμένων καὶ διαλεγομένων
πρὸς ἀλλήλους περὶ τὴν πρώτην που μάλιστα φυλακὴν
<pb id="v.2p.163"/>
ἐκ τοῦ δρυμοῦ, παρʼ ὃν ἐστρατοπεδεύσαντο, φωνή τις
ἠκούσθη ταῖς δυνάμεσιν ἀμφοτέραις γεγονυῖα, ὥσθʼ
ἅπαντας αὐτοὺς ἀκούειν εἴτε τοῦ κατέχοντος τὸ τέμενος
ἥρωος εἴτε τοῦ καλουμένου Φαύνου.
</p>
</div3>
<div3 type="section" n="3">
<p>τούτῳ γὰρ 
ἀνατιθέασι τῷ δαίμονι Ῥωμαῖοι τὰ πανικὰ καὶ ὅσα
<milestone unit="reiskpage" n="883"/>φάσματα μορφὰς ἄλλοτε ἀλλοίας ἴσχοντα εἰς ὄψιν ἀνθρώπων
ἔρχεται δείματα φέροντα, ἢ φωναὶ δαιμόνιοι
ταράττουσι τὰς ἀκοὰς τούτου φασὶν εἶναι τοῦ θεοῦ
τὸ ἔργον. ἡ δὲ τοῦ δαιμονίου φωνὴ θαρρεῖν παρεκελεύετο
τοῖς Ῥωμαίοις ὡς νενικηκόσιν, ἑνὶ πλείους 
εἶναι τοὺς τῶν πολεμίων ἀποφαίνουσα νεκρούς. ταύτῃ
λέγουσι τῇ φωνῇ τὸν Οὐαλέριον ἐπαρθέντα νυκτὸς ἔτι
πολλῆς ἐπὶ τὸν χάρακα τῶν Τυρρηνῶν ὤσασθαι καὶ
πολλοὺς μὲν ἀποκτείναντα ἐξ αὐτῶν, τοὺς δὲ λοιποὺς
ἐκβαλόντα κρατῆσαι τοῦ στρατοπέδου. 
</p>
</div3>
</div2>
<div2 type="chapter" n="17">
<div3 type="section" n="1">
<p>
τοιοῦτο μὲν ἡ μάχη τέλος ἔλαβεν· τῇ δʼ
ἑξῆς ἡμέρᾳ σκυλεύσαντες οἱ Ῥωμαῖοι τοὺς τῶν πολεμίων
<milestone unit="reiskpage" n="884"/>νεκροὺς καὶ τοὺς ἑαυτῶν θάψαντες ἀπῄεσαν. τὸ
δὲ Βρούτου σῶμα ἀράμενοι μετὰ πολλῶν ἐπαίνων τε
καὶ δακρύων εἰς τὴν Ῥώμην ἀπεκόμιζον οἱ κράτιστοι 
τῶν ἱππέων στεφάνοις κεκοσμημένον ἀριστείοις.
</p>
</div3>
<div3 type="section" n="2">
<p>ὑπήντα 
δʼ αὐτοῖς ἥ τε βουλὴ θριάμβου καταγωγῇ ψηφισαμένη
κοσμῆσαι τὸν ἡγεμόνα, καὶ ὁ δῆμος ἅπας κρατῆρσι
καὶ τραπέζαις ὑποδεχόμενος τὴν στρατιάν. ὡς δʼ εἰς
<pb id="v.2p.164"/>
τὴν πόλιν ἀφίκοντο, πομπεύσας ὁ ὕπατος, ὡς τοῖς
βασιλεῦσιν ἔθος ἦν, ὅτε τὰς τροπαιφόρους πομπάς τε
καὶ θυσίας ἐπιτελοῖεν, καὶ τὰ σκῦλα τοῖς θεοῖς ἀναθείς,
ἐκείνην μὲν τὴν ἡμέραν ἱερὰν ἀνῆκε καὶ τοὺς
ἐπιφανεστάτους τῶν πολιτῶν ἑστιάσει <del>προθεὶς</del> ὑπεδέχετο·
τῇ δʼ ἑξῆς ἡμέρᾳ φαιὰν ἐσθῆτα λαβὼν καὶ τὸ
Βρούτου σῶμα προθεὶς ἐν ἀγορᾷ κεκοσμημένον ἐπὶ στρωμνῆς
ἐκπρεποῦς συνεκάλει τὸν δῆμον εἰς ἐκκλησίαν
καὶ προελθὼν ἐπὶ τὸ βῆμα τὸν ἐπιτάφιον ἔλεξεν ἐπʼ
</p>
</div3>
<div3 type="section" n="3">
<p>
<note n="10" place="unspecified" anchored="yes"/> αὐτῷ λόγον. εἰ μὲν οὖν Οὐαλέριος πρῶτος κατεστήσατο
τὸν νόμον τόνδε Ῥωμαίοις ἢ κείμενον ὑπὸ τῶν
βασιλέων παρέλαβεν, οὐκ ἔχω τὸ σαφὲς εἰπεῖν· ὅτι δὲ
<milestone unit="reiskpage" n="885"/>
Ῥωμαίων ἐστὶν ἀρχαῖον εὕρεμα τὸ παρὰ τὰς ταφὰς τῶν
ἐπισήμων ἀνδρῶν ἐπαίνους τῆς ἀρετῆς αὐτῶν λέγεσθαι
καὶ οὐχ Ἕλληνες αὐτὸ κατεστήσαντο πρῶτοι,
παρὰ τῆς κοινῆς ἱστορίας οἶδα μαθών, ἣν ποιητῶν τε
οἱ παλαιότατοι καὶ συγγραφέων οἱ λογιώτατοι παραδεδώκασιν.
</p>
</div3>
<div3 type="section" n="4">
<p>ἀγῶνας μὲν γὰρ ἐπιταφίους τιθεμένους
ἐπὶ τοῖς ἐνδόξοις ἀνδράσι γυμνικούς τε καὶ ἱππικοὺς
ὑπὸ τῶν προσηκόντων ἱστορήκασιν, ὡς ὑπό τʼ Ἀχιλλέως
ἐπὶ Πατρόκλῳ καὶ ἔτι πρότερον ὑφʼ Ἡρακλέους ἐπὶ
Πέλοπι· ἐπαίνους δὲ λεγομένους ἐπʼ αὐτοῖς οὐ γράφουσιν
ἔξω τῶν Ἀθήνησι τραγῳδοποιῶν, οἳ κολακεύοντες
τὴν πόλιν ἐπὶ τοῖς ὑπὸ Θησέως θαπτομένοις
καὶ τοῦτʼ ἐμύθευσαν. ὀψὲ γάρ ποτε Ἀθηναῖοι προσέθεσαν
τὸν ἐπιτάφιον ἔπαινον τῷ νόμῳ, εἴτʼ ἀπὸ τῶν
<milestone unit="reiskpage" n="886"/>
ἐπʼ Ἀρτεμισίῳ καὶ περὶ Σαλαμῖνα καὶ ἐν Πλαταιαῖς
<pb id="v.2p.165"/>
ὑπὲρ τῆς πατρίδος ἀποθανόντων ἀρξάμενοι, εἴτʼ ἀπὸ
τῶν περὶ Μαραθῶνα ἔργων. ὑστερεῖ δὲ καὶ τὰ Μαραθώνια
τῆς Βρούτου ταφῆς, εἰ δὴ ἀπὸ τούτων πρώτων
ἤρξαντο οἱ ἔπαινοι λέγεσθαι τοῖς ἀπογενομένοις, ἑκκαίδεκα
ἔτεσιν.
</p>
</div3>
<div3 type="section" n="5">
<p>εἰ δέ τις ἐάσας σκοπεῖν, οἵ τινες ἦσαν 
οἱ πρῶτοι τοὺς ἐπιταφίους ἐπαίνους καταστησάμενοι,
τὸν νόμον αὐτὸν ἐφʼ ἑαυτοῦ βουληθείη καταμαθεῖν,
<milestone unit="reiskpage" n="887"/>παρʼ ὁποτέροις ἄμεινον ἔχει, τοσούτῳ φρονιμώτερον
εὑρήσει παρὰ τοῖσδε κείμενον αὐτὸν ἢ παρʼ ἐκείνοις,
ὅσῳ γʼ Ἀθηναῖοι μὲν ἐπὶ τοῖς ἐκ τῶν πολέμων θαπτομένοις 
καταστήσασθαι τοὺς ἐπιταφίους ἀγορεύεσθαι
λόγους δοκοῦσιν ἐκ μιᾶς τῆς περὶ τὸν θάνατον ἀρετῆς,
κἂν τἆλλα φαῦλος γένηταί τις, ἐξετάζειν οἰόμενοι
δεῖν τοὺς ἀγαθούς·
</p>
</div3>
<div3 type="section" n="6">
<p>Ῥωμαῖοι δὲ πᾶσι τοῖς ἐνδόξοις 
ἀνδράσιν, ἐάν τε πολέμων ἡγεμονίας λαβόντες ἐάν τε 
πολιτικῶν ἔργων προστασίας συνετὰ βουλεύματα καὶ
πράξεις ἀποδείξωνται καλάς, ταύτην ἔταξαν εἶναι τὴν
τιμήν, οὐ μόνον τοῖς κατὰ πόλεμον ἀποθανοῦσιν, ἀλλὰ
καὶ τοῖς ὁποιᾳδήποτε χρησαμένοις τοῦ βίου τελευτῇ,
ἐξ ἁπάσης τῆς περὶ τὸν βίον ἀρετῆς οἰόμενοι δεῖν 
ἐπαινεῖσθαι τοὺς ἀγαθούς, οὐκ ἐκ μιᾶς τῆς περὶ τὸν
θάνατον εὐκλείας.
</p>
</div3>
</div2>
<div2 type="chapter" n="18">
<div3 type="section" n="1">
<p>
Ἰούνιος μὲν δὴ Βροῦτος ὁ τὴν βασιλείαν
ἐκβαλὼν καὶ πρῶτος ἀποδειχθεὶς ὕπατος, ὀψὲ μὲν εἰς
ἐπιφάνειαν προελθών, ἀκαρῆ δὲ χρόνον ἀνθήσας ἐν
<milestone unit="reiskpage" n="888"/>αὐτῇ Ῥωμαίων ἁπάντων κράτιστος φανεὶς τοιαύτης
<pb id="v.2p.166"/>
τελευτῆς ἔτυχε, γενεὰν οὔτε ἄρρενα καταλιπὼν οὔτε
θήλειαν, ὡς οἱ τὰ Ῥωμαίων σαφέστατα ἐξητακότες
γράφουσι, τεκμήρια πολλὰ μὲν καὶ ἄλλα τούτου φέροντες,
ὑπὲρ ἅπαντα δʼ ὃ δυσαντίλεκτόν ἐστιν, ὅτι
τοῦ πατρικίων γένους ἐκεῖνος ἦν, οἱ δʼ ἀπʼ ἐκείνης
αὑτοὺς λέγοντες εἶναι τῆς οἰκίας Ἰούνιοί τε καὶ Βροῦτοι
πάντες ἦσαν πλήβειοι καὶ τὰς ἀρχὰς μετῄεσαν, ἃς
τοῖς δημοτικοῖς μετιέναι νόμος, ἀγορανομίας τε καὶ
δημαρχίας, ὑπατείαν δʼ οὐδείς, ἧς τοῖς πατρικίοις
<note n="10" place="unspecified" anchored="yes"/> μετῆν.
</p>
</div3>
<div3 type="section" n="2">
<p>ὀψὲ δέ ποτε καὶ ταύτης ἔτυχον τῆς ἀρχῆς, ὅτε
συνεχωρήθη καὶ τοῖς δημοτικοῖς αὐτὴν λαβεῖν. ἀλλʼ
<milestone unit="reiskpage" n="889"/>
ὑπὲρ μὲν τούτων οἷς μέλει τε καὶ διαφέρει τὸ σαφὲς
εἰδέναι παρίημι σκοπεῖν.
</p>
</div3>
</div2>
<div2 type="chapter" n="19">
<div3 type="section" n="1">
<p>
μετὰ δὲ τὴν Βρούτου τελευτὴν ὁ συνύπατος
αὐτοῦ Οὐαλέριος ὕποπτος γίνεται τοῖς δημοτικοῖς
ὡς βασιλείαν κατασκευαζόμενος· πρῶτον μὲν ὅτι
μόνος κατέσχε τὴν ἀρχὴν δέον εὐθὺς ἑλέσθαι <del>τὸν</del>
συνύπατον, ὥσπερ ὁ Βροῦτος ἐποίησε Κολλατῖνον ἐκβαλών·
ἔπειθʼ ὅτι τὴν οἰκίαν ἐν ἐπιφθόνῳ τόπῳ κατεσκευάσατο
λόφον ὑπερκείμενον τῆς ἀγορᾶς ὑψηλὸν
ἐπιεικῶς καὶ περίτομον, ὃν καλοῦσι Ῥωμαῖοι Οὐελίαν,
</p>
</div3>
<div3 type="section" n="2">
<p>ἐκλεξάμενος. πυθόμενος δὲ παρὰ τῶν ἐπιτηδείων, ὅτι
ταῦτα λυπεῖ τὸν δῆμον, ἀρχαιρεσιῶν προθεὶς ἡμέραν
<pb id="v.2p.167"/>
ὕπατον αἱρεῖται Σπόριον Λουκρήτιον, ὃς οὐ πολλὰς
ἡμέρας τὴν ἀρχὴν κατασχὼν ἀποθνήσκει. εἰς δὲ τὸν
ἐκείνου τόπον καθίστησι Μάρκον Ὁράτιον, καὶ τὴν
<milestone unit="reiskpage" n="890"/>οἰκίαν ἀπὸ τοῦ λόφου μετατίθεται κάτω, ἵνʼ ἐξείη Ῥωμαίοις,
ὡς αὐτὸς ἐκκλησιάζων ἔφη, βάλλειν αὐτὸν ἄνωθεν 
ἀπὸ τοῦ μετεώρου τοῖς λίθοις, ἐάν τι λάβωσιν
ἀδικοῦντα.
</p>
</div3>
<div3 type="section" n="3">
<p>βεβαίαν τε πίστιν ὑπὲρ τῆς ἐλευθερίας 
τοὺς δημοτικοὺς λαβεῖν βουλόμενος ἀφεῖλεν ἀπὸ τῶν
ῥάβδων τοὺς πελέκεις, καὶ κατεστήσατο τοῖς μεθʼ ἑαυτὸν
ὑπάτοις ἔθος, ὃ καὶ μέχρι τῆς ἐμῆς διέμεινεν ἡλικίας, 
ὅταν ἔξωθεν τῆς πόλεως γένωνται χρῆσθαι τοῖς
πελέκεσιν, ἔνδον δὲ ταῖς ῥάβδοις κοσμεῖσθαι μόναις·
</p>
</div3>
<div3 type="section" n="4">
<p>νόμους τε φιλανθρωποτάτους ἔθετο βοηθείας ἔχοντας 
τοῖς δημοτικοῖς· ἕνα μέν, ἐν ᾧ διαρρήδην ἀπεῖπεν
ἄρχοντα μηδένα εἶναι Ῥωμαίων, ὃς ἂν μὴ παρὰ τοῦ 
δήμου λάβῃ τὴν ἀρχήν, θάνατον ἐπιθεὶς ζημίαν, ἐάν
τις παρὰ ταῦτα ποιῇ, καὶ τὸν ἀποκτείναντα τούτων
τινὰ ποιῶν ἀθῷον· ἕτερον δʼ, ἐν ᾧ γέγραπται, Ἐάν
τις ἄρχων Ῥωμαίων τινὰ ἀποκτείνειν ἢ μαστιγοῦν ἢ
<milestone unit="reiskpage" n="891"/>ζημιοῦν εἰς χρήματα θέλῃ, ἐξεῖναι τῷ ἰδιώτῃ προκαλεῖσθαι 
τὴν ἀρχὴν ἐπὶ τὴν τοῦ δήμου κρίσιν, πάσχειν
δʼ ἐν τῷ μεταξὺ χρόνῳ μηδὲν ὑπὸ τῆς ἀρχῆς, ἕως ἂν
ὁ δῆμος ὑπὲρ αὐτοῦ ψηφίσηται.
</p>
</div3>
<div3 type="section" n="5">
<p>ἐκ τούτων γίνεται 
τῶν πολιτευμάτων τίμιος τοῖς δημοτικοῖς, καὶ τίθενται
αὐτῷ ἐπωνύμιον Ποπλικόλαν· τοῦτο κατὰ τὴν Ἑλλήνων 
διάλεκτον βούλεται δηλοῦν δημοκηδῆ. καὶ τὰ μὲν
<pb id="v.2p.168"/>
ἐν ἐκείνῳ τῷ ἐνιαυτῷ συντελεσθέντα ὑπὸ τῶν ὑπάτων τοιάδε ἦν·
</p>
</div3>
</div2>
<div2 type="chapter" n="20">
<div3 type="section" n="1">
<p>
τῷ δʼ ἑξῆς αὐτός τε πάλιν ἀποδείκνυται Οὐαλέριος
τὸ δεύτερον ὕπατος καὶ σὺν αὐτῷ Λουκρήτιος,
ἐφʼ ὧν ἄλλο μὲν οὐδὲν ἄξιον λόγου ἐπράχθη, τιμήσεις
δʼ ἐγένοντο τῶν βίων καὶ τάξεις τῶν εἰς τοὺς πολέμους
εἰσφορῶν, ὡς Τύλλιος ὁ βασιλεὺς ἐνομοθέτησε,
πάντα τὸν ἐπὶ τῆς Ταρκυνίου δυναστείας χρόνον ἀφειμέναι,
τότε δὲ πρῶτον ὑπὸ τούτων ἀνανεωθεῖσαι· ἐξ
<milestone unit="reiskpage" n="892"/>
ὧν εὑρέθη τῶν ἐν ἥβῃ Ῥωμαίων περὶ τρισκαίδεκα
μυριάδας. καὶ εἰς χωρίον τι Σιγνούριον καλούμενον
Ῥωμαίων ἀπεστάλη στρατιά, διὰ φυλακῆς ἕξουσα τὸ
φρούριον ἐπὶ ταῖς Λατίνων τε καὶ Ἑρνίκων πόλεσι
κείμενον, ὅθεν τὸν πόλεμον προσεδέχοντο.
</p>
</div3>
</div2>
<div2 type="chapter" n="21">
<div3 type="section" n="1">
<p>
Ποπλίου δὲ Οὐαλερίου τοῦ προσαγορευθέντος
Ποπλικόλα τὸ τρίτον ἐπὶ τὴν αὐτὴν ἀποδειχθέντος
ἀρχὴν καὶ σὺν αὐτῷ Μάρκου Ὁρατίου Πολβίλλου τὸ
δεύτερον βασιλεὺς Κλουσινῶν τῶν ἐν Τυρρηνίᾳ Λάρος
ὄνομα, Πορσίνας ἐπίκλησιν, καταφυγόντων ἐπʼ αὐτὸν
Ταρκυνίων, ὑποσχόμενος αὐτοῖς δυεῖν θάτερον ἢ διαλλάξειν
αὐτοὺς πρὸς τοὺς πολίτας ἐπὶ καθόδῳ καὶ
ἀναλήψει τῆς ἀρχῆς ἢ τὰς οὐσίας ἀνακομισάμενος, ἃς
ἀφῃρέθησαν, ἀποδώσειν, ἐπειδὴ πρέσβεις ἀποστείλας
εἰς τὴν Ῥώμην ἐν τῷ παρελθόντι ἐνιαυτῷ μεμιγμένας
ἀπειλαῖς ἐπικλήσεις κομίζοντας οὔτε διαλλαγὰς εὕρετο
<milestone unit="reiskpage" n="893"/>
<pb id="v.2p.169"/>
τοῖς ἀνδράσι καὶ κάθοδον, αἰτιωμένης τῆς βουλῆς τὰς
ἀρὰς καὶ τοὺς ὅρκους τοὺς γενομένους κατʼ αὐτῶν,
οὔτε τὰς οὐσίας ἀνεπράξατο αὐτοῖς, τῶν διανειμαμένων
καὶ κατακληρουχησάντων αὐτὰς οὐκ ἀξιούντων
ἀποδιδόναι·
</p>
</div3>
<div3 type="section" n="2">
<p>ὑβρίζεσθαι φήσας ὑπὸ Ῥωμαίων καὶ δεινὰ 
πάσχειν, ὅτι τῶν ἀξιουμένων οὐδετέρου παρʼ αὐτῶν
ἔτυχεν, ἀνὴρ αὐθάδης καὶ διεφθαρμένος τὴν γνώμην
ὑπό τε πλούτου καὶ χρημάτων καὶ ἀρχῆς μεγέθους,
ἀφορμὰς ὑπέλαβεν ἔχειν καλὰς καταλῦσαι τὴν Ῥωμαίων
ἀρχὴν παλαίτερον ἔτι τοῦτο βουλόμενος καὶ προεῖπεν 
αὐτοῖς τὸν πόλεμον.
</p>
</div3>
<div3 type="section" n="3">
<p>συνῄρετο δʼ αὐτῷ τοῦ πολέμου 
πᾶσαν προθυμίαν ἀποδεῖξαι βουλόμενος ὁ Ταρκυνίου
γαμβρὸς Ὀκταούιος Μαμίλιος, ἐκ πόλεως ὁρμώμενος
Τύσκλου, Καμερίνους μὲν καὶ Ἀντεμνάτας, οἳ τοῦ Λατίνων
μετεῖχον γένους, ἅπαντας ἐπαγόμενος ἀφεστηκότας
<milestone unit="reiskpage" n="894"/>ἤδη Ῥωμαίων ἐκ τοῦ φανεροῦ· παρὰ δὲ τῶν
ἄλλων ὁμοεθνῶν, οἷς οὐκ ἦν βουλομένοις πολεμεῖν
ἀναφανδὸν ἐνσπόνδῳ τε καὶ μεγάλην ἰσχὺν ἐχούσῃ
πόλει διὰ προφάσεις οὐκ ἀναγκαίας, ἐθελοντὰς συχνοὺς
ἰδίᾳ πεπεικὼς χάριτι. 
</p>
</div3>
</div2>
<div2 type="chapter" n="22">
<div3 type="section" n="1">
<p>
ταῦτα μαθόντες οἱ τῶν Ῥωμαίων ὕπατοι
πρῶτον μὲν τὰ ἐκ τῶν ἀγρῶν χρήματά τε καὶ βοσκήματα
καὶ ἀνδράποδα μετάγειν τοῖς γεωργοῖς ἐκέλευσαν
εἰς τὰ πλησίον ὄρη φρούρια κατασκευάσαντες ἐπὶ τοῖς
ἐρυμνοῖς ἱκανὰ σώζειν τοὺς εἰς αὐτὰ καταφυγόντας· 
ἔπειτα τὸν καλούμενον Ἰανίκολον ὄχθον· ἔστι δὲ τοῦτʼ
<pb id="v.2p.170"/>
ὄρος ὑψηλὸν ἀγχοῦ τῆς Ῥώμης πέραν τοῦ Τεβέριος
ποταμοῦ κείμενον· ὀχυρωτέραις ἐκρατύναντο κατασκευαῖς
τε καὶ φυλακαῖς, περὶ παντὸς ποιούμενοι μὴ
γενέσθαι τοῖς πολεμίοις <add>τὸ</add> ἐπίκαιρον χωρίον ἐπιτείχισμα
κατὰ τῆς πόλεως, καὶ τὰς εἰς τὸν πόλεμον
παρασκευὰς ἐνταῦθʼ ἀπέθεντο· τά τʼ ἐντὸς τείχους ἐπὶ
τὸ δημοτικώτερον καθίσταντο πολλὰ πολιτευόμενοι
φιλάνθρωπα πρὸς τοὺς πένητας, ἵνα μὴ μεταβάλοιντο
<milestone unit="reiskpage" n="895"/>
πρὸς τοὺς τυράννους ἐπὶ τοῖς ἰδίοις κέρδεσι πεισθέντες
<note n="10" place="unspecified" anchored="yes"/> προδοῦναι τὸ κοινόν·
</p>
</div3>
<div3 type="section" n="2">
<p>καὶ γὰρ ἀτελεῖς αὐτοὺς ἁπάντων
ἐψηφίσαντο εἶναι τῶν κοινῶν τελῶν, ὅσα βασιλευομένης
τῆς πόλεως ἐτέλουν, καὶ ἀνεισφόρους τῶν
εἰς τὰ στρατιωτικὰ καὶ τοὺς πολέμους ἀναλισκομένων
ἐποίησαν, μέγα κέρδος ἡγούμενοι τοῖς κοινοῖς, εἰ τὰ
σώματα μόνον αὐτῶν ἕξουσι προκινδυνεύοντα τῆς πατρίδος·
τήν τε δύναμιν ἠσκημένην ἐκ πολλοῦ καὶ
παρεσκευασμένην ἔχοντες ἐν τῷ προκειμένῳ τῆς πόλεως
ἐστρατοπεδεύοντο πεδίῳ.
</p>
</div3>
<div3 type="section" n="3">
<p>βασιλεὺς δὲ Πορσίνας ἄγων
τὴν στρατιὰν τὸ μὲν Ἰανίκολον ἐξ ἐφόδου καταλαμβάνεται
καταπληξάμενος τοὺς φυλάττοντας αὐτὸ καὶ
φρουρὰν Τυρρηνῶν ἐν αὐτῷ καθίστησιν· ἐπὶ δὲ τὴν
πόλιν ἐλαύνων ὡς καὶ ταύτην δίχα πόνου παραστησόμενος,
ἐπειδὴ πλησίον τῆς γεφύρας ἐγένετο καὶ τοὺς
Ῥωμαίους ἐθεάσατο προκαθημένους τοῦ ποταμοῦ, παρεσκευάζετό
<pb id="v.2p.171"/>
<milestone unit="reiskpage" n="896"/>τε πρὸς μάχην ὡς ἀναρπασόμενος αὐτοὺς
πλήθει καὶ ἐπῆγε σὺν πολλῇ καταφρονήσει τὴν δύναμιν.
</p>
</div3>
<div3 type="section" n="4">
<p>εἶχον δὲ τὴν ἡγεμονίαν τοῦ μὲν ἀριστεροῦ κέρως 
οἱ Ταρκυνίου παῖδες, Σέξτος καὶ Τῖτος, Ῥωμαίων τʼ
αὐτῶν τοὺς φυγάδας ἄγοντες καὶ ἐκ τῆς Γαβίων πόλεως 
τὸ ἀκμαιότατον ξένων τε καὶ μισθοφόρων χεῖρα
οὐκ ὀλίγην· τοῦ δὲ δεξιοῦ Μαμίλιος ὁ Ταρκυνίου
κηδεστής, ἐφʼ οὗ Λατίνων οἱ ἀποστάντες Ῥωμαίων
ἐτάξαντο· βασιλεὺς δὲ Πορσίνας κατὰ μέσην τὴν φάλαγγα
ἐτέτακτο.
</p>
</div3>
<div3 type="section" n="5">
<p>Ῥωμαίων δὲ τὸ μὲν δεξιὸν κέρας 
Σπόριος Λάρκιος καὶ Τῖτος Ἑρμίνιος κατεῖχον ἐναντίοι
Ταρκυνίοις· τὸ δʼ ἀριστερὸν Μάρκος Οὐαλέριος
ἀδελφὸς θατέρου τῶν ὑπάτων Ποπλικόλα καὶ Τῖτος
Λουκρήτιος ὁ τῷ πρόσθεν ὑπατεύσας ἔτει Μαμιλίῳ καὶ
Λατίνοις συνοισόμενοι· τὰ δὲ μέσα τῶν κεράτων οἱ 
ὕπατοι κατεῖχον ἀμφότεροι.
</p>
</div3>
</div2>
<div2 type="chapter" n="23">
<div3 type="section" n="1">
<p>
<milestone unit="reiskpage" n="897"/>ὡς δὲ συνῆλθον εἰς χεῖρας, ἐμάχοντο γενναίως
καὶ πολὺν ἀντεῖχον ἀμφότεροι χρόνον· ἐμπειρίᾳ
μὲν καὶ καρτερίᾳ κρείττους ὄντες οἱ Ῥωμαῖοι τῶν
ἐναντίων, πλήθει δὲ κρατοῦντες τῶν Ῥωμαίων οἱ Τυρρηνοί 
τε καὶ Λατῖνοι μακρῷ. πολλῶν δὲ πεσόντων
ἀφʼ ἑκατέρων δέος εἰσέρχεται Ῥωμαίους, πρῶτον μὲν
τοὺς κατέχοντας τὸ ἀριστερὸν κέρας, ἐπειδὴ τοὺς ἡγεμόνας
ἐθεάσαντο Οὐαλέριόν τε καὶ Λουκρήτιον τραυματίας
ἀποκομισθέντας ἐκ τῆς μάχης· ἔπειτα καὶ τοὺς 
ἐπὶ τοῦ δεξιοῦ κέρατος τεταγμένους νικῶντας ἤδη τὴν
σὺν Ταρκυνίοις δύναμιν τὸ αὐτὸ καταλαμβάνει πάθος,
</p>
</div3>
<div3 type="section" n="2">
<p>ὁρῶντας τὴν τροπὴν τῶν ἑτέρων. φευγόντων δʼ εἰς 
<pb id="v.2p.172"/>
τὴν πόλιν ἁπάντων καὶ διὰ μιᾶς γεφύρας βιαζομένων
ἀθρόων ὁρμὴ γίνεται τῶν πολεμίων ἐπʼ αὐτοὺς μεγάλη·
ὀλίγου τε πάνυ ἡ πόλις ἐδέησεν ἁλῶναι κατὰ κράτος
ἀτείχιστος οὖσα ἐκ τῶν παρὰ τὸν ποταμὸν μερῶν, εἰ
συνεισέπεσον εἰς αὐτὴν ἅμα τοῖς φεύγουσιν οἱ διώκοντες.
<milestone unit="reiskpage" n="898"/>
οἱ δὲ τὴν ὁρτὴν τῶν πολεμίων ἐπισχόντες καὶ
διασώσαντες ὅλην τὴν στρατιὰν τρεῖς ἄνδρες ἐγένοντο,
Σπόριος μὲν Λάρκιος καὶ Τῖτος Ἑρμίνιος οἱ τὸ δεξιὸν
ἔχοντες κέρας ἐκ τῶν πρεσβυτέρων, Πόπλιος δʼ Ὁράτιος
ὁ καλούμενος Κόκλης ἐκ τοῦ κατὰ τὴν ὄψιν ἐλαττώματος
ἐκκοπεὶς ἐν μάχῃ τὸν ἕτερον ὀφθαλμὸν ἐκ
τῶν νεωτέρων, μορφήν τε κάλλιστος ἀνθρώπων καὶ
</p>
</div3>
<div3 type="section" n="3">
<p>ψυχὴν ἄριστος. οὗτος ἀδελφιδοῦς μὲν ἦν Ὁρατίου
Μάρκου θατέρου τῶν ὑπάτων, τὸ δὲ γένος κατῆγεν
ἀφʼ ἑνὸς τῶν τριδύμων Ὁρατίου Μάρκου τοῦ νικήσαντος
τοὺς Ἀλβανοὺς τριδύμους, ὅτε περὶ τῆς ἡγεμονίας
αἱ πόλεις εἰς πόλεμον καταστᾶσαι συνέβησαν
μὴ πάσαις ἀποκινδυνεῦσαι ταῖς δυνάμεσιν, ἀλλὰ τρισὶν
ἀνδράσιν ἀφʼ ἑκατέρας, ὡς ἐν τοῖς προτέροις δεδήλωκα
<note n="20" place="unspecified" anchored="yes"/> λόγοις.
</p>
</div3>
<div3 type="section" n="4">
<p>οὗτοι δὴ μόνοι κατὰ νώτου λαβόντες τὴν γέφυραν
εἶργον τῆς διαβάσεως τοὺς πολεμίους μέχρι
πολλοῦ καὶ διέμενον ἐπὶ τῆς αὐτῆς στάσεως βαλλόμενοί
θʼ ὑπὸ πολλῶν παντοδαποῖς βέλεσι καὶ ἐκ χειρὸς
παιόμενοι τοῖς ξίφεσιν, ἕως ἅπασα ἡ στρατιὰ διῆλθε
τὸν ποταμόν.
</p>
</div3>
</div2>
<div2 type="chapter" n="24">
<div3 type="section" n="1">
<p>
ὡς δʼ ἐν ἀσφαλεῖ τοὺς σφετέρους ἔδοξαν
<milestone unit="reiskpage" n="899"/>
<pb id="v.2p.173"/>
γεγονέναι, δύο μὲν ἐξ αὐτῶν Ἑρμίνιός τε καὶ Λάρκιος
διεφθαρμένων αὐτοῖς ἤδη τῶν σκεπαστηρίων διὰ τὰς
συνεχεῖς πληγὰς ἀνεχώρουν ἐπὶ πόδα. Ὁράτιος δὲ μόνος
ἀνακαλουμένων αὐτὸν ἀπὸ τῆς πόλεως τῶν θʼ
ὑπάτων καὶ τῶν ἄλλων πολιτῶν καὶ περὶ παντὸς ποιουμένων 
σωθῆναι τοιοῦτον ἄνδρα τῇ πατρίδι καὶ τοῖς
γειναμένοις οὐκ ἐπείσθη, ἀλλʼ ἔμενεν, ἔνθα τὸ πρῶτον
ἔστη, κελεύσας τοῖς περὶ τὸν Ἑρμίνιον λέγειν πρὸς
τοὺς ὑπάτους, ὡς αὐτοῦ φράσαντος, ἀποκόπτειν τὴν
γέφυραν ἀπὸ τῆς πόλεως ἐν τάχει· ἦν δὲ μία κατʼ 
ἐκείνους τοὺς χρόνους ξυλόφρακτος ἄνευ σιδήρου δεδεμένη
ταῖς σανίσιν αὐταῖς, ἣν καὶ μέχρις ἐμοῦ τοιαύτην
φυλάττουσι Ῥωμαῖοι· ἐπιστεῖλαι δὲ τοῖς ἀνδράσιν,
ὅταν τὰ πλείω τῆς γεφύρας λυθῇ καὶ βραχὺ τὸ λειπόμενον
ᾖ μέρος, φράσαι πρὸς αὐτὸν σημείοις τισὶν ἢ 
φωνῇ γεγωνοτέρᾳ· τὰ λοιπὰ λέγων ἑαυτῷ μελήσειν.
</p>
</div3>
<div3 type="section" n="2">
<p>ταῦτʼ ἐπικελευσάμενος τοῖς δυσὶν ἐπʼ αὐτῆς ἵσταται 
τῆς γεφύρας καὶ τῶν ὁμόσε χωρούντων οὓς μὲν τῷ
<milestone unit="reiskpage" n="900"/>ξίφει παίων, οὓς δὲ τῷ θυρεῷ περιτρέπων πάντας
ἀνέστειλε τοὺς ὁρμήσαντας ἐπὶ τὴν γέφυραν· οὐκέτι 
γὰρ εἰς χεῖρας αὐτῷ χωρεῖν ἐτόλμων οἱ διώκοντες ὡς
μεμηνότι καὶ θανατῶντι· καὶ ἅμα οὐδὲ ῥᾴδιον αὐτῷ
προσελθεῖν ὑπάρχον ἐξ εὐωνύμων μὲν καὶ δεξιῶν ἔχοντι
πρόβλημα τὸν ποταμόν, ἐκ δὲ τοῦ κατὰ πρόσωπον
ὅπλων τε καὶ νεκρῶν σωρόν· ἀλλʼ ἄπωθεν ἑστῶτες 
ἀθρόοι λόγχαις τε καὶ σαυνίοις καὶ λίθοις χειροπληθέσιν
<pb id="v.2p.174"/>
ἔβαλλον, οἷς δὲ μὴ παρῆν ταῦτα τοῖς ξίφεσι καὶ
</p>
</div3>
<div3 type="section" n="3">
<p>ταῖς ἀσπίσι τῶν νεκρῶν. ὁ δʼ ἠμύνετο τοῖς ἐκείνων
χρώμενος ὅπλοις κατʼ αὐτῶν καὶ ἔμελλεν ὥσπερ εἰκὸς
εἰς ἀθρόους βάλλων ἀεί τινος τεύξεσθαι σκοποῦ. ἤδη
δὲ καταβελὴς ὢν καὶ τραυμάτων πλῆθος ἐν πολλοῖς
μέρεσι τοῦ σώματος ἔχων, μίαν δὲ πληγὴν λόγχης, ἣ
διὰ θατέρου τῶν γλουτῶν ὑπὲρ τῆς κεφαλῆς τοῦ μηροῦ
ἀντία ἐνεχθεῖσα ἐκάκωσεν αὐτὸν ὀδύναις καὶ τὴν
βάσιν ἔβλαπτεν, ἐπειδὴ τῶν κατόπιν ἤκουσεν ἐμβοησάντων
<milestone unit="reiskpage" n="901"/>
λελύσθαι τῆς γεφύρας τὸ πλέον μέρος, καθάλλεται
σὺν τοῖς ὅπλοις εἰς τὸν ποταμὸν καὶ διανηξάμενος
τὸ ῥεῦμα χαλεπῶς πάνυ· περὶ γὰρ τοῖς ὑπερείσμασι
τῶν σανίδων σχιζόμενος ὁ ῥοῦς ὀξὺς ἦν καὶ
δίνας ἐποίει μεγάλας· ἐξεκολύμβησεν εἰς τὴν γῆν οὐδὲν
τῶν ὅπλων ἐν τῷ νεῖν ἀποβαλών.
</p>
</div3>
</div2>
<div2 type="chapter" n="25">
<div3 type="section" n="1">
<p>
τοῦτο τὸ ἔργον ἀθάνατον αὐτῷ δόξαν εἰργάσατο.
παραχρῆμά τε γὰρ οἱ Ῥωμαῖοι στεφανώσαντες
αὐτὸν ἀπέφερον εἰς τὴν πόλιν ὑμνοῦντες ὡς τῶν ἡρώων
ἕνα, καὶ πᾶς ὁ κατοικίδιος ὄχλος ἐξεχεῖτο ποθῶν αὐτόν,
ἕως ἔτι περιῆν, θεάσασθαι τὴν τελευταίαν πρόσοψιν·
ἐδόκει γὰρ ὑπὸ τῶν τραυμάτων οὐκ εἰς μακρὰν
διαφθαρήσεσθαι·
</p>
</div3>
<div3 type="section" n="2">
<p>καὶ ἐπειδὴ διέφυγε τὸν θάνατον, εἰκόνα
χαλκῆν ἔνοπλον ὁ δῆμος ἔστησεν αὐτοῦ τῆς ἀγορᾶς
<milestone unit="reiskpage" n="902"/>
ἐν τῷ κρατίστῳ καὶ χώραν ἐκ τῆς δημοσίας ἔδωκεν,
ὅσην αὐτὸς ἐν ἡμέρᾳ μιᾷ ζεύγει βοῶν περιαρόσει·
χωρὶς δὲ τῶν δημοσίᾳ δοθέντων κατὰ κεφαλὴν ἕκαστος
<pb id="v.2p.175"/>
ἀνδρῶν τε καὶ γυναικῶν, ὅτε μάλιστα δεινὴ σπάνις
τῶν ἀναγκαίων <del>ἐπιτηδείων</del> ἅπαντας κατεῖχε, μιᾶς
ἡμέρας τροφὴν ἐχαρίσαντο μυριάδες ἀνθρώπων αἱ
</p>
</div3>
<div3 type="section" n="3">
<p>σύμπασαι πλείους ἢ τριάκοντα. Ὁράτιος μὲν δὴ τοιαύτην 
ἀποδειξάμενος ἀρετὴν ἐν τῷ τότε χρόνῳ ζηλωτὸς 
μὲν εἰ καί τις ἄλλος Ῥωμαίων ἐγένετο, ἄχρηστος
δʼ εἰς τὰ λοιπὰ πράγματα τῆς πόλεως διὰ τὴν πήρωσιν
τῆς βάσεως· καὶ διὰ τὴν συμφορὰν ταύτην οὔθʼ
ὑπατείας οὔτʼ ἄλλης ἡγεμονίας στρατιωτικῆς οὐδεμιᾶς
ἔτυχεν.
</p>
</div3>
<div3 type="section" n="4">
<p>οὗτός τε δὴ θαυμαστὸν ἔργον ἀποδειξάμενος 
ἐν τῷ τότε ἀγῶνι Ῥωμαίοις ἄξιος εἴπερ τις καὶ ἄλλος
τῶν ἐπʼ ἀνδρείᾳ διονομασθέντων ἐπαινεῖσθαι, καὶ ἔτι
πρὸς τούτῳ Γάιος Μούκιος, ᾧ Κόρδος ἐπωνύμιον ἦν,
<milestone unit="reiskpage" n="903"/>ἀνὴρ ἐξ ἐπιφανῶν πατέρων καὶ αὐτὸς ἐγχειρήματι ἐπιβαλόμενος
μεγάλῳ, περὶ οὗ μικρὸν ὕστερον ἐρῶ διηγησάμενος 
πρῶτον, ἐν οἵαις ἡ πόλις ἦν τότε συμφοραῖς.
</p>
</div3>
</div2>
<div2 type="chapter" n="26">
<div3 type="section" n="1">
<p>
μετὰ γὰρ τὴν μάχην ἐκείνην ὁ μὲν Τυρρηνῶν
βασιλεὺς ἐν τῷ πλησίον ὄρει καταστρατοπεδευσάμενος,
ὅθεν τὴν Ῥωμαίων φρουρὰν ἐξέβαλε, τῆς
ἐπέκεινα τοῦ Τεβέριος ποταμοῦ χώρας ἁπάσης ἐκράτει. 
οἱ δὲ Ταρκυνίου παῖδες καὶ ὁ κηδεστὴς αὐτοῦ Μαμίλιος
σχεδίαις τε καὶ σκάφαις διαβιβάσαντες τὰς ἑαυτῶν
δυνάμεις ἐπὶ θάτερα μέρη τοῦ ποταμοῦ τὰ πρὸς
τὴν Ῥώμην φέροντα ἐν ἐχυρῷ τίθενται χωρίῳ τὸν
χάρακα· ὅθεν ὁρμώμενοι τῶν τε Ῥωμαίων ἐδῄουν τὴν 
γῆν καὶ <add>τὰς</add> αὐλὰς κατέσκαπτον καὶ τοῖς ἐπὶ νομὰς
<pb id="v.2p.176"/>
ἐξιοῦσιν ἐκ τῶν ἐρυμάτων βοσκήμασιν ἐπετίθεντο.
</p>
</div3>
<div3 type="section" n="2">
<p>κρατουμένης δὲ τῆς ὑπαίθρου πάσης ὑπὸ τῶν πολεμίων,
καὶ οὔτʼ ἐκ γῆς εἰσκομιζομένων εἰς τὴν πόλιν
τῶν ἀγορῶν οὔτε μὴν διὰ τοῦ ποταμοῦ καταγομένων
ὅτι μὴ σπανίων, ταχεῖα τῶν ἀναγκαίων σπάνις ἐγένετο
<milestone unit="reiskpage" n="904"/>
μυριάσι πολλαῖς τὰ παρασκευασθέντα οὐ πολλὰ ὄντα
δαπανώσαις.
</p>
</div3>
<div3 type="section" n="3">
<p>καὶ μετὰ τοῦθʼ οἱ θεράποντες πολλοὶ
καταλιπόντες τοὺς δεσπότας ηὐτομόλουν ὁσημέραι, καὶ
ἐκ τοῦ δημοτικοῦ πλήθους οἱ πονηρότατοι πρὸς τοὺς
Τυρρηνοὺς ἀφίσταντο· ταῦθʼ ὁρῶσι τοῖς ὑπάτοις ἔδοξε
Λατίνων μὲν δεῖσθαι τῶν ἔτι αἰδουμένων τὸ συγγενὲς
καὶ μένειν δοκούντων ἐν τῇ φιλίᾳ συμμαχίας σφίσι
πέμψαι διὰ ταχέων, εἰς δὲ τὴν Καμπανίδα Κύμην καὶ
τὰς ἐν τῷ Πωμεντίνῳ πεδίῳ πόλεις ἀποστεῖλαι πρέσβεις
ἀξιώσοντας αὐτὰς σίτου σφίσιν ἐξαγωγὴν ἐπιτρέψαι.
</p>
</div3>
<div3 type="section" n="4">
<p>Λατῖνοι μὲν οὖν διεκρούσαντο τὴν ἐπικουρίαν,
ὡς οὐχ ὅσιον αὐτοῖς ὂν οὔτε Ταρκυνίοις πολεμεῖν
οὔτε Ῥωμαίοις, ἐπειδὴ κοινῇ συνέθεντο πρὸς ἀμφοτέρους
τὰ περὶ τῆς φιλίας ὅρκια· ἐκ δὲ τοῦ Πωμεντίνου
πεδίου Λάρκιός τε καὶ Ἑρμίνιος οἱ πεμφθέντες ἐπὶ τὴν
παρακομιδὴν τοῦ σίτου πρέσβεις πολλὰς γεμίσαντες
σκάφας παντοίας τροφῆς ἀπὸ θαλάττης ἀνὰ τὸν ποταμὸν
ἐν νυκτὶ ἀσελήνῳ λαθόντες τοὺς πολεμίους διεκόμισαν.
<milestone unit="reiskpage" n="905"/>
</p>
</div3>
<div3 type="section" n="5">
<p>ταχὺ δὲ καὶ ταύτης ἐξαναλωθείσης τῆς ἀγορᾶς
καὶ τῆς αὐτῆς κατασχούσης τοὺς ἀνθρώπους ἀπορίας
μαθὼν παρὰ τῶν αὐτομόλων ὁ Τυρρηνός, ὅτι κάμνουσιν
<pb id="v.2p.177"/>
ὑπὸ τοῦ λιμοῦ οἱ ἔνδον, ἐπεκηρυκεύσατο πρὸς
αὐτοὺς ἐπιτάττων δέχεσθαι Ταρκύνιον, εἰ βούλονται
πολέμου τε καὶ λιμοῦ ἀπηλλάχθαι.
</p>
</div3>
</div2>
<div2 type="chapter" n="27">
<div3 type="section" n="1">
<p>
οὐκ ἀνασχομένων δὲ τῶν Ῥωμαίων τὰς
ἐπιταγάς, ἀλλὰ πάντα τὰ δεινὰ ὑπομένειν βουλομένων, 
καταμαθὼν ὁ Μούκιος, ὅτι δυεῖν αὐτοῖς συμβήσεται
θάτερον ἢ μὴ διαμεῖναι πολὺν ἐν τοῖς λελογισμένοις
χρόνον ὑπὸ τῆς ἀπορίας τῶν ἀναγκαίων ἐκβιασθεῖσιν,
ἢ φυλάττουσι βεβαίας τὰς κρίσεις τὸν οἴκτιστον ἀπολέσθαι
μόρον, δεηθεὶς τῶν ὑπάτων τὴν βουλὴν αὐτῷ 
συναγαγεῖν, ὡς μέγα τι καὶ ἀναγκαῖον ἐξοίσων πρὸς
αὐτήν, ἐπειδὴ συνήχθη, λέγει τοιάδε· ἄνδρες πατέρες,
ἐγχείρημα τολμᾶν διανοούμενος, ὑφʼ οὗ τῶν παρόντων
<milestone unit="reiskpage" n="906"/>ἀπαλλαγήσεται κακῶν ἡ πόλις, τῷ μὲν ἔργῳ πάνυ
θαρρῶ καὶ ῥᾳδίως αὐτοῦ κρατήσειν οἴομαι· περὶ δὲ 
τῆς ἐμαυτοῦ ψυχῆς, εἰ περιέσται μοι μετὰ τὸ ἔργον,
οὐ πολλὰς ἐλπίδας ἔχω, μᾶλλον δʼ εἰ χρὴ τἀληθὲς λέγειν
οὐδεμίαν.
</p>
</div3>
<div3 type="section" n="2">
<p>εἰς τοσοῦτον δὴ κίνδυνον ἐμαυτὸν 
καθιέναι μέλλων οὐκ ἀξιῶ λαθεῖν ἅπαντας αἰωρηθεὶς
ὑπὲρ μεγάλων, ἐὰν ἄρα συμβῇ μοι διαμαρτεῖν τῆς 
πείρας, ἀλλʼ ἐπὶ καλοῖς ἔργοις μεγάλων ἐπαίνων τυγχάνειν,
ἐξ ὧν ἀντὶ τοῦ θνητοῦ σώματος ἀθάνατον ὑπάρξει
μοι κλέος.
</p>
</div3>
<div3 type="section" n="3">
<p>δήμῳ μὲν φράζειν ἃ διανοοῦμαι πράττειν 
οὐκ ἀσφαλές, μή τις ἴδια κέρδη περιβαλλόμενος πρὸς
τοὺς πολεμίους αὐτὰ ἐξενέγκῃ, δέον αὐτοῖς ὥσπερ 
μυστηρίου ἀπορρήτου φυλακῆς· ὑμῖν δʼ οὓς καθέξειν
<pb id="v.2p.178"/>
αὐτὰ πεπίστευκα ἐγκρατῶς πρώτοις τε καὶ μόνοις ἐκφέρω·
παρʼ ὑμῶν δʼ οἱ ἄλλοι πολῖται ἐν τῷ προσήκοντι
καιρῷ μαθήσονται.
</p>
</div3>
<div3 type="section" n="4">
<p>τὸ δʼ ἐγχείρημά μου τοιόνδε
<milestone unit="reiskpage" n="907"/>
ἐστίν. αὐτομόλου σχῆμα μέλλω λαβὼν ἐπὶ τὸν χάρακα
τῶν Τυρρηνῶν πορεύεσθαι. ἐὰν μὲν οὖν ἀπιστηθεὶς
πρὸς αὐτῶν ἀποθάνω, ἑνὶ πολίτῃ μόνον ἐλάττους οἱ
λοιποὶ γενήσεσθε· ἐὰν δὲ παρελθεῖν εἴσω τοῦ χάρακος
ἐκγένηταί μοι, τὸν βασιλέα τῶν πολεμίων ἀποκτενεῖν
ὑμῖν ὑποδέχομαι· ἀποθανόντος δὲ Πορσίνου καταλυθήσεται
μὲν ὁ πόλεμος, ἐγὼ δʼ εἰ ὅ τι ἂν τῷ
δαιμονίῳ δόξῃ πείσομαι, τούτων συνίστορας ὑμᾶς ἕξων
καὶ μάρτυρας πρὸς τὸν δῆμον ἄπειμι τὴν κρείττονα
τύχην τῆς πατρίδος ἡγεμόνα τῆς ὁδοῦ ποιησάμενος.
</p>
</div3>
</div2>
<div2 type="chapter" n="28">
<div3 type="section" n="1">
<p>
ἐπαινεθεὶς δʼ ὑπὸ τῶν ἐν τῷ συνεδρίῳ
καὶ λαβὼν οἰωνοὺς αἰσίους τῆς πράξεως διαβαίνει τὸν
ποταμόν. καὶ παραγενόμενος ἐπὶ τὸν χάρακα τῶν Τυρρηνῶν
εἰσέρχεται, παρακρουσάμενος τοὺς φυλάττοντας
τὰς πύλας ὡς τῶν ὁμοεθνῶν τις, ὅπλον τʼ οὐθὲν φανερὸν
ἔχων καὶ γλώττῃ Τυρρηνικῇ διαλεγόμενος, ἣν
<milestone unit="reiskpage" n="908"/>
ἐξέμαθεν ἔτι παῖς ὢν ὑπὸ τροφοῦ Τυρρηνίδος τὸ
</p>
</div3>
<div3 type="section" n="2">
<p>γένος ἐκδιδαχθείς. ὡς δʼ ἐπὶ τὴν ἀγορὰν καὶ τὸ στρατήγιον
ἀφίκετο, ἄνδρα ὁρᾷ μεγέθει τε καὶ ῥώμῃ σώματος
διαφέροντα, ἐσθῆτα πορφυρᾶν ἐνδεδυκότα, καθήμενον
ἐπὶ τοῦ στρατηγικοῦ βήματος, καὶ περὶ αὐτὸν
ἑστῶτας ἐνόπλους συχνούς. διαμαρτὼν δὲ τῆς δόξης,
<pb id="v.2p.179"/>
οἷα δὴ μηδέποτε τὸν βασιλέα τῶν Τυρρηνῶν θεασάμενος,
τοῦτον τὸν ἄνδρα ὑπέλαβε Πορσίναν εἶναι·
ὁ δʼ ἦν ἄρα γραμματεὺς τοῦ βασιλέως, ἐκάθητο δʼ ἐπὶ
τοῦ βήματος διαριθμῶν τοὺς στρατιώτας καὶ διαγράφων
αὐτοῖς τοὺς ὀψωνιασμούς.
</p>
</div3>
<div3 type="section" n="3">
<p>ἐπὶ τοῦτον δὴ τὸν 
γραμματέα χωρήσας διὰ τοῦ περιεστηκότος ὄχλου καὶ
ἀναβὰς ὡς ἄνοπλος ὑπʼ οὐθενὸς κωλυόμενος ἐπὶ τὸ
βῆμα, σπᾶται τὸ ξιφίδιον, ὃ τῆς περιβολῆς ἐντὸς
ἔκρυπτε, καὶ παίει τὸν ἄνδρα κατὰ τῆς κεφαλῆς. ἀποθανόντος
δὲ τοῦ γραμματέως πληγῇ μιᾷ, συλληφθεὶς 
εὐθὺς ὑπὸ τῶν περὶ τὸ βῆμα πρὸς τὸν βασιλέα πεπυσμένον
ἤδη τὴν τοῦ γραμματέως ἀναίρεσιν ἀπάγεται.
</p>
</div3>
<div3 type="section" n="4">
<p>
<milestone unit="reiskpage" n="909"/>ὁ δʼ ὡς εἶδεν αὐτόν, Ὦ μιαρώτατε πάντων, εἶπεν, ἀνθρώπων, 
καὶ δίκας ὑφέξων οὐκ εἰς μακρὰν ὧν ἄξιος
εἶ, λέγε, τίς εἶ καὶ πόθεν ἀφιγμένος καὶ τίνι βοηθείᾳ 
πεποιθὼς ἐπεχείρησας ἔργῳ τηλικῷδε· καὶ πότερον
τὸν γραμματέα τὸν ἐμὸν ἀποκτεῖναί σοι προὔκειτο μόνον
ἢ κἀμέ· καὶ τίνας ἔχεις κοινωνοὺς τῆς ἐπιβουλῆς
ἢ συνίστορας; ἀποκρύψῃ δὲ μηδὲν τῶν ἀληθῶν, ἵνα
μὴ βασανιζόμενος ἀναγκασθῇς λέγειν. 
</p>
</div3>
</div2>
<div2 type="chapter" n="29">
<div3 type="section" n="1">
<p>
καὶ ὁ Μούκιος οὔτε μεταβολῇ χρώματος
οὔτε συννοίᾳ προσώπου τὸν ὀρρωδοῦντα διασημήνας
οὔτʼ ἄλλο παθὼν οὐδέν, ὧν φιλοῦσι πάσχειν οἱ μέλλοντες
ἀποθνήσκειν, λέγει πρὸς αὐτόν· ἐγὼ Ῥωμαῖος
μέν εἰμι, καὶ οὐ τῶν ἐπιτυχόντων ἕνεκα γένους, ἐλευθερῶσαι 
<pb id="v.2p.180"/>
δὲ τὴν πατρίδα τοῦ πολέμου βουληθεὶς ἦλθον
ἐπὶ τὸ στρατόπεδον ὑμῶν ὡς τῶν αὐτομόλων τις,
ἀποκτεῖναί σε βουλόμενος· οὐκ ἀγνοῶν μέν, ὅτι καὶ
<milestone unit="reiskpage" n="910"/>
κατορθώσαντι καὶ διαμαρτόντι τῆς ἐλπίδος ἀποθανεῖν
ὑπάρχει μοι, χαρίσασθαι δὲ τῇ γειναμένῃ τὴν ἐμαυτοῦ
ψυχὴν προαιρούμενος καὶ ἀντὶ τοῦ θνητοῦ σώματος
ἀθάνατον δόξαν καταλιπεῖν· ψευσθεὶς δὲ τῆς ἐλπίδος
ἀντὶ σοῦ τὸν γραμματέα, ὃν οὐθὲν ἐδεόμην, ἀνῄρηκα
τῇ τε πορφύρᾳ καὶ τῷ δίφρῳ καὶ τοῖς ἄλλοις τῆς
<note n="10" place="unspecified" anchored="yes"/> ἐξουσίας συμβόλοις πλανηθείς.
</p>
</div3>
<div3 type="section" n="2">
<p>τὸν μὲν οὖν θάνατον,
ὃν αὐτὸς ἐμαυτοῦ κατεψηφισάμην, ὅτʼ ἐπὶ τὴν πρᾶξιν
ἔμελλον ὁρμᾶν, οὐ παραιτοῦμαι· βασάνους δὲ καὶ τὰς
ἄλλας ὕβρεις εἴ μοι παρείης, πίστεις δοὺς ἐπὶ θεῶν
ὑπισχνοῦμαί σοι μέγα πρᾶγμα δηλώσειν καὶ πρὸς τὴν
<note n="15" place="unspecified" anchored="yes"/> σωτηρίαν ἀνῆκόν σοι.
</p>
</div3>
<div3 type="section" n="3">
<p>ὁ μὲν δὴ ταῦτʼ ἔλεγε καταστρατηγῆσαι
τὸν ἄνδρα διανοούμενος· ὁ δʼ ἔξω τοῦ
<milestone unit="reiskpage" n="911"/>
φρονεῖν γεγονὼς καὶ ἅμα κινδύνους ἐκ πολλῶν μαντευόμενος
ἀνθρώπων οὐκ ἀληθεῖς δίδωσιν αὐτῷ διʼ ὅρκων τὸ πιστόν. μετὰ δὲ τοῦθʼ ὁ Μούκιος καινότατον
ἐνθυμηθεὶς ἀπάτης τρόπον, ὃς ἐν ἀφανεῖ τὸν
ἔλεγχον εἶχε, λέγει πρὸς αὐτόν· ὦ βασιλεῦ, Ῥωμαίων
ἄνδρες τριακόσιοι τὴν αὐτὴν ἔχοντες ἡλικίαν ἐκ τοῦ
γένους τοῦ τῶν πατρικίων ἅπαντες ἐβουλευσάμεθα
συνελθόντες ἀποκτεῖναί σε καὶ τὸ πιστὸν ὅρκοις παρʼ
</p>
</div3>
<div3 type="section" n="4">
<p>
<note n="25" place="unspecified" anchored="yes"/> ἀλλήλων ἐλάβομεν. ἔδοξε δʼ ἡμῖν βουλευομένοις ὅστις
ὁ τῆς ἐπιβουλῆς ἦν τρόπος, μήθʼ ἅπαντας ἅμα χωρεῖν
<pb id="v.2p.181"/>
ἐπὶ τὸ ἔργον, ἀλλὰ καθʼ ἕνα, μήτε φράζειν ἕτερον
ἑτέρῳ πότε καὶ πῶς καὶ ποῦ καὶ τίσιν ἀφορμαῖς χρησάμενος
ἐπιθήσεταί σοι, ἵνα ῥᾷον ἡμῖν ὑπάρχῃ τὸ
λαθεῖν. ταῦτα διανοηθέντες ἐκληρωσάμεθα, καὶ πρῶτος
ἄρξαι τῆς πείρας ἔλαχον ἐγώ. προειδὼς οὖν, ὅτι 
πολλοὶ καὶ ἀγαθοὶ τὴν αὐτήν μοι διάνοιαν ἕξουσιν
<milestone unit="reiskpage" n="912"/>ἐπιθυμίᾳ δόξης, ὧν ὡς εἰκάσαι τις ἀμείνονι τύχῃ χρήσεται
τῆς ἐμῆς, σκόπει, τίς ἔσται σοι πρὸς ἅπαντας
ἀρκοῦσα φυλακή.
</p>
</div3>
</div2>
<div2 type="chapter" n="30">
<div3 type="section" n="1">
<p>
ὡ δὲ ταῦτʼ ἤκουσεν ὁ βασιλεύς, ἐκεῖνον μὲν 
ἀπαγαγόντας τοὺς δορυφόρους ἐκέλευσε δῆσαι καὶ φυλάττειν
ἐπιμελῶς· αὐτὸς δὲ τοὺς πιστοτάτους τῶν φίλων
παραλαβὼν καὶ τὸν υἱὸν Ἄρροντα παρακαθισάμενος,
μετʼ ἐκείνων ἐσκόπει, τί ποιῶν τὰς ἐπιβουλὰς
αὐτῶν διακρούσεται.
</p>
</div3>
<div3 type="section" n="2">
<p>τῶν μὲν οὖν ἄλλων ἕκαστος 
εὐήθεις ἀσφαλείας λέγων ἐδόκει τῶν δεόντων φρονεῖν
οὐδέν· ὁ δʼ υἱὸς αὐτοῦ τελευταίαν ἀπεφήνατο γνώμην
πρεσβυτέραν τῆς ἡλικίας, ἀξιῶν αὐτὸν μὴ σκοπεῖν, τίσι
φυλακαῖς χρώμενος οὐδὲν πείσεται δεινόν, ἀλλὰ τί
ποιῶν οὐ δεήσεται φυλακῆς· θαυμασάντων δὲ τὴν 
διάνοιαν αὐτοῦ πάντων καὶ πῶς ἂν τοῦτο γένοιτο
<pb id="v.2p.182"/>
μαθεῖν βουλομένων, Εἰ φίλους ἀντὶ πολεμίων, ἔφη,
<milestone unit="reiskpage" n="913"/>
ποιήσαιο τοὺς ἄνδρας, τιμιωτέραν ἡγησάμενος τὴν
σεαυτοῦ ψυχὴν τῆς καθόδου τῶν σὺν Ταρκυνίῳ φυγάδων.
</p>
</div3>
<div3 type="section" n="3">
<p>καὶ ὁ βασιλεὺς τὰ κράτιστα μὲν ἔφησεν αὐτὸν
λέγειν, βουλῆς δʼ εἶναι ἄξιον τὸ πρᾶγμα, πῶς
εὐπρεπεῖς γενήσονται πρὸς αὐτοὺς αἱ διαλλαγαί· μεγάλην
αἰσχύνην φάσκων εἶναι, εἰ κρατήσας αὐτῶν μάχῃ
καὶ τειχήρεις ἔχων ἀπελεύσεται, μηθὲν ὧν Ταρκυνίοις
ὑπέσχετο διαπραξάμενος, ὥσπερ ἡττημένος ὑπὸ τῶν
νενικημένων καὶ πεφευγὼς τοὺς μηδʼ ἐκ τῶν πυλῶν
ὑπομένοντας ἔτι προελθεῖν· μίαν δὲ μόνην ἔσεσθαι
ἀποφαίνων καλὴν τῆς ἔχθρας λύσιν, εἰ παρὰ τῶν πολεμίων
παραγένοιντό τινες πρὸς αὐτὸν περὶ φιλίας διαλεγόμενοι.
</p>
</div3>
</div2>
<div2 type="chapter" n="31">
<div3 type="section" n="1">
<p>
ταῦτα μὲν τότε πρὸς τὸν υἱὸν καὶ τοὺς
παρόντας εἶπεν· ὀλίγαις δʼ ὕστερον ἡμέραις αὐτὸς ἠναγκάσθη
πρότερος ἄρχειν λόγων διαλλακτηρίων διὰ τοιαύτην
αἰτίαν· ἐσκεδασμένων ἀνὰ τὴν χώραν τῶν
<milestone unit="reiskpage" n="914"/>
στρατιωτῶν καὶ τὰς ἀγομένας εἰς τὴν πόλιν ἀγορὰς
ἀφαιρουμένων καὶ τοῦτο ποιούντων συνεχῶς, οἱ τῶν
Ῥωμαίων ὕπατοι λοχήσαντες αὐτοὺς ἐν καλῷ χωρίῳ
διαφθείρουσί τε συχνοὺς καὶ ἔτι πλείους τῶν ἀναιρεθέντων
αἰχμαλώτους λαμβάνουσιν. ἐφʼ ᾧ χαλεπαίνοντες
οἱ Τυρρηνοὶ διελέγοντο πρὸς ἀλλήλους κατὰ συστροφάς,
δι᾽ αἰτίας τόν τε βασιλέα καὶ τοὺς ἄλλους
ἡγεμόνας ἔχοντες ἐπὶ τῇ τριβῇ τοῦ πολέμου καὶ ἀπαλλάττεσθαι
ποθοῦντες ἐπὶ τὰ οἰκεῖα.
</p>
</div3>
<div3 type="section" n="2">
<p>δόξας μὲν οὖν
<pb id="v.2p.183"/>
ἅπασι κεχαρισμένας φανήσεσθαι τὰς διαλλαγάς, ἀποστέλλει
πρεσβευτὰς ἐκ τῶν ἰδίων φίλων τοὺς ἀναγκαιοτάτους.
τινὲς μὲν οὖν φασι καὶ τὸν Μούκιον ἅμα
τούτοις ἀποσταλῆναι δόντα τὴν πίστιν τῷ βασιλεῖ διʼ ὅρκων ὑπὲρ τοῦ πάλιν ἐλεύσεσθαι· ἕτεροι δὲ λέγουσιν 
ὅμηρον, ἕως αἱ διαλλαγαὶ γένωνται, τὸν ἄνδρα τοῦτον
ἐν τῷ στρατοπέδῳ φυλάττεσθαι· καὶ τάχʼ ἂν εἴη τοῦτʼ
</p>
</div3>
<div3 type="section" n="3">
<p>
<milestone unit="reiskpage" n="915"/>ἀληθέστερον. ἐντολαὶ δʼ ἦσαν, ἃς ἔδωκε τοῖς πρεσβευταῖς 
ὁ βασιλεύς, τοιαίδε· περὶ μὲν καθόδου Ταρκυνίων
μηδένα ποιεῖσθαι λόγον, τὰ δὲ χρήματα αὐτοῖς 
ἀξιοῦν ἀποδοθῆναι, μάλιστα μὲν ἅπαντα ὅσα Ταρκύνιός
θʼ ὁ πρεσβύτατος κατέλιπε καὶ αὐτοὶ σὺν τῷ δικαίῳ
κτησάμενοι κατέσχον· εἰ δὲ μή γʼ ὅσα δυνατὰ ἀγρῶν
τε καὶ οἰκιῶν καὶ βοσκημάτων καὶ ὧν ἐκ γῆς ἀνῄρηνται
καρπῶν τὰς ἀξίας, ὁποτέρως ἂν αὐτοῖς δόξῃ συμφέρειν, 
ἐάν τε τοὺς κατέχοντας αὐτὰ καὶ καρπουμένους
εἰσφέρειν, ἐάν τʼ ἐκ τοῦ δημοσίου διαλύειν.
</p>
</div3>
<div3 type="section" n="4">
<p>ταῦτα 
μὲν ὑπὲρ ἐκείνων, ἑαυτῷ δʼ αἰτεῖσθαι διαλυομένῳ τὴν
ἔχθραν τοὺς καλουμένους Ἑπτὰ πάγους· αὕτη Τυρρηνῶν
ἡ χώρα τὸ ἀρχαῖον ἦν, Ῥωμαῖοι δʼ αὐτὴν κατέσχον 
πολέμῳ τοὺς ἔχοντας ἀφελόμενοι· καὶ ἵνα μένωσι
Ῥωμαῖοι Τυρρηνοῖς βέβαιοι φίλοι, παῖδας ἐκ τῶν
ἐπιφανεστάτων οἰκιῶν τοὺς ὁμηρεύσοντας ὑπὲρ τῆς
πόλεως αἰτεῖν παρʼ αὐτῶν.
</p>
</div3>
</div2>
<div2 type="chapter" n="32">
<div3 type="section" n="1">
<p>
ἀφικομένης δὲ τῆς πρεσβείας εἰς Ῥώμην 
ἡ βουλὴ μὲν ἐψηφίσατο Ποπλικόλᾳ θατέρῳ τῶν ὑπάτων
<pb id="v.2p.184"/>
πεισθεῖσα πάντα συγχωρεῖν, ὅσα ὁ Τυρρηνὸς ἠξίου,
<milestone unit="reiskpage" n="916"/>
κάμνειν τὸν δημότην καὶ ἄπορον ὄχλον οἰομένη τῇ
σπάνει τῶν ἐπιτηδείων, καὶ ἀγαπητῶς δέξεσθαι τὴν
τοῦ πολέμου λύσιν, ἐφʼ οἷς ἂν γένηται δικαίοις.
</p>
</div3>
<div3 type="section" n="2">
<p>ὁ δὲ
δῆμος τὰ μὲν ἄλλα τοῦ προβουλεύματος ἐψηφίσατο
κύρια εἶναι, τὴν δʼ ἀπόδοσιν τῶν χρημάτων οὐκ ἠνέσχετο,
ἀλλὰ τἀναντία ἔγνω, μήτʼ ἐκ τῶν ἰδίων μήτʼ
ἐκ τῶν κοινῶν τοῖς τυράννοις μηδὲν ἀποδιδόναι, πρεσβευτὰς
δὲ περὶ τούτων πρὸς βασιλέα Πορσίναν ἀποστεῖλαι,
οἵτινες ἀξιώσουσιν αὐτὸν τὰ μὲν ὅμηρα καὶ
τὴν χώραν παραλαβεῖν, περὶ δὲ τῶν χρημάτων αὐτὸν
δικαστὴν γενόμενον Ταρκυνίοις τε καὶ Ῥωμαίοις, ὅταν
ἀμφοτέρων ἀκούσῃ κρῖναι τὰ δίκαια μήτε χάριτι μήτʼ
</p>
</div3>
<div3 type="section" n="3">
<p>ἔχθρᾳ παραχθέντα. ἀπῄεσαν οἱ Τυρρηνοὶ τὰς ἀποκρίσεις
ταύτας πρὸς βασιλέα κομίζοντες καὶ σὺν αὐτοῖς
οἱ κατασταθέντες ὑπὸ τοῦ δήμου πρέσβεις ἄγοντες ἐκ
τῶν πρώτων οἰκιῶν εἴκοσι παῖδας, οὓς ἔδει περὶ τῆς
πατρίδος ὁμηρεῦσαι, τῶν ὑπάτων πρώτων τὰ τέκνα
ἐπιδόντων, Μάρκου μὲν Ὁρατίου τὸν υἱόν, Ποπλίου
<milestone unit="reiskpage" n="917"/>
δὲ Οὐαλερίου τὴν θυγατέρα γάμων ἔχουσαν ὥραν.
</p>
</div3>
<div3 type="section" n="4">
<p>ἀφικομένων δὲ τούτων ἐπὶ τὸ στρατόπεδον ἥσθη τε
ὁ βασιλεὺς καὶ πολλὰ τοὺς Ῥωμαίους ἐπαινέσας ἀνοχὰς
σπένδεται πρὸς αὐτοὺς εἰς ὡρισμένον τινὰ ἡμερῶν
ἀριθμὸν καὶ τὴν δίκην αὐτὸς ἀναδέχεται δικάζειν.
Ταρκύνιοι δʼ ἤχθοντο μὲν ἀπὸ μειζόνων ἐκπεσόντες
ἐλπίδων, ἃς εἶχον ἐπὶ τῷ βασιλεῖ, καταχθῆναι δόξαντες
<pb id="v.2p.185"/>
ἐπὶ τὴν ἀρχὴν ὑπʼ ἐκείνου, στέργειν δὲ τὰ παρόντα
ἠναγκάζοντο καὶ τὰ δεδομένα δέχεσθαι. ἀφικομένων
δʼ εἰς τὸν ὁρισθέντα χρόνον ἐκ τῆς πόλεως τῶν ἀπολογησομένων
τὴν δίκην καὶ ἀπὸ τῆς βουλῆς τῶν πρεσβυτάτων,
καθίσας ἐπὶ τοῦ βήματος ὁ βασιλεὺς μετὰ 
τῶν φίλων καὶ τὸν υἱὸν συνδικάζειν κελεύσας ἀπέδωκεν αὐτοῖς λόγον.
</p>
</div3>
</div2>
<div2 type="chapter" n="33">
<div3 type="section" n="1">
<p>
<milestone unit="reiskpage" n="918"/>ἔτι δὲ τῆς δικαιολογίας γινομένης ἧκέ
τις ἀπαγγέλλων τὴν φυγὴν τῶν ὁμηρευουσῶν παρθένων.
δεηθεῖσαι γὰρ τῶν φυλαττόντων, ἵνα συγχωρήσωσιν 
αὐταῖς λούσασθαι παραγενομέναις εἰς τὸν
ποταμόν, ἐπειδὴ τὸ συγχώρημα ἔλαβον ἀποστῆναι μικρὸν
ἀπὸ τοῦ ποταμοῦ τοῖς ἀνδράσιν εἰποῦσαι, τέως
ἂν ἀπολούσωνταί τε καὶ τὰς ἐσθῆτας ἀπολάβωσιν, ἵνα
μὴ γυμνὰς ὁρῶσιν αὐτάς· ποιησάντων καὶ τοῦτο τῶν 
ἀνδρῶν, παρακελευσαμένης αὐταῖς τῆς Κλοιλίας καὶ
πρώτης καταρχούσης, διανηξάμεναι τὸν ποταμὸν εἰς
τὴν πόλιν ἀπῆλθον.
</p>
</div3>
<div3 type="section" n="2">
<p>ἔνθα δὴ πολὺς ὁ Ταρκύνιος ἦν 
ἐπιορκίαν τε καὶ ἀπιστίαν τοῖς Ῥωμαίοις ἐγκαλῶν, καὶ
τὸν βασιλέα παροξύνων ὡς ἐξαπατώμενον ὑπʼ ἀνθρώπων 
δολίων μηθὲν προσέχειν αὐτοῖς. ἀπολογουμένου
δὲ τοῦ ὑπάτου καὶ τὸ ἔργον ἐξ αὐτῶν λέγοντος εἶναι
<milestone unit="reiskpage" n="919"/>τῶν παρθένων δίχα τῆς ἐπιταγῆς τῶν πατέρων, καὶ
τὸ πιστὸν οὐκ εἰς μακρὰν παρέξεσθαι λέγοντος ὑπὲρ
τοῦ μηδὲν ἐξ ἐπιβουλῆς ὑφʼ ἑαυτῶν πεπρᾶχθαι, πεισθεὶς 
<pb id="v.2p.186"/>
ὁ βασιλεὺς συνεχώρησεν αὐτῷ πορευθέντι τὰς
παρθένους ἀγαγεῖν, ὡς ὑπισχνεῖτο.
</p>
</div3>
<div3 type="section" n="3">
<p>Οὐαλέριος μὲν
δὴ τὰς παρθένους ἄξων ᾤχετο· Ταρκύνιος δὲ καὶ ὁ
κηδεστὴς αὐτοῦ τῶν δικαίων ὑπεριδόντες πράγματι
ἐπεβούλευσαν ἀνοσίῳ, λόχον ὑποπέμψαντες εἰς τὴν
ὁδὸν ἱππέων, τάς τε παρθένους ἁρπάσαι τὰς ἀγομένας
καὶ τὸν ὕπατον καὶ τοὺς ἄλλους τοὺς ἐπὶ τὸ στρατόπεδον
ἐρχομένους συλλαβεῖν, ὡς ῥύσια καθέξοντες
ἀνθʼ ὧν Ταρκύνιον ἀφείλοντο Ῥωμαῖοι χρημάτων τὰ
σώματα ταῦτα, καὶ τῆς δίκης τὸ τέλος οὐκέτι περιμενοῦντες.
</p>
</div3>
<div3 type="section" n="4">
<p>οὐκ εἴασε δʼ αὐτοῖς κατὰ νοῦν χωρῆσαι τὴν
ἐπιβουλὴν τὸ δαιμόνιον. ἐν ὅσῳ γὰρ ἐκ τοῦ Λατίνων
χάρακος ἐξῄεσαν οἱ μέλλοντες τοῖς παραγενομένοις ἐπιθέσθαι,
φθάσας ὁ τῶν Ῥωμαίων ὕπατος ἦγε τὰς κόρας·
<milestone unit="reiskpage" n="920"/>
καὶ πρὸς αὐταῖς ἤδη ταῖς πύλαις τοῦ Τυρρηνικοῦ
χάρακος ὢν ὐπὸ τῶν ἐπιδιωξάντων ἐκ τῆς ἑτέρας στρατοπεδείας
καταλαμβάνεται. ἔνθα τῆς συμπλοκῆς αὐτῶν
γενομένης ταχεῖα τοῖς Τυρρηνοῖς αἴσθησις ἐγένετο,
καὶ κατὰ σπουδὴν ὁ τοῦ βασιλέως υἱὸς ἴλην ἱππέων
ἐπαγόμενος ἐβοήθει, καὶ ἐκ τῶν πεζῶν οἱ προκαθήμενοι
τοῦ χάρακος συνέδραμον.
</p>
</div3>
</div2>
<div2 type="chapter" n="34">
<div3 type="section" n="1">
<p>
ἐφʼ οἷς ἀγανακτῶν ὁ Πορσίνας εἰς ἐκκλησίαν
τοὺς Τυρρηνοὺς συνεκάλει καὶ διεξελθών, ὡς
ἐπιτρεψάντων αὐτῷ <del>δίκας</del> Ῥωμαίων δικάσαι περὶ ὧν
ἐνεκαλοῦντο ὑπὸ Ταρκυνίου, πρὶν ἐπιτελεσθῆναι τὴν
<pb id="v.2p.187"/>
δίκην εἰς ἱερὰ σώματα πρέσβεών τε καὶ ὁμήρων παρανομεῖν
ἐν σπονδαῖς ἐπεχείρησαν οἱ δικαίως ὑπʼ αὐτῶν
ἐξελασθέντες· ὅθεν Τυρρηνοὶ Ῥωμαίους μὲν ἀπολύουσι
τῶν ἐγκλημάτων, Ταρκυνίῳ δὲ καὶ Μαμιλίῳ διαλύονται
τὴν ξενίαν· <del>καὶ</del> προεῖπεν αὐθημερὸν ἐκ τοῦ χάρακος
<milestone unit="reiskpage" n="921"/>ἀπιέναι.
</p>
</div3>
<div3 type="section" n="2">
<p>Ταρκύνιοι μὲν οὖν ἐν ἐλπίσι χρησταῖς 
γενόμενοι κατʼ ἀρχάς, ὡς ἢ τυραννήσοντες αὖθις τῆς
πόλεως Τυρρηνῶν σφίσι βοηθούντων ἢ τὰ χρήματα
κομιούμενοι, διὰ τὴν εἰς τοὺς πρέσβεις καὶ τὰ ὅμηρα
παρανομίαν ἀμφοτέρων διαμαρτόντες ἀπῆλθον ἐκ τοῦ
</p>
</div3>
<div3 type="section" n="3">
<p>στρατοπέδου σὺν αἰσχύνῃ τε καὶ μίσει. ὁ δὲ τῶν Τυρρηνῶν 
βασιλεὺς τὰ ὅμηρα τῶν Ῥωμαίων ἐπὶ τὸ βῆμα
προαχθῆναι κελεύσας ἀποδίδωσι τῷ ὑπάτῳ εἰπών, ὅτι
πάσης ὁμηρείας κρείττονα ἡγεῖται τὴν πίστιν τῆς πόλεως.
μίαν δὲ παρθένον ἐκ τῶν ὁμήρων, ὑφʼ ἧς 
ἐπείσθησαν αἱ λοιπαὶ διανήξασθαι τὸν ποταμόν, ἐπαινέσας
ὡς κρεῖττον ἔχουσαν φρόνημα τῆς τε φύσεως
καὶ τῆς ἡλικίας, καὶ τὴν πόλιν μακαρίσας ἐπὶ τῷ μὴ
μόνον ἄνδρας ἀγαθοὺς ἐκτρέφειν, ἀλλὰ καὶ παρθένους
ἀνδράσιν ὁμοίας, δωρεῖται τὴν κόρην ἵππῳ πολεμιστῇ
</p>
</div3>
<div3 type="section" n="4">
<p>φαλάροις κεκοσμημένῳ διαπρεπέσι. μετὰ δὲ τὴν ἐκκλησίαν
<milestone unit="reiskpage" n="922"/>τὰ περὶ τῆς εἰρήνης καὶ φιλίας ὅρκια πρὸς
τοὺς πρέσβεις τῶν Ῥωμαίων ποιησάμενος καὶ ξενίσας
αὐτοὺς δῶρα τῇ πόλει φέρεσθαι δίδωσι τοὺς αἰχμαλώτους
ἅπαντας ἄνευ λύτρων συχνοὺς πάνυ ὄντας, καὶ 
τὸ χωρίον, ἐν ᾧ κατεστρατοπεδευκὼς ἦν, κατεσκευασμένον
οὐχ ὡς στρατόπεδον ἐν ξένῃ γῇ πρὸς ὀλίγον
<pb id="v.2p.188"/>
καιρόν, ἀλλʼ ὡς πόλιν ἰδίαις τε καὶ δημοσίαις οἰκοδομαῖς
ἀποχρώντως, οὐκ ὄντος τοῖς Τυρρηνοῖς ἔθους,
ὁπότε ἀναστρατοπεδεύοιεν ἐκ πολεμίας, ὀρθὰς καταλείπειν
τὰς κατασκευάς, ἀλλὰ καίειν, οὐ μικρὰν τῇ
πόλει χαρισάμενος εἰς χρημάτων λόγον δωρεάν. ἐδήλωσε
δʼ ἡ πράσις, ἣν ἐποιήσαντο μετὰ τὴν ἀπαλλαγὴν
<milestone unit="reiskpage" n="923"/>
</p>
</div3>
<div3 type="section" n="5">
<p>τοῦ βασιλέως οἱ ταμίαι. ὁ μὲν δὴ πόλεμος ὁ συστὰς
Ῥωμαίοις πρὸς Ταρκυνίους τε καὶ βασιλέα Κλουσίνων
Λάρον Πορσίναν, εἰς κινδύνους μεγάλους ἀγαγὼν τὴν
πόλιν τοιούτου τέλους ἔτυχεν.
</p>
</div3>
</div2>
<div2 type="chapter" n="35">
<div3 type="section" n="1">
<p>
ἡ δὲ τῶν Ῥωμαίων βουλὴ μετὰ τὴν ἀπαλλαγὴν
τῶν Τυρρηνῶν συνελθοῦσα ἐψηφίσατο Πορσίνᾳ
μὲν πέμψαι θρόνον ἐλεφάντινον καὶ σκῆπτρον καὶ στέφανον
χρυσοῦν καὶ θριαμβικὴν ἐσθῆτα, ᾗ οἱ βασιλεῖς
ἐκοσμοῦντο· Μουκίῳ δὲ τῷ προελομένῳ περὶ τῆς πατρίδος
ἀποθανεῖν αἰτιωτάτῳ δόξαντι γεγονέναι τῆς
καταλύσεως τοῦ πολέμου χώραν ἐκ τῆς δημοσίας δοθῆναι
πέραν τοῦ Τεβέριος ποταμοῦ, τὸν αὐτὸν τρόπον,
ὅνπερ Ὁρατίῳ τῷ πρὸ τῆς γεφύρας ἀγωνισαμένῳ πρότερον,
ὅσην ἂν ἀρότρῳ περιλαβεῖν ἐν ἡμέρᾳ μιᾷ δύνηται.
<pb id="v.2p.189"/>
οὗτος ὁ χῶρος ἕως τῶν καθʼ ἡμᾶς χρόνων,
</p>
</div3>
<div3 type="section" n="2">
<p>Μούκιοι λειμῶνες καλοῦνται. ταῦτα μὲν τοῖς ἀνδράσι·
<milestone unit="reiskpage" n="924"/>Κλοιλίᾳ δὲ τῇ παρθένῳ στάσιν εἰκόνος χαλκῆς ἔδοσαν,
ἣν ἀνέθεσαν ἐπὶ τῆς ἱερᾶς ὁδοῦ τῆς εἰς τὴν ἀγορὰν
φερούσης οἱ τῶν παρθένων πατέρες. ταύτην ἡμεῖς μὲν 
οὐκέτι κειμένην εὕρομεν, ἐλέγετο δʼ ἐμπρήσεως περὶ
</p>
</div3>
<div3 type="section" n="3">
<p>τὰς πλησίον οἰκίας γενομένης ἠφανίσθαι. κατὰ τοῦτον 
τὸν ἐνιαυτὸν ὁ νεὼς τοῦ Καπιτωλίου Διὸς εἰς
συντέλειαν ἐξειργάσθη, περὶ οὗ τὰ κατὰ μέρος ἐν τῷ
πρὸ τούτου δεδήλωκα λόγῳ. τὴν δʼ ἀνιέρωσιν αὐτοῦ 
καὶ τὴν ἐπιγραφὴν ἔλαβε Μάρκος Ὁράτιος ὁ ἕτερος
τῶν ὑπάτων φθάσας τὴν παρουσίαν τοῦ συνάρχοντος.
ἐτύγχανε δὲ κατὰ τὸν καιρὸν τοῦτον Οὐαλέριος προεξεληλυθὼς
μετὰ δυνάμεως ἐπὶ τὴν βοήθειαν τῆς χώρας.
ἄρτι γὰρ τῶν ἀνθρώπων καταλιπόντων τὰ ἐρύματα 
καὶ συνιόντων εἰς τοὺς ἀγροὺς λῃστήρια πέμπων Μαμίλιος
μεγάλα τοὺς γεωργοὺς ἔβλαπτεν. ταῦτʼ ἐπὶ τῆς
τρίτης ὑπατείας ἐπράχθη.
</p>
</div3>
</div2>
<div2 type="chapter" n="36">
<div3 type="section" n="1">
<p>
<milestone unit="reiskpage" n="925"/>οἱ δὲ τὸν τέταρτον ἐνιαυτὸν ἄρξαντες
ὕπατοι Σπόριος Λάρκιος καὶ Τῖτος Ἑρμίνιος ἄνευ πολέμου 
τὴν ἀρχὴν διετέλεσαν. ἐπὶ τούτων Ἄρρος ὁ
Πορσίνου τοῦ Τυρρηνῶν βασιλέως υἱὸς τὴν Ἀρικηνῶν
πόλιν δεύτερον ἔτος ἤδη πολιορκῶν ἐτελεύτησεν.
</p>
</div3>
<div3 type="section" n="2">
<p>εὐθὺς 
γὰρ ἅμα τῷ γενέσθαι τὰς Ῥωμαίων σπονδὰς τὴν ἡμίσειαν
τῆς στρατιᾶς μοῖραν παρὰ τοῦ πατρὸς λαβὼν 
ἐστράτευσεν ἐπὶ τοὺς Ἀρικηνοὺς ἰδίαν κατασκευαζόμενος
<pb id="v.2p.190"/>
ἀρχὴν καὶ μικροῦ δεήσας τὴν πόλιν ἑλεῖν, ἐλθούσης
τοῖς Ἀρικηνοῖς ἐπικουρίας ἔκ τʼ Ἀντίου καὶ
Τύσκλου καὶ τῆς Καμπανίδος Κύμης, παραταξάμενος
ἐλάττονι δυνάμει πρὸς μείζονα τοὺς μὲν ἄλλους ἐτρέψατο
καὶ μέχρι τῆς πόλεως ἤλασεν, ὑπὸ δὲ Κυμαίων,
οὓς ἦγεν Ἀριστόδημος ὁ Μαλακὸς ἐπικαλούμενος, νικηθεὶς
ἀποθνήσκει, καὶ ἡ στρατιὰ τῶν Τυρρηνῶν μετὰ
</p>
</div3>
<div3 type="section" n="3">
<p>τὴν ἐκείνου τελευτὴν οὐκέτι ὑπομείνασα τρέπεται πρὸς
<milestone unit="reiskpage" n="926"/>
φυγήν. πολλοὶ μὲν δὴ αὐτῶν διωκόμενοι ὑπὸ τῶν
Κυμαίων διεφθάρησαν, ἄλλοι δὲ πλείους σκεδασθέντες
ἀνὰ τὴν χώραν εἰς τοὺς ἀγροὺς τῶν Ῥωμαίων οὐ πολὺ
ἀπέχοντας κατέφυγον ὅπλα τʼ ἀπολωλεκότες καὶ ὑπὸ
τραυμάτων ἀδύνατοι ὄντες <del>ἐπὶ τὰ</del> προσωτέρω χωρεῖν.
οὓς ἐκ τῶν ἀγρῶν οἱ Ῥωμαῖοι κατακομίζοντες
εἰς τὴν πόλιν ἁμάξαις τε καὶ ἀπήναις καὶ τοῖς ἄλλοις
ὑποζυγίοις ἡμιθνῆτας ἐνίους, καὶ φέροντες εἰς τὰς
ἑαυτῶν οἰκίας τροφαῖς τε καὶ θεραπείαις καὶ ταῖς ἄλλαις
φιλανθρωπίαις πολὺ τὸ συμπαθὲς ἐχούσαις ἀνελάμβανον·
ὥστε πολλοὺς αὐτῶν ταῖς χάρισι ταύταις
ὑπαχθέντας μηκέτι τῆς οἴκαδε ἀφίξεως πόθον ἔχειν,
</p>
</div3>
<div3 type="section" n="4">
<p>ἀλλὰ παρὰ τοῖς εὐεργέταις σφῶν βούλεσθαι καταμένειν·
οἷς ἔδωκεν ἡ βουλὴ χῶρον τῆς πόλεως, ἔνθα οἰκήσεις ἔμελλον
κατασκευάσασθαι, τὸν μεταξὺ τοῦ τε Παλατίου καὶ
<milestone unit="reiskpage" n="927"/>
τοῦ Καπιτωλίου τέτταρσι μάλιστα μηκυνόμενον σταδίοις
αὐλῶνα, ὃς καὶ μέχρις ἐμοῦ Τυρρηνῶν οἴκησις
<pb id="v.2p.191"/>
ὑπὸ Ῥωμαίων καλεῖται κατὰ τὴν ἐπιχώριον διάλεκτον
<del>ἡ φέρουσα δίοδος ἀπὸ τῆς ἀγορᾶς ἐπὶ τὸν μέγαν
ἱππόδρομον.</del> ἄνθʼ ὧν εὕροντο παρὰ τοῦ βασιλέως αὐτῶν
δωρεὰν οὐ τὴν ἐλαχίστου ἀξίαν, ἀλλʼ ἐφʼ ᾗ μάλιστα
ἥσθησαν, τὴν πέραν τοῦ ποταμοῦ χώραν, ἧς 
ἀπέστησαν ὅτε διελύοντο τὸν πόλεμον· καὶ θυσίας
ἀπέδοσαν τοῖς θεοῖς ἀπὸ χρημάτων πολλῶν, ἃς εὔξαντο
γενόμενοι πάλιν τῶν Ἑπτὰ πάγων κύριοι συντελέσειν.
</p>
</div3>
</div2>
<div2 type="chapter" n="37">
<div3 type="section" n="1">
<p>
ἐνιαυτῷ δὲ πέμπτῳ μετὰ τὴν ἐκβολὴν
τοῦ βασιλέως, ὀλυμπιὰς μὲν ἦν ἐνάτη καὶ ἑξηκοστή, 
ἣν ἐνίκα στάδιον Ἰσχόμαχος Κροτωνιάτης τὸ δεύτερον,
ἄρχων δʼ Ἀθήνησιν Ἀκεστορίδης, ὕπατοι δὲ Ῥωμαίων
<milestone unit="reiskpage" n="928"/>Μάρκος Οὐαλέριος ἀδελφὸς Οὐαλερίου Ποπλικόλα καὶ
</p>
</div3>
<div3 type="section" n="2">
<p>Πόπλιος Ποστόμιος Τούβερτος ἐπικαλούμενος. ἐπὶ τούτων 
ἕτερος ἐξεδέξατο Ῥωμαίους πόλεμος ἐκ τῶν ἔγγιστα 
οἰκούντων, ὃς ἤρξατο μὲν ἀπὸ λῃστηρίων, προὔβη δʼ
εἰς πολλοὺς καὶ μεγάλους ἀγῶνας, ἐχώρησε μέντοι
τελευτῶν εἰς διαλλαγὰς εὐπρεπεῖς ἐπὶ τῆς τετάρτης
μετὰ τούσδε τοὺς ἄνδρας ὑπατείας πάντα τὸν μεταξὺ
χρόνον πολεμηθείς. Σαβίνων γάρ τινες καταγνόντες 
ἀσθένειαν τῆς πόλεως ἐκ τοῦ Τυρρηνικοῦ πταίσματος,
ὡς οὐκέτι τὴν ἀρχαίαν ἀξίωσιν ἀναληψομένης, ἐπετίθεντο
τοῖς εἰς τὴν χώραν κατιοῦσιν ἐκ τῶν ἐρυμάτων
λῃστήρια καταστησάμενοι, καὶ πολλὰ τοὺς γεωργοὺς
<pb id="v.2p.192"/>
</p>
</div3>
<div3 type="section" n="3">
<p>ἔβλαπτον. ὑπὲρ ὧν ἀποστείλαντες οἱ Ῥωμαῖοι πρεσβείαν
πρὶν ἐπὶ τὰ ὅπλα χωρῆσαι δίκας ᾔτουν καὶ τὸ λοιπὸν
ἠξίουν μηδὲν εἰς τοὺς ἐργαζομένους τὴν γῆν παρανομεῖν.
αὐθάδεις δὲ λαβόντες ἀποκρίσεις προεῖπον
αὐτοῖς τὸν πόλεμον. καὶ γίνεται <add>ἡ</add> μὲν πρώτη ἔξοδος
ἑνὸς τῶν ὑπάτων Οὐαλερίου σὺν ἱππεῦσι καὶ ψιλῶν
τοῖς ἀκμαιοτάτοις αἰφνίδιος ἐπὶ τοὺς λῃιζομένους τὴν
χώραν καὶ φόνος τῶν καταληφθέντων ἐν ταῖς προνομαῖς
<milestone unit="reiskpage" n="929"/>
συχνῶν ὄντων πολύς, οἷα εἰκὸς ἀνθρώπων ἀσυντάκτων
<note n="10" place="unspecified" anchored="yes"/> τε καὶ οὐ προῃσθημένων τὴν ἔφοδον.
</p>
</div3>
<div3 type="section" n="4">
<p>ἔπειτα
τῶν Σαβίνων πολλὴν ἀποστειλάντων ἐπʼ αὐτοὺς στρατιὰν
ὑφʼ ἡγεμόνι τεταγμένην ἐμπείρῳ πολέμου Ῥωμαίων
ἑτέρα γίνεται ἐπʼ αὐτοὺς ἔξοδος ἁπάσαις ταῖς
δυνάμεσιν ἀγόντων ἀμφοτέρων τῶν ὑπάτων. Ποστόμιος
μὲν οὖν πλησίον τῆς Ῥώμης ἐν ὀρεινοῖς τόποις
κατεστρατοπέδευσε δεδιώς, μή τις ἔφοδος ἐκ τῶν φυγάδων
ἐπʼ αὐτὴν γένηται αἰφνίδιος· Οὐαλέριος δʼ
ἐγγὺς τῶν πολεμίων παρὰ ποταμὸν Ἀνίητα, ὃς ἐκ
πόλεως μὲν Τιβύρων καθʼ ὑψηλοῦ πολὺς ἐκχεῖται σκοπέλου,
φέρεται δὲ διὰ τῆς Σαβίνων τε καὶ Ῥωμαίων
πεδιάδος ὁρίζων τὴν ἑκατέρων χώραν· συνάπτει δὲ τὸ
ῥεῦμα τῷ Τεβέρει ποταμῷ καλὸς μὲν ὀφθῆναι, γλυκὺς
δὲ πίνεσθαι.
</p>
</div3>
</div2>
<div2 type="chapter" n="38">
<div3 type="section" n="1">
<p>
ἐκ δὲ τῶν ἑτέρων τοῦ ποταμοῦ μερῶν
<milestone unit="reiskpage" n="930"/>
ἡ τῶν Σαβίνων ἔκειτο παρεμβολὴ τοῦ ῥεύματος οὐδʼ
αὐτὴ πολὺν ἀπέχουσα τόπον ἐπὶ γεωλόφου τινὸς ἠρέμα
<pb id="v.2p.193"/>
κατακλινοῦς οὐ σφόδρα ἐχυροῦ. κατʼ ἀρχὰς μὲν οὖν
δι᾽ εὐλαβείας εἶχον ἀλλήλους ἑκάτεροι καὶ μάχης ἄρχειν
διαβάντες τὸν ποταμὸν ὤκνουν, χρόνῳ δʼ ὕστερον οὐ
κατὰ λογισμὸν καὶ πρόνοιαν τοῦ συμφέροντος, ἀλλʼ
ὑπʼ ὀργῆς τε καὶ φιλονεικίας ἐξαφθέντες συνάπτουσι 
μάχην.
</p>
</div3>
<div3 type="section" n="2">
<p>ὑδρευόμενοι γὰρ καὶ τοὺς ἵππους ἄγοντες ἐπὶ 
τὸν πότον ἐνέβαινον ἐπὶ πολὺ τοῦ ποταμοῦ· βραχὺς
δʼ ἔρρει τηνικαῦτα οὔπω τοῖς χειμερινοῖς ὕδασι πληθύων,
ὥστʼ ὀλίγον ὑπὲρ τοῦ γόνατος ἔχοντες αὐτὸν
ἐπεραιοῦντο. συμπλοκῆς δή τινος πρῶτον ὀλίγοις πρὸς 
οὐ πολλοὺς γινομένης ἐξέδραμόν τινες ἐπικουροῦντες
τοῖς σφετέροις ἐξ ἑκατέρου χάρακος· ἔπειθʼ ἕτεροι
πάλιν ἀμυνοῦντες τοῖς κατισχυομένοις ἐκ θατέρου· καὶ
τοτὲ μὲν οἱ Ῥωμαῖοι τοὺς Σαβίνους ἀνέστελλον ἀπὸ τοῦ
<milestone unit="reiskpage" n="931"/>νάματος, τοτὲ δʼ οἱ Σαβῖνοι τοὺς Ῥωμαίους ἐξεῖργον 
τοῦ ποταμοῦ.
</p>
</div3>
<div3 type="section" n="3">
<p>πολλῶν δὲ φόνων καὶ τραυμάτων γενομένων 
καὶ φιλονεικίας ἅπασιν ἐμπεσούσης, οἷα περὶ
τὰς ἁψιμαχίας τὰς ἐκ καιροῦ συμπεσούσας γίνεσθαι
φιλεῖ, προθυμία τοῖς ἡγεμόσι τῶν στρατοπέδων ὁμοία
παρέστη διαβαίνειν τὸν ποταμόν.
</p>
</div3>
<div3 type="section" n="4">
<p>ἔφθασε δὲ πρῶτος 
ὁ τῶν Ῥωμαίων ὕπατος καὶ διαβιβάσας τὸν στρατὸν
ἔτι τῶν Σαβίνων ὁπλιζομένων τε καὶ εἰς τάξιν καθισταμένων
ἐν χερσὶν ἦν. οὐ μὴν ἐμέλλησάν γʼ οὐδʼ ἐκεῖνοι
θέσθαι μάχην, καταφρονήσει πολλῇ ἐπαρθέντες, ὅτι
οὔτε πρὸς ἀμφοτέρους τοὺς ὑπάτους οὔτε πρὸς ἅπασαν 
τὴν Ῥωμαίων δύναμιν ἔμελλον ἀγωνιεῖσθαι, καὶ συρράξαντες
<pb id="v.2p.194"/>
ἐμάχοντο πᾶσαν εὐτολμίαν καὶ προθυμίαν ἀποδεικνύμενοι.
</p>
</div3>
</div2>
<div2 type="chapter" n="39">
<div3 type="section" n="1">
<p>
ἀγῶνος δὲ καρτεροῦ γενομένου καὶ
τοῦ δεξιοῦ τῶν Ῥωμαίων κέρατος, ἔνθα ἦν ὁ ὕπατος,
ἐπιβαίνοντος τοῖς ἐναντίοις καὶ προσωτέρω χωροῦντος,
<milestone unit="reiskpage" n="932"/>
τοῦ δʼ εὐωνύμου κάμνοντος ἤδη καὶ πρὸς τῶν πολεμίων
ἐπὶ τὸν ποταμὸν ἐξωθουμένου, μαθὼν τὸ γινόμενον
ὁ τὴν ἑτέραν τῶν Ῥωμαίων παρεμβολὴν κατέχων
ὕπατος ἐξῆγε τὴν στρατιάν.
</p>
</div3>
<div3 type="section" n="2">
<p>αὐτὸς μὲν οὖν τὴν φάλαγγα
τῶν πεζῶν ἐπαγόμενος βάδην ἠκολούθει· τῶν
δὲ πρεσβυτέρων Σπόριον Λάρκιον τὸν ὑπατεύσαντα
τῷ παρελθόντι ἐνιαυτῷ τοὺς ἱππεῖς ἄγοντα πέμπει
κατὰ σπουδήν· ὃς ἀπὸ ῥυτῆρος τοὺς ἵππους ἐλαύνων
τόν τε ποταμὸν διαπεραιοῦται κωλύοντος οὐδενὸς εὐπετῶς
καὶ κατὰ τὸ δεξιὸν τῶν πολεμίων κέρας παριππεύσας,
ἐνσείει πλαγίοις τοῖς ἱππεῦσι τῶν Σαβίνων·
καὶ γίνεται μέγας αὐτόθι τῶν ἱππέων ἀμφοτέρων
συστάδην μαχομένων ἐπὶ χρόνον πολὺν ἀγών.
</p>
</div3>
<div3 type="section" n="3">
<p>ἐν δὲ
τούτῳ καὶ ὁ Ποστόμιος τοὺς πεζοὺς ἄγων πλησίον
αὐτῶν ἐγίνετο· καὶ συρράξας τοῖς πεζοῖς ἀποκτείνει
τε πολλοὺς μαχομένους καὶ τοὺς λοιποὺς ἐξωθεῖ τῆς
τάξεως. εἰ δὲ μὴ νὺξ ἐπέλαβεν, ἅπαντες ἂν οἱ Σαβῖνοι
<milestone unit="reiskpage" n="933"/>
κυκλωθέντες ὑπὸ τῶν Ῥωμαίων ἱπποκρατούντων ἤδη
πανσυδὶ διεφθάρησαν. νῦν δὲ τὸ σκότος τοὺς διαφυγόντας
ἐκ τῆς μάχης ὄντας ἀνόπλους καὶ οὐ πολλοὺς
<pb id="v.2p.195"/>
ἐρρύσατο καὶ διέσωσεν ἐπὶ τὰ οἰκεῖα. τῆς δὲ
παρεμβολῆς αὐτῶν οἱ ὕπατοι χωρὶς ἀγῶνος ἐκράτησαν
ἐκλειφθείσης ὑπὸ τῶν ἔνδον ἅμα τῷ θεάσασθαι τὴν
τροπὴν τῶν σφετέρων· ἐξ ἧς πολλὰς ὠφελείας λαβόντες,
ἃς τοῖς στρατιώταις ἄγειν τε καὶ φέρειν ἐπέτρεψαν,
</p>
</div3>
<div3 type="section" n="4">
<p>ἀπῆγον ἐπʼ οἴκου τὰς δυνάμεις. τότε πρῶτον ἡ πόλις 
ἀναλαβοῦσα ἑαυτὴν ἐκ τοῦ Τυρρηνικοῦ πταίσματος εἰς
τὸ ἐξ ἀρχῆς ἀποκατέστη φρόνημα, καὶ τῆς ἡγεμονίας
τῶν περιοίκων ὡς πρότερον ἐθάρρησεν ἀντιποιεῖσθαι,
καὶ ψηφίζεται κοινῇ μὲν ἀμφοτέροις τοῖς ὑπάτοις θριάμβου 
καταγωγήν, ἰδίᾳ δὲ θατέρῳ τῶν ἀνδρῶν Οὐαλερίῳ
δωρεὰν τόπον εἰς οἴκησιν ἐν τῷ κρατίστῳ τοῦ
<milestone unit="reiskpage" n="934"/>Παλλαντίου <del>τόπῳ</del> δοθῆναι, καὶ τὰς εἰς τὴν κατασκευὴν
δαπάνας ἐκ τοῦ δημοσίου χορηγεῖσθαι. ταύτης
τῆς οἰκίας, παρʼ ἣν ὁ χαλκοῦς ἕστηκε ταῦρος, αἱ κλισιάδες 
θύραι μόναι τῶν ἐν τῇ Ῥώμῃ δημοσίων τε καὶ
ἰδιωτικῶν οἴκων εἰς τὸ ἔξω μέρος ἀνοίγονται.
</p>
</div3>
</div2>
<div2 type="chapter" n="40">
<div3 type="section" n="1">
<p>
παρὰ δὲ τούτων ἐκδέχονται τῶν ἀνδρῶν
τὴν ὕπατον ἀρχὴν Πόπλιος Οὐαλέριος ὁ κληθεὶς Ποπλικόλας
τὸ τέταρτον ἄρχειν αἱρεθεὶς καὶ Τῖτος Λουκρήτιος 
τὸ δεύτερον τῷ Οὐαλερίῳ συνάρχων. ἐφʼ ὧν
ἅπαντες οἱ Σαβῖνοι κοινὴν ποιησάμενοι τῶν πόλεων
ἀγορὰν ἐψηφίσαντο Ῥωμαίοις πολεμεῖν, ὡς λελυμένων
σφίσι τῶν σπονδῶν, ἐπειδὴ βασιλεὺς Ταρκύνιος ἐξέπεσε
τῆς ἀρχῆς, πρὸς ὃν ἐποιήσαντο τοὺς ὅρκους·
</p>
</div3>
<div3 type="section" n="2">
<p>
<milestone unit="reiskpage" n="935"/>πεισθέντες ὑπὸ Σέξτου θατέρου τῶν Ταρκυνίου παίδων, 
<pb id="v.2p.196"/>
ὃς αὐτοὺς ἰδίᾳ θεραπεύων καὶ λιπαρῶν τοὺς
δυνατοὺς ἐξ ἑκάστης πόλεως ἐξεπολέμωσε κοινῇ πρὸς
πάντας καὶ προσηγάγετο δύο πόλεις, Φιδήνην καὶ Καμερίαν,
Ῥωμαίων μὲν ἀποστήσας, ἐκείνοις δὲ συμμαχεῖν
πείσας· ἀνθʼ ὧν αὐτὸν αἱροῦνται στρατηγὸν αὐτοκράτορα
καὶ δυνάμεις ἐπιτρέπουσιν ἐξ ἁπάσης πόλεως
καταγράφειν, ὡς ἐν τῇ προτέρᾳ μάχῃ διʼ ἀσθένειαν
δυνάμεως καὶ στρατηγοῦ μωρίαν σφαλέντες.
</p>
</div3>
<div3 type="section" n="3">
<p>οἱ μὲν
δὴ περὶ ταῦτʼ ἦσαν· τύχη δέ τις ἐξισῶσαι βουλομένη
ταῖς βλάβαις τῶν Ῥωμαίων τὰς ὠφελείας ἀντὶ τῶν
καταλιπόντων αὐτοὺς συμμάχων ἑτέραν οὐκ ἠλπισμένην
ἐκ τῶν πολεμίων βοήθειαν προσέθηκε τοιάνδε.
<milestone unit="reiskpage" n="936"/>
ἀνήρ τις ἐκ τοῦ Σαβίνων ἔθνους πόλιν οἰκῶν Ῥήγιλλον
εὐγενὴς καὶ χρήμασι δυνατὸς Τῖτος Κλαύδιος,
αὐτομολεῖ πρὸς αὐτοὺς συγγένειάν τε μεγάλην ἐπαγόμενος
καὶ φίλους καὶ πελάτας συχνοὺς αὐτοῖς μεταναστάντας
ἐφεστίοις, οὐκ ἐλάττους πεντακισχιλίων τοὺς
ὅπλα φέρειν δυναμένους. ἡ δὲ καταλαβοῦσα αὐτὸν
ἀνάγκη μετενέγκασθαι τὴν οἴκησιν εἰς Ῥώμην τοιαύτη
<note n="20" place="unspecified" anchored="yes"/> λέγεται γενέσθαι.
</p>
</div3>
<div3 type="section" n="4">
<p>οἱ δυναστεύοντες ἐν ταῖς ἐπιφανεστάταις
πόλεσιν ἀλλοτρίως ἔχοντες πρὸς τὸν ἄνδρα
τῆς εἰς τὰ κοινὰ φιλοτιμίας, εἰς δίκην αὐτὸν ὑπῆγον
αἰτιασάμενοι προδοσίαν, ὅτι τὸν κατὰ Ῥωμαίων πόλεμον
ἐκφέρειν οὐκ ἦν πρόθυμος, ἀλλὰ καὶ ἐν τῷ κοινῷ
μόνος ἀντέλεγε τοῖς ἀξιοῦσι τὰς σπονδὰς λελύσθαι,
<pb id="v.2p.197"/>
καὶ τοὺς ἑαυτοῦ πολίτας οὐκ εἴα κύρια εἶναι τὰ δόξαντα
τοῖς ἄλλοις ἡγεῖσθαι. ταύτην ὀρρωδῶν τὴν δίκην·
<milestone unit="reiskpage" n="937"/>
</p>
</div3>
<div3 type="section" n="5">
<p> ἔδει γὰρ αὐτὴν ὑπὸ τῶν ἄλλων δικασθῆναι πόλεων·
ἀναλαβὼν τὰ χρήματα καὶ τοὺς φίλους τοῖς
Ῥωμαίοις προστίθεται ῥοπήν τʼ οὐ μικρὰν εἰς τὰ πράγματα 
παρέσχε καὶ τοῦ κατορθωθῆναι τόνδε τὸν πόλεμον
ἁπάντων ἔδοξεν αἰτιώτατος γενέσθαι· ἀνθʼ ὧν
ἡ βουλὴ καὶ ὁ δῆμος εἴς τε τοὺς πατρικίους αὐτὸν
ἐνέγραψε καὶ τῆς πόλεως μοῖραν εἴασεν ὅσην ἐβούλετο
λαβεῖν εἰς κατασκευὴν οἰκιῶν χώραν τʼ αὐτῷ 
προσέθηκεν ἐκ τῆς δημοσίας τὴν μεταξὺ Φιδήνης καὶ
Πικετίας, ὡς ἔχοι διανεῖμαι κλήρους ἅπασι τοῖς περὶ
αὐτόν, ἀφʼ· ὧν καὶ φυλή τις ἐγένετο σὺν χρόνῳ Κλαυδία
καλουμένη καὶ μέχρις ἐμοῦ διέμεινε τὸ αὐτὸ φυλάττουσα ὄνομα. 
</p>
</div3>
</div2>
<div2 type="chapter" n="41">
<div3 type="section" n="1">
<p>
<milestone unit="reiskpage" n="938"/>ἐπεὶ δὲ παρεσκεύαστο ἅπαντα ἀμφοτέροις,
πρῶτον μὲν ἐξῆγον οἱ Σαβῖνοι τὰς δυνάμεις καὶ
ποιοῦνται δύο παρεμβολὰς μίαν μὲν ὕπαιθρον οὐ πρόσω
Φιδήνης, ἑτέραν δʼ ἐν αὐτῇ Φιδήνῃ φυλακῆς τε τῶν
ἔνδον ἕνεκα καὶ καταφυγῆς τῶν ἔξω στρατοπεδευόντων, 
ἄν τι γένηται πταῖσμα περὶ αὐτούς. ἔπειτα οἱ
τῶν Ῥωμαίων ὕπατοι μαθόντες τὴν τῶν Σαβίνων ἐπὶ
σφᾶς ἔλασιν καὶ αὐτοὶ πάντας ἄγοντες τοὺς ἐν ἀκμῇ
στρατοπεδεύονται χωρὶς ἀλλήλων, Οὐαλέριος μὲν ἀγχοῦ
τῆς ὑπαίθρου τῶν Σαβίνων παρεμβολῆς, Λουκρήτιος
</p>
</div3>
<div3 type="section" n="2">
<p>δʼ ὀλίγον ἄπωθεν ἐπʼ ὄχθου τινός, ὅθεν ἦν ὁ ἕτερος 
χάραξ καταφανής. ἡ μὲν οὖν τῶν Ῥωμαίων ὑπόληψις
<pb id="v.2p.198"/>
ἦν <del>συμβαλεῖν τοῖς πολεμίοις αὐτίκα</del>, ὡς ἐν
ἀγῶνι φανερῷ τοῦ πολέμου ταχείαν ἕξοντος τὴν κρίσιν,
ὁ δὲ τῶν Σαβίνων στρατηγὸς ὀρρωδῶν ἐκ τοῦ
φανεροῦ συμφέρεσθαι πρὸς εὐτολμίαν τε καὶ καρτερίαν
ἀνθρώπων ἅπαντα τὰ δεινὰ ὑπομένειν ἑτοίμων νύκτωρ
ἐπιχειρεῖν αὐτοῖς ἔγνω·
</p>
</div3>
<div3 type="section" n="3">
<p>καὶ παρασκευασάμενος τάφρου
<milestone unit="reiskpage" n="939"/>
τε χώσει καὶ χάρακος ἐπιβάσει ἃ πρόσφορα εἶναι ἔμελλεν,
ἐπειδὴ πάντα ἐγένετο τὰ πρὸς τὸν ἀγῶνα εὐτρεπῆ,
μετὰ τὸν πρῶτον ὕπνον ἀναστήσας τὸ κράτιστον τοῦ
στρατοῦ μέρος ἄξειν ἐπὶ τὸ τῶν Ῥωμαίων ἔμελλεν
ἔρυμα, τοῖς τʼ ἐν Φιδήνῃ κατεστρατοπεδευκόσι παρήγγειλεν,
ἐπειδὰν ἐξεληλυθότας αἴσθωνται τοὺς σφετέρους
ἐξιέναι καὶ αὐτοὺς ἐκ τῆς πόλεως κούφῃ ἐσταλμένους
ὁπλίσει· ἔπειτα λοχήσαντας ἐν χωρίοις ἐπιτηδείοις
ἐκέλευσεν, εἴ τινες ἐπίκουροι τοῖς περὶ τὸν Οὐαλέριον
ἐκ τῆς ἑτέρας στρατιᾶς ἐπίοιεν, ἀναστάντας καὶ κατὰ
νώτου γενομένους σὺν βοῇ τε καὶ πατάγῳ πολλῷ χωρεῖν
ἐπʼ αὐτούς.
</p>
</div3>
<div3 type="section" n="4">
<p>ὁ μὲν δὴ Σέξτος ταῦτα βουλευσάμενος
καὶ τοῖς λοχαγοῖς φράσας, ἐπειδὴ κἀκείνοις ἦν
βουλομένοις, περιέμεινε τὸν καιρόν· αὐτόμολος δέ τις
ἐλθὼν εἰς τὸν χάρακα τῶν Ῥωμαίων μηνύει τὴν διάνοιαν
<milestone unit="reiskpage" n="940"/>
αὐτοῦ πρὸς τὸν ὕπατον, καὶ μετʼ οὐ πολὺ τῶν
ἱππέων τινὲς ἧκον ἄγοντες αἰχμαλώτους τῶν Σαβίνων,
οὓς ἐπὶ ξυλισμὸν ἐξεληλυθότας συνέλαβον. οὗτοι χωρὶς
ἀλλήλων ἀνακρινόμενοι, τί παρασκευάζεται· πράττειν
<pb id="v.2p.199"/>
σφῶν <del>αὐτῶν</del> ὁ στρατηγός, λέγουσιν, ὅτι κλίμακας
τεκταίνεται καὶ διαβάθρας· ὅπου δʼ αὐταῖς καὶ ὁπότε
μέλλοι χρῆσθαι, οὐκ ἔφασαν εἰδέναι.
</p>
</div3>
<div3 type="section" n="5">
<p> ταῦτα μαθὼν ὁ
Οὐαλέριος ἀποστέλλει τὸν πρεσβευτὴν Λάρκιον εἰς τὸν
ἕτερον χάρακα τήν τε διάνοιαν τῶν πολεμίων ἀπαγγελοῦντα 
τῷ κατέχοντι τὴν παρεμβολὴν ἐκείνην Λουκρητίῳ,
καὶ τίνα χρὴ τρόπον ἐπιχειρεῖν τοῖς πολεμίοις
ὑποθησόμενον· αὐτὸς δὲ τοὺς ταξιάρχους καὶ λοχαγοὺς
καλέσας καὶ φράσας ὅσα τοῦ τʼ αὐτομόλου καὶ τῶν
αἰχμαλώτων ἤκουσε καὶ παρακαλέσας ἄνδρας ἀγαθοὺς 
εἶναι καιρὸν εἰληφέναι νομίσαντας εὐχῆς ἄξιον, ἐν ᾧ
δίκας λήψονται παρὰ τῶν ἐχθρῶν καλάς, ἅ τε δέοι
πράττειν ἑκάστοις ὑποθέμενος καὶ τὸ σύνθημα δοὺς
ἀπέλυσεν ἐπὶ τὰς τάξεις.
</p>
</div3>
</div2>
<div2 type="chapter" n="42">
<div3 type="section" n="1">
<p>
<milestone unit="reiskpage" n="941"/>οὔπω μέσαι νύκτες ἦσαν, καὶ ὁ τῶν 
Σαβίνων ἡγεμὼν ἀναστήσας τοῦ στρατοῦ τὸ κράτιστον
μέρος ἦγεν ἐπὶ τὸν χάρακα σιωπᾶν ἅπασι παραγγείλας
καὶ μὴ ποιεῖν ψόφον τῶν ὅπλων, ἵνα μὴ γνοῖεν ἥκοντας
αὐτοὺς οἱ πολέμιοι, πρὶν ἐπὶ τῷ ἐρύματι γένωνται.
ὡς δὲ πλησίον ἐγένοντο τοῦ χάρακος οἱ πρῶτοι πορευόμενοι 
καὶ οὔτε φέγγη λαμπτήρων ἑώρων οὔτε φωνὰς
φυλάκων κατήκουον, πολλὴν μωρίαν τῶν Ῥωμαίων
καταγνόντες ὡς ἀφεικότων ἐρήμους τὰς φυλακὰς καὶ
ἐντὸς <del>τοῦ</del> χάρακος καθευδόντων, ἐνεπίμπλασαν ὕλης
<pb id="v.2p.200"/>
τὰς τάφρους κατὰ πολλὰ μέρη καὶ διέβαινον οὐδενὸς
σφίσιν ἐμποδὼν γινομένου.
</p>
</div3>
<div3 type="section" n="2">
<p>παρεκάθηντο δὲ μεταξὺ
τῶν τάφρων καὶ τῶν περισταυρωμάτων οἱ Ῥωμαῖοι
κατὰ σπείρας ἀφανεῖς διὰ τὸ σκότος, καὶ τοὺς διαβαίνοντας
αὐτῶν, ὅτε γένοιντο ἐν χερσίν, ἐφόνευον.
<milestone unit="reiskpage" n="942"/>
μέχρι μὲν οὖν τινος ἐλάνθανε τοὺς ὑστέρους προσιόντας
ὁ τῶν προηγουμένων ὄλεθρος· ἐπεὶ δὲ φῶς ἐγένετο
σελήνης ἀνισχούσης οἱ πλησιάζοντες τῇ τάφρῳ
σωρούς θʼ ὁρῶντες οἰκείων νεκρῶν παρʼ αὐτῇ καὶ
στίφη πολεμίων καρτερὰ ὁμόσε χωροῦντα, ῥίψαντες τὰ
</p>
</div3>
<div3 type="section" n="3">
<p>ὅπλα τρέπονται πρὸς φυγήν. οἱ δὲ Ῥωμαῖοι μέγα
ἀναβοήσαντες· ἦν δὲ τοῦτο σύνθημα τοῖς ἐπὶ τῆς ἑτέρας
παρεμβολῆς· ἐκτρέχουσιν ἐπʼ αὐτοὺς ἅπαντες ἀθρόοι.
καὶ ὁ Λουκρήτιος ὡς ἤκουσε τῆς κραυγῆς τοὺς ἱππεῖς
προαποστείλας διερευνησομένους, μή τις ἐγκάθηται
πολεμίων λόχος, ὀλίγον ὕστερον ἠκολούθει τοὺς ἀκμαιοτάτους
τῶν πεζῶν ἐπαγόμενος.
</p>
</div3>
<div3 type="section" n="4">
<p>καὶ κατὰ τὸν αὐτὸν
χρόνον οἵ θʼ ἱππεῖς τοῖς ἐκ τῆς Φιδήνης λοχῶσι περιτυχόντες
τρέπουσιν εἰς φυγὴν καὶ οἱ πεζοὶ τοὺς ἐπὶ
τὴν παρεμβολὴν σφῶν ἀφικομένους κτείνοντες ἐδίωκον
οὔτε ὅπλα οὔτε κόσμον σώζοντας. ἐν ταύταις ταῖς
μάχαις Σαβίνων τε καὶ τῶν συμμάχων ἀπέθανον μὲν
<milestone unit="reiskpage" n="943"/>
ἀμφὶ τοὺς μυρίους καὶ τρισχιλίους καὶ πεντακοσίους,
αἰχμάλωτοι δʼ ἐλήφθησαν τετρακισχίλιοι καὶ διακόσιοι·
καὶ ὁ μὲν χάραξ αὐθημερὸν ἑάλω.
<pb id="v.2p.201"/>
</p>
</div3>
</div2>
<div2 type="chapter" n="43">
<div3 type="section" n="1">
<p>
ἡ δὲ Φιδήνη πολιορκηθεῖσα οὐ πολλαῖς
ἡμέραις, καθʼ ὃ μάλιστα δυσάλωτος εἶναι μέρος
ἐδόκει καὶ ὑπʼ ὀλίγων ἐφυλάσσετο, κατὰ τοῦτʼ ἐλήφθη.
οὐ μὴν ἀνδραποδισμοῦ γʼ ἢ κατασκαφῆς ἐπειράθη φόνος
τʼ ἀνθρώπων οὐ πολὺς ἐγένετο μετὰ τὴν ἅλωσιν· 
ἀποχρῶσα γὰρ ἐφάνη ζημία τοῖς ὑπάτοις πόλεως ὁμοεθνοῦς
ἁμαρτούσης ἁρπαγὴ χρημάτων τε καὶ ἀνδραπόδων
καὶ ὁ τῶν κατὰ τὴν μάχην ἀπολομένων ὄλεθρος·
τοῦ δὲ μὴ προχείρως ἔτι τοὺς ἑαλωκότας ἐπὶ τὰ ὅπλα
χωρῆσαι φυλακὴ γενήσεσθαι μετρία καὶ συνήθης Ῥωμαίοις,
</p>
</div3>
<div3 type="section" n="2">
<p>ἡ τῶν αἰτίων τῆς ἀποστάσεως κόλασις. συγκαλέσαντες 
δὴ Φιδηναίων τοὺς ἁλόντας εἰς τὴν ἀγορὰν
<milestone unit="reiskpage" n="944"/>καὶ πολλὰ τῆς ἀνοίας αὐτῶν κατηγορήσαντες ἀξίους
τʼ εἶναι φήσαντες ἅπαντας ἡβηδὸν ἀπολωλέναι μήτε
ταῖς εὐεργεσίαις χάριν εἰδότας μήτε τοῖς κακοῖς σωφρονιζομένους, 
ῥάβδοις αἰκισάμενοι τοὺς ἐπιφανεστάτους
ἁπάντων ὁρώντων ἀπέκτειναν· τοὺς δὲ λοιποὺς
εἴασαν οἰκεῖν ὡς πρότερον ᾤκουν φρουροὺς συγκατοικίσαντες
αὐτοῖς, ὅσους ἔκρινεν ἡ βουλή, καὶ τῆς
χώρας ἀφελόμενοί τινα μοῖραν τοῖς φρουροῖς ἔδωκαν. 
ταῦτα διαπραξάμενοι τὴν δύναμιν ἀπῆγον ἐκ <add>τῆς</add>
τῶν πολεμίων καὶ τὸν ὑπὸ τῆς βουλῆς ψηφισθέντα
θρίαμβον κατήγαγον. ταῦτα μὲν ἐπὶ τῆς τούτων ὑπατείας ἐπράχθη.
</p>
</div3>
</div2>
<div2 type="chapter" n="44">
<div3 type="section" n="1">
<p>
Ποπλίου δὲ Ποστομίου τοῦ καλουμένου 
Τουβέρτου τὸ δεύτερον ἄρχειν αἱρεθέντος καὶ
<pb id="v.2p.202"/>
Ἀγρίππα Μενηνίου τοῦ λεγομένου Λανάτου τρίτη γίνεται
Σαβίνων εἰσβολὴ μείζονι στρατιᾷ, πρὶν αἰσθέσθαι
<milestone unit="reiskpage" n="945"/>
Ῥωμαίους αὐτῶν τὴν ἔξοδον, καὶ μέχρι τοῦ
τείχους τῆς Ῥώμης ἔλασις· ἐν ᾗ πολὺς ἐγένετο Ῥωμαίων
φόνος οὐ μόνον τῶν γεωργῶν, οἷς οὐδὲν προσδεχομένοις
αἰφνιδίως ἐπέστη τὸ δεινόν, πρὶν εἰς τὰ
φρούρια τὰ πλησίον ἑκάστους καταφυγεῖν, ἀλλὰ καὶ
</p>
</div3>
<div3 type="section" n="2">
<p>τῶν κατὰ πόλιν τηνικαῦτα διατριβόντων. ὁ γὰρ ἕτερος
τῶν ὑπάτων Ποστόμιος οὐκ ἀνεκτὴν εἶναι τὴν ὕβριν
τῶν πολεμίων ἡγησάμενος ἐξεβοήθει κατὰ σπουδὴν
τοὺς ἐπιτυγχάνοντας ἄγων προχειρότερον μᾶλλον ἢ
φρονιμώτερον. οὓς ἰδόντες οἱ Σαβῖνοι σὺν πολλῇ
καταφρονήσει χωροῦντας ἐπὶ σφᾶς ἀσυντάκτους τε καὶ
διεσπασμένους ἀπʼ ἀλλήλων, ἔτι μᾶλλον αὐξῆσαι τὸ
καταφρονοῦν αὐτῶν βουλόμενοι θᾶττον ἢ βάδην ἀνεχώρουν
ὡς δὴ φεύγοντες ὀπίσω, τέως εἰς δρυμοὺς
ἀφίκοντο βαθεῖς, ἔνθα ὁ λοιπὸς αὐτῶν στρατὸς ὑπεκάθητο·
ἔπειθʼ ὑποστρέψαντες ἐχώρουν τοῖς διώκουσιν
ὁμόσε, καὶ οἱ ἐκ τοῦ δρυμοῦ μέγα ἀλαλάξαντες ἵενται
<note n="20" place="unspecified" anchored="yes"/> ἐπʼ αὐτούς.
</p>
</div3>
<div3 type="section" n="3">
<p>ἀσυντάκτοις δʼ ἀνθρώποις καὶ τεταραγμένοις
<milestone unit="reiskpage" n="946"/>
καὶ ὑπὸ τοῦ δρόμου συγκεκομμένοις τὰ πνεύματα
πολλοὶ καὶ σὺν κόσμῳ ἐπελθόντες, καταβάλλουσί τε
τοὺς ὁμόσε χωροῦντας καὶ τοὺς λοιποὺς εἰς φυγὴν
ὁρμήσαντας ὑποτεμόμενοι τὰς εἰς τὴν πόλιν φερούσας
ὁδοὺς εἰς ὀρεινήν τινα κατακλείουσι ῥάχιν ἔρημον.
θέμενοι δὲ πλησίον αὐτῶν τὰ ὅπλα· νὺξ γὰρ ἤδη
<pb id="v.2p.203"/>
κατελάμβανε· φυλακὰς ἐποιοῦντο διʼ ὅλης νυκτός, ἵνα
μὴ λάθοιεν σφᾶς ἀποδράντες.
</p>
</div3>
<div3 type="section" n="4">
<p>ὡς δʼ εἰς τὴν Ῥώμην 
τὸ πάθος ἀπηγγέλθη ταραχή τʼ ἦν πολλὴ καὶ δρόμος
ἐπὶ τὰ τείχη καὶ δέος ἁπάντων, μὴ διὰ νυκτὸς εἰς τὴν
πόλιν ἔλθοιεν οἱ πολέμιοι τῷ κατορθώματι ἐπαρθέντες, 
τῶν τʼ ἀπολωλότων οἶκτος καὶ τῶν περιλειπομένων
ἔλεος, ὡς ἀναρπασθησομένων αὐτίκα μάλα διʼ ἀπορίαν
τῶν ἀναγκαίων, εἰ μή τις αὐτοῖς ἐπικουρία ἔλθοι ταχεῖα.
</p>
</div3>
<div3 type="section" n="5">
<p>ἐκείνην μὲν οὖν τὴν νύκτα πονηρὰς ἔχοντας τὰς ψυχὰς 
ἄγρυπνοι διῆγον· τῇ δʼ ἑξῆς ἡμέρᾳ πάντας τοὺς ἐν
<milestone unit="reiskpage" n="947"/>ἀκμῇ καθοπλίσας ὁ ἕτερος τῶν ὑπάτων Μενήνιος ἦγεν
ἐπικούρους τοῖς ἐν τῷ ὄρει κόσμον καὶ τάξιν φυλάττοντας.
ἰδόντες δʼ αὐτοὺς οἱ Σαβῖνοι προσιόντας οὐκέτι
παρέμειναν, ἀλλʼ ἀναστήσαντες τὸν αὑτῶν στρατὸν
ἦγον ἀπὸ τοῦ ὄρους ἀποχρῆν οἰόμενοι σφίσι τὴν 
παροῦσαν εὐτυχίαν· καὶ οὐ πολὺν ἔτι διατρίψαντες
χρόνον ἀπῄεσαν ἐπὶ τὰ σφέτερα σὺν αὐχήματι μεγάλῳ
βοσκημάτων τε καὶ ἀνδραπόδων καὶ χρημάτων ἀφθόνους
ἄγοντες ὠφελείας.
</p>
</div3>
</div2>
<div2 type="chapter" n="45">
<div3 type="section" n="1">
<p>
Ῥωμαῖοι δʼ ἀγανακτοῦντες ἐπὶ τῇ συμφορᾷ 
καὶ τὸν ἕτερον τῶν ὑπάτων Ποστόμιον ἐν αἰτίαις
ἔχοντες ἔγνωσαν ἁπάσαις δυνάμεσι στρατεύειν
κατὰ τάχος ἐπὶ τὴν Σαβίνων γῆν, τήν τε ἧτταν αἰσχρὰν
καὶ ἀνέλπιστον γενομένην ἐπανορθῶσαι προθυμούμενοι,
καὶ ἐπὶ τῇ νεωστὶ ἀφικομένῃ παρὰ τῶν πολεμίων 
πρεσβείᾳ πολλὴν ὕβρις ἐχούσῃ καὶ αὐθάδειαν ἀχθόμενοι.
<pb id="v.2p.204"/>
</p>
</div3>
<div3 type="section" n="2">
<p>ὡς γὰρ δὴ κρατοῦντες ἤδη καὶ δίχα πόνου
τὴν Ῥώμην αἱρήσοντες <add>αὐτῶν</add> μὴ βουλομένων τὰ κελευόμενα
<milestone unit="reiskpage" n="948"/>
ποιεῖν, Ταρκυνίοις τε διδόναι τὴν κάθοδον
ἐκέλευον καὶ τῆς ἡγεμονίας σφίσι παραχωρεῖν πολιτείαν
τε καταστήσασθαι καὶ νόμους, οὓς ἂν οἱ κεκρατηκότες
τάξωσιν. ἀποκρινάμενοι δὲ τοῖς πρεσβευταῖς
ἀπαγγέλλειν πρὸς τὸ κοινόν, ὅτι Ῥωμαῖοι κελεύουσι
Σαβίνους ὅπλα τʼ ἀποθέσθαι καὶ παραδοῦναι σφίσι
τὰς πόλεις ὑπηκόους τʼ εἶναι πάλιν, ὥσπερ πρότερον
ἦσαν, ταῦτα δὲ ποιήσαντας <del>αὐτοὺς</del> ἥκειν τότε περὶ
ὧν ἠδίκησαν ἢ κατέβλαψαν αὐτοὺς ἐν ταῖς πρότερον
εἰσβολαῖς δεησομένους, εἰ βούλονται τυχεῖν εἰρήνης
καὶ φιλίας· ἐὰν δὲ μὴ ποιῶσι τὰ κελευόμενα προσδέχεσθαι
τὸν πόλεμον ἥξοντα ἐπὶ τὰς πόλεις αὐτῶν
<note n="15" place="unspecified" anchored="yes"/> οὐκ εἰς μακράν.
</p>
</div3>
<div3 type="section" n="3">
<p>τοιαῦτα ἐπιταχθέντες τε καὶ ἐπιτάξαντες
ἀλλήλοις, ἐπειδὴ πᾶσιν ἐξηρτύσαντο τοῖς εἰς
τὸν ἀγῶνα ἐπιτηδείοις, ἐξῆγον τὰς δυνάμεις, Σαβῖνοί
<milestone unit="reiskpage" n="949"/>
τε τὴν κρατίστην ἐξ ἁπάσης πόλεως νεότητα ὅπλοις
ἐκπρεπέσι κεκοσμημένην ἐπαγόμενοι, Ῥωμαῖοί τε πᾶσαν
τὴν δύναμιν τήν τε κατὰ πόλιν καὶ τὴν ἐν τοῖς φρουρίοις
ἀναλαβόντες, ἱκανοὺς οἰόμενοι τοὺς ὑπὲρ τὴν
στρατεύσιμον ἡλικίαν γεγονότας καὶ τὸν οἰκετικὸν
ὄχλον τήν τε πόλιν καὶ τὰ ἐπὶ τῆς χώρας ἐρύματα
φυλάττειν.
</p>
</div3>
<div3 type="section" n="4">
<p>καὶ συνελθόντες ὁμόσε τίθενται τοὺς χάρακας
<pb id="v.2p.205"/>
ἀμφότεροι μικρὸν ἀπέχοντας ἀλλήλων Ἠρήτου
πόλεως, ἣ τοῦ Σαβίνων ἐστὶν ἔθνους, οὐ πρόσω.
</p>
</div3>
</div2>
<div2 type="chapter" n="46">
<div3 type="section" n="1">
<p>
ὡς δὲ συνεῖδον ἀμφότεροι τὰ τῶν πολεμίων
πράγματα, τῷ τε μεγέθει τῶν στρατοπέδων
εἰκάσαντες καὶ παρʼ αἰχμαλώτων ἀκούσαντες, τοῖς μὲν 
Σαβίνοις θάρσος παρέστη καὶ καταφρόνησις τῆς τῶν
πολεμίων ὀλιγότητος, τοῖς δὲ Ῥωμαίοις δέος πρὸς τὸ
τῶν ἀντιπολεμούντων πλῆθος· ἐθάρρησαν δὲ καὶ <add>οὐ</add>
μικρὰς ἐλπίδας ὑπὲρ τῆς νίκης ἔλαβον ἄλλων τε σημείων
γενομένων σφίσι θεοπέμπτων καὶ δὴ καὶ τελευταίου 
φάσματος, ὅτε παρατάττεσθαι ἔμελλον, τοιοῦδε.
</p>
</div3>
<div3 type="section" n="2">
<p>
<milestone unit="reiskpage" n="950"/>ἐκ τῶν καταπεπηγμένων παρὰ ταῖς σκηναῖς ὑσσῶν· 
ἔστι δὲ ταῦτα βέλη Ῥωμαίων, ἃ συνιόντες εἰς χεῖρας
ἐξακοντίζουσι, ξύλα προμήκη τε καὶ χειροπλήθη τριῶν
οὐχ ἧττον ποδῶν σιδηροῦς ὀβελίσκους ἔχοντα προὔχοντας 
κατʼ εὐθεῖαν ἐκ θατέρου τῶν ἄκρων, μετρίοις
ἀκοντίοις ἴσα σὺν τῷ σιδήρῳ· ἐκ τούτων δὴ τῶν ὑσσῶν
περὶ τοῖς ἄκροις τῶν ὀβελίσκων φλόγες ἀνήπτοντο,
καὶ διʼ ὅλου τοῦ στρατοπέδου τὸ σέλας ἦν, ὥσπερ ἀπὸ
</p>
</div3>
<div3 type="section" n="3">
<p>λαμπάδων, καὶ κατέσχε τῆς νυκτὸς ἐπὶ πολύ. ἐκ τούτου 
κατέλαβον τοῦ φάσματος, ὥσπερ οἱ τερατοσκόποι
ἀπέφαινον καὶ πᾶσιν ἀνθρώποις συμβαλεῖν οὐ χαλεπὸν
ἦν, ὅτι νίκην αὐτοῖς ταχεῖαν καὶ λαμπρὰν σημαίνει
τὸ δαιμόνιον, ἐπειδήπερ ἅπαν εἴκει <add>τῷ</add> πυρὶ καὶ
οὐδὲν ὅ τι οὐχ ὑπὸ τοῦ πυρὸς διαφθείρεται. τοῦτο 
δʼ ὅτι ἐκ τῶν ἀμυντηρίων αὐτοῖς ὅπλων ἀνήφθη, μετὰ
<pb id="v.2p.206"/>
πολλοῦ θάρσους προῄεσαν ἐκ τοῦ χάρακος καὶ συρράξαντες
τοῖς Σαβίνοις ἐμάχοντο πολλαπλασίοις ἐλάττους
<milestone unit="reiskpage" n="951"/>
ἐν τῷ θαρρεῖν τὸ πιστὸν ἔχοντες· καὶ ἡ ἐμπειρία δὲ
σὺν τῷ φιλοπόνῳ πολλὴ αὐτοῖς παροῦσα παντὸς ἐπήγετο
<note n="5" place="unspecified" anchored="yes"/> δεινοῦ καταφρονεῖν.
</p>
</div3>
<div3 type="section" n="4">
<p>πρῶτος μὲν οὖν ὁ Ποστόμιος
τὸ εὐώνυμον ἔχων κέρας ἀναλύσασθαι τὴν προτέραν
ἧτταν προθυμούμενος τὸ δεξιὸν τῶν πολεμίων
ἐξωθεῖ κέρας πρόνοιαν οὐδεμίαν τῆς, ἑαυτοῦ ψυχῆς
παρὰ τὸ νικᾶν ποιούμενος, ἀλλʼ ὥσπερ οἱ μεμηνότες
καὶ θανατῶντες εἰς μέσους τοὺς πολεμίους ῥιπτῶν
ἑαυτόν· ἔπειτα καὶ οἱ σὺν τῷ Μενηνίῳ θάτερον ἔχοντες
κέρας κάμνοντες ἤδη καὶ ἐξωθούμενοι τῆς στάσεως,
ὡς ἔμαθον, ὅτι νικῶσι τοὺς κατὰ σφᾶς οἱ τοῦ Ποστομίου,
θαρρήσαντες εἰς ἀντίπαλα χωροῦσι· καὶ γίνεται
τῶν κεράτων ἀμφοτέρων τοῖς Σαβίνοις ἐκκλινάντων
τροπὴ παντελής.
</p>
</div3>
<div3 type="section" n="5">
<p>οὐδὲ γὰρ οἱ ἐν μέσῃ τῇ φάλαγγι
ταχθέντες ἐψιλωμένων τῶν ἄκρων ἔτι παρέμειναν, ἀλλʼ
ὑπὸ τῆς ἵππου τῆς Ῥωμαϊκῆς ἐξελαυνούσης κατὰ τέλη
βιασθέντες ἀνεστάλησαν. φυγῆς δὲ πάντων γενομένης
ἐπὶ τοὺς χάρακας ἀκολουθήσαντες οἱ Ῥωμαῖοι καὶ
<milestone unit="reiskpage" n="952"/>
συνεισπεσόντες ἀμφότερα λαμβάνουσιν αὐτῶν τὰ ἐρύματα.
τοῦ δὲ μὴ πανσυδὶ τὸν τῶν πολεμίων διαφθαρῆναι
στρατὸν ἥ τε νὺξ αἰτία ἐγένετο καὶ τὸ ἐν
οἰκείᾳ γῇ τὸ πάθος αὐτοῖς συμβῆναι· ῥᾷον γὰρ οἱ
<pb id="v.2p.207"/>
φεύγοντες ἐπὶ τὰ σφέτερα ἐσώζοντο διʼ ἐμπειρίαν τῶν τόπων.
</p>
</div3>
</div2>
<div2 type="chapter" n="47">
<div3 type="section" n="1">
<p>
τῇ δʼ ἑξῆς ἡμέρᾳ καύσαντες τοὺς
ἑαυτῶν νεκροὺς οἱ ὕπατοι καὶ τὰ σκῦλα συλλέξαντες·
ἑάλω δέ τινα καὶ ἀπὸ τῶν ζώντων ῥιπτούντων ἐν τῇ 
φυγῇ τὰ ὅπλα· ἄνδρας τʼ αἰχμαλώτους ἄγοντες, οὓς
ἔλαβον οὐκ ὀλίγους καὶ χρήματα, χωρὶς ὧν οἱ στρατιῶται
διήρπασαν· τούτων δὲ διαπραθέντων δημοσίᾳ
τὰς κατʼ ἄνδρα γενομένας εἰσφοράς, αἷς ἔστειλαν τοὺς
στρατιώτας, ἅπαντες ἐκομίσαντο· <del>καὶ</del> ἀπῄεσαν ἐπʼ
</p>
</div3>
<div3 type="section" n="2">
<p>οἴκου λαμπροτάτην ἀνῃρημένοι νίκην. καὶ θριάμβοις 
ὑπὸ τῆς βουλῆς ἐκοσμοῦντο ἀμφότεροι, Μενήνιος μὲν
τῷ μείζονι καὶ τιμιωτέρῳ, παρεμβεβηκὼς ἐφʼ ἁρματίου
<milestone unit="reiskpage" n="953"/>δίφρου βασιλικοῦ, Ποστόμιος δὲ τῷ ἐλάσσονι καὶ ὑποδεεστέρῳ,
ὃν καλοῦσιν οὐαστήν, παρεγκλίναντες τοὔνομα 
Ἑλληνικὸν ὑπάρχον εἰς τἀσαφές. τὸ γὰρ πρῶτον
εὐαστὴς <del>οὔτως</del> ἀπὸ τοῦ συμβεβηκότος ἐλέγετο, ὡς
αὐτός τʼ εἰκάζω καὶ ἐν πολλαῖς εὑρίσκω γραφαῖς ἐπιχωρίοις
φερόμενον.
</p>
</div3>
<div3 type="section" n="3">
<p>τότε δὲ πρῶτον, ὡς Λικίννιος 
ἱστορεῖ, τοῦτον ἐξευρούσης τὸν θρίαμβον τῆς βουλῆς.
<milestone unit="reiskpage" n="954"/>διαφέρει δὲ θατέρου πρῶτον μέν, ὅτι πεζὸς εἰσέρχεται
μετὰ τῆς στρατιᾶς προηγούμενος ὁ τὸν οὐαστὴν κατάγων
<pb id="v.2p.208"/>
θρίαμβον, ἀλλʼ οὐκ ἐφʼ ἅρματος ὥσπερ ἐκεῖνος·
ἔπειθʼ ὅτι οὐ τὴν ποικίλην καὶ χρυσόσημον ἀμφιέννυται
στολήν, ᾗ κοσμεῖται ὁ ἕτερος, οὐδὲ τὸν χρυσοῦν
ἔχει στέφανον, ἀλλὰ περιπόρφυρον λευκὴν περιβέβληται
τήβενναν, τὸ ἐπιχώριον τῶν ὑπάτων τε καὶ στρατηγῶν
φόρημα, στέφανον δʼ ἐπίκειται δάφνης, μεμείωται
δὲ καὶ τοῦ σκήπτρου τῇ φορήσει παρὰ τὸν ἕτερον,
</p>
</div3>
<div3 type="section" n="4">
<p>τὰ δʼ ἄλλα πάντα ταὐτὰ ἔχει. αἴτιον δὲ τῷ ἀνδρὶ
<del>Ποστομίῳ</del> τῆς ἐλάττονος τιμῆς ἐγένετο, καίτοι λαμπροτάτῳ
<milestone unit="reiskpage" n="955"/>
πάντων γενομένῳ κατὰ τὴν μάχην, τὸ πρότερον
πταῖσμα ἐν τῇ ἐπιδρομῇ μέγα καὶ σὺν αἰσχύνῃ
γενόμενον, ἐξ οὗ τῆς τε δυνάμεως πολλοὺς ἀπώλεσε
καὶ αὐτὸς ὀλίγου ἐδέησε σὺν τοῖς περιλειφθεῖσιν ἐκ
τῆς τροπῆς αἰχμάλωτος γενέσθαι.
</p>
</div3>
</div2>
<div2 type="chapter" n="48">
<div3 type="section" n="1">
<p>
ἐπὶ δὲ τῆς τούτων ἀρχῆς Πόπλιος
Οὐαλέριος Ποπλικόλας ἐπικαλούμενος νοσήσας ἐτελεύτα,
κράτιστος τῶν τότε Ῥωμαίων κατὰ πᾶσαν ἀρετὴν
νομισθείς. τὰ μὲν οὖν ἄλλα τοῦ ἀνδρὸς ἔργα, διʼ ἃ θαυμάζεσθαί τε καὶ μνήμης τυγχάνειν ἄξιός ἐστιν,
οὐδὲν δέομαι λέγειν· ἐν ἀρχῇ γὰρ τοῦ λόγου τοῦδε
τὰ πολλὰ εἴρηται· ὃ δʼ ἁπάντων ἐστὶ τῶν τοῦ ἀνδρὸς
ἐγκωμίων θαυμασιώτατον καὶ οὔπω τέτευχε λόγου,
τοῦτʼ οἴομαι δεῖν μὴ παρελθεῖν, παντὸς μάλιστα νομίζων
τοῦτο προσήκειν τοῖς γράφουσιν ἱστορίας, μὴ
<milestone unit="reiskpage" n="956"/>
μόνον τὰς πολεμικὰς πράξεις τῶν ἐπισήμων ἡγεμόνων
<pb id="v.2p.209"/>
διεξιέναι, μηδʼ εἴ τι πολίτευμα καλὸν καὶ σωτήριον
ταῖς πόλεσιν ἀπεδείξαντο ἐξευρόντες, ἀλλὰ καὶ τοὺς
βίους αὐτῶν, εἰ μέτριοι καὶ σώφρονες καὶ μένοντες
ἐπὶ τοῖς πατρίοις ἐπιτηδεύμασι διετέλεσαν, ἐπιδείκνυσθαι.
</p>
</div3>
<div3 type="section" n="2">
<p>ἐκεῖνος τοίνυν ὁ ἀνὴρ συγκαταλύσας μὲν τοὺς 
βασιλεῖς ἐν τοῖς πρώτοις τέτταρσι πατρικίοις καὶ δημεύσας
αὐτῶν τὰς ὑπάρξεις, τετράκις δὲ τῆς ὑπατικῆς
ἐξουσίας γενόμενος κύριος, μεγίστους δὲ δύο νικήσας
πολέμους καὶ θριάμβους καταγαγὼν ἀπʼ ἀμφοτέρων,
τὸν μὲν πρῶτον ἀπὸ τοῦ Τυρρηνῶν ἔθνους, τὸν δὲ 
δεύτερον ἀπὸ Σαβίνων, τοιαύτας ἀφορμὰς χρηματισμοῦ
λαβών, ἃς οὐδεὶς ἂν ὡς αἰσχρὰς καὶ ἀδίκους διέβαλεν,
οὐχ ἑάλω τῇ πάντας ἀνθρώπους καταδουλουμένῃ καὶ
ἀσχημονεῖν ἀναγκαζούσῃ φιλοχρηματίᾳ· ἀλλʼ ἐπὶ τῇ
μικρᾷ καὶ πατροπαραδότῳ διέμενεν οὐσίᾳ σώφρονα
<milestone unit="reiskpage" n="957"/>καὶ αὐτάρκη καὶ πάσης ἐπιθυμίας κρείττονα βίον ζῶν,
καὶ παῖδας ἐπὶ τοῖς ὀλίγοις χρήμασιν ἐθρέψατο τοῦ
γένους ἀξίους, καὶ δῆλον ἐποίησεν ἅπασιν, ὅτι πλούσιός
ἐστιν οὐχ ὁ πολλὰ κεκτημένος, ἀλλʼ ὁ μικρῶν
δεόμενος.
</p>
</div3>
<div3 type="section" n="3">
<p>πίστις δʼ ἀκριβὴς καὶ ἀναμφίλεκτος τῆς 
αὐταρκείας τοῦ ἀνδρός, ἣν ἀπεδείξατο παρὰ πάντα
τὸν τοῦ βίου χρόνον, ἡ μετὰ τὸν θάνατον αὐτοῦ φανεῖσα
ἀπορία. οὐδὲ γὰρ αὐτὰ τὰ εἰς τὴν ἐκκομιδὴν
τοῦ σώματος καὶ ταφήν, ὧν ἀνδρὶ προσήκει τηλικούτῳ
τυχεῖν, ἀρκοῦντα ἐν τοῖς ὑπάρχουσι κατέλιπεν· ἀλλʼ 
ἐμέλλησαν αὐτὸν οἱ συγγενεῖς φαύλως πως καὶ ὡς ἕνα
<pb id="v.2p.210"/>
τῶν ἐπιτυχόντων ἐκκομίσαντες ἐκ τῆς πόλεως καίειν
τε καὶ θάπτειν· ἡ μέντοι βουλὴ μαθοῦσα ὡς εἶχεν
αὐτοῖς τὰ πράγματα <del>ἀπόρως</del>, ἐκ τῶν δημοσίων ἐψηφίσατο
χρημάτων ἐπιχορηγηθῆναι τὰς εἰς τὴν ταφὴν
<milestone unit="reiskpage" n="958"/>
δαπάνας, καὶ χωρίον, ἔνθα ἐκαύθη καὶ ἐτάφη, μόνῳ
τῶν μέχρις ἐμοῦ γενομένων ἐπιφανῶν ἀνδρῶν ἐν τῇ
πόλει σύνεγγυς τῆς ἀγορᾶς ἀπέδειξεν ὑπʼ Οὐελίας· καὶ
ἔστιν ὥσπερ ἱερὸν τοῦτο τοῖς ἐξ ἐκείνου τοῦ γένους
ἐνθάπτεσθαι ἀνειμένον, παντὸς πλούτου καὶ πάσης
βασιλείας κρεῖττον ἀγαθόν, εἴ τις μὴ ταῖς ἐπονειδίστοις
ἡδοναῖς μετρεῖ τὴν εὐδαιμονίαν, ἀλλὰ τῷ καλῷ.
</p>
</div3>
<div3 type="section" n="4">
<p>Οὐαλέριος μὲν δὴ Ποπλικόλας οὐθὲν ἔξω τῆς εἰς
τἀναγκαῖα δαπάνης κτήσασθαι προελόμενος, ὡς τῶν
πολυχρημάτων τις βασιλέων λαμπραῖς ὑπὸ τῆς πόλεως
ἐκοσμήθη ταφαῖς· καὶ αὐτὸν Ῥωμαίων αἱ γυναῖκες
ἅπασαι συνειπάμεναι τὸν αὐτὸν τρόπον ὥσπερ Ἰούνιον
Βροῦτον ἀποθέσει χρυσοῦ τε καὶ πορφύρας <add>τὸν</add>
ἐνιαύσιον ἐπένθησαν χρόνον, ὡς ἔθος αὐταῖς ἐστι
<milestone unit="reiskpage" n="959"/>
πενθεῖν ἐπὶ τοῖς ἀναγκαίοις τῶν συγγενῶν κήδεσι.
</p>
</div3>
</div2>
<div2 type="chapter" n="49">
<div3 type="section" n="1">
<p>
μετὰ δὲ τὸν ἐνιαυτὸν ἐκεῖνον ὕπατοι
καθίστανται Σπόριος Κάσσιος Οὐεκελλῖνος ἐπικαλούμενος
καὶ Ὀπίτωρ Οὐεργίνιος Τρικάτος. ἐφʼ ὧν
ὁ πρὸς Σαβίνους πόλεμος ὑπὸ θατέρου τῶν ὑπάτων
Σπορίου κατελύθη μάχης ἰσχυρᾶς γενομένης οὐ μακρὰν
τῆς Κυριτῶν πόλεως· ἐξ ἧς ἀπέθανον μὲν ἀμφὶ τοὺς
<pb id="v.2p.211"/>
μυρίους καὶ τριακοσίους Σαβίνων, αἰχμάλωτοι δʼ ἐλήφθησαν
ὀλίγον ἀποδέοντες τετρακισχιλίων.
</p>
</div3>
<div3 type="section" n="2">
<p>ταύτῃ τῇ 
συμφορᾷ τελευταίᾳ πληγέντες οἱ Σαβῖνοι πρέσβεις
ἀπέστειλαν ὡς τὸν ὕπατον διαλεξομένους περὶ φιλίας.
ἀναβαλλομένου δʼ αὐτοὺς ἐπὶ τὴν βουλὴν τοῦ Κασσίου, 
παραγενηθέντες εἰς Ῥώμην σὺν πολλῇ δεήσει μόλις
εὑρίσκονται διαλλαγὰς καὶ κατάλυσιν τοῦ πολέμου,
σῖτόν τε τῇ στρατιᾷ δόντες, ὅσον ἐπέταξε Κάσσιος καὶ
<milestone unit="reiskpage" n="960"/>ἀργύριόν τι τακτὸν κατʼ ἄνδρα καὶ γῆς πεφυτευμένης
πλέθρα μύρια.
</p>
</div3>
<div3 type="section" n="3">
<p>Σπόριος μὲν δὴ Κάσσιος θρίαμβον ἐκ 
τοῦ πολέμου τοῦδε κατήγαγεν· ὁ δʼ ἕτερος τῶν ὑπάτων
Οὐεργίνιος ἐπὶ τὴν Καμαριναίων πόλιν ἐστράτευσεν
μὲν ἀφεστῶσαν ἀπὸ τῆς Ῥωμαίων συμμαχίας
κατὰ τόνδε τὸν πόλεμον, ἄγων τὴν ἡμίσειαν τῆς ἑτέρας
στρατιᾶς, φράσας δʼ οὐδενί, ποῖ μέλλει πορεύεσθαι καὶ 
διὰ νυκτὸς ἀνύσας τὴν ὁδόν, ἵνα ἀπαρασκεύοις καὶ μὴ
</p>
</div3>
<div3 type="section" n="4">
<p>προειδόσι τὴν ἔφοδον τοῖς ἔνδον ἐπιθῆται· ὅπερ καὶ 
συνέβη. γενόμενος γὰρ πλησίον τοῦ τείχους ἅπαντας
ἔλαθεν ἄρτι τῆς ἡμέρας διαυγούσης, καὶ πρὶν ἢ καταστρατοπεδεύεσθαι
κριοὺς προσέφερε καὶ κλίμακας καὶ 
πάσῃ πολιορκίας ἐχρῆτο ἰδέᾳ. τῶν δὲ Καμαριναίων
καταπλαγέντων τὸ αἰφνίδιον τῆς παρουσίας αὐτοῦ καὶ
τῶν μὲν ἀνοίγειν τὰς πύλας καὶ δέχεσθαι τὸν ὕπατον
ἀξιούντων, τῶν δʼ ἀμύνεσθαι πάσῃ δυνάμει καὶ μὴ
παριέναι τοὺς πολεμίους εἴσω, ἐν ᾧ τὸ ταραττόμενόν 
<pb id="v.2p.212"/>
τε καὶ στασιάζον αὐτῶν ἐπεκράτει, τὰς πύλας ἐκκόψας
<milestone unit="reiskpage" n="961"/>
καὶ τὰ βραχύτατα τῶν ἐρυμάτων κλίμαξι καταλαβόμενος
κατὰ κράτος εἰλήφει τὴν πόλιν. ἐκείνην μὲν οὖν
τὴν ἡμέραν καὶ τὴν ἐπιοῦσαν νύκτα φέρειν τε καὶ
</p>
</div3>
<div3 type="section" n="5">
<p>ἄγειν τὰ χρήματα τοῖς σφετέροις ἐφῆκε· τῇ δʼ ἑξῆς
συναχθῆναι τοὺς αἰχμαλώτους εἰς ἓν χωρίον κελεύσας
τοὺς μὲν βουλεύσαντας τὴν ἀπόστασιν ἅπαντας ἀπέκτεινε,
τὸν δʼ ἄλλον ὄχλον ἀπέδοτο, τὴν δὲ πόλιν κατέσκαψεν.
</p>
</div3>
</div2>
<div2 type="chapter" n="50">
<div3 type="section" n="1">
<p>
ἐπὶ δὲ τῆς ἑβδομηκοστῆς ὀλυμπιάδος, ἣν ἐνίκα
στάδιον Νικέας Λοκρὸς ἐξ Ὀποῦντος, ἄρχοντος Ἀθήνησι
Σμύρου, παραλαμβάνουσι τὴν ὕπατον ἀρχὴν Πόστομος
Κομίνιος καὶ Τῖτος Λάρκιος· ἐφʼ ὧν ἀπέστησαν
αἱ Λατίνων πόλεις ἀπὸ τῆς Ῥωμαίων φιλίας,
Ὀκταουΐου Μαμιλίου τοῦ κηδεύσαντος Ταρκυνίῳ τοὺς
ἐπιφανεστάτους ἐξ ἑκάστης πόλεως, τοὺς μὲν ὑποσχέσεσι
δώρων, τοὺς δὲ δεήσεσι πείσαντος συμπρᾶξαι τοῖς
<milestone unit="reiskpage" n="962"/>
</p>
</div3>
<div3 type="section" n="2">
<p>φυγάσι τὴν κάθοδον. καὶ γίνεται κοινὴ τῶν συναγομένων
εἰς Φερεντῖνον ἀγορὰ πλὴν μιᾶς τῆς Ῥωμαίων
πόλεως· ταύτῃ γὰρ οὐκ ἐπήγγειλαν μόνῃ παρεῖναι,
καθάπερ εἰώθεσαν· ἐν ᾗ ψῆφον ἐνεγκεῖν ἔδει τὰς πόλεις
περὶ τοῦ πολέμου καὶ στρατηγοὺς ἀποδεῖξαι καὶ
</p>
</div3>
<div3 type="section" n="3">
<p>περὶ τῶν ἄλλων βουλεύσασθαι παρασκευῶν. ἐτύγχανε
δὲ κατὰ τὸν χρόνον τοῦτον ἀπεσταλμένος ὑπὸ Ῥωμαίων
πρεσβευτὴς Μάρκος Οὐαλέριος ἀνὴρ ὑπατικὸς
εἰς τὰς ὁμόρους πόλεις δεησόμενος αὐτῶν μηδὲν νεωτερίζειν·
<pb id="v.2p.213"/>
ἐλῄστευον γὰρ ἐξ αὐτῶν τινες τοὺς ὁμοτέρμονας
ἀγροὺς ὑπὸ τῶν δυνατῶν ἀποστελλόμενοι καὶ
πολλὰ τοὺς γεωργοὺς τῶν Ῥωμαίων ἔβλπτον· ὃς
ἐπειδὴ τὴν κοινὴν σύνοδον ἔγνω τῶν πόλεων γιγνομένην
ἐπὶ τῷ διενεγκεῖν ἁπάσας τὴν περὶ τοῦ πολέμου 
ψῆφον, ἐλθὼν ἐπὶ τὸν σύλλογον καὶ λόγον αἰτησάμενος
παρὰ τῶν προέδρων ἔλεξεν, ὅτι πεμφθείη μὲν
ὑπὸ τῆς πόλεως πρεσβευτὴς πρὸς τὰς ἀποστελλούσας
<milestone unit="reiskpage" n="963"/>τὰ λῃστήρια πόλεις δεησόμενος αὐτῶν τοὺς ἐνόχους
τοῖς ἀδικήμασιν ἐξευρούσας ἐκδοῦναι σφίσι τιμωρίας 
ὑφέξοντας κατὰ τὸν νόμον, ὃν ἐν ταῖς συνθήκαις ὥρισαν,
ὅτε συνετίθεντο τὴν φιλίαν, καὶ τὸ λοιπὸν ἀξιώσων
φυλάττειν, ἵνα μηδὲν ἁμάρτημα γένηται κοινόν,
ὃ διαστήσει τήν τε φιλίαν αὐτῶν καὶ τὴν συγγένειαν.
</p>
</div3>
<div3 type="section" n="4">
<p>ὁρῶν δʼ ἁπάσας συνεληλυθυίας τὰς πόλεις ἐπὶ τῷ 
κατὰ Ῥωμαίων πολέμῳ καὶ τοῦτʼ ἐκ πολλῶν μὲν καὶ
ἄλλων καταλαμβανόμενος, μάλιστα δʼ ὅτι Ῥωμαίοις μόνοις
οὐ παρήγγειλαν ἐπὶ τὴν ἀγορὰν παρεῖναι, γεγραμμένον
ἐν ταῖς συνθήκαις ἁπάσας παρεῖναι τὰς
πόλεις ταῖς κοιναῖς ἀγοραῖς, ὅσαι τοῦ Λατίνων εἰσὶ 
γένους, παραγγειλάντων αὐταῖς τῶν προέδρων, θαυμάζειν,
τί δήποτε παθόντες ἢ τί κατηγορεῖν ἔχοντες
τῆς πόλεως οἱ σύνεδροι μόνην οὐ παρέλαβον ἐκείνην
ἐπὶ τὸν σύλλογον, ἣν πρώτην τε πασῶν ἔδει παρεῖναι
<milestone unit="reiskpage" n="964"/>καὶ πρώτην ἐρωτᾶσθαι γνώμην ἡγεμονίαν ἔχουσαν τοῦ 
ἔθνους, ἧς ἔτυχε παρʼ αὐτῶν ἑκόντων ἀντὶ πολλῶν
καὶ μεγάλων εὐεργεσιῶν.
<pb id="v.2p.214"/>
</p>
</div3>
</div2>
<div2 type="chapter" n="51">
<div3 type="section" n="1">
<p>
μετὰ τοῦτον Ἀρικηνοί τε λόγον αἰτησάμενοι
κατηγόρουν τῶν Ῥωμαίων, ὅτι τὸν Τυρρηνικὸν πόλεμον
ἐπήγαγον σφίσιν ὄντες συγγενεῖς καὶ παρέσχον
ὅσον ἐφʼ ἑαυτοῖς ἁπάσας τὰς Λατίνων πόλεις ὑπὸ
Τυρρηνῶν τὴν ἐλευθερίαν ἀφαιρεθῆναι· καὶ Ταρκύνιος
ὁ βασιλεὺς ἀνανεούμενος τὰς γενομένας αὐτῷ
πρὸς τὸ κοινὸν τῶν πόλεων συνθήκας περὶ φιλίας τε
καὶ συμμαχίας, ἠξίου τὰς πόλεις ἐμπεδοῦν τοὺς ὅρκους,
κατάγειν δʼ αὐτὸν ἐπὶ τὴν ἀρχήν· Καμαριναίων τε
καὶ Φιδηναίων φυγάδες, οἱ μὲν τὴν ἅλωσιν καὶ τὴν
φυγὴν τῆς πατρίδος, οἱ δὲ τὸν ἀνδραποδισμὸν καὶ
τὴν κατασκαφὴν ὀδυρόμενοι, παρεκάλουν αὐτοὺς εἰς
τὸν πόλεμον.
</p>
</div3>
<div3 type="section" n="2">
<p>τελευταῖος δὲ πάντων ὁ Ταρκυνίου κηδεστὴς
Μαμίλιος μέγιστον ἐν τοῖς τότε χρόνοις παρὰ
τοῖς Λατίνοις δυνάμενος ἀναστὰς μακρὰν κατὰ τῆς
πόλεως διεξῆλθε δημηγορίαν. ἀπολογουμένου δὲ πρὸς
ἅπαντα τοῦ Οὐαλερίου καὶ δοκοῦντος περιεῖναι τοῖς
δικαίοις, ἐκείνην μὲν τὴν ἡμέραν εἰς τὰ κατηγορήματα
<milestone unit="reiskpage" n="965"/>
καὶ τὰς ἀπολογίας ἀναλώσαντες οὐδὲν ἐπέθηκαν τῇ
βουλῇ τέλος· τῇ δὲ κατόπιν οὐκέτι τοὺς πρεσβευτὰς
τῶν Ῥωμαίων οἱ πρόεδροι προαγαγόντες ἐπὶ τὸν σύλλογον,
ἀλλὰ Ταρκυνίῳ τε καὶ Μαμιλίῳ καὶ Ἀρικηνοῖς
καὶ τοῖς ἄλλοις τοῖς βουλομένοις τῆς πόλεως κατηγορεῖν
ἀποδόντες λόγον, ἐπειδὴ πάντων διήκουσαν ψηφίζονται
λελύσθαι τὰς σπονδὰς ὑπὸ Ῥωμαίων, καὶ τοῖς
περὶ Οὐαλέριον πρέσβεσιν ἀπόκρισιν ἔδωκαν, ὅτι τὸ
συγγενὲς ἐκείνων τοῖς ἀδικήμασι λελυκότων βουλεύσονται
<pb id="v.2p.215"/>
κατὰ σχολὴν ὅντινα τρόπον αὐτοὺς ἀμύνεσθαι
χρή.
</p>
</div3>
<div3 type="section" n="3">
<p>ἐν ᾧ δὲ ταῦτʼ ἐπράττετο χρόνῳ, συνωμοσία 
κατὰ τῆς πόλεως ἐγένετο δούλων συχνῶν συνειπαμένων
τάς τʼ ἄκρας καταλαβέσθαι καὶ κατὰ πολλοὺς
ἐμπρῆσαι τόπους τὴν πόλιν. μηνύσεως δὲ γενομένης 
ὑπὸ τῶν συνειδότων <add>αἱ</add> πύλαι τʼ ὑπὸ τῶν ὑπάτων
εὐθὺς ἐκλείοντο, καὶ πάντα τὰ ἐρύματα τῆς πόλεως
ὑπὸ τῶν ἱππέων κατείληπτο· καὶ αὐτίκα οἱ μὲν ἐκ
<milestone unit="reiskpage" n="966"/>τῶν οἰκιῶν συλληφθέντες, οἱ δʼ ἐκ τῶν ἀγρῶν ἀναχθέντες,
ὅσους ἀπέφαινον οἱ μηνυταὶ μετασχεῖν τῆς 
συνωμοσίας, μάστιξι καὶ βασάνοις αἰκισθέντες ἀνεσκολοπίσθησαν
ἅπαντες. ταῦτʼ ἐπὶ τούτων ἐπράχθη τῶν ὑπάτων.
</p>
</div3>
</div2>
<div2 type="chapter" n="52">
<div3 type="section" n="1">
<p>
Σερουιλίου δὲ Σολπικίου Καμερινοῦ καὶ Μανίου
Τυλλίου Λόγγου τὴν ἀρχὴν παραλαβόντων Φιδηναίων 
τινὲς παρὰ Ταρκυνίων στρατιώτας μεταπεμψάμενοι
τὴν ἄκραν καταλαμβάνονται, καὶ τῶν μὴ ταὐτὰ
προαιρουμένων οὓς μὲν διαφθείραντες, οὓς δʼ ἐξελάσαντες,
ἀφιστᾶσιν αὖθις ἀπὸ Ῥωμαίων τὴν πόλιν·
πρεσβείας τε Ῥωμαικῆς ἀφικομένης ὥρμησαν μὲν ὡς 
πολεμίοις χρήσασθαι τοῖς ἀνδράσι, κωλυθέντες δʼ ὑπὸ
τῶν πρεσβυτέρων ἐξέβαλον αὐτοὺς <del>ἀπὸ</del> τῆς πόλεως,
</p>
</div3>
<div3 type="section" n="2">
<p>οὔτε δοῦναι λόγον ἀξιώσαντες οὔτε λαβεῖν. ταῦθʼ ἡ
<milestone unit="reiskpage" n="967"/>βουλὴ τῶν Ῥωμαίων μαθοῦσα πρὸς μὲν τὸ κοινὸν τῶν
Λατίνων οὔπω τὸν πόλεμον ἐκφέρειν πρόθυμος ἦν, 
πυνθανομένη μὴ πᾶσιν εἶναι τὰ ψηφισθέντα ὑπὸ τῶν
<pb id="v.2p.216"/>
προβούλων κατὰ νοῦν, ἀλλʼ ἐν ἑκάστῃ πόλει τοὺς δημοτικοὺς
ἀναδύεσθαι τὸν πόλεμον, καὶ πλείους εἶναι
τοὺς ἀξιοῦντας μένειν τὰς σπονδὰς τῶν διαλελύσθαι
λεγόντων· ἐπὶ δὲ τοὺς ἐν Φιδήνῃ τὸν ἕτερον ἐψηφίσαντο
τῶν ὑπάτων Μάνιον Τύλλιον ἀποστεῖλαι στρατιὰν
ἄγοντα πολλήν· ὃς ἐπειδὴ τὴν χώραν αὐτῶν
ἐδῄωσε κατὰ πολλὴν· ὃς ἐπειδὴ τὴν χώραν αὐτῶν
ἐδῄωσε κατὰ πολλὴν ἄδειαν οὐδενὸς ὑπὲρ αὐτῆς ἀμυνομένου,
πλησίον τοῦ τείχους καταστρατοπεδευσάμενος
ἐφύλαττε μήτʼ ἀγορὰς εἰσάγεσθαι τοῖς ἔνδον μήτε ὅπλα
<note n="10" place="unspecified" anchored="yes"/> μήτε ἄλλην βοήθειαν μηδεμίαν.
</p>
</div3>
<div3 type="section" n="3">
<p>Φιδηναῖοι μὲν δὴ
τειχήρεις ἐγένοντο καὶ πρὸς τὰς Λατίνων ἐπρεσβεύοντο
πόλεις δεόμενοι ταχείας συμμαχίας· οἱ δὲ προεστηκότες
τῶν Λατίνων, ἀγορὰν ποιησάμενοι τῶν πόλεων,
Ταρκυνίοις τε αὖθις ἀποδόντες λόγον καὶ τοῖς παρὰ
τῶν πολιορκουμένων ἥκουσιν, ἐκάλουν τοὺς συνέδρους
εἰς ἀπόφασιν γνώμης, τίνα χρὴ πολεμεῖν Ῥωμαίοις τρόπον,
ἀπὸ τῶν πρεσβυτάτων τε καὶ ἐπιφανεστάτων ἀρξάμενοι.
</p>
</div3>
<div3 type="section" n="4">
<p>πολλῶν δὲ ῥηθέντων λόγων καὶ περὶ αὐτοῦ
<milestone unit="reiskpage" n="968"/>
τοῦ πολέμου πρῶτον, εἰ δέοι αὐτὸν ἐπικυρῶσαι, οἱ μὲν
ταραχωδέστεροι τῶν συνέδρων τὸν βασιλέα κατάγειν
ἐπὶ τὴν ἀρχὴν ἠξίουν καὶ Φιδηναίοις βοηθεῖν παρῄνουν·
ἐν ἡγεμονίαις μὲν βουλόμενοι γενέσθαι στρατιωτικαῖς
καὶ πραγμάτων ἐφάψασθαι μεγάλων, μάλιστα
δʼ οἱ δυναστείας καὶ τυραννίδος ἐν ταῖς ἑαυτῶν πατρίσιν
ἐρῶντες, ἣν συγκατασκευάσειν αὐτοῖς Ταρκυνίους
ἐπείθοντο τὴν Ῥωμαίων ἀρχὴν ἀνακτησαμένους. οἱ δʼ
εὐπορώτατοί τε καὶ ἐπιεικέστατοι μένειν ἐν ταῖς σπονδαῖς
ἠξίουν τὰς πόλεις καὶ μὴ προχείρως ἐπὶ τὰ ὅπλα
<pb id="v.2p.217"/>
χωρεῖν· καὶ ἦσαν οὗτοι τῷ πλήθει πιθανώτατοι.
</p>
</div3>
<div3 type="section" n="5">
<p> ἐξωθούμενοι
δὴ πρὸς τῶν παραινούντων τὴν εἰρήνην
ἄγειν οἱ τὸν πόλεμον ἐπισπεύδοντες, τοῦτό γε πείθουσι
ποιῆσαι τὴν ἐκκλησίαν τελευτῶντες, πρεσβευτὰς
εἰς Ῥώμην ἀποστεῖλαι τοὺς παρακαλέσοντας ἅμα καὶ 
συμβουλεύσοντας τῇ πόλει δέχεσθαι Ταρκυνίους καὶ
τοὺς ἄλλους φυγάδας ἐπʼ ἀδείᾳ καὶ ἀμνηστίᾳ, καὶ περὶ
<milestone unit="reiskpage" n="969"/>τούτων ὅρκια τεμόντας τῇ πατρίῳ κοσμεῖσθαι πολιτείᾳ
καὶ τῆς Φιδηναίων πόλεως ἀπανιστάναι τὸν στρατόν,
ὡς σφῶν γε οὐχ ὑπεροψομένων συγγενεῖς καὶ φίλους 
ἀφαιρεθέντας τὴν πατρίδα· ἐὰν δὲ μηδέτερον τούτων
ὑπομείνωσι πράττειν, τότε βουλεύσεσθαι περὶ τοῦ πολέμου·
</p>
</div3>
<div3 type="section" n="6">
<p>οὐκ ἀγνοοῦντες μέν, ὅτι τούτων οὐδέτερον ὑπομενοῦσι 
Ῥωμαῖοι, προφάσεις δὲ τῆς ἔχθρας βουλόμενοι
λαβεῖν εὐπρεπεῖς, καὶ τοὺς ἐναντιουμένους σφίσι θεραπείαις 
ἐν τῷ μεταξὺ χρόνῳ καὶ χάρισιν ἐπάξεσθαι
νομίζοντες. ταῦτα ψηφισάμενοι καὶ χρόνον ὁρίσαντες
ἐνιαύσιον Ῥωμαίοις μὲν βουλῆς, ἑαυτοῖς δὲ παρασκευῆς,
καὶ πρεσβευτὰς ἀποδείξαντες, οὓς Ταρκύνιος ἐβούλετο,
διέλυσαν τὸν σύλλογον. 
</p>
</div3>
</div2>
<div2 type="chapter" n="53">
<div3 type="section" n="1">
<p>
διασκεδασθέντων δὲ τῶν Λατίνων κατὰ πόλεις,
ὁρῶντες οἱ περὶ Μαμίλιόν τε καὶ Ταρκύνιον,
ὅτι ταῖς σπουδαῖς ἀναπεπτώκασιν οἱ πολλοί, τὰς μὲν
ὑπερορίους ἐλπίδας ὡς οὐ πάνυ βεβαίας ἀφίεσαν·
μεταθέμενοι δὲ τὰς γνώμας τὸν πολιτικὸν καὶ ἀφύλακτον 
ἐμηχανῶντο πόλεμον ἐξ αὐτῆς ἀναστῆσαι τῆς
<pb id="v.2p.218"/>
Ῥώμης, στάσιν εἰσάγοντες τοῖς πένησι πρὸς τοὺς εὐπόρους.
</p>
</div3>
<div3 type="section" n="2">
<p>ἤδη δʼ ὑπεκίνει τὸ πολὺ τοῦ δημοτικοῦ μέρος
<milestone unit="reiskpage" n="970"/>
καὶ ἐνόσει, μάλιστα δὲ τὸ ἄπορον καὶ ὑπὸ δανείων
ἠναγκασμένον μηκέτι τὰ κράτιστα τῷ κοινῷ φρονεῖν·
οὐ γὰρ ἐμετρίαζον ἐν ταῖς ἐξουσίαις οἱ δανείζοντες,
ἀλλʼ εἰς δεσμοὺς τὰ τῶν ὑποχρέων ἀπῆγον σώματα
καὶ ὥσπερ ἀργυρωνήτοις αὐτοῖς ἐχρῶντο.
</p>
</div3>
<div3 type="section" n="3">
<p>ταῦτα δὴ
μαθὼν ἔπεμψεν ὁ Ταρκύνιος εἰς τὴν πόλιν ἅμα τοῖς
πρέσβεσι τῶν Λατίνων ἀνυπόπτους τινὰς ἄνδρας φέροντας
χρυσίον, οἳ συνιόντες εἰς λόγους τοῖς ἀπόροις
καὶ θρασυτάτοις, καὶ τὰ μὲν ἤδη διδόντες αὐτοῖς, τὰ
δʼ, εἰ κατέλθοιεν οἱ βασιλεῖς, ἐπαγγελλόμενοι, πολλοὺς
πάνυ τῶν πολιτῶν διέφθειραν· καὶ γίνεται συνωμοσία
κατὰ τῆς ἀριστοκρατίας οὐ μόνον ἐλευθέρων ἀπόρων,
ἀλλὰ καὶ δούλων πονηρῶν ἐλευθερίας ἐλπίσιν ὑπαχθέντων,
οἳ διὰ τοὺς κολασθέντας ὁμοδούλους ἐν τῷ παρελθόντι
ἐνιαυτῷ δυσμενῶς καὶ ἐπιβούλως διακείμενοι
<milestone unit="reiskpage" n="971"/>
πρὸς τοὺς δεσπότας, ἀπιστούμενοί τε ὑπʼ αὐτῶν καὶ
ἐν ὑποψίαις ὄντες ὡς καὶ αὐτοὶ σφίσιν ἐπιθησόμενοί
ποτε εἰ καιρὸν λάβοιεν, ἄσμενοι τοῖς παρακαλοῦσι πρὸς
τὴν ἐπίθεσιν ὑπήκουσαν.
</p>
</div3>
<div3 type="section" n="4">
<p>ὁ δὲ τῆς συνωμοσίας αὐτῶν
τοιόσδε ἦν λογισμός. τοὺς μὲν ἡγεμόνας τῆς ἐπιχειρήσεως
ἔδει φυλάξαντας νύκτʼ ἀσέληνον τὰς ἄκρας
καὶ τοὺς ἐρυμνοὺς τῆς πόλεως τόπους καταλαβέσθαι·
τοὺς δὲ θεράποντας, ὅταν αἴσθωνται κρατοῦντας ἐκείνους
τῶν ἐπικαίρων χωρίων· ἀλαλαγμῷ δὲ τοῦτʼ ἔμελλεν
<pb id="v.2p.219"/>
αὐτοῖς γενήσεσθαι φανερόν· ἀποκτεῖναι τοὺς δεσπότας
καθεύδοντας, ταῦτα <add>δὲ</add> διαπραξαμένους τάς
τε οἰκίας διαρπάσαι τῶν εὐπόρων καὶ τὰς πύλας τοῖς
τυράννοις ἀνοῖξαι.
</p>
</div3>
</div2>
<div2 type="chapter" n="54">
<div3 type="section" n="1">
<p>
ἡ δʼ ἐν παντὶ καιρῷ σώζουσα τὴν πόλιν 
καὶ μέχρι τῶν κατʼ ἐμὲ χρόνων παραμένουσα θεία
πρόνοια διεκάλυψεν αὐτῶν τὰ βουλεύματα μηνύσεως
θατέρῳ τῶν ὑπάτων γενομένης Σολπικίῳ, ἣν ἐποίησαν
<milestone unit="reiskpage" n="972"/>ἀδελφοὶ δύο Ταρκύνιοι, Πόπλιος καὶ Μάρκος, ἐκ Λαυρέντου
πόλεως, κορυφαιότατοι τῶν μετασχόντων τῆς 
συνωμοσίας, ὑπὸ θείας ἀνάγκης βιαζόμενοι.
</p>
</div3>
<div3 type="section" n="2">
<p>ἐφίσταντο 
γὰρ αὐτοῖς, ὅτε κοιμηθεῖεν, ὄψεις ὀνείρων φοβεραὶ
τιμωρίας ἐπαπειλοῦσαι μεγάλας, εἰ μὴ παύσαιντο καὶ
ἀποσταῖεν τῆς ἐπιθέσεως, διώκεσθαί τε ὑπὸ δαιμόνων
τινῶν καὶ παίεσθαι καὶ τοὺς ὀφθαλμοὺς ἐξορύττεσθαι 
καὶ ἄλλα πολλὰ καὶ σχέτλια πάσχειν τελευτῶντες ἐδόκουν·
ὑφʼ ὧν περίφοβοι καὶ τρόμῳ παλλόμενοι διηγείροντο
καὶ οὐδὲ καθεύδειν διὰ τὰ δείματα ταῦτʼ ἐδύναντο.
</p>
</div3>
<div3 type="section" n="3">
<p>κατʼ ἀρχὰς μὲν οὖν ἀποτροπαίοις τισὶ καὶ 
ἐξακεστηρίοις θυσίαις ἐπειρῶντο παραιτεῖσθαι τοὺς 
ἐνισταμένους σφίσι δαίμονας· ὡς δʼ οὐδὲν ἐπέραινον,
ἐπὶ μαντείας ἐτράποντο τὴν μὲν διάνοιαν τῆς ἐπιχειρήσεως
ἀπόρρητον φυλάττοντες, τοῦτο δὲ μόνον
ἀξιοῦντες μαθεῖν, εἰ καιρὸς ἤδη πράττειν, ἃ βούλονται.
<milestone unit="reiskpage" n="973"/>ἀποκριναμένου δὲ τοῦ μάντεως, ὅτι πονηρὰν καὶ ὀλέθριον 
<pb id="v.2p.220"/>
βαδίζουσιν ὁδὸν καί, εἰ μὴ μεταθήσονται τὰ
βουλεύματα, τὸν αἴσχιστον ἀπολοῦνται τρόπον, δείσαντες
μὴ φθάσωσιν αὐτοὺς ἕτεροι τὰ κρυπτὰ εἰς φῶς
ἐξενέγκαντες, αὐτοὶ μηνυταὶ γίνονται πρὸς τὸν ἐνδημοῦντα
<note n="5" place="unspecified" anchored="yes"/> τῶν ὑπάτων.
</p>
</div3>
<div3 type="section" n="4">
<p>ὁ δʼ <del>ὕπατος</del> ἐπαινέσας αὐτοὺς
καὶ πολλὰ ὑποσχόμενος εὖ ποιήσειν, ἐὰν καὶ τὰ ἔργα
ὅμοια τοῖς λόγοις ἐπιδείξωνται, τούτους μὲν ἔνδον
παρʼ ἑαυτῷ κατεῖχεν οὐδενὶ φράσας· τοὺς δὲ τῶν
Λατίνων πρέσβεις ἀναβαλλόμενος τέως καὶ παρέλκων
τὴν ἀπόκρισιν τότε εἰσαγαγὼν εἰς τὸ βουλευτήριον τὰ
</p>
</div3>
<div3 type="section" n="5">
<p>δόξαντα τοῖς συνέδροις ἀποκρίνεται πρὸς αὐτούς· ἄνδρες
φίλοι τε καὶ συγγενεῖς ἀπαγγέλλετε ἀπιόντες πρὸς
τὸ κοινὸν τῶν Λατίνων, ὅτι Ῥωμαίων ὁ δῆμος οὔτε
πρότερον Ταρκυνιήταις ἀξιοῦσιν ἐχαρίσατο τὴν τῶν
τυράννων κάθοδον, οὔθʼ ὕστερον ἅπασι Τυρρηνοῖς,
οὓς ἦγε βασιλεὺς Πορσίνας, ὑπὲρ τῶν αὐτῶν δεομένοις
<milestone unit="reiskpage" n="974"/>
καὶ πόλεμον ἐπάγουσιν ἁπάντων <del>πολέμων</del> βαρύτατον
ἐνέκλινεν, ἀλλʼ ἠνέσχετο γῆν τε κειρομένην
ὁρῶν καὶ αὐλὰς ἐμπιπραμένας, τειχήρης γενόμενος
ὑπὲρ τῆς ἐλευθερίας καὶ τοῦ μηθὲν ὧν μὴ βούλεται
πράττειν κελευσθείς· ὑμῶν τʼ, ὦ Λατῖνοι, τεθαύμακεν,
εἰ ταῦτʼ εἰδότες οὐδὲν ἧττον δέχεσθαι τοὺς τυράννους
καὶ τὴν Φιδήνης πολιορκίαν λύειν ἐπιτάττοντες ἥκετε
<pb id="v.2p.221"/>
καὶ μὴ πειθομένοις πόλεμον ἀπειλεῖτε. παύσασθε δὴ
ψυχρὰς καὶ ἀπιθάνους τῆς ἔχθρας παραβαλλόμενοι προφάσεις
καὶ εἰ διὰ ταῦτα μέλλετε διαλύειν τὸ συγγενὲς
καὶ τὸν πόλεμον ἐπικυροῦν, μηθὲν ἔτι ἀναβάλλεσθε.
</p>
</div3>
</div2>
<div2 type="chapter" n="55">
<div3 type="section" n="1">
<p>
ταῦτα τοῖς πρέσβεσιν ἀποκρινάμενος καὶ προπέμψας
<milestone unit="reiskpage" n="975"/>ἐκ τῆς πόλεως μετὰ τοῦτο φράζει τῇ βουλῇ
περὶ τῆς ἀπορρήτου συνωμοσίας, ἃ παρὰ τῶν μηνυτῶν
ἔμαθε· καὶ λαβὼν ἐξουσίαν παρʼ αὐτῶν αὐτοκράτορα
τοῦ διερευνήσασθαι τοὺς μετασχόντας τῶν ἀπορρήτων
βουλευμάτων καὶ τοῦ κολάσαι τοὺς ἐξευρεθέντας, οὐ 
τὴν αὐθάδη καὶ τυραννικὴν ἦλθεν ὁδόν, ὡς ἕτερος
ἄν τις ἐποίησεν εἰς τοσαύτην κατακλεισθεὶς ἀνάγκην·
ἀλλʼ ἐπὶ τὴν εὐλόγιστόν τε καὶ ἀσφαλῆ καὶ τῷ σχήματι
τῆς καθεστώσης τότε πολιτείας ἀκόλουθον ἐτράπετο.
</p>
</div3>
<div3 type="section" n="2">
<p>οὔτε γὰρ ἐκ τῶν οἰκιῶν συλλαμβανομένους 
ἄγεσθαι τοὺς πολίτας ἐπὶ τὸν θάνατον ἀποσπωμένους
ἀπὸ γυναικῶν τε καὶ τέκνων καὶ πατέρων ἐβουλήθη,
τόν τʼ οἶκτον ἐνθυμούμενος, οἷος ἔσται τῶν προσηκόντων
ἑκάστοις παρὰ τὸν ἀποσπασμὸν τῶν ἀναγκαιοτάτων
<milestone unit="reiskpage" n="976"/>καὶ δεδοικώς, μή τινες ἀπονοηθέντες ἐπὶ τὰ ὅπλα 
τὴν ὁρμὴν λάβωσι, καὶ διʼ αἵματος ἐμφυλίου χωρήσῃ
τὸ ἀναγκασθὲν παρανομεῖν· οὔτε δικαστήρια καθίζειν
αὐτοῖς ᾤετο δεῖν, λογιζόμενος, ὅτι πάντες ἀρνήσονται
καὶ οὐθὲν ἔσται βέβαιον τοῖς δικασταῖς τεκμήριον οὐδʼ
ἀναμφίλεκτον ἔξω τῆς μηνύσεως, ᾧ πιστεύσαντες θάνατον 
τῶν πολιτῶν καταψηφιοῦνται·
</p>
</div3>
<div3 type="section" n="3">
<p>καινὸν δέ τινα 
<pb id="v.2p.222"/>
τρόπον ἀπάτης ἐξεῦρε τῶν νεωτεριζόντων, διʼ οὗ πρῶτον
μὲν αὐτοὶ μηδενὸς ἀναγκάζοντες εἰς ἓν χωρίον
ἥξουσιν οἱ τῶν ἀπορρήτων βουλευμάτων ἡγεμόνες,
ἔπειτʼ ἀναμφιλέκτοις ἁλώσονται τεκμηρίοις, ὥστε μηδʼ
ἀπολογίαν αὐτοῖς καταλείπεσθαι μηδεμίαν, πρὸς δὲ
τούτοις οὐκ εἰς ἔρημον συναχθέντες τόπον οὐδʼ ἐν
ὀλίγοις μάρτυσιν ἐξελεγχθέντες, ἀλλʼ ἐν ἀγορᾷ πάντων
ὁρώντων γενόμενοι καταφανεῖς ἃ προσήκει πείσονται,
ταραχή τʼ οὐδεμία γενήσεται κατὰ τὴν πόλιν οὐδʼ
<milestone unit="reiskpage" n="977"/>
ἐπαναστάσεις ἑτέρων, οἷα συμβαίνειν φιλεῖ περὶ τὰς
κολάσεις τῶν νεωτεριζόντων, καὶ ταῦτʼ ἐν ἐπισφαλέσι καιροῖς.
</p>
</div3>
</div2>
<div2 type="chapter" n="56">
<div3 type="section" n="1">
<p>
ἄλλος μὲν οὖν ἄν τις ἀποχρῆν ὑπέλαβεν
αὐτὸ τὸ κεφάλαιον εἰπεῖν, ὅτι συλλαβὼν τοὺς μετασχόντας
τῶν ἀπορρήτων βουλευμάτων ἀπέκτεινεν, ὡς
<milestone unit="reiskpage" n="978"/>
ὀλίγης τοῖς πράγμασι δηλώσεως δέον· ἐγὼ δὲ καὶ τὸν
τρόπον τῆς συλλήψεως τῶν ἀνδρῶν ἱστορίας ἄξιον
εἶναι νομίσας ἔκρινα μὴ παρελθεῖν, ἐνθυμούμενος ὅτι
τοῖς ἀναγινώσκουσι τὰς ἱστορίας οὐχ ἱκανόν ἐστιν εἰς
ὠφέλειαν τὸ τέλος αὐτὸ τῶν πραχθέντων ἀκοῦσαι,
ἀπαιτεῖ δʼ ἕκαστος καὶ τὰς αἰτίας ἱστορῆσαι τῶν γινομένων
καὶ τοὺς τρόπους τῶν πράξεων καὶ τὰς διανοίας
τῶν πραξάντων καὶ τὰ παρὰ τοῦ δαιμονίου συγκυρήσαντα,
καὶ μηδενὸς ἀνήκοος γενέσθαι τῶν πεφυκότων
τοῖς πράγμασι παρακολουθεῖν· τοῖς δὲ πολιτικοῖς καὶ
<pb id="v.2p.223"/>
πάνυ ἀναγκαίαν ὑπάρχουσαν ὁρῶν τὴν τούτων μάθησιν,
<milestone unit="reiskpage" n="979"/>ἵνα παραδείγμασιν ἔχοιεν πρὸς τὰ συμβαίνοντα
χρῆσθαι.
</p>
</div3>
<div3 type="section" n="2">
<p>ἦν δʼ ὁ τρόπος τῆς συλλήψεως τῶν συνωμοτῶν, 
ὃν ἐξεῦρεν ὁ ὕπατος, τοιόσδε. τῶν μετεχόντων
τοῦ βουλευτικοῦ συνεδρίου τοὺς ἀκμαιοτάτους 
ἐπιλεξάμενος ἐκέλευσεν αὐτοῖς, ὅταν λάβωσι τὸ σύνθημα
μετὰ τῶν πιστοτάτων φίλων τε καὶ συγγενῶν
τοὺς ἐρυμνοὺς τῆς πόλεως καταλαβέσθαι τόπους, ἐν
οἷς ἐτύγχανον ἕκαστοι τὰς οἰκήσεις ἔχοντες· τοῖς θʼ
ἱππεῦσι προεῖπεν ἐν ταῖς ἐπιτηδειοτάταις τῶν περὶ τὴν 
ἀγορὰν οἰκιῶν περιμένειν ἔχουσι ξίφη καὶ ποιεῖν, ὅ τι
ἂν αὐτοῖς κελεύῃ.
</p>
</div3>
<div3 type="section" n="3">
<p>ἵνα δὲ μηθὲν ἐν τῇ συλλήψει τῶν 
πολιτῶν νεωτερίσωσιν οἱ προσήκοντες αὐτοῖς ἢ τῶν
ἄλλων τινὲς πολιτῶν μηδʼ ἐμφύλιοι διὰ τὴν ταραχὴν
ταύτην γένωνται φόνοι, γράμματα πέμψας πρὸς τὸν 
ἐπὶ τῆς πολιορκίας τῆς Φιδηναίων τεταγμένον ὕπατον
ἐκέλευσεν ἀρχομένης τῆς νυκτὸς ἄγοντα τὸ κράτιστον
τῆς στρατιᾶς ἥκειν ἐπὶ τὴν πόλιν καὶ πλησίον τοῦ
τείχους ἐν ὀρεινῷ τόπῳ θέσθαι τὰ ὅπλα.
</p>
</div3>
</div2>
<div2 type="chapter" n="57">
<div3 type="section" n="1">
<p>
παρασκευασάμενος δὲ ταῦτα τοῖς μηνύσασι
<milestone unit="reiskpage" n="980"/>τὴν πρᾶξιν εἶπε ..., πρὸς τοὺς ἡγεμόνας τῶν συνωμοτῶν
ἥκειν εἰς τὴν ἀγορὰν περὶ μέσας νύκτας, ἄγοντας
οἷς μάλιστα πιστεύουσι τῶν ἑταίρων, ὡς ἐκεῖ τάξιν
τε καὶ χώραν καὶ σύνθημα ληψομένους, καὶ ἃ δεῖ
<pb id="v.2p.224"/>
πράττειν ἑκάστους ἀκούσοντας. ἐγίγνετο ταῦτα· καὶ
ἐπειδὴ συνήχθησαν οἱ προεστηκότες τῶν ἑταίρων ἅπαντες
εἰς τὴν ἀγοράν, διὰ συνθημάτων ἀδήλων ἐκείνοις
εὐθὺς αἵ τε ἄκραι πλήρεις ἐγίγνοντο τῶν ὑπὲρ τῆς
πόλεως ἀνειληφότων τὰ ὅπλα καὶ τὰ περὶ τὴν ἀγορὰν
ὑπὸ τῶν ἱππέων ἐφρουρεῖτο κύκλῳ, μία τε οὐ κατελείπετο
τοῖς ἀπιέναι βουλομένοις ἔξοδος.
</p>
</div3>
<div3 type="section" n="2">
<p>καὶ κατὰ
τὸν αὐτὸν χρόνον ὁ ἕτερος τῶν ὑπάτων Μάνιος ἀπὸ
τῆς Φιδήνης ἀναστὰς παρῆν εἰς τὸ πεδίον ἄγων τὴν
δύναμιν. ὡς δʼ ἡμέρα τάχιστα διέλαμψεν, ὁπλίτας
περὶ ἑαυτοὺς ἔχοντες οἱ ὕπατοι προῆλθον ἐπὶ τὸ βῆμα·
καὶ διὰ πάντων τῶν στενωπῶν τοῖς κήρυξι περιαγγεῖλαι
<milestone unit="reiskpage" n="981"/>
κελεύσαντες ἥκειν τὸν δῆμον εἰς ἐκκλησίαν, παντὸς
τοῦ κατὰ τὴν πόλιν ὄχλου συνδραμόντος, δηλοῦσί
τε αὐτοῖς τὴν γενομένην ἐπὶ τῇ καθόδῳ τοῦ τυράννου
συνωμοσίαν καὶ τοὺς μηνυτὰς ἀναβιβάζονται.
</p>
</div3>
<div3 type="section" n="3">
<p>καὶ μετὰ
τοῦτʼ ἀπολογεῖσθαι συγχωρήσαντες, ἐάν τινες ἀμφισβητῶσι
πρὸς τὴν μήνυσιν, ἐπειδὴ πρὸς ἄρνησιν οὐδεὶς
ἐπεχείρησε τραπέσθαι, μεταστάντες ἐκ τῆς ἀγορᾶς εἰς
τὸ βουλευτήριον γνώμας ὑπὲρ αὐτῶν διηρώτησαν τοὺς
συνέδρους, καὶ γραψάμενοι τὰ δόξαντα αὐτοῖς ἧκον
αὖθις ἐπὶ τὴν ἐκκλησίαν καὶ τὸ προβούλευμα ἀνέγνωσαν.
ἦν δὲ τοιόνδε· Ταρκυνίοις μὲν τοῖς μηνύσασι
τὴν ἐπίθεσιν πολιτείαν δεδόσθαι καὶ ἀργυρίου μυρίας
ἑκατέρῳ δραχμὰς καὶ πλέθρα γῆς δημοσίας εἴκοσι·
<pb id="v.2p.225"/>
<milestone unit="reiskpage" n="982"/>τοὺς δὲ μετασχόντας τῆς συνωμοσίας συλληφθέντας
ἀποθανεῖν, ἐὰν καὶ τῷ δήμῳ ταὐτὰ δοκῇ.
</p>
</div3>
<div3 type="section" n="4">
<p>τοῦ δὲ 
συνεληλυθότος ὄχλου κύρια ποιήσαντος τὰ δόξαντα τῇ
βουλῇ, μεταστῆναι κελεύσαντες ἐκ τῆς ἀγορᾶς τοὺς
ἐπὶ τὴν ἐκκλησίαν συνεληλυθότας, ἔπειτʼ ἐκάλεσαν 
τοὺς ὑπηρέτας ἔχοντας ξίφη, οἳ πάντας τοὺς ἐνόχους
ταῖς αἰτίαις ἐν ᾧ συνεκλείσθησαν χωρίῳ περιστάντες
κατεφόνευσαν. διαχρησάμενοι δὲ τούτους οὐκέτι παρεδέξαντο
μήνυσιν οὐδεμίαν κατʼ οὐθενὸς τῶν ταὐτὰ
βουλευσαμένων, ἀλλὰ πάντας ἀφῆκαν τῶν ἐγκλημάτων 
τοὺς διαφυγόντας τὴν ἐκ χειρὸς κόλασιν, ἵνα πᾶν
ἐξαιρεθῇ τὸ ταραχῶδες ἐκ τῆς πόλεως.
</p>
</div3>
<div3 type="section" n="5">
<p>οἱ μὲν δὴ 
συστήσαντες τὴν συνωμοσίαν τοιούτῳ τρόπῳ διεφθάρησαν·
<milestone unit="reiskpage" n="983"/>ἡ δὲ βουλὴ καθαρθῆναι ψηφισαμένη τοὺς πολίτας
ἅπαντας, ὅτι <add>περὶ</add> πολιτικοῦ φόνου γνώμας 
ἠναγκάσθησαν ἀποδείξασθαι, ὡς οὐ θεμιτὸν αὐτοῖς
ἐφʼ ἱερὰ παρεῖναι καὶ θυσιῶν κατάρχεσθαι, πρὶν ἀφοσιώσασθαι
τὸ μίασμα καὶ τὴν συμφορὰν λῦσαι τοῖς
εἰωθόσι καθαρμοῖς· ἐπειδὴ πᾶν ὅσον ἦν ὅσιον ὑπὸ
τῶν ἐξηγουμένων τὰ θεῖα κατὰ τὸν ἐπιχώριον νόμον 
ἐπράχθη, θυσίας μετὰ τοῦτο χαριστηρίους καὶ ἀγῶνας
ἔκρινεν ἐπιτελεσθῆναι, καὶ τρεῖς ἡμέρας ἔθηκεν εἰς
ταῦτα ἱεράς. Μανίου δὲ Τυλλίου θατέρου τῶν ὑπάτων
ἐν τοῖς ἱεροῖς καὶ ἐπωνύμοις τῆς πόλεως ἀγῶσι
<pb id="v.2p.226"/>
κατὰ τὴν πομπὴν ἐκ τοῦ ἱεροῦ πεσόντος ἅρματος κατʼ
αὐτὸν τὸν ἱππόδρομον, καὶ τρίτῃ μετὰ τὴν πομπὴν
ταύτην ἡμέρᾳ τελευτήσαντος, τὸν λειπόμενον χρόνον
βραχὺν ὄντα τὴν ἀρχὴν μόνος ὁ Σολπίκιος κατέσχεν.
</p>
</div3>
</div2>
<div2 type="chapter" n="58">
<div3 type="section" n="1">
<p>
ὕπατοι δʼ εἰς τὸν ἐπιόντα ἐνιαυτὸν ἀπεδείχθησαν
Πόπλιος Οὐετούριος Γεμῖνος καὶ Πόπλιος
Αἰβούτιος Ἔλβας. τούτων ὁ μὲν Αἰβούτιος ἐπὶ τῶν
<milestone unit="reiskpage" n="984"/>
πολιτικῶν ἐτάχθη πραγμάτων φυλακῆς οὐ μικρᾶς δεῖσθαι
δοκούντων, μή τις ἑτέρα νεωτερισθῇ πρᾶξις ἐκ
τῶν πενήτων· Οὐετούριος δὲ τὴν ἡμίσειαν τῆς στρατιᾶς
ἐπαγόμενος τὴν Φιδηναίων γῆν ἐδῄου κωλύοντος
οὐδενὸς καὶ προσκαθεζόμενος τῇ πόλει προσβολὰς
ἐποιεῖτο συνεχεῖς. οὐ δυνάμενος δὲ πολιορκίᾳ τὸ τεῖχος
ἑλεῖν ἀπεχαράκου τὰ πέριξ καὶ ἀπετάφρευεν ὡς λιμῷ
</p>
</div3>
<div3 type="section" n="2">
<p>
<note n="15" place="unspecified" anchored="yes"/> τοὺς ἀνθρώπους παραστησόμενος. ἤδη δὲ κάμνουσι
τοῖς Φιδηναίοις ἧκεν ἐπικουρία Λατίνων, ἣν ἀπέστειλε
Σέξτος Ταρκύνιος, καὶ σῖτος καὶ ὅπλα καὶ τἆλλα τὰ
εἰς τὸν πόλεμον ἐπιτήδεια. οἷς πιστεύσαντες ἐθάρρησαν
προελθεῖν ἐκ τῆς πόλεως, δύναμις οὐ μικρά, καὶ
ποιοῦνται στρατόπεδον ἐν ὑπαίθρῳ. ὁ μὲν δὴ περιτειχισμὸς
οὐκέτι τοῖς Ῥωμαίοις χρήσιμος ἦν, ἐδόκει δʼ
ἀγῶνος δεῖν· καὶ γίνεται πλησίον τῆς πόλεως μάχη
μέχρι τινὸς ἀγχώμαλος· ἔπειτα ὑπὸ τοῦ ταλαιπώρου
<milestone unit="reiskpage" n="985"/>
τῶν Ῥωμαίων, ὃ διὰ τὴν πολλὴν ἄσκησιν αὐτοῖς περιῆν,
ἐκβιασθέντες οἱ Φιδηναῖοι πλείους ὄντες ὑπʼ ἐλαττόνων
εἰς φυγὴν κατέστησαν.
</p>
</div3>
<div3 type="section" n="3">
<p>φόνος δʼ οὐ πολὺς
<pb id="v.2p.227"/>
αὐτῶν ἐγένετο, τῆς ὑποχωρήσεως εἰς τὴν πόλιν οὐ διὰ
μακροῦ γενομένης καὶ τῶν ἐπὶ τοῖς τείχεσι τοὺς διώξαντας
ἀποκρουσαμένων. μετὰ τοῦτο τὸ ἔργον οἱ
μὲν ἐπίκουροι διασκεδασθέντες ἀπῄεσαν οὐδὲν τοὺς
ἔνδον ὠφελήσαντες· ἡ δὲ πόλις ἐν ταῖς αὐταῖς πάλιν 
ἐγεγόνει συμφοραῖς καὶ τῇ σπάνει τῶν ἀναγκαίων
ἐπονεῖτο,
</p>
</div3>
<div3 type="section" n="4">
<p> κατὰ δὲ τοὺς αὐτοὺς χρόνους Σέξτος Ταρκύνιος
ἄγων στρατιὰν Λατίνων ἐπὶ Σιγνίαν κατεχομένην
ὑπὸ Ῥωμαίων ἐστράτευσεν, ὡς ἐξ ἐφόδου τὸ
φρούριον παραληψόμενος. γενναίως δὲ τῶν ἔνδον
<milestone unit="reiskpage" n="986"/>ἀπομαχεσαμένων, παρεσκεύαστο μὲν ὡς λιμῷ τοὺς ἀνθρώπους
τὸ χωρίον ἐκλιπεῖν ἀναγκάσων καὶ πολὺν
αὐτόθι χρόνον οὐδὲν ἀξιόλογον πράττων διετέλει· ἀποτυχὼν
δὲ καὶ ταύτης τῆς ἐλπίδος ἀφικομένης τοῖς
φρουροῖς ἀγορᾶς τε καὶ βοηθείας ἀπὸ τῶν ὑπάτων, 
λύσας τὴν πολιορκίαν ἀπῆγε τὰς δυνάμεις.
</p>
</div3>
</div2>
<div2 type="chapter" n="59">
<div3 type="section" n="1">
<p>
τῷ δʼ ἑξῆς ἐνιαυτῷ Ῥωμαῖοι καθιστᾶσιν
ὑπάτους Τῖτον Λάρκιον Φλάβον καὶ Κόιντον Κλοίλιον
Σικελόν. τούτων ὁ μὲν Κλοίλιος τὰ πολιτικὰ πράττειν
ἐτάχθη ὑπὸ τῆς βουλῆς τὴν ἡμίσειαν τῆς στρατιᾶς 
ἔχων φυλακῆς ἕνεκα τῶν νεωτεριζόντων, ἐπιεικὴς
τὴν φύσιν εἶναι δοκῶν καὶ δημοτικός. ὁ δὲ Λάρκιος
ἐπὶ τὸν κατὰ Φιδηναίων πόλεμον ἐξηρτυμένην στρατιὰν
ἄγων καὶ τὰ εἰς πολιορκίαν ἐπιτήδεια παρασκευασάμενος
ᾤχετο.
</p>
</div3>
<div3 type="section" n="2">
<p>πονουμένοις τε τῷ μήκει τοῦ πολέμου 
καὶ πάντων σπανίζουσι τῶν ἀναγκαίων χαλεπὸς ἦν
<pb id="v.2p.228"/>
ὑπορύττων τε τοὺς θεμελίους τῶν τειχῶν καὶ χώματα
<milestone unit="reiskpage" n="987"/>
ἐγείρων καὶ μηχανὰς προσφέρων καὶ οὔθʼ ἡμέρας οὔτε
νυκτὸς τῆς πολιορκίας ἀφιστάμενος ὀλίγου τε χρόνου
κατὰ κράτος αἱρήσειν τὴν πόλιν ὑπολαμβάνων. οὐδὲ
γὰρ αἱ Λατίνων πόλεις, αἷς οἱ Φιδηναῖοι μόναις πιστεύοντες
ἀνείλοντο τὸν πόλεμον, ἱκαναὶ σώζειν αὐτοὺς
ἔτι τότʼ ἦσαν.
</p>
</div3>
<div3 type="section" n="3">
<p>μία μὲν γὰρ οὐδεμία πόλις ἀξιόχρεως
ἦν ἀπαλλάξαι τῆς πολιορκίας αὐτούς, κοινῇ δʼ ἐξ ὅλου
τοῦ ἔθνους οὔπω συνειστήκει δύναμις, ἀλλὰ πολλάκις
πρεσβευομένοις αὐτοῖς τὰς αὐτὰς ἐδίδοσαν οἱ προεστηκότες
τῶν πόλεων ἀποκρίσεις, ὡς ἀφιξομένης σφίσιν
ἐπικουρίας ἐν τάχει· ἔργον δʼ οὐδὲν ἐγίνετο ταῖς
ὑποσχέσεσιν ὅμοιον, ἀλλὰ μέχρι λόγων αἱ περὶ τῆς
συμμαχίας ἐλπίδες ἐχώρουν.
</p>
</div3>
<div3 type="section" n="4">
<p>οὐ μὴν παντάπασί γε
τὰ παρὰ τῶν Λατίνων ἀπεγνώκεσαν οἱ Φιδηναῖοι,
ἀλλὰ διεκαρτέρουν ἐπὶ ταῖς ἐκεῖθεν ἐλπίσι πάντα τὰ
δεινὰ ὑπομένοντες. ἦν δʼ ὑπὲρ πάντα ὁ λιμὸς ἄμαχον
πρᾶγμα καὶ πολὺν οὗτος ἐποίησεν ἀνθρώπων φθόρον.
<milestone unit="reiskpage" n="988"/>
ὡς δʼ ἀπειρήκεσαν ἤδη τοῖς κακοῖς, πρεσβευτὰς ἀπέστειλαν
ὡς τὸν ὕπατον ἀνοχὰς αἰτοῦντες εἰς τεταγμένον
τινὰ ἡμερῶν ἀριθμὸν ὡς ἐν τούτῳ βουλευσόμενοι
τῷ χρόνῳ περὶ τῆς πρὸς Ῥωμαίους φιλίας, ἐφʼ οἷς
αὐτὴν ποιήσονται δικαίοις.
</p>
</div3>
<div3 type="section" n="5">
<p>ἦν δʼ οὐ βουλῆς χάριν
αἰτούμενος ὑπʼ αὐτῶν ὁ χρόνος, ἀλλὰ παρασκευῆς τῶν
συμμάχων, ὡς ἐδήλωσαν τῶν αὐτομόλων τινὲς ἔναγχος
ἀφιγμένοι. τῇ γὰρ ἔμπροσθεν νυκτὶ τοὺς ἐπιφανεστάτους
<pb id="v.2p.229"/>
τῶν πολιτῶν καὶ πλεῖστον ἐν ταῖς Λατίνων
πόλεσι δυναμένους ἀπεστάλκεσαν πρέσβεις πρὸς τὸ
κοινὸν ἱκετηρίας φέροντας.
</p>
</div3>
</div2>
<div2 type="chapter" n="60">
<div3 type="section" n="1">
<p>
ταῦτα δὴ προεγνωκὼς ὁ Λάρκιος τοῖς μὲν
αἰτοῦσι τὰς ἀνοχὰς ἐκέλευσε τὰ ὅπλα ἀποθεμένοις καὶ 
τὰς πύλας ἀνοίξασι, τότε διαλέγεσθαι πρὸς αὐτόν·
ἄλλως δʼ οὔτε διαλλαγὰς οὔτε ἀνοχὰς οὔτε ἄλλο φιλάνθρωπον
ἢ μέτριον οὐθὲν αὐτοῖς ὑπάρξειν ἔφη
παρὰ τῆς Ῥωμαίων πόλεως· τοὺς δʼ ἀποσταλέντας ἐπὶ
τὸ Λατίνων ἔθνος πρεσβευτὰς ἐφύλαττε μηκέτι παρελθεῖν 
ἐντὸς τείχους, ἁπάσας τὰς εἰς τὴν πόλιν ἀγούσας
<milestone unit="reiskpage" n="989"/>ὁδοὺς φρουραῖς ἐπιμελεστέραις διαλαβών, ὥστε ἠναγκάσθησαν
οἱ πολιορκούμενοι τὰς συμμαχικὰς ἀπογνόντες
ἐλπίδας ἐπὶ τὰς τῶν πολεμίων δεήσεις καταφυγεῖν. καὶ
συνελθόντες εἰς ἐκκλησίαν ἔκριναν ὑπομένειν τὰς διαλλαγὰς,
</p>
</div3>
<div3 type="section" n="2">
<p>ἐφʼ οἷς ὁ κρατῶν ἠξίου. οὕτως δʼ ἄρα πολιτικὰ 
ἦν τὰ τῶν τότε ἡγεμόνων ἤθη καὶ πλεῖστον ἀπέχοντα
τυραννικῆς αὐθαδείας, ἣν σπάνιοί τινες τῶν καθʼ ἡμᾶς
ἡγεμόνων ἴσχυσαν ἐξουσίας ἐπαρθέντες μεγέθει διαφυγεῖν,
ὥστε παραλαβὼν τὴν πόλιν ὁ ὕπατος οὐθὲν 
ἀπὸ τῆς ἑαυτοῦ γνώμης ἔπραξεν, ἀλλʼ ἀποθέσθαι τοὺς
ἀνθρώπους κελεύσας τὰ ὅπλα καὶ φρουρὰν ἐπὶ τὴν
ἄκραν καταλιπὼν αὐτὸς εἰς τὴν Ῥώμην ἀπῄει, καὶ
συναγαγὼν τὸ συνέδριον ἀπέδωκεν αὐτοῖς σκοπεῖν,
</p>
</div3>
<div3 type="section" n="3">
<p>τίνα χρηστέον τοῖς παραδοῦσιν ἑαυτοὺς τρόπον. ἐφʼ 
οἷς ἀγασθέντες τὸν ἄνδρα τῆς πρὸς αὐτοὺς τιμῆς οἱ
σύνεδροι τοὺς μὲν ἐπιφανεστάτους Φιδηναίων καὶ τῆς
<pb id="v.2p.230"/>
ἀποστάσεως ἄρξαντας ἐδικαίωσαν, οὓς ἂν ὁ ὕπατος ἀποφήνῃ
<milestone unit="reiskpage" n="990"/>
ῥάβδοις μαστιγωθέντας ἀποκοπῆναι τὰς κεφαλάς·
περὶ δὲ τῶν ἄλλων ἐπʼ ἐκείνῳ τὴν ἐξουσίαν ἐποίησαν
ἅπαντα πράττειν, ὅσα προῃρεῖτο.
</p>
</div3>
<div3 type="section" n="4">
<p>γενόμενος δʼ ὁ Λάρκιος
ἁπάντων κύριος ὀλίγους μέν τινας τῶν Φιδηναίων
κατηγορηθέντας ὑπὸ τῶν τἀναντία φρονούντων
ἐν τοῖς ἁπάντων ὀφθαλμοῖς ἀπέκτεινε καὶ τὰς οὐσίας
αὐτῶν ἐδήμευσε, τοῖς δʼ ἄλλοις ἅπασιν ἀπέδωκε τήν
τε πόλιν ἔχειν καὶ τὰ χρήματα, τῆς δὲ γῆς αὐτῶν ἀπετέμετο
τὴν ἡμίσειαν, ἣν ἐκληρούχησαν οἱ καταλειφθέντες
ἐν τῇ πόλει Ῥωμαίων φρουροὶ τῆς ἄκρας. ταῦτα
διαπραξάμενος ἀπῆγεν ἐπʼ οἴκου τὴν στρατιάν.
</p>
</div3>
</div2>
<div2 type="chapter" n="61">
<div3 type="section" n="1">
<p>
ὡς δʼ ἀπηγγέλθη τοῖς Λατίνοις ἡ τῆς Φιδήνης
ἅλωσις, ὀρθὴ καὶ περίφοβος πᾶσα πόλις ἦν,
καὶ τοῖς προεστηκόσι τῶν κοινῶν ἅπαντες ἐχαλέπαινον
ὡς προδεδωκόσι τοὺς συμμάχους. συναχθείσης δʼ ἀγορᾶς
ἐν Φερεντίνῳ πολλὴν ἐποιοῦντο τῶν ἀποσπευδόντων
τὸν πόλεμον κατηγορίαν οἱ τὰ ὅπλα πείθοντες
<milestone unit="reiskpage" n="991"/>
αὐτοὺς ἀναλαβεῖν, μάλιστα δὲ Ταρκύνιός τε καὶ ὁ κηδεστὴς
αὐτοῦ Μαμίλιος καὶ οἱ προεστηκότες τῆς Ἀρικηνῶν
πόλεως.
</p>
</div3>
<div3 type="section" n="2">
<p>ὑφʼ ὧν ἐκδημαγωγηθέντες, ὅσοι τοῦ
Λατίνων μετεῖχον γένους, κοινῇ τὸν κατὰ Ῥωμαίων
ἀναιροῦνται πόλεμον· καὶ ἵνα πόλις μηδεμία μήτε
προδῷ τὸ κοινὸν μήτε προκαταλύσηται τὴν ἔχθραν
<pb id="v.2p.231"/>
ἄνευ τῆς ἁπάντων γνώμης ὅρκους ἔδοσαν ἀλλήλοις,
καὶ τοὺς μὴ φυλάξοντας τὰς ὁμολογίας ἐκσπόνδους
εἶναι καὶ καταράτους ἐψηφίσαντο καὶ πολεμίους ἁπάντων.
</p>
</div3>
<div3 type="section" n="3">
<p>οἱ δʼ ἐγγραψάμενοι ταῖς συνθήκαις ταῦτα πρόβουλοι 
καὶ τοὺς ὅρκους ὀμόσαντες ἀπὸ τούτων τῶν 
πόλεων ἦσαν ἄνδρες, Ἀρδεατῶν, Ἀρικηνῶν, Βοϊλλανῶν,
Βουβεντανῶν, Κόρνων, Καρυεντανῶν, Κιρκαιητῶν,
Κοριολανῶν, Κορβιντῶν, Καβανῶν, Φορτινείων,
<milestone unit="reiskpage" n="992"/>Γαβίων, Λαυρεντίνων, Λανουινίων, Λαβινιατῶν, Λαβικανῶν,
Νωμεντανῶν, Νωρβανῶν, Πραινεστίνων, 
Πεδανῶν, Κορκοτουλανῶν, Σατρικανῶν, Σκαπτηνίων,
Σητίνων, Τιβουρτίνων, Τυσκλανῶν, Τοληρίνων, Τελληνίων,
Οὐελιτρανῶν· ἐκ τούτων ἁπασῶν τῶν πόλεων
τοὺς ἐν ἀκμῇ συστρατεύειν ὅσων ἂν δέῃ τοῖς ἡγεμόσιν
Ὀκταουΐῳ Μαμιλίῳ καὶ Σέξτῳ Ταρκυνίῳ· τούτους 
γὰρ ἀπέδειξαν στρατηγοὺς αὐτοκράτορας.
</p>
</div3>
<div3 type="section" n="4">
<p>ἵνα δʼ εὐπρεπεῖς
<milestone unit="reiskpage" n="993"/>δόξωσι ποιεῖσθαι τὰς τοῦ πολέμου προφάσεις,
πρεσβευτὰς ἐξ ἑκάστης πόλεως τοὺς ἐπιφανεστάτους
<pb id="v.2p.232"/>
εἰς Ῥώμην ἀπέστειλαν, οἳ καταστάντες ἐπὶ τὴν βουλὴν
ἔλεγον κατηγορεῖσθαι τὴν πόλιν αὐτῶν ὑπὸ τῆς πόλεως
τῶν Ἀρικηνῶν, ὅτι πόλεμον ἐπιφερόντων Τυρρηνῶν
Ἀρικηνοῖς οὐ μόνον ἀσφαλεῖς παρέσχον αὐτοῖς
διὰ τῆς ἑαυτῶν χώρας τὰς διόδους, ἀλλὰ καὶ συνέπραξαν
ὅσων αὐτοῖς εἰς τὸν πόλεμον ἔδει, καὶ τοὺς
φυγόντας ἐκ τῆς τροπῆς ὑποδεξάμενοι τραυματίας καὶ
ἀνόπλους ἅπαντας ὄντας ἔσωσαν, οὐκ ἀγνοοῦντες, ὅτι
κοινὸν ἐπῆγον ἅπασι τοῖς ὁμοεθνέσι πόλεμον, καὶ εἰ
τὴν Ἀρικηνῶν πόλιν ὑποχείριον ἔλαβον, οὐδὲν ἂν ἦν
τὸ κωλῦσον αὐτοὺς καὶ τὰς ἄλλας καταδουλώσασθαι
πόλεις ἁπάσας.
</p>
</div3>
<div3 type="section" n="5">
<p>εἰ μὲν οὖν βουλήσονται δίκας Ἀρικηνοῖς
ὑπέχειν ἐπὶ τὸ κοινὸν τῶν Λατίνων ἀφικόμενοι
δικαστήριον καὶ στέρξουσι τοῖς ὑπὸ πάντων δικασθησομένοις,
οὐδὲν αὐτοῖς ἔφασαν δεήσειν πολέμου· εἰ
δὲ τὴν συνήθη φυλάξαντες αὐθάδειαν, οὐδὲν ἀξιώσουσι
συγχωρεῖν τοῖς συγγενέσι τῶν δικαίων καὶ μετρίων,
<milestone unit="reiskpage" n="994"/>
ἠπείλουν πολεμήσειν αὐτοῖς Λατίνους ἅπαντας
ἀνὰ κράτος.
</p>
</div3>
</div2>
<div2 type="chapter" n="62">
<div3 type="section" n="1">
<p>
ταῦτα προκαλουμένων τῶν πρεσβευτῶν οὐκ
ἀξιοῦσα δίκην ὑποσχεῖν Ἀρικηνοῖς ἡ βουλή, περὶ ὧν
οἱ κατηγοροῦντες ἔμελλον γίνεσθαι κριταί, καὶ οὐδὲ
μέχρι τούτων κριτὰς ἔσεσθαι ὑπολαμβάνουσα τοὺς
ἐχθρούς, ἀλλὰ προσθήσειν ἔτι βαρύτερα τούτων ἐπιτάγματα,
δέχεσθαι τὸν πόλεμον ἐψηφίσαντο. τῆς μὲν
οὖν ἀρετῆς ἕνεκα καὶ τῆς ἐμπειρίας τῶν ἀγώνων οὐδεμίαν
<pb id="v.2p.233"/>
ὑπελάμβανον καταλήψεσθαι τὴν πόλιν συμφοράν,
τὸ δὲ πλῆθος ὠρρώδει τῶν πολεμίων· καὶ πολλαχῇ
διαπέμπουσα πρέσβεις παρεκάλει τὰς πλησιοχώρους πόλεις
ἐπὶ συμμαχίαν, ἀντιπρεσβευομένων εἰς τὰς αὐτὰς
καὶ τῶν Λατίνων καὶ πολλὰ τῆς Ῥώμης κατηγορούντων.
</p>
</div3>
<div3 type="section" n="2">
<p>Ἕρνικες μὲν οὖν κοινῇ συνελθόντες ὕποπτα καὶ
<milestone unit="reiskpage" n="995"/>οὐδὲν ὑγιὲς ἀμφοτέραις ταῖς πρεσβείαις ἀπεκρίναντο,
συμμαχήσειν μὲν οὐδετέροις λέγοντες κατὰ τὸ παρόν,
βουλεύσεσθαι δʼ ὁπότεροι δικαιότερα ἀξιοῦσι κατὰ
σχολήν, τῇ δὲ βουλῇ χρόνον ἐνιαύσιον ἀποδώσειν.
</p>
</div3>
<div3 type="section" n="3">
<p>Ῥότολοι δὲ Λατίνοις μὲν ἐπικουρίαν πέμψειν ἄντικρυς 
ὑπέσχοντο, Ῥωμαίοις δʼ ἐὰν βουληθῶσι καταλύσασθαι
τὴν ἔχθραν, διὰ σφῶν μετριωτέρους παρέξειν Λατίνους
ἔφασαν καὶ τὰς συμβάσεις αὐτοῖς διαιτήσειν. Οὐολοῦσκοι
δὲ καὶ θαυμάζειν ἔλεγον τῆς Ῥωμαίων ἀναισχυντίας, 
ὅτι συνειδότες ἑαυτοῖς, ὅτι τά τʼ ἄλλα ἠδικηκότες
ἦσαν αὐτοὺς καὶ τὰ τελευταῖα <del>ὡς</del> τῆς χώρας τὴν
κρατίστην αὐτοὺς ἀφελόμενοι κατεῖχον, οὐδὲν ἧσσον
ἐτόλμησαν ἐπὶ συμμαχίαν ἐχθροὺς ὄντας σφᾶς παρακαλεῖν,
συνεβούλευόν τʼ αὐτοῖς ἀποδοῦσι τὴν χώραν 
τότε παρʼ αὐτῶν <add>ὡς</add> φίλων ἀπαιτεῖν τὰ δίκαια.
Τυρρηνοὶ δʼ ἀμφοτέροις ἐμποδῶν ἐγίνοντο, Ῥωμαίοις
μὲν σπονδὰς γεγονέναι λέγοντες οὐ πρὸ πολλοῦ, πρὸς
<milestone unit="reiskpage" n="996"/>δὲ Ταρκυνίους συγγένειαν εἶναι σφίσι καὶ φιλίαν.
<pb id="v.2p.234"/>
</p>
</div3>
<div3 type="section" n="4">
<p>τοιαῦτα τούτων ἀποκριναμένων οὐθὲν οἱ Ῥωμαῖοι ταπεινωθέντες,
ὃ παθεῖν εἰκὸς ἦν τοὺς μέγαν τε πόλεμον
αἰρομένους καὶ πάσας ἀπεγνωκότας τὰς συμμαχικὰς
ἐλπίδας, ἀλλὰ ταῖς οἰκείαις δυνάμεσι πιστεύοντες μόναις
πολλῷ προθυμότεροι πρὸς τὸν ἀγῶνα ἐγίνοντο,
ὡς διὰ τὴν ἀνάγκην ἄνδρες ἀγαθοὶ παρὰ τοὺς κινδύνους
ἐσόμενοι, καὶ ἐὰν κατὰ νοῦν πράξωσι ταῖς
ἰδίαις ἀρεταῖς κατορθώσαντες τὸν πόλεμον οὐδενὶ κοινωσόμενοι
τῆς δόξης. τοσοῦτον αὐτοῖς φρονήματος
καὶ τόλμης ἐκ τῶν πολλῶν ἀγώνων περιῆν.
</p>
</div3>
</div2>
<div2 type="chapter" n="63">
<div3 type="section" n="1">
<p>
παρασκευαζόμενοι δὲ τὰ εἰς τὸν πόλεμον
ἐπιτήδεια καὶ τὰς δυνάμεις ἀρξάμενοι καταγράφειν,
εἰς πολλὴν ἐνέπιπτον ἀμηχανίαν, οὐ τὴν αὐτὴν ἁπάντων
προθυμίαν εἰς τὰ ἔργα παρεχομένων. οἱ γὰρ ἐνδεεῖς
βίου καὶ μάλιστα οἱ τὰ χρέα τοῖς συμβαλοῦσι
διαλῦσαι οὐ δυνάμενοι πολλοὶ σφόδρα ὄντες οὐχ ὑπήκουον
ἐπὶ τὰ ὅπλα καλούμενοι οὐδʼ ἐβούλοντο κοινωνεῖν
<milestone unit="reiskpage" n="997"/>
οὐδενὸς ἔργου τοῖς πατρικίοις, εἰ μὴ ψηψίσαιντο
αὐτοῖς χρεῶν ἄφεσιν· ἀλλὰ καὶ καταλείψειν τινὲς αὐτῶν
τὴν πόλιν ἔλεγον καὶ παρεκελεύοντο ἀλλήλοις μὴ
φιλοχωρεῖν πόλει μηδενὸς αὐτοῖς ἀγαθοῦ μεταδιδούσῃ.
</p>
</div3>
<div3 type="section" n="2">
<p>τέως μὲν οὖν παρακαλεῖν αὐτοὺς οἱ πατρίκιοι καὶ μεταπείθειν
ἐπειρῶντο, ἐπεὶ δʼ οὐθὲν ἐγίνοντο μετριώτεροι
πρὸς τὰς παρακλήσεις, οὕτω δὴ συνελθόντες εἰς τὸ
βουλευτήριον ἐσκόπουν, τίς εὐπρεπεστέρα λύσις ἔσται
τῆς κατεχούσης τὴν πόλιν ταραχῆς. ὅσοι μὲν οὖν
<pb id="v.2p.235"/>
ἐπιεικεῖς τὴν φύσιν καὶ μέτριοι τοῖς τιμήμασι τῶν
βίων ἦσαν, παρῄνουν ἀφεῖναι τὰ χρέα τοῖς πένησι καὶ
πρίασθαι πολιτικὴν εὔνοιαν ὀλίγου διαφόρου, μεγάλα
μέλλοντας ἐξ αὐτῆς κερδανεῖν ἰδίᾳ τε καὶ δημοσίᾳ.
</p>
</div3>
</div2>
<div2 type="chapter" n="64">
<div3 type="section" n="1">
<p>
ἦν δʼ ὁ ταύτης ἡγούμενος τῆς γνώμης 
Μάρκος Οὐαλέριος, υἱὸς Ποπλίου Οὐαλερίου, ἑνὸς τῶν
<milestone unit="reiskpage" n="998"/>καταλυσάντων τὴν τυραννίδα, τοῦ κληθέντος διὰ τὴν
εἰς τὸ δημοτικὸν εὔνοιαν Ποπλικόλα, διδάσκων αὐτούς,
ὅτι τοῖς μὲν ὑπὲρ τῶν ἴσων ἀγωνιζομένοις ἴσαι
φιλοῦσιν ἐμφύεσθαι πρὸς τὰ ἔργα φιλοτιμίαι, τοῖς δὲ 
μηδὲν ἀπολαύειν μέλλουσιν ἀγαθὸν οὐδὲν ἐπέρχεται
φρονεῖν γενναῖον· ἠρεθίσθαι τε λέγων ἅπαντας τοὺς
ἀπόρους καὶ περιιόντας κατὰ τὴν ἀγορὰν λέγειν·
</p>
</div3>
<div3 type="section" n="2">
<p>τί 
δʼ ἡμῖν ἔσται πλέον, ἐὰν νικήσωμεν τοὺς ἔξωθεν πολεμίους,
εἰ τοῖς δανεισταῖς ἀγώγιμοι πρὸς τὰ χρέα 
γενησόμεθα καὶ τῇ πόλει τὴν ἡγεμονίαν κατασκευάσαντες
αὐτοὶ μηδὲ τὴν ἐλευθερίαν τοῖς σώμασι φυλάξαι
δυνησόμεθα; κίνδυνόν τʼ οὐ τοῦτον μόνον
ἐπαχθῆναι σφίσιν ἀποφαίνων, ἐὰν ἐκπολεμωθῇ πρὸς
τὴν βουλὴν ὁ δῆμος, μὴ καταλίπῃ τὴν πόλιν ἐν τοῖς 
κινδύνοις, ὃ πάντας ὀρρωδεῖν χρὴ τοὺς τὰ κοινὰ σώζεσθαι
βουλομένους, ἀλλὰ κἀκεῖνον τὸν ἔτι τούτου
<milestone unit="reiskpage" n="999"/>χαλεπώτερον, μὴ ταῖς παρὰ τῶν τυράννων φιλανθρωπίαις
ἐξαπατηθεὶς κατὰ τῶν πατρικίων ἄρηται τὰ ὅπλα
<pb id="v.2p.236"/>
</p>
</div3>
<div3 type="section" n="3">
<p>καὶ συγκαταγάγῃ Ταρκύνιον ἐπὶ τὴν ἀρχήν. ἕως οὖν
ἔτι λόγους καὶ ἀπειλὰς εἶναι, πονηρὸν δʼ ἔργον μηδὲν
ὑπὸ τοῦ δήμου γεγονέναι, φθάσαι τῇ βοηθείᾳ ταύτῃ
τὸν δῆμον εἰς τὰ πράγματα προοικειωσαμένους παρῄνει,
οὔτε πρώτους τὸ πολίτευμα τοῦτο καθισταμένους
οὔτε αἰσχύνην τινὰ διʼ αὐτὸ μεγάλην ὀφλήσοντας,
ἀλλὰ πολλοὺς ἔχοντας ἐπιδεῖξαι καὶ τοῦτο ὑπομείναντας
καὶ ἄλλα πολλῷ τούτου χαλεπώτερα, ὅταν μηθὲν
ἐξῇ πράττειν ἕτερον· τὰς γὰρ ἀνάγκας κρείττους εἶναι
τῆς ἀνθρωπίνης φύσεως, καὶ τὸ εὐπρεπὲς τότε ἀξιοῦν
ἅπαντας σκοπεῖν, ὅταν ἔχωσιν ἤδη τὸ ἀσφαλές.
</p>
</div3>
</div2>
<div2 type="chapter" n="65">
<div3 type="section" n="1">
<p>
ἐξαριθμησάμενος δὲ πολλὰ καὶ ἐκ πολλῶν
παραδείγματα πόλεων τελευταίαν παρέσχετο τὴν Ἀθηναίων
πόλιν μεγίστου τότε τυγχάνουσαν ὀνόματος ἐπὶ
<milestone unit="reiskpage" n="1000"/>
σοφίᾳ, οὐ πρὸ πολλῶν χρόνων, ἀλλὰ κατὰ τοὺς πατέρας
αὐτῶν ἄφεσιν χρεῶν ψηφισαμένην τοῖς ἀπόροις
Σόλωνος καθηγησαμένου, καὶ οὐθένα τῇ πόλει τοῦ
πολιτεύματος τούτου ἐπιτιμᾶν οὐδὲ τὸν εἰσηγησάμενον
αὐτὸ δημοκόπον καὶ πονηρὸν ἀποκαλεῖν, ἀλλὰ καὶ τοῖς
πεισθεῖσι πολλὴν φρόνησιν ἅπαντας μαρτυρεῖν, καὶ
</p>
</div3>
<div3 type="section" n="2">
<p>τῷ πείσαντι μεγάλην σοφίαν. Ῥωμαίοις δʼ, οἷς οὐ
περὶ μικρῶν τὸν κίνδυνον εἶναι διαφορῶν, ἀλλʼ ὑπὲρ
τοῦ μὴ παραδοθῆναι πάλιν ὠμῷ καὶ παντὸς χείρονι
θηρίου τυράννῳ, τίς τῶν νοῦν ἐχόντων ἐπιτιμήσειεν
ἄν, <add>ἐὰν</add> τῇ φιλανθρωπίᾳ ταύτῃ συμμάχους ἀντὶ πολεμίων
<pb id="v.2p.237"/>
τοὺς πένητας κατασκευάσωνται τῇ πόλει γενέσθαι;
</p>
</div3>
<div3 type="section" n="3">
<p>
<milestone unit="reiskpage" n="1001"/>διεξελθὼν δὲ τὰ ξενικὰ παραδείγματα τελευταῖον 
τὸν ἐκ τῶν ἐπιχωρίων ἔργων προσελάμβανε· λόγον
ὑπομιμνήσκων τὰς ἔναγχος κατασχούσας αὐτοὺς ἀνάγκας,
ὅτε κρατουμένης σφῶν τῆς χώρας ὑπὸ Τυρρηνῶν 
τειχήρεις γενόμενοι καὶ εἰς πολλὴν τῶν ἀναγκαίων
καταστάντες ἀπορίαν οὐκ ἔσχον ἀνθρώπων μεμηνότων
καὶ θανατώντων ἀνοήτους λογισμούς, ἀλλʼ εἴξαντες
τοῖς κατέχουσι καιροῖς καὶ τὴν ἀνάγκην διδάσκαλον
τῶν συμφερόντων λαβόντες, ὅμηρα τε δοῦναι βασιλεῖ 
Πορσίνᾳ τοὺς ἐπιφανεστάτους παῖδας ὑπέμειναν, οὔπω
πρότερον τοῦτο ὑπομείναντες, καὶ μέρει τῆς χώρας
ζημιωθῆναι, τῶν Ἑπτὰ πάγων Τυρρηνοῖς ἀποστάντες,
καὶ δικαστῇ χρήσασθαι τῷ πολεμίῳ, περὶ ὧν αὐτοῖς
ὁ τύραννος ἐνεκάλει, διδόντες καὶ ἀγορὰν καὶ ὅπλα 
καὶ τἆλλα, ὅσων ἐδέοντο Τυρρηνοὶ παρασχεῖν ἐπὶ τῇ
</p>
</div3>
<div3 type="section" n="4">
<p>καταλύσει τοῦ πολέμου. τούτοις δὴ τοῖς παραδείγμασι 
χρησάμενος οὐ τῆς αὐτῆς φρονήσεως ἔργον ἀπέφαινεν
εἶναι τοῖς μὲν πολεμίοις περὶ μηθενὸς ὧν ἠξίωσαν
<milestone unit="reiskpage" n="1002"/>ἀντειπεῖν, τοῖς δʼ ἑαυτῶν πολίταις περὶ μικροῦ πολεμεῖν 
διαφόρου, οἳ πολέμους μὲν ἠγωνίσαντο καλοὺς
καὶ πολλοὺς περὶ τῆς ἡγεμονίας, ὅτε κατεῖχον οἱ βασιλεῖς
τὰ κοινά, μεγάλην δὲ προθυμίαν εἰς τὸ συνελευθερῶσαι
τὴν πόλιν ἀπὸ τῶν τυράννων παρέσχοντο,
ἔτι δὲ πλείονα παρέξεσθαι σπουδὴν ἔμελλον εἰς τὰ 
<pb id="v.2p.238"/>
λοιπὰ ἔργα παρακληθέντες, βίων μὲν σπανίζοντες, τὰ
δὲ σώματα καὶ τὰς ψυχάς, ἃ μόνα περιῆν αὐτοῖς,
ἀφειδῶς εἰς τοὺς περὶ αὐτῆς κινδύνους ἐπιδιδόντες.
ἔφη δὲ τελευτῶν ὡς εἰ καὶ μηδὲν ἐπεχείρουν ἐκεῖνοι
τοιοῦτον ὑπʼ αἰσχύνης κρατούμενοι λέγειν, μηδὲ ἀπαγγέλλειν,
τοὺς πατρικίους ἐχρῆν λογισμὸν τὸν προσήκοντα
περὶ αὐτῶν λαβόντας, ὧν ᾔδεσαν δεομένους
καὶ κοινῇ καὶ καθʼ ἕνα ἕκαστον, ταῦτʼ ἐξ ἑτοίμου
χαρίζεσθαι, ἐνθυμουμένους, ὅτι πρᾶγμα ὑπερήφανον
ποιοῦσιν αἰτοῦντες μὲν παρʼ ἐκείνων τὰ σώματα, μὴ
χαριζόμενοι δʼ αὐτοῖς τὰ χρήματα, καὶ λέγοντες μὲν
πρὸς ἅπαντας, ὅτι τῆς κοινῆς ἐλευθερίας ἕνεκα πολεμοῦσι,
τῶν δὲ συγκατακτησαμένων αὐτὴν ἀφαιρούμενοι,
οὐ πονηρίαν ἔχοντες αὐτοῖς ὀνειδίζειν, ἀλλʼ ἀπορίαν,
<milestone unit="reiskpage" n="1003"/>
ἣν οἰκτείρεσθαι μᾶλλον ἢ μισεῖσθαι προσῆκε.
</p>
</div3>
</div2>
<div2 type="chapter" n="66">
<div3 type="section" n="1">
<p>
τοιαῦτα τοῦ Οὐαλερίου λέγοντος καὶ πολλῶν
τὴν γνώμην ἐπαινούντων Ἄππιος Κλαύδιος Σαβῖνος
ἐν τῷ προσήκοντι κληθεὶς τόπῳ τἀναντία παρῄνει
διδάσκων, ὅτι τὸ στασιάζον οὐκ ἐξαιρεθήσεται τῆς
πόλεως, ἐὰν ψηφίσωνται χρεῶν ἀποκοπάς, ἀλλʼ ἔτι
πονηρότερον ἔσται μεταχθὲν ἀπὸ τῶν πενήτων εἰς
τοὺς εὐπόρους.
</p>
</div3>
<div3 type="section" n="2">
<p>δῆλον γὰρ δὴ πᾶσιν ὑπάρχειν, ὅτι
χαλεπῶς οἴσουσιν οἱ μέλλοντες ἀποστερεῖσθαι τῶν χρημάτων
πολῖταί τʼ ὄντες καὶ ἐπίτιμοι καὶ πάσας ἐστρατευμένοι
τὰς ἐπιβαλούσας ὑπὲρ τῆς πόλεως στρατείας,
<pb id="v.2p.239"/>
οὐδʼ ἀξιοῦντες ἃ κατέλιπον αὐτοῖς οἱ πατέρες καὶ αὐτοὶ
φιλεργοῦντες καὶ σωφρόνως ζῶντες ἐκτήσαντο δημεύεσθαι
τοῖς πονηροτάτοις καὶ ἀργοτάτοις τῶν πολιτῶν.
πολλῆς δʼ εἶναι μωρίας ἔργον τῷ χείρονι μέρει τοῦ
<milestone unit="reiskpage" n="1004"/>πολιτεύματος χαρίζεσθαι βουλομένους τοῦ κρείττονος 
ὑπερορᾶν καὶ τοῖς ἀδικωτάτοις τῶν πολιτῶν τὰς ἀλλοτρίας
δημεύοντας οὐσίας τῶν δικαίως αὐτὰς κτησαμένων
ἀφαιρεῖσθαι.
</p>
</div3>
<div3 type="section" n="3">
<p>ἐνθυμεῖσθαί τʼ αὐτοὺς ἠξίου, ὅτι 
οὐχ ὑπὸ τῶν πενήτων καὶ οὐδεμίαν ἰσχὺν ἐχόντων αἱ
πόλεις ἀπόλλυνται τὰ δίκαια ποιεῖν ἀναγκαζομένων, 
ἀλλʼ ὑπὸ τῶν εὐπόρων καὶ τὰ πολιτικὰ πράττειν δυναμένων,
ὅταν ὑπὸ τῶν χειρόνων ὑβρίζωνται καὶ τῶν
δικαίων μὴ τυγχάνωσιν. εἰ δὲ μηδὲν ἀγανακτήσειν
μέλλοιεν οἱ τῶν συμβολαίων ἀποστερούμενοι, πρᾴως
δέ πως καὶ ῥᾳθύμως οἴσειν τὰς βλάβας, οὐδʼ οὕτως 
ἔφη καλῶς ἕξειν σφίσιν οὐδʼ ἀσφαλῶς δωρεὰν τοῖς
πένησι χαρίζεσθαι τοιαύτην, διʼ ἣν ἀσυνάλλακτος ὁ
κοινὸς ἔσται βίος καὶ μισάλληλος καὶ τῶν ἀναγκαίων
χρειῶν, ὧν χωρὶς οὐκ ἔνεστιν οἰκεῖσθαι τὰς πόλεις,
ἐνδεής, οὔτε τὴν χώραν σπειρόντων ἔτι καὶ φυτευόντων 
τῶν γεωργῶν, οὔτε τὴν θάλατταν πλεόντων καὶ
διαμειβομένων τὰς διαποντίους ἀγορὰς τῶν ἐμπόρων,
οὔτε ἄλλην ἐργασίαν οὐδεμίαν δικαίαν ποιουμένων
<milestone unit="reiskpage" n="1005"/>τῶν πενήτων.
</p>
</div3>
<div3 type="section" n="4">
<p>εἰς ἅπαντα γὰρ ταῦτα τοῖς δεομένοις 
ἀφορμῆς οὐδένα τῶν εὐπόρων τὰ ἑαυτοῦ χρήματα 
προήσεσθαι· ἐκ δὲ τούτων φθονήσεσθαι μὲν εὐπορίαν,
καταλυθήσεσθαι δὲ φιλεργίαν, κρείττω δὲ μοῖραν ἕξειν
<pb id="v.2p.240"/>
τοὺς ἀκολάστους τῶν σωφρόνων, τοὺς δʼ ἀδίκους τῶν
δικαίων καὶ τοὺς σφετεριζομένους τἀλλότρια τῶν φυλαττόντων
τὰ ἴδια. ταῦτα δʼ εἶναι τὰ ποιοῦντα διχοστασίας
ἐν ταῖς πόλεσι καὶ ἀλληλοφθορίας ἀπαύστους
καὶ πᾶσαν ἄλλην κακῶν ἰδέαν, ὑφʼ ὧν αἱ μὲν εὐτυχέστατα
πράξασαι τὴν ἐλευθερίαν ἀφῃρέθησαν, αἱ δὲ τῆς
χείρονος μοίρας τυχοῦσαι πανώλεθροι διεφθάρησαν.
</p>
</div3>
</div2>
<div2 type="chapter" n="67">
<div3 type="section" n="1">
<p>
παντὸς δὲ μάλιστα σκοπεῖν αὐτοὺς ἠξίου
καινὴν καθισταμένους πολιτείαν, ὅπως μηθὲν εἰς αὐτὴν
παρελεύσεται πονηρὸν ἔθος, πολλὴν ἀνάγκην εἶναι
λέγων ὁποἶ ἄττʼ ἂν ᾖ τὰ κοινὰ τῶν πόλεων ἐπιτηδεύματα,
<milestone unit="reiskpage" n="1006"/>
τοιούτους γίνεσθαι τοὺς τῶν ἰδιωτῶν βίους.
ἔθος δʼ εἶναι οὐδὲν κάκιον οὔτε πόλεσιν οὔτε οἴκοις
τοῦ καθʼ ἡδονὰς ἀεὶ ζῆν ἕκαστον καὶ τοῦ πάντα συγχωρεῖσθαι
τοῖς ἥττοσιν ὑπὸ τῶν κρειττόνων, εἴτε πρὸς
χάριν εἴτε πρὸς ἀνάγκην· οὐ γὰρ ἀποπληροῦσθαι τὰς
ἐπιθυμίας τῶν ἀφρόνων τυγχανούσας ὧν ἂν δεηθῶσιν,
ἀλλʼ ἑτέρων εὐθὺς ὀρέγεσθαι μειζόνων καὶ εἰς ἄπειρον
προβαίνειν· μάλιστα δὲ τοῦτο πάσχειν τοὺς ὄχλους·
ἃ γὰρ καθʼ ἑαυτὸν ἕκαστος αἰσχύνεται πράττειν ἢ
δέδιεν ὑπὸ τοῦ κρείττονος κατειργόμενος, ταῦτʼ ἐν
κοινῷ γενομένους ἑτοιμότερον παρανομεῖν προσειληφότας
ἰσχὺν ταῖς ἑαυτῶν γνώμαις ἐκ τῶν τὰ ὅμοια
βουλομένων.
</p>
</div3>
<div3 type="section" n="2">
<p> ἀπληρώτους δὲ καὶ ἀορίστους ὑπαρχούσας
τὰς τῶν ἀνοήτων ὄχλων ἐπιθυμίας ἀρχομένας ἔφη
δεῖν κωλύειν, ἕως εἰσὶν ἀσθενεῖς, οὐχ, ὅταν ἰσχυραὶ
<pb id="v.2p.241"/>
<milestone unit="reiskpage" n="1007"/>καὶ μεγάλαι δύνωνται, καθαιρεῖν. χαλεπωτέραν γὰρ
ὀργὴν ἅπαντας ἔχειν τῶν συγχωρηθέντων στερομένους
ἢ τῶν ἐλπιζομένων μὴ τυγχάνοντας.
</p>
</div3>
<div3 type="section" n="3">
<p>παραδείγμασί τε 
πολλοῖς εἰς τοῦτʼ ἐχρήσατο πόλεων Ἑλληνίδων ἔργα
διεξιών, ὅσαι μαλακισθεῖσαι διʼ ἀκαιρούς τινας ἀφορμὰς 
καὶ πονηρῶν ἐπιτηδευμάτων ἀρχὰς ἐφεῖσαι παρελθεῖν
οὐκέτι παῦσαι καὶ ἀνελεῖν αὐτὰ δύναμιν ἔσχον·
ἐξ ὧν εἰς αἰσχρὰς καὶ ἀνηκέστους ἠναγκάσθησαν προελθεῖν
συμφοράς. ἐοικέναι τε τῷ καθʼ ἕνα τὸ κοινὸν
ἔφη, ψυχῇ μὲν ἀνδρὸς ἀνάλογον ἐχούσης τι τῆς βουλῆς,
</p>
</div3>
<div3 type="section" n="4">
<p>σώματι δὲ τοῦ δήμου. ἐὰν μὲν οὖν τῆς βουλῆς τὸν 
ἄφρονα δῆμον ἄρχειν ἐῶσιν, ὅμοια πείσεσθαι αὐτοὺς
ἔφη τοῖς ὑποτάττουσι τὴν ψυχὴν τῷ σώματι καὶ μὴ
κατὰ τὸν λογισμόν, ἀλλὰ κατὰ τὰ πάθη ζῶσιν. ἐὰν
δʼ ἄρχεσθαί τε καὶ ἄγεσθαι τὸν δῆμον συνεθίζωσιν
<milestone unit="reiskpage" n="1008"/>ὑπὸ τῆς βουλῆς, ταὐτὸ ποιήσουσι τοῖς ὑποτάττουσι
τῇ ψυχῇ τὸ σῶμα καὶ πρὸς τὸ βέλτιστον, ἀλλὰ μὴ
</p>
</div3>
<div3 type="section" n="5">
<p>πρὸς τὸ ἥδιστον τοὺς βίους ἄγουσι. βλάβην δὲ μεγάλην 
οὐδεμίαν ἀπέφαινε συμβήσεσθαι τῇ πόλει, ἐὰν
οἱ πένητες ἀγανακτοῦντες ἐπὶ τῷ μὴ συγχωρηθῆναι 
σφίσι τὴν χρεοκοπίαν μὴ θελήσωσιν ὑπὲρ αὐτῆς τὰ
ὅπλα ἀναλαβεῖν, ὀλίγους τινὰς εἶναι λέγων παντάπασι
τοὺς μηδὲν ὑπολειπομένους ἑαυτοῖς ἔξω τοῦ σώματος,
οὓς οὔτʼ ὠφέλειάν τινα παρέξεσθαι τῷ κοινῷ θαυμαστὴν
<pb id="v.2p.242"/>
ὅσην παρόντας ταῖς στρατείαις, οὔτε βλάβην
ἀπόντας· ὑπομιμνήσκων αὐτούς, ὅτι τὴν ἐσχάτην ἀπελάμβανον
ἐν τοῖς πολέμοις χώραν οἱ τοὐλάχιστον ἔχοντες
τοῦ βίου τίμημα, καὶ ὅτι προσθήκης μοῖραν ἐπεῖχον
οὗτοι τοῖς ἐν φάλαγγι τεταγμένοις, καταπλήξεως
ἕνεκα τῶν πολεμίων συνόντες, οἷα δὴ μηδὲν φέροντες
ὅπλον ὅτι μὴ σφενδόνας, ὧν ἐλάχιστον ἐν ταῖς μάχαις εἶναι ὄφελος.
</p>
</div3>
</div2>
<div2 type="chapter" n="68">
<div3 type="section" n="1">
<p>
τούς τʼ οἰκτείρειν τὴν πενίαν τῶν πολιτῶν
ἀξιοῦντας καὶ βοηθεῖν τοῖς μὴ δυναμένοις διαλῦσαι
τὰ χρέα παραινοῦντας ἔφη δεῖν ἐξετάζειν, τί
<milestone unit="reiskpage" n="1009"/>
ποτε τὸ πεποιηκὸς ἦν αὐτοὺς ἀπόρους κλήρους τε παραλαβόντας,
οὓς οἱ πατέρες αὐτῶν κατέλιπον, καὶ ἀπὸ
τῶν στρατειῶν πολλὰ ὠφεληθέντας, καὶ <add>τὰ</add> τελευταῖα
ἐκ τῆς δημευθείσης τῶν τυράννων οὐσίας τὴν
ἐπιβαλοῦσαν μοῖραν λαβόντας· ἔπειθʼ οὓς μὲν ἂν
ὁρῶσι τῇ γαστρὶ καὶ ταῖς αἰσχίσταις ἐζηκότας ἡδοναῖς
καὶ διὰ ταῦτʼ ἐκπεπτωκότας ἐκ τῶν βίων, αἰσχύνας
τῆς πόλεως νομίζειν καὶ βλάβας, καὶ μέγα τῷ κοινῷ
κέρδος ὑπολαμβάνειν, ἐὰν ἑκόντες ἀπὸ τῆς πόλεως
ἀποφθαρῶσιν· οὓς δʼ ἂν αἰσθάνωνται διὰ πονηρὰν
τύχην ἀπολωλεκότας τοὺς βίους, ἐκ τῶν ἰδίων τούτους
<pb id="v.2p.243"/>
</p>
</div3>
<div3 type="section" n="2">
<p>εὖ ποιεῖν. ἄριστα δὲ τοῦτο καὶ γινώσκειν καὶ ποιήσειν 
ἔφησε τοὺς συμβεβληκότας αὐτοῖς καὶ βοηθήσειν
αὐτῶν ταῖς τύχαις αὐτοὺς ἐκείνους οὐκ ἀναγκασθέντας
ὑφʼ ἑτέρων, ἀλλʼ ἑκόντας, ἵνʼ αὐτοῖς ἡ χάρις ἀντὶ τῶν
χρημάτων καλὸν ὀφείλημα περιῇ. κοινὴν δὲ ποιεῖν
<milestone unit="reiskpage" n="1010"/>τὴν βοήθειαν ἅπασιν, ἧς ἐξ ἴσου μεθέξουσιν οἱ πονηροὶ
τοῖς χρηστοῖς, καὶ μὴ ἐκ τῶν ἰδίων, ἀλλʼ ἐκ τῶν
ἀλλοτρίων τινὰς εὖ ποιεῖν, καὶ ὧν τὰ χρήματα ἀφαιροῦνται,
τούτοις μηδὲ τὰς ὑπὲρ τῶν εὐεργεσιῶν καταλιπεῖν
χάριτας, ἥκιστα τῇ Ῥωμαίων ἀρετῇ προσήκειν.
</p>
</div3>
<div3 type="section" n="3">
<p>ὑπὲρ ἅπαντα δὲ ταῦτα καὶ τἆλλα, δεινόν τι καὶ οὐκ 
ἀνεκτὸν εἶναι Ῥωμαίοις τῆς ἡγεμονίας ἀντιποιουμένοις,
ἣν διὰ πολλῶν πόνων οἱ πατέρες αὐτῶν κτησάμενοι
τοῖς ἐκγόνοις κατέλιπον, μὴ κατὰ προαίρεσιν μηδὲ
πεισθέντας μηδʼ ἐν ᾧ προσῆκε καιρῷ τὰ βέλτιστα καὶ 
τῷ κοινῷ συμφέροντα πράττειν, ἀλλʼ ὥσπερ ἑαλωκυίας
τῆς πόλεως ἢ προσδοκώσης τοῦτο πείσεσθαι παρὰ τὸ
δοκοῦν ἑαυτοῖς πράττειν, ἐξ ὧν ὠφέλειαν μὲν οὐδεμίαν
ἢ μικράν τινα κομιδῇ λήψονται, κακῶν δὲ κινδυνεύσουσι
<milestone unit="reiskpage" n="1011"/>τὰ ἔσχατα παθεῖν.
</p>
</div3>
<div3 type="section" n="4">
<p>μακρῷ γὰρ αὐτοῖς εἶναι 
κρεῖττον ἃ κελεύουσι Λατῖνοι πράττειν ὡς μετριώτερα
ὄντα καὶ μηδʼ εἰς πεῖραν ἐλθεῖν πολέμου, ἢ τοῖς μηδαμῇ
μηδὲν χρησίμοις συγχωρήσαντας ἃ παρακαλοῦσιν
ἀνελεῖν τὴν πίστιν ἐκ τῆς πόλεως, ἣν ἱεροῦ κατασκευῇ
<pb id="v.2p.244"/>
καὶ θυσίαις διετησίοις οἱ πατέρες αὐτῶν ἔταξαν γεραίρεσθαι,
μέλλοντας σφενδονητῶν συμμαχίαν ἐπὶ τὸν
 πόλεμον προσλαμβάνειν.
</p>
</div3>
<div3 type="section" n="5">
<p> κεφάλαιον δὲ τῆς γνώμης
ἦν αὐτῷ τόδε· τοὺς μὲν θέλοντας τῶν πολιτῶν κοινωνεῖν
τῆς ἐκ τοῦ πολέμου τύχης ἐπὶ τοῖς αὐτοῖς δικαίοις,
οἷς καὶ τῶν ἄλλων ἕκαστος, παραλαμβάνειν
ἐπὶ τὰ πράγματα· τοὺς δὲ κατὰ συνθήκας ὁποίας
δήποτε ἀξιοῦντας ἀναλαμβάνειν τὰ ὅπλα περὶ τῆς
πατρίδος, ὡς οὐδὲν εἰ λάβοιεν ὠφελήσοντας, χαίρειν
ἐᾶν. εἰ γὰρ τοῦτο μάθοιεν, εἴξειν αὐτοὺς ἔφη, καὶ
παρέξειν σφᾶς αὐτοὺς τοῖς τὰ κράτιστα περὶ τοῦ κοινοῦ
<milestone unit="reiskpage" n="1012"/>
βουλεύουσιν εὐπειθεῖς. εἰωθέναι γὰρ ἀεί πως τὸ
ἀνόητον ἅπαν, ὅταν μέν τις αὐτὸ κολακεύῃ μεγάλα
φρονεῖν, ὅταν δὲ δεδίττηται σωφρονεῖν.
</p>
</div3>
</div2>
<div2 type="chapter" n="69">
<div3 type="section" n="1">
<p>
αὗται μὲν αἱ πλεῖστον ἀλλήλων διαφέρουσαι
γνῶμαι ἐλέχθησαν, ἕτεραι δέ τινες αἱ τὴν
μεταξὺ τούτων ἔχουσαι χώραν συχναί. οἱ μὲν γὰρ
αὐτοὺς μόνον ἀφεῖσθαι τῶν χρεῶν τοὺς μηδὲν κεκτημένους
ἠξίουν, τὰ χρήματα ποιοῦντες ἀγώγιμα τοῖς
δανεισταῖς, οὐ τὰ σώματα· οἱ δὲ τὸ δημόσιον ὑπὲρ
τῶν ἀδυνάτων διαλῦσαι τὰ συμβόλαια συνεβούλευον,
ἵνα ἥ τε πίστις τῶν πενήτων ὑπὸ τῆς δημοσίας φυλαχθῇ
χάριτος καὶ οἱ συμβεβληκότες αὐτοῖς μηθὲν
ἀδικηθῶσιν. ἐδόκει δέ τισι καὶ τῶν ἤδη κατεχομένων
<pb id="v.2p.245"/>
πρὸς τὰ χρέα καὶ τῶν μελλόντων ἀφαιρεθήσεσθαι τὴν
ἐλευθερίαν ῥύσασθαι τὰ σώματα, ἐκ τῶν αἰχμαλώτων
ἕτερα τοῖς δανεισταῖς διαμειψαμένους ὑπὲρ αὐτῶν σώματα.
</p>
</div3>
<div3 type="section" n="2">
<p>τοιούτων δέ τινων λεχθέντων ἡ νικῶσα ἦν 
γνώμη, μηθὲν ἐν τῷ παρόντι γενέσθαι περὶ αὐτῶν
<milestone unit="reiskpage" n="1013"/>προβούλευμα· ὅταν δὲ τὸ κράτιστον τέλος οἱ πόλεμοι
λάβωσι, τότε προθεῖναι τοὺς ὑπάτους λόγον καὶ ψῆφον
ἀναδοῦναι τοῖς συνέδροις· τέως δὲ μηδεμίαν εἴσπραξιν
εἶναι μήτε συμβολαίου μηθενὸς μήτε καταδίκης μηδεμιᾶς,
ἀφεῖσθαι δὲ καὶ τὰς ἄλλας ἀμφισβητήσεις πάσας, 
καὶ μήτε τὰ δικαστήρια καθίζειν μήτε τὰς ἀρχὰς διαγινώσκειν
περὶ μηθενὸς ἔξω τῶν εἰς τὸν πόλεμον ἀνηκόντων.
</p>
</div3>
<div3 type="section" n="3">
<p>τοῦτο τὸ προβούλευμα εἰς τὸν δῆμον ἐξενεχθὲν 
ἐμείωσε μέν τι τῆς πολιτικῆς ταραχῆς, οὐ μὴν
ἅπαν γε τὸ στασιάζον ἐξεῖλεν ἐκ τῆς πόλεως. ἦσαν 
γάρ τινες ἐκ τοῦ θητικοῦ πλήθους, οἷς οὐκ ἐφαίνετο
ἀποχρῶσα εἶναι βοήθεια ἡ παρὰ τῆς βουλῆς ἐλπὶς φανερὸν
οὐδὲ βέβαιον ἔχουσα οὐδέν· ἀλλὰ δυεῖν θάτερον
αὐτὴν ἠξίουν ποιεῖν, ἢ διδόναι σφίσιν ἤδη τὴν
ἄφεσιν τῶν χρεῶν, εἰ βούλεται κοινωνοὺς τῶν κινδύνων 
ἔχειν, ἢ μὴ φενακίζειν εἰς ἑτέρους ἀναβαλλομένην
<milestone unit="reiskpage" n="1014"/>χρόνους· οὐ γὰρ ὁμοίας εἶναι τὰς διανοίας τῶν
ἀνθρώπων δεομένων τε καὶ ἀποπληρωθέντων, ὅτου ἂν δεηθῶσιν.
</p>
</div3>
</div2>
<div2 type="chapter" n="70">
<div3 type="section" n="1">
<p>
ἐν τοιαύτῃ δὴ καταστάσει τῶν κοινῶν ὑπαρχόντων 
σκοποῦσα ἡ βουλή, διʼ οὗ μάλιστα διαπράξεται
τρόπου μηθὲν ἔτι νεωτερίσαι τοὺς δημοτικούς, ἔκρινε
<pb id="v.2p.246"/>
τὴν μὲν ὑπατικὴν ἐξουσίαν ἀνελεῖν κατὰ τὸ παρόν,
ἑτέραν δέ τινα ἀρχὴν ἀποδεῖξαι πολέμου τε καὶ εἰρήνης
καὶ παντὸς ἄλλου πράγματος κυρίαν, αὐτοκράτορα
καὶ ἀνυπεύθυνον, ὧν ἂν βουλεύσηται καὶ πράξῃ.
</p>
</div3>
<div3 type="section" n="2">
<p>χρόνου
δʼ εἶναι μέτρον τῇ νέᾳ ἀρχῇ μῆνας ἕξ, μετὰ δὲ
τὴν ἑξάμηνον αὖθις ἄρχειν τοὺς ὑπάτους. τὰ δʼ ἀναγκάσαντα
αὐτὴν ἐπὶ τῷ καταλῦσαι τὸ τυραννικὸν πόλεμον
αὐθαίρετον ὑπομεῖναι τυραννίδα πολλὰ μὲν καὶ ἄλλα
ἦν, ὑπὲρ ἅπαντα δʼ ὁ κυρωθεὶς ὑφʼ ἑνὸς τῶν ὑπάτων
Ποπλίου Οὐαλερίου τοῦ κληθέντος Ποπλικόλα νόμος,
ὑπὲρ οὗ κατʼ ἀρχὰς ἔφην, ὅτι τὰς τῶν ὑπάτων γνώμας
ἀκύρους ἐποίησε, μὴ τιμωρεῖσθαι Ῥωμαίων τινὰ πρὸ
δίκης, ἐπιτρέψας τοῖς ἀγομένοις ἐπὶ τὰς κολάσεις
<milestone unit="reiskpage" n="1015"/>
ὑπʼ αὐτῶν προκαλεῖσθαι τὴν διάγνωσιν ἐπὶ τὸν δῆμον,
καὶ τέως ἂν ἡ πληθὺς ἐνέγκῃ ψῆφον ὑπὲρ
αὐτῶν σώμασί τε καὶ βίοις τὸ ἀσφαλὲς ἔχειν· τὸν δὲ
παρὰ ταῦτά τι ποιεῖν ἐπιχειροῦντα νηποινὶ τεθνάναι
κελεύων.
</p>
</div3>
<div3 type="section" n="3">
<p>ἐλογίζετο δὴ μένοντος μὲν κυρίου τοῦ νόμου
τοῦδε μηθὲν ὑπηρετήσειν ἀναγκαζομένους ταῖς
ἀρχαῖς τοὺς πένητας καταφρονοῦντας ὡς εἰκὸς τῶν
τιμωριῶν, ἃς οὐ παραχρῆμα ὑφέξειν ἔμελλον, ἀλλʼ
ὅταν ὁ δῆμος αὐτῶν καταψηφίσηται, ἀναιρεθέντος δʼ
αὐτοῦ κατὰ πολλὴν ἀνάγκην τὰ κελευόμενα ποιήσειν
ἅπαντας. ἵνα δὲ μηθὲν ἐναντιωθεῖεν οἱ πένητες, εἴ
τις αὐτὸν καταλύοι τὸν νόμον ἐκ τοῦ φανεροῦ, τὴν
ἰσοτύραννον ἀρχὴν ἔκρινεν ἐπὶ τὰ πράγματα παραγαγεῖν,
<pb id="v.2p.247"/>
<milestone unit="reiskpage" n="1016"/>ἣ πάντας ἔμελλεν ἕξειν ὑφʼ ἑαυτῇ τοὺς νόμους.
</p>
</div3>
<div3 type="section" n="4">
<p>καὶ γράφει προβούλευμα, διʼ οὗ παρακρουσαμένη τοὺς 
πένητας καὶ τὸν βεβαιοῦντα τὴν ἐλευθερίαν αὐτοῖς
νόμον ἀνελοῦσα ἔλαθεν. ἦν δὲ τὸ προβούλευμα τοιόνδε·
Λάρκιον μὲν καὶ Κλοίλιον τοὺς τότε ὑπατεύοντας ἀποθέσθαι 
τὴν ἐξουσίαν, καὶ εἴ τις ἄλλος ἀρχήν τινα
εἶχεν ἢ πραγμάτων τινῶν κοινῶν ἐπιμέλειαν· ἕνα δʼ
ἄνδρα, ὃν ἂν ἥ τε βουλὴ προέληται καὶ ὁ δῆμος ἐπιψηφίσῃ,
τὴν ἁπάντων ἐξουσίαν παραλαβόντα ἄρχειν
μὴ πλείονα χρόνον ἑξαμήνου, κρείττονα ἐξουσίαν ἔχοντα 
τῶν ὑπάτων.
</p>
</div3>
<div3 type="section" n="5">
<p>τοῦτʼ ἀγνοήσαντες, ἣν ἔχει δύναμιν, οἱ 
δημοτικοὶ ψηφίζονται κύρια εἶναι τὰ δόξαντα τῇ βουλῇ·
ἦν δʼ ἄρα ἡ κρείττων ἀρχὴ τῆς κατὰ <add>τοὺς</add> νόμους
τυραννίς· τήν τε αἵρεσιν τοῦ μέλλοντος ἄρχειν τοῖς
ἐκ τοῦ συνεδρίου συνεχώρησαν αὐτοῖς ἐφʼ ἑαυτῶν βουλευομένοις ποιήσασθαι. 
</p>
</div3>
</div2>
<div2 type="chapter" n="71">
<div3 type="section" n="1">
<p>
μετὰ τοῦτο πολλὴ ζήτησις ἐνέπιπτε τοῖς
προεστηκόσι τῆς βουλῆς καὶ πρόνοια περὶ τοῦ παραληψομένου
τὴν ἡγεμονίαν. ἐδόκει γὰρ αὐτοῖς δραστηρίου
τʼ ἀνδρὸς εἰς τὰ πράγματα δεῖν καὶ πολλὴν
<milestone unit="reiskpage" n="1017"/>τῶν πολεμικῶν ἀγώνων ἐμπειρίαν ἔχοντος, πρὸς δὲ
τούτοις φρονίμου τε καὶ σώφρονος καὶ μηδὲν ὑπὸ τοῦ
μεγέθους τῆς ἐξουσίας ἐπὶ τὸ ἀνόητον παραχθησομένου·
ὑπὲρ ἅπαντα δὲ ταῦτα καὶ τἆλλα ὅσα δεῖ προσεῖναι
στρατηλάταις ἀγαθοῖς ἄρχειν ἐγκρατῶς εἰδότος 
καὶ μηθὲν μαλακὸν ἐνδώσοντος τοἰς ἀπειθοῦσιν, οὗ
</p>
</div3>
<div3 type="section" n="2">
<p>μάλιστα ἐν τῷ παρόντι ἐδέοντο. ἅπαντα δʼ ὁρῶντες 
<pb id="v.2p.248"/>
ὅσα ἠξίουν περὶ τὸν ἕτερον ὑπάρχοντα τῶν ὑπάτων
Τῖτον Λάρκιον· ὁ γὰρ Κλοίλιος ἐν ταῖς πολιτικαῖς
χρείαις διάφορος ὢν τὸ δραστήριον καὶ φιλοπόλεμον
οὐκ εἶχεν, οὐδέ γε τὸ ἀρχικὸν καὶ φοβερόν, ἀλλʼ ἐπιεικὴς
τιμωρὸς ἦν τῶν ἀπειθούντων· ἡ δὲ βουλὴ διʼ αἰσχύνης ἐλάμβανον τοῦ μὲν ἀφελέσθαι τὴν ἀρχήν,
ἣν κατὰ τοὺς νόμους εἶχε, τῷ δὲ χαρίσασθαι τὴν ἀμφοτέρων
ἐξουσίαν, μείζονα βασιλικοῦ σχήματος γινομένην·
καί τι καὶ δέος αὐτὴν ὑπῄει, μὴ βαρεῖαν ὁ
Κλοίλιος ἡγησάμενος τὴν ἀπαξίωσιν τῆς ἀρχῆς ὡς
ἠτιμασμένος ὑπὸ τῆς βουλῆς ἔπειτα μεταθῆται τὴν
προαίρεσιν τοῦ βίου τοῦ δήμου γενόμενος προστάτης
<milestone unit="reiskpage" n="1018"/>
</p>
</div3>
<div3 type="section" n="3">
<p>καὶ πάντα ἀνατρέψῃ τὰ κοινά. αἰδουμένων δʼ ἁπάντων,
ἃ φρονοῦντες ἐτύγχανον, εἰς μέσον ἐκφέρειν καὶ
μέχρι πολλοῦ τοῦτο ποιούντων ὁ πρεσβύτατός τε καὶ
τιμιώτατος τῶν ὑπατικῶν γνώμην ἀπεδείξατο, διʼ ἧς
ἀμφοτέρους ἐν ἴσῃ τιμῇ τοὺς ὑπάτους φυλάξας παρʼ
αὐτῶν ἐκείνων τὸν ἐπιτηδειότερον ἄρχειν εὕρετο· ἔφη
γὰρ αὑτῷ δοκεῖν, ἐπειδὴ τὸ μὲν τῆς ἀρχῆς κράτος ἥ
τε βουλὴ διέγνωκε καὶ ὁ δῆμος ἐπεψήφικεν ἑνὶ δοθῆναι,
δύο δὲ καταλείπεται βουλῆς καὶ φροντίδος οὐ
μικρᾶς δεόμενα, τίς ὁ παραληψόμενος τὴν ἰσοτύραννον
ἀρχὴν ἔσται καὶ ὑπὸ τίνος ἀποδειχθεὶς ἐξουσίας νομίμου,
ἐκ τῶν τότε ὄντων ὑπάτων τὸν ἕτερον, εἴτε παραχωρήσαντος
<pb id="v.2p.249"/>
τοῦ συνάρχοντος, εἴτε κλήρῳ λαχόντα, ἑλέσθαι
Ῥωμαίων ὃν ὑπολαμβάνει κράτιστα καὶ συμφορώτατα
<milestone unit="reiskpage" n="1019"/>
<add>τὰ</add> τῆς πόλεως ἐπιτροπεύσειν. μεσοβασιλέων
δʼ αὐτοῖς μηθὲν ἐν τῷ παρόντι δεῖν, οὓς ἐν ταῖς
μοναρχίαις ἀποδείκνυσθαι μονογνώμονας τῶν μελλόντων 
ἄρξειν ἔθος ἦν, ἐχούσης τῆς πόλεως τὴν ὅσιον ἀρχήν.
</p>
</div3>
</div2>
<div2 type="chapter" n="72">
<div3 type="section" n="1">
<p>
ἐπαινεσάντων δὲ τὴν γνώμην ἁπάντων
μετὰ τοῦτον ἀναστὰς ἕτερος εἶπεν· ἐμοὶ δʼ, ὦ βουλή,
δοκεῖ καὶ τοῦτʼ ἔτι προστεθῆναι τῇ γνώμῃ, δυεῖν ἀνδρῶν 
κρατίστων εἰς τόδε χρόνου τὰ κοινὰ διοικούντων,
ὧν οὐκ ἂν εὕροιτε ἀμείνους, τὸν μὲν ἕτερον
αὐτῶν κύριον ἀποδειχθῆναι τῆς ἀναρρήσεως, τὸν δʼ
ἕτερον ὑπὸ τοῦ συνάρχοντος αἱρεθῆναι διαγνόντων
αὐτῶν ἐν ἀλλήλοις τὸν ἐπιτηδειότερον· ἵνα αὐτοῖς 
περιγένηται σὺν τῷ τιμίῳ καὶ τὸ χαῖρον ἴσον, τῷ μὲν
ὅτι τὸν συνάρχοντα κράτιστον ἀπέφηνε, τῷ δʼ ὅτι
πρὸς τοῦ συνάρχοντος ἄριστος ἐκρίθη· ἡδὺ γὰρ καὶ
καλὸν ἑκάτερον. οἶδα μὲν οὖν, ὅτι καὶ μὴ προστεθέντος
τῇ γνώμῃ τοῦδε τοῦ μέρους, αὐτοῖς ἂν ἐφάνη τοῖς 
ἀνδράσιν οὕτως ποιεῖν· κρεῖττον δὲ τὸ μηδʼ ὑμῶν
<milestone unit="reiskpage" n="1020"/>ἕτερόν τι βουλομένων.
</p>
</div3>
<div3 type="section" n="2">
<p>ἐδόκει καὶ τοῦτο κατὰ νοῦν 
ἅπασιν εἰρῆσθαι· καὶ οὐθενὸς ἔτι τῇ γνώμῃ προστεθέντος
ἐπικυροῦται τὸ δόγμα. ὡς δὲ παρέλαβον τὴν
ἐξουσίαν οἱ ὕπατοι τοῦ διαγνῶναι, πότερος ἐξ αὐτῶν 
ἄρχειν ἐστὶν ἐπιτηδειότερος, θαυμαστόν τι καὶ παρὰ
πάσας τὰς ἀνθρωπίνας ὑπολήψεις πρᾶγμα ἐποίουν. οὐ
γὰρ ἑαυτὸν ἑκάτερος ἄξιον ἀπέφαινε τῆς ἡγεμονίας,
<pb id="v.2p.250"/>
ἀλλὰ τὸν ἕτερον· καὶ κατέτριψαν ὅλην τὴν ἡμέραν ἐκείνην
τὰς ἀλλήλων ἀρετὰς ἐξαριθμούμενοι καὶ λιπαροῦντες
μὴ λαβεῖν αὐτοὶ τὴν ἀρχήν, ὥστε ἐν πολλῇ
γενέσθαι τοὺς ἐν τῷ συνεδρίῳ παρόντας ἀμηχανίᾳ.
</p>
</div3>
<div3 type="section" n="3">
<p>
<note n="5" place="unspecified" anchored="yes"/> διαλυθείσης δὲ τῆς βουλῆς οἱ προσήκοντες κατὰ γένος
ἑκατέρῳ, καὶ τῶν ἄλλων βουλευτῶν οἱ ἐντιμότατοι
πρὸς τὸν Λάρκιον ἀφικόμενοι πολλὰς ἐποιοῦντο τοῦ
ἀνδρὸς ἄχρι πολλῆς νυκτὸς δεήσεις διδάσκοντες, ὡς
ἐν ἐκείνῳ τὰς ἐλπίδας ἡ βουλὴ τέθειται πάσας, καὶ
τὸ ἀσπούδαστον αὐτοῦ περὶ τὴν ἀρχὴν πονηρὸν εἶναι
τῷ κοινῷ λέγοντες. ὁ δʼ ἦν ἀτενὴς καὶ πολλὰ ἐν
μέρει δεόμενός τε καὶ ἀντιβολῶν ἕκαστον διετέλει. τῇ
δʼ ἑξῆς ἡμέρᾳ πάλιν τοῦ συνεδρίου συναχθέντος, ἐπειδὴ
καὶ τότε διεμάχετο καὶ πειθόμενος ὑπὸ πάντων οὐκ
<milestone unit="reiskpage" n="1021"/>
ἀφίστατο τῆς γνώμης, ἀναστὰς ὁ Κλοίλιος ἀναγορεύει
τʼ αὐτόν, ὥσπερ εἰώθεσαν ποιεῖν οἱ μεσοβασιλεῖς, καὶ
τὴν ὑπατείαν αὐτὸς ἐξόμνυται.
</p>
</div3>
</div2>
<div2 type="chapter" n="73">
<div3 type="section" n="1">
<p>
οὗτος πρῶτος ἐν Ῥώμῃ μόναρχος ἀπεδείχθη
πολέμου τε καὶ εἰρήνης καὶ παντὸς ἄλλου
πράγματος αὐτοκράτωρ. ὄνομα δʼ αὐτῷ τίθενται δικτάτορα,
εἴτε διὰ τὴν ἐξουσίαν τοῦ κελεύειν, ὅτι θέλοι,
καὶ τάττειν τὰ δίκαιά τε καὶ τὰ καλὰ τοῖς ἄλλοις, ὡς
ἂν αὐτῷ δοκῇ· τὰ γὰρ ἐπιτάγματα καὶ τὰς διαγραφὰς
τῶν δικαίων τε καὶ ἀδίκων ἠδίκτα οἱ Ῥωμαῖοι καλοῦσιν·
εἴτε ὥς τινες γράφουσι διὰ τὴν τότε γενομένην
ἀνάρρησιν, ἐπειδὴ οὐ παρὰ τοῦ δήμου τὴν ἀρχὴν εὑρόμενος
κατὰ τοὺς πατρίους ἐθισμοὺς ἕξειν ἔμελλεν,
<pb id="v.2p.251"/>
</p>
</div3>
<div3 type="section" n="2">
<p>ἀλλʼ ὑπʼ ἀνδρὸς ἀποδειχθεὶς ἑνός. οὐ γὰρ ᾤοντο δεῖν 
ἐπίφθονον ὄνομα καὶ βαρὺ θέσθαι τινὶ ἀρχῇ πόλιν
ἐλευθέραν ἐπιτροπευούσῃ, τῶν τε ἀρχομένων ἕνεκα,
<milestone unit="reiskpage" n="1022"/>ἵνα μηθὲν ἐπὶ ταῖς μισουμέναις προσηγορίαις ἐκταράττωνται,
καὶ τῶν παραλαμβανόντων τὰς ἀρχὰς προνοίᾳ, 
μή τι λάθωσιν ἢ παθόντες ὑφʼ ἑτέρων πλημμελὲς ἢ
δράσαντες αὐτοὶ τοὺς πέλας, ὧν φέρουσιν αἱ τοιαῦται
δυναστεῖαι· ἐπεὶ τό γε τῆς ἐξουσίας μέγεθος, ἧς ὁ
δικτάτωρ ἔχει, ἥκιστα δηλοῦται ὑπὸ τοῦ ὀνόματος·
</p>
</div3>
<div3 type="section" n="3">
<p>ἔστι γὰρ αἱρετὴ τυραννὶς ἡ δικτατορία. δοκοῦσι δέ 
μοι καὶ τοῦτο παρʼ Ἑλλήνων οἱ Ῥωμαῖοι τὸ πολίτευμα
λαβεῖν. οἱ γὰρ Αἰσυμνῆται καλούμενοι παρʼ Ἕλλησι
τὸ ἀρχαῖον, ὡς ἐν τοῖς περὶ βασιλείας ἱστορεῖ Θεόφραστος,
αἱρετοί τινες ἦσαν τύραννοι· ᾑροῦντο δʼ αὐτοὺς
<milestone unit="reiskpage" n="1023"/>αἱ πόλεις οὔτʼ εἰς ὁριστὸν χρόνον οὔτε συνεχῶς, 
ἀλλὰ πρὸς τοὺς καιρούς, ὁπότε δόξειε συμφέρειν, καὶ
εἰς ὁποσονοῦν χρόνον· ὥσπερ καὶ Μιτυληναῖοί ποθʼ
εἵλοντο Πιττακὸν πρὸς τοὺς φυγάδας τοὺς περὶ Ἀλκαῖον τὸν ποιητήν.
</p>
</div3>
</div2>
<div2 type="chapter" n="74">
<div3 type="section" n="1">
<p>
ἦλθον δʼ ἐπὶ τοῦτο οἱ πρῶτοι διδαχθέντες 
τῇ πείρᾳ τὸ χρήσιμον. κατʼ ἀρχὰς μὲν γὰρ ἅπασα
<milestone unit="reiskpage" n="1024"/>πόλις Ἑλλὰς ἐβασιλεύετο, πλὴν οὐχ ὥσπερ τὰ βάρβαρα
ἔθνη δεσποτικῶς, ἀλλὰ κατὰ νόμους τινὰς καὶ ἐθισμοὺς
πατρίους· καὶ κράτιστος ἦν βασιλεὺς ὁ δικαιότατός τε
καὶ νομιμώτατος καὶ μηθὲν ἐκδιαιτώμενος τῶν πατρίων.
</p>
</div3>
<div3 type="section" n="2">
<p>δηλοῖ δὲ καὶ Ὅμηρος δικασπόλους τε καλῶν 
<pb id="v.2p.252"/>
τοὺς βασιλεῖς καὶ θεμιστοπόλους. καὶ μέχρι πολλοῦ
διέμενον ἐπὶ ῥητοῖς τισιν αἱ βασιλεῖαι διοικούμεναι,
καθάπερ ἡ Λακεδαιμονίων· ἀρξαμένων δέ τινων ἐν
ταῖς ἐξουσίαις πλημμελεῖν καὶ νόμοις μὲν ὀλίγα χρωμένων,
ταῖς δʼ ἑαυτῶν γνώμαις τὰ πολλὰ διοικούντων,
δυσχεράναντες ὅλον τὸ πρᾶγμα οἱ πολλοὶ κατέλυσαν
μὲν τὰ βασιλικὰ πολιτεύματα, νόμους δὲ καταστησάμενοι
<milestone unit="reiskpage" n="1025"/>
καὶ ἀρχὰς ἀποδείξαντες, ταύταις ἐχρῶντο τῶν
πόλεων φυλακαῖς.
</p>
</div3>
<div3 type="section" n="3">
<p>ἐπεὶ δʼ οὐκ αὐτάρκεις ἦσαν οὔτε
οἱ τεθέντες ὑπʼ αὐτῶν νόμοι βεβαιοῦν τὸ δίκαιον οὔτε
οἱ τὰς ἀρχὰς καὶ τὰς ἐπιμελείας αὐτῶν λαμβάνοντες
βοηθεῖν τοῖς νόμοις, οἵ τε καιροὶ πολλὰ νεοχμοῦντες
οὐ τὰ κράτιστα τῶν πολιτευμάτων, ἀλλὰ τὰ πρεπωδέστατα
ταῖς καταλαμβανούσαις αὐτοὺς συντυχίαις
ἠνάγκαζον αἱρεῖσθαι, οὐ μόνον ἐν ταῖς ἀβουλήτοις
συμφοραῖς, ἀλλὰ κἀν ταῖς ὑπερβαλλούσαις τὸ μέτριον
εὐτυχίαις, διαφθειρομένων διʼ αὐτὰς τῶν πολιτικῶν
κόσμων, οἷς ἐπανορθώσεως ταχείας καὶ αὐτογνώμονος
ἔδει, ἠναγκάζοντο παράγειν πάλιν τὰς βασιλικὰς καὶ
τυραννικὰς ἐξουσίας εἰς μέσον, ὀνόμασι περικαλύπτοντες
αὐτὰς εὐπρεπεστέροις, Θετταλοὶ μὲν ἀρχούς, Λακεδαιμόνιοι
<milestone unit="reiskpage" n="1026"/>
δʼ ἁρμοστὰς καλοῦντες, φοβούμενοι τυράννους
ἢ βασιλεῖς αὐτοὺς καλεῖν, ὡς οὐδʼ ὅσιον σφίσιν
ὑπάρχον, ἃς κατέλυσαν ἐξουσίας ὅρκοις καὶ ἀραῖς ἐπιθεσπισάντων
<pb id="v.2p.253"/>
</p>
</div3>
<div3 type="section" n="4">
<p>θεῶν, ταύτας πάλιν ἐμπεδοῦν. ἐμοὶ μὲν 
δὴ παρὰ τῶν Ἑλλήνων δοκοῦσι Ῥωμαῖοι τὸ παράδειγμα
λαβεῖν, ὥσπερ ἔφην, Λικίννιος δὲ παρʼ Ἀλβανῶν
οἴεται τὸν δικτάτορα Ῥωμαίους εἰληφέναι, τούτους
λέγων πρώτους μετὰ τὸν Ἀμολίου καὶ Νεμέτορος 
θάνατον ἐκλιπούσης τῆς βασιλικῆς συγγενείας ἐνιαυσίους
ἄρχοντας ἀποδεῖξαι τὴν αὐτὴν ἔχοντας ἐξουσίαν
τοῖς βασιλεῦσι, καλεῖν δʼ αὐτοὺς δικτάτορας· ἐγὼ δʼ οὐ
τοὔνομα ζητεῖν ἠξίουν, πόθεν ἡ Ῥωμαίων πόλις ἔλαβεν,
ἀλλὰ τὸ τῆς ἐξουσίας τῆς περιλαμβανομένης τῷ ὀνόματι
<milestone unit="reiskpage" n="1027"/>παράδειγμα. ἀλλʼ ὑπὲρ μὲν τούτων οὐθὲν ἂν
εἴη τάχα προὔργου τὰ πλείω γράφειν.
</p>
</div3>
</div2>
<div2 type="chapter" n="75">
<div3 type="section" n="1">
<p>
ὃν δὲ τρόπον ὁ Λάρκιος ἐχρήσατο τοῖς
πράγμασι δικτάτωρ πρῶτος ἀποδειχθεὶς καὶ κόσμον,
οἷον περιέθηκε τῇ ἀρχῇ, συντόμως πειράσομαι διεξελθεῖν, 
ταῦτα ἡγούμενος εἶναι χρησιμώτατα τοῖς ἀναγνωσομένοις,
ἃ πολλὴν εὐπορίαν παρέξει καλῶν καὶ συμφερόντων
παραδειγμάτων νομοθέταις τε καὶ δημαγωγοῖς
καὶ τοῖς ἄλλοις ἅπασι τοῖς πολιτεύεσθαί τε καὶ τὰ
κοινὰ πράττειν βουλομένοις. οὐ γὰρ ἀζήλου καὶ ταπεινῆς 
πόλεως πολιτεύματα καὶ βίους οὐδὲ ἀνωνύμων
καὶ ἀπερριμμένων ἀνθρώπων βουλεύματα καὶ πράξεις
μέλλω διηγεῖσθαι, ὥστε ὄχλον ἄν τινι καὶ φλυαρίαν
<milestone unit="reiskpage" n="1028"/>φανῆναι τὴν περὶ τὰ μικρὰ καὶ φαῦλα ἡμῶν σπουδήν·
ἀλλʼ ὑπὲρ τῆς ἅπασι τὰ καλὰ καὶ δίκαια ὁριζούσης 
πόλεως καὶ περὶ τῶν εἰς τοῦτο καταστησαμένων αὐτὴν
τὸ ἀξίωμα ἡγεμόνων, ἅ τις ἂν σπουδάσειε μὴ ἀγνοεῖν
<pb id="v.2p.254"/>
</p>
</div3>
<div3 type="section" n="2">
<p>φιλόσοφος καὶ πολιτικὸς ἀνήρ, συγγράφω. εὐθὺς μὲν
οὖν ἅμα τῷ παραλαβεῖν τὴν ἐξουσίαν, ἱππάρχην ἀποδείκνυσι
Σπόριον Κάσσιον, τὸν ὑπατεύσαντα κατὰ τὴν
ἑβδομηκοστὴν ὀλυμπιάδα. τοῦτο τὸ ἔθος ἕως τῆς κατʼ
ἐμὲ γενεᾶς ἐφυλάττετο ὑπὸ Ῥωμαίων, καὶ οὐθεὶς εἰς
τόδε χρόνου δικτάτωρ αἱρεθεὶς χωρὶς ἱππάρχου τὴν
ἀρχὴν διετέλεσεν. ἔπειτα τῆς ἐξουσίας τὸ κράτος ἐπιδεῖξαι
βουληθεὶς ὅσον ἐστί, καταπλήξεως μᾶλλον ἢ χρήσεως
<milestone unit="reiskpage" n="1029"/>
ἕνεκα τοῖς ῥαβδούχοις ἐκέλευσεν ἅμα ταῖς δεσμαῖς
τῶν ῥάβδων τοὺς πελέκεις διὰ τῆς πόλεως φέρειν·
ἔθος ἐπιχώριον μὲν τοῖς βασιλεῦσιν, ἐκλειφθὲν δʼ ὑπὸ
τῶν ὑπάτων, ἐξ οὗ Οὐαλέριος Ποπλικόλας ὁ πρῶτος
ὑπατεύσας ἐμείωσε τὸν φθόνον τῆς ἀρχῆς, αὐτὸς ἀνανεωσάμενος.
</p>
</div3>
<div3 type="section" n="3">
<p>καταπληξάμενος δὲ τούτῳ τε καὶ τοῖς
ἄλλοις συμβόλοις τῆς βασιλικῆς ἡγεμονίας τοὺς ταρακτικοὺς
καὶ νεωτεριστάς, τὸ κράτιστον τῶν ὑπὸ Σερουΐου
Τυλλίου τοῦ δημοτικωτάτου βασιλέως κατασταθέντων
νομίμων, πρῶτον ἐπέταξε ποιῆσαι Ῥωμαίοις ἅπασι,
τιμήσεις κατὰ φυλὰς τῶν βίων ἐνεγκεῖν, προσγράφοντας
γυναικῶν τε καὶ παίδων ὀνόματα καὶ ἡλικίας ἑαυτῶν
τε καὶ τέκνων.
</p>
</div3>
<div3 type="section" n="4">
<p>ἐν ὀλίγῳ δὲ χρόνῳ πάντων τιμησαμένων
διὰ τὸ μέγεθος τῆς τιμωρίας· τήν τε γὰρ
οὐσίαν ἀπολέσαι τοὺς ἀπειθήσαντας ἔδει καὶ τὴν πολιτείαν·
ἑπτακοσίοις πλείους εὑρέθησαν οἱ ἐν ἥβῃ Ῥωμαῖοι
πεντεκαίδεκα μυριάδων. μετὰ τοῦτο διακρίνας
<milestone unit="reiskpage" n="1030"/>
τοὺς ἔχοντας τὴν στρατεύσιμον ἡλικίαν ἀπὸ τῶν πρεσβυτέρων
<pb id="v.2p.255"/>
καὶ καταχωρίσας εἰς λόχους, διένειμε πεζούς
τε καὶ ἱππεῖς εἰς τέτταρας μοίρας· ὧν μίαν μὲν τὴν
κρατίστην περὶ αὑτὸν εἶχεν, ἐκ δὲ τῶν ὑπολειπομένων
Κλοίλιον ἐκέλευσε τὸν συνύπατον ἣν αὐτὸς ἐβούλετο
λαβεῖν, τὴν δὲ τρίτην Σπόριον Κάσσιον τὸν ἱππάρχην, 
τὴν δὲ καταλειπομένην τὸν ἀδελφὸν Σπόριον Λάρκιον·
αὕτη φρουρεῖν τὴν πόλιν ἐτάχθη σὺν τοῖς πρεσβυτέροις
ἐντὸς τείχους μένουσα.
</p>
</div3>
</div2>
<div2 type="chapter" n="76">
<div3 type="section" n="1">
<p>
ὡς δʼ ἦν αὐτῷ πάντα τὰ εἰς τὸν πόλεμον
ἐπιτήδεια εὐτρεπῆ, προήγαγε τὰς δυνάμεις εἰς ὕπαιθρον, 
καὶ τίθεται στρατόπεδα τρία καθʼ οὓς μάλιστα
ὑπελάμβανε τόπους ποιήσεσθαι τοὺς Λατίνους τὴν
ἔφοδον. ἐνθυμούμενος δʼ, ὅτι φρονίμων στρατηγῶν
ἐστιν, οὐ μόνον τὰ ἑαυτῶν πράγματα ποιεῖν ἰσχυρά,
ἀλλὰ καὶ τὰ τῶν πολεμίων ἀσθενῆ, καὶ μάλιστα μὲν 
ἄνευ μάχης καὶ πόνου καταλύεσθαι τοὺς πολέμους, εἰ
δὲ μή γε σὺν ἐλαχίστῃ τοῦ στρατιωτικοῦ πλήθους δαπάνῃ,
<milestone unit="reiskpage" n="1031"/>πολέμων θʼ ἁπάντων κακίστους ἡγούμενος καὶ
πλεῖστα τὰ λυπηρὰ ἔχοντας, οὓς πρὸς συγγενεῖς καὶ
φίλους ἀναγκαζόμενοί τινες ἀναιροῦνται, ἐπιεικεστέρων 
μᾶλλον ἢ δικαιοτέρων ᾤετο δεῖν αὐτοῖς διαλύσεων.
</p>
</div3>
<div3 type="section" n="2">
<p>κρύφα τε δὴ πέμπων πρὸς τοὺς ἐπιφανεστάτους τῶν 
Λατίνων ἀνυπόπτους τινὰς ἔπειθε φιλίαν πράττειν
ταῖς πόλεσι, καὶ ἐκ τοῦ φανεροῦ πρεσβευόμενος κατὰ
πόλεις τε καὶ πρὸς τὸ κοινὸν οὐ χαλεπῶς ἐξειργάσατο 
μηκέτι τὴν αὐτὴν ἅπαντας ὁρμὴν ἔχειν πρὸς τὸν πόλεμον·
μάλιστα δʼ αὐτοὺς ἐξεθεράπευσε καὶ διαστῆναι
πρὸς τοὺς ἡγεμόνας ἐποίησε διὰ τοιαύτης εὐεργεσίας.
<pb id="v.2p.256"/>
</p>
</div3>
<div3 type="section" n="3">
<p>οἱ γὰρ τὴν αὐτοκράτορα παρειληφότες τῶν Λατίνων
στρατηγίαν, Μαμίλιός τε καὶ Σέξτος ἐν Τύσκλῳ πόλει
τὰς δυνάμεις συνέχοντες, παρεσκευάζοντο μὲν ὡς ἐλάσοντες
ἐπὶ τὴν Ῥώμην, ἐδαπάνων δὲ πολὺν εἰς τὸ
μέλλειν χρόνον, εἴτε τὰς ὑστεριζούσας ἀναμένοντες
πόλεις, εἴτε τῶν ἱερῶν αὐτοῖς οὐ γινομένων καλῶν.
ἐν τούτῳ δὴ τῷ χρόνῳ τινὲς ἀποσκιδνάμενοι τοῦ στρατοπέδου
τὴν χώραν τῶν Ῥωμαίων ἐπόρθουν.
</p>
</div3>
<div3 type="section" n="4">
<p>τοῦτο
<milestone unit="reiskpage" n="1032"/>
μαθὼν ὁ Λάρκιος ἀποστέλλει τὸν Κλοίλιον ἐπʼ αὐτοὺς
ἄγοντα τῶν ἱππέων τε καὶ ψιλῶν τοὺς ἀνδρειοτάτους.
ὃς ἐπιφανεὶς αὐτοῖς ἀπροσδόκητος ὀλίγους μέν τινας
ἀποκτείνει μαχόμενος, τοὺς δὲ λοιποὺς αἰχμαλώτους
λαμβάνει. τούτους ὁ Λάρκιος ἐκ τῶν τραυμάτων ἀναλαβὼν
καὶ ταῖς ἄλλαις ἐκθεραπεύσας φιλανθρωπίαις
ἀπέστειλεν εἰς Τύσκλον ἀθρόους ἄνευ λύτρων, πρεσβευτὰς
σὺν αὐτοῖς πέμψας Ῥωμαίων τοὺς ἐντιμοτάτους.
οὗτοι διεπράξαντο διαλυθῆναι τὸ στράτευμα
τῶν Λατίνων καὶ γενέσθαι ταῖς πόλεσιν ἐνιαυσίους ἀνοχάς.
</p>
</div3>
</div2>
<div2 type="chapter" n="77">
<div3 type="section" n="1">
<p>
ταῦτα διαπραξάμενος ὁ ἀνὴρ ἀπῆγε τὰς
δυνάμεις ἐκ τῆς ὑπαίθρου καὶ πρὶν ἢ πάντα τὸν τῆς
ἐξουσίας ἐκπληρῶσαι χρόνον ὑπάτους ἀποδείξας ἀπέθετο
τὴν ἀρχὴν οὔτʼ ἀποκτείνας οὐθένα Ῥωμαίων οὔτʼ
ἐξελάσας τῆς πατρίδος οὔτʼ ἄλλῃ συμφορᾷ βαρείᾳ περιβαλὼν
<note n="25" place="unspecified" anchored="yes"/> οὐδεμιᾷ.
</p>
</div3>
<div3 type="section" n="2">
<p>οὗτος ὁ ζῆλος ἀπʼ ἐκείνου τοῦ ἀνδρὸς
ἀρξάμενος ἅπασι παρέμεινε τοῖς λαμβάνουσι τὴν αὐτὴν
<milestone unit="reiskpage" n="1033"/>
ἐξουσίαν ἄχρι τῆς τρίτης πρὸ ἡμῶν γενεᾶς. οὐθένα
<pb id="v.2p.257"/>
γοῦν ἐκ τῆς ἱστορίας παρειλήφαμεν, ὃς οὐ μετρίως
αὐτῇ καὶ πολιτικῶς ἐχρήσατο, πολλάκις ἀναγκασθείσης
τῆς πόλεως καταλῦσαι τὰς νομίμους ἀρχὰς καὶ πάντα
ποιῆσαι τὰ πράγματα ὑφʼ ἑνί.
</p>
</div3>
<div3 type="section" n="3">
<p>καὶ εἰ μὲν ἐν τοῖς 
ὀθνείοις πολέμοις μόνον ἦσαν οἱ λαμβάνοντες τὴν 
δικτατορίαν ἀγαθοὶ προστάται τῆς πατρίδος μηδὲν
ὑπὸ τοῦ μεγέθους τῆς ἀρχῆς διαφθειρόμενοι ἧττον ἂν
θαυμαστὸν ἦν· νῦν δὲ καὶ ἐν ταῖς ἐμφυλίοις διχοστασίαις
πολλαῖς καὶ μεγάλαις γενομέναις καὶ ἐπὶ
καταλύσει βασιλειῶν καὶ τυραννίδων ὑποπτευομένων 
καὶ ἐπʼ ἄλλων συμφορῶν κωλύσει μυρίων ὅσων <add>οἱ</add>
τηλικαύτης τυχόντες ἐξουσίας ἅπαντες ἀνεπιλήπτους
καὶ τῷ πρώτῳ λαβόντι τὴν ἀρχὴν ὁμοίους ἑαυτοὺς
παρέσχον· ὥσθʼ ἅπασι παραστῆναι τὴν αὐτὴν δόξαν,
ὅτι μία βοήθεια παντός ἐστιν ἀνιάτου κακοῦ καὶ 
τελευταίας σωτηρίας ἐλπίς, ὅταν ἀπορραγῶσιν ἅπασαι
<milestone unit="reiskpage" n="1034"/>διὰ καιρούς τινας, ἡ τοῦ δικτάτορος ἀρχή. ἐπὶ δὲ
</p>
</div3>
<div3 type="section" n="4">
<p>τῆς κατὰ τοὺς πατέρας ἡμῶν ἡλικίας ὁμοῦ τι τετρακοσίων 
διαγενομένων ἐτῶν ἀπὸ τῆς Τίτου Λαρκίου
δικτατορίας διεβλήθη καὶ μισητὸν ἅπασιν ἀνθρώποις 
ἐφάνη τὸ πρᾶγμα Λευκίου Κορνηλίου Σύλλα πρώτου
καὶ μόνου πικρῶς αὐτῇ καὶ ὠμῶς χρησαμένου·
ὥστε τότε πρῶτον αἰσθέσθαι Ῥωμαίους, ὃ τὸν ἄλλον
ἅπαντα χρόνον ἠγνόουν, ὅτι τυραννίς ἐστιν ἡ τοῦ
</p>
</div3>
<div3 type="section" n="5">
<p>δικτάτορος ἀρχή. βουλήν τε γὰρ ἐκ τῶν ἐπιτυχόντων 
ἀνθρώπων συνέστησε καὶ τὸ τῆς δημαρχίας κράτος εἰς
<pb id="v.2p.258"/>
τοὐλάχιστον συνέστειλε καὶ πόλεις ὅλας ἐξῴκισε καὶ
βασιλείας τὰς μὲν ἀνεῖλε, τὰς δʼ αὐτὸς ἀπέδειξε, καὶ
ἄλλα πολλὰ καὶ αὐθάδη διεπράξατο, περὶ ὧν πολὺ ἂν
ἔργον εἴη λέγειν· πολίτας τε χωρὶς τῶν ἐν ταῖς μάχαις
ἀπολομένων τοὺς παραδόντας αὐτῷ σφᾶς αὐτοὺς οὐκ
ἐλάττους τετρακισμυρίων ἀπέκτεινεν, ὧν τινας καὶ
</p>
</div3>
<div3 type="section" n="6">
<p>βασάνοις πρῶτον αἰκισάμενος. εἰ μὲν οὖν ἀναγκαίως
<milestone unit="reiskpage" n="1035"/>
ἢ συμφερόντως τῷ κοινῷ πάντα ταῦτʼ ἔπραξεν, οὐχ ὁ
παρὼν καιρὸς ἐξετάζειν· ὅτι δὲ διὰ ταῦτʼ ἐμισήθη καὶ
δεινὸν ἐφάνη τὸ τοῦ δικτάτορος ὄνομα, τοῦτό μοι
προὔκειτο ἐπιδεῖξαι. πέφυκε δʼ οὐ ταῖς δυναστείαις
τοῦτο μόναις, ἀλλὰ καὶ τοῖς ἄλλοις συμβαίνειν τοῖς
περιμαχήτοις καὶ θαυμαζομένοις ὑπὸ τοῦ κοινοῦ βίου
πράγμασι. καλὰ μὲν γὰρ ἅπαντα φαίνεται καὶ συμφέροντα
τοῖς χρωμένοις, ὅταν τις αὐτοῖς χρῆται καλῶς,
αἰσχρὰ δὲ καὶ ἀσύμφορα, ὅταν πονροὺς λάβῃ προστάτας.
τούτου δʼ ἡ φύσις αἰτία προσθεῖσα τοῖς ἀγαθοῖς
ἅπασι καὶ κῆράς τινας συμφύτους. ἀλλʼ ὑπὲρ μὲν
τούτων ἕτερος ἂν εἴη τοῖς λόγοις καιρὸς ἐπιτηδειότερος.
<del>οἱ δʼ ἐν τῷ κατόπιν ἐνιαυτῷ τὴν ὕπατον ἀρχὴν παραλαβόντες
Αὖλος Σεμπρώνιος Ἀτρατῖνος καὶ Μάρκος
Μηνύκιος, ἐπὶ τῆς ἑβδομηκοστῆς καὶ πρώτης ὀλυμπιάδος,
ἣν ἐνίκα στάδιον Τισικράτης Κροτωνιάτης,
ἄρχοντος Ἀθήνησιν Ἱππάρχου.</del>
</p>
</div3>
</div2>
</div1>
<pb id="v.2p.259"/>
<div1 type="book" n="6">
<div2 type="chapter" n="1">
<div3 type="section" n="1">
<p>
<milestone unit="reiskpage" n="1036"/>οἱ δʼ ἐν τῷ κατόπιν ἐνιαυτῷ τὴν ὕπατον ἀρχὴν
παραλαβόντες, Αὖλος Σεμπρώνιος Ἀτρατῖνος καὶ Μάρκος
Μηνύκιος, ἐπὶ τῆς ἑβδομηκοστῆς καὶ πρώτης ὀλυμπιάδος,
ἣν ἐνίκα στάδιον Τισικράτης Κροτωνιάτης
ἄρχοντος Ἀθήνησιν Ἱππάρχου, ἄλλο μὲν οὐδὲν οὔτε 
πολεμικὸν οὔτε πολιτικὸν ἱστορίας ἄξιον ἐπὶ τῆς ἑαυτῶν
ἀρχῆς ἔπραξαν· αἵ τε γὰρ πρὸς Λατίνους ἀνοχαὶ
πολλὴν αὐτοῖς ἀπὸ τῶν ἔξωθεν πολέμων παρέσχον
<milestone unit="reiskpage" n="1037"/>εἰρήνην ἥ τε τῆς ἀναπράξεως τῶν δανείων κώλυσις,
ἣν ἐψηφίσατο ἡ βουλή, τέως ἂν ὁ προσδοκώμενος πόλεμος 
εἰς ἀσφαλὲς ἔλθῃ τέλος, ἔπαυσε τοὺς ἐντὸς τείχους
νεωτερισμούς, οὓς ἐποιοῦντο οἱ πένητες ἀφεῖσθαι
τῶν χρεῶν ἀξιοῦντες δημοσίᾳ·
</p>
</div3>
<div3 type="section" n="2">
<p>δόγμα δὲ βουλῆς ἐκύρωσαν 
ἐπιεικέστατον, Λατίνοις ἀνδράσιν εἴ τινες ἔτυχον
<pb id="v.2p.260"/>
ἐκ τοῦ Ῥωμαίων ἔθνους συνοικοῦσαι γυναῖκες ἢ Ῥωμαίοις
Λατῖναι, ἑαυτῶν εἶναι κυρίας, ἐάν τε μένειν
θέλωσι παρὰ τοῖς γεγαμηκόσιν ἐάν τε <del>μή,</del> εἰς τὰς
πατρίδας ἀναστρέφειν· τῶν δʼ ἐκγόνων τὰ μὲν ἄρρενα
παρὰ τοῖς πατράσι μένειν, τὰς δὲ θηλείας καὶ ἔτι ἀγάμους
ταῖς μητράσιν ἕπεσθαι· ἐτύγχανον δὲ πολλαὶ
πάνυ γυναῖκες εἰς τὰς ἀλλήλων πόλεις ἐκδεδομέναι
καὶ διὰ τὸ συγγενὲς καὶ διὰ φιλίαν, οἳ τυχοῦσαι τῆς
ἐκ τοῦ ψηφίσματος ἀδείας ἐδήλωσαν ὅσην εἶχον ἐπιθυμίαν
<note n="10" place="unspecified" anchored="yes"/> τῆς ἐν Ῥώμῃ διαίτης.
</p>
</div3>
<div3 type="section" n="3">
<p>αἵ τε γὰρ ἐν ταῖς Λατίνων
πόλεσι Ῥωμαῖαι μικροῦ δεῖν πᾶσαι καταλιποῦσαι
τοὺς ἄνδρας ὡς τοὺς πατέρας ἀνέστρεψαν, αἵ τε Ῥωμαίοις
ἐκδεδομέναι Λατίνων πλὴν δυεῖν, αἱ λοιπαὶ τῶν
<milestone unit="reiskpage" n="1038"/>
πατρίδων ὑπεριδοῦσαι παρὰ τοῖς γεγαμηκόσιν ἔμειναν·
οἰωνὸς εὐτυχὴς τῆς μελλούσης πόλεως ἐπικρατήσειν
τῷ πολέμῳ.
</p>
</div3>
<div3 type="section" n="4">
<p>ἐπὶ τούτων φασὶ τῶν ὑπάτων τὸν νεὼν
καθιερωθῆναι τῷ Κρόνῳ κατὰ τὴν ἄνοδον τὴν εἰς τὸ
Καπετώλιον φέρουσαν ἐκ τῆς ἀγορᾶς, καὶ δημοτελεῖς
ἀναδειχθῆναι τῷ θεῷ καθʼ ἕκαστον ἐνιαυτὸν ἑορτάς
τε καὶ θυσίας. τὰ δὲ πρὸ τούτων βωμὸν αὐτόθι καθιδρύσθαι
λέγουσι <del>τὸν</del> ὑφʼ Ἡρακλέους κατεσκευασμένον,
ἐφʼ οὗ τὰς ἐμπύρους ἀπαρχὰς ἔθυον Ἑλληνικοῖς ἔθεσιν
οἱ τὰ ἱερὰ παρʼ ἐκείνου παραλαβόντες· τὴν δʼ ἀρχὴν
τῆς ἱδρύσεως τοῦ ναοῦ τινὲς μὲν ἱστοροῦσι λαβεῖν
<pb id="v.2p.261"/>
Τῖτον Λάρκιον τὸν ὑπατεύσαντα τῷ πρόσθεν ἐνιαυτῷ,
οἱ δὲ καὶ βασιλέα Ταρκύνιον τὸν ἐκπεσόντα τῆς ἀρχῆς·
<milestone unit="reiskpage" n="1039"/>τὴν δὲ καθιέρωσιν τοῦ ναοῦ λαβεῖν Πόστομον Κομίνιον
κατὰ ψήφισμα βουλῆς. τούτοις μὲν δὴ τοῖς ὑπάτοις
εἰρήνης ὥσπερ ἔφην βαθείας ἐξεγένετο ἀπολαῦσαι. 
</p>
</div3>
</div2>
<div2 type="chapter" n="2">
<div3 type="section" n="1">
<p>
μετὰ δὲ τούτους παραλαμβάνουσι τὴν ἀρχὴν
Αὖλος Ποστόμιος καὶ Τῖτος Οὐεργίνιος, ἐφʼ ὧν αἱ
μὲν ἐνιαύσιοι ἀνοχαὶ πρὸς Λατίνους διελέλυντο, παρασκευαὶ
δὲ πρὸς τὸν πόλεμον ὑφʼ ἑκατέρων ἐγίνοντο
μεγάλαι. ἦν δὲ τὸ μὲν Ῥωμαίων πλῆθος ἅπαν ἑκούσιον 
καὶ σὺν πολλῇ προθυμίᾳ χωροῦν ἐπὶ τὸν ἀγῶνα·
τοῦ δὲ Λατίνων τὸ πλέον ἀπρόθυμον καὶ ὑπʼ ἀνάγκης
κατειργόμενον, τῶν μὲν δυναστευόντων ἐν ταῖς πόλεσιν
ὀλίγου δεῖν πάντων δωρεαῖς τε καὶ ὑποσχέσεσιν
ὑπὸ Ταρκυνίου τε καὶ Μαμιλίου διεφθαρμένων, τῶν 
δὲ δημοτικῶν, ὅσοις οὐκ ἦν βουλομένοις ὁ πόλεμος,
ἀπελαυνομένων ἀπὸ τῆς περὶ τῶν κοινῶν φροντίδος·
</p>
</div3>
<div3 type="section" n="2">
<p>οὐδὲ γὰρ λόγος ἔτι τοῖς βουλομένοις ἀπεδίδοτο. ἠναγκάζοντο 
δὴ χαλεπαίνοντες ἐπὶ τούτῳ συχνοὶ καταλιπεῖν
<milestone unit="reiskpage" n="1040"/>τὰς πόλεις καὶ πρὸς τοὺς Ῥωμαίους αὐτομολεῖν· κωλύειν 
γὰρ οὐκ ἠξίουν οἱ διʼ ἑαυτῶν πεποιημένοι τὰς
πόλεις, ἀλλὰ πολλὴν τοῖς διαφόροις, τῆς ἑκουσίου
φυγῆς χάριν ᾔδεσαν. ὑποδεχόμενοι δʼ αὐτοὺς οἱ Ῥωμαῖοι
τοὺς μὲν ἅμα γυναιξὶ καὶ τέκνοις ἀφικνουμένους
εἰς τὰς ἐντὸς τείχους κατέταττον στρατιὰς τοῖς πολιτικοῖς 
ἐγκαταμιγνύντες λόχοις, τοὺς δὲ λοιποὺς εἰς τὰ
περὶ τὴν πόλιν ἀποστέλλοντες φρούρια καὶ ταῖς ἀποικίαις
<pb id="v.2p.262"/>
ἀπομερίζοντες, ἵνα μή τι νεωτερίσειαν, εἶχον ἐν
φυλακῇ.
</p>
</div3>
<div3 type="section" n="3">
<p>ἁπάντων δὲ τὴν αὐτὴν γνώμην λαβόντων,
ὅτι μιᾶς δεῖ πάλιν τοῖς πράγμασιν ἐφειμένης ἅπαντα
διοικεῖν κατὰ τὸν αὑτῆς λογισμὸν ἀνυπευθύνου ἀρχῆς,
δικτάτωρ ἀποδείκνυται τῶν ὑπάτων ὁ νεώτερος Αὖλος
Ποστόμιος ὑπὸ τοῦ συνάρχοντος Οὐεργινίου· ἱππάρχην
δʼ αὐτὸς ἑαυτῷ προσείλετο κατὰ τὸν αὐτὸν τρόπον τῷ
προτέρῳ δικτάτορι Τῖτον Αἰβούτιον Ἔλβαν· καὶ καταγράψας
ἐν ὀλίγῳ χρόνῳ τοὺς ἐν ἥβῃ Ῥωμαίους ἅπαντας
καὶ διελὼν εἰς τέτταρα μέρη τὴν δύναμιν, μιᾶς
<milestone unit="reiskpage" n="1041"/>
μὲν αὐτὸς ἡγεῖτο μοίρας, ἑτέρας δὲ τὸν συνύπατον
Οὐεργίνιον ἔταξεν ἄρχειν, τῆς δὲ τρίτης Αἰβούτιον
τὸν ἱππάρχην, ἐπὶ δὲ τῆς τετάρτης κατέλιπεν ἔπαρχον
Αὖλον Σεμπρώνιον, ᾧ τὴν πόλιν φυλάττειν ἐπέτρεψεν.
</p>
</div3>
</div2>
<div2 type="chapter" n="3">
<div3 type="section" n="1">
<p>
παρεσκευασμένῳ δʼ αὐτῷ πάντα τἀπιτήδεια
πρὸς τὸν πόλεμον ἧκον ἀγγέλλοντες οἱ σκοποὶ πανστρατιᾷ
Λατίνους ἐξεληλυθότας· καὶ αὖθις ἕτεροι δηλοῦντες
ἐξ ἐφόδου τι καταληφθῆναι πρὸς αὐτῶν χωρίον
ἐχυρὸν Κορβιῶνα καλούμενον, ἐν ᾧ φρουρά τις ἦν
Ῥωμαίων ἐνοικουροῦσα ὀλίγη· ἣν ἅπασαν διαφθείραντες
καὶ τὸ χωρίον αὐτὸ κατασχόντες ὁρμητήριον ἐποιοῦντο
τοῦ πολέμου· ἀνδράποδα δὲ καὶ βοσκήματα οὐ
κατελάμβανον ἐν τοῖς ἀγροῖς χωρὶς τῶν ἐν τῷ Κορβιῶνι
ἐγκαταληφθέντων, προανεσκευασμένων πρὸ πολλοῦ
<pb id="v.2p.263"/>
τῶν γεωργῶν εἰς τὰ προσεχέστατα τῶν ἐρυμάτων,
<milestone unit="reiskpage" n="1042"/>ὅσα δύναμις ἦν ἑκάστοις φέρειν τε καὶ ἄγειν· οἰκίας
δʼ αὐτῶν ἐνεπίμπρασαν ἐρήμους ἀφειμένας καὶ γῆν
ἐδῄουν.
</p>
</div3>
<div3 type="section" n="2">
<p>ἀφίκετο δʼ αὐτοῖς ἐξεστρατευμένοις ἤδη ἐξ 
Ἀντίου πόλεως ἐπιφανεστάτης τοῦ Οὐολούσκων ἔθνους 
στρατιά τε ἱκανὴ καὶ ὅπλα καὶ σῖτος καὶ ὅσων ἄλλων
εἰς τὸν πόλεμον ἐδέοντο. ἐφʼ οἷς πάνυ θαρρήσαντες
ἐν ἐλπίσι χρησταῖς ἦσαν, ὡς καὶ τῶν ἄλλων Οὐολούσκων
συναρουμένων σφίσι τοῦ πολέμου τῆς Ἀντιατῶν
πόλεως ἀρξαμένης.
</p>
</div3>
<div3 type="section" n="3">
<p>ταῦτα μαθὼν ὁ Ποστόμιος ἐξεβοήθει 
διὰ ταχέων πρὶν ἢ συνελθεῖν τοὺς πολεμίους
ἅπαντας· ἀγαγὼν δʼ ἐν νυκτὶ τὴν σὺν αὑτῷ στρατιὰν
πορείᾳ συντόνῳ πλησίον γίνεται τῶν Λατίνων ἐστρατοπεδευκότων
παρὰ λίμνῃ Ῥηγίλλῃ καλουμένῃ ἐν ἐχυρῷ
<milestone unit="reiskpage" n="1043"/>χωρίῳ καὶ τίθεται τὸν χάρακα κατὰ κεφαλῆς τῶν πολεμίων 
ἐν ὑψηλῷ λόφῳ καὶ δυσβάτῳ, ἔνθʼ ὑπομένων
πολλὰ πλεονεκτήσειν ἔμελλεν.
</p>
</div3>
</div2>
<div2 type="chapter" n="4">
<div3 type="section" n="1">
<p>
οἱ δὲ τῶν Λατίνων ἡγεμόνες, Ὀκταούιός τε
ὁ Τυσκλανὸς ὁ Ταρκυνίου τοῦ βασιλέως γαμβρός, ὡς
δέ τινες γράφουσιν, υἱὸς τοῦ γαμβροῦ, καὶ Σέξτος Ταρκύνιος· 
ἐτύγχανον γὰρ δὴ τηνικαῦτα χωρὶς ἀλλήλων
ἐστρατοπεδευκότες· εἰς ἓν συνάγουσι τὰς δυνάμεις
χωρίον καὶ παραλαβόντες τοὺς χιλιάρχους τε καὶ λοχαγοὺς
ἐσκόπουν, ὅστις ἔσται τρόπος τοῦ πολέμου·
</p>
</div3>
<div3 type="section" n="2">
<p>καὶ 
<pb id="v.2p.264"/>
πολλαὶ γνῶμαι ἐλέχθησαν. οἱ μὲν γὰρ ἐξ ἐφόδου χωρεῖν
ἠξίουν ἐπὶ τοὺς ἅμα τῷ δικτάτορι καταλαβομένους
τὸ ὄρος, ἕως ἔτι ἦσαν αὐτοῖς φοβεροί, οὐκ ἀσφαλείας
σημεῖον εἶναι νομίζοντες τὴν τῶν ἐχυρῶν κατάληψιν,
ἀλλὰ δειλίας· οἱ δὲ τοὺς μὲν ἀποταφρεύσαντας ὀλίγῃ
τινὶ κατείργειν φυλακῇ, τὴν δʼ ἄλλην δύναμιν ἀναλαβόντας
ἐπὶ τὴν Ῥώμην ἄγειν ὡς ῥᾳδίαν ἁλῶναι τῆς
κρατίστης νεότητος ἐξεληλυθυίας· οἱ δὲ τὰς Οὐολούσκων
τε καὶ τῶν ἄλλων συμμάχων βοηθείας ἀναμένειν
συνεβούλευον τὰ ἀσφαλέστερα πρὸ τῶν θρασυτέρων
αἱρουμένους· Ῥωμαίους μὲν γὰρ οὐθὲν ἀπολαύσειν ἐκ
<milestone unit="reiskpage" n="1044"/>
τῆς τριβῆς τοῦ χρόνου, ἑαυτοῖς δὲ βραδυνόμενα κρείττω
γενήσεσθαι τὰ πράγματα.
</p>
</div3>
<div3 type="section" n="3">
<p>ἔτι δʼ αὐτῶν βουλευομένων
ἧκεν ἐκ Ῥώμης ὁ ἕτερος τῶν ὑπάτων Τῖτος Οὐεργίνιος
ἔχων τὴν σὺν ἑαυτῷ δύναμιν αἰφνίδιος ἐν τῇ κατόπιν
νυκτὶ τὴν ὁδὸν διανύσας καὶ στρατοπεδεύεται δίχα
τοῦ δικτάτορος ἐφʼ ἑτέρας ῥάχεως ὀρεινῆς πάνυ καὶ
ἐχυρᾶς· ὥστʼ ἀμφοτέρωθεν ἀποκεκλεῖσθαι τοὺς Λατίνους
τῶν ἐπὶ τὴν πολεμίαν ἐξόδων, τοῦ μὲν ὑπάτου
τῶν ἀριστερῶν προκαθημένου μερῶν, τοῦ δὲ δικτάτορος
τῶν δεξιῶν.
</p>
</div3>
<div3 type="section" n="4">
<p>ἔτι δὲ πλείονος ταραχῆς κατασχούσης
τοὺς οὐδὲν πλεῖον τῶν ἀσφαλῶν προελομένους ἡγεμόνας
καὶ δέους, μὴ τὰ οἰκεῖα <add>οὐ</add> πολλὰ ὄντα δαπανᾶν
ἀναγκάζωνται βραδύνοντες, μαθὼν ὁ Ποστόμιος, ὅσον
ἦν ἐν αὐτοῖς τὸ ἄπειρον στρατηγίας, πέμπει τὸν ἱππάρχην
<pb id="v.2p.265"/>
Τῖτον Αἰβούτιον ἄγοντα τοὺς ἀκμαιοτάτους
ἱππεῖς τε καὶ ψιλούς, καταλαβέσθαι κελεύσας ὄρος τι
<milestone unit="reiskpage" n="1045"/>καλῶς ἐν παρόδῳ κείμενον ταῖς παρακομιζομέναις Λατίνοις
ἀγοραῖς οἴκοθεν· καὶ φθάνει πρὶν αἰσθέσθαι
τοὺς πολεμίους ἡ σὺν τῷ ἱππάρχῃ πεμφθεῖσα δύναμις 
νύκτωρ παρενεχθεῖσα καὶ διʼ ὕλης ἀτριβοῦς διελθοῦσα
καὶ γενομένη ἐγκρατὴς τοῦ λόφου.
</p>
</div3>
</div2>
<div2 type="chapter" n="5">
<div3 type="section" n="1">
<p>
μαθόντες δʼ οἱ στρατηγοὶ τῶν πολεμίων καταλαμβανόμενα
καὶ τὰ κατὰ νώτου σφῶν ἐρυμνὰ καὶ
οὐδὲ περὶ τῆς οἴκοθεν ἀγορᾶς χρηστὰς ἔτι ἐλπίδας 
ἔχοντες ὡς ἀσφαλῶς σφίσι παρακομισθησομένης, ἀπαράξαι
τοὺς Ῥωμαίους ἔγνωσαν ἀπὸ τοῦ λόφου, πρὶν
ἢ χάρακι καὶ τάφρῳ κρατύνασθαι.
</p>
</div3>
<div3 type="section" n="2">
<p>ἀναλαβὼν δὲ τὴν
<milestone unit="reiskpage" n="1046"/>ἵππον ἅτερος αὐτῶν Σέξτος ἤλαυνεν ἀνὰ κράτος <del>αὐτήν,</del>
ὡς οὐ δεξομένης αὐτὸν τῆς Ῥωμαϊκῆς ἵππου. 
γενναίως δὲ τῶν Ῥωμαίων ἱππέων τοὺς ἐπιόντας ὑπομεινάντων
μέχρι μέν τινος ἀντεῖχεν ὑποστρέφων τε
καὶ αὖθις ἐπάγων· ἐπεὶ δʼ ἥ τε φύσις τοῦ χωρίου
τοῖς μὲν ἤδη κρατοῦσι τῶν ἄκρων μεγάλα πλεονεκτήματα
παρεῖχε, τοῖς δὲ κάτωθεν ἐπιοῦσιν οὐδὲν ὅ τι 
μὴ πολλὰς πάνυ πληγὰς καὶ πόνους ἀνηνύτους ἔφερε,
καὶ αὖθις ἑτέρα παρῆν δύναμις τοῖς Ῥωμαίοις ἐπιλέκτων
ἀνδρῶν ἐκ τῆς πεζικῆς φάλαγγος ἐπίκουρος,
ἣν ὁ Ποστόμιος κατὰ πόδας ἀπέστειλεν, οὐδὲν ἔτι
πράττειν δυνάμενος ἀπῆγε τὴν ἵππον ἐπὶ τὸν χάρακα· 
καὶ οἱ Ῥωμαῖοι βεβαίως κρατοῦντες τὸ χωρίον προφανῶς
κρατύνονται <add>τὴν</add> φυλακήν.
</p>
</div3>
<div3 type="section" n="3">
<p>μετὰ τοῦτο τὸ 
<pb id="v.2p.266"/>
ἔργον τοῖς περὶ Μαμίλιον καὶ Σέξτον ἐδόκει μὴ πολὺν
διὰ μέσου ποιεῖν <add>τὸν</add> χρόνον, ἀλλʼ ὀξείᾳ κρῖναι τὰ
πράγματα μάχῃ. τῷ δὲ δικτάτορι τῶν Ῥωμαίων καταρχὰς
οὕτως ἔχοντι προαιρέσεως<del>, ὡς</del> ἀμαχητὶ καταλύσεσθαι
τὸν πόλεμον καὶ παντὸς μάλιστα διὰ τὴν
<milestone unit="reiskpage" n="1047"/>
ἀπειρίαν τῶν ἀντιστρατήγων τοῦτο ποιήσειν ἐλπίσαντι,
τότʼ ἐφάνη χωρεῖν ἐπὶ τὸν ἀγῶνα. ἑάλωσαν γάρ τινες
ὑπὸ τῶν φρουρούντων τὰς ὁδοὺς ἱππέων ἄγγελοι γράμματα
φέροντες παρʼ Οὐολούσκων πρὸς τοὺς στρατηγοὺς
τῶν Λατίνων δηλοῦντα, ὅτι πολλαὶ δυνάμεις
αὐτοῖς ἐπὶ συμμαχίαν ἥξουσιν εἰς ἡμέραν τρίτην μάλιστα
καὶ αὖθις ἕτεραι παρʼ Ἑρνίκων.
</p>
</div3>
<div3 type="section" n="4">
<p>τὰ μὲν δὴ
παρασχόντα τοῖς ἡγεμόσιν αὐτῶν ταχεῖαν παρατάξεως
ἀνάγκην τέως οὐ προαιρουμένοις ταῦτʼ ἦν. ἐπειδὴ
δὲ τὰ σημεῖα ἤρθη παρʼ ἑκατέρων τῆς μάχης, προῄεσαν
εἰς τὸ μεταξὺ χωρίον ἀμφότεροι καὶ ἐξέτασσον
τὰς δυνάμεις κατὰ τάδε· Σέξτος μὲν Ταρκύνιος ἐπὶ
τοῦ λαιοῦ τῶν Λατίνων ἐτάχθη κέρατος, Ὀκταούιος
δὲ Μαμίλιος ἐπὶ τοῦ δεξιοῦ, τὴν δὲ κατὰ μέσον στάσιν
εἶχεν ὁ ἕτερος τῶν Ταρκυνίου παίδων Τῖτος, ἔνθα καὶ
Ῥωμαίων οἵ τε αὐτόμολοι καὶ οἱ φυγάδες ἐτάχθησαν.
ἡ δʼ ἵππος ἅπασα τριχῇ διαιρεθεῖσα τοῖς κέρασιν ἀμφοτέροις
προσενεμήθη καὶ τοῖς κατὰ μέσην τεταγμένοις
<milestone unit="reiskpage" n="1048"/>
</p>
</div3>
<div3 type="section" n="5">
<p>τὴν φάλαγγα. τῆς δὲ Ῥωμαίων στρατιᾶς τὸ μὲν ἀριστερὸν
κέρας εἶχεν ὁ ἱππάρχης Τῖτος Αἰβούτιος ἐναντίος
<pb id="v.2p.267"/>
Ὀκταουΐῳ Μαμιλίῳ, τὸ δὲ δεξιὸν Τῖτος Οὐεργίνιος
ὁ ὕπατος Σέξτῳ Ταρκυνίῳ στάσιν ἐναντίαν ἐπέχων·
τὰ δὲ μέσα τῆς φάλαγγος αὐτὸς ὁ δικτάτωρ Ποστόμιος
ἐξεπλήρου Τίτῳ Ταρκυνίῳ καὶ τοῖς περὶ αὐτὸν φυγάσι
χωρήσων ὁμόσε· πλῆθος δὲ τῆς συνελθούσης δυνάμεως 
εἰς τὴν παράταξιν ἀφʼ ἑκατέρου στρατεύματος
ἦν Ῥωμαίων μὲν ἐπὶ δισμυρίοις τε καὶ τετρακισχιλίοις
πεζοὶ τριακοσίων δέοντες, χίλιοι δʼ ἱππεῖς· Λατίνων
δὲ σὺν τοῖς συμμάχοις τετρακισμύριοι μάλιστα πεζοὶ
καὶ τρισχίλιοι ἱππεῖς. 
</p>
</div3>
</div2>
<div2 type="chapter" n="6">
<div3 type="section" n="1">
<p>
<milestone unit="reiskpage" n="1049"/>ὡς δʼ εἰς χεῖρας ἥξειν ἔμελλον, οἵ τε τῶν
Λατίνων στρατηγοὶ συγκαλέσαντες τοὺς σφετέρους
πολλὰ εἰς τὸ ἀνδρεῖον ἐπαγωγὰ καὶ δεήσεις τῶν στρατιωτῶν
μακρὰς διεξῆλθον, ὅ τε Ῥωμαῖος ὀρρωδοῦντας
ὁρῶν τοὺς σφετέρους, ὅτι πλήθει συνοίσονται μακρῷ 
προὔχοντι τοῦ σφετέρου, ἐξελέσθαι τὸ δέος αὐτῶν ἐκ
τῆς διανοίας βουλόμενος συνεκάλεσεν εἰς ἐκκλησίαν·
καὶ παραστησάμενος τοὺς πρεσβυτάτους τῶν ἐκ τοῦ
βουλευτικοῦ συνεδρίου καὶ τιμιωτάτους ἔλεξε τοιάδε·
</p>
</div3>
<div3 type="section" n="2">
<p>θεοὶ μὲν ἡμῖν ὑπισχνοῦνται διʼ οἰωνῶν τε καὶ σφαγίων 
καὶ τῆς ἄλλης μαντικῆς ἐλευθερίαν τῇ πόλει
παρέξειν καὶ νίκην εὐτυχῆ, ἀμοιβάς τε ἡμῖν ἀποδιδόντες
ἀγαθάς, ἀνθʼ ὧν αὐτοὺς σέβοντες καὶ τὰ δίκαια
ἀσκοῦντες ἐν παντὶ τῷ βίῳ <del>ἡμῶν</del> διετελέσαμεν, καὶ
τοῖς ἐχθροῖς ἡμῶν νεμεσῶντες κατὰ τὸ εἰκός, ὅτι πολλὰ 
καὶ μεγάλα πεπονθότες ὑφʼ ἡμῶν ἀγαθὰ συγγενεῖς τε
<pb id="v.2p.268"/>
ὄντες καὶ φίλοι καὶ τοὺς αὐτοὺς ὀμωμοκότες ἕξειν
ἐχθροὺς καὶ φίλους, ἁπάντων ὑπεριδόντες τούτων πόλεμον
ἐπιφέρουσιν ἡμῖν ἄδικον, οὐχ ὑπὲρ ἀρχῆς καὶ
δυναστείας, ὁποτέρους ἡμῶν μᾶλλον αὐτὴν ἔχειν προσῆκεν·
ἧττον γὰρ ἂν ἦν δεινόν· ἀλλʼ ὑπὲρ τῆς Ταρκυνίων
<milestone unit="reiskpage" n="1050"/>
τυραννίδος, ἵνα δούλην ἀντʼ ἐλευθέρας τὴν
πόλιν αὐτοῖς ποιήσωσι.
</p>
</div3>
<div3 type="section" n="3">
<p>χρὴ δὲ καὶ ὑμᾶς, ἄνδρες λοχαγοί
τε καὶ στρατιῶται, μαθόντας, ὅτι συμμάχους ἔχετε
τοὺς θεούς, οἵπερ αἰεὶ τὴν πόλιν σώζουσιν, ἄνδρας
ἀγαθοὺς γενέσθαι περὶ τόνδε τὸν ἀγῶνα· ἐπισταμένους,
ὅτι τῆς παρὰ θεῶν βοηθείας ὑπάρχει τυγχάνειν
τοῖς γενναίως ἀγωνιζομένοις καὶ πάντα τὰ παρʼ ἑαυτοῖς
εἰς τὸ νικᾶν πρόθυμα παρεχομένοις, οὐ τοῖς φεύγουσιν
ἐκ τῶν κινδύνων, ἀλλὰ τοῖς βουλομένοις ὑπὲρ
ἑαυτῶν ταλαιπωρεῖν. ὑπάρχει δʼ ἡμῖν πολλὰ μὲν καὶ
ἄλλα πλεονεκτήματα πρὸς τὸ νικᾶν ὑπὸ τῆς τύχης
παρεσκευασμένα, τρία δὲ πάντων κάλλιστα καὶ φανερώτατα.
</p>
</div3>
</div2>
<div2 type="chapter" n="7">
<div3 type="section" n="1">
<p>
πρῶτον μὲν τὸ παρʼ ἀλλήλων πιστόν, οὗ
μάλιστα δεῖ τοῖς μέλλουσι τῶν ἐχθρῶν κρατήσειν. οὐ
γὰρ ἀρξαμένους ὑμᾶς τήμερον ἀλλήλοις εἶναι βεβαίους
φίλους δεῖ καὶ πιστοὺς συμμάχους, ἀλλʼ ἡ πατρὶς ἐκ
πολλοῦ τοῦθʼ ἅπασι παρεσκεύακε τἀγαθόν. καὶ γὰρ
<milestone unit="reiskpage" n="1051"/>
<pb id="v.2p.269"/>
ἐτράφητε ὁμοῦ καὶ παιδείας ἐτύχετε κοινῆς καὶ θεοῖς
ἐπὶ τῶν αὐτῶν βωμῶν ἐθύετε καὶ πολλῶν μὲν ἀγαθῶν
ἀπολελαύκατε, πολλῶν δὲ κακῶν πεπείρασθε κοινῇ, ἐξ
ὧν ἰσχυραὶ καὶ ἀδιάλυτοι πεφύκασι συγκεράννυσθαι
πᾶσιν ἀνθρώποις φιλίαι· ἔπειτα δʼ ὁ περὶ τῶν μεγίστων 
κοινὸς ἅπασιν ὑπάρχων ἀγών.
</p>
</div3>
<div3 type="section" n="2">
<p>εἰ γὰρ ὑποχείριοι 
γενήσεσθε τοῖς ἐχθροῖς, οὐχὶ τοῖς μὲν ὑμῶν ὑπάρξει
μηδενὸς πειραθῆναι δεινοῦ, τοῖς δὲ τὰ ἔσχατα παθεῖν,
ἀλλὰ τὸ μὲν ἀξίωμα καὶ τὴν ἡγεμονίαν καὶ τὴν ἐλευθερίαν
ἅπασιν ὁμοίως ἀπολωλεκέναι, καὶ μήτε γυναικῶν 
μήτε παίδων μήτʼ οὐσίας μήτʼ ἄλλου τινὸς ὧν
ἔχετε ἀπολαύσειν ἀγαθῶν, τοῖς δʼ ἡγουμένοις τῆς πόλεως
καὶ τὰ κοινὰ διοικοῦσι τὸν οἴκτιστον μόρον ἀποθανεῖν
σὺν αἰκίαις καὶ βασάνοις.
</p>
</div3>
<div3 type="section" n="3">
<p>ὅπου γὰρ οὐδὲν 
πεπονθότες ὑφʼ ἡμῶν κακὸν οὔτε μεῖζον οὔτʼ ἔλαττον
<milestone unit="reiskpage" n="1052"/>πολλὰ καὶ παντοδαπὰ ἐξύβρισαν εἰς ὑμᾶς ἅπαντας, τί
χρὴ προσδοκᾶν ποιήσειν αὐτούς, ἂν νῦν κρατήσωσι
τοῖς ὅπλοις, μνησικακοῦντας, ὅτι τῆς πόλεως μὲν αὐτοὺς
ἀπεστήσατε καὶ τὰς οὐσίας ἀφείλεσθε καὶ οὐδʼ
</p>
</div3>
<div3 type="section" n="4">
<p>ἐπιβῆναι τῆς πατρῴας γῆς ἐᾶτε; τελευταῖον δὲ τῶν 
εἰρημένων οὐδενὸς ἑτέρου φήσαιτʼ ἂν εἶναι πλεονεκτημάτων
ἔλασσον, ἐὰν ὀρθῶς σκοπῆτε, τὸ μὴ τοιαῦτα
ἡμῖν ἀπηντῆσθαι παρὰ τῶν πολεμίων, οἷα ὑπελάβομεν,
ἀλλὰ πολλῷ τῆς δόξης ἐνδεέστερα. ἔξω γὰρ τῆς Ἀντιατῶν
<pb id="v.2p.270"/>
ἐπικουρίας οὐδένας ἄλλους ὁρᾶτε κοινωνοὺς
παρόντας αὐτοῖς τοῦ πολέμου· ἡμεῖς δʼ ἅπαντας Οὐολούσκους
ἥξειν αὐτοῖς ὑπελαμβάνομεν συμμάχους καὶ
Σαβίνων τε καὶ Ἑρνίκων συχνοὺς καὶ μυρίους ἄλλους
<note n="5" place="unspecified" anchored="yes"/> διὰ κενῆς ἀνεπλάττομεν ἡμῖν αὐτοῖς φόβους. πάντα
δʼ ἦν ἄρα ταῦτα Λατίνων ὀνείρατα, ὑποσχέσεις ἔχοντα
κενὰς καὶ ἐλπίδας ἀτελεῖς. οἱ μὲν γὰρ ἐγκαταλελοίπασιν
αὐτῶν τὴν ἐπικουρίαν καταφρονήσαντες τῶν
<milestone unit="reiskpage" n="1053"/>
στρατηγῶν <add>ἐπὶ</add> τῆς στρατολογίας, οἱ δὲ μελλήσουσι
μᾶλλον ἢ βοηθήσουσι τρίβοντες ἐν ταῖς ἐλπίσι τὸν χρόνον,
οἱ δὲ νῦν ὄντες ἐν παρασκευαῖς ὑστερήσαντες τῆς
μάχης οὐδὲν ἔτι αὐτοῖς χρήσιμοι γενήσονται.
</p>
</div3>
</div2>
<div2 type="chapter" n="8">
<div3 type="section" n="1">
<p>
εἰ δέ τινες ὑμῶν ταῦτα μὲν ὀρθῶς εἰρῆσθαι
νομίζουσιν, ὀρρωδοῦσι δὲ τὸ τῶν ἀντιπολεμίων
πλῆθος, βραχείᾳ διδαχῇ μαθέτωσαν τὰ μὴ δεινὰ δεδιότες,
μᾶλλον δʼ ἀναμνήσει· πρῶτον μὲν ἐνθυμηθέντες,
ὅτι πλεῖόν ἐστιν ἐν αὐτοῖς τὸ ἠναγκασμένον
τὰ ὅπλα καθʼ ἡμῶν ἀναλαβεῖν, ὡς ἐκ πολλῶν ἡμῖν
ἔργων τε καὶ λόγων ἐδήλωσε, τὸ δʼ ἑκούσιόν τε καὶ
ἐκ προθυμίας ὑπὲρ τῶν τυράννων ἀγωνιζόμενον πάνυ
ὀλίγον, μᾶλλον δὲ πολλοστὸν μέρος τι τοῦ ἡμετέρου·
ἔπειθʼ ὅτι τοὺς πολέμους ἅπαντας οὐχ οἱ πλείους τοῖς
ἀριθμοῖς κατορθοῦσιν, ἀλλʼ οἱ κρείττους ἀρετῇ.
</p>
</div3>
<div3 type="section" n="2">
<p>πολὺ
ἂν ἔργον εἴη παραδείγματα φέρειν, ὅσα βαρβάρων τε
καὶ Ἑλλήνων στρατεύματα ὑπερβαλόντα πλήθει μικραὶ
<milestone unit="reiskpage" n="1054"/>
<pb id="v.2p.271"/>
πάνυ κατηγωνίσαντο δυνάμεις, οὕτως ὥστε μηδὲ πιστοὺς
εἶναι τοῖς πολλοῖς τοὺς περὶ αὐτῶν λόγους. ἐῶ
τἆλλα· ἀλλʼ ὑμεῖς αὐτοὶ πόσους κατωρθώκατε πολέμους
μετʼ ἐλάττονος ἢ ὅσης νῦν ἔχετε δυνάμεως μείζοσιν
ἢ τοσαύταις παρασκευαῖς πολεμίων ἀντιταχθέντες; 
φέρε, ἀλλὰ τοῖς μὲν ἄλλοις φοβεροὶ διατελεῖτε
ὄντες ὧν ἐκρατεῖτε μαχόμενοι, Λατίνοις δʼ ἄρα τούτοις
καὶ τοῖς συμμάχοις αὐτῶν Οὐολούσκοις εὐκαταφρόνητοι,
διὰ τὸ μὴ πειραθῆναί ποτε αὐτοὺς τῆς ὑμετέρας
μάχης; ἀλλὰ πάντες ἴστε, ὅτι ταῦτʼ ἀμφότερα τὰ ἔθνη 
πολλαῖς ἐνίκων μάχαις οἱ πατέρες ἡμῶν.
</p>
</div3>
<div3 type="section" n="3">
<p>ἆρʼ οὖν 
λόγον ἔχει τὰ μὲν τῶν κρατηθέντων πράγματα ἐπὶ
ταῖς τοιαύταις συμφοραῖς κρείττονα εἶναι, τὰ δὲ τῶν
κεκρατηκότων ἐπὶ ταῖς τηλικαύταις εὐπραγίαις χείρονα;
καὶ τίς ἂν τοῦτο φήσειε νοῦν ἔχων; θαυμάσαιμι δʼ
<milestone unit="reiskpage" n="1055"/>ἄν, εἴ τις ὑμῶν τὸ μὲν τῶν πολεμίων πλῆθος, ἐν ᾧ
βραχὺ τὸ γενναῖόν ἐστιν, ὀρρωδεῖ, τῆς δʼ οἰκείας δυνάμεως
οὕτω πολλῆς καὶ ἀγαθῆς οὔσης καταφρονεῖ,
ἧς οὔτʼ ἀρετῇ κρείττων οὔτʼ ἀριθμῷ πλείων συνηνέχθη
ποτὲ ἡμῖν ἐν οὐδενὶ τῶν πρὸ τούτου πολέμων δύναμις. 
</p>
</div3>
</div2>
<div2 type="chapter" n="9">
<div3 type="section" n="1">
<p>
καὶ τόδε, ὦ πολῖται, τοῦ μήτʼ ὀρρωδεῖν
μήτʼ ἐκτρέπεσθαι τὰ δεινὰ μέγιστον παρακέλευσμα,
ὅτι πάντες οἱ πρωτεύοντες τοῦ βουλευτικοῦ συνεδρίου
πάρεισιν, ὥσπερ ὁρᾶτε, κοινὰς ὑμῖν ποιησόμενοι τὰς 
τοῦ πολέμου τύχας, οἷς ἀφεῖσθαι στρατείας ὅ τε χρόνος
<pb id="v.2p.272"/>
</p>
</div3>
<div3 type="section" n="2">
<p>ὁ τῆς ἡλικίας ἀποδέδωκε καὶ ὁ νόμος. οὐκοῦν
αἰσχρὸν μὲν ὑμᾶς τοὺς ἐν ἀκμῇ φεύγειν τὰ δεινά,
τούτους δὲ τοὺς ὑπὲρ ἡλικίαν διώκειν, καὶ τὸ μὲν τῶν
γερόντων πρόθυμον, ἐπεὶ οὐκ ἀποκτεῖναί τινα δύναται
τῶν πολεμίων, ἀποθνήσκειν γε ὑπὲρ τῆς πατρίδος ἐθέλειν,
τὸ δʼ ὑμέτερον ἀκμάζον, οἷς ἔξεστιν εὐτυχήσασι
μὲν ἀμφότερα σῶσαι καὶ νικᾶν ἀσφαλῶς, εἰ δὲ καὶ
<milestone unit="reiskpage" n="1056"/>
<add>μὴ</add> μετὰ τοῦ δρᾶσαί τι γενναῖον καὶ παθεῖν, μήτε
τῆς τύχης πεῖραν λαβεῖν, μήτε τὴν τῆς ἀρετῆς δόξαν
<note n="10" place="unspecified" anchored="yes"/> καταλιπεῖν;
</p>
</div3>
<div3 type="section" n="3">
<p>οὐ πρὸς ὑμῶν, ὦ ἄνδρες Ῥωμαῖοι, τὰ μὲν
πολλὰ ὑπάρχειν καὶ θαυμαστὰ ἔργα παρʼ ἑτέροις, οὓς
οὐδεὶς ὑμνήσει λόγος ἀξίως; πολλὰς δὲ καὶ περιβοήτους
πράξεις οἰκείας τὸ ἐξ ὑμῶν καρπώσεται γένος,
ἢν τοῦτον ἔτι κατορθώσητε τὸν πόλεμον. ἵνα δὲ καὶ
τοῖς τὰ κράτιστα ὑμῶν ἐγνωκόσι τὸ γενναῖον μὴ ἀκερδὲς
γένηται καὶ τοῖς πέρα τοῦ δέοντος τὰ δεινὰ πεφοβημένοις
μὴ ἀζήμιον ᾖ, πρὶν εἰς ταῦτα ἐλθεῖν, οἵων
ἑκατέροις συμβήσεται τυχεῖν, ἀκούσατέ μου.
</p>
</div3>
<div3 type="section" n="4">
<p>ᾧ μὲν
<pb id="v.2p.273"/>
ἄν τι καλὸν ἢ γενναῖον ἐν τῇ μάχῃ διαπραξαμένῳ
μαρτυρήσωσιν οἱ τὰ ἔργα συνειδότες τάς τʼ ἄλλας
ἀποδώσω παραχρῆμα τιμάς, ἃς ἐκ τῶν πατρίων ἑκάστοις
<milestone unit="reiskpage" n="1057"/>ἐθισμῶν ὑπάρχει φέρεσθαι, καὶ γῆς ἔτι προσθήσω
κλῆρον, <del>ἐξ</del> ἧς κέκτηται τὸ δημόσιον, ἱκανὸν ποιῆσαι 
ὡς μηδενὸς τῶν ἀναγκαίων δεηθῆναι· ᾧ δʼ ἂν ἡ κακὴ
καὶ θεοβλαβὴς διάνοια φυγῆς ἀσχήμονος ἐπιθυμίαν
ἐμβάλῃ, τούτῳ τὸν φευγόμενον ἀγχοῦ παραστήσω θάνατον·
κρείττων γὰρ ἂν ἑαυτῷ τε καὶ τοῖς ἄλλοις γένοιτο
<del>ὁ</del> τοιοῦτος πολίτης ἀποθανών· καὶ περιέσται 
τοῖς οὕτως ἀποθανοῦσι μήτε ταφῆς μήτε τῶν ἄλλων
νομίμων μεταλαβεῖν, ἀλλʼ ἀζήλοις ἀκλαύστοις ὑπʼ οἰωνῶν
τε καὶ θηρίων διαφορηθῆναι.
</p>
</div3>
<div3 type="section" n="5">
<p>ταῦτα δὴ προεγνωκότες 
ἴτε προθύμως ἅπαντες ἐπὶ τὸν ἀγῶνα, λαβόντες
καλὰς ἐλπίδας ἔργων καλῶν ἡγεμόνας, ὡς <add>ἐν</add> ἑνὶ 
τῷδε κινδύνῳ τὸ κράτιστον καὶ κατʼ εὐχὴν ἅπασι τέλος
λαβόντι τὰ μέγιστα ἕξοντες ἀγαθά, φόβου τυράννων
ὑμᾶς αὐτοὺς ἐλευθερώσοντες, πόλει τῇ γειναμένῃ τροφείων
δικαίας ἀπαιτούσῃ χάριτας ἀποδώσοντες, παῖδας,
<milestone unit="reiskpage" n="1058"/>ὅσοις εἰσὶν ὑμῶν ἔτι νήπιοι, καὶ γαμετὰς γυναῖκας οὐ 
περιοψόμενοι παθεῖν πρὸς ἐχθρῶν ἀνήκεστα, γηραιούς
τε πατέρας τὸν ὀλίγον ἔτι χρόνον ἥδιστον βιῶναι
παρασκευάσοντες.
</p>
</div3>
<div3 type="section" n="6">
<p>ὦ μακάριοι μέν, οἷς ἂν ἐκγένηται 
τὸν ἐκ τοῦδε τοῦ πολέμου θρίαμβον καταγαγεῖν, ὑποδεχομένων
ὑμᾶς τέκνων καὶ γυναικῶν καὶ πατέρων· 
εὐκλεεῖς δὲ καὶ ζηλωτοὶ τῆς ἀρετῆς οἱ τὰ σώματα
<pb id="v.2p.274"/>
χαριούμενοι τῇ πατρίδι. ἀποθανεῖν μὲν γὰρ ἅπασιν
ἀνθρώποις ὀφείλεται, κακοῖς τε καὶ ἀγαθοῖς· καλῶς
δὲ καὶ ἐνδόξως μόνοις τοῖς ἀγαθοῖς.
</p>
</div3>
</div2>
<div2 type="chapter" n="10">
<div3 type="section" n="1">
<p>
ἔτι δʼ αὐτοῦ λέγοντος τὰ εἰς τὸ γενναῖον ἐπαγωγὰ
θάρσος τι δαιμόνιον ἐμπίπτει τῇ στρατιᾷ, καὶ
ὥσπερ ἐκ μιᾶς ψυχῆς ἅπαντες ἀνεβόησαν ἅμα· θάρσει
τε καὶ ἄγε. καὶ ὁ Ποστόμιος ἐπαινέσας τὸ πρόθυμον
αὐτῶν καὶ τοῖς θεοῖς εὐξάμενος, ἐὰν εὐτυχὲς καὶ καλὸν
τέλος ἀκολουθήσῃ τῇ μάχῃ, θυσίας τε μεγάλας
ἀπὸ πολλῶν ἐπιτελέσειν χρημάτων καὶ ἀγῶνας καταστήσεσθαι
πολυτελεῖς, οὓς ἄξει ὁ Ῥωμαίων δῆμος ἀνὰ
</p>
</div3>
<div3 type="section" n="2">
<p>πᾶν ἔτος, ἀπέλυσεν ἐπὶ τὰς τάξεις. ὡς δὲ τὸ σύνθημα
τὸ παρὰ τῶν ἡγεμόνων παρέλαβον καὶ τὰ παρακλητικὰ
<milestone unit="reiskpage" n="1059"/>
τῆς μάχης αἱ σάλπιγγες ἐνεκελεύσαντο, ἐχώρουν ἀλαλάξαντες
ὁμόσε, πρῶτον μὲν οἱ ψιλοί τε καὶ ἱππεῖς
ἀφʼ ἑκατέρων, ἔπειθʼ αἱ πεζαὶ φάλαγγες ὁπλισμούς τε
καὶ τάξεις ὁμοίας ἔχουσαι· καὶ γίνεται πάντων ἀναμὶξ
μαχομένων καρτερὸς ἀγὼν καὶ ἐν χερσὶ πᾶσα
ἡ μάχη.
</p>
</div3>
<div3 type="section" n="3">
<p>ὡς δὲ πολὺ τὸ παράλογον ἀμφοτέροις τῆς
δόξης <add>ἦν</add>· οὐδέτεροι γὰρ ἐλπίσαντες μάχης δεήσειν
σφίσιν, ἀλλὰ τῇ πρώτῃ ἐφόδῳ τοὺς πολεμίους ὑπολαβόντες
φοβήσειν, Λατῖνοι μὲν τῷ πλήθει τῆς σφετέρας
ἵππου πιστεύσαντες, ἧς οὐδὲ τὸ ῥόθιον ᾤοντο
τοὺς Ῥωμαίους ἱππεῖς ἀνέξεσθαι, Ῥωμαῖοι δὲ <add>τῷ</add> τολμηρῶς·
καὶ ἀπερισκέπτως ἐπὶ τὰ δεινὰ χωροῦντες καταπλήξεσθαι
<pb id="v.2p.275"/>
τοὺς πολεμίους· ταῦτα ὑπὲρ ἀλλήλων καταδοξάσαντες
ἐν ἀρχαῖς τἀναντία ἑώρων γινόμενα. οὐκέτι
δὲ τὸ τῶν ἀντιπολεμίων δέος, ἀλλὰ τὸ ἴδιον θάρσος ἑκάτεροι
<milestone unit="reiskpage" n="1060"/>τοῦ τε σωθήσεσθαι καὶ τοῦ νικήσειν αἴτιον σφίσι
νομίσαντες ἀγαθοὶ μαχηταὶ καὶ ὑπὲρ δύναμιν ἐφάνησαν. 
ἐγίνοντο δὲ ποικίλαι καὶ ἀγχίστροφοι περὶ αὐτοὺς
αἱ τοῦ ἀγῶνος τύχαι.
</p>
</div3>
</div2>
<div2 type="chapter" n="11">
<div3 type="section" n="1">
<p>
πρῶτον μὲν οὖν οἱ κατὰ μέσην τὴν φάλαγγα
τεταγμένοι Ῥωμαίων, ἔνθα ὁ δικτάτωρ <del>Ποστούμιος</del>
ἦν λογάδας ἔχων περὶ αὑτὸν ἱππεῖς, καὶ αὐτὸς ἐν 
πρώτοις μαχόμενος, τὸ καθʼ αὑτοὺς ἐξωθοῦσι μέρος,
τρωθέντος ὑσσῷ τὸν δεξιὸν ὦμον θατέρου τῶν Ταρκυνίου
παίδων Τίτου καὶ μηκέτι δυναμένου τῇ χειρὶ
</p>
</div3>
<div3 type="section" n="2">
<p>
<milestone unit="reiskpage" n="1061"/>χρῆσθαι. Λικίννιος μὲν γὰρ καὶ οἱ περὶ Γέλλιον οὐδὲν 
ἐξητακότες οὔτε τῶν εἰκότων οὔτε τῶν δυνατῶν 
αὐτὸν εἰσάγουσι τὸν βασιλέα Ταρκύνιον ἀγωνιζόμενον
ἀφʼ ἵππου καὶ τιτρωσκόμενον, ἄνδρα ἐνενήκοντα ἔτεσι
προσάγοντα. πεσόντος δὲ Τίτου μικρὸν ἀγωνισάμενοι
χρόνον οἱ περὶ αὐτὸν καὶ τὸ σῶμα ἔμψυχον ἀράμενοι
γενναῖον οὐδὲν ἔτι ἔπραξαν, ἀλλʼ ἀνεχώρουν ἐπιοῦσι 
τοῖς Ῥωμαίοις ἐπὶ πόδα· ἔπειτʼ αὖθις ἔστησάν τε καὶ
εἰς ἀντίπαλα ἐχώρουν, θατέρου τῶν Ταρκυνίου παίδων
Σέξτου μετὰ τῶν ἐκ Ῥώμης φυγάδων τε καὶ τῶν
<pb id="v.2p.276"/>
</p>
</div3>
<div3 type="section" n="3">
<p>ἄλλων ἐπιλέκτων ἱππέων ἐπιβοηθήσαντος αὐτοῖς. οὗτοι
μὲν οὖν πάλιν ἀναλαβόντες· αὑτοὺς ἐμάχοντο, οἱ δὲ
τῆς φάλαγγος ἡγεμόνες ἑκατέρας Τῖτος Αἰβούτιος καὶ
Μαμίλιος Ὀκταούιος λαμπρότατα πάντων ἀγωνιζόμενοι,
καὶ τρέποντες μὲν τοὺς ὑφισταμένους καθʼ ὃ χωρήσειαν
μέρος, ἀντικαθιστάντες δὲ τῶν σφετέρων τοὺς
<milestone unit="reiskpage" n="1062"/>
θορυβηθέντας, χωροῦσιν ἐκ προκλήσεως ὁμόσε, καὶ
συρράξαντες πληγὰς κατʼ ἀλλήλων φέρουσιν ἰσχυράς,
οὐ μὴν καιρίους, ὁ μὲν ἱππάρχης εἰς τὰ στέρνα τοῦ
Μαμιλίου διὰ θώρακος ἐλάσας τὴν αἰχμἠν, ὁ δὲ Μαμίλιος
μέσον περονήσας τὸν δεξιὸν ἐκείνου βραχίονα·
καὶ πίπτουσιν ἀπὸ τῶν ἵππων.
</p>
</div3>
</div2>
<div2 type="chapter" n="12">
<div3 type="section" n="1">
<p>
ἀποκομισθέντων δʼ ἀμφοτέρων ἐκ τῆς μάχης
ὁ τεταγμένος αὖθις πρεσβευτὴς Μάρκος Οὐαλέριος τὴν
τοῦ ἱππάρχου παρειληφὼς ἡγεμονίαν, ἐπιστὰς <add>σὺν</add>
τοῖς ἀμφʼ αὐτὸν ἱππεῦσιν ἐπὶ τοὺς κατὰ πρόσωπον καὶ
μικρὸν ἀντισχὼν χρόνον ἐξωθεῖται ταχέως τῆς τάξεως
ἐπὶ πολύ· ἧκον δὲ καὶ τούτοις ἐκ τῶν φυγάδων τῶν
ἐκ Ῥώμης ἱππέων τε καὶ ψιλῶν βοήθειαι, καὶ ὁ Μαμίλιος
ἀνειληφὼς ἐκ τῆς πληγῆς ἑαυτὸν ἤδη παρῆν
αὖθις ἄγων πλῆθος ἱππέων τε καὶ πεζῶν καρτερόν·
ἐν τούτῳ τῷ ἀγῶνι ὅ τε πρεσβευτὴς Μάρκος Οὐαλέριος,
ὁ τὸν κατὰ Σαβίνων πρῶτος καταγαγὼν θρίαμβον
<milestone unit="reiskpage" n="1063"/>
καὶ τὸ φρόνημα τῆς πόλεως τεταπεινωμένον ἐκ
<pb id="v.2p.277"/>
τοῦ Τυρρηνικοῦ πταίσματος ἀναστήσας, δόρατι πληγεὶς
πίπτει, καὶ περὶ αὐτὸν ἄλλοι Ῥωμαίων πολλοὶ καὶ
</p>
</div3>
<div3 type="section" n="2">
<p>ἀγαθοί. περὶ δὲ τῷ πτώματι αὐτοῦ γίνεται καρτερὸς 
ἀγὼν Ποπλίου καὶ Μάρκου τῶν Ποπλικόλα παίδων
τὸν θεῖον ὑπερασπισάντων. ἐκεῖνον μὲν οὖν ἀσκύλευτόν 
τε· καὶ μικρὸν ἔτι ἐμπνέοντα τοῖς ὑπασπισταῖς
ἀναθέντες ἀπέστειλαν ἐπὶ τὸν χάρακα, αὐτοὶ δʼ εἰς
μέσους τοὺς πολεμίους ὑπὸ λήματός τε καὶ προθυμίας
<milestone unit="reiskpage" n="1064"/>ὠσάμενοι καὶ πολλὰ τραύματα λαβόντες, ἀθρόων περιχυθέντων
σφίσι τῶν φυγάδων, ἀποθνήσκουσιν ἅμα.
</p>
</div3>
<div3 type="section" n="3">
<p>ἐξωθεῖται δὲ μετὰ τοῦτο τὸ πάθος ἡ Ῥωμαίων φάλαγξ 
ἀπὸ τῶν ἀριστερῶν ἐπὶ πολὺ καὶ μέχρι τῶν μέσων
παρερρήγνυτο. ἔπειτα μαθὼν ὁ δικτάτωρ τὴν τροπὴν
τῶν σφετέρων, ἐβοήθει κατὰ τάχος ἄγων τοὺς περὶ
αὐτὸν ἱππεῖς. κελεύσας δὲ τὸν ἕτερον πρεσβευτήν, 
Τῖτον Ἑρμήνιον, ἴλην ἱππέων ἄγοντα κατὰ νώτου
χωρεῖν τῆς σφετέρας φάλαγγος καὶ τοὺς φεύγοντας
ἐπιστρέφειν, εἰ δὲ μὴ πείθοιντο ἀποκτεῖναι, αὐτὸς ἅμα
τοῖς κρατίστοις ἐπὶ τὸ στῖφος ὠθεῖται, κἀπειδὴ πλησίον
<milestone unit="reiskpage" n="1065"/>τῶν πολεμίων ἐγένετο πρῶτος εἰσελαύνει τὸν 
ἵππον ἀφειμένων τῶν χαλινῶν.
</p>
</div3>
<div3 type="section" n="4">
<p>ἀθρόας δὲ γενομένης 
καὶ καταπληκτικῆς τῆς ἐλάσεως οὐ δεξάμενοι τὸ μανικὸν
αὐτῶν καὶ τεθηριωμένον οἱ πολέμιοι τρέπονται
καὶ πίπτουσι συχνοί. ἐν δὲ τούτῳ καὶ ὁ πρεσβευτὴς
<pb id="v.2p.278"/>
Ἑρμήνιος ἀνειληφὼς τοὺς φοβηθέντας ἐκ τῆς τροπῆς
τῶν σφετέρων ἦγεν ἐπὶ τοὺς περὶ τὸν Μαμίλιον συνεστῶτας·
καὶ συμπεσὼν αὐτῷ μεγίστῳ τε ὄντι καὶ
ῥώμην ἀρίστῳ τῶν καθʼ αὑτὸν <del>τότε ἀνθρώπων</del> ἐκεῖνόν
τʼ ἀποκτείνει καὶ αὐτὸς ἐν τῷ σκυλεύειν τὸν
νεκρὸν πληγεὶς ὑπό τινος ξίφει διὰ τῆς λαγόνος ἀποθνήσκει.
</p>
</div3>
<div3 type="section" n="5">
<p>Σέξτος δὲ Ταρκύνιος τοῦ λαιοῦ τῶν Λατίνων
κέρατος ἡγούμενος ἀντεῖχεν ἔτι τοῖς δεινοῖς καὶ
τοὺς ἐπὶ τοῦ δεξιοῦ τῶν Ῥωμαίων κέρατος ἐξεώθει
τῆς στάσεως· ὡς δὲ τὸν Ποστόμιον ἐθεάσατο σὺν τοῖς
ἐπιλέκτοις ἱππεῦσιν ἐπιφερόμενον ἀπογνοὺς ἁπάσης·
ἐλπίδος εἰς μέσους αὐτοὺς ἵεται· ἔνθα δὴ κυκλωθεὶς
ὑπὸ τῶν Ῥωμαίων ἱππέων τε καὶ πεζῶν καὶ βαλλόμενος
πανταχόθεν ὥσπερ θηρίον, οὐκ ἄνευ τοῦ πολλοὺς
<milestone unit="reiskpage" n="1066"/>
ἀποκτεῖναι τῶν ὁμόσε χωρησάντων ἀποθνήσκει.
πεσόντων δὲ τῶν ἡγεμόνων, ἀθρόα γίνεται πάντων
αὐτίκα τῶν Λατίνων φυγὴ καὶ τοῦ χάρακος αὐτῶν
ἐρήμου καταλειφθέντος ὑπὸ τῶν φυλάκων ἅλωσις, ὅθεν
οἱ Ῥωμαῖοι πολλὰς καὶ καλὰς ἔλαβον ὠφελείας.
</p>
</div3>
<div3 type="section" n="6">
<p>συμφορά
τε αὕτη μεγίστη Λατίνοις ἐγένετο, διʼ ἣν ἐπὶ
πλεῖστον ἐκακώθησαν, καὶ φθόρος σωμάτων, ὅσος οὔπω
πρότερον· ἀπὸ γὰρ τετρακισμυρίων πεζῶν καὶ τρισχιλίων
ἱππέων, ὥσπερ ἔφην, οἱ λειφθέντες ἐλάττους
μυρίων ἐσώθησαν ἐπὶ τὰ σφέτερα.
</p>
</div3>
</div2>
<div2 type="chapter" n="13">
<div3 type="section" n="1">
<p>
ἐν ταύτῃ λέγονται τῇ μάχῃ Ποστομίῳ τε
<pb id="v.2p.279"/>
τῷ δικτάτορι καὶ τοῖς περὶ αὐτὸν τεταγμένοις ἱππεῖς
δύο φανῆναι, κάλλει τε καὶ μεγέθει μακρῷ κρείττους,
ὧν ἡ καθʼ ἡμᾶς φύσις ἐκφέρει, ἐναρχόμενοι γενειᾶν,
ἡγούμενοί τε τῆς Ῥωμαικῆς ἵππου καὶ τοὺς ὁμόσε
χωροῦντας τῶν Λατίνων παίοντες τοῖς δόρασι καὶ προτροπάδην
<milestone unit="reiskpage" n="1067"/>ἐλαύνοντες. καὶ μετὰ τὴν τροπὴν τῶν Λατίνων
καὶ τὴν ἅλωσιν τοῦ χάρακος αὐτῶν περὶ δείλην
ὀψίαν τὸ τέλος λαβούσης τῆς μάχης, ἐν τῇ Ῥωμαίων
ἀγορᾷ τὸν αὐτὸν τρόπον ὀφθῆναι δύο νεανίσκοι λέγονται,
πολεμικὰς ἐνδεδυκότες στολὰς μήκιστοί τε καὶ 
κάλλιστοι καὶ τὴν αὐτὴν ἡλικίαν ἔχοντες, αὐτοί τε
φυλάττοντες ἐπὶ τῶν προσώπων ὡς ἐκ μάχης ἡκόντων
τὸ ἐναγώνιον σχῆμα, καὶ τοὺς ἵππους ἱδρῶτι διαβρόχους
ἐπαγόμενοι.
</p>
</div3>
<div3 type="section" n="2">
<p>ἄρσαντες δὲ τῶν ἵππων ἑκάτερον 
καὶ ἀπονίψαντες ἀπὸ τῆς λιβάδος, ἣ παρὰ τὸ ἱερὸν 
τῆς Ἑστίας ἀναδίδωσι λίμνην ποιοῦσα ἐμβύθιον ὀλίγην,
πολλῶν αὐτοὺς περιστάντων καὶ εἴ τι φέρουσιν
ἐπὶ κοινὸν ἀπὸ στρατοπέδου μαθεῖν ἀξιούντων, τήν
τε μάχην αὐτοῖς φράζουσιν, ὡς ἐγένετο καὶ ὅτι νικῶσιν·
<milestone unit="reiskpage" n="1068"/>οὓς μεταχωρήσαντας ἐκ τῆς ἀγορᾶς ὑπʼ οὐδενὸς 
ἔτι λέγουσιν ὀφθῆναι, πολλὴν ζήτησιν αὐτῶν ποιουμένου
<pb id="v.2p.280"/>
</p>
</div3>
<div3 type="section" n="3">
<p>τοῦ καταλειφθέντος τῆς πόλεως ἡγεμόνος. ὡς δὲ τῇ
κατόπιν ἡμέρᾳ τὰς παρὰ τοῦ δικτάτορος ἐπιστολὰς
ἔλαβον οἱ τῶν κοινῶν προεστῶτες, καὶ σὺν τοῖς ἄλλοις
ἅπασι τοῖς ἐν τῇ μάχῃ γενομένοις καὶ τὰ περὶ τῆς
ἐπιφανείας τῶν δαιμόνων ἔμαθον, νομίσαντες τῶν
αὐτῶν θεῶν εἶναι ἄμφω τὰ φάσματα ὥσπερ εἰκὸς
Διοσκούρων ἐπείσθησαν εἶναι τὰ εἴδωλα.
</p>
</div3>
<div3 type="section" n="4">
<p>ταύτης ἐστὶ
τῆς παραδόξου καὶ θαυμαστῆς τῶν δαιμόνων ἐπιφανείας
ἐν Ῥώμῃ πολλὰ σημεῖα, ὅ τε νεὼς ὁ τῶν Διοσκούρων,
ὃν ἐπὶ τῆς ἀγορᾶς κατεσκεύασεν ἡ πόλις,
ἔνθα ὤφθη τὰ εἴδωλα, καὶ ἡ παρʼ αὐτῷ κρήνη καλουμένη
τε τῶν θεῶν τούτων καὶ ἱερὰ εἰς τόδε χρόνου
νομιζομένη, θυσίαι τε πολυτελεῖς, ἃς καθʼ ἕκαστον
ἐνιαυτὸν ὁ δῆμος ἐπιτελεῖ διὰ τῶν μεγίστων ἱερέων
ἐν μηνὶ Κυιντιλίῳ λεγομένῳ ταῖς καλουμέναις εἰδοῖς,
ἐν ᾗ κατώρθωσαν ἡμέρᾳ τόνδε τὸν πόλεμον· ὑπὲρ
ἅπαντα δὲ ταῦτα ἡ μετὰ τὴν θυσίαν ἐπιτελουμένη
πομπὴ τῶν ἐχόντων τὸν δημόσιον ἵππον, <add>οἳ</add> κατὰ
<milestone unit="reiskpage" n="1069"/>
φυλάς τε καὶ λόχους κεκοσμημένοι στοιχηδὸν ἐπὶ τῶν
ἵππων ὀχούμενοι πορεύονται πάντες, ὡς ἐκ μάχης ἥκοντες
ἐστεφανωμένοι θαλλοῖς ἐλαίας, καὶ πορφυρᾶς φοινικοπαρύφους
ἀμπεχόμενοι τηβέννας τὰς καλουμένας
τραβέας, ἀρξάμενοι μὲν ἀφʼ ἱεροῦ τινος Ἄρεος ἔξω
τῆς πόλεως ἱδρυμένου, διεξιόντες δὲ τήν τʼ ἄλλην
πόλιν <add>καὶ</add> διὰ τῆς ἀγορᾶς παρὰ τὸ τῶν Διοσκούρων
ἱερὸν παρερχόμενοι, ἄνδρες ἔστιν ὅτε καὶ πεντακισχίλιοι
<pb id="v.2p.281"/>
φέροντες, ὅσα παρὰ τῶν ἡγεμόνων ἀριστεῖα ἔλαβον
ἐν ταῖς μάχαις, καλὴ καὶ ἀξία τοῦ μεγέθους τῆς
ἡγεμονίας ὄψις. ταῦτα μὲν ὑπὲρ τῆς γενομένης ἐπιφανείας 
τῶν Διοσκούρων λεγόμενά τε καὶ πραττόμενα
<milestone unit="reiskpage" n="1070"/>ὑπὸ Ῥωμαίων ἔμαθον·
</p>
</div3>
<div3 type="section" n="5">
<p>ἐξ ὧν τεκμήραιτʼ ἄν τις, ὡς 
θεοφιλεῖς ἦσαν οἱ τότε ἄνθρωποι, σὺν ἄλλοις πολλοῖς
καὶ μεγάλοις.
</p>
</div3>
</div2>
<div2 type="chapter" n="14">
<div3 type="section" n="1">
<p>
ὁ δὲ Ποστόμιος ἐκείνην μὲν τὴν νύκτα
κατεστρατοπέδευσεν ἐν τῷ πεδίῳ, τῇ δʼ ἑξῆς ἡμέρᾳ
στεφανώσας τοὺς ἀριστεύσαντας ἐν τῇ μάχῃ καὶ τοὺς 
αἰχμαλώτους φυλάττεσθαι διαδοὺς ἔθυε τὰ νικητήρια
τοῖς θεοῖς. ἔτι δʼ αὐτῷ τὸν στέφανον ἐπικειμένῳ καὶ
τὰς ὑπερπύρους ἀπαρχὰς τοῖς βωμοῖς ἐπιτιθέντι σκοποί
τινες ἀπὸ τῶν μετεώρων καταδραμόντες ἀγγέλλουσι
πολέμιον ἐπὶ σφᾶς ἐλαύνειν στρατόν. ἦν δʼ ἐκ 
τοῦ Οὐολούσκων ἔθνους ἐπίλεκτος ἀκμὴ σύμμαχος
ἀπεσταλμένη Λατίνοις, πρὶν ἢ τὴν μάχην αὐτῶν ἐπιτελεσθῆναι.
</p>
</div3>
<div3 type="section" n="2">
<p>ὡς δὲ δὴ ταῦτʼ ἔγνω, χωρεῖν ἅπαντας 
ἐκέλευσεν ἐπὶ τὰ ὅπλα καὶ μένειν ἐν τῷ χάρακι παρὰ
ταῖς ἰδίαις ἕκαστον σημαίαις σιγὴν καὶ κόσμον φυλάττοντας, 
ἕως ἂν αὐτὸς ἃ χρὴ πράττειν παραγγείλῃ. οἱ
<milestone unit="reiskpage" n="1071"/>δὲ τῶν Οὐολούσκων ἡγεμόνες ἐξ ἀπόπτου τῶν Ῥωμαίων
παρεμβαλόντες ὡς εἶδον μεστὸν μὲν τὸ πεδίον νεκρῶν,
ὀρθοὺς δὲ τοὺς χάρακας ἀμφοτέρους, προιόντα δʼ ἐκ
τῶν ἐρυμάτων οὔτε πολέμιον οὔτε φίλον οὐδένα, τέως 
μὲν ἐθαύμαζον καὶ τίς <add>ἦν</add> ἡ κατειληφυῖα τύχη τὰ
<pb id="v.2p.282"/>
πράγματα ἀπόρως εἶχον συμβάλλειν. ἐπεὶ δὲ παρὰ τῶν
ἀνασωζομένων ἐκ τῆς τροπῆς ἅπαντα τὰ περὶ τὸν
ἀγῶνα ἔμαθον, ἐσκόπουν μετὰ τῶν ἄλλων ἡγεμόνων,
</p>
</div3>
<div3 type="section" n="3">
<p>τί χρὴ πράττειν. τοῖς μὲν οὖν θρασυτάτοις αὐτῶν
ἐδόκει κράτιστον εἶναι χωρεῖν ἐπὶ τὸν χάρακα τῶν
Ῥωμαίων ἐξ ἐφόδου, τέως πολλοὶ μὲν ἔκαμον ὑπὸ τραυμάτων,
ἀπειρήκεσάν θʼ ἅπαντες ὑπὸ κόπου ὅπλα τε
ἄχρηστα τοῖς πλείστοις ἦν, τὰ μὲν ἀπεστομωμένα τὰς
ἀκμάς, τὰ δὲ κατεαγότα καὶ βοήθεια παρὰ τῶν οἴκοθεν
ἀκραιφνὴς οὔπω παρῆν οὐδεμία αὐτοῖς, ἡ δὲ σφῶν
αὐτῶν δύναμις πολλή τε οὖσα καὶ ἀγαθὴ καὶ ὡπλισμένη
καλῶς ἐμπειροπόλεμός τε καὶ οὐ προσδεχομένοις
ἐξαπιναίως παροῦσα, φοβερὰ καὶ τοῖς εὐτολμοτάτοις
φανήσεσθαι ἔμελλε.
</p>
</div3>
</div2>
<div2 type="chapter" n="15">
<div3 type="section" n="1">
<p>
τοῖς δὲ σωφρονεστάτοις οὐκ ἀσφαλὲς τὸ κινδύνευμα
<milestone unit="reiskpage" n="1072"/>
εἶναι ἐφαίνετο, ἀνδράσιν ἀγαθοῖς τὰ πολέμιά
τε καὶ νεωστὶ τὴν Λατίνων τοσαύτην δύναμιν ἀραμένοις
ἄνευ συμμάχων ὁμόσε χωρεῖν μέλλοντας τὸν
ὑπὲρ τῶν μεγίστων κίνδυνον ἐν ἀλλοτρίᾳ ποιεῖσθαι
γῇ, ἔνθα εἴ τι συμβαίη πταῖμα οὐδεμίαν ἕξουσι καταφυγὴν
ἀσφαλῆ· τῆς δʼ οἴκαδε σωτηρίας προνοεῖσθαι
μᾶλλον ἠξίουν οὗτοι διὰ ταχέων καὶ μέγα κέρδος ὑπολαμβάνειν,
εἰ μηδὲν ἀπολαύσουσιν ἐκ τῆς στρατείας
κακόν.
</p>
</div3>
<div3 type="section" n="2">
<p>ἑτέροις δὲ τούτων μὲν οὐδέτερον ἐδόκει χρῆναι
ποιεῖν, νεανικὸν μὲν ἀποφαίνουσι τὸ πρόχειρον τῆς
ἐπὶ τὸν ἀγῶνα ὁρμῆς, αἰσχρὸν δὲ τὸ παράλογον τῆς
ἐπὶ τὰ οἰκεῖα φυγῆς, ὡς κατʼ εὐχὴν ληψομένων τῶν
πολεμίων, ὁπότερον ἂν αὐτῶν ποιήσωσι. γνώμη δὲ
<pb id="v.2p.283"/>
τούτων ἦν ἐν μὲν τῷ παρόντι κρατύνασθαι τὸν χάρακα
καὶ τὰ πρὸς τὸν ἀγῶνα εὐτρεπίζεσθαι, πέμποντας δὲ
πρὸς τοὺς ἄλλους Οὐολούσκους δυεῖν θάτερον ἀξιοῦν
<milestone unit="reiskpage" n="1073"/>ἢ δύναμιν ἑτέραν πέμπειν ἀξιόχρεων ἐπὶ Ῥωμαίους,
</p>
</div3>
<div3 type="section" n="3">
<p>ἢ καὶ τὴν ἀπεσταλμένην μετακαλεῖν. ἡ δὲ πιθανωτάτη 
τοῖς πλείστοις φανεῖσα καὶ ὑπὸ τῶν ἐν τέλει
κυρωθεῖσα γνώμη ταῦτα παρῄνει, πέμψαι τινὰς εἰς τὸν
χάρακα τῶν Ῥωμαίων· κατασκόπους ὀνόματι πρεσβευτῶν
ἕξοντας τὸ ἀσφαλές, οἳ δεξιώσονται τὸν ἡγεμόνα
καὶ φράσουσιν, ὅτι σύμμαχοι Ῥωμαίων ἥκοντες ἀπὸ 
τοῦ κοινοῦ τῶν Οὐολούσκων ἄχθονται μὲν ὑστερήσαντες
τῆς μάχης, ὡς οὐδεμίαν ἢ μικράν τινα τῆς προθυμίας
χάριν οἰσόμενοι, τῇ δʼ <del>ἐξ</del> ἐκείνων τύχῃ μέγαν
ἀγῶνα δίχα συμμάχων κατωρθωκότων συνήδονται·
ἐξαπατήσαντες δʼ αὐτοὺς τῇ φιλανθρωπίᾳ τῶν λόγων 
καὶ πιστεύειν ὡς φίλοις σφίσι κατασκευάσαντες, ἅπαντα
κατασκέψονται καὶ δηλώσουσιν ἀφικόμενοι πλῆθός τʼ
αὐτῶν καὶ ὁπλισμοὺς καὶ παρασκευὰς καὶ εἴ τι κατὰ
νοῦν ἔχουσι πράττειν. ὅταν δὲ ταῦτʼ ἀκριβῶς σφίσι
<milestone unit="reiskpage" n="1074"/>γένηται φανερά, τότε προθεῖναι βουλήν, εἴτʼ ἐπιχειρεῖν 
αὐτοῖς ἄμεινον εἴη προσμεταπεμψαμένοις δύναμιν ἑτέραν,
εἴτε καὶ τὴν παροῦσαν ἀπάγειν.
</p>
</div3>
</div2>
<div2 type="chapter" n="16">
<div3 type="section" n="1">
<p>
ὡς δὲ ταύτῃ προσέθεντο τῇ γνώμῃ καὶ οἱ
προχειρισθέντες ὑπʼ αὐτῶν πρέσβεις ἀφικόμενοι πρὸς
τὸν δικτάτορα καὶ παραχθέντες ἐπὶ τὴν ἐκκλησίαν διεξῆλθον 
<pb id="v.2p.284"/>
τοὺς ἐξαπατήσοντας λόγους, ὀλίγον ἐπισχὼν
ὁ Ποστόμιος χρόνον πρὸς αὐτοὺς εἶπε· πονηρὰ βουλεύματα,
ὦ Οὐολοῦσκοι, χρηστοῖς λόγοις ἀμφιέσαντες
ἥκετε· καὶ πολεμίων ἔργα πράττοντες φίλων ἐξενέγκασθαι
<note n="5" place="unspecified" anchored="yes"/> βούλεσθε δόξαν.
</p>
</div3>
<div3 type="section" n="2">
<p>ὑμεῖς γὰρ ἀπέσταλθε ὑπὸ τοῦ
κοινοῦ Λατίνοις συμμαχήσοντες καθʼ ἡμῶν, ἐπεὶ δʼ
ὕστεροι τῆς μάχης ἥκετε καὶ κρατουμένους αὐτοὺς
ὁρᾶτε, παρακρούσασθαι βούλεσθε ἡμᾶς τἀναντία, ὧν
<milestone unit="reiskpage" n="1075"/>
ἐμέλλετε πράττειν, λέγοντες. καὶ οὐδʼ ἡ φιλανθρωπία
τῶν λόγων, ἣν πλάττεσθε πρὸς τὸν παρόντα καιρὸν
οὐδὲ τὸ προσποίημα ὑμῶν τῆς δεῦρο ἀφίξεως ὑγιές
ἐστιν, ἀλλὰ μεστὸν δόλου καὶ ἀπάτης. οὐ γὰρ συνησθησόμενοι
τοῖς ἀγαθοῖς ἡμετέροις ἐξαπέσταλθε, ἀλλὰ
κατασκεψόμενοι, πῶς ἡμῖν ἀσθενείας ἢ δυνάμεως τὰ
πράγματα ἔχει· καί ἐστε πρεσβευταὶ μὲν λόγῳ, κατάσκοποι
δʼ ἔργῳ.
</p>
</div3>
<div3 type="section" n="3">
<p>ἀρνουμένων δὲ πρὸς ἅπαντα τῶν
ἀνδρῶν οὐ διὰ μακροῦ τὴν πίστιν ἔφησεν αὐτοῖς παρέξεσθαι·
καὶ αὐτίκα τὰς ἐπιστολὰς αὐτῶν, ἃς ἔλαβε
πρὸ τῆς μάχης τοῖς ἡγεμόσι τῶν Λατίνων φερομένας,
ἐν αἷς ὑπισχνοῦντο αὐτοῖς πέμψειν ἐπικουρίαν, προήνεγκε,
καὶ τοὺς φέροντας αὐτὰς προήγαγεν. ἀναγνωσθέντων
δὲ τῶν γραμμάτων καὶ τῶν αἰχμαλώτων ἃς
ἔλαβον ἐντολὰς διηγησαμένων, τὸ μὲν πλῆθος <add>λίθοις</add>
ὥρμησε βαλεῖν τοὺς Οὐολούσκους ὡς ἑαλωκότας ἐπʼ
<pb id="v.2p.285"/>
<milestone unit="reiskpage" n="1076"/>αὐτοφώρῳ κατασκόπους, ὁ δὲ Ποστόμιος οὐκ ᾤετο
δεῖν ὁμοίους γενέσθαι τοῖς κακοῖς τοὺς ἀγαθοὺς κρεῖττον
εἶναι λέγων καὶ μεγαλοψυχότερον εἰς τοὺς ἀποστείλαντας
φυλάττειν τὴν ὀργὴν ἢ εἰς τοὺς ἀποσταλέντας,
καὶ διὰ τὸ φανερὸν ὄνομα τῆς πρεσβείας 
ἀφεῖναι τοὺς ἄνδρας μᾶλλον ἢ διὰ τὸ ἀφανὲς τῆς
κατασκοπῆς ἔργον ἀπολέσαι· ἵνα μήτε Οὐολούσκοις
ἀφορμὴν παράσχωσιν εὐπρεπῆ τοῦ πολέμου πρεσβευτῶν
ἀνῃρῆσθαι σώματα σκηπτομένοις παρὰ τὸν ἁπάντων
νόμον, μήτε τοῖς ἄλλοις ἔχθρας πρόφασιν αἰτίας 
<del>εἶναι</del> εἰ καὶ ψευδοῦς, ἀλλʼ οὐκ ἀλόγου γε οὐδὲ ἀπίστου.
</p>
</div3>
</div2>
<div2 type="chapter" n="17">
<div3 type="section" n="1">
<p>
ἐπισχὼν δὲ τὴν ὁρμὴν τοῦ πλήθους ἀπιέναι
τοὺς ἄνδρας ἐκέλευσεν ἀμεταστρεπτὶ φυλακῇ παραδοὺς
ἱππέων, οἳ προύπεμψαν αὐτοὺς ἐπὶ τὸν Οὐολούσκων 
χάρακα. ἐκβαλὼν δὲ τοὺς κατασκόπους εὐτρεπίζεσθαι
<milestone unit="reiskpage" n="1077"/>τὰ εἰς μάχην παρήγγειλε τοῖς στρατιώταις, ὡς ἐν τῇ
κατόπιν ἡμέρᾳ παραταξόμενος. ἐδέησε δʼ οὐδὲν αὐτῷ
μάχης· οἱ γὰρ ἡγεμόνες τῶν Οὐολούσκων πολλῆς ἔτι
νυκτὸς οὔσης ἀναστήσαντες τὴν στρατιὰν ᾤχοντο ἐπὶ
</p>
</div3>
<div3 type="section" n="2">
<p>τὰ σφέτερα. ἁπάντων δὲ χωρησάντων αὐτῷ κατʼ εὐχὴν 
θάψας τοὺς οἰκείους νεκροὺς καὶ τὴν στρατιὰν καθήρας
<pb id="v.2p.286"/>
ἀνέστρεψεν εἰς τὴν πόλιν ἐκπρεπεῖ θριάμβῳ κοσμούμενος
ὅπλων τε σωρὸν ἐφʼ ἁμάξαις πολλαῖς κομίζων
καὶ χρημάτων στρατιωτικῶν παρασκευὰς ἀφθόνους
εἰσφέρων, καὶ τοὺς ἁλόντας ἐν τῇ μάχῃ πεντακοσίων
ἀποδέοντας ἑξακισχιλίους ἐπαγόμενος. ἀπὸ δὲ τῶν λαφύρων
ἐξελόμενος τὰς δεκάτας ἀγῶνάς τε καὶ θυσίας
τοῖς θεοῖς ἀπὸ τετταράκοντα ταλάντων ἐποίει καὶ ναῶν
κατασκευὰς ἐξεμίσθωσε Δήμητρι καὶ Διονύσῳ καὶ Κόρῃ
</p>
</div3>
<div3 type="section" n="3">
<p>κατʼ εὐχήν. ἐσπάνισαν γὰρ αἱ τροφαὶ τοῦ πολέμου
κατʼ ἀρχὰς καὶ πολὺν αὐτοῖς παρέσχον φόβον ὡς ἐπιλείψουσαι,
τῆς τε γῆς ἀκάρπου γενομένης καὶ τῆς
<milestone unit="reiskpage" n="1078"/>
ἔξωθεν ἀγορᾶς οὐκέτι παρακομιζομένης διὰ τὸν πόλεμον.
διὰ τοῦτο τὸ δέος ἀνασκέψασθαι τὰ Σιβύλλεια
τοὺς φύλακας αὐτῶν κελεύσας ὡς ἔμαθεν, ὅτι τούτους
ἐξιλάσασθαι τοὺς θεοὺς οἱ χρησμοὶ κελεύουσιν, εὐχὰς
αὐτοῖς ἐποιήσατο μέλλων ἐξάγειν τὸν στρατόν, ἐὰν
εὐετηρία γένηται κατὰ τὴν πόλιν ἐπὶ τῆς ἰδίας ἀρχῆς,
οἵα πρότερον ἦν, ναούς τʼ αὐτοῖς καθιδρύσεσθαι καὶ
</p>
</div3>
<div3 type="section" n="4">
<p>θυσίας καταστήσεσθαι καθʼ ἕκαστον ἐνιαυτόν. οἱ δʼ
ὑπακούσαντες τήν τε γῆν παρεσκεύασαν ἀνεῖναι πλουσίους
καρπούς, οὐ μόνον τὴν σπόριμον, ἀλλὰ καὶ τὴν
δενδροφόρον, καὶ τὰς ἐπεισάκτους ἀγορὰς ἁπάσας ἐπικλύσαι
μᾶλλον ἢ πρότερον· ἅπερ ὁρῶν αὐτὸς ὁ Ποστόμιος
ἐψηφίσατο τὰς τῶν ναῶν τούτων κατασκευάς.
Ῥωμαῖοι μὲν δὴ τὸν τυραννικὸν ἀπωσάμενοι πόλεμον
εὐνοίᾳ θεῶν ἐν ἑορταῖς τε καὶ θυσίαις ἦσαν.
<pb id="v.2p.287"/>
</p>
</div3>
</div2>
<div2 type="chapter" n="18">
<div3 type="section" n="1">
<p>
ὀλίγαις δʼ ὕστερον ἡμέραις πρέσβεις ἀπὸ
τοῦ κοινοῦ τῶν Λατίνων ἧκον ὡς αὐτοὺς ἐξ ἁπασῶν
<milestone unit="reiskpage" n="1079"/>τῶν πόλεων ἐπιλεχθέντες οἱ τὴν ἐναντίαν ἔχοντες περὶ
τοῦ πολέμου γνώμην, ἱκετηρίας καὶ στέμματα προεχόμενοι.
οὗτοι παραχθέντες ἐπὶ τὴν βουλήν, τὴν μὲν 
ἀρχὴν τοῦ πολέμου τοὺς δυναστεύοντας ἐν ταῖς πόλεσιν
ἀπέφαινον αἰτίους· τὸ δὲ πλῆθος ἓν μόνον τοῦτο
ἁμαρτεῖν ἔλεγον, ὅτι πονηροῖς ἐπείσθη δημαγωγοῖς
ἴδια κέρδη παρεσκευασμένοις.
</p>
</div3>
<div3 type="section" n="2">
<p>ταύτης δὲ τῆς ἀπάτης, 
ἐν ᾗ τὸ πλεῖον ἀνάγκης μέρος ἦν, οὐ μεμπτὰς τετικέναι 
δίκας ἑκάστην πόλιν ἔλεγον τῆς κρατίστης νεότητος
ἀναιρεθείσης, ὥστε μὴ ῥᾴδιον εἶναι πένθους
καθαρὰν εὑρεῖν οἰκίαν, ἠξίουν τʼ αὐτοὺς παραλαβεῖν
σφᾶς ἥκοντας οὔτε περὶ τῆς ἀρχῆς ἔτι διαφερομένους
οὔτε περὶ τῶν ἴσων φιλονεικοῦντας συμμάχους τε καὶ 
ὑπηκόους ἅπαντα τὸν λοιπὸν χρόνον ἐσομένους, καὶ
πᾶν ὅσον ὁ δαίμων ἀφείλετο τοῦ Λατίνων ἀξιώματος,
</p>
</div3>
<div3 type="section" n="3">
<p>τοῦτο τῇ Ῥωμαίων προσθήσοντας εὐποτμίᾳ. τελευτῶντες 
δὲ τοῦ λόγου συγγένειαν ἐπεκαλοῦντο καὶ συμμαχιῶν
<milestone unit="reiskpage" n="1080"/>ἀπροφασίστων ποτὲ γενομένων ἀνεμίμνησκον καὶ 
συμφορὰς ἀνέκλαιον τὰς καταληψομένας τοὺς μηδὲν
ἡμαρτηκότας, οἳ μακρῷ πλείους ἦσαν τῶν ἡμαρτηκότων,
ὀδυρόμενοι παρʼ ἕκαστα καὶ τῶν γονάτων ἁπτόμενοι
πάσης τῆς γερουσίας καὶ τὰς ἱκετηρίας παρὰ
τοῖς ποσὶ τοῦ Ποστομίου τιθέντες· ὥστε παθεῖν τι 
πρὸς τὰ δάκρυα καὶ τὰς δεήσεις αὐτῶν τὸ συνέδριον ἅπαν.
<pb id="v.2p.288"/>
</p>
</div3>
</div2>
<div2 type="chapter" n="19">
<div3 type="section" n="1">
<p>
ὡς δὲ μετέστησαν ἐκ τοῦ βουλευτηρίου
καὶ λόγος ἀπεδόθη τοῖς εἰωθόσιν ἀποφαίνεσθαι γνώμας,
Τῖτος μὲν Λάρκιος ὁ πρῶτος ἀποδειχθεὶς δικτάτωρ
ἐν τῷ παρελθόντι ἐνιαυτῷ ταμιεύεσθαι τὴν τύχην
αὐτοῖς συνεβούλευε μέγιστον εἶναι λέγων ἐγκώμιον
ὥσπερ ἑνὸς ἀνδρὸς οὕτω καὶ πόλεως ὅλης, εἰ μὴ
διαφθαρήσεται ταῖς εὐπραγίαις, ἀλλʼ εὐμενῶς καὶ μετρίως
φέροι τἀγαθά.
</p>
</div3>
<div3 type="section" n="2">
<p>πάσας μὲν γὰρ τὰς εὐτυχίας
<milestone unit="reiskpage" n="1081"/>
φθονεῖσθαι, μάλιστα <add>δʼ</add> ὅσαις πρόσεστιν εἰς τοὺς
ταπεινωθέντας καὶ ὑπὸ χεῖρα γενομένους ὕβρις καὶ
βαρύτης· τῇ τύχῃ δʼ οὐκ ἐῶν τι πιστεύειν πολλάκις
αὐτῆς πεῖραν εἰληφότας ἐπʼ οἰκείοις κακοῖς τε καὶ ἀγαθοῖς,
ὡς ἀβέβαιός ἐστι καὶ ἀγχίστροφος· οὐδʼ ἀνάγκην
προσάγειν τοῖς διαφόροις τὴν περὶ τῶν ἐσχάτων κινδύνων,
δι᾽ ἣν καὶ παρὰ γνώμην τολμηταὶ γίνονταί
</p>
</div3>
<div3 type="section" n="3">
<p>τινες καὶ ὑπὲρ δύναμιν μαχηταί· δέος δὲ σφίσιν εἶναι
λέγων, μὴ κοινὸν μῖσος ἐπισπάσωνται παρὰ πάντων
ὅσων ἀξιοῦσιν ἄρχειν, ἐὰν πικρὰς καὶ ἀπαραιτήτους
ἀπὸ τῶν ἁμαρτόντων ἀναπράττωνται δίκας, ὡς ἐκβεβηκότες
ἐκ τῶν συνήθων ἐπιτηδευμάτων, ἀφʼ ὧν εἰς
ἐπιφάνειαν προῆλθον ἐπιλαθόμενοι, καὶ πεποιηκότες
τυραννίδα τὴν ἀρχήν, ἀλλʼ οὐχ ἡγεμονίαν ὡς πρότερον
<milestone unit="reiskpage" n="1082"/>
ἦν καὶ προστασίαν· τά τε ἁμαρτήματα μέτρια καὶ οὐ
<pb id="v.2p.289"/>
νεμεσητὰ εἶναι λέγων, εἴ τινες ἐλευθερίας περιεχόμεναι
πόλεις καὶ ἄρχειν ποτὲ μαθοῦσαι τῆς παλαιᾶς ἀξιώσεως
οὐ μεθίενται. εἰ δʼ ἀνιάτως οἱ τῶν κρατίστων
ὀρεχθέντες, ἐὰν διαμάρτωσι τῆς ἐλπίδος, ζημιώσονται,
οὐδὲν ἔσεσθαι τὸ κωλῦον ἅπαντας ἀνθρώπους ὑπʼ 
ἀλλήλων ἀπολωλέναι· πᾶσι γὰρ εἶναι τὸν τῆς ἐλευθερίας
πόθον ἔμφυτον.
</p>
</div3>
<div3 type="section" n="4">
<p>πολλῷ τε κρείττονα καὶ βεβαιοτέραν 
ἀποφαίνων ἀρχήν, ἥτις εὐεργεσίαις, ἀλλὰ μὴ
τιμωρίαις κρατεῖν βούλεται τῶν ὑπηκόων· τῇ μὲν γὰρ
εὔνοιαν ἀκολουθεῖν, τῇ δὲ φόβον, ἀνάγκην δʼ εἶναι 
φύσεως πάντα μάλιστα μισεῖσθαι τὰ φοβερά· τελευτῶν
δὲ τοῦ λόγου παραδείγμασιν αὐτοὺς ἠξίου χρῆσθαι
τοῖς κρατίστοις τῶν προγόνων ἔργοις, ἐφʼ οἷς
ἐπαίνων ἐτύγχανον ἐκεῖνοι, ἐπιλεγόμενος ὅσας ἁλούσας
κατὰ κράτος πόλεις οὐ κατασκάπτοντες οὐδὲ ἡβηδὸν
<milestone unit="reiskpage" n="1083"/>ἀναιροῦντες οὐδʼ ἐξανδραποδιζόμενοι, ἀλλʼ ἀποικίας
τῆς Ῥώμης ποιοῦντες, καὶ τοῖς βουλομένοις τῶν κρατηθέντων
παρὰ σφίσι κατοικεῖν πολιτείας μεταδιδόντες,
μεγάλην ἐκ μικρᾶς ἐποιοῦντο τὴν πόλιν. κεφάλαιον
δʼ αὐτοῦ τῆς γνώμης ἦν ἀνανεώσεσθαι τὰς 
σπονδὰς πρὸς τὸ κοινὸν τῶν Λατίνων, ἃς ἦσαν πεποιημένοι
πρότερον, καὶ μηδενὸς τῶν ἁμαρτημάτων
μηδεμιᾷ πόλει μνησικακεῖν.
</p>
</div3>
</div2>
<div2 type="chapter" n="20">
<div3 type="section" n="1">
<p>
Σερουίλιος δὲ Σουλπίκιος περὶ μὲν τῆς εἰρήνης
καὶ τῆς ἀνανεώσεως τῶν σπονδῶν οὐδὲν ἀντέλεγεν· 
<pb id="v.2p.290"/>
ἐπειδὴ δὲ πρότεροι τὰς σπονδὰς ἔλυσαν Λατῖνοι, καὶ
οὐχὶ τότε πρῶτον, ὥστε συγγνώμης τινὸς αὐτοῖς δεῖν
ἀνάγκην καὶ ἀπάτην προβαλλομένοις, ἀλλὰ πολλάκις
ἤδη καὶ πρότερον, ὥστε καὶ διορθώσεως σφίσι δεῖν,
τὴν μὲν ἄδειαν ἅπασι συγκεχωρῆσθαι καὶ τὴν ἐλευθερίαν
διὰ τὸ συγγενές, τῆς δὲ γῆς τὴν ἡμίσειαν αὐτοὺς
ἀφαιρεθῆναι καὶ κληρούχους ἀποσταλῆναι Ῥωμαίων
εἰς αὐτήν, οἵ τινες ἐκείνην καρπώσονται καὶ
</p>
</div3>
<div3 type="section" n="2">
<p>τοὺς ἄνδρας μηδὲν ἔτι νεωτερίσαι σπουδάσουσι. Σπόριος
δὲ Κάσσιος ἀνελεῖν τὰς πόλεις αὐτῶν συνεβούλευε
θαυμάζειν λέγων ἐπὶ ταῖς εὐηθείαις τῶν παραινούντων
<milestone unit="reiskpage" n="1084"/>
ἀφεῖναι τὰς ἁμαρτίας αὐτοῖς ἀζημίους, εἰ
μηδὲ δύνανται καταμαθεῖν, ὅτι διὰ τὸν φθόνον τὸν
ἔμφυτόν τε καὶ ἀναφαίρετον, ὃν ἔχουσι πρὸς τὴν πόλιν
αὐτῶν αὐξομένην, ἄλλους ἐπʼ ἄλλοις ἐπιτεχνῶνται
πολέμους καὶ οὐδέποτε παύσονται τῆς ἐπιβούλου προαιρέσεως
ἑκόντες, ἕως αὐτῶν τοῦτʼ ἐν ταῖς ψυχαῖς τὸ
δύστηνον ἐνοικεῖ πάθος· οἵ γε τελευτῶντες ὑπὸ τυράννῳ
ποιήσασθαι, θηρίων ἁπάντων ἀγριωτάτῳ, συγγενῆ
σφῶν πόλιν ἐπεχείρησαν ἁπάσας ἀνατρέψαντες
τὰς ἐπὶ θεῶν ὁμολογίας, οὐκ ἄλλαις τισὶν ἐλπίσιν
ἐπαρθέντες, ἀλλʼ ὅτι ἂν μὴ αὐτοῖς κατὰ γνώμην χωρήσῃ
τὰ τοῦ πολέμου δίκην οὐδεμίαν ὑφέξουσιν ἤ
</p>
</div3>
<div3 type="section" n="3">
<p>τινα μικρὰν κομιδῇ. παραδείγμασί τε καὶ αὐτὸς ἠξίου
χρῆσθαι τοῖς τῶν προγόνων ἔργοις, οἳ τὴν Ἀλβανῶν
πόλιν, ἐξ ἧς αὐτοί <add>τʼ</add> ἀπῳκίσθησαν καὶ Λατίνων
ἅπασαι πόλεις, ἐπειδὴ φθονοῦσαν ἔγνωσαν τοῖς αὑτῶν
<pb id="v.2p.291"/>
ἀγαθοῖς καὶ τὴν ἄδειαν, ἣν ἐπὶ τοῖς πρώτοις ἁμαρτήμασιν
εὕρετο, μείζονος ἐπιβουλῆς ἀφορμὴν ποιησαμένην,
<milestone unit="reiskpage" n="1085"/>ἐν ἡμέρᾳ καθελεῖν ἔγνωσαν μιᾷ· ἐν ἴσῳ δόξαντες
εἶναι τῷ μηδένα οἰκτείρειν τῶν τὰ μέτρια ἁμαρτανόντων
τὸ μηδένα τιμωρεῖσθαι τῶν τὰ μέγιστα καὶ
</p>
</div3>
<div3 type="section" n="4">
<p>ἀδιόρθωτα ἀδικούντων. μωρίας δὲ πολλῆς εἶναι καὶ 
ἀναλγησίας ἔργον· οὐ γὰρ δὴ φιλανθρωπίας οὐδὲ
μετριότητος· τὸν τῶν ἀποικισάντων σφᾶς φθόνον,
ἐπεὶ πέρα τοῦ δέοντος ἔδοξεν εἶναι βαρὺς καὶ ἀφόρητος,
οὐκ ἀνασχομένους τὸν τῶν ὁμογενῶν ὑπομένειν 
τούς τʼ ἐν ἐλάττοσι πείραις ἐλεγχθέντας πολεμίους
ἀφαιρέσει πόλεως ζημιώσαντας, παρὰ τῶν πολλάκις τὸ
μῖσος ἀδιάλλακτον ἀποδειξαμένων μηδεμίαν εἰσπράξασθαι
δίκην.
</p>
</div3>
<div3 type="section" n="5">
<p>ταῦτʼ εἰπὼν καὶ τὰς ἀποστάσεις τῶν Λατίνων 
ἁπάσας ἐξαριθμησάμενος τῶν τʼ ἀπολομένων ἐν 
τοῖς πρὸς αὐτοὺς πολέμοις Ῥωμαίων τὸ πλῆθος ὅσον
<milestone unit="reiskpage" n="1086"/>ἦν ἀναμνήσας, ἠξίου τὸν αὐτὸν τρόπον χρήσεσθαι <add>καὶ
τούτοις</add>, ὃν ἐχρήσαντο Ἀλβανοῖς πρότερον· τὰς μὲν
οὖν πόλεις αὐτῶν ἀνελεῖν καὶ τὴν χώραν αὐτῶν τῇ
Ῥωμαίων προσθεῖναι, τῶν δʼ ἀνθρώπων τοὺς μὲν εὔνοιάν 
τινα· πρὸς αὐτοὺς ἀποδειξαμένους ἔχοντας τὰ
σφέτερα πολίτας ποιήσεσθαι, τοὺς δʼ αἰτίους τῆς ἀποστάσεως,
ὑφʼ ὧν αἱ σπονδαὶ διελύθησαν, ὡς προδότας
<pb id="v.2p.292"/>
ἀποκτεῖναι· ὅσον δὲ τοῦ δήμου πτωχὸν καὶ ἀργὸν καὶ
ἄχρηστον ἐν ἀνδραπόδων ποιήσεσθαι λόγῳ.
</p>
</div3>
</div2>
<div2 type="chapter" n="21">
<div3 type="section" n="1">
<p>
ταῦτα μὲν οὖν τὰ λεχθέντα ὑπὸ τῶν προεστηκότων
τῆς βουλῆς, τοῦ δὲ δικτάτορος τὴν Λαρκίου
γνώμην προελομένου καὶ οὐδενὸς ἔτι λέξαντος τἀναντία
παρῆσαν εἰσκληθέντες εἰς τὸ συνέδριον οἱ πρέσβεις
τὰς ἀποκρίσεις ληψόμενοι· καὶ ὁ Ποστόμιος
ὀνειδίσας αὐτοῖς τὴν οὐδέποτε σωφρονισθῆναι δυναμένην
κακίαν· δίκαιον μὲν ἦν, ἔφη, τὰ ἔσχατα παθεῖν,
<milestone unit="reiskpage" n="1087"/>
ἅτε δὴ καὶ αὐτοὶ πράττειν ἐμέλλετε, εἰ κατωρθώσατε
ἃς πολλάκις ἤλθετε ἐπʼ %    αὐτοὺς ὁδούς· οὐ μέντοι
Ῥωμαίους τὰ δίκαια πρὸ τῶν ἐπιεικῶν προελέσθαι λογιζομένους,
ὅτι συγγενεῖς εἰσι καὶ ἐπὶ τὸν ἔλεον τῶν
ἀδικουμένων καταπεφεύγασιν, ἀλλὰ καὶ ταύτας τὰς
ἁμαρτίας αὐτοῖς ἀζημίους ἀφιέναι θεῶν τε ὁμογνίων
ἕνεκα καὶ τύχης ἀτεκμάρτου, παρʼ ἧς τὸ κράτος ἔσχον.
</p>
</div3>
<div3 type="section" n="2">
<p>νῦν μὲν οὖν, ἔφη, παντὸς ἠλευθερωμένοι <add>δέους</add> πορεύεσθε,
ἐὰν δὲ τοὺς αἰχμαλώτους ἀπολύσητε καὶ τοὺς
αὐτομόλους παραδῶτε ἡμῖν καὶ τοὺς φυγάδας ἐξελάσητε,
τότε τοὺς περὶ φιλίας τε καὶ συμμαχίας διαλεξομένους
πρέσβεις πέμπετε πρὸς ἡμᾶς, ὡς οὐδενὸς
<milestone unit="reiskpage" n="1088"/>
ἀτυχήσοντες τῶν μετρίων. ἀπῄεσαν οἱ πρέσβεις ταύτας
<pb id="v.2p.293"/>
τὰς ἀποκρίσεις λαβόντες καὶ μετʼ ὀλίγας ἡμέρας
ἧκον τούς τʼ αἰχμαλώτους ἀφεικότες καὶ τοὺς ἁλόντας
τῶν αὐτομόλων δεσμίους ἄγοντες καὶ τοὺς ἅμα Ταρκυνίῳ
φυγάδας ἐξεληλακότες ἐκ τῶν πόλεων. ἀνθʼ
ὧν εὕροντο παρὰ τῆς βουλῆς τὴν ἀρχαίαν φιλίαν καὶ 
συμμαχίαν καὶ τοὺς ὅρκους τοὺς ὑπὲρ τούτων ποτὲ
γενομένους διὰ τῶν εἰρηνοδικῶν ἀνενεώσαντο. ὁ μὲν
δὴ πρὸς τοὺς τυράννους συστὰς πόλεμος τετρακαιδεκαέτης
ἀπὸ τῆς ἐκπτώσεως αὐτῶν γενόμενος τοιαύτης
ἔτυχε τελευτῆς.
</p>
</div3>
<div3 type="section" n="3">
<p>Ταρκύνιος δʼ ὁ βασιλεύς, οὗτος γὰρ 
ἔτι λοιπὸς ἐκ τοῦ γένους ἦν, ὁμοῦ τι γεγονὼς ἐνενηκονταέτης
κατὰ τὸν χρόνον τοῦτον, ἀπολωλεκὼς τὰ
τέκνα καὶ τὸν τῶν κηδεστῶν οἶκον καὶ γῆρας ἐλεεινὸν
καὶ παρʼ ἐχθροῖς διαντλῶν, οὔτε Λατίνων ὑποδεχομένων
<milestone unit="reiskpage" n="1089"/>αὐτὸν ἔτι ταῖς πόλεσιν, οὔτε Τυρρηνῶν οὔτε 
Σαβίνων οὔτʼ ἄλλης πλησιοχώρου πόλεως ἐλευθέρας
οὐδεμιᾶς, εἰς τὴν Καμπανίδα Κύμην ᾤχετο πρὸς Ἀριστόδημον
τὸν ἐπικληθέντα Μαλακὸν τυραννοῦντα τότε
Κυμαίων· παρʼ ᾧ βραχύν τινα ἡμερῶν ἀριθμὸν ἐπιβιοὺς
ἀποθνήσκει καὶ θάπτεται ὑπʼ αὐτοῦ. τῶν δὲ 
σὺν ἐκείνῳ φυγάδων οἱ μὲν ἐν τῇ Κύμῃ κατέμειναν,
οἱ δʼ εἰς ἄλλας τινὰς πόλεις σκεδασθέντες ἐπὶ ξένης
τὸν βίον κατέστρεψαν.
</p>
</div3>
</div2>
<div2 type="chapter" n="22">
<div3 type="section" n="1">
<p>
Ῥωμαίοις δὲ καταλυσαμένοις τοὺς ὑπαίθρους
πολέμους ἡ πολιτικὴ στάσις αὖθις ἐπανίστατο τῆς μὲν 
βουλῆς ψηφισαμένης καθίζειν τὰ δικαστήρια καὶ τὰς
<pb id="v.2p.294"/>
ἀμφισβητήσεις, ἃς διὰ τὸν πόλεμον ἀνεβάλλοντο, κρίνεσθαι
κατὰ τοὺς νόμους· τῶν δὲ περὶ τὰς συναλλαγὰς
ἀμφισβητημάτων εἰς μεγάλους κλύδωνας καὶ δεινὰς
προβεβηκότων ἀτοπίας τε καὶ· ἀναισχυντίας, τῶν
μὲν δημοτικῶν ἀδυνάτως ἔχειν σκηπτομένων διαλύειν
τὰ χρέα, χώρας τʼ αὐτοῖς κεκομμένης ἐν τῷ πολυετεῖ
<milestone unit="reiskpage" n="1090"/>
πολέμῳ καὶ βοσκημάτων διεφθαρμένων καὶ ἀνδραπόδων
αὐτομολίαις καὶ καταδρομαῖς σπανισθέντων τῆς
τε κατὰ πόλιν κτήσεως ἐξανηλωμένης ταῖς εἰς τὴν
στρατείαν δαπάναις· τῶν δὲ δανειστῶν ταύτας μὲν
τὰς συμφορὰς ὁμοίας ἅπασι γεγονέναι λεγόντων καὶ
οὐ μόνοις τοῖς χρεωφειλέταις, οὐκ ἀνεκτὸν δʼ ἡγουμένων
σφίσι μὴ μόνον, ἃ διὰ τὸν πόλεμον ἀφῃρέθησαν
ὑπὸ τῶν ἐχθρῶν, ἀλλὰ καὶ ἃ δεομένοις τισὶ τῶν
<note n="15" place="unspecified" anchored="yes"/> πολιτῶν ἐν εἰρήνῃ συνήλλαξαν, ἀπολωλέναι.
</p>
</div3>
<div3 type="section" n="2">
<p>ἀξιούντων
δʼ οὔτε τῶν δανειστῶν οὐδὲν μέτριον ὑπομένειν οὔτε
τῶν χρεωφειλετῶν ποιεῖν οὐδὲν δίκαιον, ἀλλὰ τῶν μὲν
οὐδὲ τοὺς τόκους ἀφιέναι, τῶν δὲ μηδὲ αὐτὰ τὰ συναλλάγματα
διαλύειν· ἐξ ὧν σύνοδοι μὲν ἤδη κατὰ
συστροφὰς τῶν ἐν ταῖς ὁμοίαις ὄντων τύχαις ἐγένοντο
καὶ ἀντιπαρατάξεις κατὰ τὴν ἀγοράν, ἔστι δʼ ὅτε καὶ
χειρῶν ἁψιμαχίαι, καὶ συνετετάρακτο πᾶς ὁ πολιτικὸς
<milestone unit="reiskpage" n="1091"/>
</p>
</div3>
<div3 type="section" n="3">
<p>κόσμος· ταῦθʼ ὁρῶν ὁ Ποστόμιος, ἕως ἔτι τὸ τιμώμενον
εἶχε παρὰ πάντων ὅμοιον πολέμῳ βαρεῖ καλὸν
<pb id="v.2p.295"/>
ὑπεκδῦναι τοὺς πολιτικοὺς χειμῶνας ἔγνω· καὶ πρὶν
ἐκπληρῶσαι τὸν ἔσχατον τῆς αὐτοκράτορος ἀρχῆς χρόνον,
τήν τε δικτατορίαν ἐξωμόσατο καὶ προθεὶς ἀρχαιρεσιῶν
ἡμέραν μετὰ τοῦ συνυπάτου τὰς πατρίους
κατέστησεν ἀρχάς. 
</p>
</div3>
</div2>
<div2 type="chapter" n="23">
<div3 type="section" n="1">
<p>
παραλαμβάνουσι δὴ ὕπατοι πάλιν τὴν ἐνιαύσιόν
τε καὶ νόμιμον ἀρχὴν Ἄππιος Κλαύδιος Σαβῖνος
καὶ Πόπλιος Σερουίλιος Πρίσκος· οἳ τὸ μὲν
<milestone unit="reiskpage" n="1092"/>ἀνωτάτω συμφέρον εἶδον ὀρθῶς, ὅτι δεῖ περισπᾶν τὸν
ἐντὸς τείχους θόρυβον ἐπὶ τοὺς ἔξω πολέμους· καὶ 
παρεσκευάζοντο κατὰ τοῦ Οὐολούσκων ἔθνους τὸν ἕτερον
σφῶν ἐξάγειν στρατιάν, τιμωρήσασθαί τʼ αὐτοὺς
προαιρούμενοι τῆς ἀποσταλείσης κατὰ Ῥωμαίων Λατίνοις
συμμαχίας καὶ προκαταλαβεῖν τὰς παρασκευὰς
αὐτῶν ἔτι συνεσταλμένας. ἠγγέλλοντο γὰρ κἀκεῖνοι 
δυνάμεις ἤδη καταγράφειν ἁπάσῃ σπουδῇ καὶ εἰς τὰ
πλησίον ἔθνη πρεσβεύεσθαι παρακαλοῦντες ἐπὶ τὴν
συμμαχίαν, πυθόμενοι τοὺς δημοτικοὺς ἀφεστηκέναι
τῶν πατρικίων καὶ νομίσαντες οὐ χαλεπὸν εἶναι πόλιν
οἰκείῳ πολέμῳ νοσοῦσαν ἄρασθαι.
</p>
</div3>
<div3 type="section" n="2">
<p>ἐπὶ τούτους δὴ 
στρατιὰν ἐξάγειν βουλευσάμενοι καὶ δόξαντες ἅπασι
τοῖς συνέδροις ὀρθῶς βεβουλεῦσθαι προεῖπον ἥκειν
ἅπασι τοῖς ἐν ἀκμῇ χρόνον ὁρίσαντες, ἐν ᾧ τὴν καταγραφὴν
<pb id="v.2p.296"/>
τῶν στρατιωτῶν ἔμελλον ποιεῖσθαι. ὡς δʼ οὐχ
ὑπήκουον αὐτοῖς οἱ δημοτικοὶ καλούμενοι πολλάκις ἐπὶ
τὸν στρατιωτικὸν ὅρκον, οὐκέτι τὴν αὐτὴν ἑκάτερος
εἶχε γνώμην, ἀλλʼ ἔνθεν ἀρξάμενοι διεστήκεσάν τε καὶ
<milestone unit="reiskpage" n="1093"/>
τἀναντία πράττοντες ἀλλήλοις παρὰ πάντα τὸν τῆς
ἀρχῆς χρόνον διετέλεσαν.
</p>
</div3>
<div3 type="section" n="3">
<p>Σερουιλίῳ μὲν γὰρ ἐδόκει
τὴν ἐπιεικεστέραν τῶν ὁδῶν πορεύεσθαι τῇ Μανίου
Οὐαλερίου γνώμῃ τοῦ δημοτικωτάτου προσθεμένῳ, ὃς
ἠξίου τὴν ἀρχὴν ἰάσεσθαι τῆς στάσεως μάλιστα μὲν
ἄφεσιν ἢ μείωσιν τῶν χρεῶν ψηφισαμένους, εἰ δὲ μήγε
κώλυσιν τῆς ἀπαγωγῆς τῶν ὑπερημέρων κατὰ τὸ παρόν,
παρακλήσει τε μᾶλλον ἢ ἀνάγκῃ τοὺς πένητας
ἐπὶ τὸν στρατιωτικὸν ὅρκον ἄγειν καὶ τὰς τιμωρίας
κατὰ τῶν ἀπειθούντων μὴ χαλεπὰς ποιεῖσθαι καὶ ἀπαραιτήτους,
ὡς ἐν ὁμονοούσῃ πόλει, μετρίας δέ τινας
καὶ ἐπιεικεῖς· κίνδυνον γὰρ ἂν εἶναι, μὴ πρὸς ἀπόνοιαν
τράπωνται συνελθόντες εἰς ταὐτὸν ἄνθρωποι
τῶν καθʼ ἡμέραν ἐνδεεῖς ἀναγκαζόμενοι στρατεύεσθαι
τέλεσιν οἰκείοις.
</p>
</div3>
</div2>
<div2 type="chapter" n="24">
<div3 type="section" n="1">
<p>
Ἀππίου δʼ ἦν γνώμη τοῦ κορυφαιοτάτου
τῶν προεστηκότων τῆς ἀριστοκρατίας αὐστηρὰ καὶ αὐθάδης
μηδὲν ἐνδιδόναι τῷ δήμῳ μαλακόν, ἀλλὰ καὶ
τῶν συναλλαγμάτων τὰς ἀναπράξεις ἐπιτρέπειν τοῖς
<milestone unit="reiskpage" n="1094"/>
δεδανεικόσιν, ἐφʼ οἷς συνέβαλον δικαίοις ποιεῖσθαι,
καὶ τὰ δικαστήρια καθίζειν, καὶ τὸν ἐν τῇ πόλει μένοντα
τῶν ὑπάτων κατὰ τοὺς πατρίους ἐθισμοὺς καὶ
<pb id="v.2p.297"/>
τὰς τιμωρίας, ἃς κατὰ τῶν ἐκλιπόντων <add>οἱ</add> περὶ αὐτῶν
νόμοι δεδώκασιν, ἀναπράττεσθαι, εἴκειν δὲ τοῖς
δημοτικοῖς μηδὲν ὅ τι μὴ δίκαιον μηδὲ δύναμιν αὐτοῖς
συγκατασκευάζειν πονηράν.
</p>
</div3>
<div3 type="section" n="2">
<p>καὶ γὰρ νῦν, ἔφη, πέρα 
τοῦ μετρίου τρυφῶσι τελῶν ἀφειμένοι, ὧν ἐτέλουν τοῖς 
βασιλεῦσι πρότερον, καὶ τῶν εἰς τὸ σῶμα τιμωριῶν,
αἷς ἐκολάζοντο ὑπʼ αὐτῶν, ὁπότε μὴ ταχέως ὑπηρετήσειάν
τι τῶν ἐπιταττομένων, ἐλεύθεροι γεγονότες. ἐὰν
δέ τι παρακινεῖν ἢ νεωτερίζειν προενεχθέντες ἐπιβάλωνται,
κατείργωμεν αὐτοὺς τῷ σωφρονοῦντι μέρει τῆς 
πόλεως καὶ ὑγιαίνοντι πλείονι τοῦ νοσοῦντος φανησομένῳ.
</p>
</div3>
<div3 type="section" n="3">
<p>ὑπάρχει μέν γʼ ἡμῖν οὐ μικρὰ ἰσχὺς πρὸς
<milestone unit="reiskpage" n="1095"/>τὰ πράγματα καὶ ἡ τῶν πατρικίων νεότης ἕτοιμος τὰ
κελευόμενα ποιεῖν· μέγιστον δὲ πάντων ὅπλον καὶ
δυσκαταγώνιστον, ᾧ χρώμενοι ῥᾳδίως ἐπικρατήσομεν 
τῶν δημοτικῶν, τὸ τῆς βουλῆς κράτος, ᾧ δεδιττόμεθα
αὐτοὺς μετὰ τῶν νόμων ἱστάμενοι. ἐὰν δʼ ὑποκατακλινώμεθα
αὐτοῖς τῆς ἀξιώσεως, πρῶτον αἰσχύνην
ὀφλήσομεν, εἰ παρὸν ἐν ἀριστοκρατίᾳ πολιτεύεσθαι
δήμῳ τὰ κοινὰ ἐπιτρέψομεν· ἔπειτα δʼ εἰς κίνδυνον 
οὐ τὸν ἐλάχιστον ἥξομεν, εἴ τις ἐκθεραπεύσας· αὐτὸν
ἐξουσίαν κρείττονα τῶν νόμων κατασκευάσαιτο τυραννικὸς
ἀνήρ, τὴν ἐλευθερίαν αὖθις ἀφαιρεθῆναι. τοιαῦτα
<pb id="v.2p.298"/>
διαφερομένων τῶν ὑπάτων κατὰ σφᾶς αὐτοὺς καὶ
ὁπότε συναχθείη συνέδριον καὶ συλλαμβανόντων πολλῶν
ἑκατέρῳ, ἡ μὲν βουλὴ φιλονεικίας καὶ θορύβους
καὶ λόγους ἀκόσμους, οἷς ἀλλήλους προὐπηλάκιζον,
ἀκούσασα, σωτήριον δὲ βούλευμα οὐδὲν καθισταμένη, διελύετο.
</p>
</div3>
</div2>
<div2 type="chapter" n="25">
<div3 type="section" n="1">
<p>
διατριβομένου δʼ εἰς ταῦτα πολλοῦ χρόνου
<milestone unit="reiskpage" n="1096"/>
ὁ ἕτερος τῶν ὑπάτων Σερουίλιος· ἦν γὰρ ἡ στρατεία
κατὰ κλῆρον ἐκείνῳ προσήκουσα· πολλῇ δεήσει καὶ
θεραπείᾳ παρασκευασάμενος τὸ δημοτικὸν συνάρασθαι
τοῦ πολέμου, δύναμιν ἔχων οὐκ ἐκ καταλόγου προσηναγκασμένην,
ἀλλʼ ἑκούσιον, ὡς οἱ καιροὶ παρεκάλουν,
ἐξῆλθεν ἐπὶ τὸν πόλεμον ἔτι τῶν Οὐολούσκων παρασκευαζομένων
καὶ Ῥωμαίους μὲν οὔτε προσδεχομένων
μετὰ δυνάμεως ἥξειν ἐπὶ σφᾶς, οὕτω στασιαστικῶς
πολιτευομένους καὶ ἐχθρῶς ἔχοντας πρὸς ἀλλήλους,
οὔτʼ εἰς χεῖρας ἥξειν τοῖς ἐπιοῦσιν οἰομένων· σφίσι
δὲ πολλὴν ἐξουσίαν ὑπάρχειν ὁπότε βούλοιντο τοῦ
</p>
</div3>
<div3 type="section" n="2">
<p>πολέμου ἄρχειν. ἐπειδὴ δʼ ᾔσθοντο πολεμεῖν δέον
αὐτοὶ πολεμούμενοι, τότε δὴ καταπεπληγότες τὸ τῶν
Ῥωμαίων τάχος, ἱκετηρίας ἀναλαβόντες ἐκ τῶν πόλεων
<milestone unit="reiskpage" n="1097"/>
οἱ γεραίτατοι προῄεσαν ἐπιτρέποντες τῷ Σερουϊλίῳ
<pb id="v.2p.299"/>
χρῆσθαι σφίσιν ὡς ἡμαρτηκόσιν ὅ τι βούλοιτο. ὁ δὲ
τροφὰς τῷ στρατεύματι παρʼ αὐτῶν λαβὼν ἐσθῆτάς
τε καὶ τριακοσίους <add>υἱοὺς</add> εἰς ὁμηρείαν ἐκ τῶν ἐπιφανεστάτων
οἴκων ἐπιλεξάμενος ᾤχετο, λελύσθαι τὸν
πόλεμον ὑπολαβών.
</p>
</div3>
<div3 type="section" n="3">
<p>ἦν δʼ ἄρα τοῦτʼ οὐ λύσις, ἀναβολὴ 
δέ τις καὶ παρασκευῆς ἀφορμὴ τοῖς φθασθεῖσι
τῷ παρʼ ἐλπίδα τῆς ἐφόδου, ἀπελθόντος τε τοῦ τῶν
Ῥωμαίων στρατεύματος ἐξήπτοντο πάλιν οἱ Οὐολοῦσκοι
τοῦ πολέμου τάς τε πόλεις φραξάμενοι, καὶ εἴ τι ἄλλο
χωρίον ἐπιτήδειον ἦν ἀσφάλειαν σφίσι παρασχεῖν διὰ 
φυλακῆς κρείττονος ἔχοντες· συνήπτοντο δʼ αὐτοῖς τοῦ
κινδύνου φανερῶς μὲν Ἕρνικες καὶ Σαβῖνοι, κρύφα
δὲ καὶ ἄλλων συχνοί. Λατῖνοι δὲ πρεσβείας πρὸς αὐτοὺς
ἐπὶ συμμαχίας αἴτησιν ἀφικομένης δήσαντες τοὺς
<milestone unit="reiskpage" n="1098"/>ἄνδρας εἰς Ῥώμην ἤγαγον.
</p>
</div3>
<div3 type="section" n="4">
<p>οἷς ἡ βουλὴ τῆς βεβαίου 
πίστεως χάριν ἀποδιδοῦσα καὶ ἔτι μᾶλλον τῆς εἰς τὸν
ἀγῶνα προθυμίας· ἕτοιμοι γὰρ ἦσαν ἑκούσιοι συμπολεμεῖν·
ὃ μάλιστα μὲν βούλεσθαι αὐτοὺς ᾤετο, διʼ αἰσχύνης
δʼ ἔχειν αἰτήσασθαι, τοῦτʼ αὐτοῖς ἐχαρίσατο,
τοὺς ἐν τοῖς πολέμοις ἁλόντας αὐτῶν ἑξακισχιλίων 
ὀλίγον ἀποδέοντας προῖκα δωρησαμένη καὶ ὡς ἂν μάλιστα
κόσμον ἡ δωρεὰ προσήκοντα τῇ συγγενείᾳ λάβοι
πάντας αὐτοὺς ἐσθῆσιν ἀμφιέσασα ἐλευθέροις σώμασι
πρεπούσαις. τῆς δὲ συμμαχίας οὐδὲν αὑτῇ ἔφη δεῖν
τῆς Λατίνων ἱκανὰς λέγουσα εἶναι τὰς οἰκείας τῇ Ῥώμῃ 
δυνάμεις ἀμύνασθαι τοὺς ἀφισταμένους. ταῦτʼ ἐκείνοις
<pb id="v.2p.300"/>
ἀποκριναμένη ψηφίζεται τὸν κατʼ Οὐολούσκων πόλεμον.
</p>
</div3>
</div2>
<div2 type="chapter" n="26">
<div3 type="section" n="1">
<p>
ἔτι δʼ αὐτῆς ἐν τῷ βουλευτηρίῳ καθεζομένης
καὶ τίνες εἶεν δυνάμεις τὰς ἐξελευσομένας σκοπούσης,
<milestone unit="reiskpage" n="1099"/>
εἰς τὴν ἀγορὰν ἀνὴρ πρεσβύτερος ἐφάνη ῥάκος
ἠμφιεσμένος, πώγωνα βαθὺν καθεικὼς καὶ κόμην βοῶν
καὶ ἐπικαλούμενος τὴν ἐξ ἀνθρώπων ἐπικουρίαν. συνδραμόντος
δὲ τοῦ πλησίον ὄχλου στάς, ὅθεν ἔμελλε
πολλοῖς καταφανὴς ἔσεσθαι, ἔφη, γεννηθεὶς ἐλεύθερος,
ἐστρατευμένος τὰς ἐν ἡλικίᾳ στρατείας, καὶ δυεῖν
δεούσας τριάκοντα μάχας ἀγωνισάμενος, καὶ ἀριστεῖα
πολλάκις εἰληφὼς ἐκ τῶν πολέμων, ἐπειδὴ κατέσχον
οἱ τὴν πόλιν εἰς τὰς ἐσχάτας ἄγοντες στενοχωρίας
καιροί, χρέος ἠναγκάσθην λαβεῖν ἕνεκα τοῦ διαλῦσαι
τὰς εἰσπραττομένας εἰσφοράς, ὡς τὸ μὲν χωρίον οἱ
πολέμιοι κατέδραμον, τὰ δὲ κατὰ πόλιν αἱ σιτοδεῖαι
κατανάλωσαν, ὅθεν διαλύσαιμί μου τὸ χρέος οὐκ ἔχων,
ἀπήχθην δοῦλος ὑπὸ τοῦ δανειστοῦ σὺν τοῖς υἱοῖς δυσίν·
ἐπιτάττοντος δὲ τοῦ δεσπότου τῶν οὐ ῥᾳδίων
ἔργον τι ἀντειπὼν αὐτῷ πληγὰς ἔλαβον μάστιξι πάνυ
πολλάς.
</p>
</div3>
<div3 type="section" n="2">
<p>ταῦτʼ εἰπὼν ἐρρίπτει τὸ ῥάκιον καὶ ἐδείκνυε
τὸ στῆθος μεστὸν τραυμάτων, τὰ δὲ νῶτα αἵματος ἐκ
<milestone unit="reiskpage" n="1100"/>
τῶν πληγῶν ἀνάπλεω. κραυγῆς δὲ καὶ οἰμωγῆς ἐκ
τῶν παρόντων γινομένης ἥ τε βουλὴ διελύθη καὶ κατὰ
<pb id="v.2p.301"/>
τὴν πόλιν ὅλην δρόμος ἦν τῶν ἀπόρων <add>τὴν</add> ἰδίαν
τύχην ἀνακλαιομένων καὶ βοηθεῖν τοὺς πέλας ἀξιούντων·
ἔκ τε τῶν οἰκιῶν οἱ πρὸς τὰ χρέα δουλωθέντες
<add>ἐξώρμων</add> κομῶντες, ἁλύσεις ἔχοντες οἱ πλεῖστοι καὶ
πέδας οὐδενὸς ἀντιλαμβάνεσθαι τολμῶντος αὐτῶν, εἰ 
δʼ ἅψαιτο μόνον, ἐν χειρῶν νόμῳ διασπαραττομένου.
</p>
</div3>
<div3 type="section" n="3">
<p>τοσαύτη λύττα τὸν δῆμον ἐν τῷ τότε καιρῷ κατεῖχε, 
καὶ μετʼ οὐ πολὺ μεστὴ τῶν ἐκφυγόντων τὰς ἀνάγκας
ἦν ἡ ἀγορά. ὁ μὲν οὖν Ἄππιος δείσας τὴν ἐφʼ ἑαυτὸν
ὁρμὴν τοῦ πλήθους, ἐπειδὴ τῶν κακῶν ἦν αἴτιος, 
καὶ διʼ ἐκεῖνον ἐδόκει ταῦτα γεγονέναι, φεύγων ἐκ τῆς
ἀγορᾶς ᾤχετο. ὁ δὲ Σερουίλιος ῥίψας τὴν περιπόρφυρον
<milestone unit="reiskpage" n="1101"/>ἐσθῆτα καὶ προκυλιόμενος τῶν δημοτικῶν ἑκάστου
μετὰ δακρύων, μόλις αὐτοὺς ἔπεισεν ἐκείνην μὲν
τὴν ἡμέραν ἐπισχεῖν, εἰς δὲ τὴν ἐπιοῦσαν ἥκειν, ὡς 
τῆς βουλῆς ἐπιμέλειάν τινα περὶ αὐτῶν ποιησομένης.
ταῦτʼ εἰπὼν καὶ τὸν κήρυκα ἀνειπεῖν κελεύσας μηδένα
τῶν δανειστῶν ἐξεῖναι σῶμα πολιτικὸν πρὸς ἴδιον χρέος
ἄγειν, ἕως <del>ἂν</del> ἡ βουλὴ περὶ αὐτῶν διαγνοίη, τοὺς
δὲ παρόντας ὅποι βούλοιντο ἀδεῶς ἀπιέναι, διέλυσε 
τὸν θόρυβον.
</p>
</div3>
</div2>
<div2 type="chapter" n="27">
<div3 type="section" n="1">
<p>
τότε μὲν οὖν ᾤχοντο ἐκ τῆς ἀγορᾶς, τῇ
<pb id="v.2p.302"/>
δʼ ἑξῆς ἡμέρᾳ παρῆν οὐ μόνον ὁ κατὰ πόλιν ὄχλος,
ἀλλὰ καὶ ἐκ τῶν σύνεγγυς ἀγρῶν τὸ δημοτικὸν πλῆθος
καὶ ἦν ἐξ ἑωθινοῦ πλήρης ἡ ἀγορά. τῆς δὲ βουλῆς
συναχθείσης, ἵνα περὶ τούτων βουλεύσειεν, ὅ τι
χρὴ πράττειν, ὁ μὲν Ἄππιος δημοκόπον ἐκάλει τὸν
<milestone unit="reiskpage" n="1102"/>
συνάρχοντα καὶ τῆς ἀπονοίας τῶν ἀπόρων ἡγεμόνα,
ὁ δὲ Σερουίλιος ἐκεῖνον αὐστηρὸν καὶ αὐθάδη καὶ
τῶν παρόντων τῇ πόλει κακῶν αἴτιον· τέλος δʼ οὐδὲν
ἐγίνετο τῶν λόγων.
</p>
</div3>
<div3 type="section" n="2">
<p>ἐν δὲ τούτῳ Λατίνων ἱππεῖς κατὰ
σπουδὴν ἐλαύνοντες τοὺς ἵππους παρῆσαν εἰς τὴν ἀγορὰν
ἐξεληλυθότας ἀγγέλλοντες τοὺς πολεμίους μεγάλῃ
στρατιᾷ καὶ ὄντας ἐπὶ τοῖς ἑαυτῶν ὁρίοις ἤδη. καὶ
οἱ μὲν ταῦτα, οἱ δὲ πατρίκιοι καὶ τὸ τῶν ἱππέων πλῆθος
τῶν τʼ ἄλλων, ὅσοι πλούτους ἢ δόξας προγονικὰς
εἶχον, οἷα δὴ περὶ μεγάλων κινδυνεύοντες ὡπλίζοντο
διὰ τάχους·
</p>
</div3>
<div3 type="section" n="3">
<p>ὅσοι δʼ ἦσαν αὐτῶν ἄποροι, μάλιστα δʼ
οἱ τοῖς δανείοις πιεζόμενοι, οὔθʼ ὅπλων ἥπτοντο οὔτʼ
ἄλλως παρείχοντο τοῖς κοινοῖς πράγμασιν ἐπικουρίαν
οὐδεμίαν, ἡδόμενοι δὲ καὶ κατʼ εὐχὴν δεχόμενοι τὸν
ἔξωθεν πόλεμον, ὡς τῶν παρόντων σφᾶς κακῶν ἐλευθερώσοντα,
τοῖς <add>δὲ</add> δεομένοις ἀμύνειν ἐπιδεικνύντες
τὰς ἁλύσεις καὶ τὰς πέδας, ἐπικερτομοῦντες ἠρώτων,
<milestone unit="reiskpage" n="1103"/>
εἰ τούτων φυλακῆς ἕνεκα τῶν ἀγαθῶν ἄξιον εἴη σφίσι
πολεμεῖν· πολλοὶ δὲ καὶ λέγειν ἐτόλμων, ὡς ἄμεινον
εἴη Οὐολούσκοις δουλεύειν μᾶλλον ἢ τὰς ὕβρεις
τῶν πατρικίων ὑπομένειν· ἥ τε πόλις οἰμωγῆς καὶ
<pb id="v.2p.303"/>
θορύβου καὶ παντοίων γυναικείων ὀδυρμῶν ἐνεπίμπλατο.
</p>
</div3>
</div2>
<div2 type="chapter" n="28">
<div3 type="section" n="1">
<p>
ταῦθʼ ὁρῶντες οἱ βουλευταὶ τὸν ἕτερον
τῶν ὑπάτων Σερουίλιον, ὃς ἐν τῷ παρόντι πιθανώτερος
εἶναι τοῖς πολλοῖς ἐδόκει, βοηθεῖν ἐδέοντο τῇ πατρίδι. 
ὁ δὲ συγκαλέσας <add>τὸν δῆμον</add> εἰς τὴν ἀγορὰν
τοῦ παρόντος καιροῦ τὴν ἀνάγκην ἐπεδείκνυεν οὐκέτι
προσδεχομένην πολιτικὰς φιλονεικίας καὶ ἠξίου νῦν
μὲν ὁμόσε τοῖς πολεμίοις χωρεῖν κοινῇ γνώμῃ χρησαμένους
καὶ μὴ περιιδεῖν ἀνάστατον τὴν πατρίδα γινομένην, 
ἐν ᾗ θεοὶ πατρῷοι καὶ θῆκαι προγόνων ἑκάστοις
ἦσαν, ἃ τιμιώτατά ἐστι πᾶσιν ἀνθρώποις· γονέων τε
αἰδῶ λαβεῖν οὐχ ἱκανῶν ἐσομένων ἑαυτοῖς διὰ γῆρας
ἀμύνειν, καὶ γυναικῶν ἔλεον ἃς αὐτίκα μάλα δεινὰς
<milestone unit="reiskpage" n="1104"/>καὶ ἀφορήτους ὕβρεις ἀναγκασθησομένας ὑπομενεῖν, 
μάλιστα δὲ παίδων ἔτι νηπίων οὐκ ἐπὶ τοιαύταις ἐλπίσιν
ἀνατραφέντων οἰκτεῖραι λώβας καὶ προπηλακισμοὺς
ἀνηλεεῖς·
</p>
</div3>
<div3 type="section" n="2">
<p>ὅταν δὲ τὸν παρόντα κίνδυνον ἅπαντες 
ὁμοίαις προθυμίαις χρησάμενοι παραλύσωνται, τότε δὴ
σκοπεῖν, τίνα τρόπον ἴσην καὶ κοινὴν καὶ σωτήριον 
ἅπασι τὴν πολιτείαν καταστήσονται, μήτε τῶν πενήτων
ἐπιβουλευόντων ταῖς τῶν πλουσίων οὐσίαις μήτʼ
<pb id="v.2p.304"/>
ἐκείνων προπηλακιζόντων τοὺς ταῖς τύχαις ταπεινοτέρους·
ἥκιστα γὰρ εἶναι ταῦτα πολιτικά· ἀλλὰ καὶ τοῖς
ἀπόροις ἐπικουρία τις ἔσται πολιτική, καὶ τοῖς συμβάλλουσι
τὰ χρέα βοήθεια μετρία τοῖς γοῦν ἀδικουμένοις,
καὶ τὸ κράτιστον τῶν ἐν ἀνθρώποις ἀγαθῶν
καὶ πάσας φυλάττον ἐν ὁμονοίᾳ τὰς πόλεις, πίστις ἐπὶ
συναλλαγαῖς, οὐχ ἅπασα καὶ διὰ παντὸς ἐκ μόνης
ἀναιρεθήσεται τῆς Ῥωμαίων πόλεως.
</p>
</div3>
<div3 type="section" n="3">
<p>ταῦτα καὶ ὅσα
<milestone unit="reiskpage" n="1105"/>
ἄλλα ἐν τοιούτῳ καιρῷ λεχθῆναι προσῆκε διεξελθὼν
τελευτῶν ὑπὲρ τῆς ἰδίας εὐνοίας, ἣν ἔχων διετέλει
πρὸς τὸν δῆμον, ἀπελογεῖτο, καὶ ἠξίου συνάρασθαι
τῆς στρατείας αὐτῷ ταύτης, ἀνθʼ ὧν πρόθυμος εἰς
αὐτοὺς ἦν, τῆς μὲν κατὰ πόλιν ἐπιμελείας τῷ συνάρχοντι
προσηκούσης, ἑαυτῷ δὲ τῆς ἡγεμονίας τῶν πολέμων
ἀποδεδομένης· ταύτας γὰρ τὰς τύχας αὐτοῖς βραβεῦσαι
τὸν κλῆρον. ὑπεσχῆσθαι δʼ αὑτῷ ἔφη τὴν
βουλὴν ἐμπεδώσειν, ὅ τι ἂν διομολογήσηται τῷ πλήθει,
αὑτὸν δʼ ἐκείνοις, πείσειν τοὺς δημότας μὴ προδώσειν
τοῖς πολεμίοις τὴν πατρίδα.
</p>
</div3>
</div2>
<div2 type="chapter" n="29">
<div3 type="section" n="1">
<p>
ταῦτʼ εἰπὼν ἐκέλευσε τὸν κήρυκα ἀνειπεῖν,
ὅσοι ἂν Ῥωμαίων ἐπὶ τὸν κατʼ αὐτῶν πόλεμον
<pb id="v.2p.305"/>
ἐκστρατεύσωσι, τὰς τούτων οἰκίας μηδένα ἐξεῖναι μήτε
<milestone unit="reiskpage" n="1106"/>πωλεῖν μήτʼ ἐνεχυράζειν μήτε γένος αὐτῶν ἀπάγειν
πρὸς μηδὲν συμβόλαιον μήτε κωλύειν τὸν βουλόμενον
τῆς στρατείας κοινωνεῖν. ὅσοι δʼ ἂν ἀπολειφθῶσι τῆς
στρατείας, τὰς κατὰ τούτων πράξεις ὑπάρχειν τοῖς δανεισταῖς, 
ἐφʼ οἷς ἑκάστοις συνέβαλον. ὡς δὲ ταῦτʼ
ἤκουσαν οἱ πένητες, αὐτίκα συνέγνωσάν τε καὶ πολλῇ
προθυμίᾳ πάντες εἰς τὸν πόλεμον ὥρμηντο, οἱ μὲν
ἐλπίσιν ὠφελειῶν ὑπαχθέντες, οἱ δὲ τοῦ στρατηλάτου
χάριτι, οἱ δὲ πλεῖστοι τὸν Ἄππιον καὶ τοὺς ἐν τῇ 
πόλει κατὰ τῶν ὑπομεινάντων προπηλακισμοὺς φεύγοντες.
</p>
</div3>
<div3 type="section" n="2">
<p>παραλαβὼν δʼ ὁ Σερουίλιος τὸ στράτευμα 
σὺν πολλῇ σπουδῇ ἐλαύνει διαλιπὼν οὐδένα χρόνον,
ἵνα συμμίξῃ τοῖς πολεμίοις, πρὶν εἰς Ῥωμαίων χώραν
αὐτοὺς εἰσβαλεῖν· καὶ καταλαβὼν περὶ τὸ Πωμεντῖνον 
χωρίον ἐστρατοπεδευκότας καὶ τὴν Λατίνων χώραν
προνομεύοντας, ὅτι παρακαλοῦσιν αὐτοῖς οὐ συνήραντο
τοῦ πολέμου, περὶ δείλην ὀψίαν παρὰ λόφον τινὰ ὡς
εἴκοσι στάδια τῆς στρατοπεδείας αὐτῶν ἀφεστῶτα τίθεται
<milestone unit="reiskpage" n="1107"/>τὸν χάρακα· καὶ αὐτοῖς νυκτὸς ἐπιτίθενται Οὐολοῦσκοι 
ὀλίγους τε δόξαντες εἶναι καὶ ὡς ἐξ ὁδοῦ
μακρᾶς κατακόπους προθυμίας τʼ ἐνδεῶς ἔχοντας διὰ
τοὺς ἐκ τῶν πενήτων περὶ τὰ χρέα νεωτερισμοὺς ἐν
ἀκμῇ μάλιστα δοκοῦντας εἶναι.
</p>
</div3>
<div3 type="section" n="3">
<p>ὁ δὲ Σερουίλιος ἔτι 
νυκτὸς ἀπὸ τοῦ χάρακος ἀγωνισάμενος, ἐπεὶ δὲ φῶς 
<pb id="v.2p.306"/>
τε ἤδη ἐγένετο καὶ τοὺς πολεμίους ἔμαθεν ἀτάκτως
προνομεύοντας, ἀνοῖξαι κελεύσας πυλίδας ἐκ τοῦ χάρακος
ἀδήλως συχνάς, ἀφʼ ἑνὸς παραγγέλματος ἐφῆκεν
ἐπʼ αὐτοὺς τὸ στράτευμα. ἐξαπιναίου δὲ τοῦ δεινοῦ
καὶ παρὰ δόξαν τοῖς Οὐολούσκοις προσπεσόντος ὀλίγοι
μέν τινες ὑποστάντες πρὸς τῷ χάρακι μαχόμενοι
κατεκόπησαν· οἱ δʼ ἄλλοι φεύγοντες προτροπάδην καὶ
πολλοὺς τῶν σφετέρων ἀπολέσαντες τραυματίαι τε οἱ
πλεῖστοι καὶ τὰ ὅπλα ἀπολωλεκότες εἰς τὸν χάρακα
<note n="10" place="unspecified" anchored="yes"/> διεσώζοντο.
</p>
</div3>
<div3 type="section" n="4">
<p>ἑπομένων δʼ αὐτοῖς τῶν Ῥωμαίων ἐκ ποδὸς
καὶ περισχόντων τὸ στρατόπεδον, βραχύν τινα
χρόνον ἀμυνάμενοι παρέδοσαν τὸν χάρακα πολλῶν ἀνδραπόδων
τε καὶ βοσκημάτων καὶ ὅπλων καὶ τῆς εἰς
τὸν πόλεμον παρασκευῆς γέμοντα. ἑάλω δὲ σώματα
ἐλεύθερα συχνά, τὰ μὲν αὐτῶν Οὐολούσκων, τὰ δὲ
<milestone unit="reiskpage" n="1108"/>
τῶν αὐτοῖς συναγωνισαμένων ἐθνῶν, χρήματά τε καὶ
ὅσα χρυσὸς καὶ ἄργυρος καὶ ἐσθὴς ὡσπερὰν πόλεως
τῆς κρατίστης ἁλούσης πάνυ πολλά· τοῖς στρατιώταις
ταῦτʼ ἐφιεὶς ὁ Σερουίλιος ὡς ἕκαστος ὠφεληθείη καὶ
μηδὲν εἰς τὸ δημόσιον ἀναφέρουσι διανείμασθαι κελεύσας
καὶ τὸν χάρακα πυρὶ δούς, ἀναλαβὼν τὰς δυνάμεις
ἦγεν ἐπὶ τὴν ἀγχοτάτω Σουέσσαν Πωμεντιανήν.
<pb id="v.2p.307"/>
μεγέθει τε γὰρ περιβόλου καὶ πλήθεσιν οἰκητόρων,
<milestone unit="reiskpage" n="1109"/>ἔτι δὲ δόξῃ καὶ πλούτῳ πολὺ τῶν ταύτῃ ὑπερέχειν
ἐδόκει, καὶ ἦν ὥσπερ ἡγεμὼν τοῦ ἔθνους.
</p>
</div3>
<div3 type="section" n="5">
<p> περιστρατοπεδεύσας
δʼ αὐτὴν καὶ οὔθʼ ἡμέρας οὔτε νυκτὸς ἀνακαλῶν
τὸν στρατόν, ἵνα μηδένα χρόνον οἱ πολέμιοι 
διαναπαύσαιντο μήθʼ ὕπνον αἱρούμενοι μήτε πολέμου
παῦλαν δεχόμενοι, λιμῷ καὶ ἀμηχανίᾳ καὶ σπάνει συμμάχων
παρατείνας εἷλεν αὐτοὺς ἐν οὐ πολλῷ χρόνῳ
καὶ τοὺς ἐν ἥβῃ πάντας κατέσφαξεν. ἐπιτρέψας δὲ
καὶ ὅσα ἦν ἐνταῦθα χρήματα τοῖς στρατιώταις φέρειν 
τε καὶ ἄγειν, ἐπὶ τὰς ἄλλας πόλεις ἀπῆγε τὴν δύναμιν
οὐθενὸς οὐκέτι τῶν Οὐολούσκων ἀμύνειν τι δυναμένου.
</p>
</div3>
</div2>
<div2 type="chapter" n="30">
<div3 type="section" n="1">
<p>
ὡς δὲ τοῖς Ῥωμαίοις τεταπεινωμένα ἦν τὰ
τῶν Οὐολούσκων πράγματα, προαγαγὼν τοὺς ὁμήρους 
αὐτῶν εἰς τὴν ἀγορὰν ὁ ἕτερος τῶν ὑπάτων Ἄππιος
Κλαύδιος ἄνδρας τριακοσίους, ἵνα διʼ εὐλαβείας ἔχοιεν
οἱ προσθέμενοι σφίσι πίστεις ὁμηρειῶν μὴ παρασπονδεῖν,
μάστιξί τε ᾐκίσατο πάντων ὁρώντων καὶ τοὺς
<milestone unit="reiskpage" n="1110"/>αὐχένας αὐτῶν ἐκέλευσεν ἀποκόψαι.
</p>
</div3>
<div3 type="section" n="2">
<p>ἀφικομένου τε 
ἀπὸ τῆς στρατείας οὐ πολλαῖς ὕστερον ἡμέραις τοῦ
συνυπάτου καὶ τὸν εἰωθότα δίδοσθαι θρίαμβον ἀπὸ
τῆς βουλῆς τοῖς ἀγῶνα λαμπρὸν ἀγωνισαμένοις στρατηγοῖς
ἀξιοῦντος λαβεῖν, ἐμποδὼν ἐγένετο στασιαστὴν
ἀποκαλῶν καὶ πολιτείας πονηρᾶς ἐραστήν, μάλιστα δʼ 
αὐτοῦ κατηγορῶν, ὅτι ἐκ τῶν τοῦ πολέμου λαφύρων
<pb id="v.2p.308"/>
οὐδεμίαν μοῖραν εἰς τὸ δημόσιον ἀνήνεγκεν, ἀλλʼ οἷς
αὐτὸς ἐβούλετο κατεχαρίσατο· καὶ ἔπεισε τὴν βουλὴν
μὴ δοῦναι τῷ ἀνδρὶ τὸν θρίαμβον. ὁ δὲ Σερουίλιος
ὑβρίσθαι δοκῶν ὑπὸ τοῦ συνεδρίου εἰς αὐθάδειαν οὐκ
εἰωθυῖαν Ῥωμαίοις ἐτράπετο· καλέσας γὰρ εἰς ἐκκλησίαν
τὸν δῆμον ἐν τῷ πρὸ τῆς πόλεως πεδίῳ καὶ
διεξελθὼν τὰ πραχθέντα κατὰ τὸν πόλεμον καὶ τοῦ
συνάρχοντος τὸν φθόνον καὶ τῆς βουλῆς τὸν προπηλακισμὸν
διηγησάμενος, ἔφη παρὰ τῶν ἑαυτοῦ πράξεων
καὶ τοῦ συναγωνισαμένου στρατεύματος ἔχειν τὴν τοῦ
πομπεύειν ἐπὶ καλοῖς τε καὶ εὐτυχέσιν ἔργοις ἐξουσίαν.
</p>
</div3>
<div3 type="section" n="3">
<p>ταῦτʼ εἰπὼν στεφανῶσαι τὰς ῥάβδους ἐκέλευσε καὶ
<milestone unit="reiskpage" n="1111"/>
αὐτὸς στεφανωσάμενος ἔχων τὴν θριαμβικὴν ἐσθῆτα
προῆγεν εἰς τὴν πόλιν ὑπὸ τοῦ δήμου παντὸς προπεμπόμενος,
ἕως εἰς τὸ Καπιτώλιον ἀνέβη καὶ τὰς
εὐχὰς ἀπέδωκε καὶ τὰ σκῦλα ἀνέθηκεν. ἐκ δὲ τούτου
φθόνον μὲν ἔτι μείζονα παρὰ τῶν πατρικίων ἐπεσπάσατο,
οἰκεῖον δʼ ἑαυτῷ παρεσκευάσατο τὸ δημοτικόν.
</p>
</div3>
</div2>
<div2 type="chapter" n="31">
<div3 type="section" n="1">
<p>
ἐν τοιαύταις δʼ ἀκαταστασίαις τῆς πόλεως
οὔσης ἐκεχειρία τις ἐν τῷ διὰ μέσου γενομένη θυσιῶν
πατρίων ἕνεκα καὶ πανηγύρεις ἐπιλαβοῦσαι λαμπραὶ
ταῖς δαπάναις ἐπέσχον τὴν ἐν τῷ παρόντι τοῦ πλήθους
διχοστασίαν. ἑορτάζουσι δʼ αὐτοῖς ἐπιτίθενται
πολλῇ δυνάμει Σαβῖνοι τοῦτον ἐκ πολλοῦ φυλάξαντες
τὸν χρόνον, ἀρχομένης ἔτι νυκτὸς ποιησάμενοι τὴν
<pb id="v.2p.309"/>
ἐπίθεσιν, ἵνα πρὶν αἰσθέσθαι τοὺς ἔνδον ἐπὶ τῇ πόλει
<milestone unit="reiskpage" n="1112"/>γένωνται· καὶ ῥᾷστα ἂν ἐκράτησαν αὐτῶν, εἰ μὴ τῶν
ψιλῶν τινες ἀποσχισθέντες τῆς φάλαγγος, αὐλαῖς ἐπιβάλλοντες
ἁρπαγῆς ἕνεκα θόρυβον εἰργάσαντο.
</p>
</div3>
<div3 type="section" n="2">
<p>βοή τε 
γὰρ εὐθὺς ἐγένετο καὶ δρόμος τῶν γεωργῶν εἰς τὸ 
τεῖχος, πρὶν ἢ ταῖς πύλαις τοὺς πολεμίους προσελθεῖν.
ὡς δʼ ἔγνωσαν αὐτῶν τὴν ἔφοδον οἱ κατὰ πόλιν θεωροῦντες
μεταξὺ καὶ τοὺς στεφάνους ἐπικείμενοι καταλιπόντες
τοὺς ἀγῶνας ἐπὶ τὰ ὅπλα ὥρμησαν· καὶ φθάνει
τῷ Σερουιλίῳ συναχθεῖσα δύναμις αὐτοκέλευστος ἱκανή, 
ἣν ἐκεῖνος ἔχων συντεταγμένην, προσπίπτει τοῖς πολεμίοις
ὑπό τε ἀγρυπνίας καὶ κόπου τεταλαιπωρηκόσι
καὶ οὐ προσδεχομένοις τὴν τῶν Ῥωμαίων ἔφοδον.
</p>
</div3>
<div3 type="section" n="3">
<p>ὡς 
δὲ συνέμιξαν εἰς χεῖρας, ἐγένετο μάχη τὸ μὲν ἐν τάξει
<milestone unit="reiskpage" n="1113"/>καὶ κόσμῳ διὰ τὴν σπουδὴν ἑκατέρων ἀφῃρημένη, οἳ 
δʼ ὡς ἀπὸ τύχης τινὸς ἢ φάλαγξ φάλαγγι ἢ λόχος
λόχῳ ἢ ἀνὴρ ἀνδρὶ συνέπεσον, ἱππεῖς τε καὶ πεζοὶ
ἅμα πεφυρμένοι ἐμάχοντο. ἀρωγοὶ δʼ αὐτοῖς ἑκατέρωθεν
ἐπῄεσαν οὐ διὰ μακροῦ τῶν πόλεων οὐσῶν, οἳ
τὸ κάμνον ἀναθαρρύνοντες ἐπὶ πολὺν χρόνον ἀντέχειν 
ταῖς ταλαιπωρίαις ἐποίουν. ἔπειτα οἱ Ῥωμαῖοι προσγενομένης
σφίσι τῆς ἵππου πάλιν νικῶσι τοὺς Σαβίνους,
<pb id="v.2p.310"/>
καὶ πολλοὺς ἀποκτείναντες ἀνέστρεψαν εἰς τὴν
πόλιν ἄγοντες αἰχμαλώτους πάνυ συχνούς. τούς τε
κατὰ τὴν πόλιν ὄντας Σαβίνων, οἳ κατὰ θέας πρόφασιν
ἀφιγμένοι προκαταλήψεσθαι τοῖς ἐπιοῦσι τὰ ἐρύματα
τῆς πόλεως ἔμελλον, ὥσπερ αὐτοῖς συνετέτακτο,
ἀναζητοῦντες εἰς τὰ δεσμωτήρια κατετίθεντο. τὰς δὲ
θυσίας, αἷς ὁ πόλεμος ἐμποδὼν ἐγένετο, διπλασίας τῶν
προτέρων ψηφισάμενοι αὖθις ἐν εὐπαθείαις ἦσαν.
</p>
</div3>
</div2>
<div2 type="chapter" n="32">
<div3 type="section" n="1">
<p>
ἔτι δὲ πανηγυρίζουσιν αὐτοῖς πρεσβευταὶ
<milestone unit="reiskpage" n="1114"/>
παρῆσαν ἐξ ἔθνους Ἀρούγκων, οἳ τῆς Καμπανῶν χώρας
τὰ κάλλιστα πεδία κατεῖχον. οὗτοι καταστάντες
ἐπὶ τὴν βουλὴν ἠξίουν τὴν Οὐολούσκων τῶν καλουμένων
Ἐχετρανῶν χώραν, ἣν ἀφελόμενοι τοὺς Ἐχετρανοὺς
Ῥωμαῖοι κληρούχοις εἰς φυλακὴν τοῦ ἔθνους ἐκπεμφθεῖσι
διένειμαν, ἀποδιδόναι σφίσι καὶ τὴν φρουρὰν
ἀπαγαγεῖν ἐξ αὐτῆς· ἐὰν δὲ μὴ ποιήσωσιν, Ἀρούγκους
ἥξοντας ἐπὶ τὴν Ῥωμαίων ὀλίγου χρόνου καὶ δίκας
ληψομένους ὅσων διέθεντο τοὺς ὁμόρους κακῶν ἐκδέχεσθαι.
</p>
</div3>
<div3 type="section" n="2">
<p>Ῥωμαῖοι δʼ αὐτοῖς τάδε ἀπεκρίναντο· ἀπαγγέλλετε,
ὦ πρέσβεις, Ἀρούγκοις, ὅτι ἡμεῖς οἱ Ῥωμαῖοι
δικαιοῦμεν ὅσα κτᾶταί τις ἀρετῇ πολεμίους ἀφελόμενος,
ταῦτα τοῖς ἐγγόνοις ὡς οἰκεῖα παραδιδόναι. πόλεμον
δʼ οὐ δέδιμεν τὸν Ἀρούγκων οὔτε πρῶτον οὔτε
δεινότατον ἐσόμενον· ἀλλʼ ἐν ἔθει ἡμῖν ὑπάρχει
πᾶσι μάχεσθαι περὶ τῆς ἡγεμονίας, καὶ ἀρετῆς συναγώνισμά
<pb id="v.2p.311"/>
<milestone unit="reiskpage" n="1115"/>τι ἐσόμενον ὁρῶντες αὐτὸν ἀκαταπλήκτως
δεξόμεθα.
</p>
</div3>
<div3 type="section" n="3">
<p>μετὰ ταῦτʼ Ἀροῦγκοί τε πολλῇ στρατιᾷ 
ὁρμηθέντες ἐκ τῆς ἑαυτῶν, καὶ Ῥωμαῖοι τὰς οἰκείας
δυνάμεις ἔχοντες ἡγουμένου Σερουιλίου, συντυγχάνουσιν
ἀλλήλοις ἀγχοῦ πόλεως Ἀρικείας, ἣ διέχει σταδίους 
ἑκατὸν εἴκοσι τῆς Ῥώμης· καὶ στρατοπεδεύονται ἑκάτεροι
ἐν ὄρεσιν ὀχυροῖς ὀλίγον ἀλλήλων διεστῶτες.
ἐπεὶ δὲ τοὺς χάρακας ἐκρατύναντο, προῆλθον εἰς τὸ
πεδίον ἀγωνιούμενοι, καὶ συμπεσόντες ἐξ ἑωθινῆς μέχρις
ἡμέρας μεσούσης ἀντεῖχον, ὥστε πολὺν ἐξ ἀμφοτέρων 
γενέσθαι φόνον. φιλοπόλεμον γὰρ δὴ τὸ τῶν
Ἀρούγκων ἔθνος ἦν, καὶ τῷ μεγέθει τε καὶ ῥώμῃ καὶ
ὄψεως δεινότητι πολὺ τὸ θηριῶδες ἐχούσῃ φοβερώτατον.
</p>
</div3>
</div2>
<div2 type="chapter" n="33">
<div3 type="section" n="1">
<p>
ἐν τούτῳ λέγεται τῷ πολέμῳ τοὺς ἱππεῖς
τῶν Ῥωμαίων κρατίστους γενέσθαι, καὶ τὸν ἡγεμόνα 
αὐτῶν Αὖλον Ποστόμιον Ἄλβον, ὃς ἔσχε τὴν δικτάτορα
<milestone unit="reiskpage" n="1116"/>ἀρχὴν ἐν τῷ πρόσθεν ἐνιαυτῷ. τὸ μὲν γὰρ
χωρίον, ἐν ᾧ ἡ μάχη ἐγένετο, ἥκισθʼ ἱππάσιμον ἦν
<add>καὶ</add> κολωνούς τε πετρώδεις καὶ φάραγγας βαθείας
εἶχεν, ὥστε μηδὲν ἑκατέροις τὴν ἵππον οἵαν τʼ εἶναι 
προσωφελεῖν.
</p>
</div3>
<div3 type="section" n="2">
<p>ὁ δὲ Ποστόμιος παρακελευσάμενος τοῖς 
ἀμφʼ αὑτὸν ἀπὸ τῶν ἵππων καταβῆναι καὶ ποιήσας
στῖφος ἀνδρῶν ἑξακοσίων, ἐν οἷς μάλιστα ἔκαμνε τοῖς
Ῥωμαίοις κατὰ πρανοῦς ὠθουμένοις χωρίου ἡ φάλαγξ,
<pb id="v.2p.312"/>
ἐν τούτοις συνάπτει τοῖς πολεμίοις, καὶ αὐτίκα συνίστησιν
αὐτῶν τὰς τάξεις. ὡς δʼ ἅπαξ ἀνεκόπησαν οἱ
βάρβαροι, θάρσος ἐνέπεσε τοῖς Ῥωμαίοις, καὶ φιλονεικία
τοῖς πεζοῖς πρὸς τοὺς ἱππεῖς· καὶ καθʼ ἓν ἀμφότεροι
πυργηδὸν ἐξωθοῦσι τὸ δεξιὸν κέρας τῶν πολεμίων
ἕως τοῦ λόφου· καὶ οἱ μὲν τοῖς περὶ τὸν χάρακα
φεύγουσιν ἑπόμενοι πολλοὺς ἀπέκτειναν, οἱ δὲ τοῖς ἔτι
μαχομένοις κατὰ νώτου ἐπῆγον.
</p>
</div3>
<div3 type="section" n="3">
<p>τρεψάμενοι δὲ κἀκείνους
εἰς φυγὴν ἐπίπονόν τε καὶ βραδεῖαν τὴν ἀποχώρησιν
ποιουμένους πρὸς ὀχθώδη χωρία ἐδίωκον, τένοντάς
<milestone unit="reiskpage" n="1117"/>
τε ὑποκόπτοντες ποδῶν καὶ τὰς ἰγνῦς πλαγίοις
τοῖς ξίφεσι διαιροῦντες, ἕως ἐπὶ τὸν χάρακα αὐτῶν
ἀφίκοντο. βιασάμενοι δὲ καὶ τούτου τοὺς φύλακας
οὐ πολλοὺς ὄντας ἐκράτησαν τοῦ στρατοπέδου καὶ
διήρπασαν· ὠφελείας μέντοι οὐ πολλὰς εὗρον, ὅτι μὴ
ὅπλα καὶ ἵππους, καὶ εἴ τι ἄλλο πολεμιστήριον χρῆμα
ἦν. ταῦτα οἱ περὶ Σερουίλιον καὶ Ἄππιον ὕπατοι ἔπραξαν.
</p>
</div3>
</div2>
<div2 type="chapter" n="34">
<div3 type="section" n="1">
<p>
μετὰ ταῦτα παραλαμβάνουσι τὴν ὑπατικὴν
ἀρχὴν Αὖλος Οὐεργίνιος Καιλιμοντανὸς καὶ Τῖτος
Οὐετούριος Γέμινος, ἄρχοντος Ἀθήνησι Θεμιστοκλέους,
ἑξηκοστῷ καὶ διακοσιοστῷ μετὰ τὴν κτίσιν ἔτει, μελλούσης
εἰς τοὐπιὸν τῆς ἑβδομηκοστῆς καὶ δευτέρας
ὀλυμπιάδος, ἣν ἐνίκα δεύτερον Τισικράτης Κροτωνιάτης.
<pb id="v.2p.313"/>
ἐπὶ τούτων Σαβῖνοι πάλιν ἐπὶ Ῥωμαίους στρατιὰν
<milestone unit="reiskpage" n="1118"/>ἐξάγειν μείζονα παρεσκευάζοντο, καὶ Μεδυλλῖνοι
Ῥωμαίων ἀποστάντες πρὸς τὸ Σαβίνων ἔθνος ὅρκους
ἐποιήσαντο περὶ συμμαχίας.
</p>
</div3>
<div3 type="section" n="2">
<p>πυνθανόμενοι δὲ τὴν διάνοιαν 
αὐτῶν οἱ πατρίκιοι παρεσκευάζοντο διὰ ταχέων 
ἐξιέναι πανστρατιᾷ· τὸ δὲ δημοτικὸν οὐχ ὑπήκουεν
αὐτοῖς, ἀλλʼ ἐμνησικάκουν τῆς ψευσθείσης αὐτοῖς πολλάκις
ὑποσχέσεως περὶ τῶν ἐπικουρίας δεομένων ἀπόρων,
τἀναντία ἐπαγόντων τῶν ἐπʼ ἐκείνοις ψηφιζομένων.
κατʼ ὀλίγους δὲ συλλεγόμενοι ὅρκοις ἀλλήλους 
κατελάμβανον ὑπὲρ τοῦ μηκέτι συνάρασθαι τοῖς πατρικίοις
πολέμου μηδενὸς καθʼ ἕνα τῶν ἀπόρων κατισχυόμενοι
<milestone unit="reiskpage" n="1119"/>κοινῇ καὶ πρὸς τοὺς ἐντυγχάνοντας βοηθήσαντες.
καὶ ἐγίνετο πολλαχῇ μὲν καὶ ἄλλῃ τὸ συνώμοτον
ἐν ἁψιμαχίαις λόγων τε καὶ ἔργων ἐμφανές, μάλιστα 
δʼ ἐδήλωσε τοῖς ὑπάτοις, ἐπειδὴ οὐ προσῄεσαν οἱ καλούμενοι
πρὸς τὴν στρατολογίαν.
</p>
</div3>
<div3 type="section" n="3">
<p>συναρπάσαι <add>γὰρ</add> 
τινὰ τῶν ἐκ τοῦ δήμου κελευσάντων οἱ πένητες ἀθρόοι
<pb id="v.2p.314"/>
συστραφέντες τόν τε φερόμενον ἀφῃροῦντο καὶ τοὺς
ὑπηρέτας τῶν ὑπάτων οὐ μεθιεμένους αὐτοὶ παίοντες
ἀπήλαυνον, καὶ οὔτε ἱππέων οὔτε πατρικίων, ὅσοι
παρόντες τὰ γινόμενα κωλύειν ἠξίουν, ἀπείχοντο μὴ
οὐ παίειν· καὶ διʼ ὀλίγου πᾶσα ἡ πόλις ἦν ἀκοσμίας
πλήρης καὶ θορύβου. ἅμα δὲ τῇ στάσει τῇ κατὰ τὴν
<milestone unit="reiskpage" n="1120"/>
πόλιν αὐξομένῃ καὶ τὰ τῶν πολεμίων πρὸς καταδρομὴν
παρασκευαζόμενα μείζω τὴν ἐπίδοσιν ἐλάμβανεν. Οὐολούσκων
δὲ πάλιν ἀπόστασιν βουλευσαμένων καὶ τῶν
καλουμένων Αἰκανῶν πρεσβεία <del>τε</del> ἀπὸ πάντων τῶν
Ῥωμαίοις ὑπηκόων παρῆν ἀξιούντων σφίσι συμμαχεῖν
ἐν τρίβῳ τοῦ πολέμου κειμένοις.
</p>
</div3>
<div3 type="section" n="4">
<p>Λατῖνοι μὲν γὰρ
ἔφασκον Αἰκανοὺς ἐμβαλόντας εἰς τὴν χώραν αὐτῶν
λεηλατεῖν τοὺς ἀγροὺς <del>αὐτῶν,</del> καὶ πόλεις τινὰς ἤδη
διηρπακέναι· οἱ δʼ ἐν Κρουστομερείᾳ φρουροὶ πλησίον
εἶναι Σαβίνους ἀποφαίνοντες καὶ πολλῇ χρωμένους
προθυμίᾳ τὸ φρούριον πολεμεῖν· ἄλλοι δέ τι ἄλλο
κακὸν ἀπαγγέλλοντες γεγονὸς ἢ γενησόμενον καὶ βοήθειαν
διὰ ταχέων αἰτησόμενοι. παρεγένοντο δʼ ἐπὶ τὸ
συνέδριον καὶ παρʼ Οὐολούσκων πρέσβεις, ἀξιοῦντες
<milestone unit="reiskpage" n="1121"/>
ἀπολαβεῖν ἣν ἀφῃρέθησαν ὑπʼ αὐτῶν χώραν, πρὶν
ἄρξασθαι πολέμου.
</p>
</div3>
</div2>
<div2 type="chapter" n="35">
<div3 type="section" n="1">
<p>
συναχθείσης δὲ περὶ τούτου βουλῆς, κληθεὶς
<pb id="v.2p.315"/>
πρῶτος ὑπὸ τῶν ὑπάτων Τῖτος Λάρκιος, ἀξιώσει
τε προὔχειν δοκῶν καὶ φρονῆσαι τὰ δέοντα ἱκανώτατος,
προελθὼν ἔλεξεν· ἐμοί, ὦ βουλή, ἃ μὲν οἱ ἄλλοι
δοκοῦσιν εἶναι φοβερὰ καὶ ταχείας δεόμενα βοηθείας,
οὔτε φοβερὰ εἶναι δοκεῖ οὔτε πάνυ κατεπείγοντα, πῶς 
χρὴ τοῖς συμμάχοις ἐπικουρῆσαι ἢ καθʼ ὅν τινα τρόπον
τοὺς πολεμίους ἀμύνασθαι· ἃ δʼ οὔτε μέγιστα
τῶν κακῶν νομίζουσιν οὔτε ἀναγκαῖα ἐν τῷ παρόντι,
ἀμελείᾳ τε αὐτὰ ὡς οὐδὲν ἡμᾶς βλάψοντα παραδόντες
ἔχουσι, ταῦτα φοβερώτατά μοι φαίνεται, καὶ εἰ μὴ 
ταχέως αὐτὰ ἐπιστήσομεν, ἐσχάτης ἀνατροπῆς καὶ συγχύσεως
τῶν κοινῶν αἴτια, ἥ τε τῶν δημοτῶν ἀπείθεια
τῶν οὐκ ἀξιούντων τὰ ἐπιταττόμενα ὑπὸ τῶν ὑπάτων
πράττειν, καὶ ἡμῶν αὐτῶν ἡ πρὸς τὸ ἀνήκοον αὐτῶν
<milestone unit="reiskpage" n="1122"/>καὶ τὸ ἐλευθεριάζον χαλεπότης.
</p>
</div3>
<div3 type="section" n="2">
<p>οἶμαι δὲ μηδὲν ἡμᾶς 
δεῖν ἐν τῷ παρόντι σκοπεῖν, εἰ μὴ ὅπως ἐξαιρεθήσεται
ταῦτʼ ἐκ τῆς πόλεως, καὶ μιᾷ πάντες γνώμῃ τὰ κοινὰ
πρὸ τῶν ἰδίων αἱρούμενοι πολιτευσόμεθα. ὁμονοοῦσα
μὲν γὰρ ἡ τῆς πόλεως δύναμις ἱκανὴ ἔσται καὶ φίλοις
ἀσφάλειαν παρασχεῖν καὶ ἐχθροῖς δέος, στασιάζουσα 
δʼ ὥσπερ νῦν τούτων οὐδέτερον ἂν δύναιτο διαπράξασθαι.
θαυμάσαιμι δʼ ἄν, εἰ μὴ καὶ ἑαυτὴν διεργάσαιτο
<pb id="v.2p.316"/>
καὶ παράσχοι τοῖς ἐχθροῖς δίχα πόνου τὸ κράτος·
ὅ, μὰ τὸν Δία καὶ τοὺς ἄλλους θεούς, οὐκ
εἰς μακρὰν οἴομαι τοιαῦτα πολιτευομένων ὑμῶν γενήσεσθαι.
</p>
</div3>
</div2>
<div2 type="chapter" n="36">
<div3 type="section" n="1">
<p>
διῳκίσμεθα γὰρ ὡς ὁρᾶτε καὶ δύο πόλεις
ἔχομεν, τὴν μὲν <del>μίαν</del> ὑπὸ πενίας τε καὶ ἀνάγκης
ἀρχομένην, τὴν δʼ ὑπὸ κόρου καὶ ὕβρεως. αἰδὼς δὲ
καὶ κόσμος καὶ δίκη, ὑφʼ ὧν ἅπασα πολιτικὴ κοινωνία
σώζεται, παρʼ οὐδετέρᾳ μένει τῶν πόλεων. τοιγάρτοι
χειρὶ τὸ δίκαιον ἤδη παρʼ ἀλλήλων λαμβάνομεν κἂν
<milestone unit="reiskpage" n="1123"/>
τῷ βιαιοτέρῳ τίθεμεν τὸ δικαιότατον, ὥσπερ τὰ θηρία,
τὸ ἀντίπαλον ἐξολέσαι μετὰ τοῦ σφετέρου κακοῦ βουληθέντες,
ἢ τὸ ἑαυτοῖς ἀσφαλὲς φυλάττοντες μετὰ τοῦ
</p>
</div3>
<div3 type="section" n="2">
<p>διαφόρου κοινῇ σεσῶσθαι. ὧν ἐγὼ ὑμᾶς ἀξιῶ πολλὴν
πρόνοιαν ποιήσασθαι βουλὴν ὑπὲρ αὐτῶν τούτων καθίσαντες,
ἐπειδὰν ἀπολύσητε τὰς πρεσβείας. ἃ δὲ ταῖς
πρεσβείαις ἀποκρίνασθαι ἐν τῷ παρόντι παραινεῖν ἔχω,
ταῦτʼ ἐστιν· ἐπειδὴ Οὐολοῦσκοι μὲν ἀπαιτοῦσιν ἡμᾶς
ἃ ὅπλοις κρατήσαντες ἔχομεν καὶ πόλεμον ἀπειλοῦσι
μὴ πειθομένοις, τάδε λέγωμεν, ὅτι Ῥωμαῖοι καλλίστας
ὑπολαμβάνομεν κτήσεις εἶναι καὶ δικαιοτάτας, ἃς ἂν
κατάσχωμεν πολέμου λαβόντες κατὰ νόμον, καὶ οὐκ ἂν
ὑπομείναιμεν μωρίᾳ τὴν ἀρετὴν ἀφανίσαι· παραδόντες
<pb id="v.2p.317"/>
<milestone unit="reiskpage" n="1124"/>
<add>δὲ</add> ταῦτα τοῖς ἀπολωλεκόσι<add>ν ὧν</add> κοινωνητέον τε
παισὶ καὶ τοῖς ἐκ τούτων γενομένοις καταλιπεῖν <add>ἀεὶ</add>
ἀγωνιούμεθα, τῶν νῦν γε ὑπαρχόντων ἤδη στερησόμεθα
καὶ ἑαυτοὺς ὅσα πολεμίους βλάψομεν.
</p>
</div3>
<div3 type="section" n="3">
<p>Λατίνων 
δὲ τὸ εὔνουν ἐπαινέσαντες ἀναθαρσύνωμεν τὸ δεδιὸς 
ὡς οὐκ ἐγκαταλείψομεν αὐτούς, ἕως ἂν τὸ πιστὸν φυλάσσωσιν,
ἐν οὐδενὶ δεινῷ γενομένους διʼ ἡμᾶς, ἀλλὰ
δύναμιν ἱκανὴν ἀμύνειν αὐτοῖς πέμψομεν οὐ διὰ μακροῦ.
ταύτας ἡγοῦμαι κρατίστας τε καὶ δικαιοτάτας
ἔσεσθαι τὰς ἀποκρίσεις. ἀπαλλαγεισῶν δὲ τῶν πρεσβειῶν 
πρώτην φημὶ χρῆναι βουλὴν τοῖς κατὰ τὴν
πόλιν θορύβοις ἡμᾶς ἀποδοῦναι καὶ ταύτην οὐκ εἰς
μακράν, ἀλλὰ τῇ ἐπιούσῃ ἡμέρᾳ.
</p>
</div3>
</div2>
<div2 type="chapter" n="37">
<div3 type="section" n="1">
<p>
<milestone unit="reiskpage" n="1125"/>ταύτην ἀποφηναμένου τὴν γνώμην Λαρκίου
καὶ πάντων ἐπαινεσάντων, τότε μὲν αἱ πρεσβεῖαι 
λαβοῦσαι τὰς εἰρημένας ἀποκρίσεις ἀπηλλάγησαν· τῇ
δʼ ἑξῆς ἡμέρᾳ συναγαγόντες τὴν βουλὴν οἱ ὕπατοι
περὶ τῆς ἐπανορθώσεως τῶν πολιτικῶν θορύβων προὔθεσαν
σκοπεῖν. πρῶτος οὖν ἐρωτηθεὶς γνώμην Πόπλιος
Οὐεργίνιος, ἀνὴρ δημοτικός, τὴν διὰ μέσου πορευόμενος 
<pb id="v.2p.318"/>
ὁδὸν ἔλεξεν· ἐπειδὴ τὸ δημοτικὸν πλῆθος
ἐν τῷ παρελθόντι ἐνιαυτῷ προθυμίαν πλείστην εἰς
τοὺς ὑπὲρ τῆς πόλεως ἀγῶνας ἐπεδείξατο, Οὐολούσκοις
καὶ Ἀρούγκοις πολλῇ στρατιᾷ ἐπιοῦσιν ἀντιταξάμενον
μεθʼ ἡμῶν, οἴομαι δεῖν τοὺς συναραμένους ἡμῖν τότε
καὶ τῶνδε τῶν πολέμων μετασχόντας ἀφεῖσθαι καὶ
μηδενὸς αὐτῶν μήτε τὸ σῶμα μήτε τὴν οὐσίαν ὑπὸ
τῶν δανειστῶν κρατεῖσθαι· τὸ δʼ αὐτὸ δίκαιον εἶναι
καὶ γονεῦσι τοῖς τούτων ἄχρι καὶ πάππων, καὶ παισὶν
ἕως ἐγγόνων· τοὺς δʼ ἄλλους ἀγωγίμους εἶναι τοῖς
δεδανεικόσιν, ὡς ἑκάστοις συνέβαλον.
</p>
</div3>
<div3 type="section" n="2">
<p>μετὰ δὲ ταῦτα
Τῖτος Λάρκιος εἶπεν· ἐμοὶ δʼ, ὦ βουλή, δοκεῖ κράτιστον
<milestone unit="reiskpage" n="1126"/>
μὴ μόνον τοὺς ἐν τοῖς πολέμοις ἀγαθοὺς γενομένους,
ἀλλὰ καὶ τὸν ἄλλον ἅπαντα δῆμον ἐλεύθερον
τῶν συμβολαίων ἀφεῖσθαι. μόνως γὰρ ἂν οὕτως ὅλην
τὴν πόλιν ὁμονοοῦσαν ἐργασαίμεθα. τρίτος δὲ παρελθὼν
Ἄππιος Κλαύδιος <add>ὁ</add> τὴν ὕπατον ἀρχὴν τῷ
παρελθόντι ἔτει σχὼν ἔλεξεν·
</p>
</div3>
</div2>
<div2 type="chapter" n="38">
<div3 type="section" n="1">
<p>
ἀεὶ μέν, ὦ βουλή, ὁσάκις ὑπὲρ τούτων
προὐτέθη λόγος, ἐπὶ τῆς αὐτῆς εἰμὶ γνώμης, μὴ ἐπιτρέπειν
τῷ δήμῳ μηδὲν τῶν ἀξιουμένων, ὅ τι μὴ
νόμιμον μηδὲ καλόν, μήτε τὸ φρόνημα τῆς πόλεως
ἐλαττοῦν, καὶ οὐδὲ νῦν μεταγινώσκω τῶν ἐξ ἀρχῆς
μοι φανέντων οὐδέν· ἢ πάντων ἂν εἴην ἀνθρώπων
ἀφρονέστατος, εἰ πέρυσι μὲν ὕπατος ὢν ἀντιπράττοντός
μοι τοῦ συνυπάτου καὶ τὸν δῆμον ἐπισείοντος ἀντέσχον
<pb id="v.2p.319"/>
καὶ διέμεινα ἐπὶ τῶν ἐγνωσμένων οὔτε φόβῳ
ἀποτραπεὶς οὔτε δεήσει οὔτε χάρισιν εἴξας, νῦν δʼ
ἰδιώτης ὢν ῥίψαιμι ἐμαυτὸν καὶ τὴν παρρησίαν καταπροδοίην·
</p>
</div3>
<div3 type="section" n="2">
<p>εἴτε μου τὸ ἐλεύθερον τῆς ψυχῆς ὑμῶν 
ἕκαστος βούλεται ἀποκαλεῖν εὐγενὲς εἴτε αὔθαδες, ὅσον
<milestone unit="reiskpage" n="1127"/>ἂν ζῶ χρόνον οὐκ ἀποστήσομαι τοῦ ἤδη καλῶς
δεδογμένου, καὶ οὐδέποτε εἰσάξω χαριζόμενος τοῖς
κακοῖς χρεῶν ἀποκοπάς, ἀλλὰ καὶ πρὸς τοὺς εἰσάγοντας
αὐτὰς ἁπάσῃ προθυμίᾳ χρώμενος ὁμόσε χωρήσω,
λογιζόμενος, ὅτι πᾶσα κακία καὶ διαφθορὰ καὶ συλλήβδην 
ἀνατροπὴ πόλεως ἀπὸ χρεοκοπίας ἄρχεται.
</p>
</div3>
<div3 type="section" n="3">
<p>καὶ 
εἴτε τις ἀπὸ τοῦ φρονίμου εἴτε διὰ μανίας τινός,
ἐπειδὴ οὐ τὸ ἴδιον ἀσφαλές, ἀλλὰ τὸ τῆς πόλεως ἀξιῶ
σκοπεῖν, εἴτε ὁπωσδήποτε οἰήσεται τάδε λέγεσθαι,
συγχωρῶ αὐτῷ νομίζειν, ὅπως βούλεται, μέχρι δὲ παντὸς 
ἐναντιώσομαι τοῖς μὴ τὰ πάτρια πολιτεύματα εἰσηγησομένοις.
ἐπειδὴ δʼ οὐ τὰ χρέα ἀπαιτοῦσιν οἱ καιροί,
μεγάλην δὲ βοήθειαν, ὃ μόνον ἔσται τῆς διχοστασίας
φάρμακον ἐν τῷ παρόντι φράσω· δικτάτορα ἕλεσθε
<milestone unit="reiskpage" n="1128"/>κατὰ τάχος, ὃς ἀνευθύνῳ χρώμενος ἐξουσίᾳ καὶ βουλὴν 
καὶ δῆμον ἀναγκάσει τὰ κράτιστα τῷ κοινῷ φρονεῖν·
ἄλλη γὰρ οὐκ ἔσται τηλικούτου κακοῦ λύσις.
</p>
</div3>
</div2>
<div2 type="chapter" n="39">
<div3 type="section" n="1">
<p>
ταῦτʼ εἰπόντος Ἀππίου καὶ τῶν νέων
ἐπιθορυβησάντων ὡς τὰ δέοντα εἰσηγουμένου, Σερουίλιός
<pb id="v.2p.320"/>
τʼ ἀντιλέξων ἀνέστη καὶ ἄλλοι τινὲς τῶν πρεσβυτέρων·
ἡττῶντο δʼ ὑπὸ τῶν νεωτέρων ἐκ παρασκευῆς
τʼ ἀφικνουμένων καὶ βίᾳ πολλῇ χρωμένων,
</p>
</div3>
<div3 type="section" n="2">
<p>καὶ πέρας ἐνίκησεν ἡ Ἀππίου γνώμη. καὶ μετὰ ταῦτα
οἱ ὕπατοι κοινῇ γνώμῃ χρησάμενοι τῶν πλείστων οἰομένων
τὸν Ἄππιον ἀποδειχθήσεσθαι δικτάτορα, ὡς
μόνον ἐπικρατῆσαι τῆς προστασίας δυνησόμενον, ἐκεῖνον
μὲν ἀπήλασαν, Μάνιον δʼ Οὐαλέριον ἀδελφὸν
Ποπλίου Οὐαλερίου τοῦ πρώτου ὑπατεύσαντος καὶ
δημοτικώτατον δοκοῦντα ἔσεσθαι καὶ ἄνδρα γηραιὸν
ἀπέδειξαν, αὐτὸ τὸ φοβερὸν οἰόμενοι τῆς ἐξουσίας
<milestone unit="reiskpage" n="1129"/>
ἀποχρῆναι, ἀνδρὸς δὲ τὰ πάντα ἐπιεικοῦς τοῖς πράγμασι
δεῖν, ἵνα μηδὲν ἐξεργάσηται νεώτερον.
</p>
</div3>
</div2>
<div2 type="chapter" n="40">
<div3 type="section" n="1">
<p>
παραλαβὼν δὲ τὴν ἀρχὴν Οὐαλέριος καὶ
προσελόμενος ἱππάρχην Κόιντον Σερουίλιον, ἀδελφὸν
τοῦ συνυπατεύσαντος Ἀππίῳ Σερουιλίου, παρήγγειλε
τὸν δῆμον εἰς ἐκκλησίαν παρεῖναι. συνελθόντος δʼ
ὄχλου συχνοῦ τότε πρῶτον, ἐξ οὗ τὴν ἀρχὴν ὁ Σερουίλιος
ἀπέθετο καὶ ὁ δῆμος ἀγόμενος ἐπὶ τὰς στρατείας
εἰς φανερὰν ἀπόνοιαν ἐτράπετο, προελθὼν ἐπὶ
τὸ βῆμα ἔλεξεν· ὦ πολῖται, εὖ ἴσμεν, ὅτι βουλομένοις
ὑμῶν, ἐστιν ἀεί τινας ἐκ τοῦ Οὐαλερίων γένους ἄρχειν
ὑμῶν, ὑφʼ ὧν ἐλεύθεροι τυραννίδος χαλεπῆς γεγόνατε
καὶ οὐδενὸς τῶν μετρίων ἀτυχήσειν τάχʼ ἂν ἐπιμείναιτε
<milestone unit="reiskpage" n="1130"/>
<pb id="v.2p.321"/>
ὑμᾶς αὐτοὺς ἐπιτρέψαντες τοῖς ἁπάντων δημοτικωτάτοις
δοκοῦσι καὶ οὖσιν.
</p>
</div3>
<div3 type="section" n="2">
<p>ὥστʼ οὐ διδαχῆς ὑμῖν δεομένοις 
ὅτι βεβαιώσομεν τῷ δήμῳ τὸ ἐλεύθερον, οἵπερ
καὶ ἐξ ἀρχῆς αὐτὸ ἐδώκαμεν, οἱ λόγοι ἔσονται, ἀλλὰ
παρακλήσεως μετρίας, ἵνα πιστεύητε ἡμῖν, ὅ τι ἂν 
ὑποσχώμεθα, ἐμπεδώσειν. ἡλικίας γάρ, ἣ τὸ φενακίζειν
ἥκιστα ἐπιδέχεται, ἐπὶ τὸ τέλειον ἥκομεν, καὶ ἀξιώσεως,
ἣ τοῦ ῥᾳδιουργεῖν ἐλάχιστον φέρεται μέρος,
ἀρκούντως ἔχομεν, χρόνον τε οὐχ ἑτέρωθί που τὸν
λειπόμενον βιοτεύειν μέλλομεν, ἀλλʼ ἐν ὑμῖν δίκας, ὧν 
ἂν ἐξαπατῆσαι δοκῶμεν, ὑφέξοντες.
</p>
</div3>
<div3 type="section" n="3">
<p>ταῦτα μὲν οὖν, 
ὥσπερ ἔφην, ὡς οὐ μακρῶν δεόμενος λόγων πρὸς εἰδότας,
ἐάσω. ὃ δέ μοι δοκεῖτε παθόντες ὑφʼ ἑτέρων
εἰκότως ἐπὶ πάντων ὑποπτεύειν, ὁρῶντες αἰεί τινα τῶν
παρακαλούντων ὑμᾶς ἐπὶ τοὺς πολέμους ὑπάτων ὑπισχνούμενον,
<milestone unit="reiskpage" n="1131"/>ὧν ἂν δέησθε, παρὰ τῆς βουλῆς διαπράξεσθαι,
μηδὲν δʼ ἐπὶ τέλος ἄγοντα τῶν ὁμολογηθέντων·
τοῦτο ὡς οὐ δικαίως ἂν ὑποπτεύοιτε καὶ περὶ
ἐμοῦ, δυσὶν ἂν τοῖσδε μάλιστα πιστωσαίμην, τῷ τε μὴ
ἂν ἐμοὶ τὴν βουλὴν εἰς τοῦτο τὸ λειτούργημα, ἑτέρων 
ὄντων <del>τῶν</del> ἐπιτηδειοτέρων, τῷ φιλοδημοτάτῳ δοκοῦντι
εἶναι καταχρήσασθαι· καὶ τῷ μὴ ἂν αὐτοκράτορι
κοσμῆσαι ἀρχῇ, διʼ ἣν τὰ δόξαντά μοι κράτιστα
εἶναι καὶ δίχʼ ἐκείνης ἐπικυροῦν δυνήσομαι.
<pb id="v.2p.322"/>
</p>
</div3>
</div2>
<div2 type="chapter" n="41">
<div3 type="section" n="1">
<p>
οὐ γὰρ δήπου συνεξαπατᾶν ὑμᾶς ἐπιστάμενον
τὴν ἀπάτην καὶ βουλευσάμενόν <add>με</add> μετὰ ταύτης
συγκακουργεῖν ὑπολαμβάνετε. εἰ γὰρ ταῦτα ὑμῖν
εἰσέρχεται περὶ ἐμοῦ ὡς ἁπάντων ἀνθρώπων κακουργοτέρου,
... ὅ τι βούλεσθε χρώμενοί μοι ταύτης
μὲν τῆς ὑποψίας ἐμοὶ πειθόμενοι τὰς ψυχὰς ἐλευθερώσατε,
ἐπὶ δὲ τοὺς πολεμίους τὴν ὀργὴν μετάθετε
ἀπὸ τῶν φίλων, οἳ πόλιν τε ὑμᾶς ἀφελούμενοι ἥκουσι
<milestone unit="reiskpage" n="1132"/>
καὶ ἀντʼ ἐλευθέρων δούλους ποιήσοντες καὶ τἆλλα,
ὅσα δεινὰ ἐν ἀνθρώποις νενόμισται, διαθεῖναι σπεύδοντες
οὐ πόρρω τῆς χώρας εἶναι ἀγγέλλονται.
</p>
</div3>
<div3 type="section" n="2">
<p>προθύμως
οὖν ἀπολύσασθε <add>τὰς διαβολὰς</add> καὶ δείξατε
αὐτοῖς, ὅτι καὶ στασιάζουσα ἡ Ῥωμαίων δύναμις κρείττων
ἑτέρας ἐστὶν ὁμονοούσης· ἢ γὰρ οὐχ ὑπομενοῦσιν
ὑμᾶς ἐπιόντας ὁμοθυμαδὸν ἢ δίκας ὑφέξουσι τῆς τόλμης
ἀξίας· ἐνθυμήθητε γάρ, ὅτι Οὐολοῦσκοι καὶ Σαβῖνοί
εἰσιν, ὧν πολλάκις ἐκρατήσατε μαχομένων, οἱ
τὸν πόλεμον ἐπάγοντες ὑμῖν, οὔτε σώματα νῦν μείζονα
λαβόντες οὔτε ψυχὰς τῶν προτέρων ἀλκιμωτέρας
κτησάμενοι, ἀλλʼ ὡς <add>ἐχθρῶς</add> πρὸς ἀλλήλους ἐχόντων
<pb id="v.2p.323"/>
καταφρονήσαντες ὑμῶν. ὅταν δὲ τοὺς πολεμίους τιμωρήσησθε,
ἐγγυῶμαι ὑμῖν τὴν βουλὴν ἐγὼ τάς τε
ὑπὲρ τῶν χρεῶν φιλονεικίας καὶ ὅ τι ἂν ἄλλο παρʼ
αὐτῆς αἰτῆσθε μέτριον, ἀξίως τῆς ἀρετῆς, ἣν ἂν παράσχησθε
ἐν τῷ πολέμῳ, βραβεύσειν.
</p>
</div3>
<div3 type="section" n="3">
<p>τέως δʼ ἀφείσθω
<milestone unit="reiskpage" n="1133"/>πᾶσα μὲν οὐσία, πᾶν δὲ σῶμα, πᾶσα δʼ ἐπιτιμία πολίτου
Ῥωμαίου ἀρρυσίαστος ἀπό τε δανείου καὶ ἄλλου
παντὸς συμβολαίου. τοῖς δὲ προθύμως ἀγωνισαμένοις
κάλλιστος μὲν στέφανος πόλις ἥδε ἡ γειναμένη στᾶσα
ὀρθή, καλὸς δὲ καὶ ὁ παρὰ τῶν συνόντων ἔπαινος 
ὑπάρξει· καὶ ὁ παρʼ ἡμῶν κόσμος ἱκανὸς οἶκόν τʼ
ἐπανορθῶσαι χρήμασι καὶ γένος ἐπιλαμπρῦναι τιμαῖς.
παράδειγμά τε ὑμῖν ἀξιῶ γενέσθαι τοὐμὸν εἰς τοὺς
κινδύνους πρόθυμον· ὑπεραγωνιοῦμαι γὰρ ὡς ὁ κράτιστα
ἐρρωμένος ὑμῶν. 
</p>
</div3>
</div2>
<div2 type="chapter" n="42">
<div3 type="section" n="1">
<p>
ταῦτʼ εἰπόντος αὐτοῦ πᾶς ὁ δῆμος ἄσμενος
ἀκούσας ὡς οὐδὲν ἔτι φενακισθησόμενος ὑπέσχετο
συνάρασθαι τοῦ πολέμου, καὶ γίνεται δέκα στρατιωτικὰ
τάγματα, ἐξ ἀνδρῶν τετρακισχιλίων ἕκαστον. τούτων
τρία μὲν ἑκάτερος τῶν ὑπάτων ἔλαβε καὶ τῶν
<milestone unit="reiskpage" n="1134"/>ἱππέων ὅσον ἑκάστῳ προσεμερίσθη· τὰ δὲ τέτταρα καὶ
τοὺς λοιποὺς ἱππεῖς ὁ δικτάτωρ. καὶ αὐτίκα παρασκευασάμενοι
ᾤχοντο διὰ τάχους ἐπὶ μὲν Αἰκανοὺς Τῖτος
Οὐετούριος, ἐπὶ δʼ Οὐολούσκους Αὖλος Οὐεργίνιος,
<pb id="v.2p.324"/>
αὐτὸς δʼ ὁ δικτάτωρ Οὐαλέριος ἐπὶ Σαβίνους, τὴν δὲ
πόλιν ἅμα τοῖς γεραιτέροις καὶ ὀλίγῳ τινὶ στρατεύματι
ἀκμαίῳ Τῖτος Λάρκιος ἐφύλαττεν.
</p>
</div3>
<div3 type="section" n="2">
<p>ὁ μὲν οὖν Οὐολούσκων
πόλεμος ταχεῖαν τὴν κρίσιν ἔλαβε· πλήθει
γὰρ ὑπεραίρειν πολὺ νομίσαντες τῶν προτέρων κακῶν
ἀναμνησθέντες, ἀγωνισταὶ ταχίους ἢ φρονιμώτεροι
ἀναγκασθέντες γενέσθαι θᾶττον πρῶτοι ὥρμησαν ἐπὶ
τοὺς Ῥωμαίους, ἡνίκα ὤφθησαν ἐν συνόψει στρατοπεδεύσαντες.
γενομένης δὲ μάχης καρτερᾶς πολλὰ μὲν
δράσαντες γενναῖα, πλείω δὲ τὰ δεινὰ ὑπομείναντες
εἰς φυγὴν τρέπονται, καὶ ὅ τε χάραξ αὐτῶν ἑάλω καὶ
πόλις ἐπιφανὴς ἐκ πολιορκίας παρέστη· Οὐέλιτραι δʼ
</p>
</div3>
<div3 type="section" n="3">
<p>ὄνομα αὐτῇ. ὁμοίως δὲ καὶ τὸ Σαβίνων φρόνημα ἐν
ὀλίγῳ πάνυ ἐταπεινώθη χρόνῳ μιᾷ παρατάξει ἐξ ἀμφοτέρων
βουληθέντων <add>ἐπικρατεῖν</add>. ἔπειτα ἥ τε χώρα
<milestone unit="reiskpage" n="1135"/>
προὐνομεύθη, καὶ πολίχναι τινὲς ἑάλωσαν, ἐξ ὧν πολλὰ
καὶ σώματα καὶ χρήματα οἱ στρατιῶται ἔλαβον. Αἰκανοὶ
δὲ τὰ τῆς ἀσθενείας ἑαυτῶν ὑφορῶντες ἐπεὶ τὰ
τῶν συμμάχων τέλος ἔχοντα ἐπύθοντο, χωρίοις τʼ ἐχυροῖς
ἐπεκάθηντο καὶ εἰς μάχας οὐ προῄεσαν, τάς τʼ
ἀποχωρήσεις, ὅπῃ ἐδύναντο, διʼ ὀρῶν ἢ δρυμῶν κρυφαίας
<pb id="v.2p.325"/>
ἐποιοῦντο, καὶ διέτριψαν μὲν ἄχρι τινὸς διαφέροντες
τὸν πόλεμον· οὐ μέντοιγε διασώσασθαι ἀθῶον
τὴν στρατιὰν ἐδυνήθησαν ἐπιθεμένων αὐτοῖς τῶν Ῥωμαίων
ἐν χωρίοις κρημνώδεσι τολμηρῶς καὶ λαβόντων
τὸ στρατόπεδον κατὰ κράτος. ἔπειτα φυγή τʼ αὐτῶν 
ἐκ τῆς Λατίνων γῆς ἐγένετο καὶ παραδόσεις τῶν πόλεων,
ἃς ἔτυχον αὑτῶν τῇ πρώτῃ ἐφόδῳ καταλαβόμενοι,
εἰσὶ δʼ ὧν καὶ ἐκ φιλονεικίας οὐκ ἐκλιπόντων
τὰς ἄκρας ἁλώσεις.
</p>
</div3>
</div2>
<div2 type="chapter" n="43">
<div3 type="section" n="1">
<p>
<milestone unit="reiskpage" n="1136"/>Οὐαλέριος δὲ κατὰ νοῦν χωρήσαντος 
αὐτῷ τοῦ πολέμου τὸν εἰωθότα θρίαμβον ἀπὸ τῆς
νίκης καταγαγὼν ἀπέλυσε τὸν δῆμον ἀπὸ τῆς στρατείας,
οὔπω τῆς βουλῆς καιρὸν εἶναι νομιζούσης, ἵνα
μὴ τὰς ὑποσχέσεις ἀπαιτοῖεν οἱ ἄποροι· εἰς δὲ τὴν
δορίκτητον, ἣν Οὐολούσκους ἀφείλοντο, κληρούχους 
ἀπέστειλεν ἐπιλέξας ἄνδρας ἐκ τῶν ἀπόρων, οἳ τήν τε
πολεμίαν φρουρήσειν ἔμελλον καὶ τὸ ἐν τῇ πόλει στασιάζον
ἔλαττον ἀπολείψειν.
</p>
</div3>
<div3 type="section" n="2">
<p>ταῦτα διοικησάμενος ἠξίου 
τὴν βουλὴν τὰς ὑποσχέσεις αὐτῷ βεβαιῶσαι κεκομισμένην
τὸ παρὰ τοῦ πλήθους πρόθυμον ἐν τοῖς ἀγῶσιν. 
ὡς δʼ οὐ προσεῖχεν αὐτῷ τὸν νοῦν, ἀλλʼ, ὅπερ πρότερον
ἠναντιοῦτο, τῇ γνώμῃ συστρέψαντες ἑαυτοὺς
νέοι καὶ βίαιοι καὶ πλήθει τῶν ἑτέρων ἐπικρατοῦντες
<milestone unit="reiskpage" n="1137"/>καὶ τότε ἀντέπραττον καὶ πολλῇ καταβοῇ ἐχρῶντο, τὴν
οἰκίαν αὐτοῦ δημοκόλακα ἀποφαίνοντες καὶ νόμων 
<pb id="v.2p.326"/>
πονηρῶν ἀρχηγόν, ᾧ δὲ μάλιστα ἠγάλλοντο οἱ ἄνδρες
ἐπὶ τῆς ἐκκλησίας τῶν δικαστηρίων πολιτεύματι, τούτῳ
πᾶσαν ἠφανικέναι τὴν τῶν πατρικίων δυναστείαν αἰτιώμενοι·
σχετλιάσας ὁ Οὐαλέριος πολλὰ καὶ ὡς οὐ
δίκαια πάσχοι διαβεβλημένος ὑπʼ αὐτῶν πρὸς τὸν δῆμον
ὀνειδίσας, τήν τε μέλλουσαν καταλήψεσθαι σφᾶς
τύχην τοιαῦτα βουλευσαμένους ἀνακλαυσάμενος, καὶ
οἷα εἰκὸς ἐν τοιούτῳ κακῷ, τὰ μὲν ἐκ πάθους, τὰ δὲ
ἀπὸ τοῦ πλεῖόν τι τῶν πολλῶν νοεῖν, ἀποθεσπίσας,
ᾤχετο ἀπιὼν ἐκ τοῦ βουλευτηρίου· καὶ συγκαλέσας τὸν
δῆμον εἰς ἐκκλησίαν, ἔλεξε·
</p>
</div3>
<div3 type="section" n="3">
<p>πολλὴν χάριν ὑμῖν εἰδώς,
ὦ πολῖται, τῆς τε προθυμίας, ἣν παρέσχεσθέ μοι ἑκούσιοι
συναράμενοι τοῦ πολέμου, καὶ ἔτι μᾶλλον τῆς
ἀρετῆς, ἣν ἐν τοῖς ἀγῶσιν ἐπεδείξασθε, μεγάλην μὲν
ἐποιούμην σπουδὴν ἀμείψασθαι ὑμᾶς τοῖς τε ἄλλοις
καὶ τῷ μὴ ψεύσασθαι τὰς ὑποσχέσεις, ἃς ὑπὲρ τῆς
<milestone unit="reiskpage" n="1138"/>
βουλῆς ἐποιούμην πρὸς ὑμᾶς, καὶ εἰς ὁμόνοιαν ἤδη
ποτὲ καταστῆσαι τὴν στάσιν ὑμῶν σύμβουλος καὶ διαιτητὴς
ἀμφοῖν γενόμενος· κωλύομαι δὲ πράττειν αὐτὰ
διὰ τοὺς οὐ τὰ βέλτιστα τῷ κοινῷ, τὰ δὲ σφίσιν αὐτοῖς
ἐν τῷ παρόντι κεχαρισμένα προαιρουμένους, οἳ πλήθει
τʼ ἐπικρατοῦντες τῶν ἑτέρων καὶ δυνάμει, ἣν τὸ νέον
αὐτοῖς παρέχεται μᾶλλον ἢ τὰ πράγματα, ἔρρωνται.
</p>
</div3>
<div3 type="section" n="4">
<p>ἐγὼ δὲ γέρων τε δή, ὡς ὁρᾶτε, καὶ ἑτέρους τοιούτους
ἔχω συμμάχους, ὧν ἡ ἐν τῇ γνώμῃ οὖσα ἰσχὺς ἀδύνατός
<pb id="v.2p.327"/>
<milestone unit="reiskpage" n="1139"/>ἐστιν ἔργῳ ἐπεξελθεῖν, καὶ περιέστηκεν ἡ δοκοῦσα
ἡμῶν τοῦ κοινοῦ πρόνοια ἰδία πρὸς ἑκάτερον
μέρος ἀπέχθεια φαινομένη. τῇ τε γὰρ βουλῇ διʼ αἰτίας
εἰμὶ ὡς τὸ ὑμέτερον πλῆθος θεραπεύων καὶ πρὸς
ὑμᾶς διαβέβλημαι, ὡς ἐκείνῃ μᾶλλον τὴν εὔνοιαν ἀποδεικνύμενος. 
</p>
</div3>
</div2>
<div2 type="chapter" n="44">
<div3 type="section" n="1">
<p>
εἰ μὲν οὖν ὁ δῆμος εὖ προπαθὼν ἐξέλιπε
τὰς διʼ ἐμοῦ τῇ βουλῇ γενομένας ὑποσχέσεις, ἐκεῖνά
μοι ἀπολογητέα ἦν, ὅτι ἐψεύσασθε ὑμεῖς, ἐν ἐμοὶ δʼ
οὐδὲν κακούργημα ἦν· ἐπεὶ δὲ τὰ παρὰ τῆς βουλῆς 
ὁμολογηθέντα οὐ γέγονεν ὑμῖν ἐπιτελῆ, πρὸς τὸν δῆμον
ὁ λόγος ἤδη ἀναγκαῖος γίγνεταί μοι, ὅτι οὐκ ἐμοὶ
συνδοκοῦντα πεπόνθατε, ἀλλʼ ὁμοίως πεφενακίσμεθα
καὶ παραλελογίσμεθα ἀμφότεροι, καὶ μᾶλλον ὑμῶν ἐγώ,
<milestone unit="reiskpage" n="1140"/>ὅς γε οὐχ ἃ κοινῇ ἠπάτημαι μετὰ πάντων μόνον ἀδικοῦμαι, 
ἀλλὰ καὶ ὅσα ἰδίᾳ κακῶς ἀκήκοα, ὡς δὴ τά τε
παρὰ τῶν πολεμίων ἁλόντα οὐ μετὰ κοινῆς γνώμης
τοῦ συνεδρίου τοῖς ἀπόροις ὑμῶν βουλόμενος ἰδίαν
ὠφέλειαν περιποιήσασθαι παρασχὼν καὶ τὰς τῶν πολιτῶν
οὐσίας δημεύειν ἀξιῶν ἐκείνης γε κωλυούσης καὶ 
μὴ παρανομεῖν, στρατιάς τʼ ἐναντιουμένων τῶν βουλευτῶν
ἀφεικώς, δέον ὑπὸ ταῖς ἀγραυλίαις καὶ πλάναις
<pb id="v.2p.328"/>
</p>
</div3>
<div3 type="section" n="2">
<p>ἐν τῇ πολεμίᾳ κατέχειν ὑμᾶς. ὠνείδισται δέ μοι
καὶ ἡ τῶν κληρούχων εἰς Οὐολούσκους ἐκπομπή, ὅτι
γῆν πολλὴν καὶ ἀγαθὴν οὐ τοῖς πατρικίοις οὐδὲ τοῖς
ἱππεῦσιν ἐχαρισάμην, ἀλλὰ τοῖς ἀπόροις ὑμῶν διένειμα·
καὶ ὃ μάλιστά μοι τὴν πλείστην ἀγανάκτησιν παρέσχεν,
ὅτι πλείους ἢ τετρακόσιοι ἄνδρες ἐκ τοῦ δήμου τοῖς
ἱππεῦσι προσκατελέγησαν ἐπὶ τῆς στρατολογίας βίων
εὐπορήσαντες.
</p>
</div3>
<div3 type="section" n="3">
<p>εἰ μὲν οὖν ἀκμάζοντί μοι τὸ σῶμα
<milestone unit="reiskpage" n="1141"/>
ταῦτα προσέπεσε, δῆλον ἂν ἔργῳ ἐποίησα τοῖς ἐχθροῖς,
οἷον ὄντα με ἄνδρα προὐπηλάκισαν· ἐπειδὴ δʼ ὑπὲρ
ἑβδομήκοντα ἔτη γέγονα καὶ οὐ δυνατὸς ἔτι ἀμύνειν
ἑαυτῷ εἰμι ὁρῶ τε, ὅτι οὐκ ἂν ἔτι ὑπʼ ἐμοῦ παύσαιτο
ἡ στάσις ὑμῶν, ἀποτίθεμαι τὴν ἀρχὴν καὶ ἐπὶ τοῖς
βουλομένοις τὸ σῶμα ἐμαυτοῦ ποιῶ, εἴ τι οἴονται ὑπʼ
ἐμοῦ ἐξηπατῆσθαι, χρήσασθαί μοι ὅτι ἂν δικαιῶσι.
</p>
</div3>
</div2>
<div2 type="chapter" n="45">
<div3 type="section" n="1">
<p>
ταῦτʼ εἰπὼν τὸ μὲν δημοτικὸν ἅπαν εἰς
συμπάθειαν ὑπηγάγετο, καὶ προὔπεμψαν αὐτὸν ἐκ τῆς
ἀγορᾶς ἀπιόντα· τὴν δὲ βουλὴν ἔτι χαλεπωτέραν αὐτῷ
γενέσθαι παρεσκεύασεν. εὐθὺς δὲ μετὰ τοῦτο τάδε
ἐγίνετο· οἱ μὲν πένητες οὐκέτι κρύφα οὐδὲ νύκτωρ
ὡς πρότερον, ἀλλʼ ἀναφανδὸν ἤδη συνιόντες ἐβούλευον
ἀπόστασιν ἐκ τῶν πατρικίων· ἡ δὲ βουλὴ κωλύειν
διανοουμένη τοῖς ὑπάτοις ἐπέταξε μήπω λύειν τὰ στρατεύματα.
τῶν γὰρ τριῶν ταγμάτων <add>ἑκάτερος</add> ἔτι
<milestone unit="reiskpage" n="1142"/>
κύριος ἦν τοῖς στρατιωτικοῖς ὅρκοις κατειργομένων
καὶ οὐδεὶς ἀπολείπεσθαι τῶν σημείων ἠξίου· τοσοῦτον
<pb id="v.2p.329"/>
ἴσχυσεν ὁ τῶν ὅρκων ἐν ἑκάστῳ φόβος. πρόφασις δὲ
κατεσκευάσθη τῆς στρατείας, ὡς Αἰκανῶν καὶ Σαβίνων
συνεληλυθότων εἰς ἓν ἐπὶ τῷ κατὰ Ῥωμαίων πολέμῳ.
</p>
</div3>
<div3 type="section" n="2">
<p>ὡς δὲ προῆλθον ἔξω τῆς πόλεως οἱ ὕπατοι τὰς δυνάμεις 
ἔχοντες καὶ τὰς παρεμβολὰς οὐ πρόσω ἀπʼ ἀλλήλων 
ἔθεντο, συνελθόντες οἱ στρατιῶται εἰς ἓν ἅπαντες,
ὅπλων τε καὶ σημείων ὄντες κύριοι, Σικιννίου τινὸς
Βελλούτου παροξύναντος αὐτοὺς ἀφίστανται τῶν ὑπάτων
ἁρπάσαντες τὰ σημεῖα· τιμιώτατα γὰρ Ῥωμαίοις
ταῦτʼ ἐπὶ στρατείας καὶ ὥσπερ ἱδρύματα θεῶν ἱερὰ 
νομίζονται· λοχαγούς τε ἑτέρους καὶ περὶ πάντων ἄρχοντα
τὸν Σικίννιον ἀποδείξαντες, ὄρος τι καταλαμβάνονται
πλησίον Ἀνίητος ποταμοῦ κείμενον, οὐ πρόσω
τῆς Ῥώμης, ὃ νῦν ἐξ ἐκείνου Ἱερὸν ὄρος καλεῖται.
</p>
</div3>
<div3 type="section" n="3">
<p>τῶν δʼ ὑπάτων καὶ λοχαγῶν μετακαλούντων αὐτοὺς
<milestone unit="reiskpage" n="1143"/>ἅμα δεήσει καὶ οἰμωγῇ καὶ πολλὰ ὑπισχνουμένων ἀπεκρίνατο
ὁ Σικίννιος· τίνα γνώμην ἔχοντες, ὦ πατρίκιοι,
οὓς ἀπηλάσατε ἐκ τῆς πατρίδος καὶ ἀντʼ ἐλευθέρων
δούλους ἐποιήσατε, νῦν μετακαλεῖτε; ποίᾳ δὲ
πίστει τὰς ὑποσχέσεις ἡμῖν ἐμπεδώσετε, ἃς πολλάκις 
ἤδη ψευσάμενοι ἐλέγχεσθε; ἀλλʼ ἐπειδὴ μόνοι τὴν πόλιν
ἀξιοῦτε κατέχειν, ἄπιτε μηδὲν ὑπὸ τῶν πενήτων
καὶ ταπεινῶν ἐνοχλούμενοι· ἡμῖν δʼ ἀρκέσει πᾶσα γῆ,
ἐν ᾗ ἂν τὸ ἐλεύθερον ἔχωμεν, ὁποία ποτʼ ἂν ᾖ, νομίζεσθαι
πατρίς. 
<pb id="v.2p.330"/>
</p>
</div3>
</div2>
<div2 type="chapter" n="46">
<div3 type="section" n="1">
<p>
ὡς δʼ ἠγγέλθη ταῦτα τοῖς ἐν τῇ πόλει,
πολὺς θόρυβος καὶ οἰμωγὴ ἦν καὶ διὰ τῶν στενωπῶν
δρόμος, τοῦ μὲν δήμου καταλιπεῖν τὴν πόλιν παρασκευαζομένου,
τῶν δὲ πατρικίων ἀποτρέπειν ἀξιούντων καὶ
βίαν τοῖς μὴ βουλομένοις προσφέρειν· βοή τε περὶ
τὰς πύλας καὶ πολὺς ἀνακλαυθμὸς ἦν λόγοι τε κατʼ
ἀλλήλων ἐχθροὶ καὶ ἔργα πολεμίων ἐγίνοντο οὐκέτι
διακρίνοντος οὐδενὸς οὔτε ἡλικίαν οὔτε ἑταιρίαν οὔτε
ἀξίωσιν ἀρετῆς.
</p>
</div3>
<div3 type="section" n="2">
<p>ἐπειδὴ δʼ οἱ ταχθέντες ὑπὸ τῆς βουλῆς
<milestone unit="reiskpage" n="1144"/>
φρουρεῖν τὰς ἐξόδους· ἦσαν γὰρ δὴ ὀλίγοι καὶ
οὐχ ἱκανοὶ ἔτι ἀντέχειν· ἐκβιασθέντες ὑπὸ τοῦ δήμου
κατέλιπον τὴν φυλακήν, τότε ἤδη τὸ δημοτικὸν πολὺ
ἐξεχεῖτο, καὶ τὸ πάθος ἦν ἁλώσει πόλεως ἐμφερές,
οἰμωγή τε τῶν ὑπομενόντων καὶ κατάμεμψις ἀλλήλων
ἐγίνετο ἐρημουμένην τὴν πόλιν ὁρώντων. μετὰ τοῦτο
βουλαί τε συχναὶ καὶ κατηγορίαι τῶν αἰτίων τῆς ἀποστάσεως
ἐγίνοντο. ἐν δὲ τῷ αὐτῷ καιρῷ καὶ τὰ πολέμια
ἔθνη ἐπετίθεντο αὐτοῖς προνομεύοντα τὴν γῆν ἄχρι
τῆς πόλεως. οἱ μέντοι ἀποστάται τὸν ἀναγκαῖον ἐπισιτισμὸν
ἐκ τῶν πλησίον ἀγρῶν λαμβάνοντες, ἄλλο δʼ
οὐδὲν τὴν χώραν κακουργοῦντες, ἔμενον ὑπαίθριοι καὶ
τοὺς προσιόντας ἐκ τῆς πόλεως καὶ τῶν πέριξ φρουρίων
ὑπελάμβανον συχνοὺς ἤδη γινομένους.
</p>
</div3>
<div3 type="section" n="3">
<p>οὐ γὰρ
μόνον οἱ τὰ χρέα καὶ τὰς καταδίκας καὶ τὰς προσδοκωμένας
ἀνάγκας διαφυγεῖν προαιρούμενοι συνέρρεον
<pb id="v.2p.331"/>
<milestone unit="reiskpage" n="1145"/>ὡς αὐτούς, ἀλλὰ καὶ τῶν ἄλλων, ὅσοις ὁ βίος ἦν ἀργὸς
ἢ ῥᾴθυμος ἢ ταῖς ἐπιθυμίαις χορηγεῖν οὐχ ἱκανὸς
ἢ πονηρῶν ἐπιτηδευμάτων ζηλωτὴς ἢ φθονερὸς ταῖς
ἑτέρων εὐτυχίαις ἢ διʼ ἄλλην τινὰ συμφορὰν ἢ αἰτίαν
ἀλλοτρίως διακείμενος τῇ καθεστώσῃ πολιτείᾳ. 
</p>
</div3>
</div2>
<div2 type="chapter" n="47">
<div3 type="section" n="1">
<p>
τοῖς δὲ πατρικίοις ἐν μὲν τῷ παραυτίκα
ταραχὴ ἐνέπεσε πολλὴ καὶ ἔκπληξις, καὶ ὡς αὐτίκα δὴ
μάλα τῶν ἀποστατῶν ἅμα τοῖς ἀλλοεθνέσι πολεμίοις
ἐπὶ τὴν πόλιν ἡξόντων δέος. ἔπειθʼ ὡς ἐξ ἑνὸς παρακελεύσματος
ἁρπάσαντες τὰ ὅπλα σὺν τοῖς οἰκείοις 
ἕκαστοι πελάταις, οἱ μὲν ἐπὶ τὰς ὁδοὺς ἃς ἥξειν ἐνόμιζον
τοὺς πολεμίους παρεβοήθουν, οἱ δʼ ἐπὶ τὰ φρούρια
φυλακῆς ἕνεκα τῶν ἐρυμάτων ἐξῄεσαν, οἱ δʼ ἐν
τοῖς προκειμένοις τῆς πόλεως πεδίοις ἐστρατοπεδεύοντο·
ὅσοι δὲ διὰ γῆρας ἀδύνατοι τούτων τι δρᾶν ἦσαν ἐπὶ
</p>
</div3>
<div3 type="section" n="2">
<p>τοῖς τείχεσιν ἐτάξαντο. ἐπεὶ δὲ τοὺς ἀποστάτας κατέμαθον
<milestone unit="reiskpage" n="1146"/>οὔτε τοῖς πολεμίοις προστιθεμένους οὔτε τὴν
χώραν δῃοῦντας οὔτε ἄλλο βλάπτοντας οὐδὲν ὅ τι καὶ
λόγου ἄξιον, τοῦ δέους ἐπαύσαντο· καὶ μεταθέμενοι
τὰς γνώμας, ἐφʼ οἷστε διαλλαγήσονται πρὸς αὐτούς, 
ἐσκόπουν· καὶ ἐλέχθησαν ὑπὸ τῶν ἡγουμένων τοῦ
συνεδρίου λόγοι παντοδαποὶ καὶ πλεῖστον ἀλλήλων
διάφοροι, μετριώτατοι <add>δὲ</add> καὶ πρεπωδέστατοι ταῖς
παρούσαις τύχαις, οὓς οἱ πρεσβύτατοι αὐτῶν ἔλεξαν
διδάσκοντες, ὡς οὐδεμᾷ κακίᾳ πεποίηται τὴν ἀπόστασιν 
ἀπʼ αὐτῶν ὁ δῆμος, ἀλλὰ τὰ μὲν ὑπὸ τῶν ἀναγκαίων
συμφορῶν βιασθείς, τὰ δʼ ὑπὸ τῶν συμβούλων ἐξηπατημένος,
<pb id="v.2p.332"/>
ὀργῇ δὲ μᾶλλον ἢ λογισμῷ τὰ συμφέροντα
κρίνων, οἷα ἐν ἀμαθεῖ <add>πλήθει</add> γίγνεσθαι φιλεῖ·
ἔπειθʼ ὅτι συνοίδασιν αὑτοῖς κακῶς βεβουλευμένοις οἱ
πλείους καὶ ζητοῦσιν ἀναλύσασθαι τὰς ἁμαρτίας εὐσχήμονας
ἀφορμὰς λαμβάνοντες· τὰ γοῦν ἔργα δρῶσιν
<milestone unit="reiskpage" n="1147"/>
ἤδη μετεγνωκότων, καὶ εἰ λάβοιεν ἐλπίδα χρηστὴν
περὶ τοῦ μέλλοντος χρόνου, ψηφισαμένης αὐτοῖς ἄδειαν
τῆς βουλῆς καὶ διαλλαγὰς ποιησαμένης εὐπρεπεῖς, ἀγαπητῶς
τὰ σφέτερα δέξονται.
</p>
</div3>
<div3 type="section" n="3">
<p>ἠξίουν τε ταῦτα παραινοῦντες
μὴ χείρους ὀργὴν εἶναι τῶν κακιόνων τοὺς
κρείττονας, μηδʼ εἰς ἐκεῖνον ἀναβάλλεσθαι τὸν χρόνον
τὰς διαλλαγάς, ὅτε ἢ νοῦν ἔχειν ἀναγκασθήσεται τὸ
ἀνόητον, ἢ τῷ μείζονι κακῷ τοὔλαττον ἰᾶσθαι ὅπλων
παραδόσει καὶ σωμάτων ἐπιτροπῇ τὴν ἐλευθερίαν ἀφαιρεθὲν
αὐτὸ ὑφʼ ἑαυτοῦ· ταῦτα γὰρ ἐγγὺς εἶναι τοῦ
ἀδυνάτου· μετρίως δὲ χρησαμένους ἀρχηγοὺς τῶν συμφερόντων
βουλευμάτων γενέσθαι καὶ προτέρους ἐκείνων
ἐπὶ τὰς διαλλαγὰς χωρεῖν ἐνθυμουμένους, ὅτι τὸ
μὲν ἄρχειν καὶ ἐπιτροπεύειν τοῖς πατρικίοις ὑπάρχει,
</p>
</div3>
<div3 type="section" n="4">
<p>
<note n="20" place="unspecified" anchored="yes"/> φιλότητος δὲ καὶ εἰρήνης ... τοῖς ἀγαθοῖς. τὸ
δʼ ἀξίωμα τῆς βουλῆς οὐκ ἐν τῷδε μάλιστα ἐλαττώσεσθαι
ἀπέφαινον, ἐν ᾧ μάλιστα τὰς ἀναγκαίας συμφορὰς
γενναίως φέροντες ἀσφαλῶς πολιτεύσουσιν, ἀλλʼ
ἐν ᾧ δυσοργήτως ταῖς τύχαις ὁμιλοῦντες ἀνατρέψουσι
τὸ κοινόν. ἀνοίας δʼ ἔργον εἶναι τῆς εὐπρεπείας ὀρεγομένους
<milestone unit="reiskpage" n="1148"/>
<pb id="v.2p.333"/>
τῆς ἀσφαλείας ὑπερορᾶν· ἀγαπητὸν μὲν γὰρ
ἀμφοῖν τυγχάνειν, εἰ δʼ ἐξείργοιτό τις θατέρου, τὰ
σωτήρια τῶν εὐπρεπεστέρων νομιστέα ἀναγκαιότερα.
τέλος δʼ ἦν τῶν ταῦτα παραινούντων, πρέσβεις ἀποστέλλειν
τοὺς διαλεξομένους τοῖς ἀφεστηκόσι περὶ φιλίας, 
ὡς οὐδὲν αὐτοῖς ἡμάρτηται ἀνήκεστον.
</p>
</div3>
</div2>
<div2 type="chapter" n="48">
<div3 type="section" n="1">
<p>
ἐδόκει ταῦτα τῇ βουλῇ· καὶ μετὰ ταῦτα
προχειρισαμένη τοὺς ἐπιτηδειοτάτους διεπέμψατο πρὸς
τοὺς ἐπὶ τοῦ χάρακος, ἐντειλαμένη πυνθάνεσθαι παρʼ
αὐτῶν, τίνος δέονται καὶ ἐπὶ τίσι δικαίοις ἀξιοῦσιν 
εἰς τὴν πόλιν ἀναστρέφειν· εἰ γὰρ εἴη τι μέτριον καὶ
δυνατὸν τῶν αἰτημάτων, οὐκ ἐναντιώσεσθαι σφίσι τὴν
βουλήν. νῦν μὲν οὖν αὐτοῖς ἀποθεμένοις τὰ ὅπλα καὶ
κατιοῦσιν εἰς τὴν πόλιν ἄδειαν ὑπάρξειν τῶν ἡμαρτημένων,
καὶ εἰς τὸν ἀπὸ τοῦδε χρόνον ἀμνηστίαν· ἐὰν 
δὲ τὰ κράτιστα βουλεύωσι τῷ κοινῷ καὶ προθύμως
<milestone unit="reiskpage" n="1149"/>κινδυνεύωσι περὶ τῆς πατρίδος, ἀμοιβὰς καλὰς καὶ
</p>
</div3>
<div3 type="section" n="2">
<p>λυσιτελεῖς. ταύτας οἱ πρέσβεις τὰς ἐντολὰς κομισάμενοι 
ἀπέδοσαν τοῖς ἐπὶ στρατοπέδου καὶ τὰ ἀκόλουθα
διελέχθησαν. οὐ δεξαμένων δὲ τῶν ἀποστατῶν τὰς 
προκλήσεις, ἀλλʼ ὑπεροψίαν καὶ βαρύτητα καὶ πολλὴν
εἰρωνείαν τοῖς πατρικίοις ὀνειδισάντων, εἰ προσποιοῦνται
μὲν ἀγνοεῖν, ὧν ὁ δῆμος δεῖται καὶ διʼ ἃς
ἀνάγκας ἀπʼ αὐτῶν ἀπέστη, χαρίζονται δʼ αὐτῷ τὴν
ἄδειαν τοῦ μηδεμίαν ὑποσχεῖν τῆς ἀποστάσεως δίκην, 
ὥσπερ ἔτι κύριοι, τῆς βοηθείας γε αὐτοὶ δεόμενοι τῆς
πολιτικῆς οἱ ἐπὶ τοὺς ὀθνείους πολέμους οὐκ εἰς μακρὰν
<pb id="v.2p.334"/>
ἐλευσομένους πανστρατιᾷ, πρὸς οὓς οὐδʼ ἀντᾶραι δυνήσονται,
οἳ οὐ σφέτερον ἡγοῦνται τὸ σωθῆναι ἀγαθόν,
ἀλλὰ τῶν συναγωνιουμένων εὐτύχημα· τέλος δὲ
τοῦτον προσθέντων τὸν λόγον, ὡς ἄμεινον ἤδη αὐτοὶ
μαθόντες τὰς κατεχούσας τὴν πόλιν ἀπορίας, γνώσονται
πρὸς οἵους ἀντιπάλους αὐτοῖς ἔσται ὁ ἀγών, καὶ πολλὰς
καὶ χαλεπὰς ἀπειλὰς ἐπανατειναμένων·
</p>
</div3>
<div3 type="section" n="3">
<p>οἱ μὲν
<milestone unit="reiskpage" n="1150"/>
πρέσβεις οὐδὲν ἔτι πρὸς ταῦτα ἀντειπόντες ἀπηλλάττοντο
καὶ τὰ παρὰ τῶν ἀποστατῶν τοῖς πατρικίοις
ἐδήλωσαν, ἡ δὲ πόλις, ἐπειδὴ τὰς ἀποκρίσεις ταύτας
ἔλαβεν, ἐν ταραχαῖς καὶ δείμασι πολλῷ χαλεπωτέροις
ἢ πρόσθεν ἐγένετο, καὶ οὔτε ἡ βουλὴ πόρον εὑρεῖν
οἵα τε ἦν οὔτʼ ἀναβολάς, δυσφημιῶν δὲ καὶ κατηγοριῶν,
ἃς οἱ προεστηκότες αὐτῆς ἐποιοῦντο κατʼ. ἀλλήλων,
ἐπὶ πολλὰς ἀκούουσα ἡμέρας διελύετο· οὔτε τὸ
δημοτικὸν πλῆθος, ὅσον ἔτι παρέμενεν εὐνοίᾳ τῶν
πατρικίων ἢ πόθῳ τῆς πατρίδος ἠναγκασμένον, ὅμοιον
ἦν, ἀλλὰ καὶ τούτου φανερῶς τε καὶ κρύφα πολὺ μέρος
διέρρει, βέβαιον δʼ οὐδὲν τῶν καταλειπομένων ἐδόκει
εἶναι. τούτων δὲ γενομένων οἱ μὲν ὕπατοι· καὶ γὰρ
ἦν βραχὺς ὁ λειπόμενος αὐτοῖς ἔτι τῆς ἀρχῆς χρόνος·
ἡμέραν ἔστησαν ἀρχαιρεσιῶν.
</p>
</div3>
</div2>
<div2 type="chapter" n="49">
<div3 type="section" n="1">
<p>
ὁ δὲ δῆμος, ἐπειδὴ παρῆν ὁ χρόνος,
ἐν ᾧ τὰς ἀρχὰς ἐπικυροῦν ἔδει συνελθόντας εἰς τὸ
πεδίον, οὐδενὸς οὔτε μετιόντος τὴν ὑπατείαν οὔτε διδομένην
ὑπομένοντος λαβεῖν, αὐτὸς ἀποδείκνυσιν ὑπάτους
<milestone unit="reiskpage" n="1151"/>
<pb id="v.2p.335"/>
ἐκ τῶν εἰληφότων ἤδη τὴν ἀρχὴν ταύτην δήμῳ
<add>τε</add> κεχαρισμένους ἄνδρας καὶ ἀριστοκρατίᾳ, Πόστομον
Κομίνιον καὶ Σπόριον Κάσσιον, ὑφʼ οὗ Σαβῖνοι
καταπολεμηθέντες τῆς ἡγεμονίας ἀπέστησαν, ἐπὶ τῆς
ἑβδομηκοστῆς καὶ δευτέρας ὀλυμπιάδος, ἣν ἐνίκα στάδιον 
Τισικράτης Κροτωνιάτης, ἄρχοντος Ἀθήνησι Διογνήτου.
</p>
</div3>
<div3 type="section" n="2">
<p>οὗτοι παραλαβόντες τὴν ἀρχὴν καλάνδαις 
Σεπτεμβρίαις θᾶττον ἢ τοῖς προτέροις ἔθος ἦν, πρὶν
ἢ τῶν ἄλλων τι διαπράξασθαι βουλὴν συγκαλέσαντες
περὶ τῆς καθόδου τῶν δημοτικῶν λέγειν ἠξίουν, ἥν 
τινα διάνοιαν ἔχει, πρῶτον ἀποφήνασθαι παρακαλοῦντες
ἄνδρα ἡλικίας ἐν τῇ κρατίστῃ τότε ὄντα καὶ συνέσει
δοκοῦντα τῶν ἄλλων διαφέρειν, μάλιστα δʼ ἐπὶ
τῇ προαιρέσει τῶν πολιτευμάτων ἐπαινούμενον, ὅτι
<milestone unit="reiskpage" n="1152"/>τῆς μέσης τάξεως ἦν, οὔτε τὴν αὐθάδειαν τῶν ἀριστοκρατικῶν 
αὔξων οὔτε τῷ δήμῳ ὅσα βουληθείη πράττειν
ἐπιτρέπων, Ἀγρίππαν Μενήνιον· ὃς ἐπὶ τὰς διαλλαγὰς
τὴν βουλὴν παρεκάλει τάδε λέγων·
</p>
</div3>
<div3 type="section" n="3">
<p>εἰ μὲν 
ἅπασιν, ὦ βουλή, τοῖς παροῦσι τὴν αὐτὴν γνώμην
συνέβαινεν ἔχειν, καὶ μηδεὶς ἔμελλε ταῖς πρὸς τὸν 
δῆμον διαλλαγαῖς ἐμποδὼν ἔσεσθαι, ἐφʼ οἷς <add>δὲ</add> διαλυσόμεθα
πρὸς αὐτοὺς εἴτε δικαίοις οὖσιν εἴτε μή,
ὅμως ταῦτα προὔκειτο μόνον σκοπεῖν, διʼ ὀλίγων ἂν
ὑμῖν ἐδήλωσα λόγων, ἃ φρονῶ.
</p>
</div3>
<div3 type="section" n="4">
<p>ἐπεὶ δὲ καὶ αὐτὸ τοῦτό 
<pb id="v.2p.336"/>
τινες οἴονται βουλῆς ἔτι δεῖν, πότερον ἡμῖν ἄμεινόν
ἐστι συμβῆναι πρὸς τοὺς ἀφεστηκότας ἢ πολεμεῖν, οὐχ
ἡγοῦμαι ῥᾴδιον εἶναί μοι διʼ ὀλίγης δηλώσεως, ὅ τι
χρὴ πράττειν παραινέσαι, ἀλλʼ ἀνάγκη διὰ πλειόνων
διδάξαι λόγων τοὺς πρὸς τὰς διαλλαγὰς ἀλλοτρίως
ἔχοντας ὑμῶν, ὅτι τἀναντία συμπείθουσιν ἢ καὶ δεδίττεσθαι
μέλλοντες ὑμᾶς τὰ φαυλότατα τῶν χαλεπῶν
<milestone unit="reiskpage" n="1153"/>
καὶ ῥᾳδίας ἔχοντα τὰς ἐπανορθώσεις ὀρρωδοῦντας τῶν
μεγίστων τε καὶ ἀνιάτων ἱκανῶς ἀπερισκέπτως ἔχουσι.
καὶ τοῦτο πεπόνθασι παρʼ οὐδὲν ἕτερον ἢ ὥστε λογισμῷ
μὴ κρίνειν τὸ συμφέρον, ἀλλὰ θυμῷ καὶ μανίᾳ.
</p>
</div3>
<div3 type="section" n="5">
<p>πῶς γὰρ ἂν οὗτοι λέγοιντο προορᾶσθαί τι τῇ διανοίᾳ
τῶν χρησίμων ἢ δυνατῶν, οἵ τινες ὑπολαμβάνουσι
τηλικαύτην πόλιν καὶ τοσούτων πραγμάτων κυρίαν ἤδη
ἐπίφθονόν τε καὶ λυπηρὰν τοῖς περιοίκοις γιγνομένην,
ἢ δίχα τοῦ δημοτικοῦ δυνήσεσθαι κατέχειν τε καὶ
σώζειν τὰ ἔθνη ῥᾳδίως, ἢ ἕτερον ἐπάξεσθαι δῆμον
ἀντὶ τοῦ πονηροτέρου κρείττονα, ὃς αὐτοῖς προπολεμήσει
τε τῆς ἀρχῆς καὶ κατὰ πολλὴν ἡσυχίαν συμπολιτεύσεται,
παρέχων καὶ ἐν εἰρήνῃ καὶ κατὰ πολέμους
ἑαυτὸν μέτριον; οὐδὲν γὰρ ἂν ἕτερον ἔχοιεν εἰπεῖν,
ᾧ πιστεύοντες ἀξιώσουσιν ὑμᾶς μὴ δέχεσθαι τὰς διαλλαγάς.
<pb id="v.2p.337"/>
</p>
</div3>
</div2>
<div2 type="chapter" n="50">
<div3 type="section" n="1">
<p>
<milestone unit="reiskpage" n="1154"/>ὧν ἑκάτερον ὅσης ἐστὶ μεστὸν εὐηθείας, ἐξ
αὐτῶν ὑμᾶς ἀξιώσαιμʼ ἂν ἔγωγε τῶν ἔργων σκοπεῖν
ἐνθυμηθέντας, ὅτι διαστασιασάντων πρὸς ὑμᾶς τῶν
ταπεινοτέρων διὰ τοὺς οὔτε πολιτικῶς οὔτε μετρίως
ταῖς ἀτυχίαις χρησαμένους, καὶ ὑπαναχωρησάντων μὲν 
ἐκ τῆς πόλεως, ἄλλο δὲ μηδὲν ὑμᾶς δεινὸν μήτε ἐργαζομένων
μήτε διανοουμένων, ἀλλʼ ὡς διαλλαγήσονται
χωρὶς αἰσχύνης σκοπούντων, ἀγαπητῶς δεξάμενοι τὸ
συμβὰν ἀπὸ τῆς τύχης πολλοὶ τῶν οὐκ εὖ διανοουμένων
πρὸς ὑμᾶς, ἀνεπτέρωνται ταῖς γνώμαις, καὶ τοῦτον 
οἴονται σφίσι παρεῖναι τὸν εὐκταῖον καιρόν, ἐν ᾧ
</p>
</div3>
<div3 type="section" n="2">
<p>καταλύσουσιν ὑμῶν τὴν ἀρχήν. Αἰκανοὶ μέν γε καὶ 
Οὐολοῦσκοι, Σαβῖνοί τε καὶ τὸ Ἑρνίκων ἔθνος, πρὸς
τῷ μηδένα χρόνον ἐξαίρετον πεποιῆσθαι <add>τοῦ</add> πρὸς
ἡμᾶς πολέμου, καὶ τοῖς ἔναγχος κακοῖς δυσανασχετοῦντες
<milestone unit="reiskpage" n="1155"/>λῃστεύουσιν ἡμῶν τοὺς ἀγρούς. Καμπανίας δὲ
καὶ Τυρρηνίας ὅσα ἐνδοιαστῶς ἡμῶν ἀφείμενα διατελεῖ,
τὰ μὲν ἐκ τοῦ φανεροῦ ἀφίσταται, τὰ δʼ ἀφανῶς
παρασκευάζεται. δοκεῖ τʼ οὐδὲ τὸ Λατίνων συγγενὲς
ἔτι βέβαιον ἡμῖν διαμένειν φίλιον εἰς πύστιν ἐλθόν, 
ἀλλὰ καὶ τούτου πολὺ μέρος διαγγέλλεται νοσεῖν ἔρωτι
κρατούμενον, ἧς ἅπαντες γλίχονται, μεταβολῆς·
</p>
</div3>
<div3 type="section" n="3">
<p>οἱ δὲ 
τέως ἐπιστρατοπεδεύοντες ἑτέροις, νῦν αὐτοὶ τειχήρεις
<pb id="v.2p.338"/>
μένοντες καθήμεθα, γῆν τʼ ἄσπορον ἀφεικότες καὶ
αὐλὰς διαρπαζομένας ὁρῶντες λείαν τʼ ἀπελαυνομένην
καὶ θεράποντας αὐτομολοῦντας καὶ οὐκ ἔχοντες, ὅ τι
χρησόμεθα τοῖς κακοῖς. καὶ ταῦτα πάσχοντες ἔτι διαλλαγήσεσθαι
πρὸς ἡμᾶς ἐλπίζομεν τὸ δημοτικόν, <del>καὶ</del>
ἐφʼ ἡμῖν ὑπάρχον εἰδότες ἑνὶ καταλύσασθαι ψηφίσματι τὴν στάσιν;
</p>
</div3>
</div2>
<div2 type="chapter" n="51">
<div3 type="section" n="1">
<p>
οὕτω δὲ κακῶς ἐχόντων ἡμῖν τῶν ὑπαιθρίων
οὐδὲ τὰ ἐντὸς τείχους δεινὰ ἧττόν ἐστι φοβερά. οὔτε
<milestone unit="reiskpage" n="1156"/>
γὰρ ὡς πολιορκησόμενοι παρεσκευάσμεθα ἐκ πολλοῦ
τὰ συμμαχικὰ οὔτε πλήθει αὐτοὶ ἀποχρῶντές ἐσμεν
ὡς πρὸς τοσαῦτα πολεμίων ἔθνη, τοῦ δʼ ὀλίγου καὶ
οὐκ ἀξιομάχου πληρώματος τὸ πλεῖόν ἐστι δημοτικόν,
θῆτες καὶ πελάται καὶ χειρώνακτες, οὐ πάνυ βέβαιοι
τεταραγμένης ἀριστοκρατίας φύλακες. αἵ τε νῦν αὐτομολίαι
συνεχεῖς αὐτῶν πρὸς τοὺς ἀφεστηκότας γινόμεναι,
</p>
</div3>
<div3 type="section" n="2">
<p>τὸ σύμπαν ὕποπτον εἶναι παρεσκευάκασιν. ὑπὲρ
ἅπαντα δὲ ταῦτα ἡ τῶν ἐπιτηδείων συγκομιδὴ κρατουμένης
ὑπὸ τῶν πολεμίων τῆς γῆς ἀδύνατος οὖσα
φοβεῖ τε ἤδη λιμόν, ἐπειδάν τʼ ἐν τῷ ἀπόρῳ γενώμεθα
ἔτι μᾶλλον φοβήσει, χωρὶς δὲ τούτων ὁ μηδένα
<milestone unit="reiskpage" n="1157"/>
χρόνον ἡμᾶς εὐσταθεῖν ταῖς διανοίαις ἐῶν πόλεμος.
ἅπαντα <add>δʼ</add> ὑπερβάλλει τὰ δεινὰ γύναια τῶν ἀποστατῶν
καὶ παιδία νήπια καὶ γηραιοὶ γονεῖς, ἐν ἐσθῆσιν
<pb id="v.2p.339"/>
ἐλεειναῖς καὶ σχήμασι πενθίμοις περιφθειρόμενοι κατὰ
τὴν ἀγορὰν καὶ τοὺς στενωποὺς κλαίοντες, ἱκετεύοντες,
ἁπτόμενοι δεξιᾶς ἑκάστου καὶ γονάτων, ἀπολοφυρόμενοι
τὴν κατέχουσαν αὐτοὺς καὶ ἔτι μᾶλλον καθέξουσαν
ἐρημίαν, δεινὴ καὶ ἀνυπομόνητος ὄψις.
</p>
</div3>
<div3 type="section" n="3">
<p>οὐδεὶς 
γοῦν ἐστιν οὕτως ὠμὸς τὸν τρόπον, ὃς οὐκ ἀνατρέπεται
τὴν ψυχὴν ὁρῶν ταῦτα καὶ πάσχει τι πρὸς τὰς
ἀνθρώπων τύχας. ὥστʼ εἰ μέλλοιμεν ἀσπείστως πρὸς
τὸ δημοτικὸν ἔχειν, ἀπαλλακτέον ἡμῖν καὶ ταῦτα τὰ
σώματα ἐκποδών, τὰ μὲν ὡς ἄχρηστα εἰς πολιορκίαν 
ἐσόμενα, τὰ δʼ ὡς οὐ διαμενοῦντα βεβαίως φίλα. ἀπελαυνομένων
δὲ καὶ τούτων τίς ἡ φυλάξουσα τὴν πόλιν
<milestone unit="reiskpage" n="1158"/>ἔτι λειφθήσεται δύναμις; ἢ τίνι πιστεύσαντες ἐπικουρίᾳ
τὰ δεινὰ τολμήσομεν ὑπομένειν; ἡ μέντοι οἰκεία ἡμῶν
καταφυγὴ καὶ μόνη βέβαιος ἐλπίς, ἡ τῶν πατρικίων 
ἀκμή, βραχεῖά ἐστιν, ὥσπερ ὁρᾶτε, καὶ οὐκ ἄξιον ἐπὶ
ταύτῃ μέγα φρονεῖν. τι οὖν οἱ τὸν πόλεμον ὑπομένειν
εἰσηγούμενοι ληροῦσι καὶ φενακίζουσιν ἡμᾶς,
ἀλλʼ οὐχὶ φανερῶς παραινοῦσιν ἀναιμωτὶ καὶ δίχα πόνου
παραδιδόναι τοῖς ἐχθροῖς ἤδη τὴν πόλιν; 
</p>
</div3>
</div2>
<div2 type="chapter" n="52">
<div3 type="section" n="1">
<p>
ἀλλʼ ἴσως ἔγωγε τετύφωμαι ταῦτα λέγων καὶ
τὰ μὴ δεινὰ ἀξιῶ δεδιέναι· τῇ πόλει δʼ οὐδὲν ἕτερον
ἤδη που κινδυνεύεται ἢ μεταβολή, πρᾶγμα οὐ χαλεπόν,
κατὰ πολλήν τʼ ἂν ἡμῖν εὐπέτειαν ἐκ παντὸς ἔθνους
καὶ τόπου θῆτά τε καὶ πελάτην ὄχλον εἰσδέξασθαι 
<pb id="v.2p.340"/>
γένοιτο. τουτὶ γάρ ἐστιν, ὃ πολλοὶ θρυλοῦσι τῶν
ἐναντιουμένων τῷ δημοτικῷ, καὶ μὰ Δίʼ οὐχ οἱ φαυλότατοι.
</p>
</div3>
<div3 type="section" n="2">
<p>εἰς τοῦτο γὰρ ἤδη τινὲς ἥκουσιν εὐηθείας,
ὥστε μὴ γνώμας εἰσηγεῖσθαι σωτηρίους, ἀλλʼ εὐχὰς
λέγειν ἀδυνάτους, οὓς ἡδέως ἂν ἐροίμην, ποία μὲν
<milestone unit="reiskpage" n="1159"/>
ἡμῖν χρόνου δοθήσεται περιουσία περὶ ταῦτα τὰ πράγματα
γινομένοις οὕτως ἐγγὺς ὄντων τῇ πόλει τῶν
ἐχθρῶν; ποία δὲ συγγνώμη τῷ χρονισμῷ καὶ τῇ μελλήσει
τῶν ἐλευσομένων συμμάχων, ἐν οὐ χρονίζουσιν
οὐδὲ μέλλουσι δεινοῖς; τίς δʼ ὁ παρέξων τὸ ἀσφαλὲς
ἀνὴρ ἢ θεὸς καὶ κατὰ πολλὴν ἡσυχίαν συνάξων ἐκ
παντὸς τόπου καὶ παραπέμψων δεῦρο τὴν ἐπικουρίαν;
ἔτι δὲ δή, οἱ τὰς ἑαυτῶν πατρίδας ἐκλείψοντες καὶ
πρὸς ἡμᾶς μεταναστησόμενοι τίνες ἔσονται; πότερον
οἱ οἰκήσεις τε καὶ ἐφέστια καὶ βίους καὶ τὸ τιμᾶσθαι
παρὰ τοῖς πολίταις διὰ πατέρων ἐπιφάνειαν ἢ δόξαν
οἰκείας ἀρετῆς ἔχοντες; καὶ τίς ἂν ὑπομείνειε τὰ οἰκεῖα
παραλιπὼν ἀγαθὰ τῶν ἀλλοτρίων γλίσχρως μεταλαβεῖν
κακῶν; οὐ γὰρ εἰρήνης καὶ τρυφῆς μεταληψόμενοι δεῦρο
ἥξουσιν, ἀλλὰ κινδύνων καὶ πολέμου, ἐξ ὧν ἄδηλον,
</p>
</div3>
<div3 type="section" n="3">
<p>εἰ κατορθωθήσεται τὸ τέλος. ἢ τὸ δημοτικὸν καὶ ἀνέστιον
<milestone unit="reiskpage" n="1160"/>
ἐπαξόμεθα πλῆθος, οἷον καὶ τὸ ἐνθένδε ἀπελαθὲν
ἦν, δηλονότι καὶ <add>διὰ</add> χρέα καὶ καταδίκας καὶ
τὰς ὁμοιοτρόπους ταύταις συμφορὰς ἀγαπητῶς ὅποι
<pb id="v.2p.341"/>
<add>ἂν</add> τύχῃ μεθιδρυσόμενον; ὃ κἂν τἆλλα χρηστὸν ᾖ
καὶ μέτριον, ἵνα καὶ τοῦτʼ αὐτῷ χαρισώμεθα, διὰ
τοῦτο γέ τοι τὸ μήτε οἰκεῖον εἶναι μήτε ὁμοδίαιτον,
μήτε ἐθισμῶν καὶ νόμων καὶ παιδείας ἔσεσθαι τῆς
παρʼ ἡμῖν ἔμπειρον, μακρῷ δή που καὶ τῷ παντὶ κάκιον 
ἂν εἴη τοῦ παρʼ ἡμῖν.
</p>
</div3>
</div2>
<div2 type="chapter" n="53">
<div3 type="section" n="1">
<p>
τῷ μέν τʼ ἐπιχωρίῳ καὶ τέκνων καὶ γυναικῶν
καὶ γονέων καὶ πολλῶν ἄλλων σωμάτων οἰκείων
ὅμηρά ἐστιν ἐνθάδε, καὶ αὐτοῦ νὴ Δία τοῦ θρέψαντος
αὐτοὺς ἐδάφους ὁ πόθος, ἀναγκαῖος ὢν ἅπασι καὶ οὐκ 
ἐξαιρετός· ὁ δʼ ἐπίκλητός γε οὑτοσὶ καὶ ἐπίσκηνος
<milestone unit="reiskpage" n="1161"/>ὄχλος, εἰ γένοιτο ἡμῖν σύνοικος, οὐδενὸς αὐτῷ τούτων
ἐνθάδε ὄντος, ὑπὲρ τίνος <add>ἂν</add> ἀξιώσειε κινδυνεύειν ἀγαθοῦ,
εἰ μή τις αὐτῷ γῆς τε ὑπόσχοιτο μέρη δώσειν
καὶ πόλεως μοῖραν ὅσην δή τινα τοὺς νῦν κυρίους 
αὐτῶν ἀφελόμενος, ὧν οὐκ ἀξιοῦμεν τοῖς πολλάκις
ἀγωνισαμένοις ὑπὲρ αὐτῶν πολίταις μεταδιδόναι; καὶ
ἴσως ἂν οὐδὲ τούτοις ἀρκεσθείη δοθεῖσι μόνοις, ἀλλὰ
καὶ τιμῶν καὶ ἀρχῶν καὶ τῶν ἄλλων ἀγαθῶν ἐξ ἴσου
τοῖς πατρικίοις ἀξιώσειε μεταλαμβάνειν.
</p>
</div3>
<div3 type="section" n="2">
<p>οὐκοῦν εἰ 
μὲν οὐκ ἐπιτρέψομεν ἕκαστα τῶν αἰτουμένων, ἐχθροῖς
τοῖς μὴ τυγχάνουσι χρησόμεθα; εἰ δὲ συγχωρήσαιμεν,
<pb id="v.2p.342"/>
ἡ πατρὶς ἡμῖν οἰχήσεται καὶ ἡ πολιτεία πρὸς ἡμῶν
αὐτῶν καταλυομένη. καὶ οὐ προστίθημι ἐνταῦθα, ὅτι
πολεμεῖν ἐπιτηδείων σωμάτων ἡμῖν ἐν τῷ παρόντι δεῖ,
οὐ γεωργῶν οὐδὲ θητῶν οὐδὲ ἐμπόρων οὐδὲ τῶν περὶ
τὰς βαναύσους τέχνας ἀσχολουμένων, οὓς ἅμα δεήσει
μανθάνειν τὰ πολεμικὰ καὶ πεῖραν αὐτῶν διδόναι·
χαλεπὴ δὲ πεῖρα τῶν μὴ ἐν ἔθει· ἀνάγκη δὲ τοιούτους
εἶναι τοὺς σύγκλυδας καὶ ἐκ παντὸς ἔθνους μετανισταμένους.
<milestone unit="reiskpage" n="1162"/>
</p>
</div3>
<div3 type="section" n="3">
<p>στρατιωτικὴν γὰρ οὔτε ὁρῶ συμμαχίαν
ἡμῖν οὐδεμίαν συνεστῶσαν οὔτʼ, εἰ φανείη τις ἐκ τοῦ
ἀδοκήτου, παραινέσαιμʼ ἂν ὑμῖν παραδέξασθαι αὐτὴν
τοῖς τείχεσι προχείρως, πολλὰς ἄλλας ἐπιστάμενος πόλεις
ταῖς εἰσαχθείσαις ἐπὶ φυλακῇ στρατιαῖς δεδουλωμένας.
</p>
</div3>
</div2>
<div2 type="chapter" n="54">
<div3 type="section" n="1">
<p>
ἐνθυμούμενοί τε δὴ ταῦτα καὶ ὅσα δὴ ἕτερα
ἡμῖν εἴρηται πρότερον, ἔτι δὲ τῶν παρακαλούντων ἐπὶ
τὰς διαλλαγὰς ἀναμιμνησκόμενοι, ὅτι οὐ παρʼ ἡμῖν
μόνοις ἤ πρώτοις πενία πρὸς πλοῦτον ἐστασίασε καὶ
ταπεινότης πρὸς ἐπιφάνειαν, ἀλλʼ ἐν ἁπάσαις ὡς εἰπεῖν
καὶ μικραῖς καὶ μεγάλαις πόλεσι πολέμιον ὡς τὰ πολλὰ
τοῦ πλείονος τοὔλαττον καθίσταται· ἐν αἷς οἱ προεστηκότες
τοῦ κοινοῦ μετριάσαντες μὲν ἔσωσαν τὰς
πατρίδας, αὐθαδείᾳ δὲ χρησάμενοι μετὰ τῶν ἄλλων
ἀγαθῶν καὶ σφᾶς αὐτοὺς διώλεσαν·
</p>
</div3>
<div3 type="section" n="2">
<p>καὶ ὅτι πᾶν χρῆμα,
ὃ ἂν ἐκ πολλῶν σύνθετον ᾖ, νοσεῖν πέφυκε κατά τι
τῶν ἑαυτοῦ μορίων, καὶ ἔτι πρὸς τούτοις ὡς οὔτε
<milestone unit="reiskpage" n="1163"/>
<pb id="v.2p.343"/>
ἀνθρωπείου σώματος αἰεὶ τὸ κάμνον ἀποτεμεῖν χρὴ
μέρος· αἰσχρά τε γὰρ ἡ ὄψις ἂν γίνοιτο τοῦ λειπομένου
καὶ ἡ φύσις οὐκ ἐπὶ πολὺ διαρκής· οὔτε πολιτικῆς
κοινωνίας τὴν νοσοῦσαν ἐξελαύνειν μοῖραν· οὐ γὰρ
ἂν φθάνοι διὰ τῶν ἰδίων μερῶν τὸ σύμπαν ἀπολόμενον 
σὺν χρόνῳ· τῆς τʼ ἀνάγκης ἐνθυμηθέντες ὅσον
τὸ κράτος, ᾗ καὶ θεοὶ εἴκουσι μόνῃ, μὴ χαλεπαίνετε
πρὸς τὰς τύχας, μηδʼ ὡς ἁπάντων ἡμῖν κατʼ εὐχὴν
ἐσομένων αὐθαδείας ἐμπίμπλασθε καὶ ἀμαθίας, ἀλλʼ
ἐπικλάσθητε καὶ εἴξατε παραδείγμασι χρησάμενοι τῆς 
εὐβουλίας μὴ τοῖς ὀθνείοις, ἀλλὰ τοῖς ἡμετέροις αὐτῶν ἔργοις.
</p>
</div3>
</div2>
<div2 type="chapter" n="55">
<div3 type="section" n="1">
<p>
καὶ γὰρ ἄνδρα ἕνα καὶ πόλιν ὅλην ἐπὶ ταῖς
καλλίσταις τῶν ἰδίων πράξεων φιλοτιμεῖσθαι χρή, καὶ
τὰς λοιπὰς ὅπως ὁμολογούμεναι ταύταις ἔσονται σκοπεῖν.
<milestone unit="reiskpage" n="1164"/>ὑμεῖς τοίνυν ἤδη πολλοὺς πολεμίους, ὑφʼ ὧν τὰ μέγιστα
ἠδικήθητε, ὑποχειρίους λαβόντες, οὔτʼ ἀνελεῖν
οὔτʼ ἐκβαλεῖν ἐκ τῶν ἰδίων ἐβουλήθητε, ἀλλὰ καὶ οἴκους
καὶ κλήρους αὐτοῖς ἀπέδοτε, καὶ πατρίδας οἰκεῖν, ἐξ
ὧν ἔφυσαν, εἰάσατε, ἰσοψήφοις τʼ εἶναι καὶ πολίταις 
ὑμετέροις ἤδη τισὶν ἐξ αὐτῶν ἐχαρίσασθε.
</p>
</div3>
<div3 type="section" n="2">
<p>τούτου δʼ 
ἔτι θαυμασιώτερον ἔργον ὑμῶν ἔχω λέγειν, ὅτι καὶ
τῶν ὑμετέρων πολιτῶν πολλοὺς μεγάλα εἰς ὑμᾶς ἐξαμαρτόντας
ἀφήκατε τῶν τιμωριῶν, εἰς αὐτοὺς. μόνους
ἀποσκήψαντες τοὺς αἰτίους τὴν ὀργήν, ὧν ἦσαν οἵ τε 
<pb id="v.2p.344"/>
Ἀντέμνας κληρουχήσαντες καὶ Κρουστομέρειαν καὶ Μεδύλλειαν
καὶ Φιδήνην καὶ ἄλλοι συχνοί. τί γὰρ δεῖ
πάντας ἐξαριθμεῖσθαι νυνί, οὓς ὑμεῖς ἐκ πολιορκίας
κρατηθέντας μετρίως ἐνουθετήσατε καὶ πολιτικῶς; καὶ
οὐκ ἔσθʼ ὅπως ἢ κινδυνός τις διὰ ταῦτα κατέλαβε τὴν
πόλιν ἢ ψόγος, ἀλλʼ ἐπαινεῖταί τε ὑμῶν τὸ ἐπιεικὲς
καὶ οὐδὲν ἠλάττωται τοῦ ἀσφαλοῦς.
</p>
</div3>
<div3 type="section" n="3">
<p>ἔπειτα οἱ τῶν
πολεμίων φειδόμενοι τοῖς φίλοις πολεμήσετε, καὶ οἱ
<milestone unit="reiskpage" n="1165"/>
τὰ ὑποχείρια γενόμενα μεθιέντες ἀζήμια τοὺς συγκατακτησαμένους
ὑμῖν τὴν ἀρχὴν ζημιώσετε, πόλιν τε τὴν
αὐτῶν ὑμῶν παρέχοντες ἅπασι τοῖς δεομένοις ἀσφαλῆ
καταφυγήν, ταύτης ἀπελαύνειν ὑπομενεῖτε τοὺς αὐθιγενεῖς,
οἷς καὶ συνετράφητε καὶ συνεπαιδεύθητε καὶ
πολλῶν ἐκοινωνήσατε κακῶν τε καὶ ἀγαθῶν ἐν εἰρήνῃ
τε καὶ κατὰ πολέμους; οὐκ, ἐὰν τά γε δίκαια καὶ τὰ
προσήκοντα τοῖς ὑμετέροις ἔθεσι βούλησθε πράττειν
καὶ χωρὶς ὀργῆς κρίνητε τὸ συμφέρον.
</p>
</div3>
</div2>
<div2 type="chapter" n="56">
<div3 type="section" n="1">
<p>
ἀλλʼ ὅτι μὲν δεῖ καταλύσασθαι τὴν στάσιν,
εἴποι τις ἄν, οὐχ ἧττον ἡμεῖς ἐγνώκαμεν καὶ πολλὴν
παρεσχήμεθα προθυμίαν· πῶς δʼ ἂν καταλυσαίμεθʼ
αὐτήν, τοῦτο πειρῶ λέγειν. ὁρᾷς γάρ, ὅση περὶ τὸν
δῆμόν ἐστιν αὐθάδεια, ὃς οὔτε πέμπει πρὸς ἡμᾶς περὶ
διαλύσεων αὐτὸς ἀδικῶν οὔτε τοῖς ὑφʼ ἡμῶν ἀποσταλεῖσιν
ἀποκρίνεται πολιτικὰς καὶ φιλανθρώπους ἀποκρίσεις,
<milestone unit="reiskpage" n="1166"/>
ἀλλʼ ὑπερηφανεῖ καὶ ἀπειλεῖ, καὶ εἰκάσαι ῥᾴδιον
<pb id="v.2p.345"/>
οὐκ ἔστιν ὅ τι βούλεται. πρὸς δὲ ταῦτα τί παραινῶ
</p>
</div3>
<div3 type="section" n="2">
<p>νῦν πράττειν, ἀκούσατέ μου. ἐγὼ τὸν δῆμον οὔτʼ ἀδιαλλάκτως 
οἴομαι πρὸς ἡμᾶς ἔχειν οὔτε δράσειν τι, ὧν
ἀπειλεῖ, τεκμαιρόμενος, ὅτι οὐκ ἔστιν ὅμοια τοῖς λόγοις
αὐτοῦ τὰ ἔργα, πολὺ δὲ μᾶλλον ἡμῶν ἐσπουδακέναι 
περὶ τὰς διαλύσεις <del>οἴομαι</del>. ἡμεῖς μὲν γὰρ καὶ πατρίδα
τὴν τιμιωτάτην κατοικοῦμεν καὶ βίους καὶ οἴκους
καὶ γενεὰς καὶ πάντα τὰ πλείστου ἄξια ἐν ταῖς ἰδίαις
ἐξουσίαις ἔχομεν· ὁ δʼ ἄπολις καὶ ἀνέστιός ἐστι καὶ
τῶν ἀναγκαιοτάτων αὐτῷ στέρεται σωμάτων βίου τε 
τοῦ καθʼ ἡμέραν οὐκ εὐπορεῖ.
</p>
</div3>
<div3 type="section" n="3">
<p>τίνος οὖν χάριν, εἴ τις 
ἔροιτό με, τὰς προκλήσεις οὐ δέχεται τὰς ἡμετέρας
ὅμως κακοπαθῶν αὐτός τε οὐδὲν ἐπιπρεσβεύεται πρὸς
<milestone unit="reiskpage" n="1167"/>ἡμᾶς, ὅτι νὴ Δία, φαίην ἄν, ἄχρι τοῦδε λόγων ἀκούει
παρὰ τῆς βουλῆς, ἔργον δʼ οὐδὲν ὁρᾷ γινόμενον ἐξ 
αὐτῶν οὔτε φιλάνθρωπον οὔτε μέτριον, ἐξηπατῆσθαί
τε οἴεται πολλάκις ὑφʼ ἡμῶν ὑπισχνουμένων ἀεί τινα
πρόνοιαν αὐτοῦ ποιήσεσθαι, μηδὲν δὲ προνοουμένων.
πρεσβείας δὲ πέμπειν οὐχ ὑπομένει διὰ τοὺς ἐνθάδε
κατηγορεῖν εἰωθότας αὐτοῦ δεδοικώς τε μή τινος, ὧν 
ἀξιοῖ, διαμάρτῃ.
</p>
</div3>
<div3 type="section" n="4">
<p>τάχα δʼ ἄν τι καὶ φιλοτιμίας ἀνοήτου 
περὶ αὐτὸν εἴη πάθος· καὶ οὐδέν γε θαυμαστόν, ἐπεὶ
καὶ ἐν ἡμῖν αὐτοῖς εἰσί τινες, οἷς τὸ δύσερι τοῦτο καὶ
φιλόνεικον ἔνεστιν ἰδίᾳ τε καὶ κοινῆ οὐκ ἀξιοῦσιν ἡττᾶσθαι
<pb id="v.2p.346"/>
τοῦ ἀντιπάλου, ἀλλʼ ἐκ παντὸς ἀεὶ ζητοῦσι
περιεῖναι τρόπου καὶ μὴ πρότερον χαρίζεσθαί τι, ἢ
λαβεῖν τὸ μέλλον εὖ πάσχειν ὑποχείριον. ἐννοούμενος
δὴ ταῦτα οἴομαι δεῖν πρεσβείαν ἀποσταλῆναι πρὸς
τοὺς δημοτικοὺς ἐκ τῶν μάλιστα πιστευομένων·
</p>
</div3>
<div3 type="section" n="5">
<p>τοὺς
δʼ ἀποσταλησομένους ἄνδρας αὐτοκράτορας εἶναι παραινῶ,
διαλυσομένους αὐτοῖς τὴν στάσιν, ἐφʼ οἷς ἂν
<milestone unit="reiskpage" n="1168"/>
αὐτοὶ δικαιῶσι, καὶ μηδὲν ἔτι τῇ βουλῇ προσαναφέροντας·
αὐτοὶ γὰρ εἴσονται τοῦτο. οἱ <add>δὲ</add> νῦν ὑπεροπτικοὶ
δοκοῦντες εἶναι καὶ βαρεῖς μαθόντες, ὅτι ἀληθῶς
σπουδάζετε περὶ τὴν ὁμόνοιαν, καὶ εἰς ἐπιεικεστέρας
συγκαθήσουσιν αἱρέσεις, οὐδὲν ἀξιοῦντες οὔτε τῶν
αἰσχρῶν οὔτε τῶν ἀδυνάτων. τὸ γὰρ ἠρεθισμένον
ἅπαν, ἄλλως τε κἂν ταπεινὸν ᾖ, πρὸς μὲν τοὺς ὑπερηφανοῦντας
ἀγριαίνεσθαι φιλεῖ, πρὸς δὲ τοὺς θεραπεύοντας ἡμεροῦσθαι.
</p>
</div3>
</div2>
<div2 type="chapter" n="57">
<div3 type="section" n="1">
<p>
ταῦτʼ εἰπόντος τοῦ Μενηνίου θροῦς πολὺς
ἐνέπεσε τῇ βουλῇ, καὶ διελάλουν ἕκαστοι κατὰ συμμορίας,
οἱ μὲν οἰκείως διακείμενοι πρὸς τοὺς δημοτικοὺς
παρακαλοῦντες ἀλλήλους πᾶσαν εἰσφέρεσθαι προθυμίαν,
ὅπως κατάξουσι τὸν δῆμον εἰς τὴν πατρίδα, ἐπειδὴ
προσειλήφεσαν ἡγεμόνα τῆς τότε γνώμης ἀνδρῶν ἀριστοκρατικῶν
τὸν ἐπιφανέστατον· οἱ δʼ ἀριστοκρατικοὶ
<pb id="v.2p.347"/>
καὶ περὶ παντὸς θέλοντες μὴ κινεῖσθαι ἐκ τοῦ πατρίου
κόσμου τὴν πολιτείαν ἀποροῦντες, ὅ τι χρήσονται τοῖς
<milestone unit="reiskpage" n="1169"/>παροῦσι, μεταθέσθαι μὲν οὐκ ἀξιοῦντες τὰς προαιρέσεις,
μένειν δʼ ἐπὶ τῶν ἐγνωσμένων οὐ δυνάμενοι·
οἱ δʼ ἀκέραιοί τε καὶ τῶν στάσεων οὐδετέρᾳ συμφιλονεικοῦντες 
εἰρήνην ἄγειν βουλόμενοι καὶ ὅπως μὴ τειχήρεις
ἔσονται σκοπεῖν ἀξιοῦντες.
</p>
</div3>
<div3 type="section" n="2">
<p>σιωπῆς δὲ γενομένης 
ὁ πρεσβύτερος τῶν ὑπάτων ἐπαινέσας τὸν Μενήνιον
τῆς γενναιότητος, καὶ τοὺς λοιποὺς ἀξιώσας
ὁμοίους ἐκείνῳ γενέσθαι κηδεμόνας λέγοντάς τε ὅσα 
φρονοῦσι μετὰ παρρησίας καὶ πράττοντας δίχα ὄκνου
τὰ δόξαντα, δεύτερον ἐκάλει τὸν αὐτὸν τρόπον ἐξ ὀνόματος,
ἀξιῶν γνώμην ἀποφήνασθαι, Μάνιον Οὐαλέριον
ἀδελφὸν τοῦ συνελευθερώσαντος ἀπὸ τῶν βασιλέων
τὴν πόλιν, ἄνδρα παρʼ ὁντιναοῦν τῶν ἀριστοκρατικῶν 
τῷ δήμῳ κεχαρισμένον.
</p>
</div3>
</div2>
<div2 type="chapter" n="58">
<div3 type="section" n="1">
<p>
ὃς ἀναστὰς πρῶτον ὑπεμίμνησκε τὴν βουλὴν
τῶν ἰδίων πολιτευμάτων, καὶ ὅτι πολλάκις αὐτοῦ
προλέγοντος τὰ μέλλοντα συμβήσεσθαι δεινὰ διʼ ὀλιγωρίας
<milestone unit="reiskpage" n="1170"/>ἐποιήσαντο τοὺς λόγους· ἔπειτα ἠξίου τοὺς 
ἐναντιουμένους ταῖς διαλλαγαῖς μὴ περὶ τῶν μετρίων
νῦν ζητεῖν, ἀλλʼ ἐπεὶ τὴν στάσιν οὐκ εἴασαν ἐξαιρεθῆναι,
ἡνίκα μικρὰ ἦν ἔτι τῇ πόλει τὰ διαφέροντα,
νῦν γέ τοι σκοπεῖν, ὅπως διὰ ταχέων παύσεται καὶ μὴ
<pb id="v.2p.348"/>
προελθοῦσα ἔτι πορρωτέρω λήσει τάχα μὲν ἀνίατος,
εἰ δὲ μὴ δυσίατος καὶ πολλῶν αἰτία σφίσι γενομένη
κακῶν· τήν τε ἀξίωσιν τῶν δημοτικῶν οὐκέτι τὴν
αὐτὴν ἀπέφαινεν ἐσομένην τῇ προτέρᾳ, οὐδʼ ἐπὶ τοῖς
αὐτοῖς εἴκαζε συμβήσεσθαι τὸν δῆμον ἀπαλλαγὴν μόνον
τῶν χρεῶν αἰτούμενον, ἀλλὰ καὶ βοηθείας δεήσεσθαί
τινος ἴσως, ἀφʼ ἧς εἰς τὸν λοιπὸν χρόνον ἀσφαλὴς
διατελέσει·
</p>
</div3>
<div3 type="section" n="2">
<p>καταλελύσθαι μὲν γὰρ ἀφʼ οὗ παρῆλθεν
ἡ τοῦ δικτάτορος ἀρχὴ τὸν φύλακα τῆς ἐλευθερίας
αὐτοῦ νόμον, ὃς οὔτε ἀποκτείνειν πολίτην ἄκριτον
οὐδένα συνεχώρει τοῖς ὑπάτοις, οὐδέ γε <add>τοὺς</add> παρὰ
τῇ κρίσει ἐλαττουμένους ὑπὸ τῶν πατρικίων δημοτικοὺς
<milestone unit="reiskpage" n="1171"/>
παραδίδοσθαι τοῖς καταδικασαμένοις, ἔφεσιν δὲ
τοῖς βουλομένοις ἐδίδου μεταφέρειν τὰς κρίσεις ἐπὶ
τὸν δῆμον ἀπὸ τῶν πατρικίων καὶ ὅ τι ἂν ὁ δῆμος
γνῷ, τοῦτʼ εἶναι κύριον· ἀφῃρῆσθαι δὲ καὶ τὴν ἄλλην
ἐξουσίαν τῶν δημοτικῶν ὀλίγου δεῖν πᾶσαν, ἧς ἐν τοῖς
προτέροις χρόνοις ἦσαν κύριοι, ὅπου γε καὶ τὸν ἐκ
τῶν πολέμων θρίαμβον οὐκ ἐξεγένετο αὐτοῖς εὑρέσθαι
παρὰ τῆς βουλῆς ἀνδρὶ παρʼ ὁντιναοῦν ἄλλον ἐπιτηδείῳ
ταύτης τυχεῖν τῆς τιμῆς, Ποπλίῳ Σερουιλίῳ
</p>
</div3>
<div3 type="section" n="3">
<p>Πρίσκῳ. ἐφʼ οἷς εἰκός τι πάσχοντας τοὺς πολλοὺς
ἀθυμεῖν καὶ πονηρὰς ἔχειν ὑπὲρ τῆς ἀσφαλείας ἐλπίδας,
ἐπειδὴ οὔτε ὑπάτῳ οὔτε δικτάτορι κήδεσθαι αὐτῶν
<milestone unit="reiskpage" n="1172"/>
βουλομένοις ἐξεγένετο, ἀλλὰ καὶ προσαπήλαυσέ τις
αὐτῶν ὕβρεως καὶ ἀτιμίας διὰ τὴν ὑπὲρ τῶν πολλῶν
<pb id="v.2p.349"/>
σπουδὴν καὶ πρόνοιαν. ταῦτα δʼ ἀπειργάσθαι συγκύψαντας
οὐ τοὺς χαριεστάτους τῶν πατρικίων, ὑβριστὰς
δέ τινας καὶ πλεονέκτας περὶ χρηματισμὸν ἄδικον δεινῶς
ἐσπουδακότας, οἳ πρὸς πολὺ διάφορον καὶ ἐπὶ
μεγάλοις δανεισθὲν τόκοις πολλὰ καταδουλωσάμενοι 
πολιτῶν σώματα, τούτοις τʼ ὠμὰς καὶ ὑπερηφάνους
ἀνάγκας προσφέροντες, ἀλλότριον ἐποίησαν γενέσθαι
τῆς ἀριστοκρατίας ἅπαν τὸ δημοτικόν, ἑταιρίαν τε
συστησάμενοι καὶ ταύτης ἀναδείξαντες Ἄππιον Κλαύδιον
ἡγεμόνα, μισόδημον ἄνδρα καὶ ὀλιγαρχικόν, διʼ ἐκείνου πάντα φύρουσι τὰ πράγματα τῆς πόλεως. οἷς εἰ
μὴ τὸ σωφρονοῦν μέρος τῆς βουλῆς ἐμποδὼν στήσεται,
κινδυνεύειν ὑπὲρ ἀνδραποδισμοῦ τινος καὶ κατασκαφῆς
<milestone unit="reiskpage" n="1173"/>τὴν πόλιν. τελευτῶν δʼ ἀπεφήνατο συνδοκεῖν τῇ Μενηνίου
χρῆσθαι γνώμῃ, καὶ τὴν πρεσβείαν ἠξίου πέμπειν 
διὰ ταχέων· τοὺς δʼ ἄνδρας ἀφικομένους πειρᾶσθαι
μὲν ὡς βούλονται καταλύσασθαι τὴν στάσιν, εἰ
δὲ μὴ διδοίη τις αὐτοῖς, ἃ βούλονται, δέχεσθαι τὰ διδόμενα.
</p>
</div3>
</div2>
<div2 type="chapter" n="59">
<div3 type="section" n="1">
<p>
μετὰ τοῦτον ἀνέστη κληθεὶς Ἄππιος Κλαύδιος 
ὁ τῆς ἐναντιουμένης τῷ δήμῳ στάσεως <add>ἡγεμὼν</add>
ἀνὴρ μέγα φρονῶν ἐφʼ ἑαυτῷ καὶ τοῦτʼ οὐκ ἄνευ δικαίας
πάσχων αἰτίας· ὅ τε γὰρ ἴδιος αὐτοῦ βίος ὁ
καθʼ ἡμέραν σώφρων καὶ σεμνὸς ἦν, ἥ τε προαίρεσις
τῶν πολιτευμάτων εὐγενὴς καὶ τὸ ἀξίωμα σώζουσα τῆς 
<pb id="v.2p.350"/>
ἀριστοκρατίας· ὃς ἀφορμὴν λαβὼν τὴν Οὐαλερίου δημηγορίαν
τοιούτοις ἐχρήσατο λόγοις·
</p>
</div3>
<div3 type="section" n="2">
<p>ἐν ἐλάττονι μὲν
αἰτίᾳ <add>ἂν</add> Οὐαλέριος ἦν, εἰ τὴν αὑτοῦ γνώμην ἀπεφήνατο
μόνην, τῶν δὲ τἀναντία ἐγνωκότων μὴ κατηγόρει·
περιῆν γὰρ ἂν αὐτῷ μηδὲν ἀκοῦσαι τῶν προσόντων
αὐτῷ κακῶν. ἐπεὶ δʼ οὐκ ἀπέχρησεν αὐτῷ
τοιαῦτα συμβουλεύειν, ἐξ ὧν οὐδὲν ἄλλʼ ἢ τοῖς κακίστοις
τῶν πολιτῶν δουλεύσομεν, ἀλλὰ καὶ τῶν ἐναντιουμένων
<milestone unit="reiskpage" n="1174"/>
αὐτῷ καθήψατο κἀμοῦ ἁψιμάχως ἐμνήσθη,
πολλὴν ἀνάγκην ὁρῶ κἀμοὶ περὶ τούτων εἰπεῖν καὶ
πρῶτον ἀπολύσασθαι τὰς κατʼ ἐμαυτοῦ διαβολάς. ὠνείδισται
γάρ μοι πρὸς αὐτοῦ ἐπιτήδευμα οὔτε πολιτικὸν
οὔτʼ εὐπρεπές, ὡς ἀπὸ παντὸς χρηματίζεσθαι προῄρημαι
τρόπου καὶ πολλοὺς τῶν πενήτων ἀφῄρημαι τὴν
ἐλευθερίαν, καὶ ὡς ἡ ἀπόστασις τοῦ δήμου καὶ διʼ ἐμὲ οὐχ ἥκιστα γέγονεν· ὧν οὐδὲν ὅτι ἀληθές ἐστιν
οὐδʼ ὑγιὲς ῥᾴδιον ὑμῖν μαθεῖν.
</p>
</div3>
<div3 type="section" n="3">
<p>ἴθι γάρ, εἰπὲ ὦ Οὐαλέριε,
τίνες εἰσὶν οὓς κατεδουλωσάμην ἐγὼ πρὸς τὰ
χρέα; τίνας ἐν δεσμοῖς πολίτας ἔσχον ἢ νῦν ἔχω; τίς
τῶν ἀφεστηκότων διὰ τὴν ἐμὴν ὠμότητα ἢ φιλοχρηματίαν
στέρεται τῆς ἑαυτοῦ πατρίδος; ἀλλʼ οὐκ ἂν
ἔχοις εἰπεῖν. τοσούτου γὰρ δέω τινὰ πολιτῶν καταδεδουλῶσθαι
διὰ χρέος, ὥστε πολλοῖς πάνυ τὰ ἐμαυτοῦ
προέμενος οὐδένα τῶν ἀποστερησάντων με πρόσθετον
ἐποιησάμην οὐδὲ ἄτιμον, ἀλλὰ πάντες εἰσὶν
<milestone unit="reiskpage" n="1175"/>
ἐλεύθεροι καὶ πάντες οἴδασί μοι χάριν φίλων τε καὶ
<pb id="v.2p.351"/>
πελατῶν ἐν τοῖς ἀναγκαιοτάτοις ἐξετάζονται. καὶ οὐ
λέγω ταῦτα κατηγορῶν ἐγὼ τῶν μὴ τὰ παραπλήσια
ἐμοὶ πεποιηκότων οὐδʼ εἴ τινες νόμῳ συγχωρούμενόν
τι ἔδρασαν ἀδικεῖν αὐτοὺς οἴομαι, ἀλλὰ τὰς <add>κατʼ</add>
ἐμαυτοῦ διαβολὰς ἀπολύομαι. 
</p>
</div3>
</div2>
<div2 type="chapter" n="60">
<div3 type="section" n="1">
<p>
ἃ δʼ εἰς χαλεπότητα καὶ πονηρῶν ἀνθρώπων
προστασίαν ὠνείδισέ μοι, μισόδημόν τε καὶ ὀλιγαρχικὸν
ἀποκαλῶν, ὅτι τῆς ἀριστοκρατίας περιέχομαι, κοινὰ
πάντων ὑμῶν ἐστι κατηγορήματα, ὅσοι οὐκ ἀξιοῦτε
κρείττονες ὄντες ὑπὸ χειρόνων ἄρχεσθαι, οὐδʼ ἣν παρελάβετε 
ἀπὸ τῶν προγόνων πολιτείαν ὑπὸ τῆς κακίστης
τῶν ἐν ἀνθρώποις πολιτειῶν δημοκρατίας ἀφαιρεθῆναι.
</p>
</div3>
<div3 type="section" n="2">
<p>οὐ γὰρ ἂν οὗτος ὀλιγαρχίαν ὄνομα θῆται τῇ τῶν κρατίστων 
ἡγεμονίᾳ, καὶ δὴ τὸ πρᾶγμα ὑπὸ τοῦ ὀνόματος
<milestone unit="reiskpage" n="1176"/>διαβληθὲν ἀφανισθήσεται· ἡμεῖς δὲ πολλῷ ἂν δικαιότερον 
ἐπενέγκαιμεν ὄνειδος καὶ ἀληθέστερον, δημοκοπίαν
καὶ τυραννικῶν ἔργων ἐπιθυμίαν. οὐδενὶ γὰρ
δὴ ἄδηλον, ὅτι πᾶς τύραννος ἐκ δημοκόλακος φύεται,
καὶ ταχεῖα ὁδός ἐστι τοῖς καταδουλοῦσθαι τὰς πόλεις
βουλομένοις ἡ διὰ τῶν κακίστων ἄγουσα πολιτῶν ἐπὶ 
τὰς δυναστείας, οὓς θεραπεύων οὗτος διατετέλεκε καὶ
</p>
</div3>
<div3 type="section" n="3">
<p>οὐδὲ μέχρι τοῦ παρόντος παύεται. εὖ γὰρ ἴστε, ὅτι 
οὐκ ἂν ἐτόλμησαν οἱ φαῦλοι καὶ ταπεινοὶ τηλικαῦτα
ἐξαμαρτεῖν, εἰ μὴ ὑπὸ τοῦ σεμνοῦ καὶ φιλοπόλιδος
<pb id="v.2p.352"/>
τούτου ἐξηγέρθησαν, ὡς δὴ ἀκίνδυνον αὐτοῖς τὸ ἔργον
ἐσόμενον, καὶ πρὸς τῷ μηδεμίαν ὑποσχεῖν δίκην κρείττονα
μοῖραν τῆς προτέρας ἕξοντες. μάθοιτε δʼ ἄν, ὡς
ἀληθῆ ἐγὼ ταῦτα λέγω, μνησθέντες, ὅτι δεδιττόμενος
ὑμᾶς ὑπὲρ πολέμου καὶ διαλλαγὰς ἀναγκαίας ἀποφαίνων
ἅμα ἔφη καὶ ὡς οὐκ ἀγαπήσουσιν οἱ πένητες
ἀφεθέντες τῶν χρεῶν, ἀλλὰ καὶ βοηθείας δεήσονταί
τινος καὶ οὐκ ἀνέξονται ἔτι ὑφʼ ὑμῶν ὡς καὶ πρότερον
<milestone unit="reiskpage" n="1177"/>
ἀρχόμενοι· τελευτῶν δʼ ὑμᾶς ἠξίου στέργειν τὰ παρόντα
καὶ συγχωρεῖν, ὅ τι ἂν ὁ δῆμος ἐπὶ τῇ καθόδῳ
δικαιώσῃ λαβεῖν, μὴ διακρίναντας μήτʼ ἀπὸ καλῶν
αἰσχρὰ μήτʼ ἀπὸ δικαίων ἄδικα.
</p>
</div3>
<div3 type="section" n="4">
<p>τοσαύτης ἄρα αὐθαδείας
τὸ ἀνόητον οὗτος ἐμπέπληκε τῆς πόλεως ἀνὴρ
πρεσβύτερος καὶ πάσας κεκαρπωμένος τὰς παρʼ ὑμῶν
τιμάς. ἆρʼ ἦν σοι ἄξιον, Οὐαλέριε, καθʼ ἑτέρων τὰ
μὴ προσόντα ὀνείδη λέγειν τοιαύταις ὄντι κατηγορίαις ἐνόχῳ;
</p>
</div3>
</div2>
<div2 type="chapter" n="61">
<div3 type="section" n="1">
<p>
καὶ πρὸς μὲν τὰς ὑπὸ τούτου ῥηθείσας διαβολὰς
ἀρκεῖ τὰ εἰρημένα, ὑπὲρ δʼ ὧν βουλευσόμενοι
συνεληλύθατε δοκεῖ μοι δίκαιά τʼ εἶναι καὶ τῆς πόλεως
ἄξια καὶ συμφέροντα ὑμῖν, οὐ μόνον ἃ ἐν ἀρχαῖς
ἀπεφηνάμην, ἀλλὰ καὶ νῦν ἐπὶ τῆς αὐτῆς γνώμης ἐπιμένων
ἀποφαίνομαι, μὴ συγχεῖν τὸν κόσμον τῆς πολιτείας,
μηδὲ κινεῖν ἔθη πατέρων ἀκίνητα, μηδʼ ἀναιρεῖν
ἐξ ἀνθρώπων πίστιν ἱερὸν χρῆμα, μεθʼ ἧς ἅπασα πόλις
<milestone unit="reiskpage" n="1178"/>
<pb id="v.2p.353"/>
οἰκεῖται ἀσφαλῶς, δήμῳ τε μὴ εἴκειν ἀγνώμονι ἀδίκων
ἔργων καὶ ἀθεμίτων χρῄζοντι·
</p>
</div3>
<div3 type="section" n="2">
<p>καὶ οὐχ ὅπως ὑποκατακλίνομαί 
τι τῆς γνώμης φόβῳ <add>τῶν</add> διαφόρων, οἳ τὸ
ἐν τῇ πόλει δημοτικὸν ἐπʼ ἐμοὶ συνιστάντες δεδίττονταί
με, ἀλλὰ πολὺ μᾶλλον ἢ πρότερον ἔρρωμαι τὴν 
ὀργὴν καὶ ἀγανακτῶ τοῖς αἰτήμασι τοῦ δήμου διπλασίως·
ὑμῶν τʼ ὦ βουλή, τὸ παράλογον τῆς γνώμης
τεθαύμακα, ὅτι οὐκ ἐπιτρέψαντες αὐτῷ, ὅτε οὔπω φανερὸς
ἦν πολέμιος, χρεῶν ἀποκοπὰς καὶ κατακριμάτων
ἀφέσεις αἰτουμένῳ, νῦν ἐπεὶ ἐν τοῖς ὅπλοις ἐστὶ καὶ 
τὰ πολεμίων δρᾷ, ταῦτʼ εἰ συγχωρήσετε βουλεύεσθε
<milestone unit="reiskpage" n="1179"/>καὶ ὅ τι κἂν ἄλλο τι αὐτῷ δοκῇ· δόξει δὲ δήπου, καὶ
πρῶτον ποιήσεται τῶν ἀξιουμένων, ἰσότιμον εἶναι καὶ
</p>
</div3>
<div3 type="section" n="3">
<p>τῶν αὐτῶν ἡμῖν μετέχειν. οὐκοῦν εἰς δημοκρατίαν 
περιστήσεται <add>τὰ πράγματα</add> τὴν ἀμαθεστάτην, ὥσπερ 
ἔφην, τῶν ἐν ἀνθρώποις πολιτειῶν καὶ ὑμῖν ἀσύμφορον
τοῖς ἀξιοῦσιν ἄρχειν ἑτέρων; οὐκ, ἐάν γε σωφρονῆτε
ὑμεῖς. ἢ πάντων ἂν εἴητε ἀφρονέστατοι, εἰ
πρὸς ἑνὸς ἄρχεσθαι τυραννικοῦ ἀνδρὸς οὐκ ἀνασχετὸν
ἡγησάμενοι δήμῳ τυραννίδι πολυκεφάλῳ νῦν ὑμᾶς αὐτοὺς 
παραδώσετε, καὶ ταῦτʼ οὐ μετὰ χαρίτων αὐτῷ
πείθοντι συγχωρήσετε ὑπό τʼ ἀνάγκης κρατηθέντες καὶ
ὡς οὐκ ἐξὸν ἄλλο τι δρᾶν νῦν ἡμῖν παρὰ γνώμην
<pb id="v.2p.354"/>
</p>
</div3>
<div3 type="section" n="4">
<p>εἴξαντες. ὅταν δὲ τὸ ἀνόητον ἀντὶ τοῦ κολάζεσθαι
ἐφʼ οἷς ἂν πλημμελήσῃ καὶ τὸ τιμᾶσθαι διʼ αὐτὰ προσλάβῃ,
<milestone unit="reiskpage" n="1180"/>
πῶς δοκεῖτε αὔθαδες ἔσται καὶ ὑπερήφανον; μὴ
γὰρ δὴ ἐκείνῃ τῇ ἐλπίδι ἐπαίρεσθε, ὡς μετριάσει περὶ
τὰς ἀξιώσεις ὁ δῆμος, ἐὰν φανερὸν αὐτῷ γένηται, ὅτι
ὑμεῖς ἅπαντες ἐψηφίσασθε οὕτως.
</p>
</div3>
</div2>
<div2 type="chapter" n="62">
<div3 type="section" n="1">
<p>
ἀλλὰ πλεῖστον δὴ ἐν τούτῳ Μενήνιος ἐψεύσθη
τῆς δόξης, ἀνὴρ σώφρων, <del>ὃς</del> ἐκ τῶν ἑαυτοῦ τρόπων
τεκμαίρεται χρηστὰ ὑπὲρ ἑτέρων. ἐγκείσεται γὰρ ὑμῖν
πέρα τοῦ δέοντος βαρὺς ὑπό τʼ αὐθαδείας, ἣ φιλεῖ
περὶ τὸ κρατοῦν ἀεὶ γίνεσθαι, καὶ ἀφροσύνης, ἧς πλεῖστον
ὄχλος μετέχει μέρος· κἂν εἰ μὴ ἐν ἀρχαῖς, χρόνῳ
γοῦν ὕστερον καὶ ἐφʼ ἑκάστῳ χρήματι, ὧν ἂν δεηθεὶς
μὴ τύχῃ, τὰ ὅπλα λαβὼν τὸν αὐτὸν τρόπον ὑμῖν σοβαρῶς
ἐπιθήσεται. ὥστʼ εἰ τὰ πρῶτα συγχωρήσετε συμφέροντα
εἶναι νομίσαντες, ἕτερόν τι χεῖρον εὐθὺς ἐπιταχθήσεσθε
καὶ αὖθις ἄλλο τούτου χαλεπώτερον, ὡς
φόβῳ καὶ τὰ πρῶτα ὑπακούσαντες, ἕως ἐκβάλωσιν ὑμᾶς
τελευτῶντες τῆς πόλεως, ὡς ἐν πολλαῖς ἄλλαις καὶ τὰ
<milestone unit="reiskpage" n="1181"/>
τελευταῖα ἐν Συρακούσαις οἱ γεωμόροι πρὸς τῶν πελατῶν
ἐξηλάθησαν.
</p>
</div3>
<div3 type="section" n="2">
<p>εἰ δʼ ἐπʼ ἐκείνων ἀγανακτήσαντες
ἐναντιώσεσθε τοῖς αἰτήμασι, τί δή ποτʼ οὐκ αὐτόθεν
ἄρχεσθε ἐλεύθερα φρονήματα ἔχειν; κρεῖττον γὰρ ἀπʼ
<pb id="v.2p.355"/>
ἐλάττονος αἰτίας ὁρμηθέντας πρὶν <del>ἢ</del> βλαβῆναί τι ἀποδείξασθαι
τὸ γενναῖον, ἢ πολλὰ ὑπομείναντας τότε
ἀγανακτεῖν περὶ τῶν γεγονότων καὶ μὴ ἐπιτρέπειν τὰ
λοιπὰ καὶ ὀψὲ ἄρξασθαι νοῦν ἔχειν. φοβείτω δʼ ὑμῶν
μηδένα μήτε ὁ τῶν ἀποστατῶν ἀνασεισμὸς μήτε ὁ τῶν 
ἀλλοφύλων πόλεμος· μήτε καταγινώσκετε τῆς οἰκείας
<milestone unit="reiskpage" n="1182"/>δυνάμεως ὡς οὐχ ἱκανῆς οὔσης διασῶσαι τὴν πόλιν.
</p>
</div3>
<div3 type="section" n="3">
<p>ἡ μὲν γὰρ τῶν φυγάδων βραχεῖά ἐστιν ἰσχὺς καὶ οὔτε 
πολὺν ἀνθέξει χρόνον διαμένουσα, ὥσπερ νῦν, ὑπαίθριος
<del>μένει</del> ὑπὸ καλύβαις ὥρᾳ ἔτους χειμερίῳ, πορίζεσθαι 
δὲ τὰ ἐπιτήδεια οὐχ ὅπως διʼ ἁρπαγῆς ἔτι δυνησομένη
ἐπειδὰν τὰ ὄντα ἀναλώσῃ, ἀλλʼ οὐδʼ ἂν
ἄλλοθεν ὠνητὰ ἐπεισάγεσθαι διὰ πενίαν, οἷς οὔτε ἰδίᾳ
οὔτʼ ἐν κοινῷ χρήματά ἐστιν· οἱ δὲ πόλεμοι ταῖς περιουσίαις
τῶν χρημάτων ὡς τὰ πολλὰ ἀντέχουσιν· 
ἀναρχία τʼ αὐτοῖς ὡς εἰκὸς καὶ στάσις ἐκ τῆς ἀναρχίας
ἐμπεσοῦσα ταχὺ διαχεῖ <del>καὶ διαλύσει</del> τὰ βουλεύματα.
</p>
</div3>
<div3 type="section" n="4">
<p>οὐ γὰρ δὴ ἀξιώσουσιν οὔτε Σαβίνοις οὔτε Τυρρηνοῖς 
οὔτʼ ἄλλοις τισὶ τῶν ἀλλοφύλων παραδόντες
σφᾶς αὐτούς, ἐκείνοις δουλεύειν, ὧν καὶ αὐτοί ποτʼ 
ἀφείλοντο τὴν ἐλευθερίαν σὺν ὑμῖν, καὶ μάλιστα οὐδὲ
<milestone unit="reiskpage" n="1183"/>πιστευθήσονται πρὸς αὐτῶν οἱ κακῶς αὑτῶν τὴν πατρίδα
καὶ αἰσχρῶς ἀπολέσαι προθυμηθέντες, μὴ οὐχὶ
ὅμοια δράσειν τὴν ὑποδεξαμένην. ἀριστοκρατεῖται δὲ
<pb id="v.2p.356"/>
καὶ τα ἔθνη τὰ πέριξ ὑμῶν ᾶπαντα, καὶ το δημοτικὸν
ἐν οὐδεμιᾷ πόλει μεταποιεῖται τῶν ἰσων, ὥστε οὐ δήπου
οἱ προὔχοντες ἐν ἑκάστῃ πόλει τὸν οἰκεῖον οὐκ
ἐῶντες παρακινεῖν ὄχλον, τοῦτον εἰσδέξονται τὸν ἔπηλυν
καὶ στασιαστὴν εἰς τὴν ἑαυτῶν πατρίδα, μὴ μεταδόντες
αὐτοὶ τῶν ὁμοίων σὺν χρόνῳ στερήσονται τῶν
ἴσων.
</p>
</div3>
<div3 type="section" n="5">
<p>εἰ δʼ ἄρα γε γνώμης ἁμάρτοιμι καὶ παραδέξαιτό
τις αὐτοὺς πόλις, ἐνταῦθα δὴ διαγινώσκοινθʼ ὡς ἄν
πολέμιοί τε ὄντες καὶ τὰ πολεμίων πεισόμενοι. ἔχομεν
δʼ αὐτῶν ὅμηρα πατέρας καὶ γαμετὰς καὶ τὴν ἄλλην
συγγένειαν, ὧν οὐδʼ ἂν εὐχόμενοι κρείττονα παρὰ θεῶν
αἰτησαίμεθα· οὓς ἐν ὄψει τῶν συγγενῶν στήσαντες ἀπολοῦμεν,
εἰ τολμήσαιεν ὁμόσε χωρεῖν, ὡς ταῖς ἐσχάταις
<milestone unit="reiskpage" n="1184"/>
λώβαις διαχρησόμενοι. καὶ αὐτούς, εἰ τοῦτο μάθοιεν,
εὖ ἴστε, ὅτι λήψεσθε ἀντιβολοῦντας, ὀλοφυρομένους,
παραδιδόντας σφᾶς αὐτοὺς ἡμῖν δίχα τῶν ὅπλων,
ἅπαντα ὑπομένοντας. δειναὶ γὰρ αἱ τοιαίδε ἀνάγκαι
<del>καὶ</del> πάντας τοὺς αὐθάδεις λογισμοὺς κλάσαι καὶ καταβαλεῖν
εἰς τὸ μηδέν.
</p>
</div3>
</div2>
<div2 type="chapter" n="63">
<div3 type="section" n="1">
<p>
ὧν μὲν ὀὴ χάριν τὸν ἐκ τῶν φυγάδων πόλεμον
οὐκ ἀξιῶ δεδιέναι ταῦτʼ ἐστι· τὰ δʼ ἐκ τῶν
ἀλλοεθνῶν φοβερὰ οὐ νῦν πρῶτον ἐξετασθήσεται μέχρι
λόγου τοιαῦτα ὄντα, ἀλλὰ καὶ πρότερον, ὁσάκις ἡμῖν
πεῖραν ἑαυτῶν ἔδωκαν, ἐλάττω τῆς δόξης διεφάνη.
<pb id="v.2p.357"/>
ὅσοι δʼ οὐχ ἱκανὴν οἴονται τὴν οἰκείαν δύναμιν τῆς
πόλεως καὶ τῇδε μάλιστα ὀρρωδοῦσι τὸν πόλεμον, μαθέτωσαν
οὐχ ἱκανῶς αὐτῆς ᾐσθημένοι.
</p>
</div3>
<div3 type="section" n="2">
<p>πρὸς μέν γε 
τοὺς ἀφεστηκότας τῶν πολιτῶν ἀντίπαλον χεῖρα ἕξομεν,
<milestone unit="reiskpage" n="1185"/>εἰ βουλοίμεθα τῶν θεραπόντων ἐπιλεξάμενοι τοὺς 
ἀκμαιοτάτους ἐλευθερῶσαι. κρεῖττον γὰρ τὴν ἐλευθερίαν
χαρίσασθαι τούτοις ἢ τὴν ἡγεμονίαν ὑπʼ ἐκείνων
ἀφαιρεθῆναι. ἔχουσι δὲ τῶν πολεμικῶν ἐμπειρίαν ἱκανὴν
πολλάκις ἡμῖν παραγενόμενοι κατὰ τὰς στρατείας.
</p>
</div3>
<div3 type="section" n="3">
<p>πρὸς δὲ τοὺς ἔξωθεν πολεμίους αὐτοί τε χωρῶμεν 
ἁπάσῃ προθυμίᾳ καὶ τοὺς πελάτας ἅπαντας ἐπαγώμεθα
καὶ τοῦ δημοτικοῦ τὸ περιόν. ἵνα δὲ πρόθυμον ᾗ
πρὸς τοὺς ἀγῶνας, ἄφεσιν αὐτῷ χαρισώμεθα τῶν χρεῶν,
μὴ κοινήν, ἀλλὰ κατʼ ἄνδρα. εἰ γάρ τι δεῖ τοῖς καιροῖς
εἴξαντας μετριάσαι, μὴ πρὸς τοὺς πολεμίους τῶν 
πσλιτῶν τοῦτʼ ἔστω τὸ μέτριον, ἀλλὰ πρὸς τοὺς φίλους,
οἷς οὐκ ἀναγκαζόμενοι τὰς χάριτας διδόναι δόξομεν,
ἀλλὰ πειθόμενοι. ἐὰν δὲ καὶ ἄλλης ἐπιδέῃ βοηθείας,
ὡς ταύτης οὐκ οὔσης ἱκανῆς, τούς τʼ ἐκ τῶν
φρουρίων μεταπεμπώμεθα, καὶ τοὺς ἐν ταῖς ἀποικίαις
<milestone unit="reiskpage" n="1186"/>ἀνακαλῶμεν.
</p>
</div3>
<div3 type="section" n="4">
<p>τοῦτο δʼ ὅσον ἐστὶ πλῆθος ἐκ τῆς ἔγγιστα 
γενομένης τιμήσεως μαθεῖν ῥᾴδιον ἂν εἴη. τρισκαίδεκα
μυριάδες εἰσὶ Ῥωμαίων τῶν ἐν ἥβῃ τετιμημένων,
ὧν οὐκ ἂν εἴη μέρος ἕβδομον τὸ φυγαδικόν.
<add>οὐ</add> λέγω δὲ τὰς Λατίνων τριάκοντα πόλεις, αἳ μετὰ 
πολλῆς εὐχῆς δέξαιντʼ ἂν τοὺς ὑπὲρ ἡμῶν ἀγῶνας διὰ
<pb id="v.2p.358"/>
τὸ συγγενές, ἐὰν ψηφίσησθε αὐταῖς ἰσοπολιτείαν μόνον,
ἧς αἰεὶ διατελοῦσι δεόμεναι.
</p>
</div3>
</div2>
<div2 type="chapter" n="64">
<div3 type="section" n="1">
<p>
ὃ δὲ πάντων ἐστὶ κράτιστον ἐν τοῖς πολέμοις,
καὶ οὔτε ὑμεῖς αὐτοὶ ἐνεθυμήθητέ πω, οὔτε
τῶν συμβούλων οὐδεὶς λέγει, τοῦτο προσθεὶς παύσομαι.
οὐδενὸς οὕτω δεῖ τοῖς μέλλουσιν εὐτυχὲς ἕξειν
τὸ τῶν ἀγώνων τέλος, ὡς στρατηγῶν ἀγαθῶν. τούτων
<milestone unit="reiskpage" n="1187"/>
ἡ μὲν ἡμετέρα πλουτεῖ πόλις, αἱ δὲ τῶν ἀντιπάλων
σπανίζουσιν.
</p>
</div3>
<div3 type="section" n="2">
<p>αἱ μὲν οὖν πολυοχλοῦσαι δυνάμεις,
ὅταν λάβωσιν ἡγεμόνας οὐκ εἰδότας ἄρχειν, ἀσχημονοῦσι
καὶ περὶ αὑταῖς σφάλλονται τὰ πλεῖστα, καὶ
τοσούτῳ μᾶλλον κακοπαθοῦσιν, ὅσῳπερ ἂν μείζονα
ἔχωσι πόνον. οἱ δʼ ἀγαθοὶ στρατηλάται, κἂν μικρὰς
λάβωσι δυνάμεις, ταχέως ποιοῦσιν αὐτὰς μεγάλας. ὥστʼ
ἄχρις ἂν ἡγεῖσθαι δυναμένους ἄνδρας ἔχωμεν, οὐκ
ἀπορήσομεν τῶν ἄρχεσθαι βουλομένων.
</p>
</div3>
<div3 type="section" n="3">
<p>ἐνθυμούμενοι
δὴ ταῦτα καὶ τῶν ἔργων τῆς πόλεως μεμνημένοι μηδὲν
ταπεινὸν μηδʼ ἀγεννὲς μηδʼ ἀνάξιον ὑμῶν αὐτῶν
ψηφίσησθε. τί οὖν, εἴ τις ἔροιτό με, <del>τι</del> πράττειν
ὑμῖν παραινῶ; τουτὶ γὰρ ἴσως πάλαι γνῶναι σπεύδετε.
μηδένα μήτε πρεσβείαν πέμπειν πρὸς τοὺς ἀφεστηκότας,
μήτε ἄφεσιν ψηφίσασθαι τῶν χρεῶν, μήτʼ ἄλλο
<milestone unit="reiskpage" n="1188"/>
ποιεῖν μηδέν, ὅ τι δόξειεν ἂν φόβου τεκμήριον εἶναι
καὶ ἀμηχανίας· ἐὰν δὲ καταθέμενοι τὰ ὅπλα κατέλθωσιν
<pb id="v.2p.359"/>
εἰς τὴν πόλιν καὶ παράσχωσιν ὑμῖν βουλεύσασθαι
περὶ σφῶν αὐτῶν, καθʼ ἡσυχίαν ἐξετάσαντας τότε χρῆσθαι
μετριότητι πρὸς αὐτοὺς εἰδότας, ὅτι πᾶν τὸ ἀνόητον,
ἄλλως τε κἂν ὄχλος ᾖ, πρὸς μὲν τοὺς ταπεινοὺς
αὔθαδες γίνεσθαι φιλεῖ, πρὸς δὲ τοὺς αὐθάδεις ταπεινοῦσθαι. 
</p>
</div3>
</div2>
<div2 type="chapter" n="65">
<div3 type="section" n="1">
<p>
παυσαμένου δὲ τοῦ Κλαυδίου μεγάλη φωνὴ
καὶ θόρυβος ἐξαίσιος ἄχρι πολλοῦ χρόνου κατεῖχε τὸ
συνέδριον. οἱ μὲν γὰρ ἀριστοκρατικοὶ δοκοῦντες εἶναι
καὶ τὰ δικαιότερα πρὸ τῶν ἀδίκων οἰόμενοι δεῖν σκοπεῖν 
τῇ Κλαυδίου γνώμῃ προσετίθεντο καὶ τοὺς ὑπάτους
ἠξίουν μάλιστα μὲν τῇ κρείττονι προσχωρῆσαι
μερίδι διαλογιζομένους, ὅτι βασιλικὸν ἔχουσι τὸ τῆς
ἀρχῆς κράτος, οὐ δημοτικόν· εἰ δὲ μή γε, φυλάττειν
αὑτοὺς ἴσους καὶ μὴ κατισχύειν μηδετέραν τῶν στάσεων,
<milestone unit="reiskpage" n="1189"/>διαριθμησαμένους δὲ τὰς γνώμας τῶν συνέδρων
ταῖς πλείοσι <del>γνώμαις</del> στοιχεῖν.
</p>
</div3>
<div3 type="section" n="2">
<p>εἰ δὲ τούτων ἀμφοτέρων 
ὑπεριδόντες αὐτοκράτορας αὑτοὺς ποιήσουσι τῶν
διαλύσεων, οὐκ ἐπιτρέψειν αὐτοῖς ἔλεγον, ἀλλʼ ἐναντιώσεσθαι
πάσῃ προθυμίᾳ λόγοις τʼ ἄχρις ἂν ἐξῇ, 
χρώμενοι καὶ ὅπλοις, ὅταν ἀναγκαῖον γένηται· ἦν δὲ
τοῦτο στῖφος καρτερὸν καὶ σχεδὸν ἅπασα τῶν πατρικίων
ἡ νεότης ταύτης εἴχετο τῆς προαιρέσεως.
</p>
</div3>
<div3 type="section" n="3">
<p>οἱ δὲ 
τῆς εἰρήνης ἐπιθυμοῦντες τῇ Μενηνίου τε καὶ Οὐαλερίου
γνώμῃ προσέκειντο καὶ μάλιστα οἱ προβεβηκότες 
ταῖς ἡλικίαις ἐνθυμούμενοι τὰς συμφοράς, ὅσαι καταλαμβάνουσι
τὰς πόλεις ἐκ τῶν ἐμφυλίων πολέμων.
<pb id="v.2p.360"/>
ἐξηττώμενοι δὲ τῆς κραυγῆς τῶν νέων καὶ τῆς ἀκοσμίας
τό τε φιλότιμον αὐτῶν ὑφορώμενοι καὶ τὸν ἐπιπολασμόν,
ὃν ἐποιοῦντο κατὰ τῶν ὑπάτων, δεδιότες,
<milestone unit="reiskpage" n="1190"/>
ὡς οὐ πρόσω χειροκρασίας ἐλευσόμενον, εἰ μή τις
αὐτοῖς εἴξειεν, εἰς δάκρυα καὶ δεήσεις τῶν ἐναντιουμένων
τελευτῶντες ἐτράποντο.
</p>
</div3>
</div2>
<div2 type="chapter" n="66">
<div3 type="section" n="1">
<p>
λωφήσαντος δὲ τοῦ θορύβου καὶ σιωπῆς
γενομένης σὺν χρόνῳ διαλεχθέντες τι πρὸς αὑτοὺς οἱ
ὕπατοι τέλος ἐξήνεγκαν τῆς ἑαυτῶν γνώμης τοιόνδε·
ἡμεῖς, ὦ βουλή, μάλιστα μὲν ἠξιοῦμεν ἅπαντας ὑμᾶς
ὁμογνωμονεῖν, ἄλλως τε καὶ ταῦτα περὶ κοινῆς σωτηρίας
βουλευομένους· εἰ δὲ μή, τοῖς πρεσβυτέροις ὑμῶν
εἴκειν τοὺς νεωτέρους καὶ μὴ φιλονεικεῖν ἐνθυμουμένους,
ὅτι κἀκείνοις εἰς ταύτην ἐλθοῦσι τὴν ἡλικίαν
τῆς ἴσης ὑπάρξει τυγχάνειν τιμῆς παρὰ τῶν ἐγγόνων.
ἐπεὶ δʼ ὁρῶμεν εἰς ἔριν ὑμᾶς ἐκπεπτωκότας ὀλεθριωτάτην
τῶν ἀνθρωπίνων νόσων καὶ πολλὴν τὴν αὐθάδειαν
ὁμιλοῦσαν ὑμῶν τοῖς νέοις, νῦν μὲν ἐπεὶ βραχὺ
τὸ λειπόμενόν ἐστι τῆς ἡμέρας καὶ οὐκ ἂν δύναιτο
<milestone unit="reiskpage" n="1191"/>
τέλος ἐν τούτῳ λαβεῖν τὰ δόξαντα ὑμῖν, ἄπιτʼ ἐκ τοῦ
συνεδρίου· εἰς δὲ τὸν ἐπιόντα σύλλογον ἥξετε μετριώτεροι
γενόμενοι καὶ γνώμας ἔχοντες ἀμείνους.
</p>
</div3>
<div3 type="section" n="2">
<p>εἰ δὲ
παραμενεῖ τὸ φιλόνεικον ὑμῖν, νέοις μὲν οὔτε δικασταῖς
οὔτε συμβούλοις ἔτι τῶν συμφερόντων χρησόμεθα,
<pb id="v.2p.361"/>
ἀλλὰ καὶ εἰς τὸ λοιπὸν ἀνείρξομεν αὐτῶν τὴν
ἀκοσμίαν νόμῳ τάξαντες ἀριθμὸν ἐτῶν, ὃν δεήσει τοὺς
βουλεύσοντας ἔχειν· τοῖς δὲ πρεσβυτέροις ἀποδόντες
λόγον αὖθις, ἐὰν μηδὲν συμφέρωνται ταῖς γνώμαις,
ταχείᾳ τὴν φιλονεικίαν αὐτῶν λύσομεν ὁδῷ, ἣν ἄμεινόν 
ἐστιν ὑμᾶς προακοῦσαι καὶ μαθεῖν.
</p>
</div3>
<div3 type="section" n="3">
<p>ἴστε δήπου 
νόμον ἡμῖν ὑπάρχοντα, ἐξ οὗ τήνδε οἰκοῦμεν τὴν πόλιν,
πάντων εἶναι κυρίαν τὴν βουλήν, πλὴν ἀρχὰς ἀποδεῖξαι
καὶ νόμους ψηφίσαι καὶ πόλεμον ἐξενεγκεῖν ἢ
τὸν συνεστῶτα καταλύσασθαι· τούτων δὲ τῶν τριῶν
<milestone unit="reiskpage" n="1192"/>τὸν δῆμον ἔχειν τὴν ἐξουσίαν ψῆφον ἐπιφέροντα. ἐν
δὲ τῷ παρόντι οὐχ ὑπὲρ ἑτέρου τινὸς ἢ πολέμου καὶ
εἰρήνης βουλευόμεθα, ὥστε πολλὴ ἀνάγκη τὸν δῆμον
ἐπικυρῶσαι τὰς ἡμετέρας γνώμας ψήφου γενόμενον
κύριον.
</p>
</div3>
<div3 type="section" n="4">
<p>παραγγείλαντες δὴ τῷ πλήθει παρεῖναι κατὰ 
τόνδε τὸν νόμον εἰς τὴν ἀγοράν, ἐπειδὰν ὑμεῖς ἀποδείξησθε
τὰς γνώμας, ἀποδώσομεν αὐτῷ τὴν ψῆφον,
οὕτως ἂν μάλιστα νομίσαντες ἀρθῆναι τὴν ἔριν ὑμῶν·
ὅ τι δʼ ἂν οἱ πλείους ψηφίσωνται, τοῦθʼ ἡγησόμεθα
κύριον. ἄξιοι δὲ δήπου ταύτης εἰσὶ τῆς τιμῆς τυγχάνειν 
οἱ διαμένοντες εὖνοι τῇ πόλει καὶ μέλλοντες ἰσομοιρεῖν
ἡμῖν κακῶν τε καὶ ἀγαθῶν.
</p>
</div3>
</div2>
<div2 type="chapter" n="67">
<div3 type="section" n="1">
<p>
ταῦτʼ εἰπόντες διέλυσαν τὸν σύλλογον·
ταῖς δʼ ἑξῆς ἡμέραις παραγγεῖλαι κελεύσαντες ἅπασι
τοῖς κατὰ τοὺς ἀγροὺς καὶ τὰ φρούρια παρεῖναι καὶ 
τῇ βουλῇ προαγορεύσαντες ἥκειν εἰς τὴν αὐτὴν ἡμέραν,
ἐπειδὴ κατέμαθον ὄχλου μεστὴν οὖσαν τὴν πόλιν
<pb id="v.2p.362"/>
καὶ τὰς γνώμας τῶν πατρικίων ἐξηττωμένας τῶν δεήσεων,
ἃς ἐποιοῦντο σὺν οἰμωγῇ καὶ ὀδυρμῷ πατέρες
τε καὶ παιδία νήπια τῶν ἀποστατῶν, τῇ κυρίᾳ τῶν
ἡμερῶν ἐξῄεσαν ἐπὶ τὴν ἀγορὰν στενοχωρουμένην ἐκ
<milestone unit="reiskpage" n="1193"/>
</p>
</div3>
<div3 type="section" n="2">
<p>
<note n="5" place="unspecified" anchored="yes"/> πολλῆς ἔτι νυκτὸς ἅπασαν ὄχλῳ παντοδαπῷ. καὶ παρελθόντες
ἐπὶ τὸ ἱερὸν τοῦ Ἡφαίστου, ἔνθα ἦν ἔθος
αὐτοῖς τὰς ἐκκλησίας ἐπιτελεῖν, πρῶτον μὲν ἐπῄνεσαν
τὸν δῆμον ἐπὶ τῇ σπουδῇ καὶ προθυμίᾳ τῆς κατὰ πλῆθος
ἀφίξεως· ἔπειτα παρεκάλεσαν ἐκδέχεσθαι μεθʼ ἡσυχίας,
ἕως ἂν γένηται τὸ προβούλευμα τῆς βουλῆς· τοῖς
δʼ οἰκείοις τῶν ἀποστατῶν ἀγαθὰς παρῄνουν ἐλπίδας
ἔχειν, ὡς οὐ διὰ μακροῦ κομιουμένοις τὰ φίλτατα, καὶ
μετὰ τοῦτο παρελθόντες εἰς τὸ συνέδριον αὐτοί τε
διελέχθησαν ἐπιεικεῖς καὶ μετρίους λόγους, καὶ τοὺς
ἄλλους ἠξίουν χρηστὰς καὶ φιλανθρώπους ἀποδείκνυσθαι
γνώμας. πρῶτον δὲ τῶν ἄλλων ἐκάλουν τὸν
Μενήνιον· ὃς ἀναστὰς τοῖς αὐτοῖς ἐχρήσατο λόγοις
οἷς καὶ πρότερον ἐπὶ τὰς διαλλαγὰς τὴν βουλὴν παρακαλῶν
καὶ γνώμην ἀπεφήνατο τὴν αὐτὴν ἀξιῶν πρεσβείαν
<milestone unit="reiskpage" n="1194"/>
ἀποστέλλειν πρὸς τοὺς ἀφεστηκότας διὰ ταχέων
αὐτοκράτορα τῶν διαλλαγῶν.
</p>
</div3>
</div2>
<div2 type="chapter" n="68">
<div3 type="section" n="1">
<p>
μετὰ τοῦτον ἀνίσταντο καλούμενοι καθʼ
ἡλικίαν οἱ τὴν ὑπατικὴν ἐσχηκότες ἀρχήν, οἷς ἅπασιν
ἐδόκει τῇ Μενηνίου χρῆσθαι γνώμῃ, τέως καθῆκεν ὁ
λόγος εἰς τὸν Ἄππιον. ὁ δʼ ἀναστάς, ὁρῶ μέν, ἔφησεν,
ὅτι καὶ τοῖς ὑπάτοις ἐστὶ κεχαρισμένον, ὦ βουλή,
καὶ τοῖς ἄλλοις ὑμῖν ὀλίγου δεῖν πᾶσι κατάγειν τὸν
δῆμον, ἐφʼ οἷς ἂν αὐτὸς ἀξιοῖ· καὶ μόνος ἐξ ἁπάντων
<pb id="v.2p.363"/>
ἐγὼ λείπομαι τῶν ἐναντιωθέντων πρὸς τὰς διαλύσεις
ἐκείνοις τʼ ἀπεχθὴς διαμένων καὶ ὑμῖν οὐδὲν ἔτι χρήσιμος
ὤν.
</p>
</div3>
<div3 type="section" n="2">
<p>οὐ μὴν διὰ ταῦτά γʼ ἀποστήσομαι τῶν ἐξ 
ἀρχῆς ἐγνωσμένων οὐδὲ καταλείψω τὴν τάξιν τῆς πολιτείας
ἑκών. ὅσῳ δʼ ἂν ἐρημότερος γένωμαι τῶν τὰ 
αὐτά μοι προελομένων, τοσούτῳ τιμιώτερος ὑμῖν ἔσομαί
ποτʼ ἐν χρόνῳ, καὶ περιέσται μοι ζῶντι μὲν ἔπαινος,
τελευτήσαντι δʼ ἡ παρὰ τῶν ἐπιγινομένων μνήμη. εἴη
μὲν οὖν, ὦ Καπετώλιε Ζεῦ καὶ θεοὶ πόλεως ἐπίσκοποι
<milestone unit="reiskpage" n="1195"/>τῆς ἡμετέρας ἥρωές τε καὶ δαίμονες, ὅσοι γῆν τὴν 
Ῥωμαίων ἐφορᾶτε, καλὴ καὶ συμφέρουσα πᾶσιν ἡ τῶν
φυγάδων κάθοδος, καὶ ψευσθείην ἐγὼ τῶν ἐλπίδων,
</p>
</div3>
<div3 type="section" n="3">
<p>ἃς ὑπὲρ τοῦ μέλλοντος ἔχω χρόνου. ἐὰν δέ τι δεινὸν 
ἐκ τούτων καταλάβῃ τῶν βουλευμάτων τὴν πόλιν· ἔσται
δὲ τοῦτο φανερὸν οὐκ εἰς μακράν· τούτοις μὲν ταχεῖαν 
ἐπανόρθωσιν αὐτοὶ δοίητε καὶ σωτηρίαν τοῖς πράγμασιν
ἀσφαλῆ, ἐμοὶ δʼ, ὃς οὔτʼ ἐν ἄλλῳ καιρῷ πώποτε
τὰ ἥδιστα εἱλόμην λέγειν ἀντὶ τῶν ὠφελιμωτάτων οὔτε
νῦν προδίδωμι τὸ κοινὸν ἰδίαν καταπραττόμενος ἀσφάλειαν,
</p>
</div3>
<div3 type="section" n="4">
<p>εὐμενεῖς εἴητε καὶ μειλίχιοι. θεοῖς μὲν δὴ ταῦτα 
εὔχομαι, λόγων γὰρ οὐδὲν ἔτι δεῖ· γνώμην δʼ, ἣν
καὶ πρότερον ἀποφαίνομαι, τοὺς μὲν ἐν τῇ πόλει διαμένοντας
τῶν δημοτικῶν ἀφίεσθαι χρεῶν, τοῖς δʼ ἀποστάταις
πολεμεῖν ἁπάσῃ προθυμίᾳ, τέως ἂν ἔτι διαμένωσιν
ἐν τοῖς ὅπλοις. 
<pb id="v.2p.364"/>
</p>
</div3>
</div2>
<div2 type="chapter" n="69">
<div3 type="section" n="1">
<p>
ταῦτʼ εἰπὼν ἐπαύσατο. ἐπεὶ δʼ αἱ τῶν
πρεσβυτέρων γνῶμαι τῇ Μενηνίου προσέθεντο, καὶ
καθῆκεν ὁ λόγος ἐπὶ τοὺς νεωτέρους, ὀρθῆς οὔσης
<milestone unit="reiskpage" n="1196"/>
ἁπάσης τῆς βουλῆς ἀνίσταται Σπόριος Ναύτιος, οἰκίας
ἐν τοῖς πάνυ λαμπροτάτης διάδοχος· ὁ γὰρ ἡγεμὼν
αὐτῶν τοῦ γένους Ναύτιος ἀπὸ τῶν σὺν Αἰνείᾳ στειλάντων
τὴν ἀποικίαν, ὃς ἦν Ἀθηνᾶς ἱερεὺς Πολιάδος
καὶ τὸ ξόανον ἀπηνέγκατο τῆς θεᾶς μετανιστάμενος,
ὃ διεφύλαττον ἄλλοι παρʼ ἄλλων μεταλαμβάνοντες οἱ
τοῦ γένους ὄντες τοῦ Ναυτίων· ὃς ἐδόκει καὶ διὰ τὴν
οἰκείαν ἀρετὴν λαμπρότατος εἶναι τῶν νέων, καὶ οὐκ
εἰς μακρὰν τῆς ὑπατικῆς ἐξουσίας τεύξεσθαι.
</p>
</div3>
<div3 type="section" n="2">
<p>ἀρξάμενος
δʼ ἀπολογεῖσθαι κοινὴν ἀπολογίαν ὑπὲρ ἁπάντων
τῶν νέων, ὡς οὔτε φιλονεικίᾳ τῇ πρὸς τοὺς πατέρας
οὔτε αὐθαδείᾳ χρησαμένων, ὅτε τὴν ἐναντίαν ἔσχον
ἐν τῇ προτέρᾳ βουλῇ προαίρεσιν, ἀλλʼ εἴπερ ἄρα ἡμάρτανον
διὰ τὴν ἡλικίαν γνώμῃ σφαλέντων, τελευτῶν
ἔφη τὸ πιστὸν τούτου παρέξεσθαι τὴν μεταβολήν.
συγχωρεῖν γοῦν αὐτοῖς ὡς ἄμεινον φρονοῦσιν ἐπιψηφίζεσθαι
πᾶν, ὅ τι ἂν ἡγῶνται τῷ κοινῷ συμφέρειν,
ὡς οὐδὲν σφῶν γε πρὸς ταῦτʼ ἐναντιωσομένων, ἀλλὰ
<milestone unit="reiskpage" n="1197"/>
</p>
</div3>
<div3 type="section" n="3">
<p>πεισομένων τοῖς πρεσβυτέροις. ὅμοια δὲ τούτῳ καὶ
τῶν ἄλλων νέων ἀποφηναμένων ἐκτὸς ὀλίγων τινῶν
πάνυ τῶν Ἀππίου συγγενῶν ἐπαινέσαντες τὴν εὐκοσμίαν
αὐτῶν οἱ ὕπατοι καὶ παρακαλέσαντες εἰς πάντα
<pb id="v.2p.365"/>
τὰ κοινὰ τοιούτους ἑαυτοὺς παρέχειν πρεσβευτὰς εἵλοντο
δέκα τοὺς ἐπιφανεστάτους τῶν πρεσβυτέρων, ἐκτὸς ἑνὸς
ἅπαντας ὑπατικούς. οἱ δʼ ἀποδειχθέντες ἦσαν οἵδε·
Ἀγρίππας Μενήνιος Γαΐου υἱὸς Λαινάτης, Μάνιος
Οὐαλέριος Οὐολούσσου υἱὸς ... Πόπλιος Σερουίλιος
<milestone unit="reiskpage" n="1198"/>Ποπλίου υἱὸς ... Πόπλιος Ποστούμιος Κοίντου υἱὸς
Τούβερτος, Τῖτος Αἰβούτιος Τίτου υἱὸς Φλαούιος,
Σέρβιος Σολπίκιος Ποπλίου υἱὸς Καμερῖνος, Αὖλος
Ποστούμιος Ποπλίου υἱὸς Βάλβος, Αὖλος Οὐεργίνιος
Αὔλου υἱὸς Καιλιμοντανός.
</p>
</div3>
<div3 type="section" n="4">
<p>μετὰ ταῦτα τῆς βουλῆς 
διαλυθείσης οἱ μὲν ὕπατοι προελθόντες εἰς ἐκκλησίαν
τὸ δόγμα τῆς βουλῆς ἀνέγνωσαν καὶ τοὺς πρεσβευτὰς
παρήγαγον· ἁπάντων δʼ ἀξιούντων τὰς ἐντολάς, ἃς
ἔδωκαν αὐτοῖς, μαθεῖν, εἶπον ἐν τῷ φανερῷ, πράττειν,
ὅτῳ ἂν τρόπῳ δύνωνται, φιλίαν τῷ δήμῳ συνθέσθαι 
πρὸς τοὺς πατρικίους ἄτερ δόλου καὶ ἀπάτης καὶ καταγαγεῖν
τοὺς φεύγοντας ἐπὶ τὰ σφέτερα ἐν τάχει.
</p>
</div3>
</div2>
<div2 type="chapter" n="70">
<div3 type="section" n="1">
<p>
ταύτας οἱ πρέσβεις <add>παρʼ</add> αὐτῶν λαβόντες
τὰς ἐντολὰς αὐθημερὸν ἐξῄεσαν. φθάσασα δὲ τὴν
<milestone unit="reiskpage" n="1199"/>παρουσίαν αὐτῶν ἡ φήμη διήγγειλε τοῖς ἐπὶ στρατοπέδου 
<pb id="v.2p.366"/>
πάντα τὰ ἐν τῇ πόλει γενόμενα, καὶ αὐτίκα πάντες
ἐκλιπόντες τὸ ἔρυμα ὑπήντων ἔτι καθʼ ὁδὸν οὖσι
τοῖς πρεσβευταῖς. ἦν δέ τις ἐν τῷ στρατοπέδῳ πάνυ
ταραχώδης καὶ στασιαστὴς ἀνήρ, ὀξὺς τῇ γνώμῃ προιδεῖν
τι τῶν ἐσομένων ἐκ πολλοῦ, καὶ εἰπεῖν ὅ τι νοήσειεν
ὡς λάλος καὶ κωτίλος οὐκ ἀδύνατος, ὃς ἐκαλεῖτο
μὲν Λεύκιος Ἰούνιος, ὁμώνυμος τῷ καταλύσαντι τοὺς
βασιλεῖς, ἐκπληρῶσαι δὲ τὴν ὁμωνυμίαν βουλόμενος
ἠξίου καὶ Βροῦτος ἐπικαλεῖσθαι. τοῖς δʼ ἄρα πολλοῖς
γέλως ἐπὶ τῇ κενοσπουδίᾳ τοῦ ἀνθρώπου εἰσήρχετο,
καὶ ὅτε βουληθεῖεν ἐπισκώπτειν αὐτὸν Βροῦτον ἐπεκάλουν.
</p>
</div3>
<div3 type="section" n="2">
<p>οὗτος ὁ ἀνὴρ τὸν ἡγεμόνα τοῦ στρατοπέδου
Σικίννιον διδάξας, ὡς οὐκ ἄμεινον εἴη τῷ δήμῳ ῥᾳδίως
ἑαυτὸν ἐπιτρέπειν τοῖς προτεινομένοις, ἵνα μὴ
ἀπʼ ἐλάττονος ἀξιώσεως ἀτιμοτέραν εὕρηται τὴν κάθοδον,
ἀλλʼ ἐναντιοῦσθαι μέχρι πολλοῦ καὶ τραγῳδίαν
τινὰ ἐπιθεῖναι τοῖς πράγμασι προσποιητόν, ὑποσχόμενός
τʼ αὐτὸς ἀναλήψεσθαι τὸν ὑπὲρ τοῦ δήμου λόγον
<milestone unit="reiskpage" n="1200"/>
τά τʼ ἄλλα ὑποθέμενος, ἃ χρὴ πράττειν ἢ λέγειν, ἔπεισε
τὸν Σικίννιον. καὶ μετὰ τοῦτο ὁ μὲν Σικίννιος συγκαλέσας
εἰς ἐκκλησίαν τὸν δῆμον ἐκέλευσε τοὺς πρεσβευτὰς
ὑπὲρ ὧν ἥκουσι λέγειν.
</p>
</div3>
</div2>
<div2 type="chapter" n="71">
<div3 type="section" n="1">
<p>
παρελθὼν δὲ Μάνιος Οὐαλέριος, ὅσπερ ἦν
αὐτῶν πρεσβύτατός τε καὶ δημοτικώτατος, ἐπιμαρτυρήσαντος
αὐτῷ τὴν προθυμίαν τοῦ πλήθους εὐμενεστάταις
φωναῖς καὶ προσηγορίαις, ἐπειδὴ σιωπῆς ἔτυχε
<pb id="v.2p.367"/>
τοιούτοις ἐχρήσατο λόγοις· οὐδὲν ὑμᾶς ἔτι <add>τὸ</add> κωλῦόν
ἐστιν, ὦ δημόται, κατιέναι πάλιν ἐπὶ τὰ ὑμέτερα
καὶ διηλλάχθαι πρὸς τοὺς πατέρας.
</p>
</div3>
<div3 type="section" n="2">
<p>ἐψήφισται γὰρ ἡ 
βουλὴ καλὴν καὶ συμφέρουσαν ὑμῖν κάθοδον, καὶ γνώμην
πεποίηται μηδενὸς τῶν γεγονότων μνησικακεῖν· 
ἡμᾶς τε οὓς ἐγίγνωσκε φιλοδημοτάτους ὄντας καὶ πρὸς
ὑμῶν τὰ δίκαια τιμωμένους πρεσβευτὰς ἀπέσταλκεν
αὐτοκράτορας ἀποδείξασα τῶν διαλύσεων, ἵνα μὴ δόξαις
μηδʼ εἰκασμοῖς χρώμενοι περὶ τῆς ὑμετέρας γνώμης,
ἀλλὰ παρʼ αὐτῶν ὑμῶν ἀκούσαντες, ἐφʼ οἷς ἀξιοῦτε
<milestone unit="reiskpage" n="1201"/>καταλύσασθαι τὴν διχοστασίαν, ἂν ᾖ μέτριόν τι τῶν
αἰτημάτων καὶ μήτε τῷ ἀδυνάτῳ μήτε ὑπʼ ἄλλης αἰσχύνης
ἀνηκέστου κωλύηται, συγχωρῶμεν ὑμῖν μηκέτι
τὴν τοῦ συνεδρίου γνώμην ἐκδεχόμενοι, μηδʼ εἰς χρόνους
μακροὺς καὶ φθόνους ἀντιπάλων ἀναβάλλοντες 
τὰ πράγματα.
</p>
</div3>
<div3 type="section" n="3">
<p>ταῦτα δὴ τῆς βουλῆς ἐψηφισμένης δέχεσθε 
ἄσμενοι τὰς χάριτας αὐτῶν, ὦ δημόται, μετὰ
πάσης προθυμίας καὶ σπουδῆς, ἐν μεγάλῳ τιθέμενοι
τὴν τοσαύτην εὐτυχίαν καὶ πολλὴν τοῖς θεοῖς χάριν
εἰδότες αὐτῆς, εἰ πόλις ἡ Ῥωμαίων ἡ τοσούτων ἄρχουσα 
ἀνθρώπων, καὶ συνέδριον, ὃ τὴν ἡγεμονίαν ἔχει
πάντων τῶν ἐν ταύτῃ καλῶν, οὐκ ὂν αὐτοῖς πάτριον
οὐδενὶ τῶν ἀντιπάλων εἴκειν, ὑμῖν μόνοις ὑποκατακλίνονται
<milestone unit="reiskpage" n="1202"/>τῆς ἀξιώσεως ἑκόντες, καὶ οὔτε ἀκριβολογεῖσθαι
περὶ τῶν καθηκόντων ἑκατέροις ἠξίωσαν ὡς 
ὑποδεεστέροις κρείττονες, ἀλλʼ αὐτοὶ πρότεροι περὶ
<pb id="v.2p.368"/>
διαλύσεως ἐπρεσβεύσαντο, οὔτε τὰς αὐθάδεις ὑμῶν
ἀποκρίσεις, ἃς ἐποιήσασθε πρὸς τοὺς προτέρους πρέσβεις,
πρὸς ὀργὴν ἐδέξαντο, ἀλλʼ ὑπέμειναν ὑμῶν τὸ
σοβαρὸν τοῦτο καὶ μειρακιῶδες τῆς αὐθαδείας <del>βάρος</del>,
ὥσπερ ἂν παίδων ἀφρόνων χρηστοὶ πατέρες· καὶ πάλιν
ἑτέραν πρεσβείαν ἀποστέλλειν ᾤοντο δεῖν καὶ τῶν δικαίων
μειονεκτεῖν καὶ πάντα ὑπομένειν, ὦ πολῖται, τὰ
</p>
</div3>
<div3 type="section" n="4">
<p>μέτρια. ἐπὶ δὴ τοσαύτης βεβηκότες εὐτυχίας μὴ μέλλετε
λέγειν, ὦ δημόται, τίνων χρήζετε μηδʼ ἐντρυφᾶτε
ἡμῖν, καταλυσάμενοι δὲ τὴν στάσιν ἄπιτε χαίροντες εἰς
τὴν γειναμένην τε καὶ θρεψαμένην ὑμᾶς πόλιν, ᾗ τροφεῖά
τε καὶ χάριτας οὐ χρηστὰς ἀπεδίδοτε, καταλιπόντες
αὐτὴν τὸ γοῦν ἐφʼ ὑμῖν εἶναι ἔρημον καὶ μηλόβοτον.
<milestone unit="reiskpage" n="1203"/>
εἰ δὲ παρήσετε τὸν καιρὸν τοῦτον, εὔξεσθε
πολλάκις ὅμοιον εὑρεῖν ἕτερον.
</p>
</div3>
</div2>
<div2 type="chapter" n="72">
<div3 type="section" n="1">
<p>
παυσαμένου δὲ τοῦ Οὐαλερίου παρελθὼν
ὁ Σικίννιος οὐκ ἐξ ἑνὸς ἔφη δεῖν λόγου τὸ συμφέρον
ἐξετάζειν τοὺς εὖ βουλευομένους, ἀλλʼ ὑποτίθεσθαι τὸν
ἐναντίον αὑτοῖς λόγον, ἄλλως τε καὶ περὶ τηλικούτων
πραγμάτων σκοποῦντας· ἠξίου τε λέγειν πρὸς ταῦτα
τοὺς βουλομένους ἅπασαν αἰδῶ καὶ εὐλάβειαν ἀποθεμένους·
οὐ γὰρ ἐπιτρέπειν τὰ πράγματα σφίσιν εἰς
τὰς τοιαύτας ἀνάγκας κατακεκλεισμένοις οὔτʼ ὄκνῳ οὔτʼ
</p>
</div3>
<div3 type="section" n="2">
<p>αἰσχύνῃ εἴκειν. σιωπῆς δὲ γενομένης ἐπειδὴ πάντες εἰς
ἀλλήλους ἀπέβλεπον ἐπιζητοῦντες τὸν ὑπὲρ τοῦ κοινοῦ
<pb id="v.2p.369"/>
λέξοντα, ἐφαίνετο δʼ οὐδείς· ὁ γὰρ Σικίννιος τοῖς
αὐτοῖς πολλάκις ἐχρῆτο λόγοις· παρέρχεται κατὰ τὰς
ὑποσχέσεις Λεύκιος Ἰούνιος ἐκεῖνος ὁ βουλόμενος ἐπικαλεῖσθαι
Βροῦτος καὶ τυχὼν ἐπισημασίας παρὰ τοῦ
</p>
</div3>
<div3 type="section" n="3">
<p>πλήθους ἀθρόας τοιαύτην διέθετο δημηγορίαν· τὸ
<milestone unit="reiskpage" n="1204"/>δέος ὑμᾶς, ὦ δημόται, τὸ τῶν πατρικίων ἐντετηκὸς ἔτι
ταῖς ψυχαῖς ἐκπλήσσειν ἔοικε, καὶ διὰ τοῦτο τεταπεινωμένοι
φέρειν τοὺς λόγους εἰς μέσον, οἷς εἰώθατε
χρῆσθαι πρὸς ἀλλήλους, ὀκνεῖτε. οἴεται δʼ ἴσως ἕκαστος
ὑμῶν τὸν πλησίον ὑπὲρ τοῦ κοινοῦ λέξειν, καὶ 
πάντας μᾶλλον, εἴ τι κινδύνευμά ἐστιν, ὑπομενεῖν, αὐτὸς
δʼ ἐν τῷ ἀσφαλεῖ βεβηκώς, ὅ τι ἂν ἐκ τοῦ τολμηροῦ
χρηστὸν περιγένηται, τούτου τὸ μέρος ἕξειν
ἀδεῶς· κακῶς εἰδώς. εἰ γὰρ ἅπαντες τοῦτο ὑπολάβοιμεν,
ἡ καθʼ ἕνα ὑμῶν ἕκαστον ἀτολμία κοινὴ πᾶσιν 
ἔσται βλάβη, καὶ ἐν ᾧ τὸ ἴδιόν τις ἀσφαλὲς ἀποσκοπεῖ
</p>
</div3>
<div3 type="section" n="4">
<p>τὸ μετὰ πάντων κοινὸν ἀπολεῖ. ἀλλʼ εἰ καὶ μὴ 
πρότερον ἔγνωτε, ὅτι λέλυται τὸ δέος ὑμῶν καὶ τὸ
ἐλεύθερον ἅμα τοῖς ὅπλοις βεβαίως ἔχετε, νῦν γʼ ἤδη
μάθετε διδασκάλοις χρησάμενοι τούτοις. οἱ γὰρ ὑπερήφανοι 
καὶ βαρεῖς οὐκ ἐπιτάττοντες ὑμῖν ὡς πρότερον
ἥκουσιν οὐδʼ ἀπειλοῦντες, ἀλλὰ δεόμενοι καὶ παρακαλοῦντες,
<milestone unit="reiskpage" n="1205"/>ἐπὶ τὰ ὑμέτερα ὑμᾶς κατιέναι, καὶ ὡς ἐλευθέροις
<pb id="v.2p.370"/>
ἐξ ἴσου ἤδη ἄρχονται ὁμιλεῖν. τί οὖν ἔτι καταπέπληχθε
αὐτοὺς καὶ σιωπᾶτε, ἀλλʼ οὐκ ἐλεύθερα φρονεῖτε
καὶ διαρρήξαντες ἤδη ποτὲ τοὺς χαλινοὺς λέγετε
εἰς τὸ κοινόν, ἃ πεπόνθατε πρὸς αὐτῶν; ὦ σχέτλιοι,
</p>
</div3>
<div3 type="section" n="5">
<p>τί δεδοίκατε; μή τι πάθητε ἡγεμόνι τῆς ἐλευθεροστομίας
ἐμοὶ χρώμενοι; κινδυνεύσω γὰρ ὑπὲρ ὑμῶν εἰπεῖν
τὰ δίκαια μετὰ παρρησίας ἐγὼ πρὸς αὐτοὺς καὶ οὐδὲν
ἀποκρύψομαι. καὶ ἐπειδὴ Οὐαλέριος οὐδὲν ἔφησεν εἶναι
τὸ κωλῦον ἀναστρέφειν ὑμᾶς ἐπὶ τὰ οἰκεῖα τῆς βουλῆς
διδούσης τὴν κάθοδον καὶ προσεψηφισμένης τὸ μὴ
μνησικακεῖν, ταῦτʼ ἀποκρινοῦμαι πρὸς αὐτόν, ἅπερ
ἐστὶν ἀληθῆ καὶ ἀναγκαῖα εἰρῆσθαι.
</p>
</div3>
</div2>
<div2 type="chapter" n="73">
<div3 type="section" n="1">
<p>
ἡμᾶς, ὦ Οὐαλέριε, πολλὰ μὲν καὶ ἄλλα
τὰ κωλύοντά ἐστιν ἀποθεμένους τὰ ὅπλα ἐφʼ ὑμῖν γενέσθαι,
<milestone unit="reiskpage" n="1206"/>
τρία δὲ τὰ μέγιστα καὶ τὰ φανερώτατα. πρῶτον
μέν, ὅτι ἐγκαλοῦντες ἡμῖν ὡς ἡμαρτηκόσιν ἥκετε
καὶ ἐν εὐεργεσίας οἴεσθε μέρει διδόναι τὴν κάθοδον·
ἔπειθʼ, ὅτι οὐδὲν ὑποδηλοῦτε παρακαλοῦντες ἐπὶ τὰς
διαλλαγάς, ἐφʼ οἷς αὐτὰς δικαίοις καὶ φιλανθρώποις
ποιησόμεθα· τὸ δὲ τελευταῖον, ὅτι βέβαιον ἡμῖν, ὧν
ἂν ὑπόσχησθε, οὐδέν ἐστιν, ἀλλὰ πολλάκις ἐξαπατῶντες
τε καὶ φενακίζοντες ἡμᾶς διατετελέκατε.
</p>
</div3>
<div3 type="section" n="2">
<p>ἐρῶ δʼ
ὑπὲρ ἑκάστου χωρὶς ἀπὸ τοῦ δικαίου ἀρξάμενος· καὶ
γὰρ ἰδίᾳ <add>τε</add> καὶ ἐν κοινῷ λέγοντας ἀπὸ τοῦ δικαίου
χρὴ ἄρχεσθαι. ἡμεῖς τοίνυν εἰ μέν τι ἀδικοῦμεν ὑμᾶς,
οὐδὲν δεόμεθα οὔτʼ ἀδείας οὔτʼ ἀμνηστίας· καίτοι γε
<pb id="v.2p.371"/>
οὐκ ἀξιοῦμεν οὐδὲ κοινωνεῖν ἔτι τῆς πόλεως, ἀλλʼ
ἐπιμενοῦμεν, ὅποι ποτʼ ἂν ἡμᾶς ἄγῃ τὸ χρεών, τῇ
τύχῃ καὶ δαίμοσιν ἐπιτρέψαντες ἡγεμόσιν. εἰ δʼ ἀδικούμενοι
πρὸς ὑμῶν ταύτης ἠναγκάσμεθα τῆς τύχης
<milestone unit="reiskpage" n="1207"/>πειραθῆναι, ἐν ᾗ ἔσμεν, τί οὐχ ὁμολογεῖτε κακοὶ περὶ 
ἡμᾶς αὐτοὶ γενόμενοι συγγνώμης δεῖσθαι καὶ ἀμνηστίας;
νῦν δʼ, ἣν αἰτεῖσθε, ταύτην διδόναι λέγετε, καὶ
ἧς ἀφεῖσθαι ζητεῖτε ὀργῆς, ταύτης ὡς ἀφιέντες μεγαληγορεῖτε,
συγχέοντες τὴν τῆς ἀληθείας φύσιν καὶ τὴν
τῶν δικαίων ἀξίωσιν ἀναστρέφοντες.
</p>
</div3>
<div3 type="section" n="3">
<p>ὅτι δʼ οὐκ ἀδικεῖσθε, 
ἀλλʼ ἀδικεῖτε, καὶ πολλὰ καὶ μεγάλα εὐεργετηθέντες
ὑπὸ τοῦ δήμου, τὰ μὲν εἰς τὴν ἐλευθερίαν, τὰ
δʼ εἰς τὴν ἡγεμονίαν, οὐ καλὰς ἀποδεδώκατε αὐτῷ
τὰς ἀμοιβάς, μάθετε· ποιήσομαι δʼ ἀφʼ ὧν ἴστε καὶ
αὐτοὶ πραγμάτων τοὺς λόγους, καὶ πρὸς θεῶν, ἐάν τι 
ψεῦδος εἴπω, μὴ ἀνάσχησθε, ἀλλʼ εὐθὺς ἐλέγχετε.
</p>
</div3>
</div2>
<div2 type="chapter" n="74">
<div3 type="section" n="1">
<p>
ἡμῖν τὸ ἀρχαῖον πολίτευμα ἦν μοναρχία,
καὶ μέχρι γενεᾶς ἑβδόμης ταύτῃ χρώμενοι διετελέσαμεν
τῇ πολιτείᾳ, καὶ παρὰ πάσας τὰς ἡγεμονίας ταύτας
οὐδὲν ὁ δῆμος ἠλαττώθη πώποτε ὑπὸ τῶν βασιλέων
<milestone unit="reiskpage" n="1208"/>καὶ πάντων ἥκιστα ὑπὸ τῶν τελευταίων· ἐῶ γὰρ λέγειν,
ὅτι πολλὰ καὶ μεγάλα ἀγαθὰ ἐκ τῆς ἀρχῆς αὐτῶν ἐκαρπώσατο.
</p>
</div3>
<div3 type="section" n="2">
<p>χωρὶς γὰρ τῆς ἄλλης αὐτῶν θεραπείας, ᾗ 
κολακεύοντας αὐτὸν οἰκεῖον μὲν σφίσιν, ἐχθρὸν δʼ ὑμῖν
ἐβούλοντο εἶναι, ὃ ποιοῦσιν ἅπαντες οἱ τυραννικῶς 
ἐξάγοντες τὰς δυναστείας, κρατήσαντες πολέμῳ μακρῷ
<pb id="v.2p.372"/>
Συέσσης, πόλεως πάνυ εὐδαίμονος, ἐξὸν αὐτοῖς μηδενὶ
κοινωνῆσαι τῶν λαφύρων, ἀλλʼ αὐτοὶ κατασχεῖν καὶ
πάντας ὑπερβαλέσθαι πλούτῳ βασιλεῖς, οὐκ ἠξίωσαν,
ἀλλὰ φέροντες εἰς μέσον ἔθηκαν ἅπασαν τὴν ὠφέλειαν·
ὥσθʼ ἡμᾶς χωρὶς ἀνδραπόδων καὶ βοσκημάτων καὶ τῆς
ἄλλης κτήσεως πολλῆς οὔσης καὶ καλῆς ἀργυρίου πέντε
μνᾶς κατʼ ἄνδρα διανείμασθαι.
</p>
</div3>
<div3 type="section" n="3">
<p>ὧν ἡμεῖς ἀμελήσαντες,
ἐπειδὴ τυραννικώτερον ἐχρῶντο ταῖς ἐξουσίαις οὐκ εἰς
τὸν δῆμον πλημμελοῦντες, ἀλλʼ εἰς ὑμᾶς, δυσανασχετοῦντες
ἐπὶ τοῖς γινομένοις τῆς μὲν τῶν βασιλέων
εὐνοίας ἀπέστημεν, ὑμῖν δὲ προσεθέμεθα· καὶ συνεπαναστάντες
αὐτοῖς μεθʼ ὑμῶν οἵ τʼ ἐν τῇ πόλει καὶ
<milestone unit="reiskpage" n="1209"/>
οἱ ἐπὶ στρατοπέδου τοὺς μὲν ἐξηλάσαμεν, ὑμῖν δὲ
φέροντες ἀνεθήκαμεν τὴν ἐκείνων ἀρχήν. πολλάκις
τε γενόμενον ἐφʼ ἡμῖν μεταθέσθαι πρὸς τοὺς ἐξελασθέντας
<add>τὰς</add> μεγάλας δωρεάς, ἃς ὑπέτεινον ἡμῖν,
ἵνα δὴ τὸ πρὸς ὑμᾶς πιστὸν ἐγκαταλίπωμεν, οὐχ
ὑπεμείναμεν, ἀλλὰ πολλοὺς καὶ μεγάλους καὶ συνεχεῖς
πολέμους καὶ κινδύνους διʼ ὑμᾶς ἀνηντλήσαμεν· καὶ
μέχρι τοῦ παρόντος ἔτος ἑπτακαιδέκατον ἤδη τριβόμεθα
πᾶσιν ἀνθρώποις μαχόμενοι περὶ τῆς κοινῆς
ἐλευθερίας.
</p>
</div3>
<div3 type="section" n="4">
<p>ἀκαταστάτου μὲν γὰρ ἔτι τῆς πολιτείας
<pb id="v.2p.373"/>
οὔσης· οἷα γίγνεσθαι φιλεῖ περὶ τὰς μεταβολὰς τὰς
αἰφνιδίως γιγνομένας· δυσὶ ταῖς ἐπιφανεστάταις πόλεσι
Τυρρηνῶν, Ταρκυνιήταις τε καὶ Οὐιεντανοῖς κατάγειν
βουλομένοις τοὺς βασιλεῖς μεγάλῃ στρατιᾷ, παρακινδυνεύσαντες
ὀλίγοι πρὸς πολλοὺς διηγωνίσμεθα, καὶ 
μεγίστην ἀποδειξάμενοι προθυμίαν τούς τʼ ἀντιταχθέντας
μάχῃ νικήσαντες ἀπεωσάμεθα, καὶ τῷ περιόντι
τῶν ὑπάτων διεσώσαμεν τὴν ἀρχήν.
</p>
</div3>
<div3 type="section" n="5">
<p>οὐ πολλοῖς δὲ
<milestone unit="reiskpage" n="1210"/>χρόνοις ὕστερον Πορσίναν Τυρρηνῶν βασιλέα κατάγειν
καὶ αὐτὸν ἀξιοῦντα τοὺς φυγάδας τῇ τʼ ἐξ ἁπάσης 
Τυρρηνίας, ἣν αὐτὸς ἐπήγετο, δυνάμει καὶ ταῖς ὑπʼ
ἐκείνων ἐκ πολλοῦ συναχθείσαις, οὐκ ἔχοντες ἀξιόμαχον
χεῖρα καὶ διὰ τοῦτο κατακλεισθέντες εἰς πολιορκίαν
τε καὶ ἀμηχανίαν καὶ παντὸς πράγματος ἀπορίαν,
τῷ πάντα ὑπομεῖναι τὰ δεινὰ φίλον γενόμενον ἠναγκάσαμεν 
ἀπελθεῖν.
</p>
</div3>
<div3 type="section" n="6">
<p>τὰ δὲ τελευταῖα τρίτον κάθοδον τῶν 
βασιλέων παρασκευασαμένων διὰ τοῦ Λατίνων ἔθνους
καὶ τριάκοντα πόλεις ἐπαγομένων, ἀντιβολοῦντας ὑμᾶς
ὁρῶντες καὶ ὀλοφυρομένους καὶ ἕνα ἕκαστον ἐπιβοώμενον
ἑταιρίας τε καὶ συντροφίας καὶ ὁμαιχμίας ἀναμιμνήσκοντας 
οὐχ ὑπεμείναμεν ἐγκαταλιπεῖν· ἡγησάμενοι
δὲ κάλλιστον εἶναι καὶ λαμπρότατον ἀγῶνα τὸν
ὑπὲρ ὑμῶν ὁμόσε τοῖς δεινοῖς ἐχωρήσαμεν, μέγιστον
<milestone unit="reiskpage" n="1211"/>δὴ κινδύνων ἀναρρίψαντες ἐκεῖνον, ἐν ᾧ πολλὰ μὲν
τραύματα λαβόντες, πολλὰ δὲ σώματα συγγενῶν τε 
<pb id="v.2p.374"/>
καὶ ἑταίρων καὶ ὁμοσκήνων ἀποβαλόντες, ἐνικήσαμεν
τοὺς πολεμίους καὶ τοὺς ἡγεμόνας αὐτῶν ἀπεκτείναμεν
καὶ τὴν βασιλικὴν συγγένειαν ἅπασαν διεφθείραμεν.
</p>
</div3>
</div2>
<div2 type="chapter" n="75">
<div3 type="section" n="1">
<p>
ἃ μὲν δὴ εἰς τὸ συνελευθερῶσαι ὑμᾶς ἀπὸ
τῶν τυράννων παρεσχόμεθα ὑπὲρ δύναμιν <add>διὰ</add> τὸ
ἑαυτῶν πρόθυμον, οὐχ ὑπὸ τοῦ ἀναγκαίου μᾶλλον εἰς
αὐτὸ καταστάντες ἢ ὑπʼ ἀρετῆς, ταῦτʼ ἐστιν. ἃ δʼ εἰς
τὸ τιμᾶσθαί τε καὶ ἄρχειν ἑτέρων δυναστείαν τε περιβαλέσθαι
μείζω ἢ κατὰ τὴν ἐξ ἀρχῆς δόκησιν ἀκούσατε,
καὶ ὅπως, ἐάν τι παρατρέψω τὸν λόγον ἔξω τοῦ
ἀληθοῦς, ὥσπερ καὶ ἀρχόμενος εἶπον, ἐναντιώσεσθέ
</p>
</div3>
<div3 type="section" n="2">
<p>μοι. ὑμῖν γὰρ ἐπειδὴ τὸ ἀσφαλὲς τῆς ἐλευθερίας ἔδοξεν
εἶναι βέβαιον, οὐκ ἀπέχρησεν ἐπὶ τούτου μένειν, ἀλλʼ
<milestone unit="reiskpage" n="1212"/>
ἐπὶ τὸ τολμᾶν καὶ νεωτεροποιεῖν ὁρμήσαντες, ἐχθρὸν
δʼ ἴσως ἅπαν ἡγούμενοι τὸ περιεχόμενον ἐλευθερίας,
καὶ μικροῦ δεῖν πρὸς ἅπαντας ἀνθρώπους πόλεμον
ἀναδείξαντες, εἰς ἅπαντα τὰ κινδυνεύματα καὶ τοὺς
ὑπὲρ τῆς πλεονεξίας ταύτης ἀγῶνας τοῖς ἡμετέροις
ᾤεσθε δεῖν καταχρῆσθαι σώμασιν.
</p>
</div3>
<div3 type="section" n="3">
<p>ὅσας μὲν οὖν πόλεις
κατὰ μίαν καὶ δύο πολεμούσας ὑμῖν ὑπὲρ τῆς
ἐλευθερίας, τὰς μὲν ἐκ παρατάξεως χειρωσάμενοι, τὰς
δὲ τειχομαχίαις ἑλόντες ὑπηκόους ἐποιήσαμεν, ἐῶ. τί
γὰρ δεῖ κατὰ μικρὸν λέγειν τὰς πράξεις τοσαύτην ἔχοντας
λόγων ἀφθονίαν; ἀλλὰ Τυρρηνίαν ἅπασαν εἰς δώδεκα
νενεμημένην ἡγεμονίας καὶ πολλῇ μὲν τῇ κατὰ
γῆν, πολλῇ δὲ τῇ κατὰ θάλατταν δυναστείᾳ περιουσιάζουσαν,
<pb id="v.2p.375"/>
τίνες ἦσαν οἱ συγκατακτησάμενοι καὶ ποιήσαντες
αὐτὴν ὑμῖν ὑπήκοον; Σαβίνους δὲ τουτουσὶ
<milestone unit="reiskpage" n="1213"/>ἔθνος τηλικοῦτον, οἷς διὰ παντὸς ὁ περὶ τῶν πρωτείων
πρὸς ὑμᾶς ἦν ἀγών, ποία παρέσχεν ὑμῖν βοήθεια μηκέτι
διαμιλλᾶσθαι περὶ τῶν ἴσων; τί δέ; τὰς <add>τῶν</add> Λατίνων 
τριάκοντα πόλεις, οὐ μόνον δυνάμεως μεγέθει ἐπαιρομένας,
ἀλλὰ καὶ ἐπὶ τῷ δικαιότερα ἀξιοῦν μεγάλα φρονούσας,
τίνες ἦσαν οἱ καταδουλωσάμενοι καὶ παρασχόντες
ὑπὲρ ἀνδραποδισμοῦ καὶ κατασκαφῆς τῶν πόλεων
δεομένας καταφυγεῖν ἐφʼ ὑμᾶς; 
</p>
</div3>
</div2>
<div2 type="chapter" n="76">
<div3 type="section" n="1">
<p>
ἐῶ τἆλλα, ὅσα οὔπω διαστασιάζοντες πρὸς
ὑμᾶς καὶ αὐτοί μέν γε μεταποιούμενοι τῶν ἐκ τῆς
ἀρχῆς ἐλπίδων συνεκινδυνεύσαμεν ὑμῖν. ἀλλʼ ἐπειδὴ
φανερῶς ἤδη τυραννίδα περιβεβλημένοι τὴν ἀρχὴν καὶ
ἡμῖν ὥσπερ δούλοις παραχρώμενοι ἐξηλέγχθητε, ἡμεῖς 
τʼ οὐκέτι ὅμοιοι ταῖς πρὸς ὑμᾶς διανοίαις διαμένοντες,
<milestone unit="reiskpage" n="1214"/>ἐν δὲ τούτῳ καὶ τὰ ὑπήκοα ὀλίγου δεῖν πάντα ἐπανίστατο,
ἀρξάντων μὲν τῆς ἀποστάσεως Οὐολούσκων,
ἀκολουθησάντων δʼ αὐτοῖς Αἰκανῶν Ἑρνίκων Σαβίνων
ἄλλων συχνῶν, ἐδόκει τε οἷος οὐχ ἕτερος εἶναι καιρός, 
εἰ βουλομένοις ἡμῖν ἦν, δυεῖν ἐξεργάσασθαι θάτερον,
ἢ καταλύσασθαι τὴν ἀρχὴν ὑμῶν ἢ πρὸς τὸ λοιπὸν
ἀποδεῖξαι μετριωτέραν, ἆρα μέμνησθε, εἰς οἵαν ἀπόγνωσιν
τῆς ἀρχῆς ἤλθετε καὶ ὡς ἐν παντὶ δὴ ἀθυμίας
<pb id="v.2p.376"/>
ἐγένεσθε, εἴτε μὴ συναρούμεθα τῶν ἀγώνων ὑμῖν, εἴτε
ὀργῇ ἐφέντες ὡς τοὺς πολεμίους τρεψόμεθα, καὶ ὅσας
δεήσεις καὶ ὑποσχέσεις ἐποιήσασθε;
</p>
</div3>
<div3 type="section" n="2">
<p>τί οὖν οἱ ταπεινοὶ
καὶ πρὸς ὑμῶν ὑβρισμένοι τότε ἐποιήσαμεν; ἡττηθέντες
τῶν δεήσεων καὶ πεισθέντες ταῖς ὑποσχέσεσιν, αἷς
<milestone unit="reiskpage" n="1215"/>
ὁ βέλτιστος οὑτοσὶ Σερουίλιος ὑπατεύων τότε πρὸς τὸν
δῆμον ἐποιήσατο, οὐθὲν μὲν ἐμνησικακήσαμεν ὑμῖν
τῶν πάλαι, χρηστὰ δὲ περὶ τοῦ μέλλοντος ἐλπίσαντες
χρόνου, παρέσχομεν ὑμῖν ἑαυτούς, καὶ πάντα τὰ πολέμια
ἐν ὀλίγῳ κατεργασάμενοι χρόνῳ παρῆμεν ἄγοντες
αἰχμαλώτους πολλοὺς καὶ λείας καλάς.
</p>
</div3>
<div3 type="section" n="3">
<p>ἀνθʼ ὧν
τίνας ἡμῖν χάριτας ἀπεδώκατε; ἆρά γε δικαίας καὶ τῶν
κινδύνων ἀξίας; πόθεν; πολλοῦ γε καὶ δεῖ. ἐψεύσασθε
μέν γε καὶ τὰς ὑποσχέσεις, ἃς ἐκελεύσατε τὸν ὕπατον
ὑπὲρ τοῦ κοινοῦ ποιήσασθαι, αὐτὸν δὲ τὸν ἄνδρα τουτονὶ
τὸν βέλτιστον, ᾧ κατεχρήσασθε πρὸς τὸν φενακισμόν,
ἄμοιρον ἐποιήσατε τοῦ θριάμβου πάντων μάλιστʼ
ἀνθρώπων ἄξιον ὄντα τῆς τιμῆς ταύτης τυχεῖν,
οὐκ <add>ἐξ</add> ἄλλου τινὸς προσθέντες αὐτῷ τὴν ὕβριν,
ἀλλʼ ὅτι τὰ δίκαια ποιεῖν ὑμᾶς ὡς ὑπέσχεσθε ἠξίου
καὶ ἀγανακτῶν ἐπὶ τῷ φενακισμῷ δῆλος ἦν.
</p>
</div3>
</div2>
<div2 type="chapter" n="77">
<div3 type="section" n="1">
<p>
ἔναγχος δὲ δὴ τοῦ χρόνου· τουτὶ γὰρ
<milestone unit="reiskpage" n="1216"/>
ἔτι προσθεὶς τῷ περὶ τοῦ δικαίου λόγῳ παύσομαι·
ὅθʼ ὑμῖν Αἰκανοί τε καὶ Σαβῖνοι καὶ Οὐολοῦσκοι μιᾷ
<pb id="v.2p.377"/>
γνώμῃ χρησάμενοι αὐτοί τʼ ἐπανίσταντο καὶ τοὺς ἄλλους
παρεκάλουν, οὐκ ἐφʼ ἡμᾶς ἠναγκάσθητε καταφυγεῖν
τοὺς ταπεινοὺς καὶ φαύλους οἱ σεμνοὶ καὶ βαρεῖς,
πάντα ὑπισχνούμενοι <add>ὑπὲρ</add> τῆς τότε σωτηρίας; καὶ
ἵνα μὴ ἐξαπατᾶν ἡμᾶς αὖθις δοκῆτε, ὃ πολλάκις ἐποιήσατε, 
προκάλυμμα τῆς ἀπάτης Μάνιον Οὐαλέριον τουτονὶ
τὸν φιλοδημότατον ἄνδρα εὕρεσθε· ᾧ πιστεύσαντες
ἡμεῖς ὡς οὐκ ἂν ὑπὸ δικτάτορός τε καὶ ταῦτα χρηστοῦ
περὶ ἡμᾶς ἀνδρὸς φενακισθησόμενοι συνηράμεθα ὑμῖν
καὶ τοῦδε τοῦ πολέμου καὶ τοὺς ἐχθροὺς ἐνικῶμεν οὐ 
μικροὺς οὐδʼ ὀλίγους οὐδʼ ἀφανεῖς ἀγῶνας ὑπομείναντες.
</p>
</div3>
<div3 type="section" n="2">
<p>θᾶττον δʼ ἢ κατὰ τὴν ἁπάντων ἐλπίδα τέλος εἰληφότος
<milestone unit="reiskpage" n="1217"/>τὸ κάλλιστον τοῦ πολέμου τοσοῦτον ἀπέσχετε
τοῦ χαίρειν καὶ πολλὴν εἰδέναι τῷ δήμῳ χάριν, ὥστε
κατέχειν ἡμᾶς ἔτι ἠξιοῦτε ἄκοντας ὑπὸ ταῖς σημαίαις 
ἐν τοῖς ὅπλοις, ἵνα παρέλθητε τὰς ὑποσχέσεις ὥσπερ
ἐξ ἀρχῆς διέγνωτε. οὐχ ὑπομένοντος δὲ τοῦ ἀνδρὸς
τὸν φενακισμὸν οὐδὲ τὴν αἰσχύνην τοῦ ἔργου, ἀλλʼ
εἰσενέγκαντος εἰς τὴν πόλιν τὰ σημεῖα καὶ διαφέντος
ἐπὶ τὰ οἰκεῖα τὰς δυνάμεις, πρόφασιν ποιησάμενοι 
ταύτην τοῦ μὴ τὰ δίκαια ποιεῖν τοῦτον ὑβρίσατε, τῶν
δὲ πρὸς ἡμᾶς ὁμολογιῶν οὐδεμίαν ἐφυλάξατε, ἀλλʼ ἐν
τῷ αὐτῷ τρία τὰ μέγιστα παρηνομήσατε, τὸ ἀξίωμα
τῆς βουλῆς καταλύσαντες καὶ τὴν πίστιν τοῦ ἀνδρὸς
<pb id="v.2p.378"/>
διαφθείραντες καὶ τοῖς εὐεργέταις ἀνόνητον ποιήσαντες
τὴν χάριν τῶν πόνων.
</p>
</div3>
<div3 type="section" n="3">
<p>ταῦτα δὴ καὶ ἄλλα πρὸς τούτοις
ὅμοια πολλὰ ἔχοντες λέγειν πρὸς ὑμᾶς οὐκ ἀξιοῦμεν,
ὦ πατρίκιοι, πρὸς ἱκεσίας καὶ δεήσεις ὑμῶν τραπέσθαι,
οὐδʼ ὥσπερ οἱ τὰ δεινὰ δεδρακότες ἐπʼ ἀδείᾳ
καὶ ἀμνηστίᾳ κάθοδον λαμβάνειν. οὐ μὴν ἀκριβολογεῖσθαί
γε περὶ τούτων ἐν τῷ παρόντι οἰόμεθα χρῆναι,
ἐπειδὴ περὶ ὁμονοίας διαλεξόμενοι συνεληλύθαμεν, ἀλλʼ
<milestone unit="reiskpage" n="1218"/>
ἀμελείᾳ καὶ λήθῃ παραδόντες αὐτὰ φέρομεν.
</p>
</div3>
</div2>
<div2 type="chapter" n="78">
<div3 type="section" n="1">
<p>
ἐφʼ οἷς δὲ πρεσβεύετε καὶ τίνων δεόμενοι
ἥκετε, τί οὐ λέγετε φανερῶς; ἐπὶ ποίαις ἐλπίσι
κατελθεῖν ἡμᾶς εἰς τὴν πόλιν ἀξιοῦτε; ποίαν ἡγεμόνα
τῆς ὁδοῦ λαβόντας τύχην; τίνος ὑποδεξομένης ἡμᾶς
εὐθυμίας ἢ χαρᾶς; οὐδὲν γὰρ ἄχρι τοῦδε φιλάνθρωπον
ὑμῶν ἢ χρηστὸν προτεινομένων ἀκούομεν, οὐ τιμάς,
οὐκ ἀρχάς, οὐκ ἐπανόρθωσιν ἀπορίας, οὐκ ἄλλο
ἁπλῶς οὐδʼ ὁτιοῦν. καίτοι οὐ λέγειν ὑμᾶς ἐχρῆν, ἃ
μέλλετε ποιεῖν, ἀλλὰ ποιήσαντες λέγειν, ἵνα προειληφότες
ἤδη τι ἔργον ἀπʼ εὐνοίας γενόμενον καὶ τὰ λοιπὰ
</p>
</div3>
<div3 type="section" n="2">
<p>
<note n="20" place="unspecified" anchored="yes"/> τοιαῦτα ἔσεσθαι εἰκάσωμεν. οἴομαι τοίνυν πρὸς ταῦτα
ἐρεῖν αὐτούς, ὅτι περὶ πάντων ἥκουσιν. αὐτοκράτορες,
ὥσθʼ, ὅ τι ἂν πείσωμεν ἀλλήλους, τοῦτʼ ἔσται κύριον.
ἔστω ταῦτʼ ἀληθῆ· γιγνέσθω τἀκόλουθα τούτοις· οὐδὲν
ἀντιλέγω. βούλομαι δὲ τὰ μετὰ ταῦτʼ ἐσόμενα
<milestone unit="reiskpage" n="1219"/>
παρʼ αὐτῶν μαθεῖν, ἐπειδὰν εἴπωμεν ἡμεῖς, ἐφʼ οἷς
ἀξιοῦμεν ποιεῖσθαι τὴν κάθοδον καὶ συγχωρηθῇ ταῦτα
<pb id="v.2p.379"/>
<add>ὑπὸ</add> τούτων, τίς ἐγγυητὴς ἔσται τῶν ὁμολογιῶν ἡμῖν;
</p>
</div3>
<div3 type="section" n="3">
<p>τίνι πιστεύσαντες ἀσφαλείᾳ τὰ ὅπλα θήσομεν ἐκ τῶν 
χειρῶν καὶ καταστήσομεν αὖθις εἰς τὴν τούτων ἐξουσίαν
τὰ σώματα; πότερον τοῖς ψηφίσμασι τῆς βουλῆς
τοῖς ὑπὲρ τούτων γραφησομένοις, οὐ γὰρ δὴ γεγραμμένοις; 
καὶ τί πάλιν κωλύσει ἑτέροις ἀκυρωθῆναι ταῦτα
ψηφίσμασιν, ὅταν Ἀππίῳ καὶ τοῖς ὅμοια φρονοῦσιν
ἐκείνῳ φανῇ; ἢ τοῖς ἀξιώμασι τῶν πρεσβευτῶν, οἳ τὰς
ἑαυτῶν παρέχονται πίστεις; ἀλλὰ διὰ τῶν ἀνδρῶν τούτων
καὶ πρότερον ἡμᾶς ἐξηπάτησαν. ἢ ταῖς <add>ἐπὶ</add> τῶν 
θεῶν ὁμολογίαις διʼ ὅρκων τὰ πιστὰ πορισάμενοι παρʼ
αὐτῶν; ἀλλʼ ἔγωγʼ ὑπὲρ ἅπασαν πίστιν ἀνθρωπίνην
ταύτην δέδοικα, ἣν ὑπὸ τῶν ἐν ταῖς ἡγεμονίαις ὄντων
καταφρονουμένην ὁρῶ, καὶ τὰς ἀκουσίους συμβάσεις
<milestone unit="reiskpage" n="1220"/>τοῖς ἄρχειν ἀξιοῦσι πρὸς τοὺς ἐλευθερίας μεταποιουμένους, 
οὐ νῦν πρῶτον, ἀλλὰ καὶ πολλάκις ἤδη καταμαθών,
ἐπίσταμαι τοσοῦτον ἰσχυούσας χρόνον, ὅσον
ἂν αὐτῶν αἱ ἀνάγκαι κρατῶσι.
</p>
</div3>
<div3 type="section" n="4">
<p>τίς οὖν ἡ τοιαύτη 
φιλία καὶ πίστις, ἐν ᾗ παρὰ γνώμην ἀλλήλους θεραπεύειν
ἀναγκασθησόμεθα φυλάττοντες τοὺς οἰκείους 
ἑκάτεροι καιρούς; ὑποψίαι δὲ δὴ τό γε μετὰ τοῦτο καὶ
διαβολαὶ συνεχεῖς κατʼ ἀλλήλων φθόνοι τε καὶ μίση
καὶ πᾶσʼ ἄλλη κακῶν ἰδέα καὶ πολὺς ὁ περὶ τοῦ φθάσαι
διολέσαντας τὸ ἀντίπαλον ἀγών, ὡς ἐν τῷ μέλλειν
κειμένου τοῦ παθεῖν. 
<pb id="v.2p.380"/>
</p>
</div3>
</div2>
<div2 type="chapter" n="79">
<div3 type="section" n="1">
<p>
πολέμου δὲ πολιτικοῦ ὡς ἅπαντες ἴσασι
κάκιον χρῆμα οὐδέν, ἐν ᾧ τὰ μὲν κρατηθέντα ἀτυχεῖ,
τὰ δὲ κρατήσαντα ἀδικεῖ, καὶ περίεστι τοῖς μὲν ὑπὸ
τῶν φιλτάτων ἀπόλλυσθαι, τοῖς δὲ τὰ φίλτατα διολέσαι.
ἐπὶ τοιαύταις δὴ τύχαις καὶ συμφοραῖς οὐκ
εὐκταίας μήτε ὑμεῖς, ὦ πατρίκιοι, καλεῖτε ἡμᾶς, μήτε
ἡμεῖς αὐτοῖς ὑπακούωμεν, ὦ δημόται, ἀλλʼ, ὡς διῄρηκεν
<milestone unit="reiskpage" n="1221"/>
ἡμᾶς ἀπʼ ἀλλήλων ἡ τύχη, στέργωμεν. ἐχέτωσαν
μὲν <add>οὖν</add> οὗτοι τὴν πόλιν ὅλην καὶ καρπούσθωσαν
ἡμῶν δίχα καὶ τῶν ἄλλων ἀγαθῶν ἁπάντων ἀπολαυέτωσαν
μόνοι, τοὺς ταπεινοὺς καὶ ἀδόξους δημότας
ἐκβαλόντες ἐκ τῆς πατρίδος· ἀπαλλαττώμεθα δʼ ἡμεῖς,
ὅποι ποτʼ ἂν ἡμᾶς ὁ δαίμων ἄγῃ τόπον ἀλλότριον ἐκλιπεῖν
νομίσαντες, οὐ πόλιν ἰδίαν.
</p>
</div3>
<div3 type="section" n="2">
<p>οὔτε γὰρ ἡμῶν τινι
ἐνθάδε ὑπολείπεται κλῆρος γῆς οὔτε πατρῷον ἐφέστιον
οὔτε ἱερὰ κοινὰ οὔτε ἀξίωμα ὡς ἐν πατρίδι, ὧν περιεχόμενοι
φιλοχωροῖμεν ἂν καὶ παρὰ γνώμην <del>μένειν</del>,
ἀλλʼ οὐδʼ ἡ <del>μετὰ τῶν ὅπλων</del> τοῖς σώμασι μετὰ πολλῶν
πόνων ἐλευθερία· ἐπεὶ τὰ μὲν οἱ πολλοὶ πόλεμοι
διέφθειραν, τὰ δʼ ἡ τῶν καθʼ ἡμέραν ἀναγκαίων σπάνις
ἐξανήλωσε, τὰ δʼ ὑπὸ τῶν ὑπερηφάνων δανειστῶν
τούτων ἀφῃρέθημεν· οἷς τελευτῶντες ἠναγκαζόμεθα
<milestone unit="reiskpage" n="1222"/>
τοὺς ἑαυτῶν κλήρους οἱ δείλαιοι γεωργεῖν, σκάπτοντες
φυτεύοντες ἀροῦντες ποίμνια νέμοντες ὁμόδουλοι τοῖς
ἑαυτῶν δορικτήτοις ἀνδραπόδοις ὄντες, οἱ μὲν ἁλύσει
<pb id="v.2p.381"/>
δεθέντες, οἱ δὲ πέδαις, οἱ δʼ ὥσπερ τὰ χαλεπώτατα
τῶν θηρίων κλοιοῖς καὶ μύδροις.
</p>
</div3>
<div3 type="section" n="3">
<p>αἰκίας δὲ δὴ καὶ 
προπηλακισμοὺς καὶ μάστιγας καὶ πόνους ἐκ νυκτὸς
εἰς νύκτα καὶ πᾶσαν ἄλλην ὠμότητα καὶ ὕβριν καὶ
ὑπερηφανίαν, ἣν ὑπεμείναμεν, ἐῶ. τοσούτων οὖν καὶ 
τηλικούτων ἀπηλλαγμένοι κακῶν ὑπὸ τοῦ δαίμονος,
ὅση σπουδὴ καὶ δύναμις ἑκάστῳ πάρεστι φεύγωμεν
ἀπʼ αὐτῶν ἄσμενοι τύχην καὶ θεὸν οἵπερ ἡμᾶς σώζουσιν
ἡγεμόνας τῆς ὁδοῦ ποιησάμενοι, πατρίδα νομίζοντες
τὴν ἐλευθερίαν καὶ πλοῦτον τὴν ἀρετήν. πᾶσα 
γὰρ ἡμᾶς ὑποδέξεται γῆ κοινωνούς, τὰ μὲν ἀλύπους
ἐσομένους τοῖς ὑποδεξαμένοις, τὰ δʼ ὠφελίμους.
</p>
</div3>
</div2>
<div2 type="chapter" n="80">
<div3 type="section" n="1">
<p>
παραδείγματα δὲ τούτων γενέσθωσαν ἡμῖν
πολλοί τε Ἕλληνες πολλοί τε βάρβαροι, μάλιστα δʼ οἱ
<milestone unit="reiskpage" n="1223"/>τούτων τε καὶ ἡμῶν πρόγονοι· ὧν οἱ μὲν μετʼ Αἰνείου 
συναναστάντες ἐκ τῆς Ἀσίας εἰς τὴν Εὐρώπην ἐν τῇ
Λατίνων γῇ πόλιν ᾤκισαν, οἱ δʼ ὕστερον ἐξ Ἄλβας
ἀναστάντες Ῥωμύλου τὴν ἀποικίαν ἄγοντος ἐν τοῖσδε
τοῖς τόποις ἱδρύσαντο τὴν ὑφʼ ἡμῶν ἐκλειπομένην.
</p>
</div3>
<div3 type="section" n="2">
<p>ὑπάρχει τε ἡμῖν δύναμις οὐκ ὀλίγῳ πλείων μόνον τῆς 
ἐκείνοις γενομένης, ἀλλὰ καὶ τριπλασία, καὶ πρόφασις
δικαιοτέρα τῆς μεταναστάσεως. οἱ μέν γε ἐξ Ἰλίου
μεταναστάντες ὑπὸ πολεμίων ἐξηλαύνοντο, ἡμεῖς δʼ
αὐτόθεν ὑπὸ φίλων· ἐλεεινότερον δὲ δήπου τὸ πρὸς
<pb id="v.2p.382"/>
τῶν οἰκείων ἢ τῶν ἀλλοτρίων ἐλαύνεσθαι. οἱ δὲ Ῥωμύλῳ
</p>
</div3>
<div3 type="section" n="3">
<p>συναράμενοι τῆς στρατείας ἐπὶ τῷ κτήσασθαι
κρείττονα γῆν ὑπερεῖδον τῆς πατρῴας· ἡμεῖς δὲ τὸν
ἄπολιν καὶ τὸν ἀνέστιον ἐκλείποντες βίον, οὔτε θεοῖς
ἐπίφθονον οὔτε ἀνθρώποις λυπηρὰν οὔτε γῇ τινι βαρεῖαν
<milestone unit="reiskpage" n="1224"/>
στέλλομεν ἀποικίαν, <del>ἀλλʼ</del> οὐδὲ διʼ αἵματος καὶ
φόνων ἐμφυλίων ἐλθόντες πρὸς τοὺς ἀπελαύνοντας
ἡμᾶς, οὐδὲ πυρὶ καὶ σιδήρῳ κακώσαντες τὴν ἐκλειπομένην
γῆν, οὐδʼ ἄλλο μνημόσυνον οὐδὲν αἰωνίου καταλιπόντες
ἔχθρας, ὡς ταῖς παρεσπονδημέναις φυγαῖς
καὶ εἰς ἀβουλήτους ἀνάγκας κατακλεισθείσαις ἔθος ἐστὶ
</p>
</div3>
<div3 type="section" n="4">
<p>δρᾶν. θεούς τε ἐπιμαρτυράμενοι καὶ δαίμονας, οἳ τὰ
θνητὰ πάντα κατὰ δίκην ἄγουσι, καὶ καταλιπόντες
ἐκείνοις ἀναπράξασθαι τὰς ὑπὲρ ἡμῶν δίκας, ἐκεῖνο
μόνον ἀξιοῦμεν, οἷς ἐστιν ἡμῶν ἐν τῇ πόλει τέκνα
νήπια καὶ γονεῖς καὶ εἴ τινες ἄρα γυναῖκες ἡμῖν ἐθελήσουσι
κοινωνεῖν τῆς τύχης, τὰ σώματʼ ἀπολαβεῖν.
ταῦθʼ ἡμῖν ἀπόχρη λαβεῖν, καὶ οὐκέτι οὐδενὸς ἄλλου
δεόμεθα τῶν ἐκ τῆς πατρίδος. ἀλλʼ εὐτυχεῖτε καὶ ζῆτε
βίον, ὃν ἂν προαιρῆσθε, οὕτως ἀπολίτευτα καὶ ἀκοινώνητα
πρὸς τοὺς ταπεινοτέρους φρονοῦντες.
</p>
</div3>
</div2>
<div2 type="chapter" n="81">
<div3 type="section" n="1">
<p>
ὁ μὲν δὴ Βροῦτος τοιούτους εἰπὼν λόγους
ἐπαύσατο· τοῖς δὲ παροῦσιν, ὅσα τε περὶ τῶν δικαίων
εἶπεν, ἀληθῆ εἶναι ἐδόκει καὶ ὅσα τῆς ὑπεροψίας τοῦ
<milestone unit="reiskpage" n="1225"/>
συνεδρίου κατηγόρησε, μάλιστα δʼ ἐν οἷς τὸ ἀσφαλὲς
<pb id="v.2p.383"/>
τῶν ὁμολογιῶν δόλου μεστὸν ἀπεδείκνυε καὶ ἀπάτης.
ἐπεὶ δὲ τὰς ὕβρεις τελευτῶν διῆλθεν, ἃς ἦσαν ὑβρισμένοι
ὑπὸ τῶν δανειστῶν, καὶ τῶν οἰκείων ἕκαστον
ἀνέμνησε κακῶν, οὐδεὶς ἦν στερρὸς οὕτω τὴν διάνοιαν,
ὃς οὐκ ἐξεχεῖτο τοῖς δάκρυσι καὶ ἀνεκλαίετο τὰς κοινὰς 
συμφοράς· καὶ τοῦτʼ οὐκ αὐτοῖς μόνοις συνέβαινε
παθεῖν, ἀλλὰ καὶ τοῖς παρὰ τῆς βουλῆς ἥκουσιν. οὐδὲ
γὰρ οἱ πρέσβεις τὰ δάκρυα κατέχειν ἴσχυον ἐνθυμούμενοι
τὰς ἐκ τοῦ διοικισμοῦ τῆς πόλεως ἀτυχίας, καὶ
πολὺς ἦν χρόνος ἐν ᾧ κατηφεῖς καὶ δεδακρυμένοι καὶ
</p>
</div3>
<div3 type="section" n="2">
<p>τί χρὴ λέγειν ἀποροῦντες εἱστήκεσαν. ἐπειδὴ δʼ ὅ τε 
πολὺς θρῆνος ἐπαύσατο καὶ σιωπὴ κατέσχε τὴν ἐκκλησίαν,
παρῆλθεν ἀπολογησόμενος <add>πρὸς</add> ταῦτα, ὅσπερ
ἐδόκει τῶν ἄλλων πολιτῶν ἡλικίᾳ τε προὔχειν καὶ
<milestone unit="reiskpage" n="1226"/>ἀξιώσει, Τῖτος Λάρκιος, ὃς δὶς ἀποδειχθεὶς ὕπατος 
δυναστείᾳ τῇ καλουμένῃ δικτατορίᾳ κράτιστα πάντων
ἀνθρώπων χρησάμενος ἱερὰν καὶ σεβασμοῦ μεστὴν
ἐποίησε νομισθῆναι τὴν ἐπίφθονον ἀρχήν.
</p>
</div3>
<div3 type="section" n="3">
<p>ἐπιβαλλόμενος 
δὲ περὶ τοῦ δικαίου ποιεῖσθαι λόγους, καὶ τὰ
μὲν τοῖς δανειστικοῖς ἐγκαλῶν ὡς ὠμὰ καὶ ἀπάνθρωπα 
διαπεπραγμένοις, τὰ δὲ τῶν πενήτων καθαπτόμενος
ὡς οὐ δικαίως ἀξιούντων βίᾳ μᾶλλον ἀφεῖσθαι τῶν
ὀφειλημάτων ἢ χάριτι, καὶ ὡς τὴν βουλὴν οὐκ ὀρθῶς
<pb id="v.2p.384"/>
δι᾽ ὀργῆς ἐχόντων ἐπὶ τῷ μηθενὸς τῶν μετρίων παρʼ
</p>
</div3>
<div3 type="section" n="4">
<p>αὐτῆς τυγχάνειν, μᾶλλον ἢ οὐχὶ τοὺς αἰτίους· πειρώμενός
τʼ ἀποφαίνειν βραχὺ μὲν ὑπάρχον τοῦ δήμου
τὸ μὴ κατὰ γνώμην ἀδικοῦν, ὑπὸ δὲ μήκους ἀπορίας
ἠναγκασμένον αἰτεῖσθαι τὴν ἄφεσιν, τὸ δὲ πλεῖον ἀκολασίᾳ
καὶ ὕβρει καὶ τῷ καθʼ ἡδονὰς ζῆν ἐφεικὸς καὶ
δι᾽ ἁρπαγῆς ἐκ τῶν ἀλλοτρίων ὑπηρετεῖν ταῖς ἐπιθυμίαις
<milestone unit="reiskpage" n="1227"/>
παρεσκευασμένον, διακρίνεσθαί τε οἰόμενος δεῖν
ἀπὸ τῶν ἐλεεινῶν τὰ πονηρὰ καὶ ἀπὸ τῶν φιλανθρωπίας
δεομένων τὰ μίσους ἄξια, καὶ τοιούτους τινὰς
ἄλλους καθιστάμενος λόγους ἀληθεῖς μέν, οὐχ ἅπασι
δὲ τοῖς ἀκούουσι κεχαρισμένους, οὐκ ἔπειθεν, ἀλλὰ
θροῦς ἦν ἐφʼ ἑκάστῳ πολὺς καὶ τῶν μὲν ἀγανακτήσεις
ὡς ἐξαιμάττοντος τὰς λύπας, τῶν δʼ ἐξομολογήσεις ὡς
οὐδὲν τῶν ἀληθῶν ἀποκρυπτομένου· ἔλαττον δὲ πολλῷ
τοῦτʼ ἦν θατέρου τὸ μέρος, ὥστʼ ἠφανίζοντο τῷ πολλῷ
καὶ περιῆν ἡ τοῦ ἀγανακτοῦντος βοή.
</p>
</div3>
</div2>
<div2 type="chapter" n="82">
<div3 type="section" n="1">
<p>
ὀλίγα δὲ τούτοις ἔτι προσθέντος τοῦ
Λαρκίου καὶ τῆς ἐπαναστάσεως αὐτῶν καὶ τῆς προπετείας
τῶν βουλευμάτων καθαψαμένου παραλαβὼν
τὸν λόγον ὁ τοῦ δήμου προεστηκὼς τότε Σικίννιος
ἔτι μᾶλλον ἐτράχυνε τὰς ὀργὰς αὐτῶν λέγων, ὡς ἐκ
τούτων ἂν δύναιντο μάλιστα τῶν λόγων καταμαθεῖν,
οἷαι τιμαὶ καὶ χάριτες αὐτοὺς ὑποδέξονται κατελθόντας
<note n="25" place="unspecified" anchored="yes"/> εἰς τὴν πατρίδα.
</p>
</div3>
<div3 type="section" n="2">
<p>οἷς γὰρ ἐν ἀκμῇ τῶν δεινῶν
<milestone unit="reiskpage" n="1228"/>
οὖσι καὶ δεομένοις τῆς παρὰ τοῦ δήμου βοηθείας καὶ
<pb id="v.2p.385"/>
ἐπὶ τοῦθʼ ἥκουσιν οὐδὲ νῦν ἐπέρχεται μετρίους καὶ
φιλανθρώπους ποιεῖσθαι λόγους, τίνα χρὴ δοκεῖν παραστήσεσθαι
διάνοιαν, ὅταν αὐτοῖς κατʼ ἐλπίδα χωρήσῃ
τὰ πράγματα, καὶ γένηται τὰ νῦν ὑβριζόμενα τοῖς λόγοις
ὑποχείρια τοῖς ἔργοις; ποίας ὑπερηφανίας αὐτοὺς 
ἀφέξεσθαι, ποίας αἰκίας, ποίας ὠμότητος τυραννικῆς;
</p>
</div3>
<div3 type="section" n="3">
<p>ἀλλʼ εἰ μὲν ὑμῖν ἀπόχρη δουλεύειν ἅπαντα τὸν τοῦ 
βίου χρόνον δεδεμένοις καὶ μαστιγουμένοις καὶ πυρὶ
καὶ σιδήρῳ καὶ λιμῷ καὶ πάσῃ λώβῃ ἀπολλυμένοις, μὴ
τρίβετε τὸν χρόνον, ἀλλὰ τὰ ὅπλα ῥίψαντές τε καὶ τὼ 
χεῖρε περιαγαγόντες ἀκολουθεῖτε αὐτοῖς· εἰ δὲ τῆς
ἐλευθερίας ἔνεστιν ὑμῖν τις πόθος, μὴ ἀνέχεσθε αὐτῶν.
ὑμεῖς τʼ, ὦ πρέσβεις, ἢ λέγετε, ἐφʼ οἷς καλεῖτε
ἡμᾶς δικαίοις, ἢ μὴ λέγοντες ἐκ τῆς ἐκκλησίας ἄπιτε·
οὐ γὰρ ἂν ἔτι μεταδοίημεν ὑμῖν λόγου. 
</p>
</div3>
</div2>
<div2 type="chapter" n="83">
<div3 type="section" n="1">
<p>
<milestone unit="reiskpage" n="1229"/>ὡς δʼ ἐπαύσατο, πάντες οἱ παρόντες
ἐπεθορύβησαν ὡς τὰ δέοντα λελογισμένῳ συγκατατιθέμενοι
καὶ μετὰ τοῦτο ἡσυχίας γενομένης Μενήνιος
Ἀγρίππας, ὅσπερ καὶ τοὺς ἐν τῇ βουλῇ λόγους ὑπὲρ
τοῦ δήμου διέθετο καὶ τοῦ πεμφθῆναι τὴν αὐτοκράτορα 
πρεσβείαν <add>τὴν</add> γνώμην ἀποφηνάμενος αἰτιώτατος
ἦν, διεσήμηνεν ὅτι βούλεται καὶ αὐτὸς εἰπεῖν. τοῖς
δὲ κατʼ εὐχὴν τὸ πρᾶγμα ἐφάνη καὶ νυνί γέ τοι λόγων
ὑπέλαβον ἀκούσεσθαι συμβάσεις ἀληθινὰς καὶ γνώμας
σωτηρίους ἀμφοῖν ἐχόντων.
</p>
</div3>
<div3 type="section" n="2">
<p>καὶ τὸ μὲν πρῶτον ἐπερρόθησαν 
ἅπαντες βοῇ μεγάλῃ λέγειν κελεύοντες· ἔπειτα
<pb id="v.2p.386"/>
ἐπέσχον, καὶ σιγὴ τοσαύτη κατέλαβε τὴν ἐκκλησίαν, ὥστε
μηθὲν διαλλάξαι τὸν τόπον ἐρημίας. ὁ δὲ τά τε ἄλλα,
ὡς οἷόν τε ἦν, πιθανωτάτοις ἔδοξε χρήσασθαι λόγοις
καὶ τοῦ βουλήματος τῶν ἀκουόντων ἐστοχασμένοις,
τελευτῶν δὲ τῆς δημηγορίας λέγεται μῦθόν τινα εἰπεῖν
εἰς τὸν Αἰσώπειον τρόπον συμπλάσας πολλὴν ὁμοιότητα
<milestone unit="reiskpage" n="1230"/>
πρὸς τὰ πράγματα ἔχοντα, καὶ τούτῳ μάλιστʼ αὐτοὺς
ἑλεῖν· ὅθεν καὶ μνήμης ἀξιοῦται ὁ λόγος καὶ φέρεται
ἐν ἁπάσαις ταῖς ἀρχαίαις ἱστορίαις. ἦν δὲ τὰ λεχθέντα
<note n="10" place="unspecified" anchored="yes"/> ὑπʼ αὐτοῦ τοιάδε.
</p>
</div3>
<div3 type="section" n="3">
<p>ἡμεῖς ἀπεστάλημεν ὑπὸ τῆς βουλῆς,
ὦ δημόται, πρὸς ὑμᾶς οὔτε ἀπολογησόμενοι ὑπὲρ
ἐκείνης οὔτε ὑμῶν κατηγορήσοντες· οὐ γὰρ ἐδόκει
ταῦτα καιρὸν ἔχειν οὐδʼ εἶναι ταῖς κατεχούσαις τὸ κοινὸν
τύχαις πρόσφορα· ἀλλὰ διαλύσοντες ἁπάσῃ προθυμίᾳ
καὶ μηχανῇ τὴν στάσιν καὶ καταστήσοντες εἰς
τὸν ἐξ ἀρχῆς κόσμον τὴν πολιτείαν, ἔχοντες δὲ τούτου
τὴν ἐξουσίαν αὐτοκράτορα. ὥστε περὶ μὲν τῶν δικαίων
οὐδὲν ἂν οἰόμεθα δεῖν, ὅπερ Ἰούνιος ἐποίησεν
οὑτοσί, εἰς μακρὸν ἐκμηκύνειν χρόνον· ἐφʼ οἷς δὲ φιλανθρώποις
<milestone unit="reiskpage" n="1231"/>
διαλῦσαι τὴν στάσιν οἰόμεθα δεῖν, καὶ τίς ἡ
βεβαιώσουσα τὰς ὁμολογίας ἡμῶν ἔσται πίστις, περὶ τούτων,
</p>
</div3>
<div3 type="section" n="4">
<p>ἃ διεγνώκαμεν, ἐροῦμεν πρὸς ὑμᾶς. ἡμῖν ἐνθυμουμένοις,
ὅτι πᾶσα θεραπεύεται στάσις ἐξ ἁπάσης πόλεως,
ὅταν ἐξαιρεθῶσιν αἱ παρασχοῦσαι τὴν διαφορὰν αἰτίαι,
<pb id="v.2p.387"/>
ἀναγκαῖον ἔδοξεν εἶναι τὰς ἀρχηγοὺς τῆς διχοστασίας
προφάσεις γνῶναί τε καὶ παῦσαι. εὑρόντες δὲ τὰς
ἀποτόμους τῶν δανείων ἀναπράξεις τῶν παρόντων κακῶν
αἰτίας γεγονυίας, οὕτως αὐτὰς διορθούμεθα. τοὺς
ὀφείλοντας χρία καὶ μὴ δυναμένους διαλύσασθαι πάντας 
ἀφεῖσθαι τῶν ὀφλημάτων δικαιοῦμεν· καὶ εἴ τινων
ἤδη τὰ σώματα ὑπερημέρων ὄντων ταῖς νομίμοις
προθεσμίαις κατέχεται, καὶ ταῦτʼ ἐλεύθερα εἶναι κρίνομεν·
ὅσοι τε δίκαις ἁλόντες ἰδίαις παρεδόθησαν τοῖς
καταδικασαμένοις, καὶ τούτους ἐλευθέρους εἶναι βουλόμεθα,
<milestone unit="reiskpage" n="1232"/>καὶ τὰς καταγνώσεις αὐτῶν ἀκύρους ποιοῦμεν.
</p>
</div3>
<div3 type="section" n="5">
<p>περὶ μὲν δὴ τῶν ἐκ τοῦ παρεληλυθότος χρόνου συμβολαίων, 
ἃ τὴν ἀπόστασιν ἔδοξεν ἡμῖν ποιῆσαι, τοῦτον
ἐπανορθούμεθα τὸν τρόπον· περὶ δὲ τῶν ὕστερον
ἐσομένων, ὡς ἂν ὑμῖν τε τῷ δήμῳ καὶ τοῖς ἐκ τοῦ 
συνεδρίου κοινῇ βουλευσομένοις φανῇ, νόμου κυρωθέντος,
οὕτως ἐχέτω. οὐχὶ ταῦτα μέντοι τὰ διαστήσαντα
ὑμᾶς ἦν ἀπὸ τῶν πατρικίων, ὦ δημόται, καὶ
τούτων εἰ τύχοιτε ἀποχρῆν ὑμῖν ᾤεσθε καὶ οὐδενὸς
ἄλλου ὠρέγεσθε; δίδοται νῦν ὑμῖν· ἄπιτε ἤδη χαίροντες εἰς τὴν πατρίδα. 
</p>
</div3>
</div2>
<div2 type="chapter" n="84">
<div3 type="section" n="1">
<p>
αἱ δὲ βεβαιώσουσαι τὰς ὁμολογίας ταύτας
καὶ τὸ ἀσφαλὲς ὑμῖν παρέξουσαι πίστεις ἔσονται
πᾶσαι νόμιμοί τε καὶ ἐν ἔθει τοῖς διαλυομένοις τὰς
ἔχθρας. ἐπιψηφιεῖται μὲν ἡ βουλὴ ταῦτα καὶ νόμου 
<pb id="v.2p.388"/>
τάξιν ἀποδώσει τοῖς γραφησομένοις· μᾶλλον δʼ ὑφʼ ὑμῶν
ἐνθάδε γραφέσθω τὰ δόξαντα, καὶ ἡ βουλὴ τούτοις πείσεται.
</p>
</div3>
<div3 type="section" n="2">
<p>τοῦ δὲ μενεῖν βέβαια τὰ συγχωρούμενα νῦν, καὶ
<milestone unit="reiskpage" n="1233"/>
μηδὲν ὕστερον ἐναντίον αὐτοῖς ὑπὸ τῆς βουλῆς ἐξενεχθήσεσθαι,
πρῶτον μὲν ἡμεῖς οἱ πρέσβεις ἀνάδοχοι, διδόντες
ὑμῖν σώματα καὶ ψυχὰς καὶ γενεὰς τὰς ἑαυτῶν
ἐνέχυρα· ἔπειτα οἱ ἄλλοι βουλευταί, ὅσοι τῷ ψηφίσματι
συνεγγραφήσονται· οὐ γὰρ δή ποτε ἀκόντων ἡμῶν
γραφήσεταί τι κατὰ τοῦ δήμου. οἱ γὰρ ἡγούμενοι τοῦ
συνεδρίου καὶ πρῶτοι τὰς αὑτῶν γνώμας ἀποφαινόμενοι
τῶν ἄλλων ἡμεῖς ἐσμεν.
</p>
</div3>
<div3 type="section" n="3">
<p>τελευταία δὲ πίστις
ἅπασίν ἐστιν ἀνθρώποις Ἕλλησί τε καὶ βαρβάροις, ἣν
οὐδεὶς πώποτε ἀναιρήσει χρόνος, ἡ διʼ ὅρκων καὶ σπονδῶν
ἐγγυητὰς θεοὺς ποιουμένη τῶν συμβάσεων· ὑφʼ
ἧς πολλαὶ μὲν ἰδιωτῶν ἔχθραι πικραί, πολλοὶ δὲ πόλεμοι
πόλεσι πρὸς πόλεις συστάντες διηλλάγησαν. καὶ
ταύτην εἴ τινα λαμβάνετε τὴν πίστιν, εἴτʼ ὀλίγοις ἐπιτρέπετε
τοῖς ἡγεμόσι τοῦ συνεδρίου περὶ ὅλης ὑμῖν
δοῦναι τῆς βουλῆς τοὺς ὅρκους, εἴτε πάντας ἀξιοῦτε
<milestone unit="reiskpage" n="1234"/>
τοὺς ἐπιγραφομένους τοῖς δόγμασιν ὀμνύειν καθʼ ἱερῶν
ἦ μὴν βέβαια τὰ συγκείμενα φυλάξειν.
</p>
</div3>
<div3 type="section" n="4">
<p>δεξιὰς δὲ καὶ
σπονδὰς καὶ πίστεις ἐπὶ θεῶν γιγνομένας μήτε σὺ
διάβαλλε, Βροῦτε, μήτʼ ἀναίρει τὸ κάλλιστον ἐπιτήδευμα
<pb id="v.2p.389"/>
τῶν ἀνθρωπίνων, μηδʼ ὑμεῖς ἀνάσχησθε αὐτοῦ
λέγοντος ἀνοσίων καὶ τυραννικῶν ἀνθρώπων πονηρεύματα,
ἃ τῆς Ῥωμαίων ἀρετῆς πολὺ ἀπέχει.
</p>
</div3>
</div2>
<div2 type="chapter" n="85">
<div3 type="section" n="1">
<p>
μίαν εἰπὼν ἔτι τὴν οὔτε ἀγνοουμένην
ὑπʼ οὐδενὸς ἀνθρώπων οὔτε ἀμφισβητουμένην παύσομαι. 
τίς δʼ ἐστὶν αὕτη; ἡ τὸ κοινὸν συμφέρον εἰσάγουσα
καὶ διʼ ἀλλήλων ἀμφότερα ποιοῦσα σώζεσθαι
τὰ μέρη. αὕτη μέντοι πρώτη καὶ μόνη συνάγει τε
ἡμᾶς εἰς τὸ αὐτὸ καὶ οὐκ ἐάσει ποτὲ δίχʼ ἀλλήλων
γενέσθαι. δεήσεται γὰρ ἀεὶ καὶ οὐδέποτε παύσεται
<milestone unit="reiskpage" n="1235"/>δεόμενον τὸ μὲν ἀμαθὲς πλῆθος ἔμφρονος ἡγεμονίας,
τὸ δʼ ἡγεῖσθαι δυνάμενον βουλευτήριον τῶν ἄρχεσθαι
βουλομένων ὄχλων· καὶ οὐ δόξῃ μόνον τοῦτʼ εἰκάσαντες,
</p>
</div3>
<div3 type="section" n="2">
<p>ἀλλὰ καὶ ἔργῳ πειραθέντες ἴσμεν. τί οὖν δεδιττόμεθα 
καὶ πράγματα παρέχομεν ἀλλήλοις; τί δὲ 
λόγους πονηροὺς λέγομεν χρηστὰ πράγματα ἔχοντες ἐν
χερσίν, ἀλλʼ οὐκ ἀναπτύξαντες αὑτοὺς καὶ τὼ χεῖρε
περιβάλλοντες ἀλλήλοις ἄπιμεν εἰς τὴν πατρίδα παλαιὰν
τέρψιν τῶν ἡδίστων καὶ πόθον ἁπάντων γλυκύτατον
ἀποληψόμενοι, ἀλλʼ ἐπιζητοῦμεν ἀσφαλείας 
ἀγενήτους καὶ πίστεις ἀπίστους, ὥσπερ οἱ πολεμιώτατοι
καὶ πάντα ὑποπτεύοντες ἐπὶ τὸ χεῖρον. ἡμῖν μέν,
ὦ δημόται, τοῖς ἐκ τοῦ συνεδρίου μία πίστις ἀπόχρη
περὶ τοῦ μὴ ἄν ποτε ὑμᾶς γενέσθαι περὶ ἡμᾶς, εἰ
κατέλθοιτε, κακοὺς τροφάς τε ὑμῶν ἀγαθὰς εἰδόσι καὶ 
<pb id="v.2p.390"/>
ἐπιτηδεύματα νόμιμα τήν τε ἄλλην ἀρετήν, ἣν πολλάκις
ἀπεδείξασθε καὶ ἐν εἰρήνῃ καὶ κατὰ πολέμους.
</p>
</div3>
<div3 type="section" n="3">
<p>καὶ
<milestone unit="reiskpage" n="1236"/>
εἴ τι διʼ ἀνάγκην τῆς πίστεως καὶ ἐλπίδος τὰ συμβόλαια
κοινῆς ἐπανορθώσεως τύχοι, τὰ γοῦν ἄλλα πιστεύομεν
ὑμῖν ἔσεσθαι ἀγαθοὺς καὶ οὐδὲν δεόμεθα
οὔτε ὅρκων οὔτε ὁμήρων οὔτε ἄλλης πίστεως παρὰ
τοῦ πλήθους οὐδεμιᾶς· ὑμῖν μέντοι γε πρὸς οὐδὲν τῶν
ἀξιουμένων ἐναντιωσόμεθα. καὶ περὶ μὲν τῆς πίστεως,
ἐφʼ ᾗ διαβάλλειν ἡμᾶς Βροῦτος ἐπεχείρει, ταῦτα ἱκανά.
εἰ δέ τις ὑμῖν φθόνος οὐ δίκαιος ἐγκάθηται πονηρὰ
περὶ τῆς βουλῆς διανοεῖσθαι πείθων, βούλομαί τινα
καὶ πρὸς τοῦτον εἰπεῖν λόγον, ὦ δημόται· καί μου
πρὸς θεῶν μεθʼ ἡσυχίας καὶ προσοχῆς ἀκούσατε.
</p>
</div3>
</div2>
<div2 type="chapter" n="86">
<div3 type="section" n="1">
<p>
ἔοικέ πως ἀνθρωπείῳ σώματι πόλις.
σύνθετον γὰρ καὶ ἐκ πολλῶν μερῶν ἐστιν ἑκάτερον·
καὶ οὔτε δύναμιν ἔχει ἕκαστον τὴν αὐτὴν τῶν ἐν αὐτοῖς
μερῶν οὔτε χρείας παρέχεται τὰς ἴσας.
</p>
</div3>
<div3 type="section" n="2">
<p>εἰ δὴ
λάβοι τὰ μέρη τοῦ ἀνθρωπείου σώματος ἰδίαν αἴσθησιν
καθʼ αὑτὰ καὶ φωνήν, ἔπειτα στάσις ἐν αὐτοῖς
ἐμπέσοι καθʼ ἓν γενομένοις τοῖς ἄλλοις ἅπασι πρὸς
<milestone unit="reiskpage" n="1237"/>
τὴν γαστέρα μόνην, καὶ λέγοιεν οἱ μὲν πόδες, ὅτι πᾶν
ἐπʼ αὐτοῖς ἐπίκειται τὸ σῶμα· αἱ δὲ χεῖρες, ὅτι τὰς
τέχνας ἐργάζονται καὶ τἀπιτήδεια ἐκπορίζουσι καὶ μάχονται
πολεμίοις καὶ ἄλλα πολλὰ ὠφελήματα παρέχουσιν
εἰς τὸ κοινόν· οἱ δὲ ὦμοι, ὅτι τὰ ἄχθη πάντα ἐπʼ
<pb id="v.2p.391"/>
αὐτοῖς κομίζεται· τὸ δὲ στόμα ὅτι φθέγγεται· ἡ δὲ
κεφαλή, ὅτι ὁρᾷ καὶ ἀκούει καὶ τὰς ἄλλας αἰσθήσεις
περιλαβοῦσα πάσας ἔχει, διʼ ὧν σώζεται τὸ πρᾶγμα·
εἶτα φαῖεν πρὸς τὴν γαστέρα· σὺ δʼ, ὦ χρηστή, τί
τούτων ποιεῖς ἢ τίς ἐστιν ἡ σὴ χάρις ἡμῖν καὶ ὠφέλεια; 
ἀλλὰ σύ γε τοσοῦτον ἀπέχεις τοῦ πράττειν καὶ
συγκατορθοῦν ἡμῖν <add>τι</add> τῶν κοινῇ χρησίμων, ὥστε
καὶ ἀντιπράττεις καὶ ἐνοχλεῖς καί, πρᾶγμα ἀφόρητον,
<milestone unit="reiskpage" n="1238"/>ὑπηρετεῖν ἀναγκάζεις καὶ φέρειν ἁπανταχόθεν εἰς τὴν
ἐκπλήρωσιν τῶν σεαυτῆς ἐπιθυμιῶν.
</p>
</div3>
<div3 type="section" n="3">
<p>φέρε, τί οὐ μεταποιούμεθα 
τῆς ἐλευθερίας, καὶ τῶν πολλῶν ἀφιέμεθα
πραγματειῶν, ἃς ἕνεκα ταύτης ὑπομένομεν; εἰ δὴ ταῦτα
δόξειεν αὐτοῖς καὶ μηδὲν ἔτι δρῴη τὸ ἑαυτοῦ ἔργον,
ἔσθʼ ὅπως ἂν ἐπὶ τὸ πολὺ διαρκέσαι δυνηθείη τὸ σῶμα,
ἀλλʼ οὐκ ἂν ἐντὸς ὀλίγων ἡμερῶν τῷ κακίστῳ τῶν 
μόρων ἀναλωθείη, λιμῷ; οὐκ ἂν ἔχοι ἄλλως τις εἰπεῖν.
</p>
</div3>
<div3 type="section" n="4">
<p>τὸν αὐτὸν δὴ τρόπον ὑπολάβετε καὶ περὶ πόλεως. πολλὰ 
γὰρ δὴ τὰ συμπληροῦντα καὶ ταύτην ἔθνη καὶ οὐδὲν
ἀλλήλοις ἐοικότα, ὧν ἕκαστον ἰδίαν τινὰ τῷ κοινῷ
χρείαν ὥσπερ τὰ μέλη τῷ σώματι παρέχεται. οἱ μὲν 
γὰρ τοὺς ἀγροὺς γεωργοῦσιν, οἱ δὲ μάχονται περὶ
αὐτῶν πρὸς τοὺς πολεμίους, οἱ δʼ ἐμπορεύονται πολλὰς
διὰ θαλάσσης ὠφελείας, οἱ δὲ τὰς ἀναγκαίας ἐργάζονται
<milestone unit="reiskpage" n="1239"/>τέχνας. εἰ δὲ πάντα τὰ ἔθνη ταῦτα πρὸς
<pb id="v.2p.392"/>
τὴν βουλὴν τὴν ἐκ τῶν ἀρίστων συνηγμένην διαστασιάσειε
καὶ λέγοι· σὺ δʼ ἡμῖν, ὦ βουλή, τί ποιεῖς
ἀγαθὸν καὶ ἀντὶ ποίας αἰτίας ἄρχειν τῶν ἄλλων ἀξιοῖς;
οὐθὲν γὰρ ἂν εἰπεῖν ἔχοις· ἔπειτʼ οὐκ ἀπαλλαγησόμεθά
σου τῆς τυραννίδος ταύτης ἤδη ποτὲ καὶ δίχʼ
</p>
</div3>
<div3 type="section" n="5">
<p>ἡγεμόνος οἰκήσομεν; εἰ δὴ ταῦτα διανοηθέντες τῶν
συνήθων ἐπιτηδευμάτων ἀποσταῖεν, τί κωλύσει ταύτην
κακὴν κακῶς ἀπολέσθαι τὴν πόλιν ὑπὸ λιμοῦ τε καὶ
πολέμου καὶ παντὸς ἄλλου κακοῦ; μαθόντες οὖν, ὦ
δημόται, ὅτι καθάπερ ἐν τοῖς σώμασιν ἡμῶν ἡ λοιδορουμένη
κακῶς ὑπὸ τῶν πολλῶν <add>γαστὴρ</add> τρέφει
τὸ σῶμα τρεφομένη καὶ σώζει σωζομένη, καὶ ἔστιν
ὡσεί τις ἑστίασις κοινὴ τὸ πρόσφορον ἁπάντων καὶ
τῆς διαλλαγῆς αἴτιον ἀποδιδοῦσα, οὕτως ἐν ταῖς πόλεσιν
ἡ διοικοῦσα τὰ κοινὰ καὶ τοῦ προσήκοντος ἑκάστῳ
προνοουμένη βουλὴ πάντα σώζει καὶ φυλάττει καὶ
ἐπανορθοῖ, παύσασθε τὰς ἐπιφθόνους κατʼ αὐτῆς φωνὰς
λέγοντες, ὡς ἐξεβλήθητε τῆς πατρίδος <add>καὶ</add> ὡς
<milestone unit="reiskpage" n="1240"/>
ἀλῆται καὶ πτωχοὶ περιέρχεσθε διʼ αὐτήν. οὐδὲν γὰρ
ὑμᾶς εἴργασται δεινὸν οὐδʼ ἂν ἐργάσαιτο, ἀλλʼ αὐτὴ
καλεῖ καὶ ἀντιβολεῖ καὶ τὰς ψυχὰς ὑμῖν ἅμα ταῖς πύλαις
ἀναπετάσασα ὑποδέχεται.
</p>
</div3>
</div2>
<div2 type="chapter" n="87">
<div3 type="section" n="1">
<p>
τοιαῦτα λέγοντος τοῦ Μενηνίου πολλαὶ
καὶ ποικίλαι παρʼ ὅλην ἐγίγνοντο τὴν δημηγορίαν ἐκ
τῶν παρόντων φωναί. ἐπειδὴ δὲ τελευτῶν τοῦ λόγου
<pb id="v.2p.393"/>
πρὸς ὀλοφυρμοὺς ἐτράπετο καὶ τὰς μελλούσας καθέξειν
συμφορὰς τούς τε ὑπομένοντας ἐν τῇ πόλει καὶ τοὺς
ἀπελαυνομένους καὶ τὰς ἀμφοῖν ἀνεκλαύσατο τύχας,
δάκρυά θʼ ἁπάντων ἐξεχεῖτο καὶ μιᾷ βοῇ συμφρονήσαντες
ἀνεβόησαν ἀπάγειν σφᾶς εἰς τὴν πόλιν καὶ μὴ 
τρίβειν τὸν χρόνον· ὀλίγου τε πάνυ ἐδέησαν ἀπιέναι
διὰ τάχους ἐκ τῆς ἐκκλησίας ἅπαντα τὰ πράγματα τοῖς
πρεσβευταῖς ἐπιτρέψαντες καὶ μηδὲν ἄλλο τῶν εἰς
<milestone unit="reiskpage" n="1241"/>ἀσφάλειαν πραγματευσάμενοι, εἰ μὴ παρελθὼν ὁ Βροῦτος
ἐπέσχε τὰς ὁρμὰς αὐτῶν τὰ μὲν ἄλλα καλῶς ἔχειν 
τῷ δήμῳ λέγων, ὅσα ἡ βουλὴ ὑπισχνεῖτο, καὶ πολλὴν
αὐτῇ τῶν συγχωρηθέντων χάριν ἔχειν ἀξιῶν· δεδοικέναι
μέντοι τὸν ἅπαντα χρόνον φάσκων καὶ τοὺς
αὖθίς ποτε τυραννικοὺς ἄνδρας ἐπιχειρήσοντας εἰ τύχοι,
</p>
</div3>
<div3 type="section" n="2">
<p>περὶ τῶν γεγονότων τῷ δήμῳ μνησικακεῖν. μίαν δʼ 
εἶναι πᾶσι τοῖς δεδοικόσι τοὺς κρείττονας μόνην ἀσφάλειαν
ταύτην, εἰ γένοιτο αὐτοῖς φανερόν, ὅτι τοῖς βουλομένοις
αὐτοὺς ἀδικεῖν οὐχ ὑπάρχει δύναμις· ἕως δʼ
ἂν παρῇ τὸ δύνασθαι τὰ πονηρὰ δρᾶν, οὐκ ἐλλείψειν
τοῖς πονηροῖς τὸ βούλεσθαι. ταύτης οὖν εἰ τύχοιεν
<milestone unit="reiskpage" n="1242"/>τῆς ἀσφαλείας, οὐθὲν αὐτοῖς ἔτι δεήσειν.
</p>
</div3>
<div3 type="section" n="3">
<p>ὑποτυχόντος 
δὲ τοῦ Μενηνίου καὶ κελεύσαντος λέγειν τὴν ἀσφάλειαν,
ἧς ἔτι τὸν δῆμον οἴεται δεῖσθαι, συγχωρήσατε,
φησίν, ἡμῖν ἄρχοντας ἀποδεικνύναι καθʼ ἕκαστον ἐνιαυτὸν
ἐξ ἡμῶν ὁσουσδήτινας, οἵτινες ἄλλου μὲν οὐδενὸς 
<pb id="v.2p.394"/>
ἔσονται κύριοι, τοῖς δʼ ἀδικουμένοις ἢ κατισχυομένοις
τῶν δημοτῶν βοηθήσουσι καὶ οὐ περιόψονται
τῶν δικαίων ἀποστερούμενον οὐθένα· τοῦτο ὑμᾶς ἀντιβολοῦμεν
καὶ δεόμεθα πρὸς τοῖς ἄλλοις οἷς δεδώκατε,
εἰ μὴ λόγος, ἀλλʼ ἔργον εἰσὶν αἱ διαλλαγαί, δοῦναι καὶ χαρίσασθαι.
</p>
</div3>
</div2>
<div2 type="chapter" n="88">
<div3 type="section" n="1">
<p>
ὁ μὲν οὖν δῆμος ὡς τούτων ἤκουσε,
μεγάλῃ βοῇ καὶ μέχρι πολλοῦ κατεχούσῃ τόν τε ἄνδρα
ἐπῄνει, καὶ τοὺς πρεσβευτὰς παρεκάλει συγχωρῆσαι
σφίσι καὶ τοῦτο. οἱ δὲ πρέσβεις μεταστάντες ἐκ τῆς
ἐκκλησίας καὶ διαλεχθέντες ὀλίγα πρὸς ἀλλήλους παρῆσαν
οὐ διὰ μακροῦ. σιωπῆς δὲ γενομένης παρελθὼν
<milestone unit="reiskpage" n="1243"/>
ὁ Μενήνιος εἶπε· τὸ μὲν πρᾶγμα, ὦ δημόται, μέγα
καὶ πολλῶν μεστὸν ὑποψιῶν ἀτόπων· δέος τε καὶ φροντὶς
ἡμᾶς εἰσέρχεται, μή ποτε δύο πόλεις ποιήσωμεν ἐν
μιᾷ· πλὴν τό γʼ ἐφʼ ἡμῖν εἶναι μέρος οὐδὲ πρὸς ταύτην
ἐναντιούμεθα τὴν δέησιν ὑμῶν.
</p>
</div3>
<div3 type="section" n="2">
<p>τοῦτο μέντοι
χαρίσασθε ἡμῖν, ὃ καὶ ὑπὲρ ὑμῶν ἐστιν· ἐπιτρέψατε
τῶν πρεσβευτῶν τισιν εἰς τὴν πόλιν ἀφικομένοις δηλῶσαι
τῇ βουλῇ ταῦτα· καὶ γὰρ εἰ τὴν ἐξουσίαν παρʼ
αὐτῆς ἔχομεν, ὅπως ἂν βουλώμεθα, ποιήσασθαι τὰς
διαλλαγὰς αὐτοκράτορες ὄντες τῶν ὑποσχέσεων, αὐτοί
γέ τοι λαβεῖν τοῦτʼ οὐ δικαιοῦμεν, ἀλλʼ ἐπειδὴ παρὰ
δόξαν ἡμῖν ἀπήντηται πρᾶγμα καινόν, ἀφελόμενοι τὴν
ἰδίαν ἐξουσίαν τῷ συνεδρίῳ φέροντες ἀναθήσομεν·
πεπείσμεθα μέντοι κᾀκείνῳ ταὐτὰ δόξειν ἅπερ ἡμῖν.
ἐγὼ μὲν οὖν ἐνθάδε μενῶ καὶ σὺν ἐμοί τι μέρος τῆς
πρεσβείας, Οὐαλέριος δὲ πορεύσεται καὶ οἱ λοιποὶ σὺν
<pb id="v.2p.395"/>
</p>
</div3>
<div3 type="section" n="3">
<p>αὐτῷ. ἐδόκει ταῦτα· καὶ κατὰ σπουδὴν ἀναβάντες ἐπὶ
<milestone unit="reiskpage" n="1244"/>τοὺς ἵππους ἤλαυνον εἰς τὴν πόλιν οἱ μέλλοντες δηλώσειν
τῇ βουλῇ τὰ γενόμενα. προθέντων δὲ τῶν
ὑπάτων λόγον τοῖς συνέδροις, Οὐαλερίου μὲν ἦν γνώμη
διδόναι καὶ ταύτην τῷ δήμῳ τὴν χάριν· Ἄππιος δέ, 
ὅσπερ ἐξ ἀρχῆς ἠναντιοῦτο ταῖς διαλλαγαῖς, καὶ τότε
ἐκ τοῦ φανεροῦ ἀντέλεγε βοῶν καὶ θεοὺς ἐπιμαρτυρόμενος
καί, ὅσων μέλλοι σπέρμα κακῶν βαλεῖν, τῇ πολιτείᾳ
προλέγων. ἀλλʼ οὐκ ἔπειθε τοὺς πολλοὺς ὡρμηκότας,
ὥσπερ εἶπον, διαλύσασθαι τὴν στάσιν. γίνεται 
δὴ ψήφισμα τῆς βουλῆς, τά τε ἄλλα, ὅσα οἱ πρέσβεις
ὑπέσχοντο τῷ δήμῳ, πάντα εἶναι κύρια, καὶ τὴν ἀσφάλειαν,
</p>
</div3>
<div3 type="section" n="4">
<p>ἣν ᾐτεῖτο, ἐπιτρέπειν. ταῦθʼ οἱ πρέσβεις διοικησάμενοι 
τῇ κατόπιν ἡμέρᾳ παρῆσαν ἐπὶ τὸ στρατόπεδον
<milestone unit="reiskpage" n="1245"/>καὶ τὰ δόξαντα τῇ βουλῇ διεσάφησαν. μετὰ τοῦτο 
Μενηνίου παραινέσαντος τοῖς δημόταις ἀποστεῖλαί τινας
εἰς τὴν πόλιν, οἷς ἡ βουλὴ τὰ πιστὰ δώσει, πέμπεται
Λεύκιος Ἰούνιος Βροῦτος, ὑπὲρ οὗ πρότερον εἴρηκα,
καὶ σὺν αὐτῷ Μάρκος Δέκιος καὶ Σπόριος Ἰκίλιος.
τῶν δὲ παρὰ τῆς βουλῆς ἀφιγμένων οἱ μὲν ἡμίσεις 
ἅμα τοῖς περὶ τὸν Βροῦτον εἰς τὴν πόλιν ὑπέστρεψαν,
Ἀγρίππας δὲ μετὰ τῶν λοιπῶν κατέμεινεν ἐπὶ τοῦ
στρατοπέδου διαγράψαι παρακληθεὶς τὸν νόμον τοῖς
δημοτικοῖς καθʼ ὃν ἀποδείξουσι τὰς ἀρχάς.
</p>
</div3>
</div2>
<div2 type="chapter" n="89">
<div3 type="section" n="1">
<p>
τῇ δʼ ἑξῆς ἡμέρᾳ παρῆσαν μὲν οἱ 
περὶ τὸν Βροῦτον πεποιημένοι τὰς πρὸς τὴν βουλὴν
συνθήκας διὰ τῶν εἰρηνοδικῶν, οὓς καλοῦσι Ῥωμαῖοι
<pb id="v.2p.396"/>
Φητιάλεις. νεμηθεὶς δʼ ὁ δῆμος εἰς τὰς τότε οὔσας
φράτρας, ἢ ὅπως βούλεταί τις αὐτὰς προσαγορεύειν,
ἃς ἐκεῖνοι καλοῦσι κουρίας, ἄρχοντας ἐνιαυσίους ἀποδεικνύουσι
τούσδε· Λεύκιον Ἰούνιον Βροῦτον καὶ Γάιον
Σικίννιον Βελλοῦτον, οὓς καὶ τέως εἶχον ἡγεμόνας,
<milestone unit="reiskpage" n="1246"/>
καὶ ἔτι πρὸς τούτοις Γάιον καὶ Πόπλιον Λικιννίους
καὶ Γάιον Οὐισκέλλιον Ῥοῦγαν.
</p>
</div3>
<div3 type="section" n="2">
<p>οὗτοι <add>τὴν</add> δημαρχικὴν
ἐξουσίαν πρῶτοι παρέλαβον οἱ πέντε ἄνδρες ἡμέρᾳ
τετάρτῃ πρότερον εἰδῶν Δεκεμβρίων, ὥσπερ καὶ μέχρι
τοῦ καθʼ ἡμᾶς χρόνου γίνεται. τελεσθεισῶν δὲ τῶν
ἀρχαιρεσιῶν τοῖς μὲν παρὰ τῆς βουλῆς ἥκουσι καλῶς
ἔχειν ἐδόκει πάντα, περὶ ὧν ἀπεστάλησαν· ὁ δὲ Βροῦτος
ἐκκλησίαν συναγαγὼν συνεβούλευε τοῖς δημόταις
ἱερὰν καὶ ἄσυλον ἀποδεῖξαι τὴν ἀρχὴν νόμῳ τε καὶ
<milestone unit="reiskpage" n="1247"/>
</p>
</div3>
<div3 type="section" n="3">
<p>
<note n="15" place="unspecified" anchored="yes"/> ὅρκῳ βεβαιώσαντας αὐτῇ τὸ ἀσφαλές. ἐδόκει ταῦτα
πᾶσι, καὶ γράφεται πρὸς αὐτοῦ καὶ τῶν συναρχόντων
ὅδε ὁ νόμος· δήμαρχον ἄκοντα, ὥσπερ ἕνα τῶν πολλῶν,
μηδεὶς μηδὲν ἀναγκαζέτω δρᾶν μηδὲ μαστιγούτω
μηδʼ ἐπιταττέτω μαστιγοῦν ἑτέρῳ μηδʼ ἀποκτιννύτω
μηδʼ ἀποκτείνειν κελευέτω. ἐὰν δέ τις τῶν ἀπηγορευμένων
τι ποιήσῃ, ἐξάγιστος ἔστω, καὶ τὰ χρήματα αὐτοῦ
Δήμητρος ἱερά, καὶ ὁ κτείνας τινὰ τῶν ταῦτʼ
</p>
</div3>
<div3 type="section" n="4">
<p>εἰργασμένων φόνου καθαρὸς ἔστω. καὶ ἵνα μηδὲ τὸ
<pb id="v.2p.397"/>
λοιπὸν τῷ δήμῳ ἐξουσία γένηται καταπαῦσαι τόνδε
<milestone unit="reiskpage" n="1248"/>τὸν νόμον, ἀλλʼ εἰς ἅπαντα τὸν χρόνον ἀκίνητος διαμείνῃ,
πάντας ἐτάχθη Ῥωμαίους ὀμόσαι καθʼ ἱερῶν ἦ
μὴν χρήσεσθαι τῷ νόμῳ καὶ αὐτοὺς καὶ ἐγγόνους τὸν
ἀεὶ χρόνον, ἀρά τε τῷ ὅρκῳ προσετέθη, τοῖς μὲν ἐμπεδοῦσι 
τοὺς θεοὺς τοὺς οὐρανίους ἵλεως εἶναι καὶ δαίμονας
τοὺς καταχθονίους, τοῖς δὲ παραβαίνουσιν ἐναντία
καὶ τὰ παρὰ θεῶν γίνεσθαι καὶ τὰ παρὰ δαιμόνων
ὡς ἄγει τῷ μεγίστῳ ἐνόχοις. ἐκ τούτων κατέστη τοῖς
Ῥωμαίοις ἔθος τὰ τῶν δημάρχων σώματα ἱερὰ εἶναι 
καὶ παναγῆ, καὶ μέχρι τοῦ καθʼ ἡμᾶς χρόνου διαμένει.
</p>
</div3>
</div2>
<div2 type="chapter" n="90">
<div3 type="section" n="1">
<p>
ἐπειδὴ ταῦτʼ ἐψηφίσαντο, βωμὸν κατεσκεύασαν
ἐπὶ τῆς ἀκρωρείας, ἐν ᾗ κατεστρατοπέδευσαν,
ὃν ἐπὶ τοῦ κατασχόντος αὐτοὺς τότε δείματος
ὠνόμασαν, ὡς ἡ πάτριος αὐτῶν σημαίνει γλῶσσα, Διὸς 
Δειματίου· ᾧ θυσίας ἐπιτελέσαντες καὶ τὸν ὑποδεξάμενον
αὐτοὺς τόπον ἱερὸν ἀνέντες, κατῄεσαν εἰς τὴν
πόλιν ἅμα τοῖς πρέσβεσιν.
</p>
</div3>
<div3 type="section" n="2">
<p>ἀποδόντες δὲ καὶ τοῖς ἐν
<milestone unit="reiskpage" n="1249"/>τῇ πόλει θεοῖς χαριστήρια, καὶ τοὺς πατρικίους πείσαντες
ἐπικυρῶσαι τὴν ἀρχὴν ψῆφον ἐπενέγκαντας, 
ἐπειδὴ καὶ τούτου παρʼ αὐτῶν ἔτυχον, ἐδεήθησαν ἔτι
τῆς βουλῆς ἐπιτρέψαι σφίσιν ἄνδρας ἐκ τῶν δημοτικῶν
δύο καθʼ ἕκαστον ἐνιαυτὸν ἀποδεικνύναι τοὺς
ὑπηρετήσοντας τοῖς δημάρχοις ὅσων ἂν δέωνται καὶ
δίκας, ἃς ἂν ἐπιτρέψωνται ἐκεῖνοι, κρινοῦντας ἱερῶν 
τε καὶ δημοσίων τόπων καὶ τῆς κατὰ τὴν ἀγορὰν εὐετηρίας
<pb id="v.2p.398"/>
</p>
</div3>
<div3 type="section" n="3">
<p>ἐπιμελησομένους. λαβόντες δὲ καὶ τοῦτο τὸ
συγχώρημα παρὰ τῆς βουλῆς ἀποδεικνύουσιν ἄνδρας,
οὕς ὑπηρέτας τῶν δημάρχων καὶ συνάρχοντας καὶ δικαστὰς
ἐκάλουν. νῦν μέντοι κατὰ τὴν ἐπιχώριον γλῶτταν
ἀφʼ ἑνὸς ὧν πράττουσιν ἔργων ἱερῶν τόπων ἐπιμεληταὶ
καλοῦνται καὶ τὴν ἐξουσίαν <add>οὐκέθʼ</add> ὑπηρετικὴν
ἑτέρων ἔχουσιν, ὡς πρότερον, ἐπιτέτραπται δʼ αὐτοῖς
<milestone unit="reiskpage" n="1250"/>
πολλὰ καὶ μεγάλα, καὶ σχεδὸν ἐοίκασί πως κατὰ τὰ
πλεῖστα τοῖς παρʼ Ἕλλησιν ἀγορανόμοις.
</p>
</div3>
</div2>
<div2 type="chapter" n="91">
<div3 type="section" n="1">
<p>
ἐπεὶ δὲ κατέστη τὰ πράγματα καὶ τὸν
ἀπʼ ἀρχῆς κόσμον ἐκομίσατο ἡ πόλις, ἐπὶ τοὺς ἔξω
πολεμίους ὑπὸ τῶν ἡγεμόνων στρατιὰ κατελέγετο πολλὴν
εἰσενεγκαμένου προθυμίαν τοῦ δήμου καὶ διʼ ὀλίγου
χρόνου πάντα τὰ εἰς <add>τὸν</add> πόλεμον ἐπιτήδεια
εὐτρεπῆ ποιήσαντος. τῶν δʼ ὑπάτων διακληρωσαμένων
περὶ τῆς ἐξουσίας, ὡς ἔστιν αὐτοῖς ἔθος, Σπόριος μὲν
Κάσσιος, ὃς ἔλαχε τὴν τῶν κατὰ τὴν πόλιν ἐπιμέλειαν,
ὑπέμεινε μέρος τῆς κατειλεγμένης δυνάμεως τὸ ἀρκοῦν
λαβών· Πόστουμος δὲ Κομίνιος ἐξῆγε τὴν λοιπὴν
στρατιὰν Ῥωμαίων τʼ αὐτῶν ἀξιόχρεων ἄγων μοῖραν
καὶ Λατίνων τι συμμαχικὸν οὐκ ὀλίγον.
</p>
</div3>
<div3 type="section" n="2">
<p>κρίνας δὲ
<milestone unit="reiskpage" n="1251"/>
Οὐολούσκοις ἐπιχειρεῖν πρώτοις πόλιν αὐτῶν Λογγόλαν
ἐξ ἐφόδου καταλαμβάνεται, ἐπιβαλομένων μὲν τῶν
ἐν αὐτῇ μεταποιεῖσθαί τινος ἀρετῆς καί τινα στρατιὰν
ὑπαίθριον ἀποστειλάντων, ᾗ τοὺς ἐπιόντας ἀνείρξειν
<pb id="v.2p.399"/>
ἐπίστευον, αἰσχρῶς δʼ ἀναγκασθέντων φυγεῖν πρὶν ἢ
λαμπρόν τι ἔργον ἀποδείξασθαι καὶ οὐδʼ ἐν τῇ τειχομαχίᾳ
γενναῖον οὐδὲν διαπραξαμένων. μιᾷ γοῦν ἡμέρᾳ
τῆς τε γῆς αὐτῶν Ῥωμαῖοι ἐκράτησαν ἀκονιτὶ καὶ τὴν
πόλιν οὐ πολλὰ πραγματευθέντες κατὰ κράτος ἔλαβον.
</p>
</div3>
<div3 type="section" n="3">
<p>ὁ δὲ τῶν Ῥωμαίων στρατηγὸς τά τʼ ἐγκαταληφθέντα 
χρήματα διαρπάσαι τοῖς στρατιώταις ἐφεὶς καὶ φρουρὰν
ἐν τῇ πόλει καταλιπὼν ἐξῆγε τὴν δύναμιν ἐφʼ ἑτέραν
πόλιν τῶν Οὐολούσκων, ἣ καλεῖται μὲν Πόλουσκα,
διάστημα δʼ οὐ πολὺ τῆς Λογγόλας ἀπέχει. οὐδενὸς
<milestone unit="reiskpage" n="1252"/>δʼ αὐτῷ τολμήσαντος ὑπαντῆσαι διανύσας τὴν χώραν
κατὰ πολλὴν εὐπέτειαν προσέβαλε τοῖς τείχεσι· τῶν
δὲ στρατιωτῶν οἱ μὲν τὰς πύλας διακόψαντες, οἱ δὲ
διὰ κλιμάκων ἐπὶ τὸ τεῖχος ἀναβάντες, αὐθημερὸν γίνονται
καὶ ταύτης τῆς πόλεως κύριοι.
</p>
</div3>
<div3 type="section" n="4">
<p>ὡς δὲ παρέλαβε 
τὴν πόλιν, ὀλίγους μέν τινας ἐπιλέξας τοὺς αἰτίους
τῆς ἀποστάσεως ἀπέκτεινε, τοὺς δὲ λοιποὺς χρημάτων
ἀφαιρέσει ζημιώσας καὶ ὅπλα ἀφελόμενος, Ῥωμαίων
εἶναι τὸ λοιπὸν ἠνάγκασεν ὑπηκόους.
</p>
</div3>
</div2>
<div2 type="chapter" n="92">
<div3 type="section" n="1">
<p>
καταλιπὼν δὲ κἂν ταύτῃ βραχεῖαν τῆς 
στρατιᾶς μοῖραν ἕνεκα φυλακῆς, τῇ κατόπιν ἡμέρᾳ
τὴν δύναμιν ἀναλαβὼν προῆγεν ἐπὶ Κοριόλαν, πόλιν
ἐπιφανῆ σφόδρα καὶ ὥσπερ ἂν μητρόπολιν τῶν Οὐολούσκων·
ἔνθα καὶ δύναμις ἦν συνειλεγμένη καρτερὰ
καὶ τὸ τεῖχος οὐ ῥᾴδιον ἁλῶναι τά τε πρὸς τὸν πόλεμον 
ἐπιτήδεια παρεσκευασμένα τοῖς ἔνδον ἐκ πολλοῦ.
<pb id="v.2p.400"/>
ἐπιχειρήσας δὲ τῇ τειχομαχίᾳ μέχρι δείλης ὀψίας ἀποκρούεται
πρὸς τῶν ἐναντίων πολλοὺς τῶν οἰκείων ἀπολέσας.
</p>
</div3>
<div3 type="section" n="2">
<p>τῇ δʼ ἑξῆς ἡμέρᾳ κριούς τε καὶ γέρρα καὶ κλίμακας
εὐτρεπισάμενος παρεσκευάζετο μὲν ὡς ἁπάσῃ
<milestone unit="reiskpage" n="1253"/>
τῇ δυνάμει πειρασόμενος τῆς πόλεως, ἀκούσας δʼ ὅτι
πολλῇ χειρὶ μέλλουσιν Ἀντιάται βοηθεῖν τοῖς Κοριολανοῖς
κατὰ τὸ συγγενὲς καὶ εἰσὶν οἱ πεμφθέντες ἐν
ὁδῷ ἤδη, μερίσας τὸν ἑαυτοῦ στρατὸν τῷ μὲν ἡμίσει
τειχομαχεῖν ἔγνω Τῖτον Λάρκιον ἐπʼ αὐτοῦ καταλιπών,
</p>
</div3>
<div3 type="section" n="3">
<p>
<note n="10" place="unspecified" anchored="yes"/> τῷ δὲ λοιπῷ κωλύειν τοὺς ἐπιόντας διενοεῖτο. καὶ
γίνονται δύο τῆς αὐτῆς ἡμέρας ἀγῶνες· Ῥωμαῖοι δʼ
ἐνίκων ἁπάντων μὲν προθύμως ἀγωνισαμένων, ἑνὸς
δʼ ἀνδρὸς ἄπιστον ἀρετὴν καὶ παντὸς λόγου κρείττονας
ἀποδειξαμένου πράξεις, ὃς ἦν μὲν ἐκ τοῦ γένους τῶν
πατρικίων καὶ οὐκ ἀσήμων πατέρων, ἐκαλεῖτο δὲ Γάιος
Μάρκιος, σώφρων δὲ τὸν καθʼ ἡμέραν βίον ἀνὴρ καὶ
φρονήματος ἐλευθέρου μεστός. ἐγένετο δʼ ὁ τρόπος
τῆς ἑκατέρας μάχης τοιόσδε· ὁ μὲν Λάρκιος ἐξαγαγὼν
τὴν στρατιὰν ἅμʼ ἡμέρᾳ προσῆγε τοῖς τείχεσι τῆς Κοριόλας
<milestone unit="reiskpage" n="1254"/>
καὶ κατὰ πολλοὺς τόπους ἐποιεῖτο τὰς προσβολάς·
οἱ δὲ Κοριολάνοι μέγα φρονοῦντες ἐπὶ τῇ παρὰ
τῶν Ἀντιατῶν βοηθείᾳ, ἣν οὐ διὰ μακροῦ σφίσι παρέσεσθαι
ἐπίστευον, ἀνοίξαντες ἁπάσας τὰς πύλας ὥρμησαν
ἐπὶ τοὺς πολεμίους ἀθρόοι.
</p>
</div3>
<div3 type="section" n="4">
<p>Ῥωμαῖοι δὲ τὴν
μὲν πρώτην ἔφοδον αὐτῶν ἐδέξαντο καὶ πολλὰς πληγὰς
τοῖς ὁμόσε χωροῦσιν ἔδοσαν, ἔπειτα πλειόνων
ἐπιόντων ὠθούμενοι κατὰ πρανοῦς χωρίου ἐνέκλιναν.
<pb id="v.2p.401"/>
τοῦτο κατιδὼν ὁ Μάρκιος, ὑπὲρ οὗ πρότερον ἔφην,
ἵσταται σὺν ὀλίγοις καὶ δέχεται τὸ ἐπιφερόμενον τῶν
πολεμίων στῖφος· καταβαλὼν δὲ συχνοὺς αὐτῶν, ὡς
ἐνέκλιναν οἱ λοιποὶ καὶ πρὸς τὴν πόλιν ἔφευγον, ἠκολούθει
κτείνων ἀεὶ τοὺς ἐν χερσὶ καὶ ἐπικελευόμενος
<milestone unit="reiskpage" n="1255"/>τοῖς φεύγουσι τῶν σφετέρων ἀναστρέφειν τε καὶ θαρρεῖν
καὶ αὑτῷ ἕπεσθαι.
</p>
</div3>
<div3 type="section" n="5">
<p>οἱ δʼ αἰδεσδέντες ἐπὶ τῷ ἔργῳ 
ἀνέστρεφον αὖθις καὶ τοῖς καθʼ ἑαυτοὺς ἐπέκειντο παίοντες
καὶ διώκοντες, καὶ διʼ ὀλίγου χρόνου τοὺς συμπλακέντας
ἕκαστοι τρεψάμενοι προσέκειντο τοῖς τείχεσι· καὶ 
ὁ Μάρκιος θρασύτερον ἤδη κινδυνεύων προσωτέρω
μᾶλλον ἐχώρει καὶ πρὸς αὐταῖς γενόμενος ταῖς πύλαις
συνεισέπιπτε τοῖς φεύγουσιν εἰς τὸ τεῖχος. συνεισπεσόντων
δʼ αὐτῷ καὶ ἄλλων συχνῶν κατὰ πολλὰ
μέρη τῆς πόλεως φόνος ἐγίνετο ἐξ ἀμφοῖν πολύς· τῶν 
μὲν ἀνὰ τοὺς στενωπούς, τῶν δὲ περὶ ταῖς ἁλισκομέναις
οἰκίαις μαχομένων.
</p>
</div3>
<div3 type="section" n="6">
<p>συνελάμβανον δὲ τοῦ ἔργου 
τοῖς ἔνδον καὶ γυναῖκες ἀπὸ τῶν τεγῶν βάλλουσαι
τοὺς πολεμίους τοῖς καλυπτῆρσι, καὶ καθʼ ὅσον ἑκάστῳ
τις ἰσχὺς καὶ δύναμις ἦν προθύμως ἐβοήθουν τῇ πατρίδι.
<milestone unit="reiskpage" n="1256"/>οὐ μέντοι ἐπὶ πολύν γε χρόνον τοῖς δεινοῖς
ἀντεῖχον, ἀλλʼ ἠναγκάσθησαν παραδιδόναι σφᾶς αὐτοὺς
τοῖς κεκρατηκόσι. τοῦτον δὲ τὸν τρόπον ἀλούσης τῆς
πόλεως οἱ μὲν ἄλλοι Ῥωμαῖοι πρὸς ἁρπαγὴν τῶν ἐγκαταληφθέντων
ἐτράποντο καὶ μέχρι πολλοῦ διετέλουν 
<pb id="v.2p.402"/>
προσκείμενοι ταῖς ὠφελείαις χρημάτων τε πολλῶν ὑπαρχόντων
ἐν τῷ χωρίῳ καὶ ἀνδραπόδων,
</p>
</div3>
</div2>
<div2 type="chapter" n="93">
<div3 type="section" n="1">
<p>
ὁ δὲ Μάρκιος ὁ πρῶτος καὶ πρὸ <add>πολλῶν</add>
ὑποστὰς τοὺς πολεμίους καὶ λαμπρότατος ἁπάντων
γενόμενος Ῥωμαίων ἔν τε τῇ τειχομαχίᾳ καὶ τοῖς
ἐντὸς τείχους ἀγῶσι, λαμπρότερος ἐν τῷ δευτέρῳ ἀγῶνι
τῷ πρὸς τοὺς Ἀντιάτας συστάντι ἐφάνη. οὐδὲ γὰρ
ταύτης ἐδικαίωσεν ἀπολειφθῆναι τῆς μάχης, ἀλλʼ ἅμα
τῷ κρατηθῆναι τὴν πόλιν ὀλίγους τοὺς ἀκολουθῆσαι
δυνηθέντας ἐπαγόμενος ἐχώρει δρόμῳ, καὶ καταλαβὼν
παρατεταγμένας ἤδη τὰς δυνάμεις καὶ μελλούσας εἰς
χεῖρας ἰέναι, τήν τε ἅλωσιν τῆς πόλεως πρῶτος ἀναγγέλλει
<milestone unit="reiskpage" n="1257"/>
τοῖς σφετέροις, τεκμήριον αὐτῆς ἀποδεικνὺς τὸν
καπνόν, ὃς ἀπὸ τῶν ἐμπρησθεισῶν οἰκιῶν πολὺς ἐφέρετο,
καὶ δεηθεὶς τοῦ ὑπάτου κατὰ τὸ καρτερώτατον
τῶν πολεμίων εἱλεῖτο.
</p>
</div3>
<div3 type="section" n="2">
<p>καὶ ἐπειδὴ τὰ σημεῖα ἤρθη
τῆς μάχης, πρῶτος ὁμόσε τοῖς ἐναντίοις ἐχώρει καὶ
πολλοὺς τῶν εἰς χεῖρας ἐλθόντων ἀποκτείνας εἰς μέσην
αὐτῶν τὴν φάλαγγα ὠθεῖται. οἱ δʼ Ἀντιάται
συστάδην μὲν οὐκέτι μάχεσθαι πρὸς αὐτὸν ὑπέμενον,
ἀλλʼ ἐξέλειπον τὰς τάξεις καθʼ οὓς γένοιτο ἐπιών, κύκλῳ
δὲ περιίσταντο ἀθρόοι καὶ ἔβαλλον ὑποχωροῦντες
ἐπιόντα τε καὶ ἑπόμενον. ὁ δὲ Πόστουμος ὡς ἔγνω
<pb id="v.2p.403"/>
τοῦτο, δείσας μή τι μονωθεὶς ὁ ἀνὴρ πάθῃ, τοὺς κρατίστους
τῶν νέων ἀρωγοὺς αὐτῷ πέμπει· κἀκεῖνοι
ποιήσαντες πυκνοὺς τοὺς λόχους ἐμβάλλουσι τοῖς πολεμίοις.
οὐ δεξαμένων δʼ αὐτοὺς τῶν κατὰ μέτωπον,
ἀλλʼ εἰς φυγὴν τραπέντων, προσωτέρω προχωροῦντες 
εὑρίσκουσι τὸν Μάρκιον τραυμάτων μεστὸν καὶ περὶ
<milestone unit="reiskpage" n="1258"/>αὐτὸν ὁρῶσι νεκρούς τε κειμένους πολλοὺς καὶ ἡμιθανεῖς.
</p>
</div3>
<div3 type="section" n="3">
<p>μετὰ τοῦτʼ ἤδη κοινῶς ἐχώρουν ἡγεμόνα τὸν 
Μάρκιον ἔχοντες ἐπὶ τοὺς ἔτι διαμένοντας ἐν τάξει,
κτείνοντες τοὺς ὑφισταμένους καὶ ὥσπερ ἀνδραπόδοις 
παραχρώμενοι. ἄξιοι μὲν δὴ λόγου καὶ οἱ ἄλλοι Ῥωμαῖοι
ἐν ταύτῃ τῇ μάχῃ ἐγένοντο, κράτιστοι δʼ αὐτῶν
οἱ προασπίσαντες τὸν Μάρκιον· ὑπὲρ ἅπαντας δʼ αὐτὸς
ὁ Μάρκιος, ὃς καὶ τῆς νίκης ἀναμφιλόγως αἰτιώτατος
ἦν. ἐπεὶ δὲ συνεσκόταζεν ἤδη, οἱ μὲν Ῥωμαῖοι ἀνεχώρουν 
ἐπὶ τὸ στρατόπεδον μέγα ἐπὶ τῇ νίκῃ φρονοῦντες
καὶ πολλοὺς μὲν ἀνῃρηκότες τῶν Ἀντιατῶν,
πολλοὺς δʼ αἰχμαλώτους ἄγοντες.
</p>
</div3>
</div2>
<div2 type="chapter" n="94">
<div3 type="section" n="1">
<p>
τῇ δʼ ἑξῆς ἡμέρᾳ συγκαλέσας ὁ Πόστουμος
εἰς ἐκκλησίαν τὸν στρατὸν ἔπαινον τοῦ Μαρκίου 
διεξῆλθε πολὺν καὶ στεφάνοις αὐτὸν ἀριστείοις
ἀνέδησεν ἀμφοτέρων χαριστήρια τῶν ἀγώνων ἀποδιδούς.
ἐδωρήσατο δʼ αὐτὸν ἵππῳ πολεμιστῇ στρατηγικοῖς
<milestone unit="reiskpage" n="1259"/>ἐπισήμοις κεκοσμημένῳ καὶ δέκα σώμασιν αἰχμαλώτοις,
ἐπʼ ἐκείνῳ ποιήσας, οὕς βούλοιτο λαβεῖν, ἀργυρίῳ τε, 
<pb id="v.2p.404"/>
ὅσον ἂν ἐξενέγκασθαι δύναιτο αὐτός, καὶ ἀπὸ τῆς ἄλλης
λείας πολλαῖς καὶ καλαῖς ἀπαρχαῖς.
</p>
</div3>
<div3 type="section" n="2">
<p>βοῆς δὲ γενομένης
ἐξ ἁπάντων μεγάλης, ὡς ἂν ἐπαινούντων τε
καὶ συνηδομένων, προσελθὼν ὁ Μάρκιος τῷ τε ὑπάτῳ
χάριν εἰδέναι μεγάλην ἔφη καὶ τοῖς ἄλλοις ἅπασιν ἐπὶ
ταῖς τιμαῖς, ὧν αὐτὸν ἠξίουν· οὐ μέντοι καταχρήσεσθαί
γʼ αὐταῖς, ἀρκεσθήσεσθαι δὲ τῷ θʼ ἵππῳ τῆς
λαμπρότητος τῶν σημείων ἕνεκεν καὶ ἑνὶ αἰχμαλώτῳ,
ὃς ἔτυχεν αὐτῷ ξένος ὤν. οἱ δὲ στρατιῶται καὶ πρότερον
ἀγάμενοι τὸν ἄνδρα τῆς γενναιότητος, ἔτι μᾶλλον
ἐθαύμασαν τῆς ὑπεροψίας τοῦ πλούτου καὶ ὅτι
μετρίως ἤνεγκε τὴν τοσαύτην εὐτυχίαν. ἐκ τούτου
Κοριολανὸς ἐπεκλήθη τοῦ ἔργου, καὶ πάντων ἐγεγόνει
τῶν κατὰ τὴν αὐτὴν ἡλικίαν ἐπιφανέστατος.
</p>
</div3>
<div3 type="section" n="3">
<p>τῆς δὲ
πρὸς τοὺς Ἀντιάτας μάχης τοῦτο λαβούσης τὸ τέλος
αἱ λοιπαὶ τῶν Οὐολούσκων πόλεις διελύοντο τὴν πρὸς
<milestone unit="reiskpage" n="1260"/>
τοὺς Ῥωμαίους ἔχθραν, καὶ ὅσοι τὰ ὅμοια ἐκείνοις
ἐφρόνουν, οἵ τʼ ἐν τοῖς ὅπλοις ἤδη ὄντες, καὶ οἱ παρασκευαζόμενοι
τὸν πόλεμον ἐπέπαυντο. οἷς ἅπασιν ὁ
Πόστουμος ἐπιεικῶς χρησάμενος, ἀνέστρεψεν ἐπὶ τὰ
οἰκεῖα, καὶ διαφῆκε τὴν στρατιάν. Κάσσιος δʼ ὁ ἕτερος
τῶν ὑπάτων ὁ καταλειφθεὶς ἐν τῇ Ῥώμῃ τὸν νεὼν
τῆς τε Δήμητρος καὶ Διονύσου καὶ Κόρης ἐν τῷ μεταξὺ
χρόνῳ καθιέρωσεν, ὅς ἐστιν ἐπὶ τοῖς τέρμασι τοῦ μεγίστου
τῶν ἱπποδρόμων ὑπὲρ αὐτὰς ἱδρυμένος τὰς
ἀφέσεις, εὐξαμένου μὲν αὐτὸν Αὔλου Ποστουμίου τοῦ
<pb id="v.2p.405"/>
δικτάτορος ὑπὲρ τῆς πόλεως ἀναθήσειν τοῖς θεοῖς, καθʼ
ὃν χρόνον ἔμελλεν ἀγωνίζεσθαι πρὸς τὴν Λατίνων
στρατιάν, τῆς τε βουλῆς μετὰ τὸ νίκημα τὴν κατασκευὴν
αὐτοῦ ψηφισαμένης ἐκ τῶν λαφύρων ποιήσασθαι
πᾶσαν, τότε δὲ τοῦ ἔργου λαβόντος τὴν συντέλειαν. 
</p>
</div3>
</div2>
<div2 type="chapter" n="95">
<div3 type="section" n="1">
<p>
ἐγένοντο δʼ ἐν τῷ αὐτῷ χρόνῳ καὶ
<milestone unit="reiskpage" n="1261"/>πρὸς τὰς τῶν Λατίνων πόλεις ἁπάσας συνθῆκαι καιναὶ
μεθʼ ὅρκων ὑπὲρ εἰρήνης καὶ φιλίας, ἐπειδὴ παρακινῆσαί
τʼ οὐδὲν ἐπεχείρησαν ἐν τῇ στάσει, καὶ συνηδόμενοι 
τῇ καθόδῳ τοῦ δήμου φανεροὶ ἦσαν, τοῦ τε
πολέμου τοῦ πρὸς τοὺς ἀποστάντας ἑτοίμως ἐδόκουν
συνάρασθαι.
</p>
</div3>
<div3 type="section" n="2">
<p>ἦν δὲ τὰ γραφέντα ἐν ταῖς συνθήκαις 
τοιάδε· Ῥωμαίοις καὶ ταῖς Λατίνων πόλεσιν ἁπάσαις
εἰρήνη πρὸς ἀλλήλους ἔστω, μέχρις ἂν οὐρανός τε καὶ 
γῆ τὴν αὐτὴν στάσιν ἔχωσι· καὶ μήτʼ αὐτοὶ πολεμείτωσαν
πρὸς ἀλλήλους μήτʼ ἄλλοθεν πολέμους ἐπαγέτωσαν,
μήτε τοῖς ἐπιφέρουσι πόλεμον ὁδοὺς παρεχέτωσαν
ἀσφαλεῖς βοηθείτωσάν τε τοῖς πολεμουμένοις
ἁπάσῃ δυνάμει, λαφύρων τε καὶ λείας τῆς ἐκ πολέμων 
κοινῶν τὸ ἴσον λαγχανέτωσαν μέρος ἑκάτεροι· τῶν τʼ
ἰδιωτικῶν συμβολαίων αἱ κρίσεις ἐν ἡμέραις γιγνέσθωσαν
δέκα, παρʼ οἷς ἂν γένηται τὸ συμβόλαιον. ταῖς
δὲ συνθήκαις ταύταις μηδὲν ἐξέστω προσθεῖναι μηδʼ
ἀφελεῖν ἀπʼ αὐτῶν, ὅ τι ἂν μὴ Ῥωμαίοις τε καὶ Λατίνοις
<milestone unit="reiskpage" n="1262"/>ἅπασι δοκῇ.
</p>
</div3>
<div3 type="section" n="3">
<p>ταῦτα μὲν δὴ Ῥωμαῖοί τε καὶ Λατῖνοι 
<pb id="v.2p.406"/>
συνέθηκαν πρὸς ἀλλήλους ὀμόσαντες καθʼ ἱερῶν.
ἐψηφίσατο δὲ καὶ θυσίας ἀποδοῦναι τοῖς θεοῖς ἡ βουλὴ
χαριστηρίους ἐπὶ ταῖς πρὸς τὸν δῆμον διαλλαγαῖς,
προσθεῖσα μίαν ἡμέραν ταῖς καλουμέναις Λατίναις
ἑορταῖς δυσὶν οὔσαις, τὴν μὲν πρώτην ἀνιερώσαντος
βασιλέως Ταρκυνίου, καθʼ ὃν χρόνον ἐνίκησε Τυρρηνούς·
τὴν δʼ ἑτέραν τοῦ δήμου προσθέντος, ὅτε τοὺς
βασιλεῖς ἐκβαλὼν ἐλευθέραν ἐποίησε τὴν πόλιν· αἷς ἡ
τρίτη τότε προσενεμήθη τῆς καθόδου τῶν ἀποστάντων
<note n="10" place="unspecified" anchored="yes"/> ἕνεκα.
</p>
</div3>
<div3 type="section" n="4">
<p>τὴν δὲ προστασίαν καὶ τὴν ἐπιμέλειαν τῶν
ἐν αὐταῖς γινομένων θυσιῶν τε καὶ ἀγώνων οἱ τῶν
δημάρχων ὑπηρέται παρέλαβον, οἱ τὴν νῦν ἀγορανομικὴν
ἔχοντες ἐξουσίαν, ὥσπερ ἔφην, κοσμηθέντες ὑπὸ
τῆς βουλῆς πορφύρᾳ καὶ θρόνῳ ἐλεφαντίνῳ καὶ τοῖς
ἄλλοις ἐπισήμοις, οἷς εἶχον οἱ βασιλεῖς.
</p>
</div3>
</div2>
<div2 type="chapter" n="96">
<div3 type="section" n="1">
<p>
οὐ πολλῷ δʼ ὕστερον χρόνῳ τῆς ἑορτῆς
<milestone unit="reiskpage" n="1263"/>
τῶν ὑπατικῶν εἷς Μενήνιος Ἀγρίππας ἐτελεύτησε
τὸν βίον, ὁ νικήσας Σαβίνους καὶ τὸν ἐξ αὐτῶν θρίαμβον
ἐπιφανέστατον καταγαγών, ᾧ πεισθεῖσα ἡ βουλὴ
τὴν κάθοδον ἐπέτρεψε τοῖς φυγάσι, καὶ ὁ δῆμος πιστεύσας
ἀπέστη τῶν ὅπλων· καὶ αὐτὸν ἔθαψεν ἡ
πόλις δημοσίᾳ καὶ καλλίστῃ πάντων ἀνθρώπων καὶ
λαμπροτάτῃ ταφῇ. οὐσία γὰρ οὐκ ἦν τῷ ἀνδρὶ εἰς
μεγαλοπρέπειαν ἐκκομιδῆς καὶ ταφῆς ἀποχρῶσα· ὥστε
<pb id="v.2p.407"/>
καὶ τοῖς ἐπιτρόποις αὐτοῦ τῶν παίδων βουλευομένοις
ἔδοξεν ὡς ἕνα τῶν πολλῶν εὐτελῶς ἐκκομίσαι τε καὶ
</p>
</div3>
<div3 type="section" n="2">
<p>θάψαι. οὐ μέντοι γε ὁ δῆμος εἴασεν, ἀλλὰ συναγαγόντες 
οἱ δήμαρχοι τὸ πλῆθος εἰς ἐκκλησίαν καὶ πολλὰ
διελθόντες ἐγκώμια τῶν τε κατὰ πόλεμον ἔργων τοῦ 
ἀνδρὸς καὶ τῶν πολιτικῶν, τήν τε σωφροσύνην αὐτοῦ
καὶ τὴν λιτότητα τοῦ βίου, μάλιστα δὲ τὴν εἰς χρηματισμὸν
<milestone unit="reiskpage" n="1264"/>ἐγκράτειαν ἐπὶ μήκιστον ἄραντες τοῖς ἐπαίνοις,
αἴσχιστον ἔφησαν εἶναι τῶν πραγμάτων ἄνδρα
τηλικοῦτον ἀσήμου καὶ ταπεινῆς κηδείας τυχεῖν διὰ 
πενίαν· παρῄνεσάν τε τῷ δήμῳ τὴν δαπάνην ἀναδέξασθαι,
καὶ συνεισενεγκεῖν κατʼ ἄνδρα, ὅσον ἂν αὐτοὶ
</p>
</div3>
<div3 type="section" n="3">
<p>τάξωσι. τοῖς δʼ ἀκούσασιν ἄσμενον ἐγένετο, καὶ αὐτίκα 
φέροντος ἑκάστου τὸ ταχθὲν πολύ τι χρῆμα συνήχθη
διαφόρου. μαθοῦσα δὲ τοῦθʼ ἡ βουλὴ διʼ αἰσχύνης 
τὸ πρᾶγμα ἔλαβε καὶ ἔκρινε μὴ κατʼ ἄνδρα ἐρανισμῷ
τὸν ἐπιφανέστατον Ῥωμαίων περιιδεῖν θαπτόμενον,
ἀλλʼ ἐκ τῶν δημοσίων ἐδικαίωσε τὸ ἀνάλωμα γενέσθαι
τοῖς ταμίαις ἐπιτρέψασα τὴν ἐπιμέλειαν. οἱ δὲ πολλῶν
πάνυ μισθώσαντες χρημάτων τὰς παροχὰς κόσμῳ τε 
πολυτελεστάτῳ κοσμήσαντες αὐτοῦ τὸ σῶμα καὶ πάντα
τὰ λοιπὰ ἐπιχορηγήσαντες εἰς μεγαλοπρέπειαν ἔθαψαν
αὐτὸν ἀξίως τῆς ἀρετῆς.
</p>
</div3>
<div3 type="section" n="4">
<p>ἀντιφιλοτιμούμενος δʼ ὁ 
δῆμος πρὸς τὴν βουλὴν οὐδʼ αὐτὸς ἠξίωσε τὸ συνεισενεχθὲν
<milestone unit="reiskpage" n="1265"/>διάφορον ἀποδιδόντων τῶν ταμιῶν ἀπολαβεῖν, 
ἀλλʼ ἐχαρίσατο τοῖς παισὶ τοῦ ἀνδρὸς οἰκτείρων
τὴν ἀπορίαν, ἵνα μηδὲν ἀνάξιον ἐπιτηδεύσωσι
<pb id="v.2p.408"/>
τῆς τοῦ πατρὸς ἀρετῆς. ἐγένετο δὲ καὶ τίμησις ἐν
τῷ χρόνῳ τούτῳ διὰ τῶν ὑπάτων· ἐξ ἧς εὑρέθησαν
ὑπὲρ ἕνδεκα πάντων μυριάδες αἱ τιμησάμεναι. καὶ
τὰ μὲν ἐπὶ τῆς τούτων ὑπατείας πραχθέντα Ῥωμαίοις
ταῦτʼ ἦν
</p>
</div3>
</div2>
</div1>
<pb id="v.3p.1"/>
<div1 type="book" n="7">
<div2 type="chapter" n="1">
<div3 type="section" n="1">
<p>
<milestone unit="reiskpage" n="1307"/>Τίτου δὲ Γεγανίου Μακερίνου καὶ Ποπλίου Μηνυκίου
τὴν ὕπατον ἐξουσίαν παραλαβόντων σίτου σπάνις
ἰσχυρὰ τὴν Ῥώμην κατέσχεν ἐκ τῆς ἀποστάσεως
λαβοῦσα τὴν ἀρχήν. ὁ μὲν γὰρ δῆμος ἀπέστη τῶν
πατρικίων μετὰ τὴν μετοπωρινὴν ἰσημερίαν ὑπʼ αὐτὴν
<milestone unit="reiskpage" n="1308"/>μάλιστα τὴν ἀρχὴν τοῦ σπόρου· ἐξέλιπον δὲ τὴν χώραν
οἱ γεωργοῦντες ἅμα τῇ κινήσει καὶ διέστησαν οἱ μὲν
εὐχερέστεροι πρὸς τοὺς πατρικίους, τὸ δὲ θητικὸν μέρος
ὡς τοὺς δημοτικούς· καὶ διέμειναν ἐξ ἐκείνου
χωρὶς ἀλλήλων ὄντες, ἕως οὗ κατέστη καὶ συνῆλθεν ἡ 
πόλις εἰς ἑαυτὴν οὐ πολλῷ πρότερον διαλλαγεῖσα τῆς
<pb id="v.3p.2"/>
</p>
</div3>
<div3 type="section" n="2">
<p>χειμερινῆς τροπῆς. τὸν δὲ μεταξὺ χρόνον, ἐν ᾧ ὁ πᾶς
ἐπιτελεῖται σπόρος ὡραῖος, ἔρημος ἡ χώρα τῶν ἐπιμελησομένων
ἦν καὶ ἐπὶ πολὺν χρόνον διετέλεσεν, ὥστε
μηδὲ κατελθοῦσι τοῖς γεωργοῖς ἀναλαβεῖν αὐτὴν ἔτι
ῥᾴδιον εἶναι δούλων τʼ ἀποστάσει καὶ κτηνῶν ὀλέθρῳ,
μεθʼ ὧν αὐτὴν ἔμελλον ἐργάζεσθαι κεκακωμένην, ἀφορμῆς
τʼ οὐ πολλοῖς εἰς τὸν ἐπιόντα ἐνιαυτὸν ὑπαρχούσης
οὔτε σπερμάτων οὔτε τροφῆς.
</p>
</div3>
<div3 type="section" n="3">
<p>ταῦθʼ ἡ βουλὴ μαθοῦσα
πρέσβεις διεπέμπετο πρὸς Τυρρηνοὺς καὶ Καμπανοὺς
<milestone unit="reiskpage" n="1309"/>
καὶ τὸ καλούμενον Πωμεντῖνον πεδίον σῖτον ὅσον ἂν
δύναιντο πλεῖστον ὠνησομένους· Πόπλιος δὲ Οὐαλέριος
καὶ Λεύκιος Γεγάνιος εἰς Σικελίαν ἀπεστάλησαν, Οὐαλέριος
μὲν υἱὸς ὢν Ποπλικόλα, Γεγάνιος δὲ θατέρου
τῶν ὑπάτων ἀδελφός.
</p>
</div3>
<div3 type="section" n="4">
<p>τύραννοι δὲ τότε κατὰ πόλεις
<milestone unit="reiskpage" n="1310"/>
μὲν ἦσαν, ἐπιφανέστατος δὲ Γέλων ὁ Δεινομένους
<milestone unit="reiskpage" n="1311"/>
νεωστὶ τὴν Ἱπποκράτους <del>τοῦ ἀδελφοῦ</del> τυραννίδα παρειληφώς,
<milestone unit="reiskpage" n="1312"/>
οὐχὶ Διονύσιος ὁ Συρακούσιος, ὡς Λικίννιος
γέγραφε καὶ Γέλλιος καὶ ἄλλοι συχνοὶ τῶν Ῥωμαίων
<milestone unit="reiskpage" n="1313"/>
συγγραφέων οὐθὲν ἐξητακότες τῶν περὶ τοὺς χρόνους
ἀκριβῶς, ὡς αὐτὸ δηλοῖ τοὖργον, ἀλλʼ εἰκῆ τὸ προστυχὸν
ἀποφαινόμενοι.
</p>
</div3>
<div3 type="section" n="5">
<p>ἡ μὲν γὰρ εἰς Σικελίαν ἀποδειχθεῖσα
πρεσβεία κατὰ τὸν δεύτερον ἐνιαυτὸν τῆς
ἑβδομηκοστῆς καὶ δευτέρας ὀλυμπιάδος ἐξέπλευσεν ἄρχοντος
Ἀθήνησιν Ὑβριλίδου, ἑπτακαίδεκα διελθόντων
ἐτῶν μετὰ τὴν ἐκβολὴν τῶν βασιλέων, ὡς οὗτοί τε καὶ
<pb id="v.3p.3"/>
οἱ ἄλλοι σχεδὸν ἅπαντες συγγραφεῖς ὁμολογοῦσι· Διονύσιος
δʼ ὁ πρεσβύτερος ὀγδοηκοστῷ καὶ πέμπτῳ μετὰ
ταῦτʼ ἔτει Συρακουσίοις ἐπαναστὰς κατέσχε τὴν τυραννίδα
κατὰ τὸν τρίτον ἐνιαυτὸν τῆς ἐνενηκοστῆς καὶ
τρίτης ὀλυμπιάδος ἄρχοντος Ἀθήνησι Καλλίου τοῦ μετʼ
</p>
</div3>
<div3 type="section" n="6">
<p>Ἀντιγένη. ὀλίγοις μὲν οὖν ἔτεσι διαμαρτεῖν τῶν χρόνων 
δοίη τις ἂν ἱστορικοῖς ἀνδράσιν ἀρχαίας καὶ πολυετεῖς
συνταττομένοις πραγματείας, γενεαῖς δὲ δυσὶν
ἢ τρισὶν ὅλαις ἀποπλανηθῆναι τῆς ἀληθείας οὐκ ἂν
<milestone unit="reiskpage" n="1314"/>ἐπιτρέψειεν. ἀλλʼ ἔοικεν ὁ πρῶτος ἐν ταῖς ὡρογραφίαις 
τοῦτο καταχωρίσας, ᾧ πάντες ἠκολούθησαν οἱ
λοιποί, τοσοῦτο μόνον ἐν ταῖς ἀρχαίαις εὑρὼν ἀναγραφαῖς,
ὅτι πρέσβεις ἀπεστάλησαν ἐπὶ τούτων τῶν
ὑπάτων εἰς Σικελίαν σῖτον ὠνησόμενοι καὶ παρῆσαν
ἐκεῖθεν ἄγοντες ἣν ὁ τύραννος ἔδωκε δωρεάν, οὐκέτι 
μὴν παρὰ τῶν Ἑλληνικῶν ἐξετάσαι συγγραφέων, ὅστις
ἦν τύραννος τότε Σικελίας, ἀβασανίστως δέ πως καὶ
κατὰ τὸ προστυχὸν θεῖναι τὸν Διονύσιον.
</p>
</div3>
</div2>
<div2 type="chapter" n="2">
<div3 type="section" n="1">
<p>
οἱ μὲν οὖν ἐπὶ Σικελίας πλέοντες πρέσβεις
χειμῶνι χρησάμενοι κατὰ θάλατταν καὶ κύκλῳ τὴν νῆσον 
περιπλεῖν ἀναγκασθέντες χρόνιοί τε κατήχθησαν
πρὸς τὸν τύραννον, καὶ τὴν χειμερινὴν ἐκεῖ διατρίψαντες
ὥραν μετὰ θέρος ἐπανῆλθον εἰς Ἰταλίαν πολλὰς κομίζοντες
ἀγοράς.
</p>
</div3>
<div3 type="section" n="2">
<p>οἱ δʼ εἰς τὸ Πωμεντῖνον ἀποσταλέντες 
πεδίον ὀλίγου μὲν ἐδέησαν ὡς κατάσκοποι πρὸς τῶν 
Οὐολούσκων ἀναιρεθῆναι διαβληθέντες ὑπὸ τῶν ἐκ
<pb id="v.3p.4"/>
Ῥώμης φυγάδων, χαλεπῶς δὲ πάνυ διὰ τὴν προθυμίαν
τῶν ἰδιοξένων αὐτὰ διασῶσαι δυνηθέντες τὰ σώματα,
<milestone unit="reiskpage" n="1315"/>
δίχα τῶν χρημάτων ἀνέστρεψαν εἰς τὴν Ῥώμην ἄπρακτοι.
</p>
</div3>
<div3 type="section" n="3">
<p>ὅμοια δὲ τούτοις συνέβη παθεῖν καὶ τοῖς εἰς τὴν Ἰταλιῶτιν
ἀφικομένοις Κύμην. καὶ γὰρ αὐτόθι πολλοὶ
Ῥωμαίων διατρίβοντες, οἱ σὺν τῷ βασιλεῖ Ταρκυνίῳ
διασωθέντες ἐκ τῆς τελευταίας μάχης φυγάδες, τὸ μὲν
πρῶτον ἐξαιτεῖσθαι παρὰ τοῦ τυράννου τοὺς ἄνδρας
ἐπεχείρησαν ἐπὶ θανάτῳ, ἀποτυχόντες δὲ τούτου ῥύσια
κατασχεῖν ταῦτα τὰ σώματα παρὰ τῆς ἀπεσταλκυίας
πόλεως ἠξίουν, ἕως ἀπολάβωσι τὰς ἑαυτῶν οὐσίας, ἃς
ἔφασαν ὑπὸ Ῥωμαίων ἀδίκως δεδημεῦσθαι, καὶ ταύτης
ᾤοντο δεῖν τῆς δίκης τὸν τύραννον αὐτοῖς γενέσθαι
κριτήν.
</p>
</div3>
<div3 type="section" n="4">
<p>ὁ δὲ τυραννῶν τότε τῆς Κύμης Ἀριστόδημος
ἦν ὁ Ἀριστοκράτους, ἀνὴρ οὐ τῶν ἐπιτυχόντων ἕνεκα
γένους, ὃς ἐκαλεῖτο Μαλακὸς ὑπὸ τῶν ἀστῶν καὶ σὺν
χρόνῳ γνωριμωτέραν τοῦ ὀνόματος ἔσχε τὴν κλῆσιν,
εἴθʼ ὅτι θηλυδρίας ἐγένετο παῖς ὢν καὶ τὰ γυναιξὶν
<milestone unit="reiskpage" n="1316"/>
ἁρμόττοντα ἔπασχεν, ὡς ἱστοροῦσί τινες, εἴθʼ ὅτι πρᾷος
ἦν φύσει καὶ μαλακὸς εἰς ὀργήν, ὡς ἕτεροι γράφουσιν.
</p>
</div3>
<div3 type="section" n="5">
<p>ἀφορμαῖς δὲ τῆς τυραννίδος ὁποίαις ἐχρήσατο καὶ τίνας
ἦλθεν ἐπʼ αὐτὴν ὁδοὺς καὶ πῶς διῴκησε τὰ κατὰ τὴν
ἀρχὴν καταστροφῆς θʼ ὁποίας ἔτυχεν, οὐκ ἄκαιρον
εἶναι δοκῶ μικρὸν ἐπιστήσας τὴν Ῥωμαϊκὴν διήγησιν·
κεφαλαιωδῶς διεξελθεῖν.
<pb id="v.3p.5"/>
</p>
</div3>
</div2>
<div2 type="chapter" n="3">
<div3 type="section" n="1">
<p>
ἐπὶ τῆς ἑξηκοστῆς καὶ τετάρτης ὀλυμπιάδος
ἄρχοντος Ἀθήνησι Μιλτιάδου Κύμην τὴν ἐν Ὀπικοῖς
Ἑλληνίδα πόλιν, ἣν Ἐρετριεῖς τε καὶ Χαλκιδεῖς ἔκτισαν,
Τυρρηνῶν οἱ περὶ τὸν Ἰόνιον κόλπον κατοικοῦντες
ἐκεῖθέν θʼ ὑπὸ τῶν Κελτῶν ἐξελασθέντες σὺν χρόνῳ, 
καὶ σὺν αὐτοῖς Ὀμβρικοί τε καὶ Δαύνιοι καὶ συχνοὶ
<milestone unit="reiskpage" n="1317"/>τῶν ἄλλων βαρβάρων ἐπεχείρησαν ἀνελεῖν οὐδεμίαν
ἔχοντες εἰπεῖν πρόφασιν τοῦ μίσους δικαίαν ὅτι μὴ
</p>
</div3>
<div3 type="section" n="2">
<p>τὴν εὐδαιμονίαν τῆς πόλεως. ἦν γὰρ Κύμη κατʼ ἐκείνους 
τοὺς χρόνους περιβόητος ἀνὰ τὴν Ἰταλίαν ὅλην 
πλούτου τε καὶ δυνάμεως ἕνεκα καὶ τῶν ἄλλων ἀγαθῶν
γῆν τε κατέχουσα τῆς Καμπανῶν πεδιάδος τὴν πολυκαρποτάτην
καὶ λιμένων κρατοῦσα τῶν περὶ Μισηνὸν
ἐπικαιροτάτων. τούτοις ἐπιβουλεύσαντες τοῖς ἀγαθοῖς
οἱ βάρβαροι στρατεύουσιν ἐπʼ αὐτήν, πεζοὶ μὲν οὐκ 
ἐλάττους πεντήκοντα μυριάδων, ἱππεῖς δὲ δυεῖν χιλιάδων
ἀποδέοντες εἶναι δισμύριοι. ἐστρατοπεδευκόσι δʼ
αὐτοῖς οὐ μακρὰν ἀπὸ τῆς πόλεως τέρας γίνεται θαυμαστόν,
οἷον ἐν οὐδενὶ χρόνῳ μνημονεύεται γενόμενον
οὔθʼ Ἑλλάδος οὔτε βαρβάρου γῆς οὐδαμόθι.
</p>
</div3>
<div3 type="section" n="3">
<p>οἱ <add>γὰρ</add> 
παρὰ τὰ στρατόπεδα ῥέοντες αὐτῶν ποταμοί, Οὐολτοῦρνος
ὄνομα θατέρῳ, τῷ δʼ ἑτέρῳ Γλάνις, ἀφέντες
τὰς κατὰ φύσιν ὁδοὺς ἀνέστρεψαν τὰ νάματα καὶ μέχρι
<pb id="v.3p.6"/>
πολλοῦ διετέλεσαν ἀπὸ τῶν στομάτων ἀναχωροῦντες
ἐπὶ τὰς πηγάς.
</p>
</div3>
<div3 type="section" n="4">
<p>τοῦτο καταμαθόντες οἱ Κυμαῖοι τότʼ
<milestone unit="reiskpage" n="1318"/>
ἐθάρρησαν ὁμόσε τοῖς βαρβάροις χωρεῖν ὡς τοῦ δαιμονίου
ταπεινὰ μὲν τἀκείνων μετέωρα θήσοντος, ὑψηλὰ
δὲ τὰ δοκοῦντα εἶναι σφῶν ταπεινά. νείμαντες δὲ τὴν
ἐν ἀκμῇ δύναμιν ἅπασαν τριχῇ, μιᾷ μὲν τὴν πόλιν
ἐφρούρουν, τῇ δʼ ἑτέρᾳ τὰς ναῦς εἶχον ἐν φυλακῇ, τῇ
δὲ τρίτῃ πρὸ τοῦ τείχους ταξάμενοι τοὺς ἐπιόντας ἐδέχοντο.
τούτων ἱππεῖς μὲν ἦσαν ἑξακόσιοι, πεζοὶ δὲ
τετρακισχίλιοι καὶ πεντἀκόσιοι· καὶ οὕτως ὄντες τὸν
ἀριθμὸν ὀλίγοι τὰς τοσαύτας ὑπέστησαν μυριάδας.
</p>
</div3>
</div2>
<div2 type="chapter" n="4">
<div3 type="section" n="1">
<p>
ὡς δὲ κατέμαθον αὐτοὺς οἱ βάρβαροι μάχεσθαι
παρεσκευασμένους, ἀλαλάξαντες ἐχώρουν ὁμόσε τὸν
βάρβαρον τρόπον ἄνευ κόσμου πεζοί τε καὶ ἱππεῖς
ἀναμὶξ ὡς ἅπαντας ἀναρπασόμενοι. ἦν δὲ τὸ πρὸ τῆς
πόλεως χωρίον, ἐν ᾧ συνέμισγον ἀλλήλοις, αὐλὼν στενὸς
ὄρεσι καὶ λίμναις περικλειόμενος, τῇ μὲν ἀρετῇ
τῶν Κυμαίων σύμμαχος, τῷ δὲ πλήθει τῶν βαρβάρων
πολέμιος.
</p>
</div3>
<div3 type="section" n="2">
<p>ἀνατρεπόμενοι γὰρ ὑπʼ ἀλλήλων καὶ συμπατούμενοι
πολλαχῇ μὲν καὶ ἄλλῃ, μάλιστα δὲ περὶ τὰ
τέλματα τῆς λίμνης, οὐδʼ εἰς χεῖρας ἐλθόντες τῇ φάλαγγι
<milestone unit="reiskpage" n="1319"/>
τῶν Ἑλλήνων αὐτοὶ διʼ αὑτῶν οἱ πλείους διεφθάρησαν·
καὶ ὁ μὲν πεζὸς αὐτῶν στρατὸς ὁ πολὺς περὶ
ἑαυτῷ σφαλείς, ἔργον δὲ γενναῖον οὐδὲν ἀποδειξάμενος,
ἄλλος ἄλλῃ διασκεδασθεὶς ἔφυγεν· οἱ δʼ ἱππεῖς συνῆλθον
μὲν ὁμόσε καὶ πολὺν τοῖς Ἕλλησιν οὗτοι παρέσχον
<pb id="v.3p.7"/>
πόνον. ἀδύνατοι δʼ ὄντες κυκλώσασθαι τοὺς πολεμίους
διὰ στενοχωρίαν, καί τι καὶ τοῦ δαιμονίου κεραυνοῖς
καὶ ὕδασι καὶ βρονταῖς συναγωνισαμένου τοῖς
Ἕλλησι, δείσαντες εἰς φυγὴν τρέπονται.
</p>
</div3>
<div3 type="section" n="3">
<p>ἐν ταύτῃ τῇ 
μάχῃ πάντες μὲν οἱ τῶν Κυμαίων ἱππεῖς λαμπρῶς ἠγωνίσαντο, 
καὶ τῆς νίκης οὗτοι μάλιστα ὡμολογοῦντο
αἴτιοι γενέσθαι, ὑπὲρ ἅπαντας δὲ τοὺς ἄλλους Ἀριστόδημος
ὁ Μαλακὸς ἐπικαλούμενος· καὶ γὰρ τὸν ἡγεμόνα
τῶν πολεμίων οὗτος ἀπέκτεινε μόνος ὑποστὰς καὶ ἄλλους
πολλοὺς καὶ ἀγαθούς. λυθέντος δὲ τοῦ πολέμου 
τὰς χαριστηρίους θυσίας ἀποδόντες οἱ Κυμαῖοι τοῖς
<milestone unit="reiskpage" n="1320"/>θεοῖς καὶ ταφὰς τῶν ἀποθανόντων <add>τῶν</add> ἐν τῇ μάχῃ
λαμπρὰς ποιησάμενοι περὶ τῶν ἀριστείων, ὅτῳ χρὴ τὸν
πρῶτον ἀποδοῦναι στέφανον, εἰς πολλὴν κατέστησαν
ἔριν.
</p>
</div3>
<div3 type="section" n="4">
<p>οἱ μὲν γὰρ ἀκέραιοι κριταὶ τὸν Ἀριστόδημον 
ἐβούλοντο τιμῆσαι, καὶ ἦν ὁ δῆμος ἅπας μετʼ ἐκείνου·
οἱ δὲ δυνατοὶ τὸν ἱππάρχην Ἱππομέδοντα, καὶ ἡ βουλὴ
πᾶσα τούτῳ συνελάμβανεν· ἦν δʼ ἀριστοκρατικὴ τότε
παρὰ τοῖς Κυμαίοις ἡ πολιτεία, καὶ ὁ δῆμος οὐ πολλῶν
τινων κύριος. στάσεως δὲ διὰ ταύτην τὴν ἔριν ἀνισταμένης 
δείσαντες οἱ πρεσβύτεροι, μὴ πρὸς ὅπλα καὶ
φόνους χωρήσῃ τὸ φιλότιμον, ἔπεισαν ἀμφοτέρας τὰς
τάξεις συγχωρῆσαι τὰς ἴσας λαβεῖν τιμὰς ἑκάτερον τῶν
ἀνδρῶν.
</p>
</div3>
<div3 type="section" n="5">
<p>ἀπὸ ταύτης γίνεται τῆς ἀρχῆς δήμου προστάτης 
ὁ <del>Μαλακὸς</del> Ἀριστόδημος καὶ λόγου πολιτικοῦ 
δύναμιν ἀσκήσας ἐξεδημαγώγει τὸ πλῆθος, πολιτεύμασί
<pb id="v.3p.8"/>
τε κεχαρισμένοις ἀναλαμβάνων καὶ τοὺς σφετεριζομένους
τὰ κοινὰ τῶν δυνατῶν ἐξελέγχων καὶ ἀπὸ τῶν
ἑαυτοῦ χρημάτων πολλοὺς τῶν πενήτων εὖ ποιῶν· καὶ
ἦν τοῖς προεστηκόσι τῆς ἀριστοκρατίας διὰ ταῦτʼ ἐπαχθὴς
<milestone unit="reiskpage" n="1321"/>
καὶ φοβερός.
</p>
</div3>
</div2>
<div2 type="chapter" n="5">
<div3 type="section" n="1">
<p>
εἰκοστῷ δʼ ὕστερον ἔτει τῆς πρὸς τοὺς βαρβάρους
μάχης ἦλθον ὡς τοὺς Κυμαίους Ἀρικηνῶν πρέσβεις
σὺν ἱκετηρίαις ἀξιοῦντες αὐτοὺς βοηθῆσαι σφίσιν
ὑπὸ Τυρρηνῶν πολεμουμένοις. μετὰ γὰρ τὰς διαλλαγάς,
ἃς ἐποιήσατο πρὸς τὴν Ῥωμαίων πόλιν ὁ βασιλεὺς τῶν
Τυρρηνῶν Πορσίνας, τὸν υἱὸν Ἄρροντα δοὺς τὴν ἡμίσειαν
τῆς στρατιᾶς ἔπεμψεν ἰδίαν ἀρχὴν κτήσασθαι
βουλόμενον, ὡς ἐν τοῖς πρὸ τούτου δεδήλωκα λόγοις·
ὃς ἐπολιόρκει τότε τοὺς Ἀρικηνοὺς καταπεφευγότας εἰς
τὸ τεῖχος καὶ οὐ διὰ μακροῦ λιμῷ τὴν πόλιν αἱρήσειν
ᾤετο.
</p>
</div3>
<div3 type="section" n="2">
<p>ταύτης τῆς πρεσβείας ἀφικομένης οἱ προεστηκότες
τῆς ἀριστοκρατίας μισοῦντες τὸν Ἀριστόδημον
καὶ δεδιότες, μή τι κακὸν ἐξεργάσηται περὶ τὴν πολιτείαν,
κάλλιστον ὑπέλαβον εἰληφέναι καιρὸν ἐκποδὼν
<milestone unit="reiskpage" n="1322"/>
αὐτὸν ποιήσασθαι σὺν εὐσχήμονι προφάσει. πείσαντες
δὴ τὸν δῆμον ἀποστεῖλαι Ἀρικηνοῖς δισχιλίους ἄνδρας
ἐπὶ συμμαχίαν, καὶ στρατηγὸν ἀποδείξαντες τὸν Ἀριστόδημον
ὡς δὴ τὰ πολέμια λαμπρόν, τὰ μετὰ ταῦτʼ
ἔπραττον, ἐξ ὧν ἢ κατακοπήσεσθαι μαχόμενον ὑπὸ τῶν
Τυρρηνῶν αὐτὸν ὑπελάμβανον ἢ κατὰ πέλαγος διαφθαρήσεσθαι.
</p>
</div3>
<div3 type="section" n="3">
<p>γενόμενοι γὰρ ὑπὸ τῆς βουλῆς κύριοι καταλέξαι
τοὺς ἐπὶ τὴν συμμαχίαν ἐξελευσομένους τῶν μὲν
<pb id="v.3p.9"/>
ἐπισήμων καὶ λόγου ἀξίων οὐδένα κατέγραψαν, ἐπιλέξαντες
δὲ τοὺς ἀπορωτάτους τε καὶ πονηροτάτους
τῶν δημοτικῶν, ἐξ ὧν ἀεί τινας ὑπώπτευον νεωτερισμούς,
ἐκ τούτων συνεπλήρωσαν τὸν ἀπόστολον· καὶ
ναῦς δέκα παλαιὰς κάκιστα πλεούσας καθελκύσαντες, 
ὧν ἐτριηράρχουν οἱ πενέστατοι Κυμαίων, εἰς ταύτας
αὐτοὺς ἐνεβίβασαν θάνατον ἀπειλήσαντες, ἐάν τις ἀπολειφθῇ τῆς στρατείας.
</p>
</div3>
</div2>
<div2 type="chapter" n="6">
<div3 type="section" n="1">
<p>
<milestone unit="reiskpage" n="1323"/>ὁ δʼ Ἀριστόδημος τοσοῦτον εἰπὼν μόνον, ὡς
οὐ λέληθεν αὐτὸν ἡ διάνοια τῶν ἐχθρῶν, ὅτι λόγῳ 
μὲν ἐπὶ συμμαχίαν αὐτὸν ἀποστέλλουσιν, ἔργῳ δʼ εἰς
προὖπτον ὄλεθρον, δέχεται μὲν τὴν στρατηγίαν, ἀναχθεὶς
δʼ ἅμα τοῖς πρέσβεσι τῶν Ἀρικηνῶν διὰ ταχέων
καὶ τὸ μεταξὺ πέλαγος ἐπιπόνως καὶ κινδυνωδῶς διανύσας
ὁρμίζεται κατὰ τοὺς ἔγγιστα τῆς Ἀρικείας αἰγιαλούς· 
καὶ καταλιπὼν ἐν ταῖς ναυσὶ φυλακὴν ἀποχρῶσαν ἐν
τῇ πρώτῃ νυκτὶ τὴν ἀπὸ θαλάσσης ὁδὸν οὐ πολλὴν
οὖσαν διανύσας ἐπιφαίνεται τοῖς Ἀρικηνοῖς περὶ τὸν
ὄρθρον ἀπροσδόκητος.
</p>
</div3>
<div3 type="section" n="2">
<p>θέμενος δὲ πλησίον αὐτῶν τὸν 
χάρακα καὶ τοὺς καταπεφευγότας εἰς τὰ τείχη πείσας 
προελθεῖν εἰς ὕπαιθρον προὐκαλεῖτο τοὺς Τυρρηνοὺς
εὐθὺς εἰς μάχην. γενομένου δʼ ἐκ παρατάξεως ἀγῶνος
καρτεροῦ οἱ μὲν Ἀρικηνοὶ βραχὺν πάνυ διαμείναντες
χρόνον ἐνέκλιναν ἀθρόοι, καὶ γίνεται πάλιν εἰς τὸ
τεῖχος αὐτῶν φυγή· ὁ δʼ Ἀριστόδημος σὺν τοῖς περὶ
<milestone unit="reiskpage" n="1324"/>αὐτὸν λογάσι Κυμαίων ὀλίγοις οὖσι πᾶν τὸ τοῦ πολέμου
<pb id="v.3p.10"/>
βάρος ὑποστὰς καὶ τὸν ἡγεμόνα τῶν Τυρρηνῶν
αὐτοχειρίᾳ κτείνας τρέπει τοὺς ἄλλους εἰς φυγὴν καὶ
</p>
</div3>
<div3 type="section" n="3">
<p>νίκην ἀναιρεῖται πασῶν λαμπροτάτην. διαπραξάμενος
δὲ ταῦτα καὶ τιμηθεὶς ὑπὸ τῶν Ἀρικηνῶν πολλαῖς
δωρεαῖς ἀπέπλει διὰ ταχέων αὐτὸς ἄγγελος τοῖς Κυμαίοις
τῆς αὑτοῦ νίκης βουλόμενος γενέσθαι· εἵποντο
δʼ αὐτῷ πολλαὶ πάνυ τῶν Ἀρικηνῶν ὁλκάδες τὰ λάφυρα
καὶ τοὺς αἰχμαλώτους τῶν Τυρρηνῶν ἄγουσαι.
</p>
</div3>
<div3 type="section" n="4">
<p>ὡς δὲ πλησίον ἐγένοντο τῆς Κύμης, ὁρμίσας τὰς ναῦς
ἐκκλησίαν τοῦ στρατοῦ ποιεῖται, καὶ πολλὰ μὲν τῶν
προεστηκότων τῆς πόλεως κατηγορήσας, πολλοὺς δὲ
τῶν ἀνδραγαθησάντων κατὰ τὴν μάχην ἐπαίνους διελθὼν
ἀργύριόν τε διαδοὺς αὐτοῖς κατʼ ἄνδρα καὶ τὰς
παρὰ τῶν Ἀρικηνῶν δωρεὰς εἰς κοινὸν ἅπασι καταθεὶς
ἠξίου μεμνῆσθαι τῶν εὐεργεσιῶν, ἂν καταπλεύσωσιν
εἰς τὴν πατρίδα, καὶ ἄν τις αὐτῷ ποτε συμβαίνῃ κίνδυνος
ἐκ τῆς ὀλιγαρχίας ὡς δύναμις ἑκάστῳ βοηθεῖν.
</p>
</div3>
<div3 type="section" n="5">
<p>ἁπάντων δὲ πολλὰς ὁμολογούντων αὐτῷ χάριτας εἰδέναι
<milestone unit="reiskpage" n="1325"/>
τῆς τʼ ἀνελπίστου σωτηρίας, ἣν διʼ ἐκεῖνον ἔσχον,
καὶ τῆς ἐπὶ τὰ οἰκεῖα οὐ σὺν κεναῖς χερσὶν ἀφίξεως,
καὶ τὰς ἑαυτῶν ψυχὰς θᾶττον ἢ τὴν ἐκείνου προήσεσθαι
τοῖς ἐχθροῖς ἐπαγγειλαμένων, ἐπαινέσας αὐτοὺς
ἀπέλυσε τὴν ἐκκλησίαν. καὶ μετὰ τοῦτο καλῶν εἰς τὴν
αὑτοῦ σκηνὴν τοὺς πονηροτάτους ἐξ αὐτῶν καὶ κατὰ
χεῖρα γενναιοτάτους δωρεῶν τε δόσει καὶ λόγων φιλανθρωπίᾳ
καὶ ταῖς ἅπαντας ἐξαπατώσαις ἐλπίσι διαφθείρας,
<pb id="v.3p.11"/>
ἑτοίμους ἔσχε συγκαταλῦσαι τὴν καθεστῶσαν πολιτείαν.
</p>
</div3>
</div2>
<div2 type="chapter" n="7">
<div3 type="section" n="1">
<p>
οὓς συνεργοὺς καὶ συναγωνιστὰς λαβὼν καὶ
ἃ δεήσει πράττειν ἑκάστοις ὑποθέμενος τοῖς τʼ αἰχμαλώτοις,
οὓς ἐπήγετο, προῖκα δοὺς τὴν ἐλευθερίαν, ἵνα 
καὶ τὴν ἐκείνων εὔνοιαν προσλάβῃ, κατέπλει κεκοσμημέναις
<milestone unit="reiskpage" n="1326"/>ταῖς ναυσὶν εἰς τοὺς τῶν Κυμαίων λιμένας. οἱ
δὲ τῶν στρατευομένων πατέρες τε καὶ μητέρες καὶ πᾶσα
ἡ ἄλλη συγγένεια, παιδία τε καὶ γαμεταὶ γυναῖκες, ὑπήντων
ἐξιοῦσιν αὐτοῖς μετὰ δακρύων περιπλεκόμενοι καὶ 
καταφιλοῦντες καὶ ταῖς ἡδίσταις ἕκαστον ἀνακαλούμενοι
προσηγορίαις.
</p>
</div3>
<div3 type="section" n="2">
<p>καὶ ἡ ἄλλη δὲ πληθὺς ἡ κατὰ τὴν πόλιν 
ἅπασα χαρᾷ καὶ κρότῳ δεξιουμένη τὸν ἡγεμόνα
προὔπεμπεν εἰς οἶκον ἀπιόντα. ἐφʼ οἷς οἱ προεστηκότες
τῆς πόλεως ἀνιώμενοι, μάλιστα δʼ οἱ τὴν στρατηγίαν 
αὐτῷ παραδόντες καὶ τἆλλα τὰ πρὸς τὸν ὄλεθρον μηχανησάμενοι,
πονηροὺς ὑπὲρ τοῦ μέλλοντος εἶχον διαλογισμούς.
</p>
</div3>
<div3 type="section" n="3">
<p>ὁ δὲ διαλιπὼν ὀλίγας τινὰς ἡμέρας, ἐν αἷς 
τὰς εὐχὰς ἀπεδίδου τοῖς θεοῖς καὶ τὰς ὑστεριζούσας
ὁλκάδας ἀνεδέχετο, ἐπειδὴ καιρὸς ἦν, ἔφη βούλεσθαι 
τὰ πραχθέντα κατὰ τὸν ἀγῶνα πρὸς τὴν βουλὴν ἀπαγγεῖλαι
καὶ τὰ ἐκ τοῦ πολέμου λάφυρα ἀποδεῖξαι. συνελθόντων
δὲ τῶν ἐν τέλει κατὰ πλῆθος εἰς τὸ βουλευτήριον
<milestone unit="reiskpage" n="1327"/>ὁ μὲν ἐδημηγόρει παρελθὼν καὶ πάντα τὰ
γενόμενα κατὰ τὴν μάχην διεξῄει, οἱ δὲ παρασκευασθέντες 
ὑπʼ αὐτοῦ συνεργοὶ τῆς ἐπιθέσεως ἔχοντες ὑπὸ
<pb id="v.3p.12"/>
τοῖς ἱματίοις ξίφη κατὰ πλῆθος εἰσδραμόντες εἰς τὸ
βουλευτήριον ἀποσφάττουσιν ἅπαντας τοὺς ἀριστοκρατικούς.
</p>
</div3>
<div3 type="section" n="4">
<p>φυγὴ δʼ ἐ<add>γένετο</add> μετὰ τοῦτο τῶν κατʼ ἀγορὰν
καὶ δρόμος, τῶν μὲν ἐπὶ τὰς οἰκίας, τῶν δʼ ἔξω
τῆς πόλεως, πλὴν τῶν συνειδότων τὴν ἐπίθεσιν· οὗτοι
δὲ τὴν ἄκραν καὶ τὰ νεώρια καὶ τοὺς ἐρυμνοὺς τόπους
τῆς πόλεως κατελάμβανον. τῇ δʼ ἐπιούσῃ νυκτὶ λύσας
ἐκ τῶν δεσμωτηρίων τοὺς ἐπιθανατίους πολλοὺς ὄντας
καὶ καθοπλίσας ἅμα τοῖς ἄλλοις φίλοις, ἐν οἷς ἦσαν
καὶ οἱ τῶν Τυρρηνῶν αἰχμάλωτοι, φυλακὴν ἐκ τούτων
καθίσταται περὶ τὸ σῶμα.
</p>
</div3>
<div3 type="section" n="5">
<p>ἡμέρας δὲ γενομένης συγκαλέσας
τὸν δῆμον εἰς ἐκκλησίαν καὶ πολλὴν κατηγορίαν
διαθέμενος τῶν φονευθέντων ὑπʼ αὐτοῦ πολιτῶν,
ἐκείνους μὲν ἔφη τετιμωρῆσθαι σὺν δίκῃ πολλάκις ἐπιβουλευθεὶς
<milestone unit="reiskpage" n="1328"/>
ὑπʼ αὐτῶν, τοῖς δʼ ἄλλοις πολίταις ἐλευθερίαν
φέρων παρεῖναι καὶ ἰσηγορίαν καὶ ἄλλα πολλὰ ἀγαθά.
</p>
</div3>
</div2>
<div2 type="chapter" n="8">
<div3 type="section" n="1">
<p>
ταῦτʼ εἰπὼν καὶ θαυμαστῶν ἅπαντας ἐμπλήσας
ἐλπίδων τοὺς δημοτικοὺς δύο τὰ κάκιστα τῶν
ἐν ἀνθρώποις καθίσταται πολιτευμάτων, οἷς ἅπασα
χρῆται προοιμίοις τυραννίς, γῆς ἀναδασμὸν καὶ χρεῶν
ἄφεσιν· τούτων δὲ τὴν ἐπιμέλειαν αὐτὸς ἀμφοτέρων
ὑπισχνεῖται ποιήσεσθαι στρατηγὸς ἀποδειχθεὶς αὐτοκράτωρ,
ἕως ἐν ἀσφαλεῖ τὰ κοινὰ γένηται καὶ δημοκρατικὴν
<pb id="v.3p.13"/>
</p>
</div3>
<div3 type="section" n="2">
<p>καταστήσωνται πολιτείαν. ἀσμένως δὲ τοῦ 
δημοτικοῦ καὶ πονηροῦ πλήθους τὴν ἁρπαγὴν τῶν ἀλλοτρίων
δεξαμένου λαβὼν τὴν αὐτοκράτορα ἀρχὴν αὐτὸς
παρʼ ἑαυτοῦ ἕτερον ἐπιφέρει βούλευμα, διʼ οὗ
παρακρουσάμενος αὐτοὺς ἁπάντων ἀφείλετο τὴν ἐλευθερίαν.
<milestone unit="reiskpage" n="1329"/>σκηψάμενος γὰρ ὑποπτεύειν ταραχὰς καὶ ἐπαναστάσεις
ἐκ τῶν πλουσίων εἰς τοὺς δημοτικοὺς διὰ
τὸν ἀναδασμὸν τῆς γῆς καὶ τὰς τῶν δανείων ἀφέσεις,
ἵνα μὴ γένοιτο πόλεμος ἐμφύλιος μηδὲ φόνοι πολιτικοί,
μίαν εὑρίσκειν ἔφη πρὶν εἰς τὰ δεινὰ ἐλθεῖν φυλακήν, 
εἰ τὰ ὅπλα προενέγκαντες ἐκ τῶν οἰκιῶν ἅπαντες τοῖς
θεοῖς καθιερώσειαν, ἵνα κατὰ τῶν ἔξωθεν ἐπιόντων
πολεμίων ἔχοιεν αὐτοῖς, ὅταν ἀνάγκη τις καταλάβῃ,
χρῆσθαι καὶ μὴ καθʼ ἑαυτῶν, κεῖσθαι δʼ αὐτὰ τέως
παρὰ τοῖς θεοῖς ἐν καλῷ.
</p>
</div3>
<div3 type="section" n="3">
<p>ὡς δὲ καὶ τοῦτʼ ἐπείσθησαν, 
αὐθημερὸν ἁπάντων παρελόμενος Κυμαίων τὰ ὅπλα
ταῖς ἑξῆς ἡμέραις ἔρευναν ἐποιεῖτο τῶν οἰκιῶν, ἐν αἷς
πολλοὺς καὶ ἀγαθοὺς ἀποκτείνας τῶν πολιτῶν, ὡς οὐχ
ἅπαντα τοῖς θεοῖς ἀποδείξαντας τὰ ὅπλα, μετὰ ταῦτα
φυλακαῖς τρισὶ κρατύνεται τὴν τυραννίδα· ὧν ἦν μία 
μὲν ἐκ τῶν ῥυπαρωτάτων <del>τε καὶ πονηροτάτων</del> πολιτῶν,
<milestone unit="reiskpage" n="1330"/>μεθʼ ὧν κατέλυσε τὴν ἀριστοκρατικὴν πολιτείαν,
ἑτέρα δʼ ἐκ τῶν ἀνοσιωτάτων δούλων, οὓς αὐτὸς ἠλευθέρωσεν
ἀποκτείναντας τοὺς αὑτῶν δεσπότας, τρίτη δὲ
μισθοφόρος ἐκ τῶν ἀγριωτάτων βαρβάρων· οὗτοι δισχιλίων 
οὐκ ἐλάττους ἦσαν καὶ τὰ πολέμια μακρῷ τῶν
<pb id="v.3p.14"/>
</p>
</div3>
<div3 type="section" n="4">
<p>ἄλλων ἀμείνους. ὧν δʼ ἀπέκτεινεν ἀνδρῶν τὰς εἰκόνας
ἀνελὼν ἐκ παντὸς ἱεροῦ καὶ βεβήλου τόπου, φέρων εἰς
τοὺς αὐτοὺς τόπους τὰς ἰδίας ἀντʼ ἐκείνων ἀνέστησεν·
οἰκίας δʼ αὐτῶν καὶ κλήρους καὶ τὴν λοιπὴν ὕπαρξιν
ἀναλαβών, ἐξελόμενος χρυσὸν καὶ ἄργυρον καὶ εἴ τι
ἄλλο τυραννίδος ἦν ἄξιον κτῆμα, τὰ λοιπὰ τοῖς συγκατασκευάσασι
τὴν ἀρχὴν ἐχαρίσατο, πλείστας δὲ καὶ
μεγίστας δωρεὰς τοῖς ἀποκτείνασι τοὺς ἑαυτῶν δεσπότας
ἐδίδου· οἱ δʼ ἠξίουν ἔτι καὶ γυναιξὶ τῶν δεσποτῶν
καὶ θυγατράσι συνοικεῖν.
</p>
</div3>
</div2>
<div2 type="chapter" n="9">
<div3 type="section" n="1">
<p>
γενεὰν δὲ τῶν πεφονευμένων τὴν ἄρρενα
κατʼ ἀρχὰς ἐν οὐθενὶ λόγῳ ποιησάμενος, ὕστερον εἴτʼ
ἐκ θεοπροπίου τινὸς εἴτε καὶ κατὰ τὸν εἰκότα λογισμὸν
οὐ μικρὸν αὐτῷ δέος ὑποτρέφεσθαι νομίσας ἐπεχείρησε
<milestone unit="reiskpage" n="1331"/>
</p>
</div3>
<div3 type="section" n="2">
<p> μὲν ἐν ἡμέρᾳ μιᾷ πᾶσαν ἀπολέσαι· δεήσει δὲ πολλῇ
χρησαμένων ἁπάντων, παρʼ οἷς ἔτυχον αἵ τε μητέρες
αὐτῶν οὖσαι καὶ οἱ παῖδες τρεφόμενοι, χαρίσασθαι
βουλόμενος αὐτοῖς καὶ ταύτην τὴν δωρεὰν θανάτου
μὲν ἀπολύει παρὰ γνώμην, φυλακὴν δὲ ποιούμενος
αὐτῶν, μή τι συστάντες μετʼ ἀλλήλων βουλεύσωσι κατὰ
τῆς τυραννίδος, ἀπιέναι πάντας ἐκέλευσεν ἐκ τῆς πόλεως
ἄλλον ἄλλῃ καὶ δίαιταν ἔχειν ἐν τοῖς ἀγροῖς
μηθενὸς τῶν προσηκόντων ἐλευθέροις παισὶ μήτʼ ἐπιτηδεύματος
μήτε μαθήματος μεταλαμβάνοντας, ἀλλὰ ποιμαίνοντάς
τε καὶ τἆλλα τὰ κατὰ τοὺς ἀγροὺς ἔργα
πράττοντας, θάνατον ἀπειλήσας, εἴ τις ἐξ αὐτῶν εὑρεθείη
<pb id="v.3p.15"/>
</p>
</div3>
<div3 type="section" n="3">
<p>παρελθὼν εἰς τὴν πόλιν. οἱ δὲ καταλιπόντες τὰς 
πατρῴας ἑστίας ἐν τοῖς ἀγροῖς ὥσπερ δοῦλοι διετρέφοντο
τοῖς ἀποκτείνασι τοὺς πατέρας αὐτῶν λατρεύοντες.
ἵνα δὲ μηδὲ τῶν ἄλλων πολιτῶν ἐν μηθενὶ γένηται
μήτε γενναῖον μήτʼ ἀνδρῶδες φρόνημα, πᾶσαν ἐκθηλῦναι
<milestone unit="reiskpage" n="1332"/>ταῖς ἀγωγαῖς τὴν ἐπιτρεφομένην νεότητα τῆς
πόλεως ἐπεβάλετο ἀνελὼν μὲν τὰ γυμνάσια καὶ τὰς
ἐνοπλίους μελἔτας, ἀλλάξας δὲ τὴν δίαιταν, ᾗ πρότερον
οἱ παῖδες ἐχρῶντο.
</p>
</div3>
<div3 type="section" n="4">
<p>κομᾶν τε γὰρ τοὺς ἄρρενας ὥσπερ 
τὰς παρθένους ἐκέλευσεν ἐξανθιζομένους καὶ βοστρυχιζομένους 
καὶ κεκρυφάλοις τὰς πλοκαμίδας ἀναδοῦντας
ἐνδύεσθαί τε ποικίλους καὶ ποδήρεις χιτωνίσκους, καὶ
χλανιδίοις ἀμπέχεσθαι λεπτοῖς καὶ μαλακοῖς, καὶ δίαιταν
ἔχειν ὑπὸ σκιαῖς· ἠκολούθουν τʼ αὐτοῖς εἰς τὰ
διδασκαλεῖα τῶν ὀρχηστῶν καὶ αὐλητῶν καὶ τῶν παραπλησίων 
τούτοις μουσοκολάκων παραπορευόμεναι παιδαγωγοὶ
γυναῖκες σκιάδεια καὶ ῥιπίδας κομίζουσαι, καὶ
ἔλουον αὐτοὺς αὗται κτένας εἰς τὰ βαλανεῖα φέρουσαι
<milestone unit="reiskpage" n="1333"/>καὶ μύρων ἀλαβάστρους καὶ κάτοπτρα.
</p>
</div3>
<div3 type="section" n="5">
<p>τοιαύτῃ διαφθείρων 
ἀγωγῇ τοὺς παῖδας, ἕως ἐκπληρώσωσιν εἰκοστὸν 
ἔτος, τὸν ἀπὸ τοῦδε χρόνον εἰς ἄνδρας εἴα τελεῖν.
πολλὰ δὲ καὶ ἄλλα Κυμαίοις ἐνυβρίσας καὶ λωβησάμενος
καὶ οὔτʼ ἀσελγείας οὔτʼ ὠμότητος οὐδεμιᾶς ἀποσχόμενος,
ὅτʼ ἀσφαλῶς κατέχειν ὑπελάμβανε τὴν τυραννίδα,
γηραιὸς ὢν ἤδη δίκας ἔτισεν οὐ μεμπτὰς 
θεοῖς τε καὶ ἀνθρώποις πρόρριζος ἀπολόμενος.
<pb id="v.3p.16"/>
</p>
</div3>
</div2>
<div2 type="chapter" n="10">
<div3 type="section" n="1">
<p>
οἱ δʼ ἐπαναστάντες αὐτῷ καὶ τὴν πόλιν ἐλευθερώσαντες
ἀπὸ τῆς τυραννίδος οἱ παῖδες τῶν πεφονευμένων
ὑπʼ αὺτοῦ πολιτῶν ἦσαν, οὕς κατʼ ἀρχὰς
ἅπαντας ἀποκτεῖναι ἐν ἡμέρᾳ μιᾷ προελόμενος ἐπέσχεν,
ὥσπερ ἔφην, ὑπὸ τῶν σωματοφυλάκων, οἷς ἔδωκε τὰς
μητέρας αὐτῶν, ἐκλιπαρηθείς, <del>καὶ</del> κατʼ ἀγροὺς κελεύσας
διατρίβειν.
</p>
</div3>
<div3 type="section" n="2">
<p>ὀλίγοις δʼ ἔτεσιν ὕστερον, ἐπειδὴ
τὰς κώμας διεξιὼν πολλὴν καὶ ἀγαθὴν εἶδεν αὐτῶν
νεότητα, δείσας, μὴ συμφρονήσαντες ἐπαναστῶσιν αὐτῷ,
φθάσαι διαχειρισάμενος ἅπαντας ἐβούλετο, πρὶν αἰσθέσθαι
τινά· καὶ παραλαβὼν τοὺς φίλους ἐσκόπει μετʼ
<milestone unit="reiskpage" n="1334"/>
αὐτῶν, διʼ οἵου τρόπου ῥᾷστά τε καὶ τάχιστα λαθόντες
ἀναιρεθήσονται.
</p>
</div3>
<div3 type="section" n="3">
<p>τοῦτο καταμαθόντες οἱ παῖδες, εἴτε
μηνυθὲν ὑπὸ τῶν συνειδότων τινός, εἴτʼ αὐτοὶ κατὰ
τὸν ἐκ τῶν εἰκότων λογισμὸν ὑποτοπήσαντες, φεύγουσιν
εἰς τὰ ὄρη τὸν γεωργικὸν ἁρπάσαντες σίδηρον. ἧκον
δʼ αὐτοῖς ἐπίκουροι κατὰ τάχος ἐνδιατρίβοντες ἐν Καπύῃ
Κυμαίων φυγάδες, ὧν ἦσαν ἐπιφανέστατοί τε καὶ πλείστους
Καμπανῶν ἔχοντες ξένους οἱ Ἱππομέδοντος παῖδες
τοῦ κατὰ τὸν Τυρρηνικὸν ἱππαρχήσαντος πόλεμον,
αὐτοί θʼ ὡπλισμένοι κἀκείνοις κομίζοντες ὅπλα Καμπανῶν
τε μισθοφόρων καὶ φίλων χεῖρα συγκροτήσαντες
οὐκ ὀλίγην.
</p>
</div3>
<div3 type="section" n="4">
<p>ἐπεὶ δὲ καθʼ ἓν ἅπαντες ἐγένοντο, τοὺς
ἀγροὺς τῶν ἐχθρῶν καταθέοντες ἐφόδοις λῃστρικαῖς
ἐλεηλάτουν καὶ τοὺς δούλους ἀφίστασαν ἀπὸ τῶν
<pb id="v.3p.17"/>
δεσποτῶν καὶ τοὺς ἐκ τῶν δεσμωτηρίων λύοντες καθώπλιζον,
καὶ ὅσα μὴ δύναιντο φέρειν τε καὶ ἄγειν <del>χρήματα
<milestone unit="reiskpage" n="1335"/>ματα καὶ βοσκήματα</del> τὰ μὲν ἐνεπίμπρασαν, τὰ δὲ
κατέσφαττον. ἀπορουμένῳ δὲ τῷ τυράννῳ, τίνα χρὴ
</p>
</div3>
<div3 type="section" n="5">
<p>τρόπον αὐτοῖς πολεμεῖν διὰ τὸ μήτʼ ἐκ τοῦ φανεροῦ 
τὰς ἐπιχειρήσεις αὐτοὺς ποιεῖσθαι μήτʼ ἐν τοῖς αὐτοῖς
χρονίζειν τόποις, ἀλλὰ νυκτὶ μὲν εἰς ὄρθρον, ἡμέρᾳ δʼ
εἰς νύκτα συμμετρεῖσθαι τὰς ἐφόδους, καὶ πολλάκις
ἀποστείλαντι τοὺς στρατιώτας ἐπὶ τὴν βοήθειαν τῆς
χώρας διὰ κενῆς, παραγίνεταί τις ἐξ αὐτῶν ᾐκισμένος 
τὸ σῶμα μάστιξιν ἀποσταλεὶς ὑπὸ τῶν φυγάδων ὡς
αὐτόμολος, ὃς ἄδειαν αἰτησάμενος ὑπέσχετο τῷ τυράννῳ
παραλαβὼν τὴν ἀποσταλησομένην σὺν αὐτῷ δύναμιν
ἄξειν ἐπὶ τὸν τόπον, ἐν ᾧ τὴν ἐπιοῦσαν ἔμελλον αὐλίζεσθαι
νύκτα οἱ φυγάδες.
</p>
</div3>
<div3 type="section" n="6">
<p>ᾧ πιστεῦσαι προαχθεὶς ὁ 
τύραννος αἰτοῦντι οὐθὲν καὶ τὸ ἑαυτοῦ σῶμα ὅμηρον
παρεχομένῳ πέμπει τοὺς πιστοτάτους τῶν ἡγεμόνων
ἄγοντας ἱππεῖς τε πολλοὺς καὶ τὴν μισθοφόρον δύναμιν,
οἷς ἐνετείλατο μάλιστα μὲν ἅπαντας τοὺς φυγάδας,
εἰ δὲ μή γʼ ὡς πλείστους ἐξ αὐτῶν δήσαντας πρὸς
<milestone unit="reiskpage" n="1336"/>αὐτὸν ἄγειν. ὁ μὲν οὖν κατασκευαστὸς αὐτόμολος κατά
τʼ ἀτριβεῖς ὁδοὺς καὶ διὰ δρυμῶν ἐρήμων ἦγε τὴν
στρατιὰν ταλαιπωροῦσαν διʼ ὅλης νυκτὸς ἐπὶ τὰ πλεῖστον
ἀπέχοντα τῆς πόλεως μέρη.
</p>
</div3>
</div2>
<div2 type="chapter" n="11">
<div3 type="section" n="1">
<p>
οἱ δʼ ἀποστάται τε καὶ φυγάδες ἐν τῷ περὶ 
τὸν Ἄορνον ὄρει πλησίον ὄντι τῆς πόλεως λοχῶντες,
<pb id="v.3p.18"/>
ὡς ἔμαθον ἐξεληλυθυῖαν ἐκ τῆς πόλεως τὴν τοῦ τυράννου
στρατιὰν συνθήμασι μηνυθεῖσαν ὑπὸ τῶν σκοπῶν,
πέμπουσιν ἐξ αὐτῶν περὶ ἑξήκοντα μάλιστα τοὺς εὐτολμοτάτους
διφθέρας ἔχοντας καὶ φακέλλους φρυγάνων
 κομίζοντας.
</p>
</div3>
<div3 type="section" n="2">
<p>οὗτοι περὶ λύχνων ἁφὰς ἄλλοι κατʼ ἄλλας
πύλας ὡς χερνῆται παρεισπεσόντες ἔλαθον· ὡς δʼ ἔνδον
ἐγένοντο τοῦ τείχους ἐξελκύσαντες ἐκ τῶν φακέλλων
ἃ κατέκρυπτον ξίφη, καὶ συνελθόντες εἰς τὸν αὐτὸν
ἅπαντες τόπον ἔπειτʼ ἐκεῖθεν ὁρμήσαντες ἀθρόοι πρὸς
τὰς ἐπὶ τὸν Ἄορνον φερούσας πύλας τούς τε φύλακας
<milestone unit="reiskpage" n="1337"/>
αὐτῶν ἀποκτείνουσι κοιμωμένους καὶ τοὺς σφετέρους
ἅπαντας ἤδη τοῦ τείχους πλησίον ὄντας ἀναπεπταμέναις
ταῖς πύλαις ὑποδέχονται, καὶ τοῦτο πράξαντες
ἔλαθον.
</p>
</div3>
<div3 type="section" n="3">
<p>ἔτυχε γὰρ ἐκείνῃ τῇ νυκτὶ ἑορτή τις οὖσα
δημοτελής, καὶ διʼ αὐτὴν ἅπας ὁ κατὰ πόλιν ὄχλος ἐν
πότοις ὢν καὶ ταῖς ἄλλαις εὐπαθείαις. τοῦτο παρέσχεν
αὐτοῖς κατὰ πολλὴν ἄδειαν ἁπάσας διελθεῖν τὰς ἐπὶ
τὴν τυραννικὴν οἰκίαν φερούσας ὁδούς· καὶ οὐδὲ παρὰ
ταῖς θύραις πολλήν τινα καὶ ἐγρηγορυῖαν εὗρον φυλακήν,
ἀλλὰ κἀνταῦθα τοὺς μὲν ἤδη καθεύδοντας, τοὺς
δὲ μεθύοντας ἀποσφάξαντες δίχα πόνου καὶ κατὰ πλῆθος
εἰς τὴν οἰκίαν ὠσάμενοι, τοὺς μὲν ἄλλους ἅπαντας
οὔτε τῶν σωμάτων ἔτι κρατοῦντας οὔτε τῶν φρενῶν
διὰ τὸν οἶνον προβάτων δίκην κατέσφαξαν· τὸν δʼ
<pb id="v.3p.19"/>
Ἀριστόδημον καὶ τοὺς παῖδας αὐτοῦ καὶ τὴν ἄλλην
<milestone unit="reiskpage" n="1338"/>συγγένειαν συλλαβόντες ἄχρι πολλῆς νυκτὸς αἰκιζόμενοί
τε καὶ στρεβλοῦντες καὶ πᾶσιν ὡς εἰπεῖν λυμαινόμενοι
κακοῖς ἀπέκτειναν.
</p>
</div3>
<div3 type="section" n="4">
<p>ἀνελόντες δὲ τὴν τυραννικὴν οἰκίαν 
πρόρριζον, ὡς μήτε παιδία μήτε γυναῖκας μήτε συγγένειαν 
μηθενὸς αὐτῶν καταλιπεῖν καὶ διʼ ὅλης νυκτὸς
ἅπαντας ἐξερευνησάμενοι τοὺς συνεργοὺς τῆς τυραννίδος
ἡμέρας γενομένης προῆλθον εἰς τὴν ἀγοράν.
ἔπειτα συγκαλέσαντες τὸν δῆμον εἰς ἐκκλησίαν ἀποτίθενται
τὰ ὅπλα καὶ τὴν πάτριον καθίστανται πολιτείαν. 
</p>
</div3>
</div2>
<div2 type="chapter" n="12">
<div3 type="section" n="1">
<p>
ἐπὶ τοῦτον δὴ τὸν Ἀριστόδημον ἔτος ὁμοῦ
τι τεσσαρεσκαιδέκατον ἤδη τυραννοῦντα Κύμης οἱ σὺν
Ταρκυνίῳ φυγάδες καθιστάμενοι τὴν κατὰ τῆς πατρίδος
ἐβούλοντο συντελέσασθαι δίκην. οἱ δὲ πρέσβεις τῶν
Ῥωμαίων τέως μὲν ἀντέλεγον, ὡς οὔτʼ ἐπὶ τοῦτον 
ἥκοντες τὸν ἀγῶνα οὔτʼ ἐξουσίαν ἔχοντες, ἣν οὐκ ἐπέτρεψεν
αὐτοῖς ἡ βουλὴ περὶ τῆς πόλεως ἀπολογήσασθαι
<del>δίκην</del>.
</p>
</div3>
<div3 type="section" n="2">
<p>ὡς δʼ οὐθὲν ἐπέραινον, ἀλλʼ ἐγκεκλικότα τὸν 
τύραννον ἑώρων ἐπὶ θάτερα μέρη διὰ τὰς σπουδὰς
καὶ τὰς παρακλήσεις τῶν φυγάδων, αἰτησάμενοι χρόνον
<milestone unit="reiskpage" n="1339"/>εἰς ἀπολογίαν, καὶ διεγγυήσαντες τὰ σώματα χρημάτων
ἐν τῷ διὰ μέσου τῆς δίκης οὐθενὸς ἔτι φυλάττοντος
αὐτοὺς ἀποδράντες ᾤχοντο. θεράποντας δʼ αὐτῶν καὶ
τὰ ὑποζύγια καὶ τὰ ἐπὶ τῇ σιτωνίᾳ κομισθέντα χρήματα
ὁ τύραννος κατέσχε.
</p>
</div3>
<div3 type="section" n="3">
<p>ταύταις μὲν οὖν ταῖς πρεσβείαις 
τοιαῦτα παθούσαις ἀπράκτοις ἀναστρέψαι συνέβη,
<pb id="v.3p.20"/>
ἐκ δὲ τῶν ἐν Τυρρηνίᾳ πόλεων οἱ πεμφθέντες
κέγχρους τε καὶ ζέας συνωνησάμενοι ταῖς ποταμηγοῖς
σκάφαις κατεκόμισαν εἰς τὴν πόλιν. αὕτη βραχύν τινα
χρόνον ἡ ἀγορὰ Ῥωμαίους διέθρεψεν· ἔπειτʼ ἐξαναλωθεῖσα
εἰς τὰς αὐτὰς ἀπορίας κατέστησεν αὐτούς. ἦν
δʼ οὐθὲν εἶδος ἀναγκαίας τροφῆς, ὃ οὐκ ἐπείραζον ἔτι,
συνέβαινέ τʼ οὐκ ὀλίγοις αὐτῶν, τὰ μὲν διὰ τὴν σπάνιν,
τὰ δὲ διὰ τὴν ἀτοπίαν τῆς οὐκ εἰωθυίας ἐδωδῆς, τοῖς
μὲν ἀρρώστων διακεῖσθαι τὰ σώματα, τοῖς δὲ παρημελημένοις
 διὰ πενίαν καὶ παντάπασιν ἀδυνάτως·
</p>
</div3>
<div3 type="section" n="4">
<p>ὡς δὲ
τοῦτʼ ἔγνωσαν οἱ νεωστὶ κεκρατημένοι τῷ πολέμῳ
Οὐολοῦσκοι, πρεσβειῶν ἀπορρήτοις διαποστολαῖς ἐνῆγον
<milestone unit="reiskpage" n="1340"/>
ἀλλήλους εἰς τὸν κατʼ αὐτῶν πόλεμον, ὡς ἀδυνάτων
ἐσομένων, εἴ τις αὐτοῖς ἐπίθοιτο κεκακωμένοις πολέμῳ
τε καὶ λιμῷ ἀντέχειν. θεῶν δέ τις εὔνοια, οἷς φροντὶς
ἦν μὴ περιιδεῖν ὑπὸ τοῖς ἐχθροῖς Ῥωμαίους γενομένους,
ἐκφανέστατα καὶ τότε τὴν ἑαυτῆς δύναμιν ἀπεδείξατο.
τοσοῦτος γάρ τις ἄφνω εἰς τὰς πόλεις τῶν
Οὐολούσκων φθόρος λοιμικὸς ἐνέσκηψεν, ὅσος ἐν οὐδενὶ
ἄλλῳ τόπῳ μνημονεύεται γενόμενος οὔθʼ Ἑλλάδος οὔτε
βαρβάρου γῆς, πᾶσαν ἡλικίαν καὶ τύχην καὶ φύσιν
ἐρρωμένων τε καὶ ἀσθενῶν σωμάτων ὁμοίως διεργαξόμενος.
<pb id="v.3p.21"/>
ἐδήλωσε δὲ τὴν ὑπερβολὴν τῆς συμφορᾶς πόλις 
ἐπιφανὴς τῶν Οὐολούσκων, Οὐέλιτραι ὄνομα αὐτῇ,
μεγάλη τε καὶ πολυάνθρωπος οὖσα τέως, ἧς ὁ λοιμὸς
<milestone unit="reiskpage" n="1341"/>μίαν ὑπελείπετο μοῖραν ἐκ τῶν δέκα, τὰς δʼ ἄλλας
ὑπολαβὼν ἀπήνεγκε.
</p>
</div3>
<div3 type="section" n="5">
<p>τελευτῶντες δʼ οὖν ὅσοι περιῆσαν 
ἐκ τῆς συμφορᾶς πρεσβευσάμενοι Ῥωμαίοις ἔφρασαν
τὴν ἐρημίαν καὶ παρέδοσαν τὴν πόλιν. ἔτυχον δὲ καὶ
πρότερον ἐποίκους ἐκ τῆς Ῥώμης εἰληφότες, ἀφʼ ἧς
αἰτίας καὶ τὸ δεύτερον <del>τοὺς</del> κληρούχους παρʼ αὐτῶν
ᾔτουν. 
</p>
</div3>
</div2>
<div2 type="chapter" n="13">
<div3 type="section" n="1">
<p>
ταῦτα τοῖς Ῥωμαίοις μαθοῦσι τῆς μὲν συμφορᾶς
οἶκτος εἰσῄει, καὶ οὐδὲν ᾤοντο δεῖν τοῖς ἐχθροῖς
ἐπὶ τοιαύταις τύχαις μνησικακεῖν, ὡς ἱκανὰς δεδωκόσι
τοῖς θεοῖς ὑπὲρ σφῶν δίκας ἀνθʼ ὧν ἔμελλον δράσειν·
Οὐελίτρας δὲ παραλαμβάνειν ἐδόκει κληρούχων οὐκ 
ὀλίγων ἀποστολῇ πολλὰ τὰ συμφέροντα ἐκ τοῦ πράγματος
ἐπιλογιζομένοις.
</p>
</div3>
<div3 type="section" n="2">
<p>τό τε γὰρ χωρίον ἱκανὸν εἶναι 
ἐφαίνετο φυλακῇ ἀξιόχρεῳ καταληφθὲν οἷς ἂν νεωτερίζειν
ἢ παρακινεῖν τι βουλομένοις ᾖ μέγα κώλυμα καὶ
<milestone unit="reiskpage" n="1342"/>ἐμπόδιον εἶναι· ἥ τʼ ἀπορία τῆς τροφῆς ἡ κατέχουσα 
τὴν πόλιν οὐ παρʼ ὀλίγον μετριωτέρα γενήσεσθαι
ὑπωπτεύετο, εἰ μετασταίη τις ἐξ αὐτῆς ἀπὸ τοῦ πλήθους
μοῖρα ἀξιόλογος. μάλιστα δʼ ἡ στάσις ἀναρριπιζομένη,
πρὶν ἢ πεπαῦσθαι καλῶς ἔτι τὴν προτέραν,
</p>
</div3>
<div3 type="section" n="3">
<p>ἐνῆγεν αὐτοὺς ψηφίζεσθαι τὸν ἀπόστολον. πάλιν γάρ, 
ὥσπερ καὶ πρότερον, ὁ δῆμος ἠρεθίζετο καὶ διʼ ὀργῆς
<pb id="v.3p.22"/>
εἶχε τοὺς πατρικίους, πολλοί τε καὶ χαλεποὶ κατʼ αὐτῶν
ἐγίνοντο λόγοι τῶν μὲν ὀλιγωρίαν ἐγκαλούντων καὶ
ῥᾳθυμίαν, ὅτι οὐκ ἐκ πολλοῦ προείδοντο τὴν ἐσομένην
τοῦ σίτου σπάνιν καὶ προὐμηχανήσαντο τὰ πρὸς τὴν
συμφορὰν ἀλεξήματα, τῶν δʼ ἐξ ἐπιβουλῆς ὑπʼ αὐτῶν
γεγονέναι <add>τὴν</add> σιτοδείαν ἀποφαινόντων διʼ ὀργήν τε
καὶ ἐπιθυμίαν τοῦ κακῶσαι τὸ δημοτικὸν ἀναμνήσει
τῆς ἀποστάσεως.
</p>
</div3>
<div3 type="section" n="4">
<p>διὰ ταύτας μὲν δὴ τὰς αἰτίας ἡ τῶν
κληρούχων ἀποστολὴ ταχεῖα ἐγίνετο τριῶν ἀποδειχθέντων
ἀνδρῶν ὑπὸ τῆς βουλῆς ἡγεμόνων. τῷ δήμῳ δὲ
κατʼ ἀρχὰς μὲν ἦν ἀσμένῳ τοὺς κληρούχους διαλαγχάνειν
ὡς λιμοῦ τʼ ἀπαλλαχθησομένῳ καὶ χώραν οἰκήσοντι
<milestone unit="reiskpage" n="1343"/>
εὐδαίμονα· ἔπειτʼ ἐνθυμουμένῳ τὸν λοιμόν, ὃς.
ἐν τῇ μελλούσῃ αὐτὸν ὑποδέχεσθαι πόλει πολὺς γενόμενος
τούς τʼ οἰκήτορας διεφθάρκει καὶ δέος παρεῖχε,
μὴ καὶ τοὺς ἐποίκους ταὐτὸν ἐργάσηται, μεθίστατο
κατὰ μικρὸν εἰς τἀναντία ἡ γνώμη, ὥστʼ οὐ πολλοί
τινες ἐφάνησαν οἱ μετέχειν βουλόμενοι τῆς ἀποικίας,
ἀλλὰ πολὺ ἐλάττους ὧν ἡ βουλὴ ἐψηφίσατο, καὶ οὗτοι
δʼ ἤδη σφῶν αὐτῶν κατεγνώκεσαν ὡς κακῶς βεβουλευμένων
καὶ ὑπανεδύοντο τὴν ἔξοδον.
</p>
</div3>
<div3 type="section" n="5">
<p>κατελήφθη μέντοι
τοῦτο τὸ μέρος καὶ τὸ ἄλλο τὸ μὴ ἑκουσίως συναιρόμενον
τῆς ἐξόδου ψηφισαμένης τῆς βουλῆς ἐξ ἁπάντων
<pb id="v.3p.23"/>
γενέσθαι Ῥωμαίων κλήρῳ τὴν ἔξοδον, κατὰ δὲ τῶν
λαχόντων, εἰ μὴ ἐξίοιεν, χαλεπὰς καὶ ἀπαραιτήτους
θεμένης ζημίας. οὗτός τε δὴ ὁ στόλος εἰς Οὐελίτρας
<milestone unit="reiskpage" n="1344"/>εὐπρεπεῖ ἀνάγκῃ καταληφθεὶς ἀπεστάλη, καὶ ἕτερος
αὖθις οὐ πολλαῖς ἡμέραις ὕστερον εἰς Νώρβαν πόλιν, 
ἥ ἐστι τοῦ Λατίνων ἔθνους οὐκ ἀφανής.
</p>
</div3>
</div2>
<div2 type="chapter" n="14">
<div3 type="section" n="1">
<p>
ἐγένετο δʼ οὐδὲν τῶν ἐκ λογισμοῦ τοῖς
πατρικίοις κατὰ γοῦν τὴν ἐλπίδα λωφήσειν τὴν στάσιν,
ἀλλʼ οἱ περιλειφθέντες ἔτι χείρους ταῖς ὀργαῖς ἦσαν
καὶ πολλῇ τῇ καταβοῇ τῶν βουλευτῶν ἐχρῶντο κατά 
τε συστροφὰς καὶ ἑταιρίας, ὀλίγοι μὲν συνιόντες τὸ
πρῶτον, ἔπειτʼ ἀθρόοι συντονωτέρας ἤδη γινομένης
τῆς ἀπορίας καὶ συνδραμόντες εἰς τὴν ἀγορὰν τοὺς
δημάρχους ἐβόων.
</p>
</div3>
<div3 type="section" n="2">
<p>συναχθείσης δʼ ὑπʼ αὐτῶν ἐκκλησίας 
παρελθὼν Σπόριος Σικίνιος, ὃς ἦν τοῦ ἀρχείου 
τότε ἡγεμών, αὐτός τε πολὺς ἔρρει κατὰ τῆς βουλῆς
αὔξων ὡς μάλιστʼ ἐνῆν τὸν κατʼ αὐτῆς φθόνον, καὶ
τοὺς ἄλλους ἠξίου λέγειν ἃ φρονοῦσιν εἰς τὸ κοινόν,
<milestone unit="reiskpage" n="1345"/>μάλιστα δὲ τὸν Σικίνιον καὶ τὸν Βροῦτον ἀγορανόμους
τότʼ ὄντας ἀνακαλῶν ἑκάτερον ἐξ ὀνόματος, οἳ 
καὶ τῆς πρώτης ἀποστάσεως τῷ δήμῳ ἦρξαν, καὶ τὴν
δημαρχικὴν ἐξουσίαν εἰσηγησάμενοι πρῶτοι αὐτῆς ἔτυχον.
</p>
</div3>
<div3 type="section" n="3">
<p>παρελθόντες δʼ οὗτοι τοὺς κακοηθεστάτους τῶν 
λόγων ἐκ πολλοῦ παρεσκευασμένοι διεξῄεσαν, ἃ τοῖς
πολλοῖς ἀκούειν ἦν βουλομένοις, ὡς ἐκ προνοίας τε 
καὶ ἐπιβουλῆς ὑπὸ τῶν πλουσίων γένοιθʼ ἡ περὶ τὸν
<pb id="v.3p.24"/>
σῖτον ἀπορία, ἐπειδὴ τὴν ἐλευθερίαν ἀκόντων ἐκείνων
ὁ δῆμος ἐκ τῆς ἀποστάσεως εὕρετο.
</p>
</div3>
<div3 type="section" n="4">
<p>ἰσομοιρεῖν τʼ οὐδὲ
κατὰ μικρὸν ἀπέφαινον τῆς συμφορᾶς τοῖς πένησι τοὺς
εὐπόρους· ἐκείνοις μὲν γὰρ εἶναι καὶ τροφὰς ἐν ἀφανεῖ
ἀποκειμένας καὶ χρήματα, οἷς ὠνούμενοι τὰς ἐπεισάκτους
ἀγορὰς ἐν πολλῇ ὑπεροψίᾳ ἦσαν τοῦ κακοῦ, τοῖς
δὲ δημόταις ἀμφότερα ταῦτʼ ἀπόρως ἔχειν· τήν τʼ ἀποστολὴν
τῶν κληρούχων, ἣν ἐποιήσαντο εἰς νοσερὰ χωρία,
ἐκβολὴν ἀποφαίνοντες εἰς προφανῆ καὶ μακρῷ χείρονα
ὄλεθρον, αὔξοντες ὡς μάλιστα δυνατοὶ ἦσαν τῷ λόγῳ
τὰ δεινά, καὶ τί πέρας ἔσται τῶν κακῶν ἀξιοῦντες
μαθεῖν, ὑπομιμνήσκοντές τε τῶν παλαιῶν αὐτοὺς αἰκισμῶν,
<milestone unit="reiskpage" n="1346"/>
οἷς ὑπὸ τῶν πλουσίων ἔτυχον αἰκισθέντες, καὶ
</p>
</div3>
<div3 type="section" n="5">
<p>τἆλλα τὰ ὅμοια τούτοις κατὰ πολλὴν ἄδειαν διεξιόντες.
τελευτῶν δʼ ὁ Βροῦτος εἰς ἀπειλήν τινα τοιάνδε κατέκλεισε
τὸν λόγον, ὡς εἰ βουληθεῖεν αὐτῷ πείθεσθαι
διὰ ταχέων προσαναγκάσων τοὺς ἐκκαύσαντας τὸ δεινὸν
<add>καὶ</add> κατασβέσαι. ἡ μὲν δὴ ἐκκλησία διελύετο.
</p>
</div3>
</div2>
<div2 type="chapter" n="15">
<div3 type="section" n="1">
<p>
οἱ δʼ ὕπατοι τῇ κατόπιν ἡμέρᾳ συνεκάλουν
τὴν βουλὴν περίφοβοι ὄντες ἐπὶ τοῖς καινοτομουμένοις
καὶ τὴν τοῦ Βρούτου δημοκοπίαν εἰς μέγα τι κακὸν
ἀποσκήψειν οἰόμενοι. πολλοὶ μὲν δὴ καὶ παντοδαποὶ
ὑπό τʼ αὐτῶν ἐκείνων ἐρρήθησαν ἐν τῷ συνεδρίῳ λόγοι
καὶ ὑπὸ τῶν ἄλλων πρεσβυτέρων, τῶν μὲν οἰομένων
δεῖν θεραπεύειν τὸν δῆμον ἁπάσῃ εὐπροσηγορίᾳ λόγων
<pb id="v.3p.25"/>
καὶ ὑποσχέσει ἔργων καὶ τοὺς ἡγεμόνας αὐτοῦ μετριωτέρους
παρασκευάζειν, τιθέντας εἰς μέσον τὰ πράγματα
καὶ μετὰ σφῶν ὑπὲρ τοῦ κοινῇ συμφέροντος παρακαλοῦντας
σκοπεῖν.
</p>
</div3>
<div3 type="section" n="2">
<p>τῶν δὲ μηθὲν ἐνδιδόναι μαλακὸν
<milestone unit="reiskpage" n="1347"/>συμβουλευόντων πρὸς ὄχλον αὐθάδη καὶ ἀμαθῆ <add>ἢ</add> 
θρασεῖάν τε καὶ ἀνύποιστον δημοκόπων ἀνθρώπων
μανίαν, ἀλλʼ ἀπολογεῖσθαι μέν, ὡς οὐδὲν εἴη τῶν
γεγονότων παρὰ τῶν πατρικίων αἴτιον, καὶ ὑπισχνεῖσθαι
πρόνοιαν ἕξειν τοῦ κακοῦ τὴν δυνατήν, τοῖς δὲ
ταράττουσι τὸν δῆμον ἐπιτιμᾶν καὶ προαγορεύειν, ὡς 
εἰ μὴ παύσονται τὴν στάσιν ἀναρριπίζοντες ἀξίας
τίσουσι δίκας.
</p>
</div3>
<div3 type="section" n="3">
<p>ταύτης ἡγεῖτο τῆς γνώμης Ἄππιος, καὶ 
ἦν ἡ νικῶσα αὕτη πολλῆς ἐμπεσούσης πάνυ τοῖς συνέδροις
φιλονεικίας· ὥστε καὶ τὸν δῆμον ὑπὸ τῆς βοῆς
αὐτῶν ἐξακουομένης ἐπὶ πολὺ ταραχθέντα συνδραμεῖν 
ἐπὶ τὸ βουλευτήριον, καὶ πᾶσαν ὀρθὴν ἐπὶ τῇ προσδοκίᾳ
</p>
</div3>
<div3 type="section" n="4">
<p>γενέσθαι τὴν πόλιν. μετὰ δὲ τοῦθʼ οἱ μὲν 
ὕπατοι προελθόντες συνεκάλουν τὸν δῆμον εἰς ἐκκλησίαν·
ἦν δʼ οὐ πολὺ τῆς ἡμέρας ἔτι τὸ λειπόμενον·
καὶ παρελθόντες ἐπειρῶντο τὰ δόξαντα σφίσιν ἐν τῇ 
βουλῇ λέγειν. ἐνίσταντο δʼ αὐτοῖς οἱ δήμαρχοι, καὶ
οὐκ ἦν ἐν μέρει οὐδʼ ἐν κόσμῳ γινόμενος παρʼ ἀμφοῖν
<pb id="v.3p.26"/>
ὁ λόγος. ἐβόων γὰρ ἅμα καὶ ἐξέκλειον ἀλλήλους, ὥστε
<milestone unit="reiskpage" n="1348"/>
μὴ ῥᾴδιον εἶναι τοῖς παροῦσι τὰς διανοίας αὐτῶν <del>ὅ
τι βούλονται</del> συνιδεῖν.
</p>
</div3>
</div2>
<div2 type="chapter" n="16">
<div3 type="section" n="1">
<p>
ἐδικαίουν δʼ οἱ μὲν ὕπατοι τὴν κρείττονα
ἔχοντες ἐξουσίαν ἁπάντων ἄρχειν τῶν ἐν τῇ πόλει, οἱ
δὲ δήμαρχοι τὴν ἐκκλησίαν ἑαυτῶν εἶναι χωρίον ὥσπερ
ἐκείνων τὴν βουλήν, καὶ ὁπόσα ἐπὶ τοῖς δημόταις ἦν
κρίνειν τε καὶ ψηφίζεσθαι, τούτων αὐτοὶ πᾶν ἔχειν τὸ
κρίτος. συνηγωνίζετο δὲ τοῖς μὲν ἡ πληθὺς ἐπιβοῶσα
καὶ ὁμόσε χωρεῖν, εἰ δέοι, τοῖς κωλύουσι παρεσκευασμένη,
τοῖς δʼ ὑπάτοις οἱ πατρίκιοι συστρέψαντες
αὑτούς.
</p>
</div3>
<div3 type="section" n="2">
<p>ἐγίνετο δὲ πολὺς ἀγὼν περὶ τοῦ μὴ εἶξαι
ἑκατέροις, ὡς ἐν μιᾷ τῇ τότε ἥττῃ παραχωρουμένης
τῆς εἰς τὸν λοιπὸν χρόνον ἑκατέρων δικαιώσεως. ἥλιός
τε περὶ καταφορὰν ἦν ἤδη, καὶ συνέτρεχεν ἐκ τῶν
οἰκιῶν τὸ ἄλλο πλῆθος εἰς τὴν ἀγοράν, καὶ ἔμελλον,
εἰ νὺξ ἐπιλαμβάνοι τὴν ἔριν, εἰς πληγάς τε καὶ λίθων
χωρήσειν βολάς.
</p>
</div3>
<div3 type="section" n="3">
<p>ἵνα δὴ μὴ τοῦτο γένοιτο, προελθὼν ὁ
<milestone unit="reiskpage" n="1349"/>
Βροῦτος τοὺς ὑπάτους ἠξίου δοῦναι λόγον αὐτῷ, παύσειν
ὑπισχνούμενος τὴν στάσιν. κἀκεῖνοι δόξαντες σφίσι
παρακεχωρῆσθαι, ὅτι τῶν δημάρχων παρόντων οὐ παρʼ
ἐκείνων ὁ δημαγωγὸς ᾐτήσατο τὴν χάριν, ἐπιτρέπουσιν
αὐτῷ λέγειν. σιωπῆς δὲ γενομένης ἄλλο μὲν οὐδὲν ὁ
Βροῦτος εἶπεν, ἠρώτησε δὲ τοὺς ὑπάτους τοιάνδε τινὰ
</p>
</div3>
<div3 type="section" n="4">
<p> ἐρώτησιν· ἆρά γʼ, ἔφη, μέμνησθʼ, ὅτι διαλυομένοις
<pb id="v.3p.27"/>
ἡμῖν τὴν στάσιν τοῦτο συνεχωρήθη τὸ δίκαιον ὑφʼ
ὑμῶν, ὅταν οἱ δήμαρχοι συναγάγωσι τὸν δῆμον ὑπὲρ
ὁτουδήτινος, μὴ παρεῖναι τῇ συνόδῳ τοὺς πατρικίους
μηδʼ ἐνοχλεῖν; μεμνήμεθʼ, ἔφησεν ὁ Γεγάνιος. καὶ ὁ
Βροῦτος ὑποφέρει· τί οὖν παθόντες ἐμποδὼν ἵστασθʼ 
ἡμῖν καὶ οὐκ ἐᾶτε τοὺς δημάρχους ἃ βούλονται λέγειν;
ἀποκρίνεται πρὸς ταῦθʼ ὁ Γεγάνιος· ὅτι οὐκ αὐτοὶ
συνεκάλεσαν τὸν δῆμον εἰς τὴν ἐκκλησίαν, ἀλλʼ ἡμεῖς
οἱ ὕπατοι. εἰ μὲν οὖν ὑπὸ τούτων ἡ σύνοδος ἐγένετο,
οὐθὲν ἂν ἠξιοῦμεν οὔτε κωλύειν οὔτε πολυπραγμονεῖν· 
ἐπειδὴ δʼ ἡμεῖς συνηγάγομεν τὴν ἐκκλησίαν, οὐχὶ
<milestone unit="reiskpage" n="1350"/>τούτους ἀγορεύειν κωλύομεν, ἀλλʼ ὑπὸ τούτων αὐτοὶ
</p>
</div3>
<div3 type="section" n="5">
<p>κωλύεσθαι οὐ δικαιοῦμεν. καὶ ὁ Βροῦτος ὑποτυχών· 
νικῶμεν, ἔφησεν, ὦ δημόται, καὶ παρακεχώρηται ἡμῖν
ὑπὸ τῶν διαφόρων ὅσα ἠξιοῦμεν. νῦν μὲν οὖν ἄπιτε 
καὶ παύσασθε φιλονεικοῦντες· αὔριον δʼ ὑμῖν ὑπισχνοῦμαι
φανερὰν ποιήσειν ὅσην ἔχετε ἰσχύν. καὶ
ὑμεῖς γʼ, ὦ δήμαρχοι, παραχωρήσατε αὐτοῖς τῆς ἀγορᾶς
ἐν τῷ παρόντι· οὐ γὰρ εἰς τέλος παραχωρήσετε· μαθόντες
δʼ ὅσον ἔχει κράτος ὑμῶν ἡ ἀρχή· γνώσεσθε 
γὰρ οὐκ εἰς μακράν· ἐγὼ τοῦθʼ ὑμῖν ὑποδέχομαι ποιήσειν
φανερόν· μετριωτέραν αὐτῶν ἀποδώσετε τὴν ὑπερηφανίαν.
ἐὰν δὲ φενακίζων ὑμᾶς εὑρεθῶ, χρήσασθʼ ὅ
τι βούλεσθέ μοι.
</p>
</div3>
</div2>
<div2 type="chapter" n="17">
<div3 type="section" n="1">
<p>
οὐθενὸς δὲ πρὸς ταῦτʼ ἀντιλέξαντος ἀπῄεσαν 
ἐκ τῆς ἐκκλησίας οὐ τὰς ὁμοίας ὑπολήψεις ἔχοντες
<pb id="v.3p.28"/>
ἑκάτεροι· ἀλλʼ οἱ μὲν ἄποροι δοκοῦντές τι περιττὸν
ἐξευρηκέναι τὸν Βροῦτον καὶ οὐκ εἰκῆ ὑποσχέσθαι
<milestone unit="reiskpage" n="1351"/>
πρᾶγμα τηλικοῦτον, οἱ δὲ πατρίκιοι περιφρονοῦντες
τὴν κουφότητα τοῦ ἀνθρώπου καὶ τῶν ὑποσχέσεων τὴν
τόλμαν ἕως λόγου χωρήσειν οἰόμενοι· μηθὲν γὰρ ὑπὸ
τῆς βουλῆς συγκεχωρῆσθαι τοῖς δημάρχοις ἔξω τοῦ
βοηθεῖν τοῖς ἀδικουμένοις τῶν δημοτικῶν. οὐ μὴν
ἅπασί γʼ εἰσῄει καὶ μάλιστα τοῖς πρεσβυτέροις ὀλιγωρία
τοῦ πράγματος, ἀλλὰ προσέχειν, μή τι ἀνήκεστον ἡ τοῦ
</p>
</div3>
<div3 type="section" n="2">
<p> ἀνδρὸς ἐξεργάσηται μανία. τῇ δʼ ἑξῆς νυκτὶ κοινωσάμενος
τοῖς δημάρχοις ὁ Βροῦτος τὴν ἑαυτοῦ γνώμην
καὶ παρασκευασάμενος χεῖρα οὐκ ὀλίγην δημοτῶν κατέβαινε
μετʼ αὐτῶν εἰς τὴν ἀγοράν· καὶ πρὶν ἡμέραν
λαμπρὰν γενέσθαι καταλαβόμενοι τὸ Ἡφαιστεῖον, ἔνθα
ἦν ἔθος αὐτοῖς ἐκκλησιάζειν, ἐκάλουν μὲν εἰς ἐκκλησίαν
τὸν δῆμον. πληρωθείσης δὲ τῆς ἀγορᾶς· ὄχλος
γὰρ ὅσος οὔπω πρότερον συνῆλθε· παρελθὼν Σικίνιος
ὁ δήμαρχος πολὺν μὲν ἐποιήσατο κατὰ τῶν πατρικίων
λόγον, ἅπανθʼ ὑπομιμνήσκων ὅσα κατὰ τῶν δημοτικῶν
αὐτοῖς ἐπράχθη· ἔπειθʼ ὑπὲρ τῆς παρελθούσης
<milestone unit="reiskpage" n="1352"/>
ἡμέρας ἐδίδασκεν, ὡς κεκωλυμένος ὑπʼ αὐτῶν εἴη λόγου
τυχεῖν καὶ τὴν ἐξουσίαν τῆς ἀρχῆς ἀφῃρημένος.
</p>
</div3>
<div3 type="section" n="3">
<p>τίνος
<pb id="v.3p.29"/>
γὰρ ἂν ἔτι γενοίμεθʼ, ἔφη, κύριοι τῶν ἄλλων, εἰ μηδὲ
τοῦ λέγειν ἐσόμεθα; πῶς δʼ ἄν τινι ὑμῶν ἀδικουμένῳ
πρὸς αὐτῶν βοηθεῖν δυναίμεθα, εἰ τὴν ἐξουσίαν τοῦ
συνάγειν ὑμᾶς ἀφαιρεθείημεν; ἄρχουσι γὰρ δήπου
παντὸς ἔργου λόγοι, καὶ οὐκ ἄδηλον, ὅτι οἷς εἰπεῖν ἃ 
φρονοῦσιν οὐκ ἔξεστιν, οὐδὲ πρᾶξαι ἂν ἐξείη, ἃ βούλονται.
ἢ κομίζεσθʼ οὖν, ἔφη, τὴν ἐξουσίαν, ἣν δεδώκατε
ἡμῖν, εἰ μὴ μέλλετε βεβαιοῦν αὐτῇ τἀσφαλές, ἢ
νόμῳ γραφέντι κωλύσατε τοὺς ἐμποδὼν ἡμῖν τὸ λοιπὸν
ἐσομένους.
</p>
</div3>
<div3 type="section" n="4">
<p>τοιαῦτα διαλεχθείς, ἐπικελεύσαντος αὐτῷ 
τοῦ δήμου μεγάλῃ βοῇ τὸν νόμον εἰσφέρειν, ἔχων αὐτὸν
ἤδη γεγραμμένον ἀνεγίνωσκε καὶ ψῆφον δίδωσι τῷ
<milestone unit="reiskpage" n="1353"/>πλήθει περὶ αὐτοῦ παραχρῆμα ἐπενεγκεῖν. οὐ γὰρ ἐδόκει
τὸ πρᾶγμα δεῖσθαι ἀναβολῆς οὐδὲ μελλησμοῦ, μή τι
ἄλλο κώλυμα γένηται πρὸς τῶν ὑπάτων.
</p>
</div3>
<div3 type="section" n="5">
<p>ἦν δὲ τοιόσδε 
ὁ νόμος· δημάρχου γνώμην ἀγορεύοντος ἐν δήμῳ μηδεὶς
λεγέτω μηδὲν ἐναντίον μηδὲ μεσολαβείτω τὸν
λόγον. ἐὰν δέ τις παρὰ ταῦτα ποιήσῃ, διδότω τοῖς
δημάρχοις ἐγγυητὰς αἰτηθεὶς εἰς ἔκτισιν ἧς ἂν ἐπιθῶσιν
αὐτῷ ζημίας. ὁ δὲ μὴ διδοὺς ἐγγυητὴν θανάτῳ 
ζημιούσθω, καὶ τὰ χρήματʼ αὐτοῦ ἱερὰ ἔστω. τῶν δʼ
ἀμφισβητούντων πρὸς ταύτας τὰς ζημίας αἱ κρίσεις
ἔστωσαν ἐπὶ τοῦ δήμου.
</p>
</div3>
<div3 type="section" n="6">
<p>τοῦτον τὸν νόμον ἐπιψηφίσαντες 
οἱ δήμαρχοι διέλυσαν τὴν ἐκκλησίαν· καὶ ὁ δῆμος
ἀπῄει πολλῆς γεγονὼς μεστὸς εὐθυμίας, τῷ δὲ Βρούτῳ 
<pb id="v.3p.30"/>
μεγάλην χάριν εἰδώς, ἐκείνου δοκῶν εἶναι τὸ ἐνθύμημα τοῦ νόμου.
</p>
</div3>
</div2>
<div2 type="chapter" n="18">
<div3 type="section" n="1">
<p>
μετὰ τοῦτο πολλαὶ καὶ περὶ πολλῶν ἐγίνοντο
τοῖς δημάρχοις πρὸς τοὺς ὑπάτους ἀντιλογίαι,
καὶ οὔθʼ ὁ δῆμος ὁπόσα ἡ βουλὴ ψηφίσαιτο κύρια
ἡγεῖτο, οὔθʼ ὧν ὁ δῆμος γνοίη τῇ βουλῇ φίλον τι ἦν·
ἀντιπαρατεταγμένοι δὲ καὶ διʼ ὑποψίας ἔχοντες ἀλλήλους
<milestone unit="reiskpage" n="1354"/>
διετέλουν. οὐ μὴν τό γε μῖσος αὐτῶν εἰς ἔργον
τι ἀνήκεστον ἐχώρησεν, οἷα ἐν ταῖς τοιαύταις φιλεῖ
</p>
</div3>
<div3 type="section" n="2">
<p> γίνεσθαι ταραχαῖς. οὔτε γὰρ οἱ πένητες ἐπὶ τὰς οἰκίας
ὥρμησαν τῶν πλουσίων, ἔνθα ὑπελάμβανόν τινας εὑρήσειν
ἀποκειμένας τροφάς, ἢ τὴν ἐν τῷ φανερῷ ἀγορὰν
ἁρπάζειν ἐπεβάλοντο, ἀλλʼ ὑπομένοντες ὠνεῖσθαι πολλοῦ
διαφόρου μικρά, καὶ ὁπότʼ ἐξαπορηθεῖεν ἀργυρίου τὰς
ἐκ γῆς ῥίζας τε καὶ βοτάνας σιτούμενοι ἠνείχοντο·
οὔθʼ οἱ πλούσιοι βιασάμενοι τοὺς ἀσθενεστέρους τῇ τʼ
οἰκείᾳ δυνάμει καὶ τῇ παρὰ τῶν πελατῶν πολλῇ οὔσῃ
κατασχεῖν αὐτοὶ τὴν πόλιν ἠξίωσαν τοὺς μὲν ἐξελάσαντες
ἐξ αὐτῆς, τοὺς δʼ ἀποκτείναντες, ἀλλὰ διέμενον
ὥσπερ οἱ σωφρονέστατα πολιτευόμενοι πρὸς τοὺς υἱοὺς
<milestone unit="reiskpage" n="1355"/>
πατέρες εὐνοούσῃ καὶ κηδομένῃ τῇ ὀργῇ πρὸς τὰς
ἁμαρτάδας αὐτῶν χρώμενοι.
</p>
</div3>
<div3 type="section" n="3">
<p>τοιαύτης δὲ καταστάσεως
οὔσης περὶ τὴν Ῥώμην αἱ πλησιόχωροι πόλεις ἐκάλουν
τοὺς βουλομένους οἰκεῖν παρὰ σφίσι Ῥωμαίων πολιτείας
τε μεταδόσει καὶ ἄλλων φιλανθρώπων ἐλπίσιν
ὑπαγόμεναι, αἱ μὲν ἀπὸ τοῦ βελτίστου διʼ εὔνοιάν τε
<pb id="v.3p.31"/>
καὶ ἔλεον τῆς συμφορᾶς, αἱ δὲ πλείους διὰ φθόνον
τῆς πάλαι ποτὲ εὐτυχίας. καὶ ἦσαν οἱ ἀπαναστάντες
πανοικεσίᾳ καὶ μεταθέμενοι τὰς οἰκήσεις ἑτέρωσε πολλοὶ
πάνυ· ὧν οἱ μὲν ἀνέστησαν αὖθις, ἐπειδὴ κατέστη τὰ
πράγματα τῆς πόλεως, οἱ δὲ καὶ διέμειναν. 
</p>
</div3>
</div2>
<div2 type="chapter" n="19">
<div3 type="section" n="1">
<p>
ταῦτα δʼ ὁρῶσι τοῖς ὑπάτοις ἐδόκει τῆς
βουλῆς ἐπιτρεπούσης στρατοπέδου ποιεῖσθαι καταγραφὴν
καὶ ἐξάγειν ἔξω τὴν δύναμιν· εἰλήφεσαν δʼ ἀφορμὴν
τῷ ἐγχειρήματι πρέπουσαν ἐπιδρομάς τε καὶ λεηλασίας
κακουμένης τῆς χώρας ὑπὸ τῶν πολεμίων θαμινά, τά
<milestone unit="reiskpage" n="1356"/>τʼ ἄλλα, ὅσα ἐκ τοῦ πράγματος χρηστὰ ἦν, ἐπιλογιζομένοις,
ὑπερορίου στρατιᾶς ἐκπεμφθείσης ὡς εὐπορωτέρᾳ
μὲν ἕξουσι τῇ ἀγορᾷ χρῆσθαι οἱ ὑπολειφθέντες
ἐλάττους γενόμενοι, ἐν ἀφθονωτέροις δὲ διάξουσι τοῖς
ἐπιτηδείοις οἱ τὰ ὅπλα ἔχοντες ἐκ τῶν πολεμίων ἐπισιτιζόμενοι, 
λωφήσει δʼ ἡ στάσις, ὅσον ἂν ἡ στρατεία
κατέχῃ χρόνον· μάλιστα δʼ ἐφαίνετο ἔργῳ βεβαιώσειν αὐτῶν
τὰς διαλλαγὰς συστρατευόντων ἀλλήλοις πατρικίων
καὶ δημοτῶν ἡ γενησομένη παρὰ τοὺς κινδύνους κακῶν
τε καὶ ἀγαθῶν ἰσομοιρία.
</p>
</div3>
<div3 type="section" n="2">
<p>ἀλλʼ οὐκ ἦν τὸ πλῆθος ὑπήκοον 
αὐτοῖς οὐδʼ ὥσπερ πρότερον ἑκούσιον ὑπήντα
πρὸς τὴν καταγραφήν· ἀνάγκην δὲ προσφέρειν τοῖς μὴ
βουλομένοις οὐκ ἐδικαίουν τὴν ἐκ τῶν νόμων οἱ ὕπατοι·
ἀλλʼ ἐκ τῶν πατρικίων ἐθέλονταί τινες κατεγράφησαν
<pb id="v.3p.32"/>
ἅμα τοῖς πελάταις, καὶ αὐτοῖς ἐξιοῦσιν ὀλίγον τι ἀπὸ
</p>
</div3>
<div3 type="section" n="3">
<p>τοῦ δήμου μέρος συνεστράτευεν. ἡγεμὼν δὲ τῶν ἐξελθόντων
ἦν Γάιος Μάρκιος ὁ τὴν Κοριολάνων πόλιν
<milestone unit="reiskpage" n="1357"/>
ἑλὼν κἂν τῇ πρὸς Ἀντιάτας ἀριστεύσας μάχῃ, καὶ οἱ
πλεῖστοι τῶν ἀραμένων τὰ ὅπλα δημοτῶν τοῦτον ἐξιόντα
ὁρῶντες ἐπερρώσθησαν, οἱ μὲν διʼ εὔνοιαν, οἱ δὲ τοῦ
κατορθώσειν ἐλπίδι· περιβόητος γὰρ ἦν ἤδη ὁ ἀνήρ,
καὶ δέος αὐτοῦ μέγα παρὰ τοῖς πολεμίοις ἐγεγόνει.
</p>
</div3>
<div3 type="section" n="4">
<p>αὕτη προελθοῦσα ἡ στρατιὰ μέχρι πόλεως Ἀντίου δίχα
<add>πόνου</add> σίτου πολλοῦ καταληφθέντος ἐν τοῖς ἀγροῖς
καὶ ἀνδραπόδων καὶ βοσκημάτων συχνῶν ἐγκρατὴς ἐγένετο,
καὶ μετʼ οὐ πολὺ παρῆν εὐπορωτέρα γεγονυῖα
τοῖς κατὰ τὸν βίον, ὥστε τοῖς ὑπομείνασι πολλὴν κατήφειαν
καὶ κατάμεμψιν τῶν δημαγωγῶν ἐμπεσεῖν, διʼ
</p>
</div3>
<div3 type="section" n="5">
<p> οὓς ἀποστερεῖσθαι ἐδόκουν τῆς ὁμοίας εὐτυχίας. ὁ μὲν
δὴ Γεγάνιος καὶ Μηνύκιος οἱ τοῦτον τὸν ἐνιαυτὸν
ὑπατεύοντες ἐν μεγάλοις καὶ παντοδαποῖς χειμῶσι γενόμενοι
καὶ πολλάκις ἀνατρέψαι κινδυνεύσαντες τὴν πόλιν
οὐθὲν δεινὸν εἰργάσαντο, ἀλλὰ διέσωσαν τὰ κοινὰ
<milestone unit="reiskpage" n="1358"/>
φρονιμώτερον μᾶλλον ἢ εὐτυχέστερον τοῖς συμβαίνουσι χρησάμενοι.
</p>
</div3>
</div2>
<div2 type="chapter" n="20">
<div3 type="section" n="1">
<p>
οἱ δὲ μετʼ αὐτοὺς ἀποδειχθέντες ὕπατοι
Μάρκος Μηνύκιος Αὐγουρῖνος καὶ Αὖλος Σεμπρώνιος
Ἀτρατῖνος δεύτερον καταστάντες ἐπὶ τὴν ἀρχήν, ἄνδρες
<pb id="v.3p.33"/>
οὔθʼ ὅπλων οὔτε λόγων ἄπειροι, προνοίᾳ μὲν ἐχρήσαντο
πολλῇ σίτου τε καὶ τῆς ἄλλης ἀγορᾶς ἐμπλῆσαι
τὴν πόλιν, ὡς ἐν τῇ κατʼ αὐτὴν εὐετηρίᾳ τῆς ὁμονοίας
τοῦ πλήθους κειμένης· οὐ μὴν ἐξεγένετό γʼ αὐτοῖς
ἀμφοτέρων ἅμα τούτων τυχεῖν, ἀλλὰ συνεισῆλθεν ἅμα 
τῷ κόρῳ τῶν ἀγαθῶν ἡ τῶν χρησαμένων αὐτοῖς ὕβρις.
</p>
</div3>
<div3 type="section" n="2">
<p>καὶ τότε δὴ μέγιστος κατέλαβε τὴν Ῥώμην κίνδυνος ἐξ 
ἀρχῆς, ὅτε ἥκιστʼ ἐδόκει. οἵ τε γὰρ ἐπὶ τὴν σιτωνίαν
ἀποσταλέντες ὑπʼ αὐτῶν πρέσβεις πολὺν ἐκ τῶν παραθαλαττίων
τε καὶ μεσογείων ἐμπορίων σῖτον ὠνησάμενοι 
κατήγαγον δημοσίᾳ, οἵ τε διαμείβεσθαι τὰς ἀγορὰς
εἰωθότες ἐκ παντὸς τόπου συνῆλθον, παρʼ ὧν ἡ πόλις
<milestone unit="reiskpage" n="1359"/>ὠνησαμένη τὸν φόρτον ἐκ τῶν κοινῶν χρημάτων εἶχεν
ἐν φυλακῇ.
</p>
</div3>
<div3 type="section" n="3">
<p>ἦλθον δὲ καὶ οἱ πρότερον ἀποσταλέντες 
πρέσβεις εἰς Σικελίαν Γεγάνιος καὶ Οὐαλέριος πολλὰς 
ἄγοντες ὁλκάδας, ἐν αἷς ἐκομίζοντο πυρῶν πέντε μυριάδες
μεδίμνων Σικελικῶν, ὧν τὸ μὲν ἥμισυ μέρος
ὠνητὸν ἦν βραχείας πάνυ τιμῆς, τὸ δὲ λοιπὸν ὁ τύραννος
ἀπεστάλκει προῖκα δοὺς καὶ τέλεσι παρακομίσας τοῖς
ἰδίοις.
</p>
</div3>
<div3 type="section" n="4">
<p>ὡς δʼ ἀπηγγέλθη τοῖς ἐν τῇ πόλει ὁ κατάπλους 
τῶν σιτηγῶν ὁλκάδων τῶν ἀπὸ Σικελίας, πολλὴ ζήτησις
ἐνέπιπτε τοῖς πατρικίοις ὑπὲρ τῆς διαθέσεως αὐτοῦ.
οἱ μὲν γὰρ ἐπιεικέστατοι αὐτῶν καὶ φιλοδημότατοι πρὸς
τὰς κατεχούσας τὸ κοινὸν ἀνάγκας ἀποβλέποντες τήν
τε παρὰ τοῦ τυράννου δωρεὰν παρῄνουν ἅπασαν διανεῖμαι 
τοῖς δημοτικοῖς, καὶ τὸν ὠνηθέντα ἐκ τῶν δημοσίων
<pb id="v.3p.34"/>
χρημάτων σῖτον ὀλίγης αὐτοῖς ἀπεμπολῆσαι τιμῆς,
διδάσκοντες ὡς ἐκ τούτων ἂν γένοιντο μάλιστα τῶν
χαρίτων ἐπιεικέστεραι πρὸς τοὺς εὐπόρους αἱ τῶν
πενήτων ὀργαί· οἱ δʼ αὐθαδέστεροι καὶ ὀλιγαρχικώτεροι
<milestone unit="reiskpage" n="1360"/>
πάσῃ προθυμίᾳ τε καὶ μηχανῇ κακοῦν ᾤοντο δεῖν τοὺς
δημοτικοὺς καὶ συνεβούλευον τιμίας ὡς ἔνι μάλιστα
ποιεῖν αὐτοῖς τὰς ἀγοράς, ἵνα σωφρονέστεροι διὰ τὴν
ἀνάγκην γένοιντο καὶ πρὸς τὰ λοιπὰ τῆς πολιτείας
δίκαια νομιμώτεροι.
</p>
</div3>
</div2>
<div2 type="chapter" n="21">
<div3 type="section" n="1">
<p>
τούτων ἦν τῶν ὀλιγαρχικῶν καὶ ὁ Μάρκιος
ἐκεῖνος ὁ Κοριολάνος ἐπικληθείς, οὐχ ὥσπερ οἱ λοιποὶ
κρύφα καὶ διʼ εὐλαβείας τὴν ἑαυτοῦ γνώμην ἀποφαινόμενος,
ἀλλʼ ἄντικρυς καὶ θρασέως, ὥστε πολλοὺς
ἀκοῦσαι καὶ τῶν δημοτικῶν. εἶχε γάρ τινας ἔξω τῶν
κοινῶν ἐγκλημάτων καὶ ἰδίας προφάσεις νεωστὶ γενομένας,
ἐξ ὧν εἰκότως ἐδόκει μισεῖν τοὺς δημοτικούς.
</p>
</div3>
<div3 type="section" n="2">
<p>ὑπατείαν γὰρ αὐτῷ μετιόντι ταῖς ἔγγιστα γενομέναις
ἀρχαιρεσίαις καὶ τοὺς πατρικίους ἔχοντι συναγωνιζομένους
ὁ δῆμος ἐναντιωθεὶς οὐκ εἴασε δοῦναι τὴν
ἀρχὴν τήν τε λαμπρότητα τοῦ ἀνδρὸς καὶ τὴν τόλμαν
δι᾽ εὐλαβείας ἔχων, μή τι διὰ ταῦτα νεωτερίσῃ περὶ τὴν
τῶν δημάρχων κατάλυσιν, καὶ μάλιστα δεδιώς, ὅτι συνελάμβανεν
<milestone unit="reiskpage" n="1361"/>
αὐτῷ πάσῃ προθυμίᾳ τὸ τῶν πατρικίων
πλῆθος ὡς οὐδενὶ τῶν πρότερον.
</p>
</div3>
<div3 type="section" n="3">
<p>ταύτης τʼ οὖν τῆς
ὕβρεως ὀργῇ ἐπαρθεὶς ὁ ἀνὴρ καὶ τὴν μεταβολὴν τοῦ
πολιτεύματος εἰς τὸν ἐξ ἀρχῆς κόσμον ἀποκαταστῆσαι
προθυμούμενος αὐτός τʼ ἀναφανδόν, ὥσπερ καὶ πρότερον
ἔφην, ἔπραττε τὴν τοῦ δήμου κατάλυσιν, καὶ
<pb id="v.3p.35"/>
τοὺς ἄλλους ἐνῆγεν. ἦν δὲ περὶ αὐτὸν ἑταιρία μεγάλη
νέων εὐγενῶν, οἷς ἦν τὰ μέγιστα τιμήματα βίων καὶ
πελάται συχνοὶ συνεστηκότες ἐπὶ ταῖς ἐκ τῶν πολέμων
ὠφελείαις· οἷς ἐπαιρόμενος ἐφρυάττετο καὶ λαμπρὸς ἦν
καὶ προῆλθεν ἐπὶ μήκιστον ἐπιφανείας.
</p>
</div3>
<div3 type="section" n="4">
<p>οὐ μὴν εὐτυχοῦς 
γε διὰ ταῦτα καταστροφῆς ἔτυχε· συναχθείσης γὰρ
ὑπὲρ τούτων βουλῆς καὶ τῶν πρεσβυτέρων, ὡς ἔθος
ἦν αὐτοῖς, πρώτων ἀποφηναμένων τὰς ἑαυτῶν διανοίας,
ἐν οἷς οὐ πολλοί τινες ἦσαν οἱ τὰς κατὰ τοῦ
δήμου γνώμας ἄντικρυς ἀγορεύσαντες, ἐπειδὴ καθῆκεν
<milestone unit="reiskpage" n="1362"/>εἰς τοὺς νεωτέρους ὁ λόγος, αἰτησάμενος ἐξουσίαν παρὰ
τῶν ὑπάτων εἰπεῖν ὅσα βούλεται, καὶ τυχὼν ἐπισημασίας
τε μεγάλης καὶ προσοχῆς λόγον διεξῆλθε κατὰ
τοῦ δήμου τοιόνδε.
</p>
</div3>
</div2>
<div2 type="chapter" n="22">
<div3 type="section" n="1">
<p>
ὅτι μὲν οὐχ ὑπʼ ἀνάγκης τε καὶ ἀπορίας 
βιασθεὶς ὁ δῆμος ἐποιήσατο τὴν ἀπόστασιν, ὦ πατέρες,
ἀλλὰ πονηρᾷ ἐλπίδι ἐπαρθεὶς ὡς καταλύσων τὴν ἀριστοκρατίαν
ὑμῶν καὶ πάντων αὐτὸς ἐσόμενος τῶν κοινῶν
κύριος, σχεδὸν οἶμαι πάντας ὑμᾶς ᾐσθῆσθαι τὰ
περὶ τὰς διαλλαγὰς αὐτοῦ πλεονεκτήματα ὁρῶντας· ᾧ 
γʼ οὐκ ἀπέχρησε διαφθείραντι τὴν περὶ τὰ συμβόλαια
πίστιν καὶ τοὺς ἐπὶ ταύτῃ κειμένους ἀνελόντι νόμους
μηθὲν ἄλλο πολυπραγμονεῖν, καινὴν δὲ καταστησάμενος
ἀρχὴν ἐπὶ τῷ καθελεῖν τὴν τῶν ὑπάτων ἱερὰν καὶ
ἄσυλον ἐποίησεν αὐτὴν νόμῳ, καὶ νῦν τυραννικὴν ἐξουσίαν 
περιβαλλόμενος, ὦ βουλή, τῷ νεωστὶ κυρωθέντι
<milestone unit="reiskpage" n="1363"/>νόμῳ λέληθεν ὑμᾶς.
</p>
</div3>
<div3 type="section" n="2">
<p>ὅταν γὰρ ἐπʼ ἐξουσίας πολλῆς οἱ 
<pb id="v.3p.36"/>
προεστηκότες αὐτοῦ πρόφασιν εὐπρεπῆ προβαλλόμενοι
τὸ δὴ τοῖς ἀδικουμένοις τῶν δημοτῶν βοηθεῖν διὰ τῆς
ἐξουσίας ταύτης ἄγωσι καὶ φέρωσιν, ὅσʼ ἂν αὐτοῖς
δοκῇ, καὶ μηθεὶς ὁ κωλύσων τὰς παρανομίας αὐτῶν
ᾖ, μήτʼ ἰδιώτης μήτʼ ἄρχων δεδοικὼς τὸν νόμον, ὃς
ἀφαιρεῖται καὶ τὸν λόγον ἡμῶν ἅμα τοῖς ἔργοις θάνατον
ἐπιτιθεὶς ζημίαν τοῖς ἐλευθέραν φωνὴν ἀφιεῖσι, τί
προσῆκεν ὄνομα θέσθαι τῇ δυναστείᾳ ταύτῃ τοὺς νοῦν
ἔχοντας ἕτερον, ἢ τοῦθʼ, ὅπερ ἐστὶν ἀληθὴς καὶ πάντες
ἂν ὁμολογήσετε, τυραννίδα; εἰ δʼ οὐχ ὑφʼ ἑνὸς ἀνδρός,
ἀλλʼ ὑφʼ ὅλου τυραννούμεθα δήμου, τί τοῦτο
διαφέρει; τὸ γὰρ ἔργον ἐξ ἀμφοῖν ταὐτό.
</p>
</div3>
<div3 type="section" n="3">
<p>κράτιστον
μὲν οὖν ἦν μηδὲ τὸ σπέρμα τῆς ἐξουσίας ταύτης ἐᾶσαι
καταβαλλόμενον, ἀλλὰ πάντα ὑπομεῖναι πρότερον, ὡς
Ἄππιος ὁ βέλτιστος ἐκ πολλοῦ τὰ δεινὰ προορώμενος
ἠξίου, εἰ δὲ μή, νῦν γʼ ὁμοθυμαδὸν ἅπαντας ἐξορύξαντας
αὐτὴν πρόρριζον ἐκ τῆς πόλεως ἐκβαλεῖν, ἕως
<milestone unit="reiskpage" n="1364"/>
</p>
</div3>
<div3 type="section" n="4">
<p>ἀσθενής ἐστι καὶ προσπολεμηθῆναι ῥᾳδία. καὶ τοῦτʼ
οὐ πρώτοις ἡμῖν, ὦ βουλή, οὐδὲ μόνοις ἐξεγένετο παθεῖν,
πολλοῖς δὲ καὶ πολλάκις ἤδη τοῖς εἰς ἀβουλήτους
ἀνάγκας καταστᾶσι γνώμης ἁμαρτοῦσι τῆς ἀρίστης περὶ
τὰ μέγιστα, ἐπειδὴ τὰς ἀρχὰς οὐκ ἐκώλυσαν τοῦ κακοῦ,
τὰς αὐξήσεις πειρᾶσθαι καθαιρεῖν· καὶ ἡ μετάνοια τῶν
ὀψὲ ἀρχομένων σωφρονεῖν ἥττων οὖσα τῆς προνοίας,
καθʼ ἕτερον αὖ τρόπον οὐ χείρων οὖσα ἀναφαίνεται
τῇ κωλύσει τοῦ τέλους ἀφανίζουσα τὸ ἐν τῇ ἀρχῇ ἀγνοηθέν.
<pb id="v.3p.37"/>
</p>
</div3>
</div2>
<div2 type="chapter" n="23">
<div3 type="section" n="1">
<p>
εἰ δέ τισιν ὑμῶν δεινὰ μὲν τὰ τοῦ δήμου
ἔργα εἶναι δοκεῖ, καὶ κωλύεσθαι αὐτὸν οἴονται δεῖν τὰ
λοιπὰ ἐξαμαρτάνοντα, δέος δʼ εἰσέρχεται, μὴ δόξωσι
λύειν τὰς ὁμολογίας πρότεροι καὶ παραβαίνειν τοὺς
<milestone unit="reiskpage" n="1365"/>ὅρκους, γνώτωσαν, ὅτι οὐκ ἄρχοντες, ἀλλʼ ἀμυνόμενοι, 
οὐδʼ ἀναιροῦντες τὰς ὁμολογίας, ἀλλὰ τοὺς ἀνῃρηκότας
τιμωρούμενοι <del>αὐτὸ δρῶσιν</del>, ἀναίτιοί τε πρὸς θεοὺς
ἔσονται καὶ ἐπὶ τῷ σφετέρῳ συμφέροντι τὰ δίκαια
πράξουσι.
</p>
</div3>
<div3 type="section" n="2">
<p>μέγα δʼ ὑμῖν γενέσθω τεκμήριον, ὅτι τοῦ 
λύειν τὰς ὁμολογίας καὶ παρασπονδεῖν οὐχ ὑμεῖς, ἀλλὰ 
τὸ δημοτικὸν ἄρχει μέρος οὐκ ἀξιοῦν ἐμμένειν, ἐφʼ
οἷς εὕρετο τὴν κάθοδον· οὐ γὰρ ἐπὶ τῷ κακῶς δρᾶσαι
τὴν βουλήν, ἀλλʼ ἐπὶ τῷ μὴ ὑπʼ ἐκείνης κακοῦσθαι
τὴν τῶν δημάρχων ἐξουσίαν ᾐτήσατο. χρῆται δʼ αὐτῇ
οὐκέτι εἰς ἃ δεῖ οὐδʼ ἐφʼ οἷς εὕρετο, ἀλλʼ ἐπὶ διαφθορᾷ
</p>
</div3>
<div3 type="section" n="3">
<p>καὶ συγχύσει τῆς πατρίου πολιτείας. μέμνησθε 
γὰρ δήπου τὴν νεωστὶ γενομένην ἐκκλησίαν καὶ τοὺς
ὑπὸ τῶν δημαγωγῶν ῥηθέντας ἐν αὐτῇ λόγους, ὅσην
ἐπεδείξαντο αὐθάδειάν τε καὶ ἀκοσμίαν, καὶ νῦν, ἐφʼ
οἵου εἰσὶν αὐχήματος οἱ μηδὲν ὑγιὲς φρονοῦντες, ἐπειδὴ 
ἔγνωσαν, ὡς ἐν τῇ ψήφῳ ἐστὶν ἅπαν τὸ τῆς πόλεως
<milestone unit="reiskpage" n="1366"/>κράτος, ἧς αὐτοὶ κρατήσουσι πλείους ἡμῶν ὄντες.
</p>
</div3>
<div3 type="section" n="4">
<p>τί 
οὖν καταλείπεται ποιεῖν ἡμῖν ἀρξάντων ἐκείνων παρασπονδεῖν
καὶ παρανομεῖν, εἰ μὴ τὸ ἀμύνεσθαι τοὺς
ἄρξαντας, καὶ ἃ τέως ἀδίκως ἔχουσιν ἀφελέσθαι σὺν 
δίκῃ, καὶ εἰς τὸ λοιπὸν παῦσαι πλειόνων ἐφιεμένους·
<pb id="v.3p.38"/>
χάριν εἰδότας τοῖς θεοῖς, ὅτι οὐκ εἴασαν αὐτοὺς τὰ
πρῶτα πλεονεκτήσαντας εἰς τὰ λοιπὰ σωφρονεῖν, ἀλλὰ
ταύτην ἐνέβαλον αὐτοῖς τὴν ἀναισχυντίαν τε καὶ πολυπραγμοσύνην,
ὑφʼ ἧς ὑμεῖς ἀναγκασθέντες τά τʼ ἀπολωλότα
πειρᾶσθε ἀναλαβεῖν, καὶ τὰ λοιπὰ διʼ ἧς προσῆκε φυλακῆς λαβεῖν.
</p>
</div3>
</div2>
<div2 type="chapter" n="24">
<div3 type="section" n="1">
<p>
καιρὸς δʼ ὁ παρὼν οἷος οὐχ ἕτερος, εἴπερ
γʼ ἄρχεσθαι μέλλετε σωφρονεῖν, ἐν ᾧ κεκάκωται αὐτῶν
τὸ πλεῖστον μέρος ὑπὸ τοῦ λιμοῦ, καὶ τὸ λοιπὸν οὐκ
ἂν ἔτι δύναιτο πολὺν ἀντισχεῖν χρόνον ὑπʼ ἀχρηματίας,
εἰ σπανίους τε καὶ τιμίας ἔχοι τὰς ἀγοράς·
ἀναγκασθήσονται δʼ οἱ μὲν κάκιστοι καὶ οὐδέποτε τῇ
<milestone unit="reiskpage" n="1367"/>
ἀριστοκρατίᾳ χαίροντες ἐκλιπεῖν τὴν πόλιν, οἱ δʼ ἐπιεικέστεροι
πολιτεύεσθαι κοσμίως μηθὲν ἔτι ἐνοχλοῦντες
 ὑμῖν.
</p>
</div3>
<div3 type="section" n="2">
<p>τάς τʼ οὖν ἀγορὰς διὰ φυλακῆς ἔχετε, καὶ τῆς
τιμῆς τῶν ὠνίων μηθὲν ἀνίετε, ἀλλʼ ὅσου πλείστου
ποτὲ ἦν τὰ ὤνια, τοσούτου καὶ νῦν αὐτὰ πωλεῖν ψηφίσασθε
δικαίας ἀφορμὰς ἔχοντες καὶ προφάσεις εὐλόγους
τήν τʼ ἀχάριστον τοῦ δήμου καταβοήν, ὡς ὐφʼ ἡμῶν
κατασκευασθείσης τῆς σιτοδείας, ἣ διὰ τὴν ἀπόστασιν
τὴν ἐκείνων ἐγένετο καὶ τὴν καταφθοράν, ἣν ἐποιήσαντο,
τῆς γῆς, ἄγοντες αὐτὴν καὶ φέροντες ὥσπερ
πολεμίαν, καὶ τὰς ἐξαιρεθείσας ἐκ τοῦ δημοσίου δαπάνας
εἰς τοὺς ἀποσταλέντας ἐπὶ τὴν σιτωνίαν ἄνδρας,
καὶ ἄλλα πολλά τινʼ, ἃ ἠδίκησθε ὑπʼ αὐτῶν· ἵνα καὶ
<pb id="v.3p.39"/>
γνῶμεν ἤδη, τί ποτʼ ἐστὶν ἐκεῖνο τὸ δεινόν, ὃ διαθήσουσιν
ἡμᾶς, ἂν μὴ ποιῶμεν ἅπαντα τῷ δήμῳ τὰ
καθʼ ἡδονάς, ὡς οἱ δημαγωγοὶ αὐτῶν δεδιττόμενοι
<milestone unit="reiskpage" n="1368"/>ἔλεγον.
</p>
</div3>
<div3 type="section" n="3">
<p>εἰ δʼ ἀφήσετε καὶ τοῦτον ἐκ τῶν χειρῶν τὸν 
καιρόν, πολλάκις εὔξεσθε τοιούτου τυχεῖν ἑτέρου· καὶ 
εἰ γνοίη τοῦθʼ ὁ δῆμος, ὅτι βουληθέντες καταλύειν
αὐτοῦ τὴν ἰσχὺν ἀπετράπεσθε, πολὺ μᾶλλον ὑμῖν βαρὺς
ἐγκείσεται, πολέμιον μὲν τὸ βουλόμενον ὑμῶν ἡγούμενος,
δειλὸν δὲ τὸ μὴ δυνάμενον.
</p>
</div3>
</div2>
<div2 type="chapter" n="25">
<div3 type="section" n="1">
<p>
τοιαῦτʼ εἰπόντος τοῦ Μαρκίου διέστησαν αἱ 
γνῶμαι τῶν συνέδρων, καὶ θόρυβος ἐν αὐτοῖς ἐγίνετο
πολύς. οἱ μὲν γὰρ ἐξ ἀρχῆς ἐναντίοι τοῖς δημοτικοῖς
καὶ τὰς διαλλαγὰς παρὰ γνώμην ὑπομείναντες, ἐν οἷς
ἥ τε νεότης ὀλίγου δεῖν πᾶσα ἦν καὶ τῶν πρεσβυτέρων
οἱ πλουσιώτατοί τε καὶ φιλοτιμότατοι, βαρέως φέροντες 
οἱ μὲν ἐπὶ ταῖς περὶ τὰ συμβόλαια βλάβαις, οἱ δʼ ἐπὶ
τῇ περὶ τὰς τιμὰς ἐλαττώσει ἐπῄνουν τὸν ἄνδρα ὡς
γενναῖον καὶ φιλόπολιν καὶ τὰ κράτιστα τῷ κοινῷ
</p>
</div3>
<div3 type="section" n="2">
<p>λέγοντα· οἱ δὲ δημοτικὰς ἔχοντες τὰς προαιρέσεις τῶν
<milestone unit="reiskpage" n="1369"/>τρόπων καὶ τὸν πλοῦτον οὐ πέρα τοῦ δέοντος ἐκτετιμηκότες 
τῆς τʼ εἰρήνης οὐδὲν ἀναγκαιότερον ὑπολαμβάνοντες
ἤχθοντο τοῖς λεγομένοις ὑπʼ αὐτοῦ καὶ τὴν
γνώμην οὐ προσίεντο· ἠξίουν τε μὴ τοῖς βιαίοις, ἀλλὰ
τοῖς εὐγνώμοσι περιεῖναι τῶν ταπεινοτέρων, μηδʼ ἀπρεπές,
ἀλλʼ ἀναγκαῖον ἡγεῖσθαι τὸ ἐπιεικές, ἄλλως τε καὶ 
πρὸς τοὺς συμπολιτευομένους ἐπʼ εὐνοίᾳ γινόμενον·
<pb id="v.3p.40"/>
μανίαν τʼ ἀπέφαινον αὐτοῦ τὴν συμβουλήν, οὐ παρρησίαν
οὐδὲ ἐλευθερίαν. βραχὺ μὲν οὖν τοῦτο τὸ
μέρος καὶ ἀσθενὲς ὂν περιεωθεῖτο ὑπὸ τοῦ βιαιοτέρου.
</p>
</div3>
<div3 type="section" n="3">
<p>ταῦτα δʼ ὁρῶντες οἱ δήμαρχοι· παρῆσαν γὰρ τῷ συνεδρίῳ
παρακληθέντες ὑπὸ τῶν ὑπάτων· ἐβόων τε καὶ
ἤσπαιρον καὶ τὸν Μάρκιον λυμεῶνα καὶ ὄλεθρον τῆς
πόλεως ἀπεκάλουν πονηροὺς διεξιόντα κατὰ τοῦ δήμου
λόγους, καὶ εἰ μὴ κωλύσειαν αὐτὸν οἱ πατρίκιοι πόλεμον
ἐμφύλιον εἰς τὴν πόλιν εἰσάγοντα θανάτῳ ζημιώσαντες
 ἢ φυγῇ, αὐτοὶ ποιήσειν τοῦτʼ ἔλεγον.
</p>
</div3>
<div3 type="section" n="4">
<p>θορύβου
<milestone unit="reiskpage" n="1370"/>
δʼ ἔτι πλείονος ἐπὶ τοῖς λόγοις τῶν δημάρχων γενομένου,
καὶ μάλιστʼ ἐκ τῶν νεωτέρων τὰς ἀπειλὰς δυσανασχετούντων
ἐπαρθεὶς τούτοις ὁ Μάρκιος αὐθαδέστερον
ἤδη καθήπτετο τῶν δημαρχων καὶ θρασύτερον·
εἰ μὴ παύσεσθε μέντοι, λέγων, ταράττοντες τὴν πόλιν
ὑμεῖς καὶ ἐκδημαγωγοῦντες τοὺς ἀπόρους, οὐκέτι λόγῳ
διοίσομαι πρὸς ὑμᾶς, ἀλλʼ ἔργῳ.
</p>
</div3>
</div2>
<div2 type="chapter" n="26">
<div3 type="section" n="1">
<p>
ἠγριωμένης δὲ τῆς βουλῆς, ὡς ἔμαθον οἱ
δήμαρχοι πλείους ὄντας τοὺς βουλομένους ἀφελέσθαι
τὴν δοθεῖσαν ἐξουσίαν τῷ δήμῳ τῶν ἐμμένειν ταῖς
ὁμολογίαις ἀξιούντων, ἐξέδραμον ἐκ τοῦ βουλευτηρίου
κεκραγότες καὶ θεοὺς τοὺς ὁρκίους ἐπικαλούμενοι. καὶ
μετὰ τοῦτο συναγαγόντες εἰς ἐκκλησίαν τὸν δῆμον ἐδήλωσαν
αὐτῷ τοὺς ἐν τῇ βουλῇ ῥηθέντας λόγους ὑπὸ
τοῦ Μαρκίου, καὶ τὸν ἄνδρα εἰς ἀπολογίαν ἐκάλουν.
</p>
</div3>
<div3 type="section" n="2">
<p>ὡς δʼ οὐ προσεῖχεν αὐτοῖς, ἀλλὰ καὶ τοὺς ὑπηρέτας,
ὑφʼ ὧν ἐκαλεῖτο, προπηλακίζων τοῖς λόγοις ἀνεῖρξεν,
<pb id="v.3p.41"/>
<milestone unit="reiskpage" n="1371"/>ἀγανακτήσαντες ἔτι μᾶλλον οἱ δήμαρχοι παραλαβόντες
τούς τʼ ἀγορανόμους καὶ τῶν ἄλλων πολιτῶν συχνοὺς
ὥρμησαν ἐπʼ αὐτόν· ὁ δʼ ἔτυχεν ἔτι διατρίβων πρὸ τοῦ
βουλευτηρίου τῶν τε πατρικίων πολλοὺς ἐπαγόμενος
καὶ τὴν ἄλλην ἑταιρίαν περὶ αὑτὸν ἔχων.
</p>
</div3>
<div3 type="section" n="3">
<p>ὡς δὲ συνεῖδον 
αὐτὸν οἱ δήμαρχοι, προσέταξαν τοῖς ἀγορανόμοις
ἐπιλαβέσθαι τοῦ σώματος καί, εἰ μὴ ἑκὼν βούλεται
ἀκολουθεῖν, βίᾳ ἄγειν· εἶχον δὲ τότε τὴν ἀγορανομικὴν
ἐξουσίαν Τῖτος Ἰούνιος Βροῦτος καὶ Γάιος Οὐισέλλιος
Ῥοῦγας. οἱ μὲν δὴ προσῄεσαν ὡς ἐπιληψόμενοι 
τοῦ ἀνδρός, οἱ δὲ πατρίκιοι δεινὸν ἡγησάμενοι τοὖργον
ὑπὸ τῶν δημάρχων πρὸ δίκης ἄγεσθαί τινα σφῶν
βίᾳ προὔστησαν τοῦ Μαρκίου καὶ τύπτοντες τοὺς ὁμόσε
χωροῦντας ἀπήλασαν.
</p>
</div3>
<div3 type="section" n="4">
<p>διαβοηθέντος δὲ τοῦ πάθους 
ἀνὰ τὴν πόλιν ὅλην ἐξεπήδων ἅπαντες ἐκ τῶν οἰκιῶν· 
οἱ μὲν ἐν τοῖς ἀξιώμασιν ὄντες καὶ χρημάτων ἔχοντες
εὖ τὸν Μάρκιον ὑπερασπιοῦντες ἅμα τοῖς πατρικίοις
<milestone unit="reiskpage" n="1372"/>καὶ τὴν ἀρχαίαν ἀνακτησόμενοι πολιτείαν, οἱ δὲ ταπεινοὶ
ταῖς τύχαις καὶ βίου σπανίζοντες ἀμύνειν παρεσκευασμένοι
τοῖς δημάρχοις καὶ ποιεῖν, ὅ τι ἂν ἐκεῖνοι 
κελεύσωσιν· ἥ τʼ αἰδώς, ὑφʼ ἧς κρατούμενοι τέως οὐδὲν
ἐτόλμων εἰς ἀλλήλους παρανομεῖν, τότʼ ἀνῄρητο
ὑπʼ αὐτῶν. οὐ μὴν ἔδρασάν γʼ οὐδὲν ἀνήκεστον τὴν
ἡμέραν ἐκείνην, ἀλλʼ εἰς τὴν ἐπιοῦσαν ἀνεβάλοντο,
γνώμῃ τε καὶ παρακλήσει τῶν ὑπάτων εἴξαντες. 
<pb id="v.3p.42"/>
</p>
</div3>
</div2>
<div2 type="chapter" n="27">
<div3 type="section" n="1">
<p>
τῇ δʼ ἑξῆς ἡμέρᾳ πρῶτοι καταβάντες εἰς
τὴν ἀγορὰν οἱ δήμαρχοι συνεκάλουν τὸν δῆμον εἰς
ἐκκλησίαν καὶ παριόντες ἐκ διαδοχῆς πολλὰ μὲν τῶν
πατρικίων κατηγόρουν ὡς ἐψευσμένων τὰς συνθήκας καὶ
παραβεβηκότων τοὺς ὅρκους, οὓς ἐποιήσαντο πρὸς τὸν
δῆμον ὑπὲρ ἀμνηστίας τῶν πάλαι, πίστεις παραφέροντες
τοῦ μὴ βεβαίως αὐτοὺς διηλλάχθαι πρὸς τὸ δημοτικὸν
τήν τε τοῦ σίτου σπάνιν, ἣν αὐτοὶ κατέσκευσαν, καὶ
τὰς ἀποστολὰς τῶν κληρουχιῶν ἀμφοτέρων καὶ τἆλλα
 ὅσα ἐμηχανήσαντο μειώσεως τοῦ πλήθους ἕνεκα.
</p>
</div3>
<div3 type="section" n="2">
<p>πολλὰ
δὲ τοῦ Μαρκίου καθήπτοντο τοὺς ῥηθέντας ὑπʼ αὐτοῦ
<milestone unit="reiskpage" n="1373"/>
λόγους ἐν τῇ βουλῇ διεξιόντες, καὶ ὅτι καλούμενος εἰς
ἀπολογίαν ὑπὸ τοῦ δήμου οὐ μόνον οὐκ ἠξίωσεν ἐλθεῖν,
ἀλλὰ καὶ τοὺς ἀφικομένους ἐπʼ αὐτὸν ἀγορανόμους
τύπτων ἀπήλασεν. ἐκάλουν δὲ μάρτυρας τῶν ἐν
τῇ βουλῇ γενομένων τοὺς ἐντιμοτάτους τῶν ἐκεῖ, τῆς
δὲ περὶ τοὺς ἀγορανόμους ὕβρεως ἅπαντας τοὺς τότε
παρόντας κατὰ τὴν ἀγορὰν δημοτικούς.
</p>
</div3>
<div3 type="section" n="3">
<p>ταῦτα δʼ εἰπόντες
ἐδίδοσαν, εἰ βουλομένοις εἴη, τοῖς πατρικίοις
ἀπολογίαν, κατέχοντες ἐπὶ τῆς ἐκκλησίας τὸν δῆμον,
ἕως ἡ βουλὴ διαλυθείη. ἔτυχον γὰρ ὑπὲρ αὐτῶν τούτων
συνεδρεύοντες οἱ πατρίκιοι διαποροῦντες, εἴτʼ ἀπολογητέον
αὐτοῖς εἴη πρὸς τὸν δῆμον ὑπὲρ ὧν διεβλήθησαν,
</p>
</div3>
<div3 type="section" n="4">
<p>εἴτε μενετέον ἐφʼ ἡσυχίας. ἐπεὶ δʼ αἱ πλείους
γνῶμαι τὰ φιλανθρωπότερα τῶν αὐθαδεστέρων προείλοντο,
διαλύσαντες οἱ ὕπατοι τὸν σύλλογον προῆλθον
<pb id="v.3p.43"/>
εἰς τὴν ἀγορὰν τάς τε κοινὰς ἀπολυσόμενοι διαβολὰς
καὶ περὶ τοῦ Μαρκίου τὸν δῆμον ἀξιώσοντες μηθὲν
βουλεῦσαι ἀνήκεστον. καὶ παρελθὼν ὁ πρεσβύτερος
αὐτῶν Μηνύκιος ἔλεξε τοιάδε.
</p>
</div3>
</div2>
<div2 type="chapter" n="28">
<div3 type="section" n="1">
<p>
<milestone unit="reiskpage" n="1374"/>ἡ μὲν ὑπὲρ τῆς σιτοδείας ἀπολογία πάνυ 
βραχεῖά ἐστιν, ὦ δημόται, καὶ οὐκ ἄλλους τινὰς παρεξόμεθα
ὧν ἂν λέγωμεν ἢ ὑμᾶς μάρτυρας. τήν τε γὰρ
ἀφορίαν τῶν σιτικῶν καρπῶν ἐπίστασθε δήπου καὶ
αὐτοὶ διὰ τὸν ἐκλειφθέντα σπόρον γενομένην· τήν τʼ
ἄλλην καταφθορὰν τῆς χώρας οὐ παρʼ ἑτέρων ὑμᾶς 
δεῖ μαθεῖν, ἀφʼ ἧς αἰτίας συνέβη,. καὶ ὡς τελευτῶσα
ἡ πλείστη τε καὶ ἀρίστη γὴ πάντων ἐσπάνικε καρπῶν
τε καὶ ἀνδραπόδων καὶ βοσκημάτων τὰ μὲν ὑπὸ τῶν
πολεμίων διαρπαζομένη, τὰ δʼ ὑμῖν μὴ ἐπιχορηγοῦσα
τοσούτοις οὖσι καὶ μηδεμίαν ἄλλην ἀποστροφὴν ἔχουσιν.
</p>
</div3>
<div3 type="section" n="2">
<p>ὥστʼ οὐκ ἐξ ὧν οἱ δημαγωγοὶ διαβάλλουσιν, ἀλλʼ ἐξ 
ὧν αὐτοὶ ἴστε, τὸν λιμὸν ἡγούμενοι γεγονέναι παύσασθε
προσάπτοντες ἐπιβουλὴν ἡμετέραν τῷ πάθει καὶ
</p>
</div3>
<div3 type="section" n="3">
<p>δι᾽ ὀργῆς ἔχοντες ἡμᾶς οὐθὲν ἀδικοῦντας. αἱ δʼ ἀποστολαὶ 
τῶν κληρούχων ἐκ τοῦ ἀναγκαίου ἐγένοντο, 
κοινῇ δόξαν ὑμῖν ἅπασι διὰ φυλακῆς ἔχειν χωρία εἰς
<milestone unit="reiskpage" n="1375"/>πόλεμον ἐπιτήδεια, καὶ μεγάλα ὤνησαν ἐν καιρῷ σφόδρα
ἀναγκαίῳ γενόμεναι τούς τʼ ἐξιόντας καὶ τοὺς
ὑπολειπομένους ὑμῶν. οἱ μὲν γὰρ ἀφθονωτέρων εὐποροῦσιν
<pb id="v.3p.44"/>
ἐκεῖ τῶν ἐπιτηδείων· οἱ δʼ ἐνθάδε ὑπομείναντες
ἧττον σπανίζουσι τῆς ἀγορᾶς· ἥ τʼ ἰσομοιρία
τῆς τύχης ἧς μετέσχομεν ὑμῖν τοῖς δημοτικοῖς οἱ πατρίκιοι
κλήρῳ ποιησάμενοι τὴν ἔξοδον, οὐ ψέγεται.
</p>
</div3>
</div2>
<div2 type="chapter" n="29">
<div3 type="section" n="1">
<p>
τί οὖν παθόντες οἱ δημαγωγοὶ περὶ
τούτων ἡμῖν ἐγκαλοῦσιν, ὧν κοινὰς ἔσχομεν τὰς γνώμας
καὶ τὰς τύχας, εἴτε δεινῶν ὄντων, ὡς οὗτοί φασιν,
</p>
</div3>
<div3 type="section" n="2">
<p>εἴτʼ ὠφελίμων, ὥσπερ ἡμεῖς οἰόμεθʼ; ἃ μὲν γὰρ ἐπὶ
τῇ νεωστὶ βουλῇ <del>γενομένῃ</del> διαβεβλήμεθʼ ὑπʼ αὐτῶν
ὡς οὐκ ἀξιοῦντες μετριάσαι περὶ τὰς τιμὰς τῆς ἀγορᾶς,
ὡς ἐπιβουλεύοντες ἀφελέσθαι τὴν ἐξουσίαν τῶν δημάρχων,
ὡς μνησικακοῦντες ὑμῖν τῆς ἀποστάσεως καὶ
παντὶ τρόπῳ προθυμούμενοι κακῶσαι τὸ δημοτικόν,
καὶ πάντα τὰ τοιαῦτʼ ἐγκλήματα ἔργοις ἀπολυσόμεθʼ
οὐκ εἰς μακρὰν οὔτε κακὸν οὐθὲν ὑμᾶς ἐργασάμενοι
τήν τʼ ἐξουσίαν τῶν δημάρχων, ἐφʼ οἷς τότε συνεχωρήσαμεν
ὑμῖν ἔχειν, καὶ νῦν βεβαιοῦντες, τοῦ δὲ σίτου
<milestone unit="reiskpage" n="1376"/>
τὴν διάπρασιν ὡς ἂν ὑμῖν ἅπασι δόξῃ ποιησάμενοι.
περιμείναντες οὖν, ἐάν τι μὴ γένηται τούτων, τότε
 κατηγορεῖτε ἡμῶν.
</p>
</div3>
<div3 type="section" n="3">
<p>εἰ δὲ βουληθείητε ἀκριβῶς ἐξετάσαι
τὰ διάφορα, δικαιότερον ἂν ἡμεῖς οἱ πατρίκιοι τοῦ
δήμου κατηγοροίημεν, %5ἢ τὴν βουλὴν ὑμεῖς ἔχοιτε διʼ αἰτίας. ἀδικεῖτε γὰρ ἡμᾶς, ὦ δημόται, καὶ μηθὲν
ἀχθεσθῆτε ἀκούοντες, εἴ γʼ οὐκ ἀναμείναντες τῆς γνώμης
ἡμῶν μαθεῖν τὸ τέλος κατηγορεῖν ἤδη αὐτῆς ἀξιοῦτε.
<pb id="v.3p.45"/>
</p>
</div3>
<div3 type="section" n="4">
<p>καίτοι τίς οὐκ οἶδεν, ὅτι παντὶ τῷ βουλομένῳ 
ῥᾷστον ἔργον ἂν γένοιτο συγχέαι καὶ ἀνελεῖν ὁμόνοιαν
<milestone unit="reiskpage" n="1377"/>ἐκ πόλεως τοιαῦτʼ ἐγκαλοῦντι, ὧν ἡ πίστις μέλλουσα
καὶ ἐν ἀδήλῳ ἔτι οὖσα οὐ φυλακή ἐστι τοῦ μὴ παθεῖν
τι κακόν, ἀλλὰ πρόφασις τοῦ ἀδικεῖν;
</p>
</div3>
<div3 type="section" n="5">
<p>καὶ οὐ τοῖς 
προεστηκόσιν ὑμῶν μόνον ὧν διαβάλλουσι τὴν βουλὴν
καὶ συκοφαντοῦσιν ἐπιτιμᾶν ἄξιον, ἀλλὰ καὶ ὑμῖν οὐχ
ἧττον ὧν πιστεύετε αὐτοῖς καὶ πρὶν <add>ἢ</add> πειραθῆναι
ἀγανακτεῖτε. χρῆν γὰρ ὑμᾶς, εἰ τὰ μέλλοντα ἐφοβεῖσθε
ἀδικήματα, καὶ τὰς ἐπʼ αὐτοῖς ὀργὰς μελλούσας 
ἔχειν. νῦν δὲ φαίνεσθε ταχύτερα μᾶλλον ἢ φρονιμώτερα
ἐγνωκέναι καὶ τὸ ἀσφαλέστερον ἐν τῷ κακουργοτέρῳ τιθέναι.
</p>
</div3>
</div2>
<div2 type="chapter" n="30">
<div3 type="section" n="1">
<p>
περὶ μὲν δὴ τῶν κοινῶν ἀδικημάτων, ἐφʼ
οἷς τὴν βουλὴν οἱ δήμαρχοι διέβαλον, ἀποχρῆν οἴομαι 
τοσαῦτʼ εἰρῆσθαι. ἐπεὶ δὲ καὶ καθʼ ἕνα ἕκαστον ἡμῶν,
περὶ ὧν ἂν εἴπωμεν ἐν τῇ βουλῇ, συκοφαντοῦσι, καὶ
διιστάναι τὴν πόλιν αἰτιῶνται, καὶ νῦν Γάιον Μάρκιον,
<milestone unit="reiskpage" n="1378"/>ἄνδρα φιλόπολιν, ἐλευθέρᾳ φωνῇ χρησάμενον ὑπὲρ
τῶν κοινῶν ἀποκτεῖναι ζητοῦσιν ἢ φυγάδα ποιῆσαι τῆς 
πατρίδος, βούλομαι καὶ περὶ τούτου τὰ δίκαια εἰπεῖν
πρὸς ὑμᾶς· καὶ σκοπεῖτε, εἰ μετρίους καὶ ἀληθεῖς ἐρῶ·
</p>
</div3>
<div3 type="section" n="2">
<p>τοὺς λόγους. ὑμεῖς, ὦ δημόται, διαλλαττόμενοι πρὸς 
τὴν βουλὴν ἀποχρῆν ὑμῖν ᾤεσθε τῶν δανείων ἀφεῖσθαι,
καὶ βοηθείας ἕνεκα τῶν κατισχυομένων πενήτων 
ἄρχοντας ἐξ αὑτῶν ᾐτήσασθε ἀποδεικνύναι, καὶ ταῦτʼ
 <pb id="v.3p.46"/>
ἀμφότερα πολλὴν εἰδότες ἡμῖν χάριν ἐλάβετε· καταλῦσαι
δὲ τὴν ἀρχὴν τῶν ὑπάτων ἢ <add>τὴν</add> βουλὴν
ἄκυρον ποιῆσαι τῆς ὑπὲρ τῶν κοινῶν προστασίας καὶ
τὴν τάξιν ἀνατρέψαι τῆς πατρίου πολιτείας οὔτʼ ᾐτήσασθε
 οὔτε μέλλετε.
</p>
</div3>
<div3 type="section" n="3">
<p>τί οὖν παθόντες ἐπιχειρεῖτε πάντα
συγχεῖν ταῦτα νυνί; καὶ τίνι δικαίῳ πιστεύοντες τὰς
τιμὰς ἡμῶν ζητεῖτε ἀφαιρεῖσθαι; εἰ γὰρ <del>ἐν</del> τοῖς μετέχουσι
τῆς βουλῆς φοβερὸν ποιήσετε τὸ <del>μὴ</del> μετὰ
παρρησίας ἃ φρονοῦσι λέγειν, τί ἂν εἴποιεν οἱ προεστηκότες
ὑμῶν ἐπιεικές; ἢ ποίῳ χρησάμενοι νόμῳ
<milestone unit="reiskpage" n="1379"/>
θανάτῳ ζημιοῦν ἢ φυγῇ τῶν πατρικίων τινὰς ἀξιώσουσιν;
οὔτε γὰρ οἱ παλαιοὶ νόμοι ταύτην διδόασιν
ὑμῖν τὴν ἐξουσίαν, οὔθʼ αἱ νεωστὶ γενόμεναι πρὸς τὴν
βουλὴν ὁμολογίαι.
</p>
</div3>
<div3 type="section" n="4">
<p>τὸ δʼ ἐκβαίνειν τοὺς νομίμους ὅρους
καὶ τὴν βίαν κρείττονα ποιεῖν τῆς δίκης οὐκέτι δημοτικόν
ἐστιν, ἀλλʼ εἰ τἀληθῆ βούλεσθε ἀκούειν τυραννικόν.
ἐγὼ δὴ παραινέσαιμʼ ἂν ὑμῖν, ὧν μὲν εὕρεσθε
παρὰ τῆς βουλῆς φιλανθρώπων μηδενὸς ἀφίστασθαι,
ὧν δʼ οὐκ ἠξιώσατε διαλυόμενοι τὴν ἔχθραν τότε τυχεῖν
μηδὲ νῦν ἀντιποιεῖσθαι.
</p>
</div3>
</div2>
<div2 type="chapter" n="31">
<div3 type="section" n="1">
<p>
ἵνα δὲ μᾶλλον ὑμῖν γένηται φανερόν, ὅτι
οὐθὲν οὔτε μέτριον οὔτε δίκαιον ἀξιοῦσιν οἱ δημαγωγοί,
ἀλλὰ παρανόμων τε καὶ ἀδυνάτων ἐφίενται μετενέγκαντες
τὸ πρᾶγμα ἐφʼ ἑαυτούς, οὕτω σκοπεῖτε καὶ
ὑπολάβετε τοὺς μετέχοντας τοῦ συνεδρίου τοῖς ἐν ὑμῖν
<pb id="v.3p.47"/>
πολιτευομένοις ἐγκαλεῖν, ὅτι πονηροὺς κατὰ τῆς βουλῆς
διατίθενται λόγους ἐν ὑμῖν καὶ καταλύουσι τὴν πάτριον
ἀριστοκρατίαν, καὶ διαστασιάζουσι τὴν πόλιν,
<milestone unit="reiskpage" n="1380"/>ἅπαντα ταῦτα λέγοντας ἀληθῆ· ποιοῦσι γὰρ ταῦτα· καὶ
τὸ πάντων χαλεπώτατον, ὅτι δυναστείαν περιβάλλονται 
μείζονα τῆς συγκεχωρημένης αὐτοῖς ἄκριτον ἀποκτείνειν
ἐπιχειροῦντες ὃν ἂν ἐθέλωσιν ἐξ ἡμῶν, καὶ ὅτι δεῖ
</p>
</div3>
<div3 type="section" n="2">
<p>τοὺς ταῦτα ποιοῦντας τεθνάναι νηποινί. πῶς ἂν ὑμεῖς 
ἐνέγκαιτε τὴν αὐθάδειαν τοῦ συνεδρίου; καὶ τί ἂν εἴποιτε;
ἆρʼ οὐκ <add>ἂν</add> ἀγανακτήσαιτε καὶ δεινὰ φαίητε 
πάσχειν, εἰ τὴν παρρησίαν ἀφαιρήσεταί τις ὑμᾶς καὶ
τὴν ἐλευθερίαν, τὸν ὑπὲρ τῶν ἐσχάτων κίνδυνον ἐπιθεὶς
τοῖς ἐλευθέραν φωνὴν ὑπὲρ τοῦ δήμου φθεγξαμένοις;
</p>
</div3>
<div3 type="section" n="3">
<p>οὐκ ἔνεστʼ ἄλλως εἰπεῖν. ἔπειθʼ ἃ παθεῖν οὐκ 
ἂν ὑπομείναιτε αὐτοί, ταῦθʼ ἑτέρους πάσχοντας ἀνέχεσθαι 
δικαιοῦτε; πολιτικά γʼ, ὦ δημόται, καὶ μέτρια
ὑμῶν τὰ βουλεύματα. τοιαῦτʼ ἀξιοῦντες οὐκ αὐτοὶ
βεβαιοῦτε τὰς καθʼ ἑαυτῶν διαβολὰς ἀληθεῖς εἶναι,
καὶ τοὺς συμβουλεύοντας τὴν παράνομον ὑμῶν δυναστείαν
μὴ περιορᾶν αὐξομένην, τὰ δίκαια τῷ κοινῷ
</p>
</div3>
<div3 type="section" n="4">
<p>
<milestone unit="reiskpage" n="1381"/>φρονοῦντας ἀποδείκνυτε; ἐμοὶ μὲν γὰρ δοκεῖ. ἀλλʼ εἴ 
γε τἀναντία βούλεσθε ὧν διαβέβλησθε ποιεῖν, ἐμοὶ
συμβούλῳ χρησάμενοι μετριάσατε καὶ τοὺς λόγους, ἐφʼ
οἷς ἄχθεσθε, πολιτικῶς καὶ μὴ δυσοργήτως ἐνέγκατε.
<pb id="v.3p.48"/>
περιέσται γὰρ ὑμῖν μέν, εἰ τοῦτο ποιήσετε, ἀγαθοῖς
εἶναι δοκεῖν, τοῖς δʼ ἀπεχθῶς διακειμένοις πρὸς ὑμᾶς μετανοεῖν.
</p>
</div3>
</div2>
<div2 type="chapter" n="32">
<div3 type="section" n="1">
<p>
δίκαια μὲν δὴ ταῦτα προεχόμενοι πρὸς
ὑμᾶς μεγάλα, ὥς γʼ οὖν οἰόμεθα, πείθομεν ὑμᾶς μηδὲν
ἐξαμαρτάνειν· χρηστὰ δὲ καὶ φιλάνθρωπα ἔργα, οἷς
χρησόμεθα οὐκ ὀνειδίσαι βουλόμενοι ὑμᾶς, ἀλλʼ ἐπιεικεστέρους
ποιῆσαι,  —  χωρὶς τῶν παλαιῶν τὰ νεωστὶ
γενόμενα περὶ τὴν κάθοδον ὑμῶν,  —  <del>ὧν</del> ἡμεῖς μὲν
ἐπιλελῆσθαι βουλόμεθα, ὑμεῖς δὲ δίκαιοί ἐστε μεμνῆσθαι.
</p>
</div3>
<div3 type="section" n="2">
<p>ἀναγκαζόμεθα δʼ αὐτὰ παραφέρειν νυνὶ χρῄζοντες
ἀντὶ πολλῶν καὶ μεγάλων, ὧν ὑμῖν δεομένοις
<milestone unit="reiskpage" n="1382"/>
ἐχαρισάμεθα, ταύτην παρʼ ὑμῶν ἀντιλαβεῖν τὴν χάριν,
μήτʼ ἀποκτεῖναι μήτʼ ἐκβαλεῖν τῆς πόλεως ἄνδρα
φιλόπολιν καὶ τὰ πολέμια πάντων κράτιστον. ζημιωσόμεθα
γὰρ οὐ μικρά, εὖ ἴστε, ὦ δημόται, τοιαύτης
ἀποστερήσαντες ἀρετῆς τὴν πόλιν. μάλιστα μὲν
οὖν διʼ αὐτὸν ἐκεῖνον ὑφεῖναι τῆς ὀργῆς δίκαιοί ἐστε
μνησθέντες, ὅσους ὑμῶν ἔσωσεν ἐν τοῖς πολέμοις, καὶ
μὴ λόγων μνησικακεῖν φαύλων, ἀλλʼ ἔργων μεμνῆσθαι
καλῶν.
</p>
</div3>
<div3 type="section" n="3">
<p>ὁ μὲν γὰρ λόγος ὑμᾶς τοῦ ἀνδρὸς οὐδὲν
ἔβλαψεν, αἱ δὲ πράξεις αὐτοῦ μεγάλα ὠφέλησαν. εἰ δὲ
πρὸς τοῦτον ἀδιαλλάκτως ἔχετε, ἡμῖν γέ τοι καὶ τῇ
βουλῇ χαρίσασθε αὐτὸν δεομένοις, καὶ διαλλάγητε ἤδη
ποτὲ βεβαίως τήν τε πόλιν, ὥσπερ ἐξ ἀρχῆς εἶχε, μίαν
<pb id="v.3p.49"/>
εἶναι ποιήσατε. εἰ δὲ πείθουσιν ἡμῖν οὐ συγχωρήσετε,
εὖ ἴστε, ὅτι οὐδʼ ἡμεῖς βιαζομένοις ὑμῖν εἴξομεν, ἀλλʼ
<milestone unit="reiskpage" n="1383"/>ἤτοι φιλότητος ἀδόλου καὶ χαρίτων ἔτι μειζόνων ἥδε
ἡ πεῖρα τοῦ δήμου πᾶσιν αἰτία ἔσται, ἢ πολέμου ἐμφυλίου
αὖθις ἄρξει καὶ κακῶν ἀνηκέστων. 
</p>
</div3>
</div2>
<div2 type="chapter" n="33">
<div3 type="section" n="1">
<p>
τοιαῦτα τοῦ Μηνυκίου διεξελθόντος ὁρῶντες
οἱ δήμαρχοι τῇ τε μετριότητι τῶν λόγων καὶ τῇ
φιλανθρωπίᾳ τῶν ὑποσχέσεων ἐπαγόμενον τὸ πλῆθος
ἤχθοντο καὶ χαλεπῶς ἔφερον, μάλιστα δὲ Γάιος Σικίννιος
Βελλοῦτος, ὁ πείσας τοὺς πένητας ἀποστῆναι 
τῶν πατρικίων καὶ στρατηγὸς ἀποδειχθεὶς ὑπʼ αὐτῶν,
ἕως ἦσαν ἐν τοῖς ὅπλοις, ἔχθιστος ἀνὴρ ἀριστοκρατίᾳ
καὶ διὰ τοῦτο προηγμένος ὑπὸ τῶν πολλῶν εἰς ἐπιφάνειαν
τήν τε δημαρχικὴν ἐξουσίαν δεύτερον ἤδη
παρειληφώς, ἁπάντων ἥκιστα τῶν δημαγωγῶν ἑαυτῷ 
συμφέρειν ὁμονοῆσαι οἰόμενος τὴν πόλιν καὶ τὸν ἀρχαῖον
ἀναλαβεῖν κόσμον.
</p>
</div3>
<div3 type="section" n="2">
<p>οὐ γὰρ ὅσον τὰς τιμὰς καὶ 
τὰς δυνάμεις ἕξειν ἔτι τὰς αὐτὰς ὑπελάμβανεν ἀριστοκρατίας
πολιτευομένης, γεγονώς τε κακῶς καὶ τεθραμμένος
ἀδόξως καὶ λαμπρὸν οὐθὲν ἀποδειξάμενος οὔτε 
κατὰ πολέμους οὔτʼ ἐν εἰρήνῃ, ἀλλὰ καὶ περὶ τῶν ἐσχάτων
<milestone unit="reiskpage" n="1384"/>κινδυνεύσειν, ὡς διεστασιακὼς τὴν πόλιν καὶ πολλῶν
αὐτῇ κακῶν γεγονὼς αἴτιος.
</p>
</div3>
<div3 type="section" n="3">
<p>ἐνθυμηθεὶς δὴ ὅσα 
<pb id="v.3p.50"/>
χρῆν λέγειν τε καὶ πράττειν καὶ μετὰ τῶν συναρχόντων
βουλευσάμενος, ἐπειδὴ κἀκείνους ἔσχεν ὁμογνώμονας,
ἀνέστη καὶ μικρὰ περὶ τῆς κατεχούσης τὸν δῆμον
ἀτυχίας ἀποδυράμενος τούς θʼ ὑπάτους ἐπῄνεσεν,
ὅτι λόγον ἠξίωσαν ὑποσχεῖν τοῖς δημόταις οὐχ ὑπεριδόντες
αὐτῶν τῆς ταπεινότητος, καὶ τοῖς πατρικίοις
εἰδέναι χάριν ἔφησεν, εἴ τις αὐτοῖς ἤδη ποτὲ φροντὶς
εἰσέρχεται τῆς σωτηρίας τῶν πενήτων· καὶ ἔτι μᾶλλον
ἔφη μετὰ πάντων ἐκμαρτυρήσειν, ἐὰν ὅμοια παράσχωνται
τοῖς λόγοις τὰ ἔργα.
</p>
</div3>
</div2>
<div2 type="chapter" n="34">
<div3 type="section" n="1">
<p>
εἰπὼν δὲ ταῦτα καὶ δόξας μέτριος ὀργὴν
εἶναι καὶ διαλλακτικὸς ἐπιστρέφει πρὸς τὸν Μάρκιον
παρεστηκότα τοῖς ὑπάτοις καὶ λέγει· σὺ δέ, τί
οὐκ ἀπολογῇ πρὸς τοὺς σαυτοῦ πολίτας, ὦ γενναῖε,
περὶ ὧν εἶπας ἐν τῇ βουλῇ; μᾶλλον δὲ τί οὐκ ἀντιβολεῖς
καὶ παραιτῇ τὰς ὀργὰς αὐτῶν, ἵνα μετριωτέραν
<milestone unit="reiskpage" n="1385"/>
ἐπιθῶσί σοι ζημίαν; ἀρνεῖσθαι μὲν γὰρ οὐκ ἂν ἀξιώσαιμί
σε τοσούτων ἀνδρῶν εἰδότων οὐδʼ εἰς ἀναισχύντους
καταφεύγειν ἀπολογίας, Μάρκιον ὄντα καὶ φρόνημα
μεῖζον ἢ κατʼ ἰδιώτην ἔχοντα· εἰ μὴ ἄρα τοῖς
<add>μὲν</add> ὑπάτοις καὶ τοῖς πατρικίοις καλῶς ἔχει πείθειν
ὑπὲρ σοῦ τὸν δῆμον, σοὶ δʼ οὐκ ἄρα καλῶς ἕξει ταὐτὸ
</p>
</div3>
<div3 type="section" n="2">
<p>τοῦτο περὶ σεαυτοῦ ποιήσαντι; ταῦτα δʼ ἔλεγεν οὐκ
<pb id="v.3p.51"/>
ἀγνοῶν, ὅτι μεγαλόφρων ἀνὴρ οὐχ ὑπομενεῖ κατήγορος
ἑαυτοῦ γενόμενος ὡς ἡμαρτηκὼς ἄφεσιν αἰτεῖσθαι τῆς
τιμωρίας, οὐδʼ εἰς ὀλοφυρμοὺς καὶ δεήσεις καταφεύξεται
παρὰ τὸν ἑαυτοῦ τρόπον, ἀλλʼ ἤτοι καὶ τὸ παράπαν
ἀπαξιώσει τὴν ἀπολογίαν, ἢ τὴν ἔμφυτον αὐθάδειαν 
φυλάττων οὐθὲν ὑποθωπεύσει τὸν δῆμον μετριάσας
περὶ τοὺς λόγους· ὅπερ καὶ συνέβη.
</p>
</div3>
<div3 type="section" n="3">
<p>γενομένης γὰρ 
ἡσυχίας καὶ πολλῆς ἐμπεσούσης ὀλίγου δεῖν πᾶσι τοῖς
δημοτικοῖς προθυμίας ἀπολύειν αὐτόν, εἰ τὸν παρόντα
θεραπεύσειε καιρόν, τοιαύτην αὐθάδειαν ἐπεδείξατο
<milestone unit="reiskpage" n="1386"/>λόγων, καὶ τοσοῦτον αὐτῶν κατεφρόνησεν, ὥστε παρελθὼν
ἔξαρνος μὲν ὑπὲρ οὐθενὸς ἦν τῶν πρὸς τὴν
βουλὴν εἰρημένων κατὰ τοῦ πλήθους, οὐδʼ ὡς μεταγινώσκων
ἐπʼ αὐτοῖς εἰς οἴκτους καὶ παραιτήσεις ἐτρέπετο·
ἀρχὴν δʼ οὐδὲ δικασταῖς αὐτοῖς ἠξίου χρῆσθαι 
περὶ οὐδενὸς πράγματος, ὡς οὐδεμίαν ἔχουσιν ἐξουσίαν
νόμιμον· εἰ δὲ βουλήσεταί τις ἐπὶ τῶν ὑπάτων αὐτοῦ
κατηγορεῖν εἴτʼ ἔργων εὐθύνας ἀπαιτῶν εἴτε λόγων,
</p>
</div3>
<div3 type="section" n="4">
<p>ἔνθα νόμος ἐστὶν ἕτοιμος εἶναι δίκην ὑπέχειν. παρεληλυθέναι 
δὲ πρὸς τοὺς δημότας ἔλεγεν, ἐπειδὴ καλοῦσιν 
αὐτοί, τὰ μὲν ἐπιτιμήσων ταῖς παρανομίαις
αὐτῶν καὶ πλεονεξίαις, αἷς ἐχρήσαντο περί τε τὴν
ἀπόστασιν καὶ μετὰ τὴν κάθοδον· τὰ δὲ συμβουλεύσων
ἐπισχεῖν ἤδη ποτὲ καὶ συστεῖλαι τὰς ἀδίκους ἐπιθυμίας.
</p>
</div3>
<div3 type="section" n="5">
<p>καὶ μετὰ τοῦτʼ ἐπιστρεφῶς πάνυ καὶ θρασέως 
ἁπάντων αὐτῶν καθήπτετο καὶ μάλιστα τῶν δημάρχων.
<milestone unit="reiskpage" n="1387"/>προσῆν δʼ αὐτοῦ τοῖς λόγοις οὐχ ὡς πολίτου δῆμον
ἀναδιδάσκοντος εὐλόγιστος αἰδώς, οὐδʼ ὡς ἰδιώτου
<pb id="v.3p.52"/>
πολλοῖς ἀπεχθομένου σώφρων εὐλάβεια πρὸς τὰς τοῦ
κρατοῦντος ὀργάς, ἀλλʼ ὡς ἐχθροῦ προπηλακίζοντος
ἀδεῶς τοὺς ὑπὸ χεῖρας ἄκρατός τις χολὴ καὶ βαρεῖα
τοῦ κακῶς πάσχοντος ὑπεροψία.
</p>
</div3>
</div2>
<div2 type="chapter" n="35">
<div3 type="section" n="1">
<p>
τοιγάρτοι λέγοντός τʼ αὐτοῦ μεταξὺ πολὺς
θόρυβος ἐγίνετο τῇδε καὶ τῇδε θαμινὰ μεθελκομένοις,
ὡς ἐν διαφόροις, πλήθεσι καὶ οὐ ταὐτὰ βουλομένοις,
τῶν μὲν ἡδομένων ἐπὶ τοῖς λόγοις αὐτοῦ, τῶν δὲ
πάλιν ἀχθομένων. καὶ ἐπειδὴ ἐπαύσατο λέγων, ἔτι
 πλείων ἀνέστη βοὴ καὶ θόρυβος.
</p>
</div3>
<div3 type="section" n="2">
<p>οἱ μὲν γὰρ πατρίκιοι
κράτιστον ἀνδρῶν λέγοντες ἐπῄνουν αὐτὸν ἐπὶ τῇ παρρησίᾳ
καὶ μόνον ἀπέφαινον ἐξ ἁπάντων σφῶν ἐλεύθερον,
ὃς οὔτε πολεμίων ἔδεισεν ἐπιόντων ὄχλον οὔτε
πολιτῶν αὐθάδεις καὶ παρανόμους ἐκολάκευσεν ὁρμάς·
οἱ δὲ δημοτικοὶ δυσανασχετοῦντες ἐπὶ τοῖς ὀνειδισμοῖς
<milestone unit="reiskpage" n="1388"/>
βαρὺν καὶ πικρὸν καὶ πολεμίων ἁπάντων ἔχθιστον αὐτὸν
ἀπεκάλουν.
</p>
</div3>
<div3 type="section" n="3">
<p>προθυμίαν δὲ πολλὴν εἶχόν τινες ἤδη,
οἷς πολὺ προσῆν τὸ εὐχερές, ἐν χειρῶν αὐτὸν διαφθεῖραι
νόμῳ. συνήργουν δʼ αὐτοῖς εἰς τοῦτο καὶ συνελάμβανον
οἱ δήμαρχοι, καὶ μάλιστα Σικίννιος ἐνεδίδου
τοῖς βουλήμασι τὰς ἡνίας. τελευτῶν γοῦν, ἐπειδὴ πολλὴν
αὐτοῦ καταδρομὴν ἐποιήσατο καὶ τοὺς θυμοὺς
ἐξέκαυσε τῶν δημοτῶν, πολὺς ἐμπνεύσας τῇ κατηγορίᾳ
τέλος ἐξήνεγκεν, ὅτι θάνατον αὐτοῦ καταψηφίζεται τὸ
<pb id="v.3p.53"/>
ἀρχεῖον τῆς εἰς τοὺς ἀγορανόμους ὕβρεως ἕνεκεν, οὓς
τῇ προτέρᾳ τῶν ἡμερῶν ἄγειν αὐτὸν κελευσθέντας ὑφʼ
αὑτῶν τύπτων ἀπήλασεν· οὐ γὰρ ἑτέρων τινῶν εἶναι
τὸν προπηλακισμὸν τὸν εἰς τοὺς ὑπηρέτας σφῶν γενόμενον
ἢ τῶν κελευσάντων.
</p>
</div3>
<div3 type="section" n="4">
<p>καὶ ταῦτʼ εἰπὼν ἐπέταξεν 
ἄγειν αὐτὸν ἐπὶ τὸν ὑπερκείμενον τῆς ἀγορᾶς λόφον·
<milestone unit="reiskpage" n="1389"/>ἔστι δὲ τὸ χωρίον κρημνὸς ἐξαίσιος, ὅθεν αὐτοῖς ἔθος
ἦν βάλλειν τοὺς ἐπιθανατίους. οἱ μὲν οὖν ἀγορανόμοι
προσῄεσαν ὡς ἐπιληψόμενοι τοῦ σώματος, οἱ δὲ πατρίκιοι
μέγα ἐμβοήσαντες ὥρμησαν ἐπʼ αὐτοὺς ἀθρόοι· 
ἔπειθʼ ὁ δῆμος ἐπὶ τοὺς πατρικίους· καὶ ἦν πολλὴ μὲν
ἔργων ἀκοσμία, πολλὴ δὲ λόγων ὕβρις παρʼ ἀμφοῖν,
</p>
</div3>
<div3 type="section" n="5">
<p>ὠθισμοί τε καὶ χειρῶν ἐπιβολαί. κατελήφθη δὲ καὶ 
σωφρονεῖν ἠναγκάσθη τὰ παρακινοῦντα ὑπὸ τῶν ὑπάτων
βιασαμένων εἰς μέσους καὶ τοῖς ῥαβδούχοις ἀναστέλλειν 
κελευσάντων τοὺς ὄχλους· τοσαύτη ἄρα τῆς
ἀρχῆς αἰδὼς ἦν τοῖς τότε ἀνθρώποις, καὶ οὕτω τίμιον
τὸ τῆς βασιλικῆς ἐξουσίας μίμημα. ἐφʼ οἷς ὁ Σικίννιος
ἀδημονῶν καὶ διαταραττόμενος εὐλαβείας τε μεστὸς
ὤν, μὴ προσαναγκάσῃ τοὺς διαφόρους τοῖς βιαίοις 
τὰ βίαια λῦσαι, ἀποστῆναι τʼ οὐκ ἀξιῶν τοῦ ἐγχειρήματος,
ἐπειδὴ ἅπαξ ἐπεβάλετο, καὶ μένειν ἐφʼ οἷς ἔκρινεν
οὐ δυνατὸς ὤν, πολὺς ἐν τῷ σκοπεῖν, ὅ τι πρακτέον ἦν.
</p>
</div3>
</div2>
<div2 type="chapter" n="36">
<div3 type="section" n="1">
<p>
<milestone unit="reiskpage" n="1390"/>κατιδὼν δʼ αὐτὸν ἀμηχανοῦντα Λεύκιος 
Ἰούνιος Βροῦτος, ἐκεῖνος ὁ δημαγωγὸς ὁ τεχνησάμενος,
<pb id="v.3p.54"/>
ἐφʼ οἷς ἔσονται δικαίοις αἱ διαλλαγαί, δεινὸς ἀνὴρ τά
τʼ ἄλλα καὶ πόρους εὑρεῖν ἐν ἀπόροις, προσέρχεται
μόνος μόνῳ καὶ ὑποτίθεται μὴ φιλονεικεῖν ἐγχειρήματι
θερμῷ καὶ παρανόμῳ συναγωνιζόμενον, ὁρῶντα τούς
τε πατρικίους ἅπαντας ἠρεθισμένους καὶ ἑτοίμους ὄντας,
εἰ κληθεῖεν ὑπὸ τῶν ὑπάτων, ἐπὶ τὰ ὅπλα χωρεῖν,
τοῦ δὲ δήμου τὸ καρτερώτατον μέρος ἐνδοιάζον καὶ
οὐκ ἀγαπητῶς δεχόμενον ἀνδρὸς ἐπιφανεστάτου τῶν
ἐν τῇ πόλει παράδοσιν ἐπὶ θανάτῳ καὶ ταῦτʼ ἀκρίτου.
</p>
</div3>
<div3 type="section" n="2">
<p> συνεβούλευε δʼ αὐτῷ τότε μὲν εἶξαι καὶ μὴ χωρεῖν
ὁμόσε τοῖς ὑπάτοις, μή τι μεῖζον κακὸν ἐργάσηται,
προθεῖναι δὲ τῷ ἀνδρὶ δίκην ὁρίσαντα χρόνον ὅσον
δή τινα, καὶ ψῆφον ἀναδοῦναι τοῖς πολίταις ὑπὲρ αὐτοῦ
κατὰ φυλάς· ὅ τι δʼ ἂν αἱ πλείους ψῆφοι καθαιρῶσι,
<milestone unit="reiskpage" n="1391"/>
τοῦτο ποιεῖν· τυραννικὸν μὲν γὰρ εἶναι καὶ βίαιον,
ὃ νῦν ἐπειρᾶτο διαπράττεσθαι, τὸν αὐτὸν ὑπάρχειν
καὶ κατήγορον καὶ δικαστὴν καὶ τοῦ μέτρου τῆς τιμωρίας
κύριον· πολιτικὸν δὲ τὸ κατὰ νόμους ἀπολογίας
τυχόντα τὸν ὑπαίτιον, ὅ τι ἂν τοῖς πλείοσι δικασταῖς
 δόξῃ, τοῦτο παθεῖν.
</p>
</div3>
<div3 type="section" n="3">
<p>πείθεται τούτοις ὁ Σικίννιος μηδὲν
ὁρῶν βούλευμα κρεῖττον καὶ παρελθὼν ἔφη· τὴν
μὲν σπουδὴν ὁρᾶτε τῶν πατρικίων τὴν εἰς τὰ φονικὰ
καὶ βίαια ἔργα, ὦ δημόται, ὡς ἑνὸς ἀνδρὸς αὐθάδους
ὅλην ἀδικοῦντος τὴν πόλιν ἧττον τίθενται τὸ πλῆθος
τὸ ὑμέτερον. οὐ μὴν ὁμοίους γʼ αὐτοῖς γίνεσθαι χρὴ
<pb id="v.3p.55"/>
καὶ ἐπὶ κεφαλὴν ὠθεῖσθαι οὔτʼ ἄρχοντας πολέμου
οὔτʼ ἀμυνομένους· ἀλλʼ ἐπειδὴ πρόφασιν εὐπρεπῆ
προβάλλονταί τινες τὸν νόμον, ᾧ βοηθοῦντες <add>αὐτὸν</add>
ἀφαιροῦνται τῆς κολάσεως, ὃς οὐκ ἐᾷ τῶν
πολιτῶν οὐθένʼ ἀποκτεῖναι ἄκριτον, συγχωρήσωμεν
<milestone unit="reiskpage" n="1392"/>αὐτοῖς τὸ δίκαιον τοῦτο, καίπερ οὐδὲ νόμιμα πάσχοντες
οὐδὲ δίκαια ὑπʼ αὐτῶν, καὶ δείξωμεν, ὅτι
τοῖς εὐγνώμοσι μᾶλλον ἢ τοῖς βιαίοις περιεῖναι τῶν
ἀδικούντων ἡμᾶς πολιτῶν βουλόμεθα.
</p>
</div3>
<div3 type="section" n="4">
<p>ὑμεῖς μὲν οὖν 
ἄπιτε καὶ τὸν μέλλοντα καιρὸν ἐκδέχεσθε οὐ πολὺν 
ἐσόμενον· ἡμεῖς δὲ παρασκευασάμενοι τὰ κατεπείγοντα
προθήσομεν χρόνον τῷ ἀνδρὶ εἰς ἀπολογίαν καὶ τὴν
δίκην ἐφʼ ὑμῶν συντελέσομεν. ὅταν δὲ γένησθε τῆς
ψήφου κατὰ τὸν νόμον κύριοι, τιμήσατε αὐτῷ ἧς ἂν
ἄξιον εὕρητε ζημίας. καὶ περὶ μὲν τούτου τοσαῦτα. 
τῆς δὲ τοῦ σίτου διαπράσεώς τε καὶ διαθέσεως, ἵνʼ ἐκ
τοῦ δικαιοτάτου γένηται, εἰ μή τις ἔσται τούτοις καὶ
τῇ βουλῇ φροντίς, <add>αὐτοὶ</add> ἐπιμελησόμεθα. ταῦτʼ εἰπὼν
διέλυσε τὴν ἐκκλησίαν.
</p>
</div3>
</div2>
<div2 type="chapter" n="37">
<div3 type="section" n="1">
<p>
μετὰ τοῦθʼ οἱ μὲν ὕπατοι συναγαγόντες 
τὴν βουλὴν ἐσκόπουν ἐφʼ ἡσυχίας, τίς ἂν γένοιτο τῆς
<milestone unit="reiskpage" n="1393"/>παρούσης ταραχῆς λύσις. καὶ ἔδοξεν αὐτοῖς πρῶτον
μὲν ἀποθεραπεῦσαι τοὺς δημότας, εὐώνους πάνυ καὶ
λυσιτελεῖς ποιήσαντας αὐτοῖς τὰς ἀγοράς· ἔπειτα πείθειν
<pb id="v.3p.56"/>
τοὺς προεστηκότας αὐτῶν χάριτι τῆς βουλῆς παύσασθαι
καὶ μὴ παράγειν τὸν Μάρκιον, εἰ δὲ μὴ <add>πείθοιεν</add>
εἰς μακροτάτους ἀναβάλλεσθαι χρόνους, ἕως ἂν
μαρανθῶσιν αἱ τῶν πολλῶν ὀργαί.
</p>
</div3>
<div3 type="section" n="2">
<p>ταῦτα ψηφισάμενοι
τὸ μὲν ὑπὲρ τῆς ἀγορᾶς δόγμα εἰς τὸν δῆμον ἐξήνεγκαν
καὶ πάντων ἐπαινεσάντων ἐκύρωσαν. ἦν δὲ
τοιόνδε· τὰς τιμὰς εἶναι τῶν ὠνίων τῶν πρὸς τὸν
καθʼ ἡμέραν βίον, αἵτινες ἐγένοντʼ ἐλάχισται πρὸ τῆς
ἐμφυλίου στάσεως. παρὰ δὲ τῶν δημάρχων πολλὰ λιπαρήσαντες
τὴν μὲν ὁλοσχερῆ πάρεσιν οὐχ εὕροντο,
τὴν δʼ εἰς χρόνον ὅσον ἠξίουν ἀναβολὴν ἔλαβον· αὐτοί
τε προσεμηχανήσαντο διατριβὴν ἑτέραν ἀφορμῇ τοιᾷδε
χρησάμενοι.
</p>
</div3>
<div3 type="section" n="3">
<p>τοὺς ἐκ Σικελίας ἀποσταλέντας ὑπὸ τοῦ
τυράννου πρέσβεις καὶ παρακομίσαντας τῷ δήμῳ τὴν
τοῦ σίτου δωρεὰν ἀποπλέοντας οἴκαδε Ἀντιάται πειρατήριον
<milestone unit="reiskpage" n="1394"/>
στείλαντες κατήγαγον ἀποσαλεύοντας οὐ πρόσω
τῶν λιμένων καὶ τά τε χρήματʼ αὐτῶν ὡς πολεμίων
δι᾽ ὠφελείας ἔθεντο, καὶ τὰ σώματα κατακλείσαντες
εἶχον ἐν φυλακῇ.
</p>
</div3>
<div3 type="section" n="4">
<p>ταῦτα μαθόντες οἱ ὕπατοι ἔξοδον
ἐψηφίσαντο ἐπὶ τοὺς Ἀντιάτας, ἐπειδὴ πρεσβευομένοις
αὐτοῖς οὐδὲν ἠξίουν τῶν δικαίων ποιεῖν· καὶ ποιησάμενοι
τῶν ἐν ἀκμῇ κατάλογον ἐξῄεσαν ἀμφότεροι, ψήφισμα
κυρώσαντες ὑπὲρ ἀναβολῆς τῶν τʼ ἰδίων καὶ
τῶν δημοσίων δικῶν, ὅσον ἂν χρόνον ὦσιν ἐν τοῖς
 ὅπλοις.
</p>
</div3>
<div3 type="section" n="5">
<p>ἐγένετο δʼ οὗτος οὐχ ὅσον ὑπέλαβον, ἀλλὰ
<pb id="v.3p.57"/>
πολλῷ ἐλάττων. οἱ γὰρ Ἀντιάται μαθόντες ἐξεστρατευμένους
πανδημεὶ Ῥωμαίους οὐδὲ τὸν ἐλάχιστον ἀντέσχον
χρόνον, δεόμενοι δὲ καὶ λιπαροῦντες τά τε
σώματα τῶν ἁλόντων Σικελιωτῶν ἀπέδοσαν καὶ τὰ
<milestone unit="reiskpage" n="1395"/>χρήματα, ὥστʼ ἠναγκάσθησαν οἱ Ῥωμαῖοι εἰς τὴν πόλιν ἀναστρέψαι. 
</p>
</div3>
</div2>
<div2 type="chapter" n="38">
<div3 type="section" n="1">
<p>
διαλυθείσης δὲ τῆς στρατιᾶς ὁ μὲν Σικίννιος
ὁ δήμαρχος συναγαγὼν τὸ πλῆθος εἰς ἐκκλησίαν
προεῖπεν ἡμέραν, ἐν ᾗ συντελεῖν ἔμελλε τὴν περὶ τοῦ
Μαρκίου κρίσιν· καὶ παρεκάλει τούς τε κατὰ πόλιν 
ὑπάρχοντας ἀθρόους ἥκειν ἐπὶ τὴν διάγνωσιν τῆς δίκης
καὶ τοὺς ἐπὶ τῶν ἀγρῶν διατρίβοντας ἀφεμένους
τῶν ἔργων εἰς τὴν αὐτὴν ἡμέραν ἀπαντᾶν, ὡς ὑπὲρ
ἐλευθερίας καὶ σωτηρίας ὅλης τῆς πόλεως τὴν ψῆφον
ἀναληψομένους· παρήγγελλε δὲ καὶ τῷ Μαρκίῳ παρεῖναι 
πρὸς τὴν ἀπολογίαν ὡς οὐδενὸς ἀτυχήσοντι τῶν περὶ
</p>
</div3>
<div3 type="section" n="2">
<p>τὰς κρίσεις νομίμων. τοῖς δʼ ὑπάτοις ἐδόκει βουλευσαμένοις 
μετὰ τοῦ συνεδρίου μὴ περιορᾶν τὸν δῆμον
ἐξουσίας τηλικαύτης κύριον γενόμενον. εὕρητο δʼ αὐτοῖς
τῆς κωλύσεως ἀφορμὴ δικαία καὶ νόμιμος, ᾗ χρώμενοι 
πάντα διαλύσειν ᾤοντο τὰ τῶν ἀντιδίκων βουλεύματα.
καὶ μετὰ τοῦτο παρεκάλεσαν εἰς λόγους ἐλθεῖν
<milestone unit="reiskpage" n="1396"/>τοὺς προεστηκότας τοῦ δήμου συνόντων αὐτοῖς τῶν
ἐπιτηδείων.
</p>
</div3>
<div3 type="section" n="3">
<p>καὶ ἔλεξε Μηνύκιος τοιάδε· ἡμῖν, ὦ 
δήμαρχοι, δοκεῖ χρῆναι τὴν στάσιν ἐξελαύνειν ἐκ τῆς 
πόλεως ἁπάσῃ δυνάμει καὶ μὴ φιλονεικεῖν ἐναντία τῷ
<pb id="v.3p.58"/>
δήμῳ περὶ μηδενὸς χρήματος· μάλιστα δʼ ὅταν ὁρῶμεν
ὑμᾶς ἀπὸ τῶν βιαίων ἐπὶ τὰ δίκαια καὶ τοὺς λόγους
ἥκοντας. ταύτης μέντοιγε τῆς γνώμης ἐπαινοῦντες ὑμᾶς
τὴν βουλὴν οἰόμεθα δεῖν ἄρξαι προβούλευμα ποιησαμένην,
ὥσπερ ἐστὶν ἡμῖν πάτριον. δύναισθε δʼ ἂν καὶ
</p>
</div3>
<div3 type="section" n="4">
<p>αὐτοὶ τοῦτο μαρτυρεῖν, ὅτι, ἐξ οὗ τήνδε τὴν πόλιν
ἔκτισαν ἡμῶν οἱ πρόγονοι, τοῦτο τὸ γέρας ἔχουσα ἡ
βουλὴ διατετέλεκε, καὶ οὐθὲν πώποτε ὁ δῆμος, ὅ τι μὴ
προβουλεύσειεν ἡ βουλή, οὔτʼ ἐπέκρινεν οὔτʼ ἐπεψήφισεν,
οὐχ ὅτι νῦν, ἀλλʼ οὐδʼ ἐπὶ τῶν βασιλέων <del>τὰ
δʼ</del>, ἀλλʼ ὅσα τῷ συνεδρίῳ δόξειε, ταῦθʼ οἱ βασιλεῖς
εἰς τὸν δῆμον ἐκφέροντες ἐπεκύρουν. μὴ δὴ τοῦτʼ
ἀφαιρεῖσθε τὸ δίκαιον ἡμῶν, μηδὲ ἀρχαῖον καλὸν ἔθος
ἀφανίζετε· διδάξαντες δὲ τὸ συνέδριον, ὅτι δικαίου
δεῖσθε καὶ μετρίου πράγματος, ὅτι ἂν ἐκείνῳ δοκῇ,
<milestone unit="reiskpage" n="1397"/>
τούτου τὸν δῆμον ἀποδείξατε κύριον.
</p>
</div3>
</div2>
<div2 type="chapter" n="39">
<div3 type="section" n="1">
<p>
ταῦτα τῶν ὑπάτων λεγόντων ὁ μὲν
Σικίννιος οὐκ ἠνείχετο τῶν λόγων οὐδὲ ἠξίου τὴν
βουλὴν οὐδενὸς ποιεῖν κυρίαν· οἱ δὲ τὴν αὐτὴν ἔχοντες
ἐξουσίαν ἐκείνῳ Δεκίου γνώμῃ χρησάμενοι συνεχώρουν
γενέσθαι τὸ προβούλευμα, δικαίαν τινὰ καὶ
αὐτοὶ ποιησάμενοι πρόκλησιν, ἣν οὐχ οἷόν τʼ <add>ἦν</add> μὴ
</p>
</div3>
<div3 type="section" n="2">
<p>δέξασθαι τοῖς ὑπάτοις. ἠξίουν γὰρ τοὺς βουλευτὰς
λόγον ἀποδόντας αὐτοῖς τε τοῖς ὑπὲρ τοῦ δήμου πράττουσι
<pb id="v.3p.59"/>
καὶ τοῖς συναγορεύειν ἢ τἀναντία λέγειν βουλομένοις,
ἐπειδὰν ἀκούσωσιν ἁπάντων τῶν βουλομένων,
ὅ τι ἂν αὐτοῖς φανῇ δίκαιόν τε καὶ τῷ κοινῷ συμφέρον
ἀποφήνασθαι, φέρειν δὴ τὴν γνώμην ἅπαντας
ὥσπερ ἐν δικαστηρίῳ τὸν νόμιμον ὅρκον ὀμόσαντας· 
ὅ τι δʼ ἂν αἱ πλείους γνῶμαι καθαιρῶσι, τοῦτʼ εἶναι
<milestone unit="reiskpage" n="1398"/>κύριον.
</p>
</div3>
<div3 type="section" n="3">
<p>συγχωρησάντων δὲ τῶν ὑπάτων ὥσπερ ἠξίουν 
οἱ δήμαρχοι τὸ προβούλευμα γενέσθαι, τότε μὲν διελύθησαν·
τῇ δὲ κατόπιν ἡμέρᾳ παρῆν μὲν εἰς τὸ συνέδριον
ἡ βουλή· οἱ δʼ ὕπατοι δηλώσαντες αὐτῇ τὰ 
συγκείμενα τοὺς δημάρχους ἐκάλουν, καὶ περὶ ὧν
ἥκουσιν ἐκέλευον λέγειν. παρελθὼν δʼ ὁ Δέκιος ὁ
συγχωρήσας τὸ προβούλευμα γενέσθαι τοιούτοις ἐχρήσατο λόγοις.
</p>
</div3>
</div2>
<div2 type="chapter" n="40">
<div3 type="section" n="1">
<p>
οὐ λανθάνει μὲν ἡμᾶς, ὦ βουλή, τὸ συμβησόμενον, 
ὅτι διʼ αἰτίας ἐσόμεθα παρὰ τῷ δήμῳ τῆς
εἰς ὑμᾶς ἀφίξεως ἕνεκα, καὶ κατήγορον ἕξομεν τοῦ
προβουλεύματος ἄνδρα τὴν αὐτὴν ἐξουσίαν ἔχοντα ἡμῖν,
ὃς οὐκ ᾤετο δεῖν, ἃ δίδωσιν ἡμῖν ὁ νόμος, ταῦτα παρʼ
ὑμῶν αἰτεῖν, οὐδʼ ἐν εὐεργεσίας μέρει τὸ δίκαιον λαμβάνειν. 
κίνδυνον δʼ οὐ τὸν ἐλάχιστον ἀναρρίψομεν
εἰς δίκην ὑπαχθέντες, ἀλλʼ ὡς αὐτόμολοι καὶ προδόται
<milestone unit="reiskpage" n="1399"/>καταγνωσθέντες τὰ αἴσχιστα πεισόμεθα.
</p>
</div3>
<div3 type="section" n="2">
<p>ἀλλὰ καίπερ 
ἐπιστάμενοι ταῦτα, ὅμως ὑπεμείναμεν εἰς ὑμᾶς ἐλθεῖν
<pb id="v.3p.60"/>
τῷ τε δικαίῳ πεποιθότες καὶ τοῖς ὅρκοις ἐπιτρέψαντες,
οἷς ὀμόσαντες οἴσετε τὰς γνώμας. φαῦλοι μὲν οὖν
ἡμεῖς γʼ ὡς περὶ τηλικούτων καὶ <add>τοσούτων</add> λέγειν
καὶ πολὺ τοῦ προσήκοντος ἐνδεέστεροι, τὰ δὲ πράγματα
οὐ φαῦλα, ὑπὲρ ὧν λέξομεν. τούτοις οὖν προσέχετε
τὸν νοῦν, καὶ ἐὰν ὑμῖν δόξῃ δίκαιά τε καὶ συμφέροντα
τῷ κοινῷ, προσθήσω δʼ ὅτι καὶ ἀναγκαῖα, συγχωρήσατε
ἡμῖν αὐτῶν τυχεῖν ἑκόντες.
</p>
</div3>
</div2>
<div2 type="chapter" n="41">
<div3 type="section" n="1">
<p>
ἐρῶ δὲ περὶ τοῦ δικαίου πρῶτον. ὑμεῖς
δή, ὦ βουλή, ὅτε τοὺς βασιλεῖς ἀπηλλάξατε συμμάχους
ἔχοντες ἡμᾶς καὶ τὴν πολιτείαν, ἐν ᾗ νῦν ἐσμεν, κατεστήσατε,
ἣν οὐ ψέγομεν, μειονεκτοῦντας ἐν ταῖς δίκαις
τοὺς δημοτικοὺς ὁρῶντες, ὁπότε συμβαίη τι διάφορον
αὐτοῖς πρὸς τοὺς πατρικίους· πολλὰ δʼ ἦν ταῦτα· νόμον
<milestone unit="reiskpage" n="1400"/>
ἐκυρώσατε Ποπλίου Οὐαλερίου θατέρου τῶν ὑπάτων
γνώμῃ χρησάμενοι, ἐξεῖναι τοῖς κατισχυομένοις
ὑπὸ τῶν πατρικίων δημόταις προκαλεῖσθαι τὰς κρίσεις
ἐπὶ τὸν δῆμον· καὶ παρʼ οὐδὲν οὕτως ἕτερον ὡς τὸν
νόμον τόνδε τήν τε πόλιν ἐν ὁμονοίᾳ διεφυλάξατε καὶ
</p>
</div3>
<div3 type="section" n="2">
<p> τοὺς βασιλεῖς ἐπιόντας ἀπεώσασθε. τοῦτον δὴ προφερόμενοι
τὸν νόμον, ὑπὲρ ὧν ἅπαντες ἀδικεῖσθαί τε
καὶ κατισχύεσθαι λέγομεν ὑπὸ Γαΐου Μαρκίου τουδί,
καλοῦμεν αὐτὸν ἐπὶ τὸν δῆμον καὶ τὰ δίκαια παραγγέλλομεν
ἐκεῖ λέγειν. καὶ προβουλεύματος ἐνταῦθʼ οὐκ ἔδει.
περὶ ὧν γὰρ οὐκ εἰσὶ νόμοι, περὶ τούτων ὑμεῖς τοῦ
<pb id="v.3p.61"/>
προβουλεύεσθαι κύριοι καὶ ὁ δῆμος ἐπιψηφίσαι· νόμου
δʼ ὄντος ἀκινήτου, κἂν μηδὲν ὑμεῖς προβουλεύσητε,
</p>
</div3>
<div3 type="section" n="3">
<p>τούτῳ δήπου χρηστέον. οὐ γὰρ δὴ τοῦτό γʼ ἂν εἴποι
<milestone unit="reiskpage" n="1401"/>τις, ὅτι τῶν μὲν ἰδιωτῶν <del>ὄντων</del> οἷς τὸ μειονεκτεῖν
συμβαίνει περὶ τὰς κρίσεις κυρίαν εἶναι δεῖ τὴν ἐπὶ 
τὸν δῆμον πρόκλησιν, ἡμῖν δὲ τοῖς δημάρχοις ἄκυρον.
νόμου μὲν δὴ συγχωρήματι τῷδε ἰσχυριζόμενοι καὶ
διὰ τοῦτο παρακινδυνεύσαντες ὑφʼ ὑμῖν γενέσθαι δικασταῖς
ἥκομεν.
</p>
</div3>
<div3 type="section" n="4">
<p>
<add>ἐπʼ</add> ἀγράφῳ δὲ καὶ ἀνομοθετήτῳ 
φύσεως δικαίῳ τόδε ἀξιοῦμεν, ὦ βουλή, μήτε πλέον 
ἔχειν ὑμῶν <del>τὸν δῆμον</del> μήτε μεῖον, <del>ἐν γοῦν τῷ δικαίῳ,
<del>οἱ</del> πολλοὺς καὶ μεγάλους συνδιενέγκαντες ὑμῖν
πολέμους καὶ</del> περὶ τὴν ἀπαλλαγὴν τῶν πολέμων πλείστην
ἐπιδειξάμενοι προθυμίαν, καὶ τοῦ μηδενὶ τὸ κελευόμενον
ποιεῖν τὴν πόλιν, ἀλλʼ αὐτὴν ἑτέροις ἐπιτάττειν 
τὰ δίκαια, οὐκ ἐλαχίστην μοῖραν παρασχόμενοι.
</p>
</div3>
<div3 type="section" n="5">
<p>οὕτω δʼ ἂν ἡμῖν τὸ μὴ μεῖον ἔχειν τῶν δικαίων ἀποδοίητε, 
ὦ πατέρες, εἰ τοὺς ἐπιχειροῦντας εἰς τὰ σώματα
ἡμῶν καὶ τὴν ἐλευθερίαν παρανομεῖν κωλύοιτε τὸν ἐκ
<pb id="v.3p.62"/>
τῆς δίκης ἐφιστάντες αὐτοῖς φόβον. ἀρχὰς μὲν δὴ καὶ
προεδρίας καὶ τιμὰς τοῖς ἀρετῇ καὶ τύχῃ προὔχουσιν
<milestone unit="reiskpage" n="1402"/>
ἡμῶν οἰόμεθα δεῖν ἀπονέμειν· τὸ δὲ μηδὲν ἀδικεῖσθαι
καὶ τὸ δίκας ὧν ἄν τις πάθῃ προσηκούσας λαμβάνειν
ἴσα καὶ κοινὰ τοῖς ἅμα πολιτευομένοις εἶναι δικαιοῦμεν.
</p>
</div3>
<div3 type="section" n="6">
<p>ὥσπερ οὖν τῶν λαμπρῶν καὶ μεγάλων ἀφιστάμεθʼ ὑμῖν,
οὕτως τῶν ἴσων καὶ κοινῶν οὐ μεθιέμεθα. ἱκανὰ ταῦτʼ
εἰρήσθω περὶ τοῦ δικαίου πολλῶν ἐνόντων καὶ ἄλλων λέγεσθαι.
</p>
</div3>
</div2>
<div2 type="chapter" n="42">
<div3 type="section" n="1">
<p>
ὡς δὲ καὶ συνοίσει τῷ κοινῷ ταῦθʼ ὡς
ὁ δῆμος ἀξιοῖ γινόμενα, μικρὰ διεξιόντος ἀνέχεσθέ
<add>μου</add>. φέρε γάρ, εἴ τις ὑμᾶς ἔροιτο, τί μέγιστον οἴεσθε
εἶναι τῶν καταλαμβανόντων κακῶν τὰς πόλεις, καὶ τοῦ
ταχίστου τῶν ὀλέθρων αἴτιον, ἆρʼ οὐχὶ τὴν διχοστασίαν
 εἴποιτʼ ἄν; ἐμοὶ γοῦν δοκεῖ.
</p>
</div3>
<div3 type="section" n="2">
<p>τίς <add>γὰρ</add> ὑμῶν
οὕτως ἠλίθιός ἐστιν ἢ σκαιὸς ἢ πέρα τοῦ μετρίου μισῶν
τὴν ἰσηγορίαν, ὃς οὐκ οἶδεν, ὅτι δοθείσης ἐξουσίας
τῷ δήμῳ κρίνειν ἃς ἔξεστιν αὐτῷ δίκας κατὰ τὸν
<milestone unit="reiskpage" n="1403"/>
νόμον ἐν ὁμονοίᾳ πολιτευσόμεθα,εἰ δὲ τἀναντία γνοίητε
καὶ ἀφέλοισθʼ ἡμῶν τὴν ἐλευθερίαν· ἐλευθερίαν γὰρ
ἀφαιρήσεσθε δίκην καὶ νόμον ἀφαιρούμενοι· στασιάζειν
ἡμᾶς αὖθις ἀναγκάσετε καὶ πολεμεῖν ὑμῖν; ἐξ ἧς γὰρ
ἂν ἐξελασθῇ πόλεως δίκη καὶ νόμος, εἰς ταύτην στάσις
εἰσπορεύεσθαι φιλεῖ καὶ πόλεμος.
</p>
</div3>
<div3 type="section" n="3">
<p>καὶ ὅσοι μὲν οὐκ
<pb id="v.3p.63"/>
ἦλθον εἰς πεῖραν ἐμφυλίων διαφορῶν, οὐδὲν θαυμαστόν,
εἰ διʼ ἀπειρίαν τῶν κακῶν μήτʼ ἄχθονται τοῖς
γεγονόσι δεινοῖς μήτε κωλύουσιν ἐκ πολλοῦ τὰ μέλλοντα.
ὅσοι δʼ ὥσπερ ὑμεῖς εἰς τοὺς ἐσχάτους κινδύνους
καταστάντες ἀγαπητῶς ἀπηλλάγησαν, ἣν ὁ καιρὸς 
ἀπῄτει ποιησάμενοι τῶν κακῶν λύσιν, τίς εὐπρεπὴς ἢ
μετρία πρόφασις ἀπολείπεται τούτοις, ἐὰν ἔτι ταῖς
αὐταῖς συμφέρωνται τύχαις;
</p>
</div3>
<div3 type="section" n="4">
<p>τίς δʼ οὐκ ἂν ὑμῶν καταγνοίη 
πολλὴν ἄνοιαν καὶ μανίαν ἐνθυμούμενος, ὅτι
<milestone unit="reiskpage" n="1404"/>μικρὸν μὲν ἔμπροσθεν ὑπὲρ τοῦ μὴ στασιάζειν τοὺς 
δημότας πολλὰ παρὰ γνώμην ὑπεμείνατε, ὧν ἔνια οὔτε
κάλλιστα ἦν ἴσως οὔτε λυσιτελέστατα· νῦν δʼ οὔτʼ εἰς
χρήματα βλάπτεσθαι μέλλοντες οὔτʼ εἰς εὐδοξίαν οὔτʼ
εἰς ἄλλο τῶν κοινῶν οὐδʼ ὁτιοῦν, ἵνα χαρίζησθε τοῖς
μισοδημοτάτοις, τὸ δημοτικὸν αὖθις ἐκπολεμώσετε; οὔκ,
</p>
</div3>
<div3 type="section" n="5">
<p>ἐάν γε σωφρονῆτε. ἡδέως δʼ ἂν ὑμᾶς ἐροίμην, τίνα 
γνώμην λαβόντες τότε τὴν κάθοδον ἡμῖν συνεχωρήσατε
ἐφʼ οἷς ἠξιοῦμεν, πότερα λογισμῷ προϊδόμενοι τὸ κράτιστον
ἢ τῇ ἀνάγκῃ εἴξαντες; εἴπερ γὰρ ταῦθʼ ὑπελαμβάνετε
ὠφελιμώτατα εἶναι τῇ πόλει, τί οὐ μένετε 
καὶ νῦν ἐν αὐτοῖς; εἰ δʼ ἀναγκαῖα καὶ οὐκ ἐνδεχόμενα
ἄλλως γενέσθαι, τί χαλεπαίνετε γενομένοις; τὴν ἀρχὴν
<pb id="v.3p.64"/>
γὰρ ἴσως ἔδει μὴ συγχωρῆσαι, εἰ δύναμις ἦν ὑμῖν,
συγχωρήσαντας δὲ μηκέτι τοῖς πεπραγμένος ἐγκαλεῖν.
</p>
</div3>
</div2>
<div2 type="chapter" n="43">
<div3 type="section" n="1">
<p>
ἐμοὶ μὲν γὰρ δοκεῖτε, ὦ βουλή, περὶ
<milestone unit="reiskpage" n="1405"/>
μὲν τὰς διαλύσεις γνώμῃ τῇ βελτίστῃ κεχρῆσθαι ... οἷς
ἀνάγκη εἴκειν ... τοῦ βέβαια τηρεῖν τὰ συγκείμενα.
θεοὺς γὰρ ἡμῖν ἐγγυητὰς ἐδώκατε τῶν ὁμολογιῶν,
πολλὰ καὶ δεινὰ ἐπαρασάμενοι τοῖς παραβᾶσι τὰς συνθήκας
αὐτοῖς τε καὶ ἐγγόνοις εἰς τὸν ἀεὶ χρόνον. ἀλλʼ
ὅτι μὲν δὴ τά τε δίκαια ἀξιοῦμεν καὶ τὰ συμφέροντα, ἃ
καὶ πολλὴ ἀνάγκη ποιεῖν ὑμᾶς μεμνημένους τῶν ὅρκων,
ὡς πρὸς εἰδότας ἅπαντας οὐκ οἶδʼ ὅ τι δεῖ πλείω λέγοντα
ἐνοχλεῖν.
</p>
</div3>
<div3 type="section" n="2">
<p>ὡς δʼ οὐ μικρὰ τὰ διαφέροντα ἡμῖν
ἐστι τόνδε μὴ ἐκλιπεῖν τὸν ἀγῶνα μήτε βίᾳ εἴξαντας
μήτʼ ἀπάτῃ παραχθέντας, ἀλλὰ κατὰ πολλὴν ἀνάγκην
<milestone unit="reiskpage" n="1406"/>
εἰς αὐτὸν ἀφίγμεθα, δεινὰ καὶ πέρα δεινῶν πεπονθότες
ὑπὸ τοῦδε τοῦ ἀνδρός, μάθετε, ὦ πατέρες, μᾶλλον
δʼ ἀναμνήσθητε· οὐδὲν γὰρ ὅ τι οὐ πρὸς εἰδότας ὑμᾶς
ἅπαντας ἐρῶ· καὶ ἅμα γνώμῃ χρήσασθε οἰκείᾳ πρὸς
τὰ λεγόμενα ἐνθυμηθέντες, εἰ <del>τῶν δημοτῶν</del> ἡμῶν
ἐπεχείρησέ τις ἐν τῷ πλήθει τοιαῦτα λέγειν ἢ πράττειν
<pb id="v.3p.65"/>
καθʼ ὑμῶν, οἷα Μάρκιος ἐτόλμησεν ἐνθάδε εἰπεῖν,
ποῖόν ποτʼ ἂν ὑμῖν παρέστη πρὸς αὐτὸν πάθος.
</p>
</div3>
</div2>
<div2 type="chapter" n="44">
<div3 type="section" n="1">
<p>
τὰς γὰρ ὑπὲρ τῆς ὁμονοίας τῇ βουλῇ
ἀκινήτους ὁμολογίας καὶ μόνον οὐκ ἀδαμαντίνοις
δεσμοῖς ἠσφαλισμένας, ἃς οὔτε ὑμῖν τοῖς ὀμωμοκόσιν 
οὔτε τοῖς ἐξ ὑμῶν ἐσομένοις καταλύειν θέμις, ἕως ἂν
ἡ πόλις ἥδε οἰκῆται, πρῶτος ἐπεχείρησε λύειν ἐξ ὑμῶν
οὑτοσὶ Μάρκιος οὔπω τέταρτον ἔτος ἐξ οὗ γεγενημένας,
οὐ σιγῇ πράττων τὴν κατάλυσιν, οὐδʼ εἰς ἀφανές
που καταδὺς χωρίον, ἀλλʼ ἀναφανδὸν ἐν τῷδε τῷ τόπῳ 
πάντων παρόντων ὑμῶν γνώμην ἀποφηνάμενος, ὡς
<milestone unit="reiskpage" n="1407"/>χρὴ τὴν δημαρχικὴν ἐξουσίαν μηκέτι συγχωρεῖν ἡμῖν,
ἀλλʼ ἀνελεῖν, ᾗ πρώτῃ καὶ μόνῃ τῆς ἐλευθερίας φυλακῇ
</p>
</div3>
<div3 type="section" n="2">
<p>πιστεύσαντες ἐποιησάμεθα τὰς διαλύσεις. καὶ οὐκ ἐνταῦθʼ 
ἔστη τῆς ἀλαζονείας, ἀλλʼ ὕβριν τὴν ἐλευθερίαν 
τῶν πενήτων καὶ τυραννίδα τὴν ἰσηγορίαν ὀνομάζων
ἀφελέσθαι παρῄνει ταύτην ὑμῖν. ὃ δὲ πάντων ἀνοσιώτατον
ἦν τῶν τότε ὑπὸ τούτου ἀξιωθέντων, ἀναμνήσθητε,
ὦ πατέρες, ὅτʼ ἀπέφαινε καλὸν εἶναι καιρὸν
ἀπομηνμονεῦσαι πρὸς τὸ δημοτικὸν ἁπάσας τὰς ἐπὶ 
τοῖς προτέροις ἐγκλήμασιν ὀργάς, καὶ παρῄνει νῦν, ἐν
ᾧ τετρύχωταί θʼ ὑπʼ ἀχρηματίας καὶ πολὺν ἤδη χρόνον
τῆς ἀναγκαίου σπανίζεται τροφῆς, ἅπαν αὐτὸ ἐπιτρῖψαι,
διακατασχόντας ἐπὶ τῆς αὐτῆς ἀπορίας τῶν
<pb id="v.3p.66"/>
</p>
</div3>
<div3 type="section" n="3">
<p>ἐπιτηδείων τὴν ἀγοράν. οὐ γὰρ ἀνθέξειν ἡμᾶς ἐπὶ
πολὺν χρόνον ὀλίγα σιτία πολλοῦ ὠνουμένους ἀργυρίου
πένητας ἀνθρώπους, ἀλλὰ τοὺς μὲν οἰχήσεσθαι
τὴν πόλιν ἐκλείποντας, ὅσοι δʼ ἂν ὑπομείνωσι τῷ κακοδαιμονεστάτῳ
<milestone unit="reiskpage" n="1408"/>
διαφθαρήσεσθαι τῶν μόρων. οὕτω δʼ
ἄρα παρεφρόνει καὶ θεοβλαβὴς ἦν ταῦτα πείθων ὑμᾶς,
ὥστʼ οὐδʼ ἐκεῖνο ἠδυνήθη καταμαθεῖν, χωρὶς τῶν ἄλλων
ὧν προσετρίβετο τὰς τῆς βουλῆς σπονδὰς λύειν ἀξιῶν,
ὅτι πένητες ἄνθρωποι τῆς ἀναγκαίου τροφῆς ἀποκλειόμενοι
τοσοῦτοι τὸ πλῆθος ὄντες ὁμόσε χωρεῖν ἀναγκασθήσονται
τοῖς αἰτίοις τῆς συμφορᾶς οὐθὲν ἔτι φίλιον
ἡγούμενοι.
</p>
</div3>
<div3 type="section" n="4">
<p>ὥστʼ εἰ μανέντες ὑμεῖς ἐπεκυρώσατε τὰς
γνώμας αὐτοῦ, μηθὲν ἂν γενέσθαι τὸ διὰ μέσου, ἀλλʼ
ἤτοι τὸ δημοτικὸν ἀπολωλέναι πλῆθος ἅπαν, ἢ <add>μηδὲ</add>
τὸ τῶν πατρικίων περιλελεῖφθαι γένος. οὐ γὰρ ἂν
οὕτως ἀνδραποδωδῶς παρέσχομεν ἑαυτούς, οἱ μὲν ἐκπεσεῖν,
οἱ δʼ ἀποθανεῖν, ἀλλὰ θεοὺς μάρτυρας ὧν ἐπάσχομεν
καὶ δαίμονας ἐπικαλεσάμενοι, πολλῶν ἂν ἐξεπληρώσαμεν,
<milestone unit="reiskpage" n="1409"/>
εὖ ἴστε, τὰς ἀγορὰς καὶ τοὺς στενωποὺς
νεκρῶν, καὶ μέγαν αἵματος κρατῆρα πολιτικοῦ στήσαντες
οὕτως ἂν ἐδεξάμεθα τὴν ὀφειλομένην μοῖραν. τοιούτων
ὑμῖν δυσσεβημάτων εἰσηγητής, ὦ πατέρες, ἐγένετο, καὶ
τοιαῦτα δημηγορεῖν ᾤετο δεῖν.
</p>
</div3>
</div2>
<div2 type="chapter" n="45">
<div3 type="section" n="1">
<p>
καὶ οὐχὶ λέγειν μὲν ὁ Μάρκιος, ἐξ ὧν
διαστήσει τὴν πόλιν, ἐπεχείρησε, πράττειν δʼ οὐχ οἷα
<pb id="v.3p.67"/>
ἔλεγεν ἐπεβάλετο, ἀλλὰ καὶ στῖφος ἀνθρώπων εἰς ἅπασαν
ὑπηρεσίαν ἑτοίμων παρʼ ἑαυτῷ ἔχων, καλούμενος
ἐπὶ τὴν ἀρχὴν ἡμῶν οὐκ ἀπαντᾷ, καὶ τοῖς ὑπηρέταις
τοῖς ἡμετέροις, ὁπότε κελευσθέντες ἄγειν αὐτὸν ἐπιβάλλοιντο,
πληγὰς ἐντρίβεται, καὶ οὐδὲ τῶν ἡμετέρων 
σωμάτων τὼ χεῖρε τελευτῶν ἀπέχεται.
</p>
</div3>
<div3 type="section" n="2">
<p>ὥστε περίεστιν 
ἡμῖν, τό γʼ ἐπὶ τοῦτον εἶναι μέρος, ὄνομα <add>μὲν</add> εὐπρεπὲς
<milestone unit="reiskpage" n="1410"/>ἀσύλου ἀρχῆς ἐπὶ χλευασμῷ κείμενον ἔχειν,
ἔργον δὲ τῶν ἀποδεδομένων τῇ ἀρχῇ μηδʼ ὁτιοῦν πράττειν.
πῶς δʼ ἂν ἑτέροις ἀδικεῖσθαι λέγουσι βοηθήσαιμεν, 
οἷς γε μηδʼ αὐτοῖς ὑπάρχει τἀσφαλές; ταύτας
μέντοι τὰς ὕβρεις οἱ πένητες ὑβριζόμενοι πρὸς ἑνὸς
ἀνδρὸς οὔπω τυραννοῦντος, ἀλλʼ ἔτι μέλλοντος, καὶ
τὰ μὲν ἤδη πεπονθότες, ὦ βουλή, δεινά, τὰ δʼ εἰ μὴ
τὸ πλεῖον ὑμῶν μέρος ἐμποδὼν ἐγένετο παρασχεδὸν 
ἐλθόντες παθεῖν, ἄρα εἰκότως ἀγανακτοῦμεν καὶ βοηθείας
τινὸς οἰόμεθα δεῖν οὐκ ἄνευ τῆς ὑμετέρας συναγανακτήσεως
τυχεῖν, ἐπὶ δίκην αὐτὸν ἴσην καὶ νόμιμον,
ὦ βουλή, προσκαλούμενοι, περὶ ἣν ἅπασα ἡ πληθὺς
μερισθεῖσα κατὰ φυλὰς λόγου δοθέντος τοῖς δεομένοις 
ἔνορκον ἐποίσει τὴν ψῆφον.
</p>
</div3>
<div3 type="section" n="3">
<p>ἴθι ἐκεῖ, Μάρκιε, καὶ
<milestone unit="reiskpage" n="1411"/>ταῦθʼ, ἃ μέλλεις λέγειν ἐνθάδε, πρὸς ἅπαντας τοὺς
πολίτας ἀθρόους ἀπολογοῦ, εἴτε ὡς ἀπὸ τοῦ βελτίστου
<pb id="v.3p.68"/>
τὰ κράτιστα συνεβούλευες τούτοις καὶ συνήνεγκεν ἂν
τῇ πόλει ταῦτα γενόμενα, εἴτε ὡς οὐκ ἔστι δίκαιον
λόγων εὐθύνας ὑπέχειν τοὺς ἀποφαινομένους ἐνθάδε
τὰς γνώμας, εἴτε ὡς οὐκ ἐκ προνοίας οὐδὲ ἐπιβουλῆς,
ἀλλʼ ὀργῇ ἐπιτρέψας τὰ μιαρὰ ταῦτα παραινεῖν προήχθης,
</p>
</div3>
<div3 type="section" n="4">
<p>εἴθʼ ὁτιδήποτε ἄλλο ἀπολόγημα ἔχεις. καταβίβασον
ἀπὸ τῶν ὑπερηφάνων καὶ τυραννικῶν αὐχημάτων
ἐκείνων σεαυτὸν ἐπὶ τὸ δημοτικώτερον, ὦ πονηρέ,
καὶ ποίησον ἤδη ποτὲ τοῖς ἄλλοις ἀνθρώποις ὅμοιον.
ἡμαρτηκότος λαβὲ καὶ παραιτουμένου σχῆμα ταπεινὸν
<add>καὶ</add> ἐλεεινόν, οἷον ἀπαιτοῦσιν αἱ συμφοραί. μὴ βιαζόμενος
τοὺς κακῶς πεπονθότας, ἀλλʼ ὑπερχόμενος
ἀξίου σώζεσθαι.
</p>
</div3>
<div3 type="section" n="5">
<p>γενέσθω σοι παράδειγμα τῆς ἐπιεικείας,
<milestone unit="reiskpage" n="1412"/>
ᾗ χρώμενος ἂν εἴης πρὸς τοὺς ἅμα πολιτευομένους
ἀνεπίληπτος, τὰ τῶν ἀγαθῶν τούτων ἔργα, οἳ
τοσοῦτοι μὲν ὄντες τὸ πλῆθος, ὅσους νῦν αὐτὸς ὁρᾷς,
τοσαύτας δʼ ἀρετὰς ἀποδεδειγμένοι καὶ πολεμικὰς καὶ
πολιτικάς, ἃς οὐδʼ ἐν πολλῷ πάνυ χρόνῳ διελθεῖν
ῥᾴδιον, οὐδὲν ὠμὸν οὐδʼ ὑπερήφανον ἐξήνεγκαν τέλος
καθʼ ἡμῶν τῶν φαύλων καὶ ταπεινῶν οἱ σεμνοὶ καὶ
μεγάλοι, ἀλλὰ καὶ λόγων ἦρξαν συμβατηρίων αὐτοὶ
πρότεροι προτείνοντες διαλλαγάς, ὅτε διεῖλεν ἡμᾶς
ἀπʼ ἀλλήλων ἡ τύχη, καὶ τὰς συμβάσεις οὐχ ὡς ἑαυτοῖς
ὑπελάμβανον ἄριστα ἕξειν, ἀλλʼ ὡς ἡμεῖς ἠξιοῦμεν
<pb id="v.3p.69"/>
συνεχώρησαν γενέσθαι, καὶ τὰ τελευταῖς ταυτὶ τὰ περὶ
τὴν σιτοδοσίαν ἔναγχος τοῦ χρόνου προσκρούματα, ἐφʼ
οἷς διʼ αἰτίας εἴχομεν αὐτούς, περὶ πολλοῦ ἐποιήσαντο ἀπολύσασθαι.
</p>
</div3>
</div2>
<div2 type="chapter" n="46">
<div3 type="section" n="1">
<p>
ἐῶ τἆλλα, ἀλλʼ ὑπὲρ αὐτοῦ σοῦ καὶ 
τῆς σῆς θεοβλαβείας τίνας οὐκ ἐποιήσαντο δεήσεις
ἁπάντων κοινῇ τε καὶ καθʼ ἕκαστον τῶν δημοτικῶν
<milestone unit="reiskpage" n="1413"/>παραιτούμενοί σε τῆς τιμωρίας; ἔπειτα τοῖς μὲν ὑπάτοις
καὶ τῇ βουλῇ τοσαύτην πόλιν ἐπιτροπευούσῃ καλῶς
εἶχεν, ὦ Μάρκιε, δικαστὴν τὸν δῆμον ὑπὲρ ὧν ἐνεκαλοῦντο 
ὑπομένειν, σοὶ δʼ ἆρʼ οὐχὶ καλῶς ἔχει;
</p>
</div3>
<div3 type="section" n="2">
<p>καὶ 
δεῖσθαί γε τῶν δημοτῶν ὑπὲρ ἀφέσεως τῆς σῆς οὗτοι
μὲν ἅπαντες οὐδὲν αἰσχρὸν εἶναι νομίζουσι, σὺ δὲ διʼ αἰσχύνης λαμβάνεις τὸ αὐτὸ τοῦτο; καὶ οὐκ ἀπόχρη
σοι ταῦτʼ, ὦ γενναῖε, ἀλλʼ ὥσπερ τι καλὸν ἐξειργασμένος 
ὑψαυχενῶν καὶ μεγαληγορῶν περιέρχῃ καὶ μηδὲν
ὑφεῖναι τοῦ φρονήματος ἀπομαχόμενος· ἐῶ γάρ, ὅτι
καὶ λοιδορούμενος τῷ δήμῳ καὶ προσεγκαλῶν καὶ ἀπειλῶν.
</p>
</div3>
<div3 type="section" n="3">
<p>ἔπειτʼ οὐ νεμεσᾶτε αὐτῷ τῆς ὑπερηφανίας, ὦ 
πατέρες, εἰ τηλικούτων αὑτὸν ἀξιοῖ μόνος, ἡλίκων οὐδʼ 
ἅπαντες ὑμεῖς ἑαυτούς; ὃν ἐχρῆν, εἰ καὶ πάντες ὑμεῖς
ἀνεδέχεσθε τὸν ὑπὲρ αὐτοῦ πόλεμον ψηφίσασθαι, τὸ
μὲν εὔνουν καὶ πρόθυμον ὑμῶν ἀγαπᾶν, μὴ δέχεσθαι
<milestone unit="reiskpage" n="1414"/>δὲ χάριν ἰδίαν ἐπὶ κοινῇ βλάβῃ, ἀλλʼ ὑπομένειν ἀπολογούμενον
καὶ δίκην ὑπέχοντα εἰ δέοι καὶ πάντα 
<pb id="v.3p.70"/>
</p>
</div3>
<div3 type="section" n="4">
<p>πάσχοντα. ταῦτα γὰρ ἦν ἔργα ἀγαθοῦ πολίτου καὶ τὸ
καλὸν ἔργοις ἀσκοῦντος, οὐ λόγοις. ἃ δὲ νῦν οὗτος
βιάζεται, τίνος ἐστὶ σημεῖα βίου; ποίων μηνύματα προαιρέσεων,
ὅρκους παραβαίνειν, δεξιὰς παρασπονδεῖν,
ὁμολογίας ἀναιρεῖν, δήμῳ πολεμεῖν, εἰς ἀρχόντων σώματα
ὑβρίζειν, καὶ μηδʼ ἐφʼ ἑνὶ τούτων τὸ σῶμα ὑπεύθυνον
ποιεῖν, ἀλλʼ ἄκριτον ἀναπολόγητον μηδενὸς δεηθέντα
μηθένα φοβηθέντα μηθενὶ τῶν τοσούτων πολιτῶν
ἴσον γενόμενον ἀδεῶς περινοστεῖν; ἆρʼ οὐ τυραννικοῦ
</p>
</div3>
<div3 type="section" n="5">
<p> τρόπου σημεῖα ταῦτʼ ἐστίν; ἔμοιγε δοκεῖ. καὶ τοῦτον
ὅμως εἰσί τινες οἱ παραψύχοντες καὶ παρακροτοῦντες
ἐξ ὑμῶν αὐτῶν, οἷς ἐντέτηκε τὸ πρὸς τοὺς δημοτικοὺς
<milestone unit="reiskpage" n="1415"/>
μῖσος ἀδιάλλακτον, καὶ οὐ δύνανται συνιδεῖν, ὅτι
οὐθὲν μᾶλλον κατὰ τοῦ ταπεινοτέρου μέρους τῶν ἐν
τῇ πόλει φύεται τουτὶ τὸ κακὸν ὡς καὶ κατὰ τοῦ σεμνοτέρου·
ἀλλʼ οἴονται τοῦ διαφόρου φύσει καταδουλωθέντος
καὶ δὴ τὸ καθʼ ἑαυτοὺς ἕξειν ἀσφαλῶς.
</p>
</div3>
<div3 type="section" n="6">
<p>οὐχ
οὕτως ἔχει τἀληθές, ὦ γνώμης ἁμαρτάνοντες τῆς ἀρίστης·
διδάσκαλον δὲ τὴν πεῖραν ἣν ὁ Μάρκιος παρέχεται
καὶ <add>τὸν</add> χρόνον λαβόντες, ὀθνείοις θʼ ἅμα καὶ
οἰκείοις σωφρονισθέντες παραδείγμασι γνοίητʼ ἄν, ὅτι
μοσχευομένη κατὰ τοὺ δήμου τυραννὶς καθʼ ὅλης τῆς
πόλεως μοσχεύεται, καὶ νῦν μὲν ἀφʼ ἡμῶν ἄρχεται,
κρατήσασα δʼ οὐδʼ ὑμῶν φείσεται.
</p>
</div3>
</div2>
<div2 type="chapter" n="47">
<div3 type="section" n="1">
<p>
τοιαῦτα διεξιόντος τοῦ Δεκίου καὶ τῶν
<pb id="v.3p.71"/>
ἄλλων δημάρχων ἃ παραλιπεῖν αὐτοῖς ἐκεῖνος ἐδόκει
συναγορευσάντων, ἐπειδὴ γνώμας ἔδει τοὺς συνέδρους
ἀποφαίνεσθαι, πρῶτοι μὲν οἱ πρεσβύτατοι τῶν ὑπατικῶν
καλούμενοι κατὰ τὸν εἰωθότα κόσμον ὑπὸ τῶν
<milestone unit="reiskpage" n="1416"/>ὑπάτων ἀνίσταντο, ἔπειθʼ οἱ τούτων ὑποδεέστεροι κατʼ 
ἄμφω ταῦτα, τελευταῖοι δʼ οἱ νεώτατοι λόγον μὲν οὐθένα
λέγοντες· ἔτι γὰρ ἦν διʼ αἰσχύνης τότε Ῥωμαίοις
τοῦτο, καὶ νέος οὐδεὶς ἠξίου ἑαυτὸν σοφώτερον εἶναι
πρεσβύτου· ἐπεκύρουν δὲ τὰς κειμένας ὑπὸ τῶν ὑπατικῶν
γνώμας.
</p>
</div3>
<div3 type="section" n="2">
<p>ἅπασι δὲ προσετάττετο παριοῦσι καθάπερ 
ἐν δικαστηρίῳ μεθʼ ὅρκου τὴν ψῆφον ἐπιφέρειν.
Ἄππιος μὲν οὖν Κλαύδιος, ὑπὲρ οὗ καὶ πρότερον ἔφην,
ὅτι μισοδημότατος ἦν τῶν πατρικίων καὶ οὐδέποτε ταῖς
πρὸς τὸ δημοτικὸν ἠρέσκετο διαλλαγαῖς, οὐκ εἴα γενέσθαι
τὸ προβούλευμα τοιούτοις λόγοις χρώμενος. 
</p>
</div3>
</div2>
<div2 type="chapter" n="48">
<div3 type="section" n="1">
<p>
ἐβουλόμην <add>μὲν</add> ἂν ἔγωγε καὶ τοῖς
θεοῖς ηὐξάμην πολλάκις ἐμαυτὸν μὲν ἁμαρτεῖν <add>τῆς</add>
γνώμης, ἣν εἶχον ὑπὲρ τῶν πρὸς τὸν δῆμον διαλύσεων,
ὡς οὔτε καλὴν καὶ δικαίαν οὔτε συμφέρουσαν
ἡμῖν ὑπελάμβανον ἔσεσθαι τὴν τῶν φυγάδων κάθοδον
<milestone unit="reiskpage" n="1417"/>καὶ διὰ παντός, ὁσάκις περὶ τούτου προὐτέθη σκοπεῖν,
πρῶτός τε τῶν ἄλλων καὶ τελευτῶν μόνος, ἐπειδὴ οἱ
λοιποὶ ἀπέστησαν, ἠναντιούμην· ὑμᾶς δʼ, ὦ βουλή,
τοὺς ἐπὶ τὰ κρείττω τὴν ἐλπίδα λαμβάνοντας καὶ πάντα
<pb id="v.3p.72"/>
τῷ δήμῳ δίκαιά τε καὶ ἄδικα προθύμως χαριζομένους
ἄμεινον ἐμοῦ δόξαι φρονεῖν.
</p>
</div3>
<div3 type="section" n="2">
<p>ἐπειδὴ δʼ οὐχ, ὡς ἐβουλόμην
τε καὶ τοῖς θεοῖς ηὐχόμην, τὰ πράγματα ὑμῖν
κεχώρηκεν, ἀλλʼ ὡς ᾤμην, καὶ περιεστήκασιν αἱ χάριτες
ὑμῖν εἰς φθόνους καὶ μίση, τὸ μὲν ἐπιτιμᾶν τοῖς ἡμαρτημένοις
ὑμῖν καὶ λυπεῖν ὑμᾶς διὰ κενῆς, ὃ ῥᾷστόν
ἐστι καὶ πᾶσιν ὡς τὰ πολλὰ ποιεῖν σύνηθες, οὐκ ἐν
καιρῷ νυνὶ γενησόμενον ὁρῶν ἐάσω. ἐξ ὧν δὲ τά τε
παρελθόντα ἐπανορθωσόμεθα, ὅσα μὴ παντάπασιν ἀνιάτως
ἔχει, καὶ περὶ τῶν παρόντων ἄμεινον φρονήσομεν,
</p>
</div3>
<div3 type="section" n="3">
<p>ταῦτα πειράσομαι λέγειν. καίτοι με οὐ λέληθεν, ὅτι
<milestone unit="reiskpage" n="1418"/>
μαίνεσθαι καὶ θανατᾶν δόξω τισὶν ὑμῶν γνώμην περὶ
τούτων ἐλευθέραν ἀποφαινόμενος ἐνθυμουμένοις, ἡλίκους
ἔχει κινδύνους ὁ μετὰ παρρησίας λόγος, καὶ τὰς
Μαρκίου συμφοράς, ὃς οὐ διʼ ἕτερόν τι νυνὶ τὸν ὑπὲρ
τῆς ψυχῆς ἀγῶνα τρέχει, λογιζομένοις.
</p>
</div3>
<div3 type="section" n="4">
<p>ἀλλʼ οὐκ οἴομαι
δεῖν τῆς ἰδίας ἀσφαλείας πλείω ποιεῖσθαι πρόνοιαν ἢ
τῆς κοινῆς ὠφελείας. δέδοται γὰρ ἤδη τοῖς ὑπὲρ ὑμῶν
κινδύνοις τὸ σῶμα τοὐμόν, ὦ βουλή, καὶ καθωσίωται
τοῖς ὑπὲρ τῆς πόλεως ἀγῶσιν, ὥστε ὅ τι ἂν τῷ δαίμονι
δοκῇ, μετὰ πάντων τε καὶ σὺν ὀλίγοις, εἰ δʼ
ἀνάγκη καὶ μόνος εὐγενῶς πείσομαι· ἕως δʼ ἂν ἔχω
τὴν ψυχήν, οὐδείς με ἀφέξει φόβος μὴ οὐχ ἃ φρονῶ λέγειν.
<pb id="v.3p.73"/>
</p>
</div3>
</div2>
<div2 type="chapter" n="49">
<div3 type="section" n="1">
<p>
πρῶτον μὲν <add>οὖν</add> τοῦθʼ ὑμᾶς ἤδη
ποτὲ ἀξιῶ βεβαίως μαθεῖν, ὅτι δυσμενῆ καὶ πολέμιον
ἔχετε τῇ καθεστώσῃ πολιτείᾳ τὸν δημοτικὸν ὄχλον, καὶ
πάνθʼ ὅσα μαλακισθέντες αὐτῷ συνεχωρήσατε μάτην
θʼ ὑμῖν ἀνήλωται καὶ καταφρονήσεως αἴτια γέγονεν,
<milestone unit="reiskpage" n="1419"/>ὡς διὰ τὴν ἀνάγκην συγχωρηθέντα ὑφʼ ὑμῶν, ἀλλʼ
</p>
</div3>
<div3 type="section" n="2">
<p>οὐκ ἀπʼ εὐνοίας οὐδὲ κατὰ κρίσιν. σκοπεῖτε γὰρ οὕτως. 
ὅτʼ ἀπέστη λαβὼν τὰ ὅπλα ὁ δῆμος ἀφʼ ὑμῶν καὶ
πολέμιος ὑμῖν ἐτόλμησεν ἐκ τοῦ φανεροῦ γενέσθαι,
ἀδικηθεὶς μὲν οὐδέν, τὸ μὴ δύνασθαι δὲ τὰ χρέα τοῖς 
συμβεβληκόσι διαλῦσαι σκηπτόμενος, καὶ εἰ ψηφίσαισθε
ὑμεῖς χρεῶν τʼ ἀποκοπὰς καὶ ἄδειαν ὧν ἥμαρτε κατὰ
τὴν ἀπόστασιν οὐθενὸς ἔτι δεήσεσθαι ἔφησεν, ἔγνωσαν
<milestone unit="reiskpage" n="1420"/>οἱ πλείους ὑμῶν, οὐ γὰρ δὴ πάντες γε, παρακρουσθέντες
ὑπὸ τῶν συμβούλων, ὡς μή ποτε ὤφελον, 
ἀκυρῶσαι τοὺς ἐπὶ τῇ πίστει τεθέντας νόμους καὶ μηθενὸς
τῶν τότε γεγενημένων μνησικακεῖν ἀδικημάτων.
</p>
</div3>
<div3 type="section" n="3">
<p>οὐκ ἠγάπησε ταύτης τυχὼν τῆς χάριτος, ἧς μόνης 
μεμνημένος ἔφη πεποιῆσθαι τὴν ἀπόστασιν, ἀλλʼ εὐθὺς
ἑτέραν ἔτι ταύτης ᾔτει μείζω καὶ παρανομωτέραν δωρεάν, 
ἐξουσίαν αὐτῷ δοθῆναι δημάρχους ἐξ αὐτοῦ καθʼ
ἕκαστον ἔτος ἀποδεικνύναι, πρόφασιν μὲν ποιούμενος
τὴν ἡμετέραν ἰσχύν, ἵνα δὴ τοῖς ἀδικουμένοις καὶ κατισχυομένοις
<pb id="v.3p.74"/>
τῶν πενήτων ἐπικουρία τις ὑπάρχῃ καὶ
καταφυγή· ὡς δὲ τἀληθὲς εἶχεν, ἐπιβουλεύων τῷ κόσμῳ
τῆς πολιτείας καὶ εἰς δημοκρατίαν περιστῆσαι τὰ πράγματα
<milestone unit="reiskpage" n="1421"/>
</p>
</div3>
<div3 type="section" n="4">
<p>βουλόμενος. καὶ τοῦτʼ ἔπεισαν ἡμᾶς οἱ σύμβουλοι
τὸ ἀρχεῖον ἐᾶσαι παρελθεῖν εἰς τὴν πόλιν ἐπὶ τῷ κοινῷ
παραγινόμενον κακῷ, καὶ μάλιστʼ ἐπὶ τῷ κατὰ τῆς
βουλῆς φθόνῳ, πολλά, εἴπερ ἄρα μέμνησθε, κεκραγότος
ἐμοῦ καὶ μαρτυρομένου θεούς τε καὶ ἀνθρώπους ὅτι
πόλεμον ἐμφύλιον ἄπαυστον εἰς τὴν πόλιν εἰσάξετε,
καὶ πάνθʼ ὅσα ὑμῖν προβέβηκε λέγοντος.
</p>
</div3>
</div2>
<div2 type="chapter" n="50">
<div3 type="section" n="1">
<p>
τί οὖν ἐποίησεν ὁ χρηστὸς ἡμῖν δῆμος, ἐπειδὴ
καὶ ταύτην αὐτῷ συνεχωρήσατε τὴν ἀρχήν; οὐκ ἐταμιεύσατο
τὴν τοσαύτην χάριν οὐδʼ ἔλαβεν αἰσχυνομένως
αὐτὴν καὶ σωφρόνως, ἀλλʼ ὡς δεδοικόσι τὴν
ἰσχὺν αὐτοῦ καὶ κατεπτηχόσιν ἡμῖν ... ἔπειτα ἱερὰν
<milestone unit="reiskpage" n="1422"/>
καὶ ἄσυλον ἔφη δεῖν ἀποδειχθῆναι τὴν ἀρχὴν ὅρκοις
ἐμπεδωθεῖσαν, κρείττω τιμὴν αἰτούμενος ἧς δεδώκατε
ὑμεῖς τοῖς ὑπάτοις. ὑπεμείνατε καὶ τοῦτο καὶ στάντες
ἐπὶ τῶν τομίων κατʼ ἐξωλείας ἑαυτῶν τε καὶ τῶν ἀπογόνων
 ὠμόσατε.
</p>
</div3>
<div3 type="section" n="2">
<p>τί οὖν ἐποίησε καὶ τούτου τυχών;
ἀντὶ τοῦ χάριτας ὑμῖν εἰδέναι καὶ σώζειν τὸν πάτριον
κόσμον τῆς πολιτείας, ἀρξάμενος ἀπὸ τούτων τῶν πλεονεξιῶν
καὶ ταύταις ταῖς παρανομίαις ἀφορμαῖς τῶν
<pb id="v.3p.75"/>
ὕστερον χρησάμενος νόμους τʼ ἀπροβουλεύτους εἰσφέρει,
καὶ τούτους ἐπιψηφίζει δίχα τῆς ὑμετέρας γνώμης, καὶ
οἷς ἂν ὑμεῖς ἐκφέρητε δόγμασιν οὐ προσέχει τὸν νοῦν,
καὶ τῶν ὑπάτων ὡς οὐκ ὀρθῶς τὴν πόλιν ἐπιτροπευόντων
<milestone unit="reiskpage" n="1423"/>κατηγόρει, καὶ τοῖς ἐκβαίνουσι παρὰ τὰς 
ὑμετέρας συνθήκας· πολλὰ δʼ ἐστίν, ὧν οὐ δύναται
στοχάσασθαι λογισμὸς ἀνθρώπινος· οὐ τὴν τύχην, ὥσπερ
ἐχρῆν, ἀλλὰ τὴν ὑμετέραν ἐπιγράφει διάνοιαν, ἐπιβουλεύεσθαί
θʼ ὑφʼ ὑμῶν σκηπτόμενος καὶ δεδιέναι, μὴ
τὴν ἐλευθερίαν ἀφέλησθε ἢ τῆς πατρίδος ἐκβάλητε, 
αὐτὸς ἐφʼ ὑμῖν ταῦτα μηχανώμενος διατελεῖ, καὶ τὸ
μὴ παθεῖν ὃ δεδοικέναι φησίν, οὐκ ἄλλῳ τινὶ φυλαττόμενος
δῆλός ἐστιν, ἢ τῷ δρᾶσαι φθάσας.
</p>
</div3>
<div3 type="section" n="3">
<p>ἐδήλωσε 
δὲ τοῦτο πολλάκις μὲν καὶ πρότερον καὶ ἐπὶ πολλῶν
ὧν ἐξείργομαι μεμνῆσθαι κατὰ τὸ παρόν, μάλιστα δὲ 
Μάρκιον τουτονὶ τὸν φιλόπολιν ἄνδρα, οὔτε προγόνων
ἀφανῶν ὄντα οὔτʼ αὐτὸν ἀρετῇ λειπόμενον οὐθενὸς
ἡμῶν, αἰτιασάμενος ἐπιβουλεύειν αὐτῷ καὶ πονηρὰς
ἐνθάδε γνώμας λέγειν, ἄκριτον ἐπεχείρησεν ἀποκτεῖναι.
</p>
</div3>
<div3 type="section" n="4">
<p>
<milestone unit="reiskpage" n="1424"/>καὶ εἰ μὴ δεινὸν ἡγησάμενοι τὸ πρᾶγμα οἵ θʼ ὕπατοι 
καὶ ὑμῶν οἱ τὰ κρείττω φρονοῦντες συνεστράφητε καὶ
τὴν παρανομίαν ἐπέσχετε αὐτῶν, ἐν μιᾷ τῇ τότε ἡμέρᾳ
πάντʼ ἂν ἀφῃρέθητε, ὅσα οἱ πατέρες θʼ ὑμῖν σὺν
πολλοῖς κτησάμενοι πόνοις κατέλιπον καὶ αὐτοὶ ὑμεῖς
οὐκ ἐλάττους ἀγῶνας ἐκείνων ὑποστάντες ἔχετε, τὸ 
ἀξίωμα, τὴν ἡγεμονίαν, τὴν ἐλευθερίαν· οἱ δὲ γενναιότεροι
<pb id="v.3p.76"/>
καὶ οὐκ ἀγαπήσαντες αὐτὸ τὸ ζῆν, εἰ μὴ μετὰ
τούτων ἐμέλλετε τῶν ἀγαθῶν βιώσεσθαι, τὰς ψυχὰς
ἂν πρότερον ἢ ταῦτʼ ἀφῃρέθητε, οἱ μὲν εὐθύς, οἱ δʼ
οὐκ εἰς μακράν.
</p>
</div3>
<div3 type="section" n="5">
<p> τί γὰρ ἂν τὸ κωλῦσον ἦν οὕτως
αἰσχρῶς καὶ κακῶς Μαρκίου τοῦδε ἀναρπασθέντος ὥσπερ
ἐν ἐρημίᾳ κἀμὲ μετὰ τοῦτον ἀπολωλέναι διασπασθέντα
ὑπὸ τῶν ἐχθρῶν, καὶ πάντας, ὅσοι πώποτʼ
ἠναντιώθησαν, καὶ τὸ λοιπὸν ἔμελλον ἐναντιώσεσθαι
ταῖς παρανόμοις ἐπιθυμίαις τοῦ δήμου; οὐ γὰρ ἂν
ἠρκέσθη τοὺς δύο μόνους ἡμᾶς ἐκποδὼν ποιησάμενος,
οὐδὲ μέχρι δεῦρʼ ἐλθὼν ἀπέστη τῆς παρανομίας, εἰ δεῖ
<milestone unit="reiskpage" n="1425"/>
τὰ μέλλοντα τεκμαίρεσθαι τοῖς γεγονόσιν, ἀλλʼ ἀφʼ
ἡμῶν ἀρξάμενος ἅπαν τὸ ἀντίπαλον καὶ μὴ εἶκον ὥσπερ
χειμάρρους πολὺς ἐμπεσὼν παρέσυρεν ἂν καὶ κατήνεγκεν,
οὔτʼ εὐγενείας φειδόμενος οὔτʼ ἀρετῆς οὔθʼ ἡλικίας.
</p>
</div3>
</div2>
<div2 type="chapter" n="51">
<div3 type="section" n="1">
<p>
ταύτας ὑμῖν ὁ δῆμος, ὦ βουλή, τὰς καλὰς
ἀμοιβὰς ἀνθʼ ὧν ἔπαθεν <add>ἀγαθῶν</add> πολλῶν ὄντων καὶ
μεγάλων τὰς μὲν ἀπέδωκεν ἤδη, τὰς δʼ ἀποδώσειν
ἔμελλεν, εἰ μὴ τὸ κωλῦσον παρʼ ὑμᾶς ἐγένετο. ἄγε
δὴ νῦν κἀκεῖνα ἐνθυμήθητε πάλιν, ἃ μετὰ τοῦτο τὸ
γενναῖον καὶ σῶφρον ὑμῶν ἔργον ἔδρασεν, ἵνα γνῶτε,
</p>
</div3>
<div3 type="section" n="2">
<p>ὅντινα χρὴ τρόπον αὐτῷ προσφέρεσθαι. ἐκεῖνος τοίνυν
ὡς ἔμαθεν ὑμᾶς οὐκέτι φέροντας αὐτοῦ τὴν ὕβριν,
<pb id="v.3p.77"/>
ἀλλʼ ὁμόσε χωρεῖν παρεσκευασμένους, ἔπτηξε καὶ μικρὸν
ἀναλαβὼν ἑαυτὸν ὥσπερ ἐκ μέθης καὶ μανίας ἀπὸ
μὲν τοῦ βιάζεσθαι κατέβη, ἐπὶ τὸ δικάζεσθαι δʼ ἐτράπετο·
<milestone unit="reiskpage" n="1426"/>καὶ προειπὼν ἡμέραν ῥητὴν εἰς αὐτὴν ἐκάλει
τὸν ἄνδρα ὡς δίκην ὑφέξοντα, ἧς αὐτὸς ἔμελλεν ἔσεσθαι 
κατήγορός τε καὶ μάρτυς καὶ δικαστὴς καὶ τοῦ
</p>
</div3>
<div3 type="section" n="3">
<p>μεγέθους τῆς τιμωρίας κύριος. ἐπειδὴ δὲ καὶ πρὸς 
τοῦτʼ ἐνέστητε νομίσαντες οὐκ ἐπὶ δίκην, ἀλλʼ ἐπὶ
τιμωρίαν καλεῖσθαι τὸν ἄνδρα, ὁρῶν ὡς οὐδενὸς αὐτοκράτωρ
ἐστὶ πράγματος, ἀλλʼ ὅσʼ ἂν ὑμεῖς προβουλεύσητε, 
ταῦτʼ ἐπιψηφίσαι κύριος, τῆς τʼ αὐθαδείας,
ἧς πολὺς ἔπνει τότε, ὑφεῖται νυνὶ καὶ δεησόμενος ὑμῶν
ἥκει συγχωρῆσαι καὶ ταύτην αὐτῷ τὴν χάριν.
</p>
</div3>
<div3 type="section" n="4">
<p>ἐνθυμούμενοι 
δὴ ταῦτʼ αἴσθεσθε ἤδη ποτὲ καὶ μάθετε, ὅτι πάνθʼ,
ὅσα μὲν εὐηθέστερα βουλευσάμενοι μᾶλλον ἢ φρονιμώτερα 
ἐχαρίσασθε, αὐτῷ συμφορὰς ὑμῖν ἐνήνοχε καὶ
βλάβας, ὅσα δὲ μετὰ τοῦ γενναίου στάντες τοῖς παρανόμοις
αὐτοῦ καὶ βιαίοις ἠναντιώθητε, ταῦθʼ ὑμῖν εἰς
δέον ἐκβέβηκε.
</p>
</div3>
<div3 type="section" n="5">
<p>τί οὖν ὑμῖν ἐπισταμένοις ταῦτα παραινῶ 
πράττειν καὶ τίνα γνώμην ὑπὲρ τῶν παρόντων ἀποφαίνομαι;
<milestone unit="reiskpage" n="1427"/>ὅσα μὲν ἐχαρίσασθε καὶ συνεχωρήσατε τῷ
δήμῳ τὴν ἔχθραν διαλλαττόμενοι ὁπωσδήποτε φυλάττειν
κύρια, καὶ μὴ λύειν τῶν τότε συγχωρηθέντων
μηθέν, οὐχ ὡς καλῶν καὶ τῆς πόλεως ἀξίων ὄντων·
πόθεν γάρ; ἀλλʼ ὡς ἀναγκαίων καὶ μηκέτι δεχομένων 
διόρθωσιν· ὅσα δʼ ἂν ἔξω τούτου βιαζόμενος καὶ παρανομῶν
ἀκόντων ὑμῶν ἐπιχειρῇ λαμβάνειν μήτε συγχωρεῖν
<pb id="v.3p.78"/>
αὐτῷ μήτʼ ἐπιτρέπειν, ἀλλʼ ἀντιπράττειν λόγοις
τε καὶ ἔργοις καὶ ὁμοῦ πάντας καὶ ἕνα ἕκαστον ἰδίᾳ.
</p>
</div3>
<div3 type="section" n="6">
<p>οὐ γάρ, ἂν ἅπαξ ἁμάρτῃ τις εἴτʼ ἀπατηθεὶς εἴτʼ ἀναγκασθείς,
καὶ τὰ λοιπὰ ὅμοια δεῖ πράττειν, ἀλλʼ ἐκείνου
μεμνημένους τἆλλα ὅπως μὴ τοιαῦτα γενήσεται σκοπεῖν.
ταῦτα μὲν οὖν ἐστιν, ἃ κοινῇ πάντας ὑμᾶς οἴομαι δεῖν
ἐγνωκότας εἶναι, καὶ παρεσκευάσθαι πρὸς τὰς ἀδίκους
τοῦ δήμου πλεονεξίας παραινῶ.
</p>
</div3>
</div2>
<div2 type="chapter" n="52">
<div3 type="section" n="1">
<p>
ὡς δὲ καὶ τοῦτο, περὶ οὗ νυνὶ πρόκειται σκοπεῖν
<milestone unit="reiskpage" n="1428"/>
ὅμοιόν ἐστι τοῖς ἄλλοις ἐγχειρήμασιν αὐτοῦ τοῖς
ἀδίκοις καὶ παρανόμοις, καὶ οὐχ, οἷον ὁ δήμαρχος ἐξαπατῶν
ὑμᾶς ἐπειρᾶτο ἀποφαίνειν, δίκαιον καὶ μέτριον,
μάθετε οἱ μήπω σαφῶς εἰδότες. ὁ μὲν οὖν νόμος ὁ
περὶ τῶν δικαστηρίων τῶν δημοτικῶν, ᾧ Δέκιος ἐκρατύνατο
μάλιστα, οὐ καθʼ ὑμῶν ἐγράφη τῶν πατρικίων,
ἀλλʼ ὑπὲρ ἀσφαλείας τῶν κατισχυομένων δημοτικῶν,
ὡς αὐτός τε δηλοῖ γραφὰς ἔχων οὐκ ἀμφιβόλους, καὶ
</p>
</div3>
<div3 type="section" n="2">
<p>ὑμεῖς τοῦτο πάντες ἀεὶ λέγετε καλῶς ἐπιστάμενοι. μέγα
δὲ τούτου σημεῖόν ἐστιν, ὃ καὶ παντὸς ἀμφισβητουμένου
δικαίου κριτήριον εἶναι δοκεῖ κράτιστον, ὁ χρόνος
ἐννεακαιδεκέτης ἤδη γεγονώς, ἐξ οὗ ὁ νόμος οὗτος
ἐτέθη· ἐν ᾧ παντὶ Δέκιος οὐκ ἂν ἔχοι δεῖξαι δίκην
οὐδεμίαν οὔτε δημοσίαν κατʼ οὐδενὸς τῶν πατρικίων
ἐν τῷ νόμῳ δεδικασμένην, οὔτʼ ἰδίαν· εἰ δὲ φήσει,
<pb id="v.3p.79"/>
</p>
</div3>
<div3 type="section" n="3">
<p>δειξάτω καὶ μηθὲν ἔτι δεόμεθα λόγου. αἱ δʼ ὁμολογίαι, 
καθʼ ἃς διελύσασθε πρὸς τοὺς δημότας αἱ νεωστὶ
<milestone unit="reiskpage" n="1429"/>γενόμεναι· χρὴ γὰρ καὶ περὶ τούτων ὑμᾶς μαθεῖν,
ἐπειδὴ πονηρὸς ἐξηγητὴς ὁ δήμαρχος αὐτῶν ἐγένετο·
δύο ταῦτα συγχωρήματα περιέχουσιν· ἀφεῖσθαι τοὺς 
δημοτικοὺς τῶν χρεῶν, καὶ τὴν ἀρχὴν τήνδε ἀποδείκνυσθαι
καθʼ ἕκαστον ἐνιαυτὸν ἐπικουρίας ἕνεκα τῶν
κατισχυομένων καὶ κωλύσεως, ἄλλο δὲ παρὰ ταῦτʼ οὐδέν.
</p>
</div3>
<div3 type="section" n="4">
<p>μέγιστον δʼ ὑμῖν γενέσθω τεκμήριον, ὅτι οὔθʼ ὁ νόμος 
οὔθʼ αἱ συνθῆκαι κατʼ ἀνδρὸς πατρικίου δικάζειν τῷ 
δήμῳ δεδώκασιν ἐξουσίαν, ὃ ποιεῖ νῦν αὐτὸς ὁ δῆμος.
αἰτεῖται γὰρ αὐτὸ παρʼ ὑμῶν τήμερον, ὡς πρότερόν γʼ
οὐκ ἔχων· οὐδεὶς δʼ ἂν ἀξιώσειέ τι παρʼ ἄλλων λαμβάνειν,
</p>
</div3>
<div3 type="section" n="5">
<p>ὧν ἐστι νόμῳ κύριος. δίκαιον δὲ φύσεως ἀνομοθέτητον, 
ὦ βουλή, πῶς ἂν εἴη τοῦτο· καὶ γὰρ τοῦτο 
Δέκιος ὑμᾶς ᾤετο δεῖν σκοπεῖν· τοῖς μὲν δημόταις,
ἅς τʼ ἂν φύγωσι δίκας ὑπὸ τῶν πατρικίων καὶ ἃς ἂν
ἐκείνους διώκωσι, τὸν δῆμον δικάζειν, τοῖς δὲ πατρικίοις
<milestone unit="reiskpage" n="1430"/>μήθʼ ὅταν ἐπάγωσί τινα τῶν δημοτικῶν δίκην
μήθʼ ὅταν αὐτοὶ κινδυνεύσωσι τοὺς πατρικίους τὰ νείκη 
διαιτᾶν, ἀλλὰ τούτοις μὲν ἀμφότερα ἐξεῖναι πλεονεκτεῖν,
</p>
</div3>
<div3 type="section" n="6">
<p>ἡμῖν δʼ οὐδετέρου τῶν δικαίων μετέχειν; εἰ 
<pb id="v.3p.80"/>
δέ τι Μάρκιος ἀδικεῖ τὸν δῆμον, <del>ἢ</del> καὶ ἄλλος τῶν
πατρικίων ὁστισοῦν καὶ δίκαιός ἐστιν ἀποθανεῖν ἢ τῆς
πόλεως ἐκπεσεῖν, μὴ παρʼ αὐτοῖς, ἀλλʼ ἐνθάδε κριθεὶς
διδότω δίκας, ὥσπερ ἐστὶ νόμιμον. εἰ μὴ ἄρα, ὦ Δέκιε,
ὁ μὲν δῆμος ἴσος ἔσται δικαστὴς καὶ οὐθὲν ἂν χαρίσαιτο
αὑτῷ πρὸς ἀνδρὸς ἐχθροῦ τὴν ψῆφον ἐπιφέρων·
οὗτοι δʼ εἰ γένοιντο τῆς ψήφου κύριοι τὸν ἀδικοῦντα
περὶ πλείονος ποιήσονται τῆς ἀδικουμένης ὑπʼ αὐτοῦ
πόλεως, μέλλοντες ἀρὰν καὶ ἐπιορκίαν καὶ μῖσος μὲν
παρʼ ἀνθρώπων, χόλον δὲ παρὰ θεῶν ἐκ τῆς δίκης
ἀποίσεσθαι καὶ μετὰ πονηρῶν ἐλπίδων ζῆν.
</p>
</div3>
<div3 type="section" n="7">
<p>οὐκ ἀξιῶ
ταῦτα περὶ τῆς βουλῆς ὑμᾶς, ὦ δημόται, σκοπεῖν, ᾗ
τιμὰς καὶ ἀρχὰς καὶ τὰ κράτιστα τῶν ἐν τῇ πόλει
<milestone unit="reiskpage" n="1431"/>
παραχωρεῖν ὁμολογεῖτε διʼ ἀρετήν, καὶ πολλὰς χάριτας
εἰδέναι φατὲ τῆς προθυμίας, ἣν ἀπεδείξατο περὶ
τὴν κάθοδον ὑμῶν. μάχεται ταῦτʼ ἀλλήλοις· καὶ οὐκ
ἔχει λόγον, οὓς ἐπαινεῖτε, τούτους φοβεῖσθαι καὶ ἅμα
τοῖς αὐτοῖς περὶ μὲν τῶν μειζόνων ἐπιτρέπειν, περὶ δὲ
</p>
</div3>
<div3 type="section" n="8">
<p>τῶν ἄλλων ἀπιστεῖν. τί δʼ οὐχὶ μιᾷ χρώμενοι γνώμῃ
ἢ πάντα πιστεύετε αὐτοῖς ἢ περὶ πάντων ἀπιστεῖτε;
ἀλλὰ προβουλεῦσαι μὲν αὐτοὺς τὰ δίκαια ἱκανοὺς εἶναι
νομίζετε, δικάσαι δὲ περὶ αὐτῶν τούτων ὧν προβουλεύουσιν
οὐχ ἱκανούς. πολλὰ καὶ ἄλλα περὶ τῶν δικαίων
εἶχον, ὦ βουλή, λέγειν, ἀλλὰ καὶ ταῦθʼ ἱκανά.
</p>
</div3>
</div2>
<div2 type="chapter" n="53">
<div3 type="section" n="1">
<p>
ἐπειδὴ δὲ καὶ περὶ τοῦ συμφέροντος ἐπειρᾶτο
λέγειν Δέκιος, ὡς ἀγαθὸν μὲν ὁμόνοια, δεινὸν
<pb id="v.3p.81"/>
δὲ στάσις, καὶ θεραπεύοντες μὲν τὸν δῆμον ἐν ὁμονοίᾳ
πολιτευσόμεθα, κωλύσαντες δʼ οὓς βούλονται τῶν πατρικίων
ἀνδρηλατεῖν ἢ μιαιφονεῖν εἰς πόλεμον ἐμφύλιον
καταστησόμεθα, πολλὰ λέγειν ἔχων ὀλίγοις πάνυ χρήσομαι.
</p>
</div3>
<div3 type="section" n="2">
<p>
<milestone unit="reiskpage" n="1432"/>πρῶτον μὲν οὖν θαυμάσαι ἔχω Δέκιον τῆς 
εἰρωνείας· οὐ γὰρ ἠλιθιότητός γε· εἰ κρεῖττον οἴεται
τὰ συμφέροντα τῷ κοινῷ φρονεῖν ἑαυτόν, ὃς ἄρτι παρελήλυθεν
εἰς πολιτικὰς πράξεις, ἡμῶν τῶν καταγεγηρακότων
ἐν αὐταῖς καὶ μεγάλην ἐκ μικρᾶς πεποιηκότων
τὴν πόλιν. ἔπειτʼ εἰ πείσειν ὑπέλαβεν ὑμᾶς, ὡς χρὴ 
παραδοῦναί τινα ἔκδοτον ἐπὶ τιμωρίᾳ τοῖς ἐχθροῖς καὶ
ταῦτα πολίτην ὑμέτερον καὶ οὐχὶ τῶν ἀφανῶν τινα
<del>πολιτῶν</del> ἢ φαύλων, ἀλλʼ ὃν αὐτοὶ καὶ τὰ πολέμια
λαμπρότατον ἡγεῖσθε εἶναι καὶ τὸν βίον σωφρονέστατον
τά τε πολιτικὰ πράττειν οὐθενὸς χείρονα.
</p>
</div3>
<div3 type="section" n="3">
<p>καὶ ταῦτʼ 
ἐτόλμησεν εἰπεῖν εἰδὼς ὑμᾶς πλείστην αἰδῶ ποιουμένους
ἱκετῶν, καὶ μηδὲ πολεμίων τοὺς καταφεύγοντας
ἐνθάδε ταύτης ἀποκλείοντας τῆς φιλανθρωπίας. εἰ δὲ
τἀναντία ἡμᾶς ἐγίγνωσκες ἐπιτηδεύοντας, ὦ Δέκιε,
ἀνόσια μὲν φρονοῦντας περὶ θεούς, ἄδικα δὲ πράττοντας 
πρὸς ἀνθρώπους, τί ἂν ἡμῖν τούτου συνεβούλευες
ἔργον ὑπομεῖναι δεινότερον, ἀφʼ οὗ πρόρριζοι
<milestone unit="reiskpage" n="1433"/>καὶ πανώλεις, μισηθέντες θεοῖς τε καὶ ἀνθρώποις, διαφθαρησόμεθα;
</p>
</div3>
<div3 type="section" n="4">
<p>οὐ δεόμεθά σου συμβούλου, Δέκιε, οὔτε 
περὶ πολιτῶν ἐκδόσεως οὔτε περὶ ἄλλου χρήματος ὧν 
ἡμῖν πρακτέον οὐδενός· οὐδὲ ὀθνείᾳ φρονήσει νέων
ἀνδρῶν τὰ οἰκεῖα συμφέροντα κρίνειν οἰόμεθα δεῖν οἱ
<pb id="v.3p.82"/>
μέχρι τῆσδε τῆς ἡλικίας διὰ πολλῆς πείρας κακῶν τε
καὶ ἀγαθῶν ἐληλυθότες. πολέμου δʼ ἀπειλάς, αἷς χρώμενοι
φοβεῖτε ἡμᾶς, οὐ νῦν πρῶτον ἐπαγομένας ὑφʼ
ὑμῶν, ἀλλὰ πολλάκις ἤδη καὶ ὑπὸ πολλῶν ἐπανασεισθείσας
τῇ συνήθει πρᾳότητι παραδόντες ἀκαταπλήκτως
οἴσομεν.
</p>
</div3>
<div3 type="section" n="5">
<p>καὶ εἰ δήπερ δράσετε τὰ ὅμοια οἷς λέγετε,
<milestone unit="reiskpage" n="1434"/>
ἀμυνούμεθα θεούς τε συναγωνιστὰς ἔχοντες, οἳ νεμεσῶσι
τοῖς ἄρχουσι πολέμου ἀδίκου, καὶ ἀνθρώπων
ἕξοντες χεῖρα οὐκ ὀλίγην σύμμαχον. Λατῖνοί τε γὰρ
ἅπαντες, οἷς νεωστὶ τὴν ἰσοπολιτείαν δεδώκαμεν, σὺν
ἡμῖν στήσονται, ὡς περὶ πατρίδος ἤδη τῆς πόλεως τῆσδε
ἀγωνιζόμενοι, αἵ τʼ ἐνθένδε ἀποικισθεῖσαι πόλεις πολλαὶ
καὶ ἀγαθαὶ περὶ παντὸς ποιούμεναι σώζεσθαι τὴν
μητρόπολιν ἀμυνοῦσιν αὐτῇ.
</p>
</div3>
<div3 type="section" n="6">
<p>εἰ δʼ εἰς ἀνάγκην ἡμᾶς
κατακλείσετε τῆς πανταχόθεν ἐπικουρίας περιέχεσθαι,
ὑπομενοῦμεν, ὦ Δέκιε, καὶ θεράποντας εἰς ἐλευθερίαν
προκαλούμενοι καὶ πολεμίους εἰς φιλίαν καὶ πάντας
ἀνθρώπους εἰς κοινωνίαν τῶν ἐκ τῆς νίκης ἐλπίδων
ὁμόσε χωρεῖν ὑμῖν. μηθενὸς δὲ τούτων δεήσειεν, ὦ
Ζεῦ καὶ θεοὶ πάντες οἱ πόλιν τὴν Ῥωμαίων κατέχοντες,
ἀλλʼ εἴη μέχρι λόγων τὰ φοβερὰ ταῦτʼ ἐλθεῖν, ἔργον
<milestone unit="reiskpage" n="1435"/>
δὲ μηθὲν ἐξ αὐτῶν γένοιτʼ ἄχαρι.
</p>
</div3>
</div2>
<div2 type="chapter" n="54">
<div3 type="section" n="1">
<p>
ταῦτα μὲν Ἄππιος εἶπεν. Μάνιος δὲ Οὐαλέριος
ὁ δημοτικώτατος τῶν ἐκ τοῦ συνεδρίου καὶ περὶ
<pb id="v.3p.83"/>
τὰς διαλλαγὰς πλείστην ἀποδειξάμενος προθυμίαν φανερῶς
καὶ τότε τῷ δήμῳ συνελάμβανε καὶ λόγον διεξῆλθε
μετὰ πολλῆς συγκείμενον φροντίδος, ἐπιτιμῶν
μὲν τοῖς οὐκ ἐῶσι μίαν εἶναι τὴν πόλιν, ἀλλὰ διαιροῦσι
τὸ δημοτικὸν ἀπὸ τῶν πατρικίων καὶ διὰ μικρὰς 
προφάσεις πολέμους ἀναζωπυροῦσιν ἐμφυλίους· ἐπαινῶν
δὲ τοὺς ἓν τὸ συμφέρον καὶ κοινὸν ἡγουμένους
καὶ πάντʼ ἐλάττω τῆς ὁμονοίας τιθεμένους, διδάσκων,
ὡς, εἰ γένοιτο τῆς δίκης ὁ δῆμος, ὥσπερ ἀξιοῖ, κύριος,
καὶ ταύτην παρὰ τοῦ συνεδρίου τὴν χάριν ἑκόντος
<milestone unit="reiskpage" n="1436"/>λάβοι, τάχα μὲν οὐδʼ ἐπέξεισιν ἄχρι τέλους, ἀλλʼ ἀρκεσθεὶς
αὐτῷ τῷ κεκρατηκέναι τοῦ σώματος ἐπιεικέστερον
μᾶλλον ἢ χαλεπώτερον αὐτῷ χρήσεται.
</p>
</div3>
<div3 type="section" n="2">
<p>εἰ δʼ ἄρα ἐκ 
παντὸς οἰομένων τρόπου τῶν δημάρχων τέλος ἐπιθεῖναι
<add>δεῖν</add> νόμιμον τῇ δίκῃ τῆς ψήφου γενήσεται κύριος, 
ἀπολύσει τὸν ἄνδρα τῆς αἰτίας αἰδούμενος μὲν αὐτὸ
τὸ κινδυνεῦον σῶμα, οὗ πολλὰ καὶ καλὰ ἔργα ἔχει
μεμνῆσθαι, ἀνταποδιδοὺς δὲ ταύτην τὴν χάριν τῇ παρασχούσῃ
τὴν ἐξουσίαν αὐτῷ βουλῇ καὶ πρὸς μηδὲν ἐναντιωθείσῃ
</p>
</div3>
<div3 type="section" n="3">
<p>τῶν μετρίων. παρεῖναι μέντοι τῇ δίκῃ συνεβούλευε 
καὶ συναπολογεῖσθαι τῷ ἀνδρὶ καὶ τὸν δῆμον
ἀξιοῦν μηθὲν διαγνῶναι περὶ αὐτοῦ χαλεπὸν τούς θʼ
ὑπάτους καὶ τοὺς ἐκ τοῦ συνεδρίου πάντας καὶ τοὺς
ἄλλους πατρικίους κατὰ πλῆθος ἀφικομένους· συνοίσειν
<pb id="v.3p.84"/>
γὰρ οὐ μικρὰ τῷ κινδυνεύοντι καὶ τούτους εἰς
<milestone unit="reiskpage" n="1437"/>
σωτηρίας ῥοπήν· καὶ μὴ μόνον αὐτοὺς οὕτως ἔχειν ταῖς
γνώμαις, ἀλλὰ καὶ πελάτας ἕκαστον τοὺς αὑτοῦ παρακαλεῖν
καὶ φίλους συνάγειν, καὶ εἴ τινας οἰκείως ἔχειν
σφίσι τῶν δημοτικῶν διʼ εὐεργεσίας ὑπολαμβάνουσι,
καὶ τούτους νυνὶ τὴν πρότερον ὀφειλομένην χάριν ἐπὶ
</p>
</div3>
<div3 type="section" n="4">
<p>τῆς ψηφοφορίας ἀπαιτεῖν. τό τε φιλόχρηστον καὶ μισοπόνηρον
οὐκ ὀλίγον ἀπέφηνεν ἐκ τοῦ δήμου μέρος
ἐσόμενον, καὶ ἔτι πλεῖον τούτου, ὃ πρὸς τὰς τύχας
πάσχειν τι τὰς ἀνθρωπίνας καὶ ἐλεεῖν οἶδε τοὺς ἐν
τοῖς ἀξιώμασιν, ὅταν εἰς ταπεινὰ πέσωσιν αὐτῶν αἱ
</p>
</div3>
<div3 type="section" n="5">
<p>τύχαι. ὁ δὲ πλείων λόγος ἐγίνετο αὐτῷ πρὸς τὸν
Μάρκιον παράκλησιν ἔχων νουθετήσει μεμιγμένην καὶ
δέησιν ἀνάγκῃ. ἠξίου γὰρ αὐτόν, ἐπεὶ διιστάναι τὸν
δῆμον ἀπὸ τῆς βουλῆς αἰτίαν ἔχει καὶ τυραννικὸς εἶναι
διαβάλλεται διὰ τὴν αὐθάδειαν τοῦ τρόπου, δέος τε
παρέστηκεν ἅπασι, μὴ διʼ αὐτὸν ἀρχὴ γένηται στάσεως
<milestone unit="reiskpage" n="1438"/>
καὶ κακῶν ἀνηκέστων, ἃ φέρουσιν ἐμφύλιοι πόλεμοι,
μὴ ποιεῖν ἀληθεῖς καὶ κυρίας τὰς κατʼ αὐτοῦ διαβολὰς
μένοντα ἐν τῷ φθονουμένῳ τοῦ βίου, ἀλλὰ σχῆμα
ταπεινὸν μεταλαβεῖν καὶ τοῖς ἀδικεῖσθαι λέγουσι τὴν
ἐξουσίαν τοῦ σώματος παρασχεῖν, καὶ μὴ φεύγειν ἄδικον
ἔγκλημα λόγῳ μετὰ δίκης ἀπολυόμενον.
</p>
</div3>
<div3 type="section" n="6">
<p>ταῦτα
γὰρ αὐτῷ πρός τε σωτηρίαν ἀσφαλέστατα εἶναι καὶ
πρὸς εὐδοξίαν, ἧς ὀρέγεται, λαμπρότατα καὶ τοῖς προυπηργμένοις
<pb id="v.3p.85"/>
ἔργοις ἀκόλουθα. εἰ δʼ αὐθαδέστερος ἔσται
μᾶλλον ἢ μετριώτερος, καὶ τὴν βουλὴν ἀξιώσει πάντα
κίνδυνον διʼ ἑαυτὸν ὑπομένειν, κακὴν μὲν ἧτταν, αἰσχρὰν
δὲ νίκην τοῖς πεισθεῖσι προσάψειν αὐτὸν ἀπέφαινεν·
ἦν τʼ ἐνταῦθα πολὺς ὀλοφυρόμενος καὶ τῶν 
καταλαμβανόντων κακῶν τὰς πόλεις ἐν ταῖς διχοστασίαις
τὰ μέγιστα καὶ φανερώτατα ἐπιλεγόμενος.
</p>
</div3>
</div2>
<div2 type="chapter" n="55">
<div3 type="section" n="1">
<p>
<milestone unit="reiskpage" n="1439"/>διεξιὼν δὲ ταῦτα μετὰ πολλῶν δακρύων οὐ
προσποιητῶν καὶ πεπλασμένων, ἀλλʼ ἀληθινῶν, ἀνὴρ
ἡλικίας τε καὶ ἀρετῆς ἀξιώσει προὔχων, ὡς ἔμαθε κινούμενον 
ἐπὶ τοῖς λεγομένοις τὸ συνέδριον, ἐκ τοῦ
τεθαρρηκότος ἤδη τὸ λοιπὸν ἐξύφαινε τῶν λόγων· εἰ
δέ τινες ὑμῶν, ὦ βουλευταί, λέγων, ταράττονται δοκοῦντες
ἔθος εἰσάγειν πονηρὸν εἰς τὴν πόλιν, ἐὰν τῷ
δήμῳ συγχωρήσητε ψῆφον ἐπιφέρειν κατὰ τῶν πατρικίων, 
καὶ ἐπʼ οὐδενὶ ἀγαθῷ νομίζουσι τὴν τῶν δημάρχων
ἐξουσίαν πολλὴν ἰσχὺν λαβοῦσαν γενήσεσθαι,
μαθέτωσαν ἁμαρτάνοντες <add>τῆς</add> δόξης καὶ τἀναντία ἢ
</p>
</div3>
<div3 type="section" n="2">
<p>προσῆκεν ὑπειληφότες. εἰ γάρ τι καὶ ἄλλο σωτηρίας 
αἴτιον ἔσται τῇ πόλει τῇδε καὶ τοῦ μηδέποτε τὴν ἐλευθερίαν 
μηδὲ τὴν ἰσχὺν ἀφαιρεθῆναι, ὁμονοοῦσαν δʼ
<milestone unit="reiskpage" n="1440"/>ἀεὶ καὶ μιᾷ γνώμῃ περὶ πάντων χρωμένην διατελεῖν,
ὁ δῆμος αἰτιώτατος ἔσται συμπαραληφθεὶς ἐπὶ τὰ πράγματα·
καὶ τὸ μὴ μίαν εἶναι τὴν διοικοῦσαν τὰ κοινὰ
πολιτείαν ἄκρατον <add>μήτε μοναρχίαν</add> μήτʼ ὀλιγαρχίαν 
<pb id="v.3p.86"/>
μήτε δημοκρατίαν, ἀλλὰ τὴν μικτὴν ἐξ ἁπασῶν τούτων
κατάστασιν, τοῦτο ὑπὲρ ἅπαντα ἡμᾶς ὠφελήσει.
</p>
</div3>
<div3 type="section" n="3">
<p>ῥᾷστα
γὰρ εἰς ὕβρεις ἀποσκήπτει καὶ παρανομίας τούτων
ἕκαστον τῶν πολιτευμάτων αὐτὸ καθʼ ἑαυτὸ γινόμενον,
ὅταν δʼ ἀνακερασθῇ πάντα μετρίως, τὸ παρακινοῦν
μέρος αἰεὶ καὶ ἐκβαῖνον ἐκ τοῦ συνήθους κόσμου ὑπὸ
τοῦ σωφρονοῦντος καὶ μένοντος ἐν τοῖς ἰδίοις ἤθεσι
κατείργεται. μοναρχία μὲν ὠμὴ καὶ αὐθάδης γενηθεῖσα
καὶ τυραννικὰ διώκειν ἀρξαμένη ζηλώματα ὑπʼ ἀνδρῶν
 ὀλίγων καὶ ἀγαθῶν καταλύεται.
</p>
</div3>
<div3 type="section" n="4">
<p>ὀλιγαρχία δʼ ἐκ τῶν
ἀρίστων ἀνδρῶν συνεστηκυῖα, ᾗ χρῆσθε καὶ ὑμεῖς νυνί,
ὅταν πλούτῳ καὶ ἑταιρίαις ἐπαρθεῖσα δικαιοσύνης καὶ
τῆς ἄλλης ἀρετῆς μηθένα ποιῆται λόγον, ὑπὸ δήμου
<milestone unit="reiskpage" n="1441"/>
φρονίμου καταλύεται. δῆμος δὲ σωφρονῶν καὶ κατὰ
νόμους πολιτευόμενος ὅταν ἀκοσμεῖν ἄρξηται καὶ παρανομεῖν
ὑπὸ τοῦ κρατίστου ἀνδρὸς βίᾳ καταληφθεὶς δικαιοῦται.
</p>
</div3>
<div3 type="section" n="5">
<p>ὑμῖν δʼ, ὦ βουλή, μονάρχου μὲν ἐξουσίας,
ἵνα μὴ τυραννὶς γένηται, τὰ δυνατὰ εὕρηται βοηθήματα.
δύο τε γὰρ ἀνθʼ ἑνὸς ἀποδείξαντες τῆς πόλεως
κυρίους καὶ τούτοις οὐκ ἀόριστον χρόνον ἐπιτρέψαντες
ἔχειν τὴν ἀρχήν, ἀλλʼ ἐνιαύσιον οὐδὲν ἧττον ἀποδείκνυτε
φύλακας αὐτῶν τριακοσίους ἄνδρας ἐκ τῶν πατρικίων
τοὺς κρατίστους τε καὶ πρεσβυτάτους, ἐξ ὧν
ἥδε ἡ βουλὴ συνέστηκεν· ὑμῶν δʼ αὐτῶν, ἵνα μένητε
<pb id="v.3p.87"/>
ἐν τῷ προσήκοντι κόσμῳ, φυλακὴν οὐδεμίαν ἄχρι τοῦδε
φαίνεσθε πεποιημένοι.
</p>
</div3>
<div3 type="section" n="6">
<p>καὶ περὶ μὲν ὑμῶν οὔπω ἔδεισα, 
μὴ διαφθαρῆτε τὰς διανοίας ὑπό τε μεγέθους καὶ πλήθους
ἀγαθῶν, οἳ τυραννίδος τε πολυχρονίου ἠλευθερώκατε
τὴν πόλιν ἔναγχος καὶ οὔπω σχολὴν ἐσχήκατε 
ὑβρίζειν καὶ τρυφᾶν διά τοὺς συνεχεῖς καὶ μακροὺς
<milestone unit="reiskpage" n="1442"/>πολέμους· περὶ δὲ τῶν μεθʼ ὑμᾶς ἐσομένων ἐνθυμούμενος
ὅσας ὁ μακρὸς αἰὼν φέρει μεταβολὰς δέδοικα,
μή τι παρακινήσαντες οἱ δυνατοὶ <add>οἱ</add> ἐκ τοῦ συνεδρίου
λάθωσιν εἰς μοναρχίαν τὸ πολίτευμα περιστήσαντες τυραννικήν. 
</p>
</div3>
</div2>
<div2 type="chapter" n="56">
<div3 type="section" n="1">
<p>
ἐὰν οὖν κοινωνήσητε καὶ τῷ δήμῳ τῶν πολιτευμάτων,
οὐθὲν ὑμῖν ἐνθάδε φύσεται κακόν, ἀλλʼ ὁ
πλέον ἔχειν τῶν ἄλλων ἀξιῶν καὶ τῆς βουλῆς προσεταιρισάμενος
τὸν βουλόμενον συννοσεῖν καὶ συναδικεῖν· 
πάντα γὰρ τὰ εἰκότα χρὴ περὶ πόλεως βουλευομένους
προνοεῖν· κληθεὶς ὑπὸ τῶν δημάρχων εἰς τὸ πλῆθος
ὁ μέγας ἐκεῖνος καὶ σεμνὸς ἀποδώσει τῷ δήμῳ τῷ
φαύλῳ καὶ ταπεινῷ λόγον ὧν πράττει τε καὶ διανοεῖται,
κἂν ἀδικῶν φαίνηται δίκης, ἧς ἂν ἄξιος ᾖ, τεύξεται.
</p>
</div3>
<div3 type="section" n="2">
<p>αὐτὸν δὲ τὸν δῆμον, ἵνα μὴ τρυφᾷ τηλικαύτης ἔξουσίας 
γενόμενος κύριος, μηδʼ ὑπὸ τῶν κακίστων ἐκδημαγωγούμενος
<milestone unit="reiskpage" n="1443"/>τοῖς κρατίστοις πολεμῇ· καὶ γὰρ ἐν ὄχλῳ
φιλεῖ γίνεσθαι τυραννίς· φυλάξει τε καὶ οὐδὲν ἐάσει
παρανομεῖν ὁ διαφέρων φρονήσει ἀνὴρ δικτάτωρ ὑφʼ 
ὑμῶν αἱρεθείς, ὃς αὐτοκράτορι καὶ ἀνυπευθύνῳ χρώμενος
<pb id="v.3p.88"/>
ἐξουσίᾳ τό τε νοσοῦν ἐξελεῖ τῆς πόλεως μέρος,
καὶ τὸ μήπω διεφθαρμένον οὐκ ἐάσει κακωθῆναι, ἔθη
τε καὶ νόμιμα καὶ ζηλώματα βίων τὰ κράτιστα μεθαρμοσάμενος
ἀρχάς τʼ ἀποδείξας ἃς ἂν ἡγῆται σωφρονέστατα
τῶν κοινῶν ἐπιτροπεύσειν· καὶ ταῦτʼ ἐντὸς ἓξ
μηνῶν διοικησάμενος ἰδιώτης αὖθις ἔσται τὸ τιμᾶσθαι
μόνον ἐκ τούτων λαβών, ἄλλο δʼ οὐθέν.
</p>
</div3>
<div3 type="section" n="3">
<p>ταῦτʼ οὖν
ἐνθυμηθέντες καὶ τὸ σχῆμα τῆς πολιτείας τοῦθʼ ἡγησάμενοι
κράτιστον εἶναι μηθενὸς ἀπελαύνετε τὸν δῆμον,
ἀλλʼ ὥσπερ ἀρχὰς ἀποδεικνύναι τὰς καθʼ ἕκαστον ἐνιαυτὸν
ἡγησομένας τῆς πόλεως, καὶ νόμους τοὺς μὲν
ἐπικυροῦν, τοὺς δʼ ἀναιρεῖν, καὶ περὶ πολέμου καὶ εἰρήνης
<milestone unit="reiskpage" n="1444"/>
διαγιγνώσκειν, ἃ μέγιστα καὶ κυριώτατά ἐστι
τῶν ἐν τῇ πόλει διαπραττομένων, μεταδεδώκατε αὐτῷ
καὶ οὐθενὸς τούτων αὐτοκράτορα πεποιήκατε τὴν βουλήν·
οὕτως καὶ τῶν δικαστηρίων μεταδίδοτε, καὶ μάλισθʼ
ὑπὲρ ὧν ἄν τις αἰτίαν ἔχῃ τὴν πόλιν ἀδικεῖν
στάσιν εἰσάγων ἢ τυραννίδα κατασκευαζόμενος ἢ περὶ
προδοσίας τοῖς πολεμίοις διαλεγόμενος ἢ τοιοῦτό τι
 ἄλλο κακὸν ἐπιχειρῶν πράττειν.
</p>
</div3>
<div3 type="section" n="4">
<p>ὅσῳ γὰρ ἂν φοβερώτερον
κατασκευάσητε τὸ παραβαίνειν τοὺς νόμους καὶ
τὰ ἔθη κινεῖν τοῖς ὑβρισταῖς καὶ πλεονέκταις, πολλοὺς
ὀφθαλμοὺς καὶ φύλακας αὐτῶν ἀποδείξαντες, τοσούτῳ
κρεῖττον ὑμῖν ἕξει τὰ κοινά.
</p>
</div3>
</div2>
<div2 type="chapter" n="57">
<div3 type="section" n="1">
<p>
ταῦτα καὶ τὰ παραπλήσια τούτοις εἰπὼν
ἐπαύσατο. τῶν δὲ βουλευτῶν οἱ μετʼ αὐτὸν ἀνιστάμενοι
πλὴν ὀλίγων οἱ λοιποὶ ταύτῃ προσέθεντο τῇ
<pb id="v.3p.89"/>
γνώμῃ. καὶ ἐπειδὴ τὸ προβούλευμα ἔδει γράφεσθαι,
λόγον αἰτησάμενος ὁ Μάρκιος εἶπεν· οἷος μέν, ὦ
βουλή, πρὸς τὰ κοινὰ ἐγὼ γέγονα, καὶ ὡς διὰ τὴν
<milestone unit="reiskpage" n="1445"/>πρὸς ὑμᾶς εὔνοιαν εἰς τοῦτον τὸν κίνδυνον ἐλήλυθα,
καὶ ὅτι παρὰ γνώμην ἀπήντηταί μοι τὰ παρʼ ὑμῶν, 
ἅπαντες ἴστε καὶ ἔτι μᾶλλον εἴσεσθε, ὅταν τὰ κατʼ ἐμὲ
</p>
</div3>
<div3 type="section" n="2">
<p>σχῇ τέλος. ἐπεὶ δʼ ἡ Οὐαλερίου γνώμη νικᾷ, συνενέγκειε 
μὲν ταῦτα ὑμῖν, καὶ γενοίμην ἐγὼ κακὸς εἰκαστὴς
τῶν ἐσομένων. ἵνα δὲ καὶ ὑμεῖς οἱ τὸ προβούλευμα
γράφοντες εἰδῆτε ἐφʼ οἷς παραδιδόναι με τῷ 
δήμῳ μέλλετε, κἀγὼ μὴ ἀγνοῶ, περὶ τίνος ἀγωνιοῦμαι,
κελεύσατε δὴ τοὺς δημάρχους εἰπεῖν ἐναντίον ὑμῶν,
τί τὸ ἀδίκημά ἐστιν, ἐφʼ οὗ μέλλουσί μου κατηγορεῖν,
καὶ ποταπὸν ὄνομα ἐπιγράψουσι τῇ δίκῃ.
</p>
</div3>
</div2>
<div2 type="chapter" n="58">
<div3 type="section" n="1">
<p>
ὁ μὲν δὴ ταῦτʼ ἔλεγε δοκῶν ἐπὶ τοῖς λόγοις, 
οἷς εἶπεν ἐν τῇ βουλῇ, τὴν δίκην ὑφέξειν, καὶ
βουλόμενος ὁμολογῆσαι τοὺς δημάρχους, ὅτι ταύτης
ἕνεκα τῆς αἰτίας μέλλουσιν αὐτοῦ κατηγορεῖν. οἱ δὲ
δήμαρχοι βουλευσάμενοι κατὰ σφᾶς τυραννίδι ἐπιβουλεύειν
<milestone unit="reiskpage" n="1446"/>αὐτὸν ᾐτιάσαντο καὶ πρὸς ταύτην ἐκέλευον ἥκειν 
τὴν αἰτίαν ἀπολογησόμενον, οὐ βουλόμενοι τὸ ἔγκλημα
εἰς μίαν αἰτίαν κατακλεῖσαι καὶ ταύτην οὔτʼ ἰσχυρὰν
οὔτε τῇ βουλῇ κεχαρισμένην, ἀλλʼ ἑαυτοῖς τε πράττοντες
ἐξουσίαν ὅσα βούλονται ἐγκαλεῖν, καὶ βοήθειαν ἀφαιρήσεσθαι
τοῦ Μαρκίου τὴν ἐκ τῶν συνέδρων οἰόμενοι. 
καὶ ὁ Μάρκιος εἶπεν· ἀλλʼ ἤτοι, εἰ ἐπὶ ταύτῃ γε κριθήσομαι
τῇ διαβολῇ, δίδωμι ἐμαυτὸν ὑπόδικον τοῖς
<pb id="v.3p.90"/>
δημόταις, καὶ μηδὲν ἔστω τὸ κωλῦον γράφεσθαι τὸ
</p>
</div3>
<div3 type="section" n="2">
<p>προβούλευμα. ἐγένετο δὲ καὶ τοῖς πλείστοις τῶν συνέδρων
ἀσμένοις ἐπὶ τούτῳ γενέσθαι τῷ ἐγκλήματι τὴν
δίκην κατʼ ἀμφότερα, καὶ ὅτι οὐκ ἔσται τὸ λέγειν ἃ
φρονεῖ τις ἐν τοῖς συνέδροις ὑπαίτιον, καὶ ὅτι ῥᾳδίως
ἀπολύσεται τὴν διαβολὴν ὁ ἀνὴρ βίον ἐζηκὼς σώφρονα
καὶ ἀνεπίληπτον.
</p>
</div3>
<div3 type="section" n="3">
<p>γράφεται τὸ προβούλευμα
μετὰ ταῦθʼ ὑπὲρ τῆς δίκης, καὶ χρόνος εἰς παρασκευὴν
τῆς ἀπολογίας ὁρίζεται τῷ ἀνδρὶ μέχρι τῆς τρίτης ἀγορᾶς·
αἱ δʼ ἀγοραὶ Ῥωμαίοις ἐγίνοντο ὡς καὶ μέχρι τῶν
καθʼ ἡμᾶς χρόνων διʼ ἡμέρας ἐνάτης. ἐν δὲ ταύταις
<milestone unit="reiskpage" n="1447"/>
συνιόντες ἐκ τῶν ἀγρῶν εἰς τὴν πόλιν οἱ δημοτικοὶ
τάς τʼ ἀμείψεις ἐποιοῦντο τῶν ὠνίων καὶ τὰς δίκας
παρʼ ἀλλήλων ἐλάμβανον, τά τε κοινά, ὅσων ἦσαν
κύριοι κατὰ τοὺς νόμους καὶ ὅσα ἡ βουλὴ ἐπιτρέψειεν
αὐτοῖς,ψῆφον ἀναλαμβάνοντες ἐπεκύρουν· τὰς δὲ μεταξὺ
τῶν ἀγορῶν ἑπτὰ ἡμέρας αὐτουργοί τʼ ὄντες οἱ
</p>
</div3>
<div3 type="section" n="4">
<p>πολλοὶ καὶ πένητες ἐν τοῖς ἀγροῖς διέτριβον. ἐπειδὴ
δὲ τὸ προβούλευμα ἔλαβον οἱ δήμαρχοι, προελθόντες
εἰς τὴν ἀγορὰν συνεκάλεσαν εἰς ἐκκλησίαν τὸν δῆμον
καὶ πολλὰ ἐγκώμια τῆς βουλῆς διελθόντες καὶ τὰ δόγματα
αὐτῆς ἀναγνόντες προεῖπον ἡμέραν, ἐν ᾗ τὴν
δίκην ἔμελλον ἐπιτελεῖν, εἰς ἣν ἅπαντες ἠξίουν ἥκειν
τοὺς πολίτας ὡς ὑπὲρ τῶν μεγίστων διαγνωσομένους.
</p>
</div3>
</div2>
<div2 type="chapter" n="59">
<div3 type="section" n="1">
<p>
ὡς δὲ διεβοήθη ταῦτα, πολλὴ σπουδὴ καὶ
<milestone unit="reiskpage" n="1448"/>
παράταξις ἐγίνετο τῶν τε δημοτικῶν καὶ τῶν πατρικίων·
τῶν μὲν ὡς τιμωρησομένων τὸν αὐθαδέστατον,
<pb id="v.3p.91"/>
τῶν δʼ ἵνα μὴ γένοιτο ὑποχείριος τοῖς ἐχθροῖς ὡς ὑπὲρ
τῆς ἀριστοκρατίας ἀγωνιζόμενος. ἐδόκει δὲ πᾶσα κινδυνεύεσθαι
ἡ τοῦ βίου καὶ τῆς ἐλευθερίας δικαίωσις
ἐν τῷ τότε ἀγῶνι ἀμφοτέροις. ἐπιστάσης δὲ τῆς τρίτης
ἀγορᾶς ὁ μὲν ἐκ τῶν ἀγρῶν ὄχλος, ὅσος οὔπω 
πρότερον, συνεληλυθὼς εἰς τὴν πόλιν ἕωθεν εὐθὺς
κατεῖχε τὴν ἀγοράν· οἱ δὲ δήμαρχοι συνεκάλουν τὸ
πλῆθος ἐπὶ τὴν φυλέτιν ἐκκλησίαν, χωρία τῆς ἀγορᾶς
περισχοινίσαντες, ἐν οἷς ἔμελλον αἱ φυλαὶ στήσεσθαι
καθʼ αὑτάς.
</p>
</div3>
<div3 type="section" n="2">
<p>καὶ τότε πρῶτον ἐγένετο Ῥωμαίοις ἐκκλησία 
κατʼ ἀνδρὸς ψηφοφόρος <del>ἡ φυλετικὴ</del> πολλὰ <del>δὲ</del>
ἐναντιουμένων τῶν πατρικίων, ἵνα μὴ τοῦτο γένηται,
καὶ τὴν λοχῖτιν ἀξιούντων συνάγειν ἐκκλησίαν, ὥσπερ
<milestone unit="reiskpage" n="1449"/>αὐτοῖς πάτριον ἦν. ἐν γὰρ τοῖς πρότερον χρόνοις, ὅτε
μέλλοι ψῆφον ἐπιφέρειν ὁ δῆμος ὑπὲρ ὁτουδήτινος ὧν 
ἐπιτρέψειεν ἡ βουλή, ἐκάλουν μὲν οἱ ὕπατοι τὴν λοχῖτιν
ἐκκλησίαν, ἱερὰ πρότερον ἐπιτελέσαντες, ἃ νόμος αὐτοῖς
ἐστι, καὶ μέχρι τοῦ καθʼ ἡμᾶς χρόνου τινὰ ἐξ
αὐτῶν ἔτι γίνεται.
</p>
</div3>
<div3 type="section" n="3">
<p>συνῄει δὲ τὸ πλῆθος εἰς τὸ πρὸ 
τῆς πόλεως Ἄρειον πεδίον ὑπό τε λοχαγοῖς καὶ σημείοις 
τεταγμένον ὥσπερ ἐν πολέμῳ, ἐπέφερον δὲ τὴν
ψῆφον οὐχ ἅπαντες ἀναλαβόντες, ἀλλὰ κατὰ τοὺς ἰδίους
ἕκαστοι λόχους, ὁπότε κληθεῖεν ὑπὸ τῶν ὑπάτων. ὄντων
δὲ τῶν συμπάντων τριῶν καὶ ἐνενήκοντα καὶ ἑκατὸν
<pb id="v.3p.92"/>
λόχων καὶ τούτων εἰς ἓξ διῃρημένων συμμορίας πρώτη
μὲν ἐκαλεῖτο συμμορία καὶ τὴν ψῆφον ἐπέφερεν ἡ τῶν
ἐχόντων τὸ μέγιστον τίμημα τῆς οὐσίας καὶ τὴν πρώτην
λαμβανόντων τάξιν ἐν πολέμοις· ἐν οἷς ἦσαν ἱππέων
μὲν ὀκτωκαίδεκα λόχοι, πεζῶν δʼ ὀγδοήκοντα.
</p>
</div3>
<div3 type="section" n="4">
<p>δευτέρα δʼ ἐψηφοφόρει συμμορία τῶν ὑποδεεστέρων
τοῖς βίοις καὶ τὴν ὑποβεβηκυῖαν τάξιν ἐν ταῖς μάχαις
<del>μαχομένων</del> καὶ ὁπλισμὸν οὐ τὸν αὐτὸν ἐχόντων τοῖς
<milestone unit="reiskpage" n="1450"/>
πρωτοστάταις, ἀλλʼ ἐλάττονα· τοῦτο δὲ τὸ πλῆθος εἰς
εἴκοσι λόχους συντεταγμένον ἦν, προσέκειντο δʼ αὐτοῖς
δύο ἶλαι τεκτόνων καὶ χαλκοτύπων καὶ ὅσοι ἄλλοι
πολεμικῶν ἔργων ἦσαν χειροτέχναι. οἱ δʼ ἐν τῇ τρίτῃ
συμμορίᾳ καλούμενοι λόχους μὲν ἐξεπλήρουν εἴκοσι,
τίμημα δʼ εἶχον ἔλαττον τῶν δευτέρων καὶ τάξιν τὴν
ἐπʼ ἐκείνοις <del>ἐλάττονα,</del> καὶ ὅπλα οὐκ ἴσα τοῖς πρὸ
</p>
</div3>
<div3 type="section" n="5">
<p>αὐτῶν ἔφερον. οἱ δὲ μετὰ τούτους καλούμενοι τίμημά
τʼ οὐσίας ἔλαττον εἶχον καὶ τάξιν ἐν πολέμῳ τὴν ἀσφαλεστέραν
ἐλάμβανον καὶ ὁπλισμὸν εὐσταλέστερον εἶχον·
διῄρηντο δʼ εἰς εἴκοσι καὶ οὗτοι λόχους· συνετάττοντο
δὲ καὶ τούτοις δύο λόχοι βυκανιστῶν καὶ σαλπιστῶν.
πέμπτη δʼ ἐκαλεῖτο συμμορία τῶν ὀλίγου πάνυ τετιμημένων
ἀργυρίου, ὅπλα δʼ ἦν αὐτῶν σαυνία καὶ σφενδόναι·
οὗτοι τάξιν οὐκ εἶχον ἐν φάλαγγι, ἀλλὰ ψιλοὶ
<milestone unit="reiskpage" n="1451"/>
καὶ κοῦφοι συνεστρατεύοντο τοῖς ὁπλίταις εἰς τριάκοντα
 λόχους διῃρημένοι.
</p>
</div3>
<div3 type="section" n="6">
<p>οἱ δʼ ἀπορώτατοι τῶν πολιτῶν οὐκ
<pb id="v.3p.93"/>
ἐλάττους τῶν ἄλλων ἁπάντων ὄντες ἔσχατοι τὴν ψῆφον
ἀνελάμβανον, ἕνα μόνον ἔχοντες λόχον· οὗτοι στρατειῶν
τʼ ἦσαν ἐλεύθεροι τῶν ἐκ καταλόγου καὶ εἰσφορῶν
τῶν κατὰ τιμήματα γινομένων ἀτελεῖς καὶ διʼ
</p>
</div3>
<div3 type="section" n="7">
<p>ἄμφω ταῦτʼ ἐν ταῖς ψηφοφορίαις ἀτιμότατοι. εἰ μὲν 
οὖν ἐπὶ τῶν πρώτων λόχων, οὓς οἵ θʼ ἱππεῖς ἐξεπλήρουν
καὶ τῶν πεζῶν οἱ τὴν πρώτην τάξιν ἐν τοῖς πολέμοις
λαμβάνοντες, ταὐτὸ φρονήσαιεν ἑπτὰ καὶ ἐνενήκοντα
<milestone unit="reiskpage" n="1452"/>λόχοι, τέλος εἶχεν ἡ ψηφοφορία, καὶ οὐκέτι τοῖς
λοιποῖς ἓξ καὶ ἐνενήκοντα λόχοις ἀνεδίδοτο ἡ ψῆφος· 
εἰ δὲ μὴ τοῦτο γένοιτο, ἡ δευτέρα συμμορία τῶν δύο
καὶ εἴκοσι λόχων ἐκαλεῖτο, καὶ ἡ τρίτη· καὶ τοῦτο
συνέβαινεν, ἕως οὗ ταὐτὸ φρονήσωσιν ἑπτὰ καὶ ἐνενήκοντα
λόχοι.
</p>
</div3>
<div3 type="section" n="8">
<p>καὶ τὰ μὲν πολλὰ τῶν ἀγωνισμάτων ἐπὶ 
τῶν πρώτων κλήσεων τέλος ἐλάμβανεν, ὥστε μηδὲν 
ἔτι δεῖν τῶν ἐσχάτων. σπανίως δέ που πρᾶγμα οὕτως
ἐνδοιαζόμενον ἐνέπιπτεν, ὥστε μέχρι τῆς ἐσχάτης ψήφου
τῆς τῶν ἀπορωτάτων προελθεῖν· καὶ ἦν ὥσπερ
τέρας τοῦτο σχισθέντων δίχα τῶν προτέρων δύο καὶ
ἐνενήκοντα καὶ ἑκατὸν λόχων τὴν τελευταίαν ψῆφον 
ἐπενεχθεῖσαν ἐκείναις αἰτίαν γενέσθαι τῆς ἐπὶ θάτερα
ῥοπῆς.
</p>
</div3>
<div3 type="section" n="9">
<p>οἱ μὲν οὖν συναγωνιζόμενοι Μαρκίῳ ταύτην 
ἠξίουν καλεῖν τὴν ἀπὸ τῶν τιμημάτων ἐκκλησίαν ὑπολαμβάνοντες
τάχα μὲν ἐπὶ τῆς πρώτης κλήσεως ὑπὸ
τῶν ὀκτὼ καὶ ἐνενήκοντα λόχων ἀπολυθήσεσθαι τὸν 
<pb id="v.3p.94"/>
ἄνδρα, εἰ δὲ μή γʼ ὑπὸ τῆς δευτέρας ἢ τρίτης. οἱ δὲ
<milestone unit="reiskpage" n="1453"/>
δήμαρχοι ταῦθʼ ὑφορώμενοι καὶ αὐτοὶ τὴν φυλετικὴν
ἐκκλησίαν ᾤοντο δεῖν συνάγειν καὶ τοῦ ἀγῶνος ἐκείνην
ποιῆσαι κυρίαν, ἵνα μήθʼ οἱ πένητες τῶν πλουσίων
μειονεκτῶσι μήθʼ οἱ ψιλοὶ τῶν ὁπλιτῶν ἀτιμοτέραν
χώραν ἔχωσι, μήτʼ ἀπερριμμένον εἰς τὰς ἐσχάτας κλήσεις
τὸ δημοτικὸν πλῆθος ἀποκλείηται τῶν ἴσων, ἰσόψηφοι
δὲ καὶ ὁμότιμοι πάντες ἀλλήλοις γενόμενοι μιᾷ
κλήσει τὴν ψῆφον ἐπενέγκωσι κατὰ φυλάς.
</p>
</div3>
<div3 type="section" n="10">
<p> καὶ ἐδόκουν
δικαιότερα οὗτοι τῶν ἑτέρων ἀξιοῦν δημοτικὸν
οἰόμενοι δεῖν, ἀλλʼ οὐκ ὀλιγαρχικὸν εἶναι τὸ τοῦ δήμου
δικαστήριον, καὶ τὴν περὶ τῶν ἀδικούντων τὸ κοινὸν
διάγνωσιν ἁπάντων εἶναι κοινήν.
</p>
</div3>
</div2>
<div2 type="chapter" n="60">
<div3 type="section" n="1">
<p>
συγχωρηθέντος δʼ αὐτοῖς καὶ τούτου μόγις
ὑπὸ τῶν πατρικίων, ἐπειδὴ τὴν δίκην ἐχρῆν λέγεσθαι,
πρῶτος ἀνέβη Μηνύκιος, ἅτερος τῶν ὑπάτων, καὶ ἔλεξεν
οὓς ἐπέστειλεν αὐτῷ λόγους ἡ βουλή· πρῶτον μὲν
ἁπάσας τὰς εὐεργεσίας ὑπομιμνήσκων, ὅσας ἦν εἰληφὼς
ὁ δῆμος παρὰ τῶν πατρικίων, ἔπειτʼ ἀξιῶν ἀντὶ
<milestone unit="reiskpage" n="1454"/>
πολλῶν καὶ καλῶν ἔργων μίαν ἀποδοθῆναι παρὰ τοῦ
δήμου δεομένοις σφίσιν ἀναγκαίαν χάριν ἐπὶ τῷ κοινῷ
</p>
</div3>
<div3 type="section" n="2">
<p>τῆς πόλεως ἀγαθῷ. πρὸς δὲ τούτοις ἐπαινῶν μὲν ὁμόνοιαν
καὶ εἰρήνην, καὶ ὅσης εὐδαιμονίας ἑκάτερον τούτων
αἴτιόν ἐστι ταῖς πόλεσιν ἐπιλεγόμενος, κατηγορῶν
<pb id="v.3p.95"/>
δὲ διχοστασίας καὶ πολέμων ἐμφυλίων, ἐξ ὧν πόλεις
αὐτάνδρους ἀπέφαινεν ἀνῃρῆσθαι καὶ ἔθνη ὅλα διολωλέναι·
παρακαλῶν δὲ μὴ τὰ χείρω αἱρεῖσθαι πρὸ τῶν
κρειττόνων ὀργῇ ἐπιτρέψαντας, ἀλλʼ ἐκ λογισμοῦ σώφρονος
τὰ μέλλοντα ὁρᾶν, μηδὲ τοῖς κακίστοις τῶν 
πολιτῶν χρῆσθαι συμβούλοις περὶ τῶν μεγίστων βουλευομένους,
ἀλλὰ τοῖς κρατίστοις σφίσιν εἶναι δοκοῦσιν,
ὑφʼ ὧν ᾔδεσαν ἐν εἰρήνῃ τε καὶ κατὰ πολέμους πολλὰ
ὠφελημένην τὴν πατρίδα, οἷς οὐκ ἂν δικαιώσωσιν ὡς
μεταβεβλημένοις τὴν φύσιν ἀπιστεῖν.
</p>
</div3>
<div3 type="section" n="3">
<p>ἓν δὲ κεφάλαιον 
ἦν ἁπάντων τῶν λόγων, μηδεμίαν αὐτοὺς ἐπενεγκεῖν
<milestone unit="reiskpage" n="1455"/>κατὰ τοῦ Μαρκίου ψῆφον, ἀλλὰ μάλιστα μὲν διʼ αὐτὸν
ἀφεῖναι τῆς δίκης τὸν ἄνδρα ἀναμιμνησκομένους, οἷος
εἰς τὰ κοινὰ ἐγένετο καὶ ὅσους κατώρθωσεν ὑπὲρ τῆς
κοινῆς ἐλευθερίας τε καὶ ἡγεμονίας πολέμους, καὶ ὡς 
οὔτε ὅσια οὔτε δίκαια οὔτε προσήκοντα σφίσι ποιήσουσι,
λόγων μὲν αὐτῷ μνησικακοῦντες φαύλων, ἔργων δʼ
</p>
</div3>
<div3 type="section" n="4">
<p>ἀχαριστοῦντες καλῶν. εἶναι δὲ καὶ τὸν καιρὸν τῆς 
ἀφέσεως καλόν, ὅτε γʼ αὐτὸς ἥκει παρέχων τὸ σῶμα
τοῖς διαφόροις καὶ στέρξων, ὅ τι ἂν ἐκεῖνοι περὶ αὐτοῦ 
διαγνῶσιν. εἰ δʼ οὐχ οἷοί τέ εἰσι διαλύσασθαι πρὸς
ἐκεῖνον, ἀλλὰ χαλεπῶς καὶ ἀπαραιτήτως ἔχουσιν, ἐνθυμηθέντας,
ὅτι ἡ βουλὴ δεησομένη περὶ αὐτοῦ πάρεισιν,
ἄνδρες οἱ κράτιστοι τῆς πόλεως τριακόσιοι, παθεῖν τι
καὶ ἐπικλασθῆναι τὰς γνώμας, καὶ μὴ διʼ ἑνὸς ἐχθροῦ 
τιμωρίαν τοσούτων δέησιν ἀπώσασθαι φίλων, ἀλλὰ
<pb id="v.3p.96"/>
πολλῶν καὶ ἀγαθῶν ἀνδρῶν χάριτι δίκην ἀνδρὸς ἑνὸς
ὑπεριδεῖν. ταῦτα καὶ παραπλήσια τούτοις εἰπὼν τελευταῖον
<milestone unit="reiskpage" n="1456"/>
ἐκεῖνον ἐπέθηκε τὸν λόγον, ὅτι ψήφου μὲν
ἐπαχθείσης, ἐὰν ἀπολύσωσι τὸν ἄνδρα, διὰ τὸ μηδὲν
ἀδικεῖσθαι τὸν δῆμον ὑπʼ αὐτοῦ δόξουσιν ἀφεικέναι·
</p>
</div3>
<div3 type="section" n="5">
<p>ἐὰν δὲ κωλύσωσιν ἐπιτελεσθῆναι τὴν δίκην τοῖς δεομένοις
ὑπὲρ αὐτοῦ φανήσονται κεχαρισμένοι.
</p>
</div3>
</div2>
<div2 type="chapter" n="61">
<div3 type="section" n="1">
<p>
παυσαμένου δὲ τοῦ Μηνυκίου παρελθὼν ὁ
δήμαρχος Σικίννιος οὔτʼ αὐτὸς ἔφη προδώσειν τὴν
ἐλευθερίαν τῶν δημοτῶν οὔτε τοῖς προδιδοῦσιν ἐπιτρέψειν
ἑκών, ἀλλʼ εἰ τῷ ὄντι παρέχουσιν οἱ πατρίκιοι
τὸν ἄνδρα ἐπὶ δίκην τοῖς δημοτικοῖς, ἀναδώσειν περὶ
αὐτοῦ ψῆφον, ἄλλο δὲ ποιήσειν παρὰ ταῦτʼ οὐδέν.
</p>
</div3>
<div3 type="section" n="2">
<p>μετὰ ταῦτα παρελθὼν ὁ Μηνύκιος εἶπεν· ἐπειδὴ πάντως,
ὦ δήμαρχοι, ψῆφον ἐπενεχθῆναι περὶ τοῦ ἀνδρὸς
προθυμεῖσθε, μηθὲν ἔξω τοῦ ἐγκλήματος κατηγορεῖτε·
ἀλλʼ ἐπειδὴ τυραννίδι αὐτὸν ἐπιχειρεῖν εἰσηγγείλατε,
τοῦτο διδάσκετε καὶ περὶ τούτου τὰς πίστεις φέρετε.
<milestone unit="reiskpage" n="1457"/>
λόγων δʼ, ὧν αὐτὸν αἰτιᾶσθε κατὰ τοῦ δήμου πρὸς
τὴν βουλὴν εἰπεῖν, μήτε μέμνησθε μήτε κατηγορεῖτε.
ἀφεῖσθαι γὰρ αὐτὸν ἐψηφίσατο ταύτης τῆς αἰτίας τὸ
συνέδριον, καὶ ἐπὶ ῥητοῖς ἥκειν εἰς τὸν δῆμον ἐδικαίωσε.
</p>
</div3>
<div3 type="section" n="3">
<p>καὶ μετὰ τοῦτʼ ἀνέγνω τὸ προβούλευμα. ὁ μὲν δὴ
ταῦτʼ εἰπών τε καὶ ἐπιμαρτυράμενος κατέβη. τῶν δὲ
δημάρχων πρῶτος μὲν διέθετο τὴν κατηγορίαν Σικίννιος
<pb id="v.3p.97"/>
ἐκ πολλῆς ἐπιμελείας καὶ παρασκευῆς, πάνθʼ ὅσα
πράττων ἢ λέγων ὁ ἀνὴρ κατὰ τοῦ δήμου διετέλεσεν
εἰς κατασκευὴν τυραννίδος ἀναφέρων· ἔπειτα μετʼ ἐκεῖνον
οἱ δυνατώτατοι τῶν δημάρχων εἰπεῖν.
</p>
</div3>
</div2>
<div2 type="chapter" n="62">
<div3 type="section" n="1">
<p>
ὡς δὲ παρέλαβεν ὁ Μάρκιος τὸν λόγον, 
ἀρξάμενος ἄνωθεν ἀπὸ τῆς πρώτης ἡλικίας διῆλθεν,
ὅσας ἐστρατευμένος ἦν ὑπὲρ τῆς πόλεως στρατείας, καὶ
ὅσους εἰληφὼς ἐπινικίους παρὰ τῶν στρατηγῶν στεφάνους
πολεμίων τε τοὺς ληφθέντας αἰχμαλώτους ὑπʼ
<milestone unit="reiskpage" n="1458"/>αὐτοῦ καὶ πολιτῶν τοὺς διασωθέντας ἐν τοῖς ἀγῶσι· 
καὶ παρʼ ἕκαστον τῶν λεγομένων τά τʼ ἀριστεῖα ἐπεδείκνυτο
καὶ τοὺς στρατηγοὺς μάρτυρας παρείχετο καὶ
τῶν πολιτῶν τοὺς διασωθέντας ἐξ ὀνόματος ἐκάλει.
</p>
</div3>
<div3 type="section" n="2">
<p>οἱ δὲ παρῄεσαν ὀλοφυρόμενοι καὶ δεόμενοι τῶν πολιτῶν, 
μὴ τὸν αἴτιον σφίσι τῆς σωτηρίας ὡς πολέμιον 
ἀπολέσαι, μίαν τʼ ἀντὶ πολλῶν ψυχὴν αἰτούμενοι καὶ
παραδιδόντες ἑαυτοὺς ἀντʼ ἐκείνου χρῆσθαι, ὅ τι βούλονται.
ἦσαν δʼ οἱ πλείους αὐτῶν ἐκ τοῦ δημοτικοῦ
γένους καὶ πολλὰ τῷ κοινῷ χρήσιμοι· ὧν τάς τʼ ὄψεις
καὶ τὰς δεήσεις διʼ αἰσχύνης ὁ δῆμος λαμβάνων εἰς 
οἴκτους καὶ δάκρυα ἐτράπετο.
</p>
</div3>
<div3 type="section" n="3">
<p>ὡς δὲ καὶ τὴν ἐσθῆτα 
ὁ Μάρκιος περιρρηξάμενος ἐπεδείξατο τὰ στέρνα τραυμάτων
μεστὰ καὶ πᾶν <del>τὸ</del> ἄλλο μέρος τοῦ σώματος
ἀνάπλεων τῶν πληγῶν, καὶ ἐπύθετο, εἰ τῶν αὐτῶν
<milestone unit="reiskpage" n="1459"/>ἀνθρώπων ἔργα εἶναι νομίζουσι σώζειν μὲν ἐκ τῶν 
πολέμων τοὺς πολίτας, ἀπολλύναι δὲ τοὺς σωθέντας
ἐν εἰρήνῃ· καὶ εἰ τυραννίδα κατασκευαζόμενός τις τὸ
δημοτικὸν ἐλαύνει μέρος ἐκ πόλεως, ὑφʼ οὗ μάλιστʼ
<pb id="v.3p.98"/>
αὔξεταί τε καὶ τρέφεται τυραννίς· ἔτι δʼ αὐτοῦ λέγοντος
ὅσον μὲν ἦν τοῦ δημοτικοῦ μέρους ἐπιεικὲς καὶ φιλόχρηστον
ἀπολύειν ἐβόα τὸν ἄνδρα, καὶ διʼ αἰσχύνης
ἐλάμβανεν, εἰ καὶ δίκην ὑπεῖχε τὴν ἀρχὴν περὶ τοιαύτης
αἰτίας ἀνὴρ τοσαυτάκις ὑπεριδὼν τῆς ἑαυτοῦ ψυχῆς
ἕνεκα τῆς ἁπάντων φυλακῆς.
</p>
</div3>
<div3 type="section" n="4">
<p>ὅσοι δʼ ἦσαν φύσει βάσκανοι
καὶ μισόχρηστοι καὶ πρὸς πᾶσαν εὐκίνητοι στάσιν,
ἤχθοντο μὲν ἀπολύειν τὸν ἄνδρα μέλλοντες, οὐκ
εἶχον δʼ, ὅ τι ἂν ἄλλο ποιῶσι διὰ τὸ μηδεμίαν εὑρίσκειν
ἀφορμὴν τυραννίδος ἐπιθέσεως φαινομένην, ὑπὲρ
ἧς τὰς ψήφους ἀνειλήφεσαν.
</p>
</div3>
</div2>
<div2 type="chapter" n="63">
<div3 type="section" n="1">
<p>
τοῦτο καταμαθὼν ὁ Δέκιος ἐκεῖνος, ὁ καὶ
<milestone unit="reiskpage" n="1460"/>
τοὺς ἐν τῇ βουλῇ ποιησάμενος λόγους καὶ τὸ προβούλευμα
περὶ τῆς δίκης γραφῆναι παρασκευάσας, ἀνέστη
καὶ σιωπὴν γενέσθαι κελεύσας ἔλεξεν· ἐπειδή, ὦ δημόται,
τῶν ἐν τῇ βουλῇ λεχθέντων ὑπὸ Μαρκίου λόγων,
καὶ τῶν διὰ τούτους ἀκολουθησάντων ἔργων
βιαίων τε καὶ ὑπερηφάνων ἀπολύουσιν αὐτὸν οἱ πατρίκιοι
καὶ οὐδʼ ἡμῖν ἐπιτρέπουσι κατηγορεῖν, ἀκούσατε,
οἷον ὑμῖν ἔργον ἕτερον ἔξω τῶν λόγων ὁ γενναῖος
οὗτος ἀνὴρ τυγχάνει διαπεπραγμένος, ὡς αὔθαδες καὶ
τυραννικόν, καὶ οἷον ὑμῶν κατέλυσε νόμον αὐτὸς ἰδιώτης
ὢν μάθετε.
</p>
</div3>
<div3 type="section" n="2">
<p>ἴστε δήπου πάντες, ὅτι τὰ ἐκ τῶν
πολέμων λάφυρα, ὅσων ἂν ἡμῖν ὑπάρχῃ τυχεῖν διʼ ἀρετήν, δημόσια εἶναι κελεύει ὁ νόμος, καὶ τούτων οὐχ
ὅπως τις ἰδιώτης γίνεται κύριος, ἀλλʼ οὐδʼ αὐτὸς ὁ τῆς
<pb id="v.3p.99"/>
δυνάμεως ἡγεμών· ὁ δὲ ταμίας αὐτὰ παραλαβὼν ἀπεμπολᾷ
<milestone unit="reiskpage" n="1461"/>καὶ εἰς τὸ δημόσιον ἀναφέρει τὰ χρήματα· καὶ
τοῦτον τὸν νόμον, ἐξ οὗ τήνδε οἰκοῦμεν τὴν πόλιν, οὐχ
ὅπως κατέλυσέ τις, ἀλλʼ οὐδʼ ᾐτιάσατο μὴ οὐχὶ καλῶς
ἔχειν· ἀλλʼ οὗτος ὁ Μάρκιος πρῶτος καὶ μόνος ὑπεριδὼν 
αὐτοῦ κειμένου καὶ κυρίου ὄντος ἠξίωσε σφετερίσασθαι
τὰ κοινὰ ἡμῶν, ὦ δημόται, λάφυρα, πέρυσι
καὶ οὐ πάλαι.
</p>
</div3>
<div3 type="section" n="3">
<p>ποιησαμένων γὰρ ὑμῶν καταδρομὴν 
τῆς Ἀντιατῶν γῆς καὶ πολλὰ μὲν σώματα, πολλὰ δὲ
βοσκήματα, πολὺν δὲ σῖτον, πολλὰ δʼ ἄλλα χρήματα 
περιβαλομένων οὔτε τῷ ταμίᾳ ταῦτʼ ἀπέδειξεν οὔτʼ
αὐτὸς ἀποδόμενος εἰς τὸ δημόσιον ἀνήνεγκε τὸ ἀργύριον,
ἀλλὰ διένειμε καὶ κατεχαρίσατο τοῖς ἑαυτοῦ φίλοις
ἅπασαν τὴν λείαν· τοῦτο δὴ τυραννίδος τεκμήριον
εἶναι φημὶ τὸ ἔργον· πῶς γὰρ οὔ; ὃς τοὺς ἑαυτοῦ κόλακάς 
τε καὶ σωματοφύλακας καὶ τῆς μελλούσης τυραννίδος
συνεργοὺς ἐκ τῶν δημοσίων εὐηργέτει χρημάτων·
</p>
</div3>
<div3 type="section" n="4">
<p>
<milestone unit="reiskpage" n="1462"/>καὶ νόμου κατάλυσιν εἶναι φανερὰν ταύτην λέγω. δυεῖν 
δὴ θάτερον ἀποφηνάτω παρελθὼν Μάρκιος, ἢ ὡς οὐ
διένειμε τὰ λάφυρα τοῖς ἑαυτοῦ φίλοις, ἃ ἔλαβεν ἐκ 
τῆς πολεμίας, ἢ ὡς ταῦτα ποιῶν οὐ καταλύει τοὺς
νόμους· ὧν οὐδέτερον ἕξει πρὸς ὑμᾶς εἰπεῖν. αὐτοὶ
γὰρ ἀμφότερα ἴστε, καὶ τὸν νόμον καὶ τὸ ἔργον, καὶ
οὐκ ἔνεσθʼ ὑμῖν ἀποψηφισαμένοις αὐτοῦ τὰ δίκαια καὶ
<pb id="v.3p.100"/>
τὰ εὔορκα δοκεῖν ἐγνωκέναι. ἐάσας δὴ τοὺς στεφάνους
καὶ τὰ ἀριστεῖα καὶ τὰ τραύματα καὶ τὴν ἄλλην τερατείαν
πρὸς ταῦτα λέγε, ὦ Μάρκιε· παραδίδωμι γὰρ
ἤδη σοὶ τὸν λόγον.
</p>
</div3>
</div2>
<div2 type="chapter" n="64">
<div3 type="section" n="1">
<p>
τοῦτο τὸ κατηγόρημα πολλὴν ἐποίησε τὴν
ἐπὶ θάτερα μεταβολήν. οἱ μὲν γὰρ ἐπιεικέστεροί τε
καὶ σπουδάζοντες ὑπὲρ ἀφέσεως τοῦ ἀνδρὸς μαλακώτεροι
τούτων ἀκούσαντες ἐγένοντο, τὸ δὲ κακόηθες
ἅπαν, ὃ τοῦ δήμου πλεῖστον μέρος ἦν, ἐκ παντὸς ἀπολέσαι
τὸν ἄνδρα δήπου προθυμούμενον, ἔτι μᾶλλον
εἰς ταῦτʼ ἐπερρώσθη μεγάλης ἀφορμῆς καὶ φανερᾶς
<milestone unit="reiskpage" n="1463"/>
</p>
</div3>
<div3 type="section" n="2">
<p>λαβόμενον. ἦν γὰρ ἀληθὴς ἡ τῶν λαφύρων διάδοσις,
οὐ μὴν ἐκ προαιρέσεώς γε πονηρᾶς καὶ ἐπὶ κατασκευῇ
τυραννίδος, ὡς ὁ Δέκιος ᾐτιᾶτο, γενομένη, ἀλλʼ ἀπὸ
παντὸς τοῦ βελτίστου καὶ ἐπανορθώσεως ἕνεκα τῶν
κατεχόντων τὰ κοινὰ κακῶν. στασιάζοντος γὰρ ἔτι καὶ
διεστηκότος ἀπὸ τῶν πατρικίων τοῦ πλήθους τότε καταφρονήσαντες
οἱ πολέμιοι καταδρομὰς τῆς χώρας ἐποιοῦντο
καὶ λεηλασίας συνεχεῖς· καὶ ὁπότε δόξειε τῇ
βουλῇ τὴν κωλύσουσαν ταῦτα δύναμιν ἐξελθεῖν, οὐδεὶς
ἐξῄει τῶν δημοτῶν, ἀλλʼ ἐπέχαιρόν τε καὶ περιεώρων
τὰ γινόμενα· ἡ δὲ τῶν πατρικίων χεὶρ οὐκ ἦν καθʼ
</p>
</div3>
<div3 type="section" n="3">
<p>ἑαυτὴν ἀξιόμαχος. τοῦτο καταμαθὼν ὁ Μάρκιος ὑπέσχετο
τοῖς ὑπάτοις, ἐὰν ἐπιτρέψωσιν αὐτῷ τὴν ἡγεμονίαν,
στρατιὰν ἄξειν ἑκούσιον ἐπὶ τοὺς πολεμίους
καὶ δίκην λήψεσθαι παρʼ αὐτῶν ἐν τάχει. λαβὼν δὲ
τὴν ἐξουσίαν συνεκάλει τούς τε πελάτας καὶ τοὺς φίλους
<pb id="v.3p.101"/>
<milestone unit="reiskpage" n="1464"/>καὶ τῶν ἄλλων πολιτῶν οἷς ἦν βουλομένοις ἀπολαῦσαί
τι τῆς τοῦ στρατηγοῦ τύχης κατὰ τὰ πολέμια
καὶ ἀρετῆς. ὡς δʼ αὐτῷ χεὶρ ἀξιόμαχος ἐδόκει συνεληλυθέναι,
προῆγεν ἐπὶ τοὺς πολεμίους οὐθέν πω
προειδότας.
</p>
</div3>
<div3 type="section" n="4">
<p>ἐμβαλὼν δʼ εἰς χώραν πολλῶν ἀγαθῶν 
μεστὴν γενόμενος ἀφθόνου λείας κύριος ἐφῆκε τοῖς
στρατιώταις ἅπαντα τὰ ληφθέντα διανείμασθαι, ἵνʼ οἱ
μὲν συναράμενοι τοῦ ἔργου τὸν τῶν πόνων καρπὸν
κομισάμενοι προθύμως ἐπὶ τὰς ἄλλας στρατείας ἀπαντῶσιν·
οἱ δʼ ἀποκνήσαντες ἐνθυμηθέντες, ὅσων ἀγαθῶν 
αὐτοῖς ἐξὸν μεταλαβεῖν, διὰ τὸ στασιάζειν ἀπεκωλύθησαν
εἰς τὰς λοιπὰς ἐξόδους γένωνται φρονιμώτεροι.
</p>
</div3>
<div3 type="section" n="5">
<p>διάνοια μὲν τοῦ ἀνδρὸς ἥδε ἐγένετο περὶ τὸ ἔργον· 
χόλῳ δʼ ὑπούλῳ καὶ φθόνῳ δυσμενῶν αὐτὴ καθʼ αὑτὴν
ἡ πρᾶξις ἐξεταζομένη δημαγωγία τις ἐφαίνετο εἶναι
<milestone unit="reiskpage" n="1465"/>καὶ δεκασμὸς τυραννικός. ὥστε βοῆς καὶ θορύβου
πᾶσα ἦν ἀνάπλεως ἡ ἀγορά, καὶ οὔθʼ ὁ Μάρκιος πρὸς
ταῦτʼ εἶχεν, ὅ τι ἀπολογήσαιτο, οὔθʼ ὁ ὕπατος οὔτʼ
ἄλλος οὐδείς, οἷα δὴ παραδόξου καὶ ἀπροσδοκήτου
φανείσης ἐπὶ σφίσι τῆς αἰτίας.
</p>
</div3>
<div3 type="section" n="6">
<p>ἐπειδὴ δʼ οὐδεὶς οὐκέτι 
ἀπελογεῖτο, ἀνέδωκαν οἱ δήμαρχοι τὴν ψῆφον ταῖς
φυλαῖς τίμημα ἐπιγράψαντες τῇ δίκῃ φυγὴν ἀίδιον,
κατὰ δέος, οἶμαι, τοῦ μὴ ἂν ἁλῶναι τὸν ἄνδρα θανάτου
<del>αὐτῷ τιμησάντων</del>. ὡς δʼ ἐπεψήφισαν ἅπαντες,
<pb id="v.3p.102"/>
διαριθμουμένων τῶν ψήφων οὐ μέγα τὸ διάλλαγμα
ἐφάνη. μιᾶς γὰρ καὶ εἴκοσι τότε φυλῶν οὐσῶν, οἷς ἡ
<milestone unit="reiskpage" n="1466"/>
ψῆφος ἀνεδόθη, τὰς ἀπολυούσας φυλὰς ἔσχεν ὁ Μάρκιος
ἐννέα· ὥστʼ εἰ δύο προσῆλθον αὐτῷ φυλαί, διὰ
<milestone unit="reiskpage" n="1467"/>
τὴν ἰσοψηφίαν ἀπελέλυτʼ ἄν, ὥσπερ ὁ νόμος ἠξίου.
</p>
</div3>
</div2>
<div2 type="chapter" n="65">
<div3 type="section" n="1">
<p>
αὕτη πρώτη κατʼ ἀνδρὸς πατρικίου πρόσκλησις
εἰς τὸν δῆμον ἐγένετο ἐπὶ δίκῃ. καὶ ἀπʼ ἐκείνου
τοῦ χρόνου τοῖς ὕστερον λαμβάνουσι τὴν τοῦ
δήμου προστασίαν ἔθος κατέστη καλεῖν οὓς δόξειε τῶν
πολιτῶν δίκην ὑφέξοντας ἐπὶ τοῦ δήμου· καὶ ἐνθένδε
ἀρξάμενος ὁ δῆμος ἤρθη μέγας, ἡ δʼ ἀριστοκρατία
πολλὰ τοῦ ἀρχαίου ἀξιώματος ἀπέβαλε βουλῆς τε μετέχειν
ἐπιτρέπουσα τοῖς δημοτικοῖς καὶ ἀρχὰς μετιέναι
<milestone unit="reiskpage" n="1468"/>
συγχωροῦσα ἱερῶν τε προστασίας λαμβάνειν οὐ κωλύουσα
καὶ ὅσα ἄλλα τιμιώτατα ἦν καὶ ἴδια τῶν πατρικίων
μόνων ἅπασι κοινωσαμένη, τὰ μὲν ὑπʼ ἀνάγκης
τε καὶ ἄκουσα, τὰ δʼ ἐκ προνοίας τε καὶ σοφίας, ὑπὲρ
ὧν κατὰ τὸν οἰκεῖον καιρὸν ἐρῶ.
</p>
</div3>
<div3 type="section" n="2">
<p>τοῦτο μέντοι τὸ ἔθος,
<del>λέγω δὲ</del> τὸ καλεῖσθαι τοὺς ἐν τῇ πόλει δυναστεύοντας
ἐπὶ δίκην, ἧς ὁ δῆμος ἐγίνετο κύριος, πολλὰς ἂν
παράσχοι λόγων ἀφορμὰς τοῖς ἐπαινεῖν αὐτὸ βουλομένοις
ἢ ψέγειν. πολλοὶ μὲν γὰρ ἤδη καλοὶ καὶ ἀγαθοὶ
ἄνδρες οὐκ ἄξια τῆς ἀρετῆς ἔπαθον, αἰσχρῶς καὶ κακῶς
τὰς ψυχὰς ὑπὸ τῶν δημάρχων ἀφαιρεθέντες· πολλοὶ
δʼ αὐθάδεις καὶ τυραννικοὶ τοὺς τρόπους λόγον
<pb id="v.3p.103"/>
ἀναγκασθέντες ὑποσχεῖν τοῦ βίου καὶ τῶν ἐπιτηδευμάτων
δίκας τὰς προσηκούσας ἔδοσαν.
</p>
</div3>
<div3 type="section" n="3">
<p>ὁπότε μὲν οὖν 
ἀπὸ τοῦ κρατίστου γένοιντο αἱ διαγνώσεις, καὶ καθαιρεθείη
τὰ τῶν μεγάλων αὐχήματα σὺν δίκῃ, μέγα τι
καὶ θαυμαστὸν ἐφαίνετο εἶναι χρῆμα καὶ ὑπὸ πάντων
<milestone unit="reiskpage" n="1469"/>ἐπῃνεῖτο, ὁπότε δʼ ἀρετὴ φθονηθεῖσα ἀνδρὸς τὰ κοινὰ
εὖ διοικοῦντος ἀδίκως ἀναιρεθείη, δεινόν τι τοῖς ἄλλοις
κατεφαίνετο, καὶ οἱ τοῦ ἔθους ἄρξαντες κατηγοροῦντο.
πολλάκις τε βουλευσάμενοι οἱ Ῥωμαῖοι, πότερα χρὴ
καταλῦσαι αὐτὸ ἢ φυλάττειν, οἷον παρὰ τῶν προγόνων 
παρέλαβον, οὐθὲν ἐπέθηκαν τῇ βουλῇ πέρας.
</p>
</div3>
<div3 type="section" n="4">
<p>εἰ δὲ 
δεῖ καὶ αὐτὸν ἀποφήνασθαι περὶ τηλικούτων πραγμάτων
γνώμην, ἐμοὶ δοκεῖ τὸ μὲν ἔθος αὐτὸ καθʼ ἑαυτὸ
ἐξεταζόμενον χρήσιμον εἶναι καὶ πόλει τῇ Ῥωμαίων
ἀναγκαιότατον, κρεῖττον δὲ καὶ χεῖρον γίνεσθαι παρὰ 
τοὺς τῶν δημάρχων τρόπους. ὅταν μὲν γὰρ τύχωσι
τῆς ἐξουσίας ταύτης ἄνδρες δίκαιοι καὶ σώφρονες καὶ
τὰ κοινὰ ἀναγκαιότερα τῶν ἰδίων τιθέμενοι, ὁ μὲν
ἀδικῶν τὰ κοινὰ τιμωρίαν δούς, ἣν προσῆκε, πολὺ
δέος τοῖς ὅμοια παρεσκευασμένοις δρᾶν ἐνειργάσατο, 
ὁ δʼ ἀγαθὸς καὶ ἀπὸ τοῦ κρατίστου πρὸς τὰ κοινὰ
παριὼν οὔτε δίκην ἀσχήμονα ὑπέσχεν οὔτʼ εἰς αἰτίας
ἀλλοτρίους τῶν ἐπιτηδευμάτων κατέστη.
</p>
</div3>
<div3 type="section" n="5">
<p>ὅταν δὲ πονηροὶ
<milestone unit="reiskpage" n="1470"/>καὶ ἀκόλαστοι καὶ φιλοκερδεῖς ἄνθρωποι τηλικαύτης
ἐξουσίας τύχωσι, τἀναντία τούτων γίνεται. ὥστʼ 
οὐ τὸ ἔθος ἐπανορθοῦσθαι προσῆκεν ὡς ἡμαρτημένον,
ἀλλὰ σκοπεῖν, ὅπως ἄνδρες καλοὶ καὶ ἀγαθοὶ τοῦ δήμου
<pb id="v.3p.104"/>
γενήσονται προστάται καὶ μὴ τοῖς τυχοῦσι τὰ μέγιστα
εἰκῆ ἐπιτραπήσεται.
</p>
</div3>
</div2>
<div2 type="chapter" n="66">
<div3 type="section" n="1">
<p>
ἡ μὲν δὴ πρώτη Ῥωμαίοις ἐμπεσοῦσα μετὰ
τὴν ἐκβολὴν τῶν βασιλέων στάσις ἔσχε τοιαύτας αἰτίας
καὶ εἰς τοῦτο κατέσκηψε τὸ τέλος· ἐμήκυνα δὲ τὸν
ὑπὲρ αὐτῶν λόγον τοῦ μή τινα θαυμάσαι, πῶς ὑπέμειναν
οἱ πατρίκιοι τηλικαύτης ἐξουσίας ποιῆσαι τὸν δῆμον
κύριον, οὔτε σφαγῆς τῶν ἀρίστων ἀνδρῶν γενομένης
οὔτε φυγῆς, οἷον ἐν ἄλλαις πολλαῖς ἐγένετο πόλεσι.
ποθεῖ γὰρ ἕκαστος ἐπὶ τοῖς παραδόξοις ἀκούσμασι τὴν
αἰτίαν μαθεῖν καὶ τὸ πιστὸν ἐν ταύτῃ τίθεται μόνῃ.
</p>
</div3>
<div3 type="section" n="2">
<p>ἐλογιζόμην οὖν, ὅτι μοι πολλοῦ καὶ τοῦ παντὸς δεήσει
πιστὸς εἶναι ὁ λόγος, εἰ τοσοῦτον ἔφην μόνον, ὅτι
παρῆκαν οἱ πατρίκιοι τοῖς δημοτικοῖς τὴν ἑαυτῶν δυναστείαν,
<milestone unit="reiskpage" n="1471"/>
καὶ ἐξὸν αὐτοῖς ἐν ἀριστοκρατίᾳ πολιτεύεσθαι
τὸν δῆμον ἐποίησαν τῶν μεγίστων κύριον, διʼ ἃς δὲ
συνεχωρήθη ταῦτʼ αἰτίας παρέλιπον· διὰ τοῦτʼ ἐπεξῆλθον
ἁπάσας.
</p>
</div3>
<div3 type="section" n="3">
<p>καὶ ἐπειδὴ οὐχ ὅπλοις ἀλλήλους βιασάμενοι
καὶ προσαναγκάσαντες, ἀλλὰ λόγοις πείσαντες
μεθήρμοσαν, παντὸς μάλιστʼ ἀναγκαῖον ἡγησάμην εἶναι
τοὺς λόγους αὐτῶν διεξελθεῖν, οἷς τότʼ οἱ δυναστεύσαντες
ἐν ἑκατέροις ἐχρήσαντο. θαυμάσαιμι δʼ ἄν, εἴ
τινες τὰς ἐν τοῖς πολέμοις πράξεις ἀκριβῶς οἴονται
δεῖν ἀναγράφειν, καὶ περὶ μίαν ἔστιν ὅτε μάχην πολλοὺς
ἀναλίσκουσι λόγους, τόπων τε φύσεις καὶ ὁπλισμῶν
ἰδιότητας καὶ τάξεων τρόπους καὶ στρατηγῶν
παρακλήσεις καὶ τἆλλα διεξιόντες ὅσα τῆς νίκης αἴτια
<pb id="v.3p.105"/>
τοῖς ἑτέροις ἐγένετο· πολιτικὰς δὲ κινήσεις καὶ στάσεις
ἀναγράφοντες οὐκ οἴονται δεῖν ἀπαγγέλλειν τοὺς λόγους,
<milestone unit="reiskpage" n="1472"/>δι᾽ ὧν αἱ παράδοξοι καὶ θαυμασταὶ πράξεις ἐπετελέσθησαν.
</p>
</div3>
<div3 type="section" n="4">
<p>εἰ γάρ τι καὶ ἄλλο τῆς Ῥωμαίων πόλεως 
μέγα ἐγκώμιόν ἐστι καὶ ζηλοῦσθαι ὑπὸ πάντων ἀνθρώπων 
ἄξιον κἀκεῖνο ἐγένετο κατʼ ἐμὴν δόξαν τὸ ἔργον,
μᾶλλον δʼ ὑπὲρ ἅπαντα πολλὰ καὶ θαυμαστὰ ὄντα
λαμπρότατον, τὸ μήτε τοὺς δημοτικοὺς καταφρονήσαντας
τῶν πατρικίων ἐπιχειρῆσαι αὐτοῖς, καὶ πολὺν ἐργασαμένους
τῶν κρατίστων φόνον ἅπαντα τἀκείνων παραλαβεῖν, 
μήτε τοὺς ἐν τοῖς ἀξιώμασιν ἢ διὰ σφῶν αὐτῶν
ἢ ξενικαῖς ἐπικουρίαις χρησαμένους διαφθεῖραι τὸ δημοτικὸν
ἅπαν καὶ τὸ λοιπὸν οἰκεῖν ἀδεῶς τὴν πόλιν·
</p>
</div3>
<div3 type="section" n="5">
<p>ἀλλʼ ὥσπερ ἀδελφοὺς ἀδελφοῖς ἢ παῖδας γονεῦσιν ἐν 
οἰκίᾳ σώφρονι περὶ τῶν ἴσων <add>καὶ</add> δικαίων διαλεγομένους 
πειθοῖ καὶ λόγῳ διαλύεσθαι τὰ νείκη, ἀνήκεστον
δʼ ἢ ἀνόσιον ἔργον μηθὲν ὑπομεῖναι δρᾶσαι κατʼ ἀλλήλων·
οἷα Κερκυραῖοί τε κατὰ τὴν στάσιν εἰργάσαντο
καὶ Ἀργεῖοι καὶ Μιλήσιοι καὶ Σικελία πᾶσα καὶ συχναὶ
ἄλλαι πόλεις. ἐγὼ μὲν οὖν διὰ ταῦτα προειλόμην
<milestone unit="reiskpage" n="1473"/>ἀκριβεστέραν μᾶλλον ἢ βραχυτέραν ποιήσασθαι τὴν
διήγησιν· κρινέτω δʼ ἕκαστος ὡς βούλεται.
</p>
</div3>
</div2>
<div2 type="chapter" n="67">
<div3 type="section" n="1">
<p>
τότε δʼ οὖν τῆς δίκης τοῦτο λαβούσης τὸ
τέλος ὁ μὲν δῆμος ἀπελύετο προσειληφὼς ἀνόητον
αὔχημα καὶ καθῃρηκέναι τὴν ἀριστοκρατίαν οἰόμενος, 
οἱ δὲ πατρίκιοι κατηφεῖς τε καὶ ταπεινοὶ καὶ διʼ αἰτίας
<pb id="v.3p.106"/>
ἔχοντες τὸν Οὐαλέριον, ὑφʼ οὗ πεισθέντες ἐπέτρεψαν
τῷ δήμῳ τὴν δίκην· ἦν τʼ οἰμωγὴ καὶ δάκρυα
τῶν οἰκτειρόντων τε καὶ προπεμπόντων τὸν Μάρκιον.
</p>
</div3>
<div3 type="section" n="2">
<p>αὐτὸς δʼ ὁ Μάρκιος οὔτʼ ἀνακλαυσάμενος ὤφθη τὰς
αὑτοῦ τύχας οὔτʼ ἀποιμώξας οὔτʼ ἄλλο εἰπὼν ἢ δράσας
ἀνάξιον τῆς ἑαυτοῦ μεγαλοφροσύνης οὐδʼ ὁτιοῦν·
ἔτι δὲ μᾶλλον ἐδήλωσε τὴν γενναιότητα καὶ <add>τὴν</add>
καρτερίαν τῆς γνώμης, ἐπειδὴ οἴκαδε ἀφικόμενος γυναῖκά
τʼ εἶδε καὶ μητέρα καταρρηγνυμένας τοὺς πέπλους
καὶ τὰ στέρνα τυπτούσας καὶ οἷα εἰκός ἐστιν ἐπὶ τοιαύταις
<milestone unit="reiskpage" n="1474"/>
συμφοραῖς λέγειν τὰς ἀποζευγνυμένας ἀπὸ τῶν
ἀναγκαιοτάτων σφίσι θανάτοις ἢ φυγαῖς ἀναβοώσας.
</p>
</div3>
<div3 type="section" n="3">
<p>οὐθὲν γὰρ πρὸς τὰ δάκρυα καὶ τοὺς θρήνους τῶν γυναικῶν
ἔπαθεν, ἀσπασάμενος δʼ αὐτὰς μόνον, καὶ παρακαλέσας
γενναίως φέρειν τὰς συμφοράς, τούς τε παῖδας
αὐταῖς παρακαταθέμενος· ὁ γὰρ πρεσβύτερος τῶν παίδων
ἦν δέκα γεγονὼς ἔτη, ὁ δὲ νεώτερος ἔτι ὑπαγκάλιος·
ἄλλο δʼ οὐθὲν οὔτε φιλοφρονησάμενος <add>οὔτε διοικησάμενος</add>
οἷς εἰς τὴν φυγὴν χρήσεσθαι ἔμελλεν,
ἐξῄει κατὰ σπουδὴν ἐπὶ τὰς πύλας οὐθενὶ δηλώσας,
ὅποι τὴν ἀπαλλαγὴν ποιήσοιτο.
</p>
</div3>
</div2>
<div2 type="chapter" n="68">
<div3 type="section" n="1">
<p>
ὀλίγαις δʼ ὕστερον ἡμέραις καθῆκε μὲν
ὁ τῶν ἀρχαιρεσιῶν καιρός, ὕπατοι δʼ ἀπεδείχθησαν ὑπὸ
τοῦ δήμου Κόιντος Σουλπίκιος Καμερῖνος καὶ Σέργιος
<milestone unit="reiskpage" n="1475"/>
<pb id="v.3p.107"/>
Λάρκιος Φλαύιος τὸ δεύτερον. ταραχαὶ δέ τινες ἐνέπιπτον
ἐκ δειμάτων δαιμονίων τῇ πόλει συχναί· ὄψεις
τε γὰρ οὐκ εἰωθυῖαι ἐφαίνοντο πολλοῖς, καὶ φωναὶ
ἠκούοντο οὐδενὸς ὄντος τοῦ φθεγγομένου, γοναί τʼ
ἀνθρώπων καὶ βοσκημάτων πολὺ ἐκ τοῦ κατὰ φύσιν 
ἐκβεβηκυῖαι εἰς τὸ ἄπιστόν τε καὶ τερατῶδες ἐφέροντο,
χρησμοί τʼ ᾔδοντο ἐν πολλοῖς χωρίοις, καὶ θειασμοῖς
κάτοχοι γυναῖκες οἰκτρὰς ἐμαντεύοντο καὶ δεινὰς τῇ
</p>
</div3>
<div3 type="section" n="2">
<p>πόλει τύχας. ἥψατο δέ τις καὶ νόσος τοῦ πλήθους 
λοιμικὴ καὶ πολλὴν ἐποίησε βοσκημάτων φθοράν· ἀνθρώπων 
μέντοι θάνατος οὐ πολὺς ἐγένετο, ἀλλʼ ἄχρι
νόσων τὸ δεινὸν ἐχώρησεν· τοῖς μὲν δὴ ταῦτʼ ἐδόκει
κατὰ θεοῦ γενέσθαι γνώμην νεμεσῶντος, ὅτι τὸν ἄριστον
<milestone unit="reiskpage" n="1476"/>τῶν πολιτῶν ἐξήλασαν τῆς πατρίδος, τοῖς δʼ
οὐθὲν τῶν γινομένων θεοῦ ἔργον, ἀλλὰ τυχηρὰ καὶ
</p>
</div3>
<div3 type="section" n="3">
<p>ταῦτα καὶ τἆλλα πάντα ἀνθρώπεια εἶναι πάθη. ἔπειθʼ 
ἧκέ τις ἐπὶ τὸ συνέδριον τῆς βουλῆς ἄρρωστος ἐπὶ κλινιδίου
κομιζόμενος, Τῖτος Λατίνιος ὄνομα, πρεσβύτερός
τʼ ἀνὴρ καὶ οὐσίας ἱκανῆς κύριος, αὐτουργὸς δὲ καὶ
τὸν πλείω χρόνον τοῦ βίου ζῶν ἐν ἀγρῷ. οὗτος εἰς 
τὴν βουλὴν ἐνεχθεὶς ἔφη δόξαι καθʼ ὕπνον ἐπιστάντα
τὸν Καπιτώλιον Δία λέγειν αὐτῷ· ἴθι, Λατίνιε, καὶ
λέγε τοῖς πολίταις, ὅτι μοι τῆς νεωστὶ πομπῆς τὸν
ἡγούμενον ὀρχηστὴν οὐ καλὸν ἔδωκαν, ἵνʼ ἀναθῶνται
τὰς ἑορτὰς καὶ ἐξ ἀρχῆς ἑτέρας ἐπιτελέσωσιν· οὐ γὰρ 
<pb id="v.3p.108"/>
</p>
</div3>
<div3 type="section" n="4">
<p>δέδεγμαι ταύτας. αὐτὸς δʼ ἐκ τῶν ὕπνων ἔφησεν ἀνστὰς
παρʼ οὐδὲν ἡγήσασθαι τὸ ὄναρ, ἀλλʼ ἕν τι τῶν
πολλῶν καὶ ἀπατηλῶν ὑπολαβεῖν. ἔπειτʼ αὐτῷ πάλιν
κατὰ τοὺς ὕπνους ἐπιφανὲν ταὐτὸ εἴδωλον τοῦ θεοῦ
χαλεπαίνειν τε καὶ ἀγανακτεῖν, ὅτι οὐκ ἀπήγγειλε πρὸς
<milestone unit="reiskpage" n="1477"/>
τὴν βουλὴν τὰ κελευσθέντα, καὶ ἀπειλεῖν, εἰ μὴ τοῦτο
δράσει διὰ ταχέων, ὅτι σὺν μεγάλῳ μαθήσεται κακῷ
μὴ ὀλιγωρεῖν τῶν δαιμονίων. ἰδὼν δὲ καὶ τὸ δεύτερον
ὄναρ, τὴν αὐτὴν ἔφη ποιήσασθαι περὶ αὐτοῦ δόξαν,
καὶ ἅμα διʼ αἰσχύνης <del>ἔχειν</del> τὸ πρᾶγμα λαβεῖν, ἀνὴρ
αὐτουργὸς καὶ γέρων ὀνείρατα πρὸς τὴν βουλὴν ἐκφέρειν
ὀττείας καὶ δειμάτων μεστά, μὴ καὶ γέλωτα ὄφλῃ.
</p>
</div3>
<div3 type="section" n="5">
<p>ὀλίγαις δʼ ὕστερον ἡμέραις τὸν υἱὸν αὐτοῦ νέον <add>ὄντα</add>
καὶ καλὸν οὔτε ὑπὸ νόσων οὔτε ὑπʼ ἄλλης τινὸς αἰτίας
φανερᾶς ἀναρπασθέντα αἰφνιδίως ἀποθανεῖν· καὶ αὖθις
τὴν τοῦ θεοῦ ὄψιν φανεῖσαν ἐν τοῖς ὕπνοις δηλοῦν,
ὅτι τῆς ὑπεροψίας καὶ τῆς καταφρονήσεως τῶν αὐτοῦ
λόγων τὴν μὲν ἤδη δέδωκε δίκην τὸν υἱὸν ἀφαιρεθείς,
</p>
</div3>
<div3 type="section" n="6">
<p>τὰς δʼ ὀλίγον ὕστερον δώσει. ταῦτα δʼ ἀκούσας ἔφη
<milestone unit="reiskpage" n="1478"/>
καθʼ ἡδονὴν δέξασθαι τὸν λόγον, εἰ μέλλοι θάνατος
αὐτῷ ἐλεύσεσθαι παρημεληκότι τοῦ βίου· τὸν δὲ θεὸν
οὐ ταύτην αὐτῷ προσθεῖναι τὴν τιμωρίαν, ἀλλʼ εἰς
ἅπαντα τὰ μέλη τοῦ σώματος ἀφορήτους καὶ δεινὰς
ἐμβαλεῖν ἀλγηδόνας, ὥστε μηδὲν ἄρθρον ἄνευ κατατάσεως
τῆς ἐσχάτης δύνασθαι κινεῖν. τότε δὴ τοῖς φίλοις
<pb id="v.3p.109"/>
κοινωσάμενος τὰ συμβεβηκότα καὶ κελευσθεὶς ὑπʼ
ἐκείνων ἥκειν ἐπὶ τὴν βουλήν. διεξιὼν δὲ ταῦτα κατὰ
μικρὸν ἐδόκει τῶν ἀλγηδόνων ἀπαλλάττεσθαι· καὶ ἐπειδὴ
πάντα διεξῆλθεν ἀναστὰς ἐκ τοῦ κλινιδίου καὶ τὸν
θεὸν ἀναβοήσας ἀπῄει τοῖς ἑαυτοῦ ποσὶ διὰ τῆς πόλεως 
οἴκαδε ὑγιής.
</p>
</div3>
</div2>
<div2 type="chapter" n="69">
<div3 type="section" n="1">
<p>
ἡ δὲ βουλὴ δέους ἀνάπλεως ἐγένετο,
καὶ ἀχανὴς ἦν ἕκαστος οὐκ ἔχων συμβαλεῖν, ὅ τι τὸ
δηλούμενον ἦν ὑπὸ τοῦ θεοῦ, καὶ τίς ποτε ὁ τῆς πομπῆς
<milestone unit="reiskpage" n="1479"/>ὀρχηστὴς προηγούμενος οὐ καλὸς αὐτῷ ἐφάνη. ἔπειτα 
λέγει τις ἐξ αὐτῶν ἀναμνησθεὶς τὸ γενόμενον, καὶ
πάντες ἐμαρτύρησαν. ἦν δὲ τοιόνδε· ἀνὴρ Ῥωμαῖος
οὐκ ἀφανὴς θεράποντα ἴδιον ἐπὶ τιμωρίᾳ θανάτου
παραδοὺς τοῖς ὁμοδούλοις ἄγειν, ἵνα δὴ περιφανὴς ἡ
τιμωρία τοῦ ἀνθρώπου γένηται, διʼ ἀγορᾶς αὐτὸν ἐκέλευσε 
μαστιγούμενον ἕλκειν καὶ εἴ τις ἄλλος ἦν τῆς
πόλεως τόπος ἐπιφανὴς ἡγούμενον τῆς πομπῆς, ἣν
ἔστελλε τῷ θεῷ κατʼ ἐκεῖνον τὸν καιρὸν ἡ πόλις.
</p>
</div3>
<div3 type="section" n="2">
<p>οἱ 
δʼ ἄγοντες τὸν θεράποντα ἐπὶ τὴν τιμωρίαν τὰς χεῖρας
ἀποτείναντες ἀμφοτέρας καὶ ξύλῳ προσδήσαντες παρὰ
<milestone unit="reiskpage" n="1480"/>τὰ στέρνα τε καὶ τοὺς ὤμους καὶ μέχρι τῶν καρπῶν
διήκοντι παρηκολούθουν ξαίνοντες μάστιξι γυμνὸν ὄντα.
ὁ δʼ ἐν τοιᾷδε ἀνάγκῃ κρατούμενος ἐβόα τε φωνὰς
δυσφήμους, ἃς ἡ ἀλγηδὼν ἐβούλετο, καὶ κινήσεις διὰ
τὴν αἰκίαν ἀσχήμονας ἐκινεῖτο. τοῦτον δὴ πάντες ἐνόμισαν 
<pb id="v.3p.110"/>
εἶναι τὸν ὑπὸ τοῦ θεοῦ μηνυόμενον ὀρχηστὴν οὐ καλόν.
</p>
</div3>
</div2>
<div2 type="chapter" n="70">
<div3 type="section" n="1">
<p>
ἐπεὶ δὲ κατὰ τοῦτο γέγονα τῆς ἱστορίας
τὸ μέρος, οὐκ οἴομαι δεῖν τὰ περὶ τὴν ἑορτὴν ἐπιτελούμενα
ὑπʼ αὐτῶν παρελθεῖν, οὐχ ἵνα μοι χαριεστέρα
γένηται προσθήκας λαβοῦσα θεατρικὰς καὶ λόγους ἀνθηροτέρους
ἡ διήγησις, ἀλλʼ ἵνα τῶν ἀναγκαίων τι
πιστώσηται πραγμάτων, ὅτι τὰ συνοικίσαντα ἔθνη τὴν
Ῥωμαίων πόλιν Ἑλληνικὰ ἦν ἐκ τῶν ἐπιφανεστάτων
ἀποικισθέντα τόπων, ἀλλʼ οὐχ ὥσπερ ἔνιοι νομίζουσι
βάρβαρα καὶ ἀνέστια·
</p>
</div3>
<div3 type="section" n="2">
<p>ὑπεσχόμην γὰρ ἐπὶ τῷ τέλει τῆς
πρώτης γραφῆς, ἣν περὶ τοῦ γένους αὐτῶν συνταξάμενος
ἐξέδωκα, μυρίοις βεβαιώσειν τεκμηρίοις τὴν
<milestone unit="reiskpage" n="1481"/>
πρόθεσιν, ἔθη καὶ νόμιμα καὶ ἐπιτηδεύματα παλαιὰ
παρεχόμενος αὐτῶν, ἃ μέχρι τοῦ κατʼ ἐμὲ φυλάττουσι
χρόνου, οἷα παρὰ τῶν προγόνων ἐδέξαντο· οὐχ ἡγούμενος
ἀποχρῆν τοῖς ἀναγράφουσι τὰς ἀρχαίας καὶ τοπικὰς
ἱστορίας, ὡς παρὰ τῶν ἐπιχωρίων αὐτὰς παρέλαβον,
ἀξιοπίστως διελθεῖν, ἀλλὰ καὶ μαρτυριῶν οἰόμενος αὐταῖς
δεῖν πολλῶν καὶ δυσαντιλέκτων, εἰ μέλλουσι πισταὶ
</p>
</div3>
<div3 type="section" n="3">
<p>φανήσεσθαι. ἐν αἷς πρῶτα καὶ κυριώτατα πάντων
εἶναι πείθομαι τὰ γινόμενα καθʼ ἑκάστην πόλιν περὶ
θεῶν καὶ δαιμόνων πατρίους σεβασμούς. ταῦτα γὰρ ἐπὶ
μήκιστον χρόνον διὰ φυλακῆς ἔχει Ἑλλάς τε καὶ βάρβαρος
χώρα, καὶ οὐθὲν ἀξιοῖ καινοτομεῖν εἰς αὐτὰ ὑπὸ
</p>
</div3>
<div3 type="section" n="4">
<p>δείματος κρατουμένη μηνιμάτων δαιμονίων. μάλιστα
δὲ τοῦτο πεπόνθασιν οἱ βάρβαροι διὰ πολλὰς αἰτίας,
<pb id="v.3p.111"/>
ἃς οὐ καιρὸς ἐν τῷ παρόντι λέγειν, καὶ χρόνος οὐθεὶς
μέχρι τοῦ παρόντος ἀπομαθεῖν ἢ παρανομῆσαί τι περὶ
<milestone unit="reiskpage" n="1482"/>τοὺς ὀργιασμοὺς τῶν θεῶν ἔπεισεν οὔτʼ Αἰγυπτίους
οὔτε Λίβυας οὔτε Κελτοὺς οὔτε Σκύθας οὔτʼ Ἰνδοὺς
οὔτʼ ἄλλο βάρβαρον ἔθνος οὐδὲν ἁπλῶς· εἰ μή τινες 
ὑφʼ ἑτέρων ἐξουσίᾳ ποτὲ γενόμενοι τὰ τῶν κρατησάντων
ἠναγκάσθησαν ἐπιτηδεύματα μεταλαβεῖν. τῇ δὲ
Ῥωμαίων πόλει τοιαύτης οὐδέποτε πειραθῆναι συνέβη
τύχης, ἀλλʼ αὐτὴ τὰ δίκαια τάττει διὰ παντὸς ἑτέροις.
</p>
</div3>
<div3 type="section" n="5">
<p>εἰ δὴ βάρβαρον αὐτῶν τὸ γένος ἦν, τοσούτου ἂν ἐδέησαν 
αὐτοὶ τὰ πατρῷα ἱερὰ καὶ τοὺς ἐπιχωρίους ἐθισμοὺς
ἀπομαθεῖν, διʼ οὓς εἰς τοσαύτην προῆλθον εὐδαιμονίαν,
ὥστε καὶ τοῖς ἄλλοις ἅπασιν, ὧν ἦρχον, ἐν
καλῷ κατέστησαν τοὺς θεοὺς τοῖς σφετέροις τιμᾶν νομίμοις·
καὶ οὐθὲν ἂν ἐκώλυσεν ἅπαν ἐκβεβαρβαρῶσθαι 
τὸ Ἑλληνικὸν ὑπὸ Ῥωμαίων ἑβδόμην ἤδη κρατούμενον
ὑπʼ αὐτῶν γενεάν, εἴπερ ἦσαν βάρβαροι.
</p>
</div3>
</div2>
<div2 type="chapter" n="71">
<div3 type="section" n="1">
<p>
<milestone unit="reiskpage" n="1483"/>ἕτερος μὲν οὖν ἀποχρῆν ἂν ὑπέλαβε καὶ
αὐτὰ τὰ νῦν πραττόμενα ἐν τῇ πόλει μηνύματα οὐ
μικρὰ τῶν παλαιῶν ἐπιτηδευμάτων ὑπολαβεῖν· ἐγὼ δʼ, 
ἵνα μή τις ἀσθενῆ τὴν πίστιν εἶναι ταύτην ὑπολάβῃ
<del>εἴτε</del> κατʼ ἐκείνην τὴν ἀπίθανον ὑπόληψιν, ὅτι παντὸς
τοῦ Ἑλληνικοῦ κρατήσαντες ἀσμένως ἂν τὰ κρείττω
μετέμαθον ἔθη τῶν ἐπιχωρίων ὑπεριδόντες, ἐξ ἐκείνου
<pb id="v.3p.112"/>
ποιήσομαι τοῦ χρόνου τὴν τέκμαρσιν, ὅτʼ οὔπω τὴν
τῆς Ἑλλάδος εἶχον ἡγεμονίαν οὐδὲ ἄλλην διαπόντιον
οὐδεμίαν ἀρχήν, Κοίντῳ Φαβίῳ βεβαιωτῇ χρώμενος καὶ
οὐδεμιᾶς ἔτι δεόμενος πίστεως ἑτέρας· παλαιότατος
γὰρ ἁνὴρ τῶν τὰ Ῥωμαϊκὰ συνταξαμένων, καὶ πίστιν
οὐκ ἐξ ὧν ἤκουσε μόνον, ἀλλὰ καὶ ἐξ ὧν αὐτὸς ἔγνω παρεχόμενος.
</p>
</div3>
<div3 type="section" n="2">
<p>ταύτην δὴ τὴν ἑορτὴν ἐψηφίσατο μὲν ἡ βουλὴ τῶν
Ῥωμαίων ἄγειν, ὡς καὶ πρότερον ἔφην, κατὰ τὰς γενομένας
εὐχὰς ὑπὸ τοῦ δικτάτορος Αὔλου Ποστομίου,
ὅτʼ ἔμελλεν ἀγωνίζεσθαι πρὸς τὰς ἀποστάσας Λατίνων
<milestone unit="reiskpage" n="1484"/>
πόλεις κατάγειν ἐπιχειρούσας Ταρκύνιον ἐπὶ τὴν ἀρχήν·
ἀναλοῦσθαι δʼ ἔταξε καθʼ ἕκαστον ἐνιαυτὸν εἴς τε τὰς
θυσίας καὶ τοὺς ἀγῶνας ἀργυρίου πεντακοσίας μνᾶς·
καὶ μέχρι τοῦ Φοινικικοῦ πολέμου ταῦτʼ ἐδαπάνων εἰς
τὴν ἑορτήν.
</p>
</div3>
<div3 type="section" n="3">
<p>ἐν δὲ ταῖς ἱεραῖς ἡμέραις ταύταις πολλὰ
μὲν καὶ ἄλλα ἐγίνετο νόμοις Ἑλληνικοῖς κατὰ τε πανηγυρισμοὺς
καὶ ξένων ὑποδοχὰς καὶ ἐκεχειρίας, ἃ πολὺ
ἂν ἔργον εἴη λέγειν, τὰ δὲ περὶ πομπήν τε καὶ θυσίαν
καὶ τὰ κατὰ τοὺς ἀγῶνας· ἀπόχρη γὰρ ἐκ τούτων καὶ
τὰ μὴ λεχθέντα ἐξετάζειν· τοιάδε.
</p>
</div3>
</div2>
<div2 type="chapter" n="72">
<div3 type="section" n="1">
<p>
πρὶν ἄρξασθαι τῶν ἀγώνων, πομπὴν ἔστελλον
τοῖς θεοῖς οἱ τὴν μεγίστην ἔχοντες ἐξουσίαν, ἀπὸ
τοῦ Καπιτωλίου τε καὶ διʼ ἀγορᾶς ἄγοντες ἐπὶ τὸν
μέγαν ἱππόδρομον. ἡγοῦντο δὲ τῆς πομπῆς πρῶτον
<pb id="v.3p.113"/>
μὲν οἱ παῖδες αὐτῶν οἱ πρόσηβοί τε καὶ τοῦ πομπεύειν
ἔχοντες ἡλικίαν, ἱππεῖς μέν, ὧν οἱ πατέρες τιμήματα
ἱππέων εἶχον, πεζοὶ δʼ οἱ μέλλοντες ἐν τοῖς πεζοῖς
<milestone unit="reiskpage" n="1485"/>στρατεύεσθαι· οἱ μὲν κατʼ ἴλας τε καὶ κατὰ λόχους,
οἱ δὲ κατὰ συμμορίας τε καὶ τάξεις ὡς εἰς διδασκαλεῖον 
πορευόμενοι· ἵνα φανερὰ γίνοιτο τοῖς ξένοις ἡ
μέλλουσα ἀνδροῦσθαι τῆς πόλεως ἀκμὴ πλῆθός τε καὶ
</p>
</div3>
<div3 type="section" n="2">
<p>κάλλος οἵα τις ἦν. τούτοις ἠκολούθουν ἡνίοχοι <add>τὰ</add> 
τέθριππά τε καὶ <add>τὰς</add> συνωρίδας καὶ τοὺς ἀζεύκτους ἵππους
ἐλαύνοντες· μεθʼ οὓς οἱ τῶν ἀθλημάτων ἀγωνισταὶ 
τῶν τε κούφων καὶ τῶν βαρέων τὸ μὲν ἄλλο σῶμα
γυμνοί, τὸ δὲ περὶ τὴν αἰδῶ καλυπτόμενοι. τοῦτο
καὶ εἰς ἐμὲ τὸ ἔθος ἐν Ῥώμῃ διέμενεν, ὡς ἐξ ἀρχῆς
ἐγίνετο παρʼ Ἕλλησιν· ἐν δὲ τῇ Ἑλλάδι καταλέλυται
Λακεδαιμονίων αὐτὸ καταλυσάντων.
</p>
</div3>
<div3 type="section" n="3">
<p>ὁ δὲ πρῶτος ἐπιχειρήσας 
ἀποδυθῆναι τὸ σῶμα καὶ γυμνὸς Ὀλυμπίασι
δραμὼν ἐπὶ τῆς πεντεκαιδεκάτης ὀλυμπιάδος Ἄκανθος
ὁ Λακεδαιμόνιος ἦν. τὰ δὲ πρὸ τούτων διʼ αἰσχύνης
εἶχον ἅπαντες Ἕλληνες ὅλα γυμνὰ φαίνειν ἐν ταῖς
<milestone unit="reiskpage" n="1486"/>ἀγωνίαις τὰ σώματα, ὡς Ὅμηρος τεκμηριοῖ, μαρτύρων 
ἀξιοπιστότατός τε καὶ ἀρχαιότατος ὢν ζωννυμένους τοὺς
ἥρωας ποιῶν. τὴν γοῦν Αἴαντος καὶ Ὀδυσσέως πάλην
ἐπὶ τῇ Πατρόκλου ταφῇ γενομένην ἀφηγούμενός φησι·
<quote rend="blockquote">
<lb/>τὼ δὲ ζωσαμένω βήτην ἐς μέσσον ἀγῶνα·
</quote>
<pb id="v.3p.114"/>
</p>
</div3>
<div3 type="section" n="4">
<p>καὶ ἔτι σαφέστερον ἐν Ὀδυσσείᾳ τοῦτο ποιεῖ φανερὸν
ἐπὶ τῆς Ἴρου καὶ Ὀδυσσέως πυγμῆς ἐν τοῖσδε τοῖς ἔπεσιν·
<quote rend="blockquote">
<lb/>ὥς ἔφαθʼ· οἱ δʼ ἄρα πάντες ἐπῄνεον· αὐτὰρ Ὀδυσσεὺς
<lb/>ζώσατο μὲν ῥάκεσιν περὶ μήδεα, φαῖνε δὲ μηροὺς
<lb/>καλούς τε μεγάλους τε. φάνεν δέ οἱ εὐρέες ὦμοι
<lb/>στήθεά τε στιβαροί τε βραχίονες.
</quote>
τὸν δὲ πτωχὸν οὐκέτι βουλόμενον μάχεσθαι, ἀλλʼ ἀποδειλιῶντα
εἰσάγων τάδε εἴρηκεν·
<quote rend="blockquote">
<lb/>ὡς ἂρ ἔφαν· Ἴρῳ δὲ κακῶς ὠρίνετο θυμός·
<lb/>ἀλλὰ καὶ ὣς μνηστῆρες ἄγον ζώσαντες ἀνάγκῃ.
</quote>
τοῦτο δὴ τὸ ἔθος ἀρχαῖον ἐν τοῖς Ἕλλησιν ὂν οἱ φυλάττοντες
<milestone unit="reiskpage" n="1487"/>
μέχρι τοῦδε Ῥωμαῖοι δῆλοί εἰσιν οὐ προσμαθόντες
παρʼ ἡμῶν ὕστερον, ἀλλʼ οὐδὲ μεταθέμενοι σὺν
 χρόνῳ καθάπερ ἡμεῖς.
</p>
</div3>
<div3 type="section" n="5">
<p>ἠκολούθουν δὲ τοῖς ἀγωνισταῖς
ὀρχηστῶν χοροὶ πολλοὶ τριχῇ νενεμημένοι, πρῶτοι μὲν
ἀνδρῶν, δεύτεροι δʼ ἀγενείων, τελευταῖοι δὲ παίδων,
οἷς παρηκολούθουν αὐληταί τʼ ἀρχαϊκοῖς ἐμφυσῶντες
αὐλίσκοις βραχέσιν, ὡς καὶ εἰς τόδε χρόνου γίνεται,
καὶ κιθαρισταὶ λύρας ἑπταχόρδους ἐλεφαντίνας καὶ τὰ
καλούμενα βάρβιτα κρέκοντες. ὧν παρὰ μὲν Ἕλλησιν
ἐκλέλοιπεν ἡ χρῆσις ἐπʼ ἐμοῦ πάτριος οὖσα· παρὰ δὲ
Ῥωμαίοις ἐν ἁπάσαις φυλάττεται ταῖς ἀρχαίαις θυηπολίαις.
</p>
</div3>
<div3 type="section" n="6">
<p>σκευαὶ δὲ τῶν ὀρχηστῶν ἦσαν χιτῶνες φοινίκεοι
ζωστῆρσι χαλκέοις ἐσφιγμένοι, καὶ ξίφη παρηρτημένα,
<pb id="v.3p.115"/>
καὶ λόγχαι βραχύτεραι τῶν μετρίων· τοῖς δʼ ἀνδράσι
καὶ κράνη χάλκεα λόφοις ἐπισήμοις κεκοσμημένα καὶ
<milestone unit="reiskpage" n="1488"/>πτεροῖς. ἡγεῖτο δὲ καθʼ ἕκαστον χορὸν εἷς ἀνήρ, ὃς
ἐνεδίδου τοῖς ἄλλοις τὰ τῆς ὀρχήσεως σχήματα, πρῶτος
εἰδοφορῶν τὰς πολεμικὰς καὶ συντόνους κινήσεις ἐν 
τοῖς προκελευσματικοῖς ὡς τὰ πολλὰ ῥυθμοῖς.
</p>
</div3>
<div3 type="section" n="7">
<p>Ἑλληνικὸν 
δʼ ἄρα καὶ τοῦτʼ ἦν ἐν τοῖς πάνυ παλαιὸν ἐπιτήδευμα,
ἐνόπλιος ὄρχησις ἡ καλουμένη πυρρίχη, εἴτʼ
Ἀθηνᾶς πρώτης ἐπὶ Τιτάνων ἀφανισμῷ χορεύειν καὶ
ὀρχεῖσθαι σὺν τοῖς ὅπλοις τἀπινίκια ὑπὸ χαρᾶς ἀρξαμένης, 
εἴτε παλαίτερον ἔτι Κουρήτων αὐτὴν καταστησαμένων,
ὅτε τὸν Δία τιθηνούμενοι θέλγειν ἐβούλοντο
<milestone unit="reiskpage" n="1489"/>κτύπῳ τε ὅπλων καὶ κινήσει μελῶν ἐνρύθμῳ καθάπερ
ὁ μῦθος ἔχει.
</p>
</div3>
<div3 type="section" n="8">
<p>δηλοῖ δὲ καὶ τούτου τὴν ἀρχαιότητα 
ὡς ἐπιχωρίου τοῖς Ἕλλησιν Ὅμηρος πολλαχῇ μὲν καὶ 
ἄλλῃ, μάλιστα δʼ ἐν ἀσπίδος κατασκευῇ, ἣν Ἀχιλλεῖ
δωρήσασθαί φησιν Ἥφαιστον. ὑποθέμενος γὰρ ἐν
αὐτῇ δύο πόλεις τὴν μὲν εἰρήνῃ κοσμουμένην, τὴν δὲ
πολέμῳ κακοπαθοῦσαν, ἐν ᾗ τὴν ἀμείνω καθίστησι
τύχην ἑορτὰς ποιῶν καὶ γάμους καὶ θαλίας ὥσπερ εἰκὸς 
καὶ ταῦτα λέγει·
<quote rend="blockquote">
<lb/>κοῦροι δʼ ὀρχηστῆρες ἐδίνεον· ἐν δʼ ἄρα τοῖσιν
<lb/>αὐλοὶ φόρμιγγές τε βοὴν ἔχον· αἱ δὲ γυναῖκες
<lb/>ἱστάμεναι θαύμαζον ἐπὶ προθύροισιν ἑκάστη.
</quote>
<pb id="v.3p.116"/>
</p>
</div3>
<div3 type="section" n="9">
<p>καὶ αὖθις ἕτερον <add>ἐν</add> αὐτῇ λέγων διακεκοσμῆσθαι
Κρητικὸν ἠιθέων τε καὶ παρθένων χορὸν ὧδε εἴρηκεν·
<quote rend="blockquote">
<lb/>ἐν δὲ χορὸν ποίκιλλε περικλυτὸς ἀμφιγυήεις,
<lb/>τῷ ἴκελον οἷόν ποτʼ ἐνὶ Κνωσσῷ εὐρείῃ
<milestone unit="reiskpage" n="1490"/>
<lb/>Δαίδαλος ἤσκησεν καλλιπλοκάμῳ Ἀριάδνῃ.
<lb/>ἔνθα μὲν ἠίθεοι καὶ παρθένοι ἀλφεσίβοιαι
<lb/>ὠρχεῦντʼ ἀλλήλων ἐπὶ καρπῷ χεῖρας ἔχουσαι.
</quote>
κόσμον τʼ αὐτοῦ ἀφηγούμενος, ἵνα δῆλον ἡμῖν ποιήσειεν,
ὅτι ἡ τῶν ἀρρένων κίνησις ἐνόπλιος ἦν, τάδε
λέγει·
<quote rend="blockquote">
<lb/>καί ῥʼ αἱ μὲν καλὰς στεφάνας ἔχον, οἱ δὲ μαχαίρας
<lb/>εἶχον χρυσείας ἐξ ἀργυρέων τελαμώνων.
</quote>
ἡγεμόνας τε τῆς ὀρχήσεως αὐτῶν τοὺς ἐνδιδόντας τοῖς
ἄλλοις καὶ προκαταρχομένους εἰσάγων τοιάδε γράφει·
<quote rend="blockquote">
<lb/>πολλὸς δʼ ἱμερόεντα χορὸν περιΐσταθʼ ὅμιλος
<lb/>τερπόμενοι· δοιὼ δὲ κυβιστητῆρε κατʼ αὐτοὺς
<lb/>μολπῆς ἐξάρχοντες ἐδίνευον κατὰ μέσσους.
</quote>
</p>
</div3>
<div3 type="section" n="10">
<p>οὐ μόνον δʼ ἐκ τῆς ἐναγωνίου τε καὶ κατεσπουδασμένης
ὀρχήσεως τῶν χορῶν, ᾗ παρὰ τὰς θυηπολίας
τε καὶ πομπὰς ἐχρῶντο Ῥωμαῖοι, τὸ συγγενὲς ἄν τις
αὐτῶν τὸ πρὸς τοὺς Ἕλληνας ἴδοι, ἀλλὰ καὶ ἐκ τῆς
<milestone unit="reiskpage" n="1491"/>
κερτόμου καὶ τωθαστικῆς. μετὰ γὰρ τοὺς ἐνοπλίους
χοροὺς οἱ τῶν σατυριστῶν ἐπόμπευον χοροὶ τὴν Ἑλληνικὴν
εἰδοφοροῦντες σίκιννιν. σκευαὶ δʼ αὐτοῖς ἦσαν
τοῖς μὲν εἰς Σιληνοὺς εἰκασθεῖσι μαλλωτοὶ χιτῶνες,
οὓς ἔνιοι χορταίους καλοῦσι, καὶ περιβόλαια ἐκ παντὸς
<pb id="v.3p.117"/>
ἄνθους· τοῖς δʼ εἰς Σατύρους περιζώματα καὶ δοραὶ
τράγων καὶ ὀρθότριχες ἐπὶ ταῖς κεφαλαῖς φόβαι καὶ
ὅσα τούτοις ὅμοια. οὗτοι κατέσκωπτόν τε καὶ κατεμιμοῦντο
τὰς σπουδαίας κινήσεις ἐπὶ τὰ γελοιότερα
μεταφέροντες.
</p>
</div3>
<div3 type="section" n="11">
<p>δηλοῦσι δὲ καὶ αἱ τῶν θριάμβων εἴσοδοι 
παλαιὰν καὶ ἐπιχώριον οὖσαν Ῥωμαίοις τὴν κέρτομον
καὶ σατυρικὴν παιδιάν. ἐφεῖται γὰρ τοῖς κατάγουσι
<milestone unit="reiskpage" n="1492"/>τὰς νίκας ἰαμβίζειν τε καὶ κατασκώπτειν τοὺς ἐπιφανεστάτους
ἄνδρας αὐτοῖς στρατηλάταις, ὡς Ἀθήνησι τοῖς
πομπευταῖς τοῖς ἐπὶ τῶν ἁμαξῶν πρότερον ἅμα <del>τοῖς</del> 
σκώμμασι παροχουμένοις, νῦν δὲ ποιήματʼ ᾅδουσιν
αὐτοσχέδια.
</p>
</div3>
<div3 type="section" n="12">
<p>εἶδον δὲ καὶ ἐν ἀνδρῶν ἐπισήμων ταφαῖς 
ἅμα ταῖς ἄλλαις πομπαῖς προηγουμένους τῆς κλίνης
τοὺς σατυριστῶν χοροὺς κινουμένους τὴν σίκιννιν ὄρχησιν,
μάλιστα δʼ ἐν τοῖς τῶν εὐδαιμόνων κήδεσιν. 
ὅτι δʼ οὔτε Λιγύων οὔτʼ Ὀμβρικῶν οὔτʼ ἄλλων τινῶν
βαρβάρων τῶν ἐν Ἰταλίᾳ κατοικούντων εὕρημα ἡ σατυρικὴ
<milestone unit="reiskpage" n="1493"/>παιδιὰ καὶ ὄρχησις ἦν, ἀλλʼ Ἑλλήνων, δέδοικα,
μὴ καὶ ὀχληρὸς εἶναί τισι δόξω, λόγοις πλείοσι πιστοῦσθαι
ὁμολογούμενον πρᾶγμα βουλόμενος.
</p>
</div3>
<div3 type="section" n="13">
<p>μετὰ δὲ τοὺς χοροὺς τούτους κιθαρισταί τʼ ἀθρόοι 
καὶ αὐληταὶ πολλοὶ παρεξῄεσαν· καὶ μετʼ αὐτοὺς οἵ τε
τὰ θυμιατήρια κομίζοντες, ἐφʼ ὧν ἀρώματα καὶ λιβανωτὸς
παρʼ ὅλην ὁδὸν ἐθυμιᾶτο, καὶ οἱ τὰ πομπεῖα
παραφέροντες ἀργυρίου καὶ χρυσίου πεποιημένα τά τε 
ἱερὰ καὶ τὰ δημόσια. τελευταῖα δὲ πάντων αἱ τῶν
<pb id="v.3p.118"/>
θεῶν εἰκόνες ἐπόμπευον ὤμοις ὑπʼ ἀνδρῶν φερόμεναι,
μορφάς θʼ ὁμοίας παρέχουσαι ταῖς παρʼ Ἕλλησι πλαττομέναις
καὶ σκευὰς καὶ σύμβολα καὶ δωρεάς, ὧν εὑρεταὶ
καὶ δοτῆρες ἀνθρώποις ἕκαστοι παραδίδονται, οὐ
μόνον Διὸς καὶ Ἥρας καὶ Ἀθηνᾶς καὶ Ποσειδῶνος καὶ
τῶν ἄλλων, οὓς Ἕλληνες ἐν τοῖς δώδεκα θεοῖς καταριθμοῦσιν,
ἀλλὰ καὶ τῶν προγενεστέρων, ἐξ ὧν οἱ
<milestone unit="reiskpage" n="1494"/>
δώδεκα θεοὶ μυθολογοῦνται γενέσθαι, Κρόνου καὶ
Ῥέας καὶ Θέμιδος καὶ Λητοῦς καὶ Μοιρῶν καὶ Μνημοσύνης
καὶ τῶν ἄλλων ἁπάντων, ὅσων ἐστὶν ἱερὰ καὶ
τεμένη παρʼ Ἕλλησι· καὶ τῶν ὕστερον, ἀφʼ οὗ τὴν
ἀρχὴν Ζεὺς παρέλαβε, μυθολογουμένων γενέσθαι, Περσεφόνης
Εἰλειθυίας Νυμφῶν Μουσῶν Ὡρῶν Χαρίτων
Διονύσου, καὶ ὅσων ἡμιθέων γενομένων αἱ ψυχαὶ τὰ
θνητὰ ἀπολιποῦσαι σώματα εἰς οὐρανὸν ἀνελθεῖν λέγονται,
καὶ τιμὰς λαχεῖν ὁμοίας θεοῖς, Ἡρακλέους
Ἀσκληπιοῦ Διοσκούρων Σελήνης Πανὸς ἄλλων μυρίων.
</p>
</div3>
<div3 type="section" n="14">
<p>καίτοι εἰ βάρβαροι ἦσαν οἱ τὴν Ῥώμην οἰκίσαντες καὶ
τὴν ἑορτὴν ταύτην καταστησάμενοι, τί προσῆκεν αὐτοῖς
τοὺς μὲν Ἑλληνικοὺς ἅπαντας σέβειν θεούς τε
καὶ δαίμονας, τῶν δὲ πατρίων ὑπερορᾶν; ἢ δειξάτω
τις ἡμῖν ἔξω τοῦ Ἑλληνικοῦ φῦλον ἕτερον, ᾧ πάτριά
ἐστι ταῦτα τὰ ἱερά, καὶ τότε διαβαλλέτω ταύτην τὴν
ἀπόδειξιν ὡς οὐχ ὑγιῆ.
</p>
</div3>
<div3 type="section" n="15">
<p>συντελεσθείσης δὲ τῆς πομπῆς
ἐβουθύτουν εὐθὺς οἵ θʼ ὕπατοι καὶ τῶν ἱερέων οἷς
ὅσιον, καὶ ὁ τῶν θυηπολιῶν τρόπος ὁ αὐτὸς ἦν τῷ
<milestone unit="reiskpage" n="1495"/>
<pb id="v.3p.119"/>
παρʼ ἡμῖν. χερνιψάμενοί τε γὰρ αὐτοὶ καὶ τὰ ἱερὰ
καθαρῷ περιαγνίσαντες ὕδατι καὶ Δημητρίους καρποὺς
ἐπιρράναντες αὐτῶν ταῖς κεφαλαῖς, ἔπειτα κατευξάμενοι,
θύειν τότε τοῖς ὑπηρέταις αὐτὰ ἐκέλευον. τῶν
δʼ οἱ μὲν ἑστῶτος ἔτι τοῦ θύματος σκυτάλῃ τοὺς κροτάφους 
ἔπαιον, οἱ δὲ πίπτοντος ὑπετίθεσαν τὰς σφαγίδας,
καὶ μετὰ τοῦτο δείραντές τε καὶ μελίσαντες
ἀπαρχὰς ἐλάμβανον ἐξ ἑκάστου σπλάγχνου καὶ παντὸς
ἄλλου μέλους, ἃς ἀλφίτοις ζέας ἀναδεύσαντες προσέφερον
τοῖς θύουσιν ἐπὶ κανῶν· οἱ δʼ ἐπὶ τοὺς βωμοὺς 
ἐπιθέντες ὑφῆπτον καὶ προσέσπενδον οἶνον κατὰ
</p>
</div3>
<div3 type="section" n="16">
<p>τῶν ἁγνιζομένων. ἕκαστον δʼ ὅτι κατὰ νόμους ἐγίνετο 
τοὺς ἀμφὶ θυσίαν ὑφʼ Ἑλλήνων κατασταθέντας, ἐκ τῆς
<milestone unit="reiskpage" n="1496"/>Ὁμήρου ποιήσεως γνῶναι ῥᾴδιον. καὶ γὰρ χερνιπτομένους
εἰσάγει τοὺς ἥρωας καὶ οὐλαῖς χρωμένους ἐν 
οἷς φησι·
<quote rend="blockquote">
<lb/>χερνίψαντο δʼ ἔπειτα καὶ οὐλοχύτας ἀνέλοντο.
</quote>
τριχοτομοῦντάς τʼ ἀπὸ τῆς κεφαλῆς τὰς τρίχας καὶ
τιθέντας ἐπὶ τὸ πῦρ ὧδε γράφων·
<quote rend="blockquote">
<lb/>ἀλλʼ ὅ γʼ ἀπαρχόμενος κεφαλῆς τρίχας ἐν πυρὶ βάλλε. 
</quote>
σκυτάλαις τε παίοντας τὰ μέτωπα τῶν ἱερείων καὶ τὰ
πεσόντα θύοντας, ὡς ἐπὶ τῆς Εὐμαίου ποιεῖ θυσίας·
<quote rend="blockquote">
<lb/>κόψε δʼ ἀπαρχόμενος σχίζῃ δρυός, ἣν λίπε κείων.
<lb/>τὸν δʼ ἔλιπε ψυχή· τοὶ δʼ ἔσφαξάν τε καὶ εὗσαν.
</quote>
</p>
</div3>
<div3 type="section" n="17">
<p>ἀπαρχάς τʼ ἀπὸ τῶν σπλάγχνων καὶ ἀπὸ τῶν ἄλλων 
<pb id="v.3p.120"/>
λαμβάνοντας μελῶν, καὶ ταύτας ἀλφίτοις δεύοντας καὶ
καθαγίζοντας ἐπὶ τῶν βωμῶν, ὡς ἐπὶ τῆς αὐτῆς ποιεῖ θυσίας·
<quote rend="blockquote">
<lb/>ὁ δʼ ὠμοθετεῖτο συβώτης,
<milestone unit="reiskpage" n="1497"/>
<lb/>πάντοθεν ἀρχόμενος μελέων ἐς πίονα δημόν·
<lb/>καὶ τὰ μὲν πυρὶ βάλλε παλύνας ἀλφίτου ἀκτῇ.
</quote>
</p>
</div3>
<div3 type="section" n="18">
<p>ταῦτα δὲ Ῥωμαίους ἔτι καὶ εἰς ἐμὲ πράττοντας
ἐπὶ ταῖς θυσίαις ἰδὼν ἐπίσταμαι· καὶ μιᾷ πίστει τῇδε
ἀρκούμενος οὐ βαρβάρους ἐπείσθην εἶναι τοὺς οἰκιστὰς
τῆς Ῥώμης, ἀλλʼ ἐκ πολλῶν τόπων συνεληλυθότας
Ἕλληνας. ὀλίγα μὲν γὰρ ἐπιτηδεύματα περὶ θυσίας
τε καὶ ἑορτὰς ὁμοίως Ἕλλησι καὶ βαρβάρους τινὰς ἐπιτελεῖν
ἐνδέχεται, πάντα δὲ ταὐτὰ πράττειν ἀπίθανον.
</p>
</div3>
</div2>
<div2 type="chapter" n="73">
<div3 type="section" n="1">
<p>
λοιπὸν δʼ ἔτι μοι καὶ περὶ τῶν ἀγώνων,
οὓς μετὰ τὴν πομπὴν ἐπετέλουν, ὀλίγα διελθεῖν. πρῶτος
ὁ τῶν τεθρίππων τε καὶ συνωρίδων καὶ τῶν
ἀζεύκτων ἵππων ἐγίνετο δρόμος, ὡς παρʼ Ἕλλησι τὸ
</p>
</div3>
<div3 type="section" n="2">
<p>ἀρχαῖον Ὀλυμπίασί τε καὶ μέχρι τοῦ παρόντος. ἐν δὲ
ταῖς ἱππικαῖς ἁμίλλαις ἐπιτηδεύματα δύο τῶν πάνυ
<milestone unit="reiskpage" n="1498"/>
παλαιῶν ὡς ἐξ ἀρχῆς ἐνομοθετήθη φυλαττόμενα ὑπὸ
Ῥωμαίων μέχρι τῶν κατʼ ἐμὲ διάκειται χρόνων, τό τε
περὶ τὰ τρίπωλα τῶν ἁρμάτων, ὃ παρʼ Ἕλλησι μὲν
ἐκλέλοιπεν, ἀρχαῖον <add>ὄν</add> ἐπιτήδευμα καὶ ἡρωικόν, ᾧ
ποιεῖ τοὺς Ἕλληνας Ὅμηρος ἐν ταῖς μάχαις χρωμένους·
<pb id="v.3p.121"/>
δυσὶ γὰρ ἵπποις ἐζευγμένοις, ὃν τρόπον ζεύγνυται συνωρίς,
τρίτος παρείπετο σειραῖος ἵππος ῥυτῆρι συνεχόμενος,
ὃν ἀπὸ τοῦ παρῃωρῆσθαί τε καὶ <add>μὴ</add> συνεζεῦχθαι
<milestone unit="reiskpage" n="1499"/>παρῄορον ἐκάλουν οἱ παλαιοί· ἕτερον δὲ παρʼ
ὀλίγαις ἔτι φυλαττόμενον πόλεσιν Ἑλληνίσιν ἐν ἱερουργίαις 
τισὶν ἀρχαϊκαῖς, ὁ τῶν παρεμβεβηκότων τοῖς
ἅρμασι δρόμος.
</p>
</div3>
<div3 type="section" n="3">
<p>ὅταν γὰρ τέλος αἱ τῶν ἱππέων ἅμιλλαι 
λάβωνται, ἀποπηδῶντες ἀπὸ τῶν ἁρμάτων οἱ παροχούμενοι
τοῖς ἡνιόχοις, οὓς οἱ ποιηταὶ μὲν παραβάτας,
Ἀθηναῖοι δὲ καλοῦσιν ἀποβάτας, τὸν σταδιαῖον ἁμιλλῶνται 
δρόμον αὐτοὶ πρὸς ἀλλήλους. τελεσθέντων δὲ
τῶν ἱππικῶν δρόμων οἱ τοῖς ἑαυτῶν σώμασιν ἀγωνιζόμενοι
τότʼ εἰσῄεσαν δρομεῖς τε καὶ πύκται καὶ παλαισταί.
<milestone unit="reiskpage" n="1500"/>τρία γὰρ ἀθλήματα παρὰ τοῖς ἀρχαίοις Ἕλλησι
ταῦτʼ ἦν, ὡς Ὅμηρος ἐπὶ τῇ Πατρόκλου δηλοῖ ταφῇ.
</p>
</div3>
<div3 type="section" n="4">
<p>ἐν δὲ τοῖς διὰ μέσου τῶν ἀθλημάτων χρόνοις Ἑλληνικώτατον 
καὶ κράτιστον ἁπάντων ἐθῶν ἀπεδείκνυντο,
στεφανώσεις καὶ ἀναρρήσεις ποιούμενοι τιμῶν, αἷς
ἐτίμων τοὺς ἑαυτῶν εὐεργέτας, ὡς Ἀθήνησιν ἐν ταῖς
Διονυσιακαῖς ἐγίνετο θυσίαις, καὶ σκύλων, ὅσων ἐκ 
πολέμων λάβοιεν, ἐπιδείξεις τοῖς εἰς θέαν συνεληλυθόσιν.
</p>
</div3>
<div3 type="section" n="5">
<p>ἀλλὰ γὰρ ὑπὲρ μὲν τούτων οὔτε μηθένα ποιήσασθαι 
λόγον ἀπαιτούσης τῆς ὑποθέσεως καλῶς εἶχεν,
<milestone unit="reiskpage" n="1501"/>οὔτε μηκύνειν πέρα τοῦ δέοντος ἥρμοττε. καιρὸς δʼ
ἐπὶ τὴν ἀπολειπομένην διήγησιν ἐπανάγειν. ὡς γὰρ 
δὴ τὰ περὶ τὸν ἀπαχθέντα ἐπὶ τιμωρίαν ὑπὸ τοῦ δεσπότου
<pb id="v.3p.122"/>
καὶ προηγησάμενον τῆς πομπῆς ἔμαθεν ἡ βουλὴ
παρὰ τοῦ τὸ πραχθὲν ἀνανεωσαμένου, τοῦτον ὑπολαβοῦσα
ὑπὸ τοῦ θεοῦ λέγεσθαι τὸν οὐ καλὸν ἔπαρχον
τῶν ὀρχηστῶν, ὥσπερ ἔφην, ἀναζητήσασα τὸν τῷ θεράποντι
λωβησάμενον καὶ ζημίαν ἐπιβαλοῦσα, ἧς ἄξιος
ἦν, ἑτέραν ἐψηφίσατο τῷ θεῷ πομπὴν ἐπιτελεσθῆναι
καὶ ἀγῶνας ἐξ ἀρχῆς ἑτέρους ἀπὸ διπλασίων χρημάτων
ἢ πρότερον ἐγένοντο. καὶ τὰ μὲν ἐπὶ τούτων συντελεσθέντα
τῶν ὑπάτων τοιάδε ἦν.
</p>
</div3>
</div2>
</div1>
<pb id="v.3p.123"/>
<div1 type="book" n="8">
<div2 type="chapter" n="1">
<div3 type="section" n="1">
<p>
<milestone unit="reiskpage" n="1502"/>οἱ δὲ μετὰ τούτους ἀποδειχθέντες ὕπατοι κατὰ
τὴν ἑβδομηκοστὴν καὶ τρίτην ὀλυμπιάδα, <del>καθʼ</del> ἣν
ἐνίκα στάδιον Ἀστύλος Κροτωνιάτης ἄρχοντος Ἀθήνησιν
Ἀγχίσου, Γάιος Ἰούλιος Ἰοῦλος καὶ Πόπλιος
Πινάριος Ῥοῦφος, ἄνδρες ἥκιστα πολεμικοὶ καὶ διὰ
<milestone unit="reiskpage" n="1503"/>τοῦτο μάλιστα τῆς ἀρχῆς ταύτης παρὰ τοῦ δήμου τυχόντες,
εἰς πολλοὺς καὶ μεγάλους ἠναγκάσθησαν κινδύνους
καταστῆναι πολέμου καταρραγέντος ἐκ τῆς ἐκείνων
ἀρχῆς, διʼ ὧν ἡ πόλις ὀλίγου ἐδέησεν ἐκ βάθρων
ἀναιρεθῆναι.
</p>
</div3>
<div3 type="section" n="2">
<p>ὁ γὰρ Μάρκιος ἐκεῖνος ὁ Κοριολάνος, ὁ 
τὴν ἐπὶ τῇ τυραννίδι αἰτίαν σχὼν καὶ φυγῇ ἀιδίῳ
ἐλασθείς, ἀγανακτῶν τʼ ἐπὶ τῇ συμφορᾷ καὶ τιμωρίαν
<pb id="v.3p.124"/>
παρὰ τῶν ἐχθρῶν βουλόμενος λαβεῖν, διʼ οὗ δʼ ἂν
αὕτη γένοιτο τρόπου καὶ διʼ οἵας δυνάμεως ἀνασκοπῶν
μίαν εὕρισκε Ῥωμαίοις τότʼ ἀντίπαλον ἰσχὺν τὴν Οὐολούσκων,
εἰ κοινῇ χρησάμενοι γνώμῃ καὶ τυχόντες
ἡγεμόνος ἔμφρονος ἐνστήσονται πρὸς αὐτοὺς τὸν πόλεμον.
</p>
</div3>
<div3 type="section" n="3">
<p>ἐλογίζετο <add>μὲν</add> οὖν, ὡς εἰ πείσειε τοὺς Οὐολούσκους
δέξασθαί τʼ αὐτὸν καὶ τὴν ἡγεμονίαν ἐπιτρέψαι
τοῦ πολέμου, ῥᾳδίως αὐτῷ διαπεπράξεται τὸ ἔργον·
ἐτάραττε δʼ αὐτὸν ἡ συνείδησις, ὅτι πλειστάκις κατὰ
τὰς μάχας δεινὰ δεδρακὼς ἦν αὐτοὺς καὶ πόλεις συμμαχίδας
ἀφῃρημένος. οὐ μὴν ἀπέστη γε τῆς πείρας
διὰ τὸ τοῦ κινδύνου μέγεθος, ἀλλʼ εἰς αὐτὰ τὰ δεινὰ
χωρεῖν ἐβουλεύσατο καὶ πάσχειν ὑπʼ αὐτῶν ὁτιοῦν.
<milestone unit="reiskpage" n="1504"/>
</p>
</div3>
<div3 type="section" n="4">
<p>φυλάξας δὲ νύκτα καὶ ταύτην σκοταίαν ἧκεν εἰς Ἄντιον,
τὴν ἐπιφανεστάτην τῶν ἐν Οὐολούσκοις πόλεων,
ἡνίκα περὶ δεῖπνον ἦσαν οἱ κατὰ τὴν πόλιν, καὶ παρελθὼν
εἰς οἰκίαν ἀνδρὸς δυνατοῦ, διʼ εὐγένειάν τε καὶ
πλοῦτον καὶ τὰς ἐν τοῖς πολέμοις πράξεις μέγα ἐφʼ
ἑαυτῷ φρονοῦντος καὶ τὸ ἔθνος ὅλον ἄγοντος ὡς τὰ
πολλά, ᾧ Τύλλος Ἄττιος ὄνομα ἦν, ἱκέτης τοῦ ἀνδρὸς
γίνεται καθεζόμενος ἐπὶ τῆς ἑστίας.
</p>
</div3>
<div3 type="section" n="5">
<p>διηγησάμενος δʼ
αὐτῷ τὰς κατασχούσας αὐτὸν ἀνάγκας, διʼ ἃς ὑπέμεινεν
ἐπὶ τοὺς ἐχθροὺς καταφυγεῖν, μέτρια ἠξίου φρονῆσαι
καὶ ἀνθρώπινα περὶ ἀνδρὸς ἱκέτου καὶ μηκέτι πολέμιον
<milestone unit="reiskpage" n="1505"/>
ἡγεῖσθαι τὸν ὑποχείριον μηδʼ εἰς τοὺς ἀτυχοῦντας
καὶ τεταπεινωμένους ἀποδείκνυσθαι τὴν ἰσχὺν ἐνθυμούμενον,
<pb id="v.3p.125"/>
ὡς οὐ μένουσιν ἐπὶ τοῖς αὐτοῖς πράγμασιν
αἱ τῶν ἀνθρώπων τύχαι.
</p>
</div3>
<div3 type="section" n="6">
<p>δύναιο δʼ ἄν, ἔφη, τοῦτʼ 
ἐξ αὐτοῦ μάλιστα μαθεῖν ἐμοῦ, ὃς ἐν τῇ μεγίστῃ πόλει
κράτιστός ποτʼ εἶναι τῶν ἄλλων δοκῶν νῦν ἔρημος
καὶ ἄπολις καὶ ταπεινὸς ἐρριμμένος τοῦτο πείσομαι, 
ὅ τι ἂν ἐχθρῷ ὄντι σοι δοκῇ. ὑπισχνοῦμαι δέ σοι
τοσαῦτʼ ἀγαθὰ ποιήσειν Οὐολούσκους φίλος τῷ ἔθνει
γενόμενος, ὅσα κακὰ εἰργασάμην ἐχθρὸς ὤν. εἰ δέ τι
ἄλλο γινώσκεις περὶ ἐμοῦ, χρῆσαι τῇ ὀργῇ παραχρῆμα
καὶ θάνατον χάρισαί μοι τὸν τάχιστον αὐτοχειρίᾳ τε 
καὶ ἐπὶ τῆς ἑστίας τῆς σεαυτοῦ καθιερεύσας τὸν ἱκέτην.
</p>
</div3>
</div2>
<div2 type="chapter" n="2">
<div3 type="section" n="1">
<p>
<milestone unit="reiskpage" n="1506"/>ἔτι δʼ αὐτοῦ ταῦτα λέγοντος ἐμβαλὼν τὴν
δεξιὰν ὁ Τύλλος καὶ ἀπὸ τῆς ἑστίας ἀναστήσας θαρρεῖν
τʼ αὐτὸν ἐκέλευσεν, ὡς μηδὲν ἀνάξιον τῆς ἰδίας
ἀρετῆς πεισόμενον καὶ πολλὰς αὐτῷ χάριτας εἰδέναι 
τῆς πρὸς ἑαυτὸν ἀφίξεως ἔφη, τιμήν τινα οὐ μικρὰν
εἶναι καὶ ταύτην ἀποφαινόμενος· Οὐολούσκους τʼ αὐτῷ
πάντας ὑπισχνεῖτο ποιήσειν φίλους ἀρξάμενος ἀπὸ τῆς
ἑαυτοῦ πατρίδος· καὶ οὐδεμίαν ἐψεύσατο τῶν ὑποσχέσεων.
</p>
</div3>
<div3 type="section" n="2">
<p>χρόνου δέ τινος οὐ πολλοῦ διελθόντος βουλευομένοις 
τοῖς ἀνδράσι κατὰ σφᾶς, Μαρκίῳ τε καὶ
Τύλλῳ, κινεῖν ἐδόκει τὸν πόλεμον. ὁ μὲν οὖν Τύλλος
αὐτίκα μάλα ἐβούλετο πᾶσαν τὴν Οὐολούσκων δύναμιν
παραλαβὼν ἐπὶ τὴν Ῥώμην χωρεῖν, ἕως ἐστασίαζέ τε
<pb id="v.3p.126"/>
καὶ ἡγεμόνας ἀπολέμους εἶχεν, ὁ δὲ Μάρκιος αἰτίαν
πρῶτον ᾤετο δεῖν εὐσεβῆ καὶ δικαίαν ἐνστήσασθαι τοῦ
πολέμου διδάσκων, ὡς ἁπάσαις μὲν πράξεσι θεοὶ συλλαμβάνουσι,
μάλιστα δὲ ταῖς κατὰ πολέμους, ὅσῳ μείζους
τέ εἰσι τῶν ἄλλων καὶ εἰς ἀδήλους φιλοῦσι κατασκήπτειν
τύχας. ἐτύγχανον δὲ τότε Ῥωμαίοις καὶ
<milestone unit="reiskpage" n="1507"/>
Οὐολούσκοις ἐκεχειρίαι τοῦ πολέμου καὶ ἀνοχαὶ πρὸς
ἀλλήλους οὖσαι σπονδαί τε διετεῖς ὀλίγῳ πρότερον
χρόνῳ γενόμεναι.
</p>
</div3>
<div3 type="section" n="3">
<p>ἐὰν μὲν οὖν ἀπερισκέπτως, ἔφη,
καὶ διὰ τάχους τὸν πόλεμον ἐπιφέρῃς, τοῦ λελύσθαι
τὰς σπονδὰς αἴτιος ἔσῃ καὶ τὸ δαιμόνιον οὐχ ἕξεις
εὐμενές· ἐὰν δὲ περιμείνῃς, ἕως ἐκεῖνοι τοῦτο ποιήσωσιν,
ἀμύνεσθαι δόξεις καὶ λελυμέναις σπονδαῖς βοηθεῖν.
ὅπως δʼ ἂν τοῦτο γένοιτο, καὶ ὅπως ἂν ἐκεῖνοι
μὲν ἄρξειαν παρασπονδεῖν, ἡμεῖς δὲ δόξαιμεν ὅσιον
καὶ δίκαιον ἐπιφέρειν τὸν πόλεμον, ἐγὼ σὺν πολλῇ
φροντίδι ἀνεύρηκα. δεῖ δʼ ὑφʼ ἡμῶν αὐτοὺς ἐξαπατηθέντας
ἄρξαι τῆς παρανομίας.
</p>
</div3>
<div3 type="section" n="4">
<p>ὁ δὲ τρόπος τῆς ἐξαπάτης,
ὃν ἐγὼ τέως μὲν ἀπόρρητον ἐφύλαττον ἀναμένων
τὸν οἰκεῖον αὐτοῦ καιρόν, νῦν δὲ σοῦ σπουδάζοντος
ἔργου ἔχεσθαι θᾶττον ἐκφέρειν εἰς μέσον ἀναγκάζομαι,
τοιόσδε ἐστίν· θυσίας ἐπιτελεῖν Ῥωμαῖοι μέλλουσι καὶ
ἀγῶνας ἄγειν ἀπὸ πολλῶν χρημάτων σφόδρα λαμπρούς,
ἀφίξονταί τε κατὰ θέαν ἐπὶ τούτους πολλοὶ τῶν
 ξένων.
</p>
</div3>
<div3 type="section" n="5">
<p>τοῦτον ἀναμείνας τὸν χρόνον ἴθι καὶ σὺ καὶ
Οὐολούσκων ὅσους δύνασαι πλείστους παρασκεύασον
<milestone unit="reiskpage" n="1508"/>
<pb id="v.3p.127"/>
ἐλθεῖν ἐπὶ τὴν θέαν· ὅταν δʼ ἐν τῇ πόλει γένῃ, τῶν
ἀναγκαιοτάτων τινά σοι φίλων κέλευσον ἐλθεῖν ὡς
τοὺς ὑπάτους καὶ διʼ ἀπορρήτων εἰπεῖν, ὅτι μέλλουσιν
ἐπιτίθεσθαι τῇ πόλει Οὐολοῦσκοι νύκτωρ, καὶ ἐπὶ
τοῦθʼ ἥκουσι τὸ ἔργον ἀθρόοι. εὖ γὰρ ἴσθι, ὡς εἰ 
τοῦτʼ ἀκούσειαν οὐδὲν ἔτι ἐνδοιάσαντες ἐκβαλοῦσιν
ὑμᾶς ἐκ τῆς πόλεως καὶ παρέξουσιν ἀφορμὴν δικαίας ὀργῆς.
</p>
</div3>
</div2>
<div2 type="chapter" n="3">
<div3 type="section" n="1">
<p>
ὡς δʼ ἤκουσε ταῦθʼ ὁ Τύλλος, ὑπερηγάσθη
τε καὶ τὸν παρόντα καιρὸν τῆς στρατείας ἀναβαλόμενος 
περὶ τὴν παρασκευὴν ἐγίνετο τοῦ πολέμου. ἐπεὶ
δὲ καθῆκεν ὁ τῆς ἀρχῆς καιρός, Ἰουλίου τε καὶ Πιναρίου
τὴν ὑπατείαν ἤδη παρειληφότων, ἡ κρατίστη τῶν
Οὐολούσκων νεότης ἐξ ἁπάσης πόλεως, ὡς ὁ Τύλλος
ἠξίου, παρῆν ἐπὶ τὴν τῶν ἀγώνων θέαν· καὶ κατεσκήνουν 
οἱ πλείους ἐν ἱεροῖς τε καὶ δημοσίοις τόποις οὐκ
<milestone unit="reiskpage" n="1509"/>ἔχοντες καταγωγὰς ἐν οἰκίαις τε καὶ παρὰ ξένοις, καὶ
ὁπότε διὰ τῶν στενωπῶν πορεύοιντο κατὰ συστροφὰς
καὶ ἑταιρίας ἀθρόοι διεξῄεσαν, ὥστε καὶ λόγον ἤδη
γίνεσθαι περὶ αὐτῶν ἀνὰ τὴν πόλιν καὶ ὑποψίας ἀτόπους.
</p>
</div3>
<div3 type="section" n="2">
<p>ἐν δὲ τούτῳ προσέρχεται τοῖς ὑπάτοις ὁ κατασκευασθεὶς 
ὑπὸ τοῦ Τύλλου μηνυτής, ὡς ὁ Μάρκιος
ὑπέθετο, καὶ ὡς δὴ ἀπόρρητον πρᾶξιν κατὰ τῶν ἑαυτοῦ
φίλων ἐχθροῖς μέλλων ἐκφέρειν ὅρκοις καταλαμβάνεται
τοὺς ὑπάτους ὑπὲρ ἀσφαλείας τε τῆς αὐτὸς αὐτοῦ καὶ 
τοῦ μηδένα Οὐολούσκων μαθεῖν, ὅστις ἦν ὁ τὴν μήνυσιν
κατʼ αὐτῶν πεποιημένος. καὶ μετὰ τοῦτʼ ἐκφέρει
<pb id="v.3p.128"/>
τὴν περὶ τῆς ἐπιθέσεως τῆς κατεψευσμένης μήνυσιν.
</p>
</div3>
<div3 type="section" n="3">
<p>ἐδόκει τοῖς ἀνδράσιν ἀληθὴς εἶναι ὁ λόγος, καὶ αὐτίκα
ἡ βουλὴ κατʼ ἄνδρα ὑπὸ τῶν ὑπάτων κληθεῖσα συνῆκτο,
καὶ παραχθεὶς ὁ μηνυτὴς τοὺς αὐτοὺς εἶπε καὶ
πρὸς ἐκείνην τὰ πιστὰ λαβὼν λόγους. τοῖς δὲ καὶ
πάλαι μὲν εἶναι τὸ πρᾶγμα ἐδόκει μεστὸν ὑποψίας τοσαύτην
νεότητα ἐξ ἑνὸς ἔθνους διαφόρου σφίσιν ἐπὶ
τὴν θέαν παρελθεῖν, προσελθούσης δὲ μηνύσεως, ἧς
τὴν ἀπάτην ἠγνόουν, ἰσχὺν βεβαίαν ἡ δόξα ἔλαβεν,
<milestone unit="reiskpage" n="1510"/>
ἐδόκει θʼ ἅπασιν ἀπαλλάττειν τοὺς ἄνδρας ἐκ τῆς
πόλεως πρὶν ἥλιον δῦναι, τοῖς δὲ μὴ πεισθεῖσιν ἐπικηρύξαι
θάνατον, ἐπιμεληθῆναι δὲ τῆς ἀπαλλαγῆς αὐτῶν,
ἵνα χωρὶς ὕβρεως καὶ μετʼ ἀσφαλείας γένοιτο,
τοὺς ὑπάτους.
</p>
</div3>
</div2>
<div2 type="chapter" n="4">
<div3 type="section" n="1">
<p>
ταῦτα τῆς βουλῆς ψηφισαμένης οἱ μὲν ἐκήρυττον
διὰ τῶν στενωπῶν διεξιόντες ἀπιέναι Οὐολούσκους
ἐκ τῆς πόλεως αὐτίκα μάλα κατὰ μίαν ἅπαντας
ἐξιόντας πύλην τὴν καλουμένην Καπυΐνην, ἕτεροι δὲ
παρέπεμπον τοὺς ἀπαλλαττομένους ἅμα τοῖς ὑπάτοις·
ἔνθα μάλιστα ὤφθη, ὅσον αὐτῶν τὸ πλῆθος ἦν καὶ ὡς
ἀκμαῖον ἅπαν ὑφʼ ἕνα καιρὸν καὶ κατὰ μίαν ἐξιόντων
πύλην. πρῶτος δʼ αὐτῶν ὁ Τύλλος ἐξῄει διὰ ταχέων
καὶ καταλαβὼν οὐ πρόσω τῆς πόλεως τόπον ἐπιτήδειον
ἐν τούτῳ τοὺς ὑστεροῦντας ἀνελάμβανεν.
</p>
</div3>
<div3 type="section" n="2">
<p>ἐπειδὴ δὲ
πάντες συνήχθησαν, ἐκκλησίαν ποιησάμενος πολλῇ καταβοῇ
<milestone unit="reiskpage" n="1511"/>
τῆς Ῥωμαίων πόλεως ἐχρήσατο, δεινὴν καὶ ἀφόρητον
<pb id="v.3p.129"/>
ἀποφαίνων τὴν ὕβριν, ἣν ὑβρισμένοι πρὸς αὐτῶν
ἦσαν Οὐολοῦσκοι μόνοι τῶν ἄλλων ξένων ἐξελασθέντες
ἐκ τῆς πόλεως· καὶ λέγειν ἠξίου ταῦτα πρὸς τὴν ἑαυτοῦ
πόλιν ἕκαστον καὶ πράττειν, ὅπως παύσωνται τῆς
ὕβρεως Ῥωμαῖοι δίκας παρασχόντες τῆς παρανομίας. 
ταῦτʼ εἰπὼν καὶ παραθήξας ἀνθρώπους ἀγανακτοῦντας
ἐπὶ τῷ πάθει διέλυσε τὴν ἐκκλησίαν.
</p>
</div3>
<div3 type="section" n="3">
<p>ὡς δʼ ἀπαλλαγέντες 
εἰς τὰς ἑαυτῶν ἕκαστοι πατρίδας ἐδήλωσαν τοῖς
ἄλλοις τὸν προπηλακισμὸν ἐπὶ μεῖζον ἐξαίροντες τὰ
γενόμενα, ἠγανάκτει τε πᾶσα πόλις καὶ κατέχειν τὴν 
ὀργὴν οὐκ ἠδύνατο· διαπρεσβευομένη δʼ ἄλλη πρὸς
ἄλλην εἰς μίαν ἀγορὰν ἅπαντας ἠξίου Οὐολούσκους
συνιέναι, ἵνα κοινῇ χρήσαιντο γνώμῃ περὶ τοῦ πολέμου.
</p>
</div3>
<div3 type="section" n="4">
<p>ἐγίνετο δὲ ταῦτα τοῦ Τύλλου μάλιστʼ ἐνάγοντος, καὶ 
συνῄεσαν ἐξ ἁπάσης πόλεως οἵ τʼ ἐν τοῖς τέλεσι καὶ
<milestone unit="reiskpage" n="1512"/>πολὺς ἄλλος ὄχλος εἰς τὴν Ἐχετρανῶν πόλιν· αὕτη
γὰρ ἐδόκει ἐν καλλίστῃ κεῖσθαι συνόδῳ ταῖς ἄλλαις
ἡ πόλις. ῥηθέντων δὲ πολλῶν λόγων, οὓς εἶπον οἱ
δυναστεύοντες ἐν ἑκάστῃ πόλει, ψῆφος ἀνεδόθη τοῖς
παροῦσι, καὶ ἦν ἡ νικῶσα γνώμη κινεῖν τὸν πόλεμον, 
ὡς Ῥωμαίων ἀρξάντων τῆς περὶ τὰς σπονδὰς παρανομίας.
</p>
</div3>
</div2>
<div2 type="chapter" n="5">
<div3 type="section" n="1">
<p>
ὑπὲρ δὲ τοῦ τίνα χρὴ πολεμεῖν αὐτοῖς τρόπον
<pb id="v.3p.130"/>
προθέντων σκοπεῖν τῶν ἐν τοῖς τέλεσι παρελθὼν ὁ
Τύλλος συνεβούλευσεν αὐτοῖς καλεῖν τὸν Μάρκιον καὶ
παρʼ ἐκείνου πυνθάνεσθαι, πῶς ἂν ἡ Ῥωμαίων καταλυθείη
δύναμις· κράτιστα γὰρ ἁπάντων ἀνθρώπων
εἰδέναι, πῇ τε κάμνει τὰ τῆς πόλεως πράγματα καὶ πῇ
μάλιστα ἔρρωται. ἐδόκει ταῦτα, καὶ αὐτίκα πάντες
ἐβόων καλεῖν τὸν ἄνδρα. καὶ ὁ Μάρκιος ἧς ἐβούλετο
ἀφορμῆς λαβόμενος ἀνέστη κατηφὴς καὶ δεδακρυμένος
καὶ μικρὸν ἐπισχὼν χρόνον τοιούτους διέθετο λόγους·
</p>
</div3>
<div3 type="section" n="2">
<p> εἰ μὲν ἡγούμην ὑμᾶς ἅπαντας ὅμοια γινώσκειν περὶ
τῆς ἐμῆς συμφορᾶς, οὐκ ἂν ὑπελάμβανον ἀναγκαῖον
εἶναι περὶ αὐτῆς ἀπολογεῖσθαι· ἐνθυμούμενος δʼ, ὡς
<milestone unit="reiskpage" n="1513"/>
ἐν πολλοῖς καὶ διαφόροις ἤθεσιν εἰκός, εἶναί τινας,
οἷς παραστήσεται δόξα οὔτʼ ἀληθὴς οὔτε προσήκουσα
περὶ ἐμοῦ, ὡς οὐκ ἂν ἄτερ αἰτίας ἀληθοῦς καὶ δικαίας
ἐξήλασέ με ὁ δῆμος ἐκ τῆς πατρίδος, παντὸς μάλιστα
οἴομαι δεῖν πρῶτον ὑπὲρ τῆς ἐμῆς φυγῆς ἐν κοινῷ
</p>
</div3>
<div3 type="section" n="3">
<p>πρὸς ἅπαντας ὑμᾶς ἀπολογήσασθαι. ἀλλʼ ἀνάσχεσθέ
μου, πρὸς θεῶν, καὶ οἱ κράτιστα ἐγνωκότες, ἃ πέπονθα
ὑπὸ τῶν ἐχθρῶν καὶ ὡς οὐ προσῆκόν μοι ταύτης πεπείραμαι
τῆς τύχης διεξιόντος, καὶ μὴ πρότερον ποθεῖτε,
ὅ τι χρὴ πράττειν ἀκοῦσαι, πρίν, ὁποῖός τις εἰμὶ ὁ
τὴν γνώμην ἀποδειξόμενος, ἐξετάσαι. ἔσται δὲ βραχὺς
ὁ περὶ αὐτῶν, κἂν πρόσωθεν ἄρξωμαι, λόγος.
</p>
</div3>
<div3 type="section" n="4">
<p>Ῥωμαίοις
τὸ μὲν ἐξ ἀρχῆς πολίτευμα ἦν μικτὸν ἔκ τε βασιλείας
καὶ ἀριστοκρατίας· ἔπειτα ὁ τελευταῖος βασιλεὺς Ταρκύνιος
τυραννίδα τὴν ἀρχὴν ἠξίου ποιεῖν. συστάντες
<pb id="v.3p.131"/>
<milestone unit="reiskpage" n="1514"/>οὖν ἐπʼ αὐτὸν οἱ τῆς ἀριστοκρατίας ἡγεμόνες ἐκεῖνον
μὲν ἐξέβαλον ἐκ τῆς πόλεως, αὐτοὶ δὲ τὰ κοινὰ κατέσχον
ἀρίστην καὶ σωφρονεστάτην, ὡς ἅπαντες ὁμολογοῦσι,
καταστησάμενοι πολιτείαν. χρόνοις δʼ οὐ πολλοῖς
τῶν νῦν πρότερον, ἀλλὰ τρίτον ἢ τέταρτον τοῦτʼ 
ἔτος οἱ πενέστατοί τε καὶ ἀργότατοι τῶν πολιτῶν πονηροῖς
χρησάμενοι προστάταις ἄλλα τε πολλὰ ἐξύβρισαν,
καὶ τελευτῶντες καταλύειν τὴν ἀριστοκρατίαν ἐπεχείρουν.
ἐφʼ οἷς ἅπαντες μὲν οἱ τῆς βουλῆς προεστηκότες
ἤχθοντο καί, ὅπως παύσωνται τῆς ὕβρεως οἱ
</p>
</div3>
<div3 type="section" n="5">
<p>κινοῦντες τὴν πολιτείαν, σκοπεῖν ἠξίουν. ὑπὲρ ἅπαντας 
δὲ τοὺς ἀριστοκρατικοὺς ἐκ μὲν τῶν πρεσβυτέρων
Ἄππιος ἀνὴρ πολλῶν ἄξιος ἕνεκεν ἐπαινεῖσθαι, ἐκ δὲ
τῶν νεωτέρων ἐγώ· καὶ λόγους ἐποιούμεθα διὰ παντὸς
ἐπὶ τῆς βουλῆς ἐλευθέρους οὐ δήμῳ πολεμοῦντες, ἀλλὰ 
πονηροκρατίαν ὑφορώμενοι, οὐδὲ καταδουλώσασθαί τινα
βουλόμενοι Ῥωμαίων, ἀλλὰ τὸ μὲν ἐλεύθερον ἅπασιν
<milestone unit="reiskpage" n="1515"/>ἀξιοῦντες ὑπάρχειν, τὴν δὲ προστασίαν τῶν κοινῶν
ἀποδεδόσθαι τοῖς κρείττοσι.
</p>
</div3>
</div2>
<div2 type="chapter" n="6">
<div3 type="section" n="1">
<p>
ταῦθʼ ὁρῶντες οἱ πονηρότατοι τοῦ πλήθους 
ἐκεῖνοι προστάται πρώτους ἔγνωσαν ἡμᾶς τοὺς φανερώτατα
ἐναντιουμένους σφίσιν ἐκποδὼν ποιήσασθαι,
οὐχ ἅμʼ ἀμʼ ἀμφοτέροις ἐπιχειρήσαντες, ἵνα μὴ ἐπίφθονόν
τε καὶ βαρὺ τὸ πρᾶγμα γένηται, ἀλλʼ ἀπʼ ἐμοῦ τοῦ
νεωτέρου τε καὶ εὐμεταχειριστοτέρου ἀρξάμενοι. τὸ 
μὲν οὖν πρῶτον ἄκριτόν με ἐπεχείρησαν ἀπολέσαι,
<pb id="v.3p.132"/>
ἔπειτʼ ἔκδοτον παρὰ τῆς βουλῆς ἠξίουν ἐπὶ θανάτῳ
λαβεῖν· ἀποτυχόντες δʼ ἀμφοτέρων προὐκαλέσαντο ἐπὶ
δίκην, ἣν αὐτοὶ δικάσειν ἔμελλον, τυραννίδος ἐπιβαλόντες
αἰτίαν.
</p>
</div3>
<div3 type="section" n="2">
<p>καὶ οὐδὲ τοῦτʼ ἔμαθον, ὅτι δήμῳ τύραννος
οὐδεὶς πολεμεῖ μετὰ τῶν ἀρίστων συστάς, ἀλλὰ
τἀναντία μετὰ τοῦ δήμου τὸ κράτιστον ἐκ τῆς πόλεως
ἀναιρεῖ μέρος· δικαστήριόν τʼ οὐχ ὅπερ ἦν πάτριον
ἀπέδωκάν μοι τὴν λοχῖτιν καλέσαντες ἐκκλησίαν, ἀλλʼ
<milestone unit="reiskpage" n="1516"/>
ὃ πάντες ὁμολογοῦσι πονηρότατον εἶναι <del>δικαστήριον</del>
καὶ ἐπʼ ἐμοῦ πρώτου καὶ μόνου γενόμενον, ἐν ᾧ πλέον
ἔχειν ἔμελλον οἱ θῆτες καὶ ἀνέστιοι καὶ τοῖς ἀλλοτρίοις
ἐπιβουλεύοντες βίοις τῶν ἀγαθῶν καὶ δικαίων καὶ τὰ
</p>
</div3>
<div3 type="section" n="3">
<p>κοινὰ σώζεσθαι βουλομένων. τοσοῦτο δʼ ἄρα μοι περιῆν
τοῦ μηδὲν ἀδικεῖν, ὥστʼ ἐν ὄχλῳ κρινόμενος, οὗ
τὸ πλέον μισόχρηστον ἦν καὶ διὰ τοῦτʼ ἐχθρὸν ἐμοί,
δυσὶ μόνον ἑάλων ψήφοις ἀποτιθεμένων τὴν ἐξουσίαν
τῶν δημάρχων, εἰ μὴ καταδικασθείην ἐγώ, καὶ τὰ
ἔσχατα πείσεσθαι πρὸς ἐμοῦ λεγόντων καὶ πάσῃ σπουδῇ
καὶ προθυμίᾳ παρὰ τὸν ἀγῶνα κατʼ ἐμοῦ χρησαμένων.
</p>
</div3>
<div3 type="section" n="4">
<p> τοιαῦτα δὴ πεπονθὼς ἐγὼ πρὸς τῶν ἐμαυτοῦ πολιτῶν
ἀβίωτον ἡγησάμην τὸν λοιπὸν ἔσεσθαί μοι βίον,
εἰ μὴ λάβοιμι παρʼ αὐτῶν δίκας· καὶ διὰ τοῦτʼ ἐξόν
μοι ζῆν ἀπραγμόνως, εἴτʼ ἐν ταῖς Λατίνων πόλεσιν
ἠβουλόμην κατὰ τὸ συγγενές, εἴτʼ ἐν ταῖς νεοκτίστοις,
ἅς οἱ πατέρες ἡμῶν ἀπῴκισαν, οὐκ ἠβουλήθην, ἐφʼ
ὑμᾶς δὲ κατέφυγον, οὓς ἠπιστάμην πλεῖστά θʼ ὑπὸ
<milestone unit="reiskpage" n="1517"/>
<pb id="v.3p.133"/>
Ῥωμαίων ἠδικημένους καὶ μάλιστʼ αὐτοῖς ἀπεχθομένους,
ἵνα κοινῇ μεθʼ ὑμῶν τιμωρησαίμην αὐτούς, ὅση μοι
δύναμις, λόγοις τʼ, ἔνθα δεῖ λόγων, καὶ ἔργοις, ὅταν
ἔργων δέῃ. χάριν τε τὴν μεγάλην <add>ὑμῖν</add> οἶδα τῆς
θʼ ὑποδοχῆς μου καὶ ἔτι μᾶλλον τῆς τιμῆς, ᾗ με τιμᾶτε 
οὐθὲν οὔτε μνησικακήσαντες οὔθʼ ὑπολογισάμενοι
ὧν ὑπʼ ἐμοῦ πολεμίου ποτὲ ὄντος ἐπάθετε κατὰ τοὺς πολέμους.
</p>
</div3>
</div2>
<div2 type="chapter" n="7">
<div3 type="section" n="1">
<p>
φέρε δή, τίς ἂν εἴην ἀνήρ, εἰ δόξης καὶ τιμῶν,
ὧν προσῆκέ μοι παρὰ τοῖς ἐμαυτοῦ πολίταις 
τυγχάνειν, παρὰ τῶν εὖ παθόντων ἀποστερηθείς, πρὸς
δὲ τούτοις πατρίδος τε καὶ οἴκου καὶ φίλων καὶ θεῶν
πατρῴων καὶ τάφων προγονικῶν καὶ παντὸς ἄλλου
ἀπελασθεὶς ἀγαθοῦ, παρʼ ὑμῖν δʼ ἅπαντα ταῦθʼ εὑρών,
οἷς ἐκείνων χάριν ἐπολέμουν, εἰ μὴ γενοίμην χαλεπὸς 
μὲν οἷς ἀντὶ πολιτῶν ἐχθροῖς κέχρημαι, χρηστὸς δʼ
οἷς ἀντὶ πολεμίων φίλοις; ἀλλʼ ἔγωγʼ οὐδʼ ἐν ἀνδρὸς
<milestone unit="reiskpage" n="1518"/>μοίρᾳ θείην ἄν, ὅστις μήτε τὸ πολεμοῦν διʼ ὀργῆς ἔχει
μήτε τὸ σῶζον ἑαυτὸν διʼ εὐνοίας. πατρίδα θʼ ἡγοῦμαι
οὐ τὴν ἀπαρνησαμένην με πόλιν, ἀλλʼ ἧς ἀλλότριος
</p>
</div3>
<div3 type="section" n="2">
<p>ὢν πολίτης γέγονα, γῆν τʼ οὐκ ἐν ᾗ ἠδίκημαι φίλην, 
ἀλλʼ ἐν ᾗ τὸ ἀσφαλὲς ἔχω. καὶ ἂν θεός τε συλλαμβάνῃ
καὶ τὰ ὑμέτερα ὡς εἰκὸς πρόθυμα ᾖ, μεγάλην καὶ ταχεῖαν
<pb id="v.3p.134"/>
ἐλπίζω γενήσεσθαι <add>τὴν</add> μεταβολήν. εὖ γὰρ
ἴστε, ὅτι πολλῶν ἤδη πολεμίων πειραθέντες Ῥωμαῖοι
οὐθένας μᾶλλον ἔδεισαν ὑμῶν, οὐδʼ ἐστίν, ἐφʼ ᾧ μᾶλλον
σπουδάζοντες διατελοῦσιν ἢ ὅπως τὸ ὑμέτερον
 ἔθνος ἀσθενὲς ἀποδείξουσι.
</p>
</div3>
<div3 type="section" n="3">
<p>καὶ διὰ τοῦτο τὰς μὲν
πολέμῳ λαβόντες ὑμῶν ἔχουσι πόλεις, τὰς δὲ φιλίας
ἐλπίδι παρακρουσάμενοι, ἵνα μὴ καθʼ ἓν ἅπαντες γενόμενοι
κοινὸν ἐξενέγκητε κατʼ αὐτῶν πόλεμον. ἐὰν οὖν
τἀναντία ὑμεῖς ἀντιφιλοτιμούμενοι διατελῆτε καὶ μίαν
ἅπαντες ἔχητε <add>περὶ</add> τοῦ πολέμου γνώμην, ὃ ποιεῖτε
<milestone unit="reiskpage" n="1519"/>
νυνί, ῥᾳδίως αὐτῶν τὸ κράτος παύσετε.
</p>
</div3>
</div2>
<div2 type="chapter" n="8">
<div3 type="section" n="1">
<p>
ὃν δὲ τρόπον ἀγωνιεῖσθε καὶ πῶς χρήσεσθε
τοῖς πράγμασιν, ἐπειδὴ γνώμην ἀξιοῦτέ με ἀποφήνασθαι,
εἴτʼ ἐμπειρίαν μοι μαρτυροῦντες εἴτʼ εὔνοιαν εἴτε
καὶ ἀμφότερα, φράσω καὶ οὐκ ἀποκρύψομαι. πρῶτον
μὲν οὖν ὑμῖν παραινῶ σκοπεῖν, ὅπως εὐσεβῆ καὶ δικαίαν
πορίσησθε τοῦ πολέμου πρόφασιν. εὐσεβὴς δὲ
καὶ δικαία τοῦ πολέμου πρόφασις, ἥτις ἂν γένοιτο καὶ
</p>
</div3>
<div3 type="section" n="2">
<p>ἅμα συμφέρουσα ὑμῖν, ἀκούσατέ μου. Ῥωμαίοις ἡ μὲν
ἐξ ἀρχῆς ὑπάρξασα γῆ βραχεῖά ἐστι καὶ λυπρά, ἡ δʼ
ἐπίκτητος, ἣν τοὺς περιοίκους ἀφελόμενοι <add>ἔχουσι</add>,
πολλὴ καὶ ἀγαθή· καὶ εἰ τῶν ἠδικημένων ἕκαστοι τὴν
ἑαυτῶν ἀξιοῖεν ἀπολαβεῖν, οὐδὲν οὕτως μικρὸν οὐδʼ
ἀσθενὲς οὐδʼ ἄπορον, ὡς τὸ Ῥωμαίων ἄστυ γενήσεται.
<pb id="v.3p.135"/>
</p>
</div3>
<div3 type="section" n="3">
<p>
<milestone unit="reiskpage" n="1520"/>τούτου δʼ οἴομαι δεῖν ὑμᾶς ἄρξαι. πέμπετε οὖν πρέσβεις 
ὡς αὐτοὺς ἀπαιτοῦντες ἃς κατέχουσιν ὑμῶν πόλεις
καὶ ὅσα τείχη ἐν τῇ ὑμετέρᾳ γῇ ἐνετειχίσαντο
ἀξιοῦντες ἐκλιπεῖν, καὶ εἴ τι ἄλλο βίᾳ σφετερισάμενοι
τῶν ὑμετέρων ἔχουσι πείθοντες ἀποδιδόναι. πολέμου 
δὲ μήπω ἄρχετε, πρὶν ἢ λαβεῖν τὰς παρʼ αὐτῶν ἀποκρίσεις.
ἐὰν γὰρ ταῦτα ποιήσητε, δυεῖν ὧν βούλεσθε
ὑπάρξει θάτερον ὑμῖν· ἢ τὰ ἑαυτῶν ἀπολήψεσθε ἄνευ
κινδύνων καὶ δαπάνης, ἢ καλὴν καὶ δικαίαν πρόφασιν
εἰληφότες ἔσεσθε τοῦ πολέμου. τὸ γὰρ μὴ τῶν ἀλλοτρίων 
ἐπιθυμεῖν, ἀλλὰ τὰ ἑαυτῶν ἀπαιτεῖν καὶ μὴ
τυγχάνοντας τούτου πολεμεῖν, ἅπαντες ἂν ὁμολογήσουσιν
εἶναι καλόν.
</p>
</div3>
<div3 type="section" n="4">
<p>φέρε δή, τί ποιήσειν οἴεσθε Ῥωμαίους 
ταῦθʼ ὑμῶν προελομένων; πότερον ἀποδώσειν τὰ χωρία
ὑμῖν; καὶ τί κωλύσει πάντων αὐτοὺς ἀποστῆναι τῶν 
ἀλλοτρίων; ἥξουσι γὰρ Αἰκανοί τε καὶ Ἀλβανοὶ καὶ
Τυρρηνοὶ καὶ πολλοὶ ἄλλοι τὴν ἑαυτῶν ἕκαστοι γῆν
<milestone unit="reiskpage" n="1521"/>ἀποληψόμενοι. ἢ καθέξειν τὰ χωρία καὶ μηθὲν τῶν
δικαίων ποιήσειν; ὅπερ ἐγὼ νομίζω. οὐκοῦν ἀδικεῖσθαι
πρότεροι λέγοντες ὑπʼ αὐτῶν κατὰ τὸ ἀναγκαῖον 
ἐπὶ τὰ ὅπλα χωρήσετε καὶ συμμάχους ἕξετε, ὅσοι τὰ
ἑαυτῶν ἀφαιρεθέντες ἀπεγνώκασιν ἄλλως ἂν ἔτι αὐτὰ
</p>
</div3>
<div3 type="section" n="5">
<p>ἢ πολεμοῦντες οὐκ ἀπολήψεσθαι. κράτιστος δʼ ὁ καιρὸς 
καὶ οἷος οὐκ ἕτερος ἐπιθέσθαι Ῥωμαίοις, ὃν ἡ
<pb id="v.3p.136"/>
τύχη τοῖς ἀδικουμένοις οὐδʼ ἂν ἐλπισθέντα παρεσκεύασεν,
ἐν ᾧ στασιάζουσι καὶ ὑποπτεύουσιν ἀλλήλους καὶ
ἡγεμόνας ἔχουσιν ἀπείρους πολέμου. ἃ μὲν οὖν ὑποτίθεσθαι
ἔδει λόγοις καὶ παραινεῖν φίλοις, μετὰ πάσης
εὐνοίας καὶ πίστεως εἰρημένα ὑπʼ ἐμοῦ, ταῦτʼ ἐστίν,
ἃ δὲ παρʼ αὐτὰ τὰ ἔργα ἑκάστοτε προορᾶσθαί τε καὶ
μηχανᾶσθαι δεήσει, τοῖς ἡγεμόσι τῆς δυνάμεως ἐπιτρέψατε
διανοεῖσθαι.
</p>
</div3>
<div3 type="section" n="6">
<p>πρόθυμον γὰρ καὶ τοὐμὸν ἔσται,
<milestone unit="reiskpage" n="1522"/>
ἐν ᾧ ἄν με τάττητε τόπῳ, καὶ πειράσομαι μηδενὸς
εἶναι χείρων μήτε στρατιώτου μήτε λοχαγοῦ μήτε ἡγεμόνος·
ἀλλὰ καταχρῆσθέ μοι λαβόντες, ὅπου ἂν μέλλω
τι ὑμᾶς ὠφελήσειν, καὶ εὖ ἴστε ὅτι, εἰ πολεμῶν ὑμῖν
μεγάλα βλάπτειν δυνατὸς ἦν, καὶ σὺν ὑμῖν ἀγωνιζόμενος
μεγάλα δυνήσομαι ὠφελεῖν.
</p>
</div3>
</div2>
<div2 type="chapter" n="9">
<div3 type="section" n="1">
<p>
τοιαῦτα μὲν ὁ Μάρκιος εἶπεν. οἱ δὲ Οὐολοῦσκοι
λέγοντός τε τοῦ ἀνδρὸς ἔτι δῆλοι ἦσαν ἀγάμενοι
τοὺς λόγους, καὶ ἐπειδὴ ἐπαύσατο μεγάλῃ βοῇ
πάντες ἐπεσήμηναν ὡς τὰ κράτιστα ὑποθεμένῳ λόγον
τʼ οὐθενὶ προθέντες ἐπικυροῦσι τὴν γνώμην. γραφέντος
δὲ τοῦ δόγματος εὐθὺς ἐξ ἑκάστης πόλεως τοὺς
ἐπιφανεστάτους ἄνδρας ἑλόμενοι πρεσβευτὰς εἰς τὴν
Ῥώμην ἀπέστειλαν· τῷ δὲ Μαρκίῳ ψηφίζονται βουλῆς
τε μετουσίαν ἐν ἁπάσῃ πόλει καὶ ἀρχὰς ἐξεῖναι πανταχόσε
μετιέναι καὶ τῶν ἄλλων, ὁπόσα τιμιώτατα ἦν παρʼ
</p>
</div3>
<div3 type="section" n="2">
<p> αὐτοῖς, μετέχειν. καὶ πρὶν ἢ τὰς Ῥωμαίων ἀποκρίσεις
<milestone unit="reiskpage" n="1523"/>
<pb id="v.3p.137"/>
ἀναμεῖναι, πάντες ἔργου εἴχοντο παρασκευαζόμενοι τὰ
πολέμια· ὅσοι τʼ ἦσαν αὐτῶν ἄθυμοι τέως κακωθέντες
ἐν ταῖς προτέραις μάχαις, τότε πάντες ἐπερρώσθησαν
ὡς τὴν Ῥωμαίων καθαιρήσοντες ἰσχύν.
</p>
</div3>
<div3 type="section" n="3">
<p>οἱ δʼ εἰς τὴν 
Ῥώμην ἀποσταλέντες ὑπʼ αὐτῶν πρέσβεις καταστάντες 
ἐπὶ τὴν βουλὴν ἔλεγον· ὅτι Οὐολούσκοις περὶ πολλοῦ
ἐστι καταλύσασθαι τὰ πρὸς Ῥωμαίους ἐγκλήματα καὶ
τὸν λοιπὸν χρόνον εἶναι φίλοις καὶ συμμάχοις ἄνευ
δόλου καὶ ἀπάτης. ἔσεσθαι δὲ τὸ πιστὸν αὐτοῖς τῆς
φιλίας βέβαιον ἀπέφαινον, εἰ κομίσαιντο γῆν τε τὴν 
ἑαυτῶν καὶ πόλεις, ἃς ὑπὸ Ῥωμαίων ἀφῃρέθησαν· ἄλλως
δʼ οὔτʼ εἰρήνην οὔτε φιλότητα βεβαίαν ὑπάρξειν αὐτοῖς·
τὸ γὰρ ἀδικούμενον ἀεὶ πολέμιον εἶναι τῷ πλημμελοῦντι
φύσει. ἠξίουν τε μὴ καταστῆσαι σφᾶς εἰς
ἀνάγκην πολέμου τῶν δικαίων ἀποτυγχάνοντας. 
</p>
</div3>
</div2>
<div2 type="chapter" n="10">
<div3 type="section" n="1">
<p>
ὡς δὲ ταῦτʼ εἶπον οἱ πρέσβεις, ἐβουλεύοντο
κατὰ σφᾶς οἱ σύνεδροι μεταστησάμενοι τοὺς ἄνδρας,
<milestone unit="reiskpage" n="1524"/>καὶ ἐπειδὴ ἔκριναν ἃς χρὴ ἀποκρίσεις ποιήσασθαι, καλέσαντες
αὐτοὺς πάλιν ἐπὶ τὸν σύλλογον ταύτην ἔδοσαν
τὴν ἀπόφασιν. οὐ λανθάνετε ἡμᾶς, ὦ Οὐολοῦσκοι, 
φιλίας μὲν οὐδὲν δεόμενοι, πρόφασιν δʼ εὐπρεπῆ λαβεῖν
βουλόμενοι τοῦ πολέμου. ἃ γὰρ ἥκετε παρʼ ἡμῶν ἀπαιτοῦντες,
καλῶς ἐπίστασθε οὐδέποτε ληψόμενοι· χρῄζετε
γὰρ ἀδίκων τε καὶ ἀδυνάτων.
</p>
</div3>
<div3 type="section" n="2">
<p>εἰ μὲν οὖν δόντες ἡμῖν 
τὰ χωρία ἔπειτα μεταδόξαν ὑμῖν νῦν ἀπαιτεῖτε, ἀδικεῖσθε 
<pb id="v.3p.138"/>
μὴ κομιζόμενοι, εἰ δὲ πολέμῳ ἀφαιρεθέντες οὐκέτι
αὐτῶν ὄντες κύριοι, ἀδικεῖτε τῶν ἀλλοτρίων ἐφιέμενοι.
ἡμεῖς δὲ κρατίστας ἡγούμεθα κτήσεις, ἃς ἂν
πολέμῳ κρατήσαντες λάβωμεν, οὔτε πρῶτοι καταστησάμενοι
νόμον τόνδε οὔτε αὐτὸν ἀνθρώπων ἡγούμενοι
εἶναι μᾶλλον ἢ οὐχὶ θεῶν· ἅπαντάς τε καὶ Ἕλληνας
καὶ βαρβάρους εἰδότες αὐτῷ χρωμένους οὐκ ἂν ἐνδοίημεν
ὑμῖν μαλακὸν οὐδὲν οὐδʼ ἂν ἀποσταίημεν ἔτι τῶν
δορικτήτων.
</p>
</div3>
<div3 type="section" n="3">
<p>πολλὴ γὰρ ἂν εἴη κακότης, εἴ τις ἃ μετʼ
ἀρετῆς καὶ ἀνδρείας ἐκτήσατο, ταῦθʼ ὑπὸ μωρίας τε
καὶ δειλίας ἀφαιρεθείη. πολεμεῖν τʼ οὔτε μὴ βουλομένους
<milestone unit="reiskpage" n="1525"/>
ὑμᾶς ἀναγκάζομεν, οὔτε προθυμουμένους παραιτούμεθα,
ἂν δʼ ἄρξησθε ἀμυνούμεθα. ταῦτα Οὐολούσκοις
ἀπαγγέλλετε καὶ λέγετε, ὅτι λήψονται μὲν πρότεροι
τὰ ὅπλʼ ἐκεῖνοι, θήσομεν δʼ ἡμεῖς ὕστεροι.
</p>
</div3>
</div2>
<div2 type="chapter" n="11">
<div3 type="section" n="1">
<p>
ταύτας οἱ πρέσβεις τὰς ἀποκρίσεις λαβόντες
ἀπήγγειλαν τῷ πλήθει τῶν Οὐολούσκων. συναχθείσης
οὖν αὖθις ἐκκλησίας μετὰ τοῦτο κυροῦται δόγμα κοινὸν
τοῦ ἔθνους προειπεῖν Ῥωμαίοις τὸν πόλεμον. ἔπειθʼ
αἱροῦνται στρατηγοὺς αὐτοκράτορας τοῦ πολέμου Τύλλον
τε καὶ Μάρκιον δυνάμεις τε ψηφίζονται καταγράφειν
καὶ χρήματʼ εἰσφέρειν καὶ τἆλλα παρασκευάσασθαι,
</p>
</div3>
<div3 type="section" n="2">
<p>ὅσων ὑπελάμβανον δεήσειν τῷ πολέμῳ. μελλούσης δὲ
διαλύεσθαι τῆς ἐκκλησίας ἀναστὰς ὁ Μάρκιος ἔφησεν·
<pb id="v.3p.139"/>
<milestone unit="reiskpage" n="1526"/>α μὲν ἐψήφισται τὸ κοινὸν ὑμῶν, ἔχει καλῶς καὶ γινέσθω
κατὰ τὸν οἰκεῖον ἕκαστα καιρόν· ἐν ὅσῳ δὲ τὰ
στρατεύματα μέλλετε καταγράφειν καὶ τἆλλα εὐτρεπίζειν
ἕξοντά τινας ὥσπερ εἰκὸς ἀσχολίας καὶ διατριβάς, ἐγὼ
καὶ Τύλλος ἔργου ἐχώμεθα. ὅσοις οὖν ὑμῶν βουλομένοις 
ἐστὶ προνομεῦσαι τὴν τῶν πολεμίων καὶ πολλὴν
ἀποτεμέσθαι λείαν, ἴτε σὺν ἡμῖν. ὑποδέχομαι δʼ ὑμῖν,
ἐὰν θεὸς συλλάβῃ, πολλὰς καὶ καλὰς δώσειν ὡφελείας.
</p>
</div3>
<div3 type="section" n="3">
<p>ἔτι γὰρ ἀπαράσκευοί εἰσι Ῥωμαῖοι δύναμιν οὔπω συνεστηκυῖαν 
ὁρῶντες ὑμετέραν, ὥστʼ ἀδεῶς ἡμῖν ὑπάρξει 
πᾶσαν ὅσην ἂν βουλώμεθα τῆς ἐκείνων χώρας καταδραμεῖν.
</p>
</div3>
</div2>
<div2 type="chapter" n="12">
<div3 type="section" n="1">
<p>
ἀποδεξαμένων δὲ καὶ ταύτην τὴν γνώμην τῶν
Οὐολούσκων ἐξῄεσαν οἱ στρατηγοὶ διὰ ταχέων, πρὶν
ἔκπυστα γενέσθαι Ῥωμαίοις τὰ βουλεύματα, πολλὴν 
ἐπαγόμενοι στρατιὰν ἑκούσιον· ἧς μέρος μὲν ὁ Τύλλος
<milestone unit="reiskpage" n="1527"/>ἔχων εἰς τὴν Λατίνων χώραν ἐνέβαλεν, ἵνα περισπάσειε
τῶν πολεμίων τὴν ἐκεῖθεν ἐπικουρίαν, τὸ δὲ λοιπὸν
ὁ Μάρκιος ἄγων ἐπὶ τὴν Ῥωμαίων ἤλασεν.
</p>
</div3>
<div3 type="section" n="2">
<p>οἷα 
δʼ ἀπροσδοκήτου <add>τοῦ</add> κακοῦ τοῖς κατὰ τὴν χώραν 
διατρίβουσιν ἐπιπεσόντος πολλὰ μὲν ἑάλω σώματα Ῥωμαίων
ἐλεύθερα, πολλὰ δʼ ἀνδράποδα, βοῶν τε καὶ
ὑποζυγίων καὶ τῶν ἄλλων βοσκημάτων χρῆμα οὐκ ὀλίγον·
σῖτός θʼ ὅσος ἐγκατελήφθη καὶ σίδηρος καὶ ὅσοις
ἄλλοις χώρα γεωργεῖται, τὰ μὲν ἡρπάσθη, τὰ δὲ διεφθάρη. 
τελευτῶντες γὰρ καὶ πῦρ εἰς τὰς αὐλὰς φέροντες
ἐνέβαλλον Οὐολοῦσκοι, ὥστε πολλοῦ χρόνου μηδʼ
<pb id="v.3p.140"/>
</p>
</div3>
<div3 type="section" n="3">
<p>ἀναλαβεῖν αὐτὰς δύνασθαι τοὺς ἀποβαλόντας. μάλιστα
δὲ τοῦτʼ ἔπασχον αἱ τῶν δημοτῶν κτήσεις, αἱ δὲ τῶν
πατρικίων ἔμειναν ἀσινεῖς· εἰ δέ τινες ἐβλάβησαν, εἰς
ἀνδράποδα καὶ βοσκήματα ἔδοξαν βλαβῆναι. τοῦτο γὰρ
ὑπὸ τοῦ Μαρκίου παρηγγέλλετο τοῖς Οὐολούσκοις, ἵνα
δι᾽ ὑποψίας ἔτι μᾶλλον οἱ πατρίκιοι γένοιντο τοῖς δημοτικοῖς
<milestone unit="reiskpage" n="1528"/>
καὶ μὴ ἐξαιρεθείη τὸ στασιάζον ἐκ τῆς πόλεως,
</p>
</div3>
<div3 type="section" n="4">
<p>ὅπερ καὶ συνέβη. ὡς γὰρ ἠγγέλθη τοῖς Ῥωμαίοις
ἡ καταδρομὴ τῆς χώρας, καὶ ἔγνωσαν οὐκ ἐξ ἴσου γεγονυῖαν
ἅπασι τὴν συμφοράν, κατεβόων μὲν τῶν πλουσίων
οἱ πένητες ὡς ἐπαγόντων σφίσι τὸν Μάρκιον,
ἀπελογοῦντο δʼ οἱ πατρίκιοι καὶ κακουργίαν τινὰ τοῦ
στρατηγοῦ ταύτην ἀπέφαινον. βοηθεῖν δὲ τοῖς ἀπολλυμένοις
ἢ σώζειν τὰ περιόντα διʼ ὑποψίαν τʼ ἀλλήλων
καὶ δέος προδοσίας οὐθεὶς ἠξίου· ὥστε κατὰ πολλὴν
ἄδειαν ὁ Μάρκιος ἀπῆγε τὴν στρατιὰν καὶ κατέστησεν
ἅπαντας ἐπὶ τὰ οἰκεῖα παθόντας μὲν οὐδὲν δεινόν,
δράσαντας δʼ ὅσα ἠξίουν, καὶ πολλῶν εὐπορήσαντας
χρημάτων.
</p>
</div3>
<div3 type="section" n="5">
<p>ἧκε δὲ καὶ ὁ Τύλλος ὀλίγον ὕστερον ἐκ
τῆς Λατίνων χώρας πολλὰς ἐπαγόμενος ὠφελείας· οὐδὲ
γὰρ ἐκεῖ δύναμιν ἔσχον ὁμόσε χωρεῖν τοῖς πολεμίοις
<del>μαχησόμενοι</del> ἀπαράσκευοί τʼ ὄντες καὶ παρʼ ἐλπίδα
τοῦ δεινοῦ σφίσιν ἐπιπεσόντος. ἐκ δὲ τούτου πᾶσα
πόλις ἐπῆρτο ταῖς ἐλπίσι, καὶ θᾶττον ἢ ὡς ἄν τις
<milestone unit="reiskpage" n="1529"/>
ὑπέλαβεν ἥ τε καταγραφὴ τῶν στρατιωτῶν ἐγίνετο, καὶ
τἆλλα ὑπηρετεῖτο, ὅσων τοῖς στρατηγοῖς ἔδει.
<pb id="v.3p.141"/>
</p>
</div3>
</div2>
<div2 type="chapter" n="13">
<div3 type="section" n="1">
<p>
ἐπειδὴ δὲ συνῆκτο ἤδη πᾶσα ἡ δύναμις,
ἐβουλεύετο μετὰ τοῦ συνάρχοντος ὁ Μάρκιος, ὅπως
χρηστέον τοῖς λοιποῖς πράγμασιν. ἔφη δʼ οὖν λέγων·
ἐμοὶ δοκεῖ, ὦ Τύλλε, κράτιστον εἶναι νείμασθαι τὰς
δυνάμεις ἡμᾶς διχῇ· ἔπειτα τὸν μὲν ἕτερον ἡμῶν ἄγοντα 
τοὺς ἀκμαιοτάτους καὶ προθυμοτάτους ὁμόσε χωρεῖν
τοῖς πολεμίοις <del>μαχησόμενον</del>, καὶ εἰ μὲν ὑπομενοῦσιν
εἰς χεῖρας ἡμῖν ἰέναι μιᾷ κρῖναι τὸν ἀγῶνα μάχῃ, εἰ
δʼ ἀποκνήσουσιν, ὡς ἐγὼ πείθομαι, στρατιᾷ νεοσυλλέκτῳ
καὶ ἡγεμόσιν ἀπείροις πολέμου τὸν ὑπὲρ τῶν ὅλων 
κίνδυνον ἐπιτρέπειν, τήν τε χώραν αὐτῶν ἐπιόντα
πορθεῖν καὶ τοὺς συμμάχους περισπᾶν καὶ τὰς ἀποικίας
<milestone unit="reiskpage" n="1530"/>ἀναιρεῖν καὶ πᾶν ἄλλο κακὸν ὅ τι δύναιτο ποιεῖν.
</p>
</div3>
<div3 type="section" n="2">
<p>τὸν δʼ ἕτερον ἐνθάδε ὑπομένοντα φυλακὴν ποιεῖσθαι 
τῆς τε χώρας καὶ τῶν πόλεων, μὴ λάθωσιν ἀφυλάκτοις 
ἐπιπεσόντες αὐτοῖς οἱ πολέμιοι, καὶ πρᾶγμα αἴσχιστον
πάθωμεν, ἐν ᾧ τῶν ἀπόντων ἐφιέμεθα τὰ παρόντα
ἀφαιρεθέντες. ἀλλὰ χρὴ τὸν ἐνθάδε ὑπομένοντα ἤδη
τείχη τʼ ἀνορθοῦν, ὅσα πέπτωκε, καὶ τάφρους ἀνακαθαίρειν
καὶ φρούρια ὀχυροῦν, ἵνα τοῖς γεωργοῦσι τὴν 
χώραν ὑπάρχωσι καταφυγαί, στρατιάν τʼ ἄλλην προσκαταγράφειν
καὶ τροφὰς τοῖς ἔξω οὖσιν ἐπιχορηγεῖν
καὶ ὅπλα χαλκεύειν καὶ εἴ τι ἄλλο ἀναγκαῖον ἔσται
πρᾶγμα ὀξέως ὑπηρετεῖν.
</p>
</div3>
<div3 type="section" n="3">
<p>δίδωμι δέ σοι τὴν αἵρεσιν, 
εἴτε τῆς ὑπερορίου στρατιᾶς εἴτε τῆς ἐνθάδε ὑπομενούσης 
ἐθέλεις στρατηγεῖν. ταῦτα λέγοντος αὐτοῦ σφόδρα
<pb id="v.3p.142"/>
ἠγάσθη τὴν γνώμην ὁ Τύλλος, καὶ τὸ δραστήριον τοῦ
ἀνδρὸς εἰδὼς καὶ ἐπιτυχὲς ἐπέτρεψεν ἐκείνῳ τῆς ἔξω
στρατιᾶς ἄρχειν.
</p>
</div3>
</div2>
<div2 type="chapter" n="14">
<div3 type="section" n="1">
<p>
καὶ ὁ Μάρκιος οὐθὲν ἔτι διαμελλήσας ἧκεν
<milestone unit="reiskpage" n="1531"/>
ἄγων τὴν δύναμιν ἐπὶ Κιρκαίαν πόλιν, ἐν ᾗ κληροῦχοι
Ῥωμαίων ἦσαν ἅμα τοῖς ἐπιχωρίοις πολιτευόμενοι, καὶ
παραλαμβάνει τὴν πόλιν ἐξ ἐφόδου. ὡς γὰρ ἔγνωσαν
οἱ Κιρκαῖοι κρατουμένην σφῶν τὴν χώραν καὶ προσάγουσαν
τῷ τείχει τὴν στρατιάν, ἀνοίξαντες τὰς πύλας
ἐξῄεσαν ὁμόσε τοῖς πολεμίοις ἄνοπλοι παραλαβεῖν τὴν
πόλιν ἀξιοῦντες· ὅπερ αὐτοῖς αἴτιον τοῦ μηδὲν παθεῖν
ἀνήκεστον ἐγένετο.
</p>
</div3>
<div3 type="section" n="2">
<p>οὔτε γὰρ αὐτῶν ἀπέκτεινεν ὁ στρατηγὸς
οὐδένα, οὔτʼ ἐξήλασεν ἐκ τῆς πόλεως· ἐσθῆτα
δὲ τοῖς στρατιώταις καὶ τροφὰς εἰς μῆνα ἱκανὰς καὶ
ἀργύριόν τι μέτριον λαβὼν ἀπῆγε τὴν δύναμιν ὀλίγην
μοῖραν ἐν τῇ πόλει καταλιπὼν τῆς τʼ ἀσφαλείας τῶν
ἐνοικούντων ἕνεκα, μή τι ὑπὸ Ῥωμαίων πάθωσι κακόν,
</p>
</div3>
<div3 type="section" n="3">
<p>καὶ τοῦ μηδὲν ὕστερον νεωτερίσαι. εἰς δὲ τὴν Ῥώμην
ὡς ἠγγέλθη τὰ γενόμενα πολὺ πλείων ταραχὴ καὶ θόρυβος
ἦν τῶν μὲν πατρικίων τὸν δῆμον ἐχόντων διʼ αἰτίας, ὅτι πολεμιστὴν ἄνδρα καὶ δραστήριον καὶ φρονήματος
εὐγενοῦς μεστὸν ψευδεῖ περιβαλόντες αἰτίᾳ
τῆς πόλεως ἀπήλασαν καὶ παρεσκεύασαν ἡγεμόνα Οὐολούσκοις
γενέσθαι·
</p>
</div3>
<div3 type="section" n="4">
<p>τῶν δὲ προεστηκότων τοῦ δήμου
κατηγορίας τοῦ συνεδρίου ποιουμένων καὶ τὸ πρᾶγμα
<milestone unit="reiskpage" n="1532"/>
ὅλον ἐξ ἐπιβουλῆς ὑπʼ ἐκείνων κατεσκευάσθαι λεγόντων
<pb id="v.3p.143"/>
τόν τε πόλεμον οὐ κοινὸν ἅπασιν, ἀλλὰ σφίσι μόνοις
ἐπάγεσθαι σκηπτομένων· καὶ ἦν τὸ κακοηθέστατον τοῦ
δήμου μέρος ἅμα τούτοις. στρατιὰς δὲ καταγράφειν ἢ
καλεῖν τοὺς συμμάχους ἢ παρασκευάσασθαι τὰ κατεπείγοντα
διὰ τὰ πρὸς ἀλλήλους ἔχθη καὶ τὰς ἐν ταῖς ἐκκλησίαις 
κατηγορίας οὐδʼ εἰς νοῦν ἐλάμβανον.
</p>
</div3>
</div2>
<div2 type="chapter" n="15">
<div3 type="section" n="1">
<p>
τοῦτο καταμαθόντες οἱ πρεσβύτατοι τῶν Ῥωμαίων
συστραφέντες ἔπειθον ἰδίᾳ τε καὶ ἐν κοινῷ τοὺς
στασιωδεστάτους τῶν δημοτικῶν παύσασθαι τῶν εἰς τοὺς
πατρικίους ὑποψιῶν τε καὶ κατηγοριῶν· διδάσκοντες 
<del>ὡς</del> εἰ διʼ ἑνὸς ἀνδρὸς ἐπιφανοῦς φυγὴν τοσοῦτος κίνδυνος
κατέσχε τὴν πόλιν, τί χρὴ προσδοκᾶν, ἐὰν ἀναγκασθῶσιν
οἱ πολλοὶ τῶν πατρικίων προπηλακισθέντες
ὑπὸ τοῦ δήμου ταὐτὸ φρονῆσαι· καὶ κατέσχον οὗτοι
τὴν ἀκοσμίαν τοῦ πλήθους.
</p>
</div3>
<div3 type="section" n="2">
<p>παυσαμένου δὲ τοῦ πολλοῦ 
θορύβου συνελθοῦσα ἡ βουλὴ τοῖς μὲν ἀπὸ τοῦ
<milestone unit="reiskpage" n="1533"/>κοινοῦ τῶν Λατίνων παροῦσι ἐπὶ συμμαχίας
αἴτησιν ἀπεκρίνατο, μὴ ῥᾴδιον εἶναι σφίσι βοήθειαν
ἀποστέλλειν κατὰ τὸ παρόν· αὐτοῖς δʼ ἐκείνοις
ἐπιτρέπειν τὴν ἑαυτῶν στρατιὰν καταγράφειν καὶ ἡγεμόνας 
τῆς δυνάμεως ἰδίους ἐκπέμπειν τε, ὅταν αὐτοὶ
ἐκπέμψωσι δύναμιν. ἐν γὰρ ταῖς συνθήκαις, αἷς
ἐποιήσαντο πρὸς αὐτοὺς περὶ φιλίας, ἀπόρρητον ἦν
τούτων ἑκάτερον.
</p>
</div3>
<div3 type="section" n="3">
<p>τοῖς δʼ ὑπάτοις ἐφῆκαν στρατόν τε 
<pb id="v.3p.144"/>
συναγαγεῖν ἐκ καταλόγου καὶ τὴν πόλιν διὰ φυλακῆς
ἔχειν καὶ τοὺς συμμάχους παρακαλεῖν, εἰς ὕπαιθρον
δὲ μήπω τὰς δυνάμεις ἐξάγειν, ἕως ἂν ἅπαντα εὐτρεπῆ
γένηται. καὶ ὁ δῆμος ταῦτʼ ἐπεκύρωσεν. ἦν δὲ βραχὺς
ὁ λειπόμενος τῆς ἀρχῆς τοῖς ὑπάτοις χρόνος, ὥστʼ
οὐδὲν ἔφθασαν τῶν ἐψηφισμένων ἐπὶ τέλος ἀγαγεῖν,
ἀλλὰ παρέδοσαν ἡμιτελῆ πάντα τοῖς μεθʼ ἑαυτοὺς ὑπάτοις.
</p>
</div3>
</div2>
<div2 type="chapter" n="16">
<div3 type="section" n="1">
<p>
οἱ δὲ παρὰ τούτων τὴν ἀρχὴν παραλαβόντες,
Σπόριος Ναύτιος καὶ Σέξτος Φούριος, στρατιάν θʼ
<milestone unit="reiskpage" n="1534"/>
ὅσην ἐδύναντο πλείστην ἐκ τοῦ πολιτικοῦ κατεστήσαντο
καταλόγου, καὶ φρυκτωρίας καὶ σκοποὺς ἐν τοῖς ἐπικαιροτάτοις
φρουρίοις ἔταξαν, ἵνα μηδὲν ἀγνοήσωσι
τῶν ἐπὶ τῆς χώρας πραττομένων· χρήματά τε καὶ σῖτον
 καὶ ὅπλα ἐν ὀλίγῳ χρόνῳ πολλὰ ἡτοιμάσαντο.
</p>
</div3>
<div3 type="section" n="2">
<p>τὰ μὲν
οὖν οἰκεῖα παρεσκεύαστο αὐτοῖς ὡς ἐνῆν ἄριστα, καὶ
οὐδὲν αὐτῶν ἔτι δεῖν ἐδόκει· τὰ δὲ συμμαχικὰ οὐχ
ἅπαντα ὑπήκουε προθύμως ἑκούσιά τʼ οὐκ ἦν, οἷα
συνάρασθαι τοῦ πολέμου, ὥστʼ οὐδὲ προσαναγκάζειν
αὐτὰ ἠξίουν φοβούμενοι προδοσίαν. ἤδη δέ τινα καὶ
ἀφίστατο αὐτῶν ἐκ τοῦ φανεροῦ καὶ τοῖς Οὐολούσκοις
συνελάμβανε.
</p>
</div3>
<div3 type="section" n="3">
<p>πρῶτοι δʼ ἦρξαν Αἰκανοὶ τῆς ἀποστάσεως,
ἅμα τῷ συστῆναι τὸν πόλεμον εὐθὺς ἐλθόντες
ὡς τοὺς Οὐολούσκους καὶ συμμαχίαν μεθʼ ὅρκων συνθέμενοι,
στρατιάν τʼ ἀπέστειλαν οὗτοι τῷ Μαρκίῳ
πλείστην τε καὶ προθυμοτάτην. ἀρξαμένων δὲ τούτων
<milestone unit="reiskpage" n="1535"/>
<pb id="v.3p.145"/>
πολλοὶ καὶ τῶν ἄλλων συμμάχων κρύφα συνελάμβανον
τοῖς Οὐολούσκοις οὐκ ἀπὸ ψηφισμάτων οὐδʼ ἀπὸ κοινοῦ
δόγματος ἀποστέλλοντες αὐτοῖς τὰς συμμαχίας, εἰ
δέ τισιν ἦν βουλομένοις μετέχειν τῆς στρατείας τῶν
σφετέρων, οὐχ ὅπως ἀποτρέποντες, ἀλλὰ καὶ παρορμῶντες.
</p>
</div3>
<div3 type="section" n="4">
<p>ἐγεγόνει τʼ <add>ἐν</add> οὐ πολλῷ χρόνῳ τοσαύτη 
δύναμις περὶ τοὺς Οὐολούσκους, ὅσην οὐ πώποτʼ ἔσχον,
ὅτε μάλιστʼ ἤκμαζον ταῖς πόλεσιν· ἣν ἐπαγόμενος ὁ
Μάρκιος ἐνέβαλεν αὖθις εἰς τὴν Ῥωμαίων γῆν, καὶ
ἐγκαθεζόμενος ἡμέρας συχνὰς ἐδῄου τῆς γῆς, ὅσην ἐν 
τῇ πρότερον εἰσβολῇ παρέλιπε.
</p>
</div3>
<div3 type="section" n="5">
<p>σωμάτων μὲν οὖν 
ἐλευθέρων οὐκέτι πολλῶν ἐγκρατὴς ἐγένετο κατὰ ταύτην
τὴν στρατείαν· οἱ γὰρ ἄνθρωποι τὰ πλείστου ἄξια
συσκευασάμενοι παλαίτερον ἔτι κατεπεφεύγεσαν, οἱ μὲν
εἰς τὴν πόλιν, οἱ δʼ εἰς τὰ πλησίον φρούρια, εἴ τινα
<milestone unit="reiskpage" n="1536"/>ἦν ἐχυρώτατα· τὰ δὲ βοσκήματα αὐτῶν, ὅσα οὐχ οἷοί
τʼ ἦσαν ἀπελάσαι, καὶ τοὺς νέμοντας θεράποντας λαμβάνει
τόν τε σῖτον <add>τὸν</add> ἐπὶ ταῖς ἅλωσιν ἔτι κείμενον
καὶ τοὺς ἄλλους καρπούς, τοὺς μὲν ἐν χερσὶν ὄντας,
</p>
</div3>
<div3 type="section" n="6">
<p>τοὺς δὲ καὶ συγκεκομισμένους ἀναιρεῖται. προνομεύσας 
δὲ καὶ διαπορθήσας ἅπαντα οὐθενὸς ὁμόσε χωρῆσαι
τολμήσαντος ἀπῆγεν ἐπʼ οἴκου τὴν στρατιὰν βαρεῖαν
οὖσαν ἤδη τῷ πλήθει τῶν ὠφελειῶν καὶ σχολῇ πορευομένην.
</p>
</div3>
</div2>
<div2 type="chapter" n="17">
<div3 type="section" n="1">
<p>
οἱ δὲ Οὐολοῦσκοι τὸ μέγεθος τῆς κομιζομένης 
<pb id="v.3p.146"/>
λείας ὁρῶντες καὶ περὶ τῆς Ῥωμαίων ἀτολμίας
ἀκούοντες, οἳ δὴ τέως τὴν ἀλλοτρίαν λεηλατοῦντες
ἀδεῶς τότε τὴν αὑτῶν γῆν ἠνείχοντο δῃουμένην ὁρῶντες,
αὐχήματός τε μεγάλου ἐνεπίμπλαντο καὶ ἐν ἐλπίδι
ἦσαν ἡγεμονίας, ὡς δὴ ῥᾴδιον καὶ ἐν ἑτοίμῳ σφίσιν
ὂν καταλῦσαι τὴν τῶν ἀντιπάλων ἰσχύν, θυσίας τε
χαριστηρίους τοῖς θεοῖς ἐποιοῦντο καὶ σκύλων ἀναθέσει
τοὺς νεὼς καὶ τὰς ἀγορὰς ἐκόσμουν καὶ ἦσαν ἅπαντες
<milestone unit="reiskpage" n="1537"/>
ἐν ἑορταῖς καὶ εὐπαθείαις τόν τε Μάρκιον ἀγάμενοι
καὶ ὑμνοῦντες διετέλουν, ὡς εἴη τά τε πολέμια δεινότατος
ἀνθρώπων καὶ στρατηγός, οἷος οὔτε Ῥωμαῖος οὔτε
ἄλλος <del>στρατηγὸς</del> Ἑλλήνων ἢ βαρβάρων οὐδείς.
</p>
</div3>
<div3 type="section" n="2">
<p>μάλιστα
δὲ τῆς τύχης αὐτὸν ἐμακάριζον ἅπαντα, ὅσοις
ἐπιχειρήσειε, κατὰ γνώμην αὐτῷ προχωροῦντα ὁρῶντες
δίχα πόνου· ὥστʼ οὐδεὶς ἦν τῶν ἐχόντων τὴν στρατεύσιμον
ἡλικίαν, ὃς ἀπολείπεσθαι τοῦ ἀνδρὸς ἠξίου, ἀλλὰ
πάντες ὥρμηντο μετέχειν τῶν πράξεων καὶ συνῄεσαν
ὡς αὐτὸν ἐξ ἁπάσης πόλεως.
</p>
</div3>
<div3 type="section" n="3">
<p>ὁ δὲ στρατηγός, ἐπειδὴ
τὴν προθυμίαν τῶν Οὐολούσκων ἐπέρρωσε καὶ τὸ τῶν
πολεμίων ἀνδρεῖον εἰς ταπεινὴν καὶ ἄνανδρον κατέκλεισεν
ἀμηχανίαν, ἐπὶ τὰς συμμαχίδας αὐτῶν πόλεις,
ὅσαι τὸ πιστὸν διεφύλαττον, ἦγε τὴν δύναμιν· καὶ αὐτίκα
ἑτοιμασάμενος, ὅσα εἰς πολιορκίαν χρήσιμα ἦν,
ἐπὶ Τολερίνους ἐλαύνει τοῦ Λατίνων ὄντας ἔθνους.
</p>
</div3>
<div3 type="section" n="4">
<p> οἱ δὲ Τολερῖνοι πρὸ πολλοῦ παρασκευασάμενοι τὰ εἰς
<add>τὸν</add> πόλεμον καὶ τὰ ἐκ τῆς χώρας εἰς τὴν πόλιν
<milestone unit="reiskpage" n="1538"/>
συγκεκομικότες ἐδέχοντο αὐτὸν ἐπιόντα καὶ χρόνον μέν
<pb id="v.3p.147"/>
τινʼ ἀντεῖχον ἀπὸ τῶν τειχῶν μαχόμενοι καὶ πολλοὺς
τῶν πολεμίων κατέτρωσαν· ἔπειθʼ ὑπὸ τῶν σφενδονητῶν
ἀναστελλόμενοι καὶ μέχρι δείλης ὀψίας ταλαιπωροῦντες
πολλὰ μέρη τοῦ τείχους ἐξέλιπον. τοῦτο
</p>
</div3>
<div3 type="section" n="5">
<p>καταμαθὼν ὁ Μάρκιος τοῖς μὲν ἄλλοις στρατιώταις 
παρήγγειλε κλίμακας προσφέρειν κατὰ τὰ γυμνούμενα
μέρη τοῦ περιβόλου, αὐτὸς δὲ τοὺς κρατίστους τῆς
στρατιᾶς ἀναλαβὼν ἐπὶ τὰς πύλας ἵεται βαλλόμενος
ἀπὸ τῶν πύργων, καὶ διαρρήξας τοὺς μοχλοὺς παρέρχεται
πρῶτος εἰς τὴν πόλιν. ἦν δʼ ὑφεστηκὸς ταῖς 
πύλαις πολὺ καὶ καρτερὸν στῖφος τῶν πολεμίων, οἳ
δέχονταί τʼ αὐτὸν ἐρρωμένως καὶ μέχρι πολλοῦ διεκαρτέρουν
ἀγωνιζόμενοι· πολλῶν δʼ ἀναιρεθέντων τρέπονται
οἱ λοιποὶ καὶ σκεδασθέντες ἔφευγον ἀνὰ τοὺς
στενωπούς.
</p>
</div3>
<div3 type="section" n="6">
<p>ὁ δʼ ἠκολούθει κτείνων τοὺς καταλαμβανομένους,
<milestone unit="reiskpage" n="1539"/>ὅσοι μὴ τὰ ὅπλα ῥίψαντες εἰς ἱκεσίας ἐτράποντο·
ἐν δὲ τούτῳ καὶ οἱ διὰ τῶν κλιμάκων ἀναβαίνοντες
ἐκράτουν τοῦ τείχους. τοῦτον δὴ τὸν τρόπον
ἁλούσης τῆς πόλεως ἐξελόμενος ὁ Μάρκιος ἐκ τῶν λαφύρων
ὅσα θεοῖς τʼ ἀναθήματα καὶ κόσμος ταῖς Οὐολούσκων 
πόλεσιν ἔμελλε γενέσθαι, τὰ λοιπὰ τοῖς στρατιώταις
ἐφῆκε διαρπάσαι.
</p>
</div3>
<div3 type="section" n="7">
<p>ἦν δὲ πολλὰ μὲν αὐτόθι 
σώματα, πολλὰ δὲ χρήματα, πολὺς δὲ σῖτος, ὥστε μὴ
ῥᾴδιον εἶναι μιᾷ πάντα ἐκκομίσαι τοὺς κρατήσαντας
ἡμέρᾳ, ἀλλʼ ἐκ διαδοχῆς ἄγοντες καὶ φέροντες τὰ μὲν 
<pb id="v.3p.148"/>
αὐτοί, τὰ δʼ ἐπὶ τῶν ὑποζυγίων πολὺν ἠναγκάσθησαν
διατρῖψαι χρόνον.
</p>
</div3>
</div2>
<div2 type="chapter" n="18">
<div3 type="section" n="1">
<p>
ὁ δὲ στρατηγός, ἐπειδὴ τὰ σώματα καὶ τὰ
χρήματα πάντα ἐξεκεκόμιστο, τὴν πόλιν ἔρημον καταλιπὼν
ἀπῆγε τὴν δύναμιν ἐπὶ Βῶλαν <add>Λατίνων</add> ἑτέραν
πόλιν. ἔτυχον δὲ καὶ οἱ Βωλανοὶ προεγνωκότες
αὐτοῦ τὴν ἔφοδον καὶ παρεσκευασμένοι πάντα τὰ πρὸς
<milestone unit="reiskpage" n="1540"/>
τὸν ἀγῶνα ἐπιτήδεια. ὁ μὲν οὖν Μάρκιος ὡς ἐξ ἐφόδου
τὴν πόλιν αἱρήσων κατὰ πολλὰ μέρη τοῦ τείχους
ἐποιεῖτο τὰς προσβολάς· οἱ δὲ Βωλανοὶ περιμείναντες
καιρὸν ἐπιτήδειον ἀνοίγουσι τὰς πύλας, καὶ φερόμενοι
κατὰ πλῆθος ἐν τάξει τε καὶ κόσμῳ συρράττουσι τοῖς
κατὰ μέτωπον, καὶ πολλοὺς αὐτῶν ἀποκτείναντες, ἔτι
δὲ πλείους κατατραυματίσαντες τούς τε λοιποὺς αἰσχρῶς
 ἀναγκάσαντες φυγεῖν ἀνέστρεψαν εἰς τὴν πόλιν.
</p>
</div3>
<div3 type="section" n="2">
<p>ὠς
δʼ ἔγνω τὴν τροπὴν τῶν Οὐολούσκων ὁ Μάρκιος· οὐ
γὰρ ἔτυχε παρὼν ἐν ᾧ χωρίῳ τὸ πάθος ἐγένετο· παρῆν
σὺν ὀλίγοις κατὰ σπουδὴν καὶ τοὺς ἐκ τῆς τροπῆς
σκεδασθέντας ἀναλαβὼν συνίστατο καὶ παρεθάρρυνε,
καὶ ἐπειδὴ κατέστησεν εἰς τάξεις, ὑποδείξας, ἃ δεῖ πράττειν,
ἐκέλευσε προσβάλλειν τῇ πόλει κατὰ τὰς αὐτὰς
πύλας.
</p>
</div3>
<div3 type="section" n="3">
<p>χρησαμένων δὲ πάλιν τῶν Βωλανῶν τῇ αὐτῇ
πείρᾳ καὶ κατὰ πλῆθος ἐκδραμόντων οὐ δέχονται αὐτοὺς
οἱ Οὐολοῦσκοι, ἀλλʼ ἐγκλίναντες ἔφευγον κατὰ
<pb id="v.3p.149"/>
<milestone unit="reiskpage" n="1541"/>τοῦ πρανοῦς, ὡς ὁ στρατηγὸς αὐτοῖς ὑπέθετο· καὶ οἱ
Βωλανοὶ τὴν ἀπάτην οὐκ εἰδότες ἐδίωκον ἄχρι πολλοῦ.
ἐπεὶ δὲ πρόσω τῆς πόλεως ἐγένοντο, ἔχων τοὺς ἐπιλέκτους
τῶν νέων ὁ Μάρκιος ὁμόσε τοῖς Βωλανοῖς
ἐχώρει· καὶ γίνεται πολὺς αὐτῶν ἐνταῦθα φόνος τῶν 
μὲν ἀμυνομένων, τῶν δὲ φευγόντων.
</p>
</div3>
<div3 type="section" n="4">
<p>ὁ δʼ ἀκολουθῶν 
τοῖς ἐπὶ τὴν πόλιν ὠθουμένοις φθάνει, πρὶν
ἐπιρραχθῆναι τὰς πύλας εἰσβιασάμενος εἰς τὸ τεῖχος.
ὡς δʼ ὁ στρατηγὸς ἅπαξ ἐγκρατὴς τῶν πυλῶν ἐγένετο,
ἠκολούθει καὶ τὸ ἄλλο τῶν Οὐολούσκων πλῆθος, οἱ 
δὲ Βωλανοὶ τὸ τεῖχος ἐκλιπόντες ἔφευγον ἐπὶ τὰς
οἰκίας. γενόμενος δὲ καὶ ταύτης κύριος τῆς πόλεως
ἐπέτρεψε τοῖς στρατιώταις τά τε σώματα ἐξανδραποδίσασθαι
καὶ τὰ χρήματα διαρπάσαι καὶ τὸν αὐτὸν τρόπον
ὥσπερ καὶ πρότερον ἅπασαν ἐκκομίσας τὴν λείαν 
σὺν χρόνῳ τε καὶ κατὰ πολλὴν ἐξουσίαν μετὰ τοῦτο
τὴν πόλιν ἐνέπρησεν.
</p>
</div3>
</div2>
<div2 type="chapter" n="19">
<div3 type="section" n="1">
<p>
ἐντεῦθεν δὲ τὴν δύναμιν ἀναλαβὼν ἦγεν
<milestone unit="reiskpage" n="1542"/>ἐπὶ τοὺς καλουμένους Λαβικανούς. ἦν δὲ καὶ αὕτη
τότε Λατίνων ἡ πόλις Ἀλβανῶν ὥσπερ καὶ ἄλλαι ἄποικος. 
καταπλήξασθαι δὲ βουλόμενος τοὺς ἔνδον ἔκαιεν
αὐτῶν τὴν χώραν εὐθὺς ἐπιών, ὅθεν μάλιστα ἔμελλον
ὄψεσθαι τὴν φλόγα. οἱ δὲ Λαβικανοὶ τεῖχος εὖ κατεσκευασμένον
ἔχοντες οὔτε κατεπλάγησαν αὐτοῦ τὴν
ἔφοδον οὔτε μαλακὸν ἐνέδοσαν οὐδέν, ἀλλʼ ἀντεῖχον 
<pb id="v.3p.150"/>
ἀπομαχόμενοι γενναίως καὶ πολλάκις ἐπιβαίνοντας τοῦ
</p>
</div3>
<div3 type="section" n="2">
<p>τείχους τοὺς πολεμίους ἀπήραξαν. οὐ μὴν εἰς τέλος
γʼ ἀντέσχον ὀλίγοι πρὸς πολλοὺς ἀγωνιζόμενοι καὶ
χρόνον οὐδὲ τὸν ἐλάχιστον ἀναπαυόμενοι. πολλαὶ γὰρ
προσβολαὶ καὶ καθʼ ὅλην τὴν πόλιν ἐγίνοντο ὑπὸ τῶν
Οὐολούσκων ἐκ διαδοχῆς ὑποχωρούντων μὲν αἰεὶ τῶν
κεκμηκότων, ἑτέρων δὲ προσιόντων νεαρῶν· πρὸς οὓς
<milestone unit="reiskpage" n="1543"/>
ἀγωνιζόμενοι διʼ ὅλης ἡμέρας, καὶ οὐδὲ τὸν τῆς νυκτὸς
ἀναπαυσάμενοι χρόνον ἐκλιπεῖν ἠναγκάσθησαν τὸ τεῖχος
ὑπὸ κόπου. παραλαβὼν δὲ καὶ ταύτην ὁ Μάρκιος τὴν
πόλιν ἐξηνδραποδίσατο καὶ τοῖς στρατιώταις ἐφῆκε μερίσασθαι
τὰς ὠφελείας.
</p>
</div3>
<div3 type="section" n="3">
<p>ἀναστήσας δὲ τὴν δύναμιν ἐκεῖθεν
ἐπὶ τὴν Πεδανῶν πόλιν· ἦν δὲ καὶ αὕτη τοῦ
Λατίνων γένους· συντεταγμένην ἔχων τὴν στρατιὰν
ἀφικνεῖται καὶ αὐτὴν ἅμα τῷ πλησιάσαι τοῖς τείχεσιν
αἱρεῖ κατὰ κράτος. καὶ ταὐτὰ διαθεὶς ὅσα τὰς πρότερον
ἁλούσας ἕωθεν εὐθὺς ἀναστήσας τὴν δύναμιν
ἦγεν ἐπὶ Κορβιῶνα.
</p>
</div3>
<div3 type="section" n="4">
<p>ὄντι δʼ αὐτῷ πλησίον τοῦ τείχους
τὰς πύλας ἀνοίξαντες οἱ ἔνδον ἀπαντῶσιν ἀντὶ
<add>τῶν ὅπλων</add> προτείνοντες ἱκετηρίας καὶ παραδιδόντες
ἀμαχητὶ τὸ τεῖχος. οὓς ἐπαινέσας ὡς τὰ κράτιστα περὶ
σφῶν βεβουλευμένους, ἐκέλευσεν ὧν ἔδει τῇ στρατιᾷ
φέροντας ἥκειν ἀργύριόν τε καὶ σῖτον, καὶ λαβὼν ὅσα
προσέταξεν ἀπῆγε τὴν δύναμιν ἐπὶ τὴν Κοπιολανῶν
<milestone unit="reiskpage" n="1544"/>
<pb id="v.3p.151"/>
πόλιν. παραδόντων δὲ κἀκείνην τῶν ἔνδον ἀμαχητὶ
καὶ μετὰ πολλῆς προθυμίας ἀγοράς τε παρασχόντων τῇ
δυνάμει καὶ χρήματα καὶ ὅσα ἄλλα ἐπετέτακτο αὐτοῖς
ἀπῆγε τὴν στρατιὰν ὡς διὰ φιλίας γῆς. πάνυ γὰρ δὴ
</p>
</div3>
<div3 type="section" n="5">
<p>καὶ τοῦτʼ ἐσπούδαζεν, ὡς μηδὲν οἱ παραδιδόντες αὐτοῖς 
τὰς πόλεις πάθοιεν, ὧν φιλεῖ δρᾶν ὁ πόλεμος, ἀλλὰ καὶ
γῆν ἀδῄωτον ἀπολαμβάνοιεν καὶ βοσκήματα καὶ ἀνδράποδα,
ὅσα κατέλιπον ἐπὶ τῶν κτήσεων, κομίζοιντο, αὐλίζεσθαί
τʼ οὐκ εἴα τὴν δύναμιν ἐν ταῖς πόλεσιν, ἵνα
μή τι γένηται διʼ ἁρπαγῆς πρὸς αὐτῶν ἢ κλοπῆς κακόν, 
ἀλλὰ παρὰ τοῖς τείχεσι κατεστρατοπέδευεν.
</p>
</div3>
</div2>
<div2 type="chapter" n="20">
<div3 type="section" n="1">
<p>
ἀπὸ δὲ ταύτης ἀναστήσας τῆς πόλεως ἤλαυνε
τὸν στρατὸν ἐπὶ Βοίλλας, ἐπιφανῆ τότε οὖσαν καὶ ἐν
<milestone unit="reiskpage" n="1545"/>ὀλίγαις πάνυ ταῖς ἡγουμέναις τοῦ Λατίνων γένους πόλεσιν
ἐξεταζομένην. οὐ προσδεξαμένων δʼ αὐτὸν τῶν 
ἔνδον, ἀλλὰ τῷ τʼ ἐρύματι πιστευόντων ἐχυρῷ γε
σφόδρα ὄντι καὶ τῷ πλήθει τῶν ἀπʼ αὐτοῦ μαχησομένων
παρακαλέσας τὴν δύναμιν ἀγωνίζεσθαι προθύμως
καὶ τοῖς πρώτοις ἐπιβᾶσι τοῦ τείχους μεγάλας
δωρεὰς ὑποσχόμενος ἔργου εἴχετο· καὶ γίνεται μάχη 
περὶ τῇ πόλει ταύτῃ καρτερά.
</p>
</div3>
<div3 type="section" n="2">
<p>οὐ γὰρ μόνον ἀπὸ τοῦ
<milestone unit="reiskpage" n="1546"/>τείχους ἠμύνοντο τοὺς προσιόντας οἱ Βοιλλανοί, ἀλλὰ
καὶ τὰς πύλας ἀνοίξαντες ἐξέθεον ἀθρόοι καὶ κατὰ τοῦ
πρανοῦς ἐώθουν βίᾳ τοὺς ὑφισταμένους· φόνος τε
<pb id="v.3p.152"/>
πλεῖστος αὐτόθι τῶν Οὐολούσκων ἐγένετο καὶ χρόνος
τῆς τειχομαχίας πολὺς τοῦ τε κρατήσειν τῆς πόλεως
ἄπορος ἅπασιν ἡ ἐλπίς. ἀλλὰ τῶν ἀπολλυμένων ἄδηλον
ἐποίει τὴν ἀπουσίαν ὁ στρατηγὸς ἀντικαθιστὰς
ἑτέρους, τῶν δὲ καμνόντων παρεθάρρυνε τὴν ἀθυμίαν
ἐπὶ τὸ πονοῦν μέρος τῆς στρατιᾶς αὐτὸς ὠθούμενος.
ἦν δʼ οὐχ ὁ λόγος αὐτοῦ μόνον ἐπαγωγὸς εἰς τὸ
εὔψυχον, ἀλλὰ καὶ τὰ ἔργα. πάντα γὰρ ὑφίστατο κίνδυνον
καὶ οὐδεμιᾶς πείρας ἀπελείφθη, τέως ἑάλω τὸ
</p>
</div3>
<div3 type="section" n="3">
<p> τεῖχος. κρατήσας δὲ καὶ ταύτης σὺν χρόνῳ τῆς πόλεως
καὶ τῶν ἁλόντων τοὺς μὲν ἐν χειρῶν νόμῳ διαφθείρας,
τοὺς δʼ αἰχμαλώτους λαβὼν ἀπῆγε τὴν δύναμιν ἐπιφανεστάτην
νίκην ἐξενεγκάμενος καὶ λάφυρα κάλλιστα
καὶ πλεῖστα ἄγων, χρήμασί τε παμπόλλοις, ὧν ἐγκρατὴς
ἐγένετο· ἦν δʼ αὐτόθι ὅσα ἐν οὐδενὶ τῶν ἁλόντων
<milestone unit="reiskpage" n="1547"/>
χωρίων· πλουτίσας τὴν στρατιάν.
</p>
</div3>
</div2>
<div2 type="chapter" n="21">
<div3 type="section" n="1">
<p>
μετὰ τοῦτο χώρα θʼ, ὅσην διαπορεύοιτο,
ὑποχείριος ἦν καὶ πόλις οὐδεμία ἠναντιοῦτο ἔξω Λαουινίου,
ἣν πρώτην τε πόλιν οἱ σὺν Αἰνείᾳ κατάραντες
εἰς Ἰταλίαν Τρῶες ἔκτισαν, καὶ ἀφʼ ἧς τὸ Ῥωμαίων
ἦν γένος, ὡς καὶ πρότερόν μοι δεδήλωται. οἱ δʼ ἐν
ταύτῃ κατοικοῦντες πάντα πρότερον ᾤοντο δεῖν ὑπομένειν,
ἢ τὸ πρὸς τοὺς ἀπογόνους σφῶν <del>Ῥωμαίους</del>
</p>
</div3>
<div3 type="section" n="2">
<p>πιστὸν ἐγκαταλιπεῖν. ἐγένοντο μὲν οὖν καὶ τειχομαχίαι
<pb id="v.3p.153"/>
τινὲς αὐτόθι καρτεραὶ καὶ πρὸ τῶν ἐρυμάτων ὀξεῖαι
μάχαι· οὐ μὴν ἑάλω γε τὸ τεῖχος ἀπὸ κράτους τῇ
πρώτῃ ἐφόδῳ, ἀλλʼ ἐδόκει χρόνου δεῖν <del>ἡ πολιορκία</del>
καὶ τριβῆς. ἀποστὰς οὖν τῆς πολιορκίας ὁ Μάρκιος
περιετάφρευε κύκλῳ τὴν πόλιν καὶ ἀπεσταύρου, τὰς 
ὁδοὺς φυλάττων, ἵνα μήτʼ ἀγορὰ μήτʼ ἐπικουρία τις
<milestone unit="reiskpage" n="1548"/>αὐτοῖς ἔξωθεν προσγένοιτο.
</p>
</div3>
<div3 type="section" n="3">
<p>Ῥωμαῖοι δὲ τῶν τε κεκρατημένων 
ἤδη πόλεων τὸν ὄλεθρον ἀκούοντες καὶ τῶν
προσθεμένων τῷ Μαρκίῳ τὴν ἀνάγκην, ταῖς τε πρεσβείαις
ἐνοχλούμενοι ταῖς ἀφικνουμέναις ὡς αὐτοὺς ὁσημέραι 
παρὰ τῶν μενουσῶν ἐν τῇ φιλίᾳ καὶ δεομένων
βοηθείας, τοῦ τε Λαουινίου τὸν περιτειχισμὸν ὀρρωδοῦντες
ἐν χερσὶν ὄντα, καὶ εἰ τόδε τὸ φρούριον ἁλώσεται
τὸν πόλεμον ἐπὶ σφᾶς ἥξειν εὐθὺς οἰόμενοι,
μίαν ὑπέλαβον ἔσεσθαι πάντων τῶν κακῶν λύσιν, εἰ
</p>
</div3>
<div3 type="section" n="4">
<p>ψηφίσαιντο τῷ Μαρκίῳ τὴν κάθοδον. καὶ ὅ τε δῆμος 
ἅπας ἐβόα τοῦτο, καὶ οἱ δήμαρχοι νόμον εἰσφέρειν
ὑπὲρ ἀκυρώσεως τῆς καταδίκης ἐβούλοντο· ἀλλʼ οἱ
πατρίκιοι ἠναντιώθησαν αὐτοῖς οὐκ ἀξιοῦντες τῶν δεδικασμένων
λύειν οὐθέν. μὴ γενομένου δὲ προβουλεύματος 
ὑπὸ τῆς βουλῆς οὐδὲ τοῖς δημάρχοις ἔτι προθεῖναι
γνώμην εἰς τὸν δῆμον ἐδόκει.
</p>
</div3>
<div3 type="section" n="5">
<p>ὃ καὶ θαυμάζειν
<milestone unit="reiskpage" n="1549"/>ἄξιον, ἀφʼ ἧς δήποτε αἰτίας ἡ βουλὴ σπουδάζουσα τὸν
ἔμπροσθεν χρόνον ὑπὲρ τοῦ Μαρκίου τότε βουλομένῳ
<pb id="v.3p.154"/>
τῷ δήμῳ κατάγειν αὐτὸν ἠναντιώθη· πότερα πεῖραν
αὐτοῦ ποιουμένη τῆς γνώμης καὶ τῷ μὴ συγχωρεῖν
ἑτοίμως ἐπὶ τὸ μᾶλλον σπουδάζειν αὐτὸν παρορμῶσα,
ἢ τὰς καθʼ ἑαυτῆς ἀπολύσασθαι βουλομένη διαβολὰς
ὑπὲρ τοῦ μηθενὸς ὧν ἔπραττεν ὁ ἀνὴρ μήτε αἰτία μήτε
συνεργὸς εἶναι. χαλεπὸν γὰρ ἦν ἀπόρρητον γενόμενον
αὐτῆς τὸ βούλευμα συμβαλεῖν.
</p>
</div3>
</div2>
<div2 type="chapter" n="22">
<div3 type="section" n="1">
<p>
ἀκούσας δὲ ταῦτα παρʼ αὐτομόλων τινῶν
ὁ Μάρκιος, ὡς εἶχεν ὀργῆς, εὐθὺς ἀναστήσας τὴν δύναμιν
ἦγεν ἐπὶ τὴν Ῥώμην, φυλακὴν τοῦ Λαουινίου τὴν
ἀρκοῦσαν καταλιπών· καὶ αὐτίκα τῆς πόλεως σταδίους
τετταράκοντα ἀποσχὼν κατεστρατοπέδευσε περὶ τὰς καλουμένας
Κλοιλίας τάφρους.
</p>
</div3>
<div3 type="section" n="2">
<p>μαθοῦσι δὲ τὴν παρουσίαν
αὐτοῦ τοῖς κατὰ τὴν πόλιν τοσοῦτος ἐνέπεσε
θόρυβος ὡς αὐτίκα τοῖς τείχεσι τοῦ πολέμου προσάξοντος,
<milestone unit="reiskpage" n="1550"/>
ὥσθʼ οἱ μὲν ἐπὶ τὰ τείχη τὰ ὅπλα λαβόντες
ἔθεον ἄνευ παραγγέλματος, οἱ δʼ ἐπὶ τὰς πύλας κατὰ
πλῆθος ἐφέροντο χωρὶς ἡγεμόνος, οἱ δὲ τοὺς δούλους
καθοπλίσαντες ἐπὶ τοῖς τέγεσι τῶν οἰκιῶν ἵστασαν, οἱ
δὲ τήν τʼ ἄκραν καὶ τὸ Καπιτώλιον καὶ τοὺς ἄλλους
ἐρυμνοὺς τόπους τῆς πόλεως κατελαμβάνοντο, γυναῖκές
τε λελυμέναι τὰς κόμας ἐπὶ τὰ τεμένη καὶ τοὺς νεὼς
ἔθεον ὀλοφυρόμεναί τε καὶ δεόμεναι τῶν θεῶν ἀποστρέψαι
τῆς πόλεως τὸν ἐπιόντα φόβον.
</p>
</div3>
<div3 type="section" n="3">
<p>ὡς δʼ ἥ τε
<pb id="v.3p.155"/>
νὺξ παρῆλθε καὶ τῆς ἐπιούσης ἡμέρας τὸ πλεῖστον,
καὶ οὐδὲν ὧν ἐδεδοίκεσαν ἐγίνετο, ἀλλʼ ἔμενεν ὁ Μάρκιος
ἐφʼ ἡσυχίας, συνέδραμον ἅπαντες εἰς τὴν ἀγορὰν
οἱ δημοτικοὶ καὶ τοὺς πατρικίους ἐκάλουν εἰς τὸ βουλευτήριον,
<milestone unit="reiskpage" n="1551"/>καὶ εἰ μὴ προβουλεύσουσι τῷ ἀνδρὶ τὴν 
κάθοδον, αὐτοὶ βουλεύσεσθαι περὶ σφῶν αὐτῶν ἔφασαν
ὡς προδιδόμενοι.
</p>
</div3>
<div3 type="section" n="4">
<p>τότε δὴ συνελθόντες εἰς τὴν βουλὴν 
οἱ πατρίκιοι ψηφίζονται πρεσβευτὰς πρὸς τὸν Μάρκιον
ἀποστεῖλαι πέντε ἄνδρας ἐκ τῶν πρεσβυτάτων, οὓς μάλιστʼ
ἐκεῖνος ἠσπάζετο, περὶ διαλύσεώς τε καὶ φιλίας 
διαλεξομένους. ἦσαν δʼ οἱ προχειρισθέντες ἀπʼ αὐτῶν
ἄνδρες οἵδε, Μάρκος Μηνύκιος καὶ Πόστουμος Κομίνιος
καὶ Σπόριος Λάρκιος καὶ Πόπλιος Πινάριος καὶ
</p>
</div3>
<div3 type="section" n="5">
<p>Κόιντος Σολπίκιος, ἅπαντες ὑπατικοί. ὡς δʼ ἀφίκοντο 
ἐπὶ τὸ στρατόπεδον, καὶ ἔγνω τὴν παρουσίαν αὐτῶν 
ὁ Μάρκιος, καθεζόμενος ἅμα τοῖς ἐπιφανεστάτοις Οὐολούσκων
τε καὶ τῶν ἄλλων συμμάχων, ἔνθα πλεῖστοι
ἔμελλον ἀκούσεσθαι τῶν λεγομένων, ἐκέλευσε καλεῖν
τοὺς ἄνδρας. εἰσελθόντων δʼ αὐτῶν ἤρξατο τοῦ λόγου
Μηνύκιος, ὁ πλεῖστα κατὰ τὸν τῆς ὑπατείας χρόνον 
σπουδάσας ὑπὲρ αὐτοῦ, καὶ μάλιστα τοῖς δημοτικοῖς
ἐναντιωθείς, καὶ ἔλεξε τοιάδε.
</p>
</div3>
</div2>
<div2 type="chapter" n="23">
<div3 type="section" n="1">
<p>
<milestone unit="reiskpage" n="1552"/>ὅτι μὲν οὐ δίκαια πέπονθας ὑπὸ τοῦ
δήμου, ὦ Μάρκιε, μετʼ αἰτίας αἰσχρᾶς ἐξελασθεὶς ἐκ
τῆς πατρίδος, ἅπαντες ἴσμεν· καὶ οὐδὲν οἰόμεθά σε 
ποιεῖν θαυμαστόν, εἰ χαλεπαίνεις καὶ ἀγανακτεῖς ἐπὶ
ταῖς τύχαις. κοινὸς γὰρ δὴ τῆς ἁπάντων φύσεως οὗτος
<pb id="v.3p.156"/>
ὁ νόμος, ἐχθρὸν εἶναι τῷ δράσαντι τὸ πεπονθὸς κακῶς.
</p>
</div3>
<div3 type="section" n="2">
<p>ὅτι δʼ οὐ μετὰ λογισμοῦ σώφρονος ἐξετάζεις, οὓς ἀμύνεσθαί
τε καὶ τιμωρεῖσθαί σοι προσῆκεν, οὐδὲ μετριάζεις
περὶ τὴν ἀνάπραξιν τῆς δίκης, ἀλλʼ ἐν ταὐτῷ
τίθεσαι τά τʼ ἀναίτια τοῖς αἰτίοις καὶ τὰ φίλια τοῖς
πολεμίοις, νόμους τε κινεῖς φύσεως ἀκινήτους καὶ τὰ
πρὸς τοὺς θεοὺς συνταράττεις ὅσια, καὶ οὐδὲ σεαυτὸν
ἐξ ὧν τε καὶ ὅστις ἔφυς ἔτι μέμνησαι, τοῦτο τεθαυμάκαμεν.
</p>
</div3>
<div3 type="section" n="3">
<p>ἥκομέν τʼ ἀποσταλέντες ὑπὸ τοῦ κοινοῦ πρέσβεις
οἱ προὔχοντες ἡλικίᾳ τῶν πατρικίων καὶ περὶ σὲ προθυμότατοι
μεμιγμένην φέροντες δικαιολογίαν παραιτήσει,
καὶ ἐφʼ οἷς ἀξιοῦμέν σε διαλύσεσθαι τὴν ἔχθραν,
<milestone unit="reiskpage" n="1553"/>
πρὸς τὸν δῆμον ἀπαγγελοῦντες· πρὸς δὲ τούτοις, ἃ
νομίζομεν εἶναι κάλλιστα καὶ συμφορώτατά σοι, ταῦτα
παραινέσοντες.
</p>
</div3>
</div2>
<div2 type="chapter" n="24">
<div3 type="section" n="1">
<p>
ἀρχέτω δʼ ὁ περὶ τῶν δικαίων λόγος. συνέστη
τὸ δημοτικὸν ἐπὶ σοὶ παροξυνθὲν ὑπὸ τῶν δημάρχων,
καὶ ἧκον ὡς ἀποκτενοῦντές σε ἄκριτον, οἷς
φοβερὸς ἦσθα. τοῦτο τὸ ἔργον ἐκωλύσαμεν ἡμεῖς οἱ
ἐκ τοῦ συνεδρίου καὶ παρέσχομέν σοι μηθέν, ὃ μὴ δίκαιον
ἦν τότε παθεῖν. μετὰ τοῦτο προὐκαλοῦντό σε
οἱ κωλυθέντες ἀνελεῖν ἐπὶ δίκην, αἰτιασάμενοι πονηροὺς
κατʼ αὐτῶν εἰπεῖν ἐν τῇ βουλῇ λόγους.
</p>
</div3>
<div3 type="section" n="2">
<p>ἐνέστημεν
καὶ πρὸς τοῦτο, ὡς οἶσθα, καὶ οὐκ ἐπετρέψαμεν οὔτε
γνώμης οὔτε λόγων ὑποσχεῖν σε δίκας. ἀποτυχόντες
<pb id="v.3p.157"/>
καὶ τούτου τελευτῶντες ἧκον ἐφʼ ἡμᾶς αἰτιώμενοί σε
τυραννίδι ἐπιχειρεῖν. ταύτην αὐτὸς ὑπέμεινας ἀπολογήσασθαι
τὴν αἰτίαν, ἐπειδὴ πάμπολυ ἀπεῖχες αὐτῆς,
καὶ παρέσχες τοῖς δημοτικοῖς περὶ σεαυτοῦ τὴν ψῆφον
<milestone unit="reiskpage" n="1554"/>ἀναλαβεῖν.
</p>
</div3>
<div3 type="section" n="3">
<p>ἡ βουλὴ δὲ καὶ τότε παρῆν καὶ πολλὰς 
ἐποιεῖτο δεήσεις περὶ σοῦ. τίνος οὖν ἡμεῖς οἱ πατρίκιοι
τῶν συμβεβηκότων σοι κακῶν γεγόναμεν αἴτιοι,
καὶ διὰ τί πολεμεῖς ἡμῖν τοσαύτην εὔνοιαν ἀποδειξαμένοις
περὶ σὲ κατὰ τὸν τότε ἀγῶνα; ἀλλὰ μὴν οὐδὲ
τὸ δημοτικὸν ἅπαν ἐξελασθῆναί σε βουλόμενον εὑρέθη· 
δυσὶ γοῦν ψήφοις ἑάλως μόναις, ὥστʼ οὐδὲ τούτοις
ἂν εἴης σὺν δίκῃ πολέμιος, οἵ σε ὡς οὐδὲν ἀδικοῦντα
ἀπέλυσαν.
</p>
</div3>
<div3 type="section" n="4">
<p>τίθημι δʼ, εἰ βούλει, πᾶσι μὲν τοῖς δημόταις 
δόξαν, ὅλῃ δὲ τῇ βουλῇ φανὲν ταύτῃ χρήσασθαί
σε τῇ συμφορᾷ, καὶ δίκαιον εἶναί σου τὸ πρὸς 
ἅπαντας ἡμᾶς μῖσος· ἀλλʼ αἱ γυναῖκές σε, ὦ Μάρκιε,
τί δεινὸν εἰργάσαντο, ἀνθʼ ὅτου πολεμεῖς αὐταῖς;
ποίαν ἐπενέγκασαι περὶ φυγῆς ψῆφον ἢ τίνας εἰποῦσαι
κατὰ σοῦ πονηροὺς λόγους;
</p>
</div3>
<div3 type="section" n="5">
<p>τί δʼ οἱ παῖδες ἡμῶν δράσαντες 
ἢ διανοηθέντες ἀδικεῖν περὶ σοῦ κινδυνεύουσιν 
ὑπὲρ αἰχμαλωσίας καὶ τῶν ἄλλων, ἃ παθεῖν αὐτοὺς
εἰκός, ἐὰν ἡ πόλις ἁλῷ; οὐ τὰ δίκαια διαιτᾷς, ὦ
<milestone unit="reiskpage" n="1555"/>Μάρκιε, καὶ εἰ τοῦτον οἴει δεῖν τὸν τρόπον τὰ ὑπαίτια
καὶ ἐχθρὰ μισεῖν, ὥστε μηδὲ τῶν ἀναιτίων φείδεσθαι
καὶ φιλίων, οὐκ ἄρα τὰ προσήκοντα ἀνδρὶ ἀγαθῷ 
<pb id="v.3p.158"/>
</p>
</div3>
<div3 type="section" n="6">
<p>φρονεῖς. ἵνα δὲ πάντα ταῦτα ἀφῶ, τί ἂν ἔχοις εἰπεῖν,
ὦ πρὸς Διός, εἴ τις ἔροιτό σε, τοὺς δὲ δὴ τάφους τῶν
προγόνων τί παθὼν <del>ὑπʼ αὐτῶν</del> ἀνασκάπτεις καὶ
τιμάς, ἃς κομίζονται παρʼ ἀνθρώπων, ἀφαιρῇ; θεῶν
δὲ βωμοὺς καὶ τεμένη καὶ νεὼς τίνος ἀδικήματος ὀργῇ
συλᾷς καὶ κατακαίεις καὶ ἀνατρέπεις καὶ σεβασμῶν
οὐκ ἐᾷς τυγχάνειν τῶν νομίμων; τί πρὸς ταῦτα φαίης
ἄν; ἐγὼ μὲν γὰρ οὐδὲν ὁρῶ.
</p>
</div3>
<div3 type="section" n="7">
<p>ταῦτά σοι περί τε ἡμῶν
αὐτῶν, ὦ Μάρκιε, τῶν ἐκ τοῦ συνεδρίου καὶ περὶ
τῶν ἄλλων πολιτῶν, οὓς ἀπολέσαι προθυμῇ κακὸν
οὐδὲν ὑπʼ αὐτῶν πεπονθώς, τάφων τε καὶ ἱερῶν καὶ
πόλεως τῆς γειναμένης τε καὶ θρεψαμένης τὰ δίκαια εἰρήσθω.
</p>
</div3>
</div2>
<div2 type="chapter" n="25">
<div3 type="section" n="1">
<p>
φέρε, εἰ δὲ δὴ πάντας μὲν ἀνθρώπους καὶ
τοὺς μηδὲν ἀδικοῦντάς σε γυναιξὶν ὁμοῦ καὶ τέκνοις
<milestone unit="reiskpage" n="1556"/>
δίκας σοι δοῦναι προσῆκε, πάντας δὲ θεούς τε καὶ
ἥρωας καὶ δαίμονας πόλιν τε καὶ χώραν ἀπολαῦσαι
τῆς τῶν δημάρχων ἀνοίας, καὶ μηδὲν ἐξαίρετον μηδʼ
ἀτιμώρητον ἀφεῖσθαι μέρος ὑπὸ σοῦ, οὐχ ἱκανὰς ἤδη
παρὰ πάντων εἰσπέπραξαι δίκας τοσοῦτον μὲν φόνον
ἐργασάμενος ἀνθρώπων, τοσαύτην δὲ χώραν πυρὶ καὶ
σιδήρῳ λωβησάμενος, τοσαύτας δὲ πόλεις ἐκ βάθρων
ἀναστήσας, ἑορτὰς δὲ καὶ θυσίας καὶ σεβασμοὺς θεῶν
καὶ δαιμόνων ἐν πολλοῖς τόποις ἀνεόρτους ἀναγκάσας
<pb id="v.3p.159"/>
γενέσθαι καὶ ἀθύτους καὶ τιμῶν νομίμων ἀμοίρους;
</p>
</div3>
<div3 type="section" n="2">
<p>ἐγὼ μὲν οὐκ ἠξίουν ἄνδρα, ὅτῳ φροντὶς ὁποσηοῦν
<milestone unit="reiskpage" n="1557"/>ἀρετῆς ἐστιν, οὔτε συναναιρεῖν τοῖς ἐχθροῖς τὰ φίλια
οὔτε χαλεπὸν ὀργὴν εἶναι καὶ ἀπαραίτητον εἰς τοὺς
ἐξαμαρτάνοντάς τι περὶ αὐτόν, ἄλλως τε καὶ δίκας παρʼ
</p>
</div3>
<div3 type="section" n="3">
<p>αὐτῶν εἰληφότα πολλὰς καὶ μεγάλας. ἃ μὲν οὖν ἀπολογεῖσθαί 
τε περὶ ἡμῶν αὐτῶν εἴχομεν καὶ παραιτεῖσθαί
σε περὶ τῶν δημοτικῶν, ταῦτʼ ἐστιν, ἃ δʼ ὑποτίθεσθαί
σοι διʼ εὔνοιαν οἱ τιμιώτατοι φίλων ἥκοντες
καὶ ὑπισχνεῖσθαι διαλλαττομένῳ πρὸς τὴν πατρίδα, 
ταυτί· ἐν ᾧ τὸ δύνασθαί σοι μάλιστα ὑπάρχει καὶ τὸ
θεῖον ἔτι συλλαμβάνει μετριάσαι καὶ ταμιεύεσθαι τὴν
τύχην ἐνθυμηθέντα, ὅτι μεταβολὰς ἔχει πάντα τὰ πράγματα
καὶ οὐδὲν ἐπὶ τῶν αὐτῶν φιλεῖ διαμένειν, νεμεσᾶταί
τε πάντα ὑπὸ θεῶν τὰ ὑπερέχοντα, ὅταν εἰς 
ἄκρον ἐπιφανείας ἀφίκηται, καὶ τρέπεται πάλιν εἰς τὸ
μηδέν. μάλιστα δὲ τοῦτο πάσχει τὰ σκληρὰ καὶ μεγάλαυχα
φρονήματα καὶ τοὺς ὅρους ἐκβαίνοντα τῆς ἀνθρωπίνης
φύσεως.
</p>
</div3>
<div3 type="section" n="4">
<p>ὑπάρχει δέ σοι νῦν ἁπάντων κράτιστα
<milestone unit="reiskpage" n="1558"/>καταλύσασθαι τὸν πόλεμον· ἥ τε γὰρ βουλὴ πᾶσα 
ὥρμηται τὴν κάθοδον ψηφίσασθαί σοι, καὶ ὁ δῆμος
ἕτοιμός ἐστι νόμῳ κυρωθέντι λῦσαι τὴν ἀειφυγίαν. τί
οὖν ἔτι κωλύει σε τὰς ἡδίστας καὶ τιμιωτάτας ὄψεις
τῶν ἀναγκαιοτάτων σωμάτων ἀπολαβεῖν καὶ κεκομίσθαι
τὴν περιμάχητον πατρίδα ἄρχειν τε ὥσπερ σοι προσῆκεν 
<pb id="v.3p.160"/>
ἀρχόντων καὶ ἡγεῖσθαι ἡγεμόνων παισί τε καὶ ἐγγόνοις
μέγιστον αὔχημα καταλιπεῖν; τούτων μέντοι τῶν ὑποσχέσεων
ἡμεῖς ἐγγυηταὶ πασῶν ἐσμεν ὡς αὐτίκα μάλα
γενησομένων. νῦν μὲν γὰρ οὐχὶ καλῶς εἶχε ψηφίσασθαί
</p>
</div3>
<div3 type="section" n="5">
<p>σοι τὴν βουλὴν ἢ τὸν δῆμον οὐθὲν ἐπιεικὲς ἢ μέτριον,
ἕως ἀντιπαρεστρατοπέδευκας ἡμῖν καὶ τὰ πολεμίων ἔργα
δρᾷς· εἰ δʼ ἀποσταίης τῶν ὅπλων, ἥξει σοι τὸ περὶ
τῆς καθόδου ψήφισμα φερόμενον ὑφʼ ἡμῶν οὐκ εἰς μακράν.
</p>
</div3>
</div2>
<div2 type="chapter" n="26">
<div3 type="section" n="1">
<p>
ἀγαθὰ μὲν δὴ ταῦτα ὑπάρξει σοι διαλλαττομένῳ,
μένοντι δʼ ἐπὶ τῆς ὀργῆς καὶ μὴ διαλυομένῳ
τὸ μῖσος πρὸς ἡμᾶς πολλὰ καὶ χαλεπά, ἐξ ὧν ἐγὼ δύο
τὰ μέγιστα νυνὶ καὶ φανερώτατα ἐρῶ. πρῶτον μὲν
<milestone unit="reiskpage" n="1559"/>
ὅτι δυσκόλου γενέσθαι, μᾶλλον δʼ ἀδυνάτου πράγματος
πονηρὸν ἔρωτα ἔχεις, πόλεως τῆς Ῥωμαίων καθελεῖν
τὴν ἰσχὺν καὶ ταῦτα τοῖς Οὐολούσκων ὅπλοις· ἔπειθʼ
ὅτι σοι κατορθώσαντί τε καὶ δὴ τυχόντι πάντων ἀνθρώπων
ὑπάρξει δυστυχεστάτῳ νομίζεσθαι. ἐξ ὧν δὲ
ταῦτα παρίσταταί μοι περὶ σοῦ φρονεῖν, ἄκουσον, ὦ
Μάρκιε, μηθὲν πρὸς τὴν ἐλευθερίαν μου τῶν λόγων
τραχυνόμενος. σκόπει δὲ πρῶτον ὑπὲρ τοῦ ἀδυνάτου.
</p>
</div3>
<div3 type="section" n="2">
<p>Ῥωμαίοις, ὡς οἶσθα καὶ σύ, πολλὴ μέν ἐστι νεότης
ἐπιχώριος, ἧς εἰ τὸ στασιάζον ἐξαιρεθείη· γενήσεται δὲ
τοῦτο κατὰ πολλὴν ἀνάγκην νυνὶ διὰ τόνδε τὸν πόλεμον,
πάντα γὰρ ὑπὸ δέους κοινοῦ συνίστασθαι φιλεῖ
τὰ διάφορα· οὐχ ὅτι Οὐολοῦσκοι κρατήσουσιν, ἀλλʼ
οὐδὲ ἄλλο τῶν κατὰ τὴν Ἰταλίαν ἐθνῶν οὐθέν· πολλὴ
<milestone unit="reiskpage" n="1560"/>
<pb id="v.3p.161"/>
δʼ ἡ Λατίνων καὶ τῶν ἄλλων συμμάχων <add>τε καὶ</add>
ἀποίκων τῆς πόλεως ἰσχύς, ἣν ὀλίγου πᾶσαν ἐπίκουρον
ἥξειν προσδέχου· στρατηγοί τε οἷος σὺ καὶ πρεσβύτεροι
καὶ νέοι τοσοῦτοι τὸ πλῆθος, ὅσοι παρὰ πάσαις οὐκ
εἰσὶ ταῖς ἄλλαις πόλεσι.
</p>
</div3>
<div3 type="section" n="3">
<p>μεγίστη δὲ πασῶν βοήθεια 
καὶ τὰς ἐν τοῖς δεινοῖς ἐλπίδας οὐδέποθʼ ἡμῶν ψευσαμένη
συμπάσης τʼ ἀμείνων ἀνθρωπίνης ἰσχύος, ἡ
παρὰ τῶν θεῶν εὔνοια, διʼ οὓς οὐ μόνον ἐλευθέραν
εἰς τόδε χρόνου τὴν πόλιν τήνδε οἰκοῦμεν ὀγδόην ἤδη
τὴν νῦν γενεάν, ἀλλὰ καὶ εὐδαίμονα καὶ πολλῶν ἐθνῶν 
ἄρχουσαν.
</p>
</div3>
<div3 type="section" n="4">
<p>μὴ δὲ Πεδανοῖς ἡμᾶς εἰκάσῃς μηδὲ Τολερίνοις 
μηδὲ τοῖς ἄλλοις μικροπολίταις, ὧν κατέσχες τὰ
πολίχνια· καὶ γὰρ ἥττων ἄν τίς σου στρατηγὸς καὶ ἀπʼ
ἐλάττονος ἢ τοσαύτης στρατιᾶς ὀλιγανθρωπίαν καὶ φαυλότητα
<milestone unit="reiskpage" n="1561"/>ἐρυμάτων ἐβιάσατο· ἀλλʼ ἐνθυμοῦ τὸ μέγεθος 
τῆς πόλεως καὶ τὴν λαμπρότητα τῶν ἐν τοῖς πολέμοις
πράξεων καὶ τὴν ἐκ τοῦ θείου παροῦσαν αὐτῇ τύχην,
</p>
</div3>
<div3 type="section" n="5">
<p>δι᾽ ἣν ἐκ μικρᾶς τοσαύτη γέγονε. καὶ τὴν σεαυτοῦ 
δύναμιν, ἣν ἄγων ἔργῳ τοσῷδε ἐπιχειρεῖς, μὴ νόμιζε
ἠλλάχθαι, ἀλλὰ μέμνησο ἀκριβῶς, ὅτι Οὐολούσκων τε 
καὶ Αἰκανῶν στρατιὰν ἐπάγῃ, οὓς ἡμεῖς οἵδε <del>οἱ νῦν
ὄντες</del> ἐν πολλαῖς ἐνικῶμεν μάχαις, ὁσάκις ἡμῖν ἐτόλμησαν
εἰς πόλεμον καταστῆναι· ὥστε σὺν τοῖς χείροσιν
ἀγωνίζεσθαι μέλλων ἴσθι πρὸς τοὺς κρείττονας καὶ
σὺν τοῖς ἡττωμένοις διὰ παντὸς πρὸς τοὺς νικῶντας 
ἀεί.
</p>
</div3>
<div3 type="section" n="6">
<p>εἰ δὲ δὴ τἀναντία τούτων ἦν, ἐκεῖνό γέ τοι θαυμάζειν 
<pb id="v.3p.162"/>
ἄξιον, πῶς λέληθέ σε πολεμικῶν ὄντα πραγμάτων
ἔμπειρον, ὅτι τὸ παρὰ τὰ δεινὰ εὔτολμον οὐκ ἐξ
ἴσου παραγίνεσθαι φιλεῖ τοῖς θʼ ὑπὲρ οἰκείων ἀγαθῶν
ἀγωνιζομένοις καὶ τοῖς ἐπὶ τἀλλότρια πορευομένοις· οἱ
μέν γʼ οὐδέν, ἐὰν μὴ κατορθώσωσι, βλάπτονται, τοῖς
δʼ οὐδέν, ἐὰν πταίσωσι, καταλείπεται· καὶ τοῦ σφάλλεσθαι
τὰς μεγάλας δυνάμεις ὑπὸ τῶν ἐλαττόνων καὶ
<milestone unit="reiskpage" n="1562"/>
τὰς κρείττους ὑπὸ τῶν φαυλοτέρων τοῦτʼ ἐν τοῖς μάλιστʼ
αἴτιον ἦν. δεινὴ γὰρ ἡ ἀνάγκη, καὶ ὁ περὶ τῶν
ἐσχάτων κίνδυνος ἱκανὸς θάρσος ἐνθεῖναί τινι καὶ μὴ
προϋπάρχον φύσει. εἶχον ἔτι πλείω λέγειν ὑπὲρ τοῦ
ἀδυνάτου, ἀλλὰ καὶ ταῦθʼ ἱκανά.
</p>
</div3>
</div2>
<div2 type="chapter" n="27">
<div3 type="section" n="1">
<p>
εἷς ἔτι μοι καταλείπεται λόγος, ὃν εἰ μὴ
μετʼ ὀργῆς, ἀλλʼ ἐκ λογισμοῦ κρινεῖς, ὀρθῶς τʼ εἰρῆσθαι
δόξει καὶ παραστήσεταί σοι μεταμέλεια τῶν πραττομένων.
τίς δʼ ἐστιν οὗτος ὁ λόγος; οὐδενὶ θνητῷ
φύντι θεοὶ τῶν μελλόντων ἔσεσθαι βεβαίαν ἐπιστήμην
ἔδωκαν ἔχειν, οὐδʼ ἂν εὕροις ἐκ τοῦ παντὸς αἰῶνος,
ὅτῳ πάντα κατὰ νοῦν ἐχώρησε τὰ πράγματα μηδὲν
 ἐναντιωθείσης τῆς τύχης.
</p>
</div3>
<div3 type="section" n="2">
<p>καὶ διὰ τοῦτο οἱ φρονήσει
προὔχοντες ἑτέρων, ἣν ὁ μακρὸς βίος καὶ τὰ πολλὰ
μαθήματα φέρει, πρὶν ἐγχειρεῖν ὁτῳδήποτε ἔργῳ, τὸ
<milestone unit="reiskpage" n="1563"/>
τέλος αὐτοῦ πρῶτον οἴονται δεῖν σκοπεῖν, οὐ θάτερον
μόνον, ὃ βούλονται γενέσθαι σφίσιν, ἀλλὰ καὶ τὸ παρὰ
<pb id="v.3p.163"/>
γνώμην ἐκβησόμενον· μάλιστα δʼ οἱ τῶν πολέμων ἡγεμόνες,
ὅσῳ μειζόνων τε γίνονται πραγμάτων κύριοι,
καὶ τὰς αἰτίας τῶν κατορθωμάτων ἢ σφαλμάτων ἅπαντες
ἐπὶ τούτους ἀναφέρουσιν. ἔπειτʼ ἂν μὲν εὕρωσι μηδεμίαν
ἐνοῦσαν ἢ μικρὰς καὶ ὀλίγας ἐν τῷ μὴ κατορθῶσαι 
βλάβας, ἅπτονται τῶν ἔργων, ἐὰν δὲ πολλὰς καὶ μεγάλας,
</p>
</div3>
<div3 type="section" n="3">
<p>ἀφίστανται. τοῦτο δὴ καὶ σὺ ποίησον καὶ σκόπει 
πρὸ τῶν ἔργων, ἐὰν σφαλῇς κατὰ τὸν πόλεμον καὶ
μὴ πάντα ὑπάρξῃ, τί συμβήσεταί σοι παθεῖν. διʼ αἰτίας
μὲν ἔσῃ παρὰ τοῖς ὑποδεξαμένοις, μέμψῃ δὲ καὶ 
αὐτὸς σεαυτόν, ὡς μείζοσιν ἐπιχειρήσας πράγμασιν ἢ
δυνατοῖς· στρατιᾶς δʼ ἡμετέρας πάλιν ἐκεῖσε ἀφικομένης
καὶ φθειρούσης τὴν ἐκείνων γῆν· οὐ γὰρ ἀνεξόμεθα
μὴ ἀντιτιμωρούμενοι τοὺς ἄρξαντας ἡμᾶς κακῶς
ποιεῖν· δυεῖν οὐκ ἂν ἁμάρτοις θατέρου, ἢ πρὸς αὐτῶν
<milestone unit="reiskpage" n="1564"/>ἐκείνων, οἷς αἴτιος ἔσῃ συμφορῶν μεγάλων, αἰσχρῶς
ἀναιρεθῆναι, ἢ πρὸς ἡμῶν, οὓς ἀποκτενῶν τε καὶ
</p>
</div3>
<div3 type="section" n="4">
<p>δουλωσόμενος ἦλθες. τάχα δʼ ἂν ἐκεῖνοι, πρὶν ἐν τῷ 
παθεῖν τι κακὸν γενέσθαι, διαλύσεις ποιεῖσθαι πρὸς
ἡμᾶς ἐπιχειροῦντες ἔκδοτον ἀξιώσειαν ἐπὶ τιμωρίᾳ σε 
παραδιδόναι· ὃ πολλοὶ βάρβαροί τε καὶ Ἕλληνες εἰς
τοιαύτας καταστάντες τύχας ἠναγκάσθησαν ὑπομεῖναι.
ἆρά γε μικρὰ καὶ οὐκ ἄξια λόγου ταῦτʼ εἶναί σοι δοκεῖ
καὶ δέον αὐτῶν ὑπεριδεῖν ἢ κακῶν συμπάντων <add>τὰ</add>
ἔσχατα παθεῖν; 
<pb id="v.3p.164"/>
</p>
</div3>
</div2>
<div2 type="chapter" n="28">
<div3 type="section" n="1">
<p>
φέρε, ἐὰν δὲ δὴ κατορθώσῃς, τί τὸ θαυμαστὸν
ἔσται σοι καὶ περιμάχητον ἀγαθόν, ἢ τίνας
ἐξοίσῃ δόξας; καὶ γὰρ τοῦτʼ ἐξέτασον. πρῶτον μὲν
τῶν φιλτάτων τε καὶ ἀναγκαιοτάτων ὑπάρξει σοι στερέσθαι
σωμάτων, μητρὸς ἀθλίας, ᾗ γενέσεως καὶ τροφῆς
καὶ τῶν ἄλλων ὧν ἔσχεν ἐπὶ σοὶ πόνων οὐ καλὰς
ἀμοιβὰς ἀποδίδως· ἔπειτα γαμετῆς σώφρονος, ἣ διὰ
<milestone unit="reiskpage" n="1565"/>
τὸν σὸν πόθον ἐν ἐρημίᾳ καὶ χηρείᾳ κάθηται πᾶσαν
ἡμέραν καὶ νύκτα τὰς σὰς φυγὰς ὀδυρομένη· πρὸς δὲ
τούτοις τέκνων δυεῖν, οὓς ἐχρῆν ἀγαθῶν προγόνων
ὄντας ἀπογόνους καρποῦσθαι τὰς ἐκείνων τιμὰς εὐδοξοῦντας
ἐν εὐτυχούσῃ τῇ πατρίδι.
</p>
</div3>
<div3 type="section" n="2">
<p>ὧν ἁπάντων οἰκτρὰς
καὶ ἀτυχεῖς ἀναγκασθήσῃ θεωρεῖν καταστροφάς, εἰ τολμήσεις
προσάγειν τοῖς τείχεσι τὸν πόλεμον· οὐ γὰρ δὴ
φείσονται τῶν σῶν οὐθενὸς οἱ περὶ τῶν σφετέρων
κινδυνεύοντες καὶ εἰς τὰ ὅμοια κακῶς ὑπὸ σοῦ πάσχοντες,
ἀλλʼ εἰς αἰκισμοὺς αὐτῶν δεινοὺς καὶ ὕβρεις
ἀνηλεεῖς καὶ πᾶσαν ἄλλην ἰδέαν προπηλακισμοῦ χωρήσουσιν
ὑπὸ τῶν συμφορῶν βιαζόμενοι· καὶ τούτων οὐχ
οἱ δρῶντες, ἀλλʼ ὁ τὴν ἀνάγκην αὐτοῖς ἐπιτιθεὶς αἴτιος
ἔσῃ·
</p>
</div3>
<div3 type="section" n="3">
<p>ἡδονὰς μὲν δὴ τοιαύτας καρπώσῃ κατὰ γνώμην
χωρήσαντός σοι τοῦδε τοῦ ἔργου, ἔπαινον δὲ καὶ ζῆλον
καὶ τιμάς, ὧν ὀρέγεσθαι χρὴ τοὺς ἀγαθοὺς ἄνδρας,
<milestone unit="reiskpage" n="1566"/>
σκόπει ποίας τινάς· μητροκτόνος κεκλήσῃ καὶ παιδοφόνος
καὶ γυναικὸς ἀλιτήριος καὶ πατρίδος ἀλάστωρ,
καὶ οὔτε θυσιῶν οὔτε σπονδῶν οὔθʼ ἑστίας, ὅποι ποτʼ
<pb id="v.3p.165"/>
ἂν ἀφίκῃ, κοινωνεῖν ἐθελήσει σοι τῶν εὐσεβῶν καὶ
δικαίων οὐθείς, αὐτοῖς τʼ οὐκ ἔσῃ τίμιος, οἷς εὔνοιαν
ἐνδεικνύμενος ταῦτα δρᾷς, ἀλλὰ καρπωσάμενοί τινα
ἕκαστος τούτων ἐκ τῶν σῶν ἀσεβημάτων ὠφέλειαν
μισήσουσι τὴν αὐθάδειαν τοῦ τρόπου.
</p>
</div3>
<div3 type="section" n="4">
<p>ἐῶ γὰρ λέγειν, 
ὅτι χωρὶς τοῦ μίσους, ὃ παρὰ τῶν ἐπιεικεστάτων ἕξεις,
καὶ φθόνος ἀπαντήσεται πολὺς ἐκ τῶν ἴσων καὶ φόβος
ἐκ τῶν ἡσσόνων καὶ διʼ ἄμφω ταῦτʼ ἐπιβουλαὶ καὶ
ἄλλα πολλὰ καὶ χαλεπά, ὅσα εἰκὸς συμπεσεῖν ἀνδρὶ
ἐρήμῳ φίλων καὶ ἐν ξένῃ ὄντι γῇ. τὰς γὰρ δὴ παρὰ 
θεῶν τε καὶ δαιμόνων ἐπιπεμπομένας τοῖς ἀνόσια καὶ
δεινὰ διαπραξαμένοις ἐρινύας ἐῶ, ὑφʼ ὧν αἰκιζόμενοι
ψυχάς τε καὶ σώματα κακοὺς μὲν διαντλοῦσι βίους,
</p>
</div3>
<div3 type="section" n="5">
<p>
<milestone unit="reiskpage" n="1567"/>οἰκτρὰς δʼ ὑπομένουσι τελευτάς. ταῦτʼ ἐνθυμηθείς, ὦ 
Μάρκιε, μετάγνωθι καὶ παῦσαι μνησικακῶν τῇ σεαυτοῦ 
πατρίδι· τύχην τε πάντων αἰτίαν ἡγησάμενος ὧν πέπονθας
πρὸς ἡμῶν ἢ δέδρακας ἡμᾶς κακῶν, ἄπιθι
χαίρων ἐπὶ τὰ οἰκεῖα, καὶ κόμισαι μητρός τε περιβολὰς
προσηνεστάτας καὶ γυναικὸς <del>τε</del> φιλοφροσύνας ἡδίστας
καὶ τέκνων ἀσπασμοὺς γλυκυτάτους, καὶ σεαυτὸν ἀπόδος 
ὀφείλημα κάλλιστον τῇ γειναμένῃ σε καὶ τηλικοῦτον
ἄνδρα παιδευσαμένῃ πατρίδι.
</p>
</div3>
</div2>
<div2 type="chapter" n="29">
<div3 type="section" n="1">
<p>
τοιαῦτα διεξελθόντος τοῦ Μηνυκίου μικρὸν
ἐπισχὼν ὁ Μάρκιος εἶπε· σοὶ μέν, ὦ Μηνύκιε,
καὶ ὑμῖν τοῖς ἅμα τούτῳ πεμφθεῖσιν ὑπὸ τῆς βουλῆς 
φίλος εἰμὶ καὶ πρόθυμος, εἴ τι δύναμαι, ποιεῖν
<pb id="v.3p.166"/>
ἀγαθόν, ὅτι μοι καὶ πρότερον, ὅτε πολίτης ὑμέτερος
ἦν καὶ τὰ κοινὰ ἔπραττον, ἐν πολλοῖς καὶ ἀναγκαίοις
ἐγένεσθε καιροῖς χρήσιμοι, καὶ μετὰ τὴν φυγὴν οὐκ
ἀπεστράφητέ με καταφρονήσει τῆς τότε τύχης, ὡς
<milestone unit="reiskpage" n="1568"/>
οὔτε φίλους εὖ ποιεῖν δυνάμενον ἔτι οὔτʼ ἐχθροὺς
κακῶς, ἀλλὰ χρηστοὶ καὶ βέβαιοι διεμείνατε φίλοι
μητρός τε τῆς ἐμῆς κηδόμενοι καὶ γυναικὸς καὶ τέκνων,
καὶ τὰς συμφορὰς αὐτοῖς κουφοτέρας ποιοῦντες
ταῖς ἰδίαις ἐπιμελείαις.
</p>
</div3>
<div3 type="section" n="2">
<p>τοῖς δʼ ἄλλοις Ῥωμαίοις
ἀπέχθομαί τʼ ὡς δύναμαι μάλιστα <del>καὶ πολεμῶ</del> καὶ
οὐδέποτε μισῶν αὐτοὺς παύσομαι· οἵ με ἀντὶ πολλῶν
καὶ καλῶν ἔργων, ἐφʼ οἱς τιμᾶσθαι προσῆκεν, ὡς τὰ μέγιστα
ἐξημαρτηκότα περὶ τὸ κοινὸν αἰσχρῶς ἐξήλασαν
ἐκ τῆς πατρίδος, οὔτε μητέρα αἰδεσθέντες τὴν ἐμὴν
οὔτε παιδία ἐλεήσαντες οὔτʼ ἄλλο πάθος ἥμερον οὐδὲν
ἐπὶ ταῖς ἐμαῖς λαβόντες τύχαις.
</p>
</div3>
<div3 type="section" n="3">
<p>μαθόντες δὲ τοῦτο,
εἰ μὲν αὐτοὶ δεῖσθέ του παρʼ ἡμῶν, λέγετε μηθὲν
ὀκνοῦντες, ὡς οὐθενὸς ἀτυχήσοντες τῶν δυνατῶν, περὶ
δὲ φιλίας καὶ διαλλαγῶν, ἃς ἀξιοῦτέ με ποιήσασθαι
πρὸς τὸν δῆμον ἐπὶ ταῖς ἐλπίσι τῆς καθόδου, παύσασθε
διαλεγόμενοι. πάνυ γὰρ ἀγαπητῶς δεξαίμην ἂν εἰς
<milestone unit="reiskpage" n="1569"/>
τοιαύτην κατελθεῖν πόλιν, ἐν ᾗ τὰ μὲν τῆς ἀρετῆς
ἆθλα ἡ κακία φέρεται, τὰς δὲ τῶν κακούργων τιμωρίας
οἱ μηδὲν ἡμαρτηκότες ὑπομένουσιν.
</p>
</div3>
<div3 type="section" n="4">
<p>ἐπεί, φέρε, πρὸς
θεῶν εἴπατέ μοι, τίνος ἀδικήματος αἰτίᾳ ταύτης ἐγὼ
πεπείραμαι τῆς τύχης, ἢ ποῖον ἐπιτηδεύσας ἔργον ἀνάξιον
τῶν ἐμαυτοῦ προγόνων; πρώτην ἐστρατευσάμην
<pb id="v.3p.167"/>
ἔξοδον κομιδῇ νέος ὤν, ὅτε πρὸς τοὺς βασιλεῖς βίᾳ
κατιόντας ἠγωνιζόμεθα. ἐκ ταύτης τῆς μάχης ἀριστείοις
ἀνεδούμην ὑπὸ τοῦ στρατηγοῦ στεφάνοις πολίτην ὑπερασπίσας
καὶ πολέμιον ἀποκτείνας.
</p>
</div3>
<div3 type="section" n="5">
<p> ἔπειθʼ ὅσας ἄλλας
ἱππικὰς καὶ πεζικὰς ἠγωνισάμην μάχας, ἐπιφανὴς ἐν 
ἁπάσαις ἐγενόμην καὶ τἀριστεῖα ἐξ ἁπασῶν ἔλαβον· καὶ
<milestone unit="reiskpage" n="1570"/>οὔτε πόλις ἐκ τειχομαχίας ἑάλω τις, ἧς οὐκ ἐγὼ πρῶτος
ἐπέβην ἢ μόνος ἢ σὺν ὀλίγοις, οὔτε φυγὴ πολεμίων
ἐκ παρατάξεως ἐγένετο, ἧς οὐκ ἐμὲ αἰτιώτατον
γενέσθαι πάντες οἱ παρόντες ὡμολόγουν, οὔτʼ ἄλλο 
τῶν λαμπρῶν ἢ γενναίων ἐν πολέμοις ἔργων οὐθὲν
ἄνευ τῆς ἐμῆς εἴτʼ εὐτολμίας εἴτʼ εὐτυχίας ἐπράχθη.
</p>
</div3>
</div2>
<div2 type="chapter" n="30">
<div3 type="section" n="1">
<p>
καὶ ταυτὶ μὲν ἴσως ἂν ἔχοι τις καὶ ἕτερος
ὑπὲρ αὑτοῦ γενναῖος ἀνήρ, εἰ μὴ καὶ τοσαῦτα, λέγειν·
ἀλλὰ πόλιν ὅλην τίς δύναιτʼ ἂν καυχήσασθαι στρατηγὸς 
ἢ λοχαγὸς ἑλών, ὥσπερ ἐγὼ τὴν Κοριολανῶν,
καὶ τῆς αὐτῆς ἡμέρας ὁ αὐτὸς ἀνὴρ στρατιὰν πολεμίων
τρεψάμενος, ὥσπερ ἐγὼ τὴν Ἀντιατῶν ἐπίκουρον
τοῖς πολιορκουμένοις ἀφικομένην;
</p>
</div3>
<div3 type="section" n="2">
<p>ἐῶ γὰρ λέγειν, ὅτι 
τοιαύτας ἀρετὰς ἀποδειξάμενος, ἐξόν μοι λαβεῖν ἐκ 
τῶν λαφύρων πολὺν μὲν χρυσόν, πολὺν δʼ ἄργυρον
ἀνδράποδά τε καὶ ὑποζύγια καὶ βοσκήματα καὶ γῆν
<milestone unit="reiskpage" n="1571"/>πολλὴν καὶ ἀγαθὴν οὐκ ἠξίωσα, ἀλλʼ ἀνεπίφθονον ὡς
μάλιστα βουληθεὶς ἐμαυτὸν παρασχεῖν, πολεμιστὴν
ἵππον ἕνα μόνον ἐκ τῶν λαφύρων ἔλαβον καὶ τὸν 
ἐμαυτοῦ ξένον ἐκ τῶν αἰχμαλώτων, τὸν δʼ ἄλλον πλοῦτον
<pb id="v.3p.168"/>
</p>
</div3>
<div3 type="section" n="3">
<p>εἰς τὸ κοινὸν ἔθηκα φέρων. πότερον οὖν τιμωρίας
ἄξιος ἦν ἐπὶ τούτοις ὑπέχειν, ἢ τιμὰς λαμβάνειν,
καὶ πότερον ὑπὸ τοῖς κακίστοις γενέσθαι τῶν πολιτῶν,
ἢ τὰ δίκαια τάττειν αὐτὸς τοῖς ἥττοσιν; ἀλλʼ οὐ διὰ
ταῦτά με ἀπήλασεν ὁ δῆμος, ἀλλʼ ὅτι περὶ τὸν ἄλλον
βίον ἀκόλαστος καὶ πολυτελὴς καὶ παράνομος ἦν; καὶ
τίς ἂν ἔχοι δεῖξαί τινα διὰ τὰς ἐμὰς παρανόμους ἡδονὰς
ἢ τὴν πατρίδα φεύγοντα ἢ τὴν ἐλευθερίαν ἀπολωλεκότα
ἢ χρημάτων στερόμενον ἢ ἄλλῃ τινὶ συμφορᾷ
χρησάμενον; ἀλλʼ οὐδὲ τῶν ἐχθρῶν με οὐδεὶς πώποτε
ᾐτιάσατο οὐδὲ διέβαλεν ἐπʼ οὐδενὶ τούτων, ἀλλʼ ὑπὸ
πάντων ἐμαρτυρεῖτό μοι καὶ ὁ καθʼ ἡμέραν ἀνεπίληπτος
εἶναι βίος.
</p>
</div3>
<div3 type="section" n="4">
<p>ἀλλʼ ἡ προαίρεσις, νὴ Δία, φαίη
τις ἄν, ἡ τῶν πολιτευμάτων σου μισηθεῖσα ταύτην
ἐξειργάσατό σοι τὴν συμφοράν. ἐξὸν γὰρ ἑλέσθαι τὴν
κρείττω μερίδα τὴν χείρονα εἵλου καὶ διετέλεις ἅπαντα
καὶ λέγων καὶ πράττων, ἐξ ὧν καταλυθήσεται μὲν ἡ
<milestone unit="reiskpage" n="1572"/>
πάτριος ἀριστοκρατία, κύριος δʼ ἔσται τῶν κοινῶν
ὄχλος ἀμαθὴς καὶ πονηρός. ἀλλʼ ἔγωγε τἀναντία ἔπραττον,
ὦ Μηνύκιε, καὶ ὅπως ἡ βουλὴ τῶν κοινῶν διὰ
παντὸς ἐπιμελήσεται καὶ ὁ πάτριος διαμενεῖ κόσμος
τῆς πολιτείας προὐνοούμην.
</p>
</div3>
<div3 type="section" n="5">
<p>ἀντὶ τούτων μέντοι τῶν
καλῶν ἐπιτηδευμάτων, ἃ τοῖς προγόνοις ἡμῶν ζηλωτὰ
εἶναι ἐδόκει, τὰς εὐτυχεῖς ταύτας καὶ μακαρίας κεκόμισμαι
παρὰ τῆς πατρίδος ἀμοιβάς, οὐχ ὑπὸ τοῦ δήμου
μόνον ἐξελασθείς, ὦ Μηνύκιε, ἀλλὰ πολὺ πρότερον
<pb id="v.3p.169"/>
ὑπὸ τῆς βουλῆς, ἣ κατʼ ἀρχὰς ἐπαίρουσά με κεναῖς
ἐλπίσιν, ἡνίκα τοῖς δημάρχοις τυραννίδα περιβαλλομένοις
ἠναντιούμην, ὡς αὐτὴ παρέξουσα τὸ ἀσφαλές,
ἐπειδὴ κίνδυνόν τινʼ ἐκ τῶν δημοτικῶν ὑπείδετο,
</p>
</div3>
<div3 type="section" n="6">
<p>ἀπέστη καὶ παρέδωκέ με τοῖς ἐχθροῖς. σὺ μέντοι τότʼ 
αὐτὸς ὕπατος ἦσθα, ὦ Μηνύκιε, ὅτι τὸ προβούλευμα
τὸ περὶ τῆς δίκης ἐγένετο, καὶ ἡνίκα Οὐαλέριος ὁ
παραδιδόναι με τῷ δήμῳ παραινῶν σφόδρα ἐπὶ τοῖς
<milestone unit="reiskpage" n="1573"/>λόγοις εὐδοκίμει, κἀγὼ δεδιώς, μὴ ψήφου δοθείσης
ὑπὸ τῶν συνέδρων ἁλῶ, συνέγνων καὶ παρέξειν ἐμαυτὸν 
ὑπεσχόμην ἑκόντα ἐπὶ τὴν δίκην.
</p>
</div3>
</div2>
<div2 type="chapter" n="31">
<div3 type="section" n="1">
<p>
ἴθι δή μοι, Μηνύκιε, ἀπόκριναι, πότερα
καὶ τῇ βουλῇ τῆς τιμωρίας ἄξιος ἐφάνην εἶναι, ὅτι τὰ
κράτιστα ἐπολιτευόμην τε καὶ ἔπραττον, ἢ τῷ δήμῳ
μόνῳ; εἰ μὲν γὰρ ἅπασι ταὐτὰ ἐδόκει τότε καὶ πάντες 
με ἀπηλάσατε, φανερὸν ὅτι πάντες οἱ ταῦτα βουληθέντες
ἀρετὴν μισεῖτε, καὶ τόπος οὐδείς ἐστιν ἐν τῇ
πόλει δεχόμενος καλοκαγαθίαν· εἰ δὲ βιασθεῖσα ἡ βουλὴ
συνεχώρησε τῷ δήμῳ καὶ τὸ ἔργον αὐτῆς ἀνάγκης ἦν,
οὐ γνώμης, ὁμολογεῖτε δήπου πονηροκρατεῖσθαι καὶ 
μηδενὸς εἶναι τὴν βουλὴν ὧν ἂν προέληται κυρίαν.
</p>
</div3>
<div3 type="section" n="2">
<p>ἔπειτʼ εἰς τοιαύτην ἀξιοῦτέ με κατελθεῖν πόλιν, ἐν ᾗ 
τὸ κρεῖττον μέρος ὑπὸ τοῦ χείρονος ἄρχεται; πολλὴν
ἄρα κατεγνώκατέ μου μανίαν. φέρε, καὶ δὴ πέπεισμαι
<milestone unit="reiskpage" n="1574"/>καὶ διαλυσάμενος τὸν πόλεμον, ὥσπερ ἀξιοῦτε, 
κατελήλυθα, τίς ἡ μετὰ ταῦτʼ ἔσται μου διάνοια καὶ
τίνα βίον ζήσομαι; πότερα τἀσφαλὲς καὶ ἀκίνδυνον
<pb id="v.3p.170"/>
αἱρούμενος ἀρχάς τε καὶ τιμὰς καὶ τἆλλα ἀγαθά, ὧν
ἄξιον ἐμαυτὸν ἡγοῦμαι, μετιὼν θεραπεύειν ὑπομενῶ
τὸν ἔχοντα τὴν τούτων ἐξουσίαν ὄχλον; πονηρὸς ἄρα
ἐξ ἀγαθοῦ γενήσομαι, καὶ οὐδὲν ἔσται μοι τῆς προτέρας
 ἀρετῆς ὄφελος.
</p>
</div3>
<div3 type="section" n="3">
<p>ἀλλʼ ἐν τοῖς αὐτοῖς ἤθεσι μένων
καὶ τὴν αὐτὴν προαίρεσιν τῆς πολιτείας φυλάττων
ἐναντιώσομαι τοῖς μὴ ταὐτὰ προαιρουμένοις; εἶτα οὐ
πρόδηλον, ὅτι πολεμήσει μοι πάλιν ὁ δῆμος καὶ δίκας
ἑτέρας πάλιν ἀξιώσει λαμβάνειν, τοῦτʼ αὐτὸ πρῶτον
ἔγκλημα ποιούμενος, ὅτι τῆς καθόδου διʼ ἐκείνου τυχὼν
οὐ τὰ πρὸς ἡδονὴν αὐτῷ πολιτεύομαι; οὐκ ἔνεστʼ ἄλλως
εἰπεῖν.
</p>
</div3>
<div3 type="section" n="4">
<p>ἔπειτʼ ἀναφανήσεταί τις ἕτερος Ἰκιλίῳ
παραπλήσιος ἢ Δεκίῳ θρασὺς δημαγωγός, ὃς αἰτιάσεταί
<milestone unit="reiskpage" n="1575"/>
με διιστάναι τοὺς πολίτας ἀπʼ ἀλλήλων ἢ κατὰ τοῦ
δήμου πράττειν ἐπιβουλὴν ἢ προδιδόναι τοῖς πολεμίοις
τὴν πόλιν ἢ τυραννίδι, ὥσπερ καὶ Δέκιος ᾐτιάσατο,
ἐπιχειρεῖν ἢ ἄλλο ἀδικεῖν, ὁτιδήποτʼ ἂν αὐτῷ
</p>
</div3>
<div3 type="section" n="5">
<p>φανῇ· οὐ γὰρ ἀπορήσει τὸ μισοῦν αἰτίας. ἥξει τε πρὸς
τοῖς ἄλλοις ἐγκλήμασι καὶ ταυτὶ φερόμενα οὐκ εἰς
μακράν, ὅσα ἐν τῷ πολέμῳ πέπρακταί μοι τούτῳ, ὅτι
χώραν ὑμῶν τέτμηκα καὶ λείαν ἀπελήλακα καὶ πόλεις
ἀφῄρημαι καὶ τοὺς ὑπὲρ τούτων ἀμυνομένους τοὺς μὲν
πεφόνευκα, τοὺς δὲ τοῖς πολεμίοις παραδέδωκα. ταῦτʼ
ἐὰν οἱ κατήγοροι λέγωσι, τί φήσω πρὸς αὐτοὺς ἀπολογούμενος
ἢ τίνι βοηθείᾳ χρήσομαι;
</p>
</div3>
</div2>
<div2 type="chapter" n="32">
<div3 type="section" n="1">
<p>
ἆρʼ οὐ φανερόν, ὅτι καλλιλογεῖτε καὶ
εἰρωνεύεσθε, ὦ Μηνύκιε, ὄνομα καλὸν ἔργῳ περιθέντες
ἀνοσίῳ; οὐ γὰρ δὴ κάθοδόν μοι δίδοτε, ἀλλὰ σφάγιόν
<pb id="v.3p.171"/>
με τῷ δήμῳ κατάγετε, τάχα μὲν καὶ βεβουλευμένοι
<milestone unit="reiskpage" n="1576"/>τοῦτο πράττειν· οὐθὲν γὰρ ἔτι μοι χρηστὸν ὑπὲρ ὑμῶν
ἐπέρχεται φρονεῖν· εἰ δὲ βούλεσθε  —  τίθημι γάρ  —
</p>
</div3>
<div3 type="section" n="2">
<p>οὐδὲν ὧν πείσομαι προορώμενοι, τί οὖν ἔσται μοι τῆς
ὑμετέρας ἀγνοίας ἢ μωρίας ὄφελος, κωλύειν μὲν οὐδὲν 
οὐδʼ ἂν οἷοι ἦτε δυνησομένων, χαρίζεσθαι δὲ καὶ
τοῦτο τῷ δήμῳ σὺν τοῖς ἄλλοις ἀναγκαζομένων; ἀλλὰ
γὰρ ὅτι μὲν οὐ συνοίσει μοι πρὸς ἀσφάλειαν ἥδε, ἣν
ὑμεῖς μὲν κάθοδον καλεῖτε, ἐγὼ δὲ ταχεῖαν ὁδὸν ἐπὶ
τὸν ὄλεθρον, οὐ πολλῶν οἴομαι δεῖν ἔτι λόγων· ὅτι 
δʼ οὐδὲ πρὸς εὐδοξίαν ἢ τιμὴν ἢ πρὸς εὐσέβειαν,
ἐπειδὴ καὶ σὺ τούτων, ὦ Μηνύκιε, πρόνοιαν ἔχειν με
ἠξίους, εὖ ποιῶν, ἀλλʼ αἴσχιστά μοι καὶ ἀνοσιώτατα
πραχθήσεται πεισθέντι ὑμῖν, ἄκουσον ἐν τῷ μέρει.
</p>
</div3>
<div3 type="section" n="3">
<p>ἐγὼ 
πολέμιος ἐγενόμην τούτοις <del>Οὐολούσκοις</del> καὶ πολλὰ 
ἠδίκησα αὐτοὺς ἐν τῷ πολέμῳ, τῇ πατρίδι πράττων
ἡγεμονίαν καὶ ἰσχὺν καὶ κλέος. οὐκοῦν προσῆκέ μοι
<milestone unit="reiskpage" n="1577"/>τιμᾶσθαι μὲν ὑπὸ τῶν εὖ πεπονθότων, μισεῖσθαι δʼ
ὑπὸ τῶν ἠδικημένων; εἰ γοῦν τι τῶν εἰκότων ἐγένετο.
ἀνέτρεψε δʼ ἀμφότερα ταῦθʼ ἡ τύχη, καὶ εἰς τἀναντία 
μετέθηκε τὰς ἀξιώσεις. ὑμεῖς μὲν γάρ, ὑπὲρ ὧν τούτοις
ἐχθρὸς ἦν, ἀφείλεσθέ με πάντα τἀμὰ καὶ τὸ μηδὲν
ποιήσαντες ἐρρίψατε· οὗτοι δʼ οἱ τὰ δεινὰ ὑπʼ ἐμοῦ
<pb id="v.3p.172"/>
παθόντες, τὸν ἄπορον καὶ ἀνέστιον καὶ ταπεινὸν καὶ
</p>
</div3>
<div3 type="section" n="4">
<p>ἄπολιν ὑπεδέξαντό με ταῖς ἑαυτῶν πόλεσι. καὶ οὐκ
ἀπέχρη αὐτοῖς τοῦτο ποιήσασι μόνον οὕτω λαμπρὸν
καὶ μεγαλόψυχον ἔργον, ἀλλὰ καὶ πολιτείαν ἔδοσάν
μοι ἐν ἁπάσαις ταῖς ἑαυτῶν πόλεσι καὶ ἀρχὰς καὶ τιμάς,
αἳ μέγισται παρʼ αὐτοῖς εἰσιν. ἐῶ τἆλλα· ἀλλὰ νυνὶ
στρατηγὸν ἀποδεδείχασί με αὐτοκράτορα τῆς ὑπερορίου
στρατιᾶς καὶ πάντα τὰ κοινὰ ἐπʼ ἐμοὶ πεποιήκασι μόνῳ.
</p>
</div3>
<div3 type="section" n="5">
<p>φέρε δή, τίνα λαβὼν καρδίαν προδοίην ἂν ἔτι τούτους,
<milestone unit="reiskpage" n="1578"/>
ὑφʼ ὧν τηλικαύταις κεκόσμημαι τιμαῖς, οὐθὲν
οὔτε μεῖζον οὔτʼ ἔλαττον ἀδικηθείς; εἰ μὴ ἄρα αἱ
χάριτες αὐτῶν ἀδικοῦσί με, ὥσπερ ὑμᾶς αἱ ἐμαί· καλήν
γε δόξαν οἴσει μοι παρὰ πᾶσιν ἀνθρώποις γνωσθεῖσα
ἡ παλιμπροδοσία. τίς δʼ <del>οὐκ</del> ἂν ἐπαινέσειέ
με ἀκούσας, ὅτι τοὺς μὲν φίλους, ὑφʼ ὧν εὖ πάσχειν
μοι προσῆκε, πολεμίους εὑρών, τοὺς δʼ ἐχθρούς, ὑφʼ
ὧν ἐχρῆν με ἀπολωλέναι, φίλους, ἀντὶ τοῦ μισεῖν μὲν
τὰ μισοῦντα, φιλεῖν δὲ τὰ φιλοῦντα, τὴν ἐναντίαν γνώμην ἔσχον;
</p>
</div3>
</div2>
<div2 type="chapter" n="33">
<div3 type="section" n="1">
<p>
ἴθι δὴ σκόπει καὶ τὰ παρὰ θεῶν, Μηνύκιε,
οἷά μοι νῦν τʼ ἀπήντηται καί, ἐὰν ἄρα πεισθεὶς
ὑμῖν προδῶ τὴν τούτων πίστιν, οἷα τὸν λοιπὸν
ὑπάρξει μοι βίον. νῦν μέν γε πάσης πράξεως, ἧς ἂν
ἅψωμαι καθʼ ὑμῶν, συλλαμβάνουσί μοι, καὶ οὐδεμιᾶς
 πείρας ἀποτυγχάνω.
</p>
</div3>
<div3 type="section" n="2">
<p>καὶ τοῦτο πηλίκον οἴεσθε εἶναι
<milestone unit="reiskpage" n="1579"/>
τεκμήριον εὐσεβείας τῆς ἐμῆς; εἰ γὰρ δὴ κατὰ τῆς πατρίδος
<pb id="v.3p.173"/>
οὐχ ὅσιον ἐγὼ πόλεμον ἐνεστησάμην, ἅπαντα
χρῆν ἐναντία μοι γίνεσθαι τὰ παρὰ θεῶν· ὁπότε δʼ
οὐρίῳ πνεούσῃ κέχρημαι τῇ περὶ τοὺς πολέμους τύχῃ,
καὶ ὁπόσοις ἂν ἐπιβάλωμαι πράγμασι κατʼ ὀρθὸν
ἅπαντά μοι χωρεῖ, δῆλον ὅτι εὐσεβής εἰμι ἀνὴρ καὶ
</p>
</div3>
<div3 type="section" n="3">
<p>πράξεις προῄρημαι καλάς. τί οὖν, ἐὰν μεταβάλωμαι 
καὶ τὰ μὲν ὑμέτερα αὔξειν, τὰ δὲ τούτων ταπεινὰ
ποιεῖν ζητῶ, γενήσεταί μοι; ἆρʼ οὐχὶ τἀναντία, καὶ
πονηρὰν νέμεσιν ἕξω παρὰ τοῦ δαιμονίου τοῖς ἠδικημένοις
τιμωρόν, καὶ ὥσπερ ἐκ ταπεινοῦ μέγας διὰ τοὺς 
θεοὺς ἐγενόμην, οὕτως αὖθις ἐκ μεγάλου ταπεινὸς
γενήσομαι, καὶ τἀμὰ παθήματα παιδεύματα γενήσεται
τοῖς ἄλλοις;
</p>
</div3>
<div3 type="section" n="4">
<p>ἐμοὶ μὲν ταῦτα παρίσταται περὶ τοῦ δαιμονίου 
φρονεῖν, καὶ πείθομαί γε τὰς ἐρινύας ἐκείνας
τὰς φοβερὰς καὶ ἀπαραιτήτους τοῖς ἀνόσιόν τι διαπραξαμένοις, 
ὧν καὶ σὺ ἐμνήσθης, ὦ Μηνύκιε, τότε
<milestone unit="reiskpage" n="1580"/>μοι παρακολουθήσειν ψυχήν τε καὶ σῶμα αἰκιζομένας,
ὅταν ἐγκαταλίπω καὶ προδῶ τοὺς σώσαντάς με ἀπολωλότα
ὑφʼ ὑμῶν καὶ μετὰ τοῦ σῶσαι πολλὰς καὶ καλὰς
προσθέντας εὐεργεσίας, οἷς ἐγγυητὰς ἔδωκα θεούς, ὡς 
ἐπʼ οὐδενὶ κακῷ τὴν ἄφιξιν ποιησάμενος καὶ φυλάξων
τὴν εἰς τόδε χρόνου καθαρὰν καὶ ἀμίαντον συνοῦσάν μοι πίστιν.
</p>
</div3>
</div2>
<div2 type="chapter" n="34">
<div3 type="section" n="1">
<p>
ὅταν δὲ φίλους ἔτι καλῇς, ὦ Μηνύκιε,
τοὺς ἐξελάσαντάς με καὶ πατρίδα τὴν ἀπαρνησαμένην, 
φύσεώς τε νόμους ἀνακαλῇ καὶ περὶ τῶν ὁσίων διαλέγῃ,
<pb id="v.3p.174"/>
φαίνῃ μοι τὰ κοινότατα καὶ ὑπὸ μηδενὸς ἀγνοούμενα
μόνος ἀγνοεῖν· ὅτι τὸ φίλιον ἢ πολέμιον οὔτʼ
ὄψεως ὁρίζει χαρακτὴρ οὔτʼ ὀνόματος θέσις, ἀλλὰ ταῖς
χρείαις καὶ τοῖς ἔργοις δηλοῦται τούτων ἑκάτερον,
φιλοῦμέν τε πάντες τὰ ὠφελοῦντα καὶ μισοῦμεν τὰ
βλάπτοντα, οὐκ ἀνθρώπων τινῶν ἡμῖν τόνδε θεμένων
<milestone unit="reiskpage" n="1581"/>
τὸν νόμον, οὐδὲ ἀνελούντων ποτὲ αὐτόν, ἐὰν τἀναντία
αὐτοῖς δοκῇ, ἀλλʼ ὑπὸ τῆς κοινῆς φύσεως ἐξ ἅπαντος
τοῦ χρόνου πᾶσι τοῖς αἰσθήσεως μετειληφόσι κείμενον
 καὶ εἰς ἀεὶ διαμενοῦντα παραλαβόντες·
</p>
</div3>
<div3 type="section" n="2">
<p>καὶ διὰ τοῦτο
φίλους τʼ ἀπαρνούμεθα, ὅταν ἀδικήσωσι, καὶ ἐχθροὺς
φίλους ποιούμεθα, ὅταν τις ἡμῖν παρʼ αὐτῶν ὑπάρξῃ
χάρις, πόλιν τε τὴν γειναμένην ἡμᾶς, ὅταν μὲν ὠφελῇ,
στέργομεν, ὅταν δὲ βλάπτῃ, καταλείπομεν, οὐ διὰ τὸν
 τόπον ἀγαπῶντες αὐτήν, ἀλλὰ διὰ τὸ συμφέρον.
</p>
</div3>
<div3 type="section" n="3">
<p>καὶ
οὐχὶ τοῖς μὲν ἰδιώταις οὕτως ἐπέρχεται καθʼ ἕνα φρονεῖν,
οὐχὶ δὲ καὶ πόλεσιν ὅλαις καὶ ἔθνεσιν, ὥστε ὁ
<milestone unit="reiskpage" n="1582"/>
ταύτῃ τῇ γνώμῃ χρώμενος οὐδὲν ἔξω τῶν θείων ἀξιοῖ
νομίμων, οὐδὲ παρὰ τὴν κοινὴν ἁπάντων ἀνθρώπων
ποιεῖ δικαίωσιν. ἐγὼ μὲν δὴ ταῦτα πράττοντα ἐμαυτὸν
τά τε δίκαια ἡγοῦμαι πράττειν καὶ τὰ συμφέροντα
καὶ τὰ καλὰ καὶ ἅμα ταῦτα καὶ τὰ πρὸς τοὺς θεοὺς
ὁσιώτατα· καὶ οὐ δέομαι δικαστὰς ὑπὲρ αὐτῶν λαβεῖν
τοὺς εἰκασμῷ καὶ δόξῃ τεκμαιρομένους τὴν ἀλήθειαν
ἀνθρώπους, ἐπειδὴ θεοῖς ἀρέσκοντα πράττω. οὐ γὰρ
<pb id="v.3p.175"/>
ἀδυνάτοις ἐπιχειρεῖν ὑπολαμβάνω πράγμασι θεοὺς ἔχων
αὐτῶν ἡγεμόνας, εἴγε δεῖ τεκμαίρεσθαι τοῖς γεγονόσιν ἤδη τὰ μέλλοντα.
</p>
</div3>
</div2>
<div2 type="chapter" n="35">
<div3 type="section" n="1">
<p>
περὶ δὲ τῆς μετριότητος, ἐφʼ ἣν παρακαλεῖτέ
με, καὶ τοῦ μὴ πρόρριζον ἀνελεῖν τὸ Ῥωμαίων 
γένος μηδʼ ἐκ βάθρων ὅλην ἀναστῆσαι τὴν πόλιν,
εἶχον μέν, ὦ Μηνύκιε, λέγειν, ὅτι οὐκ ἐγὼ τούτου
κύριος οὐδὲ πρὸς ἐμὲ ὁ περὶ τούτων ἐστὶ λόγος, ἀλλʼ
ἐγὼ στρατηγός εἰμι τῆς δυνάμεως, πολέμου δὲ καὶ
<milestone unit="reiskpage" n="1583"/>εἰρήνης οὗτοι κύριοι· ὥστε παρὰ τούτων αἰτεῖσθέ γʼ
</p>
</div3>
<div3 type="section" n="2">
<p>ἀνοχὰς ἐπὶ διαλλαγαῖς, ἀλλὰ μὴ παρʼ ἐμοῦ. οὐ μὴν 
<del>ταύτην γε δίδωμι τὴν ἀπόκρισιν</del> ἀλλὰ καὶ θεοὺς
σέβων τοὺς πατρῴους καὶ τάφους αἰδούμενος προγόνων
καὶ γῆν, ἐξ ἧς ἔφυν, γυναῖκάς τε καὶ παῖδας ὑμῶν
ἐλεῶν, οἷς οὐκ ἐπιτηδείοις οὖσι τὰ πατέρων καὶ ἀνδρῶν 
ἥξει σφάλματα, καὶ οὐχ ἥκιστα τῶν ἄλλων καὶ
δι᾽ ὑμᾶς, ὦ Μηνύκιε, τοὺς προχειρισθέντας ὑπὸ τῆς
<milestone unit="reiskpage" n="1584"/>πόλεως, τάδε ἀποκρίνομαι· ἐὰν ἀποδῶσι Ῥωμαῖοι Οὐολούσκοις
χώραν τε ὅσην αὐτοὺς ἀφῄρηνται καὶ πόλεις
ὅσας κατέχουσιν ἀνακαλεσάμενοι τοὺς ἐποίκους, φιλίαν 
τε ποιήσωνται πρὸς αὐτοὺς εἰς τὸν ἀεὶ χρόνον καὶ
ἰσοπολιτείας μεταδῶσιν ὥσπερ Λατίνοις ὅρκους καὶ
ἀρὰς κατὰ τῶν παραβαινόντων τὰ συγκείμενα ποιησάμενοι,
<pb id="v.3p.176"/>
διαλύσομαι πρὸς αὐτοὺς τὸν πόλεμον, πρότερον
δὲ <add>οὔ</add>.
</p>
</div3>
<div3 type="section" n="3">
<p>ταῦτʼ <add>οὖν</add> ἀπαγγέλλετε αὐτοῖς, καὶ τὸν
αὐτὸν τρόπον ὅνπερ πρὸς ἐμὲ καὶ πρὸς ἐκείνους περὶ
τοῦ δικαίου πάνυ ἐπιστρεφῶς ταῦτα διαλέγεσθε· καλόν
τοι τὰς ἰδίας ἕκαστον ἔχοντα κτήσεις ἐν εἰρήνῃ ζῆν,
καὶ πολλοῦ ἄξιον τὸ μηθένα δεδοικέναι μήτʼ ἐχθρὸν
μήτε καιρόν, αἰσχρὸν δὲ τῶν ἀλλοτρίων περιεχομένους
οὐκ ἀναγκαῖον πόλεμον ὑπομένειν, ἐν ᾧ καὶ περὶ τῶν
ἰδίων ἁπάντων κινδυνεύσουσιν ἀγαθῶν· τά τʼ ἆθλα
<milestone unit="reiskpage" n="1585"/>
ἐπιδείκνυτε αὐτοῖς οὐκ ἴσα κατορθοῦσί τε καὶ μὴ τυχοῦσι
γινόμενα γῆς ἀλλοτρίας γλιχομένοις, εἰ δὲ βούλεσθε,
προστίθετε καὶ τὰς πόλεις τῶν ἠδικημένων
προσλαβεῖν βουλομένοις, ἐὰν μὴ κρατῶσι, καὶ τὴν ἑαυτῶν
γῆν τε καὶ πόλιν ἀφαιρεθῆναι, καὶ ἔτι πρὸς τούτῳ
γυναῖκας ἐπιδεῖν <add>τὰ</add> αἴσχιστα πασχούσας καὶ παῖδας
εἰς ὕβριν ἀγομένους καὶ γονεῖς δούλους ἀντʼ ἐλευθέρων
ἐπὶ γήρως ὀδῷ γινομένους.
</p>
</div3>
<div3 type="section" n="4">
<p>καὶ ἅμα διδάσκετε
τὴν βουλήν, ὅτι τούτων τῶν κακῶν οὐκ ἂν ἔχοιεν
<milestone unit="reiskpage" n="1586"/>
αἰτιάσασθαι Μάρκιον, ἀλλὰ τὴν ἑαυτῶν ἀφροσύνην.
παρὸν γὰρ αὐτοῖς τὰ δίκαια ποιεῖν καὶ μηδενὶ δεινῷ
περιπεσεῖν τὸν ὑπὲρ τῶν ἐσχάτων κίνδυνον ἀναιρήσονται
μέχρι παντὸς φιλοχωροῦντες <del>ἐν</del> τοῖς ἀλλοτρίοις.
</p>
</div3>
<div3 type="section" n="5">
<p>ἔχετε τὰς ἀποκρίσεις· τούτων οὐθὲν ἂν εὕροισθε
παρʼ ἐμοῦ πλέον, ἀλλʼ ἄπιτε καὶ σκοπεῖτε, ὅ
<pb id="v.3p.177"/>
τι πρακτέον ὑμῖν· ἕως δὲ βουλεύσησθε, δίδωμι χρόνον
ὑμῖν ἡμερῶν τριάκοντα. ἐν δὲ τῷ μεταξὺ χρόνῳ σήν
τε χάριν, ὦ Μηνύκιε, καὶ τῶν ἄλλων ὑμῶν ἕνεκα τὴν
στρατιὰν ἐκ τῆς χώρας ἀπάξω· μεγάλα γὰρ ἂν βλάπτοισθε
μενούσης αὐτῆς ἐνθάδε. τῇ δὲ τριακοστῇ 
προσδέχεσθέ με ἡμέρᾳ τὰς ἀποκρίσεις ληψόμενον.
</p>
</div3>
</div2>
<div2 type="chapter" n="36">
<div3 type="section" n="1">
<p>
ταῦτʼ εἰπὼν ἀνέστη καὶ διέλυσε τὸν σύλλογον.
τῇ δʼ ἐπιούσῃ νυκτὶ περὶ τὴν τελευταίαν φυλακὴν
ἀναστήσας τὴν στρατιὰν ἦγεν ἐπὶ τὰς λοιπὰς
τῶν Λατίνων πόλεις εἴτε κατʼ ἀλήθειαν πεπυσμένος,
<milestone unit="reiskpage" n="1587"/>ὅτι μέλλοι τις ἐκεῖθεν ἐπικουρία Ῥωμαίοις ἀφικέσθαι,
ὡς τότε δημηγορῶν ἔφησεν, εἴτʼ αὐτὸς πλασάμενος τὸν
λόγον, ἵνα μὴ δόξειε χαριζόμενος τοῖς ἐχθροῖς καταλελοιπέναι
τὸν πόλεμον.
</p>
</div3>
<div3 type="section" n="2">
<p>ἐπιβαλὼν δὲ τῇ καλουμένῃ 
Λογγόλᾳ καὶ δίχα πόνου γενόμενος αὐτῆς ἐγκρατὴς καὶ 
τὸν αὐτὸν τρόπον ὅνπερ τὰς ἑτέρας ἐξανδραποδισάμενός
τε καὶ διαρπάσας ἐπὶ τὴν Σατρικανῶν ἤλαυνε
πόλιν. ἑλὼν δὲ καὶ ταύτην ὀλίγον ἀντισχόντων τῶν
ἐν αὐτῇ χρόνον, καὶ τὰς ἐξ αὐτῶν ἀμφοτέρων <del>τῶν
πόλεων</del> ὠφελείας μέρει τῆς στρατιᾶς κελεύσας ἀπάγειν 
εἰς Ἐχέτραν, τὴν λοιπὴν ἀναλαβὼν δύναμιν ἦγεν
ἐπὶ πόλιν ἄλλην τὴν καλουμένην Κετίαν. γενόμενος
<milestone unit="reiskpage" n="1588"/>δὲ καὶ ταύτης ἐγκρατὴς καὶ διαρπάσας εἰς τὴν Πολυσκανῶν
χώραν ἐνέβαλεν. οὐ δυνηθέντων δʼ ἀντισχεῖν
τῶν Πολυσκανῶν κατὰ κράτος ἑλὼν καὶ τούτους ἐπὶ 
<pb id="v.3p.178"/>
τὰς ἑξῆς ἐχώρει. Ἀλβιήτας μὲν οὖν καὶ Μογιλλανοὺς
ἐκ τειχομαχίας αἱρεῖ, %    χωριελανοὺς δὲ καθʼ ὁμολογίας
παραλαμβάνει.
</p>
</div3>
<div3 type="section" n="3">
<p>γενόμενος δʼ ἐν ἡμέραις τριάκοντα
πόλεων ἑπτὰ κύριος ἧκεν ἐπὶ τὴν Ῥώμην ἄγων
πολὺ πλείω στρατιὰν τῆς προτέρας καὶ σταδίους ἀποσχὼν
τῆς πόλεως ὀλίγῳ πλείους τῶν τριάκοντα παρὰ
τὴν ἐπὶ Τυσκλανοὺς φέρουσαν ὁδὸν κατεστρατοπέδευσεν.
ἐν ᾧ δὲ τὰς Λατίνων ἐξῄρει τε καὶ προσήγετο πόλεις,
Ῥωμαίοις πρὸς τὰς ἐπιταγὰς αὐτοῦ πολλὰ βουλευσαμένοις
<milestone unit="reiskpage" n="1589"/>
ἔδοξε μηδὲν ἀνάξιον ποιεῖν τῆς πόλεως, ἀλλʼ
ἐὰν μὲν ἀπέλθωσιν αὐτῶν ἐκ τῆς χώρας Οὐολοῦσκοι
καὶ τῆς τῶν συμμάχων τε καὶ ὑπηκόων <del>γῆς</del>, <add>καὶ</add>
καταλυσάμενοι τὸν πόλεμον πρέσβεις ἀποστείλωσι τοὺς
διαλεξομένους περὶ φιλίας, προβουλεῦσαι τὸ συνέδριον,
ἐφʼ οἷς ἔσονται δικαίοις φίλοι, καὶ τὰ βουλευθέντα
εἰς τὸν δῆμον ἐξενεγκεῖν· ἕως δʼ ἂν ἐν τῇ χώρᾳ μένοντες
αὐτῶν καὶ τῶν συμμάχων ἔργα πράττωσι πολεμίων,
</p>
</div3>
<div3 type="section" n="4">
<p>μηθὲν αὐτοῖς ψηφίζεσθαι φιλάνθρωπον. πολὺς
γὰρ δὴ Ῥωμαίοις ἀεὶ λόγος τοῦ μηθὲν δρᾶσαί ποτʼ ἐξ
ἐπιτάγματος μηδὲ φόβῳ πολεμίων εἴξαντας, σπεισαμένοις
δὲ τοῖς διαφόροις καὶ παρασχοῦσιν ἑαυτοὺς ὑπηκόους
χαρίζεσθαί τε καὶ ἐπιτρέπειν ὅτου δέοιντο τῶν
μετρίων. καὶ τοῦτο τὸ φρόνημα ἐν πολλοῖς καὶ μεγάλοις
κινδύνοις φυλάττουσα ἡ πόλις κατά τε τοὺς ὀθνείους
καὶ τοὺς ἐμφυλίους πολέμους μέχρι τοῦ καθʼ
ἡμᾶς χρόνου διατετέλεκε.
<pb id="v.3p.179"/>
</p>
</div3>
</div2>
<div2 type="chapter" n="37">
<div3 type="section" n="1">
<p>
<milestone unit="reiskpage" n="1590"/>ταῦτα ψηφισαμένης τῆς βουλῆς καὶ
πρεσβευτὰς ἑτέρους ἑλομένης δέκα ἄνδρας ἐκ τῶν ὑπατικῶν
τοὺς ἀξιώσοντας τὸν ἄνδρα μηθὲν ἐκφέρειν
ἐπίταγμα βαρὺ μηδʼ ἀνάξιον τῆς πόλεως, ἀλλὰ καταλύσαντα
τὴν ἔχθραν καὶ ἀναστήσαντα τὴν δύναμιν ἐκ 
τῆς χώρας πειθοῖ καὶ διὰ λόγων συμβατηρίων ταῦτα
πειρᾶσθαι πράττειν, εἰ βούλεται βεβαίους τε καὶ εἰς
ἀεὶ διαμενούσας ποιήσασθαι τὰς ὁμολογίας τῶν πόλεων,
ὡς τῶν γε ὑπʼ ἀνάγκης τινὸς ἢ καιροῦ συγχωρουμένων
καὶ ἰδιώταις καὶ πόλεσιν ἅμα τῷ μεταπεσεῖν 
τοὺς καιροὺς ἢ τὰς ἀνάγκας εὐθὺς διαλυομένων· οἱ
μὲν ἀποδειχθέντες ὑπʼ αὐτῆς πρέσβεις ἅμα τῷ πυθέσθαι
τὴν παρουσίαν τοῦ Μαρκίου πορευθέντες ὡς αὐτὸν
<milestone unit="reiskpage" n="1591"/>πολλὰ ἐπαγωγὰ διελέγοντο φυλάττοντες καὶ ἐν
τοῖς λόγοις τὸ ἀξίωμα τῆς πόλεως.
</p>
</div3>
<div3 type="section" n="2">
<p>ὁ δὲ Μάρκιος 
ἄλλο μὲν οὐδὲν αὐτοῖς ἀπεκρίνατο, συνεβούλευε δὲ
κρεῖττόν τι βουλευσαμένους ἥκειν τριῶν ἐντὸς ἡμερῶν·
ταύτας γὰρ αὐτοῖς ἔσεσθαι μόνας ἀνοχὰς τοῦ πολέμου.
βουλομένων δέ τι πρὸς ταῦτα λέγειν τῶν ἀνδρῶν οὐκ
ἐπέτρεψεν, ἀλλʼ ἀπιέναι τὴν ταχίστην ἐκέλευσεν ἐκ τοῦ 
χάρακος, ἀπειλήσας ὡς, εἰ μὴ ποιήσουσιν, ὡς κατασκόποις
χρήσεται· κἀκεῖνοι σιωπῇ ἀπιόντες εὐθὺς
ᾤχοντο.
</p>
</div3>
<div3 type="section" n="3">
<p>μαθόντες δʼ οἱ βουλευταὶ παρὰ τῶν πρέσβεων 
τὰς αὐθάδεις ἀποκρίσεις %5τε καὶ ἀπειλὰς τοῦ
Μαρκίου στρατιὰν μὲν ὑπερόριον ἐξάγειν οὐδὲ τότε 
<pb id="v.3p.180"/>
ἐψηφίσαντο, εἴτε τὸ ἀπειροπόλεμον τῶν σφετέρων στρατιωτῶν·
νεοσύλλεκτοι γὰρ οἱ πλείους ἦσαν αὐτῶν· εὐλαβηθέντες,
εἴτε τὴν ἀτολμίαν τῶν ὑπάτων· ἥκιστα
γὰρ ἐν αὐτοῖς τὸ δραστήριον ἦν· σφαλερὰν ἡγησάμενοι
τηλικοῦτον ἀναιρεῖσθαι ἀγῶνα, εἴτʼ ἄρα καὶ τοῦ δαιμονίου
σφίσιν ἐναντιουμένου πρὸς τὴν ἔξοδον <add>δἰ</add>
οἰωνῶν ἢ χρησμῶν Σιβυλλείων ἤ τινος ὀττείας πατρίου,
<milestone unit="reiskpage" n="1592"/>
ὧν οὐκ ἠξίουν οἱ τότʼ ἄνθρωποι καθάπερ οἱ
νῦν ὑπερορᾶν· φυλάττειν δὲ τὴν πόλιν ἐπιμελεστέρᾳ
φυλακῇ καὶ ἀπὸ τῶν ἐρυμάτων τοὺς ἐπιόντας ἀμύνεσθαι διέγνωσαν.
</p>
</div3>
</div2>
<div2 type="chapter" n="38">
<div3 type="section" n="1">
<p>
ταῦτα δὲ πράττοντες καὶ παρασκευαζόμενοι
τῆς τʼ ἐλπίδος οὔπω ἀφιστάμενοι ὡς δυνατὸν
ὑπάρχον ἔτι μεταπεισθῆναι τὸν Μάρκιον, εἰ μείζονι
καὶ τιμιωτέρᾳ πρεσβείᾳ δεηθεῖεν αὐτοῦ, ψηφίζονται
τούς θʼ ἱεροφάντας καὶ τοὺς οἰωνοσκόπους καὶ τοὺς
ἄλλους ἅπαντας, ὅσοι τιμήν τινα ἱερὰν ἢ λειτουργίαν
περὶ τὰ θεῖα δημοτελῆ λαβόντες εἶχον· εἰσὶ δὲ παρʼ
αὐτοῖς ἱερεῖς καὶ θεραπευταὶ θεῶν πάνυ πολλοὶ καὶ
αὐτοὶ οὗτοι διαφανέστατοι τῶν ἄλλων κατά τʼ οἴκους
πατέρων καὶ ἀρετῆς οἰκείας ἀξίωσιν· ἔχοντας ἅμʼ αὐτοῖς
<milestone unit="reiskpage" n="1593"/>
τῶν ὀργιαζομένων τε καὶ θεραπευομένων θεῶν τὰ
σύμβολα καὶ τὰς ἱερὰς ἀμπεχομένους ἐσθῆτας ἀθρόους
ἐπὶ τὸν χάρακα τῶν πολεμίων πορεύεσθαι τοὺς αὐτοὺς
 φέροντας τοῖς προτέροις λόγους.
</p>
</div3>
<div3 type="section" n="2">
<p>ὡς δʼ ἀφίκοντο οἱ
ἄνδρες καὶ ἔλεξαν, ὅσα ἡ βουλὴ αὐτοῖς ἐπέστελλεν,
<pb id="v.3p.181"/>
οὐδὲ τούτοις ἔδωκεν ὁ Μάρκιος ἀπόκρισιν ὑπὲρ ὧν
ἠξίουν, ἀλλʼ ἢ τὰ κελευόμενα ποιεῖν συνεβούλευεν
ἀπιόντας, εἰ θέλουσιν εἰρήνην ἄγειν, ἢ προσδέχεσθαι
τὸν πόλεμον ἥξοντα πρὸς τὴν πόλιν, καὶ τὸ λοιπὸν
ἀπεῖπε μὴ διαλέγεσθαι πρὸς αὐτόν.
</p>
</div3>
<div3 type="section" n="3">
<p>ὡς δὲ καὶ ταύτης 
ἀπέτυχον τῆς πείρας οἱ Ῥωμαῖοι, πᾶσαν ἐλπίδα
διαλλαγῆς ἀπογνόντες ὡς πολιορκησόμενοι παρεσκευάζοντο
τοὺς μὲν ἀκμαιοτάτους ὑπὸ τῇ τάφρῳ καὶ παρὰ
ταῖς πύλαις %5τάξαντες, τοὺς δʼ ἀφειμένους ἤδη στρατείας,
<milestone unit="reiskpage" n="1594"/>οἷς ἔτι τὰ σώματα ἱκανὰ ἦν κακοπαθεῖν, ἐπὶ τοῖς τείχεσιν. 
</p>
</div3>
</div2>
<div2 type="chapter" n="39">
<div3 type="section" n="1">
<p>
αἱ δὲ γυναῖκες αὐτῶν, ὡς ἐγγὺς ὄντος
ἤδη τοῦ δεινοῦ, καταλιποῦσαι τῆς οἴκοι μονῆς τὸ εὐπρεπὲς
ἔθεον ἐπὶ τὰ τεμένη τῶν θεῶν ὀλοφυρόμεναί
τε καὶ προκυλιόμεναι τῶν ξοάνων· καὶ ἦν ἅπας μὲν 
ἱερὸς τόπος οἰμωγῆς τε καὶ ἱκετείας γυναικῶν ἀνάπλεως,
μάλιστα δὲ τὸ τοῦ Καπετωλίου Διὸς ἱερόν.
</p>
</div3>
<div3 type="section" n="2">
<p>ἔνθα δή τις αὐτῶν γένει τε καὶ ἀξιώματι προὔχουσα 
καὶ ἡλικίας ἐν τῷ κρατίστῳ τότʼ οὖσα καὶ φρονῆσαι
τὰ δέοντα ἱκανωτάτη, Οὐαλερία μὲν ὄνομα, Ποπλικόλα 
δὲ τοῦ συνελευθερώσαντος ἀπὸ τῶν βασιλέων τὴν πόλιν
ἀδελφή, θείῳ τινὶ παραστήματι κινηθεῖσα ἐπὶ τῆς
ἀνωτάτω κρηπῖδος ἔστη τοῦ νεὼ καὶ προσκαλεσαμένη
τὰς ἄλλας γυναῖκας πρῶτον μὲν παρεμυθήσατο καὶ
παρεθάρρυνεν ἀξιοῦσα μὴ καταπεπλῆχθαι τὸ δεινόν· 
ἔπειτα ὑπέσχετο μίαν εἶναι σωτηρίας ἐλπίδα τῇ πόλει,
<milestone unit="reiskpage" n="1595"/>ταύτην δʼ ἐν αὐταῖς εἶναι μόναις καταλειπομένην, ἐὰν
<pb id="v.3p.182"/>
</p>
</div3>
<div3 type="section" n="3">
<p>ἐθελήσωσι πράττειν, ἃ δεῖ. καί τις εἶπεν ἐξ αὐτῶν·
καὶ τί πράττουσαι ἂν ἡμεῖς αἱ γυναῖκες διασῶσαι δυνηθείημεν
τὴν πατρίδα τῶν ἀνδρῶν ἀπειρηκότων; τίς ἡ
τοσαύτη περὶ ἡμᾶς τὰς ἀσθενεῖς καὶ ταλαιπώρους ἐστὶν
ἰσχύς; οὐχὶ ὅπλων, ἔφησεν ἡ Οὐαλερία, καὶ χειρῶν
δεομένη· τούτων μὲν γὰρ ἀπολέλυκεν ἡμᾶς ἡ φύσις·
ἀλλʼ εὐνοίας καὶ λόγου. βοῆς δὲ μετὰ τοῦτο γενομένης
καὶ δεομένων ἁπασῶν φανερὸν ποιεῖν, ἥτις ἐστὶν
ἡ ἐπικουρία, λέγει πρὸς αὐτάς·
</p>
</div3>
<div3 type="section" n="4">
<p>ταύτην ἔχουσαι τὴν
πιναράν τε καὶ ἄκοσμον ἐσθῆτα καὶ τὰς ἄλλας παραλαβοῦσαι
γυναῖκας καὶ τὰ τέκνα ἐπαγόμεναι βαδίζωμεν
ἐπὶ τὴν Οὐετουρίας τῆς Μαρκίου μητρὸς οἰκίαν· καὶ
πρὸ τῶν γονάτων αὐτῆς τὰ τέκνα θεῖσαι, δεώμεθα
μετὰ δακρύων ἡμᾶς τʼ οἰκτείρασαν τὰς μηθενὸς κακοῦ
αἰτίας καὶ τὴν ἐν ἐσχάτοις κινδύνοις οὖσαν πατρίδα
προελθεῖν ἐπὶ τὸν χάρακα τῶν πολεμίων, ἄγουσαν τούς
θʼ υἱωνοὺς καὶ τὴν μητέρα αὐτῶν καὶ ἡμᾶς ἁπάσας·
ἀκολουθῶμεν γὰρ αὐτῇ τὰ παιδία ἐπαγόμεναι· ἔπειτα
ἱκέτιν γενομένην τοῦ τέκνου, ἀξιοῦν καὶ δεῖσθαι μηδὲν
<milestone unit="reiskpage" n="1596"/>
</p>
</div3>
<div3 type="section" n="5">
<p> ἀνήκεστον κατὰ τῆς πατρίδος ἐξεργάσασθαι. ὀλοφυρομένης
γὰρ αὐτῆς καὶ ἀντιβολούσης οἶκτός τις εἰσελεύσεται
τὸν ἄνδρα καὶ λογισμὸς ἥμερος. οὐχ οὕτω
στερρὰν καὶ ἄτρωτον ἔχει καρδίαν, ὥστʼ ἀνασχέσθαι
μητέρα πρὸς τοῖς ἑαυτοῦ γόνασι κυλιομένην.
</p>
</div3>
</div2>
<div2 type="chapter" n="40">
<div3 type="section" n="1">
<p>
ὡς δʼ ἐπῄνεσαν αἱ παροῦσαι τὸν λόγον,
<pb id="v.3p.183"/>
εὐξαμένη τοῖς θεοῖς πειθὼ καὶ χάριν αὐτῶν περιθεῖναι
τῇ δεήσει προῆλθεν ἐκ τοῦ τεμένους, αἱ δʼ ἠκολούθουν.
καὶ μετὰ τοῦτο παραλαβοῦσαι τὰς ἄλλας γυναῖκας
ἐπορεύοντο ἐπὶ τὴν οἰκίαν τῆς Μαρκίου μητρὸς
ἀθρόαι. ἰδοῦσα δʼ αὐτὰς προσιούσας ἡ τοῦ Μαρκίου 
γυνὴ Οὐολουμνία πλησίον καθημένη τῆς ἑκυρᾶς ἐθαύμασέ
τε καὶ εἶπε· τίνος δεόμεναι, γυναῖκες, ἐληλύθατε
κατὰ πλῆθος εἰς οἰκίαν δύστηνον καὶ ταπεινήν;
</p>
</div3>
<div3 type="section" n="2">
<p>καὶ ἡ Οὐαλερία ἔλεξεν· ἐν ἐσχάτοις οὖσαι κινδύνοις 
καὶ αὐταὶ καὶ τὰ νήπια ταῦτα καταπεφεύγαμεν ἱκέτιδες
<milestone unit="reiskpage" n="1597"/>ἐπὶ σέ, ὦ Οὐετουρία, τὴν μόνην καὶ μίαν βοήθειαν,
ἀξιοῦσαί δε πρῶτον μὲν οἰκτεῖραι τὴν κοινὴν πατρίδα,
ἣν οὐθενὶ πώποτε γενομένην ὑποχείριον μὴ περιίδῃς
ἀφαιρεθεῖσαν ὑπʼ Οὐολούσκων τὴν ἐλευθερίαν, εἰ δὴ
καὶ φείσονται αὐτῆς κρατήσαντες, ἀλλʼ οὐ πρόρριζον 
ἐπιχειρήσουσιν ἀνελεῖν· ἔπειτα ὑπὲρ ἡμῶν αὐτῶν ἀντιβολοῦσαι
καὶ τῶν δυστήνων παιδίων τούτων, ἵνα μὴ
πέσωμεν εἰς ἐχθρῶν ὕβριν οὐθενὸς οὖσαι τῶν συμβεβηκότων
ὑμῖν κακῶν αἴτιαι.
</p>
</div3>
<div3 type="section" n="3">
<p>εἴ τις ἐστὶν ἐν σοὶ 
ψυχῆς ἡμέρου καὶ φιλανθρώπου καταλειπομένη μερίς, 
ἐλέησον, ὦ Οὐετουρία, γυνὴ γυναῖκας κοινωνησάσας
ἱερῶν ποτε καὶ ὁσίων, καὶ παραλαβοῦσα μετὰ σεαυτῆς
Οὐολουμνίαν τε τὴν ἀγαθὴν γυναῖκα καὶ τοὺς παῖδας
αὐτῆς καὶ τὰς ἱκέτιδας ἡμᾶς φερούσας τὰ νήπια ταυτὶ
καὶ αὐτὰς γενναίας ἴθι πρὸς τὸν υἱὸν καὶ πεῖθε καὶ 
<pb id="v.3p.184"/>
λιπάρει καὶ μὴ ἀνῇς δεομένη, μίαν ἀντὶ πολλῶν χάριν
αἰτοῦσα παρʼ αὐτοῦ σπείσασθαι πρὸς τοὺς ἑαυτοῦ πολίτας
καὶ κατελθεῖν εἰς τὴν δεομένην ἀπολαβεῖν αὐτὸν
πατρίδα· πείσεις γάρ, εὖ ἴσθι, καὶ οὐ περιόψεταί σε
ἐρριμμένην παρὰ τοῖς ἑαυτοῦ ποσὶν ἀνὴρ εὐσεβής.
</p>
</div3>
<div3 type="section" n="4">
<p>καταγαγοῦσα δὲ τὸν υἱὸν εἰς τὴν πόλιν αὐτή τʼ ἀθάνατον
<milestone unit="reiskpage" n="1598"/>
ἕξεις κλέος ὥσπερ εἰκὸς ἐκ τηλικούτου κινδύνου
καὶ φόβου ῥυσαμένη τὴν πατρίδα, καὶ ἡμῖν τιμῆς
τινος αἰτία παρὰ τοῖς ἀνδράσιν ἔσῃ, ὅτι τὸν οὐ δυνηθέντα
ὑπʼ ἐκείνων διασκεδασθῆναι πόλεμον αὐταὶ διελύσαμεν·
ἐκείνων τʼ ἀληθῶς ἔγγονοι τῶν γυναικῶν
φανησόμεθα, αἳ τὸν συστάντα Ῥωμύλῳ πρὸς Σαβίνους
πόλεμον αὐταὶ πρεσβευσάμεναι διελύσαντο καὶ
συναγαγοῦσαι τούς θʼ ἡγεμόνας καὶ τὰ ἔθνη μεγάλην
 ἐκ μικρᾶς ἐποίησαν τὴν πόλιν.
</p>
</div3>
<div3 type="section" n="5">
<p>καλὸς ὁ κίνδυνος, ὦ
Οὐετουρία, τὸν υἱὸν κομίσασθαι, ἐλευθερῶσαι τὴν πατρίδα,
σῶσαι τὰς ἑαυτῆς πολίτιδας, κλέος ἀρετῆς ἀθάνατον
τοῖς ἐσομένοις καταλιπεῖν. δὸς ἡμῖν ἑκοῦσα καὶ
μετὰ προθυμίας τὴν χάριν καὶ σπεῦσον, ὦ Οὐετουρία·
βουλὴν γὰρ ἢ χρόνον ὁ κίνδυνος ὀξὺς ὢν οὐκ ἐπιδέχεται.
</p>
</div3>
</div2>
<div2 type="chapter" n="41">
<div3 type="section" n="1">
<p>
ἡ μὲν δὴ ταῦτʼ εἰποῦσα καὶ πολλὰ προεμένη
<milestone unit="reiskpage" n="1599"/>
δάκρυα ἐσίγησεν· ὀδυρομένων δὲ καὶ τῶν ἄλλων
γυναικῶν καὶ πολλὰς δεήσεις ποιουμένων μικρὸν ἐπισχοῦσα
ἡ Οὐετουρία καὶ δακρύσασα εἶπεν· εἰς ἀσθενῆ
<pb id="v.3p.185"/>
καὶ λεπτὴν ἐλπίδα καταπεφεύγατε, ὦ Οὐαλερία, τὴν ἐξ
ἡμῶν τῶν ἀθλίων γυναικῶν βοήθειαν, αἷς ἡ μὲν εὔνοια
ἡ πρὸς τὴν πατρίδα πάρεστι καὶ τὸ θέλειν σώζεσθαι
τοὺς πολίτας, οἷοί ποτέ εἰσιν, ἡ δʼ ἰσχὺς καὶ
</p>
</div3>
<div3 type="section" n="2">
<p>τὸ δύνασθαι ποιεῖν ἃ θέλομεν ἄπεστιν. ἀπέστραπται 
γὰρ ἡμᾶς, ὦ Οὐαλερία, Μάρκιος, ἐξ οὗ τὴν πικρὰν
ἐκείνην ὁ δῆμος αὐτοῦ κατέγνω δίκην, καὶ μεμίσηκε
τὴν οἰκίαν ὅλην ἅμα τῇ πατρίδι· τοῦτο δʼ ὑμῖν οὐ
παρʼ ἄλλου τινός, ἀλλὰ παρʼ αὐτοῦ Μαρκίου μαθοῦσαι
λέγειν ἔχομεν. ὅτε γὰρ ἁλοὺς τὴν δίκην ἦλθεν εἰς 
τὴν οἰκίαν προπεμπόμενος ὑπὸ τῶν ἑταίρων, καταλαβὼν
ἡμᾶς καθημένας ἐν πενθίμοις τρύχεσι, ταπεινάς, κρατούσας
<milestone unit="reiskpage" n="1600"/>ἐν τοῖς γόνασι τὰ τέκνα αὐτοῦ στενούσας τε
οἷα εἰκὸς καὶ ἀνακλαιομένας τὴν καθέξουσαν ἡμᾶς
τύχην στερομένας ἐκείνου, στὰς μικρὸν ἄπωθεν ἡμῶν 
ἄδακρυς ὥσπερ λίθος καὶ ἀτενής·
</p>
</div3>
<div3 type="section" n="3">
<p>οἴχεται, φησίν, ὑμῖν 
Μάρκιος, ὦ μῆτερ ἅμα καὶ σύ, ὦ Οὐολουμνία, κρατίστη
γυναικῶν, ἐξελασθεὶς ὑπὸ τῶν πολιτῶν, ὅτι γενναῖος
ἦν καὶ φιλόπολις καὶ πολλοὺς ὑπέμεινεν ὑπὲρ
τῆς πατρίδος ἀγῶνας. ἀλλʼ ὡς πρέπει γυναιξὶν ἀγαθαῖς, 
οὕτω φέρετε τὰς συμφορὰς μηδὲν ἄσχημον ποιοῦσαι
μηδὲ ἀγεννές, καὶ τὰ παιδία ταῦτα παραμύθια
τῆς ἐμῆς ἐρημίας ἔχουσαι τρέφετε ἀξίως ὑμῶν τε καὶ
τοῦ γένους· οἷς θεοὶ δοῖεν εἰς ἄνδρας ἐλθοῦσι τύχην
<milestone unit="reiskpage" n="1601"/>μὲν κρείττονα τοῦ πατρός, ἀρετὴν δὲ μὴ χείρονα· καὶ 
χαίρετε. ἀπέρχομαι γὰρ ἤδη καταλιπὼν τὴν οὐκέτι
<pb id="v.3p.186"/>
χωροῦσαν ἄνδρας ἀγαθοὺς πόλιν. καὶ ὑμεῖς, ὦ θεοὶ
κτήσιοι καὶ ἑστία πατρῴα καὶ δαίμονες οἱ κατέχοντες
τοῦτον τὸν τόπον, χαίρετε.
</p>
</div3>
<div3 type="section" n="4">
<p>ὡς δὲ ταῦτʼ εἶπεν, ἡμεῖς
μὲν αἱ δυστυχεῖς ἃς τὸ πάθος ἀπῄτει φωνὰς ἀναβοῶσαι
καὶ παίουσαι τὰ στήθη περιεχύθημεν αὐτῷ τοὺς ἐσχάτους
ἀσπασμοὺς κομιούμεναι· τῶν δὲ παιδίων τούτων
ἐγὼ μὲν τὸ πρεσβύτερον ἦγον, ἡ δὲ μήτηρ τὸ νεώτερον
εἶχεν ἐπὶ τῆς ἀγκάλης· ὁ δʼ ἀποστραφεὶς καὶ
παρωσάμενος ἡμᾶς εἶπεν· οὔτε σὸς υἱὸς ἔτι, μῆτερ,
ἔσται τὸν ἀπὸ τοῦδε χρόνον Μάρκιος, ἀλλʼ ἀφῄρηταί
σε τὸν γηροβοσκὸν ἡ πατρίς, οὔτε σὸς ἀνὴρ ἀπὸ ταύτης,
ὦ Οὐολουμνία, τῆς ἡμέρας, ἀλλʼ εὐτυχοίης ἕτερον
<milestone unit="reiskpage" n="1602"/>
ἄνδρα λαβοῦσα εὐδαιμονέστερον ἐμοῦ, οὔθʼ ὑμῶν, ὦ
τέκνα φίλτατα, πατήρ, ἀλλʼ ὀρφανοὶ καὶ ἔρημοι παρὰ
</p>
</div3>
<div3 type="section" n="5">
<p> ταύταις, ἕως εἰς ἄνδρας ἔλθητε, τραφήσεσθε. ταῦτʼ
εἰπὼν ἄλλʼ οὐθὲν οὔτε διοικησάμενος οὔτʼ ἐπιστείλας
οὔθʼ ὅποι πορεύεται φράσας ἀπῆλθεν ἐκ τῆς οἰκίας
μόνος, ὦ γυναῖκες, ἄδουλος, ἄπορος, οὐδὲ τὴν ἐφήμερον
ὁ δύστηνος ἐκ τῶν ἑαυτοῦ χρημάτων τροφὴν
ἐπαγόμενος. καὶ τέταρτον ἐνιαυτὸν ἤδη τοῦτον, ἐξ
οὗ φεύγει τὴν πατρίδα, πάντας ἡμᾶς ἀλλοτρίους ἑαυτοῦ
νενόμικεν, οὐ γράφων οὐθέν, οὐκ ἐπιστέλλων, οὐ
</p>
</div3>
<div3 type="section" n="6">
<p>τὰ περὶ ἡμᾶς εἰδέναι βουλόμενος. πρὸς δὴ τοιαύτην
ψυχὴν οὕτω σκληρὰν καὶ ἄτρωτον, ὦ Οὐαλερία, τίνα
ἰσχὺν ἕξουσιν αἱ παρʼ ἡμῶν δεήσεις, αἷς οὔτʼ ἀσπασμῶν
μετέδωκεν οὔτε φιλημάτων οὔτʼ ἄλλης φιλοφροσύνης
<pb id="v.3p.187"/>
οὐδεμιᾶς τὴν τελευταίαν πορευόμενος ἐκ τῆς οἰκίας ὁδόν;
</p>
</div3>
</div2>
<div2 type="chapter" n="42">
<div3 type="section" n="1">
<p>
ἀλλʼ εἰ καὶ τούτου δεῖσθε ὑμεῖς, ὦ γυναῖκες,
καὶ πάντως θέλετε ἀσχημονούσας ἡμᾶς ἰδεῖν,
ὑπολάβετε παρεῖναι πρὸς αὐτὸν κἀμὲ καὶ Οὐολουμνίαν
<milestone unit="reiskpage" n="1603"/>ἀγούσας τὰ παιδία· τίνας ἐρῶ πρῶτον ἡ μήτηρ ἐγὼ
πρὸς αὐτὸν λόγους, καὶ τίνα δέησιν ποιήσομαι τοῦ
υἱοῦ; λέγετε καὶ διδάσκετέ με. φείσασθαι παρακαλῶ
τῶν ἑαυτοῦ πολιτῶν, ὑφʼ ὧν ἐκ τῆς πατρίδος ἐξελήλαται
καὶ μηθὲν ἀδικῶν; οἰκτίρμονα δὲ καὶ συμπαθῆ 
πρὸς τοὺς δημοτικοὺς γενέσθαι, παρʼ ὧν οὔτʼ ἐλέου
μετέσχεν οὔτε συμπαθείας; ἐγκαταλιπεῖν δʼ ἄρα καὶ
προδοῦναι τοὺς ὑποδεξαμένους αὐτοῦ τὴν φυγήν, οἳ
πολλὰ καὶ δεινὰ πεπονθότες ὑπʼ αὐτοῦ πρότερον, οὐ
πολεμίων μῖσος, ἀλλὰ φίλων καὶ συγγενῶν εὔνοιαν 
εἰς αὐτὸν ἀπεδείξαντο;
</p>
</div3>
<div3 type="section" n="2">
<p>τίνα ψυχὴν λαβοῦσα ἀξιώσω 
τὸν υἱὸν τὰ μὲν ἀπολέσαντα φιλεῖν, τὰ δὲ σώσαντα
ἀδικεῖν; οὐκ εἰσὶν οὗτοι μητρὸς ὑγιαινούσης λόγοι
πρὸς υἱὸν οὐδὲ γυναικὸς ἃ δεῖ λογιζομένης πρὸς ἄνδρα·
μηδʼ ὑμεῖς βιάζεσθε, γυναῖκες, ἃ μήτε πρὸς ἀνθρώπους 
δίκαιά ἐστι μήτε πρὸς θεοὺς ὅσια, ταῦθʼ
<milestone unit="reiskpage" n="1604"/>ἡμᾶς αἰτεῖσθαι παρʼ αὐτοῦ, ἀλλʼ ἄφετε τὰς ἐλεεινάς,
ὡς πεπτώκαμεν ὑπὸ τῆς τύχης, κεῖσθαι ταπεινὰς μηθὲν
ἔτι πλέον ἀσχημονούσας.
</p>
</div3>
</div2>
<div2 type="chapter" n="43">
<div3 type="section" n="1">
<p>
παυσαμένης δʼ αὐτῆς τοσοῦτος ὀδυρμὸς 
ἐκ τῶν παρουσῶν γυναικῶν ἐγένετο, καὶ τηλικαύτη
<pb id="v.3p.188"/>
κατέσχε τὸν οἶκον οἰμωγή, ὥστʼ ἐπὶ πολὺ <del>μέρος</del> ἐξακουσθῆναι
τῆς πόλεως τὴν βοὴν καὶ μεστοὺς γενέσθαι
τοὺς ἐγγὺς τῆς οἰκίας στενωποὺς ὄχλου.
</p>
</div3>
<div3 type="section" n="2">
<p>ἔπειθʼ ἥ τε
Οὐαλερία πάλιν ἑτέρας ἐξέτεινε μακρὰς καὶ συμπαθεῖς
δεήσεις, αἵ τʼ ἄλλαι γυναῖκες αἱ κατὰ φιλίαν ἢ συγγένειαν
ἑκατέρᾳ τῶν γυναικῶν προσήκουσαι, καὶ παρέμενον
λιπαροῦσαί τε καὶ γονάτων ἁπτόμεναι, ὥστʼ
οὐκ ἔχουσα, ὅ τι πάθῃ πρὸς τοὺς ὀδυρμοὺς αὐτῶν
καὶ τὰς πολλὰς δεήσεις, εἶξεν ἡ Οὐετουρία καὶ τελέσειν
τὴν πρεσβείαν ὑπὲρ τῆς πατρίδος ὑπέσχετο τήν
τε γυναῖκα τοῦ Μαρκίου παραλαβοῦσα καὶ τὰ τέκνα
καὶ τῶν ἄλλων πολιτίδων τὰς βουλομένας.
</p>
</div3>
<div3 type="section" n="3">
<p>αἱ μὲν δὴ
περιχαρεῖς γενόμεναι καὶ τοὺς θεοὺς ἐπικαλεσάμεναι
<milestone unit="reiskpage" n="1605"/>
συλλαβέσθαι σφίσι τῆς ἐλπίδος ἀπῄεσαν ἐκ τῆς οἰκίας
καὶ προσήγγειλαν τὰ γενόμενα τοῖς ὑπάτοις· οἱ δὲ τὴν
προθυμίαν αὐτῶν ἐπαινέσαντες συνεκάλουν τὴν βουλὴν
καὶ περὶ τῆς ἐξόδου τῶν γυναικῶν, εἰ συγχωρητέον
αὐταῖς, γνωμηδὸν ἐπυνθάνοντο. πολλοὶ μὲν οὖν
ἐλέχθησαν καὶ παρὰ πολλῶν λόγοι, καὶ μέχρι τῆς
 ἑσπέρας διετέλεσαν ὅ τι χρὴ ποιεῖν βουλευόμενοι.
</p>
</div3>
<div3 type="section" n="4">
<p>οἱ
μὲν γὰρ οὐ μικρὸν ἀπέφαινον εἶναι τῇ πόλει κινδύνευμα
γυναῖκας ἅμα τέκνοις εἰς πολεμίων στρατόπεδον
πορευομένας ἐᾶσαι· εἰ γὰρ αὐτοῖς ὑπεριδοῦσι τῶν
νενομισμένων ὁσίων περί τε πρεσβείας καὶ ἱκεσίας δόξειε
<pb id="v.3p.189"/>
μηκέτι προίεσθαι τὰς γυναῖκας, ἀμαχητὶ σφῶν
ἁλώσεσθαι τὴν πόλιν· ἠξίουν τʼ αὐτὰς μόνον ἐᾶσαι τὰς
<milestone unit="reiskpage" n="1606"/>προσηκούσας τῷ Μαρκίῳ γυναῖκας ἅμα τοῖς τέκνοις
αὐτοῦ πορευομένας. ἕτεροι δʼ οὐδὲ ταύταις ᾤοντο δεῖν
ἐπιτρέπειν τὴν ἔξοδον, ἐπιμελῶς δὲ καὶ ταύτας παρῄνουν 
φυλάττειν, ὅμηρα νομίσαντας ἔχειν παρὰ τῶν
πολεμίων ἐχέγγυα τοῦ μηδὲν τὴν πόλιν ἀνήκεστον ὑπʼ
</p>
</div3>
<div3 type="section" n="5">
<p>αὐτῶν παθεῖν. οἱ δὲ πάσαις συνεβούλευον συγχωρῆσαι 
ταῖς βουλομέναις γυναιξὶ τὴν ἔξοδον, ἵνα σὺν μείζονι
ἀξιώματι αἱ τῷ Μαρκίῳ προσήκουσαι ποιήσωνται τὴν 
ὑπὲρ τῆς πατρίδος δέησιν. τοῦ δὲ μηθὲν αὐταῖς συμβήσεσθαι
δεινὸν ἐγγυητὰς ἀπέφαινον ἐσομένους θεοὺς
μὲν πρῶτον, οἷς καθοσιωθεῖσαι τὰς ἱκεσίας ποιήσονται·
ἔπειτα τὸν ἄνδρα αὐτόν, πρὸς ὃν ἔμελλον πορεύεσθαι,
</p>
</div3>
<div3 type="section" n="6">
<p>πάσης ἀδίκου τε καὶ ἀνοσίου πράξεως καθαρὸν καὶ 
ἀμίαντον ἐσχηκότα τὸν βίον. ἐνίκα δʼ ὅμως ἡ συγχωροῦσα
γνώμη ταῖς γυναιξὶ τὴν ἔξοδον μέγιστον ἀμφοῖν
ἐγκώμιον ἔχουσα, τῆς μὲν βουλῆς τοῦ φρονίμου,
ὅτι τὰ κράτιστα καὶ γενησόμενα προείδετο οὐδὲν ὑπὸ
<milestone unit="reiskpage" n="1607"/>τοῦ κινδύνου τηλικοῦδε ὄντος ἐπιταραχθεῖσα· τοῦ δὲ 
Μαρκίου τῆς εὐσεβείας, ὅτι πολέμιος ὤν ἐπιστεύετο
μηδὲν ἀσεβήσειν εἰς τὸ ἀσθενέστατον τῆς πόλεως μέρος
κύριος αὐτοῦ καταστάς.
</p>
</div3>
<div3 type="section" n="7">
<p>ὡς δὲ τὸ προβούλευμα ἐγράφη, 
προελθόντες οἱ ὕπατοι εἰς τὴν ἀγορὰν καὶ συναγαγόντες
ἐκκλησίαν σκότους ὄντος ἤδη τὰ δόξαντα 
τῷ συνεδρίῳ διεσάφησαν καὶ προεῖπον ἥκειν ἅπαντας
<pb id="v.3p.190"/>
ἕωθεν ἐπὶ τὰς πύλας προπέμψοντας ἐξιούσας τὰς γυναῖκας·
αὐτοὶ δὲ τῶν κατεπειγόντων ἔλεγον ἐπιμελήσεσθαι.
</p>
</div3>
</div2>
<div2 type="chapter" n="44">
<div3 type="section" n="1">
<p>
ὅτε δʼ ἤδη περὶ τὸν ὄρθρον ἦν, αἱ
μὲν γυναῖκες ἄγουσαι τὰ παιδία μετὰ λαμπάδων ἧκον
ἐπὶ τὴν οἰκίαν καὶ παραλαβοῦσαι τὴν Οὐετουρίαν προῆγον
ἐπὶ τὰς πύλας· οἱ δʼ ὕπατοι ζεύγη τε ὀρικὰ καὶ
ἀμάξας καὶ τἆλλα φορεῖα ὡς πλεῖστα παρασκευασάμενοι
καθεζομένας αὐτὰς προὔπεμπον ἄχρι πολλοῦ. παρηκολούθουν
δʼ αὐταῖς οἵ τʼ ἐκ τοῦ συνεδρίου καὶ τῶν
ἄλλων πολιτῶν συχνοὶ σὺν εὐχαῖς καὶ ἐπαίνοις καὶ
<milestone unit="reiskpage" n="1608"/>
δεήσεσι τὴν ἔξοδον ἐπιφανεστέραν αὐταῖς ποιοῦντες.
</p>
</div3>
<div3 type="section" n="2">
<p>ὡς δʼ εὐσύνοπτοι πόρρωθεν ἔτι προσιοῦσαι τοῖς ἐκ
τοῦ χάρακος αἱ γυναῖκες ἐγένοντο, πέμπει τῶν ἱππέων
τινὰς ὁ Μάρκιος κελεύσας μαθεῖν, τίς ἐστιν ὁ προσιὼν
ὄχλος ἐκ τῆς πόλεως, καὶ ἐπὶ τί παραγένοιντο.
μαθὼν δὲ παρʼ αὐτῶν, ὅτι Ῥωμαίων αἱ γυναῖκες ἥκουσιν
ἐπαγόμεναι παιδία, προηγεῖται δʼ αὐτῶν ἥ τε
μήτηρ καὶ ἡ γυνὴ αὐτοῦ καὶ τὰ τέκνα, πρῶτον μὲν
ἐθαύμασε τῆς τόλμης τὰς γυναῖκας, εἰ γνώμην ἔσχον
εἰς χάρακα πολεμίων ἄτερ ἀνδρῶν φυλακῆς ἐλθεῖν
ἄγουσαι τὰ τέκνα, οὔτʼ αἰδοῦς ἔτι τῆς ἁρμοττούσης
γυναιξὶν ἐλευθέραις καὶ σώφροσι προνοούμεναι τὸ μὴ
ἐν ἀνδράσιν ἀσυνήθεσιν ὁρᾶσθαι, οὔτε κινδύνων λαβοῦσαι
δέος, οὓς ἀναρριπτεῖν ἔμελλον, εἰ τὰ συμφέροντα
πρὸ τῶν δικαίων ἑλομένοις σφίσι, δόξειε κέρδος
<milestone unit="reiskpage" n="1609"/>
<pb id="v.3p.191"/>
</p>
</div3>
<div3 type="section" n="3">
<p>αὐτὰς ποιήσασθαι καὶ ὠφέλειαν. ἐπεὶ δʼ ἀγχοῦ ἦσαν, 
ὑπαντᾶν τῇ μητρὶ προελθὼν ἐκ τοῦ χάρακος ἔγνω σὺν
ὀλίγοις, τούς τε πελέκεις, οὓς προηγεῖσθαι τῶν στρατηγῶν
ἔθος ἦν, ἀποθέσθαι κελεύσας τοῖς ὑπηρέταις,
καὶ τὰς ῥάβδους, ὅταν ἐγγὺς τῆς μητρὸς γένηται, καταστεῖλαι.
</p>
</div3>
<div3 type="section" n="4">
<p>ταῦτα δὲ Ῥωμαίοις ἐστὶ ποιεῖν ἔθος, ὅταν 
ὑπαντῶσι ταῖς μείζοσιν ἀρχαῖς οἱ τὰς ἐλάττους ἀρχὰς
ἔχοντες, ὡς <add>καὶ</add> μέχρι τοῦ καθʼ ἡμᾶς χρόνου γίνεται·
ἣν δὴ τότε συνήθειαν φυλάττων ὁ Μάρκιος, ὡς ἐξουσίᾳ
μείζονι μέλλων. εἰς ταὐτὸν ἥξειν, πάντʼ ἀπέθετο 
τὰ τῆς ἰδίας παράσημα ἀρχῆς. τοσαύτη περὶ αὐτὸν ἦν
αἰδὼς καὶ πρόνοια τῆς πρὸς τὸ γένος εὐσεβείας.
</p>
</div3>
</div2>
<div2 type="chapter" n="45">
<div3 type="section" n="1">
<p>
ἐπεὶ δὲ σύνεγγυς ἀλλήλων ἐγένοντο,
πρώτη μὲν αὐτῷ δεξιωσομένη προσῆλθεν ἡ μήτηρ πένθιμά
τʼ ἠμφιεσμένη τρύχη καὶ τὰς ὁράσεις ἐκτετηκυῖα 
ὑπὸ τῶν δακρύων, ἐλεεινὴ σφόδρα. ἣν ὁ Μάρκιος
ἰδὼν ἄτεγκτος τέως καὶ στερρός, οἷος ἅπασι τοῖς ἀνιαροῖς
<milestone unit="reiskpage" n="1610"/>ἀντέχειν, οὐθὲν ἔτι τῶν λελογισμένων φυλάττειν
ἱκανὸς ἦν, ἀλλʼ ᾤχετο φερόμενος ὑπὸ τῶν παθῶν ἐπὶ
τὸ ἀνθρώπινον, καὶ περιβαλὼν αὐτὴν ἠσπάζετο καὶ 
ταῖς ἡδίσταις φωναῖς ἀνεκάλει καὶ μέχρι πολλοῦ κλαίων
τε καὶ περιέπων κατεῖχεν ἐκλελυμένην καὶ ῥέουσαν ἐπὶ
τὴν γῆν. ὡς δὲ τῶν ἀσπασμῶν τῆς μητρὸς ἅλις εἶχε,
τὴν γυναῖκα προσελθοῦσαν δεξιωσάμενος ἅμα τοῖς
τέκνοις εἶπεν·
</p>
</div3>
<div3 type="section" n="2">
<p>ἀγαθῆς γυναικὸς ἔργον ἐποίησας, ὦ 
Οὐολουμνία, μείνασα παρὰ τῇ μητρί μου καὶ οὐκ ἐγκαταλιποῦσα
τὴν ἐρημίαν αὐτῆς ἔμοιγε πασῶν ἡδίστην
<pb id="v.3p.192"/>
κεχάρισαι δωρεάν. μετὰ ταῦτα τῶν παιδίων ἑκάτερον
προσαγόμενος καὶ τοὺς προσήκοντας ἀσπασμοὺς ἀποδούς,
ἐπέστρεψεν αὖθις πρὸς τὴν μητέρα καὶ λέγειν
ἐκέλευσε, τίνος δεομένη πάρεστιν. ἡ δὲ πάντων ἀκουόντων
ἔφησεν ἐρεῖν, οὐθενὸς γὰρ ἀνοσίου δεήσεσθαι,
παρεκάλει τʼ αὐτόν, ἐν ᾧ καθεζόμενος εἰώθει χωρίῳ
</p>
</div3>
<div3 type="section" n="3">
<p>δικάζειν τοῖς ὄχλοις, ἐν τούτῳ καθίσαι. καὶ ὁ Μάρκιος
<milestone unit="reiskpage" n="1611"/>
ἀσμένως τὸ ῥηθὲν ἐδέξατο ὡς δὴ περιουσίᾳ τε
πολλῇ τῶν δικαίων πρὸς τὴν ἔντευξιν αὐτῆς χρησόμενος
καὶ ἐν καλῷ ποιούμενος τοῖς ὄχλοις τὴν ἀπόκρισιν.
ἐλθὼν δʼ ἐπὶ τὸ στρατηγικὸν βῆμα πρῶτον
μὲν ἐκέλευσε τοῖς ὑπηρέταις καθελεῖν ἀπʼ αὐτοῦ τὸν
δίφρον καὶ θεῖναι χαμαί, μητρὸς ὑψηλότερον οὐκ οἰόμενος
δεῖν τόπον ἔχειν, οὐδʼ ἐξουσίᾳ χρῆσθαι κατʼ
ἐκείνης οὐδεμιᾷ· ἔπειτα παρακαθισάμενος τοὺς ἐπιφανεστάτους
τῶν θʼ ἡγεμόνων καὶ λοχαγῶν, καὶ τῶν
ἄλλων ἐάσας παρεῖναι τὸν βουλόμενον, ἐκέλευσε τὴν
μητέρα λέγειν.
</p>
</div3>
</div2>
<div2 type="chapter" n="46">
<div3 type="section" n="1">
<p>
καὶ ἡ Οὐετουρία παραστησαμένη τήν
τε· γυναῖκα τοῦ Μαρκίου καὶ τὰ τέκνα καὶ τὰς ἐπιφανεστάτας
τῶν ἐν Ῥώμῃ γυναικῶν πρῶτον μὲν ἔκλαιεν
<milestone unit="reiskpage" n="1612"/>
εἰς τὴν γῆν ὁρῶσα μέχρι πολλοῦ, καὶ πολὺν ἐκίνησεν
ἐκ τῶν παρόντων ἔλεον. ἔπειτʼ ἀναλαβοῦσα αὑτὴν
ἔλεξεν·
</p>
</div3>
<div3 type="section" n="2">
<p>αἱ γυναῖκες, ὦ Μάρκιε τέκνον, τὰς ὕβρεις ἐνθυμούμεναι
καὶ τὰς ἄλλας συμφορὰς τὰς συμβησομένας
<pb id="v.3p.193"/>
αὐταῖς, ἐὰν ἡ πόλις ἡμῶν ὑπὸ τοῖς πολεμίοις γένηται,
πᾶσαν ἄλλην ἀπογνοῦσαι βοήθειαν, ἐπειδὴ τοῖς ἀνδράσιν
αὐτῶν ἀξιοῦσι διαλύσασθαι τὸν πόλεμον αὐθάδεις
καὶ σκληρὰς ἔδωκας ἀποκρίσεις, ἄγουσαι τὰ τέκνα
καὶ τοῖς πενθίμοις τούτοις ἠμφιεσμέναι τρύχεσι κατέφυγον 
ἐπʼ ἐμέ, τὴν σὴν μητέρα, καὶ Οὐολουμνίαν,
τὴν σὴν γυναῖκα, δεόμεναι, μὴ περιιδεῖν αὐτὰς τὰ
μέγιστα τῶν ἐν ἀνθρώποις κακῶν ὑπὸ σοῦ παθούσας·
οὐθὲν μὲν οὔτε μεῖζον οὔτʼ ἔλαττον εἰς ἡμᾶς ἐξαμαρτοῦσαι,
πολλὴν δὲ καί, ὅτʼ εὐτυχοῦμεν, εὔνοιαν ἔτι 
παρασχόμεναι, καί, ὅτʼ ἐπταίσαμεν, συμπάθειαν.
</p>
</div3>
<div3 type="section" n="3">
<p>ἔχομεν 
γὰρ αὐταῖς μαρτυρεῖν, ἐξ οὗ σὺ ἀπῆρας ἐκ τῆς πατρίδος,
ἡμεῖς δʼ ἔρημοι καὶ τὸ μηθὲν ἔτι οὖσαι κατελειπόμεθα,
<milestone unit="reiskpage" n="1613"/>συνεχῶς τε παραγινομέναις πρὸς ἡμᾶς καὶ
παραμυθουμέναις τὰς συμφορὰς ἡμῶν καὶ συναλγούσαις. 
τούτων δὴ λαμβάνουσαι μνήμην ἐγώ τε καὶ ἡ
σὴ γυνὴ <del>ἡ</del> συνοικουροῦσα μετʼ ἐμοῦ τὰς ἱκεσίας αὐτῶν
οὐκ ἀπεστράφημεν, ἀλλʼ ὑπεμείναμεν, ὡς ἠξίουν
ἡμᾶς ἐλθεῖν ἐπὶ σὲ καὶ τὰς ὑπὲρ τῆς πατρίδος ποιήσασθαι
δεήσεις. 
</p>
</div3>
</div2>
<div2 type="chapter" n="47">
<div3 type="section" n="1">
<p>
ἔτι δʼ αὐτῆς λεγούσης ὑπολαβὼν ὁ
Μάρκιος εἶπεν· ἀδυνάτων δεομένη, μῆτερ, ἐλήλυθας
ἀξιοῦσα προδοῦναί με τοῖς ἐκβαλοῦσι τοὺς ὑποδεξαμένους,
καὶ τοῖς ἅπαντά με ἀφελομένοις τὰ ἐμαυτοῦ
τοὺς χαρισαμένους τὰ μέγιστα τῶν ἐν ἀνθρώποις ἀγαθῶν· 
οἷς ἐγὼ τὴν ἀρχὴν τήνδε παραλαμβάνων θεούς
<pb id="v.3p.194"/>
τε καὶ δαίμονας ἐγγυητὰς ἔδωκα, μήτε προδώσειν τὸ
κοινὸν αὐτῶν μήτε προκαταλύσεσθαι τὸν πόλεμον, ἐὰν
μὴ Οὐολούσκοις ἅπασι δοκῇ.
</p>
</div3>
<div3 type="section" n="2">
<p>θεούς τε δὴ σεβόμενος,
οὓς ὤμοσα, καὶ ἀνθρώπους αἰδούμενος, οἷς τὰς πίστεις
<milestone unit="reiskpage" n="1614"/>
ἔδωκα, πολεμήσω Ῥωμαίοις ἄχρι τέλους. ἐὰν δʼ ἀποδιδῶσι
τὴν χώραν Οὐολούσκοις, ἣν κατέχουσιν αὐτῶν
βίᾳ, καὶ φίλους αὐτοὺς ποιήσωνται πάντων αὐτοῖς
μεταδιδόντες τῶν ἴσων ὥσπερ Λατίνοις, διαλύσομαι
τὸν πρὸς αὐτοὺς πόλεμον· ἄλλως δʼ οὔ.
</p>
</div3>
<div3 type="section" n="3">
<p>ὑμεῖς μὲν
οὖν, ὦ γυναῖκες, ἄπιτε καὶ λέγετε τοῖς ἀνδράσι ταῦτα
καὶ πείθετε αὐτοὺς μὴ φιλοχωρεῖν τοῖς ἀλλοτρίοις
ἀδίκως, ἀλλʼ ἀγαπᾶν, ἐὰν τὰ ἑαυτῶν ἔχειν τις αὐτοὺς
ἐᾷ, μηδʼ ὅτι πολέμῳ λαβόντες ἔχουσι τὰ Οὐολούσκων,
περιμένειν, ἕως πολέμῳ πάλιν αὐτὰ ὑπὸ τούτων ἀφαιρεθῶσιν.
οὐ γὰρ ἀποχρήσει τοῖς κρατοῦσι τὰ ἑαυτῶν
μόνον ἀπολαβεῖν, ἀλλὰ καὶ τὰ τῶν κρατηθέντων ἴδια
ἀξιώσουσιν ἔχειν. ἐὰν δὲ περιεχόμενοι τῶν μηθὲν
ὐτοῖς προσηκόντων πᾶν ὁτιοῦν πάσχειν ὑπομένωσι
φυλάττοντες τὸ αὔθαδες, ἐκείνους αἰτιάσεσθε τῶν καταληψομένων
<milestone unit="reiskpage" n="1615"/>
κακῶν, οὐ Μάρκιον οὐδὲ Οὐολούσκους
οὐδὲ <add>τῶν</add> ἄλλων ἀνθρώπων οὐδένα.
</p>
</div3>
<div3 type="section" n="4">
<p>σοῦ δέ, ὦ
μῆτερ, ἐν μέρει πάλιν υἱὸς ὢν ἐγὼ δέομαι μή <add>με</add>
παρακαλεῖν εἰς ἀνοσίους πράξεις καὶ ἀδίκους, μηδὲ
μετὰ τῶν ἐχθίστων ἐμοί τε καὶ σεαυτῇ τεταγμένην
πολεμίους ἡγεῖσθαι τοὺς ἀναγκαιοτάτους· ἀλλὰ παρʼ
ἐμοὶ γενομένην ὥσπερ ἐστὶ δίκαιον πατρίδα τε νέμειν,
<pb id="v.3p.195"/>
ἣν ἐγὼ νέμω, καὶ οἶκον, ὃν ἐγὼ κέκτημαι, τιμάς τε
καρποῦσθαι τὰς ἐμάς, καὶ δόξης ἀπολαύειν τῆς ἐμῆς,
τοὺς αὐτοὺς ἡγουμένην φίλους τε καὶ πολεμίους οὕσπερ
ἐγώ· ἀποθέσθαι τʼ ἤδη τὸ πένθος, ὃ διὰ τὰς
ἐμὰς ὑπέμεινας, ὦ ταλαίπωρε, φυγάς, καὶ παύσασθαι 
τιμωρουμένην με τῷ σχήματι τούτῳ.
</p>
</div3>
<div3 type="section" n="5">
<p>ἐμοὶ γὰρ τὰ μὲν 
ἄλλα, ὦ μῆτερ, ἀγαθὰ κρείττονα ἐλπίδων καὶ μείζονα
<milestone unit="reiskpage" n="1616"/>εὐχῆς παρὰ θεῶν τε καὶ ἀνθρώπων ἀπήντηται, ἡ δὲ
περὶ σοῦ φροντίς, ᾗ τὰς γηροβοσκοὺς οὐκ ἀπέδωκα
χάριτας, ἐντετηκυῖα τοῖς σπλάγχνοις πικρὸν ἐποίει καὶ 
ἀνόνητον ἁπάντων τῶν ἀγαθῶν τὸν βίον. εἰ σὲ σὺν
ἐμοὶ τάξεις σεαυτὴν καὶ τῶν ἐμῶν κοινωνεῖν ἐθελήσεις
ἁπάντων, οὐθενὸς ἔτι μοι δεήσει τῶν ἀνθρωπίνων ἀγαθῶν.
</p>
</div3>
</div2>
<div2 type="chapter" n="48">
<div3 type="section" n="1">
<p>
παυσαμένου δʼ αὐτοῦ μικρὸν ἡ Οὐετουρία 
ἐπισχοῦσα χρόνον, ἕως ὁ τῶν περιεστηκότων
ἔπαινος ἐπαύσατο πολύς τε καὶ μέχρι πολλοῦ γενόμενος,
λέγει πρὸς αὐτόν· ἀλλʼ ἔγωγέ σε, ὦ Μάρκιε
τέκνον, οὔτε προδότην Οὐολούσκων γενέσθαι ἀξιῶ, οἵ
σε φεύγοντα ὑποδεξάμενοι τοῖς τʼ ἄλλοις ἐτίμησαν καὶ 
τὴν ἑαυτῶν ἡγεμονίαν ἐπίστευσαν, οὔτε παρὰ τὰς ὁμολογίας
καὶ τοὺς ὅρκους, οὓς ἔδωκας αὐτοῖς, ὅτε τὰς
δυνάμεις παρελάμβανες, ἄνευ κοινῆς γνώμης ἰδίᾳ καταλύσασθαι
τὴν ἔχθραν βούλομαι· μηδʼ ὑπολάβῃς τὴν
σεαυτοῦ μητέρα τοσαύτης ἀναπεπλῆσθαι θεοβλαβείας,
<milestone unit="reiskpage" n="1617"/>ὥστε τὸν ἀγαπητὸν καὶ μόνον υἱὸν εἰς αἰσχρὰς καὶ
</p>
</div3>
<div3 type="section" n="2">
<p>ἀνοσίους πράξεις παρακαλεῖν. ἀλλὰ μετὰ κοινῆς γνώμης 
<pb id="v.3p.196"/>
ἀποστῆναί σε ἀξιῶ τοῦ πολέμου, πείσαντα τοὺς
Οὐολούσκους μετριάσαι περὶ τὰς διαλλαγὰς καὶ ποιήσασθαι
τὴν εἰρήνην ἀμφοτέροις τοῖς ἔθνεσι καλὴν
καὶ πρέπουσαν. τοῦτο δὲ γένοιτʼ ἄν, εἰ νῦν μὲν ἀναστήσας
τὴν στρατιὰν ἀπαγάγοις ἐνιαυσίους ποιησάμενος
ἀνοχάς, ἐν δὲ τῷ μεταξὺ χρόνῳ πρέσβεις ἀποστέλλων
τε καὶ δεχόμενος ἀληθῆ φιλίαν πράττοις καὶ
</p>
</div3>
<div3 type="section" n="3">
<p>διαλλαγὰς βεβαίας. καὶ εὖ ἴσθι· Ῥωμαῖοι μέν, ὅσα
μήτε τὸ ἀδύνατον μήτʼ ἄλλη τις ἀδοξία προσπεσοῦσα
κωλύσει, πάντα ὑπομενοῦσι πράττειν λόγῳ καὶ παρακλήσει
πειθόμενοι, ἀναγκαζόμενοι δʼ , ὥσπερ σὺ νῦν
ἀξιοῖς, οὐθὲν ἂν πώποτε χαρίσαιντο ὑμῖν οὔτε μεῖζον
οὔτʼ ἔλαττον, ὡς ἐξ ἄλλων τε πολλῶν πάρεστί σοι
καταμαθεῖν καὶ τὰ τελευταῖα ἐξ ὧν Λατίνοις συνεχώρησαν
ἀποστᾶσιν ἀπὸ τῶν ὅπλων· Οὐολοῦσκοι δὲ πολὺ
τὸ αὔθαδες ἔχουσιν, ὃ συμβαίνει τοῖς μεγάλα εὐτυχήσασιν.
<milestone unit="reiskpage" n="1618"/>
</p>
</div3>
<div3 type="section" n="4">
<p>ἐὰν <add>δὲ</add> διδάσκῃς αὐτούς, ὅτι πᾶσα μὲν εἰρήνη
παντός ἐστι πολέμου κρείττων, σύμβασις δὲ φίλων
κατὰ τὸν ἑκούσιον γινομένη τρόπον τῶν ὑπʼ ἀνάγκης
συγχωρηθέντων βεβαιοτέρα, καὶ ὅτι σωφρόνων ἐστὶν
ἀνθρώπων, ὅταν μὲν εὖ πράττειν δοκῶσι, ταμιεύεσθαι
τὰς τύχας, ὅταν δʼ εἰς ταπεινὰς καὶ φαύλας ἔλθωσι,
μηθὲν ὑπομένειν ἀγεννές· καὶ τἆλλα, ὅσα εἰς ἡμερότητα
καὶ ἐπιείκειαν ἐπαγωγὰ παιδεύματα εὕρηται
<pb id="v.3p.197"/>
λόγων, οὕς ὑμεῖς οἱ τὰ πολιτικὰ πράττοντες μάλιστʼ
<add>ἐπίστασθε</add>, ἴστε ὅτι τοῦ τε αὐχήματος, ἐφʼ οὗ νῦν
εἰσιν, ἑκόντες ὑποβήσονται καὶ ποιήσουσιν ἐξουσίαν
σοι τοῦ πράττειν, ὅ τι ἂν αὐτοῖς ὑπολαμβάνῃς συνοίσειν.
</p>
</div3>
<div3 type="section" n="5">
<p>ἐὰν δʼ ἀντιπράττωσί σοι καὶ τοὺς λόγους μὴ 
προσδέχωνται ταῖς διὰ σὲ καὶ διὰ τὴν ἡγεμονίαν τὴν
σὴν γενομέναις περὶ αὐτοὺς τύχαις ὡς ἀεὶ διαμενούσαις
ἐπαιρόμενοι, τῆς στρατηγίας αὐτοῖς ἀφίστασο φανερῶς,
<milestone unit="reiskpage" n="1619"/>καὶ μήτε προδότης γίνου τῶν πεπιστευκότων
μήτε πολέμιος τῶν ἀναγκαιοτάτων· ἀσεβὲς γὰρ ἑκάτερον. 
ταῦτα ἥκω δεομένη σου γενέσθαι μοι παρὰ σοῦ,
Μάρκιε τέκνον, οὔτʼ ἀδύναθʼ, ὡς σὺ φῄς, πάσης τʼ
ἀδίκου καὶ ἀνοσίου συνειδήσεως καθαρά.
</p>
</div3>
</div2>
<div2 type="chapter" n="49">
<div3 type="section" n="1">
<p>
φέρε, ἀλλὰ δόξαν αἰσχρὰν οἴσεσθαι
δέδοικας, ἐὰν ἃ παρακαλῶ σε πράττῃς, ὡς ἀχάριστος 
εἰς τοὺς εὐεργέτας ἐξελεγχθησόμενος, οἵ σε πολέμιον
ὄντα ὑποδεξάμενοι πάντων μετέδωκαν ὧν τοῖς φύσει
πολίταις μέτεστιν ἀγαθῶν· ταῦτα γάρ ἐστιν, ἃ μεγάλα
ποιεῖς τοῖς λόγοις ἀεί.
</p>
</div3>
<div3 type="section" n="2">
<p>οὐκ ἀποδέδωκας οὖν αὐτοῖς 
πολλὰς καὶ καλὰς ἀμοιβὰς καὶ νενίκηκας ἀπείρῳ δή 
τινι μεγέθει καὶ πλήθει χαρίτων τὰς ἐξ ἐκείνων εὐεργεσίας;
οὓς ἀγαπητὸν ἡγουμένους καὶ πάντων μέγιστον
ἀγαθῶν, ἐὰν ἐλευθέρας οἰκῶσι τὰς πατρίδας, οὐ
μόνον ἑαυτῶν κυρίους εἶναι βεβαίως παρεσκεύακας,
<pb id="v.3p.198"/>
ἀλλὰ <add>καὶ</add> πεποίηκας ἤδη σκοπεῖν, πότερα καταλῦσαι
τὴν Ῥωμαίων ἀρχὴν αὐτοῖς ἄμεινον, ἢ μετέχειν αὐτῆς
<milestone unit="reiskpage" n="1620"/>
</p>
</div3>
<div3 type="section" n="3">
<p>ἐξ ἴσου κοινὴν καταστησαμένους πολιτείαν. ἐῶ γὰρ
λέγειν, ὅσοις κεκόσμηκας ἐκ τοῦ πολέμου λαφύροις τὰς
πόλεις αὐτῶν, καὶ πηλίκους κεχάρισαι τοῖς συστρατευσαμένοις
πλούτους. τοὺς δὴ τοσούτους διὰ σὲ γενομένους
καὶ ἐπὶ τηλικαύτης βεβηκότας εὐτυχίας οὐ
δοκεῖς ἀγαπήσειν οἷς ἔχουσιν ἀγαθοῖς, ἀλλʼ ὀργιεῖσθαί
σοι καὶ ἀγανακτήσειν, ἐὰν μὴ καὶ τὸ τῆς πατρίδος
αἷμα ταῖς χερσὶν αὐτῶν ἐπισπείσῃς; ἐγὼ μὲν οὐκ οἴομαι.
</p>
</div3>
<div3 type="section" n="4">
<p>
<add>εἷς</add> ἔτι μοι καταλείπεται λόγος ἰσχυρὸς μέν,
ἐὰν λογισμῷ κρίνῃς αὐτόν, ἀσθενὴς δʼ, ἐὰν μετʼ ὀργῆς,
ὁ περὶ τῆς οὐ δικαίως μισουμένης ὑπὸ σοῦ πατρίδος.
οὔτε γὰρ ὑγιαίνουσα καὶ τῷ πατρίῳ κόσμῳ πολιτευομένη
τὴν οὐ δικαίαν κατὰ σοῦ κρίσιν ἐξήνεγκεν, ἀλλὰ
νοσοῦσα καὶ ἐν πολλῷ κλύδωνι σαλευομένη, οὔτε πᾶσα
τὴν αὐτὴν γνώμην τότʼ ἔσχεν, ἀλλὰ τὸ κάκιον ἐν
αὐτῇ μέρος πονηροῖς προστάταις χρησάμενον.
</p>
</div3>
<div3 type="section" n="5">
<p>εἰ δὲ
<milestone unit="reiskpage" n="1621"/>
δὴ μὴ τοῖς κακίστοις μόνον, ἀλλὰ καὶ τοῖς ἄλλοις
ἅπασιν ἐδόκει ταῦτα, καὶ ὡς οὐ τὰ κράτιστα πολιτευόμενος
ἀπηλάθης ὑπʼ αὐτῶν, οὐδʼ οὕτω σοι προσῆκε
μνησικακεῖν πρὸς τὴν σεαυτοῦ πατρίδα. πολλοῖς γὰρ
δὴ καὶ ἄλλοις τῶν ἀπὸ τοῦ βελτίστου πολιτευομένων
τὰ παραπλήσια συνέβη παθεῖν· καὶ σπάνιοι δή τινές
εἰσιν, οἷς οὐκ ἀντέπνευσε πρὸς τὴν δοκοῦσαν ἀρετὴν
<pb id="v.3p.199"/>
</p>
</div3>
<div3 type="section" n="6">
<p>φθόνος ἐκ τῶν συμπολιτευομένων ἄδικος. ἀλλʼ ἀνθρωπίνως, 
ὦ Μάρκιε, φέρουσι καὶ μετρίως ἅπαντες
οἱ γενναῖοι τὰς συμφοράς, καὶ πόλεις μεταλαμβάνουσιν,
ἐν αἷς οἰκήσαντες οὐθὲν λυπήσουσι τὰς πατρίδας·
ὥσπερ καὶ Ταρκύνιος ἐποίησεν ὁ Κολλατῖνος ἐπικαλούμενος· 
<del>ἱκανὸν ἓν παράδειγμα καὶ οἰκεῖον·</del> ὃς συνελευθερώσας
ἀπὸ τῶν τυράννων τοὺς πολίτας, ἔπειτα
διαβληθεὶς πρὸς αὐτοὺς ὡς συμπράττων πάλιν τοῖς
<milestone unit="reiskpage" n="1622"/>τυράννοις τὴν κάθοδον, καὶ διὰ τοῦτο ἐξελασθεὶς αὐτὸς
ἐκ τῆς πατρίδος, οὐκ ἐμνησικάκει πρὸς τοὺς ἐκβαλόντας 
αὐτόν, οὐδʼ ἐπεστράτευε τῇ πόλει τοὺς τυράννους
ἐπαγόμενος, οὐδʼ ἐποίει τεκμήρια τῶν διαβολῶν
τὰ ἔργα, ἀλλʼ εἰς τὴν μητρόπολιν ἡμῶν Λαουΐνιον
ἀπελθὼν ἐκεῖ πάντα τὸν λοιπὸν ἐβίω χρόνον εὔνους
ὢν τῇ πατρίδι καὶ φίλος. 
</p>
</div3>
</div2>
<div2 type="chapter" n="50">
<div3 type="section" n="1">
<p>
ἔστω δʼ οὖν ὅμως, καὶ δεδόσθω τοῖς τὰ δεινὰ
παθοῦσι μὴ διακρίνειν εἴτε φίλιον εἴη τὸ κακῶς δεδρακὸς
εἴτʼ ἀλλότριον, ἀλλʼ ἴσην πρὸς ἅπαντας ὀργὴν
ἔχειν· ἔπειτʼ οὐχ ἱκανὰς εἰσπέπραξαι παρὰ τῶν ὑβρισάντων
σε δίκας γῆν τʼ αὐτῶν τὴν ἀρίστην πεποιηκὼς 
μηλόβοτον καὶ πόλεις διαπεπορθηκὼς συμμαχίδας, ἃς
πολλοῖς πόνοις κτησαμένη κατέσχε, καὶ τρίτον ἤδη
ταῦτʼ ἔτος εἰς πολλὴν τῶν ἀναγκαίων κατακεκλεικὼς
<add>αὐτοὺς</add> ἀπορίαν; ἀλλὰ καὶ πόρρω ἀνδραποδισμοῦ τῆς
<milestone unit="reiskpage" n="1623"/>πόλεως αὐτῶν καὶ κατασκαφῆς τὴν ἀγριαίνουσαν καὶ 
<pb id="v.3p.200"/>
</p>
</div3>
<div3 type="section" n="2">
<p>μαινομένην ὀργὴν προάγεις· καὶ οὐδὲ τοὺς πεμφθέντας
ὑπὸ τῆς βουλῆς πρέσβεις φέροντάς σοι τῶν τε ἐγκλημάτων
ἄφεσιν καὶ κάθοδον ἐπὶ τὰ οἰκεῖα φίλους καὶ
ἀγαθοὺς ἄνδρας ἐλθόντας ἐνετράπης, οὐδὲ τοὺς ἱερεῖς,
οὓς τὸ τελευταῖον ἔπεμψεν ἡ πόλις, ἱερὰ στέμματα
θεῶν ἔχοντας <add>καὶ</add> προτείνοντας <del>γηραιοὺς ἄνδρας</del>
ἀλλὰ καὶ τούτους ἀπήλασας, αὐθάδεις καὶ δεσποτικὰς
ὡς κεκρατημένοις ἀποκρίσεις δούς.
</p>
</div3>
<div3 type="section" n="3">
<p>ἐγὼ μὲν οὐκ ἔχω,
πῶς ἐπαινέσω ταῦτα τὰ σκληρὰ καὶ ὑπέραυχα καὶ τὴν
θνητὴν φύσιν ἐκβεβηκότα δικαιώματα ὁρῶσα καταφυγὰς
εὑρημένας ἅπασιν ἀνθρώποις καὶ παραιτήσεις, ὧν
ἂν ἐξαμαρτάνωσι περὶ ἀλλήλους, ἱκετηρίας καὶ λιτὰς
<milestone unit="reiskpage" n="1624"/>
<del>καὶ τὸ καταφυγεῖν ἐπὶ τοὺς ἠδικημένους τὸ ἀδικοῦν
ταπεινόν, θεῶν ἡμῖν ταῦτα τὰ ἔθη καταστησαμένων·</del>
ὑφʼ ὧν μαραίνεται πᾶσα ὀργὴ καὶ ἀντὶ τοῦ μισεῖν τὸν
ἐχθρὸν ἐλεεῖ· τοὺς δʼ αὐθαδείᾳ χρησαμένους καὶ λιτὰς
ἱκετῶν ὑβρίσαντας, ἅπαντας νεμεσωμένους ὑπὸ θεῶν
καὶ εἰς συμφορὰς καταστρέφοντας οὐκ εὐτυχεῖς.
</p>
</div3>
<div3 type="section" n="4">
<p>αὐτοὶ
γὰρ δὴ πρῶτον οἱ ταῦτα καταστησάμενοι καὶ παραδόντες
ἡμῖν θεοὶ συγγνώμονες τοῖς ἀνθρωπίνοις εἰσὶν
ἁμαρτήμασι καὶ εὐδιάλλακτοι, καὶ πολλοὶ ἤδη μεγάλα
<pb id="v.3p.201"/>
εἰς αὐτοὺς ἐξαμαρτόντες εὐχαῖς καὶ θυσίαις τὸν χόλον
ἐξιλάσαντο· εἰ μὴ σύ, ὦ Μάρκιε, ἀξιοῖς τὰς μὲν τῶν
θεῶν ὀργὰς θνητὰς εἶναι, τὰς δὲ τῶν ἀνθρώπων ἀθανάτους.
δίκαια μὲν οὖν ποιήσεις καὶ σεαυτῷ πρέποντα
<milestone unit="reiskpage" n="1625"/>καὶ τῇ πατρίδι αὐτῇ, ἀφεὶς τὰ ἐγκλήματα μετανοούσῃ 
γε καὶ διαλλαττομένῃ καὶ ὅσα πρότερον ἀφείλετο σοὶ νῦν ἀποδιδούσῃ.
</p>
</div3>
</div2>
<div2 type="chapter" n="51">
<div3 type="section" n="1">
<p>
εἰ δʼ ἄρα πρὸς ἐκείνην ἀδιαλλάκτως ἔχεις,
ἐμοὶ ταύτην δός, ὦ τέκνον, τὴν τιμὴν καὶ χάριν, παρʼ
ἧς οὐ τὰ ἐλαχίστου ἄξια ἔχεις οὐδʼ ὧν ἀντιποιήσαιτʼ 
ἄν τις καὶ ἕτερος, ἀλλὰ τὰ μέγιστα καὶ τιμιώτατα καὶ
οἷς ἅπαντα τὰ λοιπὰ κέκτησαι, τὸ σῶμα καὶ τὴν ψυχήν.
δανείσματα γὰρ ἔχεις ταῦτʼ ἐμά, καὶ οὐκ ἀφαιρήσεταί
με ταῦτʼ οὐθεὶς οὔτε τόπος οὔτε καιρός, οὐδέ
γʼ αἱ Οὐολούσκων οὐδὲ τῶν ἄλλων ἀνθρώπων εὐεργεσίαι 
συμπάντων καὶ χάριτες τοσοῦτον ἰσχύουσιν
οὐδʼ ἂν οὐρανομήκεις γένωνται, ὥστε τὰ τῆς φύσεως
ἐξαλεῖψαι καὶ παρελθεῖν δίκαια· ἀλλʼ ἐμὸς ἅπαντα τὸν
χρόνον ἔσῃ καὶ πρώτῃ πάντων τὰς τοῦ βίου χάριτας
ὀφειλήσεις ἐμοί, καὶ ὧν ἂν δέωμαι δίχα προφάσεως
<milestone unit="reiskpage" n="1626"/>ὑπουργήσεις.
</p>
</div3>
<div3 type="section" n="2">
<p>τοῦτο γὰρ ὁ τῆς φύσεως νόμος ὥρισεν 
ἅπασι τοῖς αἰσθήσεως καὶ λόγου μετειληφόσι τὸ δίκαιον,
ᾧ πιστεύουσα, Μάρκιε τέκνον, κἀγὼ δέομαί σου
μὴ ἐπάγειν πόλεμον τῇ πατρίδι, καὶ ἐμποδὼν ἵσταμαί
σοι βιαζομένῳ. ἢ προτέραν οὖν ἐμὲ τὴν ἐναντιουμένην 
σοι μητέρα ταῖς ἐρινύσι προθυσάμενος αὐτοχειρίᾳ
<pb id="v.3p.202"/>
τότε τοῦ κατὰ τῆς πατρίδος ἅπτου πολέμου, ἢ
τὸ μητροκτόνον ἄγος αἰδούμενος εἶξον τῇ σεαυτοῦ
</p>
</div3>
<div3 type="section" n="3">
<p>μητρὶ καὶ δός, ὦ τέκνον, τὴν χάριν ἑκών. νόμον μὲν
<add>οὖν</add> τόνδε, ὃν οὐθεὶς πώποτε ἀνελεῖ χρόνος, τιμωρὸν
καὶ σύμμαχον ἔχουσα οὐκ ἀξιῶ, Μάρκιε, μόνη τιμῶν,
ἃς οὗτός μοι δίδωσιν, ἄμοιρος ἐκ σοῦ γενέσθαι· ἔργων
δὲ χρηστῶν ὑπομνήσεις, ἵνʼ ἀφῶ τὸν νόμον, σκόπει
πάλιν ὡς πολλὰς καὶ μεγάλας· ἥτις ὀρφανὸν ὑπὸ τοῦ
πατρὸς καταλειφθέντα σε παραλαβοῦσα νήπιον διέμεινα
ἐπὶ σοὶ χήρα καὶ τοὺς ἐπὶ τῆς παιδοτροφίας ἀνήντλησα
<milestone unit="reiskpage" n="1627"/>
πόνους, οὐ μήτηρ μόνον, ἀλλὰ καὶ πατὴρ καὶ
τροφὸς καὶ ἀδελφὴ καὶ πάντα τὰ φίλτατά σοι γενομένη.
</p>
</div3>
<div3 type="section" n="4">
<p>ἐπειδὴ δʼ εἰς ἄνδρας ἦλθες, ἐξόν μοι τότε
ἀπηλλάχθαι τῶν φροντίδων ἑτέρῳ γημαμένην καὶ ἕτερα
τέκνα ἐπιθρέψαι καὶ πολλὰς γηροβοσκοὺς ἐλπίδας
ἐμαυτῇ καταλιπεῖν, οὐκ ἠβουλήθην, ἀλλʼ ἔμεινα ἐπὶ
τῆς αὐτῆς ἑστίας καὶ τὸν αὐτὸν ἔστερξα βίον, ἐν σοὶ
μόνῳ πάσας τιθεῖσα τὰς ἐμαυτῆς ἡδονάς τε καὶ ὠφελείας·
ὧν ἔψευσάς με τὰ μὲν ἄκων, τὰ δʼ ἑκών, καὶ
πασῶν ἀτυχεστάτην ἐποίησας μητέρων. ποῖον γὰρ
χρόνον, ἀφʼ οὗ σε εἰς ἄνδρας ἤγαγον, ἄνευ λύπης ἢ
φόβου διετέλεσα, ἢ πότε ἱλαρὰν ἔσχον ἐπὶ σοὶ τὴν
ψυχὴν πολέμους ἐπὶ πολέμοις στέλλοντα ὁρῶσά σε καὶ
μάχας ἐπὶ μάχαις ἀναιρούμενον καὶ τραύματʼ ἐπὶ τραύμασι
λαμβάνοντα;
</p>
</div3>
</div2>
<div2 type="chapter" n="52">
<div3 type="section" n="1">
<p>
ἀλλʼ ἐξ οὗ ἐπολιτεύου καὶ τὰ κοινὰ ἔπραττες,
<pb id="v.3p.203"/>
<milestone unit="reiskpage" n="1628"/>ἡδονήν τινα ἐκαρπωσάμην ἡ μήτηρ ἐγὼ διὰ σέ; τότε
μὲν οὖν τὰ μάλιστα ἠτύχουν στάσεως πολιτικῆς μέσον
ὁρῶσά σε κείμενον. ἐν οἷς γὰρ ἀνθεῖν ἐδόκεις πολιτεύμασι
καὶ πολὺς ἔπνεις ἐναντιούμενος ὑπὲρ τῆς ἀριστοκρατίας
τοῖς δημοτικοῖς, ταῦτʼ ἐμοὶ φόβου μεστὰ 
ἦν ἐνθυμουμένῃ τὸν ἀνθρώπινον βίον, ὡς ἐπὶ μικρᾶς
αἰωρεῖται ῥοπῆς, καὶ ἐκ πολλῶν ἀκουσμάτων τε καὶ
παθημάτων μαθούσῃ, ὅτι τοῖς ἐπισήμοις ἀνδράσι θεία
τις ἐναντιοῦται νέμεσις ἢ φθόνος τις ἀνθρώπινος πολεμεῖ·
καὶ ἦν ἄρα μάντις ἀληθὴς ὡς μήποτε ὤφελον 
τῶν ἐκβησομένων. κατηγωνίσατό γʼ οὖν σε πολὺς
ἐπιρράξας ὁ πολιτικὸς φθόνος καὶ ἀνήρπασεν ἐκ τῆς
πατρίδος· ὁ δὲ μετὰ ταῦτά μου βίος, εἰ δὴ καὶ βίον
αὐτὸν δεῖ καλεῖν, ἀφʼ οὗ με καταλιπὼν ἔρημον ἐπὶ
τοῖς παιδίοις τούτοις ἀπῆλθες, ἐν τούτῳ δεδαπάνηται 
τῷ ῥύπῳ καὶ ἐν τοῖς πενθίμοις τρύχεσι τούτοις.
</p>
</div3>
<div3 type="section" n="2">
<p>ἀνθʼ
<milestone unit="reiskpage" n="1629"/>ὧν ἁπάντων ταύτην ἀπαιτῶ σε χάριν, μηδέποτέ σοι
βαρεῖα γενομένη μηδʼ εἰς τὸν λοιπὸν ἐσομένη χρόνον,
ἕως ἂν ζῶ, διαλλαγῆναι πρὸς τοὺς σεαυτοῦ πολίτας
ἤδη ποτὲ καὶ παύσασθαι τὸν ἀμείλικτον χόλον φυλάσσοντα 
κατὰ τῆς πατρίδος· κοινὸν ἀγαθὸν ἀμφοτέροις
ἡμῖν ἀξιοῦσα λαβεῖν καὶ οὐκ ἐμαυτῆς ἴδιον μόνης.
</p>
</div3>
<div3 type="section" n="3">
<p>σοί 
τε γάρ, ἐὰν πεισθῇς καὶ μηθὲν ἀνήκεστον ἐξεργάσῃ,
καθαρὰν καὶ ἀμίαντον ἔχειν συμβήσεται τὴν ψυχὴν
ἀπὸ παντὸς χόλου καὶ ταράγματος δαιμονίου· ἐμοί 
τε ἡ παρὰ τῶν πολιτῶν τε καὶ πολιτίδων τιμὴ ζώσῃ
τε παρακολουθοῦσα <add>τὸν</add> βίον εὐδαίμονα ποιήσει, καὶ
<pb id="v.3p.204"/>
μετὰ τὴν τελευτὴν ἀποδιδομένη καθάπερ εἰκὸς εὔκλειαν
ἀθάνατον οἴσει.
</p>
</div3>
<div3 type="section" n="4">
<p>καὶ εἴ τις ἄρα τὰς ἀνθρωπίνους
ψυχὰς ἀπολυθείσας τοῦ σώματος ὑποδέξεται τόπος,
οὐχ ὁ καταχθόνιος καὶ ἀφεγγὴς ὑποδέξεται τὴν
ἐμήν, ἐν ᾧ φασι τοὺς κακοδαίμονας οἰκεῖν, οὐδὲ τὸ
λεγόμενον τῆς Λήθης πεδίον, ἀλλʼ ὁ μετέωρος καὶ καθαρὸς
αἰθήρ, ἐν ᾧ τοὺς ἐκ θεῶν φύντας οἰκεῖν λόγος
εὐδαίμονα καὶ μακάριον ἔχοντας βίον· οἷς διαγγέλλουσα
τὸ σὸν εὐσεβὲς καὶ τὰς σὰς χάριτας, αἷς αὐτὴν
<milestone unit="reiskpage" n="1630"/>
ἐκόσμησας, ἀεί τινας αἰτήσεταί σοι παρὰ θεῶν ἀμοιβὰς καλάς.
</p>
</div3>
</div2>
<div2 type="chapter" n="53">
<div3 type="section" n="1">
<p>
ἐὰν δὲ προπηλακίσῃς τὴν σεαυτοῦ μητέρα
καὶ ἄτιμον ἀπολύσῃς, ὅ τι μὲν αὐτῷ σοι συμβήσεται
διὰ ταῦτα παθεῖν, οὐκ ἔχω λέγειν, μαντεύομαι δʼ
οὐδὲν εὐτυχές. ὅτι δʼ ἐὰν καὶ τἆλλα πάντα εὐδαιμονῇς,
ἔστω γάρ, ἡ διʼ ἐμὲ καὶ τὰς ἐμὰς συμφορὰς
παρακολουθήσουσά σοι καὶ οὐδέποτε ἀνήσουσα τὴν ψυχὴν
ὀδύνη πάντων ἀγαθῶν σοι ἀνόνητον ποιήσει τὸν
βίον, εὖ οἶδα.
</p>
</div3>
<div3 type="section" n="2">
<p>οὐ γὰρ ἀνέξεται Οὐετουρία τὴν δεινὴν
καὶ ἀνήκεστον ὕβριν ἐν τοσούτοις μάρτυσιν ὑβρισθεῖσα
τὸν ἐλάχιστον βιῶναι χρόνον, ἀλλʼ ἐν τοῖς ἁπάντων
ὑμῶν φίλων τε καὶ ἐχθρῶν ὄμμασιν ἐμαυτὴν διαχρήσομαι,
βαρεῖαν ἀρὰν καὶ δεινὰς ἐρινύας ἀντʼ ἐμαυτῆς
καταλιποῦσά σοι τιμωρούς.
</p>
</div3>
<div3 type="section" n="3">
<p>ὧν μὴ δεήσειεν, ὦ θεοὶ
τῆς Ῥωμαίων φύλακες ἡγεμονίας, ἀλλʼ εὐσεβεῖς καὶ
καλοὺς δοίητε Μαρκίῳ λογισμούς· καὶ ὥσπερ ἄρτι
<milestone unit="reiskpage" n="1631"/>
προσιούσῃ μοι τούς τε πελέκεις ἀπέθετο καὶ τὰς ῥάβδους
<pb id="v.3p.205"/>
ἔκλινε καὶ τὸν δίφρον ἀπὸ τοῦ βήματος ἔθηκε
χαμαὶ <del>καὶ πάντα τἆλλα, οἷς κοσμεῖσθαι τὰς αὐτοκράτορας
ἀρχὰς νόμος, τὰ μὲν ἐμείωσε, τὰ δʼ ἐκποδὼν
εἰς τέλος ἐποίησε</del> δῆλον ἅπασι βουλόμενος ποιῆσαι,
ὅτι τῶν μὲν ἄλλων ἄρχειν αὐτῷ προσῆκεν, ὑπὸ δὲ τῆς 
μητρὸς ἄρχεσθαι· οὕτω καὶ νῦν τιμίαν καὶ περίβλεπτόν
με ποιήσετε, καὶ χαρισάμενος τὴν κοινὴν πατρίδα ἀντὶ
κακοδαιμονεστάτης εὐδαιμονεστάτην ἀποδείξειέ με πασῶν
γυναικῶν.
</p>
</div3>
<div3 type="section" n="4">
<p>εἰ δὲ ὅσιόν ἐστι καὶ θεμιτὸν υἱοῦ 
γόνασι μητέρα προσκυλίεσθαι, καὶ τοῦτο καὶ πᾶν ἄλλο 
ταπεινὸν σχῆμα καὶ λειτούργημα ὑπομενῶ σωτηρίας
ἕνεκα τῆς πατρίδος.
</p>
</div3>
</div2>
<div2 type="chapter" n="54">
<div3 type="section" n="1">
<p>
ταῦτʼ εἰποῦσα ἔρριψεν ἑαυτὴν χαμαὶ καὶ
περιπλέξασα ταῖς χερσὶν ἀμφοτέραις τοὺς πόδας τοῦ
Μαρκίου κατεφίλησε. πεσούσης δʼ αὐτῆς αἱ μὲν γυναῖκες 
ἀνεβόησαν ἅμα πᾶσαι κωκυτὸν ὀξὺν καὶ μακρόν,
<milestone unit="reiskpage" n="1632"/>οἱ δʼ ἐν τῷ συνεδρίῳ παρόντες Οὐολούσκων οὐκ ἠνέσχοντο
τὴν ἀήθειαν τῆς ὄψεως, ἀλλʼ ἀπεστράφησαν.
αὐτὸς δʼ ὁ Μάρκιος ἀναλόμενος ἐκ τοῦ δίφρου καὶ
περιπεσὼν τῇ μητρὶ ἀνίστησιν αὐτὴν ἀπὸ τῆς γῆς 
ὀλίγον ἐμπνέουσαν, καὶ περιβαλὼν καὶ πολλὰ ἐκχέας
δάκρυα εἶπε· νικᾷς, ὦ μῆτερ, οὐκ εὐτυχῆ νίκην οὔτε
σεαυτῇ οὔτʼ ἐμοί· τὴν μὲν γὰρ πατρίδα σέσωκας, ἐμὲ
δὲ τὸν εὐσεβῆ καὶ φιλόστοργον υἱὸν ἀπολώλεκας.
<pb id="v.3p.206"/>
</p>
</div3>
<div3 type="section" n="2">
<p>ταῦτʼ εἰπὼν ἐπὶ τὴν σκηνὴν ἀπῄει κελεύσας ἀκολουθεῖν
τήν τε μητέρα καὶ τὴν γυναῖκα καὶ τὰ παιδία,
ἔνθα τὸν λοιπὸν τῆς ἡμέρας χρόνον σκοπούμενος σὺν
αὐταῖς, ὅ τι χρὴ πράττειν, διετέλεσεν. ἦν δὲ τὰ δόξαντα
αὐτοῖς τοιάδε· περὶ μὲν τῆς καθόδου μήτε τὴν
βουλὴν τέλος μηθὲν ἐκφέρειν εἰς τὸν δῆμον μήτʼ ἐκεῖνον
ἐπιψηφίζειν, πρὶν ἂν τοῖς Οὐολούσκοις εὐτρεπῆ
γένηται τὰ περὶ φιλίας καὶ καταλύσεως τοῦ πολέμου·
αὐτὸν δὲ τὴν στρατιὰν ἀναστήσαντα ὡς διὰ φιλίας
<milestone unit="reiskpage" n="1633"/>
γῆς ἀπάγειν· ὑποσχόντα δὲ τῆς ἀρχῆς λόγον καὶ τὰς
εὐεργεσίας ἀποδειξάμενον ἀξιοῦν τοὺς ἐπιτρέψαντας
αὐτῷ τὴν στρατιάν, μάλιστα μὲν φιλίᾳ δέχεσθαι τοὺς
πολεμίους καὶ συνθήκας ποιήσασθαι δικαίας, αὐτῷ τὴν
ἰσότητα καὶ τὸ μὴ σφαλῆναι περὶ τὰς ὁμολογίας ἐπιτρέψαντας.
</p>
</div3>
<div3 type="section" n="3">
<p> εἰ δʼ ἐπὶ τοῖς κατωρθωμένοις σφίσιν αὐθαδείας
ἀναπιμπλάμενοι μὴ δέχοιντο τὰς διαλλαγάς,
ἀφίστασθαι τῆς ἀρχῆς αὐτοῖς. ἢ γὰρ οὐχ ὑπομενεῖν
αὐτοὺς ἄλλον τινὰ αἱρεῖσθαι στρατηγὸν διʼ ἀπορίαν
ἀγαθοῦ ἡγεμόνος, ἢ παρακινδυνεύσαντας ὁτῳδήτινι
παραδοῦναι τὰς δυνάμεις σὺν μεγάλῃ διδαχθήσεσθαι
βλάβῃ τὴν τοῦ συμφέροντος αἵρεσιν. τὰ μὲν δὴ βουλευθέντα
αὐτοῖς καὶ δόξαντα δίκαιά τε καὶ ὅσια εἶναι,
φήμης τʼ ἀγαθῆς ἐφʼ ᾗ μάλιστα ὁ ἀνὴρ ἐσπούδαζε
παρὰ πᾶσι τευξόμενα, τοιάδε ἦν.
</p>
</div3>
<div3 type="section" n="4">
<p>ἐτάραττε δέ τις αὐτ
ὑποψία δέος ἔχουσα, μή ποτε ἀλόγιστος ὄχλος ἐν
ἐλπίδι τοῦ καταπεπολεμηκέναι τὸ ἀντίπαλον ἤδη ὢν
δι᾽ ὀργῆς ἀκράτου λάβῃ τὴν ἀποτυχίαν κἄπειτα ὡς
<milestone unit="reiskpage" n="1634"/>
προδότην αὐτὸν οὐδὲ λόγου μεταδοὺς αὐτοχειρίᾳ φθάσῃ
<pb id="v.3p.207"/>
διολέσας. ἐδόκει οὖν αὐτοῖς καὶ τοῦτο καὶ εἴ τι ἄλλο
δεινότερον εἴη κινδύνευμα σὺν ἀρετῇ σώζουσι τὴν
πίστιν ὑπομένειν. ἐπεὶ δὲ περὶ δύσιν ἡλίου ἦν ἤδη, 
ἀσπασάμενοι ἀλλήλους ἐξῄεσαν ἐκ τῆς σκηνῆς· ἔπειθʼ
</p>
</div3>
<div3 type="section" n="5">
<p>αἱ μὲν γυναῖκες εἰς τὴν πόλιν ἀπῄεσαν, ὁ δὲ Μάρκιος 
ἐν ἐκκλησίᾳ τὰς αἰτίας ἀποδοὺς τοῖς παροῦσι, διʼ ἃς
ἔμελλε λύειν τὸν πόλεμον, καὶ πολλὰ τῶν στρατιωτῶν
δεηθεὶς συγγνῶναί τʼ αὐτῷ καί, ἐπειδὰν οἴκαδε
ἀφίκωνται, μεμνημένους ὧν ἔπαθον εὖ τοῦ μηθὲν
ὑπὸ τῶν ἄλλων ἀνήκεστον παθεῖν συναγωνιστὰς γενέσθαι, 
καὶ ἄλλα πολλὰ καὶ ἐπαγωγὰ διαλεχθεὶς παρασκευάζεσθαι
ἐκέλευσεν ὡς τῇ ἐπιούσῃ νυκτὶ ἀναστρατοπεδεύσοντας.
</p>
</div3>
</div2>
<div2 type="chapter" n="55">
<div3 type="section" n="1">
<p>
Ῥωμαῖοι δʼ ὡς ἔμαθον, ὅτι λέλυται σφῶν ὁ
κίνδυνος· ἔφθασε γὰρ τῶν γυναικῶν τὴν παρουσίαν
<milestone unit="reiskpage" n="1635"/>προλαβοῦσα ἡ φήμη· σὺν πολλῇ χαρᾷ καταλιπόντες
τὴν πόλιν ἔθεον ἔξω καὶ ὑπήντων ταῖς γυναιξὶν ἀσπασμοὺς
καὶ παιᾶνας καὶ πάνθʼ ὅσα ἐκ μεγάλων κινδύνων
εἰς ἀδόκητον εὐτυχίαν ἄνθρωποι καταστάντες
πράττουσί τε καὶ λέγουσιν ὑπὸ χαρᾶς, τὰ μὲν ἀθρόοι,
</p>
</div3>
<div3 type="section" n="2">
<p>τὰ δε καθʼ ἕνα ἕκαστον ἀποδεικνύμενοι. ἐκείνην μὲν 
οὖν τὴν νύκτα ἐν θαλείαις τε καὶ εὐπαθείαις διετέλεσαν,
τῇ δʼ ἑξῆς ἡμέρᾳ συναχθεῖσα ὑπὸ τῶν ὑπάτων
ἡ βουλὴ περὶ μὲν τοῦ Μαρκίου γνώμην ἀπεδείξαντο
εἰς ἑτέρους ἀναβάλλεσθαι καιροὺς ἐπιτηδειοτέρους τὰς 
δοθησομένας αὐτῷ τιμάς· ταῖς δὲ γυναιξὶν ἔπαινόν τʼ
ἀποδεδόσθαι τῆς προθυμίας παλαιᾷ δημοσίᾳ γραφῇ
<pb id="v.3p.208"/>
μνήμην οἴσοντα ἐκ τῶν ἐπιγινομένων αἰώνιον, καὶ γέρας,
ὅ τι ἂν αὐταῖς λαβούσαις ἥδιστόν τε καὶ τιμιώτατον
ἔσεσθαι μέλλῃ· καὶ ὁ δῆμος ἐπεκύρωσε ταῦτα.
<milestone unit="reiskpage" n="1636"/>
</p>
</div3>
<div3 type="section" n="3">
<p>ταῖς δὲ γυναιξὶ βουλευσαμέναις εἰσῆλθεν ἐπιφθόνου
μὲν δωρεᾶς μηδεμιᾶς δεῖσθαι, ἀξιοῦν δʼ ἐπιτρέψαι
σφίσι τὴν βουλὴν ἐπὶ τύχης γυναικῶν ἱδρύσασθαι
ἱερόν, ἐν ᾧ τὰς περὶ τῆς πόλεως ἐποιήσαντο λιτὰς χωρίῳ,
θυσίας τε καθʼ ἕκαστον ἔτος αὐτῇ συνιούσας ἐπιτελεῖν
ἐν ᾗ τὸν πόλεμον ἔλυσαν ἡμέρᾳ. ἡ μέντοι βουλὴ
καὶ ὁ δῆμος ἀπὸ τῶν κοινῶν ἐψηφίσαντο χρημάτων
τέμενός τʼ ὠνηθὲν καθιερωθῆναι τῇ θεῷ, καὶ ἐν αὐτῷ
<milestone unit="reiskpage" n="1637"/>
νεὼν καὶ βωμόν, ὡς ἂν οἱ ἱερομνήμονες ἐξηγῶνται,
συντελεσθῆναι, θυσίας τε προσάγεσθαι δημοτελεῖς καταρχομένης
<milestone unit="reiskpage" n="1638"/>
τῶν ἱερῶν γυναικός, ἣν ἂν ἀποδείξωσιν
 αὐταὶ λειτουργὸν τῶν ἱερῶν.
</p>
</div3>
<div3 type="section" n="4">
<p>ταῦτα τῆς βουλῆς ψηφισαμένης
ἱέρεια μὲν ὑπὸ τῶν γυναικῶν ἀπεδείχθη τότε
πρῶτον ἡ τὴν γνώμην αὐταῖς εἰσηγησαμένη περὶ τῆς
πρεσβείας Οὐαλερία καὶ τὴν μητέρα τοῦ Μαρκίου πείσασα
συλλαβέσθαι σφίσι τῆς ἐξόδου. θυσίαν δὲ πρώτην
αἱ γυναῖκες ἔθυσαν ὑπὲρ τοῦ δήμου καταρχομένης
τῶν ἱερῶν τῆς Οὐαλερίας ἐπὶ τοῦ κατασκευασθέντος
ἐν τῷ τεμένει βωμοῦ, πρὶν ἢ τὸν νεὼν καὶ τὸ ξόανον
ἀνασταθῆναι, μηνὶ Δεκεμβρίῳ τοῦ κατόπιν ἐνιαυτοῦ,
τῇ νέᾳ σελήνῃ, ἣν Ἕλληνες μὲν νουμηνίαν, Ῥωμαῖοι
<pb id="v.3p.209"/>
δὲ καλάνδας καλοῦσιν· αὕτη γὰρ ἦν ἡ λύσασα τὸν
<milestone unit="reiskpage" n="1639"/>πόλεμον ἡμέρα. ἐνιαυτῷ δʼ ὕστερον ἑτέρῳ μετὰ τὴν 
πρώτην θυσίαν ὁ κατασκευασθεὶς ἐκ τῶν δημοσίων
χρημάτων νεὼς συνετελέσθη τε καὶ καθιερώθη Κοιντιλίου
μηνὸς ἑβδόμῃ μάλιστα κατὰ σελήνην·
</p>
</div3>
<div3 type="section" n="5">
<p>αὕτη δὲ 
κατὰ Ῥωμαίους ἐστὶν ὁ προηγουμένη τῶν Κοιντιλίων
νωνῶν ἡμέρα. ὁ δὲ καθιερώσας αὐτὸν ἦν Πρόκλος
Οὑεργίνιος ἅτερος τῶν ὑπάτων.
</p>
</div3>
</div2>
<div2 type="chapter" n="56">
<div3 type="section" n="1">
<p>
εἴη δʼ ἂν ἁρμόττον ἱστορίας σχήματι καὶ
ἐπανορθώσεως ἕνεκα τῶν οἰομένων μήτʼ ἐπὶ ταῖς τιμαῖς 
ταῖς παρʼ ἀνθρώπων χαίρειν τοὺς θεοὺς μήτʼ ἐπὶ
ταῖς ἀνοσίοις καὶ ἀδίκοις πράξεσιν ἀγανακτεῖν, τὸ δηλῶσαι
τὴν γενομένην ἐπιφάνειαν τῆς θεοῦ κατʼ ἐκεῖνον
τὸν χρόνον οὐχ ἅπαξ, ἀλλὰ καὶ δίς, ὡς αἱ τῶν
ἱεροφαντῶν περιέχουσι γραφαί, ἵνα τοῖς μὲν εὐλαβεστέροις
<milestone unit="reiskpage" n="1640"/>περὶ τὸ συνέχειν, ἃς παρὰ τῶν προγόνων δόξας
ὑπὲρ τοῦ δαιμονίου παρέλαβον, ἀμεταμέλητος ἡ τοιαύτη
προαίρεσις καὶ βεβαία διαμένῃ, τοῖς δʼ ὑπερορῶσι τῶν
πατρίων ἐθισμῶν καὶ μηθενὸς ποιοῦσι τὸ δαιμόνιον
τῶν ἀνθρωπίνων λογισμῶν κύριον μάλιστα μὲν ἀναθέσθαι 
ταύτην τὴν δόξαν, εἰ δʼ ἀνιάτως ἔχουσιν ἔτι
μᾶλλον αὐτοῖς ἀπεχθάνεσθαι καὶ κακοδαιμονεστέροις
εἶναι.
</p>
</div3>
<div3 type="section" n="2">
<p>ἱστορεῖται τοίνυν, ὅτι τῆς βουλῆς ψηφισαμένης 
ἐκ τοῦ δημοσίου πάσας ἐπιχορηγηθῆναι τὰς εἰς τὸν
νεών τε καὶ τὸ ξόανον δαπάνας, ἕτερον δʼ ἄγαλμα 
κατασκευασαμένων τῶν γυναικῶν ἀφʼ ὧν αὐταὶ συνήνεγκαν
<pb id="v.3p.210"/>
χρημάτων, ἀνατεθέντων τʼ αὐτῶν ἀμφοτέρων
ἅμα ἐν τῇ πρώτῃ τῆς ἀνιερώσεως ἡμέρᾳ, θάτερον τῶν
ἀφιδρυμάτων, ὃ κατεσκευάσανθʼ αἱ γυναῖκες, ἐφθέγξατο
πολλῶν παρουσῶν γλώττῃ Λατίνῃ φωνὴν εὐσύνετόν
τε καὶ γεγωνόν· ἧς ἐστι φωνῆς ἐξερμηνευόμενος
ὁ νοῦς εἰς τὴν Ἑλλάδα διάλεκτον τοιόσδε· ὁσίῳ
</p>
</div3>
<div3 type="section" n="3">
<p>πόλεως νόμῳ γυναῖκες γαμεταὶ δεδώκατέ με. οἷα δὲ
<milestone unit="reiskpage" n="1641"/>
φιλεῖ γίνεσθαι περὶ τὰς παραδόξους φωνάς τε καὶ
ὄψεις, πολλὴ ταῖς παρούσαις ἐνέπιπτεν ἀπιστία, μή
ποτʼ οὐ τὸ ξόανον εἴη τὸ φθεγξάμενον, ἀνθρωπίνη δέ
τις φωνή· μάλιστα δʼ ὅσαι πρὸς ἄλλῳ τινὶ τὸν νοῦν
ἔχουσαι τηνικαῦτα ἔτυχον, οὐκ ἰδοῦσαι τὸ φθεγγόμενον,
ὅ τι ποτʼ ἦν, ταύτην εἶχον τὴν πρὸς τὰς ἰδούσας
ἀπιστίαν. ἔπειτʼ αὖθις πληθύοντος τοῦ νεὼ καὶ
σιωπῆς πλείστης κατὰ δαίμονα γενομένης ἐν μείζονι
φωνῇ ταὐτὸ ξόανον ἐφθέγξατο τὴν αὐτὴν λέξιν, ὥστε
μηδὲν ἔτι εἶναι τὸ ἀμφίλογον. ἡ μὲν οὖν βουλὴ ὡς.
</p>
</div3>
<div3 type="section" n="4">
<p>ταῦτʼ ἔμαθεν ἐψηφίσατο θυσίας ἄλλας καὶ σεβασμούς,
οὓς ἂν οἱ τῶν ἱερῶν ἐξηγηταὶ παραδῶσι καθʼ ἕκαστον
ἔτος ἐπιτελεῖν. αἱ δὲ γυναῖκες ἐν ἔθει κατεστήσαντο
<milestone unit="reiskpage" n="1642"/>
τῇ τῆς ἱερείας χρησάμεναι γνώμῃ, τῷ ξοάνῳ τούτῳ
μήτε στεφάνους ἐπιτιθέναι μήτε χεῖρας προσφέρειν γυναῖκας,
ὅσαι δευτέρων ἐπειράθησαν γάμων, τὴν δὲ τιμὴν
καὶ θεραπείαν αὐτοῦ πᾶσαν ἀποδεδόσθαι ταῖς
νεογάμοις. ἀλλὰ περὶ μὲν τούτων οὔτε παρελθεῖν τὴν
ἐπιχώριον ἱστορίαν καλῶς εἶχεν, οὔτε πλείονα περὶ αὐτῆς
<pb id="v.3p.211"/>
ποιεῖσθαι λόγον. ἐπάνειμι δʼ, ὅθεν εἰς τοῦτον ἐξέβην τὸν λόγον.
</p>
</div3>
</div2>
<div2 type="chapter" n="57">
<div3 type="section" n="1">
<p>
μετὰ τὴν ἐκ τοῦ χάρακος ἀπαλλαγὴν τῶν
γυναικῶν ὁ Μάρκιος περὶ τὸν ὄρθρον ἀναστήσας τὴν
στρατιὰν ἀπῆγεν ὡς διὰ φιλίας, καὶ ἐπειδὴ ἐν τῇ Οὐολούσκων 
ἐγένετο, πάντα, ὅσα ἐκ τῶν λαφύρων ἔλαβε,
δωρησάμενος τοῖς στρατιώταις, ἑαυτῷ δʼ οὐδʼ ὁτιοῦν
<milestone unit="reiskpage" n="1643"/>ὑπολιπόμενος ἀπέλυσεν ἐπὶ τὰ οἰκεῖα. ἡ μὲν οὖν
κοινωνήσασα τῶν ἀγώνων αὐτῷ στρατιὰ πλούτῳ βαρεἶ
ἀφικομένη τήν τʼ ἀνάπαυλαν οὐκ ἀηδῶς ἐδέξατο 
τοῦ πολέμου καὶ διʼ εὐνοίας εἶχε τὸν ἄνδρα, συγγνώμης
τʼ ἄξιον ἡγεῖτο, εἰ μὴ τέλος ἐπέθηκε τῷ πολέμῳ
</p>
</div3>
<div3 type="section" n="2">
<p>μητρὸς οἴκτους καὶ λιτὰς ἐντραπείς. ἡ δʼ ἐν ταῖς πόλεσιν 
ὑπομείνασα νεότης φθονοῦσα μὲν τοῖς ἐπὶ στρατοπέδου
γενομένοις τῶν πολλῶν ὠφελειῶν, διημαρτηκυῖα 
δʼ ὧν ἤλπισεν, εἰ καθαιρεθείη τὸ Ῥωμαίων
φρόνημα τῆς πόλεως ἁλούσης, ἐτραχύνετο πρὸς τὸν
ἡγεμόνα καὶ πικρὰ σφόδρα ἦν· καὶ τελευτῶσα, ἐπειδὴ
τοῦ μίσους ἡγεμόνας ἔλαβε τοὺς πλεῖστον ἐν τῷ ἔθνει
δυναμένους, ἐξηγριώθη τε καὶ ἔργον ἔδρασεν ἀνόσιον.
</p>
</div3>
<div3 type="section" n="3">
<p>ἦν δὲ Τύλλος Ἄττιος ὁ τὰς ὀργὰς αὐτῶν παραθήξας 
ἔχων περὶ αὐτὸν ἑταιρίαν ἐξ ἁπάσης πόλεως οὐκ ὀλίγην.
τούτῳ δʼ ἄρα ἐδέδοκτο παλαίτερον ἔτι τὸν φθόνον οὐ
<milestone unit="reiskpage" n="1644"/>δυναμένῳ κατέχειν, εἰ μὲν εὖ πράξας ὁ Μάρκιος καὶ
τὴν Ῥωμαίων πόλιν διαφθείρας εἰς Οὐολούσκους ἔλθοι, 
<pb id="v.3p.212"/>
κρύφα καὶ σὺν δόλῳ αὐτὸν ἀνελεῖν, εἰ δὲ διαμαρτὼν
τῆς πείρας ἀτελὴς τοῦ ἔργου ἀναστρέψειεν, ὡς
προδότην παραδόντα τῇ περὶ αὐτὸν ἑταιρίᾳ ἀποκτεῖναι·
</p>
</div3>
<div3 type="section" n="4">
<p>ὅπερ ἐποίει τότε, καὶ συναγαγὼν χεῖρα οὐκ ὀλίγην
κατηγόρει τοῦ ἀνδρὸς ψευδῆ τεκμαιρόμενος ἀληθέσι
καὶ οὐ γενησόμενα εἰκάζων γεγενημένοις· ἐκέλευέ τʼ
ἀποθέμενον αὐτὸν τὴν ἀρχὴν λόγον ὑπέχειν τῆς στρατηγίας.
ἦν δὲ τῆς ὑπομενούσης στρατιᾶς ἐν ταῖς πόλεσιν
ἡγεμών, ὡς καὶ πρότερον εἴρηταί μοι, κύριος
<milestone unit="reiskpage" n="1645"/>
τοῦ τε συναγαγεῖν ἐκκλησίαν καὶ τοῦ καλεῖν, ὃν βούλοιτο, ἐπὶ δίκην.
</p>
</div3>
</div2>
<div2 type="chapter" n="58">
<div3 type="section" n="1">
<p>
ὁ δὲ Μάρκιος ἀντιλέγειν μὲν πρὸς οὐδέτερον
τούτων ἐδικαίου, περὶ δὲ τῆς τάξεως αὐτῶν
διεφέρετο λόγον ἀξιῶν ἀποδοῦναι πρότερον τῶν πεπραγμένων
αὐτῷ κατὰ τὸν πόλεμον, ἔπειτʼ, ἐὰν ἅπασι
δόξῃ Οὐολούσκοις, ἀποθήσεσθαι τὴν ἀρχήν. τούτων
δʼ οὐ μίαν ᾤετο πόλιν δεῖν, ἐν ᾗ τὸ πλεῖον ὑπὸ τοῦ
Τύλλου διέφθαρτο μέρος, γενέσθαι κυρίαν, ἀλλὰ τὸ
ἔθνος ἅπαν εἰς τὴν ἔννομον ἀγορὰν συναχθέν, εἰς ἣν
ἔθος ἦν αὐτοῖς, ὅτι περὶ τῶν μεγίστων βουλεύεσθαι
μέλλοιεν, ἐξ ἁπάσης πόλεως προβούλους ἀποστέλλειν.
</p>
</div3>
<div3 type="section" n="2">
<p>ὁ δὲ Τύλλος ἀντέλεγε πρὸς ταῦτα καλῶς εἰδώς, ὅτι
δεινὸς εἰπεῖν ἁνὴρ πολλῶν καὶ καλῶν ἔργων λόγον
ἀποδιδοὺς ἐν ἡγεμονικῷ ἀξιώματι μένων πείσει τὸ
πλῆθος, καὶ τοσούτου δεήσει τιμωρίαν προδοτῶν ὑποσχεῖν,
ὥστε καὶ λαμπρότερος ἔτι καὶ τιμιώτερος ὑπʼ
<pb id="v.3p.213"/>
<milestone unit="reiskpage" n="1646"/>αὐτῶν ἔσται, τόν τε πόλεμον, ὅπως ἂν βούληται, καταλύσασθαι
συγχωρησάντων ἁπάντων γενήσεται κύριος.
</p>
</div3>
<div3 type="section" n="3">
<p>καὶ ἦν μέχρι πολλοῦ λόγων τε καὶ ἀντιμαχήσεων τῶν 
ἐπʼ ἀλλήλοις γινομένων καθʼ ἑκάστην ἡμέραν ἐν ταῖς
ἐκκλησίαις καὶ κατὰ τὴν ἀγορὰν πολὺς ἀγών· ἔργῳ 
γὰρ οὐχ οἷόν τʼ ἦν οὐδετέρῳ βιάσασθαι τὸν ἕτερον
τῆς ἰσοτίμου ἀρχῆς ἀξιώσει κρατυνόμενον.
</p>
</div3>
<div3 type="section" n="4">
<p>ὡς δʼ οὐδὲν 
τῆς φιλονεικίας ἐγίνετο πέρας, ἡμέραν προειπὼν ὁ
Τύλλος, ἐν ᾗ τὸν Μάρκιον ἐκέλευσεν ἥκειν τὴν ἀρχὴν
ἀποθησόμενον καὶ δίκην ὑφέξοντα τῆς προδοσίας, θρασυτάτους 
τʼ ἄνδρας εὐεργεσιῶν ἐλπίσιν ἐπάρας ἀρχηγοὺς
ἀνοσίου ἔργου γενέσθαι, παρῆν εἰς τὴν ἀποδειχθεῖσαν
ἀγορὰν καὶ παρελθὼν ἐπὶ τὸ βῆμα πολλῇ
κατηγορίᾳ ἐχρήσατο τοῦ Μαρκίου, καὶ εἰ μὴ βούλοιτο
ἀποθέσθαι τὴν ἀρχὴν ἑκών, τῷ δήμῳ παρεκελεύετο 
παύειν αὐτὸν ἁπάσῃ δυνάμει.
</p>
</div3>
</div2>
<div2 type="chapter" n="59">
<div3 type="section" n="1">
<p>
<milestone unit="reiskpage" n="1647"/>ἀναβάντος δὲ τοῦ ἀνδρὸς ἐπὶ τὴν ἀπολογίαν
βοή τε πολλὴ κωλύουσα τοὺς λόγους ἐκ τῆς
ἑταιρίας τῆς περὶ τὸν Τύλλον ἐγίνετο· καὶ μετὰ ταῦτα “παῖε” καὶ “βάλλε” φωνοῦντες περιίστανται αὐτὸν οἱ θρασύτατοι 
καὶ συναράττοντες τοῖς λίθοις ἀποκτιννύουσιν.
ἐρριμμένου δʼ αὐτοῦ χαμαὶ κατὰ τὴν ἀγορὰν οἵ τε
παραγενόμενοι τῷ πάθει καὶ οἱ μετὰ ταῦτʼ ἤδη νεκροῦ
ὄντος ἀφικόμενοι τόν τʼ ἄνδρα τῆς τύχης ὠδύροντο ὡς
οὐ καλὰς εἰληφότα παρὰ σφῶν ἀμοιβάς, ἐπιλεγόμενοι 
πάντα ὅσα τὸ κοινὸν ὠφέλησε, καὶ τοὺς δράσαντας τὸν
<pb id="v.3p.214"/>
φόνον ἐπόθουν λαβεῖν ὡς ἀνόμου ἔργου καὶ ἀσυμφόρου
ταῖς πόλεσιν ἄρξαντας, ἄνευ δίκης ἐν χειρῶν νόμῳ
</p>
</div3>
<div3 type="section" n="2">
<p>τινὰ ἀποκτεῖναι καὶ ταῦθʼ ἡγεμόνα. μάλιστα δʼ ἠγανάκτουν
οἱ ταῖς στρατείαις αὐτοῦ παραγενόμενοι, καὶ
ἐπειδὴ ζῶντι αὐτῷ οὐχ ἱκανοὶ ἐγένοντο κωλυταὶ τῆς
συμφορᾶς, τὰς μετὰ τὸν θάνατον ὀφειλομένας ἔγνωσαν
ἀποδιδόναι χάριτας, συμφέροντες εἰς τὴν ἀγοράν, ὅσων
<milestone unit="reiskpage" n="1648"/>
ἔδει τοῖς ἀγαθοῖς ἀνδράσιν εἰς τὴν ἀναγκαίαν τιμήν.
</p>
</div3>
<div3 type="section" n="3">
<p>ἐπειδὴ δὲ πάντʼ εὐτρέπιστο, θέντες ἐπὶ στρωμνῆς ἐκπρεπεστάτῳ
ἠσκημένης κόσμῳ τὴν αὐτοκρατορικὴν
ἔχοντα ἐσθῆτα, καὶ πρὸ τῆς κλίνης αὐτοῦ φέρεσθαι
κελεύσαντες λάφυρά τε καὶ σκῦλα καὶ στεφάνους καὶ
μνήμας ὧν εἷλε πόλεων, ἤραντο τὴν κλίνην οἱ λαμπρότατοι
τῶν νέων ἐν τοῖς κατὰ πολέμους ἔργοις· καὶ
κομίσαντες εἰς τὸ προάστειον, ὃ μάλιστα ἦν ἐπιφανές,
ἔθεσαν ἐπὶ τὴν παρεσκευασμένην πυράν, συμπροπεμπούσης
τὸ σῶμα τῆς πόλεως ὅλης μετʼ οἰμωγῆς τε καὶ
</p>
</div3>
<div3 type="section" n="4">
<p>δακρύων. ἔπειτα κατασφάξαντές τʼ αὐτῷ πολλὰ βοσκήματα
καὶ τῶν ἄλλων ἀπαρξάμενοι πάντων, ὅσων
ἄνθρωποι βασιλεῦσιν ἢ στρατιᾶς ἡγεμόσιν ἐπὶ πυραῖς
ἀπάρχονται, παρέμειναν οἱ μάλιστα τὸν ἄνδρα ἀσπαζόμενοι
μέχρι τοῦ μαρανθῆναι τὴν φλόγα, κἄπειτα συναγαγόντες
τὰ λείψανα ἔθαψαν ἐν τῷ αὐτῷ χωρίῳ
χώματι ὑψηλῷ διὰ πολυχειρίας ἐργασθέντι μνῆμα ἐπίσημον
ἐργασάμενοι.
</p>
</div3>
</div2>
<div2 type="chapter" n="60">
<div3 type="section" n="1">
<p>
Μάρκιος μὲν δὴ τοιαύτης καταστροφῆς ἔτυχεν,
<milestone unit="reiskpage" n="1649"/>
ἀνὴρ καὶ τὰ πολέμια ἄριστος τῶν καθʼ ἡλικίαν καὶ
<pb id="v.3p.215"/>
πρὸς ἁπάσας τὰς ἡδονάς, ὅσαι ἄρχουσι νέων, ἐγκρατής,
τά τε δίκαια οὐκ ἀπὸ νόμου μᾶλλον ἀνάγκης διὰ
τιμωριῶν δέος ἀκούσιος ἀποδιδούς, ἀλλʼ ἑκών τε καὶ
πεφυκὼς πρὸς αὐτὰ εὖ, καὶ οὐδʼ ἐν ἀρετῆς μοίρᾳ τὸ
μηθὲν ἀδικεῖν τιθέμενος, οὐ μόνον τʼ αὐτὸς ἁγνεύειν 
ἀπὸ πάσης κακίας προθυμούμενος, ἀλλὰ καὶ τοὺς ἄλλους
προσαναγκάζειν δικαιῶν·
</p>
</div3>
<div3 type="section" n="2">
<p>μεγαλόφρων τε καὶ δωρηματικὸς 
καὶ εἰς ἐπανόρθωσιν ὧν ἑκάστῳ δέοι τῶν
φίλων, ὁπότε γνοίη, προχειρότατος, τά τε πολιτικὰ
πράττειν οὐδενὸς χείρων τῶν ἀριστοκρατικῶν· καὶ εἰ 
μὴ τὸ στασιάζον τῆς πόλεως ἐμποδὼν αὐτοῦ τοῖς πολιτεύμασιν
ἐγένετο, μεγίστην ἂν ἡ Ῥωμαίων πόλις ἐπίδοσιν
εἰς ἡγεμονίαν ἐκ τῶν ἐκείνου πολιτευμάτων
ἔλαβεν. ἀλλʼ οὐ γὰρ ἐν δυνατῷ ἦν ἅμα πάσας τὰς
ἀρετὰς ἐν ἀνθρώπου γενέσθαι φύσει, οὐδὲ φύσεταί 
τις ἀπὸ θνητῶν καὶ ἐπικήρων σπερμάτων περὶ πάντʼ ἀγαθός.
</p>
</div3>
</div2>
<div2 type="chapter" n="61">
<div3 type="section" n="1">
<p>
<milestone unit="reiskpage" n="1650"/>ἐκείνῳ γʼ οὖν ταύτας ὁ δαίμων τὰς ἀρετὰς
χαρισάμενος ἑτέρας οὐκ εὐτυχεῖς κῆράς τε καὶ ἄτας
προσῆψε. τὸ γὰρ πρᾳὺ καὶ φαιδρὸν οὐκ ἐπῆν αὐτοῦ 
τοῖς τρόποις, οὐδὲ τὸ θεραπευτικὸν τῶν πέλας ἔν τʼ
ἀσπασμοῖς καὶ προσαγορεύσεσιν, οὐδὲ δὴ τὸ εὐδιάλλακτον
καὶ μετριοπαθές, ὁπότε διʼ ὀργῆς τῳ γένοιτο,
οὐδὲ ἡ πάντα τὰ ἀνθρώπινα ἐπικοσμοῦσα χάρις· ἀλλʼ
</p>
</div3>
<div3 type="section" n="2">
<p>ἀεὶ πικρὸς καὶ χαλεπὸς ἦν. ταῦτά τε δὴ αὐτὸν ἐν 
πολλοῖς ἔβλαψε, καὶ πάντων μάλιστα ἡ περὶ τὰ δίκαια
<pb id="v.3p.216"/>
καὶ τὴν φυλακὴν τῶν νόμων ἄκρατός τε καὶ ἀπαράπειστος
καὶ οὐθὲν τῷ ἐπιεικεῖ διδοῦσα ἀποτομία· ἔοικέ
τʼ ἀληθὲς εἶναι τὸ ὑπὸ τῶν ἀρχαίων λεγόμενον φιλοσόφων,
ὅτι μεσότητές εἰσιν, ἀλλʼ οὐκ ἀκρότητες αἱ
τῶν ἠθῶν ἀρεταί, μάλιστα δʼ ἡ δικαιοσύνη. οὐ γὰρ
μόνον ἐλλείπουσα τοῦ μετρίου πέφυκεν, ἀλλὰ καὶ ὑπερβάλλουσα
αὐτοῖς τʼ οὐ λυσιτελής, ἀλλʼ ἔστιν ὅτʼ αἰτία
<milestone unit="reiskpage" n="1651"/>
μεγάλων συμφορῶν, καὶ εἰς θανάτους οἰκτροὺς καὶ
</p>
</div3>
<div3 type="section" n="3">
<p>λύμας ἀνηκέστους καταστρέφουσα. Μάρκιόν γʼ οὐδὲν
ἦν ἕτερον ἄρα, ὃ τῆς πατρίδος ἐξήλασε καὶ τῶν ἄλλων
ἀγαθῶν ἀνόνητον ἐποίησεν, ἢ τὸ ἀκριβὲς καὶ ἄκρον
δίκαιον. τοῖς τε γὰρ δημόταις εἴκειν τὰ μέτρια δέον
καὶ ἐφιέναι τι ταῖς ἐπιθυμίαις καὶ τὰ πρῶτα φέρεσθαι
παρʼ αὐτοῖς, οὐκ ἠβουλήθη, ἀλλὰ πρὸς ἅπαντα τὰ μὴ
δίκαια ἀντιλέγων μῖσος ἤγειρε καὶ ἐξηλάσθη πρὸς αὐτῶν·
τῆς τε Οὐολούσκων στρατηγίας εὐθὺς ἅμα τῷ
διαλῦσαι τὸν πόλεμον ἀπαλλαγῆναι παρὸν καὶ μετενέγκασθαι
τὴν οἴκησιν ἑτέρωσέ ποι, τέως ἂν ἡ κάθοδος
αὐτῷ δοθῇ ὑπὸ τῆς πατρίδος, καὶ μὴ παρασχεῖν
αὑτὸν ἐχθρῶν ἐπιβουλαῖς καὶ ὄχλων ἀμαθίαις σκοπόν,
οὐκ ἠξίωσεν, ἀλλʼ ὑπεύθυνον οἰόμενος δεῖν τὸ σῶμα
παρασχεῖν τοῖς πεπιστευκόσι τὴν ἀρχὴν καὶ λόγον ἀποδοὺς
ὧν ἔπραξε κατὰ τὴν ἡγεμονίαν, εἴ τι φαίνοιτο
<milestone unit="reiskpage" n="1652"/>
ἀδικῶν τὴν κατὰ νόμους ὑποσχεῖν δίκην, τῆς ἄκρας
δικαιοσύνης οὐ καλοὺς ἀπέλαβε μισθούς.
<pb id="v.3p.217"/>
</p>
</div3>
</div2>
<div2 type="chapter" n="62">
<div3 type="section" n="1">
<p>
εἰ μὲν οὖν ἅμα τοῖς σώμασι διαλυομένοις
καὶ τὸ τῆς ψυχῆς, ὁτιδήποτʼ ἐστὶν ἐκεῖνο, συνδιαλύεται,
καὶ οὐδαμῇ οὐθὲν ἔτι ἐστίν, οὐκ οἶδʼ ὅπως
μακαρίους ὑπολάβω τοὺς μηθὲν μὲν ἀπολαύσαντας τῆς
ἀρετῆς ἀγαθόν, διʼ αὐτὴν δὲ ταύτην ἀπολομένους. εἰ 
δʼ ἄφθαρτοι μέχρι τοῦ παντὸς αἱ ψυχαὶ τυγχάνουσιν
ἡμῶν οὖσαι καθάπερ οἴονταί τινες, ἢ χρόνον τινὰ μετὰ
τὴν ἀπαλλαγὴν τῶν σωμάτων ἔτι διαμένουσι, μήκιστον
μὲν αἱ τῶν ἀγαθῶν ἀνδρῶν, ἐλάχιστον δʼ αἱ τῶν κακῶν,
ἀποχρῶσα τιμὴ φαίνοιτʼ ἄν, οἷς ἀρετὴν ἀσκοῦσιν 
ἠναντιώθη τὰ ἐκ τῆς τύχης, ἡ παρὰ τῶν ζώντων εὐλογία
<milestone unit="reiskpage" n="1653"/>καὶ μνήμη μέχρι πλείστου παραμείνασα χρόνου·
</p>
</div3>
<div3 type="section" n="2">
<p>ὃ καὶ τῷ ἀνδρὶ ἐκείνῳ συνέβη. οὐ γὰρ μόνον Οὐολοῦσκοι 
τὸν θάνατον ἐπένθησαν αὐτοῦ καὶ ὡς τῶν
ἀρίστων γενόμενον ἐν τιμῇ ἔχουσιν, ἀλλὰ καὶ Ῥωμαῖοι, 
ἐπειδὴ τὸ πάθος ἐγνώσθη, μεγάλην συμφορὰν ὑπολαβόντες
εἶναι τῆς πόλεως, πένθος ἐποιήσαντο ἰδίᾳ καὶ
δημοσίᾳ· καὶ <add>αἱ</add> γυναῖκες αὐτῶν, ἃ νόμος ἐστὶν αὐταῖς
ἐπὶ τοῖς ἰδίοις τε καὶ ἀναγκαίοις ποιεῖν κήδεσιν,
ἀποθέμεναι χρυσόν τε καὶ πορφύραν καὶ τὸν ἄλλον 
ἅπαντα κόσμον μέλασιν ἀμφιασμοῖς χρώμεναι τὸν ἐνιαύσιον
ἐπένθησαν χρόνον.
</p>
</div3>
<div3 type="section" n="3">
<p>ἐτῶν δὲ μετὰ τὸ πάθος ὁμοῦ 
τι πεντακοσίων ἤδη διαγεγονότων εἰς τόνδε τὸν χρόνον
οὐ γέγονεν ἐξίτηλος ἡ τοῦ ἀνδρὸς μνήμη, ἀλλʼ
ᾅδεται καὶ ὑμνεῖται πρὸς πάντων ὡς εὐσεβὴς καὶ δίκαιος 
<pb id="v.3p.218"/>
ἀνήρ. ὁ μὲν δὴ κατασχὼν Ῥωμαίους κίνδυνος
ἐκ τῆς Οὐολούσκων τε καὶ Αἰκανῶν ἐπιστρατείας Μάρκιον
λαβούσης ἡγεμόνα, μέγιστος τῶν πρὸ αὐτοῦ γενόμενος
καὶ μικρὸν ἀποσχὼν τοῦ πᾶσαν τὴν πόλιν ἀνελεῖν
<milestone unit="reiskpage" n="1654"/>
ἐκ βάθρων, τοιούτου τέλους ἔτυχεν.
</p>
</div3>
</div2>
<div2 type="chapter" n="63">
<div3 type="section" n="1">
<p>
ἡμέραις δʼ ὀλίγαις ὕστερον ἐξελθόντες εἰς
τὴν ὕπαιθρον Ῥωμαῖοι πολλῇ στρατιᾷ τῶν ὑπάτων
ἀγόντων ἀμφοτέρων, καὶ προελθόντες ἄχρι τῶν ὅρων
τῆς σφετέρας κατεστρατοπέδευσαν ἐπὶ λόφοις δυσίν,
ἴδιον ἑκατέρου τῶν ὑπάτων στρατόπεδον ἐπὶ τοῖς
ἐρυμνοτάτοις <add>καταστησαμένου</add>. οὐ μὴν ἔδρασάν γε
οὐδὲν <add>οὔτε</add> μεῖζον <add>οὔτʼ ἔλαττον</add>, ἀλλʼ ἀνέστρεψαν
ἄπρακτοι, καίτοι καλὰς ἀφορμὰς δόντων αὐτοῖς τῶν
πολεμίων δρᾶσαί τι γενναῖον.
</p>
</div3>
<div3 type="section" n="2">
<p>πρότεροι γὰρ ἔτι τούτων
Οὐολοῦσκοί τε καὶ Αἰκανοὶ στρατὸν ἐπὶ τὴν Ῥωμαίων
γῆν ἤγαγον γνώμην ποιησάμενοι μὴ ἀνεῖναι
τὸν καιρόν, ἀλλʼ, ἕως ἔτι καταπεπλῆχθαι τὸ ἀντίπαλον
ἐδόκουν, χωρεῖν ἐπʼ αὐτό, ὡς καὶ ἑκούσιον διὰ δέος
παραστησόμενον. στασιάσαντες δὲ περὶ τῆς ἡγεμονίας
<milestone unit="reiskpage" n="1655"/>
κατʼ ἀλλήλων τὰ ὅπλα ἥρπασαν καὶ συμπεσόντες ἐμάχοντο,
οὔτε κατὰ τάξιν οὔτʼ ἐκ παραγγέλματος, ἀλλὰ
φύρδην καὶ ἀναμίξ, ὥστε πολὺν ἐξ ἀμφοῖν γενέσθαι
φόνον· καὶ εἰ μὴ δὺς ὁ ἥλιος ἔφθασεν, ἅπασαι ἂν
αὐτῶν αἱ δυνάμεις διεφθάρησαν. τῇ δὲ νυκτὶ λυούσῃ
τὸ νεῖκος ἀκούσιοι εἴξαντες διεκρίθησάν τʼ ἀπʼ ἀλλήλων
καὶ ἐπὶ τοὺς ἰδίους χάρακας ἀπηλλάγησαν· ἕωθεν
<pb id="v.3p.219"/>
δʼ ἀναστήσαντες τὰς δυνάμεις ἀπῄεσαν ἑκάτεροι ἐπὶ
</p>
</div3>
<div3 type="section" n="3">
<p>τὰ σφέτερα. οἱ δʼ ὕπατοι παρά τʼ αὐτομόλων καὶ 
αἰχμαλώτων, οἳ παρʼ αὐτὸ τὸ ἔργον ἀπέδρασαν, ἀκούσαντες,
οἷα κατέσχε λύσσα καὶ θεοβλάβεια τὰ πολέμια,
οὔτε συνεπέθεντο τῷ κατʼ εὐχὴν δοθέντι καιρῷ τριάκοντα 
σταδίων οὐ πλεῖον ἀπέχοντες, οὔτʼ ἀπιόντας
ἐδίωξαν, ἐν ᾧ κεκμηκότας καὶ τραυματίας καὶ ὀλίγους
<milestone unit="reiskpage" n="1656"/>ἐκ πολλῶν <add>καὶ</add> ἀτάκτους χωροῦντας ἀκραιφνεῖς αὐτοὶ
καὶ σὺν κόσμῳ ἑπόμενοι ῥᾳδίως ἂν διέφθειραν πασσυδί.
</p>
</div3>
<div3 type="section" n="4">
<p>λύσαντες δὲ καὶ αὐτοὶ τοὺς χάρακας ἀπῄεσαν 
εἰς τὴν πόλιν· εἴτʼ ἀρκούμενοι τῷ παρὰ τῆς τύχης
δοθέντι ἀγαθῷ, εἴτʼ οὐ πιστεύοντες ἀνασκήτῳ στρατιᾷ
τῇ σφετέρᾳ, εἴτε περὶ πολλοῦ ποιούμενοι τὸ μηδʼ
ὀλίγους τῶν σφετέρων ἀποβαλεῖν. ἀφικόμενοι δʼ εἰς
τὴν πόλιν ἐν αἰσχύνῃ πολλῇ ἦσαν δειλίας δόξαν ἐπὶ 
τῷ ἔργῳ φερόμενοι· καὶ οὐδεμίαν ἔξοδον ἔτι ποιησάμενοι
παρέδοσαν τοῖς μεθʼ ἑαυτοὺς ὑπάτοις τὴν ἀρχήν.
</p>
</div3>
</div2>
<div2 type="chapter" n="64">
<div3 type="section" n="1">
<p>
τῷ δʼ ἑξῆς ἐνιαυτῷ Γάϊος μὲν Ἀκύλλιος
καὶ Τῖτος Σίκκιος, ἄνδρες ἔμπειροι πολέμων, τὴν ὑπατείαν
παρειλήφεσαν. ἡ δὲ βουλὴ προθέντων λόγον 
περὶ τοῦ πολέμου τῶν ὑπάτων πρῶτον ἐψηφίσατο πρεσβείαν
πέμψαι πρὸς Ἕρνικας αἰτήσουσαν ὡς παρὰ φίλων
τε καὶ ἐνσπόνδων δίκας νομίμους· ἠδίκητο γὰρ
<milestone unit="reiskpage" n="1657"/>ἡ πόλις ὑπʼ αὐτῶν κατὰ τὴν Οὐολούσκων τε καὶ Αἰκανῶν
ἐπιστρατείαν λῃστείαις τε καὶ καταδρομαῖς τῆς 
ὁμορούσης αὐτοῖς γῆς· ἕως δʼ ἂν τὰς παρʼ ἐκείνων
λάβωσιν ἀποκρίσεις, στρατιὰν ὅσην δύνανται πλείστην
καταγράφειν τοὺς ὑπάτους καὶ τοὺς συμμάχους πρεσβειῶν
<pb id="v.3p.220"/>
ἀποστολαῖς παρακαλεῖν σῖτόν τε καὶ ὅπλα καὶ
χρήματα καὶ τἆλλα ὅσων ἔδει τῷ πολέμῳ διὰ πολυχειρίας
παρασκευάσασθαι καὶ ἐν τάχει.
</p>
</div3>
<div3 type="section" n="2">
<p>ὡς δʼ ἀπήγγειλαν
αὐτοῖς ἀναστρέψαντες οἱ πρέσβεις ἃς παρὰ τῶν
Ἑρνίκων ἔλαβον ἀποκρίσεις, ὅτι συνθήκας μὲν οὔ
φασιν αὐτοῖς εἶναι πρὸς Ῥωμαίους κοινῇ γενομένας
οὐδέποτε, τὰς δὲ πρὸς βασιλέα Ταρκύνιον ὁμολογίας
αἰτιῶνται λελύσθαι τήν τʼ ἀρχὴν ἀφαιρεθέντος ἐκείνου
καὶ τεθνηκότος ἐπὶ τῆς ξένης· εἰ δέ τινες ἁρπαγαὶ καὶ
καταδρομαὶ τῆς χώρας ἐγένοντο διὰ λῃστηρίων, οὐκ
ἀπὸ κοινῆς γνώμης γεγονέναι λέγουσιν, ἀλλʼ ἰδιωτῶν
ἀδικήματα μετιόντων τὰ ἴδια, καὶ οὐδὲ τοὺς ταῦτα
<milestone unit="reiskpage" n="1658"/>
δράσαντας παρέχειν οἷοί τʼ εἰσὶν ἐπὶ δίκην, ἕτερα καὶ
αὐτοὶ τοιαῦτα πεπονθέναι λέγοντες καὶ ἀντεγκαλοῦντες,
</p>
</div3>
<div3 type="section" n="3">
<p> ἄσμενοί τʼ εἰσι δέχεσθαι τὸν πόλεμον. ταῦτα ἡ βουλὴ
μαθοῦσα ἐψηφίσατο νείμασθαι τὴν καταγραφεῖσαν ἐκ
τῶν νεωτέρων στρατιὰν τριχῇ· τούτων δὲ τὴν μὲν μίαν
ἄγοντα Γάϊον Ἀκύλλιον τὸν ὕπατον ὁμόσε τῇ Ἑρνίκων
στρατιᾷ χωρεῖν· καὶ γὰρ ἐκεῖνοι ἤδη ἦσαν ἐν τοῖς
ὅπλοις· τὴν δʼ ἑτέραν Τῖτον Σίκκιον ἐπὶ Οὐολούσκους
ἄγειν, τὸν ἕτερον τῶν ὑπάτων, τὴν δὲ λοιπὴν τρίτην
μερίδα παραλαβόντα Σπόριον Λάρκιον, ὃς ἦν ἀποδεδειγμένος
ὑπὸ τῶν %5ὑπάτων ἔπαρχος τὴν ἔγγιστα τῆς
πόλεως χώραν φυλάττειν· τοὺς δʼ ὑπὲρ τὸν στρατιωτικὸν
κατάλογον, ὅσοι δύναμιν εἶχον ἔτι βαστάζειν
ὅπλα, ταχθέντας ὑπὸ σημαίαις τάς τʼ ἄκρας φρουρεῖν
<pb id="v.3p.221"/>
τῆς πόλεως καὶ τὰ τείχη, μή τις αἰφνίδιος πολεμίων
γένηται ἔφοδος ἐξεστρατευμένης τῆς νεότητος ἀθρόας·
<milestone unit="reiskpage" n="1659"/>ἡγεῖσθαι δὲ τῆς δυνάμεως ταύτης Αὖλον Σεμπρώνιον
Ἀτρατῖνον, ἄνδρα τῶν ὑπατικῶν. ἐγίνετο δὲ ταῦτʼ
οὐ διὰ μακροῦ. 
</p>
</div3>
</div2>
<div2 type="chapter" n="65">
<div3 type="section" n="1">
<p>
Ἀκύλλιος μὲν οὖν ἅτερος τῶν ὑπάτων ἐν
τῇ Πραινεστηνῶν χώρᾳ τὸν Ἑρνίκων στρατὸν ὑπομένοντα
καταλαβὼν ἀντικατεστρατοπέδευσεν ὡς ἐδύνατο
μάλιστʼ ἀγχοτάτω σταδίους ἀπὸ τῆς Ῥώμης ἀποσχὼν
ὀλίγῳ πλείους διακοσίων· τρίτῃ δʼ ἀφʼ ἧς κατεστρατοπέδευσεν 
ἡμέρᾳ, προελθόντων ἐκ τοῦ χάρακος τῶν
Ἑρνίκων εἰς τὸ πεδίον ἐν τάξει καὶ τὰ σημεἶ ἀράντων
τῆς μάχης, ἀντεξῆγε καὶ αὐτὸς τὴν δύναμιν ἐν
κόσμῳ τε καὶ κατὰ τέλη.
</p>
</div3>
<div3 type="section" n="2">
<p>ἐπεὶ δʼ ἀγχοῦ ἐγένοντο ἀλλήλων 
ἔθεον ἀλαλάξαντες ὁμόσε, πρῶτον μὲν οἱ ψιλοὶ 
σαυνίων τε βολαῖς καὶ τοξεύμασι καὶ λίθοις ἀπὸ σφενδόνης
μαχόμενοι, καὶ πολλὰ τραύματα ἔδοσαν ἀλλήλοις·
ἔπειτα ἱππεῖς ἱππεῦσι συρράττουσι κατʼ ἴλας
ἐλαύνοντες καὶ τὸ πεζὸν τῷ πεζῷ κατὰ σπείρας μαχόμενον.
<milestone unit="reiskpage" n="1660"/>ἔνθα δὴ καλὸς ἀγὼν ἦν ἐκθύμως ἀμφοτέρων 
ἀγωνιζομένων, καὶ μέχρι πολλοῦ διέμενον οὐδέτεροι
τοῖς ἑτέροις τοῦ χωρίου, ἐν ᾧ ἐτάχθησαν, εἴκοντες.
ἔπειτα ἡ Ῥωμαίων ἤρξατο κάμνειν φάλαγξ, οἷα διὰ
πολλοῦ τοῦ μεταξὺ χρόνου τότε πρῶτον ἠναγκασμένη
ὁμιλεῖν πολέμῳ.
</p>
</div3>
<div3 type="section" n="3">
<p>τοῦτο συνιδὼν Ἀκύλλιος ἐκέλευσε 
τοὺς ἀκμῆτας ἔτι καὶ εἰς αὐτὸ τοῦτο φυλαττομένους
<pb id="v.3p.222"/>
ὑπὸ τὰ κάμνοντα τῆς φάλαγγος ὑπελθεῖν μέρη, τοὺς
δὲ τραυματίας καὶ τοὺς ἀπειρηκότας ὀπίσω τῆς φάλαγγος
ἀπιέναι. οἱ δʼ Ἕρνικες ὡς ἔμαθον κινουμένους
αὐτῶν τοὺς λόχους φυγῆς τʼ ἄρχειν τοὺς Ῥωμαίους
ὑπέλαβον, καὶ παρακελευσάμενοι ἀλλήλοις ἐμβάλλουσι
πυκνοῖς τοῖς λόχοις εἰς τὰ κινούμενα τῶν πολεμίων
μέρη, καὶ οἱ ἀκραιφνεῖς τῶν Ῥωμαίων ἐπιόντας αὐτοὺς
δέχονται· καὶ ἦν αὖθις ἐξ ὑπαρχῆς ἀμφοτέρων
ἐκθύμως ἀγωνιζομένων μάχη καρτερά· καὶ γὰρ <add>καὶ</add>
οἱ τῶν Ἑρνίκων ἐξεπληροῦντο λόχοι τοῖς ἀκμῆσιν
ὑποπεμπομένοις εἰς τὰ κάμνοντα ὑπὸ τῶν ἡγεμόνων.
</p>
</div3>
<div3 type="section" n="4">
<p>ἐπειδὴ δὲ περὶ δείλην ὀψίαν ἦν ἤδη, παρακαλέσας τοὺς
<milestone unit="reiskpage" n="1661"/>
ἱππεῖς ὁ ὕπατος νυνὶ <add>δὴ</add> ἄνδρας ἀγαθοὺς γενέσθαι,
ἐμβάλλει τοῖς πολεμίοις κατὰ τὸ δεξιὸν κέρας αὐτὸς
ἡγούμενος τῆς ἴλης. οἱ δʼ ὀλίγον τινὰ δεξάμενοι χρόνον
αὐτοὺς ἐγκλίνουσι, καὶ γίνεται φόνος ἐνταῦθα
πολύς. τὸ μὲν οὖν δεξιὸν τῶν Ἑρνίκων κέρας ἐπόνει
τʼ ἤδη καὶ ἐξέλειπε τὴν τάξιν, τὸ δʼ εὐώνυμον ἔτι
ἀντεῖχε καὶ περιῆν τοῦ Ῥωμαίων δεξιοῦ· μετʼ ὀλίγον
 μέντοι καὶ τοῦτʼ ἐνέδωκεν.
</p>
</div3>
<div3 type="section" n="5">
<p>ὁ γὰρ Ἀκύλλιος τοὺς ἀρίστους
τῶν νέων ἐπαγόμενος παρεβοήθει κἀκεῖ παραθαρρύνων
τε καὶ ἐξ ὀνόματος ἀνακαλῶν τοὺς εἰωθότας
ἐν ταῖς πρὶν ἀριστεύειν μάχαις, τά τε σημεῖα τῶν
λόχων, ὅσοι μὴ ἐρρωμένως ἐδόκουν ἀμύνεσθαι, παρὰ
τῶν σημειοφόρων ἁρπάζων εἰς μέσους ἐρρίπτει τοὺς
πολεμίους, ἵνα τὸ δέος αὐτοὺς τῆς ἐννόμου τιμωρίας,
εἰ μὴ ἀνασώσαιντο τὰς σημαίας, ἄνδρας ἀγαθοὺς εἶναι
<pb id="v.3p.223"/>
ἀναγκάσῃ· τῷ τε κάμνοντι αὐτὸς παρεβοήθει μέρει ἀεί,
<milestone unit="reiskpage" n="1662"/>τέως ἐξέωσε τῆς στάσεως καὶ θάτερον κέρας. ψιλωθέντων
δὲ τῶν ἄκρων οὐδὲ τὰ μέσα παρέμεινε.
</p>
</div3>
<div3 type="section" n="6">
<p>φυγὴ 
δὴ τῶν Ἑρνίκων τὸ μετὰ τοῦτʼ ἐγίνετο ἐπὶ τὸν χάρακα
τεταραγμένη τε καὶ ἄκοσμος, καὶ οἱ Ῥωμαῖοι αὐτοῖς 
κτείνοντες ἠκολούθουν. τοσαύτη δʼ ἄρα προθυμία
παρὰ τὸν τότʼ ἀγῶνα τῇ Ῥωμαίων στρατιᾷ ἐνέπεσεν,
ὥστε καὶ τοῦ χάρακος τῶν πολεμίων πειρᾶσθαί τινας
ἐπιβαίνειν ὡς ἐξ ἐφόδου χειρωσομένους· ὧν οὐκ ἀσφαλῆ
τὴν προθυμίαν οὐδʼ ἐν τῷ συμφέροντι γιγνομένην 
ὁρῶν ὁ ὕπατος, σημαίνειν κελεύσας τὸ ἀνακλητικὸν
κατεβίβασε τοὺς ὁμόσε χωροῦντας ἄκοντας ἀπὸ τῶν
ἐρυμάτων, δείσας, μὴ ἐξ ὑπερδεξιῶν βαλλόμενοι σὺν
αἰσχύνῃ τε καὶ μετὰ μεγάλης βλάβης ἀναγκασθῶσιν
ὑποχωρεῖν, ἔπειτα καὶ τὴν ἐκ τῆς προτέρας νίκης εὔκλειαν 
ἀφανίσωσι. τότε μὲν οὖν ἤδη <del>καὶ</del> γὰρ ἦν περὶ
δύσιν ἡλίου· χαίροντές τε καὶ παιανίζοντες οἱ Ῥωμαῖοι κατεστρατοπέδευσαν.
</p>
</div3>
</div2>
<div2 type="chapter" n="66">
<div3 type="section" n="1">
<p>
<milestone unit="reiskpage" n="1663"/>τῇ δʼ ἐπιούσῃ νυκτὶ ψόφος τʼ ἠκούετο
πολὺς ἐκ τοῦ χάρακος τῶν Ἑρνίκων καὶ βοή, καὶ πολλὰ 
ἐφαίνετο σέλα λαμπάδων. ἀπογνόντες γὰρ ἔτι ἀνθέξειν
ἑτέρᾳ μάχῃ καταλιπεῖν τὸν χάρακα ἔγνωσαν
αὐτοκέλευστοι· καὶ τὸ ποιῆσαν αὐτῶν τὴν ἀταξίαν καὶ
βοὴν τοῦτʼ ἦν. ὡς γὰρ ἕκαστοι δυνάμεως εἶχον καὶ
τάχους, ἔφευγον ἐπιβοῶντές τʼ ἀλλήλους καὶ ἐπιβοώμενοι, 
τῶν δʼ ὑπολειπομένων διὰ τραύματα ἢ νόσους
<pb id="v.3p.224"/>
</p>
</div3>
<div3 type="section" n="2">
<p>οἰμωγὰς καὶ λιτανείας ἐν οὐδενὶ λόγῳ τιθέμενοι. τοῦτ
ἀγνοοῦντες οἱ Ῥωμαῖοι, πεπυσμένοι δὲ παρὰ τῶν
αἰχμαλώτων πρότερον, ὅτι δύναμις Ἑρνίκων ἑτέρα
μέλλοι βοηθὸς ἥξειν τοῖς σφετέροις, καὶ τὴν βοήν τε
καὶ ταραχὴν ἐπὶ τῇ ἐκείνων ἀφίξει γεγονέναι νομίζοντες,
τά τʼ ὅπλα ἀνέλαβον καὶ τὸν χάρακα περιστεφανώσαντες,
μή τις ἔφοδος αὐτοῖς γένοιτο νύκτωρ, τοτὲ
μὲν ὅπλων κτύπον ἐποίουν ἀθρόοι, τοτὲ δʼ ὥσπερ εἰς
<milestone unit="reiskpage" n="1664"/>
μάχην ὁρμώμενοι θαμινὰ ἐπηλάλαζον. τοῖς δʼ Ἕρνιξι
καὶ ταῦτα δέος μέγα παρεῖχε, καὶ ὡς διωκόμενοι πρὸς
τῶν πολεμίων σποράδες ἄλλοι κατʼ ἄλλας ὁδοὺς ἔθεον.
</p>
</div3>
<div3 type="section" n="3">
<p>ἡμέρας δὲ γενομένης, ἐπειδὴ ἀπήγγειλαν αὐτοῖς οἱ
πεμφθέντες ἐπὶ τὴν κατασκοπὴν ἱππεῖς, ὡς οὔτε δύναμις
ἑτέρα παρῄει σύμμαχος τοῖς πολεμίοις, οἵ τε τῇ
προτέρᾳ παραταξάμενοι μάχῃ πεφεύγασιν, ἐξαγαγὼν
τὴν δύναμιν ὁ Ἀκύλλιος τόν τε χάρακα τῶν πολεμίων
αἱρεῖ μεστὸν ὄντα ὑποζυγίων τε καὶ ἀγορᾶς καὶ ὅπλων,
καὶ τοὺς τραυματίας αὐτῶν οὐκ ἐλάττους ὄντας τῶν
πεφευγότων λαμβάνει, τήν τε ἵππον ἐκπέμψας ἐπὶ τοὺς
ἐσκεδασμένους ἀνὰ τὰς ὁδούς τε καὶ τὰς ὕλας πολλῶν
γίνεται σωμάτων ἐγκρατής· καὶ τὸ λοιπὸν ἤδη τὴν Ἑρνίκων
γῆν ἐπῄει λεηλατῶν ἀδεῶς, οὐδενὸς ἔτι ὑπομένοντος
εἰς χεῖρας ἰέναι. ταῦτα μὲν Ἀκύλλιος ἔδρασεν.
</p>
</div3>
</div2>
<div2 type="chapter" n="67">
<div3 type="section" n="1">
<p>
ὁ δʼ ἕτερος τῶν ὑπάτων Τῖτος Σίκκιος,
<milestone unit="reiskpage" n="1665"/>
ὁ πεμφθεὶς ἐπὶ Οὐολούσκους, ὅσον ἦν κράτιστον τῆς
δυνάμεως μέρος ἀναλαβὼν εἰς τὴν Οὐελιτρανῶν χώραν
<pb id="v.3p.225"/>
εἰσέβαλεν. ἐνταῦθα γὰρ ἦν Τύλλος Ἄττιος ὁ τῶν
Οὐολούσκων ἡγεμὼν τὴν ἀκμαιοτάτην συσκευασάμενος
στρατιάν, γνώμην ἔχων τὰ συμμαχικὰ Ῥωμαίων κακῶσαι
πρῶτον, ὥσπερ ὁ Μάρκιος ἔδρασεν, ὅτʼ ἤρχετο
τοῦ πολέμου, δόξας ἐν τῷ αὐτῷ φόβῳ Ῥωμαίους ἔτι 
διαμένειν καὶ μηδεμίαν τοῖς ὑπὲρ αὐτῶν κινδυνεύουσι
πέμψειν ἐπικουρίαν. ὡς δʼ ὤφθησάν τε καὶ εἶδον
ἀλλήλας αἱ δυνάμεις, οὐδὲν ἔτι ἀναβαλόμεναι συνῄεσαν
εἰς ταὐτόν.
</p>
</div3>
<div3 type="section" n="2">
<p>ἦν δʼ ὁ χῶρος ὁ μεταξὺ τῶν στρατοπέδων, 
ἐν ᾧ τὴν μάχην ἔδει γενέσθαι, λόφος πετρώδης 
πολλαχῇ περικατεαγώς, ἔνθα οὐδετέροις ἡ ἵππος ἔμελλεν
ἔσεσθαι χρησίμη. μαθόντες δὲ τοῦθʼ οἱ τῶν Ῥωμαίων
ἱππεῖς καὶ ἐν αἰσχύνῃ θέμενοι, εἰ παρόντες τῷ
<milestone unit="reiskpage" n="1666"/>ἀγῶνι μηδὲν προσωφελήσουσιν, ἐδέοντο τοῦ ὑπάτου
προσελθόντες ἀθρόοι, ἐᾶσαι σφᾶς καταβάντας ἀπὸ τῶν 
ἵππων μάχεσθαι πεζούς, εἰ τοῦτʼ αὐτῷ δοκεῖ κράτιστον
εἶναι.
</p>
</div3>
<div3 type="section" n="3">
<p>κἀκεῖνος πολλὰ ἐπαινέσας αὐτοὺς καταβιβάζει 
τʼ ἀπὸ τῶν ἵππων, καὶ σὺν ἑαυτῷ τεταγμένους εἶχεν
ἐπισκόπους τε καὶ ἐπανορθωτὰς τοῦ κάμνοντος ἐσομένους·
καὶ ἐγένοντο τῆς τότε νίκης λαμπρᾶς σφόδρα 
γενομένης οὗτοι Ῥωμαίοις αἴτιοι. τὸ μὲν γὰρ πεζὸν
ἀμφοτέρων πλήθει τʼ ἀνθρώπων ὡς μάλιστα ἦν καὶ
ὁπλισμοῖς ὁμοιότροπον, τάξεώς τε κόσμῳ καὶ μάχης
ἐμπειρίᾳ κατά τʼ ἐπαγωγὰς καὶ ὑποχωρήσεις πληγάς
τʼ αὖ καὶ φυλακὰς παραπλήσιον.
</p>
</div3>
<div3 type="section" n="4">
<p>μετέμαθον γὰρ οἱ 
Οὐολοῦσκοι πάντα τὰ πολέμια, ἐξ οὗ Μάρκιον ἔσχον
<pb id="v.3p.226"/>
ἡγεμόνα, καὶ εἰς τὰ Ῥωμαίων προσεχώρησαν ἔθη. διέμενον
οὖν ἐπὶ πλεῖστον χρόνον τῆς ἡμέρας ἀγχωμάλως
αἱ φάλαγγες ἀγωνιζόμεναι, καὶ ἡ τοῦ χωρίου φύσις
ἀνώμαλος οὖσα ἑκατέροις πολλὰ εἰς τὸ πλεονεκτεῖν
κατʼ ἀλλήλων παρείχετο. οἱ δʼ ἱππεῖς τῶν Ῥωμαίων
<milestone unit="reiskpage" n="1667"/>
διχῇ νείμαντες ἑαυτούς, οἱ μὲν κατὰ τὰ πλάγια τῶν
πολεμίων ἀπὸ τοῦ δεξιοῦ κέρως ἐμβάλλουσιν, οἱ δὲ
περιελθόντες διὰ τοῦ λόφου τοῖς κατόπιν ἐπιρράττουσιν.
</p>
</div3>
<div3 type="section" n="5">
<p>ἔπειθʼ οἱ μὲν εἰσακοντίζοντες τὰς λόγχας, οἱ δὲ τοὺς
ὁμόσε χωροῦντας τοῖς ἱππικοῖς ξίφεσι μακροτέροις οὖσι
κατὰ βραχιόνων παίοντες καὶ παρὰ τὰς ἀγκύλας καταφέροντες,
πολλῶν μὲν τὰς <del>ἀμυνομένας, ἢ σκεπούσας
τὰ σώματα</del> χεῖρας αὐτοῖς σκεπάσμασί τε καὶ ἀμυντηρίοις
ἀπέκοπτον, πολλοὺς δὲ γονάτων τε καὶ ἀστραγάλων
πληγαῖς βαθείαις ἀπὸ κρατίστης βάσεως ἐρρίπτουν
ἡμιθανεῖς.
</p>
</div3>
<div3 type="section" n="6">
<p>περιειστήκει τε πάντοθεν τοῖς Οὐολούσκοις
τὸ δεινόν· ἐκ μὲν γὰρ τῶν κατὰ πρόσωπον οἱ
πεζοὶ αὐτοῖς ἐνέκειντο, ἐκ δὲ τῶν πλαγίων τε καὶ τῶν
κατόπιν οἱ ἱππεῖς, ὥστε ὑπὲρ δύναμιν ἀγαθοὶ γενόμενοι
καὶ πολλὰ ἔργα τόλμης τε καὶ ἐμπειρίας ἀποδειξάμενοι,
<milestone unit="reiskpage" n="1668"/>
μικροῦ δεῖν πάντες οἱ τὸ δεξιὸν κέρας ἔχοντες
κατεκόπησαν. οἱ δʼ ἐν μέσῃ τε τῇ φάλαγγι τεταγμένοι
καὶ ἐπὶ τοῦ ἑτέρου κέρως ἐπειδὴ τὸ δεξιόν τε παρερρηγμένον
εἶδον καὶ τὸν αὐτὸν τρόπον ἐπιόντας σφίσι
τοὺς τῶν Ῥωμαίων ἱππεῖς, ἐξελίξαντες τοὺς λόχους
βάδην ἀπεχώρουν ἐπὶ τὸν χάρακα, καὶ οἱ τῶν Ῥωμαίων
 <pb id="v.3p.227"/>
</p>
</div3>
<div3 type="section" n="7">
<p>ἱππεῖς <add>ἐν</add> τάξει ἠκολούθουν. ἐπεὶ δὲ πρὸς 
τῷ ἐρύματι ἦσαν, ἑτέρα γίνεται μάχη τῶν ἱππέων ἐπιβαινόντων
τοῖς περισταυρώμασι κατὰ πολλὰ μέρη τοῦ
χάρακος ὀξεῖα καὶ παλίντροπος. πονουμένων δὲ τῶν
Ῥωμαίων ὁ ὕπατος κελεύσας τοῖς πεζοῖς ὕλην προσενέγκαντας 
ἀποχῶσαι τὰς τάφρους, πρῶτος ἐχώρει κατὰ
τὸ ἐπίβατον ἔχων τοὺς ἀρίστους τῶν ἱππέων ἐπὶ τὰς
ἐχυρωτάτας τοῦ χάρακος πύλας· ἀναστείλας δὲ τοὺς
πρὸ αὐτῶν μαχομένους καὶ τοὺς καταρράκτας τῶν πυλῶν
διακόψας ἐντὸς ἐγεγόνει τῶν ἐρυμάτων, καὶ τοὺς 
ἐπιόντας τῶν σφετέρων πεζῶν ἐδέχετο.
</p>
</div3>
<div3 type="section" n="8">
<p>Τύλλος δʼ 
Ἄττιος ἔχων τοὺς ἐρρωμενεστάτους καὶ εὐτολμοτάτους
Οὐολούσκων ὁμόσε αὐτῷ χωρεῖ καὶ πολλὰ ἔργα γενναῖα
<milestone unit="reiskpage" n="1669"/>ἀποδειξάμενος· ἦν γὰρ ἀγωνιστὴς μὲν πολέμων
σφόδρʼ ἄλκιμος, στρατηγῆσαι δʼ οὐχ ἱκανός· ὑπὸ κόπου 
τε καὶ πλήθους τραυμάτων καταπονηθεὶς ἀποθνήσκει.
τῶν δʼ ἄλλων Οὐολούσκων, ἐπειδὴ ὁ χάραξ ἡλίσκετο,
οἱ μὲν ἀγωνιζόμενοι κατεκόπησαν, οἱ δὲ τὰ ὅπλα ῥίψαντες
πρὸς ἱκεσίας τῶν κεκρατηκότων ἐτράποντο,
ὀλίγοι δέ τινες ἐπὶ τὰ οἰκεῖα φεύγοντες ἀπεσώθησαν.
</p>
</div3>
<div3 type="section" n="9">
<p>ἀφικομένων δʼ εἰς τὴν Ῥώμην ἀγγέλων, οὓς ἀπέστειλαν 
οἱ ὕπατοι, μεγίστη χαρὰ τὸν δῆμον κατέσχε, καὶ
αὐτίκα τοῖς μὲν θεοῖς χαριστηρίους ἐψηφίσαντο θυσίας,
τοῖς δʼ ὑπάτοις τὴν τῶν θριάμβων τιμὴν προσέθεσαν.
οὐ μέντοι τὴν αὐτήν γʼ ἀμφοτέροις· ἀλλὰ Σικκίῳ μέν, 
ἐπειδὴ φόβου μείζονος ἠλευθερωκέναι ἐδόκει τὴν πόλιν
<pb id="v.3p.228"/>
τὸν Οὐολούσκων ὑβριστὴν καθελὼν στρατὸν καὶ τὸν
ἡγεμόνα αὐτῶν ἀποκτείνας τὴν μείζονα πομπὴν ἐψηφίσαντο·
καὶ εἰσήλασεν ὁ ἀνὴρ ἄγων τὰ λάφυρα καὶ
τοὺς αἰχμαλώτους καὶ τὴν συναγωνισαμένην δύναμιν
ἅρματι παρεμβεβηκὼς χρυσοχαλίνων ἵππων τὴν βασιλικὴν
ἠμφιεσμένος ἐσθῆτα, ὡς περὶ τοὺς μείζονας
θριάμβους νόμος. Ἀκυλλίῳ δὲ τὸν ἐλάττονα θρίαμβον
<milestone unit="reiskpage" n="1670"/>
ἀπέδοσαν, ὃν αὐτοὶ καλοῦσιν οὐαστήν· δεδήλωται δέ
μοι διὰ τῶν προτέρων, ἣν ἔχει διαφορὰν οὗτος πρὸς
τὸν μείζονα·
</p>
</div3>
<div3 type="section" n="10">
<p>καὶ εἰσῆλθεν ὁ ἀνὴρ πεζὸς τὰ λοιπὰ τῆς
πομπῆς ἐπαγόμενος. καὶ τὸ ἔτος τοῦτο ἐτελεύτα.
</p>
</div3>
</div2>
<div2 type="chapter" n="68">
<div3 type="section" n="1">
<p>
οἱ δὲ παρὰ τούτων τὴν ὑπατείαν παραλαβόντες
Πόπλιος Οὐεργίνιος καὶ Σπόριος Κάσσιος
τρίτον τότʼ ἀποδειχθεὶς ὕπατος, τάς τε πολιτικὰς καὶ
τὰς συμμαχικὰς ἀναλαβόντες δυνάμεις ἐξῆγον εἰς τὴν
ὕπαιθρον, Οὐεργίνιος μὲν ἐπὶ τὰς Αἰκανῶν πόλεις,
Κάσσιος δʼ ἐπὶ τὰς Ἑρνίκων τε καὶ Οὐολούσκων,
κλήρῳ διαλαχόντες τὰς ἐξόδους. Αἰκανοὶ μὲν οὖν ὀχυρώσαντες
<milestone unit="reiskpage" n="1671"/>
τὰς πόλεις καὶ τὰ πλείστου ἄξια ἐκ τῶν
ἀγρῶν ἀνασκευασάμενοι τήν τε γῆν περιεώρων δῃουμένην
καὶ τὰς αὐλὰς ἐμπιμπραμένας, ὥστε κατὰ πολλὴν
εὐπέτειαν ὁ Οὐεργίνιος ὅσην ἐδύνατο πλείστην
αὐτῶν γῆν κείρας τε καὶ λωβησάμενος, ἐπειδὴ οὐδεὶς
ὑπὲρ αὐτῆς ἐξῄει μαχούμενος ἀπῆγε τὴν στρατιάν.
</p>
</div3>
<div3 type="section" n="2">
<p> Οὐολοῦσκοι δὲ καὶ Ἕρνικες, ἐφʼ οὓς ὁ Κάσσιος ἐστράτευσε,
γνώμην μὲν ἐποιήσαντο δῃουμένης τῆς χώρας
<pb id="v.3p.229"/>
περιορᾶν καὶ συνέφυγον εἰς τὰς πόλεις· οὐ μὴν ἔμεινάν
γʼ ἐν τοῖς ἐγνωσμένοις χώρας τʼ ἀγαθῆς κειρομένης,
ἣν οὐ ῥᾳδίως ἀνακτήσεσθαι ἔτι ἤλπισαν, οἴκτῳ
ὑπαχθέντες, καὶ τοῖς ἐρύμασιν οὐ σφόδρα ἐχυροῖς
οὖσιν, εἰς ἃ κατεπεφεύγεσαν, ἀπιστοῦντες, ἀλλὰ πρέσβεις 
ἀπέστειλαν πρὸς τὸν ὕπατον ὑπὲρ καταλύσεως
<milestone unit="reiskpage" n="1672"/>τοῦ πολέμου δεησομένους· Οὐολοῦσκοι μὲν πρότεροι,
καὶ θᾶττον οὗτοι τῆς εἰρήνης ἔτυχον ἀργύριόν τε δόντες,
ὅσον αὐτοῖς ὁ ὕπατος ἔταξε, καὶ τἆλλα, ὅσων ἔδει
τῇ στρατιᾷ, πάντα ὑπηρετήσαντες· καὶ οὗτοι μὲν ὑπήκοοι 
Ῥωμαίοις ἔσεσθαι ὡμολόγησαν οὐθενὸς ἔτι μεταποιούμενοι
τῶν ἴσων.
</p>
</div3>
<div3 type="section" n="3">
<p>Ἕρνικες δʼ ὕστεροι, ἐπειδὴ μεμονωμένους 
ἑαυτοὺς εἶδον, ὑπὲρ εἰρήνης τε καὶ φιλίας
διελέγοντο πρὸς τὸν ὕπατον. ὁ δὲ Κάσσιος πολλὴν
κατηγορίαν πρὸς τοὺς πρέσβεις κατʼ αὐτῶν διαθέμενος 
πρῶτον ἔφη δεῖν αὐτοὺς τὰ τῶν κεκρατημένων τε καὶ
ὑπηκόων ποιήσαντας, τότε διαλέγεσθαι περὶ φιλίας·
τῶν δὲ πρεσβευτῶν <add>εἰπόντων</add> ποιήσειν τὰ δυνατὰ
καὶ μέτρια ἐκέλευσεν αὐτοῖς ἀργύριόν τε, ὃ κατʼ ἄνδρα
τοῖς στρατιώταις εἰς ὀψωνιασμὸν ἔθος ἦν <add>ἓξ</add> μηνῶν 
δίδοσθαι καὶ διὰ μηνὸς τροφὰς ἀποφέρειν.
</p>
</div3>
<div3 type="section" n="4">
<p>ἕως δʼ 
<pb id="v.3p.230"/>
ἂν ταῦτʼ εὐπορήσωσι, τάξας τινὰ χρόνον ἡμερῶν ἀνοχὰς
<milestone unit="reiskpage" n="1673"/>
αὐτοῖς ἐδίδου τοῦ πολέμου. ὑπηρετησάντων δʼ
αὐτοῖς ἅπαντα τῶν Ἑρνίκων διὰ τάχους καὶ μετὰ προθυμίας,
καὶ τοὺς περὶ τῆς φιλίας διαλεξομένους ἀποστειλάντων
αὖθις, ἐπαινέσας αὐτοὺς ὁ Κάσσιος ἀνέπεμψεν
ἐπὶ τὴν βουλήν. τοῖς δʼ ἐκ τοῦ συνεδρίου
πολλὰ βουλευσαμένοις ἔδοξε δέχεσθαι μὲν τοὺς ἄνδρας
εἰς φιλίαν, ἐφʼ οἷς δὲ γενήσονται δικαίοις αἱ
πρὸς αὐτοὺς συνθῆκαι, Κάσσιον τὸν ὕπατον γνῶναί
τε καὶ στῆσαι, ὅ τι δʼ ἂν ἐκείνῳ δόξῃ, τοῦτʼ εἶναι σφίσι κύριον.
</p>
</div3>
</div2>
<div2 type="chapter" n="69">
<div3 type="section" n="1">
<p>
ταῦτα τῆς βουλῆς ψηφισαμένης ἀναστρέψας
εἰς τὴν πόλιν ὁ Κάσσιος θρίαμβον κατάγειν
ἠξίου δεύτερον ὡς τὰ μέγιστα τῶν ἐθνῶν κεχειρωμένος,
χάριτι μᾶλλον ἁρπάζων τὸ τίμιον ἢ τῷ δικαίῳ
<milestone unit="reiskpage" n="1674"/>
λαμβάνων, ὃς οὔτε πόλεις κατὰ κράτος ἑλὼν ἐκ τειχομαχίας,
οὔτʼ ἐν ὑπαίθρῳ μάχῃ στρατιὰν πολεμίων
τρεψάμενος αἰχμάλωτα καὶ σκῦλα, οἷς κοσμεῖται θρίαμβος,
ἔμελλε κατάγειν. τοιγάρτοι δόξαν αὐθαδείας
καὶ τοῦ μηδὲν ἔτι τῶν ὁμοίων τοῖς ἄλλοις φρονεῖν
τοῦτο τὸ ἔργον αὐτῷ πρῶτον <del>φθόνον</del> ἤνεγκε.
</p>
</div3>
<div3 type="section" n="2">
<p>διαπραξάμενος
δὲ τὸν θρίαμβον αὑτῷ δοθῆναι τὰς πρὸς
Ἕρνικας ἐξήνεγκεν ὁμολογίας· αὗται δʼ ἦσαν ἀντίγραφοι
τῶν πρὸς Λατίνους γενομένων, ἐφʼ αἷς πάνυ
ἤχθοντο οἱ πρεσβύτατοί τε καὶ τιμιώτατοι καὶ διʼ ὑποψίας αὐτὸν ἐλάμβανον οὐκ ἀξιοῦντες τῆς ἴσης τιμῆς
<pb id="v.3p.231"/>
τοῖς συγγενέσι Λατίνοις τοὺς ἀλλοεθνεῖς Ἕρνικας
τυγχάνειν, οὐδὲ τοῖς πολλὰ εὐνοίας ἔργα ἐπιδειξαμένοις
τοὺς μηδʼ ὁτιοῦν ἀγαθὸν δεδρακότας τῶν αὐτῶν φιλανθρώπων
μετέχειν, τῇ τε ὑπεροψίᾳ τοῦ ἀνδρὸς ἀχθόμενοι,
ὃς ὑπὸ τῆς βουλῆς τιμηθεὶς οὐκ ἀντετίμησεν
<milestone unit="reiskpage" n="1675"/>αὐτὴν τοῖς ἴσοις, οὐδὲ μετὰ κοινῆς γνώμης τῶν συνέδρων,
ἀλλʼ ὡς αὐτῷ ἐδόκει γράψας ἐξήνεγκε τὰς ὁμολογίας.
</p>
</div3>
<div3 type="section" n="3">
<p>ἦν τʼ ἄρα τὸ ἐν πολλοῖς εὐτυχεῖν σφαλερὸν 
ἀνθρώπῳ χρῆμα καὶ ἀσύμφορον· αὐχήματός τε γὰρ
ἀνοήτου πολλοῖς αἴτιον γενόμενον λανθάνει καὶ ἐπιθυμιῶν 
ἀρχηγὸν ἐκβαινουσῶν τὴν ἀνθρωπίνην φύσιν·
ὃ καὶ τῷ ἀνδρὶ ἐκείνῳ συνέβη. τρισὶ γὰρ ὑπατείαις
καὶ δυσὶ θριάμβοις μόνος τῶν τότε ἀνθρώπων ὑπὸ
τῆς πόλεως τετιμημένος σεμνότερον ἑαυτὸν ἦγε καὶ
μοναρχικῆς ἐξουσίας ἐλάμβανε πόθον· ἐνθυμούμενος 
δʼ ὅτι τοῖς βασιλείας ἢ τυραννίδος ἐφιεμένοις ῥᾴστη
τε καὶ ἀσφαλεστάτη πασῶν ἐστιν ὁδὸς ἡ τὸ πλῆθος
εὐεργεσίαις τισὶν ὑπαγομένη καὶ ἐκ τῶν χειρῶν τοῦ
διδόντος τὰ κοινὰ σιτεῖσθαι ἐθίζουσα, ταύτην ἐτράπετο·
<milestone unit="reiskpage" n="1676"/>καὶ αὐτίκα οὐθενὶ προειπών· ἦν γάρ τις χώρα δημοσία 
πολλὴ παρημελημένη τε καὶ ὑπὸ τῶν εὐπορωτάτων
κατεχομένη, ταύτην ἔγνω τῷ δήμῳ διανέμειν.
</p>
</div3>
<div3 type="section" n="4">
<p>καὶ εἰ μὲν ἄχρι τοῦδʼ ἐλθὼν ἠρκέσθη, τάχʼ ἂν αὐτῷ 
κατὰ νοῦν τὸ ἔργον ἐχώρησε· νῦν δὲ πλειόνων ὀρεγόμενος
στάσιν οὐ μικρὰν ἤγειρεν, ἐξ ἧς οὐκ εὐτυχὲς τὸ 
τέλος αὐτῷ συνέβη. Λατίνους τε γὰρ ἠξίου τῇ καταγραφῇ
τῆς χώρας συμπεριλαμβάνειν καὶ τοὺς νεωστὶ
<pb id="v.3p.232"/>
προσληφθέντας εἰς τὴν πολιτείαν Ἕρνικας οἰκεῖα ἑαυτῷ
παρασκευάσας τὰ ἔθνη.
</p>
</div3>
</div2>
<div2 type="chapter" n="70">
<div3 type="section" n="1">
<p>
ταῦτα διανοηθεὶς τῇ μετὰ τὸν θρίαμβον
ἡμέρᾳ συνεκάλεσε τὸ πλῆθος εἰς ἐκκλησίαν· καὶ παρελθὼν
ἐπὶ τὸ βῆμα, ὡς ἔθος ἐστὶ ποιεῖν τοῖς τεθριαμβευκόσι,
πρῶτον μὲν ἀπέδωκε τὸν ὑπὲρ τῶν πραχθέντων
αὐτῷ λόγον, οὗ κεφάλαια ἦν ταῦτα·
</p>
</div3>
<div3 type="section" n="2">
<p>ὅτι τῆς
μὲν πρώτης ὑπατείας τυχὼν τὸ Σαβίνων ἔθνος ἀντιποιούμενον
<milestone unit="reiskpage" n="1677"/>
τῆς ἡγεμονίας μάχῃ νικήσας ὑπήκοον ἠνάγκασε
Ῥωμαίοις γενέσθαι· ἀποδειχθεὶς δὲ τὸ δεύτερον
ὕπατος τὴν ἐμφύλιον ἔπαυσε τῆς πόλεως στάσιν καὶ
κατήγαγε τὸν δῆμον εἰς τὴν πατρίδα, Λατίνους δὲ
συγγενεῖς μὲν ὄντας τῆς Ῥωμαίων πόλεως, ἀεὶ δὲ τῆς
ἡγεμονίας καὶ τῆς δόξης αὐτῇ φθονοῦντας, εἰς φιλότητα
συνήγαγε τῆς ἰσοπολιτείας μεταδούς, ὥστε μηκέτι
ἀντίπαλον, ἀλλὰ πατρίδα τὴν Ῥώμην νομίζειν.
</p>
</div3>
<div3 type="section" n="3">
<p>τρίτον
δὲ καταστὰς ἐπὶ τὴν αὐτὴν ἀρχὴν Οὐολούσκους τʼ
ἠνάγκασε φίλους ἀντὶ πολεμίων γενέσθαι καὶ τὸ Ἑρνίκων
ἔθνος μέγα τε καὶ ἄλκιμον καὶ πλησίον σφῶν
κείμενον βλάπτειν τε καὶ ὠφελεῖν τὰ μέγιστα ἱκανώτατον
ἑκούσιον ὑπηγάγετο.
</p>
</div3>
<div3 type="section" n="4">
<p>ταῦτά τε δὴ καὶ τὰ ὅμοια
τούτοις διεξελθὼν ἠξίου τὸν δῆμον ἑαυτῷ προσέχειν
τὸν νοῦν, ὡς παρὰ πάντας τοὺς ἄλλους πρόνοιαν
ἔχοντι τοῦ κοινοῦ καὶ εἰς τὸν λοιπὸν ἕξοντι χρόνον.
<pb id="v.3p.233"/>
τελευτῶν δὲ τοῦ λόγου τοσαῦτʼ ἔφη καὶ τηλικαῦτʼ
ἀγαθὰ ποιήσειν τὸν δῆμον, ὥστε πάντας ὑπερβαλέσθαι
<milestone unit="reiskpage" n="1678"/>τοὺς ἐπαινουμένους ἐπὶ τῷ φιλεῖν καὶ σώζειν τὸ
δημοτικόν· καὶ ταῦτʼ ἔφη ποιήσειν οὐκ εἰς μακράν.
</p>
</div3>
<div3 type="section" n="5">
<p>διαλύσας δὲ τὴν ἐκκλησίαν καὶ χρόνον οὐδὲ ἀκαριαῖον 
διαλιπὼν τῇ κατόπιν ἡμέρᾳ συνεκάλει τὴν βουλὴν εἰς
τὸ συνέδριον ὀρθὴν καὶ περίφοβον οὖσαν ἐπὶ τοῖς
ῥηθεῖσιν ὑπʼ αὐτοῦ λόγοις· καὶ πρὶν ἑτέρου τινὸς
ἄρξασθαι λόγου τὴν ἀπόρρητον ἐν τῷ δήμῳ φυλαχθεῖσαν
γνώμην εἰς μέσον ἔφερεν, ἀξιῶν τοὺς βουλευτάς, 
ἐπειδὴ πολλὰ ὁ δῆμος τῇ πόλει χρήσιμος γέγονε
τὰ μὲν εἰς τὴν ἐλευθερίαν, τὰ δʼ εἰς τὸ ἑτέρων ἄρχειν
συλλαβόμενος, πρόνοιαν αὐτοῦ ποιήσασθαι, τήν τε χώραν
αὐτῷ νείμαντας, ὅση πολέμῳ κρατηθεῖσα λόγῳ
μὲν ἦν δημοσία, ἔργῳ δὲ τῶν ἀναιδεστάτων τε καὶ 
σὺν οὐδενὶ δικαίῳ κατεσχηκότων πατρικίων, καὶ τῆς
ὑπὸ Γέλωνος τοῦ Σικελίας τυράννου πεμφθείσης σφίσι
δωρεᾶς σιτικῆς, ἣν προῖκα δέον ἅπαντας διανείμασθαι
τοὺς πολίτας ὠνητὴν ἐλάμβανον οἱ πένητες, ἀποδοθῆναι
τὰς τιμὰς τοῖς ὠνησαμένοις ἐξ ὧν εἶχε τὸ κοινὸν χρημάτων. 
</p>
</div3>
</div2>
<div2 type="chapter" n="71">
<div3 type="section" n="1">
<p>
εὐθὺς μὲν οὖν ἔτι λέγοντος αὐτοῦ θόρυβος
<milestone unit="reiskpage" n="1679"/>ἦν πολύς, ἀχθομένων ἁπάντων καὶ οὐχ ὑπομενόντων
τὸν λόγον. ἐπειδὴ δʼ ἐπαύσατο ὅ τε συνύπατος
αὐτοῦ Οὐεργίνιος πολλὴν ἐποιήσατο κατηγορίαν ὡς 
στάσιν εἰσάγοντος, καὶ τῶν ἄλλων βουλευτῶν οἱ πρεσβύτατοί
τε καὶ τιμιώτατοι, μάλιστα δʼ Ἄππιος Κλαύδιος·
καὶ μέχρι πολλῆς ὥρας ἠγριωμένοι τε καὶ τὰ
<pb id="v.3p.234"/>
αἴσχιστα κατʼ ἀλλήλων ὀνείδη λέγοντες οὗτοι διετέλεσαν.
</p>
</div3>
<div3 type="section" n="2">
<p>ταῖς δὲ κατόπιν ἡμέραις ὁ μὲν Κάσσιος ἐκκλησίας
συνεχεῖς ποιούμενος ἐξεδημαγώγει τὸ πλῆθος, καὶ
τοὺς ὑπὲρ τῆς κληρουχίας λόγους εἰσέφερε, καὶ πολὺς
ἦν ἐν ταῖς κατηγορίαις τῶν ἀντιπραττόντων. ὁ δʼ
Οὐεργίνιος τὴν βουλὴν ὁσημέραι συνάγων μετὰ κοινῆς
γνώμης τῶν πατρικίων ἀντιπαρεσκευάζετο φυλακάς τε
καὶ κωλύσεις νομίμους.
</p>
</div3>
<div3 type="section" n="3">
<p>καὶ ἦν στῖφος ἑκατέρῳ τῶν
παρακολουθούντων τε καὶ φυλακὴν τῷ σώματι παρεχόντων
πολύ· τὸ μὲν ἄπορον καὶ ῥυπαρὸν καὶ πάντα
τολμᾶν πρόχειρον ὑπὸ τῷ Κασσίῳ τεταγμένον, τὸ δʼ
<milestone unit="reiskpage" n="1680"/>
εὐγενέστατόν τε καὶ καθαρώτατον ὑπὸ τῷ Οὐεργινίῳ.
</p>
</div3>
<div3 type="section" n="4">
<p>τέως μὲν οὖν τὸ χεῖρον ἐν ταῖς ἐκκλησίαις ἐπεκράτει
μακρῷ θατέρου προὔχον, ἔπειτα ἰσόρροπον ἐγένετο
προσνειμάντων ἑαυτοὺς τῶν δημάρχων τῇ κρείττονι
μοίρᾳ· τάχα μὲν καὶ διὰ τὸ μὴ δοκεῖν ἄμεινον εἶναι
τῇ πόλει δεκασμοῖς τʼ ἀργυρίου καὶ διανομαῖς τῶν
δημοσίων διαφθειρόμενον τὸ πλῆθος ἀργὸν καὶ πονηρὸν
εἶναι, τάχα δὲ καὶ διὰ τὸν φθόνον, ὅτι τῆς
φιλανθρωπίας ταύτης οὐκ αὐτοὶ ἦρξαν οἱ τοῦ δήμου
προεστηκότες, ἀλλʼ ἕτερος· οὐθὲν δὲ κωλύει <add>καὶ</add> διὰ
τοῦτο τὸ δέος, ὃ πρὸς τὴν αὔξησιν τοῦ ἀνδρὸς ἐλάμβανον
μείζονα γενομένην ἢ τῇ πόλει συνέφερεν.
</p>
</div3>
<div3 type="section" n="5">
<p>ἀντέλεγον
οὖν ἤδη κατὰ κράτος ἐν ταῖς ἐκκλησίαις οὗτοι
<pb id="v.3p.235"/>
πρὸς τοὺς εἰσφερομένους ὑπὸ τοῦ Κασσίου νόμους
διδάσκοντες τὸν δῆμον, ὡς οὐκ εἴη δίκαιον, ἃ διὰ πολλῶν
<milestone unit="reiskpage" n="1681"/>ἐκτήσατο πολέμων, ταῦτα μὴ Ῥωμαίους νείμασθαι
μόνους, ἀλλὰ καὶ Λατίνους αὐτοῖς ἰσομοιρεῖν τοὺς μὴ
παραγενομένους τοῖς πολέμοις, καὶ τοὺς νεωστὶ προσελθόντας 
πρὸς τὴν φιλίαν Ἕρνικας, οἷς ἀγαπητὸν ἦν
πολέμῳ προσαχθεῖσι τὸ μὴ τὴν ἑαυτῶν ἀφαιρεθῆναι
χώραν.
</p>
</div3>
<div3 type="section" n="6">
<p>ὁ δὲ δῆμος ἀκούων τοτὲ μὲν τοῖς τῶν δημάρχων 
προσετίθετο λόγοις ἐνθυμούμενος, ὅτι μικρόν
τι καὶ οὐκ ἄξιον ἔσται λόγου τὸ ἐκ τῆς δημοσίας γῆς 
ἐσόμενον ἑκάστῳ λάχος, εἰ μεθʼ Ἑρνίκων τε καὶ Λατίνων
αὐτὴν νεμήσονται, τοτὲ δʼ ὑπὸ τοῦ Κασσίου μετεπείθετο
δημαγωγοῦντος, ὡς προδιδόντων αὐτοὺς τοῖς
πατρικίοις τῶν δημάρχων καὶ πρόφασιν ποιουμένων
τῆς κωλύσεως εὐπρεπῆ τὴν Ἑρνίκων τε καὶ Λατίνων
<milestone unit="reiskpage" n="1682"/>ἰσομοιρίαν, ἣν αὐτὸς ἔφη νόμῳ περιλαβεῖν ἰσχύος τῶν
πενήτων ἕνεκα καὶ εἴ τις ἀφαιρεῖσθαί ποτε αὐτοὺς
ἀξιώσαι τὰ δοθέντα κωλῦσαι, κρεῖττον ἡγούμενος εἶναι
καὶ ἀσφαλέστερον τοῖς πολλοῖς μικρὰ λαβοῦσιν ὁμοίως
ἔχειν ἢ πολλὰ ἐλπίσασιν ἁπάντων ἀποτυχεῖν. 
</p>
</div3>
</div2>
<div2 type="chapter" n="72">
<div3 type="section" n="1">
<p>
τούτοις δὴ τοῖς λόγοις τοῦ Κασσίου θαμινὰ
μεταπείθοντος ἐν ταῖς ἐκκλησίαις τὸν ὄχλον παρελθὼν
εἷς τῶν δημάρχων, Γάϊος Ῥαβολήιος, ἀνὴρ οὐκ
ἄφρων, τήν τε διχοστασίαν τῶν ὑπάτων ὑπέσχετο παύσειν
οὐκ εἰς μακράν, καὶ τῷ δήμῳ ποιήσειν φανερόν, 
ὅ τι χρὴ ποιεῖν. ἐπισημασίας δὲ γενομένης αὐτῷ μεγάλης
καὶ μετὰ τοῦτο σιωπῆς· οὐχὶ ταῦτʼ, εἶπεν, ὦ
<pb id="v.3p.236"/>
Κάσσιε, καὶ σὺ Οὐεργίνιε, τὰ κεφάλαιά ἐστι τοῦ νόμου;
<milestone unit="reiskpage" n="1683"/>
ἓν μέν, εἰ χρὴ τὴν δημοσίαν γῆν κατʼ ἄνδρα διανεμηθῆναι,
ἕτερον δʼ, εἰ χρὴ καὶ Λατίνους καὶ Ἕρνικας
μέρος αὐτῆς λαβόντας <add>ἔχειν</add>; ὁμολογησάντων δʼ αὐτῶν·
</p>
</div3>
<div3 type="section" n="2">
<p>εἶεν δή· σὺ μέν, εἶπεν, ὦ Κάσσιε, ἀμφότερα
ταῦτʼ ἐπιψηφίζειν ἀξιοῖς τὸν δῆμον, σὺ δὲ δὴ πρὸς
θεῶν, ὦ Οὐεργίνιε, λέξον ἡμῖν, πότερα θάτερον ἀκυροῖς
τῆς. Κασσίου γνώμης μέρος τὸ κατὰ τοὺς συμμάχους
οὐκ οἰόμενος δεῖν ἰσομοίρους ἡμῖν Ἕρνικάς τε
καὶ Λατίνους ποιεῖν, ἢ καὶ θάτερον <add>μόνον</add> ἀκυροῖς
ἀξιῶν οὐδὲ ἡμῖν αὐτοῖς διανέμειν τὰ κοινά; ταυτὶ γὰρ
ἀπόκριναί μοι μηδὲν ἀποκρυψάμενος.
</p>
</div3>
<div3 type="section" n="3">
<p>εἰπόντος δὲ τοῦ
Οὐεργινίου τῇ Λατίνων τε καὶ Ἑρνίκων ἀντιλέγειν
ἰσομοιρίᾳ, τὸ δὲ κατὰ τοὺς πολίτας, εἰ πᾶσι δόξειε,
διανέμεσθαι συγχωρεῖν, ἐπιστρέψας ὁ δήμαρχος εἰς τὸν
ὄχλον εἶπεν· ἐπεὶ τοίνυν τὸ μὲν ἕτερον τῆς γνώμης
μέρος ἀμφοτέροις τοῖς ὑπάτοις συνδοκεῖ, τὸ δʼ ἕτερον
ἀντιλέγεται πρὸς θατέρου, ἰσότιμοι δʼ ἀμφότεροι, καὶ
οὐχ οἷόν τε βιάσασθαι θατέρῳ τὸν ἕτερον, ὃ μὲν δίδοται
δοται παρʼ ἀμφοτέρων, ἤδη λάβωμεν, ὑπὲρ οὗ δʼ ἀμφισβητοῦσιν,
</p>
</div3>
<div3 type="section" n="4">
<p>ἀναβαλώμεθα. ἐπισημήναντος δὲ τοῦ
πλήθους ὡς τὰ πράτιστα ὑποθεμένῳ καὶ καταλύειν ἐκ
τοῦ νόμου τὸ ποιοῦν διχοστασίαν μέρος ἀξιοῦντος,
ἀπορῶν, ὅ τι χρὴ πράττειν, ὁ Κάσσιος καὶ οὔτʼ ἀναθέσθαι
<milestone unit="reiskpage" n="1684"/>
τὴν γνώμην προαιρούμενος οὔτε μένειν ἐπʼ
αὐτῆς ἀντιπραττόντων τῶν δημάρχων δυνάμενος, τότε
<pb id="v.3p.237"/>
μὲν διέλυσε τὴν ἐκκλησίαν, ταῖς δʼ ἑξῆς ἡμέραις ἀρρωστίαν
σκηπτόμενος οὐκέτι κατέβαινεν εἰς τὴν ἀγοράν,
ἀλλʼ ὑπομένων ἔνδον ἐπραγματεύετο βίᾳ καὶ χειροκρασίᾳ
κυρῶσαι τὸν νόμον· καὶ μετεπέμπετο Λατίνων
τε καὶ Ἑρνίκων ὅσους ἐδύνατο πλείστους ἐπὶ τὴν ψηφοφορίαν.
</p>
</div3>
<div3 type="section" n="5">
<p>οἱ δὲ συνῄεσαν ἀθρόοι, καὶ διʼ ὀλίγου 
μεστὴ ξένων ἦν ἡ πόλις. ταῦτα μαθὼν ὁ Οὐεργίνιος
κηρύττειν ἐκέλευσε κατὰ τοὺς στενωποὺς ἀπιέναι τοὺς
μὴ κατοικοῦντας ἐν τῇ πόλει, χρόνον ὁρίσας οὐ πολύν.
ὁ δὲ Κάσσιος τἀναντία ἐκέλευσε κηρύττειν παραμένειν 
τοὺς μετέχοντας τῆς ἰσοπολιτείας, ἕως ἂν ἐπικυρωθῇ ὁ νόμος.
</p>
</div3>
</div2>
<div2 type="chapter" n="73">
<div3 type="section" n="1">
<p>
ὡς δʼ οὐδὲν ἐγίνετο πέρας, δείσαντες οἱ
πατρίκιοι, μὴ ψήφων θʼ ἁρπαγαὶ καὶ χειρῶν ἐπιβολαὶ
γένωνται καὶ ἄλλα, ὅσα φιλεῖ βίαια συμβαίνειν ἐν ταῖς
<milestone unit="reiskpage" n="1685"/>στασιαζούσαις ἐκκλησίαις εἰσφερομένου τοῦ νόμου, συνῆλθον
εἰς τὸ συνέδριον ὡς ὑπὲρ ἁπάντων ἅπαξ βουλευσόμενοι.
</p>
</div3>
<div3 type="section" n="2">
<p>Ἄππιος μὲν οὖν πρῶτος ἐρωτηθεὶς γνώμην 
οὐκ εἴα συγχωρεῖν τῷ δήμῳ τὴν διανομὴν διδάσκων,
ὡς χαλεπὸς ἔσται καὶ ἀλυσιτελὴς σύνοικος ὄχλος ἀργὸς 
ἐθισθεὶς τὰ δημόσια λιχνεύειν, καὶ οὐθὲν ἐάσει ποτὲ
τῶν κοινῶν οὔτε κτημάτων οὔτε χρημάτων ἔτι κοινὸν
μένειν· αἰσχύνης τʼ ἄξιον πρᾶγμα εἶναι λέγων, εἰ
Κασσίου κατηγοροῦντες ὡς πονηρὰ καὶ ἀσύμφορα πολιτευομένου
καὶ τὸν δῆμον διαφθείροντος, ἔπειτʼ αὐτοὶ 
κοινῇ γνώμῃ ταῦτʼ ἐπικυρώσουσιν ὡς δίκαια καὶ συμφέροντα·
ἐνθυμεῖσθαί τʼ αὐτοὺς ἀξιῶν, ὡς οὐδʼ ἡ
χάρις ἡ παρὰ τῶν πενήτων, εἰ τὰ κοινὰ διανείμαιντο
<pb id="v.3p.238"/>
τοῖς συγχωρήσασι καὶ ἐπιψηφισαμένοις, ὑπάρξει, ἀλλʼ
ἑνὶ τῷ προθέντι τὴν γνώμην Κασσίῳ καὶ δόξαντι
ἠναγκακέναι τὴν βουλὴν ἄκουσαν ἐπικυρῶσαι.
</p>
</div3>
<div3 type="section" n="3">
<p>προειπὼν
δὴ ταῦτα καὶ παραπλήσια τούτοις ἕτερα τελευτῶν
τάδε συνεβούλευσεν· ἄνδρας ἐκ τῶν ἐντιμοτάτων βουλευτῶν
ἑλέσθαι <add>δέκα</add>, οἵτινες ἐπελθόντες τὴν δημοσίαν
<milestone unit="reiskpage" n="1686"/>
γῆν ἀφοριοῦσι, καὶ εἴ τινα ἐξ αὐτῆς κλέπτοντες
ἢ βιαζόμενοί τινες ἰδιῶται κατανέμουσιν ἢ ἐπεργάζονται
διαγνόντες ἀποδώσουσι τῷ δημοσίῳ. τὴν δʼ
ὁρισθεῖσαν ὑπʼ ἐκείνων γῆν διαιρεθεῖσαν εἰς κλήρους
ὅσους δή τινας καὶ στήλαις εὐκόσμοις διαγραφεῖσαν
τὴν μὲν ἀπεμποληθῆναι παρῄνει καὶ μάλιστα περὶ ἧς
ἀμφίλογόν τι πρὸς ἰδιώτας ἦν, ὥστε τοῖς ὠνησαμένοις
<add>μὴ</add> εἶναι πρὸς τοὺς ἀντιποιησομένους ὑπὲρ αὐτῶν
κρίσεις, τὴν δὲ πενταετῆ μισθοῦν χρόνον· τὸ δὲ προσιὸν
ἐκ τῶν μισθώσεων ἀργύριον εἰς τοὺς ὀψωνιασμοὺς
τῶν στρατευομένων ἀναλοῦσθαι καὶ εἰς τὰς
μισθώσεις ὧν οἱ πόλεμοι χορηγιῶν δέονται·
</p>
</div3>
<div3 type="section" n="4">
<p>νῦν μὲν
γάρ, ἔφησεν, ὁ φθόνος τῶν πενήτων ὁ πρὸς τοὺς πλουσίους,
ὅσοι σφετερισάμενοι τὰ κοινὰ διακατέχουσι, δίκαιός
ἐστι· καἰ οὐθὲν θαυμαστόν, εἰ τὰ κοινὰ πάντας
<milestone unit="reiskpage" n="1687"/>
διανείμασθαι μᾶλλον ἀξιοῦσιν, ἢ τοὺς ἀναιδεστάτους
τε καὶ ὀλίγους κατέχειν· ἐὰν δʼ ἀφισταμένους αὐτῆς
<pb id="v.3p.239"/>
ὁρῶσι τοὺς νῦν καρπουμένους καὶ τὰ κοινὰ ὄντως
κοινὰ γινόμενα, παύσονται φθονοῦντες ἡμῖν, τήν τʼ
ἐπιθυμίαν τῆς κατʼ ἄνδρα διανομῆς τῶν ἀγρῶν ἐπανήσουσι
μαθόντες, ὅτι λυσιτελεστέρα τῆς μικρᾶς ἑκάστῳ
</p>
</div3>
<div3 type="section" n="5">
<p>μερίδος ἡ κοινὴ μετὰ πάντων ἔσται κτῆσις. διδάσκωμεν 
γὰρ αὐτούς, ἔλεγεν, ὅσον τὸ διάφορον, καὶ ὡς
εἷς μὲν ἕκαστος τῶν πενήτων γῄδιον οὐ μέγα λαβὼν
καὶ εἰ τύχοι γείτονας ὀχληροὺς ἔχων οὔτʼ αὐτὸς ἱκανὸς
ἔσται τοῦτο γεωργεῖν διʼ ἀπορίαν, οὔτε τὸν μισθωσόμενον
ὅτι μὴ <add>τὸν</add> γείτονα εὑρήσει· εἰ δὲ μεγάλοι 
κλῆροι ποικίλας τε καὶ ἀξιολόγους ἔχοντες γεωργοῖς
ἐργασίας ὑπὸ τοῦ κοινοῦ μισθοῖντο, πολλὰς οἴσουσι
προσόδους· καὶ ὅτι κρεῖττον αὐτοῖς ἐστιν, ὅταν ἐξίωσιν
ἐπὶ τοὺς πολέμους ἐκ τοῦ δημοσίου ταμιείου τὸν ἐπισιτισμόν
<milestone unit="reiskpage" n="1688"/>τε καὶ ὀψωνιασμὸν λαμβάνειν, ἢ ἐκ τῶν ἰδίων 
οἴκων εἰς τὸ ταμιεῖον ἕκαστον <add>εἰσφέρειν</add> τεθλιμμένων
ἔστιν ὅτε τῶν βίων καὶ ἔτι μᾶλλον ἐν τῷ συμπορίζειν
τὸ ἀργύριον ἐπιβαρησομένων.
</p>
</div3>
</div2>
<div2 type="chapter" n="74">
<div3 type="section" n="1">
<p>
ταύτην εἰσηγησαμένου τὴν γνώμην Ἀππίου
καὶ σφόδρα δόξαντος εὐδοκιμεῖν δεύτερος ἐρωτηθεὶς 
Αὖλος Σεμπρώνιος Ἀτρατῖνος ἔλεξεν· Ἄππιον
μὲν οὐ νῦν ἔχω πρῶτον ἐπαινεῖν, ὡς φρονῆσαί τε
ἱκανώτατον πρὸ πολλοῦ τὰ μέλλοντα καὶ γνώμας τὰς
καλλίστας τε καὶ ὠφελιμωτάτας ἀποδεικνύμενον βέβαιόν
<pb id="v.3p.240"/>
τε καὶ ἀμετακίνητον ἐν τοῖς κριθεῖσι καὶ οὔτε
φόβῳ εἴκοντα οὔτε χάρισιν ὑποκατακλινόμενον. ἀεὶ
γὰρ ἐπαινῶν αὐτὸν καὶ θαυμάζων διατελῶ τοῦ τε
φρονίμου καὶ τῆς γενναιότητος, ἣν παρὰ τὰ δεινὰ ἔχει.
γνώμην τʼ οὐχ ἑτέραν, ἀλλὰ καὶ αὐτὸς ταύτην ἀποδείκνυμαι,
μικρὰ ἔτι προσθεὶς αὐτῇ, ἅ μοι παραλιπεῖν
Ἄππιος ἐδόκει.
</p>
</div3>
<div3 type="section" n="2">
<p>Ἕρνικας μὲν γὰρ καὶ Λατίνους, οἷς
<milestone unit="reiskpage" n="1689"/>
νεωστὶ δεδώκαμεν τὴν ἰσοπολιτείαν, οὐδʼ αὐτὸς οἶμαι
δεῖν κληρουχεῖν τὰ ἡμέτερα. οὐ γάρ, ἐξ οὗ προσῆλθον
εἰς τὴν φιλίαν ἡμῖν, ταύτην τὴν γῆν κτησάμενοι ἔχομεν,
ἀλλὰ παλαίτερον ἔτι τοῖς ἑαυτῶν κινδύνοις
οὐθενὸς ἄλλου προσωφελήσαντος ἀφελόμενοι τοὺς ἐχθρούς.
ἀποκρινώμεθά τʼ αὐτοῖς, ὅτι τὰς μὲν πρότερον
ὑπαρχούσας ἡμῖν κτήσεις, ὅσας ἕκαστοι εἴχομεν, ὅτε
τὴν φιλίαν συνετιθέμεθα, ἰδίας τε καὶ ἀναφαιρέτους
ἑκάστοις δεῖ μένειν, ὅσων δʼ ἄν, ἀφʼ οὗ τὰς συνθήκας
ἐποιησάμεθα, κοινῇ στρατεύσαντες ἐκ πολέμου κύριοι
γενώμεθα, τούτων ὑπάρξει τὸ ἐπιβάλλον ἑκάστοις
λάχος.
</p>
</div3>
<div3 type="section" n="3">
<p>ταῦτα γὰρ οὔτε τοῖς συμμάχοις ὡς ἀδικουμένοις
ὀργῆς παρέξει δικαίας προφάσεις, οὔτε τῷ δήμῳ
δέος, μὴ δόξῃ τὰ κερδαλεώτερα πρὸ τῶν εὐπρεπεστέρων
αἱρεῖσθαι. τῇ τε αἱρέσει τῶν ἀνδρῶν, οὓς Ἄππιος
ἠξίου ὁριστὰς γενέσθαι τῆς δημοσίας γῆς, πάνυ
εὐδοκῶ. πολλὴν γὰρ ἡμῖν τοῦτʼ οἴσει παρρησίαν πρὸς
τοὺς δημοτικούς, ἐπεὶ νῦν γʼ ἄχθονται κατʼ ἀμφότερα,
<milestone unit="reiskpage" n="1690"/>
καὶ ὅτι αὐτοὶ τῶν δημοσίων οὐθὲν ἀπολαύουσι κτημάτων,
<pb id="v.3p.241"/>
καὶ ὅτι ἐξ ἡμῶν τινες οὐ δικαίως αὐτὰ καρποῦνται.
ἐὰν δὲ δημοσιωθέντα ἴδωσι καὶ τὰς ἀπʼ
αὐτῶν προσόδους εἰς τὰ κοινὰ καὶ ἀναγκαῖα δαπανωμένας,
οὐδὲν ὑπολήψονται σφίσι διαφέρειν τῆς γῆς ἢ
τῶν ἐξ αὐτῆς καρπῶν μετέχειν. ἐῶ γὰρ λέγειν, ὅτι <note n="4,5" place="unspecified" anchored="yes"/>
τῶν ἀπόρων ἐνίους μᾶλλον εὐφραίνουσιν αἱ ἀλλότριαι
βλάβαι τῶν ἰδίων ὠφελειῶν. οὐ μὴν ἀποχρῆν γʼ οἴομαι
τούτων ἑκάτερον ἐν τῷ ψηφίσματι γράφειν, ἀλλὰ
καὶ διʼ ἄλλης τινὸς οἴομαι δεῖν θεραπείας μετρίας τὸν
δῆμον οἰκειώσασθαί τε καὶ ἀναλαβεῖν· ἣν μετὰ μικρὸν 
ἐρῶ, τὴν αἰτίαν πρῶτον ὑμῖν ἀποδειξάμενος, μᾶλλον
δὲ τὴν ἀνάγκην, διʼ ἣν καὶ τοῦτο πρακτέον ἡμῖν.
</p>
</div3>
</div2>
<div2 type="chapter" n="75">
<div3 type="section" n="1">
<p>
ἴστε δήπου τοὺς ἐν τῇ ἐκκλησίᾳ ῥηθέντας
ὑπὸ τοῦ δημάρχου λόγους, ὅτʼ ἤρετο τῶν ὑπάτων τὸν
ἕτερον τοῦτον Οὐεργίνιον, ἥντινα γνώμην ἔχει περὶ
<milestone unit="reiskpage" n="1691"/>τῆς κληρουχίας, πότερα τοῖς μὲν πολίταις συγχωρεῖ
διανέμειν τὰ δημόσια, τοῖς δὲ συμμάχοις οὐκ ἐᾷ, ἢ
τῶν κοινῶν τῶν ἡμετέρων οὐδʼ ἡμῖν συγχωρεῖ μέρος
λαγχάνειν. καὶ οὗτος ὡμολόγησε τὸ καθʼ ἡμᾶς μέρος
οὐ κωλύειν τῆς κληρουχίας, ἐὰν ἅπασι ταῦτα κράτιστα 
εἶναι δοκῇ· καὶ ἡ συγχώρησις ἥδε τούς τε δημάρχους
ἐποίησεν ἡμῖν συναγωνιστὰς καὶ τὸν δῆμον ἐπιεικέστερον.
</p>
</div3>
<div3 type="section" n="2">
<p>τί οὖν μαθόντες, ἃ τότε συνεχωρήσαμεν, νῦν 
ἀναθησόμεθα; ἢ τί πλέον ἡμῖν ἔσται τὰ γενναῖα καὶ
τὰ καλὰ πολιτεύματα καὶ ἄξια τῆς ἡγεμονίας πολιτευομένοις, 
ἐὰν μὴ πείθωμεν τοὺς χρησομένους; οὐ
<pb id="v.3p.242"/>
πείσομεν δέ, καὶ τοῦτʼ οὐδεὶς ὑμῶν ἀγνοεῖ. χαλεπώτερα
γὰρ ἂν τῶν μὴ τυγχανόντων ἀποτίσειαν οἱ ψευσθέντες
<milestone unit="reiskpage" n="1692"/>
τῆς ἐλπίδος καὶ τὰ ὁμολογηθέντα μὴ κομιζόμενοι.
οἰχήσεται δὴ πάλιν φέρων αὐτοὺς ὁ τὰ πρὸς
ἡδονὴν πολιτευόμενος, καὶ οὐδὲ τῶν δημάρχων τις ἔτι
μεθʼ ἡμῶν στήσεται.
</p>
</div3>
<div3 type="section" n="3">
<p>τί οὖν ὑμῖν πράττειν παραινῶ
καὶ τί προστίθημι τῇ Ἀππίου γνώμῃ, μάθετε, ἀλλὰ μὴ
προεξαναστῆτε μηδὲ θορυβήσητε, πρὶν ἅπαντα ἀκούσητε,
ἃ λέγω. τοῖς αἱρεθησομένοις ἐπὶ τὴν ἐξέτασιν
τῆς χώρας καὶ περιορισμὸν εἴτε δέκα ἀνδράσιν εἴθʼ
ὁσοισδήποτʼ ἐπιτρέψατε διαγνῶναι, τίνα τʼ αὐτῆς δεῖ
καὶ ὁπόσην κοινὴν εἶναι πάντων καὶ κατὰ πενταετίαν
μισθουμένην αὔξειν τὰς τοῦ ταμιείου προσόδους· ὁπόσην
τʼ αὖ καὶ ἥντινα τοῖς δημόταις ἡμῶν διαιρεθῆναι·
ἣν δʼ ἂν ἐκεῖνοι κληροῦχον ἀποδείξωσι γῆν, ὑμᾶς διαγνόντας
εἴθʼ ἅπασιν εἴθʼ οἷς δὴ οὐκέτʼ ἔστι κλῆρος εἴτε
τοῖς ἐλάχιστον ἔχουσι τίμημα εἴθʼ ὅπως ἂν βούλησθε
<milestone unit="reiskpage" n="1693"/>
κατανεῖμαι· τοὺς δʼ ὁριστὰς αὐτῆς ἄνδρας καὶ τὸ ὑμέτερον
ψήφισμα, ὃ περὶ τῆς κληρουχίας ἐξοίσετε, καὶ
τἆλλα, ὅσα δεῖ γενέσθαι, ἐπειδὴ βραχὺς ὁ λειπόμενός
ἐστι τῆς ἀρχῆς τοῖς ὑπάτοις χρόνος, τοὺς εἰσιόντας
ὑπάτους, ὡς ἂν αὐτοῖς κράτιστα δοκῇ ἕξειν, ἐπιτελέσαι.
</p>
</div3>
<div3 type="section" n="4">
<p>οὔτε γὰρ ὀλίγων τηλικαῦτα πράγματα δεῖται χρόνων,
οὔτε ἡ νῦν στασιάζουσα ἀρχὴ φρονιμώτερον ἂν καταμάθοι
τὰ συμφέροντα τῆς μετʼ αὐτὴν ἀποδειχθησομένης,
<pb id="v.3p.243"/>
ἐὰν ἐκείνη γʼ, ὥσπερ ἐλπίζομεν, ὁμονοῇ. χρήσιμον
δὲ πρᾶγμα ἐν πολλοῖς καὶ ἥκιστα σφαλερὸν ἀναβολή,
καὶ πολλὰ ὁ χρόνος ἐν ἡμέρᾳ μιᾷ μετατίθησι· καὶ τὸ
μὴ στασιάζον ἐν τοῖς προεστηκόσι τῶν κοινῶν ἁπάντων
ἀγαθῶν ἐν ταῖς πόλεσιν αἴτιον. ἐγὼ μὲν δὴ ταύτην 
ἀποφαίνομαι γνώμην· εἰ δέ τις ἄλλο κρεῖττον εἰσηγεῖται, λεγέτω.
</p>
</div3>
</div2>
<div2 type="chapter" n="76">
<div3 type="section" n="1">
<p>
<milestone unit="reiskpage" n="1694"/>παυσαμένου δʼ αὐτοῦ πολὺς ἔπαινος ἐκ
τῶν παρόντων ἐγένετο, καὶ οὐθεὶς τῶν μετʼ ἐκεῖνον
ἐρωτηθέντων ἑτέραν γνώμην ἀποφαίνεται· γράφεται δὴ 
μετὰ ταῦτα τὸ τῆς βουλῆς δόγμα τοιόνδε· ἄνδρας ἐκ
τῶν ὑπατικῶν αἱρεθῆναι δέκα τοὺς πρεσβυτάτους,
οἵτινες ὁρίσαντες τὴν δημοσίαν χώραν ἀποδείξουσιν,
ὅσην τε δεῖ μισθοῦσθαι καὶ ὅσην τῷ δήμῳ διαιρεθῆναι·
</p>
</div3>
<div3 type="section" n="2">
<p>τοῖς δʼ ἰσοπολίταις τε καὶ συμμάχοις, ἐάν τινα 
ὕστερον ἐπικτήσωνται κοινῇ στρατευσάμενοι, τὸ ἐπιβάλλον
ἑκάστοις κατὰ τὰς ὁμολογίας ὑπάρχειν μέρος·
τὴν δʼ αἵρεσιν τῶν ἀνδρῶν καὶ τὴν διανομὴν τῶν
κλήρων καὶ τἆλλα ὅσα δεῖ γενέσθαι τοὺς εἰσιόντας ἐπιτελέσαι
ὑπάτους. τοῦτο τὸ δόγμα εἰς τὸν δῆμον εἰσενεχθὲν 
τόν τε Κάσσιον ἔπαυσε τῆς δημαγωγίας, καὶ
τὴν ἀναρριπιζομένην ἐκ τῶν πενήτων στάσιν οὐκ εἴασε
περαιτέρω προελθεῖν.
</p>
</div3>
</div2>
<div2 type="chapter" n="77">
<div3 type="section" n="1">
<p>
τῷ δʼ ἑξῆς ἐνιαυτῷ τῆς ἑβδομηκοστῆς
καὶ τετάρτης ὀλυμπιάδος ἐνεστώσης, ἣν ἐνίκα στάδιον 
Ἄστυλος Συρακούσιος, Ἀθήνησι δʼ ἄρχων ἦν Λεώστρατος,
<milestone unit="reiskpage" n="1695"/>Κοΐντου Φαβίου καὶ Σερουίου Κορνηλίου τὴν
<pb id="v.3p.244"/>
ὑπατείαν παρειληφότων, ἄνδρες ἐκ τῶν πατρικίων νέοι
μὲν ἔτι τὴν ἡλικίαν, ἐπιφανέστατοι δὲ τῶν ἄλλων κατά
γʼ ἀξιώσεις προγόνων, καὶ διὰ τὰς ἑταιρίας τε καὶ
πλούτους μέγα δυνάμενοι, καὶ ὡς νέοι τὰ πολιτικὰ
πράττειν οὐδενὸς τῶν ἐν ἀκμῇ χείρους, Καίσων Φάβιος,
ἀδελφὸς τοῦ τότε ὑπατεύοντος, καὶ Λεύκιος Οὐαλέριος
Ποπλικόλας, ἀδελφὸς τοῦ καταλύσαντος τοὺς
βασιλεῖς, τὴν ταμιευτικὴν ἔχοντες ἐξουσίαν κατὰ τὸν
αὐτὸν χρόνον, καὶ διὰ τοῦτʼ ἐκκλησίαν συνάγειν ὄντες
κύριοι, τὸν ὑπατεύσαντα τῷ πρόσθεν ἐνιαυτῷ Σπόριον
Κάσσιον καὶ τολμήσαντα τοὺς περὶ τῆς διανομῆς εἰσηγήσασθαι
νόμους εἰσήγγειλαν εἰς τὸν δῆμον ἐπὶ τυραννίδος
αἰτίᾳ· καὶ προειπόντες ἡμέραν ῥητὴν ἐκάλουν
αὐτὸν ὡς ἐπὶ τοῦ δήμου τὴν δίκην ἀπολογησόμενον.
<milestone unit="reiskpage" n="1696"/>
</p>
</div3>
<div3 type="section" n="2">
<p> ὄχλου δὲ πλείστου συναχθέντος εἰς τὴν ἀποδειχθεῖσαν
ἡμέραν συγκαλέσαντες εἰς ἐκκλησίαν τὸ πλῆθος τά τʼ
ἐμφανῆ τοῦ ἀνδρὸς ἔργα ὡς ἐπʼ οὐδενὶ χρηστῷ γενόμενα
διεξῄεσαν· ὅτι Λατίνοις μὲν πρῶτον, οἷς ἀπέχρη
πολιτείας κοινῆς ἀξιωθῆναι μέγα εὐτύχημα ἡγουμένοις,
εἰ καὶ ταύτης τύχοιεν, οὐ μόνον ἣν ᾔτουν πολιτείαν
ὕπατος ὢν ἐχαρίσατο, ἀλλʼ ἔτι καὶ τῶν ἐκ τοῦ πολέμου
λαφύρων, ἐὰν κοινὴ γένηται στρατεία, τὴν τρίτην
ἐψηφίσατο δίδοσθαι· ἔπειθʼ Ἕρνικας, οὓς πολέμῳ χειρωθέντας
ἀγαπᾶν ἐχρῆν, εἰ μὴ καὶ τῆς αὐτῶν χώρας
ἀφαιρέσει τινὶ ζημιωθεῖεν, φίλους μὲν ἀνθʼ ὑπηκόων
ἐποίησε, πολίτας δʼ ἀνθʼ ὑποτελῶν, γῆς τε καὶ λείας,
<pb id="v.3p.245"/>
ἣν ἂν ἐκ παντὸς κτήσωνται, τὴν ἑτέραν ἔταξε λαμβάνειν
τρίτην μερίδα.
</p>
</div3>
<div3 type="section" n="3">
<p>ὥστε μεριζομένων εἰς τρεῖς κλήρους 
τῶν λαφύρων τοὺς μὲν ὑπηκόους τε καὶ ἐπήλυδας
<milestone unit="reiskpage" n="1697"/>διμοιρίας λαμβάνειν, τοὺς δʼ αὐθιγενεῖς καὶ ἡγεμόνας
τρίτην μερίδα. ἐκ δὲ τούτου δυεῖν τῶν ἀτοπωτάτων 
θάτερον ἐπεδείκνυσαν αὐτοῖς συμβησόμενον, ἐάν τινας
ἑτέρους διὰ πολλὰς καὶ μεγάλας εὐεργεσίας προέλωνται
ταῖς αὐταῖς τιμῆσαι δωρεαῖς, αἷς Λατίνους τʼ ἐτίμησαν
καὶ τοὺς μηδʼ ὁτιοῦν ἀγαθὸν ἀποδειξαμένους Ἕρνικας.
μιᾶς γὰρ καταλειπομένης αὐτοῖς τρίτης μερίδος, ἢ οὐχ 
ἕξειν, ὅ τι δώσουσιν ἐκείνοις μέρος ἢ τὰ ὅμοια ψηφισαμένους
μηδὲν ἑαυτοῖς καταλείψειν.
</p>
</div3>
</div2>
<div2 type="chapter" n="78">
<div3 type="section" n="1">
<p>
πρὸς δὲ τούτοις διεξῄεσαν, ὅτι δημεῦσαι
τὰ κοινὰ τῆς πόλεως ἐπιβαλόμενος οὔτε τῆς
βουλῆς ψηφισαμένης οὔτε τῷ συνυπάτῳ δοκοῦν, βίᾳ 
κυροῦν ἐμέλλησε τὸν νόμον, ὃς οὐ καθʼ ἓν τοῦτο μόνον
ἦν ἀσύμφορός τε καὶ ἄδικος, ὅτι προβουλεῦσαι
δέον τὸ συνέδριον καὶ εἰ δόξειεν ἐκείνῳ κοινὴν ἁπάντων
εἶναι τῶν ἐν τέλει τὴν φιλανθρωπίαν ἑνὸς ἀνδρὸς
ἐποίει τὴν χάριν·
</p>
</div3>
<div3 type="section" n="2">
<p>ἀλλὰ καὶ κατʼ ἐκεῖνο τὸ πάντων 
σχετλιώτατον, ὅτι λόγῳ μὲν δόσις ἦν τοῖς πολίταις
τῆς δημοσίας χώρας, ἔργῳ δʼ ἀφαίρεσις, Ῥωμαίων μὲν
<milestone unit="reiskpage" n="1698"/>τῶν κτησαμένων αὐτὴν μίαν μοῖραν ληψομένων, Ἑρνίκων
δὲ καὶ Λατίνων, ἧς οὐθὲν αὐτοῖς μετῆν, τὰς δύο·
καὶ ὡς οὐδὲ τοῖς δημάρχοις ἐναντιωθεῖσι καὶ παραλύειν 
<pb id="v.3p.246"/>
ἐκ τοῦ νόμου θάτερον ἀξιοῦσι μέρος τὸ κατὰ
τὴν ἰσομοιρίαν τῶν ἐπηλύδων, ἐπείσθη, ἀλλὰ καὶ δημάρχοις
καὶ συνυπάτῳ καὶ βουλῇ καὶ πᾶσι τοῖς ὑπὲρ
τοῦ κοινοῦ τὰ κράτιστα βουλευομένοις τἀναντία πράττων
 διετέλεσε.
</p>
</div3>
<div3 type="section" n="3">
<p>διεξελθόντες δὲ ταῦτα καὶ μάρτυρας
αὐτῶν ἅπαντας τοὺς πολίτας ποιησάμενοι, μετὰ τοῦτʼ
ἤδη καὶ τὰς ἀπορρήτους τῆς τυραννίδος παρείχοντο
πίστεις, ὡς χρήματά τε συνενέγκαιεν αὐτῷ Λατῖνοι
καὶ Ἕρνικες καὶ ὅπλα παρασκευάσαιντο καὶ συμπορεύοιντο
ὡς αὐτὸν οἱ θρασύτατοι τῶν ἐν ταῖς πόλεσι
νέων ἀπόρρητά τε ποιούμενοι βουλευτήρια καὶ πολλὰ
πρὸς τούτοις ἕτερα ὑπηρετοῦντες, καὶ παρείχοντο τοὺς
τούτων μάρτυρας πολλοὺς μὲν ἀστούς, πολλοὺς δʼ ἐκ
τῶν ἄλλων συμμαχίδων πόλεων, οὔτε φαύλους οὔτʼ
</p>
</div3>
<div3 type="section" n="4">
<p> ἀφανεῖς. οἷς ἐπίστευσεν ὁ δῆμος, καὶ οὔτε λόγοις ἔτι
<milestone unit="reiskpage" n="1699"/>
ὑπαχθείς, οὓς ὁ ἀνὴρ ἐκ πολλῆς παρασκευῆς συγκειμένους
διέθετο, οὔτʼ οἴκτῳ ἐνδοὺς τριῶν μὲν αὐτῷ
παίδων μεγάλην παρεχόντων εἰς ἔλεον ἐπικουρίαν,
πολλῶν δʼ ἄλλων συγγενῶν τε καὶ ἑταίρων συνολοφυρομένων,
οὔτε τῶν κατὰ πολέμους ἔργων, διʼ οὓς
ἐπὶ μήκιστον ἦλθε τιμῆς φειδὼ λαβών τινα, καταψηφίζεται
τὴν δίκην.
</p>
</div3>
<div3 type="section" n="5">
<p>οὕτως τʼ ἄρα ἦν πικρὸς πρὸς τὸ
τῆς τυραννίδος ὄνομα, ὥστʼ οὐδʼ ἐν τῷ τιμήματι τῆς
δίκης μετρίᾳ ὀργῇ ἐχρήσατο πρὸς αὐτόν, ἀλλὰ θανάτου
ἐτίμησεν. εἰσῄει γὰρ αὐτὸν δέος, μὴ φυγὰς ἐλασθεὶς
<pb id="v.3p.247"/>
ἐκ τῆς πατρίδος ἀνὴρ στρατηγῆσαι πολέμους τῶν τότε
δεινότατος ὅμοια δράσῃ Μαρκίῳ τά τε φίλια διαβάλλων
καὶ τὰ ἐχθρὰ συνιστὰς καὶ πόλεμον ἄσπειστον
ἐπαγάγῃ τῇ πατρίδι. τοῦτο τὸ τέλος τῆς δίκης λαβούσης
ἀγαγόντες οἱ ταμίαι τὸν ἄνδρα ἐπὶ τὸν ὑπερκείμενον 
τῆς ἀγορᾶς κρημνόν, ἁπάντων ὁρώντων ἔρριψαν
<milestone unit="reiskpage" n="1700"/>κατὰ τῆς πέτρας. αὕτη γὰρ ἦν τοῖς τότε Ῥωμαίοις
ἐπιχώριος τῶν ἐπὶ θανάτῳ ἁλόντων ἡ κόλασις.
</p>
</div3>
</div2>
<div2 type="chapter" n="79">
<div3 type="section" n="1">
<p>
ὁ μὲν οὖν πιθανώτερος τῶν παραδεδομένων
ὑπὲρ τοῦ ἀνδρὸς λόγων τοιόσδε ἐστίν· δεῖ 
δὲ καὶ τὸν ἧσσον πιθανόν, ἐπειδὴ κἀκεῖνος πεπίστευται
ὑπὸ πολλῶν καὶ ἐν γραφαῖς ἀξιοχρέοις φέρεται, μὴ
παρελθεῖν. λέγεται δή τισιν, ὡς ἀδήλου πᾶσιν οὔσης
ἔτι τῆς ὑπʼ αὐτοῦ συσκευαζομένης τυραννίδος, πρῶτος
ὑποπτεύσας ὁ πατὴρ τοῦ Κασσίου καὶ διὰ τῆς ἀκριβεστάτης 
βασάνου τὸ πρᾶγμα ἐξετάσας ἧκεν ἐπὶ τὴν
βουλήν· ἔπειτα κελεύσας ἐλθεῖν τὸν υἱὸν μηνυτής τε
καὶ κατήγορος αὐτοῦ ἐγένετο· καταγνούσης δὲ καὶ τῆς
βουλῆς ἀγαγὼν αὐτὸν εἰς τὴν οἰκίαν ἀπέκτεινε.
</p>
</div3>
<div3 type="section" n="2">
<p>τὸ 
μὲν οὖν πικρὸν καὶ ἀπαραίτητον τῆς τῶν πατέρων 
ὀργῆς εἰς υἱοὺς ἀδικοῦντας καὶ μάλιστʼ ἐν τοῖς τότε
Ῥωμαίοις οὐδὲ ταύτην ἀπωθεῖται τὴν πρόφασιν· ἐπεὶ
καὶ πρότερον Βροῦτος ὁ τοὺς βασιλεῖς ἐκβαλὼν ἀμφοτέρους
<milestone unit="reiskpage" n="1701"/>τοὺς υἱοὺς ἐδικαίωσε κατὰ τὸν τῶν κακούργων
νόμον ἀποθανεῖν, καὶ πελέκεσι τοὺς αὐχένας ἀπεκόπησαν, 
<pb id="v.3p.248"/>
ὅτι συμπράττειν τοῖς βασιλεῦσιν ἐδόκουν
τὴν κάθοδον. καὶ μετὰ ταῦτα Μάλλιος τὸν Γαλατικὸν
πόλεμον στρατηγῶν τὸν υἱὸν ἀριστεύοντα κατὰ πόλεμον
τῆς μὲν ἀνδρείας ἕνεκα τοῖς ἀριστείοις στεφάνοις
ἐκόσμησεν, ἀπείθειαν δʼ ἐπικαλῶν, ὅτι οὐκ ἐν ᾧ ἐτάχθη
φρουρίῳ ἔμεινεν, ἀλλὰ παρὰ τὴν ἐπιταγὴν τοῦ ἡγεμόνος
ἐξῆλθεν ἀγωνιούμενος, ὡς λιποτάκτην ἀπέκτεινε.
</p>
</div3>
<div3 type="section" n="3">
<p>καὶ ἄλλοι πολλοὶ πατέρες, οἱ μὲν ἐπὶ μείζοσιν αἰτίαις,
οἱ δʼ ἐπʼ ἐλάττοσιν, οὔτε φειδὼ τῶν παίδων οὔτʼ ἔλεον
ἔσχον. κατὰ μὲν δὴ τοῦτʼ οὐκ ἀξιῶ, ὥσπερ ἔφην,
προβεβλῆσθαι τὸν λόγον ὡς ἀπιθανόν· ἐκεῖνα δέ με
ἀνθέλκει τεκμηρίων ὄντα οὔτʼ ἐλάχιστα οὔτʼ ἀπίθανα
<milestone unit="reiskpage" n="1702"/>
καὶ πρὸς τὴν ἑτέραν ἄγει συγκατάθεσιν, ὅτι μετὰ τὸν
θάνατον τοῦ Κασσίου ἥ τʼ οἰκία κατεσκάφη, καὶ μέχρι
τοῦδε ἀνεῖται ὁ τόπος αὐτῆς αἴθριος ἔξω τοῦ νεὼ τῆς
Γῆς, ὃν ὑστέροις ἡ πόλις κατεσκεύασε χρόνοις ἐν μέρει
τινὶ αὐτῆς κατὰ τὴν ἐπὶ Καρίνας φέρουσαν ὁδόν,
καὶ τὰ χρήματα αὐτοῦ τὸ κοινὸν ἀνέλαβεν· ἐξ ὧν ἀπαρχὰς
ἐν ἄλλοις τε ἱεροῖς ἀνέθηκε, καὶ δὴ καὶ τῇ
Δήμητρι τοὺς χαλκέους ἀνδριάντας ἐπιγραφαῖς δηλοῦντας,
</p>
</div3>
<div3 type="section" n="4">
<p>ἀφʼ ὧν εἰσι χρημάτων ἀπαρχαί. εἰ δέ γʼ ὁ
πατὴρ μηνυτής τε καὶ κατήγορος καὶ κολαστὴς αὐτοῦ
<milestone unit="reiskpage" n="1703"/>
ἐγένετο, οὔτʼ ἂν ἡ οἰκία αὐτοῦ κατεσκάφη οὔτε ἡ
οὐσία ἐδημεύθη. Ῥωμαίοις γὰρ οὐθὲν ἴδιόν ἐστι κτῆμα
<pb id="v.3p.249"/>
ζώντων ἔτι τῶν πατέρων, ἀλλὰ καὶ τὰ χρήματα καὶ
τὰ σώματα τῶν παίδων, ὅ τι βούλονται διατιθέναι,
τοῖς πατράσιν ἀποδέδοται. ὥστʼ οὐκ ἂν δήπου τὴν
τοῦ πατρὸς οὐσίαν τοῦ μηνύσαντος τὴν τυραννίδα ἐπὶ
τοῖς τοῦ παιδὸς ἀδικήμασιν ἀφαιρεῖσθαι καὶ δημεύειν 
ἡ πόλις ἠξίου. διὰ μὲν δὴ ταῦτα τῷ προτέρῳ συγκατατίθεμαι
τῶν λόγων μᾶλλον· ἔθηκα δʼ ἀμφοτέρους,
ἵνα ἐξῇ τοῖς ἀναγνωσομένοις, ὁποτέρῳ βούλονται τῶν
λόγων, προσέχειν.
</p>
</div3>
</div2>
<div2 type="chapter" n="80">
<div3 type="section" n="1">
<p>
ἐπιβαλλομένων δέ τινων καὶ τοὺς παῖδας 
ἀποκτεῖναι τοῦ Κασσίου δεινὸν τὸ ἔθος ἔδοξεν εἶναι
τῇ βουλῇ καὶ ἀσύμφορον· καὶ συνελθοῦσα ἐψηφίσατο
ἀφεῖσθαι τὰ μειράκια τῆς τιμωρίας καὶ ἐπὶ πάσῃ ἀδείᾳ
ζῆν, μήτε φυγῇ μήτʼ ἀτιμίᾳ μήτʼ ἄλλῃ συμφορᾷ ζημιωθέντα.
καὶ ἐξ ἐκείνου τὸ ἔθος τοῦτο Ῥωμαίοις
<milestone unit="reiskpage" n="1704"/>ἐπιχώριον γέγονεν ἕως τῆς καθʼ ἡμᾶς διατηρούμενον
ἡλικίας, ἀφεῖσθαι τιμωρίας ἁπάσης τοὺς παῖδας, ὧν
ἂν οἱ πατέρες ἀδικήσωσιν, ἐάν τε τυράννων ὄντες υἱοὶ
τύχωσιν, ἐάν τε πατροκτόνων, ἐάν τε προδοτῶν, ὃ
</p>
</div3>
<div3 type="section" n="2">
<p>μέγιστόν ἐστι παρʼ ἐκείνοις ἀδίκημα. οἵ τε καταλῦσαι 
τὸ ἔθος τοῦτʼ ἐπιβαλόμενοι κατὰ τοὺς ἡμετέρους χρόνους
μετὰ τὴν συντέλειαν τοῦ Μαρσικοῦ τε καὶ ἐμφυλίου
πολέμου, καὶ τοὺς παῖδας τῶν ἐπικηρυχθέντων
ἐπὶ Σύλλα πατέρων ἀφελόμενοι τὸ μετιέναι τὰς πατρίους
ἀρχὰς καὶ βουλῆς μετέχειν καθʼ ὃν ἐδυνάστευον 
αὐτοὶ χρόνον, ἐπίφθονόν τʼ ἀνθρώποις καὶ νεμεσητὸν
θεοῖς ἔργον ἔδοξαν ἀποδείξασθαι. τοιγάρτοι δίκη μὲν
<pb id="v.3p.250"/>
ἐκείνοις σὺν χρόνῳ τιμωρὸς οὐ μεμπτὴ παρηκολούθησε,
δι᾽ ἣν ἐκ μεγίστου τέως αὐχήματος εἰς ταπεινότατον
πτῶμα κατήχθησαν, καὶ οὐδὲ γένος τὸ ἐξ αὐτῶν ὅτι
μὴ κατὰ γυναῖκας ἔτι λείπεται.
</p>
</div3>
<div3 type="section" n="3">
<p>τὸ δʼ ἔθος εἰς τὸν
ἐξ ἀρχῆς κόσμον ὁ τούτους καθελὼν ἀνὴρ ἀποκατέστησε.
παρʼ Ἕλλησι δʼ οὐχ οὕτως ἐνίοις ὁ νόμος
<milestone unit="reiskpage" n="1705"/>
ἔχει, ἀλλὰ τοὺς ἐκ τυράννων γενομένους οἱ μὲν συναποκτίννυσθαι
τοῖς πατράσι δικαιοῦσιν, οἱ δʼ ἀειφυγίᾳ
κολάζουσιν, ὥσπερ οὐκ ἐνδεχομένης τῆς φύσεως
χρηστοὺς παῖδας ἐκ πονηρῶν πατέρων ἢ κακοὺς ἐξ
ἀγαθῶν γενέσθαι. ἀλλʼ ὑπὲρ μὲν τούτων εἴτε ὁ παρʼ
Ἕλλησιν ἀμείνων νόμος εἴτε τὸ Ῥωμαίων ἔθος κρεῖττον,
ἀφίημι τῷ βουλομένῳ σκοπεῖν· ἐπάνειμι δʼ ἐπὶ τὰ ἑξῆς.
</p>
</div3>
</div2>
<div2 type="chapter" n="81">
<div3 type="section" n="1">
<p>
μετὰ γὰρ τὸν τοῦ Κασσίου θάνατον οἱ
μὲν αὐξάνοντες τὴν ἀριστοκρατίαν θρασύτεροί τε καὶ
ὑπεροπτικώτεροι τῶν δημοτικῶν ἐγεγόνεσαν· οἱ δʼ ἐν
ἀφανεῖ τῆς δόξης φερόμενοι καὶ βίου εἰς ταπεινὰ συνεστάλησαν,
καὶ ὡς ἄριστον ἀπολωλεκότες φύλακα τῆς
δημοτικῆς μερίδος πολλὴν ἄνοιαν ἑαυτῶν ἐπὶ τῇ καταδίκῃ
κατηγόρουν. τούτου δʼ αἴτιον ἦν, ὅτι τὰ δόξαντα
τῇ βουλῇ περὶ τῆς κληρουχίας οὐκ ἔπραττον οἱ ὕπατοι,
<milestone unit="reiskpage" n="1706"/>
δέον αὐτοὺς ἄνδρας τʼ ἀποδεῖξαι δέκα τοὺς ὁριοῦντας
τὴν γῆν καὶ γνώμην εἰσηγήσασθαι πόσην τʼ αὐτῆς καὶ
</p>
</div3>
<div3 type="section" n="2">
<p> τίσι δεήσει νεμηθῆναι. συνῄεσάν τε πολλοὶ κατὰ συστροφὰς
περὶ τῆς ἀπάτης ἑκάστοτε διαλεγόμενοι, καὶ
<pb id="v.3p.251"/>
ἐν αἰτίᾳ τοὺς προτέρους εἶχον δημάρχους ὡς προδεδωκότας
τὸ κοινόν· ἐκκλησίαι τε συνεχεῖς ὑπὸ τῶν
τότε δημάρχων ἐγίνοντο καὶ ἀπαιτήσεις τῆς ὑποσχέσεως.
ταῦτα συνιδόντες οἱ ὕπατοι γνώμην ἐποιήσαντο
πολέμων προφάσει τὸ παρακινοῦν ἐν τῇ πόλει μέρος 
καὶ ταραττόμενον καταστεῖλαι· ἔτυχε γὰρ ἐν τῷ αὐτῷ
χρόνῳ λῃστηρίοις τε ὑπὸ τῶν πλησιοχώρων πόλεων
καὶ καταδρομαῖς τισιν ἡ γῆ βλαπτομένη.
</p>
</div3>
<div3 type="section" n="3">
<p>τιμωρίας μὲν 
δὴ τῶν ἀδικούντων ἕνεκα προὔθεσαν τὰ τοῦ πολέμου
σημεῖα, καὶ τὰς δυνάμεις τῆς πόλεως κατέγραφον· οὐ 
προσιόντων δὲ τῇ καταγραφῇ τῶν ἀπόρων ἀδύνατοι
ὄντες τὴν ἐκ τῶν νόμων ἀνάγκην τοῖς ἀπειθοῦσι προσφέρειν·
προειστήκεσαν γὰρ τοῦ πλήθους οἱ δήμαρχοι
<milestone unit="reiskpage" n="1707"/>καὶ κωλύσειν ἔμελλον, εἴ τις ἐπιχειρήσειεν ἢ τὰ σώματα
τῶν ἐκλειπόντων τὴν στρατείαν ἄγειν ἢ τὰ χρήματα 
φέρειν· ἀπειλαῖς χρησάμενοι πολλαῖς ὡς οὐκ
ἐπιτρέψοντες τοῖς ἀνασείουσι τὸ πλῆθος, λεληθυῖαν
ὑποψίαν κατέλιπον ὡς δικτάτορα ἀποδείξοντες, ὃς ἔμελλε
καταλύσας τὰς ἄλλας ἀρχὰς τὴν τυραννικὴν καὶ ἀνυπεύθυνον
μόνος ἕξειν ἐξουσίαν.
</p>
</div3>
<div3 type="section" n="4">
<p>ὡς δὲ ταύτην ἔλαβον 
τὴν ὑπόνοιαν οἱ δημοτικοί, δείσαντες, μὴ τὸν Ἄππιον
ἀποδείξωσι πικρὸν ὄντα καὶ χαλεπόν, πάντα πρὸ τούτου πάσχειν ὑπέμενον.
</p>
</div3>
</div2>
<div2 type="chapter" n="82">
<div3 type="section" n="1">
<p>
ἐπεὶ δὲ κατεγράφη τὰ στρατεύματα,
παραλαβόντες οἱ ὕπατοι τὰς δυνάμεις ἐξήγαγον ἐπὶ 
τοὺς πολεμίους. Κορνήλιος μὲν οὖν εἰς τὴν Οὐιεντανῶν
χώραν ἐμβαλὼν τὴν ἐγκαταληφθεῖσαν λείαν ἐν
<pb id="v.3p.252"/>
αὐτῇ ἀπήλασε, καὶ μετὰ ταῦτα πρεσβευσαμένων τῶν
Οὐιεντανῶν τούς τʼ αἰχμαλώτους αὐτοῖς ἀπέλυσε χρημάτων,
καὶ ἀνοχὰς τοῦ πολέμου συνέθετο ἐνιαυσίους.
Φάβιος δὲ τὴν ἑτέραν δύναμιν ἔχων εἰς τὴν Αἰκανῶν
<milestone unit="reiskpage" n="1708"/>
γῆν ἐνέβαλεν· ἔπειτʼ ἐκεῖθεν εἰς τὴν Οὐολούσκων.
</p>
</div3>
<div3 type="section" n="2">
<p>χρόνον μὲν οὖν τινα οὐ πολὺν ἠνέσχοντο οἱ Οὐολοῦσκοι
διαρπαζομένων αὐτοῖς καὶ κειρομένων τῶν ἀγρῶν·
ἔπειτα καταφρονήσαντες τῶν Ῥωμαίων ὡς οὐ πολλῇ
δυνάμει παρόντων ἐξεβοήθουν ἐκ τῆς Ἀντιατῶν χώρας
τὰ ὅπλα ἁρπάσαντες ἀθρόοι, ταχύτερα μᾶλλον ἢ ἀσφαλέστερα
βουλευσάμενοι. εἰ μὲν οὖν ἔφθασαν ἐσκεδασμένοις
τοῖς Ῥωμαίοις ἐπιφανέντες ἐκ τοῦ ἀπροσδοκήτου,
μεγάλην ἂν αὐτῶν εἰργάσαντο τροπήν· νῦν δὲ
προαισθόμενος τὴν ἔφοδον αὐτῶν ὁ ὕπατος διὰ τῶν
ἀποσταλέντων ἐπὶ τὰς κατασκοπάς, ἀνακλήσει ταχείᾳ
τοὺς ἐν ταῖς προνομαῖς ἐσκεδασμένους ἀναλαβών, τάξιν
αὐτοῖς ἀπέδωκε τὴν εἰς πόλεμον ἁρμόττουσαν.
</p>
</div3>
<div3 type="section" n="3">
<p>τοῖς
δὲ Οὐολούσκοις σὺν καταφρονήσει καὶ θάρσει χωροῦσιν,
ὡς παρὰ δόξαν ἐφάνη συνεστῶσα ἐν κόσμῳ πᾶσα
ἡ τῶν πολεμίων δύναμις, δέος ἐμπίπτει πρὸς τὴν ἀδόκητον
ὄψιν, καὶ τοῦ μὲν κοινοῦ τῆς ἀσφαλείας οὐδεμία
φροντίς, τῆς δʼ ἰδίας ἑκάστῳ σωτηρίας πρόνοια.
<milestone unit="reiskpage" n="1709"/>
ὑποστρέψαντες δὴ ὡς εἶχον ἕκαστοι τάχους ἔφευγον
ἄλλοι κατʼ ἄλλας ὁδούς· καὶ οἱ μὲν πλείους ἀπεσώθησαν
εἰς τὴν πόλιν, ὀλίγον δέ τι στῖφος, ὃ μάλιστα
ἦν συντεταγμένον, εἰς ὄρους τινὰ κορυφὴν ἀναδραμὸν
καὶ θέμενον ἐνταῦθα τὰ ὅπλα τὴν ἐπιοῦσαν νύκτα
<pb id="v.3p.253"/>
διέμενε· ταῖς δʼ ἑξῆς ἡμέραις φρουρὰν περιστήσαντος
τοῦ ὑπάτου τῷ λόφῳ καὶ πάσας διακλείσαντος ὅπλοις
τὰς ἐξόδους, λιμῷ βιασθὲν ὑποχείριον γίνεται καὶ
</p>
</div3>
<div3 type="section" n="4">
<p>παραδίδωσι τὰ ὅπλα. ὁ δʼ ὕπατος τήν τε λείαν, ὅσῃ 
ἐπέτυχε, καὶ τὰ λάφυρα καὶ τοὺς αἰχμαλώτους ἀποδόσθαι 
κελεύσας τοῖς ταμίαις, εἰς τὴν πόλιν ἀπήνεγκε
τὸ ἀργύριον. καὶ μετʼ οὐ πολὺν χρόνον ἀναστήσας
τὴν δύναμιν ἐκ τῆς πολεμίας ἀπῆγεν ἐπʼ οἴκου τελευτῶντος
ἤδη τοῦ ἔτους. ἐπιστάντων δὲ τῶν ἀρχαιρεσίων
ἔδοξε τοῖς πατρικίοις ἠρεθισμένον ὁρῶσι τὸν 
δῆμον καὶ μεταμελόμενον ἐπὶ τῇ Κασσίου καταδίκῃ,
<milestone unit="reiskpage" n="1710"/>διὰ φυλακῆς αὐτὸν ἔχειν, μή τι παρακινήσειε πάλιν
εἰς δεκασμῶν ἐλπίδα καὶ κλήρων διανομῆς ὑπαχθεὶς
ὑπʼ ἀνδρὸς δημαγωγῆσαι δυνατοῦ τὸ τῆς ὑπατείας λαβόντος
ἀξίωμα. ἐφαίνετο δʼ αὐτοῖς ῥᾷστα κωλυθήσεσθαι 
τούτων τινὸς ὀρεγόμενος, εἰ γένοιτο ὕπατος
ἀνὴρ ἥκιστα δημοτικός.
</p>
</div3>
<div3 type="section" n="5">
<p>βουλευσάμενοι δὴ τοῦτο κελεύουσι 
μετιέναι τὴν ὑπατείαν τὸν ἕτερον τῶν κατηγορησάντων
τοῦ Κασσίου, Καίσωνα Φάβιον ἀδελφὸν
ὄντα τοῦ τότε ὑπατεύοντος Κοΐντου, καὶ ἐκ τῶν ἄλλων 
πατρικίων Λεύκιον Αἰμίλιον ἄνδρα ἀριστοκρατικόν.
τούτων δὲ μετιόντων τὴν ἀρχὴν κωλύειν μὲν οὐχ οἷοί
τʼ ἦσαν οἱ δημοτικοί, καταλιπόντες δὲ τὰς ἀρχαιρεσίας
ᾤχοντο ἐκ τοῦ πεδίου.
</p>
</div3>
<div3 type="section" n="6">
<p>τὸ γὰρ τῆς λοχίτιδος ἐκκλησίας 
κῦρος ἐν ταῖς ψηφοφορίαις περὶ τοὺς ἐπιφανεστάτους 
ἦν καὶ τὰ πρῶτα τιμήματα ἔχοντας, καὶ σπάνιόν
τι ἦν, ὃ ἐπεκύρουν οἱ διὰ μέσου· ὁ δὲ τελευταῖος λόχος,
<pb id="v.3p.254"/>
ἐν ᾧ τὸ πλεῖστόν τε καὶ ἀπορώτατον τοῦ δημοτικοῦ
<milestone unit="reiskpage" n="1711"/>
μέρος ἐψηφοφόρει, μιᾶς, ὡς καὶ πρότερον εἴρηταί
μοι, τῆς ἐσχάτης ψήφου κύριος ἦν.
</p>
</div3>
</div2>
<div2 type="chapter" n="83">
<div3 type="section" n="1">
<p>
παραλαμβάνουσι δὴ τὴν ὑπατείαν κατὰ
τὸ ἑβδομηκοστόν τε καὶ διακοσιοστὸν ἔτος ἀπὸ τοῦ
συνοικισμοῦ τῆς Ῥώμης Λεύκιος Αἰμίλιος Μαμέρκου
υἱὸς καὶ Καίσων Φάβιος Καίσωνος υἱός, ἄρχοντος
Ἀθήνησι Νικοδήμου. οἷς κατʼ εὐχὴν συνέβη μηδὲν
ὑπὸ τῆς πολιτικῆς ἐπιταραχθῆναι διχοστασίας πολέμων
 τὴν πόλιν περιστάντων ἀλλοεθνῶν.
</p>
</div3>
<div3 type="section" n="2">
<p>ἐν ἅπασι μὲν οὖν
ἔθνεσι καὶ τόποις Ἑλλήνων τε καὶ βαρβάρων φιλοῦσιν
αἱ τῶν ἔξωθεν κακῶν ἀνάπαυλαι ἐμφυλίους τε καὶ
ἐνδήμους ἐγείρειν πολέμους, μάλιστα δὲ τοῦτο πάσχουσιν,
ὅσοι πολεμιστὴν καὶ κακόπαθον αἱροῦνται
βίον ἐλευθερίας τε καὶ ἡγεμονίας πόθῳ. χαλεπαὶ γὰρ
αἱ μαθοῦσαι τοῦ πλείονος ἐφίεσθαι φύσεις ἐξειργόμεναι
τῶν συνήθων ἔργων καρτερεῖν· καὶ διὰ τοῦτο
οἱ φρονιμώτατοι τῶν ἡγεμόνων ἀεί τινας ἐκ τῶν ἀλλοεθνῶν
ἀναζωπυροῦσιν ἔχθρας, κρείττονας ἡγούμενοι
 τῶν ἐντοπίων πολέμων τοὺς ἀλλοδαπούς.
</p>
</div3>
<div3 type="section" n="3">
<p>τότε δʼ οὖν,
<milestone unit="reiskpage" n="1712"/>
ὥσπερ ἔφην, κατὰ δαίμονα τοῖς ὑπάτοις συνέπεσον αἱ
τῶν ὑπηκόων ἐπαναστάσεις. Οὐολοῦσκοι γάρ, εἴτε τῇ
πολιτικῇ Ῥωμαίων κινήσει πιστεύσαντες ὡς ἐκπεπολεμωμένου
τοῦ δημοτικοῦ πρὸς τοὺς ἐν τέλει, εἴτε τῆς
προτέρας ἥττης ἀμαχητὶ γενομένης αἰσχύνῃ παροξυνθέντες,
<add>εἴτʼ ἐπὶ</add> ταῖς ἑαυτῶν δυνάμεσι πολλαῖς οὔσαις
μέγα φρονήσαντες,
</p>
</div3>
<div3 type="section" n="4">
<p> εἴτε διὰ ταῦτα πάντα πολεμεῖν
<pb id="v.3p.255"/>
Ῥωμαίοις διέγνωσαν, καὶ συναγαγόντες ἐξ ἁπάσης πόλεως
τὴν νεότητα, μέρει μέν τινι τῆς δυνάμεως ἐπὶ
τὰς Ἑρνίκων τε καὶ Λατίνων πόλεις ἐστράτευσαν, τῇ
δὲ λοιπῇ, ἣ πλείστη τʼ ἦν καὶ κρατίστη, τοὺς ἐπὶ τὰς
πόλεις σφῶν ἥξοντας δέχεσθαι ἤμελλον. ταῦτα μαθοῦσι 
Ῥωμαίοις ἔδοξε διχῇ νέμειν τὰς δυνάμεις καὶ
τῇ μὲν ἑτέρᾳ τὴν Ἑρνίκων τε καὶ Λατίνων διὰ φυλακῆς
ἔχειν, τῇ δʼ ἑτέρᾳ τὴν Οὐολούσκων λεηλατεῖν.
</p>
</div3>
</div2>
<div2 type="chapter" n="84">
<div3 type="section" n="1">
<p>
<milestone unit="reiskpage" n="1713"/>διακληρωσαμένων δὲ τῶν ὑπάτων τὰς
δυνάμεις, ὡς ἔστιν αὐτοῖς ἔθος, τὸ μὲν ἐπικουρεῖν 
μέλλον τοῖς συμμάχοις στράτευμα Καίσων Φάβιος παρέλαβε,
θάτερον δὲ Λεύκιος ἔχων ἐπὶ τὴν Ἀντιατῶν
ἦγε πόλιν. γενόμενος δὲ πλησίον τῶν ὁρίων καὶ κατιδὼν
τὰς τῶν πολεμίων δυνάμεις, τότε μὲν ἀντικατεστρατοπέδευσεν
ἐπὶ λόφου, ταῖς δʼ ἑξῆς ἡμέραις 
ἐξιόντων εἰς τὸ πεδίον τῶν πολεμίων θαμινὰ καὶ προκαλουμένων
εἰς μάχην, ἡνίκα τὸν οἰκεῖον ἔχειν καιρὸν
ὑπελάμβανεν, ἐξῆγε τὰς δυνάμεις· καὶ πρὶν εἰς χεῖρας
ἐλθεῖν παρακλήσει τε πολλῇ καὶ ἐπικελεύσει χρησάμενος,
ἐκέλευσε σημαίνειν τὸ πολεμικόν· καὶ οἱ στρατιῶται 
τὸ σύνηθες ἀλαλάξαντες ἀθρόοι κατὰ σπείρας
τε καὶ κατὰ λόχους συνέβαλλον.
</p>
</div3>
<div3 type="section" n="2">
<p>ὡς δὲ τὰς λόγχας 
καὶ τὰ σαυνία καὶ ὅσα εἶχον ἑκηβόλα ἐξανάλωσαν, σπασάμενοι
τὰ ξίφη συρράττουσιν ἀλλήλοις ἴσῃ τόλμῃ τε
καὶ ἐπιθυμίᾳ τοῦ ἀγῶνος ἑκάτεροι χρώμενοι· ἦν τε, 
ὡς καὶ πρότερον ἔφην, παραπλήσιος αὐτοῖς ὁ τοῦ
<milestone unit="reiskpage" n="1714"/>ἀγῶνος τρόπος, καὶ οὔτε ἡ σοφία καὶ ἡ ἐμπειρία Ῥωμαίων
περὶ τὰς μάχας, ᾗ χρώμενοι τὰ πολλὰ ἐπεκράτουν,
<pb id="v.3p.256"/>
οὔτε τὸ καρτερικὸν καὶ ταλαίπωρον ἐν τοῖς πόνοις
διὰ πολλῶν ἠσκημένον ἀγώνων ἐπεκράτει· τὰ γὰρ
αὐτὰ καὶ περὶ τοὺς πολεμίους ἦν, ἐξ οὗ Μάρκιον
ἡγεμόνα Ῥωμαίων οὐ τὸν ἀφανέστατον στρατηλάτην
ἔσχον· ἀλλʼ ἀντεῖχον ἑκάτεροι τῆς χώρας, ἐν ᾗ τὸ πρῶτον
ἔστησαν οὐχ ὑφιέμενοι.
</p>
</div3>
<div3 type="section" n="3">
<p>ἔπειτα κατὰ μικρὸν οἱ
Οὐολοῦσκοι ὑπεχώρουν ἐν κόσμῳ τε καὶ τάξει δεχόμενοι
τοὺς Ῥωμαίους. στρατήγημα δὲ τοῦτʼ ἦν, ἵνα
διασπάσωσί τʼ αὐτῶν τὰς τάξεις καὶ ἐξ ὑπερδεξιοῦ γένωνται
χωρίου.
</p>
</div3>
</div2>
<div2 type="chapter" n="85">
<div3 type="section" n="1">
<p>
οἱ δʼ ὑπολαβόντες αὐτοὺς ἄρχειν φυγῆς
ἠκολούθουν βάδην μὲν ἀπιοῦσι καὶ αὐτοὶ σὺν κόσμῳ
<milestone unit="reiskpage" n="1715"/>
ἑπόμενοι, ἐπειδὴ δὲ δρόμῳ χωροῦντας ἐπὶ τὸν χάρακα
ἐθεάσαντο, ταχείᾳ καὶ αὐτοὶ διώξει καὶ ἀσυντάκτῳ
χρώμενοι. οἱ δὲ δὴ τελευταῖοί τε καὶ ὀπισθοφυλακοῦντες
λόχοι νεκρούς τʼ ἐσκύλευον, ὡς κεκρατηκότες
ἤδη τῶν πολεμίων, καὶ ἐφʼ ἁρπαγὴν τῆς χώρας ἐτράποντο.
</p>
</div3>
<div3 type="section" n="2">
<p>μαθόντες δʼ οἱ Οὐολοῦσκοι ταῦτʼ οἵ τε δόξαν
παρασχόντες φυγῆς, ἐπειδὴ τοῖς ἐρύμασι τοῦ χάρακος
ἐπλησίασαν, ὑποστραφέντες ἔστησαν, καὶ οἱ καταλειφθέντες
ἐν τῷ στρατοπέδῳ τὰς πύλας ἀναπετάσαντες
ἐξέδραμον ἀθρόοι κατὰ πολλὰ μέρη· γίνεταί τʼ αὐτῶν
παλίντροπος ἡ μάχη· οἱ μὲν γὰρ διώκοντες ἔφευγον,
οἱ δὲ φεύγοντες ἐδίωκον. ἔνθα πολλοὶ καὶ ἀγαθοὶ
Ῥωμαίων θνήσκουσιν οἷα εἰκὸς ὠθούμενοι κατὰ πρανοῦς
χωρίου καὶ ὑπὸ πολλῶν ὀλίγοι κυκλωθέντες.
</p>
</div3>
<div3 type="section" n="3">
<p>ἀδελφὰ δὲ τούτοις ἔπασχον, ὅσοι πρὸς σκῦλά τε καὶ
<pb id="v.3p.257"/>
ἁρπαγὰς τραπόμενοι τὸ ἐν κόσμῳ τε καὶ τάξει ὑποχωρεῖν
<milestone unit="reiskpage" n="1716"/>ἀφῃρέθησαν· καὶ γὰρ <add>καὶ</add> οὗτοι καταληφθέντες
ὑπὸ τῶν πολεμίων οἱ μὲν ἐσφάγησαν, οἱ δʼ αἰχμάλωτοι
ἐλήφθησαν. ὅσοι δὲ τούτων τε καὶ τῶν ἀπὸ
τοῦ ὄρους ἀπαραχθέντων διεσώθησαν, ὀψὲ τῆς ὥρας 
τῶν ἱππέων αὐτοῖς ἐπιβοηθησάντων, ἀπῆλθον ἐπὶ τὸν
χάρακα. ἐδόκει τʼ αὐτοῖς συλλαβέσθαι τοῦ μὴ πασσυδὶ
διαφθαρῆναι χειμὼν πολὺς ἐξ οὐρανοῦ καταρραγεὶς
καὶ σκότος, οἷον ἐν ταῖς βαθείαις ὁμίχλαις γίνεται,
ὃ τοῖς πολεμίοις ὄκνον τῆς ἐπὶ πλέον διώξεως 
παρέσχεν οὐ δυναμένοις τὰ πόρρω καθορᾶν.
</p>
</div3>
<div3 type="section" n="4">
<p>τῇ δʼ 
ἐπιούσῃ νυκτὶ ἀναστήσας τὴν στρατιὰν ὁ ὕπατος ἀπῆγε
σιγῇ καὶ ἐν κόσμῳ, λαθεῖν τοὺς πολεμίους προνοούμενος·
καὶ κατεστρατοπέδευσε παρὰ πόλει λεγομένῃ
Λογγόλᾳ περὶ δείλην ὀψίαν, γήλοφον ἱκανὸν ἐρύκειν 
τοὺς ἐπιόντας ἐκλεξάμενος. ἔνθα ὑπομένων τούς τε
ὑπὸ τραυμάτων κάμνοντας ἀνεκτᾶτο θεραπείαις, καὶ
τοὺς ἀδημονοῦντας ἐπὶ τῇ παραδόξῳ τοῦ πάθους αἰσχύνῃ
παραμυθούμενος ἀνελάμβανε.
</p>
</div3>
</div2>
<div2 type="chapter" n="86">
<div3 type="section" n="1">
<p>
<milestone unit="reiskpage" n="1717"/>Ῥωμαῖοι μὲν οὖν ἐν τούτοις ἦσαν· Οὐολοῦσκοι 
δʼ, ἐπειδὴ ἡμέρα τʼ ἐγένετο καὶ ἔγνωσαν τοὺς
πολεμίους ἐκλελοιπότας τὸν χάρακα, προσελθόντες κατεστρατοπέδευσαν.
σκυλεύσαντες δὲ τοὺς τῶν πολεμίων
νεκροὺς καὶ τοὺς ἡμιθνῆτας, οἷς σωθήσεσθαι ἐλπὶς ἦν,
ἀνελόμενοι ταφάς τε ποιησάμενοι τῶν σφετέρων νεκρῶν, 
<pb id="v.3p.258"/>
εἰς τὴν ἐγγυτάτω πόλιν Ἄντιον ἀνέζευξαν· ἔνθα
παιανίζοντες ἐπὶ τῇ νίκῃ καὶ θύοντες ἐν ἅπασιν ἱεροῖς
εἰς εὐπαθείας καὶ ἡδονὰς ταῖς ἑξῆς ἡμέραις ἐτράποντο.
</p>
</div3>
<div3 type="section" n="2">
<p>εἰ μὲν οὖν ἐπὶ τῆς τότε νίκης διέμειναν καὶ μηδὲν
ἐπεξειργάσαντο, καλὸν ἂν αὐτοῖς εἰλήφει τέλος ὁ
ἀγών. Ῥωμαῖοι γὰρ οὐκ ἂν ὑπέμειναν ἔτι προελθεῖν
ἐκ τοῦ χάρακος ἐπὶ πολέμῳ, ἀγαπητὸν δʼ ἂν <add>ἦν</add>, εἰ
ἀπῆλθον ἐκ τῆς πολεμίας, κρείττονα τοῦ προδήλου
θανάτου τὴν ἄδοξον ἡγησάμενοι φυγήν. νῦν δὲ τοῦ
πλείονος ὀρεγόμενοι καὶ τὴν ἐκ τῆς προτέρας νίκης
δόξαν ἀπέβαλον.
</p>
</div3>
<div3 type="section" n="3">
<p>ἀκούοντες γὰρ παρά τε κατασκόπων
<milestone unit="reiskpage" n="1718"/>
καὶ τῶν ἐκ τοῦ χάρακος ἀποδεδρακότων, ὅτι κομιδῇ
τʼ εἰσὶν οἱ σωθέντες Ῥωμαίων ὀλίγοι καὶ τούτων οἱ
πλείους τραυματίαι, πολλὴν αὐτῶν ἐποιήσαντο καταφρόνησιν,
καὶ αὐτίκα τὰ ὅπλα ἁρπάσαντες ἔθεον ἐπʼ
αὐτούς. πολὺ δὲ καὶ τὸ ἄνοπλον αὐτοῖς ἐκ τῆς πόλεως
εἵπετο κατὰ θέαν τοῦ ἀγῶνος καὶ ἅμα ἐφʼ ἁρπαγήν
τε καὶ ὠφέλειαν.
</p>
</div3>
<div3 type="section" n="4">
<p>ἐπεὶ δὲ προσβαλόντες τῷ λόφῳ
τόν τε χάρακα περιέστησαν καὶ τὰ περισταυρώματα
διασπᾶν ἐπεχείρουν, πρῶτοι μὲν οἱ τῶν Ῥωμαίων ἱππεῖς
πεζοὶ μαχόμενοι διὰ τὴν τοῦ χωρίου φύσιν ἐξέδραμον
ἐπʼ αὐτούς, ἔπειτα τούτων κατόπιν οἱ καλούμενοι
<milestone unit="reiskpage" n="1719"/>
τριάριοι πυκνώσαντες τοὺς λόχους· οὗτοι δʼ
εἰσὶν οἱ πρεσβύτατοι τῶν στρατευομένων, οἷς τὰ στρατόπεδα
<pb id="v.3p.259"/>
ἐπιτρέπουσι φυλάττειν, ὅταν ἐξίωσιν εἰς τὴν
μάχην, καὶ ἐφʼ οὓς τελευταίους, ὅταν ἀθρόα γένηται
τῶν ἐν ἀκμῇ φθορά, σπανίζοντες ἑτέρας ἐπικουρίας
καταφεύγουσι διὰ τὴν ἀνάγκην. οἱ δʼ Οὐολοῦσκοι
</p>
</div3>
<div3 type="section" n="5">
<p>κατʼ ἀρχὰς μὲν ἐδέξαντο τὴν ἔφοδον αὐτῶν καὶ μέχρι 
πολλοῦ διέμενον ἐκθύμως ἀγωνιζόμενοι, ἔπειτα διὰ
τὴν τοῦ χωρίου φύσιν μειονεκτοῦντες ὑπεχώρουν, καὶ
τέλος ὀλίγα μὲν τοὺς πολεμίους καὶ οὐκ ἄξια λόγου
ἐργασάμενοι, πλείω δʼ αὐτοὶ παθόντες κακὰ ὑπεχώρησαν
εἰς τὸ πεδίον. ἔνθα καταστρατοπεδευσάμενοι 
ταῖς ἑξῆς ἡμέραις ἐξέταττον τὴν δύναμιν καὶ προὐκαλοῦντο
τοὺς Ῥωμαίους εἰς μάχην, οἱ δʼ οὐκ ἀντεξῄεσαν.
</p>
</div3>
<div3 type="section" n="6">
<p>ὡς δὲ τοῦτʼ εἶδον καταφρονήσαντες αὐτῶν οἱ 
Οὐολοῦσκοι συνεκάλουν ἐκ τῶν πόλεων δυνάμεις καὶ
παρεσκευάζοντο ὡς ἐξελοῦντες πολυχειρίᾳ τὸ φρούριον· 
ῥᾳδίως τʼ ἂν ἐξειργάσαντο μέγα ἔργον ὑπάτου τε καὶ
<milestone unit="reiskpage" n="1720"/>Ῥωμαϊκῆς δυνάμεως ἢ βίᾳ κρατήσαντες ἢ καὶ ὁμολογίαις·
οὐδὲ γὰρ τῶν ἐπιτηδείων ἔτι εὐπόρει τὸ χωρίον·
ἔφθη δὲ πρότερον ἐπικουρία Ῥωμαίοις ἐλθοῦσα,
ὑφʼ ἧς ἐκωλύθησαν οἱ Οὐολοῦσκοι τὸ κάλλιστον ἐπιθεῖναι 
τῷ πολέμῳ τέλος.
</p>
</div3>
<div3 type="section" n="7">
<p>ὁ γὰρ ἕτερος τῶν ὑπάτων 
Καίσων Φάβιος μαθών, ἐν αἷς ἦν τύχαις ἡ παραταξαμένη
Οὐολούσκοις δύναμις, ἐβούλετο μὲν ὡς εἶχε τάχους
ἅπασαν ἄγων τὴν δύναμιν εὐθὺς ἐπιέναι τοῖς
πολιορκοῦσι τὸ φρούριον. ὡς δʼ οὐκ ἐγίνετο αὐτῷ 
θυομένῳ τε καὶ οἰωνοῖς χρωμένῳ τὰ ἱερὰ καλά, ἀλλʼ
<pb id="v.3p.260"/>
ἠναντιοῦτο πρὸς τὰς ἐξόδους αὐτοῦ τὸ δαιμόνιον, αὐτὸς
μὲν ὑπέμεινε, τὰς δὲ κρατίστας ἐπιλεξάμενος
σπείρας ἀπέστειλε τῷ συνάρχοντι.
</p>
</div3>
<div3 type="section" n="8">
<p>αἱ δὲ διά τʼ ὀρῶν
ἀφανῶς καὶ νύκτωρ τὰ πολλὰ ποιησάμεναι τὰς ὁδοὺς
εἰσῆλθον εἰς τὸν χάρακα τοὺς πολεμίους λαθοῦσαι. ὁ
μὲν οὖν Αἰμίλιος θρασύτερος ἐγεγόνει τῇ παρουσίᾳ
τῶν συμμάχων, οἱ δὲ πολέμιοι τῷ τε πλήθει τῷ σφετέρῳ
<milestone unit="reiskpage" n="1721"/>
εἰκῆ πίσυνοι καὶ διὰ τὸ μὴ ἐπεξιέναι τοὺς Ῥωμαίους
εἰς μάχην ἐπαρθέντες ἀνέβαινον ἐπὶ τὸ ὄρος
πυκνώσαντες τοὺς λόχους· καὶ οἱ Ῥωμαῖοι παρέντες
αὐτοὺς ἀναβῆναι καθʼ ἡσυχίαν καὶ πολλὰ πονεῖν περὶ
τῷ σταυρώματι ἐάσαντες, ἐπειδὴ τὰ σημεῖα ἤρθη τῆς
μάχης διασπάσαντες κατὰ πολλὰ μέρη τὸν χάρακα ἐμπίπτουσιν
αὐτοῖς· καὶ οἱ μὲν εἰς χεῖρας καταστάντες
τοῖς ξίφεσιν ἐμάχοντο, οἱ δʼ ἀπὸ τῶν ἐρυμάτων λίθοις
τε καὶ σαυνίοις καὶ λόγχαις τοὺς ἐπιόντας ἔβαλλον,
βέλος δʼ οὐδὲν ἄσκοπον ἦν πεπιλημένων γʼ ἐν
βραχεῖ χωρίῳ πολλῶν.
</p>
</div3>
<div3 type="section" n="9">
<p>ἀπαράττονται δὴ τοῦ λόφου
πολλοὺς σφῶν ἀποβαλόντες οἱ Οὐολοῦσκοι καὶ εἰς φυγὴν
ὁρμήσαντες μόγις εἰς τὸν ἴδιον ἀποσώζονται χάρακα.
Ῥωμαῖοι δʼ ὡς ἐν ἀσφαλείᾳ τέως ὄντες ἤδη
κατέβαινον ἐπὶ τοὺς ἀγροὺς αὐτῶν· ἐξ ὧν ἐπισιτισμοὺς
καὶ τἆλλα, ὅσων σπάνις ἦν ἐν τῷ χάρακι, ἐλάμβανον.
</p>
</div3>
</div2>
<div2 type="chapter" n="87">
<div3 type="section" n="1">
<p>
ἐπειδὴ δὲ καθῆκεν ὁ τῶν ἀρχαιρεσιῶν
<milestone unit="reiskpage" n="1722"/>
<pb id="v.3p.261"/>
καιρός, ὁ μὲν Αἰμίλιος ἔμεινεν ἐπὶ στρατοπέδου διʼ αἰσχύνης ἔχων ἐπὶ συμφοραῖς οὐκ εὐσχήμοσιν εἰς τὴν
πόλιν εἰσελθεῖν τὸ κράτιστον ἀπολωλεκὼς τῆς στρατιᾶς.
ὁ δὲ συνύπατος αὐτοῦ τοὺς ὑφʼ ἑαυτὸν ἄρχοντας
ἐπὶ στρατοπέδου καταλιπὼν εἰς τὴν Ῥώμην ᾤχετο· καὶ 
συγκαλέσας τὸν ὄχλον ἐπὶ τὰς ἀρχαιρεσίας, οἷς μὲν ὁ
δῆμος ἐβούλετο δοθῆναι τὴν ὑπατείαν ἀνδράσιν ἐκ
τῶν ὑπατευκότων, οὐ προὔθηκε τὴν ψηφοφορίαν, ἐπειδὴ
οὐδʼ αὐτοὶ μετῄεσαν τὴν ἀρχὴν ἑκόντες, ὑπὲρ δὲ τῶν
μετιόντων τούς τε λόχους ἐκάλεσε καὶ τὰς ψήφους 
ἀνέδωκεν.
</p>
</div3>
<div3 type="section" n="2">
<p>οὗτοι δʼ ἦσαν, οὓς ἡ βουλὴ προείλετο καὶ 
οἷς παραγγέλλειν τὴν ἀρχὴν ἐκέλευσεν, οὐ σφόδρα τῷ
δήμῳ κεχαρισμένοι. καὶ ἀπεδείχθησαν εἰς τὸν ἐπιόντα
ἐνιαυτὸν ὕπατοι ὅ τε νεώτερος ἀδελφὸς τοῦ προθέντος
τὰς ἀρχαιρεσίας ὑπάτου, Μάρκος Φάβιος Καίσωνος
<milestone unit="reiskpage" n="1723"/>υἱός, καὶ Λεύκιος Οὐαλέριος Μάρκου υἱός, ὁ τὸν τρὶς
ὑπατεύσαντα Κάσσιον κρίνας ἐπὶ τῇ τυραννίδι καὶ
</p>
</div3>
<div3 type="section" n="3">
<p>ἀποκτείνας. οὗτοι τὴν ἀρχὴν παραλαβόντες ὑπὲρ τῶν 
ἀποθανόντων ἐν τῷ πρὸς Ἀντιάτας πολέμῳ στρατιωτῶν
ἠξίουν ἑτέρους καταγράφειν, ἵνα τὸ ἐλλιπὲς ἀναπληρωθῇ 
τῶν λόχων. καὶ δόγμα ποιησάμενοι βουλῆς
προὔγραψαν ἡμέραν, ἐν ᾗ παρεῖναι τοὺς ἔχοντας ἡλικίαν
στρατεύσιμον ἔδει. μετὰ τοῦτο θόρυβος ἦν πολὺς
κατὰ τὴν πόλιν, καὶ λόγοι τῶν πενεστάτων στασιώδεις
οὐκ ἀξιούντων οὔτε βουλῆς δόγμασιν ὑπηρετεῖν οὔτε 
ὑπάτων ἐξουσίᾳ πειθαρχεῖν, ὅτι τὰς περὶ τῆς κληρουχίας
<pb id="v.3p.262"/>
ὑποσχέσεις ἐψεύσαντο πρὸς αὐτούς· συνιόντες τε
κατὰ πλῆθος ἐπὶ τοὺς δημάρχους ὠνείδιζον αὐτοῖς προδοσίαν
καὶ κατεβόων ἐπικαλούμενοι τὴν ἐξ ἐκείνων
συμμαχίαν.
</p>
</div3>
<div3 type="section" n="4">
<p>τοῖς μὲν οὖν ἄλλοις οὐκ ἐδόκει καιρὸς
ἁρμόττων εἶναι πολέμου συνεστῶτος ὑπερορίου τὰς πολιτικὰς
<milestone unit="reiskpage" n="1724"/>
ἔχθρας ἀναζωπυρεῖν, εἷς δέ τις ἐξ αὐτῶν
Γάϊος Μαίνιος οὐκ ἔφη προδώσειν τοὺς δημοτικούς,
οὐδʼ ἐπιτρέψειν τοῖς ὑπάτοις στρατιὰν καταγράφειν,
ἐὰν μὴ πρότερον ἀποδείξωσι τοὺς ὁριστὰς τῆς δημοσίας
γῆς καὶ τὸ περὶ τῆς κληρουχίας ψήφισμα γράψαντες
εἰς τὸν δῆμον ἐξενέγκωσιν. ἀντιλεγόντων δὲ πρὸς
ταῦτα τῶν ὑπάτων καὶ πρόφασιν ποιουμένων τοῦ μηθὲν
αὐτῷ συγχωρεῖν, ὧν ἠξίου, τὸν ἐν χερσὶν ὄντα
πόλεμον, οὐκ ἔφη προσέξειν αὐτοῖς τὸν νοῦν, ἀλλὰ
</p>
</div3>
<div3 type="section" n="5">
<p> κωλύσειν ἁπάσῃ δυνάμει τὴν καταγραφήν. καὶ ἐποίει
ταῦτα· οὐ μὴν ἴσχυσέ γε μέχρι τέλους. οἱ γὰρ ὕπατοι
προελθόντες ἔξω τῆς πόλεως ἐν τῷ παρακειμένῳ πεδίῳ
τοὺς στρατηγικοὺς δίφρους ἔθηκαν· ἐνταῦθα καὶ τὸν
στρατιωτικὸν ἐποιοῦντο κατάλογον, καὶ τοὺς οὐχ ὑπακούοντας
τοῖς νόμοις, ἐπειδὴ αὐτοὺς ἄγειν οὐχ οἷοί τʼ
ἦσαν, εἰς χρήματα ἐζημίουν· ὅσοις μὲν χωρία ὑπῆρχεν,
ἐκκόπτοντες ταῦτα καὶ τὰς αὐλὰς καθαιροῦντες· ὅσων
<milestone unit="reiskpage" n="1725"/>
δὲ γεωργικὸς ὁ βίος ἦν ἐν ἀλλοτρίοις κτήμασι, τούτων
ἄγοντές τε καὶ φέροντες τὰ παρεσκευασμένα πρὸς
τὴν ἐργασίαν ζεύγη τε βοϊκὰ καὶ βοσκήματα καὶ ὑποζύγια
ἀχθοφόρα καὶ σκεύη παντοῖα, οἷς γῆ τʼ ἐξεργάζεται
καὶ καρποὶ συγκομίζονται.
</p>
</div3>
<div3 type="section" n="6">
<p>ὁ δὲ κωλύων τὴν
καταγραφὴν δήμαρχος οὐθὲν ἔτι ποιεῖν ἦν δυνατός.
<pb id="v.3p.263"/>
οὐδενὸς γάρ εἰσι τῶν ἔξω τῆς πόλεως οἱ τὴν δημαρχικὴν
ἔχοντες ἐξουσίαν κύριοι· περιγέγραπται γὰρ αὐτῶν
τὸ κράτος τοῖς τείχεσι, καὶ οὐδὲ ἀπαυλισθῆναι
τῆς πόλεως αὐτοῖς θέμις, ὅτι μὴ πρὸς ἕνα καιρόν, ἐν
ᾧ πᾶσαι θύουσιν αἱ τῆς πόλεως ἀρχαὶ κοινὴν ὑπὲρ 
τοῦ Λατίνων ἔθνους τῷ Διὶ θυσίαν ἐπὶ τὸ Ἀλβανῶν
ὄρος ἀναβαίνουσαι.
</p>
</div3>
<div3 type="section" n="7">
<p>τοῦτο διαμένει μέχρι τῶν καθʼ 
ἡμᾶς χρόνων τὸ ἔθος, τὸ μηθενὸς εἶναι τῶν ἔξω τῆς
πόλεως τοὺς δημάρχους κυρίους· καὶ δὴ καὶ τὸν ἐμφύλιον
Ῥωμαίων πόλεμον <add>τὸν</add> ἐπὶ τῆς ἐμῆς ἡλικίας,
<milestone unit="reiskpage" n="1726"/>ὃς μέγιστος τῶν πρὸ αὐτοῦ πολέμων ἐγένετο, ἡ
κινήσασα πρόφασις ἐπὶ πολλαῖς ἄλλαις δόξασα μείζων
εἶναι καὶ <add>μόνη</add> ἀποχρῶσα διαστῆσαι τὴν πόλιν ἥδε
ἦν, ὅτι τῶν δημάρχων τινὲς ἐξεληλάσθαι τῆς πόλεως
αἰτιώμενοι βίᾳ πρὸς τοῦ τότε κατέχοντος τὰ κατὰ τὴν 
Ἰταλίαν ἡγεμόνος, ἵνα μηδενὸς εἶεν ἔτι κύριοι, ἐπὶ
τὸν ἐν τῇ Γαλατίᾳ τὰ στρατόπεδα κατέχοντα ὡς οὐκ
ἔχοντες, ὅποι τράπωνται, κατέφυγον.
</p>
</div3>
<div3 type="section" n="8">
<p>ὁ δὲ τῇ προφάσει 
ταύτῃ χρησάμενος, ὡς ἀρχῇ δήμου παναγεῖ τὸ
κράτος ἀφαιρεθείσῃ παρὰ τοὺς ὅρκους τῶν προγόνων 
αὐτὸς ὁσίως καὶ σὺν δίκῃ βοηθῶν αὐτός τε σὺν τοῖς
ὅπλοις ἦλθεν εἰς τὴν πόλιν καὶ τοὺς ἄνδρας ἐπὶ τὴν
ἀρχὴν κατήγαγε.
</p>
</div3>
</div2>
<div2 type="chapter" n="88">
<div3 type="section" n="1">
<p>
τότε δʼ οὖν οἱ δημόται τῆς δημαρχικῆς
ἐξουσίας οὐδὲν ἀπολαύοντες ὑφεῖντο τοῦ θράσους
<milestone unit="reiskpage" n="1727"/>καὶ προσιόντες τοῖς ἐπὶ τῆς στρατολογίας τεταγμένοις
<pb id="v.3p.264"/>
τὸν ἱερὸν ὅρκον ὤμνυσαν, καὶ ὑπὸ τὰς σημαίας κατεγράφοντο.
ἐπεὶ δὲ τὸ ἐλλιπὲς τῶν λόχων ἐξεπληρώθη,
διεκληρώσαντο τὰς ἡγεμονίας τῶν στρατοπέδων
οἱ ὕπατοι· καὶ ὁ μὲν Φάβιος τὴν ἐπὶ τῇ βοηθείᾳ τῶν
συμμάχων ἀποσταλεῖσαν δύναμιν παρελάμβανεν, ὁ δὲ
Οὐαλέριος τὴν ἐν Οὐολούσκοις στρατοπεδεύουσαν ἄγων
τοὺς νεωστὶ καταγραφέντας.
</p>
</div3>
<div3 type="section" n="2">
<p>μαθοῦσι δὲ τὴν παρουσίαν
αὐτοῦ τοῖς πολεμίοις ἐδόκει στρατιάν θʼ ἑτέραν
μεταπέμπεσθαι καὶ ἐν ἰσχυροτέρῳ τὸ στρατόπεδον ποιήσασθαι
χωρίῳ καὶ μηδὲν ἐκ τοῦ καταφρονεῖν αὐτῶν
ἔτι προπετὲς κινδύνευμα ὡς πρότερον ὑπομένειν. ἐγεγόνει
ταῦτα διὰ ταχέων, ἀμφοτέροις τε παρέστη τοῖς
ἡγεμόσι τῶν δυνάμεων ὁμοία περὶ τοῦ πολέμου γνώμη,
τὰ ἑαυτῶν φυλάττειν ἐρύματα, ἐάν τις ἐπίῃ, τοῖς δὲ
τῶν πολεμίων ὡς βίᾳ κρατηθησομένοις μὴ ἐπιχειρεῖν.
</p>
</div3>
<div3 type="section" n="3">
<p>καὶ ὁ διὰ μέσου χρόνος οὐκ ὀλίγος ἐγένετο φόβῳ τῶν
ἐπιχειρήσεων τριβόμενος· οὐ μέντοι καὶ εἰς τέλος γε
διαμένειν ἐν τοῖς ἐγνωσμένοις ἐδυνήθησαν. ὁπότε γὰρ
<milestone unit="reiskpage" n="1728"/>
ἐπισιτισμοῦ χάριν ἢ τῶν ἄλλων ἐπιτηδείων τινός, ὧν
ἀμφοτέροις ἔδει, μοῖρά τις ἀποσταλείη τῆς στρατιᾶς,
συμβολαί τʼ αὐτῶν ἐγίνοντο καὶ πληγαί, καὶ τὸ νικᾶν
οὐκ ἀεὶ παρὰ τοῖς αὐτοῖς ἔμενε· πολλάκις δὲ συμπλεκομένων
ἀλλήλοις ἀπέθνησκόν τʼ οὐκ ὀλίγοι καὶ τραυματίαι
πλείους ἐγίνοντο.
</p>
</div3>
<div3 type="section" n="4">
<p>τοῖς μὲν οὖν Ῥωμαίοις τὸ
ἀπαναλούμενον τῆς στρατιᾶς οὐδεμία ποθὲν ἐπικουρία
<pb id="v.3p.265"/>
ἐξεπλήρου, τὸ δὲ τῶν Οὐολούσκων στρατόπεδον ἄλλων
ἐπʼ ἄλλοις ἡκόντων πολλὴν αὔξησιν ἐλάμβανε· καὶ
τούτῳ ἐπαρθέντες οἱ ἡγεμόνες ἐξῆγον ἐκ τοῦ χάρακος
τὴν δύναμιν ὡς εἰς μάχην.
</p>
</div3>
</div2>
<div2 type="chapter" n="89">
<div3 type="section" n="1">
<p>
ἐξελθόντων δὲ καὶ τῶν Ῥωμαίων 
καὶ παραταξαμένων ἰσχυρὰ μάχη γίνεται καὶ ἱππέων
καὶ πεζῶν καὶ ψιλῶν ἴσῃ πάντων χρωμένων προθυμίᾳ
τε καὶ ἐμπειρίᾳ, καὶ τὸ νικᾶν ἑκάστου παρʼ ἑαυτὸν
μόνον τιθεμένου·
</p>
</div3>
<div3 type="section" n="2">
<p>ὡς δὲ νεκροί τʼ αὐτῶν πολλοὶ ἑκατέρωθεν, 
ἐν ᾧ ἐτάχθησαν χωρίῳ, πεσόντες ἔκειντο,
<milestone unit="reiskpage" n="1729"/>καὶ ἡμιθνῆτες ἔτι πλείους <del>τῶν νεκρῶν</del>, οἱ δὲ παρὰ
τὸν ἀγῶνα καὶ τὰ δεινὰ ἔτι διαμένοντες ὀλίγοι ἦσαν,
καὶ οὐδὲ οὗτοι δρᾶν τὰ πολέμου ἔργα δυνάμενοι βαρυνόντων
μὲν αὐτοῖς τῶν σκεπαστηρίων τὰς εὐωνύμους
χεῖρας διὰ πλῆθος τῶν ἐμπεπηγότων βελῶν, καὶ οὐκ 
ἐώντων ὑπομένειν τὰς προσβολάς, τετραμμένων δὲ
τῶν ἐγχειριδίων τὰς ἀκμάς, ἔστι δʼ ὧν καὶ κατεαγότων
ὅλων, οἷς οὐθὲν ἔτι ἦν χρῆσθαι, τοῦ τε κόπου,
ὃς διʼ ὅλης ἡμέρας ἀγωνιζομένοις αὐτοῖς πολὺς ἐγεγόνει,
παραλύοντος τὰ νεῦρα καὶ τὰς πληγὰς ἀσθενεῖς 
ποιοῦντος, ἱδρῶτος δὲ καὶ δίψης καὶ ἄσθματος,
οἷα ἐν πνιγηρᾷ ὥρᾳ ἔτους τοῖς πολὺν χρόνον ἀγωνιζομένοις
συμπίπτειν φιλεῖ, παρʼ ἀμφοτέροις γινομένων,
τέλος οὐδὲν ἔλαβεν ἀξιόλογον ἡ μάχη, ἀλλʼ ἀγαπητῶς
<pb id="v.3p.266"/>
ἀμφότεροι τῶν στρατηγῶν ἀνακαλουμένων ἀπῆλθον
ἐπὶ τοὺς ἑαυτῶν χάρακας· καὶ οὐκέτι μετὰ τοῦτʼ ἐξῄεσαν
<milestone unit="reiskpage" n="1730"/>
εἰς μάχην οὐδέτεροι, ἀλλʼ ἀντικαθήμενοι παρεφύλαττον
ἀλλήλων τὰς ἕνεκα τῶν ἐπιτηδείων γινομένας
 ἐξόδους.
</p>
</div3>
<div3 type="section" n="3">
<p>ἔδοξε μέντοι καὶ λόγος ἦν ἐν τῇ Ῥώμῃ πολύς,
ὡς δυναμένη τότε νικᾶν ἡ Ῥωμαίων δύναμις
ἑκουσία μηδὲν <add>ἦν</add> ἐργάσασθαι λαμπρὸν διὰ μῖσός
τε τοῦ ὑπάτου καὶ ὀργήν, ἣν εἶχε πρὸς τοὺς πατρικίους
ἐπὶ τῷ φενακισμῷ τῆς κληρουχίας. αὐτοὶ δʼ οἱ
στρατιῶται τὸν ὕπατον ὡς οὐχ ἱκανὸν στρατηγεῖν
ᾐτιῶντο, γράμματα πέμποντες ὡς τοὺς ἐπιτηδείους ἑαυτῶν
ἕκαστοι. καὶ τὰ μὲν ἐπὶ στρατοπέδου γινόμενα
τοιαῦτʼ ἦν· ἐν αὐτῇ δὲ τῇ Ῥώμῃ πολλὰ δαιμόνια σημεῖα
ἐφαίνετο δηλωτικὰ θείου χόλου κατά τε φωνὰς
 καὶ ὄψεις ἀήθεις.
</p>
</div3>
<div3 type="section" n="4">
<p>πάντα δʼ εἰς τοῦτο συνέτεινεν, ὡς
οἵ τε μάντεις καὶ οἱ τῶν ἱερῶν ἐξηγηταὶ συνενέγκαντες
τὰς ἐμπειρίας ἀπεφαίνοντο, <add>ὅτι</add> θεῶν <del>χολοῦσθαὶ</del>
τινες οὐ κομίζονται τὰς νομίμους τιμὰς οὐ καθαρῶς
<milestone unit="reiskpage" n="1731"/>
οὐδὲ ὁσίως ἐπιτελουμένων αὐτοῖς τῶν ἱερῶν. ζήτησις
δὴ μετὰ τοῦτο πολλὴ ἐκ πάντων ἐγίνετο, καὶ σὺν
χρόνῳ μήνυσις ἀποδίδοται τοῖς ἱεροφάνταις, ὅτι τῶν
παρθένων μία τῶν φυλαττουσῶν τὸ ἱερὸν πῦρ, Ὀπιμία
ὄνομα αὐτῇ, τὴν παρθενίαν ἀφαιρεθεῖσα μιαίνει
τὰ ἱερά.
</p>
</div3>
<div3 type="section" n="5">
<p>οἱ δʼ ἔκ τε βασάνων καὶ τῶν ἄλλων ἀποδείξεων
<pb id="v.3p.267"/>
μαθόντες, ὅτι τὸ μηνυόμενον ἦν ἀδίκημα ἀληθές,
αὐτὴν μὲν τῆς κορυφῆς ἀφελόμενοι τὰ στέμματα
καὶ πομπεύσαντες διʼ ἀγορᾶς ἐντὸς τείχους ζῶσαν κατώρυξαν·
δύο δὲ τοὺς ἐξελεγχθέντας διαπράξασθαι
τὴν φθορὰν μαστιγώσαντες ἐν φανερῷ παραχρῆμα ἀπέκτειναν 
καὶ μετὰ τοῦτο καλὰ τὰ ἱερὰ καὶ τὰ μαντεύματα
ὡς ἀφεικότων αὐτοῖς τῶν θεῶν τὸν χόλον, ἐγίνετο.
</p>
</div3>
</div2>
<div2 type="chapter" n="90">
<div3 type="section" n="1">
<p>
ὡς δὲ καθῆκεν ὁ τῶν ἀρχαιρεσιῶν χρόνος,
<milestone unit="reiskpage" n="1732"/>ἐλθόντων τῶν ὑπάτων πολλὴ σπουδὴ καὶ παράταξις 
ἐγένετο τοῦ δήμου πρὸς τοὺς πατρικίους περὶ
τῶν παραληψομένων τὴν ἡγεμονίαν ἀνδρῶν. ἐκεῖνοι
μὲν γὰρ ἐκ τῶν νεωτέρων ἐβούλοντο τοὺς δραστηρίους
τε καὶ ἥκιστα δημοτικοὺς ἐπὶ τὴν ὑπατείαν προαγαγεῖν·
καὶ μετῄει τὴν ἀρχὴν κελευσθεὶς ὑπʼ αὐτῶν ὁ 
υἱὸς Ἀππίου Κλαυδίου τοῦ πολεμιωτάτου τῷ δήμῳ
δοκοῦντος εἶναι, μεστὸς αὐθαδείας ἀνὴρ καὶ θράσους,
ἑταίροις τε καὶ πελάταις ἁπάντων πλεῖστον τῶν καθʼ
ἡλικίαν δυνάμενος· ὁ δὲ δῆμος ἐκ τῶν πρεσβυτέρων
τε καὶ τῶν πεῖραν ἤδη δεδωκότων τῆς ἐπιεικείας τοὺς 
προνοησομένους τοῦ κοινῇ συμφέροντος ὀνομάζων ἠξίου
ποιεῖν ὑπάτους. αἵ τʼ ἀρχαὶ διειστήκεσαν καὶ τὰς
ἀλλήλων ἀνέλυον ἐξουσίας.
</p>
</div3>
<div3 type="section" n="2">
<p>ὁπότε μὲν γὰρ οἱ ὕπατοι 
καλοῖεν τὸ πλῆθος ὡς ἀποδείξοντες τοὺς μετιόντας
τὴν ἀρχὴν ὑπάτους, οἱ δήμαρχοι τοῦ κωλύειν ὄντες 
κύριοι διέλυον τὰ ἀρχαιρέσια, ὁπότε δʼ αὖ πάλιν ἐκεῖνοι
<pb id="v.3p.268"/>
καλοῖεν ὡς ἀρχαιρεσιάσοντα τὸν δῆμον, οὐκ ἐπέτρεπον
οἱ ὕπατοι τὴν ἐξουσίαν ἔχοντες τοῦ συγκαλεῖν
<milestone unit="reiskpage" n="1733"/>
τοὺς λόχους καὶ τὰς ψήφους ἀναδιδόναι. κατηγορίαι
τʼ ἀλλήλων ἐγίνοντο καὶ συνεχεῖς ἁψιμαχίαι καθʼ ἑταιρίας
συνισταμένων, ὥστε καὶ πληγὰς ἀλλήλοις διδόναι
τινὰς ὑπʼ ὀργῆς, καὶ οὐ μακρὰν ἀποσχεῖν τὴν στάσιν
τῶν ὅπλων.
</p>
</div3>
<div3 type="section" n="3">
<p>ταῦτα μαθοῦσα ἡ βουλὴ πολὺν ἐσκόπει
χρόνον, ὅ τι χρήσεται τοῖς πράγμασιν, οὔτε βιάσασθαι
δυναμένη τὸν δῆμον οὔτʼ εἶξαι βουλομένη. ἦν δʼ ἡ
μὲν αὐθαδεστέρα γνώμη δικτάτορα ἑλέσθαι τῶν ἀρχαιρεσιῶν
ἕνεκα, ὃν ἂν ἡγῶνται κράτιστον εἶναι· τὸν δὲ
λαβόντα τὴν ἐξουσίαν τούς τε νοσοποιοὺς ἐκ τῆς πόλεως
ἐξελεῖν, καὶ εἴ τι ἡμάρτηται ταῖς πρότερον ἀρχαῖς
ἐπανορθώσασθαι, τόν τε κόσμον τοῦ πολιτεύματος,
ὃν βούλεται, καταστησάμενον ἀνδράσι τοῖς κρατίστοις
ἀποδοῦναι τὰς ἀρχάς.
</p>
</div3>
<div3 type="section" n="4">
<p>ἡ δʼ ἐπιεικεστέρα μεσοβασιλεῖς
ἑλέσθαι τοὺς πρεσβυτάτους τε καὶ τιμιωτάτους ἄνδρας,
οἷς ἐπιμελὲς ἔσται τὰ περὶ τὰς ἀρχάς, ὅπως κράτισται
γενήσονται, προνοηθῆναι, τὸν αὐτὸν τρόπον, ὅνπερ
ἐπὶ τῶν βασιλέων τῶν ἐκλιπόντων ἐγίνοντο. ταύτῃ
προσθεμένων τῇ γνώμῃ τῶν πλειόνων ἀποδείκνυται
<milestone unit="reiskpage" n="1734"/>
πρὸς αὐτῶν μεσοβασιλεὺς Αὖλος Σεμπρώνιος Ἀτρατῖνος·
</p>
</div3>
<div3 type="section" n="5">
<p>αἱ δʼ ἄλλαι κατελύθησαν ἀρχαί. οὗτος ἐπιτροπεύσας
τὴν πόλιν ἀστασίαστον ὅσας ἐξῆν ἡμέρας ἕτερον
ἀποδείκνυσιν, ὥσπερ αὐτοῖς ἔθος ἦν, Σπόριον
Λάρκιον. κἀκεῖνος συγκαλέσας τὴν λοχῖτιν ἐκκλησίαν
<pb id="v.3p.269"/>
καὶ τὰς ψήφους κατὰ τὰ τιμήματα ἀναδούς, ἐκ τῆς
ἀμφοτέρων εὐδοκήσεως ἀποδείκνυσιν ὑπάτους, Γάϊον
Ἰούλιον, τὸν ἐπικαλούμενον Ἴουλον, ἐκ τῶν φιλοδήμων,
καὶ Κόιντον Φάβιον Καίσωνος υἱὸν τὸ δεύτερον
ἐκ τῶν ἀριστοκρατικῶν.
</p>
</div3>
<div3 type="section" n="6">
<p>καὶ ὁ <add>μὲν</add> δῆμος οὐδὲν ἐκ 
τῆς προτέρας ὑπατείας αὐτοῦ πεπονθὼς εἴασε τυχεῖν
ταύτης τῆς ἐξουσίας τὸ δεύτερον, μισῶν τὸν Ἄππιον
<milestone unit="reiskpage" n="1735"/>καὶ ὅτι ἐκεῖνος ἀτιμασθῆναι ἐδόκει σφόδρα ἡδόμενος·
τοῖς δʼ ἐν τέλει διαπεπραγμένοις δραστήριον ἄνδρα
καὶ οὐθὲν ἐνδώσοντα τῷ δήμῳ μαλακὸν ἐπὶ τὴν ὑπατείαν 
παρελθεῖν, κατὰ γνώμην ἐδόκει κεχωρηκέναι τὰ τῆς διχοστασίας.
</p>
</div3>
</div2>
<div2 type="chapter" n="91">
<div3 type="section" n="1">
<p>
ἐπὶ τῆς τούτων ἀρχῆς Αἰκανοὶ μὲν εἰς
τὴν Λατίνων χώραν ἐμβαλόντες ἀπήλασαν ἀνδράποδα
καὶ βοσκήματα πολλὰ λῃστρικῇ ἐφόδῳ χρησάμενοι· 
Τυρρηνῶν δʼ οἱ καλούμενοι Οὐιεντανοὶ τῆς Ῥωμαίων
γῆς πολλὴν ἠδίκησαν προνομαῖς. τῆς δὲ βουλῆς τὸν
μὲν πρὸς Αἰκανοὺς πόλεμον εἰς ἕτερον ἀναβαλομένης
χρόνον, παρὰ δὲ Οὐιεντανῶν δίκας αἰτεῖν ψηφισαμένης,
Αἰκανοὶ μὲν ἐπειδὴ τὰ πρῶτα αὐτοῖς κατὰ νοῦν 
ἐχώρησε, καὶ οὐθεὶς ὁ κωλύσων τὰ λοιπὰ ἐφαίνετο,
θράσει ἐπαρθέντες ἀλογίστῳ λῃστρικὴν μὲν οὐκέτι
στρατείαν ἔγνωσαν ποιεῖσθαι, δυνάμει δὲ βαρείᾳ ἐλάσαντες
<milestone unit="reiskpage" n="1736"/>ἐπὶ πόλιν Ὀρτῶνα κατὰ κράτος αἱροῦσι· καὶ
διαρπάσαντες τά τʼ ἐκ τῆς χώρας καὶ τὰ τῆς πόλεως 
ἀπῄεσαν εὐπορίαν πολλὴν ἀγόμενοι.
</p>
</div3>
<div3 type="section" n="2">
<p>Οὐιεντανοὶ δὲ 
<pb id="v.3p.270"/>
πρὸς τοὺς ἀπὸ τῆς Ῥώμης ἥκοντας ἀποκρινάμενοι, ὅτι
οὐκ ἐξ αὐτῶν εἴησαν οἱ προνομεύοντες τὴν χώραν,
ἀλλʼ ἐκ τῶν ἄλλων Τυρρηνῶν, ἀπέλυσαν τοὺς ἄνδρας
οὐθὲν τῶν δικαίων ποιήσαντες· καὶ οἱ πρέσβεις ἐπιτυγχάνουσι
τοῖς Οὐιεντανοῖς λείαν ἐκ τῆς αὐτῶν χώρας
ἄγουσι. ταῦτα παρʼ αὐτῶν ἡ βουλὴ μαθοῦσα πολεμεῖν
τʼ ἐψηφίσατο Οὐιεντανοῖς καὶ τοὺς ὑπάτους
ἀμφοτέρους ἐξάγειν τὴν στρατιάν.
</p>
</div3>
<div3 type="section" n="3">
<p>ἐγένετο μὲν οὖν
περὶ τοῦ δόγματος ἀμφιλογία, καὶ πολλοὶ ἦσαν οἱ τὸν
πόλεμον οὐκ ἐῶντες ἐκφέρειν τῆς τε κληρουχίας ὑπομιμνήσκοντες
τοὺς δημοτικούς, ἧς γε πέμπτον ἔτος
ἐψηφισμένης ὑπὸ τοῦ συνεδρίου κενῇ πιστεύσαντες ἐλπίδι
ἐξηπάτηντο, καὶ κοινὸν ἀποφαίνοντες πόλεμον, εἰ
κοινῇ χρήσεται γνώμῃ πᾶσα Τυρρηνία τοῖς ὁμοεθνέσι
<milestone unit="reiskpage" n="1737"/>
</p>
</div3>
<div3 type="section" n="4">
<p> βοηθοῦσα. οὐ μὴν ἴσχυσάν γʼ οἱ τῶν στασιαστῶν
λόγοι, ἀλλʼ ἐκύρωσε καὶ ὁ δῆμος τὸ τῆς βουλῆς δόγμα
τῇ Σπορίου Λαρκίου γνώμῃ τε καὶ παρακλήσει χρησάμενος.
καὶ μετὰ ταῦτʼ ἐξῆγον τὰς δυνάμεις οἱ ὕπατοι·
στρατοπεδευσάμενοι δὲ χωρὶς ἀλλήλων οὐ μακρὰν
ἀπὸ τῆς πόλεως καὶ μείναντες ἡμέρας συχνάς, ἐπειδὴ
οὐκ ἀντεξῆγον οἱ πολέμιοι τὰς δυνάμεις, προνομεύσαντες
αὐτῶν τῆς γῆς ὅσην ἐδύναντο πλείστην ἀπῆγον
ἐπʼ οἴκου τὴν στρατιάν. ἄλλο δʼ ἐπὶ τῆς τούτων ὑπατείας
λόγου ἄξιον οὐδὲν ἐπράχθη.</p>
</div3>
</div2>
</div1>
<pb id="v.3p.271"/>
<div1 type="book" n="9">
<div2 type="chapter" n="1">
<div3 type="section" n="1">
<p>
<milestone unit="reiskpage" n="1738"/>τῷ δὲ μετὰ τούτους ἔτει διαφορᾶς γενομένης τῷ
δήμῳ πρὸς τὴν βουλὴν περὶ τῶν ἀποδειχθησομένων
ὑπάτων· οἱ μὲν γὰρ ἠξίουν ἀμφοτέρους ἐκ τῶν ἀριστοκρατικῶν
ἐπὶ τὴν ἀρχὴν προαγαγεῖν, ὁ δὲ δῆμος
ἐκ τῶν ἑαυτῷ κεχαρισμένων· γνωσιμαχήσαντες <del>πρὸς 
ἀλλήλους ἡ βουλὴ καὶ ὁ δῆμος</del> τέλος συνέπεισαν
ἀλλήλους ἀφʼ ἑκάστης μερίδος ὕπατον αἱρεθῆναι· καὶ
<milestone unit="reiskpage" n="1739"/>ἀποδείκνυται Καίσων μὲν Φάβιος τὸ δεύτερον ὑπὸ τῆς
βουλῆς, ὁ τὸν Κάσσιον ἐπὶ τῇ τυραννίδι κρίνας, Σπόριος
δὲ Φούριος ὑπὸ τῶν δημοτικῶν, ἐπὶ τῆς ἑβδομηκοστῆς 
καὶ πέμπτης ὀλυμπιάδος ἄρχοντος Ἀθήνησι
<pb id="v.3p.272"/>
Καλλιάδου, καθʼ ὃν χρόνον ἐστράτευσε Ξέρξης ἐπὶ
</p>
</div3>
<div3 type="section" n="2">
<p>τὴν Ἑλλάδα. ἄρτι δὲ παρειληφότων αὐτῶν τὴν ἀρχὴν
Λατίνων τε πρέσβεις ἧκον ἐπὶ τὴν βουλὴν δεόμενοι
πέμψαι σφίσι τὸν ἕτερον τῶν ὑπάτων μετὰ δυνάμεως,
ὃς οὐκ ἐάσει προσωτέρω χωρεῖν τὴν Αἰκανῶν καταφρόνησιν,
καὶ Τυρρηνία πᾶσα ἠγγέλλετο κεκινημένη
καὶ οὐ διὰ μακροῦ χωρήσουσα εἰς πόλεμον. συνήχθη
γὰρ εἰς κοινὴν ἐκκλησίαν τὸ ἔθνος, καὶ πολλὰ Οὐιεντανῶν
δεηθέντων συνάρασθαι σφίσι τοῦ κατὰ Ῥωμαίων
μαίων πολέμου, τέλος ἐξήνεγκεν ἐξεῖναι τοῖς βουλομένοις
Τυρρηνῶν μετέχειν τῆς στρατείας· καὶ ἐγένετο
χεὶρ ἀξιόμαχος ἡ τοῖς Οὐιεντανοῖς ἑκουσίως τοῦ πολέμου
συναραμένη. ταῦτα μαθοῦσι τοῖς ἐν τέλει
Ῥωμαίων ἔδοξε στρατιάς τε καταγράφειν καὶ τοὺς ὑπάτους
<milestone unit="reiskpage" n="1740"/>
ἀμφοτέρους ἐξιέναι, τὸν μὲν Αἰκανοῖς τε πολεμήσοντα
καὶ Λατίνοις τιμωρὸν ἐσόμενον, τὸν δʼ ἐπὶ
</p>
</div3>
<div3 type="section" n="3">
<p>Τυρρηνίας ἄξοντα τὰς δυνάμεις. ἀντέπραττε δὲ πρὸς
ταῦτα Σπόριος Ἰκίλιος τῶν δημάρχων εἷς· καὶ συνάγων
εἰς ἐκκλησίαν τὸν δῆμον ὁσημέραι τὰς περὶ τῆς
κληρουχίας ὑποσχέσεις ἀπῄτει παρὰ τῆς βουλῆς καὶ
οὐδὲν ἔφη συγχωρήσειν οὔτε τῶν ἐπὶ πόλεμον οὔτε
τῶν κατὰ πόλιν ὑπʼ αὐτῆς ψηφιζομένων ἐπιτελεσθῆναι,
ἐὰν μὴ τοὺς δέκα ἄνδρας ἀποδείξωσι πρότερον ὁριστὰς
τῆς δημοσίας χώρας, καὶ διέλωσι τὴν γῆν, ὡς
<pb id="v.3p.273"/>
</p>
</div3>
<div3 type="section" n="4">
<p>ὑπέσχοντο τῷ δήμῳ. ἀπορουμένῃ δὲ τῇ βουλῇ καὶ 
ἀμηχανούσῃ, τί χρὴ ποιεῖν, Ἄππιος Κλαύδιος ὑποτίθεται
σκοπεῖν, ὅπως διαστήσεται τὰ τῶν ἄλλων δημάρχων
<milestone unit="reiskpage" n="1741"/>πρὸς αὐτόν, διδάσκων, ὅτι τὸν κωλύοντα καὶ
ἐμποδὼν γινόμενον τοῖς δόγμασι τῆς βουλῆς ἱερὸν 
ὄντα καὶ νόμῳ τὴν ἐξουσίαν ἔχοντα ταύτην ἄλλως οὐκ
ἔστι παῦσαι τῆς δυναστείας, ἐὰν μή τις ἕτερος τῶν
ἀπὸ τῆς ἴσης τιμῆς καὶ τὴν αὐτὴν ἐξουσίαν ἐχόντων
τἀναντία πράττῃ καί, οἷς ἂν ἐκεῖνος ἐμποδὼν γένηται,
</p>
</div3>
<div3 type="section" n="5">
<p>ταῦτα κωλύῃ. συνεβούλευέ τε τοῖς αὖθις παραληψομένοις 
τὴν ἀρχὴν ὑπάτοις τοῦτο πράττειν καὶ
σκοπεῖν, ὅπως ἕξουσί τινας ἀεὶ τῶν δημάρχων οἰκείους
σφίσι καὶ φίλους· μίαν εἶναι λέγων τῆς ἐξουσίας
τοῦ ἀρχείου κατάλυσιν, ἐὰν στασιάζωσι πρὸς ἀλλήλους οἱ ἄνδρες. 
</p>
</div3>
</div2>
<div2 type="chapter" n="2">
<div3 type="section" n="1">
<p>
ταύτην εἰσηγησαμένου τὴν γνώμην Ἀππίου
δόξαντες αὐτὸν ὀρθῶς παραινεῖν οἵ τε ὕπατοι καὶ τῶν
<milestone unit="reiskpage" n="1742"/>ἄλλων οἱ δυνατώτατοι, πολλῇ θεραπείᾳ διεπράξαντο
τοὺς τέτταρας ἐκ τῶν δημάρχων οἰκείους τῇ βουλῇ
</p>
</div3>
<div3 type="section" n="2">
<p>γενέσθαι. οἱ δὲ τέως μὲν λόγῳ μεταπείθειν τὸν Ἰκίλιον 
ἐπεχείρουν ἀποστῆναι τῶν περὶ τῆς κληρουχίας
πολιτευμάτων, ἕως οἱ πόλεμοι λάβωσι τέλος· ὡς δʼ
ἠναντιοῦτο καὶ διώμνυτο λόγον τε τὸν αὐθαδέστερον
εἰπεῖν ἐτόλμησε τοῦ δήμου παρόντος, ὅτι μᾶλλον ἂν
βούλοιτο Τυρρηνοὺς καὶ τοὺς ἄλλους πολεμίους κρατήσαντας 
<pb id="v.3p.274"/>
τῆς πόλεως ἐπιδεῖν, ἢ τοὺς κατέχοντας τὴν
χώραν τὴν δημοσίαν ἀφεῖναι, δόξαντες ἀφορμὴν εἰληφέναι
καλὴν πρὸς αὐθάδειαν τοσαύτην τοῦ τἀναντία
λέγειν τε καὶ πράττειν, οὐδὲ τοῦ δήμου τὸν λόγον
ἡδέως δεξαμένου, κωλύειν αὐτὸν ἔφησαν, καὶ φανερῶς
ἔπραττον, ὅσα τῇ βουλῇ τε καὶ τοῖς ὑπάτοις δοκοίη·
</p>
</div3>
<div3 type="section" n="3">
<p>μονωθεὶς δʼ Ἰκίλιος οὐδενὸς ἔτι κύριος ἦν. μετὰ
<milestone unit="reiskpage" n="1743"/>
τοῦθʼ ἡ στρατιὰ κατεγράφετο καί, ὅσων ἔδει τῷ πολέμῳ
πάντα ὑπηρετεῖτο, τὰ μὲν ἐκ τῶν δημοσίων, τὰ
δʼ ἐκ τῶν ἰδίων ἁπάσῃ προθυμίᾳ· καὶ διὰ τάχους οἱ
ὕπατοι διακληρωσάμενοι τὰ στρατεύματα ἐξῄεσαν, Σπόριος
μὲν Φούριος ἐπὶ τὰς Αἰκανῶν πόλεις, Καίσων
δὲ Φάβιος ἐπὶ Τυρρηνούς.
</p>
</div3>
<div3 type="section" n="4">
<p>Σπορίῳ μὲν οὖν ἅπαντα
κατὰ νοῦν ἐχώρησεν οὐχ ὑπομεινάντων εἰς χεῖρας
ἐλθεῖν τῶν πολεμίων, καὶ πολλὰ ἐκ τῆς στρατείας
ἐξεγένετο χρήματά τε καὶ σώματα λαβεῖν. ἐπῆλθε
γὰρ ὀλίγου δεῖν πᾶσαν ὅσην οἱ πολέμιοι χώραν κατεῖχον,
ἄγων καὶ φέρων, καὶ τὰ λάφυρα τοῖς στρατιώταις
ἅπαντα ἐχαρίσατο.
</p>
</div3>
<div3 type="section" n="5">
<p>δοκῶν δὲ καὶ τὸν πρὸ τοῦ
χρόνον εἶναι φιλόδημος, ἔτι μᾶλλον ἐκ ταύτης τῆς
στρατηγίας ἐθεράπευσε τὸ πλῆθος. καί, ἐπειδὴ παρῆλθεν
ὁ χρόνος τῆς στρατείας, ἄγων τὴν δύναμιν ὁλόκληρόν
τε καὶ ἀπαθῆ χρήμασιν εὔπορον κατέστησε τὴν πατρίδα.
</p>
</div3>
</div2>
<div2 type="chapter" n="3">
<div3 type="section" n="1">
<p>
Καίσων δὲ Φάβιος ὁ ἕτερος τῶν ὑπάτων, οὐδενὸς
<milestone unit="reiskpage" n="1744"/>
<pb id="v.3p.275"/>
χεῖρον στρατηγήσας, ἀφῃρέθη τὸν ἐκ τῶν ἔργων
ἔπαινον παρʼ οὐδὲν ἁμάρτημα ἴδιον, ἀλλʼ ὅτι τὸ δημοτικὸν
οὐκ εἶχε κεχαρισμένον αὐτῷ, ἐξ οὗ τὸν ὕπατον
Κάσσιον ἐπὶ τῇ τυραννίδι προσαγγείλας ἀπέκτεινεν.
</p>
</div3>
<div3 type="section" n="2">
<p>οὔτε γὰρ ὅσα δέοι σὺν τάχει στρατηγῷ κελεύσαντι τοὺς 
ὑπηκόους πειθαρχεῖν, οὔθʼ ὅσα τῷ προθύμῳ καὶ πρέποντι
χρησαμένους βίᾳ κατασχεῖν, οὔθʼ ὅσα λάθρα τῶν
ἀντιπολεμίων χωρία εἰς πλεονεξίαν εὔθετα σφετερίσασθαι,
οὔτʼ ἄλλο πράττειν οὐδὲν ἕτοιμοι ἦσαν, ἐξ οὗ
τιμήν τινα ὁ στρατηγὸς καὶ δόξαν ἀγαθὴν ἐξοίσεσθαι 
ἔμελλε. καὶ τἆλλα μὲν αὐτῶν, ὅσα ὑβρίζοντες τὸν ἡγεμόνα
διετέλουν, ἐκείνῳ θʼ ἧττον λυπηρὰ ἦν καὶ τῇ
<milestone unit="reiskpage" n="1745"/>πόλει βλάβης οὐ μεγάλης ἄξια, ὃ δὲ τελευτῶντες ἐξειργάσαντο
κίνδυνον οὐ μικρὸν ἤνεγκε καὶ πολλὴν αἰσχύνην
ἀμφοῖν.
</p>
</div3>
<div3 type="section" n="3">
<p>γενομένης γὰρ παρατάξεως ἐν τῷ μεταξὺ 
τῶν λόφων, ἐφʼ οἷς ἦσαν ἐστρατοπεδευκότες ἀμφότεροι,
πάσῃ τῇ παρʼ ἑκατέρων δυνάμει, πολλὰ καὶ καλὰ ἔργα
ἀποδειξάμενοι καὶ τοὺς πολεμίους ἀναγκάσαντες ἄρξαι
φυγῆς, οὔτʼ ἠκολούθησαν ἀπιοῦσι τοῦ στρατηγοῦ πολλὰ
ἐπικελεύοντος οὔτε παραμείναντες ἐκπολιορκῆσαι τὸν 
χάρακα ἠθέλησαν, ἀλλʼ ἐάσαντες ἀτελὲς ἔργον καλὸν
ἀπῄεσαν εἰς τὴν αὑτῶν στρατοπεδείαν.
</p>
</div3>
<div3 type="section" n="4">
<p>ἐπιχειρησάντων 
δʼ αὐτοκράτορα τὸν ὕπατον ἀναγορεῦσαί τινων μέγα
<pb id="v.3p.276"/>
ἐμβοήσαντες ἀθρόοι κακιζούσῃ τῇ φωνῇ τὸν ἡγεμόνα
ἐλοιδόρουν, ὡς πολλοὺς σφῶν καὶ ἀγαθοὺς ἀπολωλεκότα
<milestone unit="reiskpage" n="1746"/>
δι᾽ ἀπειρίαν τοῦ στρατηγεῖν· καὶ ἄλλῃ πολλῇ
βλασφημίᾳ καὶ ἀγανακτήσει χρησάμενοι λύειν τὸν χάρακα
καὶ ἀπάγειν σφᾶς εἰς τὴν πόλιν ἠξίουν, ὡς οὐχ
ἱκανοὺς ἐσομένους, ἐὰν ἐπίωσιν οἱ πολέμιοι, δευτέραν
ὑπομεῖναι μάχην.
</p>
</div3>
<div3 type="section" n="5">
<p>καὶ οὔτε μεταδιδάσκοντος ἐπείθοντο
τοῦ ἡγεμόνος, οὔτʼ ὀλοφυρομένου καὶ ἱκετεύοντος ἔπασχόν
τι πρὸς τὰς δεήσεις, οὔτʼ ἀπειλὰς καὶ ἀνατάσεις,
ὁπότε καὶ ταύταις χρήσαιτο, διʼ εὐλαβείας ἐλάμβανον,
ἀλλὰ πρὸς ἅπαντα τραχυνόμενοι ταῦτα διέμενον. τοσαύτη
δʼ ἀναρχία καὶ καταφρόνησις τοῦ ἡγεμόνος πᾶσιν
ἐξ αὐτῶν παρέστη, ὥστε περὶ μέσας νύκτας ἐξαναστάντες
τάς τε σκηνὰς ἔλυον καὶ τὰ ὅπλα ἀνελάμβανον καὶ
τοὺς τραυματίας ἐβάσταζον οὐδενὸς κελεύσαντος.
</p>
</div3>
</div2>
<div2 type="chapter" n="4">
<div3 type="section" n="1">
<p>
ταῦθʼ ὁ στρατηγὸς μαθὼν ἠναγκάσθη πᾶσι
δοῦναι τὸ παράγγελμα τῆς ἐξόδου δείσας τὴν ἀναρχίαν
αὐτῶν καὶ τὸ θράσος. οἱ δʼ ὥσπερ ἐκ φυγῆς ἀνασωζόμενοι
τάχει πολλῷ συνάπτουσι τῇ πόλει περὶ τὸν
ὄρθρον. καὶ οἱ ἐπὶ τῶν τειχῶν ἀγνοήσαντες, ὅτι φίλιον
<milestone unit="reiskpage" n="1747"/>
ἦν στράτευμα, ὅπλα τʼ ἐνεδύοντο καὶ ἀλλήλους
ἀνεκάλουν, ἥ τʼ ἄλλη πόλις, ὡς ἐπὶ συμφορᾷ μεγάλῃ,
ταραχῆς ἐγεγόνει μεστὴ καὶ θορύβου· καὶ οὐ πρότερον
ἀνέῳξαν αὐτοῖς τὰς πύλας οἱ φύλακες, ἢ λαμπράν τε
ἡμέραν γενέσθαι καὶ γνωσθῆναι τὸ οἰκεῖον στράτευμα.
<pb id="v.3p.277"/>
</p>
</div3>
<div3 type="section" n="2">
<p>ὥστε πρὸς τῇ αἰσχύνῃ, ἣν ἐκ τοῦ καταλιπεῖν τὸν χάρακα 
ἠνέγκαντο, καὶ κίνδυνον οὐ τὸν ἐλάχιστον αὐτοὺς
ἀναρρῖψαι, σκότους ἀπιόντας διὰ τῆς πολεμίας
ἀτάκτως. εἴ γʼ οὖν τοῦτο καταμαθόντες οἱ πολέμιοι
ἐκ παντὸς ἀπιοῦσιν αὐτοῖς ἠκολούθησαν, οὐδὲν ἂν 
ἐκώλυσεν ἅπασαν ἀπολωλέναι τὴν στρατιάν. τῆς δʼ
ἀλόγου ταύτης ἀπάρσεως ἢ φυγῆς τὸ πρὸς τὸν ἡγεμόνα
ἐκ τοῦ δήμου μῖσος, ὥσπερ ἔφην, αἴτιον ἦν, καὶ ὁ
φθόνος τῆς ἐκείνου τιμῆς, ἵνα μὴ θριάμβου καταγωγῇ
</p>
</div3>
<div3 type="section" n="3">
<p>κοσμηθεὶς ἐπιφανέστατος γένηται. τῇ δʼ ἑξῆς ἡμέρᾳ 
μαθόντες οἱ Τυρρηνοὶ τὴν ἄπαρσιν τῶν Ῥωμαίων νεκρούς
τʼ αὐτῶν ἐσκύλευσαν καὶ τραυματίας ἀράμενοι
<milestone unit="reiskpage" n="1748"/>ἀπήνεγκαν τάς τε καταλειφθείσας ἐν τῷ χάρακι παρασκευάς
 —  πολλαὶ δʼ ἦσαν ὡς εἰς χρόνιον παρεσκευασμέναι
πόλεμον  —  διεφόρησαν, καὶ ὡς δὴ κρατοῦντες 
τῆς χώρας τῶν πολεμίων τὴν ἐγγυτάτω λεηλατήσαντες
ἀπῆγον τὴν στρατιάν.
</p>
</div3>
</div2>
<div2 type="chapter" n="5">
<div3 type="section" n="1">
<p>
οἱ δὲ μετὰ τούτους ἀποδειχθέντες ὕπατοι, Γνάϊος
Μάλλιος καὶ Μάρκος Φάβιος τὸ δεύτερον ἄρχειν αἱρεθείς,
ψήφισμα τῆς βουλῆς ποιησαμένης στρατὸν ἐξάγειν 
ἐπὶ τὴν Οὐιεντανῶν πόλιν, ὅσον ἂν πλεῖστον δυνηθῶσι,
προὔθηκαν ἡμέραν, ἐν ᾗ τὸν κατάλογον ἔμελλον ποιήσεσθαι
τῆς στρατιᾶς. γινομένου δʼ αὐτοῖς ἐμποδὼν ἐπὶ
κωλύσει τῆς καταγραφῆς ἑνὸς τῶν δημάρχων, Τεβερίου
Ποντοφικίου καὶ τὸ περὶ τῆς κληρουχίας ψήφισμα ἀνακαλουμένου, 
θεραπεύσαντες τῶν συναρχόντων αὐτοῦ
<pb id="v.3p.278"/>
τινας, ὥσπερ ἐποίησαν οἱ πρὸ αὐτῶν ὕπατοι, διέστησαν
<milestone unit="reiskpage" n="1749"/>
τὸ ἀρχεῖον· καὶ μετὰ τοῦτʼ ἔπραττον ἐπὶ πολλῆς ἐξουσίας
τὰ δόξαντα τῇ βουλῇ.
</p>
</div3>
<div3 type="section" n="2">
<p>γενομένης δὲ τῆς καταγραφῆς
ἐν ὀλίγαις ἡμέραις ἐξῄεσαν ἐπὶ τοὺς πολεμίους,
δύο μὲν ἑκάτερος ἄγων Ῥωμαίων τάγματα τῶν ἐξ αὐτῆς
καταγραφέντων τῆς πόλεως, οὐκ ἐλάττω δὲ ταύτης
χεῖρα τὴν ὑπὸ τῶν ἀποίκων τε καὶ ὑπηκόων ἀποσταλεῖσαν.
ἀφίκετο δʼ αὐτοῖς παρὰ τοῦ Λατίνων τε καὶ
Ἑρνίκων ἔθνους διπλάσιον τοῦ κληθέντος ἐπικουρικόν.
οὐ μὴν ἐχρήσαντό γε παντί· πολλὴν δὲ χάριν αὐτοῖς
εἰδέναι φήσαντες τῆς προθυμίας ἀπέλυσαν τῆς ἀποσταλείσης
δυνάμεως τὴν ἡμίσειαν.
</p>
</div3>
<div3 type="section" n="3">
<p>ἔταξαν δὲ καὶ πρὸ τῆς
πόλεως τρίτον ἐκ δυεῖν ταγμάτων τῶν ἐν ἀκμῇ στρατόν,
φύλακα τῆς χώρας ἐσόμενον, εἴ τις ἑτέρα δύναμις
πολεμίων ἐκ τοῦ ἀδοκήτου φανείη· τοὺς δʼ ὑπὲρ τὸν
στρατιωτικὸν κατάλογον, οἷς ἔτι δύναμις ἦν ὅπλων
χρήσεως, ἐν τῇ πόλει κατέλιπον ἄκρας τε καὶ τείχη
φυλάξοντας.
</p>
</div3>
<div3 type="section" n="4">
<p>ἀγαγόντες δὲ πλησίον τῆς Οὐιεντανῶν
πόλεως τὰς δυνάμεις κατεστρατοπέδευσαν ἐπὶ λόφοις
δυσὶν οὐ μακρὰν ἀφεστηκόσιν ἀπʼ ἀλλήλων. ἦν δὲ καὶ
<milestone unit="reiskpage" n="1750"/>
ἡ τῶν πολεμίων δύναμις ἐξεστρατευμένη πρὸ τῆς πόλεως
πολλή τε καὶ ἀγαθή. συνεληλύθεσαν γὰρ ἐξ
ἁπάσης Τυρρηνίας οἱ δυνατώτατοι τοὺς ἑαυτῶν πενέστας
ἐπαγόμενοι, καὶ ἐγένετο τοῦ Ῥωμαικοῦ στρατοῦ
</p>
</div3>
<div3 type="section" n="5">
<p> μεῖζον τὸ Τυρρηνικὸν οὐκ ὀλίγῳ. τοῖς δʼ ὑπάτοις τό
τε πλῆθος ὁρῶσι τῶν πολεμίων καὶ τὴν λαμπρότητα
τῶν ὅπλων πολὺ δέος ἐνέπεσε, μή ποτʼ οὐχ ἱκανοὶ
<pb id="v.3p.279"/>
γένωνται στασιαζούσῃ δυνάμει τῇ σφετέρᾳ πρὸς ὁμονοοῦσαν
τὴν τῶν πολεμίων ἀντιταξάμενοι ὑπερβαλέσθαι·
ἐδόκει τʼ αὐτοῖς ὀχυρωσαμένοις τὰ στρατόπεδα τρίβειν
τὸν πόλεμον ἐκδεχομένοις, εἴ τινα δώσει πλεονεξίας
ἀφορμὴν αὐτοῖς τὸ τῶν πολεμίων θράσος ἀλογίστῳ 
καταφρονήσει ἐπαρθέν. ἀκροβολισμοὶ δὴ μετὰ τοῦτο
συνεχεῖς ἐγίνοντο καὶ ψιλῶν συμπλοκαὶ βραχεῖαι, μέγα
δʼ ἢ λαμπρὸν ἔργον οὐδέν.
</p>
</div3>
</div2>
<div2 type="chapter" n="6">
<div3 type="section" n="1">
<p>
οἱ δὲ Τυρρηνοὶ ἀχθόμενοι τῇ τριβῇ τοῦ πολέμου
<milestone unit="reiskpage" n="1751"/>δειλίαν τʼ ὠνείδιζον τοῖς Ῥωμαίοις, ἐπειδὴ οὐκ 
ἐξῄεσαν εἰς μάχην, καὶ ὡς παρακεχωρηκότων αὐτῶν
σφίσι τῆς ὑπαίθρου μέγα ἐφρόνουν. καὶ ἔτι μᾶλλον
ἐπήρθησαν εἰς ὑπεροψίαν τοῦ ἀντιπάλου στρατοῦ καὶ
καταφρόνησιν τῶν ὑπάτων δόξαντες καὶ τὸ θεῖον αὑτοῖς
συμμαχεῖν.
</p>
</div3>
<div3 type="section" n="2">
<p>τοῦ γὰρ ἑτέρου τῶν ὑπάτων Γναΐου 
Μαλλίου κεραυνὸς εἰς τὸ στρατήγιον ἐμπεσὼν τήν τε
σκηνὴν διέσπασε καὶ τὴν ἑστίαν ἀνέτρεψε καὶ τῶν πολεμιστηρίων
ὅπλων τὰ μὲν ἐσπίλωσε, τὰ δὲ περιέκαυσε,
τὰ δʼ εἰς τέλος ἠφάνισεν· ἀπέκτεινε δὲ καὶ τὸν λαμπρότατον
αὐτοῦ τῶν ἵππων, ᾧ παρὰ τοὺς ἀγῶνας 
ἐχρῆτο, καὶ τῶν θεραπόντων τινάς.
</p>
</div3>
<div3 type="section" n="3">
<p>λεγόντων δὲ τῶν 
μάντεων τοῦ τε χάρακος ἅλωσιν προσημαίνειν τοὺς
θεοὺς καὶ τῶν ἐπιφανεστάτων ἀνδρῶν ἀπώλειαν, ἀναστήσας
τὴν δύναμιν ὁ Μάλλιος ἀπῆγε περὶ μέσας
νύκτας ἐπὶ τὸν ἕτερον χάρακα καὶ μετὰ τοῦ συνάρχοντος 
κατεστρατοπέδευσε.
</p>
</div3>
<div3 type="section" n="4">
<p>μαθόντες οὖν οἱ Τυρρηνοὶ 
τὴν ἀπανάστασιν τοῦ στρατηγοῦ καί, διʼ ἃς αἰτίας ἐγένετο,
<pb id="v.3p.280"/>
παρά τινων αἰχμαλώτων ἀκούσαντες ἐπήρθησάν
<milestone unit="reiskpage" n="1752"/>
τε ταῖς γνώμαις ἔτι μᾶλλον, ὡς πολεμοῦντος τοῖς Ῥωμαίοις
τοῦ δαιμονίου, καὶ πολλὴν εἶχον ἐλπίδα κρατήσειν
αὐτῶν· οἵ τε μάντεις ἀκριβέστερον τῶν ἄλλοθί
που δοκοῦντες ἐξητακέναι τὰ μετάρσια, πόθεν τε αἱ
τῶν κεραυνῶν γίνονται βολαὶ καὶ τίνες αὐτοὺς ὑποδέχονται
μετὰ τὰς πληγὰς ἀπιόντας τόποι, θεῶν τε οἷς
ἕκαστοι ἀποδίδονται καὶ τίνων ἀγαθῶν ἢ κακῶν μηνυταί,
χωρεῖν ὁμόσε τοῖς πολεμίοις παρῄνουν διαιρούμενοι
τὸ γενόμενον τοῖς Ῥωμαίοις σημεῖον κατὰ τάδε.
</p>
</div3>
<div3 type="section" n="5">
<p>ἐπειδὴ τὸ βέλος εἰς ὑπάτου σκηνὴν κατέσκηψεν, ἐν ᾗ
τὸ στρατήγιον ἐνῆν, καὶ πᾶσαν αὐτὴν ἄχρι τῆς ἑστίας
ἠφάνισεν, ὅλῃ προσημαίνειν τὸ δαιμόνιον τῇ στρατιᾷ
τοῦ χάρακος ἔκλειψιν βίᾳ κρατηθέντος καὶ τῶν ἐπιφανεστάτων
 ὄλεθρον.
</p>
</div3>
<div3 type="section" n="6">
<p>εἰ μὲν οὖν, ἔφασαν, ἔμειναν ἐν
ᾧ κατέσκηψε χωρίῳ τὸ βέλος οἱ κατέχοντες αὐτό, καὶ
<milestone unit="reiskpage" n="1753"/>
μὴ μετηνέγκαντο τὰ σημεῖα ὡς τοὺς ἑτέρους, μιᾶς τε
παρεμβολῆς ἁλώσει καὶ ἑνὸς ὀλέθρῳ στρατοῦ τὸ νεμεσῶν
αὐτοῖς δαιμόνιον ἀπεπλήρωσεν ἂν τὸν χόλον·
ἐπειδὴ δὲ σοφώτεροι τῶν θεῶν εἶναι ζητοῦντες εἰς τὸν
ἕτερον χάρακα μετεστρατοπεδεύσαντο, καταλιπόντες ἔρημον
τὸν τόπον, ὡς οὐ τοῖς ἀνθρώποις τοῦ θεοῦ προδηλοῦντος
τὰς συμφοράς, ἀλλὰ τοῖς τόποις, κοινὸς
ἅπασιν αὐτοῖς ὁ παρὰ τοῦ δαίμονος ἥξει χόλος, τοῖς
 τʼ ἀπαναστᾶσι καὶ τοῖς ὑποδεξαμένοις.
</p>
</div3>
<div3 type="section" n="7">
<p>καὶ ἐπειδὴ
ἁλῶναι σφῶν τὸν ἕτερον χάρακα βίᾳ θείας ἐπιθεσπιζούσης
ἀνάγκης οὐ περιέμειναν τὸ χρεών, ἀλλʼ αὐτοὶ
<pb id="v.3p.281"/>
παρέδοσαν τοῖς ἐχθροῖς, ἐκεῖνος ὁ χάραξ ὁ τὸν ἐκλειφθέντα
ὑποδεξάμενος ἀντὶ τοῦ καταλειφθέντος ἁλώσεται βίᾳ κρατηθείς.
</p>
</div3>
</div2>
<div2 type="chapter" n="7">
<div3 type="section" n="1">
<p>
ταῦτα παρὰ τῶν μάντεων οἱ Τυρρηνοὶ ἀκούσαντες
μέρει τινὶ τῆς ἑαυτῶν στρατιᾶς τὴν ἐρημωθεῖσαν 
ὑπὸ τῶν Ῥωμαίων καταλαμβάνονται στρατοπεδείαν
<milestone unit="reiskpage" n="1754"/>ὡς ἐπιτείχισμα ποιησόμενοι τῆς ἑτέρας· ἦν δὲ πάνυ
ἐχυρὸν τὸ χωρίον καὶ τοῖς ἀπὸ Ῥώμης ἐπὶ τὸ στρατόπεδον
ἰοῦσι κωλύσεως ἐν καλῷ κείμενον. πραγματευσάμενοι
δὲ καὶ τἆλλα, ἐξ ὧν πλεονεκτήσειν τοὺς πολεμίους 
ἔμελλον, ἐξῆγον εἰς τὸ πεδίον τὰς δυνάμεις.
</p>
</div3>
<div3 type="section" n="2">
<p>μενόντων δὲ τῶν Ῥωμαίων ἐφʼ ἡσυχίας προσιππεύοντες 
ἐξ αὐτῶν οἱ τολμηρότατοι καὶ πλησίον τοῦ χάρακος
ἱστάμενοι, γυναῖκάς τʼ ἀπεκάλουν ἅπαντας καὶ τοὺς
ἡγεμόνας αὐτῶν τοῖς δειλοτάτοις τῶν ζώων ἐοικέναι 
λέγοντες ἐκάκιζον, καὶ δυεῖν θάτερον ἠξίουν· εἰ μὲν
ἀντιποιοῦνται τῆς περὶ τὰ πολέμια ἀρετῆς, καταβάντας
εἰς τὸ πεδίον μιᾷ τὸν ἀγῶνα κρῖναι μάχῃ, εἰ δʼ ὁμολογοῦσιν
εἶναι κακοί, παραδόντας τὰ ὅπλα τοῖς κρείττοσι
καὶ δίκας ὑποσχόντας, ὧν ἔδρασαν, μηδενὸς ἔτι 
τῶν μεγάλων ἑαυτοὺς ἀξιοῦν.
</p>
</div3>
<div3 type="section" n="3">
<p>τοῦτʼ ἐποίουν ὁσημέραι 
καὶ ἐπεὶ οὐδὲν ἐπέραινον, ἀποτειχίζειν αὐτοὺς ἔγνωσαν
<milestone unit="reiskpage" n="1755"/>ὡς λιμῷ προσαναγκάσοντες παραστῆναι. οἱ δʼ ὕπατοι
περιεώρων τὰ γινόμενα μέχρι πολλοῦ, διʼ ἀνανδρίαν
μὲν ἢ μαλακίαν οὐδεμίαν  —  ἀμφότεροι γὰρ εὔψυχοί τε 
καὶ φιλοπόλεμοι ἦσαν  —  τὸ δὲ τῶν στρατιωτῶν ἐθελόκακόν
<pb id="v.3p.282"/>
τε καὶ ἀπρόθυμον, διαμένον ἐν τοῖς δημοτικοῖς,
ἐξ οὗ περὶ τῆς κληρουχίας διεστασίασαν, ὑφορώμενοι·
ἔτι γὰρ αὐτοῖς ἔναυλα καὶ πρὸ ὀμμάτων ἦν, ἃ τῷ
παρελθόντι ἐνιαυτῷ κατὰ τὸ ἔγκοτον τῆς πρὸς τὸν
ὕπατον τιμῆς αἰσχρὰ καὶ ἀνάξια τῆς πόλεως εἰργάσαντο,
παραχωρήσαντες τῆς νίκης τοῖς ἡττηθεῖσι καὶ φυγῆς
ὄνειδος οὐκ ἀληθὲς ὑπομείναντες, ἵνα μὴ καταγάγῃ τὸν
ἐπινίκιον θρίαμβον ὁ ἀνήρ.
</p>
</div3>
</div2>
<div2 type="chapter" n="8">
<div3 type="section" n="1">
<p>
βουλόμενοι δὴ τὸ στασιάζον ἐκ τῆς στρατιᾶς
ἐξελεῖν εἰς τέλος καὶ καταστῆσαι πάλιν εἰς τὴν ἐξ ἀρχῆς
ὁμόνοιαν ἅπαν τὸ πλῆθος, καὶ εἰς ἓν τοῦτο πᾶσαν
εἰσφερόμενοι βουλήν τε καὶ πρόνοιαν, ἐπειδὴ οὔτε κολάσει
μέρους τινὸς σωφρονέστερον ἀποδοῦναι τὸ λοιπὸν
ἦν, πολὺ καὶ αὔθαδες ὑπάρχον καὶ τὰ ὅπλα ἐν ταῖς
<milestone unit="reiskpage" n="1756"/>
χερσὶν ἔχον, οὔτε πειθοῖ προσαγαγέσθαι λόγων τοὺς
οὐδὲ πεισθῆναι βουλομένους, δύο ταύτας ὑπέλαβον
ἔσεσθαι τῶν στασιαζόντων αἰτίας τῆς διαλλαγῆς, τοῖς
μὲν ἐπιεικεστέρας μετειληφόσι φύσεως  —  ἐνῆν γάρ τι καὶ
τοιοῦτον ἐν τῷ πολλῷ  —  τὴν ἐπὶ τοῖς ὀνειδισμοῖς τῶν
πολεμίων αἰσχύνην, τοῖς δὲ δυσαγώγοις ἐπὶ τὸ καλόν,
</p>
</div3>
<div3 type="section" n="2">
<p>ἣν ἅπασα δέδοικεν ἀνθρώπου φύσις ἀνάγκην. ἵνα δὴ
ταῦτα γένοιτο ἀμφότερα, ἐφῆκαν τοῖς πολεμίοις λόγῳ
τʼ αἰσχύνειν κακίζοντας σφῶν ὡς ἄνανδρον τὴν ἡσυχίαν,
καὶ ἔργοις ὑπεροψίας τε καὶ καταφρονήσεως πολλῆς
γινομένοις ἀναγκάζειν ἀγαθοὺς γενέσθαι τοὺς ἑκουσίως
<pb id="v.3p.283"/>
εἶναι μὴ βουλομένους. γινομένων γὰρ τούτων
πολλὰς ἐλπίδας εἶχον ἥξειν ἐπὶ τὸ στρατήγιον ἅπαντας
ἀγανακτοῦντας καὶ καταβοῶντας καὶ κελεύοντας ἡγεῖσθαι
σφῶν ἐπὶ τοὺς πολεμίους· ὅπερ καὶ συνέβη.
</p>
</div3>
<div3 type="section" n="3">
<p>ὡς 
γὰρ ἤρξαντο τὰς ἐξόδους τοῦ χάρακος ἀποταφρεύειν τε 
καὶ ἀποσταυροῦν οἱ πολέμιοι, δυσανασχετήσαντες οἱ
<milestone unit="reiskpage" n="1757"/>Ῥωμαῖοι ἐπὶ τῷ ἔργῳ, τέως μὲν κατʼ ὀλίγους, ἔπειτʼ
ἀθρόοι συντρέχοντες ἐπὶ τὰς σκηνὰς τῶν ὑπάτων ἐκεκράγεσάν
τε καὶ προδοσίαν αὐτοῖς ἐνεκάλουν, καὶ εἰ
μή τις ἡγήσεται σφίσι τῆς ἐξόδου, δίχα ἐκείνων αὐτοὶ 
τὰ ὅπλα ἔχοντες ἐπὶ τοὺς πολεμίους ἔλεγον ἐξελεύσεσθαι.
</p>
</div3>
<div3 type="section" n="4">
<p>ὡς δʼ ἐξ ἁπάντων ἐγίνετο τοῦτο, παρεῖναι τὸν 
χρόνον, ὃν περιέμενον, οἱ στρατηγοὶ νομίσαντες ἐκέλευον
τοῖς ὑπηρέταις συγκαλεῖν τὸ πλῆθος εἰς ἐκκλησίαν·
καὶ προελθὼν Φάβιος τοιάδε εἶπε· 
</p>
</div3>
</div2>
<div2 type="chapter" n="9">
<div3 type="section" n="1">
<p>
βραδεῖα μὲν ἡ ἀγανάκτησις ὑμῶν γίνεται
περὶ ὧν ὑβρίζεσθε ὑπὸ τῶν πολεμίων, ἄνδρες στρατιῶταί
τε καὶ ἡγεμόνες· καὶ τὸ βουλόμενον ἑκάστου
χωρεῖν ὁμόσε τοῖς ἐναντίοις πολὺ τοῦ δέοντος ὕστερον
φαινόμενον ἄωρόν ἐστι. παλαίτερον γὰρ ἔτι τοῦθʼ 
ὑμᾶς ἔδει πράττειν, ὅτε πρῶτον αὐτοὺς εἴδετε καταβαίνοντας
ἐκ τῶν ἐρυμάτων καὶ μάχης ἄρχειν βουλομένους.
τότε γὰρ δήπου καλὸς ὁ περὶ τῆς ἡγεμονίας
<milestone unit="reiskpage" n="1758"/>ἦν ἀγὼν καὶ τοῦ Ῥωμαίων φρονήματος ἄξιος. νῦν δʼ
ἀναγκαῖος ἤδη γίνεται, καὶ οὐδʼ, ἂν τὸ κράτιστον λάβῃ
</p>
</div3>
<div3 type="section" n="2">
<p>τέλος, ὁμοίως καλός. εὖ δὲ καὶ νῦν ποιεῖτε ὅμως 
ἐπανορθώσασθαι τὴν βραδυτῆτα βουλόμενοι καὶ τὰ
<pb id="v.3p.284"/>
παραλειφθέντα ἀναλαβεῖν, καὶ πολλὴ χάρις ὑμῖν τῆς
ἐπὶ τὰ κράτιστα ὁρμῆς, εἴ γʼ ὑπʼ ἀρετῆς γίνεται· κρεῖττον
γάρ ἐστιν ὀψὲ ἄρξασθαι τὰ δέοντα πράττειν ἢ
μηδέποτε· εἴτʼ οὖν ἅπαντες ὁμοίους ἔχετε περὶ τῶν
συμφερόντων λογισμούς, καὶ ἡ προθυμία τῆς ἐπὶ τὸν
ἀγῶνα ὁρμῆς ἅπαντας ἡ αὐτὴ κατείληφε.
</p>
</div3>
<div3 type="section" n="3">
<p>νῦν δὲ φοβούμεθα,
μὴ τὰ περὶ τῆς κληρουχίας προσκρούσματα
τῶν δημοτικῶν πρὸς τοὺς ἐν τέλει μεγάλης αἴτια τῷ
κοινῷ γένηται βλάβης· ὑποψία τε ἡμᾶς κατείληφεν, ὡς
ἡ περὶ τῆς ἐξόδου καταβοὴ καὶ ἀγανάκτησις οὐκ ἀπὸ
τῆς αὐτῆς προαιρέσεως παρὰ πάντων γίνεται, ἀλλʼ οἱ
μὲν ὡς τιμωρησόμενοι τοὺς πολεμίους προθυμεῖσθε
<milestone unit="reiskpage" n="1759"/>
</p>
</div3>
<div3 type="section" n="4">
<p>τοῦ χάρακος ἐξελθεῖν, οἱ δʼ ὡς ἀποδρασόμενοι. ἐξ ὧν
δὲ παρέστηκεν ἡμῖν ταῦθʼ ὑποπτεύειν, οὐ μαντεῖαί
εἰσιν οὐδὲ στοχασμοί, ἀλλʼ ἔργα ἐμφανῆ καὶ οὐδὲ
ταῦτα παλαιά, ἀλλʼ ἐν τῷ παρελθόντι ἐνιαυτῷ γενόμενα,
ὡς ἅπαντες ἴστε, ὅτʼ ἐπὶ τοὺς αὐτοὺς πολεμίους
τούτους πολλῆς καὶ ἀγαθῆς ἐξελθούσης στρατιᾶς,
καὶ τῆς πρώτης μάχης τὸ κράτιστον ἡμῖν λαβούσης
τέλος, δυνηθέντος ἂν τοῦ τότʼ ἄγοντος ὑμᾶς ὑπάτου
Καίσωνος, ἀδελφοῦ δʼ ἐμοῦ τουδὶ καὶ τὸν χάρακα
τῶν πολεμίων ἐξελεῖν καὶ νίκην τῇ πατρίδι καταγαγεῖν
λαμπροτάτην, φθονήσαντες αὐτῷ δόξης τινές, ὅτι δημοτικὸς
οὐκ ἦν, οὐδὲ τὰ κεχαρισμένα τοῖς πένησι διετέλει
πολιτευόμενος, τῇ πρώτῃ νυκτὶ μετὰ τὴν μάχην
ἀνασπάσαντες τὰς σκηνὰς ἄνευ παραγγέλματος ἀπέδρασαν
<pb id="v.3p.285"/>
ἐκ τοῦ χάρακος, οὔτε τὸν κίνδυνον ἐνθυμηθέντες
τὸν καταληψόμενον αὐτοὺς ἀτάκτως καὶ χωρὶς ἡγεμόνος
<milestone unit="reiskpage" n="1760"/>ἀπιόντας ἐκ πολεμίας γῆς καὶ ταῦτʼ ἐν νυκτί,
οὔτε τὴν αἰσχύνη, ὅση καθέξειν αὐτοὺς ἔμελλεν,
ὑπολογισάμενοι, ὅτι παρεχώρουν τοῖς πολεμίοις τῆς 
ἡγεμονίας, τὸ γοῦν ἐφʼ ἑαυτοῖς μέρος, καὶ ταῦθʼ οἱ
</p>
</div3>
<div3 type="section" n="5">
<p>νικήσαντες τοῖς κεκρατημένοις. τούτους δὴ τοὺς ἄνδρας 
ὀρρωδοῦντες, ὦ ταξίαρχοί τε καὶ λοχαγοὶ καὶ
στρατιῶται, τοὺς οὔτʼ ἄρχειν δυναμένους οὔτʼ ἄρχεσθαι
βουλομένους πολλοὺς καὶ αὐθάδεις ὄντας καὶ 
τὰ ὅπλα ἔχοντας ἐν χερσίν, οὔτε πρότερον ἐβουλόμεθα
μάχην συνάπτειν οὔτε νῦν ἔτι θαρσοῦμεν ἐπὶ τοιούτοις
συμμάχοις τὸν ὑπὲρ τῶν μεγίστων ἀγῶνα ἄρασθαι,
μὴ κωλύματα καὶ βλάβαι γένωνται τοῖς ἅπαντα τὰ καθʼ
</p>
</div3>
<div3 type="section" n="6">
<p>ἑαυτοὺς πρόθυμα παρεχομένοις. εἰ μέντοι κἀκείνων ὁ 
θεὸς ἐπὶ τὰ κρείττω τὸν νοῦν ἄγει νυνὶ <add>καὶ</add> καταβαλόντες
τὸ στασιάζον, ὑφʼ οὗ <del>νῦν</del> πολλὰ καὶ μεγάλα
βλάπτεται τὸ κοινόν, ἤ γε δὴ εἰς τοὺς τῆς εἰρήνης
ἀναβαλόμενοι καιρούς, ἐπανορθώσασθαι βούλονται τὰ
παρελθόντα ὀνείδη τῇ νῦν ἀρετῇ, μηδὲν ἔτι τὸ κωλῦσον 
ἔστω χωρεῖν ὑμᾶς ἐπὶ τοὺς πολεμίους, τὰς ἀγαθὰς
<milestone unit="reiskpage" n="1761"/>προβαλλομένους ἐλπίδας.
</p>
</div3>
<div3 type="section" n="7">
<p>ἔχομεν δὲ πολλὰς μὲν καὶ 
ἄλλας ἀφορμὰς εἰς τὸ νικᾶν, μεγίστας δὲ καὶ κυριωτάτας,
ἃς τὸ τῶν πολεμίων ἀνόητον ἡμῖν παρέχει, οἵ
γε πλήθει στρατιᾶς μακρῷ προὔχοντες ἡμῶν καὶ τούτῳ 
<pb id="v.3p.286"/>
μόνῳ δυνηθέντες ἂν πρὸς τὰς ἡμετέρας τόλμας τε καὶ
ἐμπειρίας ἀντέχειν ἀπεστερήκασι τῆς μόνης ὠφελείας
ἑαυτοὺς ἀπαναλώσαντες τὸ πλεῖον τῆς δυνάμεως μέρος
εἰς τὰς τῶν φρουρίων φυλακάς.
</p>
</div3>
<div3 type="section" n="8">
<p>ἔπειτα δέον αὐτοὺς
σὺν εὐλαβείᾳ καὶ λογισμῷ σώφρονι πράττειν ἕκαστα,
ἐνθυμουμένους, πρὸς οἵους ἄνδρας <del>καὶ πολὺ ἀλκιμωτέρους αὐτῶν</del>
ὁ κίνδυνος ἔσται, θρασέως καὶ ἀπερισκέπτως
ἐπὶ τὸν ἀγῶνα χωροῦσιν, ὡς ἄμαχοί τινες καὶ
ὡς ἡμῶν καταπεπληγότων αὐτούς. αἱ γοῦν ἀποταφρεύσεις
καὶ αἱ μέχρι τοῦ χάρακος ἡμῶν καθιππεύσεις καὶ
τὰ πολλὰ ἐν λόγοις τε καὶ ἔργοις ὑβρίσματα τοῦτο δύναται.
</p>
</div3>
<div3 type="section" n="9">
<p>ταῦτά τε δὴ ἐνθυμούμενοι καὶ τῶν προτέρων
<milestone unit="reiskpage" n="1762"/>
ἀγώνων μεμνημένοι πολλῶν ὄντων καὶ καλῶν, ἐν οἷς
αὐτοὺς ἐνικᾶτε, χωρεῖτε μετὰ προθυμίας καὶ ἐπὶ τόνδε
τὸν ἀγῶνα· καὶ ἐν ᾧ ἂν ὑμῶν ἕκαστος χωρίῳ ταχθῇ,
τοῦθʼ ὑπολαβέτω καὶ οἶκον εἶναι καὶ κλῆρον καὶ πατρίδα·
καὶ ὅ τε σώζων τὸν παραστάτην ἑαυτῷ πράττειν
τὴν σωτηρίαν ὑπολαβέτω, καὶ ὁ ἐγκαταλιπὼν τὸν
πέλας ἑαυτὸν ἡγείσθω τοῖς πολεμίοις προδιδόναι. μάλιστα
δʼ ἐκεῖνο μεμνῆσθαι προσῆκεν, ὅτι μενόντων μὲν
ἀνδρῶν καὶ μαχομένων ὀλίγον τὸ ἀπολλύμενόν ἐστιν,
ἐγκλινάντων δὲ καὶ φευγόντων κομιδῇ βραχὺ σωζόμενον.
</p>
</div3>
</div2>
<div2 type="chapter" n="10">
<div3 type="section" n="1">
<p>
ἔτι δʼ αὐτοῦ λέγοντος τὰ εἰς τὸ γενναῖον ἐπαγωγὰ
<milestone unit="reiskpage" n="1763"/>
<pb id="v.3p.287"/>
καὶ πολλὰ μεταξὺ τῶν λόγων ἐκχέοντος δάκρυα,
λοχαγῶν τε καὶ ταξιάρχων καὶ τῶν ἄλλων στρατιωτῶν
ἕκαστον, ᾧ συνῄδει τι λαμπρὸν ἔργον ἐν μάχαις ἀποδειξαμένῳ,
κατʼ ὄνομα ἀνακαλοῦντος, καὶ πολλὰ καὶ
μεγάλα τοῖς ἀριστεύσασι κατὰ τὴν μάχην φιλάνθρωπα 
δώσειν ὑπισχνουμένου πρὸς τὸ τῶν πράξεων μέγεθος,
τιμάς τε καὶ πλούτους καὶ τὰς ἄλλας βοηθείας, ἀναβοήσεις
ἐξ ἁπάντων ἐγίνοντο θαρρεῖν τε παρακελευομένων
καὶ ἄγειν ἐπὶ τὸν ἀγῶνα ἀξιούντων.
</p>
</div3>
<div3 type="section" n="2">
<p>ἐπειδὴ δʼ 
ἐπαύσατο, προέρχεταί τις ἐκ τοῦ πλήθους, Μάρκος 
Φλαβολήιος ὄνομα, ἀνὴρ δημοτικὸς μὲν καὶ αὐτουργός,
οὐ μὴν τῶν ἀπερριμμένων τις, ἀλλὰ τῶν ἐπαινουμένων
δι᾽ ἀρετὴν καὶ τὰ πολέμια ἄλκιμος, καὶ διʼ ἄμφω ταῦτα
ἑνὸς τῶν ταγμάτων τῇ λαμπροτάτῃ ἀρχῇ κεκοσμημένος,
<milestone unit="reiskpage" n="1764"/>ᾗ τὰς ἑξήκοντα ἑκατονταρχίας ἕπεσθαί τε καὶ τὸ κελευόμενον 
ὑπηρετεῖν κελεύει <add>ὁ</add> νόμος. τούτους Ῥωμαῖοι
τοὺς ἡγεμόνας τῇ πατρίῳ γλώττῃ πριμοπίλους
καλοῦσιν.
</p>
</div3>
<div3 type="section" n="3">
<p>οὗτος ὁ ἀνήρ  —  ἦν δὲ πρὸς τοῖς ἄλλοις μέγας 
τε καὶ καλὸς ἰδεῖν  —  στάς, ὅθεν ἅπασιν ἔμελλεν ἔσεσθαι
φανερός, Ἐπεὶ τοῦτʼ, ἔφησεν, ὦ ὕπατοι, δεδοίκατε, 
μὴ τὰ ἔργα ἡμῶν οὐχ ὅμοια γένηται τοῖς λόγοις,
ἐγὼ πρῶτος ὑμῖν ὑπὲρ ἐμαυτοῦ τὸ βέβαιον τῆς ὑποσχέσεως
ἐκ τῆς μεγίστης πίστεως παρέξομαι· καὶ ὑμεῖς
δʼ, ὦ πολῖται τε καὶ τῆς αὐτῆς κοινωνοὶ τύχης, ὅσοι
<pb id="v.3p.288"/>
διεγνώκατε εἰς ἴσον καταστῆσαι τὰ ἔργα τοῖς λόγοις,
</p>
</div3>
<div3 type="section" n="4">
<p>οὐκ ἂν ἁμαρτάνοιτε ταὐτὸ ποιοῦντες ἐμοί. ταῦτʼ εἰπὼν
καὶ τὸ ξίφος ἀνατείνας ὤμοσε τὸν ἐπιχώριόν τε
Ῥωμαίοις καὶ κράτιστον ὅρκον, τὴν ἀγαθὴν ἑαυτοῦ
πίστιν, νικήσας τοὺς πολεμίους ἥξειν εἰς τὴν πόλιν,
ἄλλως δʼ οὔ. τοῦτον ὀμόσαντος τοῦ Φλαβοληίου τὸν
ὅρκον πολὺς ἐξ ἁπάντων ἔπαινος ἐγένετο· καὶ αὐτίκα
οἵ τε ὕπατοι ἀμφότεροι ταὐτὸν ἔδρων καὶ οἱ τὰς ἐλάττους
ἔχοντες στρατηγίας χιλίαρχοί τε καὶ λοχαγοί, τελευτῶσα
<milestone unit="reiskpage" n="1765"/>
</p>
</div3>
<div3 type="section" n="5">
<p> δʼ ἡ πληθύς. ἐπεὶ δὲ τοῦτʼ ἐγένετο, πολλὴ
μὲν εὐθυμία πᾶσιν ἐνέπεσε, πολλὴ δὲ φιλότης ἀλλήλων,
θάρσος τʼ αὖ καὶ μένος· καὶ ἀπελθόντες ἐκ τῆς
ἐκκλησίας, οἱ μὲν ἵπποις χαλινοὺς ἐνέβαλλον, οἱ δὲ
ξίφη καὶ λόγχας ἔθηγον, οἱ δὲ τὰ σκεπαστήρια τῶν
ὅπλων ἐξέματτον· καὶ ὀλίγου πᾶσα ἦν ἕτοιμος εἰς τὸν
ἀγῶνα ἡ στρατιά.
</p>
</div3>
<div3 type="section" n="6">
<p>οἱ δʼ ὕπατοι τοὺς θεοὺς εὐχαῖς τε
καὶ θυσίαις καὶ λιταῖς ἐπικαλεσάμενοι τῆς ἐξόδου σφίσι
γενέσθαι ἡγεμόνας, ἐξῆγον ἐκ τοῦ χάρακος ἐν τάξει
καὶ κόσμῳ τὸν στρατόν. καὶ οἱ Τυρρηνοὶ κατιόντας
αὐτοὺς ἐκ τῶν ἐρυμάτων ἰδόντες ἐθαύμασάν τε καὶ
ἀντεπεξῄεσαν ἁπάσῃ τῇ δυνάμει.
</p>
</div3>
</div2>
<div2 type="chapter" n="11">
<div3 type="section" n="1">
<p>
ὡς δʼ εἰς τὸ πεδίον ἀμφότεροι κατέστησαν, καὶ
τὸ πολεμικὸν ἐσήμηναν αἱ σάλπιγγες, ἔθεον ἀλαλάξαντες
ὁμόσε· καὶ συμπεσόντες ἀλλήλοις ἱππεῖς ἱππεῦσι καὶ
<pb id="v.3p.289"/>
πεζοὶ πεζοῖς ἐμάχοντο, καὶ πολὺς ἐξ ἀμφοτέρων ἐγίνετο
φόνος. οἱ μὲν οὖν τὸ δεξιὸν ἔχοντες τῶν Ῥωμαίων
<milestone unit="reiskpage" n="1766"/>κέρας, οὗ τὴν ἡγεμονίαν εἶχεν ὁ ἕτερος τῶν ὑπάτων
Μάλλιος, ἐξέωσαν τὸ καθʼ ἑαυτοὺς μέρος, καὶ καταβάντες
ἀπὸ τῶν ἵππων ἐμάχοντο πεζοί. οἱ δʼ ἐν τῷ 
εὐωνύμῳ κέρατι ταχθέντες ὑπὸ τοῦ δεξιοῦ τῶν πολεμίων
ἐκυκλοῦντο.
</p>
</div3>
<div3 type="section" n="2">
<p>ἦν γὰρ ἡ Τυρρηνῶν φάλαγξ κατὰ 
τοῦτο τὸ χωρίον ὑπερπετής τε καὶ οὐκ ὀλίγῳ μείζων
τῆς ἑτέρας. παρερρήγνυτο δὴ ταύτῃ τὸ Ῥωμαικὸν στράτευμα
καὶ πολλὰς πληγὰς ἐλάμβανεν. ἡγεῖτο δὲ τούτου 
κέρως Κόιντος Φάβιος, πρεσβευτὴς καὶ ἀντιστράτηγος
ὤν, ὁ δὶς ὑπατεύσας· καὶ μέχρι πολλοῦ ἀντεῖχε
τραύματα λαμβάνων παντοδαπά, ἔπειτα λόγχῃ βληθεὶς
εἰς τὰ στέρνα μέχρι τῶν σπλάγχνων ἐλθούσης τῆς
αἰχμῆς ἔξαιμος γενόμενος πίπτει.
</p>
</div3>
<div3 type="section" n="3">
<p>ὡς δὲ τοῦτʼ ἤκουσεν 
ὁ ἕτερος τῶν ὑπάτων, Μάρκος Φάβιος  —  ἦν δὲ κατὰ
μέσην τὴν φάλαγγα τεταγμένος  —  τοὺς κρατίστους τῶν
λόχων ἀναλαβὼν καὶ τὸν ἕτερον τῶν ἀδελφῶν Καίσωνα
<milestone unit="reiskpage" n="1767"/>Φάβιον ἀνακαλεσάμενος, παρήλαυνεν <del>ἐπὶ</del> τὴν ἑαυτοῦ
φάλαγγα καὶ μέχρι πολλοῦ προελθών, ἐπειδὴ παρήλλαξεν 
τὸ δεξιὸν τῶν πολεμίων κέρας, ἤλαυνεν ἐπὶ τοὺς
κυκλουμένους. ἐμπεσὼν δʼ αὐτοῖς φόνον τε τοῖς ἐν
χερσὶ ποιεῖ πολὺν καὶ φυγὴν τῶν πρόσω, τόν τʼ ἀδελφὸν
ἔτι ἐμπνέοντα καταλαβὼν αἴρεται.
</p>
</div3>
<div3 type="section" n="4">
<p>ἐκεῖνος μὲν οὗν οὐ 
πολὺν ἔτι χρόνον ἐπιβιοὺς ἀποθνήσκει· τοῖς δὲ τιμωροῦσιν 
αὐτῷ θυμὸς ἔτι πλείων παρέστη καὶ μείζων
<pb id="v.3p.290"/>
πρὸς τὸ ἀντίπαλον· καὶ οὐδὲν ἔτι τῆς ἰδίας ψυχῆς
προνοούμενοι σὺν ὀλίγοις εἰς μέσους ἐμπεσόντες τοὺς
μάλιστα συνεστηκότας τῶν πολεμίων, σωροὺς ἐξεπλήρουν
νεκρῶν. κατὰ μὲν δὴ τοῦτο τὸ μέρος ἔκαμεν ἡ
</p>
</div3>
<div3 type="section" n="5">
<p>Τυρρηνῶν φάλαγξ, καὶ οἱ πρότερον ὠσάμενοι τοὺς
πολεμίους ὑπὸ τῶν κεκρατημένων ἀνεκόπησαν. οἱ δὲ
τὸ εὐώνυμον ἔχοντες κέρας κάμνοντες ἤδη καὶ φυγῆς
ἄρχοντες, <del>ἔνθα ὁ Μάλλιος ἦν</del> ἐτρέψαντο τοὺς καθʼ
<milestone unit="reiskpage" n="1768"/>
ἑαυτούς. παλτῷ γάρ τις βαλὼν τὸν Μάλλιον διὰ
τοῦ γόνατος ἄχρι τῆς ἰγνύας διήρεισε τὴν λόγχην·
καὶ τὸν μὲν οἱ πέριξ ἄραντες ἐπὶ τὴν παρεμβολὴν
ἀπεκόμιζον, οἱ δὲ πολέμιοι τὸν ἡγεμόνα τῶν Ῥωμαίων
τεθνηκέναι δόξαντες ἐπερρώσθησαν, καὶ παραβοηθησάντων
αὐτοῖς τῶν ἑτέρων ἐνέκειντο τοῖς Ῥωμαίοις
 οὐκ ἔχουσιν ἡγεμόνα.
</p>
</div3>
<div3 type="section" n="6">
<p>ἠναγκάσθησαν δὲ πάλιν
οἱ Φάβιοι καταλιπόντες τὸ εὐώνυμον κέρας τῷ δεξιῷ
βοηθεῖν· καὶ οἱ Τυρρηνοὶ προσιόντας αὐτοὺς στίφει
καρτερῷ μαθόντες τῆς μὲν ἐπὶ πλέον διώξεως ἀποτρέπονται,
πυκνώσαντες δὲ τοὺς λόχους ἐμάχοντο ἐν τάξει,
καὶ πολλοὺς μὲν τῶν σφετέρων ἀπέβαλον, πολλοὺς δὲ
καὶ τῶν Ῥωμαίων ἀπέκτειναν.
</p>
</div3>
</div2>
<div2 type="chapter" n="12">
<div3 type="section" n="1">
<p>
ἐν ᾧ δὲ ταῦτʼ ἐγίνετο, οἱ τὸν χάρακα τὸν
ἐκλειφθέντα ὑπὸ τοῦ Μαλλίου καταλαβόμενοι Τυρρηνοὶ
συνθήματος ἀρθέντος ἀπὸ τοῦ στρατηγίου σὺν τάχει
πολλῷ καὶ προθυμίᾳ μεγάλῃ χωροῦντες ἐπὶ τὸν ἕτερον
ἠπείγοντο τῶν Ῥωμαίων χάρακα, ὡς οὐκ ἀξιοχρέῳ δυνάμει
<milestone unit="reiskpage" n="1769"/>
<pb id="v.3p.291"/>
φυλαττόμενον. καὶ ἦν ἡ δόξα αὐτῶν ἀληθής.
ἔξω γὰρ τῶν τριαρίων καὶ ὀλίγων ἄλλων τῶν ἐν ἀκμῇ
τὸ λοιπὸν πλῆθος ἐμπόρων τε καὶ θεραπόντων καὶ
χειροτεχνῶν ἦν ἐν αὐτῷ· γίνεταί τε πολλῶν εἰς ὀλίγον
συνελασθέντων χωρίον· περὶ γὰρ. ταῖς πύλαις ὁ ἀγὼν 
ἦν· ὀξεῖα καὶ χαλεπὴ μάχη, καὶ νεκροὶ παρʼ ἀμφοτέρων
πολλοί.
</p>
</div3>
<div3 type="section" n="2">
<p>ἐν τούτῳ τῷ ἔργῳ ὅ τε <del>Μάλλιος</del> ὕπατος 
ἐκβοηθῶν ἅμα τοῖς ἱππεῦσιν, ἐπειδὴ ὁ ἵππος ἔπεσε
συγκατενεχθεὶς καὶ ἀδύνατος ὢν ἀναστῆναι ὑπὸ πλήθους
τραυμάτων, ἀποθνήσκει καὶ πολλοὶ καὶ ἀγαθοὶ 
περὶ αὐτὸν ἄλλοι νέοι. μετὰ δὲ τὸ πάθος τοῦτʼ εὐθὺς
ὁ χάραξ ἡλίσκετο, καὶ τέλος εἶχε τοῖς Τυρρηνοῖς τὰ
</p>
</div3>
<div3 type="section" n="3">
<p>μαντεύματα εἰ μὲν οὖν ἐταμιεύσαντο τὴν παροῦσαν 
εὐτυχίαν καὶ διὰ φυλακῆς ἔσχον τὸν χάρακα, τάς τʼ
<milestone unit="reiskpage" n="1770"/>ἀποσκευὰς τῶν Ῥωμαίων κατέσχον καὶ αὐτοὺς αἰσχρῶς 
ἀπελθεῖν ἠνάγκασαν· νῦν δὲ πρὸς ἁρπαγὴν τῶν ἀπολειφθέντων
τραπόμενοι καὶ ἀναψύχοντες τὸ λοιπὸν οἱ
πλείους καλὴν ἄγραν ἐκ τῶν χειρῶν ἀφῃρέθησαν. ὡς
γὰρ ἀπηγγέλθη θατέρῳ τῶν ὑπάτων ἡ τοῦ χάρακος
ἅλωσις, ἠπείγετο σὺν τοῖς ἀρίστοις ἱππέων τε καὶ πεζῶν.
</p>
</div3>
<div3 type="section" n="4">
<p>καὶ οἱ Τυρρηνοὶ μαθόντες αὐτὸν ἐπιόντα περιεστεφάνωσαν 
τὸν χάρακα, μάχη τʼ αὐτῶν γίνεται καρτερὰ
τῶν μὲν ἀνασώσασθαι βουλομένων τὰ σφέτερα,
τῶν δέ, μὴ πασσυδὶ διαφθαρῶσιν ἁλόντος τοῦ χάρακος,
δεδοικότων. χρόνου δὲ γινομένου πλείονος καὶ τῶν 
Τυρρηνῶν πολλὰ πλεονεκτούντων  —  ἦν γὰρ αὐτοῖς ἐξ
<pb id="v.3p.292"/>
ὑπερδεξίων τε χωρίων καὶ πρὸς ἀνθρώπους διʼ ἡμέρας
ὅλης κεκμηκότας ἡ μάχη  —  Τῖτος Σίκκιος ὁ πρεσβευτὴς
καὶ ἀντιστράτηγος, κοινωσάμενος τῷ ὑπάτῳ τὴν
αὑτοῦ διάνοιαν τὸ ἀνακλητικὸν ἐκέλευε σημαίνειν, καὶ
</p>
</div3>
<div3 type="section" n="5">
<p>καθʼ ἓν ἅπαντας γενομένους μιᾷ προσβάλλειν πλευρᾷ
<milestone unit="reiskpage" n="1771"/>
τοῦ χάρακος, καθʼ ὃ μάλιστα τὸ χωρίον ἦν ἐπιμαχώτατον·
τὰ δὲ κατὰ τὰς πύλας εἴασε μέρη κατά τινα
εἰκότα λογισμόν, ὃς οὐκ ἐψεύσατο αὐτόν, ὅτι σωθήσεσθαι
μὲν ἐλπίσαντες οἱ Τυρρηνοὶ μεθήσονται τοῦ χάρακος,
ἐν ἀπογνώσει δὲ τούτου γενόμενοι κυκλώσεώς
τε πάντοθεν ὑπὸ τῶν πολεμίων γενομένης καὶ οὐδεμιᾶς
ὑπαρχούσης ἐξόδου ἀναγκαῖον ἕξουσι τὸ εὔτολμον.
</p>
</div3>
<div3 type="section" n="6">
<p>γενομένης δὲ καθʼ ἓν χωρίον τῆς προσβολῆς οὐκέτι
πρὸς ἀλκὴν οἱ Τυρρηνοὶ ἐτράποντο, ἀλλʼ ἀνοίξαντες
τὰς πύλας ἐπὶ τὸν ἑαυτῶν ἀνεσώζοντο χάρακα.
</p>
</div3>
</div2>
<div2 type="chapter" n="13">
<div3 type="section" n="1">
<p>
ὁ δʼ ὕπατος ἐπειδὴ τὸ δεινὸν ἀπεώσατο,
παρεβοήθει πάλιν τοῖς ἐν τῷ πεδίῳ. αὕτη μεγίστη
λέγεται τῶν πρὸ αὐτῆς γενέσθαι Ῥωμαίοις μάχη, πλήθει
τʼ ἀνθρώπων καὶ μήκει χρόνου καὶ τῷ ἀγχιστρόφῳ τῆς
τύχης. αὐτῶν μὲν γὰρ τῶν ἐκ τῆς πόλεως Ῥωμαίων
<milestone unit="reiskpage" n="1772"/>
ἡ κρατίστη τε καὶ ἐπίλεκτος ἀκμὴ δισμυρίων μάλιστα
πεζῶν ἐγένετο, καὶ τῶν συντεταγμένων τοῖς τέτταρσι
τάγμασιν ἱππέων ὁμοῦ τι χιλίων καὶ διακοσίων, ἀποίκων
δὲ καὶ συμμάχων ἑτέρα τοσαύτη.
</p>
</div3>
<div3 type="section" n="2">
<p>χρόνος δʼ ἐμηκύνθη
τοῦ ἀγῶνος ὀλίγῳ πρότερον τῆς μεσημβρίας
<pb id="v.3p.293"/>
ἀρξάμενος μέχρι δύσεως ἡλίου. τὰ δὲ τῆς τύχης μέχρι
πολλοῦ τῇδε καὶ τῇδε νίκαις τε καὶ ἥτταις ταλαντευόμενα
διέμεινεν· ὑπάτου δὲ θάνατος ἐγένετο καὶ πρεσβευτοῦ
δὶς ὑπατεύσαντος καὶ ἄλλων πολλῶν ἡγεμόνων
καὶ ταξιάρχων καὶ λοχαγῶν, ὅσων οὐδέπω πρότερον. 
τὸ μέντοι κράτος τοῦ ἀγῶνος ἐδόκει περὶ τοὺς Ῥωμαίους
γεγονέναι κατʼ ἄλλο μὲν οὐδέν, ὅτι δὲ τῇ ἐπιούσῃ
νυκτὶ καταλιπόντες τὸν χάρακα οἱ Τυρρηνοὶ ἀνέζευξαν.
</p>
</div3>
<div3 type="section" n="3">
<p>τῇ δʼ ἑξῆς ἡμέρᾳ πρὸς ἁρπαγὰς τῆς ἐκλειφθείσης ὑπὸ 
τῶν Τυρρηνῶν παρεμβολῆς οἱ Ῥωμαῖοι τραπόμενοι καὶ
<milestone unit="reiskpage" n="1773"/>ταφὰς ποιησάμενοι τῶν σφετέρων νεκρῶν ἀπῆλθον εἰς
τὸν ἑαυτῶν χάρακα. ἐκεῖ δʼ ἐκκλησίαν ποιησάμενοι
τοῖς ἀγωνισαμένοις λαμπρῶς τὰς ἀριστείους ἀπέδοσαν
τιμάς, πρώτῳ μὲν Καίσωνι Φαβίῳ τῷ τοῦ ὑπάτου
ἀδελφῷ μεγάλα καὶ θαυμαστὰ ἔργα ἀποδειξαμένῳ, δευτέρῳ 
δὲ τῷ Σικκίῳ, τῷ διαπραξαμένῳ τὸν χάρακα
ἀνασώσασθαι, τρίτῳ δὲ Μάρκῳ Φλαβοληίῳ τῷ ἡγεμόνι
τοῦ τάγματος, τοῦ θʼ ὅρκου χάριν καὶ τῆς παρὰ τὰ
</p>
</div3>
<div3 type="section" n="4">
<p>δεινὰ ῥώμης. διαπραξάμενοι δὲ ταῦτα καὶ μείναντες 
ἡμέρας ὀλίγας ἐπὶ τοῦ χάρακος, ὡς οὐδεὶς ἀντεπεξῄει 
τῶν πολεμίων μαχησόμενος, ἀπῄεσαν ἐπʼ οἴκου. πάντων
δὲ τῶν κατὰ τὴν πόλιν, ὡς ἐπὶ μεγίστῳ ἀγῶνι
κάλλιστον τέλος εἰληφότι, τὴν ἐπινίκιον τιμὴν τοῦ
θριάμβου τῷ περιόντι ὑπάτῳ προσθεῖναι βουλομένων,
ἠρνήσατο τὴν χάριν αὐτῶν ὁ ὕπατος, οὔτε ὅσιον εἶναι 
<pb id="v.3p.294"/>
λέγων οὔτε θεμιτὸν ἐπʼ ἀδελφοῦ θανάτῳ καὶ συνάρχοντος
ἀποβολῇ πομπεύειν καὶ στεφανηφορεῖν· ἀποθεὶς
δὲ τὰς σημαίας καὶ τοὺς στρατιώτας ἀπολύσας ἐπὶ τὰ
οἰκεῖα τὴν ὑπατείαν ἀπωμόσατο, δυεῖν ἔτι μηνῶν εἰς
<milestone unit="reiskpage" n="1774"/>
τὸν ἐνιαύσιον χρόνον λειπομένων, ἀδύνατος, ὢν τὰ τῆς
ἀρχῆς ἔτι πράττειν. ἐταλαιπώρει γὰρ ὑπὸ τραύματος
ἐξαισίου καὶ ἦν κλινοπετής.
</p>
</div3>
</div2>
<div2 type="chapter" n="14">
<div3 type="section" n="1">
<p>
ἑλομένης δὲ τῆς βουλῆς μεσοβασιλεῖς τῶν
ἀρχαιρεσίων ἕνεκα, καὶ τοῦ δευτέρου μεσοβασιλέως
συγκαλέσαντος εἰς τὸ πεδίον τοὺς λόχους, ἀποδείκνυται
Καίσων Φάβιος ὁ τὰ ἀριστεῖα λαβὼν ἐκ τῆς μάχης,
ἀδελφὸς δὲ τοῦ τὴν ἀρχὴν ἀποθεμένου, τὸ τρίτον ὕπατος
καὶ σὺν αὐτῷ Τῖτος Οὐεργίνιος. οὗτοι διαλαχόντες
τὰς δυνάμεις ἐξῄεσαν εἰς τὴν ὕπαιθρον·
</p>
</div3>
<div3 type="section" n="2">
<p> Φάβιος
μὲν Αἰκανοῖς πολεμήσων προνομεύουσι τοὺς Λατίνων
ἀγρούς, Οὐεργίνιος δὲ Οὐιεντανοῖς. Αἰκανοὶ μὲν οὖν
ἐπειδὴ στρατὸν ἐλευσόμενον ἐπʼ αὐτοὺς ἔγνωσαν, ἀναστάντες
ἐκ τῆς πολεμίας διὰ τάχους ἀπῆλθον εἰς τὰς
ἑαυτῶν πόλεις· καὶ μετὰ ταῦτα λεηλατουμένης τῆς σφετέρας
γῆς ἠνείχοντο, ὥστε πολλῶν κρατῆσαι χρημάτων
<milestone unit="reiskpage" n="1775"/>
τὸν ὕπατον καὶ σωμάτων καὶ τῆς <add>ἄλλης</add> λείας ἐξ
ἐφόδου. Οὐιεντανοὶ δὲ κατʼ ἀρχὰς ἐντὸς τείχους μένοντες,
ἐπειδὴ καιρὸν ἔχειν ἔδοξαν ἐπιτήδειον, ἐπέθεντο
τοῖς πολεμίοις ἐσκεδασμένοις ἀνὰ τὰ πεδία καὶ πρὸς
 ἁρπαγὴν τετραμμένοις τῆς λείας.
</p>
</div3>
<div3 type="section" n="3">
<p>ἔχοντες δὲ πολλὴν
καὶ συντεταγμένην δύναμιν ἐμβάλλουσιν εἰς αὐτούς,
<pb id="v.3p.295"/>
καὶ τήν τε λείαν ἀφαιροῦνται, καὶ τοὺς ὁμόσε χωροῦντας,
οὓς μὲν ἀποκτείνουσιν, οὓς δʼ εἰς φυγὴν τρέπουσι·
καὶ εἰ μὴ Τῖτος Σίκκιος πρεσβευτὴς τότʼ ὢν στίφει
συντεταγμένῳ πεζῶν τε καὶ ἱππέων παραβοηθήσας ἐπέσχεν
αὐτούς, οὐδὲν ἂν τὸ κωλῦσον ἦν ἅπασαν ἀπολέσθαι 
τὴν στρατιάν. ἐκείνου δʼ ἐμποδὼν γενομένου
συνελθεῖν ἔφθασαν οἱ λοιποὶ οἱ καθʼ ἕνα διεσκεδασμένοι·
πάντες δʼ ἐν ταὐτῷ γενόμενοι λόφον τινὰ καταλαμβάνονται
περὶ δείλην ὀψίαν, καὶ τὴν ἐπιοῦσαν νύκτα
ἐν τούτῳ ἔμειναν.
</p>
</div3>
<div3 type="section" n="4">
<p>ἐπαρθέντες δὲ Οὐιεντανοὶ τῷ κατορθώματι 
πλησίον τοῦ λόφου τίθενται τὰ ὅπλα, καὶ
<milestone unit="reiskpage" n="1776"/>τοὺς ἐκ τῆς πόλεως ἐκάλουν ὡς κατακεκλεικότες τοὺς
Ῥωμαίους εἰς χωρίον, ἔνθα οὐδὲν τῶν ἐπιτηδείων
ἔμελλον ἕξειν, καὶ προσαναγκάσοντες οὐκ εἰς μακρὰν
παραδοῦναι σφίσι τὰ ὅπλα. γίνεταί τʼ αὐτῶν συχνοῦ 
ἐλθόντος ὄχλου δύο στρατεύματα περὶ τὰς ἐπιμάχους
λαγόνας τοῦ λόφου, πολλά τʼ ἄλλα φρούρια βραχύτερα
κατὰ τοὺς ἧττον ἐπικαίρους τόπους· καὶ πάντα ἦν μεστὰ
</p>
</div3>
<div3 type="section" n="5">
<p>ὅπλων. ὁ δʼ ἕτερος τῶν ὑπάτων Φάβιος γραμμάτων 
παρὰ τοῦ συνάρχοντος ἀφικομένων ἐπιγνούς, ὅτι 
ἐν ἐσχάτοις εἰσὶν οἱ κατακλεισθέντες ἐν τῷ λόφῳ, καὶ
κινδυνεύσουσιν, εἰ μή τις αὐτοῖς βοηθήσει, λιμῷ ἁλῶναι,
ἀναστήσας τὸν στρατὸν ἦγεν ἐπὶ τοὺς Οὐιεντανοὺς
σὺν τάχει· καὶ εἰ μιᾷ βραδύτερον ἡμέρᾳ διήνυσε τὴν
ὁδόν, οὐδὲν ἂν ὤνησεν, ἀλλὰ διεφθαρμένην τὴν ἐκεῖ 
<pb id="v.3p.296"/>
στρατιὰν κατέλαβε. πιεζόμενοι γὰρ τῇ σπάνει τῶν
ἀναγκαίων οἱ κατέχοντες τὸν λόφον ἐξῆλθον ὡς τὸν
εὐπρεπέστατον αἱρησόμενοι τῶν θανάτων, καὶ συμβαλόντες
τοῖς πολεμίοις ἐμάχοντο κεκμηκότες οἱ πλείους
τὰ σώματα λιμῷ τε καὶ δίψῃ καὶ ἀγρυπνίᾳ καὶ τῇ
</p>
</div3>
<div3 type="section" n="6">
<p>ἄλλῃ κακώσει. μετʼ οὐ πολὺ δʼ ὡς τὸ τοῦ Φαβίου
<milestone unit="reiskpage" n="1777"/>
στράτευμα προσιὸν ὤφθη πολύ τε καὶ συντεταγμένον,
θάρσος μὲν ἔφερε τοῖς σφετέροις, δέος δὲ τοῖς πολεμίοις·
καὶ οἱ Τυρρηνοὶ οὐκέτι ἀξιόμαχοι εἶναι νομίσαντες
πρὸς ἀγαθήν τε καὶ ἀκμῆτα δύναμιν εἰς ἀγῶνα
χωρεῖν, ᾤχοντο ἐκλιπόντες τοὺς χάρακας. ὡς δʼ εἰς
ταὐτὸ συνῆλθον αἱ τῶν Ῥωμαίων δυνάμεις ἀμφότεραι,
στρατόπεδόν τε ποιοῦνται μέγα πλησίον τῆς πόλεως
ἐν ἐχυρῷ, καὶ πολλὰς ἡμέρας αὐτόθι διατρίψαντες καὶ
τὴν ἀρίστην τῶν Οὐιεντανῶν χώραν λεηλατήσαντες
ἀπῆγον ἐπʼ οἴκου τὴν στρατιάν.
</p>
</div3>
<div3 type="section" n="7">
<p>ὡς δʼ ἔγνωσαν οἱ
Οὐιεντανοὶ τὰς δυνάμεις τῶν Ῥωμαίων ἀφειμένας ἀπὸ
τῶν σημαιῶν, τὴν εὔζωνον ἀναλαβόντες νεότητα, ἥν
τʼ αὐτοὶ συντεταγμένην εἶχον καὶ τὴν παρὰ τῶν πλησιοχώρων
παροῦσαν, ἐμβάλλουσιν εἰς τὰ προσκείμενα
τῇ σφετέρᾳ χώρᾳ πεδία, καὶ διαρπάζουσι καρπῶν τε
καὶ βοσκημάτων καὶ ἀνθρώπων ὄντα μεστά. κατέβησαν
γὰρ ἐκ τῶν ἐρυμάτων οἱ γεωργοὶ χιλοῦ τε τῶν βοσκημάτων
ἕνεκα καὶ ἐργασίας τῶν ἀγρῶν πιστεύοντες τῇ
<milestone unit="reiskpage" n="1778"/>
σφετέρᾳ στρατιᾷ προκαθημένῃ καὶ οὐ φθάσαντες ἀπελθούσης
ἀνασκευάσασθαι πάλιν, οὐκ ἐλπίσαντες τοσαῦτα
<pb id="v.3p.297"/>
κεκακωμένους τοὺς Οὐιεντανοὺς ταχεῖαν οὕτως ἀντεπιχείρησιν
κατὰ τοῦ ἀντιπάλου ποιήσεσθαι.
</p>
</div3>
<div3 type="section" n="8">
<p>αὕτη χρόνου 
μὲν μήκει βραχεῖα ἐγένετο ἡ τῶν Οὐιεντανῶν εἰς
τὴν Ῥωμαίων γῆν ἐμβολή, πλήθει δὲ χώρας, ἣν ἐπῆλθον,
ἐν τοῖς πάνυ μεγάλη, καὶ ἀχθηδόνα σὺν αἰσχύνῃ 
Ῥωμαίοις ἀήθη παρέσχεν ἄχρι Τιβέριός τε ποταμοῦ
καὶ ὄρους Ἰανίκλου στάδια τῆς Ῥώμης οὐδʼ
εἴκοσιν ἀφεστῶτος ἀφικομένη. <del>ἡ</del> κωλύσουσα γὰρ
δύναμις ἐπὶ πλεῖον χωρεῖν τὰ πολέμια οὐκ ἦν ὑπὸ
σημαίαις. ἔφθασε γοῦν τὸ τῶν Οὐιεντανῶν στράτευμα
<milestone unit="reiskpage" n="1779"/>πρὶν <add>ἢ</add> συνελθεῖν τε καὶ λοχισθῆναι τοὺς Ῥωμαίους ἀπελθόν.
</p>
</div3>
</div2>
<div2 type="chapter" n="15">
<div3 type="section" n="1">
<p>
συναχθείσης δὲ μετὰ τοῦτο <add>τῆς</add> βουλῆς ὑπὸ
τῶν ὑπάτων καὶ σκέψεως γενομένης, τίνα χρὴ πολεμεῖν
τοῖς Οὐιεντανοῖς τρόπον, ἡ νικῶσα ἦν γνώμη, στράτευμα 
συνεστηκὸς ἔχειν ἐπὶ τοῖς ὁρίοις, ὃ διὰ φυλακῆς
ἕξει τὴν χώραν θυραυλοῦν καὶ αἰεὶ μένον ἐν τοῖς
ὅπλοις. ἐλύπει δʼ αὐτοὺς ἥ τʼ εἰς τοὺς φρουροὺς δαπάνη
πολλὴ σφόδρα ἐσομένη, τοῦ τε κοινοῦ ταμιείου διὰ
τὰς συνεχεῖς στρατείας ἐξαναλωμένου καὶ τῶν ἰδίων 
βίων ἀπειρηκότων ταῖς εἰσφοραῖς· καὶ ἔτι μᾶλλον ἡ
τῶν ἀποσταλησομένων φρουρῶν καταγραφὴ τίνα τρόπον
<milestone unit="reiskpage" n="1780"/>ἂν γένοιτο, ὡς οὐκ ἂν ἑκουσίων γέ τινων προκειμένων
<pb id="v.3p.298"/>
ἁπάντων, καὶ μὴ ἐκ διαδοχῆς, ἀλλὰ συνεχῶς
ταλαιπωρεῖν ὑποστησομένων.
</p>
</div3>
<div3 type="section" n="2">
<p>ἀδημονούσης δʼ αὐτῆς
ἐπʼ ἀμφοτέροις τούτοις συγκαλέσαντες οἱ δύο Φάβιοι
τοὺς μετέχοντας τοῦ σφετέρου γένους καὶ βουλευσάμενοι
μετʼ αὐτῶν ὑπέσχοντο τῇ βουλῇ τοῦτο τὸ κινδύνευμα
αὐτοὶ περὶ πάντων ἑκόντες ὑπομενεῖν, πελάτας
τε τοὺς ἑαυτῶν ἐπαγόμενοι καὶ φίλους καὶ τέλεσι τοῖς
ἰδίοις, ὅσον ἂν χρόνον ὁ πόλεμος διαμένῃ, στρατευόμενοι.
</p>
</div3>
<div3 type="section" n="3">
<p>ἀγασθέντων δʼ αὐτοὺς ἁπάντων τοῦ γενναίου
τῆς προθυμίας καὶ τὸ νικᾶν παρʼ ἓν τοῦτο τὸ ἔργον
τιθεμένων, κλεινοὶ καὶ περιβόητοι καθʼ ὅλην τὴν πόλιν
ὄντες ἐξῄεσαν ἀναλαβόντες τὰ ὅπλα σὺν εὐχαῖς καὶ
θυσίαις. ἡγεῖτο δʼ αὐτῶν Μάρκος Φάβιος ὁ τῷ παρελθόντι
ὑπατεύσας ἔτει καὶ νικήσας τοὺς Τυρρηνοὺς
τῇ μάχῃ, τετρακισχιλίους μάλιστα ἐπαγόμενος, ὧν τὸ
μὲν πλεῖον πελατῶν τε καὶ ἑταίρων ἦν, ἐκ δὲ τοῦ
Φαβίων γένους ἓξ καὶ τριακόσιοι ἄνδρες. εἵπετο δʼ
<milestone unit="reiskpage" n="1781"/>
αὐτοῖς μετʼ οὐ πολὺ καὶ ἡ Ῥωμαίων δύναμις, ἧς ἡγεῖτο
Καίσων Φάβιος ὁ ἕτερος τῶν ὑπάτων.
</p>
</div3>
<div3 type="section" n="4">
<p>γενόμενοι δὲ
ποταμοῦ Κρεμέρας πλησίον, ὃς οὐ μακρὰν ἀπέχει τῆς
Οὐιεντανῶν πόλεως, ὑπὲρ ὄχθου τινὸς ἀποτόμου καὶ
περιρρῶγος ἐπετείχιζον αὐτοῖς φρούριον ἱκανὸν φυλάττεσθαι
τοσαύτῃ στρατιᾷ τάφρους τʼ ὀρυξάμενοι περὶ
αὐτὸ διπλᾶς καὶ πύργους ἐγείραντες πυκνούς· καὶ ὠνομάσθη
τὸ φρούριον ἐπὶ τοῦ ποταμοῦ Κρεμέρα. οἷα δὲ
πολυχειρίας τʼ ἐργαζομένης καὶ ὑπάτου συλλαμβάνοντος,
</p>
</div3>
<div3 type="section" n="5">
<p>θᾶττον ἢ κατὰ δόξαν ἐτελέσθη τὸ ἔργον. καὶ μετὰ
<pb id="v.3p.299"/>
τοῦτʼ ἐξαγαγὼν τὴν δύναμιν παρήλασεν ἐπὶ θάτερα
<del>τὰ</del> μέρη τῆς Οὐιεντανῶν χώρας τὰ πρὸς τὴν ἄλλην
ἐστραμμένα Τυρρηνίαν, ἔνθα ἦν τοῖς Οὐιεντανοῖς τὰ
βοσκήματα, οὐδέποτε στρατὸν ἥξειν Ῥωμαίων ἐκεῖ προσδεχομένοις.
περιβαλόμενος δὲ πολλὴν λείαν ἀπῆγεν 
ἐπὶ τὸ νεόκτιστον φρούριον, χαίρων ἐπὶ τῇ ἄγρᾳ κατʼ
<milestone unit="reiskpage" n="1782"/>ἀμφότερα, τῆς τʼ οὐ διὰ μακροῦ τῶν πολεμίων τιμωρίας
ἕνεκα, καὶ ὅτι τοῖς φρουροῖς τοῦ χωρίου πολλὴν
ἔμελλε παρέξειν εὐπορίαν. οὐδὲν γὰρ οὔτʼ εἰς τὸ δημόσιον
ἀνήνεγκεν, οὔτε τοῖς στρατευομένοις <del>ἰδιώταις</del> 
ἀπένειμεν, ἀλλὰ καὶ πρόβατα καὶ ὑποζύγια καὶ ζεύγη
βοεικὰ καὶ σίδηρον καὶ τἆλλα, ὅσα εἰς γεωργίαν ἐπιτήδεια
ἦν, τοῖς περιπόλοις τῆς χώρας ἐχαρίσατο.
</p>
</div3>
<div3 type="section" n="6">
<p>ταῦτα 
διαπραξάμενος ἀπῆγεν ἐπʼ οἴκου τὴν στρατιάν. τοῖς
δὲ Οὐιεντανοῖς μετὰ τὸν ἐπιτειχισμὸν τοῦ χωρίου κακῶς 
πάνυ τὰ πράγματʼ εἶχεν, οὔτε τὴν γῆν ἔτι δυναμένοις
ἀσφαλῶς γεωργεῖν οὔτε τὰς ἔξωθεν εἰσαγομένας ἀγορὰς
δέχεσθαι.
</p>
</div3>
<div3 type="section" n="7">
<p>νείμαντες γὰρ εἰς τέτταρα μέρη τὴν στρατιὰν 
οἱ Φάβιοι, τῷ μὲν ἑνὶ διεφύλαττον τὸ χωρίον,
τοῖς δὲ τρισὶ τὴν χώραν τῶν πολεμίων ἄγοντές τε καὶ 
φέροντες ἀεὶ διετέλουν· καὶ πολλάκις τῶν Οὐιεντανῶν
ἐκ τοῦ φανεροῦ τʼ αὐτοῖς ἐπιθεμένων χειρὶ οὐκ ὀλίγῃ
καὶ εἰς χωρία ἐνέδραις κατεχόμενα ὑπαγομένων, περιῆσαν
ἀμφοτέρως καὶ πολλοὺς νεκροὺς ποιήσαντες ἀσφαλῶς
<milestone unit="reiskpage" n="1783"/>ἀπῄεσαν εἰς τὸ χωρίον. ὥστʼ οὐδʼ ὁμόσε χωρεῖν 
<pb id="v.3p.300"/>
αὐτοῖς ἔτι οἱ πολέμιοι ἐτόλμων, ἀλλὰ τειχήρεις μένοντες
τὰ πολλὰ καὶ κλέπτοντες τὰς ἐξόδους διετέλουν, καὶ ὁ
μὲν χειμὼν ἐκεῖνος <add>οὕτως</add> ἐτελεύτα.
</p>
</div3>
</div2>
<div2 type="chapter" n="16">
<div3 type="section" n="1">
<p>
τῷ δὲ κατόπιν ἔτει Λευκίου τʼ Αἰμιλίου καὶ
Γαίου Σερουιλίου τὴν ὑπατείαν παρειληφότων ἀπηγγέλη
Ῥωμαίοις, ὅτι Οὐολοῦσκοι καὶ Αἰκανοὶ συνθήκας
πεποίηνται στρατιὰς κατʼ αὐτῶν ἅμα ἐξάγειν, καὶ οὐ
διὰ μακροῦ εἰς τὴν χώραν ἐμβαλοῦσι· καὶ ἦν ἀληθῆ
τὰ λεγόμενα. θᾶττον γοῦν ἢ προσεδόκα τις ἀμφότεροι
τὰς δυνάμεις ἔχοντες ἐδῄουν τὴν κατὰ σφᾶς ἕκαστοι
χώραν, ὡς οὐχ ἱκανῶν ἐσομένων Ῥωμαίων τῷ τε Τυρρηνικῷ
πολέμῳ ἀντέχειν καὶ σφᾶς ἐπιόντας δέχεσθαι.
</p>
</div3>
<div3 type="section" n="2">
<p>καὶ ἕτεροι αὖθις ἥκοντες ἐκπεπολεμῶσθαι πρὸς αὐτοὺς
Τυρρηνίαν ἀπήγγελλον ὅλην καὶ παρεσκευάσθαι Οὐιεντανοῖς
κοινὴν ἀποστέλλειν συμμαχίαν. κατέφυγον γὰρ
ὡς αὐτοὺς ἀδύνατοι ὄντες ἐξελεῖν διʼ ἑαυτῶν τὸ φρούριον
<milestone unit="reiskpage" n="1784"/>
Οὐιεντανοί, συγγενείας τε ὑπομιμνῄσκοντες καὶ
φιλίας καὶ ὅσους μετʼ αὐτῶν ἤραντο πολέμους διεξιόντες·
ἀντὶ πάντων δὲ τούτων ἀξιοῦντες συνάρασθαι σφίσι
τοῦ κατὰ Ῥωμαίων πολέμου, ὡς σφῶν τε προκαθημένων
Τυρρηνίας ὅλης καὶ τὸν πόλεμον ἀνακωχευόντων
τὸν ἀπὸ Ῥώμης ῥέοντα κατὰ πάντων τῶν ὁμοεθνῶν.
καὶ οἱ Τυρρηνοὶ πεισθέντες ὑπέσχοντο πέμψειν αὐτοῖς
<pb id="v.3p.301"/>
</p>
</div3>
<div3 type="section" n="3">
<p>ὅσην ἠξίουν σημμαχίαν. ταῦθʼ ἡ βουλὴ μαθοῦσα ἐψηφίσατο 
τρισσὰς ἐκπέμψειν στρατιάς, καὶ γενομένων ἐν
τάχει τῶν καταλόγων Λεύκιος μὲν Αἰμίλιος ἐπὶ Τυρρηνοὺς
ἐπέμφθη· συνήρατο δʼ αὐτῷ τῆς ἐξόδου Καίσων
Φάβιος, ὁ νεωστὶ τὴν ἀρχὴν ἀποθέμενος, δεηθεὶς τῆς 
βουλῆς ἐπιτρέψαι αὐτῷ τοῖς ἐν Κρεμέρᾳ συγγενέσιν,
οὓς ὁ ἀδελφὸς αὐτοῦ φρουρήσοντας τὸ χωρίον ἐξήγαγε,
συνεῖναί τε καὶ τῶν αὐτῶν ἀγώνων μετέχειν· καὶ ἐξῆλθε
σὺν τοῖς ἀμφʼ αὐτὸν ἐξουσίᾳ κοσμηθεὶς ἀνθυπάτῳ.
</p>
</div3>
<div3 type="section" n="4">
<p>
<milestone unit="reiskpage" n="1785"/>Γάιος δὲ Σερουίλιος ὁ ἕτερος τῶν ὑπάτων ἐπὶ Οὐολούσκους 
ἐστράτευσε· Σερούιος δὲ Φούριος ἀνθύπατος
ἐπὶ τὸ Αἰκανῶν ἔθνος. ἑκάστῳ δʼ αὐτῶν δύο μὲν
τάγματα Ῥωμαίων εἵπετο, Λατίνων δὲ καὶ Ἑρνίκων
καὶ τῶν ἄλλων συμμάχων οὐκ ἐλάττω τῆς Ῥωμαικῆς
δυνάμεως. τῷ μὲν οὖν ἀνθυπάτῳ Σερουίῳ κατὰ νοῦν 
ὁ πόλεμος ἐχώρησε καὶ σὺν τάχει. μιᾷ γὰρ ἐτρέψατο
τοὺς Αἰκανοὺς μάχῃ καὶ ταύτῃ δίχα πόνου, τῇ πρώτῃ
τοὺς πολεμίους ἐκπλήξας ἐφόδῳ, καὶ τὸ λοιπὸν ἐδῄου
τὴν γῆν αὐτῶν καταπεφευγότων εἰς τὰ ἐρύματα.
</p>
</div3>
<div3 type="section" n="5">
<p>Σερουιλίῳ 
δὲ θατέρῳ τῶν ὑπάτων ὑπὸ σπουδῆς τε καὶ 
αὐθαδείας ἐπὶ τὸν ἀγῶνα χωρήσαντι πολὺ τὸ παρὰ
γνώμην ἀπήντησε, καρτερῶς πάνυ τῶν Οὐολούσκων
ἀντιταξαμένων, ὥστʼ ἠναγκάσθη πολλοὺς καὶ ἀγαθοὺς
ἄνδρας ἀπολέσας μηκέτι χωρεῖν ὁμόσε τοῖς πολεμίοις,
ἀλλʼ ἐν τῷ χάρακι ὑπομένων ἀκροβολισμοῖς καὶ ψιλῶν 
<pb id="v.3p.302"/>
</p>
</div3>
<div3 type="section" n="6">
<p>συμπλοκαῖς διαφέρειν <del>ἔγνω</del> τὸν πόλεμον. Λεύκιος
δʼ Αἰμίλιος, ὁ πεμφθεὶς ἐπὶ Τυρρηνούς, εὑρὼν ἐξεστρατευμένους
<milestone unit="reiskpage" n="1786"/>
πρὸ τῆς πόλεως τοὺς Οὐιεντανοὺς καὶ σὺν
αὐτοῖς πολὺ τὸ παρὰ τῶν ὁμοεθνῶν ἐπικουρικόν, οὐδὲν
ἔτι μελλήσας ἔργου εἴχετο· ἡμέραν δʼ, ἀφʼ ἧς τὸν
χάρακα ἔθετο, διαλιπὼν ἐξῆγε τὰς δυνάμεις εἰς μάχην,
θρασέως πάνυ τῶν Οὐιεντανῶν ὁμόσε χωρούντων.
ἰσορρόπου δὲ τοῦ ἀγῶνος γινομένου τοὺς ἱππεῖς ἀναλαβὼν
ἐνσείει τοῖς πολεμίοις κατὰ τὸ δεξιὸν κέρας,
καί, ἐπειδὴ τοῦτο διεσάλευσεν, ἐπὶ θάτερον ἐχώρει,
ὅπου μὲν ἱππάσιμον εἴη χωρίον ἀπὸ τῶν ἵππων μαχόμενος,
ὅπου δʼ ἄνιππον ἀποκαταβαίνων τε καὶ πεζὸς
ἀγωνιζόμενος. πονούντων δὲ τῶν κεράτων ἀμφοτέρων
οὐδʼ οἱ κατὰ μέσον ἔτι ἀντεῖχον, ἀλλʼ ἐξεώσθησαν ὑπὸ
τῶν πεζῶν, καὶ μετὰ τοῦτο πάντες ἔφυγον ἐπὶ τὸν
χάρακα.
</p>
</div3>
<div3 type="section" n="7">
<p>ὁ δʼ Αἰμίλιος ἠκολούθει τοῖς φεύγουσι συντεταγμένην
τὴν δύναμιν ἔχων καὶ πολλοὺς διέφθειρε.
γενόμενος δὲ πλησίον τοῦ χάρακος καὶ προσβαλὼν ἐκ
διαδοχῆς ἐκείνην τε παρέμεινε τὴν ἡμέραν καὶ τὴν
ἐπιοῦσαν νύκτα, τῇ δʼ ἑξῆς ἡμέρᾳ κόπῳ τε καὶ τραύμασι
τῶν πολεμίων καὶ ἀγρυπνίᾳ ἀπειρηκότων ἐγκρατὴς
γίνεται τοῦ χάρακος. οἱ δὲ Τυρρηνοί, ὡς εἶδον
<milestone unit="reiskpage" n="1787"/>
ἐπιβαίνοντας ἤδη τοὺς Ῥωμαίους τοῖς περισταυρώμασιν,
ἐκλιπόντες τὸ στρατόπεδον ἔφευγον, οἱ μὲν εἰς τὴν
 πόλιν, οἱ δʼ εἰς τὰ πλησίον ὄρη.
</p>
</div3>
<div3 type="section" n="8">
<p>ταύτην μὲν οὖν τὴν
ἡμέραν ἐν τῷ χάρακι τῶν πολεμίων ἔμεινεν ὁ ὕπατος,
<pb id="v.3p.303"/>
τῇ δʼ ἑξῆς ἡμέρᾳ στεφανώσας τοὺς ἀριστεύσαντας ἐν
ταῖς μάχαις ταῖς ἐκπρεπεστάταις δωρεαῖς, πάντα τὰ
ἐγκαταληφθέντα ἐν τῷ χάρακι ὑποζύγιά τε καὶ ἀνδράποδα
καὶ σκηνὰς πολλῶν ἀγαθῶν γεμούσας τοῖς στρατιώταις
ἐχαρίσατο. καὶ ἐγένετο ἐν πολλῇ εὐπορίᾳ τὸ 
τῶν Ῥωμαίων στράτευμα ὡς ἐξ οὐδεμιᾶς ἑτέρας πώποτε
μάχης. ἁβροδίαιτον γὰρ δὴ καὶ πολυτελὲς τὸ τῶν
Τυρρηνῶν ἔθνος ἦν οἴκοι τε καὶ ἐπὶ στρατοπέδου,
<milestone unit="reiskpage" n="1788"/>περιαγόμενον ἔξω τῶν ἀναγκαίων πλούτου τε καὶ
τέχνης ἔργα παντοῖα πρὸς ἡδονὰς μεμηχανημένα καὶ τρυφάς. 
</p>
</div3>
</div2>
<div2 type="chapter" n="17">
<div3 type="section" n="1">
<p>
ταῖς δʼ ἑξῆς ἡμέραις ἀπειρηκότες ἤδη τοῖς
κακοῖς οἱ Οὐιεντανοὶ τοὺς πρεσβυτάτους τῶν πολιτῶν
ἱκετηρίας φέροντας ἀπέστειλαν ὡς τὸν ὕπατον ὑπὲρ
τῆς εἰρήνης διαλεξομένους. καὶ οἱ ἄνδρες ὀλοφυρόμενοί 
τε καὶ ἀντιβολοῦντες καὶ τἆλλʼ, ὅσα ἐπαγωγὰ
ἦν εἰς ἔλεον, μετὰ πολλῶν δακρύων διεξιόντες πείθουσι
τὸν ὕπατον ἐπιτρέψαι σφίσι τοὺς πρεσβευτὰς εἰς
Ῥώμην ἀποστεῖλαι τοὺς ὑπὲρ τῆς καταλύσεως τοῦ πολέμου
πρὸς τὴν βουλὴν διαλεξομένους, ἕως δʼ ἂν οἱ 
πρέσβεις ἀφίκωνται φέροντες τὰς ἀποκρίσεις, μηδὲν
αὐτῶν κακουργεῖν τὴν χώραν. ἵνα δʼ αὐτοῖς ἐγγένηται
ταῦτα πράττειν, σῖτόν τε ὡμολόγησαν τῇ Ῥωμαίων
στρατιᾷ διμήνου παρέξειν, καὶ χρήματα εἰς ὀψωνιασμὸν
<pb id="v.3p.304"/>
</p>
</div3>
<div3 type="section" n="2">
<p>ἓξ μηνῶν, ὡς ὁ κρατῶν ἔταξε. καὶ ὁ μὲν ὕπατος λαβὼν
τὰ κομισθέντα καὶ διαδοὺς τῇ στρατιᾷ ποιεῖται
τὰς πρὸς αὐτοὺς ἀνοχάς. ἡ δὲ βουλὴ τῆς πρεσβείας
<milestone unit="reiskpage" n="1789"/>
ἀκούσασα καὶ τὰ τοῦ ὑπάτου γράμματʼ ἀναλεξαμένη
πολλὴν ποιουμένου παράκλησιν καὶ παραινοῦντος ὡς
τάχιστα καταθέσθαι τὸν πρὸς τοὺς Τυρρηνοὺς πόλεμον,
δόγμα ἐξήνεγκε διδόναι τὴν εἰρήνην, ὡς ᾐτοῦντο οἱ
πολέμιοι· ἐφʼ οἷς δὲ δικαίοις αὕτη γενήσεται, τὸν ὕπατον
καταστήσασθαι Λεύκιον Αἰμίλιον, ὡς ἂν αὐτῷ
</p>
</div3>
<div3 type="section" n="3">
<p> φανῇ κράτιστα ἕξειν. ταύτας λαβὼν τὰς ἀποκρίσεις ὁ
ὕπατος σπένδεται πρὸς τοὺς Οὐιεντανούς, ἐπιεικεστέραν
μᾶλλον ἢ συμφορωτέραν τοῖς κεκρατηκόσι ποιησάμενος
εἰρήνην, οὔτε χώραν αὐτῶν ἀποτεμόμενος οὔτε χρημάτων
ἄλλων ἐπιθεὶς ζημίαν, οὔτε ὁμήρων δόσει τὸ πιστὸν
 ἐν τοῖς συγκειμένοις βεβαιωσάμενος.
</p>
</div3>
<div3 type="section" n="4">
<p>τοῦτʼ αὐτῷ
μέγαν ἤνεγκε φθόνον, καὶ τοῦ μὴ λαβεῖν παρὰ τῆς
βουλῆς τὰς ἐπὶ τοῖς κατωρθωμένοις χάριτας αἴτιον
ἐγένετο. ἐνέστησαν γὰρ αὐτῷ τὸν θρίαμβον αἰτουμένῳ
τὴν αὐθάδειαν αἰτιώμενοι τῶν συνθηκῶν, ὅτι οὐ μετὰ
κοινῆς γνώμης αὐτὰς ἔπραξεν. ἵνα δὲ μὴ πρὸς ὕβριν
ἢ πρὸς ὀργὴν λάβῃ τὸ πρᾶγμα, ἐπὶ Οὐολούσκους αὐτὸν
ἐψηφίσαντο τὴν δύναμιν ἀπάγειν ἐπικουρίας τοῦ
<milestone unit="reiskpage" n="1790"/>
συνάρχοντος ἕνεκα, εἰ δύναιτο κατορθώσας τὸν ἐκεῖ πόλεμον
 —  ἦν γὰρ ἐν αὐτῷ πολὺ τὸ ἀνδρεῖον  —  ἀφανίσαι
τὰς ἐπὶ τοῖς προτέροις ἁμαρτήμασιν ὀργάς. ὁ δʼ ἀνὴρ
ἀγανακτῶν ἐπὶ τῇ ἀτιμίᾳ πολλὴν ἐποιήσατο τῆς βουλῆς
<pb id="v.3p.305"/>
ἐν τῷ δήμῳ κατηγορίαν, ὡς ἀχθομένης ἐπὶ τῷ
λελύσθαι τὸν πρὸς τοὺς Τυρρηνοὺς πόλεμον. ἔφη δὲ
τοῦτʼ αὐτοὺς ἐξ ἐπιβουλῆς καὶ ὑπεροψίας τῶν πενήτων
ποιεῖν, ἵνα μὴ τῶν ὑπερορίων ἀπαλλαγέντες πολέμων
ἀπαιτῶσι τὰς περὶ τῆς κληρουχίας ὑποσχέσεις,
</p>
</div3>
<div3 type="section" n="5">
<p>πολλοστὸν ἔτος ἤδη φενακιζόμενοι πρὸς αὐτῶν. ταῦτα 
καὶ πολλὰ τούτοις ὅμοια <add>εἰπὼν</add> καὶ διʼ ὀργῆς ἀκράτου
τῶν πατρικίων ὀνείδη κατασκεδάσας, τήν τε συστρατευσαμένην
αὐτῷ δύναμιν ἀπέλυσε τῶν σημείων καὶ
τὴν μετὰ Φουρίου τοῦ ἀνθυπάτου διατρίβουσαν ἐν 
Αἰκανοῖς μεταπεμψάμενος ἀφῆκεν ἐπὶ τὰ σφέτερα· ἐξ
ὧν πολλὴν πάλιν ἐποίησεν ἐξουσίαν τοῖς δημάρχοις
<milestone unit="reiskpage" n="1791"/>κατηγορεῖν τῶν βουλευτῶν ἐν ταῖς ἐκκλησίαις καὶ διιστάναι
τοὺς πένητας ἀπὸ τῶν εὐπόρων.
</p>
</div3>
</div2>
<div2 type="chapter" n="18">
<div3 type="section" n="1">
<p>
μετὰ δὲ τούτους παραλαμβάνουσι τὴν ὑπατείαν 
Γάιος Ὁράτιος καὶ Τῖτος Μενήνιος ἐπὶ τῆς ἑβδομηκοστῆς
καὶ ἕκτης ὀλυμπιάδος, ἣν ἐνίκα στάδιον
Σκάμανδρος Μιτυληναῖος ἄρχοντος Ἀθήνησι Φαίδωνος.
τούτοις κατʼ ἀρχὰς μὲν ὁ πολιτικὸς θόρυβος ἐμποδὼν
ἐγένετο πράττειν τὰ κοινὰ ἠρεθισμένου τοῦ δήμου καὶ 
οὐδὲν ἐῶντος ἕτερον ἐπιτελεῖσθαι τῶν κοινῶν, ἕως ἂν
μερίσηται τὴν δημοσίαν γῆν, χρόνῳ δʼ ὕστερον εἶξε
τὰ παρακινοῦντα καὶ ταραττόμενα τῇ ἀνάγκῃ συγχωρήσαντα
καὶ ἐπὶ τὰς στρατείας ἑκούσια ἦλθε.
</p>
</div3>
<div3 type="section" n="2">
<p>Τυρρηνῶν 
γὰρ αἱ μὴ μετασχοῦσαι τῆς εἰρήνης ἕνδεκα πόλεις 
<pb id="v.3p.306"/>
ἀγορὰν ποιησάμεναι κοινὴν κατηγόρουν τοῦ Οὐιεντανῶν
ἔθνους, ὅτι τὸν πρὸς Ῥωμαίους πόλεμον οὐ μετὰ
κοινῆς γνώμης κατελύσαντο, καὶ δυεῖν θάτερον αὐτοὺς
ἠξίουν πράττειν, ἢ λύειν τὰ πρὸς Ῥωμαίους ὁμολογηθέντα
<milestone unit="reiskpage" n="1792"/>
</p>
</div3>
<div3 type="section" n="3">
<p> ἢ πολεμεῖν σφίσι μετʼ ἐκείνων. οἱ δὲ Οὐιεντανοὶ
τῆς μὲν εἰρήνης τὴν ἀνάγκην ᾐτιῶντο, ὅπως δʼ
ἂν αὐτὴν καταλύσαιντο εὐπρεπῶς εἰς κοινὸν ἐτίθεσαν
σκοπεῖν. ἔπειτα ὑποτίθεταί τις αὐτοῖς ἔγκλημα ποιησαμένοις
τὸν ἐπιτειχισμὸν τῆς Κρεμέρας καὶ τὸ μὴ
ἀπανίστασθαι τοὺς φρουροὺς ἀπʼ αὐτῆς, λόγῳ μὲν
πρῶτον ἀξιοῦν αὐτοὺς ἐκλιπεῖν τὸ χωρίον, ἐὰν δὲ μὴ
πείθωσι, πολιορκεῖν τὸ φρούριον, καὶ ταύτην ἀρχὴν
ποιήσασθαι τοῦ πολέμου.
</p>
</div3>
<div3 type="section" n="4">
<p>ταῦτα συνθέμενοι ἀπηλλάττοντο
ἐκ τοῦ συλλόγου· καὶ μετʼ οὐ πολὺ Οὐιεντανοὶ
μὲν ἀποστείλαντες πρεσβείαν ὡς τοὺς Φαβίους ἀπῄτουν
παρʼ αὐτῶν τὸ φρούριον, Τυρρηνία δὲ πᾶσα ἦν ἐν
τοῖς ὅπλοις. ταῦτα Ῥωμαῖοι αἰσθόμενοι Φαβίων αὐτοῖς
ἐπιστειλάντων ἔγνωσαν ἀμφοτέρους ἐκπορεύεσθαι
τοὺς ὑπάτους ἐπὶ τὸν πόλεμον, τόν τʼ ἀπὸ Τυρρηνίας
ἐπαγόμενον σφίσι καὶ τὸν ἔτι πρὸς Οὐολούσκους συνεστῶτα.
</p>
</div3>
<div3 type="section" n="5">
<p>Ὁράτιος μὲν οὖν ἄγων δύο τάγματα καὶ ἀπὸ
<milestone unit="reiskpage" n="1793"/>
τῶν ἄλλων συμμάχων τοὺς ἱκανοὺς ἐξήγαγε τὴν δύναμιν
ἐπὶ Οὐολούσκους. Μενήνιος δὲ τοσαύτην στρατιὰν
ἑτέραν ἄγων ἐπὶ Τυρρηνοὺς ἔμελλε ποιεῖσθαι τὴν
ἔξοδον. παρασκευαζομένου δʼ αὐτοῦ καὶ τρίβοντος τὸν
<pb id="v.3p.307"/>
χρόνον ἔφθη τὸ ἐν Κρεμέρᾳ φρούριον ἐξαιρεθὲν ὑπὸ
τῶν πολεμίων, καὶ τὸ Φαβίων γένος ἅπαν ἀπολόμενον.
περὶ δὲ τῆς κατασχούσης τοὺς ἄνδρας συμφορᾶς διττὸς
φέρεται λόγος, ὁ μὲν ἧττον πιθανός, ὁ δὲ μᾶλλον
τῆς ἀληθείας ἁπτόμενος. θήσω δʼ αὐτοὺς ἀμφοτέρους, 
ὡς παρέλαβον.
</p>
</div3>
</div2>
<div2 type="chapter" n="19">
<div3 type="section" n="1">
<p>
τινὲς μὲν οὖν φασιν, ὅτι θυσίας ἐπιστάσης
πατρίου, ἣν ἔδει τὸ Φαβίων ἐπιτελέσαι γένος, οἱ
μὲν ἄνδρες ἐξῆλθον ὀλίγους ἐπαγόμενοι πελάτας ἐπὶ
τὰ ἱερά, καὶ προῄεσαν οὔτε διερευνώμενοι τὰς ὁδοὺς 
οὔθʼ ὑπὸ σημαίαις τεταγμένοι κατὰ λόχους, ῥᾳθύμως
δὲ καὶ ἀφυλάκτως ὡς ἐν εἰρήνῃ τε καὶ διὰ φιλίας γῆς
<milestone unit="reiskpage" n="1794"/>πορευόμενοι.
</p>
</div3>
<div3 type="section" n="2">
<p>οἱ δὲ Τυρρηνοὶ προεγνωκότες αὐτῶν τὴν 
ἔξοδον ἐλόχησαν τῆς ὁδοῦ χωρίον μέρει τῆς στρατιᾶς,
τὴν δὲ λοιπὴν δύναμιν συντεταγμένην ἔχοντες οὐ πολλῷ 
ὕστερον ἠκολούθουν. ὡς δʼ ἐπλησίασαν οἱ Φάβιοι
ταῖς ἐνέδραις, ἐξαναστάντες τοῦ λόχου οἱ Τυρρηνοὶ
προσπίπτουσιν αὐτοῖς, οἱ μὲν κατὰ μέτωπον, οἱ δʼ
ἐκ τῶν πλαγίων, καὶ μετʼ οὐ πολὺ ἡ τῶν ἄλλων
Τυρρηνῶν δύναμις προσέβαλεν ἐκ τῶν κατόπιν· καὶ 
περιστάντες αὐτοῖς πανταχόθεν, οἱ μὲν σφενδόναις,
οἱ δὲ τόξοις, οἱ δὲ σαυνίοις τε καὶ λόγχαις στοχαζόμενοι,
τῷ πλήθει τῶν βελῶν ἅπαντας κατειργάσαντο.
</p>
</div3>
<div3 type="section" n="3">
<p>οὗτος μὲν οὖν ἧττον ἔμοιγε πιθανὸς φαίνεται εἶναι 
λόγος. οὔτε γὰρ εἰκὸς ἀπὸ στρατοπέδου θυσίας ἕνεκα 
<pb id="v.3p.308"/>
τοὺς ὑπὸ ταῖς σημαίαις τοσούτους ἄνδρας εἰς τὴν πόλιν
ἀναστρέφειν ἄνευ ψηφίσματος βουλῆς, δυναμένων
τῶν ἱερουργιῶν καὶ διʼ ἑτέρων ἐπιτελεσθῆναι τῶν μετεχόντων
μὲν τοῦ αὐτοῦ γένους, προβεβηκότων δὲ ταῖς
ἡλικίαις· οὔτʼ εἰ πάντες ἀπεληλύθεσαν ἐκ τῆς πόλεως,
καὶ μηδεμία μοῖρα τοῦ Φαβίων γένους ἐν τοῖς ἐφεστίοις
<milestone unit="reiskpage" n="1795"/>
ὑπελείπετο, πάντας εἰκὸς ἦν τοὺς κατέχοντας τὸ
φρούριον ἐκλιπεῖν αὐτοῦ τὴν φυλακήν· ἤρκουν γὰρ ἂν
καὶ τρεῖς ἢ τέτταρες ἀφικόμενοι συντελέσαι περὶ τοῦ
γένους ὅλου τὰ ἱερά. διὰ μὲν δὴ ταύτας τὰς αἰτίας
οὐκ ἔδοξέ μοι πιστὸς εἶναι ὁ λόγος.
</p>
</div3>
</div2>
<div2 type="chapter" n="20">
<div3 type="section" n="1">
<p>
ὁ δʼ ἕτερος, ὃν ἀληθέστερον εἶναι νομίζω
περί τε τῆς ἀπωλείας τῶν ἀνδρῶν καὶ τῆς ἁλώσεως
τοῦ φρουρίου, τοιόσδε τίς ἐστιν. ἐξιόντων ἐπὶ τὰς
προνομὰς τῶν ἀνδρῶν πολλάκις καὶ διὰ τὸ κατορθοῦν
ἐν ταῖς πείραις συνεχῶς προσωτέρω προχωρούντων οἱ
Τυρρηνοὶ παρεσκευασμένοι στρατιὰν συχνὴν ἐν τοῖς
ἔγγιστα χωρίοις λαθόντες τοὺς πολεμίους κατεστρατοπέδευσαν.
ἔπειτʼ ἀποστέλλοντες ἐκ τῶν χωρίων ποίμνας
τε καὶ βουκόλια καὶ φορβάδων ἀγέλας ἵππων ἐπὶ
νομὴν τῷ λόγῳ προὐκαλοῦντο τοὺς ἄνδρας ἐπὶ ταῦτα·
οἱ δʼ ἐξιόντες τούς τʼ ἀνθρώπους συνήρπαζον καὶ τὰ
<milestone unit="reiskpage" n="1796"/>
</p>
</div3>
<div3 type="section" n="2">
<p>βοσκήματα περιήλαυνον. τοῦτο συνεχῶς οἱ Τυρρηνοὶ
ποιοῦντες καὶ προαγόμενοι τοὺς πολεμίους ἀεὶ προσωτέρω
τοῦ χάρακος, ἐπειδὴ διέφθειραν αὐτῶν τὸ προνοητικὸν
τοῦ ἀσφαλοῦς ταῖς συνεχέσιν ὠφελείαις δελεάσαντες,
ἐγκαθίζουσι λόχους ἐν τοῖς ἐπικαίροις τῶν
<pb id="v.3p.309"/>
χωρίων νύκτωρ, καὶ ἕτεροι τὰς ὑπερδεξίους τῶν πεδίων
καταλαμβάνονται σκοπιάς· τῇ δʼ ἑξῆς ἡμέρᾳ προπέμψαντες
ὀλίγους τινὰς ἐνόπλους, ὡς δὴ φυλακῆς ἕνεκα
τῶν νομέων, ἀφῆκαν ἐκ τῶν χωρίων πολλὰς ἀγέλας.
</p>
</div3>
<div3 type="section" n="3">
<p>ὡς δʼ ἀπηγγέλη τοῖς Φαβίοις, ὅτι τοὺς πλησίον ὑπερβαλόντες 
λόφους ἐν ὀλίγῳ δή τινι χρόνῳ μεστὸν εὑρήσουσι
τὸ πεδίον παντοίων βοτῶν, καὶ τὴν φυλάττουσαν
αὐτὰ χεῖρα οὐχ ἱκανήν, ἐξῆλθον ἐκ τοῦ φρουρίου φυλακὴν
τὴν ἀρκοῦσαν ἐν αὐτῷ καταλιπόντες· καὶ διανύσαντες
σπουδῇ καὶ μετὰ προθυμίας τὴν ὁδὸν ἐπιφαίνονται 
τοῖς φύλαξι τῶν βοσκημάτων συντεταγμένοι·
κἀκεῖνοι οὐ δεξάμενοι αὐτοὺς ἔφευγον. οἱ δὲ Φάβιοι,
ὡς ἐν ἀσφαλεῖ δὴ ὄντες, τούς τε νομεῖς συνελάμβανον
<milestone unit="reiskpage" n="1797"/>καὶ τὰ βοσκήματα περιήλαυνον.
</p>
</div3>
<div3 type="section" n="4">
<p>ἐν δὲ τούτῳ οἱ Τυρρηνοὶ 
ἐκ τῆς ἐνέδρας ἀναστάντες κατὰ πολλὰ χωρία 
προσπίπτουσιν αὐτοῖς πανταχόθεν. καὶ οἱ μὲν πλείους
τῶν Ῥωμαίων ἐσκεδασμένοι καὶ ἀλλήλοις ἀμύνειν οὐχ
οἷοί τʼ ὄντες, ἐνταῦθʼ ἀπόλλυνται. ὅσοι δʼ αὐτῶν
συνεστηκότες ἦσαν προθυμούμενοί τι καταλαβέσθαι
χωρίον ἀσφαλὲς καὶ πρὸς τὰ ὄρη σπεύδοντες εἰς ἕτερον 
ἐμπίπτουσι λόχον ἐν ὕλαις καὶ νάπαις ὑποκαθήμενον.
καὶ γίνεται αὐτῶν μάχη καρτερὰ καὶ φόνος ἐξ ἑκατέρων
πολύς. ἀπεώσαντο δʼ οὖν καὶ τούτους ὅμως, καὶ πληρώσαντες
τὴν φάραγγα νεκρῶν ἀνέδραμον ἐπὶ λόφον
οὐ ῥᾴδιον ἁλῶναι· ἐν ᾧ τὴν ἐπιοῦσαν νύκτα ἄποροι 
τῶν ἀναγκαίων ηὐλίσαντο.
<pb id="v.3p.310"/>
</p>
</div3>
</div2>
<div2 type="chapter" n="21">
<div3 type="section" n="1">
<p>
τῇ δʼ ἑξῆς ἡμέρᾳ μαθόντες τὴν κατασχοῦσαν
<milestone unit="reiskpage" n="1798"/>
τοὺς σφετέρους τύχην οἱ κατέχοντες τὸ φρούριον, καὶ
ὅτι τὸ μὲν πλεῖον ἀπόλωλε τῆς στρατιᾶς μέρος ἐν ταῖς
ἁρπαγαῖς, τὸ δὲ κράτιστον ἐν ὄρει πολιορκεῖται κατακεκλεισμένον
ἐρήμῳ, καὶ εἰ μὴ ταχεῖά τις αὐτοῖς ἥξει
βοήθεια, σπάνει τῶν ἀναγκαίων φθάσουσιν ἐξαιρεθέντες,
ἐξῄεσαν κατὰ σπουδὴν ὀλίγους πάνυ καταλιπόντες
ἐν τῷ φρουρίῳ φύλακας. καὶ αὐτοὺς οἱ Τυρρηνοί,
πρὶν ἢ συμμῖξαι τοῖς ἑτέροις ἐπικαταδραμόντες ἐκ τῶν
χωρίων κυκλοῦνταί τε, καὶ πολλὰ γενναῖα ἔργα ἀποδειξαμένους
διαφθείρουσιν ἅπαντας σὺν χρόνῳ.
</p>
</div3>
<div3 type="section" n="2">
<p>μετʼ
οὐ πολὺ δὲ καὶ οἱ τὸν λόφον καταλαβόμενοι λιμῷ τε
καὶ δίψῃ πιεζόμενοι ὁμόσε χωρεῖν τοῖς πολεμίοις ἔγνωσαν·
καὶ συμπεσόντες ὀλίγοι πρὸς πολλοὺς ἕωθεν ἀρξάμενοι
μέχρι νυκτὸς ἐμάχοντο· καὶ τοσοῦτον ἐποίησαν
τῶν πολεμίων φόνον, ὥστε τοὺς σωροὺς τῶν νεκρῶν
ἐμποδὼν αὐτοῖς εἶναι τῆς μάχης πολλαχῇ κεχυμένους.
οἱ δὲ Τυρρηνοὶ πλεῖον ἢ τὸ τρίτον τῆς στρατιᾶς μέρος
<milestone unit="reiskpage" n="1799"/>
ἀπολωλεκότες καὶ περὶ τοῦ λοιποῦ δείσαντες, μικρὸν
ἀνασχόντες τὰ ὅπλα διὰ τῶν ἀνακλητικῶν ἐπεκηρυκεύοντο
πρὸς τοὺς ἄνδρας, ἄδειαν αὐτοῖς ὑπισχνούμενοι
καὶ δίοδον, ἐὰν τὰ ὅπλα ἀποθῶνται καὶ τὸ φρούριον
ἐκλίπωσιν.
</p>
</div3>
<div3 type="section" n="3">
<p>οὐ προσδεξαμένων δὲ τῶν ἀνδρῶν τὰς
προκλήσεις, ἀλλὰ τὸν εὐγενῆ θάνατον αἱρουμένων
ἐπῄεσαν αὐτοῖς αὖθις ἐκ διαδοχῆς, συστάδην μὲν καὶ
ἐκ χειρὸς οὐκέτι μαχόμενοι, πρόσωθεν δὲ βάλλοντες
ἀθρόοι λόγχαις καὶ χερμάσι, καὶ ἦν νιφετῷ παραπλήσιος
<pb id="v.3p.311"/>
ἡ πληθὺς τῶν βελῶν. οἱ δὲ Ῥωμαῖοι συστρεφόμενοι
κατὰ λόχους προσέτρεχον αὐτοῖς οὐχ ὑφισταμένοις
καὶ πολλὰς πληγὰς λαμβάνοντες ὑπὸ τῶν πέριξ
ὑπέμενον.
</p>
</div3>
<div3 type="section" n="4">
<p>ὡς δὲ τά τε ξίφη πολλοῖς ἄχρηστα ἦν τὰ 
μὲν ἀπεστομωμένα τὰς ἀκμάς, τὰ δὲ κατεαγότα, καὶ 
τῶν ἀσπίδων τὰ πέριξ ἴτυος ἐχόμενα διετέθρυπτο,
<milestone unit="reiskpage" n="1800"/>ἔξαιμοί τε οἱ πλείους καὶ καταβελεῖς καὶ παράλυτοι τὰ
μέλη διὰ πλῆθος τραυμάτων ἦσαν, καταφρονήσαντες
αὐτῶν οἱ Τυρρηνοὶ χωροῦσιν ὁμόσε· καὶ οἱ Ῥωμαῖοι
προσπίπτοντες ὥσπερ θηρία δόρατά τʼ αὐτῶν ἐπιλαμβανόμενοι 
κατέκλων, καὶ ξίφη δραττόμενοι κατὰ τὰς
ἀκμὰς ἀπέσπων, καὶ περικυλίοντες εἰς τὴν γῆν τὰ σώματα
συνεφύροντο θυμῷ τὸ πλεῖον ἢ δυνάμει διαγωνιζόμενοι.
</p>
</div3>
<div3 type="section" n="5">
<p>ὥστʼ οὐκέτι συνῄεσαν αὐτοῖς εἰς χεῖρας οἱ 
πολέμιοι, τό τε καρτερικὸν ἐκπληττόμενοι τῶν ἀνδρῶν, 
καὶ τὴν ἀπόνοιαν, ἣν προσειλήφεσαν, κατὰ τὴν ἀπόγνωσιν
τοῦ ζῆν δεδιότες· ἀλλʼ ἀποστάντες αὖθις ἔβαλλον
ἀθρόοι καὶ ξύλοις καὶ λίθοις καὶ ὅτῳ ἄλλῳ ἐντύχοιεν,
καὶ τελευτῶντες ἐγκατέχωσαν αὐτοὺς τῷ πλήθει
τῶν βελῶν. διαφθείραντες δὲ τοὺς ἄνδρας ἔθεον ἐπὶ 
τὸ φρούριον, ἔχοντες τὰς τῶν ἐπιφανεστάτων κεφαλάς,
</p>
</div3>
<div3 type="section" n="6">
<p>ὡς ἐξ ἐφόδου τοὺς ἐκεῖ παραληψόμενοι. οὐ μὴν
<milestone unit="reiskpage" n="1801"/>ἐχώρησέ γʼ αὐτοῖς κατʼ ἐλπίδα τὸ ἔργον· οἱ γὰρ
καταλειφθέντες ἐν αὐτῷ ζηλώσαντες τὸ εὐγενὲς τοῦ
θανάτου τῶν θʼ ἑταίρων καὶ <add>τῶν</add> συγγενῶν ἐξῆλθον 
ὀλίγοι παντάπασιν ὄντες, καὶ πολὺν ἀγωνισάμενοι χρόνον
τὸν αὐτὸν τρόπον τοῖς ἑτέροις ἅπαντες διεφθάρησαν·
<pb id="v.3p.312"/>
τὸ δὲ χωρίον ἔρημον οἱ Τυρρηνοὶ παρέλαβον.
ἐμοὶ μὲν δὴ ὁ λόγος οὗτος πιστότερος ἐφαίνετο πολὺ
τοῦ προτέρου· φέρονται δʼ ἐν γραφαῖς Ῥωμαίων ἀξιοχρέοις ἀμφότεροι.
</p>
</div3>
</div2>
<div2 type="chapter" n="22">
<div3 type="section" n="1">
<p>
τὸ δὲ συναπτόμενον τούτοις ὑπό τινων οὔτʼ
ἀληθὲς ὂν οὔτε πιθανόν, ἐκ παρακούσματος δέ τινος
πεπλασμένον ὑπὸ τοῦ πλήθους, ἄξιον μὴ παραλιπεῖν
ἀνεξέταστον. λέγουσι γὰρ δή τινες, τῶν ἓξ καὶ τριακοσίων
Φαβίων ἀπολομένων ὅτι ἓν μόνον ἐλείφθη τοῦ
γένους παιδίον, πρᾶγμα οὐ μόνον ἀπίθανον, ἀλλὰ καὶ
</p>
</div3>
<div3 type="section" n="2">
<p>ἀδύνατον εἰσάγοντες. οὔτε γὰρ ἀτέκνους τε καὶ ἀγάμους
ἅπαντας εἶναι δυνατὸν ἦν τοὺς ἐξελθόντας εἰς
<milestone unit="reiskpage" n="1802"/>
τὸ φρούριον Φαβίους. ὁ γὰρ ἀρχαῖος αὐτῶν νόμος
γαμεῖν τʼ ἠνάγκαζε τοὺς ἐν ἡλικίᾳ, καὶ τὰ γεννώμενα
πάντα ἐπάναγκες τρέφειν· ὃν οὐκ ἂν δήπου κατέλυσαν
οἱ Φάβιοι μόνοι πεφυλαγμένον ἄχρι τῆς ἑαυτῶν ἡλικίας
ὑπὸ τῶν πατέρων.
</p>
</div3>
<div3 type="section" n="3">
<p>εἰ δὲ δὴ καὶ τοῦτο θείη τις,
ἀλλʼ ἐκεῖνό γʼ οὐκ ἂν ἔτι συγχωρήσειε, τὸ μηδʼ ἀδελφοὺς
αὐτῶν εἶναί τισιν ἡλικίαν ἔτι παίδων ἔχοντας.
μύθοις γὰρ δὴ ταῦτά γε καὶ πλάσμασιν ἔοικε θεατρικοῖς.
οἱ δὲ πατέρες αὐτῶν, ὅσοι παῖδας ἔτι ποιεῖν
εἶχον ἡλικίαν, τοσαύτης κατασχούσης τὸ γένος ἐρημίας
οὐκ ἂν ἑκόντες τε καὶ ἄκοντες ἑτέρους παῖδας ἐποιήσαντο,
ἵνα μήτε ἱερὰ ἐκλειφθῇ πατρῷα μήτε δόξα τηλικαύτη
 διαφθαρῇ γένους;
</p>
</div3>
<div3 type="section" n="4">
<p>εἰ μὴ ἄρα οὐδὲ πατέρες
αὐτῶν τισιν ἐλείποντο, ἀλλὰ πάντα εἰς ταὐτὸ συνῆλθεν
<pb id="v.3p.313"/>
ἐπὶ τῶν ἓξ καὶ τριακοσίων ἀνδρῶν ἐκείνων τὰ ἀδύνατα·
<milestone unit="reiskpage" n="1803"/>μὴ παῖδας αὐτοῖς καταλειφθῆναι νηπίους, μὴ γυναῖκας
ἐγκύους, μὴ ἀδελφοὺς ἀνήβους, μὴ πατέρας ἐν ἀκμῇ.
ταύτῃ μὲν δὴ τὸν λόγον ἐξετάζων οὐκ ἀληθῆ νενόμικα,
</p>
</div3>
<div3 type="section" n="5">
<p>ἐκεῖνον δʼ ἀληθῆ· τῶν τριῶν ἀδελφῶν, Καίσωνός τε 
καὶ Κοίντου καὶ Μάρκου τῶν ὑπατευσάντων τὰς συνεχεῖς
ἑπτὰ ὑπατείας, ἐγκαταλειφθῆναι πείθομαι Μάρκῳ
παιδίον, καὶ τοῦτʼ εἶναι τὸ λεγόμενον ἐκ τοῦ Φαβίων
οἴκου λοιπόν.
</p>
</div3>
<div3 type="section" n="6">
<p>οὐδὲν <add>δὲ</add> κωλύει τῷ μηκέτι τῶν ἄλλων 
ἐπιφανῆ τινα καὶ λαμπρὸν ἔξω τοῦ ἑνὸς τοῦδε 
ἀνδρωθέντος γενέσθαι ταύτην παραστῆναι τοῖς πολλοῖς
τὴν δόξαν, ὅτι μόνος ἐκεῖνος ἐκ τοῦ Φαβίων γένους
ἐστὶ λοιπός· οὐχ ὡς μηδενὸς ἄλλον ὄντος, ἀλλʼ ὡς
μηδενὸς ἐκείνοις ὁμοίου, ἀρετῇ τεκμαιρομένοις τὸ συγγενές,
οὐ φύσει· καὶ περὶ μὲν τούτων ταῦθʼ ἱκανά. 
</p>
</div3>
</div2>
<div2 type="chapter" n="23">
<div3 type="section" n="1">
<p>
οἱ γοῦν Τυρρηνοὶ τούς τʼ ἄνδρας διαφθείραντες
καὶ τὸ ἐν τῇ Κρεμέρᾳ φρούριον παραλαβόντες
ἐπὶ τὴν ἄλλην στρατιὰν τῶν Ῥωμαίων ἦγον
<milestone unit="reiskpage" n="1804"/>τὰς δυνάμεις. ἔτυχε δʼ οὐ μακρὰν κατεστρατοπεδευκὼς
ὁ ἕτερος τῶν ὑπάτων Μενήνιος οὐκ ἐν ἀσφαλεῖ 
χωρίῳ· καὶ ὅτε ἡ Φαβίων συγγένεια καὶ τὸ πελατικὸν
αὐτῶν ἀπώλλυντο, τριάκοντά που σταδίους ἀπεῖχεν
ἀφʼ οὗ τὸ πάθος ἐγένετο τόπου, δόξαν τʼ οὐκ ὀλίγοις
παρέσχε, γνοὺς ἐν οἵοις κακοῖς ἦσαν οἱ Φάβιοι, μηδεμίαν
<pb id="v.3p.314"/>
αὐτῶν ποιήσασθαι φροντίδα τῆς τʼ ἀρετῆς καὶ
</p>
</div3>
<div3 type="section" n="2">
<p>δόξης τοῖς ἀνδράσι φθονῶν. τοιγαροῦν μετὰ ταῦθʼ
ὑπαχθεὶς ὑπὸ τῶν δημάρχων εἰς δίκην ἐπὶ ταύτῃ μάλιστα
τῇ αἰτίᾳ ἑάλω. σφόδρα γὰρ ἐπένθησεν ἡ Ῥωμαίων
πόλις ἀνδρῶν τοσούτων καὶ τοιούτων ἀρετὰς
ἀποκειραμένη, καὶ πρὸς ἅπαν τὸ δόξαν αὐτοῖς αἴτιον
γεγονέναι τῆς τοιαύτης συμφορᾶς πικρῶς καὶ ἀπαραιτήτως
εἶχεν· τὴν δʼ ἡμέραν ἐκείνην, ἐν ᾗ τὸ πάθος
ἐγένετο, μέλαινάν τε καὶ ἀποφράδα τίθεται, καὶ οὐδενὸς
ἂν ἔργου ἐν ταύτῃ χρηστοῦ ἄρξαιτο, τὴν τότε
συμβᾶσαν αὐτῇ τύχην ὀττευομένη.
</p>
</div3>
<div3 type="section" n="3">
<p>ὡς δὲ πλησίον
ἐγένοντο τῶν Ῥωμαίων οἱ Τυρρηνοί, συνιδόντες αὐτῶν
τὸ στρατόπεδον  —  ἦν δʼ ὑπὸ λαγόνι κείμενον ὄρους  — 
τῆς τʼ ἀπειρίας τοῦ στρατηγοῦ κατεφρόνησαν, καὶ τὸ
<milestone unit="reiskpage" n="1805"/>
δοθὲν ὑπὸ τῆς τύχης πλεονέκτημα ἀγαπητῶς ἔλαβον.
καὶ αὐτίκα τοὺς ἱππεῖς ἀναλαβόντες κατὰ τὴν ἑτέραν
πλευρὰν τοῦ λόφου οὐδενὸς κωλύοντος ἀνέβησαν ἐπὶ
τὴν κορυφήν. καταλαβόμενοι δὲ τὸν ὑπὲρ κεφαλῆς
τῶν Ῥωμαίων κόρυμβον ἔθεντο ἐν τούτῳ τὰ ὅπλα, καὶ
τὴν ἄλλην δύναμιν ἀσφαλῶς ἀναβιβάσαντες ὑψηλῷ χάρακι
καὶ βαθείᾳ τάφρῳ τὴν παρεμβολὴν ὠχυρώσαντο.
</p>
</div3>
<div3 type="section" n="4">
<p>εἰ μὲν οὖν συνιδὼν ὁ Μενήνιος, οἷον ἔδωκε πλεονέκτημα
τοῖς πολεμίοις, μετέγνω τε τὴν ἁμαρτάδα καὶ
εἰς ἀσφαλέστερον ἀπήγαγε χωρίον τὴν στρατιάν, σοφὸς
ἂν ἦν, νῦν δὲ διʼ αἰσχύνης λαμβάνων τὸ δοκεῖν ἡμαρτηκέναι
<pb id="v.3p.315"/>
καὶ τὸ αὔθαδες πρὸς τοὺς μεταδιδάσκοντας
φυλάττων, <del>μετὰ</del> αἰσχύνης ἄξιον πτῶμα ἔπεσεν.
</p>
</div3>
<div3 type="section" n="5">
<p> οἷα
γὰρ ἐξ ὑπερδεξίων αὐτοῦ τόπων οἱ πολέμιοι τὰς ἐξόδους
ἑκάστοτε ποιούμενοι πολλὰ ἐπλεονέκτουν, ἀγοράς
τʼ αὐτῶν ἀγομένας ὑπὸ τῶν ἐμπόρων ἁρπάζοντες, καὶ 
τοῖς ἐπὶ χιλὸν ἢ ὕδωρ ἐκπορευομένοις ἐπιτιθέμενοι·
<milestone unit="reiskpage" n="1806"/>καὶ περιειστήκει τῷ μὲν ὑπάτῳ μήτε καιροῦ εἶναι κυρίῳ,
ἐν ᾧ τὸν ἀγῶνα ἔμελλε ποιεῖσθαι, μήτε τόπου,
ἃ δοκεῖ μεγάλα εἶναι κατηγορήματα ἡγεμόνων στρατηγίας
ἀπείρων· τοῖς δὲ Τυρρηνοῖς ἀμφότερα, ὡς ἐβούλοντο,
</p>
</div3>
<div3 type="section" n="6">
<p>εἶχε ταῦτα. καὶ οὐδὲ τότʼ ἀπαναστῆσαι τὴν 
στρατιὰν ὁ Μενήνιος ὑπέμεινεν, ἀλλʼ ἐξαγαγὼν παρέταξεν
ὡς εἰς μάχην, καταφρονήσας τῶν τὰ συμφέροντα
ὑποτιθεμένων. καὶ οἱ Τυρρηνοὶ τὴν ἄνοιαν τοῦ στρατηγοῦ
μέγα εὐτύχημα ἡγησάμενοι κατέβαινον ἐκ τοῦ 
χάρακος οὐκ ἐλάττους ἢ διπλάσιοι τῶν πολεμίων ὄντες.
</p>
</div3>
<div3 type="section" n="7">
<p>ὡς δὲ συνέπεσον ἀλλήλοις, φόνος ἐγίγνετο τῶν Ῥωμαίων 
πολὺς οὐ δυναμένων ἐν τῇ τάξει μένειν. ἐξεώθουν
γὰρ αὐτοὺς οἱ Τυρρηνοὶ τοῦ τε χωρίου τὴν
φύσιν ἔχοντες σύμμαχον καὶ τῶν ἐφεστηκότων κατόπιν 
 —  ἐτάξαντο γὰρ ἐπὶ βάθος  —  ἐμπτώσει πολλῇ συνεργούμενοι.
<milestone unit="reiskpage" n="1807"/>πεσόντων δὲ τῶν ἐπιφανεστάτων λοχαγῶν,
ἡ λοιπὴ τῶν Ῥωμαίων δύναμις ἐγκλίνασα ἔφευγεν
ἐπὶ τὸν χάρακα· οἱ δʼ ἠκολούθουν, καὶ τάς τε σημαίας
αὐτῶν ἀφαιροῦνται καὶ τοὺς τραυματίας συλλαμβάνουσι 
<pb id="v.3p.316"/>
καὶ τῶν νεκρῶν γίνονται κύριοι. καὶ
</p>
</div3>
<div3 type="section" n="8">
<p>κατακλείσαντες αὐτοὺς εἰς πολιορκίαν καὶ διʼ ὅλης
τῆς λοιπῆς ἡμέρας προσβολὰς ποιησάμενοι πολλὰς καὶ
οὐδὲ τὴν νύκτα ἀφέντες αἱροῦσι τὸν χάρακα ἐκλιπόντων
αὐτὸν τῶν ἔνδον, καὶ γίνονται πολλῶν σωμάτων
τε καὶ χρημάτων ἐγκρατεῖς· οὐδὲ γὰρ ἀποσκευάσασθαι
δύναμιν ἔσχον οἱ φεύγοντες, ἀλλʼ ἀγαπητῶς
αὐτὰ τὰ σώματα διέσωσαν, οὐδὲ τὰ ὅπλα πολλοὶ φυλάττοντες.
</p>
</div3>
</div2>
<div2 type="chapter" n="24">
<div3 type="section" n="1">
<p>
οἱ δʼ ἐν τῇ Ῥώμῃ τήν τʼ ἀπώλειαν τῶν
σφετέρων καὶ τὴν ἅλωσιν τοῦ χάρακος μαθόντες  — 
ἧκον γὰρ οἱ πρῶτοι διασωθέντες ἐκ τῆς τροπῆς πολλῆς
ἔτι νυκτὸς οὔσης  —  εἰς μέγαν θόρυβον ὥσπερ
εἰκὸς κατέστησαν· καὶ ὡς αὐτίκα δὴ μάλα τῶν πολεμίων
<milestone unit="reiskpage" n="1808"/>
ἐπὶ σφᾶς ἐλευσομένων ἁρπάσαντες τὰ ὅπλα, οἱ
μὲν τὰ τείχη περιεστεφάνουν, οἱ δὲ πρὸ τῶν πυλῶν
ἐτάξαντο, οἱ δὲ τὰ μετέωρα τῆς πόλεως κατελαμβάνοντο.
</p>
</div3>
<div3 type="section" n="2">
<p>ἦν δὲ δρόμος ἄτακτος ἀνὰ τὴν πόλιν ὅλην καὶ βοὴ
συμμιγής, καὶ ἐπὶ τοῖς τέγεσι τῶν οἴκων εἰς ἀλκὴν καὶ
ἀγῶνα εὐτρεπὴς ὁ κατοικίδιος ὄχλος, πυρσοί τε συνεχεῖς,
οἷα δὴ ἐν νυκτὶ καὶ σκοταίᾳ ταύτῃ, ὑπὸ λαμπάδων
καὶ ἀπὸ τεγῶν τοσοῦτοι τὸ πλῆθος ᾔροντο,
ὥστε συναφὲς εἶναι δοκεῖν τοῖς πρόσωθεν ὁρῶσι τὸ
</p>
</div3>
<div3 type="section" n="3">
<p>σέλας καὶ δόξαν ἐμπιμπραμένης πόλεως παρασχεῖν. καὶ
<pb id="v.3p.317"/>
εἰ τότε οἱ Τυρρηνοὶ τῶν ἐκ τοῦ χάρακος ὠφελειῶν
ὑπεριδόντες ἐκ ποδὸς τοῖς φεύγουσιν ἠκολούθησαν,
ἅπασʼ ἂν διέφθαρτο ἡ στρατεύσασα ἐπʼ αὐτοὺς δύναμις,
νῦν δὲ πρὸς ἁρπαγάς τε τῶν ἐγκαταλειφθέντων
<milestone unit="reiskpage" n="1809"/>ἐν τῷ χάρακι τραπόμενοι καὶ ἀναπαύσει τὰ σώματα 
δόντες μεγάλου αὐχήματος ἑαυτοὺς ἐστέρησαν. τῇ δʼ
ἑξῆς ἡμέρᾳ τὰς δυνάμεις ἄγοντες ἐπὶ τὴν Ῥώμην καὶ
σταδίους ἀμφὶ τοὺς ἑκκαίδεκα ἀποσχόντες ὄρος, ἐξ οὗ
σύνοπτός ἐστιν ἡ Ῥώμη, τὸ καλούμενον Ἰάνικλον,
καταλαμβάνονται, ὅθεν ὁρμώμενοι τὴν Ῥωμαίων χώραν 
ἦγόν τε καὶ ἔφερον ἀκώλυτοι κατὰ πολλὴν τῶν ἔνδον
ὑπεροψίαν, μέχρι τοῦ παραγενέσθαι τὸν ἕτερον τῶν
ὑπάτων Ὁράτιον ἄγοντα τὴν ἐν Οὐολούσκοις δύναμιν.
</p>
</div3>
<div3 type="section" n="4">
<p>τότε δὴ ἐν τῷ ἀσφαλεῖ Ῥωμαῖοι νομίσαντες εἶναι καὶ 
τὴν ἐν τῇ πόλει νεότητα καθοπλίσαντες ἐξῆλθον εἰς 
τὴν ὕπαιθρον. ὡς δὲ τήν τε πρώτην μάχην ἀπὸ σταδίων
ὀκτὼ τῆς πόλεως ποιησάμενοι παρὰ τὸ τῆς Ἐλπίδος
ἱερὸν ἐνίκησάν τε καὶ ἀπεώσαντο τοὺς ἀντιταξαμένους,
καὶ μετὰ ταύτην αὖθις ἑτέρᾳ πλείονι δυνάμει
τῶν Τυρρηνῶν ἐπελθόντων παρὰ ταῖς Κολλίναις καλουμέναις 
πύλαις <del>ποιησάμενοι</del> λαμπρῶς ἠγωνίσαντο,
<del>καὶ</del> ἀνέπνευσαν ἐκ τοῦ δέους, καὶ τὸ ἔτος τοῦτʼ ἐτελεύτα.
</p>
</div3>
</div2>
<div2 type="chapter" n="25">
<div3 type="section" n="1">
<p>
<milestone unit="reiskpage" n="1810"/>τῷ δʼ ἑξῆς ἔτει περὶ τὰς θερινὰς μάλιστα
<pb id="v.3p.318"/>
τροπὰς Σεξτιλίου μηνὸς παραλαμβάνουσι τὴν ὑπατείαν
ἄνδρες ἔμπειροι πολέμων Σερούιός τε Σερουίλιος καὶ
Αὖλος Οὐεργίνιος, οἷς ὁ πρὸς τοὺς Τυρρηνοὺς πόλεμος
καίτοι μέγας καὶ χαλεπὸς ὢν χρυσὸς ἐφαίνετο
παρὰ τὸν ἐντὸς τείχους ἐξεταζόμενος. ἀσπόρου γὰρ
τῆς χώρας ἐν τῷ παρελθόντι χειμῶνι διὰ τὸν ἐπιτειχισμὸν
τοῦ πλησίον ὄρους καὶ τὰς συνεχεῖς καταδρομὰς
γενομένης, καὶ οὐδὲ τῶν ἐμπόρων ἔτι τὰς ἔξωθεν
ἐπεισαγόντων ἀγορὰς σπάνις ἰσχυρὰ σίτου τὴν Ῥώμην
κατέσχε μεστὴν οὖσαν ὄχλου τοῦ τε κατοικιδίου καὶ
</p>
</div3>
<div3 type="section" n="2">
<p>τοῦ συνερρυηκότος ἐκ τῶν ἀγρῶν. τῶν μὲν γὰρ ἐν
ἥβῃ πολιτῶν ὑπὲρ τὰς ἕνδεκα μυριάδας ἦσαν, ὡς ἐκ
<milestone unit="reiskpage" n="1811"/>
τῆς ἔγγιστα τιμήσεως εὑρέθη, γυναικῶν δὲ καὶ παίδων
καὶ τῆς οἰκετικῆς θεραπείας ἐμπόρων τε καὶ παίδων
καὶ τῆς οἰκετικῆς θεραπείας ἐμπόρων τε καὶ ἐργαζομένων
τὰς βαναύσους τέχνας μετοίκων  —  οὐδενὶ γὰρ
ἐξῆν Ῥωμαίων οὔτε κάπηλον οὔτε χειροτέχνην βίον
ἔχειν  —  οὐκ ἔλαττον ἢ τριπλάσιον τοῦ πολιτικοῦ πλήθους·
οὓς οὐκ ἦν παραμυθήσασθαι ῥᾴδιον ἀγανακτοῦντας
ἐπὶ τῷ πάθει καὶ συντρέχοντας εἰς τὴν ἀγορὰν
καὶ καταβοῶντας τῶν ἐν τοῖς τέλεσιν, ἐπί τε τὰς οἰκίας
τῶν πλουσίων κατὰ πλῆθος ὠθουμένους, καὶ διαρπάζειν
ἐπιχειροῦντας ἄτερ ὠνῆς τὰς ἀποκειμένας αὐτοῖς
τροφάς.
</p>
</div3>
<div3 type="section" n="3">
<p>οἱ δὲ δήμαρχοι συνάγοντες αὐτοὺς εἰς ἐκκλησίαν
καὶ κατηγοροῦντες τῶν πατρικίων ὡς αἰεί τι κακὸν
<pb id="v.3p.319"/>
ἐπὶ τοῖς πένησι μηχανωμένων, καὶ πάνθʼ, ὅσα
πώποτε δεινὰ συνέβη κατὰ τὴν ἀτέκμαρτόν τε καὶ
ἀφύλακτον ἀνθρώποις τύχην, ἐκείνων ἔργα λέγοντες,
</p>
</div3>
<div3 type="section" n="4">
<p>
<milestone unit="reiskpage" n="1812"/>ὑβριστὰς εἶναι πικροὺς ἐξειργάσαντο. τοιούτοις συνεχόμενοι 
κακοῖς οἱ ὕπατοι πέμπουσι τοὺς συνωνησομένους 
σῖτον ἐκ τῶν σύνεγγυς τόπων μετὰ πολλῶν
χρημάτων, καὶ τὸν ἐν ταῖς οἰκίαις ἔταξαν εἰς τὸ δημόσιον
ἀναφέρειν τοὺς εἰς τὸν ἑαυτῶν βίον πλείονα
τοῦ μετρίου παραθεμένους, τιμὴν ὁρίσαντες ἀποχρῶσαν.
ταῦτα δὴ καὶ ἄλλα πολλὰ μηχανώμενοι τοιαῦτα ἐπέσχον 
τῶν πενήτων τὰς παρανομίας καὶ ἀναστροφὴν ἔλαβον
τῆς εἰς τὸν πόλεμον παρασκευῆς.
</p>
</div3>
</div2>
<div2 type="chapter" n="26">
<div3 type="section" n="1">
<p>
ἐπεὶ δʼ αἱ μὲν ἔξωθεν ἐβράδυνον ἀγοραί,
<milestone unit="reiskpage" n="1813"/>τὰ δʼ ἐντὸς τείχους τροφῆς ἐχόμενα πάντα κατανάλωτο,
ἀποστροφὴ δὲ τῶν κακῶν οὐδεμία ἦν ἑτέρα, ἀλλὰ δυεῖν 
θάτερον ἐχρῆν, ἢ τοὺς πολεμίους ἐκβαλεῖν ἐκ τῆς χώρας
ἁπάσῃ δυνάμει παρακινδυνεύσαντας, ἢ τειχήρεις
μένοντας ὑπὸ λιμοῦ τε καὶ στάσεως διαφθαρῆναι, τὸ
κουφότερον αἱρούμενοι τῶν κακῶν ἔγνωσαν ὁμόσε χωρεῖν
τοῖς ἐκ τῶν πολεμίων δεινοῖς.
</p>
</div3>
<div3 type="section" n="2">
<p>προαγαγόντες δὲ 
τὰς δυνάμεις ἐκ τῆς πόλεως περὶ μέσας νύκτας διέβησαν
τὸν ποταμὸν ἐπὶ σχεδίαις καί, πρὶν ἡμέραν λαμπρὰν
γενέσθαι, πλησίον τῶν πολεμίων κατεστρατοπέδευσαν.
τῇ δʼ ἑξῆς ἡμέρᾳ προελθόντες ἔταξαν ὡς εἰς
μάχην τὸν στρατόν. εἶχε δὲ τὸ μὲν δεξιὸν τῶν κεράτων 
Οὐεργίνιος, τὸ δʼ εὐώνυμον Σερουίλιος.
</p>
</div3>
<div3 type="section" n="3">
<p>ἰδόντες 
<pb id="v.3p.320"/>
δʼ αὐτοὺς εὐτρεπεῖς ὄντας οἱ Τυρρηνοὶ πρὸς τὸν ἀγῶνα
σφόδρα ἐχάρησαν, ὡς ἑνὶ τῷ τότε κινδύνῳ κατὰ νοῦν
χωρήσαντι τὴν Ῥωμαίων καθελοῦντες ἀρχήν, εἰδότες,
ὅτι πᾶν, ὅσον ἦν κράτιστον στρατιωτικὸν αὐτῶν, εἰς
τὸν ἀγῶνα ἐκεῖνον ὥρμητο, καὶ διʼ ἐλπίδος ἔχοντες,
ἐν ᾗ πολὺ τὸ κοῦφον ἦν, ῥᾳδίως αὐτῶν κρατήσειν,
<milestone unit="reiskpage" n="1814"/>
ἐπειδὴ τὴν μετὰ Μενηνίου δύναμιν ἐν δυσχωρίαις
παραταξαμένην σφίσιν ἐνίκησαν. γενομένης δʼ ἰσχυρᾶς
καὶ πολυχρονίου μάχης πολλοὺς μὲν ἀποκτείναντες Ῥωμαίων,
πολλῷ δʼ ἔτι πλείονας τῶν σφετέρων ἀποβαλόντες
ἀνεχώρουν βάδην ἐπὶ τὸν χάρακα.
</p>
</div3>
<div3 type="section" n="4">
<p>ὁ μὲν οὖν
Οὐεργίνιος τὸ δεξιὸν κέρας ἔχων οὐκ εἴα διώκειν τοὺς
σφετέρους, ἀλλʼ ἐπὶ τῷ κατορθώματι μένειν, ὁ δὲ Σερουίλιος
ὁ τεταγμένος ἐπὶ θατέρου κέρως ἐδίωκε τοὺς
καθʼ ἑαυτὸν ἑπόμενος ἄχρι πολλοῦ. ὡς δʼ ἐν τοῖς
μετεώροις ἐγένετο, ὑποστρέψαντες οἱ Τυρρηνοί, καὶ τῶν
ἐκ τοῦ χάρακος ἐπιβοηθησάντων, ἐνσείουσιν αὐτοῖς.
οἱ δʼ ὀλίγον τινὰ δεξάμενοι χρόνον ἐγκλίνουσι τὰ νῶτα,
καὶ κατὰ τοῦ λόφου διωκόμενοι σποράδες ἀπώλλυντο.
</p>
</div3>
<div3 type="section" n="5">
<p> μαθὼν δὲ Οὐεργίνιος, ἐν οἵαις ἦν τύχαις ἡ τὸ ἀριστερὸν
κέρας κατέχουσα στρατιά, πᾶσαν ἔχων τὴν δύναμιν
ἐν τάξει πλαγίαν ἦγε διὰ τοῦ ὄρους ὁδόν. γενόμενος
δὲ κατὰ νώτου τῶν διωκόντων τοὺς σφετέρους,
μέρος μέν τι ταύτῃ καταλείπει τῆς στρατιᾶς κωλύσεως
<milestone unit="reiskpage" n="1815"/>
ἕνεκεν τῶν ἐκ τοῦ χάρακος ἐπιβοηθησόντων, τὸ δὲ
λοιπὸν αὐτὸς ἄγων ἐπεφέρετο τοῖς πολεμίοις. ἐν δὲ
τούτῳ καὶ οἱ μετὰ τοῦ Σερουιλίου θαρσήσαντες τῇ
<pb id="v.3p.321"/>
παρουσίᾳ τῶν σφετέρων ὑποστρέφουσί τε καὶ καταστάντες
ἐμάχοντο. κυκλωθέντες δʼ ὑπʼ ἀμφοῖν οἱ
Τυρρηνοὶ καὶ οὔτε πρόσω διεκπορευθῆναι δυνάμενοι
διὰ τοὺς ὁμόσε χωροῦντας, οὔτʼ ὀπίσω φεύγειν ἐπὶ
τὸν χάρακα διὰ τοὺς κατόπιν ἐπιόντας, οὐκ ἀνάνδρως,
</p>
</div3>
<div3 type="section" n="6">
<p>ἀτυχῶς δʼ οἱ πλείους κατεκόπησαν. γενομένης δʼ οἰκτρᾶς 
νίκης περὶ τοὺς Ῥωμαίους, καὶ οὐ παντάπασιν
εὐτυχὲς τέλος εἰληφότος τοῦ ἀγῶνος οἱ μὲν ὕπατοι
πρὸ τῶν νεκρῶν καταστρατοπεδευσάμενοι τὴν ἐπιοῦσαν
νύκτα ηὐλίσαντο, οἱ δὲ κατέχοντες τὸ Ἰάνικλον Τυρρηνοί, 
ἐπειδὴ οὐδεμία παρὰ τῶν οἴκοθεν ἤρχετο ἐπικουρία,
καταλιπεῖν ἔκριναν τὸ φρούριον, καὶ ἀναστρατοπεδεύσαντες
νυκτὸς ἀπῆραν εἰς τὴν Οὐιεντανῶν
<milestone unit="reiskpage" n="1816"/>πόλιν ἐγγυτάτω σφίσι τῶν Τυρρηνίδων πόλεων κειμένην.
</p>
</div3>
<div3 type="section" n="7">
<p>τοῦ δὲ χάρακος αὐτῶν οἱ Ῥωμαῖοι κρατήσαντες 
τά τε χρήματα διαρπάζουσιν, ὅσα ὑπελείποντο ἀδύνατα
ὄντα ἐν φυγῇ φέρεσθαι, καὶ τραυματίας λαμβάνουσι
πολλούς, τοὺς μὲν ἐν ταῖς σκηναῖς ἀπολειφθέντας, τοὺς
δʼ ἀνὰ τὴν ὁδὸν ἅπασαν ἐστρωμένους.
</p>
</div3>
<div3 type="section" n="8">
<p>ἀντείχοντο γάρ 
τινες γλιχόμενοι τῆς οἴκαδε ὁδοῦ καὶ διεκαρτέρουν 
παρὰ δύναμιν ἀκολουθοῦντες, εἶτα βαρυνομένων αὐτοῖς
τῶν μελῶν ἡμιθνῆτες κατέρρεον ἐπὶ τὴν γῆν· οὓς
οἱ τῶν Ῥωμαίων ἱππεῖς ἐπὶ πολὺ τῆς ὁδοῦ προελθόντες
ἀνείλοντο· καὶ ἐπειδὴ οὐδὲν ἔτι πολέμιον ἦν καθελόντες
τὸ φρούριον καὶ τὰ λάφυρα ἄγοντες ἧκον εἰς 
τὴν πόλιν, τὰ σώματα τῶν ἐν τῇ μάχῃ τελευτησάντων
κομίσαντες οἰκτρὰν ὄψιν ἅπασι τοῖς πολίταις διὰ πλῆθός
<pb id="v.3p.322"/>
</p>
</div3>
<div3 type="section" n="9">
<p>τε καὶ ἀρετὴν τῶν ἀπολομένων. ὥσθʼ ὁ μὲν δῆμος
οὔθʼ ἑορτάζειν ὡς καλὸν ἀγῶνα κατορθώσας ἠξίου,
οὔτε πενθεῖν ὡς ἐπὶ μεγάλῃ καὶ ἀνηκέστῳ συμφορᾷ·
ἡ δὲ βουλὴ τοῖς μὲν θεοῖς τὰς ἀναγκαίους ἐψηφίσατο
θυσίας, τὴν δʼ ἐπινίκιον τοῦ θριάμβου πομπὴν οὐκ
<milestone unit="reiskpage" n="1817"/>
ἐπέτρεψε ποιήσασθαι τοῖς ὑπάτοις. μετʼ οὐ πολλὰς δʼ
ἡμέρας ἀγορᾶς ἐπλήσθη παντοδαπῆς ἡ πόλις τῶν τε
δημοσίᾳ πεμφθέντων καὶ τῶν εἰωθότων ἐμπορεύεσθαι
πολὺν εἰσαγαγόντων σῖτον, ὥστʼ ἐν τῇ προτέρᾳ πάντας
εὐετηρίᾳ γενέσθαι.
</p>
</div3>
</div2>
<div2 type="chapter" n="27">
<div3 type="section" n="1">
<p>
καταλυθέντων δὲ τῶν ὑπαιθρίων πολέμων
ἡ πολιτικὴ στάσις αὖθις ἀνεκαίετο τῶν δημάρχων πάλιν
ταραττόντων τὸ πλῆθος, καὶ τὰ μὲν ἄλλα πολιτεύματα
διεσκέδασαν αὐτῶν ἀντιταττόμενοι πρὸς ἕκαστον
οἱ πατρίκιοι, τὴν δὲ κατὰ Μενηνίου δίκην τοῦ νεωστὶ
ὑπατεύσαντος καίτοι πολλὰ πραγματευθέντες ἀδύνατοι
ἐγένοντο διαλῦσαι·
</p>
</div3>
<div3 type="section" n="2">
<p>ἀλλʼ ὑπαχθεὶς ὁ ἀνὴρ εἰς δίκην
ὑπὸ δυεῖν δημάρχων Κοίντου Κωνσιδίου καὶ Τίτου
Γενυκίου, καὶ λόγον ἀπαιτούμενος τῆς στρατηγίας τοῦ
πολέμου τέλος οὔτʼ εὐτυχὲς οὔτʼ εὐπρεπὲς λαβούσης,
μάλιστα δὲ διαβαλλόμενος ἐπὶ τῷ Φαβίων ὀλέθρῳ καὶ
τῇ Κρεμέρας ἁλώσει, δικάζοντος τοῦ δημοτικοῦ ὄχλου
κατὰ φυλάς, οὐ παρʼ ὀλίγας ψήφους ὦφλεν, υἱὸς ὢν
<milestone unit="reiskpage" n="1818"/>
Ἀγρίππα Μενηνίου τοῦ καταγαγόντος ἐκ τῆς φυγῆς
τὸν δῆμον καὶ διαλλάξαντος πρὸς τοὺς πατρικίους, ὃν
ἀποθανόντα ἡ βουλὴ ἐκ τῶν δημοσίων χρημάτων λαμπροτάταις
<pb id="v.3p.323"/>
ἐκόσμησε ταφαῖς, αἱ δὲ γυναῖκες αἱ Ῥωμαίων
ἐνιαύσιον ἐπένθησαν χρόνον πορφύραν καὶ χρυσὸν
ἀποθέμεναι.
</p>
</div3>
<div3 type="section" n="3">
<p>οὐ μέντοι θανάτου γʼ αὐτὸν οἱ καταδικασάμενοι 
ἐτίμησαν, ἀλλʼ ἐκτίσματος, ὃ πρὸς μὲν τοὺς
νῦν ἐξεταζόμενον βίους γέλωτος ἂν ἄξιον φανείη, τοῖς 
δὲ τότʼ ἀνθρώποις αὐτουργοῖς οὖσι καὶ πρὸς αὐτὰ τὰ
ἀναγκαῖα ζῶσι, μάλιστα δʼ ἐκείνῳ τῷ ἀνδρὶ πενίαν
κληρονομήσαντι παρὰ τοῦ πατρὸς ἀφειδὲς ἦν καὶ βαρύ,
δισχιλίων ἀριθμὸς ἀσσαρίων. ἦν δʼ ἀσσάριον τότε
χάλκεον νόμισμα βάρος λιτριαῖον, ὥστε τὸ σύμπαν 
ὄφλημα ταλάντων ἑκκαίδεκα εἰς ὁλκὴν χαλκοῦ γενέσθαι.
</p>
</div3>
<div3 type="section" n="4">
<p>
<milestone unit="reiskpage" n="1819"/>καὶ τοῦτʼ ἐπίφθονον ἐφάνη τοῖς τότʼ ἀνθρώποις, καὶ 
ἐπανορθώσασθαι βουλόμενοι αὐτὸ τὰς μὲν χρηματικὰς
ἔπαυσαν ζημίας, μετήνεγκαν δʼ εἰς προβάτων ἐκτίσματα
καὶ βοῶν, τάξαντες καὶ τούτων ἀριθμὸν ταῖς ὕστερον 
ἐσομέναις ὑπὸ τῶν ἀρχόντων τοῖς ἰδιώταις ἐπιβολαῖς.
ἐκ δὲ τῆς Μενηνίου καταδίκης ἀφορμὴν αὖθις εἰλήφεσαν
οἱ πατρίκιοι τῆς πρὸς τὸ δημοτικὸν ὀργῆς καὶ
οὔτε τὴν κληρουχίαν ἐπέτρεπον ἔτι αὐτῷ ποιεῖσθαι,
</p>
</div3>
<div3 type="section" n="5">
<p>οὔτʼ ἄλλο ἐβούλοντο ἐνδιδόναι μαλακὸν οὐδέν. μετʼ 
οὐ πολὺ δὲ καὶ τῷ δήμῳ μετέμελε τῶν δεδικασμένων,
ἐπειδὴ τὴν τελευτὴν τοῦ ἀνδρὸς ἐπύθετο· οὐδὲ γὰρ
εἰς ἀνθρώπων ἔτι συνῆλθεν ὁμιλίας, οὐδʼ ἐν δημοσίῳ
τινὶ πρὸς οὐδενὸς ὤφθη τόπῳ, ἐξόν τʼ αὐτῷ τὴν ζημίαν
<milestone unit="reiskpage" n="1820"/>ἐκτίσαντι μηδενὸς ἀπελαύνεσθαι τῶν καινῶν  —  
ἕτοιμοι γὰρ ἦσαν οὐκ ὀλίγοι τῶν ἐπιτηδείων αὐτοῦ
<pb id="v.3p.324"/>
τὴν καταδίκην ἀπαριθμεῖν  —  οὐκ ἠξίωσεν, ἀλλὰ θανάτου
τὴν συμφορὰν τιμησάμενος οἴκοι μένων καὶ οὐδένα
προσιέμενος ὑπό τʼ ἀθυμίας καὶ σίτων ἀποχῆς
μαρανθεὶς ἀπέστη τοῦ βίου. καὶ τὰ μὲν ἐν τούτῳ
πραχθέντα τῷ ἐνιαυτῷ τοιάδε ἦν.
</p>
</div3>
</div2>
<div2 type="chapter" n="28">
<div3 type="section" n="1">
<p>
Ποπλίου δὲ Οὐαλερίου Ποπλικόλα καὶ
Γαίου Ναυτίου παραλαβόντων τὴν ἀρχὴν ἕτερος ἀνὴρ
πάλιν τῶν πατρικίων Σερούιος Σερουίλιος, ὁ τῷ παρελθόντι
ὑπατεύσας ἔτει, μετʼ οὐ πολὺν ἢ τὴν ἀρχὴν
ἀποθέσθαι χρόνον εἰς τὸν ὑπὲρ τῆς ψυχῆς ἀγῶνα ἤχθη.
οἱ δὲ προθέντες αὐτῷ τὴν ἐν τῷ δήμῳ δίκην δύο τῶν
δημάρχων ἦσαν, Λεύκιος Καιδίκιος καὶ Τῖτος Στάτιος,
οὐκ ἀδικήματος, ἀλλὰ τύχης ἀπαιτοῦντες λόγον, ὅτι
κατὰ τὴν πρὸς Τυρρηνοὺς μάχην ὠσάμενος ἐπὶ τὸν
χάρακα τῶν πολεμίων ὁ ἀνὴρ θρασύτερον μᾶλλον ἢ
<milestone unit="reiskpage" n="1821"/>
φρονιμώτερον, ἐδιώχθη τε ὑπὸ τῶν ἔνδον ἀθρόων
ἐπεξελθόντων καὶ τὴν κρατίστην νεότητα ἀπέβαλεν.
</p>
</div3>
<div3 type="section" n="2">
<p>οὗτος ὁ ἀγὼν ἁπάντων ἐφάνη τοῖς πατρικίοις <del>ἀγώνων</del>
βαρύτατος, ἠγανάκτουν τε συνιόντες πρὸς ἀλλήλους
καὶ δεινὸν ἐποιοῦντο, εἰ τὰς εὐτολμίας τῶν στρατηγῶν
καὶ τὸ μηδένα κίνδυνον ὀκνεῖν, ἐὰν ἐναντιωθῇ ταῖς
ἐπιβολαῖς αὐτῶν τὸ δαιμόνιον, εἰς κατηγορίαν ἄξουσιν
οἱ μὴ στάντες παρὰ τὰ δεινά· δειλίας τε καὶ ὄκνου
καὶ τοῦ μηδὲν ἔτι καινουργεῖν τοὺς ἡγεμόνας, ὑφʼ ὧν
<pb id="v.3p.325"/>
ἐλευθερία τʼ ἀπόλλυται καὶ ἡγεμονία καταλύεται, τοὺς
τοιούτους ἀγῶνας αἰτίους ἔσεσθαι κατὰ τὸ εἰκὸς ἐλογίζοντο.
</p>
</div3>
<div3 type="section" n="3">
<p>παρακλήσει τε πολλῇ ἐχρῶντο τῶν δημοτικῶν 
μὴ καταγνῶναι τοῦ ἀνδρὸς τὴν δίκην, διδάσκοντες, ὡς
μεγάλα βλάψουσι τὴν πόλιν ἐπὶ ταῖς ἀτυχίαις τοὺς 
στρατηγοὺς ζημιοῦντες.
</p>
</div3>
<div3 type="section" n="4">
<p>ἐπεὶ δʼ ὁ τοῦ ἀγῶνος ἐνέστη 
χρόνος, παρελθὼν εἷς τῶν δημάρχων κατηγόρησε τοῦ
<milestone unit="reiskpage" n="1822"/>ἀνδρός, Λεύκιος Καιδίκιος, ὅτι διʼ ἀφροσύνην τε καὶ
τοῦ στρατηγεῖν ἀπειρίαν εἰς πρόδηλον ἄγων ὄλεθρον
τὰς δυνάμεις ἀπώλεσε τῆς πόλεως τὴν κρατίστην ἀκμήν, 
καὶ εἰ μὴ ταχεῖα τοῦ κακοῦ γνῶσις ἐγένετο τῷ
συνυπάτῳ, καὶ κατὰ σπουδὴν ἄγων τὰς δυνάμεις τούς
τε πολεμίους ἀνέστειλε καὶ τοὺς σφετέρους ἔσωσε, μηδὲν
ἂν γενέσθαι τὸ κωλῦσον ἅπασαν ἀπολωλέναι τὴν
ἑτέραν δύναμιν καὶ τὸ λοιπὸν ἡμίσειαν ἀντὶ διπλασίας 
εἶναι τὴν πόλιν.
</p>
</div3>
<div3 type="section" n="5">
<p>τοιαῦτʼ εἰπὼν μάρτυρας ἐπηγάγετο 
λοχαγούς τε, ὅσοι περιῆσαν, καὶ τῶν ἄλλων στρατιωτῶν
τινας, οἳ τὸ ἑαυτῶν αἰσχρὸν ἐπὶ τῇ τότε ἥττῃ
τε καὶ φυγῇ ζητοῦντες ἀπολύσασθαι τὸν στρατηγὸν
ᾐτιῶντο τῆς περὶ τὸν ἀγῶνα δυσποτμίας. ἔπειτʼ οἶκτον 
ἐπὶ τῇ συμφορᾷ τῶν τότε τεθνηκότων καταχεάμενος
πολὺν καὶ τὸ δεινὸν αὐξήσας, τά τʼ ἄλλα, ὅσα εἰς
φθόνον κοινῇ κατὰ τῶν πατρικίων λεγόμενα τοὺς μέλλοντας
ὑπὲρ τοῦ ἀνδρὸς δεήσεσθαι ἀνείρξειν ἔμελλεν
ἐκ πολλῆς ὑπεροψίας διελθών, παρέδωκε τὸν λόγον. 
</p>
</div3>
</div2>
<div2 type="chapter" n="29">
<div3 type="section" n="1">
<p>
<milestone unit="reiskpage" n="1823"/>παραλαβὼν δὲ τὴν ἀπολογίαν ὁ Σερουίλιος
εἶπεν· εἰ μὲν ἐπὶ δίκην με κεκλήκατε, ὦ πολῖται,
<pb id="v.3p.326"/>
καὶ λόγον ἀπαιτεῖτε τῆς στρατηγίας, ἕτοιμός εἰμι ἀπολογήσασθαι·
εἰ δʼ ἐπὶ τιμωρίαν κατεγνωσμένην, καὶ
οὐδὲν ἔσται μοι πλέον ἀποδείξαντι, ὡς οὐδὲν ὑμᾶς
ἀδικῶ, λαβόντες τὸ σῶμα ὅ τι πάλαι βούλεσθε χρῆσθε.
</p>
</div3>
<div3 type="section" n="2">
<p> ἐμοί τε γὰρ κρεῖττον ἀκρίτῳ ἀποθανεῖν μᾶλλον, ἢ λόγου
τυχόντι καὶ μὴ πείσαντι ὑμᾶς· δόξαιμι γὰρ <add>ἂν</add>
σὺν δίκῃ πάσχειν, ὅ τι ἄν μου καταγνῶτε, ὑμεῖς τʼ
ἐν ἐλάττονι αἰτίᾳ ἔσεσθε ἀφελόμενοί μου τὸν λόγον
καί, ἐν ᾧ <del>καὶ</del> εἴ τι ἀδικῶ ὑμᾶς ἄδηλόν ἐστιν, ἔτι
ταῖς ὀργαῖς χαρισάμενοι. ἔσται δέ μοι ἡ διάνοια ὑμῶν
ἐκ τῆς ἀκροάσεως καταφανής, θορύβῳ τε καὶ ἡσυχίᾳ
εἰκάζοντι, πότερον ἐπὶ τιμωρίαν ἢ ἐπὶ δίκην κεκλήκατέ
<milestone unit="reiskpage" n="1824"/>
</p>
</div3>
<div3 type="section" n="3">
<p>με. ταῦτʼ εἰπὼν ἐπέσχε· σιγῆς δὲ γενομένης καὶ τῶν
πλείστων ἐμβοησάντων θαρρεῖν τε καὶ ὅσα βούλεται
λέγειν, παραλαβὼν τὸν λόγον πάλιν ἔλεξεν· ἀλλʼ εἴ
τοι δικασταῖς ὑμῖν, ὦ πολῖται, καὶ μὴ ἐχθροῖς χρήσομαι,
ῥᾳδίως πείσειν ὑμᾶς οἴομαι, ὅτι οὐδὲν ἀδικῶ.
ποιήσομαι δὲ τὴν ἀρχὴν τῶν λόγων, ἐξ ὧν ἅπαντες
ἴστε. ἐγὼ κατέστην ἐπὶ τὴν ἀρχὴν σὺν τῷ κρατίστῳ
Οὐεργινίῳ, καθʼ ὃν χρόνον ἐπιτειχίσαντες ὑμῖν οἱ Τυρρηνοὶ
τὸν ὑπὲρ τῆς πόλεως λόφον πάσης ἐκράτουν
τῆς ὑπαίθρου <del>ἀρχῆς</del>, καὶ ἐν ἐλπίδι ἦσαν τοῦ καταλύσειν
ἡμῶν τὴν ἀρχὴν ἐν τάχει. λιμὸς δὲ πολὺς ἐν
τῇ πόλει καὶ στάσις καὶ τοῦ τί χρὴ πράττειν ἀμηχανία.
</p>
</div3>
<div3 type="section" n="4">
<p> τοιούτοις δὴ καιροῖς ἐπιστὰς οὕτω ταραχώδεσι καὶ
<pb id="v.3p.327"/>
φοβεροῖς τοὺς μὲν πολεμίους ἅμα τῷ συνάρχοντι ἐνίκησα
διτταῖς μάχαις καὶ ἠνάγκασα καταλιπόντας τὸ
φρούριον ἀπελθεῖν· τὸν δὲ λιμὸν οὐκ εἰς μακρὰν
<milestone unit="reiskpage" n="1825"/>ἔπαυσα τροφῆς ἀφθόνου πληρώσας τὰς ἀγοράς, καὶ
τοῖς μετʼ ἐμὲ ὑπάτοις τήν τε χώραν παρέδωκα ὅπλων 
πολεμίων ἐλευθέραν, καὶ τὴν πόλιν ὑγιῆ πάσης νόσου
πολιτικῆς, εἰς ἃς κατέβαλον αὐτὴν οἱ δημαγωγοῦντες.
</p>
</div3>
<div3 type="section" n="5">
<p>τίνος οὖν ἀδικήματος ὑπεύθυνός εἰμι ὑμῖν; εἰ μὴ τὸ 
νικᾶν τοὺς πολεμίους ἐστὶν ὑμᾶς ἀδικεῖν. εἰ δʼ ἀποθανεῖν
τισι τῶν στρατιωτῶν κατὰ τὴν μάχην εὐτυχῶς 
ἀγωνιζομένοις συνέπεσε, τί Σερουίλιος τὸν δῆμον
ἀδικεῖ; οὐ γὰρ δὴ θεῶν τις ἐγγυητὴς τοῖς στρατηγοῖς
τῆς ἁπάντων ψυχῆς τῶν ἀγωνιουμένων γίνεται, οὐδʼ
ἐπὶ διακειμένοις καὶ ῥητοῖς τὰς ἡγεμονίας παραλαμβάνομεν,
ὥσθʼ ἁπάντων κρατῆσαι τῶν πολεμίων καὶ
<milestone unit="reiskpage" n="1826"/>μηδένα τῶν ἰδίων ἀποβαλεῖν. τίς γὰρ ἂν ὑπομείνειεν
ἄνθρωπος ὢν ἅπαντα καὶ τὰ τῆς γνώμης καὶ τὰ τῆς
τύχης εἰς ἑαυτὸν ἀναλαβεῖν; ἀλλὰ τὰ μεγάλα ἔργα
μεγάλων ἀεὶ κινδύνων ὠνούμεθα.
</p>
</div3>
</div2>
<div2 type="chapter" n="30">
<div3 type="section" n="1">
<p>
καὶ οὐκ ἐμοὶ ταῦτα πρώτῳ πολεμίοις ὁμόσε 
χωρήσαντι συνέβη παθεῖν, ἅπασι δʼ ὡς εἰπεῖν, ὅσοι
μάχας παρακεκινδυνευμένας σὺν ἐλάττοσι ταῖς σφετέραις
δυνάμεσι πρὸς μείζονας τὰς τῶν ἐχθρῶν ἐποιήσαντο.
ἐδίωξαν γὰρ ἤδη τινὲς ἐχθροὺς καὶ αὐτοὶ
ἔφυγον καὶ ἀπέκτεινάν τε τῶν ἐναντίων πολλοὺς καὶ 
<pb id="v.3p.328"/>
</p>
</div3>
<div3 type="section" n="2">
<p>ἀπώλεσαν ἔτι πλείους τῶν σφετέρων. ἐῶ γὰρ λέγειν,
ὅτι πολλοὶ καὶ τὸ παράπαν ἡττηθέντες σὺν αἰσχύνῃ
τε καὶ βλάβῃ μεγάλῃ ἀνέστρεψαν, ὧν οὐδεὶς τῆς τύχης
δέδωκε δίκας· ἱκανὴ γὰρ ἡ συμφορά, καὶ τὸ μηδενὸς
ἐπαίνου τυχεῖν, <del>ὡς δʼ</del> εἰ καὶ μηδὲν ἄλλο, μεγάλη
τοῖς ἡγεμόσι καὶ χαλεπὴ ζημία. οὐ μὴν ἀλλʼ ἔγωγε
τοσούτου δέω λέγειν, ὃ πάντες οἱ μέτριοι δίκαιον εἶναι
φήσουσιν, ὡς οὐ δεῖ με τύχης εὐθύνας ὑπέχειν, ὥστʼ
εἰ καὶ μηδεὶς ἄλλος τοιόνδε ἀγῶνα ὑπέμεινεν εἰσελθεῖν,
<milestone unit="reiskpage" n="1827"/>
ἐγὼ μόνος οὐ παραιτοῦμαι, ἀλλὰ συγχωρῶ τὴν τύχην
ἐξετάζεσθαι τὴν ἐμὴν οὐχ ἧττον τῆς γνώμης, ἐκεῖνο
προειπών·
</p>
</div3>
<div3 type="section" n="3">
<p>ἐγὼ τὰς ἀνθρωπίνας πράξεις τάς τε δυστυχεῖς
καὶ τὰς εὐτυχεῖς οὐκ ἐκ τῶν κατὰ μέρος ἔργων
πολλῶν ὄντων καὶ ποικίλων ὁρῶ κρινομένας, ἀλλʼ ἐκ
τοῦ τέλους· καὶ ὅταν μὲν τοῦτο χωρήσῃ κατὰ νοῦν,
κἂν τὰ μεταξὺ πολλὰ ὄντα μὴ καθʼ ἡδονὰς γένηται,
οὐδὲν ἧττον ἐπαινουμένας ὑπὸ πάντων ἀκούω καὶ ζηλουμένας
καὶ τῆς ἀγαθῆς νομιζομένας τύχης· ὅταν δὲ
πονηρὰς λάβωσι τελευτάς, καὶ ἐὰν ἅπαντα τὰ πρὸ τοῦ
τέλους ἐκ τοῦ ῥᾴστου γένηται, οὐ τῇ σπουδαίᾳ τύχῃ
</p>
</div3>
<div3 type="section" n="4">
<p>τῶν πραξάντων ἀποδιδομένας, ἀλλὰ τῇ κακῇ. τοῦτον
δὴ τὸν σκοπὸν προιδόντες αὐτοὶ ἐξετάζετε καὶ τὴν
ἐμὴν τύχην, ᾗ παρὰ τοὺς πολέμους κέχρημαι. καὶ ἐὰν
μὲν εὕρητε ἡττημένον με ὑπὸ τῶν πολεμίων, πονηρὰν
<pb id="v.3p.329"/>
<milestone unit="reiskpage" n="1828"/>καλεῖτέ μου τὴν τύχην, ἐὰν δὲ κεκρατηκότα τῶν ἐχθρῶν,
ἀγαθήν· περὶ μὲν οὖν τῆς τύχης, οὐκ ἀγνοῶν,
ὅτι φορτικοὶ πάντες εἰσὶν οἱ περὶ αὐτῆς λέγοντες, ἔχων
ἔτι πλείω λέγειν παύσομαι.
</p>
</div3>
</div2>
<div2 type="chapter" n="31">
<div3 type="section" n="1">
<p>
ἐπειδὴ δὲ καὶ τῆς γνώμης κατηγοροῦσί μου 
προδοσίαν μὲν οὐ τολμῶντες ἐπικαλεῖν οὐδʼ ἀνανδρίαν,
ἐφʼ οἷς αἱ κατὰ τῶν ἄλλων στρατηγῶν γίνονται κρίσεις,
ἀπειρίαν δὲ τοῦ στρατηγεῖν καὶ ἀφροσύνην, ὅτι
κίνδυνον ὑπέμεινα οὐκ ἀναγκαῖον ἐπὶ τὸν χάρακα τῶν
πολεμίων ὠσάμενος, βούλομαι καὶ περὶ τούτου λόγον 
ὑποσχεῖν ὑμῖν, προχειρότατον μὲν τοῦτʼ ἔχων εἰπεῖν,
ὅτι τὸ μὲν ἐπιτιμᾶν τοῖς γενομένοις πάνυ ῥᾴδιον καὶ
παντὸς ἀνθρώπου, τὸ δὲ παραβάλλεσθαι πράγμασι καλοῖς
χαλεπὸν καὶ ὀλίγων· καὶ ὅτι οὐχ ὥσπερ τὰ γεγονότα
φαίνεται, ὁποῖά ἐστιν, οὕτω καὶ τὰ μέλλοντα, 
ὁποῖα ἔσται· ἀλλʼ ἐκεῖνα μὲν αἰσθήσει καὶ πάθεσι καταλαμβανόμεθα,
ταῦτα δὲ μαντείαις καὶ δόξαις εἰκάζομεν,
<milestone unit="reiskpage" n="1829"/>ἐν αἷς πολὺ τὸ ἀπατηλόν· καὶ ὅτι ῥᾷστον ἁπάντων
ἐστὶ λόγῳ στρατηγεῖν πολέμους ἔξω τοῦ δεινοῦ
</p>
</div3>
<div3 type="section" n="2">
<p>βεβηκότας, ὃ ποιοῦσιν οἱ κατηγοροῦντες ἐμοῦ. ἀλλʼ 
ἵνα ταῦτʼ ἀφῶ, φέρε πρὸς θεῶν εἴπατέ μοι, μόνος ἢ
πρῶτος ὑμῖν ἐγὼ φαίνομαι βιάσασθαι φρούριον ἐπιβαλόμενος
καὶ πρὸς ὑψηλὰ χωρία τὰς δυνάμεις ἀγαγών;
ἢ πολλῶν μετʼ ἄλλων ὑμετέρων στρατηγῶν, ἐξ
ὧν οἱ μὲν κατώρθωσαν, τοῖς δʼ οὐκ ἐχώρησεν ἡ πεῖρα 
κατὰ νοῦν; τί δήποτʼ οὖν τοὺς ἄλλους ἀφέντες ἐμὲ
ς<pb id="v.3p.330"/>
κρίνετε, εἰ ταῦτʼ ἀστρατηγησίας καὶ ἀφροσύνης ἔργα
νομίζετε; πόσα δʼ ἄλλα τούτου τολμηρότερα τοῖς ἡγεμόσιν
ἔπεισι πράττειν, ὅταν τὸ ἀσφαλὲς καὶ λελογισμένον
ἥκιστα οἱ καιροὶ δέχωνται;
</p>
</div3>
<div3 type="section" n="3">
<p>οἱ μέν γε τὰς σημαίας
ἁρπάσαντες τῶν σφετέρων ἔρριψαν εἰς τοὺς πολεμίους,
ἵνα τοῖς βλακεύουσι καὶ ἀποδειλιῶσιν ἐκ τοῦ ἀναγκαίου
παραστῇ τὸ εὔψυχον ἐπισταμένοις, ὅτι τοὺς μὴ ἀνασώσαντας
<milestone unit="reiskpage" n="1830"/>
τὰ σημεῖα ὑπὸ τῶν στρατηγῶν δεῖ σὺν αἰσχύνῃ
ἀποθανεῖν· οἱ δʼ εἰς τὴν τῶν πολεμίων χώραν ἐμβαλόντες
ἔλυσαν τὰ ζεύγματα τῶν ποταμῶν, οὓς διέβησαν,
ἵνα τοῖς φεύγειν διανοουμένοις ἄπορος ἡ τοῦ
σωθῆναι ἐλπὶς φανεῖσα θάρσος παραστήσῃ καὶ μένος
ἐν ταῖς μάχαις· οἱ δὲ τὰς σκηνὰς καὶ τὰ σκευοφόρα
κατακαύσαντες ἀνάγκην ἐπέθηκαν τοῖς σφετέροις ἐκ
 τῆς πολεμίας, ὅσων δέονται, λαμβάνειν.
</p>
</div3>
<div3 type="section" n="4">
<p>ἐῶ τἆλλα
μυρία ὄντα λέγειν, καὶ ὅσα τολμηρὰ ἔργα καὶ ἐνθυμήματα
ἕτερα στρατηγῶν ἱστορίᾳ τε καὶ πείρᾳ παραλαβόντες
ἔχομεν, ἐφʼ οἷς οὐδεὶς πώποτε τῶν ψευσθέντων
τῆς ἐλπίδος ὑπέσχε δίκας. εἰ μὴ ἄρα ἔχει τις ὑμῶν
αἰτιάσασθαί με, ὅτι προβαλὼν τοὺς ἄλλους εἰς
προὖπτον ὄλεθρον, αὐτὸς ἔξω τοῦ κινδύνου τὸ σῶμα
εἶχον. εἰ δὲ μετὰ πάντων τʼ ἐξηταζόμην καὶ τελευταῖος
ἀπηλλαττόμην καὶ τῆς αὐτῆς τοῖς ἄλλοις μετεῖχον
τύχης, τί ἀδικῶ; καὶ περὶ μὲν ἐμοῦ ταῦθʼ ἱκανὰ
εἰρήσθω.
</p>
</div3>
</div2>
<div2 type="chapter" n="32">
<div3 type="section" n="1">
<p>
περὶ δὲ τῆς βουλῆς καὶ τῶν πατρικίων,
<milestone unit="reiskpage" n="1831"/>
ἐπειδὴ τὸ κοινὸν ὑμῶν μῖσος, ὃ διὰ τὴν κωλυθεῖσαν
<pb id="v.3p.331"/>
κληρουχίαν ἔχετε, καὶ ἐμὲ λυπεῖ, καὶ οὐδὲ ὁ κατήγορος
αὐτὸ ἀπεκρύψατο, ἀλλὰ μέρος οὐκ ἐλάχιστον ἐποιήσατο
τῆς ἐμῆς κατηγορίας, βούλομαι βραχέα εἰπεῖν πρὸς
ὑμᾶς.
</p>
</div3>
<div3 type="section" n="2">
<p>ἔσται δὲ μετὰ παρρησίας ὁ λόγος· ἄλλως γὰρ 
οὔτʼ ἂν ἐγὼ δυναίμην λέγειν οὔθʼ ὑμῖν ἀκούειν συμφέρει. 
οὐ δίκαια ποιεῖτε οὐδʼ ὅσια, ὦ δημόται, τῶν
μὲν εὐεργεσιῶν, ἃς εὕρεσθε παρὰ τῆς βουλῆς, πολλῶν
οὐσῶν καὶ μεγάλων οὐκ εἰδότες αὐτῇ χάριν· εἰ δέ τι
δεομένοις ὑμῖν, ἐξ οὗ συγχωρηθέντος μεγάλα βλάπτοιτʼ
ἂν τὸ κοινόν, οὐ φθονοῦσα ὑμῖν, ἀλλὰ τὸ συμφέρον 
τῆς πόλεως ὁρῶσα, ἠναντιώθη, τοῦτο διʼ ὀργῆς λαμβάνοντες.
</p>
</div3>
<div3 type="section" n="3">
<p>ἔδει δʼ ὑμᾶς μάλιστα μὲν ὡς ἀπὸ τοῦ κρατίστου 
τὰ βουλεύματα αὐτῆς γενόμενα καὶ ἐπὶ τῷ πάντων
ἀγαθῷ δεχομένους ἀποστῆναι τῆς σπουδῆς· εἰ δʼ
<milestone unit="reiskpage" n="1832"/>ἀδύνατοι ἦτε κατασχεῖν ἀσύμφορον ἐπιθυμίαν λογισμῷ 
σώφρονι, μετὰ τοῦ πείθειν τῶν αὐτῶν ἀξιοῦν τυγχάνειν,
</p>
</div3>
<div3 type="section" n="4">
<p>ἀλλὰ μὴ μετὰ τοῦ βιάζεσθαι. αἱ γὰρ ἑκούσιοι 
δωρεαὶ τοῖς τε προεμένοις ἡδίους τῶν ἠναγκασμένων
εἰσί, καὶ τοῖς λαμβάνουσι βεβαιότεραι τῶν μὴ τοιούτων.
ὃ μὰ τοὺς θεοὺς οὐ λογίζεσθε ὑμεῖς, ἀλλʼ ὑπὸ 
τῶν δημαγωγῶν, ὥσπερ θάλαττα ὑπʼ ἀνέμων ἄλλων
ἐπʼ ἄλλοις ἐπανισταμένων, ἀνακινούμενοί τε καὶ ἀγριαινόμενοι
οὐδὲ τὸν ἐλάχιστον χρόνον ἐν ἡσυχίᾳ καὶ γαλήνῃ
διακεῖσθαι τὴν πόλιν ἐᾶτε. τοιγάρτοι παρέστη
ἡμῖν κρείττονα ἡγεῖσθαι τῆς εἰρήνης τὸν πόλεμον· ὅταν 
<pb id="v.3p.332"/>
μέν γε πολεμῶμεν, τοὺς ἐχθροὺς κακῶς ποιοῦμεν, ὅταν
δʼ εἰρήνην ἄγωμεν, τοὺς φίλους. καίτοι, ὦ δημόται,
εἰ μὲν ἅπαντα τὰ βουλεύματα τοῦ συνεδρίου καλὰ καὶ
συμφέροντα ἡγεῖσθʼ εἶναι, ὥσπερ ἐστί, τί οὐχὶ καὶ
</p>
</div3>
<div3 type="section" n="5">
<p>τοῦθʼ ἓν ἐξ αὐτῶν ὑπολαμβάνετʼ εἶναι; εἰ δὲ μηδὲν
ἁπλῶς τὴν βουλὴν τῶν δεόντων οἴεσθε φρονεῖν, ἀλλʼ
<milestone unit="reiskpage" n="1833"/>
αἰσχρῶς καὶ κακῶς τὴν πόλιν ἐπιτροπεύειν, τί δή ποτʼ
οὐχὶ μεταστησάμενοι αὐτὴν ἀθρόαν, αὐτοὶ ἄρχετε καὶ
βουλεύετε καὶ τοὺς ὑπὲρ τῆς ἡγεμονίας πολέμους ἐκφέρετε,
ἀλλὰ περικνίζετε αὐτὴν καὶ κατὰ μικρὰ διαλύετε
τοὺς ἐπιφανεστάτους ἀναρπάζοντες ἐν ταῖς δίκαις;
ἄμεινον γὰρ ἦν ἅπασιν ἡμῖν κοινῇ πολεμεῖσθαι, ἢ
</p>
</div3>
<div3 type="section" n="6">
<p>καθʼ ἕνα ἕκαστον ἰδίᾳ συκοφαντεῖσθαι. ἀλλὰ γὰρ οὐχ
ὑμεῖς αἴτιοι τούτων, ὥσπερ ἔφην, ἀλλʼ οἱ συνταράττοντες
ὑμᾶς δημαγωγοὶ οὔτʼ ἄρχεσθαι ὑπομένοντες
οὔτʼ ἄρχειν εἰδότες. καὶ ὅσον μὲν ἐπὶ τῇ τούτων
ἀφροσύνῃ τε καὶ ἀπειρίᾳ πολλάκις ἂν ὑμῖν τόδε τὸ
σκάφος ἀνετράπη, νῦν δʼ ἡ τὰ τούτων σφάλματα ἐπανορθοῦσα
καὶ ἐν ὀρθῇ παρέχουσα ὑμῖν τῇ πόλει
<add>πλεῖν</add>, ἡ πλεῖστα δεινὰ ὑπʼ αὐτῶν ἀκούουσά ἐστι
βουλή.
</p>
</div3>
<div3 type="section" n="7">
<p>ταῦτʼ εἴθʼ ἡδέα ἐστὶν ὑμῖν ἀκούειν εἴτʼ ἀνιαρά,
μετὰ πάσης ἀληθείας εἴρηταί μοι καὶ τετόλμηται· καὶ
μᾶλλον αἱροίμην ἂν παρρησίᾳ συμφερούσῃ τῷ κοινῷ
<milestone unit="reiskpage" n="1834"/>
χρώμενος ἀποθανεῖν, ἢ τὰ πρὸς ἡδονὴν ὑμῖν λέγων
σεσῶσθαι.
<pb id="v.3p.333"/>
</p>
</div3>
</div2>
<div2 type="chapter" n="33">
<div3 type="section" n="1">
<p>
τοιούτους εἰπὼν λόγους καὶ οὔτε πρὸς
ὀλοφυρμοὺς καὶ ἀνακλαύσεις τῆς συμφορᾶς τραπόμενος,
οὔτʼ ἐν δεήσεσι καὶ προκυλισμοῖς ἀσχήμοσι ταπεινὸς
φανείς, οὔτʼ ἄλλην ἀγεννῆ διάθεσιν ἀποδειξάμενος
οὐδεμίαν παρέδωκε τὸν λόγον τοῖς συναγορεύειν ἢ 
μαρτυρεῖν βουλομένοις. πολλοὶ μὲν οὖν καὶ ἄλλοι
παριόντες ἀπέλυον αὐτὸν τῆς αἰτίας, μάλιστα δὲ
Οὐεργίνιος ὁ κατὰ τὸν αὐτὸν ὑπατεύσας χρόνον καὶ
τῆς νίκης αἴτιος εἶναι δοκῶν· ὃς οὐ μόνον ἀναίτιον
αὐτὸν ἀπέφαινεν, ἀλλὰ καὶ ὡς κράτιστον ἀνδρῶν τὰ 
πολέμια καὶ στρατηγῶν φρονιμώτατον ἐπαινεῖσθαί
</p>
</div3>
<div3 type="section" n="2">
<p>τε καὶ τιμᾶσθαι ὑπὸ πάντων ἠξίου. ἔφη δὲ δεῖν, 
εἰ μὲν ἀγαθὸν οἴονται τέλος εἰληφέναι τὸν πόλεμον
ἀμφοτέροις σφίσι τὴν χάριν εἰδέναι· εἰ δὲ πονηρὸν
ἀμφοτέρους ζημιοῦν· κοινὰ γὰρ αὐτοῖς καὶ τὰ βουλεύματα
<milestone unit="reiskpage" n="1835"/>καὶ τὰ ἔργα καὶ τὰς ἐκ τοῦ δαιμονίου τύχας γεγονέναι.
ἦν δʼ οὐ μόνον ὁ λόγος τοῦ ἀνδρός, ἀλλὰ
καὶ ὁ βίος πείθων, ἐν ἅπασιν ἐξητασμένος ἔργοις ἀγαθοῖς.
</p>
</div3>
<div3 type="section" n="3">
<p>προσῆν δὲ τούτοις, ὃ πλεῖστον ἐκίνησεν οἶκτον, 
ὄψεως σχῆμα συμπαθές, οἷον περὶ αὐτοὺς τοὺς πεπονθότας 
ἢ μέλλοντας πάσχειν τὰ δεινὰ γίνεσθαι φιλεῖ.
ὥστε καὶ τοὺς προσήκοντας τοῖς ἀπολωλόσι καὶ δοκοῦντας
ἀδιαλλάκτως ἔχειν πρὸς τὸν αἴτιον σφίσι τῆς
συμφορᾶς, μαλακωτέρους γενέσθαι καὶ ἀποθέσθαι τὴν
ὀργήν, ὡς ἐδήλωσαν. ἀναδοθεισῶν γὰρ τῶν ψήφων 
οὐδεμία φυλὴ τοῦ ἀνδρὸς κατεψηφίσατο. ὁ μὲν οὖν
<pb id="v.3p.334"/>
τὸν Σερουίλιον καταλαβὼν κίνδυνος τοιούτου τέλους ἔτυχεν.
</p>
</div3>
</div2>
<div2 type="chapter" n="34">
<div3 type="section" n="1">
<p>
οὐ πολλῷ δʼ ὕστερον χρόνῳ στρατιὰ
Ῥωμαίων ἐξῆλθεν ἐπὶ Τυρρηνοὺς ἄγοντος θατέρου τῶν
ὑπάτων Ποπλίου Οὐαλερίου. συνέστη γὰρ αὖθις ἡ
Οὐιεντανῶν δύναμις προσθεμένων αὐτοῖς Σαβίνων, οἳ
τέως ὀκνοῦντες αὐτοῖς συνάρασθαι τοῦ πολέμου ὡς
ἀδυνάτων ἐφιεμένοις, τότʼ, ἐπειδὴ τήν τε Μενηνίου
<milestone unit="reiskpage" n="1836"/>
φυγὴν ἔγνωσαν καὶ τὸν ἐπιτειχισμὸν τοῦ πλησίον τῆς
Ῥώμης ὄρους, τεταπεινῶσθαι νομίσαντες τάς τε δυνάμεις
τὰς Ῥωμαίων καὶ τὸ φρόνημα τῆς πόλεως ἡττῆσθαι,
συνελάμβανον τοῖς Τυρρηνοῖς πολλὴν ἀποστείλαντες
δύναμιν.
</p>
</div3>
<div3 type="section" n="2">
<p>οἱ δὲ Οὐιεντανοὶ τῇ τε σφετέρᾳ
δυνάμει πεποιθότες καὶ τῇ Σαβίνων νεωστὶ ἡκούσῃ
καὶ τὰς παρὰ τῶν ἄλλων Τυρρηνῶν ἐπικουρίας περιμένοντες
προθυμίαν μὲν εἶχον ἐπὶ τὴν Ῥώμην ἐλαύνειν
τῇ πλείονι τῆς σφετέρας στρατιᾶς, ὡς οὐδενὸς
αὐτοῖς ὁμόσε χωρήσοντος, ἀλλὰ δυεῖν θάτερον, ἢ ἐκ
τειχομαχίας αἱρήσοντες τὴν πόλιν ἢ λιμῷ κατεργασόμενοι.
</p>
</div3>
<div3 type="section" n="3">
<p> ἔφθασε δὲ τὴν ἐπιχείρησιν αὐτῶν ὁ Οὐαλέριος,
ἐν ᾧ ἔτι ἔμελλον ἐκεῖνοι καὶ τοὺς ὑστερίζοντας συμμάχους
ἀνέμενον, αὐτὸς ἀγαγὼν Ῥωμαίων τὴν κρατίστην
ἀκμὴν καὶ τὸ παρὰ τῶν συμμάχων ἐπικουρικόν,
οὐκ ἐκ τοῦ φανεροῦ ποιησάμενος τὴν ἔξοδον, ἀλλʼ ὡς
μάλιστα λήσεσθαι αὐτοὺς ἔμελλε. προελθὼν γὰρ ἐκ
<pb id="v.3p.335"/>
τῆς Ῥώμης περὶ δείλην ὀψίαν καὶ διαβὰς τὸν Τέβεριν
<milestone unit="reiskpage" n="1837"/>οὐ μακρὰν ἀποσχὼν τῆς πόλεως κατεστρατοπέδευσεν·
ἔπειτʼ ἀναστήσας τὴν στρατιὰν περὶ μέσας νύκτας ἦγεν
ἐν τάχει, καὶ πρὶν ἡμέραν γενέσθαι θατέρῳ χάρακι
τῶν πολεμίων ἐπέβαλε.
</p>
</div3>
<div3 type="section" n="4">
<p>δύο γὰρ ἦν στρατόπεδα χωρὶς 
μὲν τὸ Τυρρηνῶν, ἑτέρωθι δὲ τὸ Σαβίνων, οὐ διὰ
μακροῦ ἀλλήλων ἀπέχοντα. πρώτῃ δὲ προσαγαγὼν τὴν
δύναμιν τῇ Σαβίνων στρατοπεδείᾳ, καθυπνωμένων ἔτι
τῶν πλείστων καὶ οὐδεμιᾶς οὔσης ἀξιολόγου φυλακῆς,
οἷα ἐν φιλίᾳ τε γῇ καὶ κατὰ πολλὴν ὑπεροψίαν τῶν 
πολεμίων οὐδαμῇ ἀγγελλομένων, ἐξ ἐφόδου γίνεται
ταύτης ἐγκρατής. τῶν δʼ ἀνθρώπων οἱ μὲν ἐν ταῖς
κοίταις ἔτι ὄντες κατεσφάγησαν, οἱ δʼ ἀνιστάμενοι
ἀρτίως καὶ τὰ ὅπλα ἐνδυόμενοι, οἱ δʼ ὡπλισμένοι μέν,
σποράδες δὲ καὶ οὐκ ἐν τάξει ἀμυνόμενοι, οἱ δὲ πλεῖστοι 
φεύγοντες ἐπὶ τὸν ἕτερον χάρακα ὑπὸ τῶν ἱππέων
καταλαμβανόμενοι διεφθάρησαν.
</p>
</div3>
</div2>
<div2 type="chapter" n="35">
<div3 type="section" n="1">
<p>
τοῦτον δὲ τὸν τρόπον ἁλόντος τοῦ τῶν
<milestone unit="reiskpage" n="1838"/>Σαβίνων χάρακος ἦγε τὴν δύναμιν ὁ Οὐαλέριος ἐπὶ
τὸν ἕτερον, ἔνθα ἦσαν οἱ Οὐιεντανοὶ χωρίον οὐ πάνυ 
ἐχυρὸν κατειληφότες. λαθεῖν μὲν οὖν οὐκέτι ἐνεδέχετο
τοὺς προσιόντας τῷ χάρακι· ἡμέρα τε γὰρ ἦν ἤδη
λαμπρά, καὶ τῶν Σαβίνων οἱ φυγόντες ἀπήγγειλαν
τοῖς Τυρρηνοῖς τήν θʼ αὑτῶν συμφορὰν καὶ τὴν ἐπʼ
ἐκείνους ἔλασιν· ἀναγκαῖον δʼ ἦν ἐκ τοῦ καρτεροῦ τοῖς 
<pb id="v.3p.336"/>
</p>
</div3>
<div3 type="section" n="2">
<p>πολεμίοις συμφέρεσθαι. γίνεται δὴ μετὰ τοῦτο πάσῃ
προθυμίᾳ τῶν Τυρρηνῶν ἀγωνιζομένων πρὸ τῆς παρεμβολῆς
ὀξεῖα μάχη καὶ φόνος ἀμφοτέρων πολύς, ἰσόρροπός
τε καὶ μέχρι πολλοῦ ταλαντευομένη τῇδε καὶ τῇδε
ἡ κρίσις τοῦ πολέμου. ἔπειτʼ ἐνέδοσαν οἱ Τυρρηνοὶ ὑπὸ
τῆς Ῥωμαικῆς ἐξωσθέντες ἵππου καὶ ἀπεχώρησαν εἰς τὸν
χάρακα, ὁ δʼ ὕπατος ἠκολούθει, καὶ ἐπειδὴ πλησίον
ἐγένετο τῶν ἐρυμάτων  —  ἦν δὲ φαύλως κατεσκευασμένα
καὶ τὸ χωρίον, ὥσπερ ἔφην, οὐ πάνυ ἀσφαλές  —  προσέβαλε
κατὰ πολλὰ μέρη τό τε λοιπὸν ἐκείνης τῆς ἡμέρας
<milestone unit="reiskpage" n="1839"/>
μέρος ἐπιταλαιπωρῶν καὶ οὐδὲ τὴν ἐπιοῦσαν νύκτα
ἀναπαυσάμενος.
</p>
</div3>
<div3 type="section" n="3">
<p>οἱ δὲ Τυρρηνοὶ ταῖς συνεχέσι κακοπαθείαις
ἀπειρηκότες ἐκλείπουσι τὸν χάρακα περὶ τὸν
ὄρθρον καὶ οἱ μὲν εἰς τὴν πόλιν ἔφυγον, οἱ δʼ εἰς
τὰς πλησίον ὕλας ἐσκεδάσθησαν. γενόμενος δὲ καὶ
τούτου τοῦ χάρακος ἐγκρατὴς ἐκείνην μὲν τὴν ἡμέραν
ἀνέπαυσε τὴν στρατιάν, τῇ δʼ ἑξῆς τά τε λάφυρα, ὅσα
ἐξ ἀμφοτέρων εἰλήφει τῶν στρατοπέδων, διένειμε τοῖς
ἀγωνισαμένοις πολλὰ ὄντα, καὶ τοὺς ἀριστεύσαντας ἐν
 ταῖς μάχαις τοῖς εἰωθόσιν ἐκόσμει στεφάνοις.
</p>
</div3>
<div3 type="section" n="4">
<p>ἦν δʼ
ὁ κράτιστα πάντων ἀγωνίσασθαι δόξας καὶ τρεψάμενος
τὴν Οὐιεντανῶν δύναμιν Σερουίλιος ὁ τῷ προτέρῳ
ὑπατεύσας ἔτει καὶ τὴν ἐπὶ τοῦ δήμου δίκην ἀποφυγών,
πρεσβευτὴς τότε τῷ Οὐαλερίῳ συμπεμφθείς, καὶ
ἐπὶ τῇ ἀριστείᾳ τῇδε τὰς νομιζομένας εἶναι μεγίστας
παρὰ Ῥωμαίοις δωρεὰς οὗτος ἦν ὁ πρῶτος ἐξενεγκάμενος.
μετὰ ταῦτα τούς τε τῶν πολεμίων σκυλεύσας
<pb id="v.3p.337"/>
νεκροὺς ὁ ὕπατος καὶ τῶν ἰδίων ταφὰς ποιησάμενος
<milestone unit="reiskpage" n="1840"/>ἀπῆγε τὴν στρατιὰν καὶ πλησίον τῆς Οὐιεντανῶν πόλεως
καταστήσας προὐκαλεῖτο τοὺς ἔνδον.
</p>
</div3>
<div3 type="section" n="5">
<p> ὡς δʼ οὐδεὶς
ἐξῄει μαχησόμενος ἄπορον ὁρῶν χρῆμα ἐκ τειχομαχίας
αὐτοὺς ἑλεῖν ἐχυρὰν σφόδρα ἔχοντας πόλιν, τῆς 
γῆς αὐτῶν πολλὴν καταδραμὼν εἰς τὴν Σαβίνων ἐνέβαλε.
λεηλατήσας δὲ κἀκείνην ἔτι ἀκέραιον οὖσαν ἐπὶ
πολλὰς ἡμέρας καὶ βαρεῖαν ἤδη τὴν ἀποσκευὴν ἔχων
ταῖς ὠφελείαις ἀπῆγεν ἐπʼ οἴκου τὴν δύναμιν· καὶ
αὐτῷ ὁ μὲν δῆμος πρὸ πολλοῦ τῆς πόλεως ὄντι ἐστεφανωμένος 
ὑπήντα λιβανωτοῖς τε θυμιῶν τὴν πάροδον
καὶ κρατῆρσι μελικράτου κεκραμένοις ὑποδεχόμενος τὴν
στρατιάν· ἡ δὲ βουλὴ τὴν τοῦ θριάμβου πομπὴν ἐψηφίσατο.
</p>
</div3>
<div3 type="section" n="6">
<p>ὁ δʼ ἕτερος τῶν ὑπάτων Γάιος Ναύτιος, ᾧ 
προσέκειτο κατὰ κλῆρον ἡ τῶν συμμάχων Λατίνων τε 
καὶ Ἑρνίκων φυλακή, βραδυτέραν ἐποιήσατο τὴν ἔξοδον·
οὔτʼ ἀπορίᾳ οὔτʼ ὄκνῳ τοῦ κινδύνου κρατηθείς, τὴν
<milestone unit="reiskpage" n="1841"/>δʼ ἀδηλότητα τοῦ πρὸς Οὐιεντανοὺς πολέμου καραδοκῶν,
ἵνʼ ἐάν τι συμβῇ πταῖσμα περὶ τὴν ἐκεῖ στρατιὰν
ἐν ἑτοίμῳ τις ὑπάρχῃ τῇ πόλει συνεστῶσα δύναμις, ἣ 
κωλύσει τοὺς πολεμίους εἰς τὴν χώραν ἐμβαλεῖν, ἐὰν
ὥσπερ οἱ πρότερον ἐλάσαντες ἐπὶ τὴν Ῥώμην ἐπιτειχίζειν
τινὰ κατὰ τῆς πόλεως χωρία ἐπιβάλωνται.
</p>
</div3>
<div3 type="section" n="7">
<p>ἐν 
δὲ τῷ μεταξὺ τούτου χρόνῳ καὶ ὁ κατὰ τῶν Λατίνων
πόλεμος, ὃν ἐπῆγον αὐτοῖς Αἰκανοί τε καὶ Οὐολοῦσκοι 
τέλος εὐτυχὲς ἔσχε· καὶ παρῆσάν τινες ἀγγέλλοντες
<pb id="v.3p.338"/>
μάχῃ νικηθέντας ἀπεληλυθέναι τοὺς πολεμίους ἐκ τῆς
χώρας αὐτῶν, καὶ μηδεμιᾶς τοῖς συμμάχοις ἔτι δεῖν
βοηθείας κατὰ τὸ παρόν· ὁ μέντοι Ναύτιος οὐδὲν ἧττον,
ἐπειδὴ τὰ ἐν τῇ Τυρρηνίᾳ πράγματα καλῶς σφίσιν
 ἐχώρησεν, ἐξῆγε τὴν στρατιάν.
</p>
</div3>
<div3 type="section" n="8">
<p>ἐμβαλὼν δʼ εἰς τὴν
Οὐολούσκων χώραν καὶ πολλὴν αὐτῆς διεξελθὼν ἔρημον
ἀφειμένην, ἀνδραπόδων μὲν καὶ βοσκημάτων ὀλίγων
πάνυ ἐκράτησεν, ἀρούρας δʼ αὐτῶν ἐν ἀκμῇ τοῦ
σίτου ὄντος ἐμπρήσας καὶ ἄλλα οὐκ ὀλίγα τῶν ἐν τοῖς
ἀγροῖς λωβησάμενος οὐδενὸς ὁμόσε χωροῦντος ἀπῆγε
<milestone unit="reiskpage" n="1842"/>
τὴν στρατιάν· ταῦτα μὲν ἐπὶ τούτων τῶν ἀνδρῶν ἐπράχθη.
</p>
</div3>
</div2>
<div2 type="chapter" n="36">
<div3 type="section" n="1">
<p>
οἱ δὲ διαδεξάμενοι τούτους ὕπατοι Αὖλος
Μάλλιος καὶ Λεύκιος Φούριος, ψηφισαμένης τῆς βουλῆς
τὸν ἕτερον αὐτῶν στρατιὰν ἐπὶ Οὐιεντανοὺς ἄγειν,
ἐκληρώσαντο περὶ τῆς ἐξόδου, καθάπερ αὐτοῖς ἔθος ἦν.
καὶ λαχὼν Μάλλιος ἐξῆγε τὰς δυνάμεις διὰ ταχέων,
καὶ πλησίον τῶν πολεμίων κατεστρατοπέδευσεν. οἱ δὲ
Οὐιεντανοὶ τειχήρεις γενόμενοι τέως μὲν ἀντεῖχον καὶ
διεπρεσβεύοντο πρός τε τὰς ἄλλας τὰς ἐν Τυρρηνοῖς
πόλεις καὶ πρὸς τοὺς νεωστὶ συμμαχήσαντας αὐτοῖς
Σαβίνους, βοήθειαν ἀξιοῦντες ἀποστεῖλαι σφίσι διὰ
</p>
</div3>
<div3 type="section" n="2">
<p>ταχέων. ὡς δʼ ἁπάντων ἀπετύγχανον καὶ τὰς τροφὰς
ἀπαναλώκεσαν, ὑπὸ τῆς ἀνάγκης <del>τοῦ λιμοῦ</del> βιασθέντες
ἐξῆλθον ὡς τὸν ὕπατον, ἱκετηρίας φέροντες οἱ πρεσβύτατοί
τʼ αὐτῶν καὶ τιμιώτατοι, περὶ καταλύσεως δεόμενοι
<pb id="v.3p.339"/>
<milestone unit="reiskpage" n="1843"/>τοῦ πολέμου. τοῦ δὲ Μαλλίου κελεύσαντος αὐτοῖς
ἀργύριόν τʼ εἰς ὀψωνιασμὸν ἐνιαυτοῦ τῇ στρατιᾷ
καὶ διμήνου τροφὰς ἀποφέρειν, ὅταν δὲ ταῦτα ποιήσωσιν
εἰς Ῥώμην ἀποστέλλειν τοὺς διαλεξομένους τῇ
βουλῇ περὶ τῶν διαλύσεων, ἐπαινέσαντες ταῦτα καὶ 
διὰ ταχέων τό τʼ ὀψώνιον τῇ στρατιᾷ καὶ τὸ ἀντὶ τοῦ
σίτου συγχωρηθὲν ὑπὸ τοῦ Μαλλίου κατενέγκαντες
ἀργύριον ἧκον εἰς τὴν Ῥώμην· καὶ καταστάντες ἐπὶ
τὴν βουλὴν συγγνώμης ἐπὶ τοῖς γεγονόσι τυχεῖν ἠξίουν,
καὶ εἰς τὸν λοιπὸν χρόνον ἀπαλλαγῆς τοῦ πολέμου.
</p>
</div3>
<div3 type="section" n="3">
<p>πολλῶν δὲ λεχθέντων εἰς ἀμφότερα τὰ μέρη λόγων 
ἐνίκησεν ἡ σπένδεσθαι παραινοῦσα τὸν πρὸς αὐτοὺς
πόλεμον γνώμη, γίνονταί τʼ ἀνοχαὶ τοῦ πολέμου πρὸς
αὐτοὺς τεσσαρακονταετεῖς. καὶ οἱ μὲν ἀπῄεσαν πολλὰς
τῇ πόλει τῆς εἰρήνης χάριτας εἰδότες, ὁ δὲ Μάλλιος 
ἀφικόμενος εἰς τὴν πόλιν, ἐπὶ τῇ καταλύσει τοῦ πολέμου
τὸν πεζὸν θρίαμβον αἰτησάμενος, ἔλαβεν. ἐγένετο
<milestone unit="reiskpage" n="1844"/>δὲ καὶ τίμησις ἐπὶ τῆς τούτων ἀρχῆς, καὶ ἦσαν οἱ τιμησάμενοι
πολῖται σφᾶς τʼ αὐτοὺς καὶ χρήματα καὶ
τοὺς ἐν ἥβῃ παῖδας ὀλίγῳ πλείους τρισχιλίων τε καὶ 
δέκα μυριάδων.
</p>
</div3>
</div2>
<div2 type="chapter" n="37">
<div3 type="section" n="1">
<p>
οἱ δὲ μετὰ τούτους παραλαβόντες τὴν
ὕπατον ἀρχήν, Λεύκιος Αἰμίλιος Μάμερκος τὸ τρίτον,
καὶ Οὐοπίσκος Ἰούλιος, ἐπὶ τῆς ἑβδόμης καὶ ἑβδομηκοστῆς
ὀλυμπιάδος, ἣν ἐνίκα στάδιον Δάνδης Ἀργεῖος, 
<pb id="v.3p.340"/>
Ἀθήνησι δʼ ἄρχοντος Χαρητος, ἐπίπονον σφόδρα καὶ
ταραχώδη τὴν ἀρχὴν διετέλεσαν, εἰρήνην μὲν ἄγοντες
ἀπὸ τῶν ἔξωθεν πολέμων  —  ἐν ἡσυχίᾳ γὰρ ἦν πάντα
τὰ διάφορα  —  ὑπὸ δὲ τῶν ἐν τῇ πόλει στάσεων αὐτοί
τʼ εἰς κινδύνους ἀχθέντες καὶ τὴν πόλιν ὀλίγου
δεήσαντες ἀπολέσαι. ὡς γὰρ ἀνεπαύσατο τῶν στρατειῶν
τὸ πλῆθος, ἐπὶ τὴν διανομὴν εὐθὺς ὥρμησε τῶν δημοσίων
ἀγρῶν.
</p>
</div3>
<div3 type="section" n="2">
<p>ἦν γάρ τις ἐν τοῖς δημάρχοις θρασὺς
καὶ λέγειν οὐκ ἀδύνατος ἀνήρ, Γναῖος Γενύκιος, ὁ
<milestone unit="reiskpage" n="1845"/>
παραθήγων τὰς ὀργὰς τῶν πενήτων. οὕτος ἐκκλησίας
συνάγων ἑκάστοτε καὶ ἐκδημαγωγῶν τοὺς ἀπόρους
προσηνάγκαζε τοὺς ὑπάτους τὰ ὑπὸ τῆς βουλῆς ψηφισθέντα
περὶ τῆς κληρουχίας συντελεῖν. οἱ δʼ οὐχ
ὑπήκουον οὐ τῇ ἑαυτῶν ἀρχῇ λέγοντες ἐπιτετάχθαι τὸ
ἔργον ὑπὸ τῆς βουλῆς, ἀλλὰ τοῖς μετὰ Κάσσιον καὶ
Οὐεργίνιον ὑπάτοις, πρὸς οὓς καὶ τὸ προβούλευμα
ἐγράφη· καὶ ἅμα οὐδʼ εἶναι νόμους εἰς ἀεὶ κυρίους ἃ
ψηφίζεται τὸ συνέδριον, ἀλλὰ πολιτεύματα καιρῶν ἐνιαύσιον
ἔχοντα ἰσχύν.
</p>
</div3>
<div3 type="section" n="3">
<p>ταύτας προβαλλομένων τῶν ὑπάτων
τὰς αἰτίας ἀδύνατος ὢν ὁ Γενύκιος αὐτοὺς ἀναγκάσαι
μείζονα ἐξουσίαν ἔχοντας ἰταμὴν ὁδὸν ἐτράπετο.
τοῖς γὰρ ὑπατεύσασι τὸ ἔμπροσθεν ἔτος Μαλλίῳ τε
καὶ Λευκίῳ δίκην ἐπήνεγκε δημοσίαν, καὶ προεῖπεν
ἥκειν ἐπὶ τὸν δῆμον ἀπολογησομένους, ὁρίσας ἄντικρυς
<milestone unit="reiskpage" n="1846"/>
τὴν αἰτίαν τῆς δίκης, ὅτι τὸν δῆμον ἀδικοῦσιν οὐκ
ἀποδείξαντες τοὺς δέκα ἄνδρας, οὓς ἐψηφίσατο ἡ βουλή,
<pb id="v.3p.341"/>
</p>
</div3>
<div3 type="section" n="4">
<p>τοὺς ποιησομένους τὴν τῶν κλήρων διανομήν. τοῦ 
δὲ μὴ τῶν ἄλλων τινὰς ὑπάτων ἄγειν ἐπὶ τὴν δίκην,
δώδεκα γενομένων τῶν μεταξὺ ἀρχείων, ἀφʼ οὗ τὸ
προβούλευμα ἐγράφη, τούτους δὲ προβαλέσθαι τοὺς
ἄνδρας μόνους τῆς ψευσθείσης ὑποσχέσεως, ἐπιεικεῖς 
ἔφερεν αἰτίας· καὶ τελευτῶν ἔφη μόνως ἂν οὕτως
ἀναγκασθῆναι τοὺς ἐν ἀρχῇ τότʼ ὄντας ὑπάτους κληρουχῆσαι
τὴν γῆν, ἐὰν ἑτέρους τινὰς ἴδωσι δίκην τῷ δήμῳ
διδόντας, ἐνθυμηθέντας, ὅτι καὶ σφίσιν αὐτοῖς συμβήσεται
ταὐτὸ παθεῖν. 
</p>
</div3>
</div2>
<div2 type="chapter" n="38">
<div3 type="section" n="1">
<p>
ταῦτʼ εἰπὼν καὶ παρακαλέσας ἅπαντας
ἥκειν ἐπὶ τὴν δίκην, καθʼ ἱερῶν τʼ ὀμόσας ἦ μὴν ἐμμένειν
τοῖς ἐγνωσμένοις καὶ πάσῃ προθυμίᾳ τῶν ἀνδρῶν
<milestone unit="reiskpage" n="1847"/>κατηγορεῖν, ἡμέραν προεῖπεν, ἐν ᾗ τὴν δίκην
ἔμελλεν ἐπιτελέσειν. τοὺς δὲ πατρικίους, ὡς ἔμαθον 
ταῦτα, πολὺ δέος εἰσέρχεται καὶ φροντίς, ὅτῳ χρὴ
τρόπῳ τούς τʼ ἄνδρας ἐκλύσασθαι τῆς αἰτίας καὶ τοῦ
δημαγωγοῦ τὸ θράσος ἐπισχεῖν. καὶ δὴ ἐδέδοκτο αὐτοῖς,
εἴ τι ψηφίσαιτο κατὰ τῆς ἀρχῆς τῶν ὑπάτων ὁ
δῆμος, μὴ ἐπιτρέπειν αὐτῷ κατὰ τὸ καρτερὸν ἐνισταμένους 
καὶ εἰ δέοι καὶ εἰς ὅπλα χωροῦντας.
</p>
</div3>
<div3 type="section" n="2">
<p>οὐ μὴν 
ἐδέησέ γε τῶν βιαίων οὐδενὸς αὐτοῖς ταχεῖαν λαβόντος
τοῦ κινδύνου καὶ παράδοξον τὴν λύσιν· μιᾶς γὰρ ἡμέρας
οὔσης ἔτι λοιπῆς τῇ δίκῃ νεκρὸς Γενύκιος ἐπὶ τῆς
ἑαυτοῦ κοίτης εὑρέθη, σημεῖον οὐδὲν ἔχων οὔτε σφαγῆς 
<pb id="v.3p.342"/>
οὔτʼ ἀγχόνης οὔτε φαρμάκου οὔτʼ ἄλλου τῶν ἐξ
ἐπιβουλῆς θανάτων οὐδενός. ὡς δʼ ἐγνώσθη τὸ πάθος,
καὶ προηνέχθη τὸ σῶμα εἰς τὴν ἀγοράν, δαιμόνιόν τι
κωλύσεως συγκύρημα ἔδοξεν εἶναι, καὶ αὐτίκα ἡ δίκη
<milestone unit="reiskpage" n="1848"/>
</p>
</div3>
<div3 type="section" n="3">
<p> διελέλυτο. τῶν γὰρ ἄλλων οὐδεὶς ἐτόλμα δημάρχων
ἀνακαλεῖν τὴν στάσιν, ἀλλὰ καὶ τοῦ Γενυκίου κατεγίνωσκον
πολλὴν μανίαν. εἰ μὲν οὖν μηδὲν ἔτι πολυπραγμονοῦντες
οἱ ὕπατοι διετέλεσαν, ἀλλʼ ἀφῆκαν ὡς
ὁ δαίμων ἐκοίμησε τὴν στάσιν, οὐδεὶς ἂν αὐτοὺς ἔτι
κατέλαβε κίνδυνος, νῦν δʼ εἰς αὐθάδειαν καὶ καταφρόνησιν
τοῦ δημοτικοῦ τραπόμενοι καὶ τὸ τῆς ἀρχῆς
κράτος, ὅσον ἐστίν, ἐπιδεῖξαι βουλόμενοι, κακὰ ἐξειργάσαντο
μεγάλα. προθέντες γὰρ στρατολογίαν καὶ τοὺς
οὐχ ὑπακούοντας ταῖς τʼ ἄλλαις ζημίαις καὶ πληγαῖς
ῥάβδων προσαναγκάζοντες εἰς ἀπόνοιαν ἐποίησαν τραπέσθαι
τοῦ δημοτικοῦ τὸ πλέον, ἀπὸ τοιαύτης μάλιστ̓αἰτίας.
</p>
</div3>
</div2>
<div2 type="chapter" n="39">
<div3 type="section" n="1">
<p>
ἀνήρ τις ἐκ τῶν δημοτικῶν τὰ πολέμια
λαμπρός, Βολέρων Πόπλιος, ἡγεμονίαν ἐσχηκὼς
λόχων ἐν ταῖς προτέραις στρατείαις, τότʼ ἀντὶ λοχαγοῦ
στρατιώτης πρὸς αὐτῶν κατεγράφετο. ὡς δʼ ἠναντιοῦτο
<milestone unit="reiskpage" n="1849"/>
καὶ οὐκ ἠξίου χώραν ἀτιμοτέραν λαβεῖν οὐδὲν
ἡμαρτηκὼς ἐν ταῖς προτέραις στρατείαις, δυσανασχετοῦντες
οἱ ὕπατοι τὴν παρρησίαν αὐτοῦ τοῖς ῥαβδούχοις
ἐκέλευσαν τὴν ἐσθῆτά τε περικαταρρῆξαι καὶ ταῖς
ῥάβδοις τὸ σῶμα ξαίνειν.
</p>
</div3>
<div3 type="section" n="2">
<p>ὁ δὲ νεανίας τούς τε δημάρχους
<pb id="v.3p.343"/>
ἐπεκαλεῖτο, καί, εἴ τι ἀδικεῖ, κρίσιν ἐπὶ τῶν
δημοτῶν ὑπέχειν ἠξίου. ὡς δʼ οὐ προσεῖχον αὐτῷ
τὸν νοῦν οἱ ὕπατοι, ἀλλὰ τοῖς ῥαβδούχοις ἄγειν καὶ
τύπτειν ἐπεκελεύοντο, οὐκ ἀνασχετὸν ἡγησάμενος εἶναι
τὴν ὕβριν αὐτὸς ἑαυτῷ ταμίας τῆς δίκης γίνεται.
</p>
</div3>
<div3 type="section" n="3">
<p>τόν
<milestone unit="reiskpage" n="1850"/>τε γὰρ πρῶτον προσελθόντα τῶν ῥαβδούχων παίων
εἰς τὸ πρόσωπον ἐναντίαις πυγμαῖς νεανίας καὶ ἐρρωμένος
ἀνὴρ ἀνατρέπει καὶ τὸν ἐπὶ τούτῳ. ἀγανακτησάντων
δὲ τῶν ὑπάτων καὶ πᾶσιν ἅμα τοῖς ὑπηρέταις
προσελθεῖν κελευσάντων δεινόν τι τοῖς παροῦσι τῶν 
δημοτικῶν ἐφάνη· καὶ αὐτίκα συστραφέντες ἀθρόοι καὶ
ἀναβοήσαντες τὸ παρακλητικὸν τῆς ἀλλήλων ὀργῆς τόν
τε νεανίσκον ἐξήρπασαν καὶ τοὺς ῥαβδούχους ἀπέστησαν
παίοντες καὶ τελευτῶντες ἐπὶ τοὺς ὑπάτους ὥρμησαν,
καὶ εἰ μὴ καταλιπόντες ἐκεῖνοι τὴν ἀγορὰν ἔφυγον,
</p>
</div3>
<div3 type="section" n="4">
<p>ἀνήκεστον ἄν τι κακὸν ἐξειργάσαντο. ἐκ δὲ τούτου 
διειστήκει πᾶσα ἡ πόλις, καὶ οἱ τέως ἡσυχάζοντες δήμαρχοι
τότʼ ἠγριοῦντο καὶ τῶν ὑπάτων κατηγόρουν.
περιειστήκει τε ἡ περὶ τῆς κληρουχίας στάσις εἰς ἕτερον
μείζονα <del>διὰ τὸν</del> ὑπὲρ τοῦ κόσμου τῆς πολιτείας
<milestone unit="reiskpage" n="1851"/>ἀγῶνα. οἱ μέν γε πατρίκιοι τοῖς ὑπάτοις ὡς καταλυομένης
αὐτῶν τῆς ἐξουσίας συναγανακτοῦντες τὸν
ἐπιβαλεῖν <add>χεῖρας</add> τοῖς ὑπηρέταις τολμήσαντα κατὰ
</p>
</div3>
<div3 type="section" n="5">
<p>κρημνοῦ βαλεῖν ἠξίουν. οἱ δὲ δημοτικοὶ συστρέψαντες 
αὑτοὺς κατεβόων τε καὶ παρεκελεύοντο μὴ προδιδόναι 
<pb id="v.3p.344"/>
σφῶν τὴν ἐλευθερίαν, ἀλλʼ ἐπὶ τὴν βουλὴν τὸ πρᾶγμα
ἄγειν καὶ τῶν ὑπάτων κατηγορεῖν καὶ δίκης τινὸς παρʼ
αὐτῶν ἠξίουν τυχεῖν, ὅτι τὸν ἐπικαλεσάμενον τὴν ἐκ
τῶν δημάρχων βοήθειαν, καὶ ἐν τῷ δήμῳ κρίσιν ὑπέχειν,
εἴ τι πλημμελεῖ, βουλόμενον, οὐδετέρου τυχεῖν
εἴασαν τῶν δικαίων, ἀλλʼ ἐν ἀνδραπόδου μοίρᾳ τὸν
ἐλεύθερον καὶ πολίτην ἔθεντο παίειν ἐπικελευόμενοι.
</p>
</div3>
<div3 type="section" n="6">
<p>ἀντιτεταγμένων δὴ τούτων καὶ οὐδετέρων εἶξαι βουλομένων
τοῖς ἑτέροις, ἅπας ὁ λοιπὸς τῆς ὑπατείας ἐκείνης
ἐδαπανήθη χρόνος, οὔτε πολεμικαῖς πράξεσι κοσμηθεὶς
καλαῖς οὔτε πολιτικαῖς λόγου ἀξίαις.
</p>
</div3>
</div2>
<div2 type="chapter" n="40">
<div3 type="section" n="1">
<p>
ἐπιστάντων δὲ τῶν ἀρχαιρεσίων ὕπατοι
μὲν ἀπεδείχθησαν Λεύκιος Πινάριος καὶ Πόπλιος Φούριος.
ἐν ἀρχῇ δὲ τοῦ ἔτους εὐθὺς ὀττείας τινὸς ἡ
<milestone unit="reiskpage" n="1852"/>
πόλις ἐπληρώθη καὶ φόβου δαιμονίου τεράτων τε καὶ
σημείων πολλῶν γινομένων. καὶ οἵ τε μάντεις ἅπαντες
καὶ οἱ τῶν ἱερῶν ἐξηγηταὶ χόλου δαιμόνων μηνύματα
εἶναι τὰ γινόμενα ἀπέφαινον, ἱερῶν τινων οὐχ
ὁσίως οὐδὲ καθαρῶς ἐπιτελουμένων.
</p>
</div3>
<div3 type="section" n="2">
<p>καὶ μετʼ οὐ πολὺ
νόσος ἐνέσκηψεν εἰς τὰς γυναῖκας <add>ἡ</add> καλουμένη λοιμική,
καὶ θάνατος, ὅσος οὔπω πρότερον, μάλιστα <add>δʼ</add>
εἰς τὰς ἐγκύμονας. ὠμοτοκοῦσαί τε γὰρ καὶ νεκρὰ
τίκτουσαι συναπέθνησκον τοῖς βρέφεσι, καὶ οὔτε λιτανεῖαι
πρὸς ἕδεσι καὶ βωμοῖς γινόμεναι θεῶν, οὔτε
καθαρτήριοι θυσίαι περί τε πόλεως καὶ οἴκων ἰδίων
ἐπιτελούμεναι παῦλαν αὐταῖς ἔφερον τῶν κακῶν.
</p>
</div3>
<div3 type="section" n="3">
<p>ἐν
<pb id="v.3p.345"/>
τοιαύτῃ δὲ συμφορᾷ τῆς πόλεως οὔσης τοῖς ἐξηγηταῖς
τῶν ἱερῶν γίνεται μήνυσις ὑπὸ δούλου τινός, ὅτι μία
τῶν ἱεροποιῶν παρθένων τῶν φυλαττουσῶν τὸ ἀθάνατον
πῦρ Ὀρβινία τὴν παρθενίαν ἀπολώλεκε καὶ τὰ
<milestone unit="reiskpage" n="1853"/>ἱερὰ θύει τὰ τῆς πόλεως οὐκ οὖσα καθαρά. κἀκεῖνοι 
μεταστήσαντες αὐτὴν ἀπὸ τῶν ἱερῶν καὶ προθέντες
δίκην, ἐπειδὴ καταφανὴς ἐγένετο ἐλεγχθεῖσα, ῥάβδοις
τʼ ἐμαστίγωσαν καὶ πομπεύσαντες διὰ τῆς πόλεως ζῶσαν
κατώρυξαν.
</p>
</div3>
<div3 type="section" n="4">
<p>τῶν δὲ διαπραξαμένων τὴν ἀνοσίαν 
φθορὰν ὁ μὲν ἕτερος ἑαυτὸν διεχρήσατο, τὸν δʼ ἕτερον 
οἱ τῶν ἱερῶν ἐπίσκοποι συλλαβόντες ἐν ἀγορᾷ μάστιξιν
αἰκισάμενοι καθάπερ ἀνδράποδον ἀπέκτειναν. ἡ μὲν
οὖν νόσος ἡ κατασκήψασα εἰς τὰς γυναῖκας καὶ ὁ πολὺς
αὐτῶν φθόρος μετὰ τοῦτο τὸ ἔργον εὐθὺς ἐπαύσατο. 
</p>
</div3>
</div2>
<div2 type="chapter" n="41">
<div3 type="section" n="1">
<p>
ἡ δʼ ἐκ πολλοῦ χρόνου διαμένουσα ἐν
τῇ πόλει στάσις, ἣν οἱ δημόται πρὸς τοὺς πατρικίους
ἐστασίαζον, ἀνίστατο πάλιν. ὁ δʼ ἐξεγείρων αὐτὴν
δήμαρχος ἦν Πόπλιος Βολέρων, ὁ τῷ πρόσθεν ἐνιαυτῷ
τοῖς περὶ Αἰμίλιόν τε καὶ Ἰούλιον ὑπάτοις ἀπειθήσας, 
ὅτʼ αὐτὸν ἀντὶ λοχαγοῦ στρατιώτην κατέγραφον,
<milestone unit="reiskpage" n="1854"/>οὐ διʼ ἄλλο τι μᾶλλον ἀποδειχθεὶς ὑπὸ τῶν πενήτων
τοῦ δήμου προστάτης  —  γένος τε γὰρ ἐκ τῶν ἐπιτυχόντων
ἦν καὶ τεθραμμένος ἐν πολλῇ ταπεινότητι καὶ
ἀπορίᾳ  —  ἀλλʼ ὅτι τὴν ἀρχὴν τῶν ὑπάτων βασιλικὸν 
ἔχουσαν ἀξίωμα τέως πρῶτος ἔδοξεν ἰδιώτης ἀνὴρ
ἀπειθείᾳ ταπεινῶσαι, καὶ ἔτι μᾶλλον διὰ τὰς ὑποσχέσεις,
<pb id="v.3p.346"/>
ἃς ἐποιεῖτο μετιὼν τὴν ἀρχὴν κατὰ τῶν πατρικίων,
</p>
</div3>
<div3 type="section" n="2">
<p>ὡς ἀφαιρησόμενος αὐτῶν τὴν ἰσχύν. ὃς ἐπειδὴ
τάχιστα ἐξεγένετο αὐτῷ λωφήσαντος τοῦ δαιμονίου
χόλου τὰ πολιτικὰ πράττειν, συναγαγὼν τὸν δῆμον εἰς
ἐκκλησίαν νόμον εἰσφέρει περὶ τῶν δημαρχικῶν ἀρχαιρεσίων,
μετάγων αὐτὰ ἐκ τῆς φρατριακῆς ψηφοφορίας,
ἣν οἱ Ῥωμαῖοι καλοῦσιν κουριᾶτιν, ἐπὶ τὴν φυλετικήν.
τίς δὲ τούτων διαφορὰ τῶν ἀρχαιρεσίων, ἐγὼ σημανῶ.
</p>
</div3>
<div3 type="section" n="3">
<p>τὰς μὲν φρατριακὰς ψηφοφορίας ἔδει προβουλευσαμένης
τῆς βουλῆς καὶ τοῦ πλήθους κατὰ φράτρας τὰς ψήφους
<milestone unit="reiskpage" n="1855"/>
ἐπενέγκαντος, καὶ μετʼ ἀμφότερα ταῦτα τῶν παρὰ τοῦ
δαιμονίου σημείων τε καὶ οἰωνῶν μηδὲν ἐναντιωθέντων,
τότε κυρίας εἶναι· τὰς δὲ φυλετικὰς μήτε προβουλεύματος
γενομένου μήτε τῶν ἱερέων τε καὶ οἰωνοσκόπων
ἐπιθεσπισάντων, ἐν ἡμέρᾳ μιᾷ τελεσθείσας
ὑπὸ τῶν φυλετῶν τέλος ἔχειν. καὶ ἦσαν ἐκ τῶν λοιπῶν
τεττάρων δημάρχων οἱ συνεισφέροντες αὐτῷ δύο
δήμαρχοι τὸν νόμον· οὓς προσεταιρισάμενος ἐλαττόνων
ὄντων τῶν μὴ ταὐτὰ βουλομένων περιῆν.
</p>
</div3>
<div3 type="section" n="4">
<p>οἱ δʼ ὕπατοι
καὶ ἡ βουλὴ καὶ πάντες οἱ πατρίκιοι κωλύειν ἐπεχείρουν
τὸν νόμον· ἀφικόμενοί τε κατὰ πλῆθος εἰς τὴν
ἀγοράν, ἐν ᾗ προεῖπον οἱ δήμαρχοι κυρώσειν τὸν νόμον
ἡμέρᾳ, παντοδαποὺς διῆλθον λόγους, τῶν θʼ ὑπάτων
καὶ τῶν πρεσβυτάτων ἐκ τῆς βουλῆς καὶ ἄλλου
παντός, ὅτῳ βουλομένῳ ἦν, τὰς ἐνούσας ἐν τῷ νόμῳ
διεξιόντος ἀτοπίας. ἀντιλεξάντων δὲ τῶν δημάρχων
<pb id="v.3p.347"/>
καὶ αὖθις τῶν ὑπάτων, καὶ μέχρι πολλοῦ τῆς ἁψιμαχίας
<milestone unit="reiskpage" n="1856"/>τῶν λόγων ἐκμηκυνθείσης, ἐκείνην μὲν τὴν ἐκκλησίαν
διέλυσεν εἰς νύκτα συγκλεισθεὶς ὁ χρόνος.
προθέντων δὲ πάλιν τῶν δημάρχων εἰς τρίτην ἀγορὰν
τὴν περὶ τοῦ νόμου διάγνωσιν, καὶ συνελθόντος ἔτι 
πλείονος εἰς αὐτὴν ὄχλου τὸ παραπλήσιον τῷ προτέρῳ
</p>
</div3>
<div3 type="section" n="5">
<p>συνέβη γενέσθαι πάθος. τοῦτο συνιδὼν ὁ Πόπλιος 
ἔγνω μήτε τοῖς ὑπάτοις ἐπιτρέπειν ἔτι τοῦ νόμου κατηγορεῖν
μήτε πατρικίους ἐᾶν τῇ ψηφοφορίᾳ παρεῖναι·
καθʼ ἑταιρείας γὰρ ἐκεῖνοι καὶ κατὰ συστροφὰς ἄμα 
τοῖς ἑαυτῶν πελάταις οὐκ ὀλίγοις οὖσι πολλὰ μέρη τῆς
ἀγορᾶς κατεῖχον, ἐπικελεύοντές τε τοῖς κατηγοροῦσι
τοῦ νόμου καὶ θορυβοῦντες τοὺς ἀπολογουμένους καὶ
ἄλλα πολλὰ πράττοντες, ἀκοσμίας τε καὶ βίας τῆς ἐν
ταῖς ψήφοις ἐχομένης μηνύματα. 
</p>
</div3>
</div2>
<div2 type="chapter" n="42">
<div3 type="section" n="1">
<p>
ἐπέσχε δʼ αὐτοῦ τὰ βουλεύματα ὄντα
τυραννικὰ ἑτέρα συμπεσοῦσα θεήλατος συμφορά. νόσος
γὰρ ἥψατο λοιμικὴ τῆς πόλεως, γενομένη μὲν καὶ κατὰ
<milestone unit="reiskpage" n="1857"/>τὴν ἄλλην Ἰταλίαν, μάλιστα δὲ πλεονάσασα κατὰ τὴν
Ῥώμην· καὶ οὔτʼ ἀνθρωπίνη βοήθεια ἤρκει τοῖς κάμνουσιν 
οὐδεμία, ἀλλʼ ἐν τῷ ἴσῳ οἵ τε σὺν πολλῇ
θεραπευόμενοι φροντίδι, καὶ οἷς μηδὲν ἐγίνετο τῶν
δεόντων, ἀπέθνησκον· οὔτε λιτανεῖαι θεῶν καὶ θυσίαι
καὶ ἐφʼ οὓς ἄνθρωποι τελευταίους ἐν ταῖς τοιαῖσδε
ἀναγκάζονται καταφεύγειν συμφοραῖς, οἱ κατʼ ἄνδρα τε 
<pb id="v.3p.348"/>
γινόμενοι καὶ ὑπὲρ τοῦ κοινοῦ καθαρμοὶ τότε προσωφέλουν,
διέκρινέ τε τὸ πάθος οὐχ ἡλικίαν, οὐ φύσιν,
οὐ ῥώμην ἢ ἀσθένειαν σωμάτων, οὐ τέχνην οὐκ
ἄλλο τι τῶν δοκούντων κουφίζειν τὴν νόσον, ἀλλὰ γυναιξί
τʼ ἐνέπιπτε καὶ ἀνδράσι καὶ γηραιοῖς καὶ νέοις.
</p>
</div3>
<div3 type="section" n="2">
<p>οὐ μὴν πολὺν κατέσχε χρόνον, ὅπερ αἴτιον ἐγένετο
τοῦ μὴ σύμπασαν διαφθαρῆναι τὴν πόλιν· ἀλλὰ ποταμοῦ
δίκην ἢ πυρὸς ἀθρόα τοῖς ἀνθρώποις ἐμπεσοῦσα
τήν τε προσβολὴν ὀξεῖαν καὶ τὴν ἀπαλλαγὴν ταχεῖαν
ἔλαβεν. ὡς δὲ τὸ δεινὸν ἐλώφησεν, ἐπʼ ἐξόδῳ τῆς
<milestone unit="reiskpage" n="1858"/>
ἀρχῆς ὢν ὁ Πόπλιος, ἐπειδὴ οὐκ ἐδύνατο κυρῶσαι τὸν
νόμον ἐν τῷ περιόντι χρόνῳ τῶν ἀρχαιρεσίων ἐπιστάντων,
μετῄει πάλιν τὴν δημαρχίαν εἰς τὸν ἐπιόντα
ἐνιαυτόν, πολλὰ καὶ μεγάλα τοῖς δημόταις ὑπισχνούμενος·
καὶ ἀποδείκνυται πάλιν δήμαρχος ὑπʼ αὐτῶν
καὶ δύο τῶν συναρχόντων.
</p>
</div3>
<div3 type="section" n="3">
<p>οἱ δὲ πατρίκιοι πρὸς τοῦτʼ
ἀντεμηχανήσαντο πικρὸν ἄνδρα καὶ μισόδημον καὶ
μηδὲν ἐλαττώσοντα τῆς ἀριστοκρατίας ἐπὶ τὴν ὑπατείαν
προαγαγεῖν, Ἄππιον Κλαύδιον, υἱὸν Ἀππίου, τοῦ πλεῖστα
τῷ δήμῳ περὶ τὴν κάθοδον ἐναντιωθέντος. καὶ
αὐτὸν πολλὰ ἀντειπόντα καὶ οὐδʼ εἰς τὸ πεδίον ἐλθεῖν
βουληθέντα ἕνεκα τῶν ἀρχαιρεσίων, οὐδὲν ἧττον προὐβούλευσάν
τε καὶ ἐψηφίσαντʼ ἀπόντα ὕπατον.
</p>
</div3>
</div2>
<div2 type="chapter" n="43">
<div3 type="section" n="1">
<p>
τελεσθέντων δὲ τῶν ἀρχαιρεσίων κατὰ
<milestone unit="reiskpage" n="1859"/>
<pb id="v.3p.349"/>
πολλὴν εὐπέτειαν  —  οἱ γὰρ πένητες ἐξέλιπον τὸ πεδίον,
ἐπειδὴ τὸν ἄνδρα τόνδε ὀνομασθέντα ἤκουσαν  — 
παραλαμβάνουσι τὴν ὑπατείαν Τῖτος Κοίντιος Καπιτωλῖνος
καὶ Ἄππιος Κλαύδιος Σαβῖνος, οὔτε τὰς φύσεις
οὔτε τὰς προαιρέσεις ἔχοντες ὁμοίας.
</p>
</div3>
<div3 type="section" n="2">
<p>Ἀππίου μὲν 
γὰρ ἦν γνώμη περισπᾶν περὶ τὰς ἔξω στρατείας τὸν
ἀργὸν καὶ πένητα δῆμον, ἵνα τῶν τε καθʼ ἡμέραν
ἀναγκαίων ἐκ τῆς πολεμίας εὐπορῶν τοῖς αὑτοῦ πόνοις,
ὧν ἐν χρείᾳ μάλιστα ὑπῆρχε, καὶ τὰ συμφέροντα τῇ
πόλει διαπραττόμενος, ἥκιστα τοῖς ἐκ τοῦ συνεδρίου 
διοικοῦσι τὰ κοινὰ δυσμενής τε καὶ χαλεπὸς ᾖ· πολέμου
δὲ πᾶσαν ἔσεσθαι πρόφασιν εὔλογον ἀπέφαινεν
ἡγεμονίας ἀντιποιουμένῃ πόλει καὶ ὑπὸ πάντων ἐπιφθονουμένῃ,
κατά τε τὸ εἰκὸς τοῖς γεγονόσιν ἤδη τὰ
μέλλοντα εἰκάζειν ἠξίου, ἐπιλεγόμενος, ὅσαι ἤδη κινήσεις 
ἐγένοντο ἐν τῇ πόλει, ὅτι πᾶσαι κατὰ τὰς ἀναπαύλας
<milestone unit="reiskpage" n="1860"/>ἐγένοντο τῶν πολέμων.
</p>
</div3>
<div3 type="section" n="3">
<p>Κοιντίῳ δʼ οὐκ ἐδόκει 
πόλεμον ἐκφέρειν οὐδένα, ἀγαπητὸν ἀποφαίνοντι, εἰ
πρὸς τοὺς ἀναγκαίους τε καὶ ἔξωθεν ἐπαγομένους κινδύνους
καλούμενος ὁ δῆμος εὐπειθὴς γένοιτο, καὶ διδάσκοντι, 
ὡς εἰ βίαν προσάξουσι τοῖς μὴ πειθομένοις
εἰς ἀπόνοιαν ἀναγκάσουσιν ἐλθεῖν τὸ δημοτικόν, ὥσπερ
καὶ οἱ πρὸ αὐτῶν ἐποίησαν ὕπατοι· ἐξ ὧν κινδυνεύσειν
αὐτοὺς δυεῖν θάτερον, ἢ διʼ αἵματος καὶ φόνων καταπαῦσαι
τὴν στάσιν, ἢ θεραπεύειν αἰσχρῶς ὑπομεῖναι 
<pb id="v.3p.350"/>
</p>
</div3>
<div3 type="section" n="4">
<p>τὸ δημοτικόν. ἦν δʼ ἡ τοῦ μηνὸς ἐκείνου ἡγεμονία
τῷ Κοιντίῳ προσήκουσα, ὥστʼ ἀναγκαῖον ἦν τὸν ἕτερον
τῶν ὑπάτων μηδὲν ἄκοντος ἐκείνου ποιεῖν. οἱ δὲ
περὶ τὸν Πόπλιον δήμαρχοι οὐθὲν ἔτι διαμελλήσαντες
τὸν ἐν τῷ πρόσθεν ἐνιαυτῷ οὐ δυνηθέντα νόμον ἐπικυρωθῆναι
πάλιν εἰσέφερον, προσγράψαντες αὐτῷ καὶ τὸ
τῶν ἀγορανόμων ἀρχεῖον ἐν ταῖς αὐταῖς ψηφοφορεῖσθαι
ἐκκλησίαις, καὶ πάντα τἆλλα, ὅσα ἐν τῷ δήμῳ πράττεσθαί
τε καὶ ἐπικυροῦσθαι δεήσει, ὑπὸ τῶν φυλετῶν
<milestone unit="reiskpage" n="1861"/>
ἐπιψηφίζεσθαι κατὰ ταὐτόν· ὅπερ ἦν ἄρα τῆς μὲν βουλῆς
κατάλυσις φανερά, τοῦ δὲ δήμου δυναστεία.
</p>
</div3>
</div2>
<div2 type="chapter" n="44">
<div3 type="section" n="1">
<p>
τοῦτο μαθοῦσι τοῖς ὑπάτοις φροντὶς
εἰσῄει καὶ λογισμός, ὅπως ἂν ἐν τάχει καὶ σὺν τῷ
ἀσφαλεῖ τὸ παρακινοῦν καὶ στασιάζον ἐξαιρεθῇ. ὁ
μὲν οὖν Ἄππιος ἐπὶ τὰ ὅπλα καλεῖν γνώμην ἐδίδου
τοὺς βουλομένους σώζεσθαι τὴν πάτριον πολιτείαν· εἰ
δέ τινες ἐνατία θήσονται σφίσι τὰ ὅπλα, τούτους ἐν
πολεμίων ποιεῖσθαι μοίρᾳ.
</p>
</div3>
<div3 type="section" n="2">
<p>ὁ δὲ Κοίντιος λόγῳ πείθειν
ᾤετο δεῖν τοὺς δημοτικοὺς καὶ μεταδιδάσκειν ὡς
δι᾽ ἄγνοιαν τοῦ συμφέροντος εἰς ὀλέθρια βουλεύματα
φερομένους· ἐσχάτης μανίας ἔργον εἶναι λέγων, ἃ παρʼ
ἑκόντων ἔξεστι φέρεσθαι τῶν συμπολιτευομένων, ταῦτα
παρʼ ἀκόντων βούλεσθαι λαμβάνειν.
</p>
</div3>
<div3 type="section" n="3">
<p>ἐπαινεσάντων δὲ
<milestone unit="reiskpage" n="1862"/>
καὶ τῶν ἄλλων τῶν συμπαραληφθέντων εἰς τὸ συνέδριον
<pb id="v.3p.351"/>
τὴν Κοιντίου γνώμην παρελθόντες εἰς τὴν ἀγορὰν
οἱ ὕπατοι λόγον ᾐτοῦντο παρὰ τῶν δημάρχων καὶ
χρόνον. μόλις δʼ ἀμφοῖν τυχόντες, ἐπειδὴ καθῆκεν
ἣν ᾐτήσαντο παρʼ αὐτῶν ἡμέραν, ὄχλου παντοδαποῦ
συνεληλυθότος εἰς τὴν ἀγοράν, ὃν ἀμφότεραι παρεσκευάσαντο 
σύμμαχον ἑαυταῖς ἐκ παρακλήσεως αἱ
</p>
</div3>
<div3 type="section" n="4">
<p>ἀρχαί, παρῆσαν ὡς κατηγορήσοντες τοῦ νόμου. ὁ μὲν
<milestone unit="reiskpage" n="1863"/>οὖν Κοίντιος, τά τʼ ἄλλα ἐπιεικὴς ὢν ἀνὴρ καὶ δῆμον
οἰκειώσασθαι λόγῳ πιθανώτατος, πρῶτος αἰτησάμενος
<del>τὸν</del> λόγον, ἐπιδέξιόν τινα καὶ κεχαρισμένην ἅπασι 
διεξῆλθε δημηγορίαν, ὥστε τοὺς ὑπὲρ τοῦ νόμου λέγοντας
εἰς πολλὴν ἐλθεῖν ἀμηχανίαν, οὔτε δικαιότερα
λέγειν ἔχοντας οὔτʼ ἐπιεικέστερα.
</p>
</div3>
<div3 type="section" n="5">
<p>καὶ εἰ μηδὲν ἔτι 
πολυπραγμονεῖν ὁ συνύπατος αὐτοῦ προείλετο, συγγνοὺς
ἂν ὁ δῆμος, ὡς οὔτε δίκαια οὔθʼ ὅσια ἀξιῶν 
ἔλυσε τὸν νόμον· νῦν δʼ ἐκείνου λόγον διελθόντος
ὑπερήφανον καὶ βαρὺν ἀκουσθῆναι πένησι χαλεπὸς εἰς
<milestone unit="reiskpage" n="1864"/>ὀργὴν ἐγένετο καὶ ἀμείλικτος καὶ εἰς ἔριν ἦλθεν ὅσην
οὔπω πρότερον.
</p>
</div3>
<div3 type="section" n="6">
<p>οὐ γὰρ ὡς ἐλευθέροις τε καὶ πολίταις 
ὁ ἀνὴρ διαλεγόμενος, οἳ τοῦ θεῖναι τὸν νόμον ἢ λῦσαι 
κύριοι ἦσαν, ἀλλʼ ὡς ἐν ἀτίμοις ἢ ξένοις ἢ μὴ βεβαίως
ἔχουσι τὴν ἐλευθερίαν ἐξουσιάζων, πικρὰς καὶ ἀνυπομονήτους
ἐποιήσατο κατηγορίας, τῶν τε χρεῶν τὰς ἀποκοπὰς
αὐτοῖς ὀνειδίζων καὶ τῶν ὑπάτων τὴν ἀπόστασιν
προφέρων, ὅτε τὰ ἱερὰ σημεῖα ἁρπάσαντες ᾤχοντο ἐκ 
<pb id="v.3p.352"/>
τοῦ στρατοπέδου φυγὴν ἐπιβάλλοντες ἑαυτοῖς ἑκούσιον·
τούς θʼ ὅρκους ἀνακαλούμενος, οὓς ὤμοσαν τὰ ὅπλα
περὶ τῆς γειναμένης αὐτοὺς γῆς ἀναλαμβάνοντες, οἷς
κατʼ αὐτῆς ἐκείνης ἐχρήσαντο.
</p>
</div3>
<div3 type="section" n="7">
<p>τοιγάρτοι θαυμαστὸν
οὐδὲν ἔφησεν αὐτοὺς ποιεῖν, εἰ θεοὺς μὲν ἐπιορκήσαντες,
ἡγεμόνας δὲ καταλιπόντες, πόλιν δʼ ἔρημον τὸ
καθʼ ἑαυτοὺς εἶναι μέρος ἀφέντες, ἐπὶ δὲ πίστεως συγχύσει
καὶ νόμων ἀνατροπῇ καὶ πολιτεύματος πατρίου
φθορᾷ ποιησάμενοι τὴν κάθοδον, οὐ μετριάζουσιν οὐδὲ
χρηστοὺς δύνανται πολίτας ἑαυτοὺς παρασχεῖν, ἀλλʼ
<milestone unit="reiskpage" n="1865"/>
αἰεί τινος ὀρέγονται πλεονεξίας καὶ παρανομίας, τοτὲ
μὲν ἀρχὰς ἐξεῖναι σφίσιν ἀξιοῦντες αὐτοὺς ἐφʼ ἑαυτῶν
ἀποδεικνύναι, καὶ ταύτας ἀνυπευθύνους ποιοῦντες καὶ
παναγεῖς· τοτὲ δʼ εἰς ἀγῶνας ὑπὲρ τῶν ἐσχάτων κινδύνων
καθιστάντες οὓς αὐτοῖς δόξειε τῶν πατρικίων,
καὶ τὰ νόμιμα δικαστήρια, οἷς περὶ θανάτου καὶ φυγῆς
ἡ πόλις πρότερον ἔδωκε κρίνειν, μεταφέροντες ἐκ
τῆς καθαρωτάτης φυλῆς ἐπὶ τὸν ῥυπαρώτατον ὄχλον·
τοτὲ δὲ νόμους εἰσφέροντες οἱ θῆτες καὶ ἀνέστιοι κατὰ
<milestone unit="reiskpage" n="1866"/>
τῶν εὐπατριδῶν τυραννικοὺς καὶ ἀνίσους, καὶ οὐδὲ
τοῦ προβουλεῦσαι περὶ αὐτῶν ἐξουσίαν τῇ βουλῇ καταλείποντες,
ἀλλʼ ἀφαιρούμενοι καὶ ταύτην αὐτῆς τὴν
<pb id="v.3p.353"/>
τιμήν, ἣν ἐκ τοῦ παντὸς εἶχεν ἀναμφίλεκτον χρόνου,
</p>
</div3>
<div3 type="section" n="8">
<p>βασιλευομένης τε καὶ τυραννουμένης τῆς πόλεως. πολλὰ 
δὲ καὶ ἄλλα τούτοις ὅμοια προσθεὶς καὶ οὐδενὸς οὔτε
πικροῦ πράγματος οὔτε βλασφήμου ὀνόματος φεισάμενος,
τελευτῶν ἐκεῖνον ἔτι προσέθηκεν τὸν λόγον, ἐφʼ ᾧ 
μάλιστα ἡ πληθὺς ἠγανάκτησεν, ὅτι χρόνον οὐδένα παύσεται
στασιάζουσα περὶ παντὸς χρήματος ἡ πόλις, ἀλλʼ
αἰεί τινα καινὴν ἐπὶ παλαιᾷ νοσήσει νόσον, ἕως ἂν ἡ
τῶν δημάρχων ἐξουσία διαμένῃ· διδάσκων, ὅτι πράγματος
παντὸς πολιτικοῦ καὶ κοινοῦ τὰς ἀρχὰς προσήκει 
σκοπεῖν, ὅπως εὐσεβεῖς ἔσονται καὶ δίκαιοι. φιλεῖν
γὰρ ἐκ μὲν τῶν ἀγαθῶν σπερμάτων χρηστοὺς γίγνεσθαι
<milestone unit="reiskpage" n="1867"/>καὶ εὐτυχεῖς τοὺς καρπούς, ἐκ δὲ τῶν πονηρῶν
κακοὺς καὶ ὀλεθρίους.
</p>
</div3>
</div2>
<div2 type="chapter" n="45">
<div3 type="section" n="1">
<p>
εἰ μὲν οὖν, ἔφη, ἥδε ἡ ἀρχὴ μεθʼ ὁμονοίας 
εἰσῆλθεν εἰς τὴν πόλιν ἐπὶ τῷ πάντων ἀγαθῷ
παροῦσα σὺν οἰωνοῖς τε καὶ ὀττείαις, πολλῶν ἂν ἡμῖν
ἐγίνετο καὶ μεγάλων ἀγαθῶν αἰτία, χαρίτων, ὁμοφροσύνης,
εὐνομίας, ἐλπίδων χρηστῶν παρὰ τοῦ δαιμονίου,
μυρίων ἄλλων· νῦν δέ, βία γὰρ αὐτὴν εἰσήγαγε καὶ 
παρανομία καὶ στάσις καὶ πολέμου δέος ἐμφυλίου καὶ
πάντα τὰ ἔχθιστα ἐν ἀνθρώποις τί οὖν ἔτι καὶ μέλλει
χρηστὸν ἔσεσθαί ποτʼ ἢ σωτήριον τοιαύτας λαβούσης
τὰς ἀρχάς; ὥστε περίεστιν ἡμῖν ἴασιν καὶ ἀλεξήματα
<milestone unit="reiskpage" n="1868"/>τῶν ἀναβλαστανόντων ἐξ αὐτῆς κακῶν ζητεῖν, ὁπόσα 
εἰς ἀνθρώπινον πίπτει λογισμόν, μενούσης ἔτι τῆς
<pb id="v.3p.354"/>
</p>
</div3>
<div3 type="section" n="2">
<p>πονηρᾶς ῥίζης. οὐ γὰρ ἔσται πέρας οὐδʼ ἀπαλλαγὴ
τῶν δαιμονίων χόλων, ἕως ἂν ἥδε ἡ βάσκανος ἐρινὺς
καὶ φαγέδαινα ἐγκαθημένη πάντα σήπῃ καὶ διαφθείρῃ
τὰ καλά. ἀλλʼ ὑπὲρ μὲν τούτων ἕτερος ἔσται λόγος
καὶ καιρὸς ἐπιτηδειότερος, νῦν δʼ ἐπεὶ τὰ παρόντα εὖ
τίθεσθαι χρή, πᾶσαν εἰρωνείαν ἀφεὶς τάδε ὑμῖν λέγω·
οὔθʼ ὅδε ὁ νόμος οὔτʼ ἄλλος οὐδείς, ὃν οὐχ ἡ βουλὴ
προβουλεύσει, κύριος ἐπὶ τῆς ἐμῆς ὑπατείας γενήσεται,
ἀλλὰ καὶ λόγοις ἀγωνιοῦμαι περὶ τῆς ἀριστοκρατίας,
κἂν εἰς τὰ ἔργα δέῃ χωρεῖν οὐδʼ ἐν τούτοις τῶν ἐναντιουμένων
λελείψομαι· καὶ εἰ μὴ πρότερον ἔγνωτε,
ὅσην ἰσχὺν ἔχει τὸ τῶν ὑπάτων κράτος, ἐπὶ τῆς ἐμῆς
ἀρχῆς μαθήσεσθε.
</p>
</div3>
</div2>
<div2 type="chapter" n="46">
<div3 type="section" n="1">
<p>
Ἄππιος μὲν δὴ ταῦτʼ εἶπεν, ἐκ δὲ τῶν
δημάρχων ὁ πρεσβύτατος καὶ πλείστου ἀξιώματος τυγχάνων,
Γάιος Λαιτώριος, ἀνὴρ ἔν τε τοῖς πολέμοις
<milestone unit="reiskpage" n="1869"/>
ἐγνωσμένος εἶναι ψυχὴν οὐ κακὸς καὶ τὰ πολιτικὰ
πράττειν οὐκ ἀδύνατος, ἀνίσταται πρὸς ταῦτʼ ἀπολογησόμενος·
καὶ διῆλθεν ὑπὲρ τοῦ δήμου λόγον πολὺν
ἀπὸ τῶν ἄνωθεν ἀρξάμενος· ὡς πολλὰς μὲν καὶ χαλεπὰς
στρατείας οἱ βλασφημούμενοι πρὸς αὐτοῦ πένητες
ἐστρατεύσαντο, οὐ μόνον ἐπὶ τῶν βασιλέων, ὅτε τὴν
ἀνάγκην ἄν τις ᾐτιάσατο, ἀλλὰ καὶ μετὰ τὴν ἐκείνων
ἐκβολὴν ἐλευθερίαν κτώμενοι τῇ πατρίδι καὶ ἡγεμονίαν·
<pb id="v.3p.355"/>
</p>
</div3>
<div3 type="section" n="2">
<p>ἀμοιβὴν δʼ οὐδεμίαν ἐκομίσαντο παρὰ τῶν πατρικίων, 
οὐδʼ ἀπήλαυσαν οὐδενὸς τῶν κοινῶν ἀγαθῶν, ἀλλʼ ὡς
πολέμῳ ἁλόντες ἀφῃρέθησαν ὑπʼ αὐτῶν καὶ τὴν ἐλευθερίαν,
ἣν ἀνασώσασθαι βουλόμενοι καταλιπεῖν ἠναγκάσθησαν
τὴν πατρίδα πόθῳ γῆς ἑτέρας, ἐν ᾗ τὸ μὴ 
ὑβρίζεσθαι αὐτοῖς ἐλευθέροις οὖσιν ὑπάρξει· καὶ οὔτε
βιασάμενοι τὴν βουλὴν οὔτε πολέμῳ προσαναγκάσαντες
εὕροντο τὴν ἐπὶ τὰ σφέτερα κάθοδον, ἀξιούσῃ δὲ καὶ
<milestone unit="reiskpage" n="1870"/>δεομένῃ τὰ ἐκλειφθέντα ἀπολαβεῖν εἴξαντες <del>ἔδωκαν</del>.
</p>
</div3>
<div3 type="section" n="3">
<p>τούς θʼ ὅρκους διεξῄει καὶ τὰς συνθήκας τὰς ἐπὶ τῇ 
καθόδῳ γενομένας ἀνεκαλεῖτο· ἐν αἷς ἦν ἀμνηστία μὲν
πρῶτον ἁπάντων, ἔπειτʼ ἐξουσία τοῖς πένησιν ἀρχὰς
ἀποδεικνύναι, τιμωροὺς μὲν ἐσομένας σφίσιν αὐτοῖς,
</p>
</div3>
<div3 type="section" n="4">
<p>τοῖς δὲ κατισχύειν βουλομένοις ἀντιπάλους. διεξελθὼν 
δὲ ταῦτα τοὺς νόμους ἐπεδείκνυτο, οὓς ὁ δῆμος ἐπεκύρωσεν 
οὐ πρὸ πολλοῦ, τόν τε περὶ τῶν δικαστηρίων
τῆς μεταγωγῆς, ὡς ἔδωκεν ἡ βουλὴ τῷ δήμῳ τὴν
ἐξουσίαν κρίνειν οὓς ἂν αὐτοῖς δόξειε τῶν πατρικίων,
καὶ τὸν ὑπὲρ τῆς ψηφοφορίας, ὃς οὐκ ἔτι τὴν λοχῖτιν
ἐκκλησίαν, ἀλλὰ τὴν κουριᾶτιν ἐποίει τῶν ψήφων κυρίαν. 
</p>
</div3>
</div2>
<div2 type="chapter" n="47">
<div3 type="section" n="1">
<p>
<milestone unit="reiskpage" n="1871"/>διεξελθὼν δὲ τὸν ὑπὲρ τοῦ δήμου
λόγον, ἐπιστρέψας ἐπὶ τὸν Ἄππιον· ἔπειτα σὺ τολμᾷς,
εἶπε, λοιδορεῖσθαι τούτοις, διʼ οὓς μεγάλη μὲν
<pb id="v.3p.356"/>
ἐκ μικρᾶς, ἐπιφανὴς δʼ ἐξ ἀδόξου γέγονεν ἡ πόλις;
καὶ στασιαστὰς ἑτέρους ἀποκαλεῖς καὶ φυγαδικήν τινα
τύχην ὀνειδίζεις, ὥσπερ οὐχ ἁπάντων ἔτι τούτων μεμνημένων
τὸ καθʼ ὑμᾶς, ὅτι στασιάσαντες οἱ σοὶ πρόγονοι
πρὸς τοὺς ἐν τέλει καὶ τὴν ἑαυτῶν πατρίδα
καταλιπόντες ἐνθάδʼ ἱδρύθησαν ἱκέται; εἰ μὴ ἄρα
ὑμεῖς μὲν ἐκλιπόντες τὴν ἑαυτῶν πατρίδα πόθῳ τῆς
ἐλευθερίας καλὸν ἔργον ἐπράττετε, Ῥωμαῖοι δὲ τὰ
</p>
</div3>
<div3 type="section" n="2">
<p>ὅμοια ὑμῖν δεδρακότες οὐ καλόν. τολμᾷς δὲ καὶ τὴν
τῶν δημάρχων ἐξουσίαν ὡς ἐπὶ κακῷ παρεληλυθυῖαν
εἰς τὴν πόλιν λοιδορεῖν, καὶ πείθεις τουτουσὶ καταλῦσαι
τὴν τῶν πενήτων ἐπικουρίαν τὴν ἱερὰν καὶ ἀκίνητον
καὶ μεγάλαις ἠσφαλισμένην ἐκ θεῶν τε καὶ ἀνθρώπων
ἀνάγκαις, ὦ μισοδημότατε καὶ τυραννικώτατε;
καὶ οὐδὲ τοῦτʼ ἄρα ἐδυνήθης μαθεῖν, ὅτι τῇ τε βουλῇ
<milestone unit="reiskpage" n="1872"/>
καὶ τῇ σεαυτοῦ ἀρχῇ ταῦτα λέγων λοιδορῇ; καὶ γὰρ
ἡ βουλὴ διαναστᾶσα πρὸς τοὺς βασιλεῖς, ὧν οὐκέτι
τὰς ὑπερηφανίας καὶ τὰς ὕβρεις ὑποφέρειν ἠξίου, τὸ
τῶν ὑπάτων ἀρχεῖον κατεστήσατο, καὶ πρὶν ἐκείνους
ἐξελάσαι τῆς πόλεως ἑτέρους ἐποίησε τῆς βασιλικῆς
ἐξουσίας κυρίους.
</p>
</div3>
<div3 type="section" n="3">
<p>ὥσθʼ ἃ περὶ τῆς δημαρχίας λέγεις,
ὡς ἐπὶ κακῷ παρεληλυθυίας, ἐπειδὴ τὴν ἀρχὴν ἀπὸ
διχοστασίας ἔλαβε, ταῦτα καὶ κατὰ τῆς ὑπατείας λέγεις.
οὐδὲ γὰρ ἐκείνην ἄλλη τις εἰσήγαγε πρόφασις, ἀλλʼ ἡ
</p>
</div3>
<div3 type="section" n="4">
<p> πρὸς τοὺς βασιλεῖς τῶν πατρικίων στάσις. ἀλλὰ τί
ταῦτά σοι διαλέγομαι, ὡς χρηστῷ καὶ μετρίῳ πολίτῃ,
ὃν ἅπαντες ἴσασιν οὗτοι σκαιὸν ὄντα διὰ γένος καὶ
<pb id="v.3p.357"/>
πικρὸν καὶ μισόδημον καὶ τὸ θηριῶδες ὑπὸ φύσεως
οὐδέποτʼ ἐξημερῶσαι δυνάμενον, ἀλλʼ οὐχ ὁμόσε χωρῶ
σοι τὰ ἔργα ἐπίπροσθεν ποιησάμενος τῶν λόγων, καὶ
δείκνυμι, ὅσην ἰσχὺν ὁ δῆμος ἔχων λέληθέ σε, ὃν οὐκ
ᾐσχύνθης ἀνέστιον καὶ ῥυπαρὸν καλῶν, καὶ ὅσον ἥδε 
ἡ ἀρχὴ δυναμένη, ἥν δε ὁ νόμος ἐκτρέπεσθαι καὶ εἴκειν
<milestone unit="reiskpage" n="1873"/>ἀναγκάζει; παρεὶς δὲ καὶ αὐτὸς ἅπασαν εἰρωνείαν ἔργου ἕξομαι.
</p>
</div3>
</div2>
<div2 type="chapter" n="48">
<div3 type="section" n="1">
<p>
ταῦτʼ εἰπὼν ὅρκον, ὅσπερ μέγιστος
αὐτοῖς ἦν, διομοσάμενος ἢ τὸν νόμον ἐπικυρώσειν ἢ 
τοῦ ζῆν μεθήσεσθαι, σιωπῆς γενομένης ἐκ τοῦ πλήθους
καὶ ἐναγωνίου προσδοκίας, ἐφʼ ᾧ μέλλει δρᾶν,
ἐκέλευσε μεταχωρεῖν ἐκ τῆς ἐκκλησίας τὸν Ἄππιον.
ὡς δʼ οὐκ ἐπείθετο, ἀλλὰ τοὺς ῥαβδούχους παραστησάμενος
καὶ τὸν ὄχλον, ὃν ἦγε παρασκευασάμενος οἴκοθεν, 
ἀπεμάχετο μὴ παραχωρῆσαι τῆς ἀγορᾶς, σιωπὴν
ὑποκηρυξάμενος ὁ Λαιτώριος ἀνεῖπεν, ὅτι τὸν ὕπατον
εἰς φυλακὴν κελεύουσιν ἀπάγειν οἱ δήμαρχοι.
</p>
</div3>
<div3 type="section" n="2">
<p>καὶ ὁ 
μὲν ὑπηρέτης κελευσθεὶς ὑπʼ αὐτοῦ προσῆγεν ὡς τοῦ
σώματος ἐπιληψόμενος· τῶν δὲ ῥαβδούχων ὁ πρῶτος 
ἐπιτυχὼν παίων αὐτὸν ἀπήλασε. κραυγῆς δʼ ἐκ τῶν
παρόντων γενομένης μεγάλης καὶ ἀγανακτήσεως ἵεται
αὐτὸς ὁ Λαιτώριος παρακελευσάμενος τοῖς ὄχλοις ἀμύνειν,
<milestone unit="reiskpage" n="1874"/>καὶ οἱ περὶ τὸν Ἄππιον στῖφος ἔχοντες νέων
πολὺ καὶ καρτερὸν ὑφίστανται. καὶ μετὰ τοῦτο λόγοι 
<pb id="v.3p.358"/>
τʼ ἀσχήμονες ἐγένοντο εἰς ἀλλήλους καὶ καταβοαὶ καὶ
σωμάτων ὠθισμοί· καὶ τελευτῶσα εἰς χεῖρας ἀπέσκηψεν
ἡ ἔρις, καὶ εἰς λίθων ἤρξατο προβαίνειν βολάς.
</p>
</div3>
<div3 type="section" n="3">
<p>ἐπέσχε
δὲ ταῦτα καὶ τοῦ μὴ προσωτέρω χωρῆσαι τὰ δεινὰ
Κοίντιος ἅτερος τῶν ὑπάτων αἴτιος ἐγένετο, δεόμενός
τε πάντων καὶ λιπαρῶν σὺν τοῖς πρεσβυτάτοις τῶν ἐκ
τοῦ συνεδρίου καὶ εἰς μέσους τοὺς ἁψιμαχοῦντας ὠθούμενος.
ἦν δὲ καὶ τῆς ἡμέρας τὸ λειπόμενον βραχὺ
</p>
</div3>
<div3 type="section" n="4">
<p>μέρος, ὥστʼ ἀκούσιοι ἀπʼ ἀλλήλων διελύθησαν. ταῖς
δʼ ἑξῆς ἡμέραις αἵ τʼ ἀρχαὶ ἀλλήλαις ἐνεκάλουν, ὁ μὲν
ὕπατος τοῖς δημάρχοις, ὅτι καταλύειν αὐτοῦ τὴν ἀρχὴν
ἠξίουν ἐς τὸ δεσμωτήριον τὸν ὕπατον ἀπάγειν κελεύσαντες,
τῷ δʼ ὑπάτῳ οἱ δήμαρχοι, ὡς ἐμβεβληκότι
πληγὰς σώμασιν ἱεροῖς καὶ καθωσιωμένοις ὑπὸ τοῦ
νόμου  —  καὶ ὁ Λαιτώριος τὰ ἴχνη τῶν πληγῶν εἶχεν
ἐπὶ τῆς ὄψεως ἔτι φανερά  —  ἥ τε πόλις ὅλη διοιδοῦσα
καὶ ἀγριαινομένη διειστήκει.
</p>
</div3>
<div3 type="section" n="5">
<p>ἔπειτα ὁ μὲν δῆμος
<milestone unit="reiskpage" n="1875"/>
ἐφρούρει τὸ Καπιτώλιον ἅμα τοῖς δημάρχοις, οὔθʼ
ἡμέρας οὔτε νυκτὸς ἐκλείπων τὴν φυλακήν· ἡ δὲ βουλὴ
συνιοῦσα πολλὴν καὶ ἐπίπονον ἐποιεῖτο ζήτησιν, ὅπως
χρὴ παῦσαι τὴν διχοστασίαν, τοῦ τε κινδύνου τὸ μέγεθος
ἐνθυμουμένη, καὶ ὅτι οὐδὲ τοῖς ὑπάτοις τὰ αὐτὰ
παρειστήκει φρονεῖν. ὁ μὲν γὰρ Κοίντιος εἴκειν τῷ
δήμῳ τὰ μέτρια ἠξίου, ὁ δʼ Ἄππιος μέχρι θανάτου
ἀντέχειν.
<pb id="v.3p.359"/>
</p>
</div3>
</div2>
<div2 type="chapter" n="49">
<div3 type="section" n="1">
<p>
ὡς δʼ οὐδὲν ἐγίνετο πέρας, χωρὶς
ἑκάστους ἀπολαμβάνων ὁ Κοίντιος, τούς τε δημάρχους
καὶ τὸν Ἄππιον, ἐδεῖτο καὶ ἐλιπάρει καὶ τὰ κοινὰ τῶν
ἰδίων ἀναγκαιότερα ἡγεῖσθαι ἠξίου. ὁρῶν δὲ τοὺς μὲν
ἤδη πεπειροτέρους γεγονότας, τὸν δὲ συνάρχοντα ἐπὶ 
τῆς αὐτῆς αὐθαδείας μένοντα πείθει τοὺς ἀμφὶ Λαιτώριον,
ὑπὲρ ἁπάντων τῶν τʼ ἰδίων ἐγκλημάτων καὶ
</p>
</div3>
<div3 type="section" n="2">
<p>τῶν δημοσίων τὴν βουλὴν ποιῆσαι κυρίαν. ἐπεὶ δὲ
<milestone unit="reiskpage" n="1876"/>τοῦτο διεπράξατο, συνεκάλει τὴν βουλὴν καὶ τοὺς δημάρχους
πολλὰ ἐπαινέσας καὶ τοῦ συνάρχοντος δεηθεὶς 
μὴ ἀντιπράττειν τῇ σωτηρίᾳ τῆς πόλεως ἐκάλει τοὺς
εἰωθότας ἀποφαίνεσθαι γνώμας.
</p>
</div3>
<div3 type="section" n="3">
<p>πρῶτος δὲ κληθεὶς 
Πόπλιος Οὐαλέριος Ποπλικόλας γνώμην ἀπεφήνατο
τήνδε· ὅσα μὲν ἀλλήλοις ἐγκαλοῦσιν οἵ τε δήμαρχοι
καὶ ὁ ὕπατος, ὑπὲρ ὧν ἔπαθον ἢ ἔδρασαν ἐν τῇ ταραχῇ, 
ἐπειδὴ οὐκ ἐξ ἐπιβουλῆς οὐδʼ οἰκείας πλεονεξίας
ἕνεκεν εἰς αὐτὰ κατέστησαν, ἀλλʼ ὑπὸ τῆς εἰς τὰ κοινὰ
φιλοτιμίας, ἀφεῖσθαι δημοσίᾳ καὶ μηδεμίαν ὑπὲρ αὐτῶν
εἶναι δίκην· περὶ δὲ τοῦ νόμου, ἐπειδὴ ὁ ὕπατος
<del>Ἄππιος</del> οὐκ ἐᾷ νόμον ἀπροβούλευτον εἰς τὴν ἐκκλησίαν 
ἐκφέρειν, προβουλεῦσαι μὲν περὶ τούτου τὸ συνέδριον·
τοὺς δὲ δημάρχους ἅμα τοῖς ὑπάτοις ἐπιμέλειαν
ποιήσασθαι τῆς θʼ ὁμονοίας τῶν πολιτῶν, ὅταν ἡ ψῆφος
περὶ αὐτοῦ διαφέρηται, καὶ τῆς εὐκοσμίας.
</p>
</div3>
<div3 type="section" n="4">
<p>ἐπαινεσάντων
<milestone unit="reiskpage" n="1877"/>δὲ τὴν γνώμην ἁπάντων εὐθὺς ἀνέδωκε τὴν 
ὑπὲρ τοῦ νόμου ψῆφον ὁ Κοίντιος τῷ συνεδρίῳ, καὶ
πολλὰ μὲν Ἀππίου κατηγορήσαντος, πολλὰ δὲ τῶν
<pb id="v.3p.360"/>
δημάρχων ἀντιλεξάντων, ἐνίκα παρὰ πολλὰς ψήφους
ἡ τὸν νόμον εἰσφέρειν ἀξιοῦσα γνώμη. ἐπικυρωθέντος
δὲ τοῦ προβουλεύματος αἵ τε ἴδιαι τῶν ἀρχόντων διαφοραὶ
διελύθησαν, καὶ ὁ δῆμος ἀγαπητῶς δεξάμενος
 τὸ συγχώρημα τῆς βουλῆς ἐπεψήφισε τὸν νόμον. ἀπʼ
ἐκείνου τοῦ χρόνου τὰ τῶν δημάρχων καὶ ἀγορανόμων
ἀρχαιρέσια μέχρι τοῦ καθʼ ἡμᾶς χρόνου δίχα οἰωνῶν
τε καὶ τῆς ἄλλης ὀττείας ἀπάσης αἱ φυλετικαὶ ψηφοφοροῦσιν
ἐκκλησίαι. αὕτη λύσις ἐγένετο τῆς τότε
κατασχούσης ταραχῆς τὴν πόλιν.
</p>
</div3>
</div2>
<div2 type="chapter" n="50">
<div3 type="section" n="1">
<p>
καὶ μετʼ οὐ πολὺ στρατιὰς ἐδόκει Ῥωμαίοις
καταγράφειν καὶ τοὺς ὑπάτους ἐκπέμπειν ἀμφοτέρους
ἐπί τʼ Αἰκανοὺς καὶ Οὐολούσκους. δυνάμεις γὰρ ἐξ
ἑκατέρων τῶν ἐθνῶν ἐξεληλυθέναι ἠγγέλλοντο μεγάλαι
καὶ προνομεύειν τοὺς Ῥωμαίων συμμάχους. παρασκευασθεισῶν
δὲ τῶν δυνάμεων σὺν τάχει Κοίντιος μὲν
Αἰκανοῖς πολεμήσων ᾤχετο, Ἄππιος δὲ Οὐολούσκοις,
<milestone unit="reiskpage" n="1878"/>
κλήρῳ διαλαχόντες τὰς ἀρχάς. συνέβη δὲ τῶν ὑπάτων
ἑκατέρῳ τὰ εἰκότα πάσχειν·
</p>
</div3>
<div3 type="section" n="2">
<p>ἡ μὲν γὰρ τῷ Κοιντίῳ
προσνεμηθεῖσα στρατιὰ τὴν ἐπιείκειάν τε καὶ μετριότητα
τοῦ ἀνδρὸς ἀσπαζομένη πρόθυμος ἦν εἰς ἅπαντα
τὰ ἐπιταττόμενα, καὶ τὰ πλεῖστα αὐτοκέλευστος ὑφίστατο
κινδυνεύματα δόξαν τῷ ἡγεμόνι καὶ τιμὴν πράττουσα·
καὶ διεξῆλθε πολλὴν τῆς Αἰκανῶν χώρας λεηλατοῦσα
οὐ τολμώντων εἰς χεῖρας ἐλθεῖν τῶν πολεμίων,
ἐξ ἧς λάφυρα πολλὰ καὶ ὠφελείας μεγάλας ἐκτήσατο.
<pb id="v.3p.361"/>
χρόνον δʼ οὐ πολὺν ἐν τῇ πολεμίᾳ διατρίψασα παρῆν
εἰς τὴν πόλιν ἀπαθὴς κακῶν, λαμπρὸν ἐπὶ τοῖς ἔργοις
τὸν στρατηγὸν ἄγουσα.
</p>
</div3>
<div3 type="section" n="3">
<p>ἡ δὲ τῷ Ἀππίῳ συνεξελθοῦσα 
δύναμις μίσει τῷ πρὸς αὐτὸν πολλὰ ὑπερεῖδε τῶν πατρίων.
τά τε γὰρ ἄλλα ἐθελοκακοῦσα ἐν ὅλῃ τῇ στρατείᾳ 
καὶ ὀλιγωροῦσα τοῦ ἡγεμόνος διετέλεσε, καὶ ἐπειδὴ
μάχεσθαι ἔδει τῇ Οὐολούσκων στρατιᾷ, κατασταθεῖσα
ὑπὸ τῶν ἡγεμόνων εἰς τάξιν οὐκ ἠξίωσε τοῖς πολεμίοις
<milestone unit="reiskpage" n="1879"/>εἰς χεῖρας ἰέναι· ἀλλʼ οἵ τε λοχαγοὶ καὶ οἱ πρόμαχοι
αὐτῶν, οἱ μὲν τὰ σημεῖα ῥίψαντες, οἱ δὲ τὴν τάξιν 
ἐγκαταλιπόντες ἐπὶ τὸν χάρακα ἔφευγον.
</p>
</div3>
<div3 type="section" n="4">
<p>καὶ εἰ μὴ 
θαυμάσαντες τὸ παράλογον τῆς φυγῆς αὐτῶν οἱ πολέμιοι
καὶ δείσαντες, μὴ ἐνέδρα τις ᾖ, τῆς ἐπὶ πλεῖον
διώξεως ἀπετράποντο, τὸ πλεῖον ἂν μέρος τῶν Ῥωμαίων
διέφθαρτο. ἐποίουν δὲ ταῦτα φθόνῳ τοῦ ἡγεμόνος, 
ἵνα μὴ καλὸν ἀγώνισμα ὁ ἀνὴρ διαπραξάμενος
θριάμβῳ τε καὶ ταῖς ἄλλαις ἐπιλαμπρυνθῇ τιμαῖς.
</p>
</div3>
<div3 type="section" n="5">
<p>τῇ 
δὲ κατόπιν ἡμέρᾳ τὰ μὲν ἐπιτιμῶντος αὐτοῖς τοῦ ὑπάτου
τῆς ἀδόξου φυγῆς, τὰ δὲ παρακαλοῦντος αἴσχιστον
ἔργον ἀναλύσασθαι καλῷ ἀγῶνι, τὰ δʼ ἀπειλοῦντος, εἰ 
μὴ στήσονται παρὰ τὰ δεινά, χρήσεσθαι τοῖς νόμοις,
ἀπειθείᾳ τε διεχρῶντο καὶ καταβοῇ καὶ ἀπάγειν σφᾶς
ἐκέλευον ἐκ τῆς πολεμίας ὡς ἀδύνατοι ἔτι ὄντες ὑπὸ
<milestone unit="reiskpage" n="1880"/>τραυμάτων ἀντέχειν· κατεδήσαντο γὰρ αὐτῶν οἱ πολλοὶ
τοὺς ὑγιεῖς χρῶτας ὡς τραυματίαι· ὥστε ὁ Ἄππιος 
<pb id="v.3p.362"/>
ἠναγκάσθη ἀπάγειν τὸν στρατὸν ἐκ τῆς πολεμίας, καὶ
οἱ Οὐολοῦσκοι ἀπιοῦσιν ἑπόμενοι πολλοὺς αὐτῶν
ἀπέκτειναν.
</p>
</div3>
<div3 type="section" n="6">
<p>ὡς δʼ ἐν τῇ φιλίᾳ ἐγένοντο, συναγαγὼν
εἰς ἐκκλησίαν αὐτοὺς ὁ ὕπατος καὶ πολλὰ ὀνειδίσας
ἔφη χρήσεσθαι τῇ κατὰ τῶν λιποτακτῶν κολάσει. καὶ
πολλὰ δεομένων τῶν πρεσβευτῶν καὶ τῶν ἄλλων τῶν
ἐν τέλει μετριάσαι, καὶ μὴ συμφορὰν ἐπὶ συμφορᾷ
προσθεῖναι τῇ πόλει, λόγον οὐδενὸς αὐτῶν ποιησάμενος
ἐκύρωσε τὴν κόλασιν.
</p>
</div3>
<div3 type="section" n="7">
<p>καὶ μετὰ τοῦθʼ οἱ λοχαγοί τε,
ὧν οἱ λόχοι ἔφυγον, καὶ οἱ πρόμαχοι τῶν σημείων,
ὅσοι τὰ σημεῖα ἀπολωλέκεσαν, οἱ μὲν πελέκει τοὺς
αὐχένας ἀπεκόπησαν, οἱ δὲ ξύλοις παιόμενοι διεφθάρησαν·
ἐκ δὲ τοῦ ἄλλου πλήθους ἀπὸ δεκάδος ἑκάστης
εἷς ἀνὴρ ὁ λαχὼν κλήρῳ πρὸ τῶν ἄλλων ἀπέθνησκεν.
<milestone unit="reiskpage" n="1881"/>
αὕτη Ῥωμαίοις πάτριός ἐστι κατὰ τῶν λιπόντων τὰς
τάξεις ἢ προεμένων τὰς σημαίας ἡ κόλασις. καὶ μετὰ
ταῦτʼ αὐτός τε μισούμενος ὁ στρατηγὸς καὶ τῆς στρατιᾶς
ὅσον ἔτι περιῆν κατηφὲς καὶ ἄτιμον ἐπαγόμενος,
τῶν ἀρχαιρεσίων καθηκόντων ἀνέστρεψεν εἰς τὴν πατρίδα.
</p>
</div3>
</div2>
<div2 type="chapter" n="51">
<div3 type="section" n="1">
<p>
ἀποδειχθέντων δὲ μετʼ ἐκείνους ὑπάτων Λευκίου
Οὐαλερίου τὸ δεύτερον καὶ Τιβερίου Αἰμιλίου
βραχύν τινα χρόνον ἐπισχόντες οἱ δήμαρχοι τὸν ὑπὲρ
κληρουχίας πάλιν εἰσῆγον λόγον· καὶ προσιόντες τοῖς
ὑπάτοις ἠξίουν βεβαιῶσαι τῷ δήμῳ τὰς ὑποσχέσεις,
ἃς ἐποιήσατο ἡ βουλὴ Σπορίου Κασσίου καὶ Πρόκλου
<pb id="v.3p.363"/>
Οὐεργινίου ὑπατευόντων, δεόμενοί τε καὶ λιπαροῦντες.
</p>
</div3>
<div3 type="section" n="2">
<p>καὶ οἱ ὕπατοι αὐτοῖς συνελάμβανον ἀμφότεροι, Τιβέριος 
μὲν Αἰμίλιος κότον τινὰ παλαιὸν εἰς τὴν βουλὴν
<milestone unit="reiskpage" n="1882"/>οὐκ ἄλογον ἀναφέρων, ὅτι τῷ πατρὶ αὐτοῦ θρίαμβον
αἰτουμένῳ κατάγειν οὐκ ἐπέτρεψεν, ὁ δὲ Οὐαλέριος 
ἀποθεραπεῦσαι τοῦ δήμου τὴν ὀργὴν βουλόμενος, ἣν
εἶχε πρὸς αὐτὸν ἐπὶ τῷ Σπορίου Κασσίου θανάτῳ, ὃν
ἀπέκτεινεν ὡς ἐπιχειροῦντα βασιλείᾳ ταμίας τότʼ ὢν
Οὐαλέριος, ἄνδρα τῶν κατὰ τὴν αὐτὴν ἡλικίαν γενομένων
ἐπιφανέστατον ἐν ἡγεμονίαις τε πολέμων καὶ 
πολιτικαῖς πράξεσιν, ὃς καὶ τὸ περὶ τῆς κληρουχίας
πολίτευμα πρῶτος εἰσήγαγεν εἰς τὴν πόλιν, καὶ διʼ αὐτὸ μάλιστα ὑπὸ τῶν πατρικίων, ὡς δῆμον ἀναιρούμενος
πρὸ αὐτῶν, ἐμισήθη.
</p>
</div3>
<div3 type="section" n="3">
<p>τότε δʼ οὖν ὑποσχομένων
<milestone unit="reiskpage" n="1883"/>τῶν ὑπάτων αὐτοῖς προθήσειν ἐν τῇ βουλῇ τὸν ὑπὲρ 
τῆς διανομῆς τῶν δημοσίων κλήρων λόγον, καὶ τῆς
ἐπικυρώσεως τοῦ νόμου συναρεῖσθαι, πιστεύσαντες αὐτοῖς
οἱ δήμαρχοι παρῆσαν ἐπὶ τὴν βουλὴν καὶ λόγους
διεξῆλθον ἐπιεικεῖς. οἷς οὐδὲν ἀντιλέξαντες οἱ ὕπατοι,
ὡς μὴ φιλονεικίας δόξαν ἀπενέγκαιντο, γνώμην ἀποδείκνυσθαι 
τοὺς πρεσβυτάτους ἠξίουν.
</p>
</div3>
<div3 type="section" n="4">
<p>ἦν δʼ ὁ πρῶτος 
ὑπʼ αὐτῶν κληθεὶς Λεύκιος Αἰμίλιος θατέρου τῶν
ὑπάτων πατήρ· ὃς ἔφη δοκεῖν αὐτῷ καὶ δίκαιον καὶ
συμφέρον ἔσεσθαι τῇ πόλει, πάντων εἶναι τὰ κοινὰ
καὶ μὴ ὀλίγων, τῷ τε δήμῳ πείθοντι ὑπουργεῖν συνεβούλευεν, 
<pb id="v.3p.364"/>
ἵνα χάρις ἡ παραχώρησις αὐτῶν γένηται.
πολλὰ γὰρ καὶ ἄλλα μὴ δόντας αὐτῷ κατὰ προαίρεσιν,
ὑπʼ ἀνάγκης συγκεχωρηκέναι· τούς τε κατέχοντας τὰς
κτήσεις ὧν ἐκαρπώσαντο χρόνων λαθόντες ἠξίου χάριν
<milestone unit="reiskpage" n="1884"/>
εἰδέναι, κωλυομένους δὲ μὴ φιλοχωρεῖν.
</p>
</div3>
<div3 type="section" n="5">
<p> ἔφη τε σὺν
τῷ δικαίῳ, ὃ πάντες ὁμολογήσειαν ἰσχυρὸν εἶναι, τὰ
μὲν δημόσια καινὰ πάντων εἶναι, τὰ δʼ ἴδια ἑκάστου
τῶν νόμῳ κτησαμένων· καὶ ἀναγκαῖον ἤδη τὸ πρᾶγμα
ὑπὸ <add>τῆς</add> βουλῆς γεγονέναι πρὸ ἐτῶν ἑπτακαίδεκα
τὴν γῆν διανέμειν ψηφισαμένης. καὶ τοῦτʼ ἀπέφηνεν
ἐπὶ τῷ συμφέροντι τότʼ αὐτὴν βεβουλεῦσθαι, ἵνα μήτε
γῆ χέρσος ᾖ, καὶ ὁ τὴν πόλιν οἰκουρῶν πένης ὄχλος
μὴ ἀργός, ὥσπερ νῦν τοῖς ἀλλοτρίοις ἀγαθοῖς φθονῶν,
ἐπιτρέφηται δὲ τῇ πόλει νεότης ἐν ἐφεστίοις καὶ κλήροις
πατρῴοις, ἔχουσά τι καὶ ἐπὶ τῷ καλῶς τεθράφθαι
μέγα φρονεῖν·
</p>
</div3>
<div3 type="section" n="6">
<p>ἐπεὶ τοῖς γʼ ἀκλήροις καὶ ἐκ τῶν ἀλλοτρίων
κτημάτων, ἃ μισθοῦ ἐργάζονται, γλίσχρως διατρεφομένοις,
ἢ ἀρχῆθεν μὴ ἐμφύεσθαι ἔρωτα γενεᾶς
τέκνων, ἢ ἐμφύντα πονηρὸν ἐκφέρειν καρπὸν καὶ οὐδʼ
εὐτυχῆ, ἐκ ταπεινῶν τε συμπορισθέντα οἷα εἰκὸς γάμων,
</p>
</div3>
<div3 type="section" n="7">
<p>καὶ ἐν κατεπτωχευμέναις τραφέντα τύχαις. ἐγὼ
<milestone unit="reiskpage" n="1885"/>
μὲν οὖν, ἔφη, γνώμην ἀποδείκνυμαι, τά τε προβουλευθέντα
ὑπὸ τοῦ συνεδρίου καὶ διὰ τὰς μεταξὺ ταραχὰς
<pb id="v.3p.365"/>
παρειλκυσμένα ἐμπεδοῦν τοὺς ὑπάτους, καὶ τοὺς
ποιησομένους τὴν διανομὴν ἄνδρας ἀποδεικνύναι.
</p>
</div3>
</div2>
<div2 type="chapter" n="52">
<div3 type="section" n="1">
<p>
ταῦτʼ εἰπόντος Αἰμιλίου δεύτερος κληθεὶς
Ἄππιος Κλαύδιος, ὁ τῷ πρόσθεν ὑπατεύσας ἔτει, τὴν
ἐναντίαν γνώμην ἀπεφήνατο διδάσκων, ὡς οὔθʼ ἡ 
βουλὴ διανεῖμαι τὰ δημόσια προαίρεσιν ἔσχε· πάλαι
γὰρ ἂν εἰληφέναι τὰ δόξαντʼ αὐτῇ τέλος· ἀλλʼ εἰς
χρόνον καὶ διάγνωσιν ἑτέραν ἀνεβάλετο, παῦσαι προθυμουμένη
τὴν τότε κατασχοῦσαν στάσιν, ἣν εἰσῆγεν
ὁ τῇ τυραννίδι ἐπιχειρῶν ὕπατος καὶ μετὰ ταῦτα δίκας 
δοὺς καλάς·
</p>
</div3>
<div3 type="section" n="2">
<p>οὔθʼ οἱ μετὰ τὸ προβούλευμα λαχόντες
<milestone unit="reiskpage" n="1886"/>ὕπατοι τέλος τοῖς ἐψηφισμένοις ἐπέθεσαν ὁρῶντες, ὅσων
εἰσελεύσεται κακῶν εἰς τὴν πόλιν ἀρχὴ συνεθισθέντων
τὰ κοινὰ τῶν πενήτων διαλαγχάνειν· αἵ τε μετʼ ἐκείνους
πεντεκαίδεκα ὑπατεῖαι πολλῶν αὐταῖς ἐπαχθέντων 
ὑπὸ τοῦ δήμου κινδύνων οὐδὲν ὑπέμειναν, ὃ μὴ συνέφερε
τῷ <add>κοινῷ</add> πράττειν, διὰ τὸ μηδʼ ἐξεῖναι σφίσι
κατὰ τὸ προβούλευμα τοὺς γεωμόρους ἀποδεικνύειν,
</p>
</div3>
<div3 type="section" n="3">
<p>ἀλλὰ τοῖς πρώτοις ἐκείνοις ὑπάτοις. ὥστʼ οὐδʼ ὑμῖν, 
ἔφησεν, ὦ Οὐαλέριε, καὶ σὺ Αἰμίλιε, γῆς ἀναδασμοὺς 
εἰσφέρειν, οὓς οὐκ ἐπέταξεν ὑμῖν τὸ συνέδριον, οὔτε
καλῶς ἔχει, προγόνων οὖσιν ἀγαθῶν, οὔτʼ ἀσφαλῶς.
καὶ περὶ μὲν τοῦ προβουλεύματος, ὡς οὐ κρατεῖσθε
ὑπʼ αὐτοῦ οἱ τοσούτοις ὕστερον ὑπατεύσαντες χρόνοις,
<pb id="v.3p.366"/>
</p>
</div3>
<div3 type="section" n="4">
<p>ταῦθʼ ἱκανά. περὶ δὲ τοῦ βιασαμένους τινὰς ἢ λαθόντας
<milestone unit="reiskpage" n="1887"/>
σφετερίσασθαι τὰ δημόσια βραχὺς ἀπαρκεῖ μοι
λόγος. εἰ γάρ τις οἶδε καρπούμενόν τινα, ὧν οὐκ ἔχει
κτῆσιν ἀποδεῖξαι νόμῳ, μήνυσιν ἀπενεγκάτω πρὸς τοὺς
ὑπάτους καὶ κρινάτω κατὰ τοὺς νόμους, οὓς οὐ νεωστὶ
δεήσει γράφειν· πάλαι γὰρ ἐγράφησαν, καὶ οὐδεὶς αὐτοὺς
ἠφάνικε χρόνος.
</p>
</div3>
<div3 type="section" n="5">
<p>ἐπεὶ δὲ καὶ περὶ τοῦ συμφέροντος
ἐποιεῖτο λόγους Αἰμίλιος, ὡς ἐπὶ τῷ πάντων ἀγαθῷ
τῆς κληρουχίας ἐσομένης, οὐδὲ τοῦτο τὸ μέρος ἀνέλεγκτον
ἐᾶσαι βούλομαι. ἐμοὶ γὰρ δοκεῖ τὸ αὐτόθι
μόνον οὗτός γʼ ὁρᾶν, τὸ δὲ μέλλον οὐ προσκοπεῖν, ὅτι
μικρὸν εἶναι δοκοῦν ἐπὶ τῶν δημοσίων τοῖς ἀργοῖς καὶ
</p>
</div3>
<div3 type="section" n="6">
<p>ἀπόροις πολλῶν ἔσται καὶ μεγάλων κακῶν αἴτιον. τὸ
γὰρ ἔθος τὸ συνεισπορευόμενον ἅμα τούτῳ καὶ διαμένον
ἐν τῇ πόλει καὶ μέχρι παντὸς ὀλέθριον ἔσται καὶ
δεινόν· οὐ γὰρ ἐξαιρεῖ τὰς πονηρὰς ἐπιθυμίας ἐκ τῆς
ψυχῆς τὸ τυγχάνειν αὐτῶν, ἀλλʼ αὔξει καὶ πονηροτέρας
ποιεῖ. τεκμήρια δʼ ὑμῖν γενέσθω τούτων τὰ ἔργα·
<milestone unit="reiskpage" n="1888"/>
τί γὰρ δεῖ τοῖς λόγοις ὑμᾶς τοῖς ἐμοῖς ἢ τοῖς Αἰμιλίου
προσέχειν;
</p>
</div3>
</div2>
<div2 type="chapter" n="53">
<div3 type="section" n="1">
<p>
ἴστε δήπου πάντες, ὅσους ἐχειρωσάμεθα πολεμίους,
καὶ ὅσην γῆν προὐνομεύσαμεν, καὶ ὅσα λάφυρα
ἐκ τῶν ἁλόντων χωρίων ἐλάβομεν, ὧν οἱ πολέμιοι
στερόμενοι τέως εὐδαίμονες ὄντες ἐν πολλῇ νῦν
<pb id="v.3p.367"/>
καθεστήκασιν ἀπορίᾳ· καὶ ὅτι τούτων οὐδενὸς ἀπηλάσθησαν
οὐδὲ μεῖον ἐκτήσαντο ἐν ταῖς διανομαῖς οἱ τὴν
ἀπορίαν ὀδυρόμενοι.
</p>
</div3>
<div3 type="section" n="2">
<p>ἆρʼ οὖν διὰ ταύτας τὰς ἐπικτήσεις 
ἐπανορθωσάμενοι φαίνονταί τι τῆς παλαιᾶς τύχης
καὶ προεληλυθότες εἰς ἐπιφάνειαν τοῖς βίοις; ἐβουλόμην 
μὲν ἂν καὶ θεοῖς εὐξάμην, ἵνα ἧττον ἦσαν ἐπίσκηνοι
λυπηροὶ τῇ πόλει, νῦν δʼ ὁρᾶτε γὰρ καὶ ἀκούετε
<milestone unit="reiskpage" n="1889"/>αὐτῶν ὀδυρομένων, ὅτι ἐν ἐσχάτῃ εἰσὶν ἀπορίᾳ. ὥστʼ
οὐδʼ εἰ ταῦτα, ἃ νῦν αἰτοῦνται, καὶ ἔτι πλείω τούτων
λάβοιεν, ἐπανορθώσονται τοὺς βίους.
</p>
</div3>
<div3 type="section" n="3">
<p>οὐ γὰρ ἐν ταῖς 
τύχαις αὐτῶν ἐνοικεῖ τὸ ἄπορον, ἀλλʼ ἐν τοῖς τρόποις·
οὓς οὐχ οἷον ὁ βραχὺς οὗτος ἐκπληρώσει κλῆρος, ἀλλʼ
οὐδʼ αἱ σύμπασαι βασιλέων τε καὶ τυράννων δωρεαί.
δράσομέν τʼ, εἰ καὶ ταῦτα συγχωρήσομεν αὐτοῖς, ὅμοια
τοῖς πρὸς ἡδονὴν θεραπεύουσι τοὺς κάμνοντας ἰατροῖς. 
οὐ γὰρ τὸ νοσοῦν ὑγιασθήσεται τῆς πολιτείας μέρος,
ἀλλὰ καὶ τὸ ὑγιαῖνον ἀπολαύσει τῆς νόσου. καθόλου
τʼ, ὦ βουλή, πολλῆς ὑμῖν δεῖ ἐπιμελείας τε καὶ φροντίδος,
ὅπως ἂν σώσητε πάσῃ προθυμίᾳ διαφθειρόμενα
τὰ ἤθη τῆς πόλεως.
</p>
</div3>
<div3 type="section" n="4">
<p>ὁρᾶτε γάρ, εἰς ἃ προελήλυθεν ἡ 
τοῦ δήμου ἀκοσμία, καὶ ὡς οὐκέτι ἄρχεσθαι πρὸς τῶν
ὑπάτων ἀξιοῖ· ᾧ γʼ οὐ μετεμέλησε τῶν ἐνθάδε πραττομένων,
ἀλλὰ καὶ ἐπὶ στρατοπέδου τὴν αὐτὴν ἀπεδείξατο
ἀκοσμίαν, ὅπλα τε ῥίψας καὶ τάξεις ἐκλιπὼν καὶ
<pb id="v.3p.368"/>
σημεῖα πολεμίοις προέμενος καὶ φυγῇ πρὶν εἰς χεῖρας
<milestone unit="reiskpage" n="1890"/>
ἐλθεῖν ἐπονειδίστῳ χρησάμενος, ὥσπερ ἐμοῦ μόνον
ἀφαιρησόμενος τὴν ἐκ τῆς νίκης δόξαν, ἀλλʼ οὐχὶ καὶ
 τῆς πατρίδος τὸ κατὰ τῶν ἐχθρῶν πάθος.
</p>
</div3>
<div3 type="section" n="5">
<p> καὶ νῦν
Οὐολούσκοις κατὰ Ῥωμαίων ἵσταται τρόπαια, καὶ κοσμεῖται
τοῖς ἡμετέροις λαφύροις τἀκείνων ἱερὰ καὶ ἐν
αὐχήμασιν, ἡλίκοις οὐπώποτε αἱ πόλεις αὐτῶν εἰσιν
τέως ὑπὲρ ἀνδραποδισμοῦ τε καὶ κατασκαφῆς τῶν ἡμετέρων
δεόμεναι ἡγεμόνων.
</p>
</div3>
<div3 type="section" n="6">
<p>ἆρά γε δίκαιον ἢ καλὸν
ἐπὶ τοιούτοις κατορθώμασι χάριν αὐτοῖς ὑμᾶς εἰδέναι,
καὶ δημοσίαις ἐπικοσμεῖν δωρεαῖς κληρουχήσαντας τὴν
γῆν, ἧς πολέμιοι κρατοῦσι τὸ κατὰ τούτους εἶναι μέρος;
<milestone unit="reiskpage" n="1891"/>
ἀλλὰ τί δεῖ τούτοις ἐγκαλεῖν, οἷς διʼ ἀπαιδευσίαν
τε καὶ δυσγένειαν ὀλίγος ἐστὶ τῶν καλῶν λόγος, ὁρῶντας,
ὡς οὐδʼ ἐν τοῖς ὑμετέροις ἤθεσι πᾶσιν ἔτι τὸ
ἀρχαῖον οἰκεῖ φρόνημα, ἀλλʼ αὐθάδεια μὲν ἡ σεμνότης
καλεῖται πρὸς ἐνίων, μωρία δʼ ἡ δικαιοσύνη, μανικὸν
δὲ τὸ ἀνδρεῖον, καὶ ἠλίθιον τὸ σῶφρον; ἃ δὲ μισητὰ
παρὰ τοῖς προτέροις ἦν, ταῦτα πυργοῦταί τε νῦν καὶ
θαυμάσια ἡλίκα φαίνεται τοῖς διεφθαρμένοις ἀγαθά,
ἀνανδρία καὶ βωμολοχία καὶ κακοήθεια καὶ τὸ πανούργως
σοφὸν καὶ τὸ πρὸς ἅπαντα ἰταμὸν καὶ τὸ μηδενὶ
<milestone unit="reiskpage" n="1892"/>
τῶν κρειττόνων εὐπειθές· ἃ πολλὰς ἤδη πόλεις
<pb id="v.3p.369"/>
</p>
</div3>
<div3 type="section" n="7">
<p>ἰσχυρὰς λαβόντα ἐκ βάθρων ἀνέτρεψε. ταῦθʼ ὑμῖν, 
ὦ βουλή, εἴθʼ ἡδέα ἐστὶν ἀκούειν εἴτʼ ἀνιαρά, μετὰ
πάσης ἀληθείας καὶ παρρησίας εἴρηται, τοῖς μὲν πεισθησομένοις
ὑμῶν, ἐὰν ἄρα πεισθῆτε, ἔν τε τῷ παρόντι
χρήσιμα καὶ εἰς τὸ μέλλον ἀσφαλῆ· ἐμοὶ δʼ, ὃς ὑπὲρ 
τοῦ κοινῇ συμφέροντος ἰδίας ἀπεχθείας ἀναιροῦμαι,
πολλῶν ἐσόμενα κινδύνων αἴτια. προορᾶν γὰρ ἱκανός
εἰμι τὰ συμβησόμενα ἐκ λογισμοῦ, καὶ παραδείγματα
ποιοῦμαι τἀλλότρια πάθη τῶν ἐμαυτοῦ.
</p>
</div3>
</div2>
<div2 type="chapter" n="54">
<div3 type="section" n="1">
<p>
ταῦτʼ εἰπόντος Ἀππίου καὶ τῶν ἄλλων ὀλίγου 
δεῖν πάντων τὴν αὐτὴν γνώμην ἀποφηναμένων ἡ
μὲν βουλὴ διελύετο. οἱ δὲ δήμαρχοι διʼ ὀργῆς ἔχοντες
τὴν ἀποτυχίαν ἀπῄεσαν καὶ μετὰ τοῦτʼ ἐσκόπουν, ὅπως
<milestone unit="reiskpage" n="1893"/>τιμωρήσονται τὸν ἄνδρα· ἔδοξεν οὖν αὐτοῖς πολλὰ
βουλευσαμένοις δίκῃ τὸν Ἄππιον ὑπαγαγεῖν θάνατον 
ἐχούσῃ τὸ τίμημα. καὶ μετὰ ταῦτʼ ἐν ἐκκλησίᾳ τοῦ
ἀνδρὸς κατηγορήσαντες παρεκάλουν ἥκειν ἅπαντας εἰς
τὴν ἀποδειχθησομένην ἡμέραν ὡς διοίσοντας ὑπὲρ αὐτοῦ
</p>
</div3>
<div3 type="section" n="2">
<p>ψῆφον. ἃ δὲ κατηγορεῖν ἔμελλον, ταῦτʼ ἦν· ὅτι 
πονηρὰς ἐτίθει κατὰ τοῦ δήμου γνώμας, καὶ στάσιν 
εἰσῆγεν εἰς τὴν πόλιν, καὶ δημάρχῳ χεῖρας ἐπήνεγκε
παρὰ τοὺς ἱεροὺς νόμους, καὶ στρατιᾶς ἡγησάμενος σὺν
βλάβῃ τε καὶ αἰσχύνῃ μεγάλῃ ἀνέστρεψε. ταῦτα προειπόντες
ἐν τῷ πλήθει, καὶ ῥητήν τινα ἀποδεἰξαντες
ἡμέραν, ἐν ᾗ τέλος ἔφησαν ἐπιθήσειν τῇ δίκῃ, παρήγγειλαν 
αὐτῷ παρεῖναι τότʼ ἀπολογησομένῳ.
</p>
</div3>
<div3 type="section" n="3">
<p>ἀγανακτούντων 
δʼ ἁπάντων τῶν πατρικίων καὶ παρεσκευασμένων
<pb id="v.3p.370"/>
ἁπάσῃ προθυμίᾳ σώζειν τὸν ἄνδρα, καὶ τὸν Ἄππιον
παρακαλούντων εἶξαι τῷ καιρῷ καὶ σχῆμα ταῖς παρούσαις
τύχαις ἁρμόττον μεταλαβεῖν, οὐδὲν ἔφη ποιήσειν
ὁ ἀνὴρ οὔτʼ ἀγεννὲς οὔτε τῶν προγεγονότων ἔργων
<milestone unit="reiskpage" n="1894"/>
ἀνάξιον, μυρίους δʼ ἂν ὑπομεῖναι θανάτους πρότερον
ἢ γονάτων ἅψασθαί τινος· τούς θʼ ὑπὲρ αὐτοῦ δεῖσθαι
παρεσκευασμένους διεκώλυεν εἰπών, ὡς διπλασίως ἂν
αἰδεσθείη ταῦθʼ ὑπὲρ αὐτοῦ ποιοῦντας ἑτέρους ὁρῶν,
ἃ μηδʼ αὐτὸν ὑπὲρ ἑαυτοῦ πράττειν πρέποντα ἡγεῖται.
</p>
</div3>
<div3 type="section" n="4">
<p> ταῦτά τε δὴ καὶ πολλὰ ὅμοια τούτοις λέγων, καὶ οὔτʼ
ἐσθῆτα ἀλλάξας οὔτε τὸ τῆς ὄψεως γαῦρον ἀλλοιώσας
οὔτε φρονήματός τι ὑφέμενος, ὡς εἶδεν ὀρθὴν καὶ μετέωρον
ἐπὶ τῇ προσδοκίᾳ τοῦ ἀγῶνος τὴν πόλιν, ὀλίγων
ἔτι λειπομένων ἡμερῶν ἑαυτὸν διεχρήσατο.
</p>
</div3>
<div3 type="section" n="5">
<p>οἱ μὲν δὴ
προσήκοντες αὐτῷ νόσον ἐσκήπτοντο γενέσθαι τοῦ
θανάτου αἰτίαν· προενεχθέντος δὲ τοῦ σώματος εἰς τὴν
ἀγορὰν ὁ μὲν υἱὸς αὐτοῦ προσιὼν τοῖς δημάρχοις καὶ
τοῖς ὑπάτοις ἠξίου τὴν νόμιμον ἐκκλησίαν αὐτῷ συναγαγεῖν
καὶ τὸν ἐν ἔθει Ῥωμαίοις ὄντα ἐπὶ ταῖς ταφαῖς
ἀγορεύεσθαι τῶν ἀγαθῶν ἀνδρῶν λόγον ἐπιτρέψαι
περὶ τοῦ πατρὸς διελθεῖν.
</p>
</div3>
<div3 type="section" n="6">
<p>οἱ δὲ δήμαρχοι καλουμένης
<milestone unit="reiskpage" n="1895"/>
ἔτι τῆς ἐκκλησίας ὑπὸ τῶν ὑπάτων ἐνίσταντο, καὶ
παρήγγελλον τῷ μειρακίῳ τὸν νεκρὸν ἀποφέρειν. οὐ
μὴν ὁ δῆμός γʼ ἠνέσχετο οὐδὲ περιεῖδε τὴν ὕβριν,
ἄτιμον ἐκβληθῆναι τὸ σῶμα, ἀλλʼ ἐπέτρεψε τῷ μειρακίῳ
<pb id="v.3p.371"/>
τὰς νομιζομένας ἀποδοῦναι τῷ πατρὶ τιμάς. Ἄππιος
μὲν οὖν τοιαύτης τελευτῆς ἔτυχεν.
</p>
</div3>
</div2>
<div2 type="chapter" n="55">
<div3 type="section" n="1">
<p>
οἱ δʼ ὕπατοι καταγράψαντες τὰς δυνάμεις
ἐξῆγον ἐκ τῆς πόλεως· Λεύκιος μὲν Οὐαλέριος Αἰκανοῖς
πολεμήσων, Τιβέριος δʼ Αἰμίλιος Σαβίνοις. καὶ 
γὰρ οὗτοι κατὰ τὸν τῆς στάσεως καιρὸν ἐνέβαλον εἰς
τὴν Ῥωμαίων χώραν καὶ πολλὴν αὐτῆς κακώσαντες
ἀπῆλθον λείαν ἄφθονον περιβαλόμενοι. Αἰκανοὶ μὲν
οὖν πολλάκις εἰς χεῖρας ἐλθόντες καὶ πολλὰς πληγὰς
λαβόντες εἰς τὸν χάρακα ἐν ἐχυρῷ χωρίῳ κείμενον 
κατέφυγον καὶ τὸ λοιπὸν οὐκέτι προῄεσαν εἰς μάχην.
</p>
</div3>
<div3 type="section" n="2">
<p>ὁ δὲ Οὐαλέριος ἐπεχείρησε μὲν ἐκπολιορκεῖν αὐτῶν τὸ 
στρατόπεδον, ἐκωλύθη δʼ ὑπὸ τοῦ δαιμονίου. προιόντι
<milestone unit="reiskpage" n="1896"/>γὰρ αὐτῷ καὶ ἤδη ἔργου ἐχομένῳ ζόφος ἐξ οὐρανοῦ
γίνεται καὶ ὄμβρος πολύς, ἀστραπαὶ δὲ καὶ βρονταὶ 
σκληραί. διασκεδασθείσης δὲ τῆς στρατιᾶς ὅ τε χειμὼν
εὐθὺς ἐπαύσατο καὶ πολλὴ κατέσχε τὸν τόπον αἰθρία.
τοῦτό τε δὴ τὸ ἔργον ὀττευσάμενος ὁ ὕπατος, καὶ τῶν
μάντεων κωλυόντων ἔτι πολιορκεῖν τὸ χωρίον, ἀποτραπεὶς
τὴν γῆν αὐτῶν ἐκάκου, καὶ ὅσῃ ἐπέτυχε λείᾳ 
τοῖς στρατιώταις ἅπασαν ὠφελεῖσθαι ἐφείς, ἀπῆγεν ἐπʼ
</p>
</div3>
<div3 type="section" n="3">
<p>οἴκου τὴν δύναμιν. Τιβερίῳ δʼ Αἰμιλίῳ διεξιόντι τὴν 
πολεμίαν σὺν πολλῇ καταφρονήσει κατʼ ἀρχὰς καὶ οὐδὲν
ἔτι προσδοκῶντι ἀντίπαλον ἐπῆλθεν ἡ Σαβίνων
δύναμις καὶ γίνεται μάχη αὐτῶν ἐκ παρατάξεως μεσούσης 
μάλιστα τῆς ἡμέρας ἀρξαμένη μέχρι δύσεως ἡλίου.
<pb id="v.3p.372"/>
σκότους δʼ ἐπιλαμβάνοντος ἀνεχώρουν αἱ δυνάμεις ἐπὶ
τοὺς ἑαυτῶν χάρακας οὔτε νικῶσαι οὔτε λειπόμεναι.
</p>
</div3>
<div3 type="section" n="4">
<p>ταῖς δʼ ἑξῆς ἡμέραις νεκρούς τε τοὺς ἑαυτῶν ἐκήδευσαν
οἱ ἡγεμόνες καὶ χάρακας ἐξωρύξαντο, καὶ γνώμας
τὰς αὐτὰς εἶχον ἑκάτεροι, διὰ φυλακῆς τὰ οἰκεῖα ἔχειν
καὶ μηκέτι ἄρχειν μάχης. ἔπειτα σὺν χρόνῳ τὰς σκηνὰς
<milestone unit="reiskpage" n="1897"/>
λύσαντες ἀπῆγον τὰς δυνάμεις.
</p>
</div3>
</div2>
<div2 type="chapter" n="56">
<div3 type="section" n="1">
<p>
ἐν δὲ τῷ μετὰ τούτους τοὺς ὑπάτους ἔτει,
κατὰ τὴν ἑβδομηκοστὴν καὶ ὀγδόην ὀλυμπιάδα, ἣν
ἐνίκα στάδιον Παρμενίδης Ποσειδωνιάτης Ἀθήνῃσι
τὴν ἐνιαύσιον ἀρχὴν ἔχοντος Θεαγενίδου, κατεστάθησαν
ὕπατοι Ῥωμαίων Αὖλος Οὐεργίνιος Καιλιμοντανὸς
καὶ Τῖτος Νομίκιος Πρίσκος. ἄρτι δʼ αὐτῶν τὴν ἀρχὴν
παρειληφότων ἀγγέλλεται στρατιὰ Οὐολούσκων πολλὴ
παροῦσα. καὶ μετʼ οὐ πολὺ τῶν περιπολίων τι τῶν
Ῥωμαϊκῶν ἐξ ἐφόδου καταληφθὲν ἐκαίετο· ἦν δʼ οὐ
διὰ μακροῦ τῆς Ῥώμης, καὶ ὁ καπνὸς ἤγγελλε τοῖς ἐν
τῇ πόλει τὸ πάθος.
</p>
</div3>
<div3 type="section" n="2">
<p>τότε μὲν οὖν  —  καὶ γὰρ ἦν ἔτι
<milestone unit="reiskpage" n="1898"/>
νύξ  —  ἱππεῖς τινας ἀποστείλαντες ἐπὶ κατασκοπὴν οἱ
ὕπατοι καὶ φυλακὰς καταστήσαντες ἐπὶ τοῖς τείχεσι καὶ
αὐτοὶ ταξάμενοι τρὸ τῶν πυλῶν σὺν τοῖς εὐζωνοτάτοις,
ἐξεδέχοντο τὰς παρὰ τῶν ἱππέων ἀγγελίας· ὡς δʼ ἡμέρα
τʼ ἐγένετο, καὶ συνήθροιστο αὐτοῖς ἡ ἐν τῇ πόλει δύναμις,
<pb id="v.3p.373"/>
ἦγον ἐπὶ τοὺς πολεμίους. οἱ δὲ διαρπάσαντες
καὶ κατακαύσαντες τὸ φρούριον ἀπῄεσαν διὰ τάχους.
</p>
</div3>
<div3 type="section" n="3">
<p>τότε μὲν οὖν οἱ ὕπατοι σβέσαντες τὰ ἔτι καιόμενα καὶ 
τοῦ χωρίου φυλακὴν καταλιπόντες ἀπῄεσαν εἰς τὴν πόλιν·
ὀλίγαις δʼ ὕστερον ἡμέραις τάς τʼ οἰκείας ἔχοντες 
δυνάμεις καὶ τὰς παρὰ τῶν συμμάχων ἐξῄεσαν ἀμφότεροι,
Οὐεργίνιος μὲν ἐπὶ τὴν Αἰκανῶν, Νομίκιος δʼ
ἐπὶ τὴν Οὐολούσκων· καὶ αὐτοῖς ἀμφοτέροις κατὰ
</p>
</div3>
<div3 type="section" n="4">
<p>γνώμην τὰ τοῦ πολέμου ἐχώρησεν. Οὐεργινίῳ τε γὰρ 
Αἰκανοὶ δῃοῦντι τὴν χώραν αὐτῶν οὐκ ἐτόλμησαν εἰς 
χεῖρας ἐλθεῖν, ἀλλὰ καὶ λόχον τινὰ ὑποκαθίσαντες ἐν
ὕλαις ἐπιλέκτων ἀνδρῶν, οἳ ἔμελλον ἐσκεδασμένοις
ἐπιθήσεσθαι τοῖς πολεμίοις, διήμαρτον τῆς ἐλπίδος
ταχείας γενομένης τοῖς Ῥωμαίοις αἰσθήσεως καὶ μάχης
<milestone unit="reiskpage" n="1899"/>καρτερᾶς, ἐξ ἧς πολλοὺς τῶν σφετέρων οἱ Αἰκανοὶ 
ἀπέβαλον· ὥστʼ οὐδʼ εἰς πεῖραν ἑτέρας μάχης ἔτʼ ἤρχοντο.
</p>
</div3>
<div3 type="section" n="5">
<p>Νομικίῳ τʼ ἄγοντι τὴν στρατιὰν ἐπὶ τὴν Ἀντιατῶν 
πόλιν, ἣ ἐν ταῖς πρώταις τότε τῶν Οὐολούσκων
πόλεσιν ἦν, οὐδεμία ἠναντιώθη δύναμις, ἀλλʼ
ἀπὸ τῶν τειχῶν ἀναγκάζοντο ἕκαστοι ἀμύνεσθαι. ἐν 
δὲ τούτῳ ἥ τε γῆ αὐτῶν ἡ πολλὴ ἐτμήθη, καὶ πολίχνη
τις ἐπιθαλάττιος ἑάλω, ᾗ ἐπινείῳ τε καὶ ἀγορᾷ τῶν
εἰς τὸν βίον ἀναγκαίων ἐχρῶντο, ἐκ θαλάττης τε καὶ
διὰ λῃστηρίων τὰς πολλὰς ἐπαγόμενοι ὠφελείας. ἀνδράποδα
μὲν οὖν καὶ χρήματα καὶ βοσκήματα καὶ τοὺς 
ἐμπορικοὺς φόρτους ἡ στρατιὰ συγχωρήσει τοῦ ὑπάτου
<pb id="v.3p.374"/>
διήρπασε, τὰ δʼ ἐλεύθερα σώματα, ὁπόσα μὴ ὁ πόλεμος
ἔφθη διειργασμένος, ἐπὶ τὸ λαφυροπώλιον ἀπήχθη.
ἐλήφθησαν δὲ καὶ νῆες τῶν Ἀντιατῶν εἴκοσι καὶ δύο
μακραὶ καὶ ἄλλα νεῶν ὅπλα τε καὶ παρασκευαί.
</p>
</div3>
<div3 type="section" n="6">
<p>μετὰ
<milestone unit="reiskpage" n="1900"/>
ταῦτα κελεύσαντος τοῦ ὑπάτου τάς τʼ οἰκίας ἐνεπίμπρασαν
οἱ Ῥωμαῖοι καὶ τοὺς νεωσοίκους κατέσκαπτον
καὶ τὸ τεῖχος ἤρειπον ἐκ θεμελίων· ὥστε μηδʼ ἀπελθόντων
σφῶν χρηστὸν ἔτι τοῖς Ἀντιάταις εἶναι τὸ
φρούριον. ταῦτά τε δὴ ἐπράχθη χωρὶς ἑκατέρῳ τῶν
ὑπάτων, καὶ ἀμφοτέροις ἔτι καινὴ στρατεία τοῖς ἀνδράσιν
ἐπὶ τὴν Σαβίνων γῆν, ἣν δῃώσαντες ἀπῆγον
ἐπʼ οἴκου τὴν δύναμιν, καὶ ὁ ἐνιαυτὸς οὗτος ἐτελεύτα.
</p>
</div3>
</div2>
<div2 type="chapter" n="57">
<div3 type="section" n="1">
<p>
τῷ δʼ ἑξῆς ἔτει <add>Τίτου</add> Κοιντίου Καπετωλίνου
καὶ Κοίντου Σερουιλίου Πρίσκου τὴν ὕπατον
ἀρχὴν παρειληφότων ἥ τʼ οἰκεία δύναμις Ῥωμαίων
ἅπασα ἐν τοῖς ὅπλοις ἦν, καὶ τὰ συμμαχικὰ ἑκούσια
παρῆν, πρὶν ἐπαγγελθῆναι αὐτοῖς στρατείαν. καὶ μετὰ
<milestone unit="reiskpage" n="1901"/>
τοῦτʼ εὐχάς τε ποιησάμενοι τοῖς θεοῖς οἱ ὕπατοι καὶ
καθήραντες τὸν στρατὸν ἐξῄεσαν ἐπὶ τοὺς πολεμίους.
</p>
</div3>
<div3 type="section" n="2">
<p> Σαβῖνοι μὲν οὖν, ἐφʼ οὓς ὁ Σερουίλιος ἤλασεν, οὔτʼ
εἰς μάχην κατέστησαν οὔτʼ ἐξῆλθον εἰς τὴν ὕπαιθρον·
μένοντες δʼ ἐν τοῖς φρουρίοις ἠνείχοντο γῆς τʼ αὐτοῖς
τεμνομένης καὶ οἰκιῶν ἐμπιμπραμένων θεραπείας τʼ
αὐτομολούσης· ὥστε κατὰ πολλὴν εὐπέτειαν ἀπελθεῖν
ἐκ τῆς χώρας αὐτῶν τοὺς Ῥωμαίους ὠφελείαις τε βαρεῖς
<pb id="v.3p.375"/>
καὶ αὐχήμασι λαμπρούς, καὶ ἡ μὲν Σερουιλίου
στρατεία τοῦτʼ ἔσχε τὸ τέλος·
</p>
</div3>
<div3 type="section" n="3">
<p>οἱ δὲ σὺν τῷ Κοιντίῳ 
στρατεύσαντες ἐπί τʼ Αἰκανοὺς καὶ Οὐολούσκους  — 
συνεληλύθεσαν γὰρ εἰς τὸν αὐτὸν τόπον ἐξ ἀμφοτέρων
τῶν ἐθνῶν οἱ προαγωνιούμενοι τῶν ἄλλων, καὶ πρὸ 
τῆς Ἀντιατῶν πόλεως ἀντεστρατοπεδεύσαντο  —  θᾶττον
<milestone unit="reiskpage" n="1902"/>ἢ βάδην χωροῦντες ἐπιφαίνονται αὐτοῖς· καὶ οὐ πολὺν
τόπον τοῦ χάρακος αὐτῶν ἀποσχόντες, ἐν ᾧ πρῶτον
ὤφθησάν τε καὶ εἶδον ἐκείνους χωρίῳ ταπεινῷ ὄντι
τὰς ἀποσκευὰς ἔθεντο, τοῦ μὴ δεδοικέναι τὰ πολέμια 
πλήθει μακρῷ προὔχοντα δόξαν ποιῆσαι βουλόμενοι.
</p>
</div3>
<div3 type="section" n="4">
<p>ὡς δʼ εὐτρεπῆ τὰ εἰς μάχην ἑκατέροις ἅπαντα ἦν, ἐξῄεσαν 
εἰς τὸ πεδίον, καὶ συμπεσόντες ἠγωνίζοντο μέχρι
μεσούσης ἡμέρας οὔτʼ εἴκοντες τοῖς πολεμίοις οὔτʼ ἐπιβαίνοντες,
ἀεί τε τὸ κάμνον μέρος ἀνισοῦντες τοῖς ἐπὶ 
ταῖς ἐφεδρείαις τεταγμένοις ἑκάτεροι. ἐν δὲ τούτῳ
μάλιστα οἱ Αἰκανοὶ καὶ Οὐολοῦσκοι πλήθει τῶν Ῥωμαίων
προὔχοντες ἀνέφερον καὶ περιῆσαν, τῶν πολεμίων
οὐκ ἐχόντων ἴσον τῇ προθυμίᾳ τὸ πλῆθος.
</p>
</div3>
<div3 type="section" n="5">
<p>ὁ 
δὲ Κοίντιος ὁρῶν νεκρούς τε πολλοὺς τῶν σφετέρων 
καὶ τῶν περιόντων τοὺς πλείους τραυματίας ἐμέλλησε
μὲν ἀνακαλεῖσθαι τὴν δύναμιν, δείσας δέ, μὴ δόξαν
παράσχῃ τοῖς πολεμίοις φυγῆς, παρακινδυνευτέον σφίσιν
<milestone unit="reiskpage" n="1903"/>εἶναι ἔγνω. ἐπιλεξάμενος δὲ τῶν ἱππέων τοὺς
κρατίστους κατὰ τὸ δεξιόν, ὃ μάλιστα ἔκαμνεν, τοῖς 
σφετέροις παρεβοήθει.
</p>
</div3>
<div3 type="section" n="6">
<p>καὶ τὰ μὲν ἐπιτιμῶν τοῖς ἡγεμόσιν 
<pb id="v.3p.376"/>
αὐτοῖς τῆς ἀνανδρίας, τὰ δʼ ὑπομιμνήσκων τῶν
προτέρων ἀγώνων, τὰ δὲ τὴν αἰσχύνην ἐπιλεγόμενος
καὶ τὸν κίνδυνον, ὃς καταλήψεσθαι αὐτοὺς ἔμελλεν ἐν
τῇ φυγῇ, τελευτῶν εἶπεν οὐκ ἀληθές, ὃ μάλιστα μὲν
τοῖς σφετέροις θάρσος παρέστησε, τοῖς δὲ πολεμίοις
δέος. ἔφη γάρ, ὅτι θάτερον αὐτῶν ἤδη κέρας ἐξέωσε
τοὺς πολεμίους καὶ ἐγγὺς ἤδη ἐστὶ τοῦ ἐκείνων χάρακος.
</p>
</div3>
<div3 type="section" n="7">
<p>ταῦτʼ εἰπὼν ἐνσείει τοῖς πολεμίοις, καὶ καταβὰς
ἀπὸ τοῦ ἵππου σὺν τοῖς ἀμφʼ αὐτὸν ἐπιλέκτοις
τῶν ἱππέων συστάδην ἐμάχετο. ἐκ δὲ τούτου τόλμα
τις ἐμπίπτει τοῖς κάμνουσι τέως, καὶ ὠθοῦνται ἅπαντες
ὥσπερ ἕτεροί τινες γεγονότες· καὶ οἱ Οὐολοῦσκοι
 —  τῇδε γὰρ ἐκεῖνοι ἐτάξαντο  —  μέχρι πολλοῦ διακαρτερήσαντες
ἐνέκλιναν. ὡς δὲ τούτους ὁ Κοίντιος
ἀπεώσατο, ἀναβὰς ἐπὶ τὸν ἵππον παρήλαυνεν ἐπὶ τὴν
ἑτέραν τάξιν, καὶ ἐδείκνυε τοῖς ἐκεῖ πεζοῖς τὸ ἡττώμενον
<milestone unit="reiskpage" n="1904"/>
τῶν πολεμίων μέρος, καὶ παρεκελεύετο μὴ λείπεσθαι
ἀρετῇ τῶν ἑτέρων.
</p>
</div3>
</div2>
<div2 type="chapter" n="58">
<div3 type="section" n="1">
<p>
καὶ μετὰ τοῦτʼ οὐδὲν ἔτι διέμενε τῶν πολεμίων,
ἀλλὰ πάντες εἰς τὸν χάρακα ξυνέφευγον. οὐ
μέντοι δίωξίς γʼ αὐτῶν ἐπὶ πολὺ ἐγένετο, ἀλλʼ εὐθὺς
οἱ Ῥωμαῖοι ἀπετράποντο, ὑπὸ κόπου τὰ σώματα παρειμένοι
καὶ οὐδὲ τὰ ὅπλα ἔτι ὅμοια ἔχοντες. ὀλίγων δὲ
<pb id="v.3p.377"/>
διελθουσῶν ἡμερῶν, ἃς ἐσπείσαντο ταφῆς τε τῶν οἰκείων
νεκρῶν καὶ θεραπείας τῶν κεκμηκότων ἕνεκα,
παρεσκευασμένοι τὰ εἰς τὸν πόλεμον ἐλλείποντα, ἑτέραν
ἠγωνίσαντο μάχην περὶ τῷ Ῥωμαίων χάρακι.
</p>
</div3>
<div3 type="section" n="2">
<p>προσελθούσης γὰρ ἄλλης δυνάμεως τοῖς Οὐολούσκοις 
τε καὶ Αἰκανοῖς ἐκ τῶν πέριξ χωρίων οὐ διὰ μακροῦ
ὄντων, ἐπαρθεὶς ὁ στρατηγὸς αὐτῶν, ὅτι καὶ πενταπλάσιοι
τῶν πολεμίων ἦσαν οἱ σφέτεροι, τήν τε παρεμβολὴν
τῶν Ῥωμαίων οὐκ ἐν ἐχυρῷ οὖσαν ὁρῶν
κράτιστον ὑπέλαβεν εἶναι καιρὸν ἐπιχειρεῖν αὐτοῖς.
<milestone unit="reiskpage" n="1905"/>ἐνθυμηθεὶς δὲ ταῦτα περὶ μέσας νύκτας ἦγε τὴν δύναμιν
ἐπὶ τὸν χάρακα τῶν Ῥωμαίων, καὶ κύκλῳ περιστήσας
ἐφρούρει, μὴ λάθοιεν ἀπιόντες.
</p>
</div3>
<div3 type="section" n="3">
<p>ὁ δὲ Κοίντιος, 
ὡς ἔμαθε τῶν πολεμίων τὸ πλῆθος, ἀγαπητῶς ἐδέξατο
καὶ περιμείνας, ἕως ἡμέρα τʼ ἐγένετο καὶ ὥρα πληθυούσης 
μάλιστʼ ἀγορᾶς, κάμνοντας ἤδη τοὺς πολεμίους
αἰσθόμενος ὑπό τʼ ἀγρυπνίας καὶ ἀκροβολισμῶν, καὶ
οὐ κατὰ λόχους οὐδὲ ἐν τάξει προσάγοντας, ἀλλὰ πολλαχῇ
κεχυμένους καὶ σποράδας, ἀνοίξας τὰς πύλας τοῦ
χάρακος ἐξέδραμεν ἅμα τοῖς ἐπιλέκτοις τῶν ἱππέων· 
καὶ οἱ πεζοὶ πυκνώσαντες τοὺς λόχους ἠκολούθουν.
</p>
</div3>
<div3 type="section" n="4">
<p>οἱ δὲ Οὐολοῦσκοι καταπλαγέντες αὐτῶν τὸ θράσος καὶ 
τὸ μανικὸν τῆς ἐφόδου βραχὺν ἀνασχόμενοι χρόνον
ἀνακρούονταί τε καὶ ἅμα ὑποχωροῦσιν ἀπὸ τοῦ χάρακος
καί  —  ἦν γάρ τις οὐ πρόσω τοῦ στρατοπέδου 
λόφος ὑψηλὸς ἐπιεικῶς  —  εἰς τοῦτον οὖν ἀνατρέχουσιν
<pb id="v.3p.378"/>
ὡς ἀναπαυσόμενοί τε καὶ αὖθις εἰς τάξιν καταστησόμενοι.
<milestone unit="reiskpage" n="1906"/>
ἀλλʼ οὐ γὰρ αὐτοῖς ἐξεγένετο καταστῆναί τε
καὶ ἑαυτοὺς ἀναλαβεῖν, ἀλλʼ ἐκ ποδὸς ἠκολούθησαν
αὐτοῖς οἱ πολέμιοι πιλήσαντες, ὡς μάλιστʼ ἦν δυνατὸν
τοὺς λόχους, ἵνα μὴ καταραχθῶσι πρὸς ἄναντες χωρίον
βιαζόμενοι.
</p>
</div3>
<div3 type="section" n="5">
<p>καὶ γίνεται μέγας ἀγὼν ἐπὶ πολὺ μέρος
τῆς ἡμέρας, νεκροί τε πίπτουσι πολλοὶ ἀφʼ ἑκατέρων.
καὶ Οὐολοῦσκοι πλήθει τε ὑπερέχοντες καὶ τὸ ἐκ τοῦ
τόπου προσειληφότες ἀσφαλές, οὐδετέρου τούτων οὐδὲν
ἀγαθὸν ἀπήλαυσαν, ἀλλʼ ὑπὸ τῆς Ῥωμαίων προθυμίας
καὶ ἀρετῆς ἐκβιασθέντες τόν τε λόφον ἐξέλιπον καὶ
</p>
</div3>
<div3 type="section" n="6">
<p>ἐπὶ τὸν χάρακα φεύγοντες οἱ πολλοὶ ἀπέθνησκον. οὐ
γὰρ εἴασαν αὐτοὺς οἱ Ῥωμαῖοι διώκοντες, ἀλλʼ ἐκ ποδὸς
ἠκολούθησαν καὶ οὐ πρότερον ἀπετράποντο, ἢ τὴν
παρεμβολὴν αὐτῶν ἑλεῖν κατὰ κράτος. γενόμενοι δὲ
σωμάτων τʼ ἐγκρατεῖς καὶ ὅσα ἐγκατελήφθη τῷ χάρακι
καὶ ἵππων καὶ ὅπλων καὶ χρημάτων παμπόλλων κύριοι,
τὴν μὲν νύκτα ἐκείνην αὐτόθι κατεστρατοπέδευσαν, τῇ
<milestone unit="reiskpage" n="1907"/>
δʼ ἐπιούσῃ ἡμέρᾳ τὰ εἰς πολιορκίαν ἐπιτήδεια παρεσκευασμένος
ὁ ὕπατος ἐπὶ τὴν Ἀντιατῶν πόλιν οὐ πλείω
ἀπέχουσαν τριάκοντα σταδίων ἦγε τὴν δύναμιν.
</p>
</div3>
<div3 type="section" n="7">
<p>ἔτυχον
δὲ φυλακῆς ἕνεκα τοῖς Ἀντιάταις Αἰκανῶν τινες ἐπίκουροι
παρόντες καὶ φυλάττοντες τὰ τείχη· οἳ τότε
δείσαντες τὸ Ῥωμαίων τολμηρὸν δρασμὸν ἐκ τῆς πόλεως
<pb id="v.3p.379"/>
ἐπεχείρουν ποιεῖσθαι. γενομένης δὲ τοῖς Ἀντιάταις
γνώσεως κωλυόμενοι πρὸς αὐτῶν ἀπιέναι γνώμην
ἐποιοῦντο παραδοῦναι Ῥωμαίοις ἐπιοῦσι τὴν πόλιν.
</p>
</div3>
<div3 type="section" n="8">
<p>τοῦτο μαθόντες ἐκ μηνύσεως οἱ Ἀντιᾶται τῷ τε καιρῷ 
εἴκουσι, καὶ κοινῇ μετʼ ἐκείνων βουλευσάμενοι παραδιδόασι 
τῷ Κοιντίῳ τὴν πόλιν, ἐφʼ ᾧ Αἰκανοὺς μὲν
ὑποσπόνδους ἀπελθεῖν, Ἀντιάτας δὲ φρουρὰν δέξασθαι
καὶ τὰ κελευόμενα ὑπὸ Ῥωμαίων ποιεῖν. ἐπὶ τούτοις
κύριος γενόμενος τῆς πόλεως ὁ ὕπατος, καὶ λαβὼν
<milestone unit="reiskpage" n="1908"/>ὀψώνιά τε καὶ τἆλλα, ὅσων ἔδει τῇ στρατιᾷ, καὶ φρουρὰν 
ἐγκαταστήσας, ἀπῆγε τὴν δύναμιν· ἀνθʼ ὧν αὐτὸν
ἡ βουλὴ ὑπαντήσει τε φιλανθρώπῳ ἐδέξατο, καὶ θριάμβου πομπῇ ἐτίμησεν.
</p>
</div3>
</div2>
<div2 type="chapter" n="59">
<div3 type="section" n="1">
<p>
ἐν δὲ τῷ μετὰ τούτους ἔτει ὕπατοι μὲν
ἦσαν Τιβέριος Αἰμίλιος τὸ δεύτερον καὶ Κόιντος  Φάβιος, 
ἑνὸς τῶν τριῶν ἀδελφῶν υἱὸς τῶν ἡγησαμένων
τε τῆς ἀποσταλείσης φρουρᾶς εἰς Κρεμέραν, καὶ διαφθαρέντων
ἐκεῖ σὺν τοῖς πελάταις. ἡ δὲ βουλὴ τῶν
δημάρχων ἀνακινούντων πάλιν τὸ πλῆθος ἐπὶ τῇ κληρουχίᾳ,
καὶ συναγωνιζομένου θατέρου τῶν ὑπάτων 
αὐτοῖς Αἰμιλίου δόγμα ἐπεκύρωσε, θεραπεῦσαί τε καὶ
ἀναλαβεῖν τοὺς πένητας βουλομένη, διανεῖμαί τινα
μοῖραν αὐτοῖς ἐκ τῆς Ἀντιατῶν χώρας, ἣν τῷ προτέρῳ
</p>
</div3>
<div3 type="section" n="2">
<p>ἔτει δόρατι ἑλόντες κατέσχον. καὶ ἀπεδείχθησαν ἡγεμόνες 
τῆς κληρουχίας Τίτος Κοίντιος Καπιτωλῖνος, ᾧ
<milestone unit="reiskpage" n="1909"/>παρέδοσαν Ἀντιᾶται σφᾶς αὐτούς, καὶ σὺν αὐτῷ Λεύκιος
<pb id="v.3p.380"/>
Φούριος καὶ Αὖλος Οὐεργίνιος. ἦν δʼ οὐκ ἀγώνισμα
πᾶσι τοῖς πολλοῖς καὶ πένησι Ῥωμαίων ἡ διανομὴ
τῆς χώρας ὡς ἀπελαυνομένοις τῆς πατρίδος,
ὀλίγων τʼ ἀπογραψαμένων ἔδοξε τῇ βουλῇ, ἐπειδὴ οὐκ
ἀξιόχρεως ἦν ὁ ἀπόστολος, ἐπιτρέψαι Λατίνων τε καὶ
Ἑρνίκων τοῖς βουλομένοις τῆς ἀποικίας  μετέχειν. οἱ
μὲν δὴ εἰς Ἄντιον ἀποσταλέντες κατένεμον τὴν γῆν
τοῖς σφετέροις, μοῖράν τινα ἐξ αὐτῆς τοῖς Ἀντιάταις
ὑπολειπόμενοι.
</p>
</div3>
<div3 type="section" n="3">
<p>ἐν δὲ τῷ μεταξὺ χρόνῳ στρατεία τῶν
ὑπάτων ἀμφοτέρων ἐγένετο, Αἰμιλίου μὲν εἰς τὴν Σαβίνων
χώραν, Φαβίου δʼ εἰς τὴν Αἰκανῶν. καὶ τῷ
μὲν Αἰμιλίῳ πολὺν ἐν τῇ πολεμίᾳ μείναντι χρόνον
οὐδεμία δύναμις ὑπήντησε μαχουμένη περὶ τῆς γῆς,
ἀλλʼ ἀδεῶς αὐτὴν κείρας, ἐπειδὴ καθῆκεν ὁ χρόνος
<milestone unit="reiskpage" n="1910"/>
τῶν ἀρχαιρεσίων, ἀπῆγε τὰς δυνάμεις. Φαβίῳ δʼ Αἰκανοί,
πρὶν εἰς ἀνάγκην ἐλθεῖν στρατιᾶς διαφθαρείσης
ἢ τειχῶν ἁλισκομένων, ἐπεκηρυκεύσαντο περὶ διαλλαγῶν
καὶ φιλίας.
</p>
</div3>
<div3 type="section" n="4">
<p>ὁ δʼ ὕπατος δύο τε μηνῶν τροφὰς
τῇ στρατιᾷ καὶ δύο χιτῶνας κατʼ ἄνδρα καὶ ἀργύριον
εἰς ὀψωνιασμὸν ἑξαμήνου καὶ εἴ τι ἄλλο κατήπειγεν
εἰσπραξάμενος, ἀνοχὰς ἐποιήσατο πρὸς αὐτούς, ἕως ἂν
εἰς Ῥώμην ἀφικόμενοι παρὰ τῆς βουλῆς εὕρωνται τὰς
διαλύσεις. ἡ μέντοι βουλὴ ταῦτα μαθοῦσα τῷ Φαβίῳ
ἐπέτρεψεν αὐτοκράτορι διαλύσασθαι πρὸς τοὺς Αἰκανούς,
<pb id="v.3p.381"/>
ἐφʼ οἷς ἂν αὐτὸς προαιρῆται.
</p>
</div3>
<div3 type="section" n="5">
<p> μετὰ τοῦτο συνθῆκαι
γίνονται ταῖς πόλεσι μεσιτεύσαντος αὐτὰς τοῦ
ὑπάτου τοιαίδε· Αἰκανοὺς εἶναι Ῥωμαίων ὑπηκόους
πόλεις τε καὶ χώρας τὰς ἑαυτῶν ἔχοντας, ἀποστέλλειν
δὲ Ῥωμαίοις μηδὲν ὅτι μὴ στρατιάν, ὅταν αὐτοῖς παραγγελῇ,
<milestone unit="reiskpage" n="1911"/>τέλεσι τοῖς ἰδίοις ἐκπέμποντας <del>αὐτάς</del>. ταῦτα
συνθέμενος ἀπῆγε τὴν δύναμιν Φάβιος καὶ εἰς τὸν
ἐπιόντα ἐνιαυτὸν ἀρχὰς ἅμα τῷ συνυπάτῳ κατέστησεν.
</p>
</div3>
</div2>
<div2 type="chapter" n="60">
<div3 type="section" n="1">
<p>
ἦσαν δʼ ὑπʼ αὐτῶν ἀποδειχθέντες ὕπατοι
Σπόριος Ποστόμιος Ἀλβῖνος καὶ Κόιντος Σερουίλιος 
Πρίσκος τὸ δεύτερον. ἐπὶ τούτων ἔδοξαν Αἰκανοὶ
παραβαίνειν τὰς πρὸς Ῥωμαίους νεωστὶ γενομένας ὁμολογίας
ἀπὸ τοιαύτης αἰτίας·
</p>
</div3>
<div3 type="section" n="2">
<p>Ἀντιατῶν ὅσοι μὲν εἶχον 
ἐφέστια καὶ κλήρους ἔμειναν ἐν τῇ γῇ, τά τʼ ἀπομερισθέντα
σφίσι καὶ τὰ ὑπὸ τῶν κληρούχων ἀφορισθέντα 
κτήματα γεωργοῦντες ἐπὶ ῥηταῖς τισι καὶ τεταγμέναις
μοίραις, ἃς ἐκ τῶν καρπῶν αὐτοῖς ἐτέλουν· οἷς δʼ οὐδὲν
τούτων ἦν, ἐξέλιπον τὴν πόλιν, καὶ ὑποδεχομένων
αὐτοὺς προθύμως τῶν Αἰκανῶν ἐκεῖθεν ὁρμώμενοι
<milestone unit="reiskpage" n="1912"/>τοὺς Λατίνων ἀγροὺς ἐλῄστευον. ἐκ δὲ τούτου καὶ 
τῶν Αἰκανῶν ὅσοι τολμηροί τε καὶ ἄποροι ἦσαν συνελάμβανον
αὐτοῖς τῶν λῃστηρίων.
</p>
</div3>
<div3 type="section" n="3">
<p>ταῦτα Λατίνων 
ἀποδυρομένων ἐπὶ τῆς βουλῆς καὶ ἀξιούντων ἢ στρατιὰν
πέμπειν ἢ συγχωρῆσαι σφίσιν αὐτοῖς τοὺς ἄρξαντας
πολέμου ἀμύνασθαι, μαθόντες οἱ σύνεδροι στρατιὰν 
<pb id="v.3p.382"/>
μὲν οὔτʼ αὐτοὶ ἐψηφίσαντο πέμπειν οὔτε Λατίνοις ἐπέτρεψαν
ἐξάγειν, πρεσβευτὰς δʼ ἑλόμενοι τρεῖς, ὧν
ἡγεῖτο Κόιντος Φάβιος ὁ τὰς πρὸς τὸ ἔθνος συνθήκας
ποιησάμενος, <add>ἀπέστειλαν</add> ἐντολὰς αὐτοῖς δόντες πυνθάνεσθαι
παρὰ τῶν ἡγουμένων τοῦ ἔθνους, πότερα
κοινῇ γνώμῃ τὰ λῃστήρια ἐξαποστέλλουσιν εἴς τε τὴν
τῶν συμμάχων καὶ εἰς τὴν τῶν Ῥωμαίων γῆν  —  ἐγένοντο
γάρ τινες καὶ εἰς αὐτὴν καταδρομαὶ τῶν φυγάδων
 —  ἢ τῶν πραττομένων οὐδενός ἐστι τὸ κοινὸν
αἴτιον· καὶ ἐὰν φῶσιν ἰδιωτῶν ἔργα εἶναι μὴ ἐπιτρέψαντος
τοῦ δήμου, τά θʼ ἡρπασμένα ἀπαιτεῖν καὶ τοὺς
ἐργασαμένους τἀδικήματα ἐκδότους <del>αἰτεῖν</del>.
</p>
</div3>
<div3 type="section" n="4">
<p>ἀφικομένων
<milestone unit="reiskpage" n="1913"/>
δὲ τῶν πρεσβευτῶν ἀκούσαντες τοὺς λόγους οἱ
Αἰκανοὶ πλαγίας αὐτοῖς ἔδοσαν ἀποκρίσεις, τὸ μὲν
ἔργον οὐκ ἀπὸ κοινῆς λέγοντες γνώμης γεγονέναι, τοὺς
δὲ δράσαντας οὐκ ἀξιοῦντες ἐκδιδόναι, πόλιν τʼ ἀπολωλεκότας
καὶ ἀλήτας γεγονότας σφῶν τʼ ἐν τῇ πενίᾳ
</p>
</div3>
<div3 type="section" n="5">
<p>ἱκέτας. ἐφʼ οἷς ὁ Φάβιος ἀγανακτῶν καὶ τὰς ψευσθείσας
πρὸς αὐτῶν ὁμολογίας ἀνακαλούμενος, ὡς εἶδεν εἰρωνευομένους
τοὺς Αἰκανοὺς καὶ εἰς βουλὴν χρόνον αἰτουμένους
ξενισμοῦ τε χάριν ἐπικατέχοντας αὐτόν,
ὑπέμεινέ τε κατοπτεῦσαι τὰ ἐν τῇ πόλει πράγματα
βουλόμενος· καὶ διεξιὼν ἅπαντα τόπον κατὰ πρόφασιν
<pb id="v.3p.383"/>
θεωρίας δημόσιόν τε καὶ ἱερόν, τά τʼ ἐργαστήρια <add>πλήρη
ὁρῶν</add> ἅπαντα πολεμικῶν ὅπλων, τῶν μὲν ἤδη συντετελεσμένων,
τῶν δʼ ἔτι ἐν χερσὶν ὄντων, ἔγνω τὴν
διάνοιαν αὐτῶν.
</p>
</div3>
<div3 type="section" n="6">
<p>καὶ ἀφικόμενος εἰς τὴν Ῥώμην ἀπήγγειλε 
πρὸς τὴν βουλήν, ἅ τʼ ἤκουσε καὶ ἃ εἶδε. κἀκείνη
<milestone unit="reiskpage" n="1914"/>οὐδὲν ἔτι ἐνδοιάσασα τοὺς εἰρηνοδίκας ἐψηφίσατο πέμπειν
καταγγελοῦντας Αἰκανοῖς τὸν πόλεμον, ἐὰν μὴ
τούς τʼ Ἀντιατῶν φυγάδας ἀπελάσωσιν ἐκ τῆς πόλεως
καὶ δίκας τοῖς ἠδικημένοις ὑπόσχωνται. οἱ δʼ Αἰκανοὶ
θρασυτέρας πρὸς τοὺς ἄνδρας ἐποιήσαντο τὰς ἀποκρίσεις, 
καὶ τὸν πόλεμον οὐκ ἀκούσιοι δέχεσθαι ὡμολόγησαν.
</p>
</div3>
<div3 type="section" n="7">
<p>ἀλλὰ γὰρ οὐκ ἐξεγένετο Ῥωμαίοις στρατιὰν ἐν 
ἐκείνῳ τῷ ἐνιαυτῷ ἐπʼ αὐτοὺς ἀποστεῖλαι, εἴτε τοῦ
δαιμονίου κωλύοντος, εἴτε διὰ τὰς νόσους, αἳ κατέσχον
τὴν πληθὺν ἐπὶ πολὺ μέρος τοῦ ἔτους· ἀλλὰ φυλακῆς 
ἕνεκα τῶν συμμάχων ὀλίγη τις ἐξελθοῦσα δύναμις, ἧς
ἡγεῖτο Κόιντος Σερουίλιος ἅτερος τῶν ὑπάτων, ἐν
τοῖς Λατίνων ὅροις διέτριψεν.
</p>
</div3>
<div3 type="section" n="8">
<p>ἐν δὲ τῇ πόλει τὸν 
νεὼν τοῦ Πιστίου Διὸς Σπόριος Ποστόμιος ὁ συνύπατος
αὐτοῦ καθιέρωσε μηνὸς Ἰουνίου ταῖς καλουμέναις Νώναις
<milestone unit="reiskpage" n="1915"/>ἐπὶ τοῦ Ἐνυαλίου λόφου, κατασκευασθέντα μὲν
ὑπὸ τοῦ τελευταίου βασιλέως Ταρκυνίου, τῆς δὲ νομιζομένης
παρὰ Ῥωμαίοις ἀνιερώσεως οὐ τυχόντα ὑπʼ
ἐκείνου. τότε δὲ τῇ βουλῇ δόξαν ὁ Ποστόμιος ἔλαβεν
<pb id="v.3p.384"/>
αὐτοῦ τὴν ἐπιγραφήν. ἄλλο δʼ οὐδὲν ἐπὶ τῶν ὑπάτων
τούτων λόγου ἄξιον ἐπράχθη.
</p>
</div3>
</div2>
<div2 type="chapter" n="61">
<div3 type="section" n="1">
<p>
ἐπὶ δὲ τῆς ἐνάτης καὶ ἑβδομηκοστῆς ὀλυμπιάδος,
ἣν ἐνίκα Ξενοφῶν Κορίνθιος ἄρχοντος Ἀθήνησιν
Ἀρχεδημίδου, παραλαμβάνουσι τὴν ὑπατείαν
Τῖτος Κοίντιος Καπιτωλῖνος καὶ Κόιντος Φάβιος Οὐιβουλανός·
<milestone unit="reiskpage" n="1916"/>
Κοίντιος μὲν τὸ τρίτον ἐπὶ τὴν ἀρχὴν ἀποδειχθεὶς
ὑπὸ τοῦ δήμου, Φάβιος δὲ τὸ δεύτερον. οἷς
ἡ βουλὴ ἀμφοτέροις στρατιὰς μεγάλας καὶ εὖ παρεσκευασμένας
 παραδοῦσα ἐξέπεμψε.
</p>
</div3>
<div3 type="section" n="2">
<p>Κοίντιος μὲν οὖν
ἐτάχθη φυλάττειν τὴν σφετέραν γῆν, ὅση τοῖς πολεμίοις
ὅμορος ἦν, Φάβιος δὲ τὴν Αἰκανῶν δῃοῦν· καὶ
καταλαμβάνει τοὺς Αἰκανοὺς ἐπὶ τοῖς μεθορίοις ὑπομένοντας
αὐτὸν σὺν δυνάμει πολλῇ. καὶ ἐπειδὴ τὰς
παρεμβολὰς ἐν τοῖς κρατίστοις ἑκάτεροι χωρίοις κατεστήσαντο,
προῄεσαν εἰς τὸ πεδίον Αἰκανῶν προκαλεσαμένων
καὶ ἀρξάντων τῆς μάχης, καὶ διέμειναν ἐπὶ πολὺ
τῆς ἡμέρας ἐκθύμως καὶ φιλοπόνως ἀγωνιζόμενοι, καὶ
τὸ νικᾶν οὐ παρʼ ἄλλον τινὰ ἢ παρʼ ἑαυτὸν ἕκαστος
 τιθέμενος.
</p>
</div3>
<div3 type="section" n="3">
<p>ὡς δὲ τὰ ξίφη τοῖς πλείοσιν αὐτῶν διὰ
τὰς συνεχεῖς πληγὰς ἄχρηστα ἐγεγόνει, σημηνάντων
τὸ ἀνακλητικὸν τῶν ἡγεμόνων ἀπῆλθον ἐπὶ τοὺς χάρακας.
καὶ μετὰ τοῦτο τὸ ἔργον ἀγὼν μὲν ἐκ παρατάξεως
<milestone unit="reiskpage" n="1917"/>
οὐκέτʼ αὐτῶν ἐγένετο, ἀκροβολισμοὶ δέ τινες
συμπλοκαὶ ψιλῶν περί τε ὕδασι καὶ ἐν ἀγορᾶς
παραπομπαῖς συνεχεῖς· κἀν τούτοις μέντοι τὰ πολλὰ
</p>
</div3>
<div3 type="section" n="4">
<p>ἦσαν ἰσόρροποι. ἐν ᾧ δὲ ταῦτʼ ἐγίνετο χρόνῳ, μοῖρά
<pb id="v.3p.385"/>
τις ἀπὸ τῆς Αἰκανῶν στρατιᾶς παρελθοῦσα καθʼ ἑτέρας
ὁδοὺς <del>ἀφυλάκτους</del> ἐνέβαλεν εἰς τὴν Ῥωμαίων γῆν, ἣ
πλεῖστον ἀφειστήκει τῆς ὁμόρου καὶ διὰ τοῦτʼ ἀφύλακτος
ἦν· ἐξ ἧς ἀνθρώπους τε πολλοὺς συνήρπασε
καὶ χρήματα, λαθοῦσά τε τοὺς σὺν τῷ Κοιντίῳ περιπόλους 
τῆς σφετέρας γῆς ἀπῆλθεν ἐπὶ τὰ οἰκεῖα. τοῦτο
συνεχῶς ἐγίνετο καὶ πολλὴν παρεῖχεν αἰσχύνην τοῖς
ὑπάτοις.
</p>
</div3>
<div3 type="section" n="5">
<p>ἔπειτα μαθὼν διὰ κατασκόπων τε καὶ αἰχμαλώτων 
ὁ Φάβιος ἐξεληλυθυῖαν ἐκ τοῦ χάρακος τῶν
Αἰκανῶν τὴν κρατίστην δύναμιν, ἐν τῇ παρεμβολῇ 
καταλιπὼν τοὺς πρεσβυτάτους αὐτὸς ἐξῆλθε νύκτωρ
ἱππέων ἐπαγόμενος καὶ τοῦ πεζοῦ τὸ ἀκμαιότατον. οἱ
μὲν οὖν Αἰκανοὶ διηρπακότες τὰ χωρία, οἷς ἐνέβαλον,
<milestone unit="reiskpage" n="1918"/>ἀπῄεσαν ἐπαγόμενοι πολλὰς ὠφελείας, ὁ δὲ Φάβιος οὐ
πολὺ προελθοῦσιν αὐτοῖς ἐπιφαίνεται καὶ τήν τε λείαν 
ἀφαιρεῖται καὶ μάχῃ τοὺς ὑπομείναντας νικᾷ γενομένους
ἄνδρας ἀγαθούς· οἱ δὲ λοιποὶ σποράδες ἐμπειρίᾳ
ὁδῶν λαθόντες τοὺς διώκοντας κατέφυγον εἰς τὸν χάρακα.
</p>
</div3>
<div3 type="section" n="6">
<p>ἐπεὶ δὲ ταύτῃ ἀνεκρούσθησαν οἱ Αἰκανοὶ τῇ 
συμφορᾷ παρὰ δόξαν σφίσι γενομένῃ, λύσαντες τὴν 
παρεμβολὴν ὑπὸ νύκτα ᾤχοντο καὶ οὐκέτι τὸ λοιπὸν
ἐξῄεσαν ἐκ τῆς πόλεως· ἀλλʼ ἠνείχοντο σῖτόν τε, ὃς
ἐν ἀκμῇ τότε ἦν, συγκομιζόμενον ὑπὸ τῶν πολεμίων
καὶ ἀγέλας βοσκημάτων ἀπελαυνομένας ὁρῶντες, χρήματά
τε διαρπαζόμενα καὶ αὐλὰς πυρὶ διδομένας καὶ 
αἰχμαλώτους πολλοὺς ἀγομένους. τοῦτο διαπραξάμενος
<pb id="v.3p.386"/>
ὁ Φάβιος, ἐπειδὴ παραδοῦναι τὰς ἀρχὰς ἑτέροις ἔδει,
τὴν δύναμιν ἀναστήσας ἀπῆγε· τὸ δʼ αὐτὸ καὶ Κοίντιος ἐποίει.
</p>
</div3>
</div2>
<div2 type="chapter" n="62">
<div3 type="section" n="1">
<p>
ἀφικόμενοι δʼ εἰς τὴν Ῥώμην ἀπέδειξαν
ὑπάτους Αὖλον Ποστόμιον Ἄλβον καὶ Σερούιον Φούριον.
<milestone unit="reiskpage" n="1919"/>
οἱ μὲν δὴ νεωστὶ παρειλήφεσαν τὴν ἀρχήν, παρὰ
δὲ τῶν συμμάχων Λατίνων ἄγγελοι Ῥωμαίοις κατὰ
σπουδὴν διαπεμφθέντες ἧκον. οὗτοι καταστάντες ἐπὶ
τὴν βουλὴν διεσάφουν Ἀντιατῶν τὰ πράγματα οὐ βέβαια
εἶναι, κρύφα τε διαπρεσβευομένων πρὸς αὐτοὺς
Αἰκανῶν καὶ ἀναφανδὸν εἰσιόντων εἰς τὴν πόλιν ἀγορᾶς
προφάσει πολλῶν Οὐολούσκων, οὓς ἐπήγοντο οἱ
πρότερον ἐκλιπόντες τὴν πόλιν Ἀντιατῶν, ὅτʼ ἐκληρουχεῖτο
διὰ πενίαν καὶ πρὸς Αἰκανοὺς ἀπαυτομολήσαντες,
</p>
</div3>
<div3 type="section" n="2">
<p> ὥσπερ ἔφην. συνδιεφθάρθαι τε τοῖς ἐπιχωρίοις
ἅμα ἤγγελλον καὶ τῶν ἐποίκων συχνούς· καὶ εἰ μὴ
προκαταληφθήσονται φυλακῇ ἀξιόχρεῳ, ἀναστήσεσθαί
τινα ἔλεγον κἀκεῖθεν ἀπροσδόκητον Ῥωμαίοις πόλεμον.
τούτων οὐ πολλῷ ὕστερον ἕτεροι πεμφθέντες ὑφʼ Ἑρνίκων
ἤγγελλον ἐξεληλυθέναι μεγάλην δύναμιν Αἰκανῶν
<milestone unit="reiskpage" n="1920"/>
καὶ ἐγκαθεζομένην ἐν τῇ σφετέρᾳ γῇ φέρειν τε
πάντα καὶ ἄγειν, στρατεύειν δʼ ἅμα τοῖς Αἰκανοῖς καὶ
Οὐολούσκους τὴν πλείω τοῦ στρατοῦ μοῖραν παρεχομένους.
</p>
</div3>
<div3 type="section" n="3">
<p>πρὸς ταῦτʼ ἐψηφίσατο ἡ βουλὴ τοῖς μὲν Ἀντιατῶν
ταράττουσι τὰ πράγματα  —  ἧκον γὰρ ἀπολογησόμενοί
τινες ἐξ αὐτῶν καὶ καταφανεῖς ἐγένοντο
<pb id="v.3p.387"/>
οὐδὲν ὑγιὲς φρονοῦντες  —  φυλακὴν ἑτέραν πέμψαι, ἣ
ἔμελλε διʼ ἀσφαλείας ἕξειν τὴν πόλιν· ἐπὶ δʼ Αἰκανοὺς
ἄγειν τὴν στρατιὰν τὸν ἕτερον τῶν ὑπάτων Σερούιον
Φούριον· καὶ ἐγίνετο ταχεῖα ἀμφοῖν ἡ ἔξοδος.
</p>
</div3>
<div3 type="section" n="4">
<p>οἱ δʼ 
Αἰκανοὶ μαθόντες ἐξεληλυθυῖαν τὴν Ῥωμαίων στρατιάν, 
ἀναστάντες ἐκ τῆς Ἑρνίκων ἐχώρουν αὐτοῖς ὁμόσε.
ἐπεὶ δʼ εἶδον ἀλλήλους, ἐκείνην μὲν τὴν ἡμέραν οὐ
πολὺ διαστάντες κατεστρατοπέδευσαν, τῇ δʼ ἑξῆς ἐπὶ
τὸν χάρακα τῶν Ῥωμαίων οἱ πολέμιοι ἧκον διάπειραν
αὐτῶν τῆς γνώμης ληψόμενοι.
</p>
</div3>
<div3 type="section" n="5">
<p>ὡς δʼ οὐκ ἐξῄεσαν εἰς
<milestone unit="reiskpage" n="1921"/>μάχην, ἀκροβολισμοῖς χρησάμενοι καὶ οὐδὲν ἀξιόλογον
δράσαντες σὺν μεγάλῳ αὐχήματι ἀπῆλθον. ὁ μέντοι
Ῥωμαίων ὕπατος ἐκλιπὼν τὸν χάρακα τῇ ἐπιούσῃ· τὸ
γὰρ χωρίον οὐ λίαν ἀσφαλὲς ἦν· μετεστρατοπεδεύσατο
ἐν ἐπιτηδειοτέρῳ, ἔνθα τάφρον τʼ ὠρύξατο βαθυτέραν 
καὶ χάρακα ἐβάλετο ὑψηλότερον. τοῖς δὲ πολεμίοις
ταῦθʼ ὁρῶσι πολὺ θράσος προσεγένετο· καὶ ἔτι μᾶλλον,
ἐπειδὴ σύμμαχος αὐτοῖς ἀφίκετο στρατιὰ παρὰ
τοῦ Οὐολούσκων τε καὶ Αἰκανῶν ἔθνους, οὐδὲν ἔτι
διαμελλήσαντες ἐπῆγον τῷ Ῥωμαίων χάρακι. 
</p>
</div3>
</div2>
<div2 type="chapter" n="63">
<div3 type="section" n="1">
<p>
ὁ δʼ ὕπατος ἐνθυμούμενος, ὅτι οὐκ ἀξιόμαχος
ἔσται ἡ σὺν αὐτῷ δύναμις ἀγωνιζομένη πρὸς
ἀμφότερα τὰ ἔθνη, πέμπει τινὰς ἐκ τῶν ἱππέων γράμματα
εἰς τὴν Ῥώμην κομίζοντας, διʼ ὧν ἠξίου ταχεῖαν
αὐτοῖς ἐλθεῖν ἐπικουρίαν, ὡς κινδυνευούσης ὅλης διαφθαρῆναι 
τῆς σὺν αὐτῷ στρατιᾶς.
</p>
</div3>
<div3 type="section" n="2">
<p>ταῦτʼ ἐπιλεξάμενος 
<pb id="v.3p.388"/>
ὁ συνύπατος αὐτοῦ Ποστόμιος  —  ἦσαν δὲ μέσαι νύκτες
μάλιστα, ὅτε οἱ ἱππεῖς ἀφίκοντο  —  διὰ κηρύκων πολλῶν
<milestone unit="reiskpage" n="1922"/>
τοὺς βουλευτὰς ἐκ τῶν οἰκιῶν συνεκάλει· καὶ γίνεται
δόγμα βουλῆς, πρὶν ἡμέραν λαμπρὰν γενέσθαι,
Τῖτον μὲν Κοίντιον τὸν ὑπατεύσαντα τὸ τρίτον, ἔχοντα
τοὺς ἀκμαιοτάτους τῶν νέων πεζούς τε καὶ ἱππεῖς,
ἀρχῇ κοσμηθέντα ἀνθυπάτῳ χωρεῖν ἐπὶ τοὺς πολεμίους
ἐξ ἐφόδου· Αὖλον δὲ Ποστόμιον τὸν ἕτερον τῶν ὑπάτων
τὰς λοιπὰς δυνάμεις συναγαγόντα, ἃς ἔδει χρονιώτερον
συνελθεῖν, ὡς ἂν αὐτῷ τάχους ἐγγένηται
βοηθεῖν. ἡμέρα δʼ ἤδη.
</p>
</div3>
<div3 type="section" n="3">
<p>διέφωσκε, καὶ ὁ Κοίντιος συνήγαγε
τοὺς ἐθελοντὰς πεντακισχιλίους μάλιστʼ ἄνδρας·
καὶ οὐ πολὺ ἐπισχὼν ἐξῆγεν ἐκ τῆς πόλεως. τοῦθʼ
ὑποπτεύσαντες ἔμενον οἱ Αἰκανοὶ καὶ πρὶν ἐλθεῖν ἐπικουρίαν
τοῖς Ῥωμαίοις προσβάλλειν τῷ χάρακι αὐτῶν
<milestone unit="reiskpage" n="1923"/>
<add>καὶ</add> διανοηθέντες ὡς βίᾳ καὶ πλήθει ἁλωσόμενον
ἐξῆλθον ἀθρόοι διχῇ νείμαντες αὑτούς.
</p>
</div3>
<div3 type="section" n="4">
<p>γίνεταί τε
μέγας ἀγὼν διʼ ὅλης τῆς ἡμέρας ἰταμῶς αὐτῶν ἐπιβαινόντων
τοῖς προτειχίσμασι κατὰ πολλὰ μέρη, καὶ
οὔτε παλτῶν οὔτε βελῶν ὑπὸ τοξοτῶν οὔτε χερμάδων
ἀπὸ σφενδόνης ἀφιεμένων ἀδιαλείπτοις βολαῖς ἀνειργομένων.
ἔνθα δὴ παρακελευσάμενοι ἀλλήλοις ὅ τε ὕπατος
καὶ ὁ πρεσβευτὴς ὑφʼ ἕνα καιρὸν ἀναπετάσαντες
<pb id="v.3p.389"/>
τὰς πύλας, ἅμα τοῖς ἀκμαιοτάτοις ἐκτρέχουσιν ἐπὶ τοὺς
πολεμίους, κατʼ ἄμφω τε τὰ μέρη τῆς προσβολῆς συρράξαντες
αὐτοῖς ἀποτρέπουσι τοὺς ἐπιβαίνοντας τῷ
χάρακι. τροπῆς δὲ γενομένης ὁ μὲν ὕπατος ἐπʼ ὀλίγον 
διώξας τοὺς καθʼ ἑαυτὸν <del>τεταγμένους</del> ἀνέστρεψεν·
</p>
</div3>
<div3 type="section" n="5">
<p>ὁ 
δʼ ἀδελφὸς αὐτοῦ καὶ πρεσβευτὴς Πόπλιος Φούριος
<milestone unit="reiskpage" n="1924"/>ὑπὸ λήματός τε καὶ προθυμίας φερόμενος ἄχρι τῆς
παρεμβολῆς τῶν πολεμίων ἤλασε διώκων τε καὶ κτείνων.
ἦσαν δὲ δύο σπεῖραι περὶ αὐτὸν οὐ πλείους
ἀνδρῶν ἔχουσαι χιλίων. τοῦτο μαθόντες οἱ πολέμιοι 
περὶ πεντακισχιλίους μάλιστα γενόμενοι, χωροῦσιν ἐπʼ
αὐτὸν ἐκ τοῦ χάρακος· καὶ οὗτοι μὲν ἐξ ἐναντίας προσῄεσαν,
ἱππεῖς δʼ αὐτῶν κύκλῳ περιελάσαντες κατὰ
</p>
</div3>
<div3 type="section" n="6">
<p>νώτου τοῖς Ῥωμαίοις ἐφίστανται. τούτῳ δὴ τῷ τρόπῳ 
κυκλωθέντες ὑπʼ αὐτῶν οἱ σὺν τῷ Ποπλίῳ καὶ δίχα 
τῶν σφετέρων ἀποληφθέντες, ἐξὸν αὐτοῖς σώζεσθαι
παραδοῦσι τὰ ὅπλα· προὐκαλοῦντο γὰρ αὐτοὺς εἰς τοῦτο
οἱ πολέμιοι καὶ περὶ πολλοῦ ἐποιοῦντο χιλίους Ῥωμαίων
τοὺς ἀρίστους αἰχμαλώτους λαβεῖν, ὡς διὰ τούτων
διαλύσεις εὑρησόμενοι καλὰς τοῦ πολέμου· καταφρονήσαντες 
αὐτῶν καὶ παρακελευσάμενοι ἀλλήλοις
<milestone unit="reiskpage" n="1925"/>μηδὲν ἀνάξιον πρᾶξαι τῆς πόλεως, μαχόμενοι καὶ πολλοὺς
ἀποκτείναντες τῶν πολεμίων ἅπαντες ἀποθνήσκουσιν.
</p>
</div3>
</div2>
<div2 type="chapter" n="64">
<div3 type="section" n="1">
<p>
διαφθαρέντων δὲ τούτων ἐπαρθέντες οἱ 
Αἰκανοὶ τῷ προτερήματι παρῆσαν ἐπὶ τὸν χάρακα τῶν
Ῥωμαίων, τήν τε τοῦ Ποπλίου κεφαλὴν ἐπὶ δορατίου
<pb id="v.3p.390"/>
πεπηγυῖαν ἀνατείνοντες καὶ τῶν ἄλλων ἀνδρῶν τῶν
ἐπιφανῶν, ὡς δὴ τούτῳ καταπληξόμενοι τοὺς ἔνδον
καὶ ἀναγκάσοντες παραδοῦναι σφίσι τὰ ὅπλα. τοῖς δʼ
ἄρα πρὸς μὲν τὴν συμφορὰν τῶν ἀπολωλότων ἔλεός
τις παρέστη καὶ ἀνεκλάοντο αὐτῶν τὴν τύχην, πρὸς
δὲ τὸν ἀγῶνα θράσος διπλάσιον ἐνέφυ, καὶ τοῦ νικᾶν
ἢ τὸν αὐτὸν ἐκείνοις τρόπον ἀποθανεῖν, πρὶν εἰς πολεμίων
χεῖρας ἐλθεῖν, καλὸς ἔρως.
</p>
</div3>
<div3 type="section" n="2">
<p>ἐκείνην μὲν οὖν
τὴν νύκτα παρεστρατοπεδευκότων τῷ χάρακι τῶν πολεμίων
ἄγρυπνοί τε οἱ Ῥωμαῖοι καὶ ἐπισκευάζοντες τὰ
πεπονηκότα τοῦ χάρακος διετέλεσαν, τά τʼ ἄλλα, οἷς
ἀπερύκειν ἔμελλον αὐτούς, εἰ πειραθεῖεν πάλιν τειχομαχεῖν
<milestone unit="reiskpage" n="1926"/>
πολλὰ καὶ παντοῖα εὐτρεπιζόμενοι. τῇ δʼ ἑξῆς
αἵ τε προσβολαὶ πάλιν ἐγίνοντο, καὶ ὁ χάραξ διεσπᾶτο
κατὰ πολλὰ μέρη· καὶ πολλάκις μὲν ὑπὸ τῶν ἐξιόντων
κατὰ συστροφὰς ἐκ τοῦ χάρακος ἐξεκρούσθησαν οἱ Αἰκανοί,
πολλάκις δʼ ἀνεκόπησαν ὑπʼ ἐκείνων οἱ θρασύτερον
ἐπεξιόντες.
</p>
</div3>
<div3 type="section" n="3">
<p>καὶ τοῦτο διʼ ὅλης τῆς ἡμέρας ἐγίνετο·
ἔνθα ὅ θʼ ὕπατος ὁ τῶν Ῥωμαίων σαυνίῳ διὰ
τοῦ θυρεοῦ διαπερονηθεὶς τιτρώσκεται τὸν μηρόν, καὶ
ἄλλοι συχνοὶ τῶν ἐπιφανῶν, ὅσοι περὶ αὐτὸν ἐμάχοντο·
ἤδη δὲ τοῖς Ῥωμαίοις ἀπειρηκόσιν ἀπροσδόκητος ἐπιφαίνεται
περὶ δείλην ὀψίαν προσιὼν Κοίντιος, ἄγων
τὴν ἐθελούσιον ἐπικουρίαν τῶν ἀκμαιοτάτων, οὓς
ἰδόντες οἱ πολέμιοι προσιόντας ἀνέστρεφον ἀφέντες
<pb id="v.3p.391"/>
τὴν πολιορκίαν ἀτελῆ· καὶ οἱ Ῥωμαῖοι ἐπεξελθόντες
αὐτοῖς ἀπιοῦσι τοὺς ὑστερίζοντας ἐφόνευον.
</p>
</div3>
<div3 type="section" n="4">
<p>οὐ μέντοι 
ἐπὶ πολύν γε χρόνον ἐδίωξαν ἀσθενεῖς ὄντες οἱ πολλοὶ
<milestone unit="reiskpage" n="1927"/>ὑπὸ τραυμάτων, ἀλλὰ διὰ τάχους ἀνέστρεψαν. καὶ
μετὰ ταῦτα διὰ φυλακῆς εἶχον ἑκάτεροι σφᾶς αὐτοὺς 
μένοντες ἐν ταῖς παρεμβολαῖς ἄχρι πολλοῦ.
</p>
</div3>
</div2>
<div2 type="chapter" n="65">
<div3 type="section" n="1">
<p>
ἔπειτʼ Αἰκανῶν τε καὶ Οὐολούσκων ἑτέρα
δύναμις καλὸν ὑπολαμβάνουσα καιρὸν ἔχειν προνομεῦσαι
τὴν Ῥωμαίων γῆν, ἐξεστρατευμένης αὐτῶν τῆς
κρατίστης δυνάμεως, ἐξῆλθε νυκτός· καὶ ἐμβαλοῦσα 
εἰς τὴν προσωτάτω χώραν, ἔνθα τοῖς γεωργοῖς δέος
οὐδὲν εἶναι ἐδόκει, πολλῶν γίνονται χρημάτων καὶ
</p>
</div3>
<div3 type="section" n="2">
<p>σωμάτων ἐγκρατεῖς. οὐ μὴν καλάς γʼ οὐδʼ εὐτυχεῖς 
τὰς ἐσχάτας ἔσχον ἐκεῖθεν ἀπαλλαγάς. ὁ γὰρ ἕτερος
τῶν ὑπάτων Ποστόμιος ἄγων τὴν συναχθεῖσαν ἐπικουρίαν 
τοῖς ἐν τῷ χάρακι πολεμουμένοις, ὡς ἔμαθε
τὰ γινόμενα ὑπὸ τῶν πολεμίων, ἐπιφαίνεται αὐτοῖς ἐκ
τοῦ ἀνελπίστου.
</p>
</div3>
<div3 type="section" n="3">
<p>οἱ δʼ οὔτε κατεπλάγησαν οὔτʼ ἔδεισαν 
αὐτοῦ τὴν ἔφοδον, ἀλλʼ ἀποθέμενοι σχολῇ τὰς ἀποσκευὰς
<milestone unit="reiskpage" n="1928"/>καὶ τὰ λάφυρα εἰς ἓν χωρίον ἐχυρὸν καὶ φυλακὴν 
τὴν ἀρκοῦσαν ἐπὶ τούτοις καταλιπόντες οἱ λοιποὶ
συντεταγμένοι χωροῦσι τοῖς Ῥωμαίοις ὁμόσε· καὶ
συμπεσόντες ἄξια λόγου ἔργα ἀπεδείκνυντʼ ὀλίγοι μὲν
πρὸς πολλοὺς ἀγωνιζόμενοι  —  συνέρρεον γὰρ ἐκ τῶν
ἀγρῶν ἐπʼ αὐτοὺς συχνοὶ ἤδη διεσκεδασμένοι  —  ψιλῇ 
<pb id="v.3p.392"/>
ὁπλίσει πρὸς ἄνδρας ὅλα τὰ σώματα ἔχοντας ἐν φυλακῇ
ἐποίησάν τε πολλοὺς τῶν Ῥωμαίων νεκροὺς καὶ μικροῦ
ἐδέησαν ἐν ἀλλοτρίᾳ γῇ καταληφθέντες τρόπαια τῶν
ἐλθόντων ἐπὶ σφᾶς αὐτοὺς ἀναστῆσαι.
</p>
</div3>
<div3 type="section" n="4">
<p>ἀλλʼ ὅ γʼ ὕπατος
καὶ οἱ σὺν αὐτῷ Ῥωμαίων ἱππεῖς ἐπίλεκτοι, ἀχαλινώτοις
<milestone unit="reiskpage" n="1929"/>
ἐπελάσαντες τοῖς ἵπποις κατὰ τὸ καρτερώτατόν
τε καὶ ἄριστα μαχόμενον αὐτῶν μέρος, διασπῶσι τὴν
τάξιν καὶ καταβάλλουσι συχνούς. διαφθαρέντων δὲ
τῶν προμάχων καὶ ἡ λοιπὴ δύναμις ἀποτραπεῖσα ἐνέκλινεν
εἰς φυγήν, οἵ τε φυλάττοντες τὰς ἀποσκευὰς
μεθέμενοι αὐτῶν ἀπιόντες ᾤχοντο ἀνὰ τὰ πλησίον
ὄρη. κατʼ αὐτὸν μὲν οὖν τὸν ἀγῶνα ὀλίγοι τινὲς αὐτῶν
διεφθάρησαν, ἐν δὲ τῇ φυγῇ πάνυ πολλοί, χώρας
τʼ ἄπειροι ὄντες καὶ ὑπὸ τῆς Ῥωμαίων ἵππου
διωκόμενοι.
</p>
</div3>
</div2>
<div2 type="chapter" n="66">
<div3 type="section" n="1">
<p>
ἐν ᾧ δὲ ταῦτʼ ἐγίνετο χρόνῳ, πεπυσμένος
ἅτερος τῶν ὑπάτων Σερούιος ἐπὶ βοήθειαν αὐτῷ προσιόντα
τὸν συνύπατον δείσας, μὴ ὑπαντήσωσιν αὐτῷ
οἱ πολέμιοι καὶ διακλείσωσι τῆς πρὸς αὐτὸν ὁδοῦ,
περισπᾶν αὐτοὺς διενοεῖτο προσβολὰς ποιούμενος τῷ
<milestone unit="reiskpage" n="1930"/>
</p>
</div3>
<div3 type="section" n="2">
<p>χάρακι. ἀλλὰ γὰρ φθάσαντες αὐτὸν οἱ πολέμιοι, ἐπειδὴ
ἔγνωσαν τὴν συμφορὰν τῶν σφετέρων, ἣν ἀπήγγειλαν
οἱ περισωθέντες ἐκ τῆς προνομῆς, λύσαντες τὴν παρεμβολὴν
ἐν τῇ πρώτῃ νυκτὶ μετὰ τὴν μάχην εἰς τὴν
πόλιν ἀπῆραν, οὐχ ἅπαντα πεπραχότες, ὅσα ἐβούλοντο.
<pb id="v.3p.393"/>
</p>
</div3>
<div3 type="section" n="3">
<p>χωρὶς γὰρ τῶν ἀποθανόντων ἔν τε ταῖς μάχαις καὶ 
κατὰ τὰς προνομὰς τοὺς ὑστερήσαντας ἐν τῇ τότε φυγῇ
πολλῷ πλείους τῶν προτέρων ἀπέβαλον. οἱ γὰρ ὑπὸ
καμάτου τε καὶ τραυμάτων βαρυνόμενοι σχολῇ προβαίνοντες
ἐγκαταλιπόντων αὐτοὺς τῶν μελῶν ἔπιπτον, 
μάλιστα δὲ περὶ τὰ νάματα καὶ ποταμοὺς ὑπὸ δίψης
φλεγόμενοι· οὓς οἱ Ῥωμαίων ἱππεῖς καταλαμβάνοντες
ἐφόνευον.
</p>
</div3>
<div3 type="section" n="4">
<p>οὐ μὲν δὴ οὐδὲ Ῥωμαῖοι πάντα ἐκ τοῦ 
τότε ἀγῶνος εὐτυχηκότες ἀνέστρεψαν, ἄνδρας μὲν γὰρ
ἀγαθοὺς καὶ πολλοὺς ἐν ταῖς μάχαις ἀπολωλέκεσαν, 
καὶ πρεσβευτὴν ἁπάντων λαμπρότατον γενόμενον ἐν
<milestone unit="reiskpage" n="1931"/>τῷ ἀγῶνι· νίκην δʼ οὐδεμιᾶς ἥττονα τῇ πόλει φέροντες
ἀνέστρεψαν. ταῦτʼ ἐπʼ ἐκείνων τῆς ἀρχῆς ἐπράχθη.
</p>
</div3>
</div2>
<div2 type="chapter" n="67">
<div3 type="section" n="1">
<p>
τῷ δὲ κατόπιν ἔτει Λευκίου Αἰβουτίου
καὶ Ποπλίου Σερουιλίου Πρίσκου παρειληφότων τὴν 
ἀρχὴν οὐδὲν οὔτε κατὰ πολέμους ἔργον ἀπεδείξαντο
Ῥωμαῖοι λόγου ἄξιον οὔτε πολιτικόν, ὑπὸ νόσου κακωθέντες
ὡς οὔπω πρότερον λοιμικῆς· ἣ τὸ μὲν πρῶτον
ἵππων τε φορβάδων καὶ βοῶν ἀγέλαις προσῆλθεν,
ἀπὸ δὲ τούτων εἴς τʼ αἰπόλια καὶ ποίμνας κατέσκηψε, 
καὶ διέφθειρεν ὀλίγου δεῖν πάντα τὰ τετράποδα· ἔπειτα
τῶν νομέων τε καὶ γεωργῶν ἥψατο, καὶ διελθοῦσα
διὰ πάσης τῆς χώρας εἰς τὴν πόλιν ἐνέπεσε.
</p>
</div3>
<div3 type="section" n="2">
<p>θεραπόντων 
μὲν οὖν καὶ θητῶν καὶ τοῦ πένητος ὄχλου
πλῆθος ὅσον διέφθειρεν, οὐ ῥᾴδιον ἦν εὑρεῖν. κατʼ 
ἀρχὰς μὲν γὰρ ἐφʼ ἁμάξαις σωρηδὸν οἱ θνήσκοντες
<pb id="v.3p.394"/>
ἀπεκομίζοντο, τελευτῶντες δʼ, ὧν ἐλάχιστος ἦν ὁ λόγος,
εἰς τὸ τοῦ παραρρέοντος ποταμοῦ ῥεῖθρον ὠθοῦντο.
τῶν δʼ ἐκ τοῦ βουλευτικοῦ συνεδρίου τὸ τέταρτον
μέρος συνελογίσθη διεφθαρμένον, ἐν οἷς ἦσαν οἵ θʼ
<milestone unit="reiskpage" n="1932"/>
ὕπατοι ἀμφότεροι καὶ τῶν δημάρχων οἱ πλείους.
</p>
</div3>
<div3 type="section" n="3">
<p>ἤρξατο μὲν οὖν ἡ νόσος περὶ τὰς καλάνδας τοῦ Σεπτεμβρίου
μηνός, διέμεινε δὲ τὸν ἐνιαυτὸν ἐκεῖνον ὅλον,
ἅπασαν ὁμοίως καταλαμβάνουσα καὶ διεργαζομένη φύσιν
τε καὶ ἡλικίαν. γενομένης δὲ τοῖς πλησιοχώροις
γνώσεως τῶν κατεχόντων τὴν Ῥώμην κακῶν, καλὸν
ἡγησάμενοι καιρὸν <add>εἶναι</add> Αἰκανοί τε καὶ Οὐολοῦσκοι
καταλῦσαι τὴν ἀρχὴν αὐτῆς, συνθήκας τε καὶ ὅρκους
ἐποιήσαντο πρὸς ἀλλήλους περὶ συμμαχίας· καὶ παρασκευασάμενοι
τὰ εἰς πολιορκίαν ἐπιτήδεια, ὡς εἶχον
 ἀμφότεροι τάχους, ἐξῆγον τὰς δυνάμεις.
</p>
</div3>
<div3 type="section" n="4">
<p>ἵνα δὲ τὴν
ἀπὸ τῶν συμμάχων ἀφέλοιντο τῆς Ῥώμης ἐπικουρίαν
εἰς τὴν Λατίνων τε καὶ Ἑρνίκων γῆν πρῶτον ἐνέβαλον.
ἀφικομένης δὲ πρεσβείας ἐπὶ τὴν βουλὴν ἀφʼ ἑκατέρου
τῶν πολεμουμένων ἐθνῶν ἐπὶ συμμαχίας παράκλησιν
ὁ μὲν ἕτερος τῶν ὑπάτων Λεύκιος Αἰβούτιος ἐκείνην
ἔτυχε τὴν ἡμέραν τεθνηκώς, Πόπλιος δὲ Σερουίλιος
ἐγγὺς ὢν τοῦ θανάτου· ὃς ἔτι ὀλίγον ἐμπνέων συνεκάλει
<milestone unit="reiskpage" n="1933"/>
</p>
</div3>
<div3 type="section" n="5">
<p>τὴν βουλήν. τῶν δʼ οἱ πλείους ἡμιθνῆτες ἐπὶ
κλινιδίων κομισθέντες καὶ συνεδρεύσαντες ἀπεκρίναντο
τοῖς παροῦσιν ἀγγέλλειν τοῖς σφετέροις, ὅτι διὰ τῆς
ἑαυτῶν ἀρετῆς τοὺς πολεμίους ἀμύνεσθαι ἡ βουλὴ
αὐτοῖς ἐπιτρέπει, μέχρις ἂν ὁ ὕπατος ῥαίσῃ, καὶ ἡ
<pb id="v.3p.395"/>
</p>
</div3>
<div3 type="section" n="6">
<p>συναγωνιουμένη δύναμις αὐτοῖς συναχθῇ. ταῦτα Ῥωμαίων 
ἀποκριναμένων Λατῖνοι μὲν ὅσα ἠδυνήθησαν
ἐκ τῶν ἀγρῶν εἰς τὰς πόλεις ἀνασκευασάμενοι φυλακὴν
ἐποιοῦντο τῶν τειχῶν, τὰ δʼ ἄλλα περιεώρων
ἀπολλύμενα. Ἕρνικες δὲ δυσανασχετοῦντες ἐπὶ τῇ 
λύμῃ καὶ διαρπαγῇ τῶν ἀγρῶν, ἀναλαβόντες τὰ ὅπλα
ἐξῆλθον. ἀγωνισάμενοι δὲ λαμπρῶς καὶ πολλοὺς μὲν
ἀποβαλόντες τῶν σφετέρων, πολλῷ δʼ ἔτι πλείους ἀποκτείναντες
τῶν πολεμίων, ἐκβιασθέντες εἰς τὰ τείχη
κατέφυγον, καὶ οὐκέτι μάχης ἐπειρῶντο. 
</p>
</div3>
</div2>
<div2 type="chapter" n="68">
<div3 type="section" n="1">
<p>
Αἰκανοὶ δὲ καὶ Οὐολοῦσκοι προνομεύσαντες
αὐτῶν τὴν χώραν ἀδεῶς ἐπὶ τοὺς Τυσκλάνων
<milestone unit="reiskpage" n="1934"/>ἀγροὺς ἀφίκοντο. διαρπάσαντες δὲ καὶ τούτους οὐδενὸς
ἀμυνομένου παρῆσαν εἰς τοὺς Γαβίνων ὅρους.
ἐλάσαντες δὲ καὶ διὰ ταύτης ἀδεῶς τῆς γῆς ἐπὶ τὴν 
Ῥώμην ἀφικνοῦντο.
</p>
</div3>
<div3 type="section" n="2">
<p>ἐθορύβησαν μὲν οὖν ἱκανῶς τὴν 
πόλιν, οὐ μὴν κρατῆσαί γʼ αὐτῆς ἠδυνήθησαν· ἀλλὰ
καίπερ ἐξασθενοῦντες οἱ Ῥωμαῖοι τὰ σώματα καὶ τοὺς
ὑπάτους ἀπολωλεκότες ἀμφοτέρους  —  καὶ γὰρ ὁ Σερουίλιος
ἐτεθνήκει νεωστί  —  καθοπλισάμενοι παρὰ 
δύναμιν τοῖς τείχεσιν ἐπέστησαν, τοῦ περιβόλου τῆς
πόλεως ὄντος ἐν τῷ τότε χρόνῳ, ὅσος Ἀθηναίων τοῦ
ἄστεος ὁ κύκλος· καὶ τὰ μὲν ἐπὶ λόφοις κείμενα καὶ
πέτραις ἀποτόμοις ὑπʼ αὐτῆς <add>ἐστιν</add> ὠχυρωμένα τῆς
φύσεως καὶ ὀλίγης δεόμενα φυλακῆς· τὰ δʼ ὑπὸ τοῦ 
<pb id="v.3p.396"/>
Τεβέριος τετειχισμένα ποταμοῦ, οὗ τὸ μὲν εὖρός ἐστι
τεττάρων πλέθρων μάλιστα, βάθος δʼ οἷόν τε ναυσὶ
πλεῖσθαι μεγάλαις, τὸ δὲ ῥεῦμα ὥσπερ τι καὶ ἄλλο
ὀξὺ καὶ δίνας ἐργαζόμενον μεγάλας· ὃν οὐκ ἔνεστι
πεζοῖς διελθεῖν εἰ μὴ κατὰ γέφυραν, ἣ ἦν ἐν τῷ τότε
<milestone unit="reiskpage" n="1935"/>
χρόνῳ μία ξυλόφρακτος, ἣν ἔλυον ἐν τοῖς πολέμοις.
</p>
</div3>
<div3 type="section" n="3">
<p>ἓν δὲ χωρίον, ὃ τῆς πόλεως ἐπιμαχώτατόν ἐστιν, ἀπὸ
τῶν Αἰσκυλίνων καλουμένων πυλῶν μέχρι τῶν Κολλίνων,
χειροποιήτως ἐστὶν ὀχυρόν. τάφρος τε γὰρ
ὀρώρυκται πρὸ αὐτοῦ πλάτος ᾗ βραχυτάτη μείζων ἑκατὸν
ποδῶν, καὶ βάθος ἐστὶν αὐτῆς τριακοντάπουν·
τεῖχος δʼ ὑπερανέστηκε τῆς τάφρου χώματι προσεχόμενον
ἔνδοθεν ὑψηλῷ καὶ πλατεῖ, οἷον μήτε κριοῖς
κατασεισθῆναι μήτε ὑπορυττομένων τῶν θεμελίων ἀνατραπῆναι.
</p>
</div3>
<div3 type="section" n="4">
<p> τοῦτο τὸ χωρίον ἑπτὰ μέν ἐστι μάλιστʼ
ἐπὶ μῆκος σταδίων, πεντήκοντα δὲ ποδῶν ἐπὶ πλάτος·
ἐν ᾧ τότε οἱ Ῥωμαῖοι τεταγμένοι κατὰ πλῆθος ἀνεῖρξαν
τῶν πολεμίων τὴν ἔφοδον οὔτε χελώνας χωστρίδας
εἰδότων κατασκευάζειν τῶν τότʼ ἀνθρώπων, οὔτε τὰς
καλουμένας ἑλεπόλεις μηχανάς. οἱ μὲν δὴ πολέμιοι
<milestone unit="reiskpage" n="1936"/>
ἀπογνόντες τῆς πόλεως τὴν ἅλωσιν ἀπῄεσαν ἀπὸ τοῦ
τείχους, καὶ δῃώσαντες τὴν χώραν, ὅσην διεξῆλθον,
ἀπῆγον ἐπʼ οἴκου τὰς δυνάμεις.
</p>
</div3>
</div2>
<div2 type="chapter" n="69">
<div3 type="section" n="1">
<p>
Ῥωμαῖοι δὲ τοὺς καλουμένους ἀντιβασιλεῖς
ἑλόμενοι τῶν ἀρχαιρεσίων ἕνεκα, ὃ ποιεῖν εἰώθασιν,
<pb id="v.3p.397"/>
ὅταν ἀναρχία κατάσχῃ τὴν πόλιν, ὑπάτους ἀπέδειξαν
Λεύκιον Λοκρήτιον καὶ Τῖτον Οὐετούριον
Γέμινον. ἐπὶ τῆς τούτων ἀρχῆς ἥ τε νόσος ἐπαύσατο
καὶ τὰ πολιτικὰ ἐγκλήματα ἀναβολῆς ἔτυχε, τά τʼ ἴδια
καὶ τὰ κοινά, πειραθέντος μὲν αὖθις τὸ περὶ τῆς κληρουχίας 
πολίτευμα κινεῖν ἑνὸς τῶν δημάρχων Σέξτου
Τιτίου, κωλύσαντος δὲ τοῦ δήμου καὶ εἰς ἐπιτηδειοτέρους
<milestone unit="reiskpage" n="1937"/>ὑπερθεμένου καιρούς.
</p>
</div3>
<div3 type="section" n="2">
<p>προθυμία τε πολλὴ πᾶσιν 
ἐνέπεσε τιμωρήσασθαι τοὺς ἐπιστρατεύσαντας τῇ πόλει
κατὰ τὸν τῆς νόσου καιρόν· καὶ αὐτίκα τῆς βουλῆς 
ψηφισαμένης καὶ τοῦ δήμου τὸν πόλεμον ἐπικυρώσαντος
κατεγράφοντο τὰς δυνάμεις, οὐδενὸς τῶν ἐχόντων
στρατεύσιμον ἡλικίαν οὐδʼ, εἴ τινα ὁ νόμος ἀπέλυεν,
ἀξιοῦντος ἐκείνης ἀπολειφθῆναι τῆς στρατείας· νεμηθείσης
δὲ τριχῇ τῆς δυνάμεως μία μὲν ὑπελείφθη φυλάττειν 
τὴν πόλιν, ἧς ἡγεῖτο Κόιντος Φούριος ἀνὴρ
ὑπατικός· αἱ δὲ δύο σὺν τοῖς ὑπάτοις ἐξῆλθον ἐπί τʼ
</p>
</div3>
<div3 type="section" n="3">
<p>Αἰκανοὺς καὶ Οὐολούσκους. τὸ δʼ αὐτὸ τοῦτο καὶ 
ὑπὸ τῶν πολεμίων ἔτυχεν ἤδη γεγονός. ἡ μὲν γὰρ
κρατίστη δύναμις ἀφʼ ἑκατέρου τῶν ἐθνῶν συνελθοῦσα 
ὑπαίθριος ἦν ὑπὸ δυσὶν ἡγεμόσι, καὶ ἔμελλεν ἀπὸ τῆς
Ἑρνίκων γῆς, ἐν ᾗ τότʼ ἦν, ἀρξαμένη πᾶσαν ἐπελεύσεσθαι
<milestone unit="reiskpage" n="1938"/>τὴν Ῥωμαίων ὑπήκοον· ἡ δʼ ἧττον ἐκείνης
χρησίμη τὰ οἰκεῖα πολίσματα ὑπελείφθη φυλάττειν, μή
</p>
</div3>
<div3 type="section" n="4">
<p>τις ἔφοδος αἰφνίδιος πολεμίων ἐπʼ αὐτὰ γένηται. πρὸς 
ταῦτα βουλευομένοις τοῖς Ῥωμαίων ὑπάτοις ἐδόκει
<pb id="v.3p.398"/>
κράτιστον εἶναι ταῖς πόλεσιν αὐτῶν πρῶτον ἐπιχειρεῖν,
κατὰ τοιόνδε τινὰ λογισμόν, ὅτι διαλυθήσεται τὸ κοινὸν
αὐτῶν στράτευμα, εἰ πύθοιντο ἕκαστοι τὰ οἰκεῖα
ἐν τοῖς ἐσχάτοις ὄντα κινδύνοις, καὶ πολὺ κρεῖττον
ἡγήσεται τὰ σφέτερα σώζειν, ἢ τὰ τῶν πολεμίων φθείρειν.
Λοκρήτιος μὲν οὖν εἰς τὴν Αἰκανῶν ἐνέβαλεν,
Οὐετούριος δʼ εἰς τὴν Οὐολούσκων. Αἰκανοὶ μὲν οὖν
τὰ ἔξω πάντα ἀπολλύμενα περιορῶντες τὴν πόλιν καὶ
τὰ φρούρια εἶχον ἐν φυλακῇ.
</p>
</div3>
</div2>
<div2 type="chapter" n="70">
<div3 type="section" n="1">
<p>
Οὐολοῦσκοι δʼ ὑπό τε θράσους καὶ αὐθαδείας
προαχθέντες τοῦ τε Ῥωμαϊκοῦ στρατεύματος ὡς
οὐκ ἀξιομάχου ὄντος πρὸς τὸ ἑαυτῶν πλῆθος συμφέρεσθαι
καταφρονήσαντες ἐξῆλθον ἀγωνιούμενοι περὶ
τῆς γῆς, καὶ πλησίον τοῦ Οὐετουρίου κατεστρατοπέδευσαν.
οἷα δὲ φιλεῖ πάσχειν στραιὰ νεοσύλλεκτος
ἔκ τε πολιτικοῦ καὶ γεωργικοῦ πρὸς καιρὸν συνελθόντος
<milestone unit="reiskpage" n="1939"/>
ὄχλου συναχθεῖσα, ἐν ᾗ πολὺ καὶ τὸ ἄνοπλον
ἦν καὶ κινδύνων ἄπειρον, οὐδʼ εἰς χεῖρας ἐλθεῖν τοῖς
πολεμίοις ἐθάρσησεν·
</p>
</div3>
<div3 type="section" n="2">
<p>ἀλλʼ ἅμα τῇ πρώτῃ τῶν Ῥωμαίων
ἐφόδῳ διαταραχθέντες οἱ πολλοὶ καὶ οὔτʼ ἀλαλαγμὸν
οὔθʼ ὅπλων κτύπον ἀνασχόμενοι, προτροπάδην ἔφευγον
εἰς τὰ τείχη· ὥστε πολλοὺς μὲν ἐν ταῖς στενοχωρίαις
τῶν ὁδῶν καταληφθέντας ἀποθανεῖν, πολλῷ δὲ πλείους
παρὰ ταῖς πύλαις ὠθουμένους τῶν ἱππέων ἐπιδιωκόντων.
</p>
</div3>
<div3 type="section" n="3">
<p> Οὐολοῦσκοι μὲν οὖν ταύτῃ χρησάμενοι τῇ συμφορᾷ
<pb id="v.3p.399"/>
σφᾶς αὐτοὺς ᾐτιῶντο τῆς ἀφροσύνης, καὶ οὐδὲν
ἔτι παρακινδυνεύειν ἐπειρῶντο. οἱ δὲ τὰς ἐν ὑπαίθρῳ
στρατιὰς Οὐολούσκων τε καὶ Αἰκανῶν ἔχοντες ἡγεμόνες,
πυνθανόμενοι τὰ οἰκεῖα πολεμούμενα γενναῖόν τι
καὶ οὗτοι δρᾶν ἐβουλεύσαντο, ἀναστάντες ἐκ τῆς Ἑρνίκων
<milestone unit="reiskpage" n="1940"/>τε καὶ Λατίνων γῆς ἐπὶ τὴν Ῥώμην ἄγειν ὡς
εἶχον ὀργῆς τε καὶ τάχους, τὸν στρατόν, κατὰ τοιάνδε
τινὰ καὶ αὐτοὶ δόξαν, ὅτι δυεῖν ἔργων καλῶν θάτερον
αὐτοῖς κατορθῶσαι ὑπάρξει, ἢ τὴν Ῥώμην ἀφύλακτον
οὖσαν ἑλεῖν, ἢ τοὺς πολεμίους ἐκ τῆς ἑαυτῶν χώρας 
ἐκβαλεῖν, ὡς δὴ τῶν ὑπάτων ἀναγκασθησομένων πολεμουμένῃ
</p>
</div3>
<div3 type="section" n="4">
<p>τῇ πατρίδι βοηθεῖν. ταῦτα διανοηθέντες ἦγον 
τὴν στρατιὰν ἐπιταχύνοντες, ἵνʼ ἐξ ἀπροσδοκήτου τῇ
πόλει συμμίξαντες εὐθὺς ἔργου ἔχωνται.
</p>
</div3>
</div2>
<div2 type="chapter" n="71">
<div3 type="section" n="1">
<p>
ἀφικόμενοί τε μέχρι Τύσκλου πόλεως, μαθόντες 
τὸν περίβολον τῆς Ῥώμης ὅλον πληθύοντα
ὅπλων, καὶ πρὸ τῶν πυλῶν τέτταρας ἐξεστρατευμένας
σπείρας, ἀνδρῶν ἑξακοσίων ἑκάστην, τῆς μὲν ἐπὶ τὴν
Ῥώμην ὁδοῦ ἀπετράποντο, τὴν δʼ ὑπὸ τῇ πόλει χώραν,
<milestone unit="reiskpage" n="1941"/>ἣν ἐν τῇ προτέρᾳ παρέλιπον εἰσβολῇ, ἐγκαθεζόμενοι 
ἐδῄουν.
</p>
</div3>
<div3 type="section" n="2">
<p>ἐπιφανέντος δʼ αὐτοῖς θατέρου τῶν ὑπάτων 
Λευκίου Λοκρητίου καὶ θεμένου τὴν παρεμβολὴν οὐ
πρόσω καλὸν ὑπολαβόντες εἶναι καιρόν, πρὶν ἐλθεῖν
τῷ Λοκρητίῳ τὴν ἑτέραν Ῥωμαίων δύναμιν σύμμαχον,
ἧς Οὐετούριος ἡγεῖτο, συνάψαι μάχην, θέμενοι τὰς 
ἀποσκευὰς ἐπὶ λόφου τινὸς καὶ δύο σπείρας ἐπʼ αὐταῖς
καταλιπόντες, οἱ λοιποὶ προῆλθον εἰς τὸ πεδίον·
<pb id="v.3p.400"/>
καὶ συμβαλόντες τοῖς Ῥωμαίοις ἄνδρες ἀγαθοὶ κατὰ
</p>
</div3>
<div3 type="section" n="3">
<p>τὸν ἀγῶνα ἐγίνοντο μέχρι πολλοῦ. μαθόντες δʼ ἐκ
τῶν κατὰ νώτου φρουρῶν τινες καταβαίνουσαν ὑπὲρ
ὄχθου στρατιὰν ὑπέλαβον ἥκειν τὸν ἕτερον τῶν ὑπάτων
ἄγοντα τὴν σὺν αὐτῷ δύναμιν, καὶ δείσαντες, μὴ
κυκλωθεῖεν ὑπʼ ἀμφοῖν, οὐκέτι διέμειναν, ἀλλʼ εἰς
φυγὴν τρέπονται. ἐν τούτῳ τῷ ἀγῶνι οἵ θʼ ἡγεμόνες
αὐτῶν ἀμφότεροι γενναίων ἀνδρῶν ἔργα ἀποδειξάμενοι
πίπτουσι, καὶ ἄλλοι πολλοὶ μαχόμενοι περὶ αὐτοὺς
<milestone unit="reiskpage" n="1942"/>
ἀγαθοί· οἱ δὲ φυγόντες ἐκ τῆς μάχης εἰς τὰς ἑαυτῶν
ἕκαστοι πατρίδας σκεδασθέντες ἀνεχώρησαν.
</p>
</div3>
<div3 type="section" n="4">
<p>ἐκ δὲ
τούτου πολλὴν ἄδειαν λαβὼν ὁ Λοκρήτιος ἔφθειρε τὴν
Αἰκανῶν γῆν, καὶ Οὐετούριος τὴν Οὐολούσκων, ἕως
ὁ τῶν ἀρχαιρεσίων ἐπέστη καιρός. τότε δʼ ἀναστήσαντες
τὰς δυνάμεις ἀπῆγον ἐπʼ οἴκου καὶ κατήγαγον
ἀμφότεροι τοὺς ἐπινικίους θριάμβους· Λοκρήτιος μέν,
ἐπὶ τοῦ τεθρίππου παρεμβεβηκώς, Οὐετούριος δὲ πεζὸς
εἰσελαύνων. δύο γὰρ οὗτοι θρίαμβοι δίδονται τοῖς
ἡγεμόσιν ὑπὸ τῆς βουλῆς, ὥσπερ ἔφην, τὰ μὲν ἄλλα
ἔχοντες ἴσα, τῷ δὲ τὸν μὲν ἱππικὸν εἶναι, τὸν δὲ πεζικόν, διαφέροντες.
</p>
</div3>
</div2>
</div1>
<pb id="v.4p.1"/>
<div1 type="book" n="10">
<div2 type="chapter" n="1">
<div3 type="section" n="1">
<p>
<milestone unit="reiskpage" n="1982"/>μετὰ δὲ τούτους ὀλυμπιὰς μὲν ἦν ὀγδοηκοστή, ἣν
ἐνίκα στάδιον Τορύμβας Θεσσαλὸς ἄρχοντος Ἀθήνησι
Φρασικλέους· ὕπατοι δὲ ἀπεδείχθησαν ἐν Ῥώμῃ Πόπλιος
Οὐολούμνιος καὶ Σερούιος Σολπίκιος Καμερῖνος. οὗτοι
<milestone unit="reiskpage" n="1982"/>στρατιὰν μὲν οὐδεμίαν ἐξήγαγον οὔτε ἐπὶ τιμωρίας 
ἀναπράξει τῶν ἀδικούντων σφᾶς τε αὐτοὺς καὶ τοὺς
συμμάχους οὔθʼ ὡς διὰ φυλακῆς τὰ οἰκεῖα ἕξοντες·
τῶν δʼ ἐντὸς τείχους κακῶν πρόνοιαν ἐποιοῦντο, μή
τι δεινὸν ὁ δῆμος ἐπὶ τῇ βουλῇ συστὰς ἐξεργάσηται.
</p>
</div3>
<div3 type="section" n="2">
<p>ἐταράττετο γὰρ αὖθις ὑπὸ τῶν δημάρχων ἀναδιδασκόμενος, 
ὅτι πολιτειῶν κρατίστη τοῖς ἐλευθέροις ἐστὶν
<pb id="v.4p.2"/>
<add>ἡ</add> ἰσηγορία, καὶ κατὰ νόμους ἠξίου διοικεῖσθαι τά
τε ἰδιωτικὰ καὶ τὰ δημόσια. οὔπω γὰρ τότε ἦν οὔτʼ
ἰσονομία παρὰ Ῥωμαίοις οὔτʼ ἰσηγορία, οὐδʼ ἐν γραφαῖς
ἅπαντα τὰ δίκαια τεταγμένα· ἀλλὰ τὸ μὲν ἀρχαῖον οἱ
βασιλεῖς αὐτῶν ἔταττον τοῖς δεομένοις τὰς δίκας, καὶ
</p>
</div3>
<div3 type="section" n="3">
<p>τὸ δικαιωθὲν ὑπʼ ἐκείνων τοῦτο νόμος ἦν. ὡς δʼ
ἐπαύσαντο μοναρχούμενοι, τοῖς κατʼ ἐνιαυτὸν ὑπατεύουσιν
ἀνέκειτο τά τε ἄλλα τῶν βασιλέων ἔργα καὶ ἡ
τοῦ δικαίου διάγνωσις, καὶ τοῖς ἀμφισβητοῦσι πρὸς
ἀλλήλους ὑπὲρ ὁτουδήτινος ἐκεῖνοι τὰ δίκαια οἱ διαιροῦντες
ἦσαν.
</p>
</div3>
<div3 type="section" n="4">
<p>τούτων δὲ τὰ μὲν πολλὰ τοῖς τρόποις
τῶν ἀρχόντων ἀριστίνδην ἀποδεικνυμένων ἐπὶ τὰς
<milestone unit="reiskpage" n="1983"/>
ἀρχὰς ἀκόλουθα ἦν· κομιδῇ δʼ ὀλίγα τινὰ ἐν ἱεραῖς
ἦν βύβλοις ἀποκείμενα, ἃ νόμων εἶχε δύναμιν, ὧν οἱ
πατρίκιοι τὴν γνῶσιν εἶχον μόνοι διὰ τὰς ἐν ἄστει
διατριβάς, οἱ δὲ πολλοὶ ἐμπορευόμενοί τε καὶ γεωργοῦντες
διὰ πολλῶν ἡμερῶν εἰς ἄστυ καταβαίνοντες
ἐπὶ τὰς ἀγορὰς ἄπειροι ἔτι ἦσαν.
</p>
</div3>
<div3 type="section" n="5">
<p>τὸ δὲ πολίτευμα
τοῦτο πρῶτος μὲν ἐπείρασεν εἰσαγαγεῖν Γάιος Τερέντιος
<milestone unit="reiskpage" n="1984"/>
δημαρχῶν ἐν τῷ παρελθόντι ἔτει, ἀτελὲς δὲ
ἠναγκάσθη καταλιπεῖν τοῦ τε πλήθους ὄντος ἐπὶ
στρατοπέδων καὶ τῶν ὑπάτων ἐπίτηδες ἐν τῇ πολεμίᾳ
γῇ τὰς δυνάμεις κατασχόντων, ἕως ὁ τῆς ἀρχῆς αὐτοῖς
παρέλθῃ χρόνος.
<pb id="v.4p.3"/>
</p>
</div3>
</div2>
<div2 type="chapter" n="2">
<div3 type="section" n="1">
<p>
τότε δʼ αὐτὸ παραλαβόντες οἱ περὶ Αὖλον
Οὐεργίνιον δήμαρχοι τελειῶσαι ἐβούλοντο· ἵνα δὲ μὴ
τοῦτο γένοιτο μηδὲ κατὰ νόμους ἀναγκασθεῖεν πολιτεύεσθαι,
πάντα ἐπιμηχανώμενοι διετέλουν οἵ τε ὕπατοι
καὶ ἡ βουλὴ καὶ τῶν ἄλλων πολιτῶν οἱ πλεῖστον ἐν 
τῇ πόλει δυνάμενοι· βουλαί τε πολλαὶ καὶ ἐκκλησίαι
συνεχεῖς ἐγίνοντο πεῖραί τε παντοῖαι ταῖς ἀρχαῖς κατʼ
ἀλλήλων, ἐξ ὧν οὐκ ἄδηλον ἅπασιν ἦν, ὅτι μεγάλη
τις καὶ ἀνήκεστος ἐξ ἐκείνης τῆς φιλονεικίας ἀναστήσεται
τῇ πόλει συμφορά.
</p>
</div3>
<div3 type="section" n="2">
<p>συνήπτετο δὲ τοῖς ἀνθρωπίνοις
<milestone unit="reiskpage" n="1985"/>λογισμοῖς καὶ τὰ θεῖα δείματα προσγενόμενα,
ὧν ἔνια οὔτʼ ἐν δημοσίαις εὑρίσκετο γραφαῖς οὔτε
κατʼ ἄλλην φυλαττόμενα μνήμην οὐδεμίαν.
</p>
</div3>
<div3 type="section" n="3">
<p>ὅσα μὲν 
γὰρ ἐν οὐρανῷ σέλα φερόμενα καὶ πυρὸς ἀνάψεις ἐφʼ
ἑνὸς μένουσαι τόπου γῆς τε μυκήματα καὶ τρόμοι 
συνεχεῖς ἐγίνοντο, μορφαί τʼ εἰδώλων ἄλλοτʼ ἀλλοῖαι
δι᾽ ἀέρος φερόμεναι καὶ φωναὶ ταράττουσαι διάνοιαν
ἀνθρώπων, καὶ πάντα ὅσα τούτοις ὅμοια συνέπιπτεν,
εὑρίσκετο καὶ πάλαι ποτὲ γεγονότα ἧττον τε καὶ
μᾶλλον· οὗ δὲ ἄπειροί τε καὶ ἀνήκοοι ἔτι ἦσαν καὶ 
ἐφʼ ᾧ μάλιστα ἐταράχθησαν, τοιόνδʼ ἦν· νιφετὸς ἐξ
οὐρανοῦ κατέσκηψεν εἰς γῆν πολὺς οὐ χιόνα καταφέρων,
ἀλλὰ σαρκῶν θραύσματα ἐλάττω τε καὶ μείζω.
</p>
</div3>
<div3 type="section" n="4">
<p>
<milestone unit="reiskpage" n="1986"/>τούτων τὰ μὲν πολλὰ μετάρσια προσπετόμεναι πτηνῶν 
<pb id="v.4p.4"/>
ὅσαι εἰσὶν ἀγέλαι τοῖς στόμασιν ἥρπαζον, τὰ δʼ ἐπὶ
τὴν γῆν ἐνεχθέντα ἐν αὐτῇ τε τῇ πόλει καὶ κατὰ
τοὺς ἀγροὺς μέχρι πολλοῦ χρόνου κείμενα <add>ἦν</add> οὔτε
χρόαν μεταβάλλοντα, οἵαν ἴσχουσι παλαιούμεναι σάρκες,
οὔτε σηπεδόνι διαλυόμενα, ὦζέ τε ἀπʼ αὐτῶν οὐδὲν
πονηρόν.
</p>
</div3>
<div3 type="section" n="5">
<p>τοῦτο τὸ τέρας οἱ μὲν ἐπιχώριοι μάντεις
<milestone unit="reiskpage" n="1987"/>
οὐχ οἷοί τʼ ἦσαν συμβαλεῖν· ἐν δὲ τοῖς Σιβυλλείοις
εὑρέθη χρησμοῖς, ὅτι πολεμίων ἀλλοεθνῶν παρελθόντων
εἰς τὸ τεῖχος ἀγὼν ὑπὲρ ἀνδραποδισμοῦ
καταλήψεται τὴν πόλιν, ἄρξει δὲ τοῦ πρὸς τοὺς
ἀλλοεθνεῖς πολέμου στάσις ἐμφύλιος, ἣν χρῆν ἀρχομένην
ἐξελαύνοντας ἐκ τῆς πόλεως καὶ θεοὺς παραιτουμένους
θυσίαις τε καὶ εὐχαῖς ἀποτρέψαι τὰ δεινά· καὶ
</p>
</div3>
<div3 type="section" n="6">
<p>κρείττους ἔσεσθαι τῶν ἐχθρῶν. ὡς δʼ ἐξηνέχθη ταῦτʼ
εἰς τὸ πλῆθος, ἱερὰ μὲν πρῶτον ἔθυσαν, οἷς ἡ τούτων
ἐπιμέλεια ἀνέκειτο, θεοῖς ἐξακεστηρίοις τε καὶ ἀποτροπαίοις,
ἔπειτα συναχθέντες εἰς τὸ βουλευτήριον οἱ
σύνεδροι παρόντων καὶ τῶν δημάρχων ὑπὲρ ἀσφαλείας
τε καὶ σωτηρίας τῆς πόλεως ἐσκόπουν.
</p>
</div3>
</div2>
<div2 type="chapter" n="3">
<div3 type="section" n="1">
<p>
τὸ μὲν οὖν καταλύσασθαι τὰ πρὸς ἀλλήλους
ἐγκλήματα καὶ μιᾷ χρήσασθαι γνώμῃ περὶ τῶν κοινῶν,
ὡς ὑπετίθεντο οἱ χρησμοί, πάντες ὡμολόγουν· ὅπως
δʼ ἂν τοῦτο γένοιτο καὶ ἀπὸ τίνων ἀρξαμένων εἴκειν
τοῖς ἑτέροις τὸ διάφορον παύσαιτο στασιάζον, οὐ
<milestone unit="reiskpage" n="1988"/>
<pb id="v.4p.5"/>
</p>
</div3>
<div3 type="section" n="2">
<p>μικρὰν αὐτοῖς παρεῖχεν ἀπορίαν. οἱ μὲν γὰρ ὕπατοι 
καὶ οἱ τῆς βουλῆς προεστῶτες τοὺς εἰσφέροντας καινὰ
πολιτεύματα δημάρχους καὶ καταλύειν ἀξιοῦντας τὸν
πάτριον τῆς πολιτείας κόσμον αἰτίους ἀπέφαινον τῆς
ταραχῆς. οἱ δὲ δήμαρχοι σφᾶς μὲν αὐτοὺς οὐδὲν 
ἔλεγον ἀνάξιον δρᾶν οὔτε ἄδικον οὔτε ἀσύμφορον
εὐνομίαν εἰσάγειν βουλομένους καὶ ἰσηγορίαν· τοὺς δὲ
ὑπάτους καὶ τοὺς πατρικίους αἰτίους ἔσεσθαι τῆς
στάσεως ἔλεγον ἀνομίαν αὔξοντας καὶ πλεονεξίαν καὶ
</p>
</div3>
<div3 type="section" n="3">
<p>ζηλοῦντας τὰ τῶν τυράννων ἔθη. ταῦτα καὶ πολλὰ 
τούτοις ὅμοια παρʼ ἑκατέρων ἐπὶ πολλὰς ἡμέρας ἐλέγετο,
καὶ προὔβαινε διὰ κενῆς ὁ χρόνος· ἐν ᾧ τῶν
κατὰ τὴν πόλιν οὔτε δημοσίων οὔτε ἰδίων οὐδὲν
<milestone unit="reiskpage" n="1989"/>ἐτελεῖτο. ὡς δʼ οὐδὲν ἐγίνετο τῶν προὔργου, λόγων
μὲν ἐκείνων καὶ κατηγοριῶν, ἃς ἐποιοῦντο κατὰ τῆς 
βουλῆς, οἱ δήμαρχοι ἀπέστησαν· συναγαγόντες δὲ τὸ
πλῆθος εἰς τὴν ἐκκλησίαν ὑπέσχοντο τῷ δήμῳ νόμον
εἰσοίσειν ὑπὲρ ὧν ἠξίουν.
</p>
</div3>
<div3 type="section" n="4">
<p>ἐπαινέσαντος δὲ τοῦ πλήθους 
τὸν λόγον οὐδὲν ἔτι ἀναβαλόμενοι τὸν παρασκευασθέντα
νόμον ἀνέγνωσαν· κεφάλαια δὲ αὐτοῦ 
τάδε ἦν· ἄνδρας αἱρεθῆναι δέκα ὑπὸ τοῦ δήμου
συναχθείσης ἀγορᾶς ἐννόμου τοὺς πρεσβυτάτους τε
καὶ φρονιμωτάτους, οἷς ἐστι πλείστη πρόνοια τιμῆς τε
καὶ δόξης ἀγαθῆς· τούτους δὲ συγγράψαντας τοὺς
ὑπὲρ ἁπάντων νόμους τῶν τε κοινῶν καὶ τῶν ἰδίων 
<pb id="v.4p.6"/>
εἰς τὸν δῆμον ἐξενεγκεῖν· τοὺς δὲ συγγραφησομένους
ὑπʼ αὐτῶν νόμους κεῖσθαι ἐν ἀγορᾷ ταῖς καθʼ ἕκαστον
ἐνιαυτὸν ἀποδειχθησομέναις ἀρχαῖς καὶ τοῖς ἰδιώταις
ὅρους τῶν πρὸς ἀλλήλους δικαίων.
</p>
</div3>
<div3 type="section" n="5">
<p> τοῦτον προθέντες
τὸν νόμον ἐξουσίαν ἔδοσαν τοῖς βουλομένοις αὐτοῦ
κατηγορεῖν, ἀποδείξαντες τὴν τρίτην ἀγοράν. ἦσαν δὲ
πολλοὶ καὶ οὐχ οἱ φαυλότατοι τῶν ἐκ τοῦ συνεδρίου,
πρεσβύτεροι καὶ νέοι, κατήγοροι τοῦ νόμου, λόγους
<milestone unit="reiskpage" n="1990"/>
διεξιόντες ἐκ πολλῆς ἐπιμελείας καὶ παρασκευῆς· καὶ
</p>
</div3>
<div3 type="section" n="6">
<p> τοῦτʼ ἐφʼ ἡμέρας ἐγίνετο συχνάς. ἔπειτα οἱ δήμαρχοι
δυσχεραίνοντες ἐπὶ τῇ διατριβῇ τοῦ χρόνου λόγον μὲν
οὐδένα ἔτι τοῖς κατηγόροις τοῦ νόμου προέθεσαν,
ἡμέραν δὲ ἀποδείξαντες, ἐν ᾗ κυρώσειν αὐτὸν ἔμελλον,
παρεῖναι τοὺς δημότας εἰς αὐτὴν παρεκάλουν ἀθρόους,
ὡς οὐκέτι ταῖς μακραῖς δημηγορίαις ἐνοχληθησομένους,
ἀλλʼ ἐποίσοντας ὑπὲρ αὐτοῦ τὴν ψῆφον κατὰ φυλάς.
οἱ μὲν δὴ ταῦτα ὑποσχόμενοι διέλυσαν τὴν ἐκκλησίαν.
</p>
</div3>
</div2>
<div2 type="chapter" n="4">
<div3 type="section" n="1">
<p>
μετὰ δὲ ταῦτα οἵ τε ὕπατοι καὶ τῶν πατρικίων
οἱ πλεῖστον δυνάμενοι τραχύτερον ἤδη αὐτῶν
προσιόντες καθήπτοντο λέγοντες, ὡς οὐκ ἐπιτρέψουσιν
αὐτοῖς νόμους εἰσηγεῖσθαι καὶ τούτους ἀπροβουλεύτους.
συνθήκας γὰρ εἶναι κοινὰς πόλεων τοὺς νόμους, οὐχὶ
μέρους τῶν ἐν ταῖς πόλεσιν οἰκούντων. τοῦ τε πονηροτάτου
<milestone unit="reiskpage" n="1991"/>
ὀλέθρου καὶ ἀνηκέστου καὶ οὐδʼ εὐσχήμονος
ἀρχὴν ἀπέφαινον εἶναι πόλεσί τε καὶ οἴκοις, ὅταν τὸ
</p>
</div3>
<div3 type="section" n="2">
<p>κάκιστον τῷ κρατίστῳ νομοθετῇ. ποίαν δὲ ὑμεῖς,
<pb id="v.4p.7"/>
ἔφασαν, ὦ δήμαρχοι, νόμων εἰσφορᾶς ἢ ἀναιρέσεως
ἐξουσίαν ἔχετε; οὐκ ἐπὶ ῥητοῖς μὲν δικαίοις ταύτην
τὴν ἀρχὴν παρὰ τῆς βουλῆς ἐλάβετε, τοῖς δʼ ἀδικουμένοις
ἢ κατισχυομένοις τῶν πενήτων βοηθεῖν ᾐτήσασθε
τοὺς δημάρχους, ἄλλο δὲ μηδὲν πολυπραγμονεῖν; εἰ δʼ 
οὖν καὶ πρότερον ἦν τις ὑμῖν δύναμις, ἣν οὐκ ἐκ τοῦ
δικαίου βιασάμενοι ἡμᾶς ἐλάβετε, ὑποκατακλινομένης
ἑκάστῳ πλεονεκτήματι τῆς βουλῆς, οὐχὶ καὶ ταύτην
νῦν ἀπολωλέκατε τῇ μεταβολῇ τῶν ἀρχαιρεσιῶν;
</p>
</div3>
<div3 type="section" n="3">
<p>οὔτε 
γὰρ βουλῆς δόγμα ὑμᾶς οὐκέτι ἀποδείκνυσιν ἐπὶ τὴν 
ἀρχήν, οὔτε αἱ φρᾶτραι τὴν ψῆφον ὑπὲρ ὑμῶν ἐπιφέρουσιν,
οὔτε ἱερὰ προθύεται τοῖς θεοῖς πρὸ τῶν
<milestone unit="reiskpage" n="1992"/>ἀρχαιρεσιῶν, ἃ κατὰ νόμους ἐχρῆν ἐπιτελεῖσθαι, οὔτε
ἄλλο τῶν πρὸς τοὺς θεοὺς εὐσεβῶν ἢ πρὸς ἀνθρώπους
ὁσίων οὐθὲν ἐπὶ τῆς ἀρχῆς τῆς ὑμετέρας γίνεται. 
τίνος οὖν ὑμῖν ἔτι μέτεστι τῶν ἱερῶν καὶ σεβασμοῦ
δεομένων, ὧν ἕν τι καὶ ὁ νόμος ἦν, ἐξαρνησαμένοις
ἅπαντα τὰ νόμιμα;
</p>
</div3>
<div3 type="section" n="4">
<p>ταῦτά τε δὴ τοῖς δημάρχοις ἔλεγον 
οἱ πρεσβύτεροι καὶ οἱ νέοι αὐτῶν καθʼ ἑταιρίας διεξιόντες
ἀνὰ τὴν πόλιν καὶ τοὺς μὲν ἐπιεικεστέρους τῶν 
δημοτῶν ὁμιλίαις ἀνελάμβανον κεχαρισμέναις, τοὺς δʼ
ἀπειθεῖς καὶ ταραχώδεις ἀπειλαῖς κατεπλήττοντο κινδύνων,
εἰ μὴ συμφρονήσειαν· ἤδη δέ τινας τῶν πάνυ
ἀπόρων καὶ ἀπερριμμένων, οἷς οὐθενὸς τῶν κοινῶν
παρὰ τὰ ἴδια κέρδη φροντὶς ἦν, παίοντες ὥσπερ ἀνδράποδα 
ἀνεῖργον ἐκ τῆς ἀγορᾶς.
<pb id="v.4p.8"/>
</p>
</div3>
</div2>
<div2 type="chapter" n="5">
<div3 type="section" n="1">
<p>
ὁ δὲ πλείστους τε περὶ αὑτὸν ἔχων ἑταίρους
καὶ μέγιστον τῶν τότε νέων δυνάμενος Καίσων
Κοίντιος ἦν, υἱὸς Λευκίου Κοιντίου τοῦ καλουμένου
<milestone unit="reiskpage" n="1993"/>
Κικιννάτου, ᾧ γένος τʼ ἦν ἐπιφανὲς καὶ βίος οὐθενὸς
δεύτερος, ἀνὴρ ὀφθῆναί τε κάλλιστος νέων καὶ τὰ
πολέμια πάντων λαμπρότατος φύσει τε περὶ λόγους
κεχρημένος ἀγαθῇ· ὃς ἐν τῷ τότε χρόνῳ πολὺς ἔρρει
κατὰ τῶν δημοτικῶν οὔτε λόγων φειδόμενος, ὧν βαρὺ
τοῖς ἐλευθέροις ἀκούειν, οὔτʼ ἔργων ἀκολούθων τοῖς
λόγοις ἀπεχόμενος. οἱ μὲν οὖν πατρίκιοι τίμιον αὐτὸν
ἐπὶ τούτοις εἶχον καὶ μένειν παρὰ τὰ δεινὰ ἠξίουν
αὐτοὶ παρασχεῖν τὸ ἀσφαλὲς ὑπισχνούμενοι· οἱ δʼ ἐκ
τοῦ δήμου πάντων δὴ μάλιστα αὐτὸν ἀνθρώπων ἐμίσουν.
</p>
</div3>
<div3 type="section" n="2">
<p>τοῦτον τὸν ἄνδρα ἔγνωσαν οἱ δήμαρχοι πρῶτον
ἐκποδὼν ποιήσασθαι, ὡς καταπληξόμενοι τοὺς λοιποὺς
τῶν νέων καὶ προσαναγκάσοντες σωφρονεῖν. γνόντες
δὲ ταῦτα καὶ παρασκευασάμενοι λόγους τε καὶ μάρτυρας
πολλοὺς εἰσάγουσιν αὐτὸν ὑπὸ δίκην ἀδικήματος
δημοσίου, θανάτου τιμησάμενοι τὴν δίκην. παραγγείλαντες
δʼ αὐτῷ παρεῖναι πρὸς τὸν δῆμον, ἐπειδὴ
καθῆκεν ὁ χρόνος, ὃν ἔταξαν τῇ δίκῃ, συναγαγόντες
ἐκκλησίαν μακροὺς ἐποιήσαντο κατʼ αὐτοῦ λόγους, διεξιόντες
<milestone unit="reiskpage" n="1994"/>
ὅσα βίᾳ διαπεπραγμένος ἐτύγχανεν εἰς τοὺς
δημότας, ὧν τοὺς πεπονθότας αὐτοὺς παρῆγον μάρτυρας.
</p>
</div3>
<div3 type="section" n="3">
<p> ὡς δὲ παρέδωκαν τὸν λόγον, αὐτὸ μὲν τὸ
μειράκιον οὐχ ὑπήκουε καλούμενον ἐπὶ τὴν ἀπολογίαν,
ἀλλʼ ἠξίου τοῖς ἰδιώταις αὐτοῖς ὑπὲρ ὧν ᾐτιῶντο παθεῖν
<pb id="v.4p.9"/>
κατὰ τὸν νόμον ὑπέχειν δίκας, ἐπὶ τῶν ὑπάτων
τῆς κρίσεως γινομένης· ὁ δὲ πατὴρ αὐτοῦ χαλεπῶς
φέροντας τὴν αὐθάδειαν τοῦ μειρακίου τοὺς δημοτικοὺς
ὁρῶν ἀπελογεῖτο τὰ μὲν πολλὰ ψευδῆ τε καὶ ἐξ
ἐπιβουλῆς συγκείμενα κατὰ τοῦ παιδὸς ἀποδεικνύς·
</p>
</div3>
<div3 type="section" n="4">
<p>ὅσα δʼ οὐκ ἐνῆν ἀρνήσασθαι μικρὰ καὶ φαῦλα καὶ οὐκ 
ἄξια δημοσίας ὀργῆς εἶναι λέγων καὶ οὐδὲ ταῦτα ἐξ
ἐπιβουλῆς ἢ διʼ ὕβριν, ἀλλʼ ὑπὸ φιλοτιμίας μειρακιώδους
γεγονότα ἐπιδεικνύμενος, διʼ ἣν πολλὰ μὲν
αὐτῷ συμβῆναι δρᾶσαι τῶν ἀβουλήτων ἐν ἁψιμαχίαις, 
πολλὰ δʼ ἴσως καὶ παθεῖν, οὔτε ἡλικίας ἐν τῷ κρατίστῳ
</p>
</div3>
<div3 type="section" n="5">
<p>
<milestone unit="reiskpage" n="1995"/>ὄντι οὔτε φρονήσεως ἐν τῷ καθαρωτάτῳ. ἠξίου τε 
τοὺς δημοτικοὺς μὴ μόνον ὀργὴν μὴ ἔχειν ἐφʼ οἷς
ἥμαρτεν εἰς ὀλίγους, ἀλλὰ καὶ χάριν εἰδέναι περὶ ὧν
ἅπαντας εὖ ποιῶν ἐν τοῖς πολέμοις διετέλεσε, τοῖς 
μὲν ἰδιώταις ἐλευθερίαν κτώμενος, τῇ δὲ πατρίδι
ἡγεμονίαν, ἑαυτῷ δὲ εἴ ποτε ἁμάρτοι τι φιλανθρωπίαν
παρὰ τῶν πολλῶν καὶ βοήθειαν. καὶ διεξῄει τάς τε
στρατείας πάσας καὶ τοὺς ἀγῶνας ἅπαντας, ἐξ ὧν
ἀριστεῖα καὶ στεφάνους παρὰ τῶν στρατηγῶν ἔλαβε, 
πολιτῶν τε ὁπόσων ἐν ταῖς μάχαις ὑπερήσπισε καὶ
</p>
</div3>
<div3 type="section" n="6">
<p>τείχεσι πολεμίων ὁσάκις πρῶτος ἐπέβη. τελευτῶν δʼ 
εἰς οἴκτους κατέβαινε καὶ δεήσεις, ἀντὶ τῆς ἑαυτοῦ
πρὸς ἅπαντας ἐπιεικείας βίου τε, ὃς ἐμαρτυρεῖτο αὐτῷ
πάσης καθαρὸς διαβολῆς, μίαν ἀπαιτῶν παρὰ τοῦ 
δήμου χάριν, φυλάξαι τὸν υἱὸν αὐτῷ.
<pb id="v.4p.10"/>
</p>
</div3>
</div2>
<div2 type="chapter" n="6">
<div3 type="section" n="1">
<p>
ὁ μὲν οὖν δῆμος ἥδετο πάνυ τοῖς λόγοις καὶ
χαρίζεσθαι τὸ μειράκιον τῷ πατρὶ πρόθυμος ἦν. ὁ δὲ
Οὐεργίνιος ὁρῶν, ὅτι μὴ δόντος ἐκείνου δίκην ἀφόρητον
<milestone unit="reiskpage" n="1996"/>
ἔσται <add>τὸ</add> θράσος τῶν αὐθαδῶν μειρακίων, ἀνίσταται
 καί φησιν·
</p>
</div3>
<div3 type="section" n="2">
<p>σοὶ μέν, ὦ Κοίντιε, ἥ τε ἄλλη
μαρτυρεῖται πᾶσα ἀρετὴ καὶ ἡ πρὸς τοὺς δημοτικοὺς
εὔνοια, ἀνθʼ ὧν τὸ τιμᾶσθαί σοι πάρεστιν. ἡ δὲ τοῦ
μειρακίου βαρύτης καὶ ἡ πρὸς ἅπαντας ἡμᾶς ὑπερηφανία
παραίτησιν ἢ συγγνώμην οὐδεμίαν ἐπιδέχεται·
ὅστις ὑπὸ τοῖς σοῖς ἤθεσι τραφεὶς οὕτως οὖσι δημοτικοῖς
καὶ μετρίοις, ὡς ἅπαντες ἴσμεν, τῶν μὲν σῶν
ὑπερεῖδεν ἐπιτηδευμάτων, τυραννικὴν δὲ αὐθάδειαν
καὶ βαρβάρων ἀνθρώπων ὕβριν ἠγάπησε, καὶ πονηρῶν
ἔργων ζῆλον εἰς τὴν πόλιν ἡμῶν εἰσαγήοχεν.
</p>
</div3>
<div3 type="section" n="3">
<p>εἰ μὲν
οὖν ἐλάνθανέ σε τοιοῦτος ὤν, νῦν ὅτʼ ἔγνωκας ἀγανακτεῖν
ὑπὲρ ἡμῶν δίκαιος ἂν εἴης· εἰ δὲ συνῄδεις τε
καὶ συνέπραττες οἷς προεπηλάκιζε τὴν τῶν πενήτων
πολιτῶν τύχην, πονηρὸς ἄρα καὶ αὐτὸς ἦσθα, καὶ ἡ
τῆς καλοκἀγαθίας δόξα οὐκ ἐκ τοῦ δικαίου σοι περιγέγονεν.
ἀλλὰ γὰρ ὅτι ἠγνόεις αὐτὸν οὐκ ὄντα τῆς
σῆς ἀρετῆς ἄξιον, ἐγώ σοι τοῦτʼ ἔχω μαρτυρεῖν. ἀπολύων
<milestone unit="reiskpage" n="1997"/>
δέ σε τοῦ τότε συναδικεῖν ἡμᾶς μέμφομαι τοῦ
</p>
</div3>
<div3 type="section" n="4">
<p>νῦν ἡμῖν μὴ συναγανακτεῖν. ἵνα δὲ μᾶλλον μάθῃς,
ἡλίκον ἄρα τῇ πόλει κακὸν ἐπιτρέφων ἐλάνθανες, ὡς
ὠμὸν καὶ τυραννικὸν καὶ οὐδὲ φόνου πολιτικοῦ καθαρόν,
ἄκουσον αὐτοῦ φιλότιμον ἔργον καὶ ἀντιπαρεξέτασον
<pb id="v.4p.11"/>
αὐτῷ τὰς ἐν τοῖς πολέμοις ἀριστείας· καὶ ὑμῶν
ὅσοι συνεπαθεῖτε ἀρτίως οἰκτιζομένῳ τῷ ἀνδρὶ σκοπεῖτε,
εἰ ἄρα καλῶς ὑμῖν ἔχει τοιούτου φείσασθαι πολίτου.
</p>
</div3>
</div2>
<div2 type="chapter" n="7">
<div3 type="section" n="1">
<p>
ταῦτʼ εἰπὼν ἀνίστησιν ἐκ τῶν συναρχόντων
Μάρκον Οὐολούσκιον καὶ λέγειν ἐκέλευσεν, ἃ σύνοιδε 
τῷ μειρακίῳ. σιωπῆς δὲ γενομένης καὶ πολλῆς ἐξ
ἁπάντων προσδοκίας μικρὸν ἐπισχὼν ὁ Οὐολούσκιος
εἶπεν·
</p>
</div3>
<div3 type="section" n="2">
<p>ἐγὼ μάλιστα ἐβουλόμην ἄν, ὦ πολῖται, δίκην 
ἰδίαν, ἣν ὁ νόμος δίδωσί μοι, παρὰ τούτου λαβεῖν
<milestone unit="reiskpage" n="1998"/>δεινὰ καὶ πέρα δεινῶν πεπονθώς· κωλυθεὶς δὲ τούτου 
τυχεῖν διὰ πενίαν καὶ ἀσθένειαν καὶ τὸ τῶν πολλῶν
εἷς εἶναι, νῦν γʼ ἡνίκα ἔξεστί μοι τὸ τοῦ μάρτυρος
σχῆμα, ἐπειδὴ οὐ τὸ τοῦ κατηγόρου, λήψομαι. ἃ δὲ
</p>
</div3>
<div3 type="section" n="3">
<p>πέπονθα, ὡς ὠμὰ καὶ ἀνήκεστα, ἀκούσατέ μου. ἀδελφὸς 
ἦν μοι Λεύκιος, ὃν ἐγὼ πάντων ἀνθρώπων μᾶλλον 
ἠγάπησα. οὗτός μοι συνεδείπνει παρὰ φίλῳ, καὶ μετὰ
ταῦτʼ ἀναστάντες τῆς ἐχομένης νυκτὸς ᾠχόμεθα. διεληλυθόσι
δʼ ἡμῖν τὴν ἀγορὰν περιτυγχάνει Καίσων
οὑτοσὶ κωμάζων σὺν ἑτέροις ἀγερώχοις μειρακίοις.
καὶ οὗτοι τὸ μὲν πρῶτον ἔσκωπτόν τε καὶ ὕβριζον εἰς 
ἡμᾶς, οἷα μεθύοντες ἂν νέοι καὶ αὐθάδεις <del>ὡς ἂν</del> εἰς
ταπεινοὺς καὶ πένητας <del>ὑβρίσαιεν</del>, ὡς δʼ ἠγανακτοῦμεν
πρὸς αὐτούς, ἐλεύθερον ῥῆμα εἰς τοῦτον εἶπε. δεινὸν
<pb id="v.4p.12"/>
δʼ ἡγησάμενος οὑτοσὶ Καίσων ἀκοῦσαί τι, ὧν οὐκ
<milestone unit="reiskpage" n="1999"/>
ἐβούλετο, προσδραμὼν αὐτῷ παίων καὶ λακτίζων καὶ
πᾶσαν ἄλλην ὠμότητα καὶ ὕβριν ἐνδεικνύμενος ἀποκτείνει.
</p>
</div3>
<div3 type="section" n="4">
<p>ἐμοῦ δὲ κεκραγότος καὶ ἀμυνομένου τοσαῦτα
ὅσα ἐδυνάμην, ἐκεῖνον ἤδη νεκρὸν κείμενον ἀφεὶς ἐμὲ
πάλιν ἔπαιε καὶ οὐ πρότερον ἐπαύσατο, πρὶν ἀκίνητόν
τε καὶ ἄφωνον εἶδεν ἐρριμμένον, δόξας εἶναι νεκρόν.
μετὰ δὲ ταῦτα οὗτος μὲν ἀπιὼν ᾤχετο χαίρων ὥσπερ
ἐπὶ καλῷ ἔργῳ· ἡμᾶς δὲ οἱ παραγενόμενοι μετὰ ταῦτα
αἵματι πεφυρμένους αἴρουσι καὶ εἰς τὴν οἰκίαν ἀπεκόμισαν,
τὸν μὲν ἀδελφόν μου <del>Λεύκιον</del> νεκρόν, ὥσπερ
ἔφην, ἐμὲ δὲ ἡμιθανῆ καὶ ἐλπίδας ἔχοντα τοῦ ζῆν
ὀλίγας.
</p>
</div3>
<div3 type="section" n="5">
<p>ταῦτα δʼ ἐγένετο Ποπλίου Σερουιλίου καὶ
Λευκίου Αἰβουτίου τὴν ὑπατείαν ἐχόντων, ὅτε ἡ μεγάλη
νόσος κατέλαβε τὴν πόλιν, ἧς ἀπελαύσαμεν καὶ ἡμεῖς
ἀμφότεροι. τότε μὲν οὖν δίκην οὐχ οἷόν τʼ ἦν μοι
παρʼ αὐτοῦ λαβεῖν τεθνηκότων ἀμφοτέρων τῶν ὑπάτων·
<milestone unit="reiskpage" n="2000"/>
Λευκίου δὲ Λοκρητίου καὶ Τίτου Οὐετουρίου παραλαβόντων
τὴν ἀρχὴν βουλόμενος αὐτὸν ἀγαγεῖν ὑπὸ
δίκην ἐκωλύθην διὰ τὸν πόλεμον, ἐκλελοιπότων ἀμφοτέρων
τῶν ὑπάτων τὴν πόλιν.
</p>
</div3>
<div3 type="section" n="6">
<p>ὡς δὲ ἀνέστρεψαν
ἀπὸ τῆς στρατείας, πολλάκις αὐτὸν ἐπὶ τὴν ἀρχὴν
καλῶν, ὁσάκις προσέλθοιμι  —  καὶ ταῦτα δὴ πολλοὶ
τῶν πολιτῶν ἴσασι  —  πληγὰς ἐλάμβανον ὑπʼ αὐτοῦ.
ταῦτʼ ἐστὶν ἃ πέπονθα, ὦ δημόται, μετὰ πάσης ἀληθείας
εἰρημένα πρὸς ὑμᾶς.
<pb id="v.4p.13"/>
</p>
</div3>
</div2>
<div2 type="chapter" n="8">
<div3 type="section" n="1">
<p>
ταῦτʼ εἰπόντος αὐτοῦ κραυγή τε ἐκ τῶν
παρόντων ἐγένετο καὶ ὁρμὴ πολλῶν ἐπὶ τὴν ἐκ χειρὸς
δίκην. ἀλλʼ οἵ τε ὕπατοι ἐμποδὼν ἐγένοντο καὶ τῶν
δημάρχων οἱ πλείους πονηρὸν ἔθος οὐκ ἀξιοῦντες εἰς
τὴν πόλιν εἰσάγειν. ἦν δὲ καὶ τοῦ δήμου τὸ καθαρώτατον 
οὐ βουλόμενον ἀποστερεῖν λόγου τοὺς ὑπὲρ τῶν
μεγίστων ἀγωνιζομένους.
</p>
</div3>
<div3 type="section" n="2">
<p>τότε μὲν οὖν ἐπέσχε τὴν
<milestone unit="reiskpage" n="2001"/>τῶν θρασυτέρων ὁρμὴν ἡ τοῦ δικαίου πρόνοια, καὶ
ἀναβολὴν ἔλαβεν ἡ δίκη, οὐ μικρᾶς ἐμπεσούσης φιλοτιμίας
καὶ ζητήσεως ὑπὲρ τοῦ σώματος, εἴτʼ ἐν δεσμοῖς 
αὐτὸ δεῖ φυλάττεσθαι τέως, εἴτʼ ἐγγυητὰς δοῦναι τῆς
ἀφίξεως, ὥσπερ καὶ ὁ πατὴρ ἠξίου· καὶ ἡ βουλὴ συνελθοῦσα
ἐψηφίσατο χρήμασι διεγγυηθὲν ἐλεύθερον
εἶναι τὸ σῶμα μέχρι δίκης.
</p>
</div3>
<div3 type="section" n="3">
<p>τῇ δʼ ἑξῆς ἡμέρᾳ συναγαγόντες 
οἱ δήμαρχοι τὸ πλῆθος, ἐκλιπόντος τοῦ 
μειρακίου τὴν δίκην, ἐκύρωσαν τὴν κατʼ αὐτοῦ ψῆφον
καὶ τοὺς ἐγγυητὰς δέκα ὄντας ἐπράξαντο τὰ περὶ τοῦ
σώματος τῆς ἀποκαταστάσεως ὁμολογηθέντα χρήματα.
</p>
</div3>
<div3 type="section" n="4">
<p>
<milestone unit="reiskpage" n="2002"/>Καίσων μὲν οὖν τοιαύτῃ περιπεσὼν ἐπιβουλῇ, κατασκευασαμένων 
ἅπαντα τῶν δημάρχων καὶ Οὐολουσκίου 
ψευδῆ μαρτυρήσαντος, ὡς ἐγένετο φανερὸν σὺν χρόνῳ,
φεύγων εἰς Τυρρηνίαν ᾤχετο· ὁ δὲ πατὴρ αὐτοῦ τὰ
πλεῖστα τῆς οὐσίας ἀπεμπολήσας καὶ τὰ ὁμολογηθέντα
ὑπὸ τῶν ἐγγυητῶν χρήματα ἀποδοὺς ἑαυτῷ χωρίον ἓν
μικρὸν ὑπολειπόμενος πέραν τοῦ Τεβέριος ποταμοῦ, 
<pb id="v.4p.14"/>
ἐν ᾧ ταπεινή τις ἦν καλύβη, γεωργῶν αὐτόθι μετὰ
δούλων ὀλίγων ἐπίπονον καὶ ταλαίπωρον ἔζη βίον
ὑπὸ λύπης τε καὶ πενίας, οὔτε πόλιν ὁρῶν οὔτε φίλους
ἀσπαζόμενος οὔθʼ ἑορτάζων οὔτʼ ἄλλης εὐφροσύνης
 οὐδεμιᾶς ἑαυτῷ μεταδιδούς. τοῖς μέντοι δημάρχοις
πολὺ τὸ παράλογον ἐγένετο τῆς ἐλπίδος. οὐ γὰρ ὅπως
ἐπαύσατο ἡ τῶν νέων φιλοτιμία σωφρονισθεῖσα τῇ
Καίσωνος συμφορᾷ, πολὺ δὲ χαλεπωτέρα καὶ πλείων
ἐγένετο ἔργοις τε καὶ λόγοις καταγωνιζομένη τὸν νόμον·
<milestone unit="reiskpage" n="2003"/>
ὥστʼ οὐθὲν ἔτι αὐτοῖς ἐξεγένετο διαπράξασθαι δαπανηθέντος
εἰς ταῦτα τοῦ χρόνου τῆς ἀρχῆς. ὁ μέντοι
δῆμος εἰς τὸν ἐπιόντα πάλιν ἐνιαυτὸν ἄρχοντας ἀπέδειξεν αὐτούς.
</p>
</div3>
</div2>
<div2 type="chapter" n="9">
<div3 type="section" n="1">
<p>
Ποπλίου δὲ Οὐαλερίου Ποπλικόλα καὶ Γαΐου
Κλαυδίου Σαβίνου τὴν ὑπατικὴν ἐξουσίαν παραλαβόντων
κίνδυνος ὅσος οὔπω τὴν Ῥώμην κατέσχεν ἐξ ἀλλοεθνοῦς
πολέμου, ὃν παρήγαγεν ἐντὸς τείχους ἡ
πολιτικὴ στάσις, ὡς οἵ τε Σιβύλλειοι χρησμοὶ προὔλεγον
καὶ τὰ ἐκ τοῦ δαιμονίου φανέντα προεθέσπισε
τῷ παρελθόντι ἐνιαυτῷ. διηγήσομαι δὲ τήν τε αἰτίαν,
ἀφʼ ἧς ὁ πόλεμος εἰσῆλθε, καὶ τὰ πραχθέντα τοῖς
ὑπάτοις κατὰ τὸν τότε ἀγῶνα.
</p>
</div3>
<div3 type="section" n="2">
<p>οἱ παρειληφότες τὸ
δεύτερον τὴν δημαρχίαν ἐπὶ τῇ ἐλπίδι τοῦ κυρώσειν
τὸν νόμον, ὁρῶντες τῶν τε ὑπάτων τὸν ἕτερον, Γάιον
Κλαύδιον, ἔμφυτον τὸ πρὸς τοὺς δημοτικοὺς ἔχοντα
μῖσος διὰ προγόνων καὶ παρεσκευασμένον ἁπάσῃ μηχανῇ
κωλύειν τὰ γινόμενα, τῶν τε νέων τοὺς πλεῖστον
δυναμένους εἰς ἀπόνοιαν φανερὰν προεληλυθότας, οὓς
<milestone unit="reiskpage" n="2004"/>
οὐκ ἐνῆν τῷ βιαίῳ καταγωνίσασθαι, μάλιστα δὲ τοῦ
<pb id="v.4p.15"/>
δήμου τὸ πλεῖον ὑποκατακλινόμενον ταῖς θεραπείαις
τῶν πατρικίων καὶ προθυμίαν οὐκέτι περὶ τοῦ νόμου
τὴν αὐτὴν παρεχόμενον, ἰταμωτέραν ὁδὸν ἔγνωσαν ἐπὶ
τὰ πράγματα πορεύεσθαι, διʼ ἧς καταπλήξονται μὲν
τὸν δῆμον, ἀναβαλοῦσι δὲ τὸν ὕπατον.
</p>
</div3>
<div3 type="section" n="3">
<p>πρῶτον μὲν 
κατεσκεύασαν φήμας λέγεσθαι κατὰ τὴν πόλιν παντοδαπάς·
ἔπειτʼ ἐξ ἑωθινοῦ καθεζόμενοι διʼ ὅλης ἡμέρας
συνήδρευον ἐν τῷ φανερῷ, μεταδιδόντες οὐθενὶ τῶν
ἔξωθεν οὔτε βουλεύματος οὔτε λόγου. ἐπεὶ δὲ καιρὸς
ἐπιτήδειος ἔδοξεν αὐτοῖς εἶναι πράττειν τὰ βεβουλευμένα, 
πλασάμενοι γράμματα καὶ ταῦτα παρασκευάσαντες
ἀναδοθῆναι σφίσιν ὑπʼ ἀνδρὸς ἀγνῶτος καθημένοις ἐν
ἀγορᾷ, ὡς διῆλθον αὐτά, παίοντες τὰ μέτωπα καὶ
</p>
</div3>
<div3 type="section" n="4">
<p>κατηφεῖς τὰς ὄψεις ποιήσαντες ἀνίστανται. πολλοῦ δὲ
<milestone unit="reiskpage" n="2005"/>συνδραμόντος ὄχλου καὶ μέγα τι κακὸν ἐν τοῖς γράμμασιν 
ἐνεῖναι γεγραμμένον μαντευομένου σιωπὴν προκηρύξαντες
εἶπον· ἐν ἐσχάτοις ἐστὶν ὑμῖν κινδύνοις,
ὦ πολῖται, τὸ δημοτικόν· καὶ εἰ μὴ θεῶν τις εὔνοια
προείδετο τῶν ἄδικα πάσχειν μελλόντων, εἰς δεινὰς ἂν
ἅπαντες ἤλθομεν συμφοράς. αἰτούμεθα δὲ ὑμᾶς βραχὺν 
ἐπισχεῖν χρόνον, ἕως τῇ βουλῇ δηλώσωμεν τὰ προσαγγελθέντα
καὶ μετὰ κοινῆς γνώμης πράξωμεν τὰ
</p>
</div3>
<div3 type="section" n="5">
<p>δέοντα. ταῦτʼ εἰπόντες ᾤχοντο πρὸς τοὺς ὑπάτους. ἐν 
ὅσῳ δὲ ἡ βουλὴ συνήγετο χρόνῳ, πολλοὶ καὶ παντοδαποὶ
λόγοι κατὰ τὴν ἀγορὰν ἐγίνοντο, τῶν μὲν ἐκ 
<pb id="v.4p.16"/>
παρασκευῆς ἃ παρηγγέλλετο αὐτοῖς ὑπὸ τῶν δημάρχων
κατὰ συστροφὰς λαλούντων, τῶν δέ, ἃ μάλιστα ἐδεδοίκεσαν
μὴ γένηται, ταῦτα ὡς ἀπηγγελμένα τοῖς δημάρχοις
λεγόντων.
</p>
</div3>
<div3 type="section" n="6">
<p>ἔφη δʼ ὁ μέν τις Αἰκανοὺς καὶ Οὐολούσκους
ὑποδεξαμένους Καίσωνα Κοίντιον τὸν ὑπὸ
τοῦ δήμου καταδικασθέντα ᾑρῆσθαι στρατηγὸν αὐτοκράτορα
<milestone unit="reiskpage" n="2006"/>
τῶν ἐθνῶν καὶ πολλὰς δυνάμεις ἀγείραντα
μέλλειν ἐπὶ τὴν Ῥώμην ἐλαύνειν· ὁ δέ τις ἀπὸ κοινῆς
γνώμης τῶν πατρικίων τὸν ἄνδρα κατάγεσθαι ξενικαῖς
δυνάμεσιν, ἵνα ἡ φυλακὴ καταλυθείῃ νῦν τε καὶ εἰς
τὸν λοιπὸν χρόνον τῶν δημοτικῶν· ὁ δέ τις οὐχ ἅπαντας
εἶναι τοὺς πατρικίους ἔφη τοὺς ταῦτα βεβουλευμένους,
</p>
</div3>
<div3 type="section" n="7">
<p>ἀλλὰ μόνους τοὺς νέους. ἐτόλμων δέ τινες
λέγειν, ὅτι καὶ ἐντὸς τῆς πόλεως ὁ ἀνὴρ εἴη κρυπτόμενος
καὶ μέλλοι καταλαμβάνεσθαι τῶν τόπων τοὺς
ἐπικαιροτάτους. ὅλης δὲ κραδαινομένης ἐπὶ τῇ προσδοκίᾳ
τῶν δεινῶν τῆς πόλεως, καὶ πάντων ἀλλήλους
ἐχόντων διʼ ὑποψίας καὶ φυλακῆς, οἱ μὲν ὕπατοι τὴν
βουλὴν ἐκάλουν, οἱ δὲ δήμαρχοι παρελθόντες ἐδείκνυσαν
τὰ προσαγγελλόμενα. ἦν δὲ ὁ τοὺς λόγους ὑπὲρ
αὐτῶν ποιούμενος Αὖλος Οὐεργίνιος καὶ ἔλεξε τοιάδε·
</p>
</div3>
</div2>
<div2 type="chapter" n="10">
<div3 type="section" n="1">
<p>
ὅσον μὲν χρόνον οὐθὲν ἀκριβὲς ἡμῖν ἐφαίνετο
τῶν προσαγγελλομένων δεινῶν, ἀλλὰ φῆμαι
μετέωροι, καὶ τὸ βεβαιῶσον αὐτὰς οὐθὲν ἦν, ὠκνοῦμεν,
<milestone unit="reiskpage" n="2007"/>
ὦ βουλή, φέρειν τοὺς περὶ αὐτῶν λόγους εἰς
μέσον, ταραχάς τε ὑποπτεύοντες ἔσεσθαι μεγάλας,
<pb id="v.4p.17"/>
οἷα εἰκὸς ἐπὶ δεινοῖς ἀκούσμασι, καὶ διʼ εὐλαβείας
ἔχοντες, μὴ ταχύτερα δόξωμεν ὑμῖν βεβουλεῦσθαι
μᾶλλον ἢ φρονιμώτερα.
</p>
</div3>
<div3 type="section" n="2">
<p>οὐ μὴν ὀλιγωρίᾳ γʼ αὐτὰ 
παραδόντες ἀφήκαμεν, ἀλλʼ ὅση δύναμις ἡμῖν ἦν ἐπιμελῆ
ζήτησιν ἐποιούμεθα τῆς ἀληθείας. ἐπεὶ δὲ ἡ 
τοῦ δαιμονίου πρόνοια, ὑφʼ ἧς ἀεὶ σωζόμεθα κοινῇ,
καλῶς ποιοῦσα τὰ κεκρυμμένα βουλεύματα καὶ τὰς
ἀνοσίους ἐπιχειρήσεις τῶν θεοῖς ἐχθρῶν εἰς φῶς ἄγει,
καὶ γράμματα πάρεστιν ἡμῖν, ἃ δεδέγμεθα νεωστὶ
παρὰ ξένων εὔνοιαν ἡμῖν ἐνδεικνυμένων, οὓς ὕστερον 
ἀκούσεσθε, καὶ συντρέχει τε καὶ συνᾴδει τοῖς ἔξωθεν
ἐπιστελλομένοις τὰ ἐνθένδε μηνυόμενα, καὶ τὰ πράγματα
οὐκέτι μέλλησιν οὐδʼ ἀναβολὴν ἐν χερσὶν ὄντα
ἐπιδέχεται, πρὶν εἰς τὸν δῆμον ἐξενεγκεῖν, ὑμῖν πρώτοις
ὥσπερ ἐστὶ δίκαιον ἀπαγγεῖλαι διέγνωμεν αὐτά.
</p>
</div3>
<div3 type="section" n="3">
<p>ἴστε δὴ συνωμοσίαν ἐπὶ τῷ δήμῳ γεγενημένην ὑπʼ
<milestone unit="reiskpage" n="2008"/>ἀνδρῶν οὐκ ἀφανῶν, ἐν οἷς ἐνεῖναι μέν τι λέγεται
μέρος οὐ πολὺ καὶ τῶν εἰς τόδε συλλεγομένων τὸ
συνέδριον πρεσβυτέρων, τὸ δὲ πλεῖστον ἐκ τῶν ἔξω
τῆς βουλῆς ἱππέων, οὓς οὔπω καιρὸς οἵτινές εἰσιν 
ὑμῖν λέγειν.
</p>
</div3>
<div3 type="section" n="4">
<p>μέλλουσι δʼ οὖν, ὡς πυνθανόμεθα, σκοταίαν 
φυλάξαντες νύκτα κοιμωμένοις ἡμῖν ἐπιχειρεῖν,
ἡνίκα οὔτε προιδεῖν τι τῶν γινομένων οὔτε φυλάξασθαι
καθʼ ἓν γενόμενοι δυνάμεθα· ἐπιπεσόντες δὲ ταῖς
οἰκίαις τούς τε δημάρχους ἡμᾶς κατασφάττειν καὶ τῶν 
δημοτῶν ἄλλους <del>τοὺς</del> ἐναντιωθέντας ποτὲ αὐτοῖς περὶ
<pb id="v.4p.18"/>
ἐλευθερίας ἢ τὸ λοιπὸν ἐναντιωσομένους. ὅταν δὲ
ἡμᾶς ἐκποδὼν ποιήσωνται, τότʼ ἤδη κατὰ πολλὴν
ἀσφάλειαν ἡγοῦνται διαπράξασθαι παρʼ ὑμῶν τὰ λοιπὰ
ἀναιρεθῆναι διὰ κοινοῦ ψηφίσματος τὰς γενομένας
ὑμῖν πρὸς τὸν δῆμον ὁμολογίας.
</p>
</div3>
<div3 type="section" n="5">
<p>ὁρῶντες δέ, ὅτι
ξενικῆς αὐτοῖς χειρὸς εἰς τὰ πράγματα δεῖ κρύφα
παρασκευασθείσης καὶ οὐδὲ ταύτης μετρίας, ἄνδρα
<milestone unit="reiskpage" n="2009"/>
προσειλήφασιν εἰς ταῦτα τῶν ὑμετέρων φυγάδων
Καίσωνα Κοίντιον ἡγεμόνα, ὃν ἐπὶ φόνοις πολιτῶν
καὶ διαστάσει τῆς πόλεως ἐξελεγχθέντα διεπράξαντό
τινες τῶν ἐνθάδε μὴ δοῦναι δίκην, ἀλλʼ ἀθῷον
ἀπελθεῖν ἐκ τῆς πόλεως, κάθοδόν τε πράξειν ὑπέσχηνται
καὶ ἀρχὰς προτείνονται καὶ τιμὰς καὶ ἄλλους
μισθοὺς τῆς ὑπουργίας.
</p>
</div3>
<div3 type="section" n="6">
<p>κἀκεῖνος ὑπέσχηται στρατιὰν
αὐτοῖς Αἰκανῶν καὶ Οὐολούσκων ἄξειν ἐπίκουρον,
ὅσης ἂν δεηθῶσιν· ἥξει τε οὐκ εἰς μακρὰν αὐτὸς μὲν
ἐπαγόμενος τοὺς εὐτολμοτάτους κρύφα κατʼ ὀλίγους
εἰσάγων καὶ σποράδας, ἡ δʼ ἄλλη δύναμις, ὅταν οἱ
τοῦ δήμου προεστηκότες ἡμεῖς διαφθαρῶμεν, ἐπὶ τὸ
ἄλλο πλῆθος τῶν πενήτων χωρήσει, ἐάν τινες ἄρα
περιέχωνται τῆς ἐλευθερίας.
</p>
</div3>
<div3 type="section" n="7">
<p>ταῦτʼ ἐστίν, ἃ βεβούλευνται
ὑπὸ σκότους καὶ μέλλουσι δρᾶν, ὦ βουλή,
<milestone unit="reiskpage" n="2010"/>
δεινὰ καὶ ἀνόσια ἔργα, οὔτε θεῖον φοβηθέντες χόλον
οὔτε ἀνθρωπίνην ἐντραπέντες νέμεσιν.
<pb id="v.4p.19"/>
</p>
</div3>
</div2>
<div2 type="chapter" n="11">
<div3 type="section" n="1">
<p>
ἐν τοσούτῳ δὴ κινδύνῳ σαλεύοντες ἱκέται
γινόμεθα ὑμῶν, ὦ πατέρες, ἐπισκήπτοντες θεούς τε
καὶ δαίμονας, οἷς κοινῇ θύομεν, καὶ πολέμων ὑπομιμνήσκοντες,
οὓς πολλοὺς καὶ μεγάλους σὺν ὑμῖν
ἠράμεθα, μὴ περιιδεῖν ὠμὰ καὶ ἀνόσια ὑπὸ τῶν 
ἐχθρῶν παθόντας ἡμᾶς, ἀλλʼ ἐπαμῦναί τε καὶ συναγανακτῆσαι
τιμωρίας ἡμῖν συνεισπράξαντας παρὰ τῶν
ταῦτα βουλευσαμένων τὰς προσηκούσας, μάλιστα μὲν
παρὰ πάντων, εἰ δὲ μή γε, παρὰ τῶν ἀρξάντων τῆς
ἀθεμίτου συνωμοσίας.
</p>
</div3>
<div3 type="section" n="2">
<p>πρῶτον δὲ πάντων ἀξιοῦμεν 
ὑμᾶς, ὦ βουλή, ψηφίσασθαι πρᾶγμα, ὅπερ ἐστὶ δικαιότατον,
τὴν ὑπὲρ τῶν μηνυομένων ζήτησιν ὑφʼ ἡμῶν
τῶν δημάρχων γίνεσθαι. χωρὶς γὰρ τοῦ δικαίου καὶ
<milestone unit="reiskpage" n="2011"/>ἀκριβεστάτας ἀνάγκη γίνεσθαι ζητήσεις, ἃς ἂν οἱ κινδυνεύοντες
ὑπὲρ αὑτῶν ποιήσωνται.
</p>
</div3>
<div3 type="section" n="3">
<p>εἰ δέ τινες ὑμῶν 
εἰσιν οἷοι μηδὲ καθʼ ἓν εὐγνωμονεῖν, ἀλλὰ πρὸς ἅπαντας
τοὺς ὑπὲρ τοῦ δήμου λέγοντας ἀντιτάττεσθαι,
ἡδέως ἂν πυθοίμην παρʼ αὐτῶν, ἐπὶ τῷ δυσχεραίνουσι
τῶν ἀξιουμένων καὶ τί μέλλουσιν ὑμᾶς πείθειν·
πότερα μηδεμίαν ποιεῖσθαι ζήτησιν, ἀλλʼ ὑπεριδεῖν 
ἔργον οὕτω μέγα καὶ μιαρὸν ἐπὶ τῷ δήμῳ συνιστάμενον;
καὶ τίς ἂν τοὺς ταῦτα λέγοντας ὑγιαίνειν
φήσειεν, ἀλλʼ οὐχὶ συνδιεφθάρθαι καὶ κοινωνεῖν τῆς
συνωμοσίας, ἔπειτα ὑπὲρ αὑτῶν δεδιότας, ἵνα μὴ
γένωνται καταφανεῖς, ἀποσπεύδειν τὴν τῆς ἀληθείας 
ἐξέτασιν; οἷς οὐκ ἂν δικαίως προσέχοιτε δήπου τὸν
νοῦν.
</p>
</div3>
<div3 type="section" n="4">
<p>ἢ τῆς διαγνώσεως τῶν μηνυομένων οὐχ ἡμᾶς 
εἶναι κυρίους ἀξιώσουσιν, ἀλλὰ τὴν βουλὴν καὶ τοὺς
<pb id="v.4p.20"/>
ὑπάτους; τί οὖν τὸ κωλύον ἔσται τὸ αὐτὸ τοῦτο καὶ
τοὺς προεστηκότας τοῦ δήμου λέγειν, ἐάν τινες ἐκ
<milestone unit="reiskpage" n="2012"/>
τῶν δημοτικῶν ἐπὶ τοῖς ὑπάτοις καὶ τῇ βουλῇ συστάντες
πράττωσι τὴν τοῦ συνεδρίου κατάλυσιν, ὅτι τὴν
περὶ τῶν δημοτῶν ἐξέτασιν αὐτοὺς δίκαιόν ἐστι ποιεῖσθαι
τοὺς ἀνειληφότας τὴν τοῦ δήμου φυλακήν; τί
οὖν ἐκ τούτου συμβήσεται; μηδεμίαν πώποτε γενέσθαι
ζήτησιν περὶ μηθενὸς πράγματος ἀπορρήτου.
</p>
</div3>
<div3 type="section" n="5">
<p>ἀλλʼ οὔθʼ ἡμεῖς ἂν ταῦτʼ ἀξιώσαιμεν· ὕποπτος γὰρ
ἡ φιλοτιμία· ὑμεῖς τʼ οὐκ ἂν ὀρθῶς ποιοῖτε τοῖς τὰ
ὅμοια ἀξιοῦσι καθʼ ἡμῶν προσέχοντες τὸν νοῦν, ἀλλὰ
κοινοὺς ἡγούμενοι τῆς πόλεως ἐχθρούς. οὐδενὸς μέντοιγε,
ὦ βουλή, τοῖς πράγμασιν ὡς τάχους δεῖ. ὁ
γὰρ κίνδυνος ὀξύς, καὶ ἡ μέλλησις τῆς ἀσφαλείας
ἄωρος ἐν οὐ μέλλουσι δεινοῖς. ὥστʼ ἀφέντες τὸ φιλονεικεῖν
καὶ λόγους διεξιέναι μακροὺς ψηφίσασθε ὅ τι
ἂν δοκῇ κοινῇ συμφέρειν ἤδη.
</p>
</div3>
</div2>
<div2 type="chapter" n="12">
<div3 type="section" n="1">
<p>
ταῦτʼ εἰπόντος αὐτοῦ πολλή τις ἔκπληξις
κατέσχε τὸ συνέδριον καὶ ἀμηχανία· διελογίζοντό τε
<milestone unit="reiskpage" n="2013"/>
καὶ συνελάλουν ἀλλήλοις, ὡς χαλεπὸν ἑκάτερον ἦν,
καὶ τὸ συγχωρεῖν τοῖς δημάρχοις ζητήσεις ἐφʼ ἑαυτῶν
ποιεῖσθαι περὶ κοινοῦ καὶ μεγάλου πράγματος, καὶ
τὸ μὴ συγχωρεῖν. ὑποπτεύσας δʼ αὐτῶν τὴν γνώμην
ἀνέστη τῶν ὑπάτων ἅτερος, Γάιος Κλαύδιος καὶ
</p>
</div3>
<div3 type="section" n="2">
<p> ἔλεξε τοιάδε· οὐ δέδοικα, Οὐεργίνιε, μή με ὑπολάβωσιν
<pb id="v.4p.21"/>
οὗτοι κοινωνὸν εἶναι τῆς συνωμοσίας, ἣν ἐφʼ
ὑμῖν καὶ τῷ δήμῳ πράττεσθαι λέγετε, ἢ <add>τὰ</add> ὑπὲρ
ἐμαυτοῦ δεδιότα ἢ τῶν ἐμῶν τινος ἐνόχου ταῖς αἰτίαις
ὄντος ἀνεστάναι τἀναντία ὑμῖν ἐροῦντα· ὁ γὰρ βίος
ἀπολύει με πάσης ὑποψίας τοιαύτης. ἃ δὲ νομίζω τῇ 
τε βουλῇ καὶ τῷ δήμῳ συμφέρειν, ἀπὸ τοῦ κρατίστου
καὶ δίχα πάσης εὐλαβείας ἐρῶ.
</p>
</div3>
<div3 type="section" n="3">
<p>πολλοῦ, μᾶλλον δὲ 
τοῦ παντὸς ἁμαρτάνειν δοκεῖ μοι Οὐεργίνιος, εἴ τινα
ὑπείληφεν ἡμῶν ἐρεῖν, ἢ ὡς ἀνεξέταστον ἀφεῖσθαι
<milestone unit="reiskpage" n="2014"/>δεῖ πρᾶγμα οὕτως ὂν μέγα καὶ ἀναγκαῖον, ἢ ὡς οὐ 
δεῖ κοινωνεῖν οὐδὲ παρεῖναι τῇ ζητήσει τοὺς ἀνειληφότας
τὴν τοῦ δήμου ἀρχήν. οὐθεὶς οὔτε ἠλίθιός
ἐστιν οὕτως οὔτε τῷ δήμῳ κακόνους, ὥστε ταῦτα
λέγειν.
</p>
</div3>
<div3 type="section" n="4">
<p>τί οὖν, εἴ τις ἔροιτό με, παθών, ἃ συγχωρῶ 
καί φημι δίκαια εἶναι, τούτοις ἀντιλέξων ἀνέστην, καὶ 
τί βούλεταί μου ὁ λόγος, ἐγὼ νὴ Δία φράσω πρὸς
ὑμᾶς. παντὸς οἴομαι δεῖν πράγματος, ὦ βουλή, τὰς
ἀρχὰς καὶ τὰς πρώτας ὑποθέσεις τοὺς εὖ φρονοῦντας
ἀκριβῶς σκοπεῖν· οἷαι γὰρ ἂν αὗται τύχωσιν οὖσαι,
τοιούτους ἀνάγκη γίνεσθαι καὶ τοὺς περὶ αὐτῶν λόγους.
</p>
</div3>
<div3 type="section" n="5">
<p>φέρε δή, τίς ἡ τοῦδε τοῦ πράγματος ὑπόθεσίς 
ἐστι καὶ τί τὸ βούλευμα τῶν δημάρχων, ἀκούσατέ μου.
οὐκ ἐνῆν τούτοις οὐδέν, ὧν ἐν τῷ παρελθόντι ἐνιαυτῷ
πράττειν ἐπιβαλλόμενοι διεκωλύθησαν, ἐπιτελέσασθαι
νῦν ὑμῶν τε ἐναντιουμένων αὐτοῖς ὡς πρότερον καὶ 
<pb id="v.4p.22"/>
τοῦ δήμου μηκέθʼ ὁμοίως συναγωνιζομένου. συνιδόντες
δὴ τοῦτο ἐσκόπουν, ὅπως ἂν ὑμεῖς τʼ ἀναγκασθείητε
παρὰ γνώμην αὐτοῖς εἶξαι, καὶ ὁ δῆμος ἅπαντα ὅσʼ
</p>
</div3>
<div3 type="section" n="6">
<p>ἂν ἀξιῶσι συμπράττειν. ἀληθῆ μὲν οὖν καὶ δικαίαν
<milestone unit="reiskpage" n="2015"/>
ὑπόθεσιν οὐδεμίαν εὕρισκον, διʼ ἧς ἑκάτερον τούτοις
ἔσται, πολλὰ δὲ βουλεύματα πειράζοντες καὶ στρέφοντες
ἄνω καὶ κάτω τὸ πρᾶγμα τελευτῶντες ἐπὶ τοιοῦτον δή
τινα λογισμὸν ἦλθον· αἰτιασώμεθα συνίστασθαί τινας
ἐκ τῶν ἐπιφανῶν ἐπὶ καταλύσει τοῦ δήμου, καὶ σφάττειν
διεγνωκέναι τοὺς παρέχοντας αὐτῷ τὸ ἀσφαλές.
</p>
</div3>
<div3 type="section" n="7">
<p>καὶ ταῦτα ἐκ πολλοῦ παρασκευάσαντες λέγεσθαι κατὰ
τὴν πόλιν, ὅταν ἤδη πιστὰ εἶναι τοῖς πολλοῖς δόξῃ  — 
δόξει δὲ διὰ τὸ δέος  —  ἐπιστολὰς μηχανησώμεθα
πολλῶν παρόντων ἡμῖν ὑπʼ ἀνδρὸς ἀγνῶτος ἀναδοθῆναι·
ἔπειτʼ ἐλθόντες ἐπὶ τὸ συνέδριον ἀγανακτῶμέν
τε καὶ σχετλιάζωμεν καὶ τοῦ ζητεῖν τὰ προσηγγελμένα
αἰτῶμεν τὴν ἐξουσίαν.
</p>
</div3>
<div3 type="section" n="8">
<p>ἐάν τε γὰρ ἀντιλέγωσιν ἡμῖν
οἱ πατρίκιοι, ταύτην ληψόμεθα τοῦ διαβαλεῖν αὐτοὺς
<milestone unit="reiskpage" n="2016"/>
πρὸς τὸν δῆμον ἀφορμήν, καὶ οὕτως ἅπαν τὸ δημοτικὸν
ἠγριωμένον αὐτοῖς ἕτοιμον ἡμῖν εἰς ἃ βουλόμεθα
ὑπάρξει· ἐάν τε συγχωρῶσι, τοὺς γενναιοτάτους ἐξ
αὐτῶν καὶ πλεῖστα ἡμῖν ἐναντιωθέντας πρεσβυτέρους
τε καὶ νέους ἐλαύνωμεν, ὡς εὑρηκότες ταῖς αἰτίαις
ἐνόχους.
</p>
</div3>
<div3 type="section" n="9">
<p>ἐκεῖνοι δὲ ἄρα τὰς καταγνώσεις δεδιότες ἢ
συμβήσονται πρὸς ἡμᾶς ἐπὶ τῷ μηθὲν ἔτι ἀντιπράττειν
ἢ καταλιπεῖν ἀναγκασθήσονται τὴν πόλιν. ἐκ δὲ τούτου
πολλὴν ποιήσομεν ἐρημίαν τοῦ ἀντιπάλου.
<pb id="v.4p.23"/>
</p>
</div3>
</div2>
<div2 type="chapter" n="13">
<div3 type="section" n="1">
<p>
ταῦτα τὰ βουλεύματα ἦν αὐτῶν, ὦ βουλή,
καὶ τὸν μεταξὺ χρόνον ὃν ἑωρᾶτε συνεδρεύοντας αὐτούς,
οὗτος ὁ δόλος ὑπʼ αὐτῶν ὑφαίνετο ἐπὶ τοῖς
ἀρίστοις ὑμῶν, καὶ τοῦτο τὸ δίκτυον κατὰ τῶν εὐγενεστάτων
ἱππέων ἐπλέκετο. καὶ ὅτι ἀληθῆ ταῦτʼ
</p>
</div3>
<div3 type="section" n="2">
<p>
<milestone unit="reiskpage" n="2017"/>ἐστί, βραχέος μοι πάνυ δεῖ λόγου. φέρε γὰρ εἴπατέ 
μοι, Οὐεργίνιε, οἱ τὰ δεινὰ πεισόμενοι, παρὰ τίνων
ἐδέξασθε τὰ γράμματα ξένων; τῶν ποῦ κατοικούντων,
ἢ πόθεν ὑμᾶς εἰδότων, ἢ πῶς τἀνθάδε συνεδρευόμενα
ἐπισταμένων; τί ἀναβάλλεσθε καὶ μετὰ ταῦτʼ ἐρεῖν 
αὐτοὺς ὑπισχνεῖσθε, ἀλλʼ οὐ πάλαι λέγετε; τίς δʼ ὁ
τὰ γράμματα κομίσας ὑμῖν ἀνήρ ἐστι; τί οὐ κατάγετε
αὐτὸν εἰς μέσον, ἵνʼ ἀπʼ ἐκείνου πρῶτον ἀρξώμεθα
ζητεῖν, εἴτε ἀληθῆ ταῦτʼ ἐστίν, εἴτε ὡς ἐγώ φημι
πλάσματα ὑμέτερα;
</p>
</div3>
<div3 type="section" n="3">
<p>αἱ δὲ δὴ συνᾴδουσαι τοῖς ξενικοῖς 
γράμμασι μηνύσεις παρὰ τῶν ἐνθάδε τίνες τʼ εἰσὶ καὶ
ὑπὸ τίνων γενόμεναι; τί κρύπτετε τὰς πίστεις, ἀλλʼ
<milestone unit="reiskpage" n="2018"/>οὐκ εἰς τὸ ἐμφανὲς ἄγετε; ἀλλʼ οἶμαι τῶν μήτε γενομένων
μήτε ἐσομένων ἀδύνατον εὑρεθῆναι πίστιν.
</p>
</div3>
<div3 type="section" n="4">
<p>ταῦτʼ ἐστίν, ὦ βουλή, μηνύματα οὐ κατὰ τούτων συνωμοσίας, 
ἀλλὰ καθʼ ὑμῶν δόλου καὶ πονηρᾶς γνώμης,
ᾗ κέχρηνται κρύψαντες οὗτοι· τὰ γὰρ πράγματα αὐτὰ
βοᾷ. αἴτιοι δʼ ὑμεῖς οἱ τὰ πρῶτα ἐπιτρέψαντες αὐτοῖς
καὶ τὸ ἀνόητον τῆς ἀρχῆς μεγάλῃ καθοπλίσαντες ἐξουσίᾳ,
ὅτε Κοίντιον Καίσωνα τῷ παρελθόντι ἐνιαυτῷ 
<pb id="v.4p.24"/>
κρίνειν ἐπʼ αἰτίαις ψευδέσιν εἰάσατε, καὶ τοσοῦτον
φύλακα τῆς ἀριστοκρατίας ἀναρπαζόμενον ὑπʼ αὐτῶν
περιείδετε. τοιγαροῦν οὐκέτι μετριάζουσιν οὐδὲ καθʼ
ἕνα τῶν εὐγενῶν περικόπτουσιν, ἀλλʼ ἀθρόους ἤδη
περιβαλόντες τοὺς ἀγαθοὺς ἐλαύνουσιν ἐκ τῆς πόλεως·
</p>
</div3>
<div3 type="section" n="5">
<p>καὶ πρὸς τοῖς ἄλλοις κακοῖς οὐδʼ ἀντειπεῖν αὐτοῖς
ἀξιοῦσιν οὐθένα ὑμῶν, ἀλλʼ εἰς ὑποψίας καὶ διαβολὰς
ἄγοντες ὡς κοινωνοῦντα τῶν ἀπορρήτων δεδίττονται
καὶ μισόδημον εὐθὺς εἶναί φασι, καὶ προλέγουσιν
<milestone unit="reiskpage" n="2019"/>
ἥκειν ἐπὶ τὸν δῆμον ὑφέξοντα τῶν ἐνθάδε ῥηθέντων
δίκας.
</p>
</div3>
<div3 type="section" n="6">
<p>ἀλλʼ ὑπὲρ μὲν τούτων ἕτερος ἔσται καιρὸς
ἐπιτηδειότερος τοῖς λόγοις, νυνὶ δὲ συντεμῶ τὸν λόγον
καὶ παύσομαι τὰ πλείω διατεινόμενος· φυλάττεσθαι
ὑμῖν παραινῶ τούσδε τοὺς ἄνδρας ὡς συνταράττοντας
τὴν πόλιν καὶ μεγάλων ἐκφέροντας ἀρχὰς κακῶν καὶ
οὐκ ἐνθάδε μὲν ταῦτα λέγω, πρὸς δὲ τὸν δῆμον ἀποκρύψομαι,
ἀλλὰ κἀκεῖ παρρησίᾳ δικαίᾳ χρήσομαι,
διδάσκων ὡς οὐδὲν αὐτοῖς ἐπικρέμαται δεινόν, ὅτι μὴ
κακοὶ καὶ δόλιοι προστάται πολεμίων ἔργα ἐν προσποιήματι
 φίλων διαπραττόμενοι.
</p>
</div3>
<div3 type="section" n="7">
<p>ταῦτʼ εἰπόντος τοῦ
ὑπάτου κραυγή τε καὶ πολὺς ἔπαινος ἐκ τῶν παρόντων
ἐγένετο, καὶ οὐδὲ λόγου τοῖς δημάρχοις ἔτι
μεταδόντες διέλυσαν τὸν σύλλογον. ἔπειθʼ ὁ μὲν
Οὐεργίνιος ἐκκλησίαν συναγαγὼν κατηγόρει τῆς τε
βουλῆς καὶ τῶν ὑπάτων, ὁ δὲ Κλαύδιος ἀπελογεῖτο
<pb id="v.4p.25"/>
<milestone unit="reiskpage" n="2020"/>τοὺς αὐτοὺς λόγους διεξιών, οὓς εἶπεν ἐπὶ τῆς βουλῆς.
οἱ μὲν οὖν ἐπιεικέστεροι τῶν δημοτικῶν κενὸν
ὑπώπτευον εἶναι τὸν φόβον, οἱ δʼ εὐηθέστεροι πιστεύοντες
ταῖς φήμαις ἀληθῆ· ὅσοι δὲ κακοήθεις ἦσαν
ἐν αὐτοῖς καὶ μεταβολῆς ἀεὶ δεόμενοι, τοῦ μὲν ἐξετάζειν 
τἀληθὲς ἢ ψεῦδος οὐκ εἶχον πρόνοιαν, ἀφορμὴν
δὲ διχοστασίας ἐζήτουν καὶ θορύβου.
</p>
</div3>
</div2>
<div2 type="chapter" n="14">
<div3 type="section" n="1">
<p>
ἐν τοιαύτῃ δὲ ταραχῇ τῆς πόλεως οὔσης
ἀνήρ τις ἐκ τοῦ Σαβίνων ἔθνους πατέρων τε οὐκ
ἀφανῶν καὶ χρήμασι δυνατός, Ἄππιος Ἑρδώνιος 
ὄνομα, καταλῦσαι τὴν Ῥωμαίων ἡγεμονίαν ἐπεβάλετο
εἴθʼ ἑαυτῷ τυραννίδα κατασκευαζόμενος εἴτε τῷ Σαβίνων
ἔθνει πράττων ἀρχὴν καὶ κράτος εἴτʼ ὀνόματος
ἀξιωθῆναι βουλόμενος μεγάλου. κοινωσάμενος δὲ
πολλοῖς τῶν φίλων ἣν εἶχε διάνοιαν καὶ τὸν τρόπον 
τῆς ἐπιχειρήσεως ἀφηγησάμενος, ἐπειδὴ κἀκείνοις ἐδόκει
συνήθροιζε τοὺς πελάτας καὶ τῶν θεραπόντων οὓς
εἶχεν εὐτολμοτάτους· καὶ διʼ ὀλίγου χρόνου συγκροτήσας
<milestone unit="reiskpage" n="2021"/>δύναμιν ἀνδρῶν τετρακισχιλίων μάλιστα, ὅπλα τε
καὶ τροφὰς καὶ τἆλλα ὅσων δεῖ πολέμῳ πάντα εὐτρεπισάμενος,
</p>
</div3>
<div3 type="section" n="2">
<p>εἰς σκάφας ποταμηγοὺς ἐνεβάλετο. πλεύσας 
δὲ διὰ τοῦ Τεβέριος ποταμοῦ προσέσχε τῆς Ῥώμης
κατὰ τοῦτο τὸ χωρίον, ἔνθα τὸ Καπιτώλιόν ἐστιν
οὐδʼ ὅλον στάδιον ἀπέχον τοῦ ποταμοῦ. ἦσαν δὲ
μέσαι τηνικαῦτα νύκτες, καὶ πολλὴ καθʼ ὅλην τὴν 
πόλιν ἡσυχία, ἣν συνεργὸν λαβὼν ἐξεβίβασε τοὺς
ἄνδρας κατὰ σπουδὴν καὶ διὰ τῶν ἀκλείστων πυλῶν·
<pb id="v.4p.26"/>
εἰσὶ γάρ τινες ἱεραὶ πύλαι τοῦ Καπιτωλίου κατά τι
θέσφατον ἀνειμέναι, Καρμεντίδας αὐτὰς καλοῦσιν·
ἀναβιβάσας τὴν δύναμιν εἶχε τὸ φρούριον. ἐκεῖθεν
δʼ ἐπὶ τὴν ἄκραν ὠσάμενος,  —  ἔστι δὲ τῷ Καπιτωλίῳ
</p>
</div3>
<div3 type="section" n="3">
<p> προσεχής,  —  κἀκείνης ἐγεγόνει κύριος. ἦν δὲ αὐτοῦ
γνώμη μετὰ τὸ κρατῆσαι τῶν ἐπικαιροτάτων τόπων
τούς τε φυγάδας εἰσδέχεσθαι καὶ τοὺς δούλους εἰς
ἐλευθερίαν καλεῖν καὶ χρεῶν ἄφεσιν ὑπισχνεῖσθαι τοῖς
ἀπόροις τούς τε ἄλλους πολίτας, οἳ ταπεινὰ πράττοντες
<milestone unit="reiskpage" n="2022"/>
διὰ φθόνου καὶ μίσους εἶχον τὰς ὑπεροχὰς καὶ μεταβολῆς
ἄσμενοι ἂν ἐλάβοντο, κοινωνοὺς ποιεῖσθαι τῶν
ὠφελειῶν. ἡ δὲ θαρρεῖν τε αὐτὸν ἐπαγομένη καὶ
πλανῶσα ἐλπίς, ὡς οὐθενὸς ἀτυχήσοντα τῶν προσδοκωμένων,
ἡ πολιτικὴ στάσις ἦν, διʼ ἣν οὔτε φιλίαν
οὔτε κοινωνίαν οὐδεμίαν ὑπελάμβανε τῷ δήμῳ πρὸς
τοὺς πατρικίους ἔτι γενήσεσθαι.
</p>
</div3>
<div3 type="section" n="4">
<p>ἐὰν δὲ ἄρα μηθὲν
αὐτῷ τούτων κατὰ νοῦν χωρῇ, τηνικαῦτα Σαβίνους
τε πανστρατιᾷ καλεῖν ἐδέδοκτο καὶ Οὐολούσκους καὶ
τῶν ἄλλων πλησιοχώρων ὅσοις ἂν ᾖ βουλομένοις ἀπηλλάχθαι
τῆς Ῥωμαίων ἐπιφθόνου ἀρχῆς.
</p>
</div3>
</div2>
<div2 type="chapter" n="15">
<div3 type="section" n="1">
<p>
συνέβη δὲ αὐτῷ πάντων διαμαρτεῖν ὧν ἤλπισεν
οὔτε δούλων αὐτομολησάντων πρὸς αὐτὸν οὔτε
φυγάδων κατελθόντων οὔτε ἀτίμων καὶ καταχρέων τὸ
ἴδιον κέρδος ἀντὶ τοῦ κοινῇ συμφέροντος ἀλλαξαμένων,
τῆς τε ἔξωθεν ἐπικουρίας οὐ λαβούσης χρόνον
ἱκανὸν εἰς παρασκευὴν τοῦ πολέμου· τρισὶ γὰρ ἢ
<milestone unit="reiskpage" n="2023"/>
τέτταρσι ταῖς πρώταις ἡμέραις τέλος εἰλήφει τὰ πράγματα
<pb id="v.4p.27"/>
μέγα δέος καὶ πολλὴν ταραχὴν Ῥωμαίοις παρασχόντα.
</p>
</div3>
<div3 type="section" n="2">
<p>ἐπεὶ γὰρ ἑάλω τὰ φρούρια, κραυγῆς ἄφνω 
γενομένης καὶ φυγῆς τῶν περὶ ἐκείνους οἰκούντων
τοὺς τόπους, ὅσοι μὴ παραχρῆμα ἐσφάγησαν, ἀγνοοῦντες
οἱ πολλοὶ τὸ δεινὸν ὅ τι ποτʼ ἦν ἁρπάσαντες τὰ 
ὅπλα συνέτρεχον, οἱ μὲν ἐπὶ τὰ μετέωρα χωρία τῆς
πόλεως, οἱ δʼ εἰς τοὺς ἀναπεπταμένους αὐτῆς τόπους
πολλοὺς σφόδρα ὄντας, οἱ δʼ εἰς τὰ παρακείμενα
πεδία· ὅσοι δʼ ἡλικίας ἐν τῷ παρηκμακότι ἦσαν καὶ
ῥώμης σώματος ἐν τῷ ἀδυνάτῳ, τὰ τέγη τῶν οἰκιῶν 
κατεῖχον ἅμα γυναιξὶν ὡς ἀπὸ τούτων ἀγωνιούμενοι
πρὸς τοὺς εἰσεληλυθότας· ἅπαντα γὰρ αὐτοῖς ἐδόκει
μεστὰ εἶναι πολέμου.
</p>
</div3>
<div3 type="section" n="3">
<p>ἡμέρας δὲ γενομένης ὡς ἐγνώσθη 
τὰ κεκρατημένα τῆς πόλεως φρούρια καὶ ὅστις
ἦν ὁ κατέχων ἀνὴρ τοὺς τόπους, οἱ μὲν ὕπατοι προελθόντες
<milestone unit="reiskpage" n="2024"/>εἰς τὴν ἀγορὰν ἐκάλουν τοὺς πολίτας ἐπὶ τὰ
ὅπλα, οἱ δὲ δήμαρχοι προσκαλεσάμενοι τὸν δῆμον εἰς
ἐκκλησίαν ἔλεγον, ὅτι τῷ μὲν συμφέροντι τῆς πόλεως
οὐδὲν ἀξιοῦσι πράττειν ἐναντίον, δίκαιον δὲ ὑπολαμβάνουσιν
εἶναι τηλικοῦτον ἀγῶνα μέλλοντα τὸν δῆμον 
ὑπομένειν ἐπὶ ῥητοῖς τισι καὶ διωρισμένοις ἐπὶ τὸ
</p>
</div3>
<div3 type="section" n="4">
<p>κινδύνευμα χωρεῖν. εἰ μὲν οὖν, ἔφασαν λέγοντες, 
ὑπισχνοῦνταί τε ὑμῖν οἱ πατρίκιοι καὶ πίστεις βούλονται
δοῦναι τὰς ἐπὶ θεῶν, ὅτι καταλυθέντος τοῦδε
τοῦ πολέμου συγχωρήσουσιν ὑμῖν ἀποδεῖξαι νομοθέτας 
καὶ τὸν λοιπὸν χρόνον ἐν ἰσηγορίᾳ πολιτεύεσθαι, συνελευθερῶμεν
αὐτοῖς τὴν πατρίδα· εἰ δὲ οὐθὲν ἀξιοῦσι
<pb id="v.4p.28"/>
ποιεῖν τῶν μετρίων, τί κινδυνεύομεν καὶ τὰς ψυχὰς
ὑπὲρ αὐτῶν προιέμεθα μηθενὸς ἀγαθοῦ μέλλοντες
ἀπολαύσεσθαι;
</p>
</div3>
<div3 type="section" n="5">
<p> ταῦτα λεγόντων αὐτῶν καὶ τοῦ δήμου
πειθομένου καὶ μηδὲ φωνὴν ὑπομένοντος ἀκούειν τῶν
ἄλλο τι παραινούντων ὁ μὲν Κλαύδιος οὐθὲν ἠξίου
δεῖσθαι τοιαύτης συμμαχίας, ἥτις οὐχ ἑκούσιος, ἀλλʼ
<milestone unit="reiskpage" n="2025"/>
ἐπὶ μισθῷ καὶ οὐδὲ τούτῳ μετρίῳ βοηθεῖν βούλεται
τῇ πατρίδι, ἀλλʼ αὐτοὺς ἔφη τοὺς πατρικίους ἑαυτῶν
σώμασι καὶ τῶν συνόντων αὐτοῖς πελατῶν ὁπλισαμένους,
καὶ εἴ τι ἄλλο πλῆθος ἐθελούσιον αὐτοῖς συναρεῖται
τοῦ πολέμου, μετὰ τούτων πολιορκεῖν τὰ
φρούρια· ἐὰν δὲ μηδʼ οὕτως ἀξιόχρεως ἡ δύναμις αὐτοῖς
εἶναι δοκῇ, Λατίνους τε καὶ Ἕρνικας παρακαλεῖν,
ἐὰν δʼ ἀνάγκη, καὶ δούλοις ἐλευθερίαν ὑπισχνεῖσθαι
καὶ πάντας μᾶλλον ἢ τοὺς ἐπὶ τοιούτων καιρῶν μνησικακοῦντας
σφίσι παρακαλεῖν.
</p>
</div3>
<div3 type="section" n="6">
<p>ὁ δʼ ἕτερος τῶν ὑπάτων
Οὐαλέριος ἀντέλεγε πρὸς ταῦτα οὐκ οἰόμενος δεῖν
ἠρεθισμένον τὸ δημοτικὸν ἐκπολεμῶσαι τελέως τοῖς
πατρικίοις, εἶξαί τε συνεβούλευε τῷ καιρῷ καὶ πρὸς
μὲν τοὺς ἔξωθεν πολεμίους τά γε δίκαια ἀντιτάττειν,
πρὸς δὲ τὰς πολιτικὰς διατριβὰς τὰ μέτρια καὶ εὐγνώμονα.
</p>
</div3>
<div3 type="section" n="7">
<p>ἐπειδὴ δὲ τοῖς πλείοσι τῶν ἐν τῷ συνεδρίῳ τὰ
κράτιστα ἐδόκει λέγειν, προελθὼν εἰς τὴν ἐκκλησίαν
καὶ λόγον εὐπρεπῆ διεξελθὼν τελευτῶν τῆς δημηγορίας
<milestone unit="reiskpage" n="2026"/>
<pb id="v.4p.29"/>
ὤμοσεν, ἐὰν ὁ δῆμος συνάρηται μετὰ προθυμίας τοῦ
πολέμου καὶ καταστῇ τὰ πράγματα τῆς πόλεως, συγχωρήσειν
τοῖς δημάρχοις προθεῖναι τῷ πλήθει τὴν
περὶ τοῦ νόμου διάγνωσιν, ὃν εἰσέφερον ὑπὲρ τῆς
ἰσονομίας, καὶ σπουδάσειν, ὅπως ἐπὶ τῆς ἑαυτοῦ ἀρχῆς 
ἐπὶ τέλος ἀχθῇ τὰ δόξαντα τῷ δήμῳ. ἦν δὲ ἄρα οὐθὲν
αὐτῷ πεπρωμένον ἐπιτελέσαι τῶν ὁμολογηθέντων
πλησίον οὔσης τῆς τοῦ θανάτου μοίρας.
</p>
</div3>
</div2>
<div2 type="chapter" n="16">
<div3 type="section" n="1">
<p>
λυθείσης δὲ τῆς ἐκκλησίας περὶ δείλην
ὀψίαν συνέρρεον ἐπὶ τοὺς ἀποδειχθέντας ἕκαστοι τόπους, 
ἀπογραφόμενοί τε πρὸς τοὺς ἡγεμόνας τὰ ὀνόματα
καὶ τὸν στρατιωτικὸν ὀμνύντες ὅρκον. ἐκείνην
μὲν οὖν τὴν ἡμέραν καὶ τὴν ἐπιοῦσαν νύκτα ὅλην
ἀμφὶ ταῦτα ἦσαν, τῇ δʼ ἑξῆς ἡμέρᾳ λοχαγοί τε προσενέμοντο
ὑπὸ τῶν ὑπάτων καὶ ἐπὶ τὰς ἱερὰς ἐτάττοντο 
σημείας συνεπιρρέοντος καὶ τοῦ κατʼ ἀγροὺς
διατρίβοντος ὄχλου.
</p>
</div3>
<div3 type="section" n="2">
<p>γενομένων δὲ διὰ τάχους πάντων
<milestone unit="reiskpage" n="2027"/>εὐτρεπῶν μερισάμενοι τὰς δυνάμεις οἱ ὕπατοι
κλήρῳ διείλοντο τὰς ἀρχάς. Κλαυδίῳ μὲν οὖν ὁ κλῆρος
ἀπέδωκε τὰ πρὸ τῶν τειχῶν διὰ φυλακῆς ἔχειν, 
μή τις ἔξωθεν ἐπέλθῃ στρατιὰ τοῖς ἔνδον ἐπίκουρος·
ὑποψία γὰρ ἅπαντας κατεῖχε μεγάλης σφόδρα κινήσεως,
καὶ τὸ ἀντίπαλον ἅπαν ὡς ὁμοῦ συνεπιθησόμενον
σφίσιν ἐφοβοῦντο· Οὐαλερίῳ δὲ τὰ φρούρια
πολιορκεῖν ὁ δαίμων ἐφῆκεν.
</p>
</div3>
<div3 type="section" n="3">
<p>ἐτάχθησαν δὲ καὶ ἐπὶ 
τοῖς ἄλλοις ἐρύμασιν ἡγεμόνες ὅσα τῆς πόλεως ἐντὸς
<pb id="v.4p.30"/>
ἦν καθέξοντες, καὶ κατὰ τὰς ἐπὶ τὸ Καπιτώλιον ἀγούσας
ὁδοὺς ἕτεροι κωλύσεως ἕνεκεν τῶν ἀποστησομένων
πρὸς τοὺς πολεμίους δούλων τε καὶ ἀπόρων,
οὓς παντὸς μάλιστα ἐφοβοῦντο. ἐπικουρικὸν δὲ αὐτοῖς
οὐδὲν ἔφθασε παρὰ τῶν συμμάχων ἀφικόμενον,
ὅτι μὴ παρὰ Τυσκλάνων μόνον ἐν μιᾷ νυκτὶ ἀκουσάντων
τε καὶ παρασκευασαμένων, οὓς ἦγε Λεύκιος
Μαμίλιος, ἀνὴρ δραστήριος, ἔχων τὴν μεγίστην ἐν
τῇ πόλει τότε ἀρχήν· καὶ συνεκινδύνευον οὗτοι τῷ
<milestone unit="reiskpage" n="2028"/>
Οὐαλερίῳ μόνοι καὶ συνεξεῖλον τὰ φρούρια πᾶσαν
εὔνοιαν καὶ προθυμίαν ἀποδειξάμενοι.
</p>
</div3>
<div3 type="section" n="4">
<p>ἐγένετο δʼ ἡ
προσβολὴ τοῖς φρουρίοις πανταχόθεν· οἱ μὲν γὰρ ἀπὸ
τῶν πλησίον οἰκιῶν ἀσφάλτου καὶ πίσσης πεπυρωμένης
ἀγγεῖα σφενδόναις ἐναρμόττοντες ἐπέβαλλον
ὑπὲρ τὸν λόφον· οἱ δὲ συμφοροῦντες <del>αὐτῶν</del> φακέλλους
φρυγάνων καὶ παρὰ τοῖς ἀποτόμοις τῆς πέτρας
βωμοὺς ἐγείροντες ὑψηλοὺς ὑφῆπτον ἀνέμῳ παραδιδόντες
τὰς φλόγας ἐπιφόρῳ. ὅσοι δʼ ἦσαν ἀνδρειότατοι,
πυκνώσαντες τοὺς λόχους ἐχώρουν ἄνω κατὰ
</p>
</div3>
<div3 type="section" n="5">
<p> τὰς χειροποιήτους ὁδούς. ἦν δʼ αὐτοῖς οὔτε τοῦ πλήθους,
ᾧ παρὰ πολὺ τῶν ἀντιπάλων προεῖχον, ὄφελος
οὐθὲν διὰ στενῆς ἀνιοῦσιν ὁδοῦ καὶ πληθούσης προβόλων
ἄνωθεν ἐπικαταραττομένων, ἔνθα συνεξισωθήσεσθαι
ἔμελλε τῷ πολλῷ τὸ ὀλίγον· οὔτε τῆς παρὰ
τὰ δεινὰ ὑπομονῆς, ἣν πολλοῖς %    καταστήσαντες πολέμοις
<milestone unit="reiskpage" n="2029"/>
<pb id="v.4p.31"/>
εἶχον, οὐδεμία ὄνησις πρὸς ὀρθίους βιαζομένοις
σκοπάς. οὐ γὰρ συστάδην μαχομένους ἔδει τὸ εὔτολμον
καὶ καρτερικὸν ἀποδείξασθαι, ἀλλʼ ἑκηβόλοις
χρῆσθαι μάχαις.
</p>
</div3>
<div3 type="section" n="6">
<p>ἦσαν δὲ τῶν μὲν κάτωθεν ἐπὶ τὰ 
μετέωρα βαλλομένων βραδεῖαί τε καὶ ἀσθενεῖς, εἰ 
καὶ τύχοιεν, ὥσπερ εἰκός, αἱ πληγαί· τῶν δʼ ἀφʼ
ὕψους κάτω ῥιπτουμένων ὀξεῖαι καὶ καρτεραὶ συνεργούντων
τοῖς βλήμασι καὶ τῶν ἰδίων βαρῶν. οὐ
μὴν ἔκαμνόν γε οἱ προσβάλλοντες τοῖς ἐρύμασιν, ἀλλὰ
διεκαρτέρουν ἀναγκοφαγοῦντες τὰ δεινὰ οὔτε ἡμέρας 
οὔτε νυκτὸς ἀναπαυόμενοι τῶν πόνων. τέλος δʼ οὖν
ὑπολιπόντων τοὺς πολιορκουμένους τῶν βελῶν καὶ
τῶν σωμάτων ἐξαδυνατούντων τρίτῃ τὰ φρούρια
ἐξεπολιόρκησαν ἡμέρᾳ.
</p>
</div3>
<div3 type="section" n="7">
<p>ἐν ταύτῃ τῇ μάχῃ πολλοὺς 
Ῥωμαῖοι καὶ ἀγαθοὺς ἄνδρας ἀπέβαλον, κράτιστον 
δέ, ὥσπερ πρὸς ἁπάντων ὡμολόγητο, τὸν ὕπατον· ὃς
οὐκ ὀλίγα τραύματα λαβὼν οὐδʼ ὣς ἀφίστατο τῶν
<milestone unit="reiskpage" n="2030"/>δεινῶν, ἕως ἐπικαταραγεὶς αὐτῷ πέτρος ὑπερμεγέθης
ἐπιβαίνοντι τοῦ περιτειχίσματος ἅμα τήν τε νίκην
αὐτὸν ἀφείλετο καὶ τὴν ψυχήν. ἁλισκομένων δὲ τῶν 
φρουρίων ὁ μὲν Ἑρδώνιος  —  ἦν γὰρ καὶ ῥώμῃ σώματος
διάφορος καὶ κατὰ χεῖρα γενναῖος  —  ἄπιστόν τι χρῆμα
περὶ αὑτὸν ποιήσας νεκρῶν ὑπὸ πλήθους βελῶν ἀποθνήσκει,
τῶν δὲ σὺν αὐτῷ τὰ φρούρια καταλαβομένων
ὀλίγοι μέν τινες ζῶντες ἑάλωσαν, οἱ δὲ πλείους σφάττοντες 
<pb id="v.4p.32"/>
ἑαυτοὺς ἢ κατὰ τῶν κρημνῶν ὠθοῦντες διεφθάρησαν.
</p>
</div3>
</div2>
<div2 type="chapter" n="17">
<div3 type="section" n="1">
<p>
τοῦτο τὸ τέλος λαβόντος τοῦ λῃστρικοῦ
πολέμου τὴν πολιτικὴν πάλιν ἀνερρίπιζον οἱ δήμαρχοι
στάσιν ἀξιοῦντες ἀπολαβεῖν παρὰ τοῦ περιόντος
ὑπάτου τὰς ὑποσχέσεις, ἃς ἐποιήσατο πρὸς αὐτοὺς ὁ
τεθνηκὼς ἐν τῇ μάχῃ Οὐαλέριος ὑπὲρ τῆς εἰσφορᾶς
τοῦ νόμου. ὁ δὲ Κλαύδιος μέχρι μέν τινος παρεῖλκε
τὸν χρόνον τοτὲ μὲν καθαρμοὺς τῆς πόλεως ἐπιτελῶν,
τοτὲ δὲ θυσίας τοῖς θεοῖς χαριστηρίους ἀποδιδούς,
τοτὲ δʼ ἀγῶσι καὶ θέαις ἀναλαμβάνων τὸ πλῆθος εἰς
εὐπαθείας.
</p>
</div3>
<div3 type="section" n="2">
<p>ὡς δʼ αἱ σκήψεις αὐτῷ πᾶσαι κατανάλωντο,
<milestone unit="reiskpage" n="2031"/>
τελευτῶν ἔφη δεῖν εἰς τὸν τοῦ τεθνηκότος ὑπάτου
τόπον ἕτερον ἀποδειχθῆναι. τὰ μὲν γὰρ ὑφʼ ἑαυτοῦ
μόνου πραχθέντα οὔτε νόμιμα οὔτε βέβαια ἔσεσθαι,
τὰ δʼ ὑπʼ ἀμφοῖν ἔννομά τε καὶ κύρια. ταύτῃ διακρουσάμενος
αὐτοὺς τῇ προφάσει προεῖπεν ἀρχαιρεσίων
ἡμέραν, ἐν ᾗ τὸν συνάρχοντα ἔμελλεν ἀποδείξειν.
ἐν δὲ τῷ μεταξὺ χρόνῳ διʼ ἀπορρήτων βουλευμάτων
οἱ προεστηκότες τοῦ συνεδρίου συνέθεντο κατὰ σφᾶς
αὐτούς, ὅτῳ παραδώσουσι τὴν ἀρχήν.
</p>
</div3>
<div3 type="section" n="3">
<p>καὶ ἐπειδὴ ὁ
τῶν ἀρχαιρεσίων ἐνέστη χρόνος, καὶ ὁ κῆρυξ τὴν
πρώτην τάξιν ἐκάλεσεν, εἰσελθόντες εἰς τὸν ἀποδειχθέντα
τόπον οἵ τʼ ὀκτωκαίδεκα λόχοι τῶν ἱππέων
καὶ οἱ τῶν πεζῶν ὀγδοήκοντα τῶν τὸ μέγιστον τίμημα
ἐχόντων Λεύκιον Κοίντιον Κικιννᾶτον ἀποδεικνύουσιν
ὕπατον, οὗ τὸν υἱὸν Καίσωνα Κοίντιον εἰς ἀγῶνα
<milestone unit="reiskpage" n="2032"/>
θανάτου καταστήσαντες οἱ δήμαρχοι τὴν πόλιν ἠνάγκασαν
<pb id="v.4p.33"/>
ἐκλιπεῖν· καὶ οὐδεμιᾶς ἔτι κληθείσης ἐπὶ τὴν
ψηφοφορίαν τάξεως  —  τρισὶ γὰρ ἦσαν λόχοις πλείους οἱ
διενέγκαντες τὴν ψῆφον λόχοι τῶν ὑπολειπομένων  — 
ὁ μὲν δῆμος ἀπῄει συμφορὰν βαρεῖαν ἡγούμενος, ὅτι
μισῶν αὐτοὺς ἀνὴρ ἐξουσίας ὑπατικῆς ἔσται κύριος, 
ἡ βουλὴ δὲ ἔπεμπε τοὺς παραληψομένους τὸν ὕπατον
καὶ ἄξοντας ἐπὶ τὴν ἀρχήν.
</p>
</div3>
<div3 type="section" n="4">
<p>ἔτυχε δὲ τηνικαῦτα ὁ 
Κοίντιος ἄρουράν τινα ὑπεργαζόμενος εἰς σποράν,
αὐτὸς ἀκολουθῶν τοῖς σχίζουσι τὴν νειὸν βοιδίοις
ἀχίτων, περιζωμάτιον ἔχων καὶ ἐπὶ τῇ κεφαλῇ πῖλον. 
ἰδὼν δὲ πλῆθος ἀνθρώπων εἰς τὸ χωρίον εἰσιόντων
τό τε ἄροτρον ἐπέσχε καὶ πολὺν ἠπόρει χρόνον, οἵτινές
τε εἶεν καὶ τίνος δεόμενοι πρὸς αὐτὸν ἥκοιεν·
ἔπειτα προσδραμόντος τινὸς καὶ κελεύσαντος κοσμιώτερον
ἑαυτὸν ποιῆσαι παρελθὼν εἰς τὴν καλύβη καὶ
</p>
</div3>
<div3 type="section" n="5">
<p>
<milestone unit="reiskpage" n="2033"/>ἀμφιεσάμενος προῆλθεν. οἱ δʼ ἐπὶ τὴν παράληψιν 
αὐτοῦ παρόντες ἠσπάσαντό τε ἅπαντες οὐκ ἐκ τοῦ
ὀνόματος, ἀλλʼ ὕπατον καὶ τὴν περιπόρφυρον ἐσθῆτα
περιέθεσαν τούς τε πελέκεις καὶ τἆλλα παράσημα τῆς
ἀρχῆς παραστήσαντες ἀκολουθεῖν εἰς τὴν πόλιν ἠξίουν. 
κἀκεῖνος μικρὸν ἐπισχὼν καὶ δακρύσας τοσοῦτον εἶπεν·
ἄσπορον ἄρα μοι τὸ χωρίον ἔσται τοῦτον τὸν ἐνιαυτόν,
καὶ κινδυνεύσομεν οὐχ ἕξειν, πόθεν διατραφῶμεν.
ἔπειτʼ ἀσπασάμενος τὴν γυναῖκα καὶ τῶν ἔνδον ἐπιμελεῖσθαι
παραγγείλας ᾤχετο εἰς τὴν πόλιν.
</p>
</div3>
<div3 type="section" n="6">
<p>ταῦτα 
δὲ οὐχ ἑτέρου τινὸς χάριν εἰπεῖν προήχθην, ἀλλʼ ἵνα
φανερὸν γένηται πᾶσιν, οἷοι τότε ἦσαν οἱ τῆς
<pb id="v.4p.34"/>
Ῥωμαίων πόλεως προεστηκότες, ὡς αὐτουργοὶ καὶ σώφρονες
καὶ πενίαν δικαίαν οὐ βαρυνόμενοι καὶ βασιλικὰς
οὐ διώκοντες ἐξουσίας, ἀλλὰ καὶ διδομένας
ἀναινόμενοι· φανήσονται γὰρ οὐδὲ κατὰ μικρὸν ἐοικότες
ἐκείνοις οἱ νῦν, ἀλλὰ τἀναντία πάντα ἐπιτηδεύοντες,
<milestone unit="reiskpage" n="2034"/>
πλὴν πάνυ ὀλίγων, διʼ οὓς ἕστηκεν ἔτι τὸ
τῆς πόλεως ἀξίωμα καὶ τὸ σώζειν τὴν πρὸς ἐκείνους
τοὺς ἄνδρας ὁμοιότητα. ἀλλὰ περὶ μὲν τούτων ἅλις.
</p>
</div3>
</div2>
<div2 type="chapter" n="18">
<div3 type="section" n="1">
<p>
ὁ δὲ Κοίντιος παραλαβὼν τὴν ὑπατείαν
πρῶτον μὲν ἔπαυσε τοὺς δημάρχους τῶν καινῶν πολιτευμάτων
καὶ τῆς ἐπὶ τῷ νόμῳ σπουδῆς προειπών,
ὡς εἰ μὴ παύσονται ταράττοντες τὴν πόλιν ἀπάξει
Ῥωμαίους ἅπαντας ἐκ τῆς πόλεως στρατείαν κατὰ
</p>
</div3>
<div3 type="section" n="2">
<p>Οὐολούσκων παραγγείλας. ἐπεὶ δὲ κωλύσειν αὐτὸν
ἔλεγον οἱ δήμαρχοι στρατοῦ ποιεῖσθαι καταγραφήν,
συναγαγὼν τὸ πλῆθος εἰς ἐκκλησίαν εἶπεν, ὅτι πάντες
ὀμωμόκασι τὸν στρατιωτικὸν ὅρκον, ἀκολουθήσειν
τοῖς ὑπάτοις ἐφʼ οὓς ἂν καλῶνται πολέμους, καὶ μήτε
ἀπολείψειν τὰ σημεῖα μήτε ἄλλο πράξειν μηθὲν ἐναντίον
τῷ νόμῳ· παραλαβὼν δὲ τὴν ὑπατικὴν ἐξουσίαν
αὐτὸς ἔχειν ἔφη κρατουμένους ἅπαντας τοῖς ὅρκοις.
</p>
</div3>
<div3 type="section" n="3">
<p>εἰπὼν δὲ ταῦτα καὶ διομοσάμενος χρήσεσθαι τῷ νόμῳ
κατὰ τῶν ἀπειθούντων ἐκέλευσεν ἐκ τῶν ἱερῶν τὰ
<milestone unit="reiskpage" n="2035"/>
σημεῖα καταφέρειν· καὶ ἵνα, ἔφη, πᾶσαν ἀπογνῶτε
δημαγωγίαν ἐπὶ τῆς ἐμῆς ὑπατείας, οὐ πρότερον ἀναστήσω
<pb id="v.4p.35"/>
τὸν στρατὸν ἐκ τῆς πολεμίας, πρὶν ἢ πᾶς ὁ
τῆς ἀρχῆς μοι διέλθῃ χρόνος. ὡς οὖν ἐν ὑπαίθρῳ
χειμάσοντες παρασκευάσασθε τὰ εἰς ἐκεῖνον τὸν καιρὸν
ἐπιτήδεια.
</p>
</div3>
<div3 type="section" n="4">
<p>τούτοις καταπληξάμενος αὐτοὺς τοῖς λόγοις 
ἐπειδὴ κοσμιωτέρους εἶδε γεγονότας καὶ δεομένους 
ἀφεθῆναι τῆς στρατείας, ἐπὶ τούτοις ἔφη χαριεῖσθαι
τὰς ἀναπαύλας τῶν πολέμων, ἐφʼ ᾧ τε μηθὲν ἔτι παρακινεῖν
αὐτούς, ἀλλʼ ἐᾶν αὐτὸν ὡς βούλεται τὴν ἀρχὴν
τελεῖσθαι, καὶ ἐπὶ τῷ τὰ δίκαια διδόναι τε καὶ λαμβάνειν
παρʼ ἀλλήλων. 
</p>
</div3>
</div2>
<div2 type="chapter" n="19">
<div3 type="section" n="1">
<p>
καταστάντος δὲ τοῦ θορύβου δικαστήριά
τε ἀπεδίδου τοῖς δεομένοις ἐκ πολλῶν παρειλκυσμένα
χρόνων, καὶ τὰ πλεῖστα τῶν ἐγκλημάτων αὐτὸς ἴσως
καὶ δικαίως διέκρινε διʼ ὅλης ἡμέρας ἐπὶ τοῦ βήματος
<milestone unit="reiskpage" n="2036"/>καθεζόμενος, εὐπρόσοδόν τε καὶ πρᾷον καὶ φιλάνθρωπον 
τοῖς ἐπὶ τὴν δικαιοδοσίαν ἀφικνουμένοις ἑαυτὸν
παρεῖχε καὶ παρεσκεύασεν ἀριστοκρατικὴν οὕτως φανῆναι
τὴν πολιτείαν, ὥστε μήτε δημάρχων δεηθῆναι τοὺς
διὰ πενίαν ἢ δυσγένειαν ἢ ἄλλην τινὰ ταπεινότητα
ὑπὸ τῶν κρειττόνων κατισχυομένους, μήτε καινῆς νομοθεσίας 
πόθον ἔχειν ἔτι τοὺς ἐν ἰσηγορίᾳ πολιτεύεσθαι
βουλομένους, ἀλλʼ ἀγαπᾶν τε καὶ χαίρειν ἅπαντας
ἐπὶ τῇ τότε κατασχούσῃ τὴν πόλιν εὐνομίᾳ.
</p>
</div3>
<div3 type="section" n="2">
<p>ταῦτά 
τε δὴ τὰ ἔργα τοῦ ἀνδρὸς ἐπῃνεῖτο ὑπὸ τοῦ δήμου,
καὶ ἐπεὶ τὸν ὡρισμένον ἐτέλεσε τῆς ἀρχῆς χρόνον τὸ 
μὴ δέξασθαι τὴν ὑπατείαν διδομένην τὸ δεύτερον μηδὲ
<pb id="v.4p.36"/>
</p>
</div3>
<div3 type="section" n="3">
<p>ἀγαπῆσαι τηλικαύτην λαμβάνοντα τιμήν. κατεῖχε γὰρ
αὐτὸν ἐπὶ τῆς ὑπατικῆς ἐξουσίας ἡ βουλὴ πολλὰς προσφέρουσα
δεήσεις, ἐπεὶ τὸ τρίτον οἱ δήμαρχοι διεπράξαντο
<milestone unit="reiskpage" n="2037"/>
μὴ ἀποθέσθαι τὴν ἀρχήν, ὡς ἐναντιωσόμενον
αὐτοῖς καὶ παύσοντα τῶν καινῶν πολιτευμάτων, τὰ μὲν
αἰδοῖ, τὰ δὲ φόβῳ, τὸν δὲ δῆμον ὁρῶσα οὐκ ἀναινόμενον
ὑπʼ ἀνδρὸς ἀγαθοῦ ἄρχεσθαι. ὁ δʼ οὔτε τῶν
δημάρχων ἐπαινεῖν ἔφη τὸ ἀπαραχώρητον τῆς ἐξουσίας
οὔτε αὐτὸς εἰς ὁμοίαν ἐκείνοις ἥξειν διαβολήν.
</p>
</div3>
<div3 type="section" n="4">
<p>συναγαγὼν
δὲ τὸν δῆμον εἰς ἐκκλησίαν καὶ πολλὴν κατηγορίαν
τῶν οὐκ ἀποτιθεμένων τὰς ἀρχὰς διαθέμενος
ὅρκους τε διομοσάμενος ἰσχυροὺς περὶ τοῦ μὴ λήψεσθαι
πάλιν τὴν ὑπατείαν, πρὶν ἀποθέσθαι τὴν προτέραν
ἀρχήν, προεῖπεν ἀρχαιρεσίων ἡμέραν· ἐν ᾗ καταστήσας
ὑπάτους ἀπῄει πάλιν εἰς τὸ μικρὸν ἐκεῖνο
καλύβιον καὶ τὸν αὐτουργὸν ἔζη βίον ὡς πρότερον.
</p>
</div3>
</div2>
<div2 type="chapter" n="20">
<div3 type="section" n="1">
<p>
Κοίντου δὲ Φαβίου Οὐιβολανοῦ παρειληφότος
τὴν ὑπατείαν τὸ τρίτον καὶ Λευκίου Κορνηλίου
καὶ τελούντων πατρίους ἀγῶνας Αἰκανῶν ἄνδρες
<milestone unit="reiskpage" n="2038"/>
ἐπίλεκτοι πλῆθος ἀμφὶ τοὺς ἑξακισχιλίους ὁπλισμῷ
τʼ εὐζώνῳ συνεσταλμένοι καὶ ἐν νυκτὶ ποιησάμενοι
τὴν ἔξοδον σκότους ἔτι ὄντος ἐπὶ πόλιν ἀφικνοῦνται
Τυσκλάνων, ἥ ἐστι μὲν τοῦ Λατίνων ἔθνους, ἀφέστηκε
δὲ τῆς Ῥώμης οὐκ ἔλαττον σταδίων ἑκατόν.
</p>
</div3>
<div3 type="section" n="2">
<p> εὑρόντες δὲ ὡς ἐν εἰρήνῃ πύλας τε ἀκλείστους καὶ
τεῖχος ἀφύλακτον αἱροῦσι τὴν πόλιν ἐξ ἐφόδου μνησικακοῦντες
τοῖς Τυσκλάνοις, ὅτι τῇ Ῥωμαίων πόλει τά
τε ἄλλα μετὰ προθυμίας συμπράττοντες διετέλουν, καὶ
<pb id="v.4p.37"/>
ἐν τῇ πολιορκίᾳ τοῦ Καπιτωλίου μόνοι συνήραντο τοῦ
</p>
</div3>
<div3 type="section" n="3">
<p>πολέμου. ἄνδρας μὲν οὐ πολλούς τινας ἐν τῇ καταλήψει 
διέφθειραν, ἀλλʼ ἔφθασαν ἤδη αὐτοὺς ὑπὸ τὴν
ἅλωσιν τῆς πόλεως ὠσάμενοι διὰ τῶν πυλῶν οἱ ἔνδον,
χωρὶς ἢ ὅσοι ὑπὸ νόσων ἢ γήρως φυγεῖν ἀδύνατοι 
ἦσαν, γύναια δὲ καὶ παιδία καὶ θεράποντας αὐτῶν
ἠνδραποδίσαντο καὶ τὰ χρήματα διήρπασαν.
</p>
</div3>
<div3 type="section" n="4">
<p>ὡς δʼ
<milestone unit="reiskpage" n="2039"/>ἀπηγγέλθη τὸ δεινὸν εἰς τὴν Ῥώμην ἐκ τῶν διαφυγόντων
ἐκ τῆς ἁλώσεως, οἱ μὲν ὕπατοι βοηθεῖν ᾤοντο
δεῖν τοῖς φυγάσι κατὰ τάχος καὶ τὴν πόλιν αὐτοῖς 
ἀποδιδόναι, ἀντέπραττον δὲ οἱ δήμαρχοι στρατιὰν οὐκ
ἐῶντες καταγράφειν, ἕως ἂν ἡ περὶ τοὺς νόμους διενεχθῇ
ψῆφος. ἀγανακτούσης δὲ τῆς βουλῆς καὶ διατριβὴν
λαμβανούσης τῆς στρατείας ἕτεροι παρῆσαν
ἀπὸ τοῦ Λατίνων ἔθνους ἀποσταλέντες, οἳ τὴν Ἀντιατῶν 
πόλιν ἤγγελλον ἐκ τοῦ φανεροῦ ἀφεστηκέναι, μιᾷ
χρησαμένων γνώμῃ Οὐολούσκων τε τῶν ἀρχαίων οἰκητόρων
τῆς πόλεως καὶ Ῥωμαίων τῶν ἀφικομένων
ὡς αὐτοὺς ἐποίκων καὶ μερισαμένων τὴν γῆν. Ἑρνίκων
τε ἄγγελοι κατὰ τοὺς αὐτοὺς παρῆσαν χρόνους 
δηλοῦντες, ὅτι Οὐολούσκων τε καὶ Αἰκανῶν δύναμις
πολλὴ ἐξελήλυθε καί ἐστιν ἐν τῇ αὐτῶν ἤδη γῇ.
</p>
</div3>
<div3 type="section" n="5">
<p>τούτων ἅμα προσαγγελλομένων οὐδεμίαν ἀναστροφὴν 
ἔτι ποιεῖσθαι τοῖς ἐκ τοῦ συνεδρίου ἐδόκει, ἀλλὰ πανστρατιᾷ
βοηθεῖν καὶ τοὺς ὑπάτους ἀμφοτέρους ἐξιέναι· 
<pb id="v.4p.38"/>
ἐὰν δέ τινες ἀπολειφθῶσι τῆς στρατείας Ῥωμαίων ἢ
</p>
</div3>
<div3 type="section" n="6">
<p>τῶν συμμάχων, ὡς πολεμίοις αὐτοῖς χρῆσθαι. εἰξάντων
<milestone unit="reiskpage" n="2040"/>
δὲ καὶ τῶν δημάρχων καταγράψαντες τοὺς ἐν
ἡλικίᾳ πάντας οἱ ὕπατοι καὶ τὰς παρὰ τῶν συμμάχων
δυνάμεις μεταπεμψάμενοι κατὰ σπουδὴν ἐξῄεσαν ὑπολιπόμενοι
φυλακὴν τῇ πόλει τρίτην μοῖραν τῆς ἐπιχωρίου
στρατιᾶς. Φάβιος μὲν οὖν ἐπὶ τοὺς ἐν τῷ
Τυσκλάνων ὄντας Αἰκανοὺς τὴν στρατιὰν ἦγε διὰ
</p>
</div3>
<div3 type="section" n="7">
<p>τάχους. τῶν δʼ οἱ μὲν πλείους ἀπεληλύθεσαν ἤδη
διηρπακότες τὴν πόλιν, ὀλίγοι δέ τινες ὑπέμενον φυλάττοντες
τὴν ἄκραν· ἔστι δὲ σφόδρα ἐχυρὰ καὶ οὐ
πολλῆς δεομένη φυλακῆς. τινὲς μὲν οὖν φασι τοὺς
φρουροὺς τῆς ἄκρας ἰδόντας ἐξιοῦσαν ἐκ τῆς Ῥώμης
τὴν στρατιάν  —  εὐσύνοπτα γάρ ἐστιν ἐκ μετεώρου τὰ
μεταξὺ χωρία πάντα  —  ἑκόντας ἐξελθεῖν, ἕτεροι δὲ ἐκπολιορκηθέντας
ὑπὸ τοῦ Φαβίου καθʼ ὁμολογίαν παραδοῦναι
τὸ φρούριον, τοῖς σώμασιν αὐτοῖς ἄδειαν αἰτησαμένους
καὶ ζυγὸν ὑποστάντας.
</p>
</div3>
</div2>
<div2 type="chapter" n="21">
<div3 type="section" n="1">
<p>
ἀποδοὺς δὲ τοῖς Τυσκλάνοις τὴν πόλιν
<milestone unit="reiskpage" n="2041"/>
Φάβιος περὶ δείλην ὀψίαν ἀνίστησι τὴν στρατιάν.
καὶ ὡς εἶχε τάχους ἤλαυνεν ἐπὶ τοὺς πολεμίους,
ἀκούων περὶ πόλιν Ἀλγιδὸν ἀθρόας εἶναι τάς τε Οὐολούσκων
καὶ τὰς Αἰκανῶν δυνάμεις. ποιησάμενος δὲ
δι᾽ ὅλης νυκτὸς σύντονον ὁδὸν ὑπʼ αὐτὸν τὸν ὄρθρον
ἐπιφαίνεται τοῖς πολεμίοις ἐστρατοπεδευκόσιν ἐν πεδίῳ
<pb id="v.4p.39"/>
καὶ οὔτε τάφρον περιβεβλημένοις οὔτε χάρακα,
ὡς ἐν οἰκείᾳ τε γῇ καὶ καταφρονήσει τοῦ ἀντιπάλου.
</p>
</div3>
<div3 type="section" n="2">
<p>παρακελευσάμενος δὲ τοῖς ἀμφʼ αὐτὸν ἀγαθοῖς ἀνδράσι 
γίνεσθαι πρῶτος εἰσελαύνει μετὰ τῶν ἱππέων εἰς τὴν
τῶν πολεμίων παρεμβολήν, καὶ οἱ πεζοὶ συναλαλάξαντες 
εἵποντο· τῶν δʼ οἱ μὲν ἔτι κοιμώμενοι ἐφονεύοντο,
οἱ δʼ ἀρτίως ἀνεστηκότες καὶ πρὸς ἀλκὴν ἐπιχειροῦντες
<milestone unit="reiskpage" n="2042"/>τραπέσθαι, οἱ δὲ πλείους φεύγοντες ἐσκεδάννυντο.
</p>
</div3>
<div3 type="section" n="3">
<p>ἁλόντος δὲ τοῦ στρατοπέδου κατὰ πολλὴν εὐπέτειαν 
ἐπιτρέψας τοῖς στρατιώταις τὰ χρήματα ὠφελεῖσθαι 
καὶ τὰ σώματα πλὴν ὅσα Τυσκλάνων ἦν, οὐ πολὺν
ἐνταῦθα διατρίψας χρόνον ἐπὶ τὴν Ἐχετράνων πόλιν
ἦγε τὴν δύναμιν, ἣ τότε ἦν τοῦ Οὐολούσκων ἔθνους
ἐπιφανεστάτη τε κἀν τῷ κρατίστῳ μάλιστα τόπῳ κειμένη.
</p>
</div3>
<div3 type="section" n="4">
<p>στρατοπεδεύσας δὲ πλησίον τῆς πόλεως ἐπὶ 
πολλὰς ἡμέρας κατʼ ἐλπίδα τοῦ προελεύσεσθαι τοὺς
ἔνδον εἰς μάχην, ὡς οὐδεμία ἐξῄει στρατιά, τὴν γῆν
αὐτῶν ἐδῄου ἀνθρώπων μεστὴν οὖσαν καὶ βοσκημάτων.
οὐ γὰρ ἔφθασαν ἀνασκευασάμενοι τὰ ἐκ τῶν
ἀγρῶν αἰφνιδίου γενηθείσης αὐτοῖς τῆς ἐφόδου. ἐφεὶς 
δὲ καὶ ταῦτα τοῖς στρατιώταις διαρπάζειν ὁ Φάβιος
καὶ πολλὰς ἐν τῇ προνομῇ διατρίψας ἡμέρας ἀπῆγεν
<milestone unit="reiskpage" n="2043"/>ἐπʼ οἴκου τὴν δύναμιν.
</p>
</div3>
<div3 type="section" n="5">
<p>ὁ δʼ ἕτερος τῶν ὑπάτων Κορνήλιος 
ἐπὶ τοὺς ἐν Ἀντίῳ Ῥωμαίους τε καὶ Οὐολούσκους
ἐλαύνων ἐπιτυγχάνει στρατιᾷ πρὸ τῶν ὁρίων 
<pb id="v.4p.40"/>
αὐτὸν ὑποδεχομένῃ. παραταξάμενος δὲ αὐτοῖς καὶ πολλοὺς
μὲν φονεύσας, τοὺς δὲ λοιποὺς τρεψάμενος ἀγχοῦ
τῆς πόλεως κατεστρατοπέδευσεν. οὐ τολμώντων δὲ
τῶν ἐκ τῆς πόλεως οὐκέτι χωρεῖν εἰς μάχην πρῶτον
μὲν τὴν γῆν αὐτῶν ἔκειρεν, ἔπειτα τὴν πόλιν ἀπετάφρευε
καὶ περιεχαράκου. τότε δὴ πάλιν ἀναγκασθέντες
ἐξῆλθον ἐκ τῆς πόλεως πανστρατιᾷ, πολὺς
καὶ ἀσύντακτος ὄχλος, καὶ συμβαλόντες εἰς μάχην ἔτι
κάκιον ἀγωνισάμενοι κατακλείονται τὸ δεύτερον εἰς
 τὴν πόλιν, αἰσχρῶς καὶ ἀνάνδρως φεύγοντες.
</p>
</div3>
<div3 type="section" n="6">
<p>ὁ δʼ
ὕπατος οὐδεμίαν αὐτοῖς ἀναστροφὴν ἔτι δοὺς κλίμακας
προσέφερε τοῖς τείχεσι καὶ κριοῖς ἐξέκοπτε τὰς πύλας.
ἐπιπόνως δὲ καὶ ταλαιπώρως τῶν ἔνδον ἀπομαχομένων
οὐ πολλὰ πραγματευθεὶς κατὰ κράτος αἱρεῖ τὴν πόλιν.
<milestone unit="reiskpage" n="2044"/>
χρήματα μὲν οὖν αὐτῶν, ὅσα χρυσὸς καὶ ἄργυρος καὶ
χαλκὸς ἐνῆν, εἰς τὸ δημόσιον ἐκέλευσεν ἀναφέρειν,
ἀνδράποδα δὲ τοὺς ταμίας παραλαμβάνοντας καὶ τὰ
λοιπὰ λάφυρα πωλεῖν· τοῖς δὲ στρατιώταις ἐσθῆτα καὶ
τροφὰς καὶ ὅσʼ ἄλλα τοιαῦτα ἐδύναντο ὠφελεῖσθαι
 ἐπέτρεψεν.
</p>
</div3>
<div3 type="section" n="7">
<p>ἔπειτα διακρίνας τῶν τε κληρούχων καὶ
τῶν ἀρχαίων Ἀντιατῶν τοὺς ἐπιφανεστάτους τε καὶ τῆς
ἀποστάσεως αἰτίους  —  ἦσαν δὲ πολλοί  —  ῥάβδοις τε
ᾐκίσατο μέχρι πολλοῦ καὶ τοὺς αὐχένας αὐτῶν ἐκέλευσεν
ἀποτεμεῖν. ταῦτα διαπραξάμενος ἀπῆγε καὶ αὐτὸς
 ἐπʼ οἴκου τὴν δύναμιν.
</p>
</div3>
<div3 type="section" n="8">
<p>τούτοις ἡ βουλὴ τοῖς ὑπάτοις
προσιοῦσί τε ἀπήντησε καὶ θριάμβους ἀμφοτέροις καταγαγεῖν
ἐψηφίσατο· καὶ πρὸς Αἰκανοὺς πρεσβευσαμένους
ὑπὲρ εἰρήνης ἐποιήσατο συνθήκας περὶ καταλύσεως
<pb id="v.4p.41"/>
τοῦ πολέμου, ἐν αἷς ἐγράφη, πόλεις τε καὶ
χώρας ἔχοντας Αἰκανούς, ὧν ἐκράτουν, ὅτε αἱ σπονδαὶ
ἐγίνοντο, Ῥωμαίοις εἶναι ὑπηκόους, ἄλλο μὲν ὑποτελοῦντας
μηθέν, ἐν δὲ τοῖς πολέμοις συμμαχίαν ἀποστέλλοντας
ὁσηνδήποτε, ὥσπερ καὶ οἱ ἄλλοι σύμμαχοι. 
καὶ τὸ ἔτος τοῦτο ἐτελεύτα.
</p>
</div3>
</div2>
<div2 type="chapter" n="22">
<div3 type="section" n="1">
<p>
<milestone unit="reiskpage" n="2045"/>τῷ δʼ ἑξῆς ἐνιαυτῷ Γάιος Ναύτιος τὸ δεύτερον
αἱρεθεὶς καὶ Λεύκιος Μηνύκιος παραλαβόντες
τὴν ὕπατον ἀρχὴν τέως μὲν ὑπὲρ τῶν πολιτικῶν
δικαίων πόλεμον ἐντὸς τείχους ἐπολέμουν πρὸς τοὺς 
ἅμα Οὐεργινίῳ δημάρχους τοὺς τέταρτον ἔτος ἤδη
τὴν αὐτὴν κατασχόντας ἀρχήν.
</p>
</div3>
<div3 type="section" n="2">
<p>ἐπεὶ δʼ ἀπὸ τῶν πλησιοχώρων 
ἐθνῶν πόλεμος ἐπεγένετο τῇ πόλει, καὶ δέος
ἦν, μὴ τὴν ἀρχὴν ἀφαιρεθῶσιν, ἀσμένως δεξάμενοι τὸ
συμβὰν ἀπὸ τῆς τύχης τὸν στρατιωτικὸν ἐποιοῦντο 
κατάλογον καὶ μερισάμενοι τριχῇ τάς τε οἰκείας καὶ
τὰς παρὰ τῶν συμμάχων δυνάμεις μίαν μὲν ἐν τῇ
πόλει μοῖραν κατέλιπον, ἧς ἡγεῖτο Κόιντος Φάβιος
Οὐιβολανός, τὰς δὲ λοιπὰς αὐτοὶ παραλαβόντες ἐξῄεσαν
διὰ ταχέων, ἐπὶ μὲν Σαβίνους Ναύτιος, ἐπὶ δʼ
</p>
</div3>
<div3 type="section" n="3">
<p>Αἰκανοὺς Μηνύκιος. ἀμφότερα γὰρ ταῦτα τὰ ἔθνη 
κατὰ τὸν αὐτὸν χρόνον ἀφειστήκει τῆς Ῥωμαίων
ἀρχῆς, Σαβῖνοι μὲν ἐκ <add>τοῦ</add> φανεροῦ, καὶ μέχρι
<milestone unit="reiskpage" n="2046"/>Φιδήνης πόλεως ἤλασαν, ἧς ἐκράτουν Ῥωμαῖοι  —  τετταράκοντα
δʼ εἰσὶν οἱ διὰ μέσου τῶν πόλεων στάδιοι  —  
Αἰκανοὶ δὲ λόγῳ μὲν φυλάττοντες τὰ τῆς νεωστὶ
γενομένης συμμαχίας δίκαια, ἔργῳ δὲ καὶ οὗτοι πράττοντες
τὰ τῶν πολεμίων.
</p>
</div3>
<div3 type="section" n="4">
<p>ἐπὶ γὰρ τοὺς συμμάχους 
<pb id="v.4p.42"/>
αὐτῶν Λατίνους ἐστράτευσαν, ὡς οὐ γενομένων αὐτοῖς
πρὸς ἐκείνους ὁμολογιῶν περὶ φιλίας. ἡγεῖτο δὲ τῆς
στρατιᾶς Γράγχος Κοίλιος, ἀνὴρ δραστήριος ἀρχῇ
κοσμηθεὶς αὐτοκράτορι, ἣν ἐπὶ τὸ βασιλικώτερον ἐξήγαγεν.
ἐλάσας δὲ μέχρι Τύσκλου πόλεως, ἣν Αἰκανοὶ
τῷ πρόσθεν ἐνιαυτῷ καταλαβόμενοι καὶ διαρπάσαντες
ὑπὸ Ῥωμαίων ἐξεκρούσθησαν, ἀνθρώπους τε
πολλοὺς ἐκ τῶν ἀγρῶν συνήρπασε καὶ βοσκήματα, ὅσα
κατέλαβε, καὶ τοὺς καρποὺς τῆς γῆς ἐν ἀκμῇ ὄντας
 ἔφθειρεν.
</p>
</div3>
<div3 type="section" n="5">
<p>ἀφικομένης δὲ πρεσβείας, ἣν ἀπέστειλεν
<milestone unit="reiskpage" n="2047"/>
ἡ Ῥωμαίων βουλὴ μαθεῖν ἀξιοῦσα, τί παθόντες Αἰκανοὶ
πολεμοῦσι τοῖς Ῥωμαίων συμμάχοις, φιλίας τʼ
αὐτοῖς ὀμωμοσμένης νεωστὶ καὶ οὐδενὸς ἐν τῷ μεταξὺ
χρόνῳ γενομένου προσκρούσματος τοῖς ἔθνεσι, καὶ
παραινούσης τῷ Κοιλίῳ τούς τʼ αἰχμαλώτους αὐτῶν
οὓς εἶχεν ἀφιέναι καὶ τὴν στρατιὰν ἀπάγειν καὶ περὶ
ὧν ἠδίκησεν ἢ κατέβλαψε Τυσκλάνους δίκην ὑποσχεῖν,
πολὺν μὲν χρόνον διέτριψεν ὁ Γράγχος οὐδʼ εἰς λόγους
τοῖς πρεσβευταῖς ἐρχόμενος, ὡς ἐν ἀσχολίαις δή
</p>
</div3>
<div3 type="section" n="6">
<p> τισι γεγονώς. ἐπεὶ δʼ οὖν ἔδοξεν αὐτῷ προσάγειν
τοὺς πρέσβεις, κἀκεῖνοι τοὺς ἐπισταλέντας ὑπὸ τῆς
βουλῆς λόγους διεξῆλθον· θαυμάζω. φησίν, ὑμῶν, ὦ
Ῥωμαῖοι, τί δή ποτʼ αὐτοὶ μὲν ἅπαντας ἀνθρώπους
ἡγεῖσθε πολεμίους, καὶ ὑφʼ ὧν οὐδὲν κακὸν πεπόνθατε,
ἀρχῆς καὶ τυραννίδος ἕνεκα, Αἰκανοῖς δʼ οὐ συγχωρεῖτε
παρὰ τουτωνὶ Τυσκλάνων ἐχθρῶν ὄντων ἀναπράττεσθαι
δίκας, οὐθενὸς ἡμῖν διωμολογημένου περὶ αὐτῶν,
</p>
</div3>
<div3 type="section" n="7">
<p>ὅτε τὰς πρὸς ὑμᾶς ἐποιούμεθα συνθήκας. εἰ μὲν
<pb id="v.4p.43"/>
<milestone unit="reiskpage" n="2048"/>οὖν τῶν ὑμετέρων ἰδίων ἀδικεῖσθαί τι ἢ βλάπτεσθαι
λέγετε ὑφʼ ἡμῶν, τὰ δίκαια ὑφέξομεν ὑμῖν κατὰ τὰς
ὁμολογίας· εἰ δὲ περὶ Τυσκλάνων ἀναπραξόμενοι δίκας
ἥκετε, οὐθείς ἐστιν ὑμῖν πρὸς ἐμὲ περὶ τούτων λόγος,
ἀλλὰ πρὸς ταύτην λαλεῖτε τὴν φηγόν· δείξας αὐτοῖς 
τινα πλησίον πεφυκυῖαν.
</p>
</div3>
</div2>
<div2 type="chapter" n="23">
<div3 type="section" n="1">
<p>
Ῥωμαῖοι δὲ τοιαῦτα ὑβρισθέντες ὑπὸ τοῦ
ἀνδρὸς οὐκ εὐθὺς ὀργῇ ἐπιτρέψαντες ἐξήγαγον τὴν
στρατιάν, ἀλλὰ καὶ δευτέραν ὡς αὐτὸν ἀπέστειλαν
πρεσβείαν καὶ τοὺς Φητιάλεις καλουμένους ἄνδρας 
ἱερεῖς ἔπεμψαν ἐπιμαρτυρόμενοι θεούς τε καὶ δαίμονας,
ὅτι μὴ δυνηθέντες τῶν δικαίων τυχεῖν ὅσιον
<milestone unit="reiskpage" n="2049"/>ἀναγκασθήσονται πόλεμον ἐκφέρειν· καὶ μετὰ ταῦτα
τὸν ὕπατον ἀπέστειλαν.
</p>
</div3>
<div3 type="section" n="2">
<p>ὁ δὲ Γράγχος, ἐπειδὴ τοὺς 
Ῥωμαίους προσιόντας ἔμαθεν, ἀναστήσας τὴν δύναμιν 
ἀπῆγε προσωτέρω, τῶν πολεμίων ἐκ ποδὸς ἑπομένων,
βουλόμενος αὐτοὺς εἰς τοιαῦτα προαγαγέσθαι χωρία,
ἐν οἷς πλεονεκτήσειν ἔμελλεν· ὅπερ καὶ συνέβη. φυλάξας
γὰρ αὐλῶνα περικλειόμενον ὄρεσιν, ὡς ἐνέβαλον
εἰς τοῦτον οἱ Ῥωμαῖοι διώκοντες αὐτόν, ὑποστρέφει 
τε καὶ στρατοπεδεύεται κατὰ τὴν ἐκ τοῦ αὐλῶνος ἔξω
φέρουσαν ὁδόν.
</p>
</div3>
<div3 type="section" n="3">
<p>ἐκ δὲ τούτου συνεβεβήκει τοῖς Ῥωμαίοις 
οὐχ ὃν ἐβούλοντο ἐκλέξασθαι τόπον εἰς στρατοπεδείαν,
ἀλλʼ ὃν ἔδωκεν αὐτοῖς ὁ καιρός, ἔνθα οὔθʼ
ἵπποις χιλὸν εὔπορον ἦν λαμβάνειν, ὄρεσι περικλειομένου 
<pb id="v.4p.44"/>
τοῦ τόπου ψιλοῖς καὶ δυσβάτοις, οὔθʼ ἑαυτοῖς
τροφὰς ἐκ τῆς πολεμίας συγκομίζειν, ἐπειδὴ κατανάλωντο
ἃς οἴκοθεν ἔφερον, οὔτε μεταστρατοπεδεύσασθαι
τῶν πολεμίων ἀντικαθημένων καὶ κωλυόντων
τὰς ἐξόδους. βιάσασθαί τε προελόμενοι καὶ προελθόντες
<milestone unit="reiskpage" n="2050"/>
εἰς μάχην ἀνεκρούσθησαν καὶ πολλὰς πληγὰς
λαβόντες εἰς τὸν αὐτὸν κατεκλείσθησαν χάρακα. ὁ δὲ
Κοίλιος ἐπαρθεὶς τῷ προτερήματι τούτῳ περιετάφρευέ
τε αὐτοὺς καὶ περιεχαράκου καὶ πολλὰς ἐλπίδας εἶχε
 λιμῷ πιεσθέντας παραδώσειν αὐτῷ τὰ ὅπλα.
</p>
</div3>
<div3 type="section" n="4">
<p>ἀφικομένης
δʼ εἰς Ῥώμην περὶ τούτων ἀγγελίας Κόιντος
Φάβιος ὁ καταλειφθεὶς ἐπὶ τῆς πόλεως ἔπαρχος ἀπὸ
τῆς σὺν αὐτῷ στρατιᾶς ὅσον ἦν ἀκμαιότατόν τε καὶ
κράτιστον ἐπιλέξας μέρος ἐπὶ συμμαχίαν ἔπεμψε τῷ
ὑπάτῳ. ἡγεῖτο δὲ τῆς δυνάμεως ταύτης Τίτος Κοίντιος
ὁ ταμίας ἀνὴρ ὑπατικός.
</p>
</div3>
<div3 type="section" n="5">
<p>πρὸς δὲ τὸν ἕτερον
τῶν ὑπάτων Ναύτιον ἐπὶ τῆς ἐν Σαβίνοις στρατιᾶς
ὄντα γράμματα διαπέμψας τά τε συμβάντα τῷ Μηνυκίῳ
διεσάφησε καὶ αὐτὸν ἥκειν ἠξίου διὰ ταχέων.
κἀκεῖνος ἐπιτρέψας τοῖς πρεσβευταῖς τὸν χάρακα φυλάττειν
αὐτὸς σὺν ὀλίγοις ἱππεῦσιν εἰς τὴν Ῥώμην
<milestone unit="reiskpage" n="2051"/>
ἐλαύνει συντόνῳ χρησάμενος ἱππασίᾳ· εἰσελθὼν δʼ εἰς
τὴν πόλιν ἔτι πολλῆς νυκτὸς οὔσης ἐβουλεύετο σὺν
τῷ Φαβίῳ καὶ τῶν ἄλλων πολιτῶν τοῖς πρεσβυτάτοις,
ὅ τι χρὴ ποιεῖν. ἐπεὶ δὲ πᾶσιν ἐδόκει δικτάτορος
δεῖσθαι ὁ καιρός, ἀποδείκνυσιν ἐπὶ τὴν ἀρχὴν ταύτην
<pb id="v.4p.45"/>
Λεύκιον <add>Κοίντιον</add> Κικιννᾶτον. καὶ αὐτὸς μὲν
ταῦτα διαπραξάμενος ᾤχετο πάλιν ἐπὶ τὸ στρατόπεδον,
</p>
</div3>
</div2>
<div2 type="chapter" n="24">
<div3 type="section" n="1">
<p>
ὁ δὲ τῆς πόλεως ἔπαρχος Φάβιος ἔπεμπε
τοὺς παραληψομένους τὸν Κοίντιον ἐπὶ τὴν ἀρχήν.
ἔτυχε δὲ καὶ τότε ὁ ἀνὴρ τῶν κατʼ ἀγρὸν ἔργων τι 
διαπραττόμενος· ἰδὼν δὲ τὸν προσιόντα ὄχλον καὶ
ὑποπτεύσας ἐπʼ αὐτὸν ἥκειν ἐσθῆτά τʼ ἐλάμβανεν εὐπρεπεστέραν
καὶ ὑπαντήσων αὐτοῖς ἐπορεύετο.
</p>
</div3>
<div3 type="section" n="2">
<p>ὡς δʼ 
ἐγγὺς ἦν, ἵππους τʼ αὐτῷ φαλάροις κεκοσμημένους
ἐκπρεπέσι προσῆγον καὶ πελέκεις ἅμα ταῖς ῥάβδοις 
εἰκοσιτέτταρας παρέστησαν ἐσθῆτά τε ἁλουργῆ καὶ τἆλλα
<milestone unit="reiskpage" n="2052"/>παράσημα, οἷς πρότερον ἡ τῶν βασιλέων ἐκεκόσμητο
ἀρχή, προσήνεγκαν. ὁ δὲ μαθών, ὅτι δικτάτωρ ἀποδέδεικται
τῆς πόλεως, οὐχ ὅπως ἠγάπησε τηλικαύτης
τιμῆς τυχών, ἀλλὰ προσαγανακτήσας εἶπεν· ἀπολεῖται 
ἄρα καὶ τούτου τοῦ ἐνιαυτοῦ ὁ καρπὸς διὰ τὰς ἐμὰς
ἀσχολίας, καὶ πεινήσομεν ἅπαντες κακῶς.
</p>
</div3>
<div3 type="section" n="3">
<p>μετὰ ταῦτα 
παραγενόμενος εἰς τὴν πόλιν πρῶτον μὲν ἐθάρρυνε
τοὺς πολίτας λόγον ἐν τῷ πλήθει διεξελθὼν ἐξεγεῖραι
τὰς ψυχὰς δυνάμενον ἐλπίσιν ἀγαθαῖς ἔπειτα συναγαγὼν 
ἅπαντας τοὺς ἐν ἀκμῇ, τούς τε κατὰ <add>τὴν</add>
πόλιν καὶ τοὺς ἐκ τῶν ἀγρῶν, καὶ τὰς παρὰ τῶν συμμάχων
ἐπικουρίας μεταπεμψάμενος ἱππάρχην τʼ ἀποδείξας
Λεύκιον Ταρκύνιον, ἄνδρα τῶν ἠμελημένων μὲν
διὰ πενίαν, τὰ δὲ πολέμια γενναῖον, ἐξῆγε συγκεκροτημένην
<milestone unit="reiskpage" n="2053"/>ἔχων δύναμιν, καὶ καταλαβὼν τὸν ταμίαν Τίτον
<pb id="v.4p.46"/>
Κοίντιον ἀναδεχόμενον αὐτοῦ τὴν παρουσίαν, λαβὼν
καὶ τὴν σὺν ἐκείνῳ δύναμιν ἧκεν ἐπὶ τοὺς πολεμίους.
</p>
</div3>
<div3 type="section" n="4">
<p>ὡς δὲ κατώπτευσε τὴν τῶν χωρίων φύσιν, ἐν οἷς ἦν
τὰ στρατόπεδα, μέρος μέν τι τῆς στρατιᾶς ἐπὶ τοῖς
μετεώροις ἔταξεν, ὡς μήτε βοήθεια παραγένοιτο τοῖς
Αἰκανοῖς ἑτέρα μήτε τροφαί, τὴν δὲ λοιπὴν δύναμιν
αὐτὸς ἔχων προῆγεν ἐκτεταγμένην ὡς εἰς μάχην. καὶ
ὁ Κοίλιος οὐθὲν ὑποδείσας  —  ἥ τε γὰρ δύναμις ἡ περὶ
αὐτὸν ἦν οὐκ ὀλίγη, καὶ αὐτὸς ἐδόκει ψυχὴν οὐ κακὸς
εἶναι <add>κατὰ</add> τὰ πολέμια  —  δέχεται αὐτὸν ἐπιόντα, καὶ
</p>
</div3>
<div3 type="section" n="5">
<p>γίνεται μάχη καρτερά. χρόνου δὲ πολλοῦ διελθόντος καὶ
τῶν Ῥωμαίων διὰ τοὺς συνεχεῖς πολέμους ἀναφερόντων
τὸν πόνον τῶν τε ἱππέων κατὰ τὸ κάμνον μέρος ἀεὶ
ἐπιβοηθούντων τοῖς πεζοῖς ἡσσηθεὶς ὁ Γράγχος κατακλείεται
πάλιν εἰς τὸν ἑαυτοῦ χάρακα. καὶ μετὰ τοῦθʼ
ὁ Κοίντιος περιταφρεύσας αὐτὸν ὑψηλῷ χάρακι καὶ
πύργοις πυκνοῖς περιλαβών, ἐπεὶ κάμνοντα ἔμαθε τῶν
ἀναγκαίων τῇ σπάνει, αὐτός τε προσβολὰς ἐποιεῖτο
<milestone unit="reiskpage" n="2054"/>
συνεχεῖς πρὸς τὸν χάρακα τῶν Αἰκανῶν καὶ τῷ Μηνυκίῳ
</p>
</div3>
<div3 type="section" n="6">
<p> προσέταξεν ἀπὸ τῶν ἑτέρων ἐξιέναι μερῶν. ὥστε
ἠναγκάσθησαν οἱ Αἰκανοὶ τροφῆς τε ἀπορούμενοι καὶ
συμμάχων βοήθειαν ἀπεγνωκότες πολιορκούμενοί τε
πολλαχόθεν ἱκετηρίας ἀναλαβόντες ἐπιπρεσβεύεσθαι
πρὸς τὸν Κοίντιον περὶ φιλίας <del>διαλεγόμενοι</del>. ὁ δὲ
τοῖς μὲν ἄλλοις Αἰκανοῖς ἔφη σπένδεσθαι καὶ διδόναι
<pb id="v.4p.47"/>
τοῖς σώμασι τὴν ἄδειαν τά τε ὅπλα ἀποθεμένοις καὶ
καθʼ ἕνα διεξιοῦσιν ὑπὸ ζυγόν, Γράγχῳ δὲ τῷ ἡγεμόνι
τῶν πολεμίων καὶ τοῖς σὺν ἐκείνῳ βουλεύσασι
τὴν ἀπόστασιν ὡς πολεμίοις χρήσασθαι, ἐκέλευσέ τε
αὐτοῖς ἄγειν τοὺς ἄνδρας δεδεμένους.
</p>
</div3>
<div3 type="section" n="7">
<p>ὑπομενόντων 
δὲ ταῦτα τῶν Αἰκανῶν τελευταῖον αὐτοῖς ἐκεῖνο
προσέταξεν· ἐπειδὴ Τύσκλον πόλιν Ῥωμαίων σύμμαχον
ἐξηνδραποδίσαντο καὶ διήρπασαν οὐδὲν ὑπὸ Τυσκλάνων
παθόντες κακόν, ἀντιπαρασχεῖν ἑαυτῷ πόλιν τῶν
<milestone unit="reiskpage" n="2055"/>σφετέρων, Κορβιῶνα, τὰ ὅμοια διαθεῖναι.
</p>
</div3>
<div3 type="section" n="8">
<p>ταύτας 
λαβόντες τὰς ἀποκρίσεις οἱ πρέσβεις τῶν Αἰκανῶν
προῄεσαν καὶ μετʼ οὐ πολὺ παρῆσαν ἄγοντες τὸν
Γράγχον καὶ τοὺς σὺν αὐτῷ δεδεμένους· αὐτοὶ δὲ τὰ
ὅπλα θέντες ἐξέλιπον τὴν παρεμβολὴν διαπορευόμενοι,
καθάπερ ὁ στρατηγὸς ἐκέλευσε, διὰ τοῦ Ῥωμαίων 
χάρακος καθʼ ἕνα ὑπὸ ζυγόν, καὶ τὴν Κορβιῶνα κατὰ
τὰς ὁμολογίας παρέδοσαν, τὰ ἐλεύθερα σώματα μόνον
ἐξελθεῖν αἰτησάμενοι, περὶ ὧν διήλλαξαν τοὺς Τυσκλάνων αἰχμαλώτους.
</p>
</div3>
</div2>
<div2 type="chapter" n="25">
<div3 type="section" n="1">
<p>
παραλαβὼν δὲ ὁ Κοίντιος τὴν πόλιν τὰ 
μὲν ἐπιφανέστατα τῶν λαφύρων εἰς Ῥώμην ἐκέλευσε
φέρειν, τὰ δʼ ἄλλα πάντα διελέσθαι κατὰ λόχους
ἐπέτρεψε τοῖς τε σὺν αὐτῷ παραγενομένοις στρατιώταις
καὶ τοῖς ἅμα Κοιντίῳ τῷ ταμίᾳ προαποσταλεῖσι.
τοῖς δὲ μετὰ Μηνυκίου τοῦ ὑπάτου κατακλεισθεῖσιν 
<pb id="v.4p.48"/>
ἐν τῷ χάρακι μεγάλην ἔφη δεδωκέναι δωρεὰν τὰ σώματα
αὐτῶν ἐκ θανάτου ῥυσάμενος.
</p>
</div3>
<div3 type="section" n="2">
<p>ταῦτα πράξας
καὶ τὸν Μηνύκιον ἀποθέσθαι τὴν ἀρχὴν ἀναγκάσας
ἀνέστρεψεν εἰς τὴν Ῥώμην καὶ κατήγαγε λαμπρότατον
<milestone unit="reiskpage" n="2056"/>
ἁπάντων ἡγεμόνων θρίαμβον, ἐν ἡμέραις ἑκκαίδεκα
ταῖς πάσαις, ἀφʼ ἧς παρέλαβε τὴν ἀρχήν, στρατόπεδόν
τε σώσας φίλιον καὶ πολεμίων δύναμιν ἀκμάζουσαν
καθελὼν πόλιν τε αὐτῶν πορθήσας καὶ φρουρὰν αὐτῆς
ὑπολιπὼν τόν τε ἡγεμόνα τοῦ πολέμου καὶ τοὺς
ἄλλους ἐπιφανεῖς ἄνδρας ἁλύσει δεδεμένους ἀγαγών.
</p>
</div3>
<div3 type="section" n="3">
<p>καὶ ὃ μάλιστα πάντων αὐτοῦ θαυμάζειν ἄξιον, ὅτι
τὴν τοσαύτην ἀρχὴν εἰς ἑξάμηνον εἰληφὼς οὐκ ἐχρήσατο
παντὶ τῷ νόμῳ, ἀλλὰ συναγαγὼν τὸν δῆμον εἰς
ἐκκλησίαν καὶ περὶ τῶν πεπραγμένων λόγον ἀποδοὺς
ἐξωμόσατο τὴν ἀρχὴν τῆς τε βουλῆς δεομένης γῆν τε
ὅσην ἐβούλετο λαβεῖν ἐκ τῆς δορικτήτου καὶ ἀνδράποδα
καὶ χρήματα ἐκ τῶν λαφύρων ἐπανορθῶσαι τὴν
πενίαν πλούτῳ δικαίῳ, ὃν ἀπὸ πολεμίων κάλλιστον
ἐκτήσατο τοῖς ἰδίοις πόνοις, οὐκ ἠξίωσε, φίλων τε
καὶ συγγενῶν δωρεὰς προσφερόντων μεγάλας καὶ ἀντὶ
<milestone unit="reiskpage" n="2057"/>
παντὸς ἀγαθοῦ τιθεμένων ἐκεῖνον τὸν ἄνδρα εὖ
ποιεῖν, ἐπαινέσας αὐτοὺς τῆς προθυμίας οὐθὲν τῶν
διδομένων ἔλαβεν, ἀλλʼ ἀπῆλθε πάλιν εἰς τὸ μικρὸν
ἐκεῖνο χωρίον, καὶ τὸν αὐτουργὸν αὐτοῦ ἀντὶ τοῦ
βασιλικοῦ μετειλήφει βίον, μεῖζον φρονῶν ἐπὶ πενίᾳ
</p>
</div3>
<div3 type="section" n="4">
<p>ἢ ἄλλοι ἐπὶ πλούτῳ. μετʼ οὐ πολὺν δὲ χρόνον καὶ
Ναύτιος, ἅτερος τῶν ὑπάτων, νικήσας Σαβίνους ἐκ
<pb id="v.4p.49"/>
παρατάξεως καὶ τῆς χώρας αὐτῶν πολλὴν καταδραμὼν
ἀπῆγεν ἐπʼ οἴκου τὰς δυνάμεις.
</p>
</div3>
</div2>
<div2 type="chapter" n="26">
<div3 type="section" n="1">
<p>
μετὰ δὲ τούτους ὀλυμπιὰς μὲν ἦν ὀγδοηκοστὴ
καὶ πρώτη, ἣν ἐνίκα στάδιον Πολύμναστος
Κυρηναῖος, Ἀθήνησι δὲ ἄρχων Καλλίας, ἐφʼ οὗ τὴν 
ὕπατον ἀρχὴν ἐν Ῥώμῃ παρέλαβε Γάιος Ὁράτιος καὶ
Κόιντος Μηνύκιος. ἐπὶ τούτων Σαβῖνοι πάλιν στρατεύσαντες
ἐπὶ Ῥωμαίους πολλὴν τῆς χώρας αὐτῶν
ἐδῄωσαν, καὶ ἧκον οἱ φυγόντες ἐκ τῶν ἀγρῶν ἀθρόοι
κρατεῖσθαι πάντα ὑπʼ αὐτῶν τὰ μεταξὺ Κρουστομερείας
<milestone unit="reiskpage" n="2058"/>τε καὶ Φιδήνης λέγοντες.
</p>
</div3>
<div3 type="section" n="2">
<p>Αἰκανοί τε οἱ νεωστὶ 
καταπολεμηθέντες ἐν τοῖς ὅπλοις αὖθις ἦσαν· καὶ οἱ
μὲν ἀκμαιότατοι αὐτῶν νυκτὸς ἐλάσαντες ἐπὶ Κορβιῶνα
πόλιν, ἣν τῷ παρελθόντι ἐνιαυτῷ Ῥωμαίοις
παρέδοσαν, τήν τε φρουρὰν τὴν ἐν αὐτῇ κοιμωμένην 
εὑρόντες κατέσφαξαν πλὴν ὀλίγων, οἳ ἔτυχον ἀφυστεροῦντες,
οἱ δὲ λοιποὶ μεγάλῃ χειρὶ στρατεύσαντες ἐπὶ
πόλιν Ὀρτῶνα τοῦ Λατίνων ἔθνους ἐξ ἐφόδου καταλαμβάνονται,
καὶ ὅσα Ῥωμαίους οὐχ οἷοί τε ἦσαν
ἐργάσασθαι, ταῦτα διʼ ὀργὴν τοὺς συμμάχους αὐτῶν 
διέθεσαν.
</p>
</div3>
<div3 type="section" n="3">
<p>τοὺς μὲν γὰρ ἐν ἥβῃ πάντας, πλὴν εἴ 
τινες διέφυγον εὐθὺς ἁλισκομένης τῆς πόλεως, ἀπέκτειναν,
γυναῖκας δὲ καὶ παῖδας αὐτῶν καὶ τὰ γηραιὰ
τῶν σωμάτων ἠνδραποδίσαντο, καὶ τῶν χρημάτων ὅσα
δύναμις ἦν αὐτοῖς φέρειν συσκευασάμενοι κατὰ σπουδήν, 
<pb id="v.4p.50"/>
πρὶν ἅπαντας ἐπιβοηθῆσαι Λατίνους, ἀνέστρεψαν.
</p>
</div3>
<div3 type="section" n="4">
<p>τούτων δὲ ἅμα προσαγγελλομένων ὑπό τε Λατίνων
<milestone unit="reiskpage" n="2059"/>
καὶ τῶν ἐκ τῆς φρουρᾶς διασωθέντων ἡ μὲν βουλὴ
στρατιὰν ἐκπέμπειν ἐψηφίσατο καὶ τοὺς ὑπάτους ἀμφοτέρους
πορεύεσθαι· οἱ δὲ περὶ τὸν Οὐεργίνιον
δήμαρχοι πέμπτον ἔτος ἐπὶ τῆς αὐτῆς ὄντες ἐξουσίας
ἐκώλυον, ὥσπερ καὶ ἐν τοῖς πρότερον ἐποίουν ἔτεσιν,
ἐνιστάμενοι ταῖς στρατολογίαις τῶν ὑπάτων, τὸν ἐντὸς
τείχους πρῶτον ἀξιοῦντες καταλυθῆναι πόλεμον ἀποδοθείσης
τῷ δήμῳ τῆς περὶ τοῦ νόμου διαγνώσεως,
ὃν ὑπὲρ τῆς ἰσηγορίας εἰσέφερον, ὅ τε δῆμος αὐτοῖς
συνελάμβανε πολλοὺς κατὰ τῆς βουλῆς καὶ ἐπιφθόνους
διεξιοῦσι λόγους.
</p>
</div3>
<div3 type="section" n="5">
<p>ἑλκομένου δὲ τοῦ χρόνου καὶ οὔτε
τῶν ὑπάτων ὑπομενόντων προβουλεῦσαί τε καὶ εἰς
τὸν δῆμον ἐξενεγκεῖν τὸν νόμον, οὔτε τῶν δημάρχων
συγχωρῆσαι βουλομένων τὴν καταγραφὴν καὶ τὴν
ἔξοδον τῆς στρατιᾶς γενέσθαι, λόγων τε πολλῶν καὶ
κατηγοριῶν, ἃς ἐποιοῦντο κατʼ ἀλλήλων ἔν τε ταῖς
ἐκκλησίαις καὶ ἐπὶ τῆς βουλῆς μάτην ἀναλισκομένων,
<milestone unit="reiskpage" n="2060"/>
ἑτέρα τις εἰσαχθεῖσα ὑπὸ τῶν δημάρχων ἐπὶ τῇ βουλῇ
πολιτεία καὶ παρακρουσαμένη τὸ συνέδριον, τὴν μὲν
τότε κατέχουσαν στάσιν ἐπράυνεν, ἑτέρων δὲ πολλῶν
καὶ μεγάλων ἐγένετο πλεονεκτημάτων αἰτία τῷ δήμῳ.
διηγήσομαι δὲ καὶ ταύτην τὴν δυναστείαν ὃν τρόπον
ὁ δῆμος ἔλαβε.
</p>
</div3>
</div2>
<div2 type="chapter" n="27">
<div3 type="section" n="1">
<p>
φθειρομένης καὶ διαρπαζομένης τῆς τε
Ῥωμαίων καὶ τῶν συμμάχων γῆς, καὶ τῶν πολεμίων
ὡς διʼ ἐρημίας ἐλαυνόντων κατʼ ἐλπίδα τοῦ μηδεμίαν
<pb id="v.4p.51"/>
ἐπʼ αὐτοὺς ἐξελεύσεσθαι δύναμιν διὰ τὴν κατέχουσαν
ἐν τῇ πόλει στάσιν, οἱ μὲν ὕπατοι τὴν βουλὴν συνήγαγον,
ὡς περὶ τῶν ὅλων ἔσχατον τοῦτο βουλευσόμενοι.
</p>
</div3>
<div3 type="section" n="2">
<p>ῥηθέντων δὲ πολλῶν λόγων πρῶτος ἐρωτηθεὶς 
γνώμην Λεύκιος Κοίντιος, ὁ τῷ παρελθόντι γενόμενος 
ἔτει δικτάτωρ, ἀνὴρ οὐ μόνον τὰ πολέμια δεινότατος
τῶν καθʼ ἑαυτόν, ἀλλὰ καὶ τὰ πολιτικὰ δοκῶν εἶναι
φρονιμώτατος, γνώμην ἀπεφήνατο <add>τήνδε</add>· μάλιστα
<milestone unit="reiskpage" n="2061"/>μὲν πείθειν τούς τε δημάρχους καὶ τοὺς ἄλλους πολίτας
τὴν μὲν ὑπὲρ τοῦ νόμου διάγνωσιν οὐθὲν ἐν τῷ 
παρόντι κατεπείγουσαν εἰς ἑτέρους ἀναβαλέσθαι καιροὺς
ἐπιτηδειοτέρους, τὸν δʼ ἐν χερσὶν ὄντα καὶ ὅσον
οὔπω τῇ πόλει πλησιάζοντα πόλεμον ἄρασθαι πάσῃ
προθυμίᾳ, καὶ μὴ περιιδεῖν τὴν μετὰ πολλῶν κτηθεῖσαν
ἡγεμονίαν πόνων αἰσχρῶς καὶ ἀνάνδρως ἀπολομένην.
</p>
</div3>
<div3 type="section" n="3">
<p>ἐὰν δὲ μὴ πείθηται ὁ δῆμος, τοὺς πατρικίους 
ἅμα τοῖς πελάταις καθοπλισαμένους τῶν τʼ
ἄλλων πολιτῶν παραλαβόντας, οἷς ἦν ἑκοῦσι συνάρασθαι
τοῦ καλλίστου <add>ὑπὲρ</add> τῆς πατρίδος ἀγῶνος,
χωρεῖν προθύμως ἐπὶ τὸν πόλεμον θεούς, ὅσοι φυλάττουσι 
τὴν Ῥωμαίων πόλιν, ἡγεμόνας τῆς ἐξόδου ποιησαμένους.
</p>
</div3>
<div3 type="section" n="4">
<p>συμβήσεσθαι γὰρ αὐτοῖς δυεῖν καλῶν ἔργων 
καὶ δικαίων θάτερον, ἢ νίκην ἐξενέγκασθαι πασῶν
ὧν αὐτοί ποτε ἢ οἱ πατέρες ἐξηνέγκαντο λαμπροτάτην,
<pb id="v.4p.52"/>
ἢ περὶ τῶν ἐν αὐτῇ καλῶν εὐψύχως ἀγωνιζομένοις
ἀποθανεῖν. ταύτης μέντοι τῆς καλῆς πείρας οὔτʼ αὐτὸς
ἀπολείψεσθαι ἔφη, ἀλλʼ ἐν ἴσῳ τοῖς κράτιστα ἐρρωμένοις
παρὼν ἀγωνιεῖσθαι, οὔτε τῶν ἄλλων τινὰ πρεσβυτέρων,
<milestone unit="reiskpage" n="2062"/>
οἷς ἐστιν ἐλευθερίας τε καὶ δόξης ἀγαθῆς λόγος.
</p>
</div3>
</div2>
<div2 type="chapter" n="28">
<div3 type="section" n="1">
<p>
ὡς δὲ καὶ τοῖς ἄλλοις ἅπασι ταῦτʼ ἐδόκει,
καὶ οὐθεὶς ἦν ὁ τἀναντία ἐρῶν, οἱ μὲν ὕπατοι
τὸν δῆμον εἰς ἐκκλησίαν συνεκάλουν. συνελθόντος δʼ
ὡς ἐπὶ καινοῖς ἀκούσμασι παντὸς τοῦ κατὰ τὴν πόλιν
ὄχλου παρελθὼν ἅτερος τῶν ὑπάτων Γάιος Ὁράτιος
ἐπειρᾶτο πείθειν τοὺς δημοτικοὺς ἑκόντας ὑπομεῖναι
καὶ ταύτην τὴν στρατείαν. ἀντιλεγόντων δὲ τῶν
δημάρχων καὶ τοῦ δήμου προσέχοντος αὐτοῖς τὸν
νοῦν παρελθὼν πάλιν ὁ ὕπατος εἶπε·
</p>
</div3>
<div3 type="section" n="2">
<p>καλὸν <add>γʼ</add>, ὦ
Οὐεργίνιε, καὶ θαυμαστὸν ἔργον ἐξειργάσασθε διασπάσαντες
ἀπὸ τῆς βουλῆς τὸν δῆμον· καὶ τὸ μὲν
ἐφʼ ὑμῖν εἶναι μέρος πάντʼ ἀπολωλέκαμεν, ὅσα παρὰ
τῶν προγόνων παραλαβόντες ἢ τοῖς ἑαυτῶν πόνοις
κτησάμενοι κατέσχομεν <del>ἀγαθά</del>.
</p>
</div3>
<div3 type="section" n="3">
<p>οὐ μὴν ἡμεῖς γʼ ἀκονιτὶ
μεθησόμεθα αὐτῶν, ἀλλʼ ἀναλαβόντες τὰ ὅπλα
μετὰ τῶν βουλομένων σώζεσθαι τὴν πατρίδα χωρήσομεν
<milestone unit="reiskpage" n="2063"/>
ἐπὶ τὸν ἀγῶνα τὰς ἀγαθὰς προβαλλόμενοι τῶν
ἔργων ἐλπίδας· καὶ εἴ τις ἄρα θεὸς ἐπισκοπεῖ τοὺς
καλοὺς καὶ δικαίους ἀγῶνας, καὶ ἡ τὴν πόλιν τήνδε
<pb id="v.4p.53"/>
αὔξουσα ἐκ πολλοῦ τύχη μήπω προλέλοιπεν αὐτήν,
κρείττους τῶν ἐχθρῶν ἐσόμεθα· εἰ δέ τις ἄρα ἐνέστηκε
δαίμων καὶ ἐναντιοῦται τῇ σωτηρίᾳ τῆς πόλεως, οὔτοι
τό γʼ ἐν ἡμῖν εὔνουν καὶ πρόθυμον ἀπολεῖται, ἀλλὰ
τὸν ἁπάντων κράτιστον θάνατον αἱρησόμεθα περὶ τῆς 
πατρίδος.
</p>
</div3>
<div3 type="section" n="4">
<p>ὑμεῖς δὲ αὐτοῦ μένοντες οἰκουρεῖτε ἅμα 
ταῖς γυναιξίν, ὦ καλοὶ καὶ γενναῖοι προστάται τῆς
πόλεως, ἐγκαταλιπόντες, μᾶλλον δὲ προδόντες ἡμᾶς,
οἷς οὔτʼ ἂν νικήσωμεν ἡμεῖς ὁ βίος ἔσται καλός, οὔτʼ
</p>
</div3>
<div3 type="section" n="5">
<p>ἂν ἄλλως χωρήσῃ τὰ καθʼ ἡμᾶς ἀσφαλής· εἰ μὴ ἄρα
<milestone unit="reiskpage" n="2064"/>ἐκείνῃ τῇ ψυχρᾷ ἐλπίδι ἐπαίρεσθε, ὡς διαφθαρέντων
τῶν πατρικίων ὑμᾶς ἐάσουσιν οἱ πολέμιοι ταύτην
ὑπολογιζόμενοι τὴν εὐεργεσίαν, καὶ συγχωρήσουσιν
ὑμῖν τὴν πατρίδα καὶ τὴν ἐλευθερίαν καὶ τὴν ἡγεμονίαν
καὶ πάντα τἆλλα ἀγαθά, ὅσα νῦν ἔχετε, καρποῦσθαι, 
ὧν ὑμεῖς ὅτε τὰ ἄριστα ἐφρονεῖτε πολλὴν
μὲν γῆν ἀπετέμεσθε, πολλὰς δὲ πόλεις ἐξανδραποδισάμενοι
κατεσκάψατε, πολλὰ δὲ καὶ μεγάλα καὶ οὐδʼ
ὑπὸ τοῦ παντὸς αἰῶνος ἀφανισθησόμενα τρόπαια καὶ
</p>
</div3>
<div3 type="section" n="6">
<p>μνημεῖα τῆς ἔχθρας ἀνεστήσατε. ἀλλὰ τί τῷ δήμῳ 
ταῦτʼ ἐπιτιμῶ, ὃς οὐδέποτε πονηρὸς ἑκὼν ἐγένετο,
μᾶλλον ἢ οὐχ ὑμῖν, ὦ Οὐεργίνιε, τοῖς τὰ καλὰ ταῦτα
πολιτευομένοις; ἡμῖν μὲν οὖν, οἷς ἀνάγκη μηδὲν ταπεινὸν
φρονεῖν, δέδοκταί τε καὶ οὐθὲν ἔσται τὸ κωλύσον
ἄρασθαι τὸν ὑπὲρ τῆς πατρίδος ἀγῶνα, ὑμῖν δὲ 
τοῖς ἐγκαταλιποῦσι καὶ προδοῦσι τὸ κοινὸν ἥξει δίκη
<pb id="v.4p.54"/>
τιμωρὸς οὐ μεμπτὴ παρὰ θεῶν, ἐὰν ἄρα διαφύγητε
τὴν παρʼ ἀνθρώπων κόλασιν.
</p>
</div3>
<div3 type="section" n="7">
<p>ἀλλʼ οὐδὲ ταύτην διαφεύξεσθε·
καὶ μή με δεδίττεσθαι ὑπολάβητε, ἀλλʼ εὖ
<milestone unit="reiskpage" n="2065"/>
ἴστε, ὅτι οἱ καταλειφθέντες ἡμῶν ἐνθάδε φύλακες τῆς
πόλεως, ἐὰν κρείττω τὰ τῶν ἐχθρῶν γένηται, φρονήσουσιν
ἃ προσῆκεν αὐτοῖς φρονεῖν. οὐ γὰρ ἤδη βαρβάροις
μέν τισιν ἁλισκομένοις ὑπὸ τῶν πολεμίων εἰς
νοῦν ἦλθε μήτε γυναικῶν αὐτοῖς παραχωρῆσαι μήτε
παίδων μήτε πόλεων, ἀλλὰ τὰς μὲν ἐμπρῆσαι, τὰς δὲ
</p>
</div3>
<div3 type="section" n="8">
<p> κατασφάξαι, Ῥωμαίοις δʼ ἄρα, οἷς ἑτέρων ἄρχειν
πάτριόν ἐστιν, οὐ παραστήσεται ταῦτα περὶ ἑαυτῶν
φρονεῖν; οὐχ οὕτως ἀγεννεῖς ἔσονται, ἀλλʼ ἀφʼ ὑμῶν
τῶν ἐχθίστων ἀρξάμενοι τότε χωρήσουσι πρὸς τὰ
φίλια. πρὸς ταῦτα ὁρῶντες ἐκκλησιάζετε καὶ νόμους
εἰσφέρετε καινούς.
</p>
</div3>
</div2>
<div2 type="chapter" n="29">
<div3 type="section" n="1">
<p>
ταῦτα καὶ πολλὰ τούτοις ὅμοια εἰπὼν
παρεστήσατο τοὺς πρεσβυτάτους τῶν πατρικίων κλαίοντας,
οὓς ἰδόντες πολλοὶ τῶν δημοτικῶν οὐδʼ αὐτοὶ
κατέχειν τὰ δάκρυα ἐδύναντο. γενομένης δὲ πολλῆς
συμπαθείας πρός τε τὰς ἡλικίας τῶν ἀνδρῶν καὶ πρὸς
<milestone unit="reiskpage" n="2066"/>
</p>
</div3>
<div3 type="section" n="2">
<p>τὰς ἀξίας μικρὸν ἐπισχὼν ὁ ὕπατος· οὐκ αἰσχύνεσθε,
ἔφησεν, ὦ πολῖται, οὐδὲ κατὰ γῆς δύεσθε, εἰ οἵδε οἱ
γέροντες ὑπὲρ ὑμῶν τῶν νέων τὰ ὅπλα ἀναλήψονται,
ἀλλʼ ὑπομενεῖτε ἀπολειφθῆναι τούτων ἡγουμένων, οὓς
ἀεὶ πατέρας ἐκαλεῖτε; ὦ σχέτλιοι ὑμεῖς καὶ οὐδὲ πολῖται
<pb id="v.4p.55"/>
ταύτης ἄξιοι λέγεσθαι τῆς γῆς, ἣν ἔκτισαν οἱ τοὺς
πατέρας ἐπὶ τῶν ὤμων ἐνέγκαντες, οἷς καὶ διʼ ὅπλων
καὶ διὰ πυρὸς ὁδοὺς ἀσφαλεῖς θεοὶ παρέσχον.
</p>
</div3>
<div3 type="section" n="3">
<p>ὡς δὲ 
κατέμαθεν ὁ Οὐεργίνιος ἀγόμενον τὸν δῆμον ὑπὸ τῶν
λόγων, δεδοικώς, μὴ παρὰ τὴν ἑαυτοῦ γνώμην κοινωνεῖν 
ὑπομείνῃ τοῦ πολέμου, παρελθὼν εἶπεν· ἡμεῖς
οὔτʼ ἐγκαταλείπομεν οὔτε προδίδομεν ὑμᾶς, ὦ πατέρες,
<milestone unit="reiskpage" n="2067"/>οὐδʼ ἂν ἀπολειφθείημεν ὑμῶν, ὥσπερ οὐδὲ πρότερον
ἠξιώσαμεν οὐδεμιᾶς ἀπολειφθῆναι στρατείας, ἀλλὰ καὶ
ζῆν αἱρούμεθα σὺν ὑμῖν καὶ πάσχειν, ὅ τι ἂν τῷ
</p>
</div3>
<div3 type="section" n="4">
<p>δαίμονι δοκῇ, μεθʼ ὑμῶν. πρόθυμοι δʼ ἐν παντὶ καιρῷ 
περὶ ὑμᾶς γεγονότες ἀξιοῦμεν μετρίας παρʼ ὑμῶν
τυχεῖν χάριτος, ὥσπερ τῶν κοινῶν κινδύνων ἰσομοιροῦμεν
ὑμῖν, οὕτως καὶ τῶν δικαίων τὸ ἴσον ἔχειν,
νόμους καταστησάμενοι φύλακας τῆς ἐλευθερίας, οἷς 
ἅπαντες ἀεὶ χρησόμεθα.
</p>
</div3>
<div3 type="section" n="5">
<p>εἰ δὲ προσίσταται τοῦθʼ 
ὑμῖν, καὶ οὐκ ἀξιοῦτε τοῖς ἑαυτῶν πολίταις ταύτην
συγχωρῆσαι τὴν χάριν, ἀλλὰ θανάτου τιμᾶσθε τὸ
μεταδοῦναι τῷ δήμῳ τῆς ἰσηγορίας, οὐκέτι φιλονεικοῦμεν
ὑμῖν· αἰτησόμεθα δʼ ἑτέραν παρʼ ὑμῶν χάριν, ἧς 
τυχόντες ἴσως ἂν οὐδὲ καινῶν ἔτι δεηθείημεν νόμων.
εἰσέρχεται δʼ ἡμᾶς εὐλάβεια, μή ποτε οὐδὲ ταύτης
τύχωμεν, ἐξ ἧς τῇ βουλῇ μὲν οὐδὲν ἔσται βλάβος, τῷ
δὲ δήμῳ τιμή τις ὑπάρξει καὶ φιλανθρωπία.
</p>
</div3>
</div2>
<div2 type="chapter" n="30">
<div3 type="section" n="1">
<p>
<milestone unit="reiskpage" n="2068"/>εἰπόντος δὲ τοῦ ὑπάτου, ὅτι τοῦτο τὸ 
πολίτευμα τῇ βουλῇ συγχωροῦντες οὐθενὸς ἄλλου
ἁμαρτήσονται τῶν μετρίων, καὶ κελεύοντος λέγειν
<pb id="v.4p.56"/>
ὅτου δέονται, ὀλίγα διαλεχθεὶς τοῖς συνάρχουσιν ὁ
</p>
</div3>
<div3 type="section" n="2">
<p>Οὐεργίνιος, ἐπὶ τῆς βουλῆς ἔφησεν ἐρεῖν. καὶ μετὰ
ταῦτα συναγαγόντων τὸ συνέδριον τῶν ὑπάτων παρελθὼν
καὶ τὰ δίκαια τοῦ δήμου πρὸς τὴν βουλὴν
ἅπαντα εἰσενεγκάμενος ᾐτήσατο διπλασιασθῆναι τὴν
ἀρχὴν τὴν προισταμένην τοῦ δήμου, καὶ ἀντὶ τῶν
πέντε δημάρχων δέκα εἰς ἕκαστον ἐνιαυτὸν ἀποδείκνυσθαι.
τοῦτο οἱ μὲν ἄλλοι βλάβην οὐδεμίαν ᾤοντο
τῷ κοινῷ φέρειν, ἀλλὰ διδόναι καὶ μὴ ἀντιπράττειν
παρῄνουν, ἄρχοντος τῆς γνώμης Λευκίου Κοιντίου,
</p>
</div3>
<div3 type="section" n="3">
<p>τοῦ τότε μέγιστον ἔχοντος ἐν τῇ βουλῇ κράτος. εἷς
δὲ μόνος ἀντέλεγε Γάιος Κλαύδιος, υἱὸς Ἀππίου
Κλαυδίου, τοῦ παρὰ πάντα τὸν χρόνον τοῖς εἰσηγήμασι
τῶν δημοτικῶν, εἴ τινα μὴ νόμιμα ἦν, ἐναντιωθέντος
<milestone unit="reiskpage" n="2069"/>
διαδεδεγμένος τὰ πολιτεύματα τοῦ πατρός,
καὶ ὅτʼ αὐτὸς εἶχε τὴν ὕπατον ἀρχὴν κωλύσας δοθῆναι
τοῖς δημάρχοις τὴν κατὰ τῶν ἱππέων τῶν ἐπὶ τῇ
συνωμοσίᾳ διαβαλλομένων ἐξέτασιν, καὶ μακρὸν διεξελθὼν
λόγον ἐδίδασκεν, ὅτι μετριώτερος μὲν ὁ δῆμος
οὐδὲν οὐδὲ χρηστότερος ἔσται διπλασιασθείσης
αὐτῷ τῆς ἀρχῆς, ἀνοητότερος δὲ καὶ βαρύτερος.
</p>
</div3>
<div3 type="section" n="4">
<p>οὐ
γὰρ ἐπὶ ῥητοῖς τισι παραλήψεσθαι τὴν ἀρχὴν τοὺς
ὕστερον ἀποδειχθησομένους, ὥστε μένειν ἐπὶ τοῖς
καθεστηκόσιν, ἀλλὰ καὶ τὸν περὶ τῆς κληρουχίας αὖθις
θις προθήσειν λόγον καὶ τὸν ὑπὲρ τῆς ἰσοτιμίας, καὶ
<pb id="v.4p.57"/>
πάντας ἑξῆς ζητήσειν, ὅ τι λέγοντες ἢ πράττοντες τὸ
μὲν τοῦ δήμου κράτος αὐξήσουσι, τὰς δὲ τῆς βουλῆς
τιμὰς καταλύσουσι. καὶ σφόδρα ἐκίνησε τοὺς πολλοὺς
ὁ λόγος. ἔπειτα μετήγαγεν αὐτοὺς ὁ Κοίντιος διδάσκων,
</p>
</div3>
<div3 type="section" n="5">
<p>ὅτι πρὸς τῆς βουλῆς ἐστι τὸ πολλοὺς εἶναι τοῦ
<milestone unit="reiskpage" n="2070"/>δήμου προστάτας. ἧττον γὰρ ὁμονοήσειν τοὺς πλείους
τῶν ἐλαττόνων, μίαν δὲ βοήθειαν εἶναι τοῖς κοινοῖς,
ἣν Ἄππιον Κλαύδιον τὸν Γαΐου πατέρα πρῶτον ἰδεῖν,
ἐὰν στασιάζῃ τὸ ἀρχεῖον καὶ μὴ πᾶσι τὸ αὐτὸ δοκῇ.
</p>
</div3>
<div3 type="section" n="6">
<p>ἐδόκει τε δὴ ταῦτα καὶ γίνεται δόγμα βουλῆς· ἐξεῖναι 
τῷ δήμῳ δέκα δημάρχους καθʼ ἕκαστον ἐνιαυτὸν ἀποδεικνύναι,
τῶν δὲ τότε ὄντων ἐν ἀρχῇ μηθένα. τοῦτο
τὸ προβούλευμα οἱ περὶ τὸν Οὐεργίνιον λαβόντες
ἐξήνεγκαν καὶ κυρώσαντες τὸν ἐπʼ αὐτῷ γραφέντα
νόμον δέκα δημάρχους εἰς τὸν ἐπιόντα ἐνιαυτὸν ἀπέδειξαν.
</p>
</div3>
<div3 type="section" n="7">
<p>παυσαμένης δὲ τῆς στάσεως καταγράψαντες 
τὰς δυνάμεις οἱ ὕπατοι διεκληρώσαντο τὰς ἐξόδους·
Μηνυκίῳ μὲν οὖν ὁ κατὰ Σαβίνων πόλεμος ἐδόθη,
Ὁρατίῳ δὲ ὁ κατʼ Αἰκανῶν, καὶ κατὰ σπουδὴν ἐξῄεσαν
<milestone unit="reiskpage" n="2071"/>ἀμφότεροι. Σαβῖνοι μὲν οὖν τὰς πόλεις διὰ φυλακῆς 
ἔχοντες ὑπερεῖδον ἀγομένων τε καὶ φερομένων ἁπάντων
τῶν κατὰ τοὺς ἀγρούς, Αἰκανοὶ δὲ τὴν ἐναντιωσομένην
Ῥωμαίοις δύναμιν ἀπέστειλαν.
</p>
</div3>
<div3 type="section" n="8">
<p>ἀγωνισάμενοι 
δὲ λαμπρῶς οὐχ οἷοί τε ἐγένοντο τὴν Ῥωμαίων ὑπερβαλέσθαι
δύναμιν, ἀλλʼ ἠναγκάσθησαν εἰς τὰς πόλεις 
ἀπελθεῖν ἀποβαλόντες τὸ πολίχνιον, ὑπὲρ οὗ τὸν
ἀγῶνα ἐποιοῦντο. Ὁράτιος δὲ τρεψάμενος τοὺς πολεμίους
<pb id="v.4p.58"/>
καὶ πολλὰ τῆς χώρας αὐτῶν κακώσας τοῦ τε
Κορβιῶνος τὰ τείχη κατασπάσας καὶ τὰς οἰκήσεις ἐκ
θεμελίων ἀνελὼν ἀπῆγε τὴν δύναμιν ἐπʼ οἴκου.
</p>
</div3>
</div2>
<div2 type="chapter" n="31">
<div3 type="section" n="1">
<p>
τῷ δʼ ἑξῆς ἔτει Μάρκου Οὐαλερίου καὶ
Σπορίου Οὐεργινίου τὴν ὑπατείαν ἐχόντων στρατιὰ
μὲν ὑπερόριος οὐδεμία ἐξῆλθε Ῥωμαίων, πολιτικὰ δέ
τινα προσκρούσματα τοῖς δημάρχοις πρὸς τοὺς ὑπάτους
συνέστη πάλιν, ἐξ ὧν ἔσχον οἱ δήμαρχοι παρασπάσαντές
τι τῆς ὑπατικῆς δυναστείας. τὸν μὲν γὰρ
ἔμπροσθεν χρόνον ἐκκλησίας μόνον ἦσαν οἱ δήμαρχοι
κύριοι, βουλὴν δὲ συνάγειν ἢ γνώμην ἀγορεύειν οὐκ
<milestone unit="reiskpage" n="2072"/>
ἐξῆν αὐτοῖς, ἀλλʼ ἦν τῶν ὑπάτων τοῦτο τὸ γέρας.
</p>
</div3>
<div3 type="section" n="2">
<p>οἱ δὲ τότε δήμαρχοι πρῶτοι συγκαλεῖν ἐπεβάλοντο
τὴν βουλὴν Ἰκιλλίου τὴν πεῖραν εἰσηγησαμένου, ὃς
ἡγεῖτο μὲν τοῦ ἀρχείου, δραστήριος δέ τις ἦν ἀνὴρ
καὶ ὡς Ῥωμαῖος εἰπεῖν οὐκ ἀδύνατος. εἰσέφερε γάρ
τι καὶ οὗτος πολίτευμα καινὸν ἀξιῶν ἀπομερισθῆναι
τοῖς δημόταις τόπον εἰς οἰκιῶν κατασκευὰς τὸν καλούμενον
Αὐεντῖνον. ἔστι δὲ λόφος ὑψηλὸς ἐπιεικῶς,
οὐκ ἐλάττων ἢ δώδεκα σταδίων τὴν περίμετρον, ἐμπεριεχόμενος
τῇ πόλει, ὃς οὐχ ἅπας τότε ᾠκεῖτο, ἀλλʼ
</p>
</div3>
<div3 type="section" n="3">
<p>ἦν δημόσιός τε καὶ ὕλης ἀνάπλεως. τοῦτο τὸ πολίτευμα
εἰσάγων ὁ δήμαρχος τοῖς τότε ὑπάτοις καὶ τῇ
βουλῇ προσῄει δεόμενος τὸν ἐπʼ αὐτῷ γραφέντα νόμον
προβουλεῦσαί τε καὶ εἰς τὸν δῆμον ἐξενεγκεῖν. ἀναβαλλομένων
<pb id="v.4p.59"/>
δὲ καὶ παρελκόντων τῶν ὑπάτων τὸν
<milestone unit="reiskpage" n="2073"/>χρόνον πέμψας τὸν ὑπηρέτην ὡς αὐτοὺς ἐκέλευσεν
ἐπὶ τὴν ἀρχὴν ἀκολουθεῖν καὶ τὴν βουλὴν συγκαλεῖν.
ἐπεὶ δὲ τῶν ῥαβδούχων τις ἀπήλασε τὸν ὑπηρέτην
κελευσθεὶς ὑπὸ τῶν ὑπάτων, ἀγανακτήσας ὁ Ἰκίλλιος 
καὶ οἱ συνάρχοντες αὐτοῦ, συνέλαβον τὸν ῥαβδοῦχον
καὶ ἀπῆγον ὡς ῥίψοντες κατὰ τῆς πέτρας.
</p>
</div3>
<div3 type="section" n="4">
<p>οἱ δὲ 
ὕπατοι βιάσασθαι μὲν ἢ τὸν ἀγόμενον ἀφελέσθαι, καίτοι
δεινὰ δοκοῦντες ὑβρίσθαι, ἀδύνατοι ἦσαν, ἐπεκαλοῦντο
δὲ τὴν ἐκ τῶν ἄλλων δημάρχων βοήθειαν. 
οὐθὲν γὰρ τῶν πραττομένων ὑπὸ τῆς ἀρχῆς ἐκείνης
ἐπισχεῖν ἢ κωλῦσαι τῶν ἄλλων τινὶ ἔξεστιν, ἀλλʼ
</p>
</div3>
<div3 type="section" n="5">
<p>ἑτέρου δημάρχου τοῦτʼ ἐστὶ τὸ κράτος. τοῖς δʼ ἄρα 
πᾶσιν ἦν ταῦτα κατʼ ἀρχὰς δεδογμένα μήτʼ εἰσηγήσασθαί
τινα καινὸν πολίτευμα μηθὲν ἐφʼ ἑαυτοῦ βαλόμενον, 
ἐὰν μὴ πᾶσι τὸ αὐτὸ δοκῇ, μήτε ἐναντιωθῆναί
τινα τοῖς πραττομένοις, ὅσʼ ἂν αἱ πλείους γνῶμαι
<milestone unit="reiskpage" n="2074"/>δοκιμάσωσι· καὶ περὶ τούτων εὐθὺς ἅμα τῷ παραλαβεῖν
τὴν ἀρχὴν ἱερὰ θύσαντες ὅρκους ἔδοσαν ἀλλήλοις·
οὕτως οἰόμενοι μάλιστα τὸ τῆς δημαρχίας ἀκατάλυτον 
ἔσεσθαι κράτος, ἐὰν τὸ στασιάζον ἐξ αὐτῆς
ἀναιρεθῇ.
</p>
</div3>
<div3 type="section" n="6">
<p>τοῦτο δὴ φυλάττοντες τὸ συνωμόσιον εἶπον 
ἀπάγεσθαι τὸν φύλακα τῆς ἀρχῆς τῶν ὑπάτων, κοινὴν
ἁπάντων εἶναι λέγοντες τὴν γνώμην, οὐ μὴν διέμεινάν
γʼ ἐπὶ τῆς ὀργῆς, ἀλλὰ τοῖς πρεσβυτάτοις τῶν ἐκ τοῦ 
<pb id="v.4p.60"/>
συνεδρίου παραιτουμένοις τὸν ἄνδρα ἀφῆκαν, τόν τε
φθόνον ὑφορώμενοι τοῦ πράγματος, ὅτι πρῶτοι ἔμελλον
θανάτῳ ζημιῶσαι τὸν ἄνδρα τὸ κελευσθὲν ὑπὸ
τῶν ἀρχόντων ποιήσαντα, καὶ δεδοικότες, μὴ ἀπὸ
ταύτης τῆς προφάσεως εἰς ἀπόνοιαν ἀναγκασθῶσιν οἱ πατρίκιοι τραπέσθαι.
</p>
</div3>
</div2>
<div2 type="chapter" n="32">
<div3 type="section" n="1">
<p>
μετὰ τοῦτο τὸ ἔργον συναχθείσης τῆς
βουλῆς οἱ μὲν ὕπατοι κατηγορίαν πολλὴν τῶν δημάρχων
ἐποιήσαντο· παραλαβὼν δὲ τὸν λόγον ὁ Ἰκίλλιος
περί τε τῆς εἰς τὸν ὑπηρέτην ὀργῆς ἀπελογεῖτο τοὺς
ἱεροὺς προφερόμενος νόμους, καθʼ οὓς οὔτε ἄρχοντι
<milestone unit="reiskpage" n="2075"/>
οὔτʼ ἰδιώτῃ συνεχωρεῖτο πράττειν οὐδὲν ἐναντίον
δημάρχῳ, καὶ περὶ τοῦ συγκαλεῖν τὴν βουλὴν ἐδίδασκεν,
ὡς οὐθὲν εἴη πεποιηκὼς ἄτοπον, πολλοὺς καὶ
</p>
</div3>
<div3 type="section" n="2">
<p> παντοδαποὺς εἰς τοῦτο παρασκευασάμενος λόγους. ὡς
δʼ ἀπελύσατο ταύτας τὰς κατηγορίας, τὸν ὑπὲρ τοῦ
λόφου νόμον εἰσέφερεν. ἦν δὲ τοιόσδε· ὅσα μὲν ἰδιῶταί
τινες εἶχον ἐκ <add>τοῦ</add> δικαίου κτησάμενοι, ταῦτα
τοὺς κυρίους κατέχειν· ὅσα δὲ βιασάμενοί τινες ἢ
κλοπῇ λαβόντες ᾠκοδομήσαντο, κομισαμένους τὰς δαπάνας,
ἃς ἂν οἱ διαιτηταὶ γνῶσι, τῷ δήμῳ παραδιδόναι·
τὰ δὲ ἄλλα, ὅσα ἦν δημόσια, χωρὶς ὠνῆς
τὸν δῆμον παραλαβόντα διελέσθαι.
</p>
</div3>
<div3 type="section" n="3">
<p>ἐδίδασκέ τε, ὅτι
τοῦτο τὸ πολίτευμα εἰς πολλὰ μὲν καὶ ἄλλα συνοίσει
τῇ πόλει, μάλιστα δὲ εἰς τὸ μὴ στασιάζειν ἔτι περὶ
τῆς δημοσίας χώρας τοὺς πένητας, ἣν οἱ πατρίκιοι
κατεῖχον. ἀγαπήσειν γὰρ αὐτοὺς τῆς πόλεως λαχόντας
<pb id="v.4p.61"/>
μέρος, ἐπειδὴ τῆς χώρας οὐκ ἔξεστι διὰ τοὺς
<milestone unit="reiskpage" n="2076"/>ἐσφετερισμένους αὐτὴν πολλοὺς ὄντας καὶ δυνατούς.
</p>
</div3>
<div3 type="section" n="4">
<p>τοιούτων ῥηθέντων ὑπʼ αὐτοῦ λόγων ὁ μὲν ἀντιλέγων 
Γάιος Κλαύδιος ἦν μόνος, οἱ δὲ συγκαταινοῦντες
πολλοί, καὶ ἔδοξε διδόναι τῷ δήμῳ τὸν τόπον. μετὰ 
τοῦτο ἱεροφαντῶν τε παρόντων καὶ οἰωνοσκόπων καὶ
ἱεροποιῶν δυεῖν καὶ ποιησαμένων τὰς νομίμους εὐχάς
τε καὶ ἀρὰς ἐν τῇ λοχίτιδι ἐκκλησίᾳ συναχθείσῃ ὑπὸ
τῶν ὑπάτων ὁ νόμος ἐκυρώθη, ὅς ἐστιν ἐν στήλῃ
χαλκῇ γεγραμμένος, ἣν ἀνέθεσαν ἐν τῷ Αὐεντίνῳ
</p>
</div3>
<div3 type="section" n="5">
<p>κομίσαντες εἰς τὸ τῆς Ἀρτέμιδος ἱερόν. κυρωθέντος 
δὲ τοῦ νόμου συνελθόντες οἱ δημοτικοὶ τά τε οἰκόπεδα
διελάγχανον καὶ κατῳκοδόμουν ὅσον ἕκαστοι
τόπον δυνηθεῖεν ἀπολαμβάνοντες. εἰσὶ δʼ οἳ σύνδυο
καὶ σύντρεις καὶ ἔτι πλείους συνιόντες οἰκίαν κατεσκευάζοντο
<milestone unit="reiskpage" n="2077"/>μίαν ἑτέρων μὲν τὰ κατάγεια λαγχανόντων,
ἑτέρων δὲ τὰ ὑπερῷα. ὁ μὲν οὖν ἐνιαυτὸς ἐκεῖνος
εἰς τὰς κατασκευὰς τῶν οἰκήσεων ἐδαπανήθη.
</p>
</div3>
</div2>
<div2 type="chapter" n="33">
<div3 type="section" n="1">
<p>
ὁ δὲ μετὰ τοῦτον, ἐν ᾧ τὴν ὕπατον
ἀρχὴν παρειλήφεσαν Τίτος Ῥωμίλιος καὶ Γάιος Οὐετούριος, 
δήμαρχοι δʼ ἦσαν οἱ περὶ Λεύκιον Ἰκίλλιον
τὸ δεύτερον ἄρχειν ἑξῆς αἱρεθέντες, οὐχ ἁπλοῦς, ἀλλὰ
ποικίλος τις ἐγένετο καὶ μεγάλων μεστὸς πραγμάτων.
ἥ τε γὰρ πολιτικὴ στάσις ἤδη μεμαράνθαι δοκοῦσα
ὑπὸ τῶν δημάρχων πάλιν ἀνεκινεῖτο, καὶ πόλεμοί 
τινες ἐκ τῶν ἀλλοεθνῶν ἀνέστησαν, οἳ κακὸν μὲν
<pb id="v.4p.62"/>
οὐθὲν διαθεῖναι τὴν πόλιν ἠδυνήθησαν, οὐ μικρὰν
δὲ ὠφέλειαν τὸ στασιάζον ἀνελόντες ἐξ αὐτῆς.
</p>
</div3>
<div3 type="section" n="2">
<p>ἐγκύκλιον
γὰρ δὴ τοῦτο καὶ ἐν ἔθει ἦν ἤδη τῇ πόλει
πολεμουμένῃ μὲν ὁμονοεῖν, εἰρήνην δὲ ἀγούσῃ στασιάζειν.
τοῦτο συνιδόντες ἅπαντες οἱ τὰς ὑπάτους
ἀρχὰς παραλαβόντες κατʼ εὐχὰς μὲν εἴ τις ἔξωθεν
ἐπανασταίη πόλεμος ἐλάμβανον· ἡσυχαζόντων δὲ τῶν
<milestone unit="reiskpage" n="2078"/>
ἀντιπάλων αὐτοὶ κατεσκεύαζον ἐγκλήματα καὶ προφάσεις
πολέμων, ἅτε ὁρῶντες διὰ μὲν τοὺς πολέμους
μεγάλην καὶ εὐδαίμονα γινομένην τὴν πόλιν, διὰ δὲ
</p>
</div3>
<div3 type="section" n="3">
<p>τὰς στάσεις ταπεινὴν καὶ ἀσθενῆ. οἷς ὅμοια γνόντες
οἱ τότε ὕπατοι στρατιὰν ἐξάγειν ἔκριναν ἐπὶ τοὺς
πολεμίους δεδοικότες, μή τι διὰ τὴν εἰρήνην ἄρξωνται
ταράττειν ἀργοὶ καὶ πένητες ἄνθρωποι, τοῦτο μὲν
ὀρθῶς ἰδόντες, ὅτι δεῖ περισπᾶσαι τὸν ὄχλον ἐπὶ
τοὺς ἔξω πολέμους, τὸ δὲ μετὰ τοῦτο οὐκ ὀρθῶς. δέον
γὰρ αὐτοὺς ὡς ἐν νοσούσῃ πόλει μετρίαις χρῆσθαι
ταῖς στρατολογίαις ἐπὶ τὸ βίᾳ προσαναγκάζειν τοὺς
ἀπειθοῦντας ἐτράποντο, οὔτε παραίτησιν οὔτε συγγνώμην
οὐδενὶ διδόντες οὐδεμίαν, ἀλλὰ ταῖς ἐκ τῶν
νόμων τιμωρίαις εἴς τε τὰ σώματα καὶ τὰς οὐσίας
αὐτῶν πικρῶς χρώμενοι.
</p>
</div3>
<div3 type="section" n="4">
<p>ταῦτα ποιούντων αὐτῶν
ἀφορμὴν αὖθις εἰλήφεσαν οἱ δήμαρχοι τοῦ δημαγωγεῖν
τὰ πλήθη· καὶ συναγαγόντες εἰς ἐκκλησίαν τά
<milestone unit="reiskpage" n="2079"/>
τʼ ἄλλα τῶν ὑπάτων κατεβόων, καὶ ὅτι πολλοὺς τῶν
πολιτῶν ἐκέλευσαν εἰς τὸ δεσμωτήριον ἀπάγειν τὴν
<pb id="v.4p.63"/>
δημαρχικὴν ἐξουσίαν ἐπικαλεσαμένους, τῆς τε στρατολογίας
ἀπολύειν ἔφασαν αὐτοὶ δὴ μόνοι ἐξουσίαν
ἐκ τῶν νόμων ἔχοντες. ὡς δʼ οὐθὲν ἐπέραινον, ἀλλʼ 
ἐπιστρεφεστέρας ἔτι τὰς καταγραφὰς ἑώρων γινομένας,
</p>
</div3>
<div3 type="section" n="5">
<p>ἔργοις κωλύειν ἐπεβάλλοντο. ἀμυνομένων δὲ τῶν 
ὑπάτων καὶ τῷ κράτει τῆς ἀρχῆς ἐρεθισμοί τέ τινες
ἐγίνοντο καὶ χειρῶν ἐπιβολαί. συνηγωνίζετο δὲ τοῖς
μὲν ὑπάτοις ἡ τῶν πατρικίων νεότης, τοῖς δὲ δημάρχοις
<milestone unit="reiskpage" n="2080"/>ὁ πένης καὶ ἀργὸς ὄχλος.
</p>
</div3>
<div3 type="section" n="6">
<p>ἐκείνην μὲν οὖν τὴν 
ἡμέραν παρὰ πολὺ κρείττους ἐγένοντο τῶν δημάρχων 
οἱ ὕπατοι, ταῖς δʼ ἑξῆς ἡμέραις πλείονος ὄχλου συρρέοντος
εἰς τὴν πόλιν ἐκ τῶν ἀγρῶν, δόξαντες οἱ δήμαρχοι
προσειληφέναι χεῖρα ἀξιόμαχον ἐκκλησίας τε συνεχεῖς
ἐποιοῦντο καὶ τοὺς ὑπηρέτας κακῶς διακειμένους ἐκ τῶν
πληγῶν ἐπεδείκνυσαν καὶ τὴν ἀρχὴν ἔλεγον ἀποθήσεσθαι, 
εἰ μή τις αὐτοῖς ἔσται παρὰ τοῦ δήμου βοήθεια.
</p>
</div3>
</div2>
<div2 type="chapter" n="34">
<div3 type="section" n="1">
<p>
συναγανακτοῦντος δʼ αὐτοῖς τοῦ πλήθους
ἐκάλουν τοὺς ὑπάτους ἐπὶ τὸν δῆμον ὡς τῶν
πεπραγμένων ὑφέξοντας λόγον. ὡς δʼ οὐ προσεῖχον
αὐτοῖς ἐκεῖνοι τὸν νοῦν, ἐπὶ τὴν βουλὴν παρῆσαν 
 —  ἔτυχον γὰρ ὑπὲρ αὐτῶν τούτων συνεδρεύοντες  — 
καὶ παρελθόντες ἐδέοντο μήθʼ αὑτοὺς τὰ αἴσχιστα
πεπονθότας ὑπεριδεῖν μήτε τὸν δῆμον ἀφαιρεθέντα
τὴν ἐξ αὐτῶν βοήθειαν, διεξιόντες ὅσα ἦσαν πεπονθότες
<pb id="v.4p.64"/>
ὑπὸ τῶν ὑπάτων καὶ τῆς περὶ αὐτοὺς συνωμοσίας
<milestone unit="reiskpage" n="2081"/>
οὐ μόνον εἰς τὴν ἐξουσίαν, ἀλλὰ καὶ εἰς τὰ
</p>
</div3>
<div3 type="section" n="2">
<p>σώματα προπηλακισθέντες. ἠξίουν τε δυεῖν θάτερον
ποιεῖν τοὺς ὑπάτους· εἰ μὲν ἀρνοῦνται μηδὲν ὧν οἱ
νόμοι κεκωλύκασιν εἰς τὰ τῶν δημάρχων πλημμελῆσαι
σώματα, παραγενομένους εἰς τὴν ἐκκλησίαν ἀπομόσαι,
εἰ δʼ οὐχ ὑπομένουσι τὸν ὅρκον, ἥκειν ἐπὶ τοὺς δημότας
λόγον ὑφέξοντας· ἀναδώσειν γὰρ ὑπὲρ αὐτῶν ταῖς
φυλαῖς τὴν ψῆφον.
</p>
</div3>
<div3 type="section" n="3">
<p>οἱ δʼ ὕπατοι πρὸς ταῦτʼ ἀπελογοῦντο
διδάσκοντες, ὅτι τῆς ὕβρεως οἱ δήμαρχοι
ἄρξειαν αὐθαδείᾳ χρησάμενοι καὶ τολμήσαντες εἰς ὑπάτων
σώματα παρανομεῖν, τὸ μὲν πρῶτον ὑπηρέταις τε
καὶ ἀγορανόμοις ἐπιτάττοντες ἄγειν εἰς τὸ δεσμωτήριον
ἄρχοντας, οἷς τὸ πάντων ἀποδέδοται κράτος, ἔπειτʼ
αὐτοὶ τολμήσαντες ὁμόσε χωρεῖν σὺν τοῖς ἰταμωτάτοις
τῶν δημοτικῶν·
</p>
</div3>
<div3 type="section" n="4">
<p>τάς τε ἀρχὰς διδάσκοντες ὅσον ἀλλήλων
διαφέρουσιν, ἡ μὲν ὑπατικὴ τὸ τῶν βασιλέων
ἔχουσα κράτος, ἡ δὲ δημαρχικὴ τῆς βοηθείας ἕνεκα
παρεληλυθυῖα τῶν κατισχυομένων, ᾗ τοσούτου δεῖν
<milestone unit="reiskpage" n="2082"/>
ἐξεῖναι κατὰ τῶν ὑπάτων τινὸς ψῆφον ἀναδιδόναι
τοῖς ὄχλοις, ὥστε μηδὲ κατὰ τῶν ἄλλων πατρικίων
τοῦ φαυλοτάτου ταύτην ἀποδεδόσθαι τὴν ἐξουσίαν, ἂν
μὴ ἡ βουλὴ ψηφίσηται. ἠπείλουν τε, ὅταν ἐκεῖνοι
ψῆφον ἀναδῶσι τοῖς δημόταις, αὐτοὶ τὰ ὅπλα περιθήσειν
 τοῖς πατρικίοις.
</p>
</div3>
<div3 type="section" n="5">
<p>τοιούτων δὴ ῥηθέντων λόγων
<pb id="v.4p.65"/>
δι᾽ ὅλης ἡμέρας οὐδὲν ἐξήνεγκεν ἡ βουλὴ τέλος, ἵνα
μήτε τὴν τῶν ὑπάτων ἀρχὴν μειώσειε μήτε τὴν τῶν
δημάρχων, ἑκάτερον ὁρῶσα μεγάλων κινδύνων αἴτιον ἐσόμενον.
</p>
</div3>
</div2>
<div2 type="chapter" n="35">
<div3 type="section" n="1">
<p>
ἐπεὶ δὲ κἀκεῖθεν ἀπηλάθησαν οἱ δήμαρχοι 
βοήθειαν οὐδεμίαν εὑρόμενοι, ἐσκόπουν αὖθις ὅ τι
χρὴ ποιεῖν εἰς τὸν δῆμον ἀφικόμενοι. ἐνίοις μὲν οὖν
ἐδόκει καὶ μάλιστα τοῖς ταραχωδεστάτοις ἀπιέναι πάλιν
ἐκ τῆς πόλεως τοὺς δημοτικοὺς τὰ ὅπλα ἀναλαμβάνοντας
<milestone unit="reiskpage" n="2083"/>εἰς τὸ ἱερὸν ὄρος, ἔνθα καὶ τὸ πρῶτον ἐστρατοπεδεύσαντο, 
καὶ τὸν πόλεμον ἐκεῖθεν ὁρμωμένους
ποιεῖν πρὸς τοὺς πατρικίους, ἐπειδὴ τὰς συνθήκας
ἔλυσαν ἐκεῖνοι τὰς γενομένας αὐτοῖς πρὸς τὸν δῆμον,
καταλύοντες τὴν δημαρχικὴν ἐξουσίαν ἐκ τοῦ φανεροῦ.
</p>
</div3>
<div3 type="section" n="2">
<p>τοῖς δὲ πλείοσιν ἐδόκει μὴ παραχωρεῖν τῆς πόλεως 
μηδὲ κοινὰ πάντων ἐγκλήματα ποιεῖν, ὑπὲρ ὧν ἰδίᾳ
τινὲς εἰς τοὺς δημάρχους παρενόμησαν, ἐὰν τὰ συγκεχωρημένα
τοῖς νόμοις λαμβάνωσιν, οἳ κελεύουσιν ἢ
ποι<add>νὴν τίν</add>ειν ἢ τεθνάναι τοὺς ὑβρίσαντας τὰ τῶν
δημάρχων σώματα. τοῖς δὲ χαριεστέροις οὐδέτερον 
τούτων ἐφαίνετο καλῶς ἔχειν, οὔτε τὴν πόλιν ἐκλιπεῖν
οὔτε φόνον ἄκριτον ἐπιτελεῖν, καὶ ταῦτα ὑπάτων, οἷς
<milestone unit="reiskpage" n="2084"/>ἡ μεγίστη ὑπέκειτο ἀρχή, ἀλλʼ εἰς τοὺς συναγωνιζομένους
<pb id="v.4p.66"/>
αὐτοῖς μεταφέρειν τὴν ὀργήν, καὶ τὰς ἐκ τῶν
νόμων τιμωρίας παρʼ ἐκείνων λαμβάνειν.
</p>
</div3>
<div3 type="section" n="3">
<p>εἰ μὲν οὖν
ἐκείνην τὴν ἡμέραν θυμῷ φερόμενοι δρᾶσαί τι οἱ δήμαρχοι
κατὰ τῶν ὑπάτων ἢ τῆς βουλῆς προήχθησαν,
οὐθὲν ἂν ἦν τὸ κωλῦσον αὐτὴν ὑφʼ αὑτῆς ἀπολωλέναι
τὴν πόλιν· οὕτως ἕτοιμοι πάντες ἦσαν ἐπὶ τὰ ὅπλα
καὶ τὸν κατʼ ἀλλήλων πόλεμον. νῦν δʼ ἀναβαλόμενοι
τὰ πράγματα καὶ δόντες ἑαυτοῖς χρόνον εἰς ἀμείνω
λογισμὸν αὐτοί τε μετριώτεροι ἐγένοντο καὶ τὰς τῶν
 πολλῶν ὀργὰς ἐπράυναν.
</p>
</div3>
<div3 type="section" n="4">
<p>ἔπειτα ταῖς ἑξῆς ἡμέραις
τὴν τρίτην ἀπʼ ἐκείνης ἐσομένην ἀγορὰν προειπόντες,
ἐν ᾗ τὸν δῆμον συνάξουσι καὶ ζημίαν ἐπιβαλοῦσι τοῖς
ὑπάτοις ἀργυρικήν, διέλυσαν τὴν ἐκκλησίαν. ἐπεὶ δὲ
πλησίον ἦν ὁ χρόνος, ἀπέστησαν καὶ ταύτης τῆς ἐπιβολῆς
τῇ δεήσει τῶν πρεσβυτάτων τε καὶ ἐντιμοτάτων
τὴν χάριν ἀνατιθέναι λέγοντες.
</p>
</div3>
<div3 type="section" n="5">
<p>καὶ μετὰ ταῦτα συναγαγόντες
τὸν δῆμον ἔλεγον, ὅτι τὰς μὲν εἰς ἑαυτοὺς
ὕβρεις ἀφείκασι χαρισάμενοι πολλοῖς καὶ ἀγαθοῖς ἀνδράσι
δεομένοις, οἷς οὐκ ἦν ὅσιον ἀντιλέγειν, ὧν δὲ
<milestone unit="reiskpage" n="2085"/>
ὁ δῆμος ἠδικεῖτο κωλυταί τε καὶ τιμωροὶ ἔσεσθαι.
προθήσειν γὰρ αὖθις τόν τε περὶ τῆς κληρουχίας
νόμον ἔτη τριάκοντα παρειλκυσμένον καὶ τὸν περὶ τῆς
ἰσονομίας, ὃν οἱ πρὸ αὐτῶν δήμαρχοι προθέντες οὐκ ἐπεψήφισαν.
</p>
</div3>
</div2>
<div2 type="chapter" n="36">
<div3 type="section" n="1">
<p>
ταῦθʼ ὑποσχόμενοι καὶ ὀμόσαντες ἀπέδειξαν
ἡμέρας, ἐν αἷς ἀγορὰν ποιήσονται τοῦ δήμου
<pb id="v.4p.67"/>
καὶ τὰς ψήφους ἀναδώσουσι περὶ τῶν νόμων· ἐπιστάντος
δὲ τοῦ χρόνου πρῶτον εἰσέφερον τὸν χωρονομικὸν
νόμον καὶ πολλοὺς διελθόντες λόγους ἐκάλουν, εἴ τις
τῷ νόμῳ συναγορεύειν βούλεται τῶν δημοτικῶν.
</p>
</div3>
<div3 type="section" n="2">
<p>πολλῶν 
δὲ παριόντων καὶ τὰς ἑαυτῶν πράξεις, ἃς ἐν τοῖς 
πολέμοις ἀπεδείξαντο, προφερομένων καὶ ἀγανακτούντων,
ὅτι πολλὴν ἀφελόμενοι γῆν τοὺς πολεμίους αὐτοὶ
μὲν οὐδεμίαν εἰλήφασι μοῖραν, τοὺς δὲ χρήμασι καὶ
φίλοις δυνατοὺς ἐσφετερισμένους ὁρῶσι τὰ κοινὰ καὶ
<milestone unit="reiskpage" n="2086"/>καρπουμένους ἐκ τοῦ βιαιοτάτου, ἀξιούντων τε μὴ 
μόνον τοὺς κινδύνους εἶναι τῷ δήμῳ τοὺς ὑπὲρ τῶν
κοινῶν ἀγαθῶν κοινούς, ἀλλὰ καὶ τὰς ἀπʼ αὐτῶν
ἡδονάς τε καὶ ὠφελείας, καὶ τοῦ πλήθους ἀσμένως
ἀκούοντος τοὺς λόγους, ὁ μάλιστα ἐπιρρώσας τὸν
δῆμον καὶ μηδὲ φωνὴν ὑπομένειν τῶν ἀντιλεγόντων 
διαπραξάμενος ἦν Λεύκιος Σίκκιος, Δεντάτος ἐπικαλούμενος,
πολλὰς πάνυ καὶ μεγάλας ἑαυτοῦ πράξεις διεξελθών.
</p>
</div3>
<div3 type="section" n="3">
<p>ἦν δʼ ὀφθῆναί τε θαυμαστὸς ὁ ἀνὴρ καὶ 
ἡλικίας ἐν τῷ κρατίστῳ δυεῖν δέοντα ἑξήκοντα γεγονὼς
ἔτη καὶ φρονῆσαι τὰ δέοντα ἱκανὸς εἰπεῖν τε ὡς στρατιώτης 
οὐκ ἀδύνατος. ἔφη δʼ οὖν παρελθών· ἐγώ,
ὦ δημόται, καθʼ ἕκαστον ἔργον τῶν ἐμοὶ πεπραγμένων
εἰ βουλοίμην λέγειν, ἐπιλίποι ἄν με ὁ τῆς ἡμέρας
χρόνος. αὐτὰ δὲ τὰ κεφάλαια διʼ ἐλαχίστων ὡς ἐμὴ
</p>
</div3>
<div3 type="section" n="4">
<p>
<milestone unit="reiskpage" n="2087"/>δύναμις ἐρῶ. τετταρακοστὸν μὲν ἔτος ἐστί μοι τοῦτο, 
ἐξ οὗ στρατεύομαι περὶ τῆς πατρίδος, τριακοστὸν δʼ
<pb id="v.4p.68"/>
ἐξ οὗ στρατιωτικῆς ἀεί τινος ἡγεμονίας τυγχάνων, τοτὲ
μὲν σπείρας ἡγούμενος, τοτὲ δʼ ὅλου τάγματος, ἀρξάμενος
ἀπὸ <add>τῶν</add> ὑπάτων Γαίου Ἀκυλλίου καὶ Τίτου
Σικκίου, οἷς ἐψηφίσατο ἡ βουλὴ τὸν κατὰ Οὐολούσκων
πόλεμον. ἤμην γὰρ τότε ἑπτακαιεικοσέτης, ἐταττόμην
δʼ ἔτι ὑπὸ λοχαγῷ.
</p>
</div3>
<div3 type="section" n="5">
<p>γενομένης δὲ μάχης καρτερᾶς καὶ
τροπῆς, καὶ τοῦ μὲν ἡγεμόνος τῆς σπείρας πεπτωκότος,
τῶν δὲ σημείων κρατουμένων ὑπὸ τῶν ἐχθρῶν, μόνος
ἐγὼ τὸν ὑπὲρ ἁπάντων κίνδυνον ἀράμενος τά τε σημεῖα
διέσωσα τῇ σπείρᾳ καὶ τοὺς πολεμίους ἀνέστειλα καὶ
τοῦ μὴ περιπεσεῖν αἰσχύνῃ τοὺς λοχαγοὺς αἰωνίῳ, διʼ
<milestone unit="reiskpage" n="2088"/>
ἣν θανάτου κακίων ὁ λοιπὸς ἂν αὐτοῖς βίος ἦν, αἴτιος
ἐγενόμην φανερῶς, ὡς αὐτοί τε ὡμολόγουν χρυσῷ με
ἀναδήσαντες στεφάνῳ, καὶ ὁ ὕπατος Σίκκιος ἐμαρτύρησεν
 ἡγεμόνα τῆς σπείρας ἀποδείξας.
</p>
</div3>
<div3 type="section" n="6">
<p>ἑτέρου τε πάλιν
ἡμῖν ἀγῶνος ἐνστάντος, ἐν ᾧ τόν τε στρατοπεδάρχην
τοῦ τάγματος ἡμῶν συνέβη πεσεῖν καὶ τὸν ἀετὸν ὑπὸ
τοῖς πολεμίοις γενέσθαι, τὸν αὐτὸν τρόπον ὑπὲρ ὅλου
τοῦ τάγματος ἀγωνισάμενος τόν τʼ ἀετὸν ἀνεκομισάμην
καὶ τὸν στρατοπεδάρχην ἔσωσα· ὃς ἐμοὶ τῆς τότε
βοηθείας χάριν ἀποδιδοὺς τῆς ἡγεμονίας τοῦ τάγματος
ἀφίστατό μοι καὶ τὸν ἀετὸν ἐδίδου, ἐγὼ δʼ οὐκ ἔλαβον,
οὐκ ἀξιῶν ᾧ τὸν βίον ἐχαρισάμην τούτου παρελέσθαι
<pb id="v.4p.69"/>
τὰς τιμὰς ἃς εἶχε καὶ τὰς ἐπὶ ταύταις εὐφροσύνας.
ἐφʼ οἷς ἀγασθείς με ὁ ὕπατος τοῦ πρώτου τάγματος
ἀπέδωκε τὴν στρατοπεδαρχίαν ἀπολωλεκότος ἐν τῇ
μάχῃ τὸν ἡγεμόνα.
</p>
</div3>
</div2>
<div2 type="chapter" n="37">
<div3 type="section" n="1">
<p>
ταῦτʼ ἐστίν, ὦ δημόται, τὰ φανερώσαντά
<milestone unit="reiskpage" n="2089"/>με καὶ εἰς ἡγεμονίας προαγαγόντα γενναῖα ἔργα. ἐπεὶ
δʼ ὀνόματος ἤδη λαμπροῦ τυγχάνων φανερὸς ἤμην,
ἅπαντας ὑπέμενον τοὺς λοιποὺς ἀγῶνας αἰδούμενος
τὰς ἐπὶ τοῖς προτέροις ἔργοις τιμὰς καὶ χάριτας
ἀφανίσαι. καὶ διετέλεσα πάντα τὸν μεταξὺ χρόνον 
στρατευόμενος καὶ ταλαιπωρῶν καὶ οὐδένα κίνδυνον
δεδιὼς οὐδὲ ὑπολογιζόμενος· ἐξ ὧν ἁπάντων ἀριστεῖα
καὶ σκῦλα καὶ στεφάνους καὶ τὰς ἄλλας τιμὰς παρὰ
</p>
</div3>
<div3 type="section" n="2">
<p>τῶν ὑπάτων ἔλαβον· ἵνα δὲ συνελὼν εἴπω, μάχας μὲν 
ἐν τοῖς τετταράκοντα ἔτεσιν, ἐν οἷς διατελῶ στρατευόμενος, 
ἀμφὶ τὰς ἑκατὸν εἴκοσι μεμάχημαι, τραύματα δὲ
πέντε καὶ τετταράκοντα εἴληφα καὶ πάντα ἐμπρόσθια,
κατὰ νώτου δʼ οὐθέν. καὶ τούτων δώδεκά ἐστιν, ἃ συνέβη
μοι λαβεῖν ἐν ἡμέρᾳ μιᾷ, ὅτε Σαβῖνος Ἑρδώνιος
τὴν ἄκραν καὶ τὸ Καπιτώλιον κατελάβετο.
</p>
</div3>
<div3 type="section" n="3">
<p>ἀριστεῖα 
δʼ ἐκ τῶν ἀγώνων ἐξενήνεγμαι τεσσαρεσκαίδεκα μὲν
στεφάνους πολιτικούς, οἷς ἀνέδησάν με οἱ σωθέντες
<milestone unit="reiskpage" n="2090"/>ἐν ταῖς μάχαις ὑπʼ ἐμοῦ, τρεῖς δὲ πολιορκητικοὺς πρῶτος
ἐπιβὰς πολεμίων τείχεσι καὶ κατασχών, ὀκτὼ δὲ
τοὺς ἐκ παρατάξεως, οἷς ὑπὸ τῶν αὐτοκρατόρων ἐτιμήθην· 
πρὸς δὲ τούτοις ὀγδοήκοντα μὲν καὶ τρεῖς
χρυσοῦς στρεπτοὺς περιαυχενίους, ἑξήκοντα δὲ καὶ
ἑκατὸν περιβραχιόνια χρύσεα, δόρατα δʼ ὀκτωκαίδεκα,
<pb id="v.4p.70"/>
φάλαρα δʼ ἐπίσημα πέντε πρὸς τοῖς εἴκοσιν, %    ὧν ἐννέα
ἦσαν, οὓς μονομαχῆσαί τινα ἡμῶν προκαλεσαμένους
ἑκούσιος ὑποστὰς ἐνίκησα.
</p>
</div3>
<div3 type="section" n="4">
<p>οὗτος μέντοι Σίκκιος, ὦ
πολῖται, ὁ τοσαῦτα μὲν ἔτη στρατευσάμενος ὑπὲρ ὑμῶν,
τοσαύτας δὲ μάχας ἀγωνισάμενος, τοσούτοις δὲ τετιμημένος
ἀριστείοις, ὁ μηδένα κίνδυνον ὀκνήσας πώποτε
μηδʼ ἀπειπάμενος ἄλλῃ ἐν παρατάξεσι καὶ ἐν τειχομαχίαις
καὶ ἐν πεζοῖς καὶ ἐν ἱππεῦσι καὶ μετὰ πάντων
καὶ σὺν ὀλίγοις καὶ μόνος, καὶ κατατετρωμένος ὅλον
τὸ σῶμα, ὁ συγκατακτησάμενος τῇ πατρίδι πολλὴν καὶ
<milestone unit="reiskpage" n="2091"/>
ἀγαθὴν γῆν, τοῦτο μὲν ἣν Τυρρηνούς τε παὶ Σαβίνους
ἀφείλεσθε, τοῦτο δὲ ἣν Αἰκανῶν καὶ Οὐολούσκων καὶ
Πωμεντίνων κρατήσαντες ἔχετε, οὐδὲ τὴν ἐλαχίστην
ἔχω μοῖραν ἐξ αὐτῆς λαβών, οὐδʼ ὑμῶν, ὦ δημόται,
τῶν τὰ ὅμοια ταλαιπωρησάντων οὐδείς· οἱ δὲ βιαιότατοι
τῶν ἐν τῇ πόλει καὶ ἀναιδέστατοι τὴν καλλίστην
κατέχουσιν ἐξ αὐτῆς καὶ πολλὰ ἔτη κεκάρπωνται οὔτε
δωρεὰν παρʼ ὑμῶν λαβόντες οὔτε χρημάτων πριάμενοι
οὔτε ἄλλην δικαίαν κτῆσιν οὐδεμίαν αὐτῆς ἀποδεῖξαι
 δυνάμενοι.
</p>
</div3>
<div3 type="section" n="5">
<p>καὶ εἰ μὲν ἴσα τοῖς ἄλλοις ἡμῖν ταλαιπωρήσαντες,
ὅτʼ αὐτὴν ἐκτώμεθα, πλεῖον ἠξίουν ἡμῶν ἔχειν,
ἦν μὲν οὐδʼ οὕτω δίκαιον οὐδὲ πολιτικὸν ὀλίγους σφετερίσασθαι
<pb id="v.4p.71"/>
τὰ κοινά, οὐ μὴν ἀλλʼ εἶχέ γέ τινα λόγον
<milestone unit="reiskpage" n="2092"/>ἡ πλεονεξία τῶν ἀνθρώπων· ὁπότε δʼ οὐθὲν ἔχοντες
ἐπιδείξασθαι μέγα καὶ νεανικὸν ἔργον, ἀνθʼ οὗ τὰ
ἡμέτερα βίᾳ κατέσχον, ἀναισχυντοῦσι καὶ οὐδʼ ἐξελεγχόμενοι
μεθίενται αὐτῶν, τίς ἂν ἀνάσχοιτο; 
</p>
</div3>
</div2>
<div2 type="chapter" n="38">
<div3 type="section" n="1">
<p>
ἐπεὶ φέρε πρὸς Διός, εἴ τι τούτων
ἐγὼ ψεύδομαι, δειξάτω τις ὑμῖν τῶν σεμνῶν τούτων
παρελθών, τίνας ἐπιφανεῖς καὶ καλὰς πράξεις προεχόμενος
ἐμοῦ πλέον ἔχειν ἀξιοῖ· πότερον ἔτη πλείω
στρατευσάμενος ἢ μάχας πλείους ἀγωνισάμενος ἢ τραύματα 
πλείω λαβὼν ἢ στεφάνοις καὶ φαλάροις καὶ σκύλοις
καὶ τοῖς ἄλλοις ἐπινικίοις κόσμοις ὑπερβαλόμενος,
δι᾽ ὃν ἀσθενέστεροι μὲν οἱ πολέμιοι γεγόνασιν ἐπιφανεστέρα
δὲ καὶ μείζων ἡ πατρίς; μᾶλλον δὲ τὸ
δέκατον ἐπιδειξάτω μέρος, ὧν ὑμῖν ὑπέδειξα ἐγώ.
</p>
</div3>
<div3 type="section" n="2">
<p>ἀλλὰ τούτων γʼ οἱ πλείους οὐδʼ ἂν πολλοστὴν ἔχοιεν 
προενέγκασθαι μοῖραν τῶν ἐμῶν· ἔνιοι δὲ οὐδʼ ἂν τῷ
<milestone unit="reiskpage" n="2093"/>φαυλοτάτῳ τῶν ἐκ τοῦ δήμου φανεῖεν τὰ ἴσα κακοπαθήσαντες.
οὐ γάρ ἐστιν αὐτῶν ἐν τοῖς ὅπλοις ἡ λαμπρότης,
ἀλλʼ ἐν τοῖς λόγοις, οὐδὲ κατὰ τῶν ἐχθρῶν 
τὸ δυνάμενον, ἀλλὰ κατὰ τῶν φίλων· οὐδʼ ἡγοῦνται
κοινὴν οἰκεῖν πόλιν, σφῶν δʼ αὐτῶν ἰδίαν, ὥσπερ οὐ
συνελευθερωθέντες ἀπὸ τῆς τυραννίδος ὑφʼ ἡμῶν,
ἀλλὰ κατὰ κληρονομίαν παρὰ τῶν τυράννων παραλαβόντες
ἡμᾶς· οἵ γε  —  τὰ μὲν ἄλλα, ὅσα ὑβρίζοντες 
ἡμᾶς μικρὰ καὶ μείζω διατελοῦσιν, ὡς ἅπαντες ἐπίστασθε,
<pb id="v.4p.72"/>
</p>
</div3>
<div3 type="section" n="3">
<p>σιωπῶ,  —  ἀλλʼ εἰς τοῦτο προεληλύθασιν ὑπερηφανίας,
ὥστʼ οὐδὲ φωνὴν ἀξιοῦσί τινα ἡμῶν ἀφιέναι
περὶ τῆς πατρίδος ἐλευθέραν οὐδὲ διᾶραι τὸ στόμα,
ἀλλὰ τὸν μὲν εἰπόντα περὶ τῆς κληρουχίας Σπόριον
<milestone unit="reiskpage" n="2094"/>
Κάσσιον, τρισὶ μὲν ὑπατείαις κεκοσμημένον, δυσὶ δὲ
θριάμβοις λαμπροτάτοις, τοσαύτην δὲ δεινότητα περί
τε τὰς στρατηγικὰς πράξεις καὶ περὶ τὰ πολιτικὰ βουλεύματα
ἀποδειξάμενον, ὅσην οὐδεὶς τῶν τότε γενομένων,
τοῦτον τὸν ἄνδρα αἰτιασάμενοι τυραννίδι ἐπιχειρεῖν
καὶ ψευδέσι καταγωνισάμενοι μαρτυρίαις διʼ οὐδὲν ἕτερον, ἀλλʼ ὅτι φιλόπολις ἦν καὶ φιλόδημος,
</p>
</div3>
<div3 type="section" n="4">
<p>ὤσαντες ἀπὸ τοῦ κρημνοῦ διέφθειραν. Γναῖον δὲ
Γενύκιον δήμαρχον ὄντα ἡμέτερον, ἐπεὶ τὸ αὐτὸ τοῦτο
πολίτευμα μετὰ <add>τὸ</add> ἔτος ἑνδέκατον ἀνενεοῦτο, καὶ
τοὺς ὑπατεύσαντας ἐν τῷ πρότερον ἐνιαυτῷ κατέστησεν
ὑπὸ δίκην ἀμελήσαντας τῶν ψηφισμάτων τῆς βουλῆς,
ἃ περὶ τῶν γεωμόρων ἐψηφίσατο, ἐπεὶ φανερῶς οὐχ
οἷοί τʼ ἦσαν ἀνελεῖν, μιᾷ πρότερον ἡμέρᾳ τῆς δίκης
ἀφανῶς ἀνήρπασαν.
</p>
</div3>
<div3 type="section" n="5">
<p>τοιγάρτοι πολὺς ἐνέπεσε τοῖς
μετὰ ταῦτα φόβος, καὶ οὐδεὶς ἔτι τὸ κινδύνευμα τοῦτο
<milestone unit="reiskpage" n="2095"/>
ὑπέδυ, ἀλλὰ τριακοστὸν ἔτος τοῦτο ἀνεχόμεθα ὥσπερ
ἐν τυραννίδι τὴν ἐξουσίαν ἀπολωλεκότες.
</p>
</div3>
</div2>
<div2 type="chapter" n="39">
<div3 type="section" n="1">
<p>
ἐῶ τἆλλα· ἀλλʼ οἱ νῦν ἄρχοντες ὑμῶν,
ὅτι τοῖς κατισχυομένοις τῶν δημοτικῶν ἠξίουν βοηθεῖν,
οὓς ὑμεῖς ἱεροὺς καὶ ἀσύλους ἐποιήσατε τῷ νόμῳ, τί
<pb id="v.4p.73"/>
οὐ πεπόνθασι τῶν δεινῶν; οὐχὶ τυπτόμενοι καὶ λακτιζόμενοι
καὶ πᾶσαν αἰκίαν ὑπομείναντες ἀπηλάσθησαν
ἐκ τῆς ἀγορᾶς; καὶ ὑμεῖς ταῦτα πάσχοντες ἀνέχεσθε
καὶ οὐ ζητεῖτε, ὅπως παρʼ αὐτῶν λήψεσθε δίκας ταῖς
γοῦν ψήφοις, ἐν αἷς μόναις ἔξεστιν ὑμῖν ἀποδείξασθαι 
τὴν ἐλευθερίαν.
</p>
</div3>
<div3 type="section" n="2">
<p>ἀλλʼ ἔτι καὶ νῦν, ὦ δημόται, 
φρόνημα λαβόντες ἐλεύθερον <del>καὶ</del> τὸν γεωμορικὸν
νόμον εἰσφερόντων τῶν δημάρχων ἐπικυρώσατε μηδὲ
</p>
</div3>
<div3 type="section" n="3">
<p>
<milestone unit="reiskpage" n="2096"/>φωνὴν ἀνασχόμενοι τῶν τἀναντία ἀξιούντων. ὑμεῖς 
δʼ, ὧ δήμαρχοι, παρακλήσεως μὲν εἰς τοῦτο τὸ ἔργον 
οὐ δεῖσθε· καὶ γὰρ ἤρξατε αὐτοῦ καὶ οὐχ ὑποκατακλίνεσθε,
καλῶς ποιοῦντες· ἐὰν δʼ ἐκ τῶν νέων αὐθάδεια
καὶ ἀναίδεια ὑμῖν ἐμποδὼν γένηται τοὺς
καδίσκους ἀνατρεπόντων ἢ τὰς ψήφους ἁρπαζόντων ἢ
ἄλλο τι περὶ τὴν ψηφοφορίαν ἀκοσμούντων, δείξατε 
αὐτοῖς ἣν ἔχει τὸ ἀρχεῖον ἰσχύν.
</p>
</div3>
<div3 type="section" n="4">
<p>καὶ ἐπειδὴ οὐ τοὺς 
ὑπάτους ἔξεστι παῦσαι τῆς ἐξουσίας, τοὺς ἰδιώτας οἷς
πρὸς τὰ βίαια ὑπηρέταις ἐκεῖνοι χρῶνται καταστήσαντες
ὑπὸ δίκην, ἀνάδοτε τῷ δήμῳ τὰς περὶ αὐτῶν
ψήφους, αἰτιασάμενοι παρὰ τοὺς ἱεροὺς νόμους βιάζεσθαι 
καὶ καταλύειν ὑμῶν τὴν ἀρχήν.
</p>
</div3>
</div2>
<div2 type="chapter" n="40">
<div3 type="section" n="1">
<p>
<milestone unit="reiskpage" n="2097"/>τοιαῦτʼ εἰπόντος αὐτοῦ τὸ μὲν πλῆθος
οὕτως οἰκείως διετέθη πρὸς τοὺς λόγους καὶ τοσαύτην
<pb id="v.4p.74"/>
ἀπεδείξατο ἀγανάκτησιν πρὸς τὸ ἀντίπαλον, ὥσθʼ,
ὅπερ ἔφην καὶ κατʼ ἀρχάς, μηδὲ λόγον ἔτι βούλεσθαι
τῶν ἀντιλεξόντων ὑπομένειν.
</p>
</div3>
<div3 type="section" n="2">
<p>ὁ μέντοι δήμαρχος Ἰκίλλιος
ἀναστὰς τὰ μὲν ἄλλα ἔφη πάντα ὀρθῶς εἰπεῖν
Σίκκιον καὶ μακρὸν ἔπαινον τοῦ ἀνδρὸς διεξῆλθε·
τὸ δὲ μὴ μεταδιδόναι λόγου τοῖς ἀντιλέξαι βουλομένοις
οὔτε δίκαιον ἀπέφαινεν οὔτε πολιτικόν, ἄλλως τε καὶ
περὶ νόμου τῆς ζητήσεως γινομένης, ὃς ἔμελλε κρείττονα
ποιήσειν τὴν δίκην τῆς βίας. ταύτῃ γὰρ ἀφορμῇ
χρήσεσθαι τοὺς μηδὲν ἴσως καὶ δικαίως τοῖς πολλοῖς
φρονοῦντας τοῦ ταράττειν πάλιν καὶ διιστάναι τὰ
</p>
</div3>
<div3 type="section" n="3">
<p>συμφέροντα τῆς πόλεως. ταῦτʼ εἰπὼν καὶ τὴν ἐπιοῦσαν
ἀποδείξας ἡμέραν τοῖς κατηγόροις τοῦ νόμου
διέλυσε τὴν ἐκκλησίαν. οἱ δὲ ὕπατοι συναγαγόντες
ἰδιωτικὸν συνέδριον πατρικίων τῶν ἀνδρειοτάτων τε
καὶ μάλιστα ἐν τῇ πόλει τότʼ ἀνθούντων ἐδίδασκον
<milestone unit="reiskpage" n="2098"/>
αὐτούς, ὡς κωλυτέος εἴη σφίσιν ὁ νόμος, λόγοις μὲν
πρῶτον, ἐὰν δὲ μὴ πείθωσι τὸν δῆμον, ἔργοις. ἐκέλευόν
τε ἅπασιν ἥκειν ἕωθεν εἰς τὴν ἀγορὰν ἅμα
τοῖς ἑταίροις τε καὶ πελάταις, ὅσοις ἂν ἕκαστοι πλείστοις
δύνωνται.
</p>
</div3>
<div3 type="section" n="4">
<p>ἔπειτα τοὺς μὲν περὶ αὐτὸ τὸ βῆμα
καὶ τὸ ἐκκλησιαστήριον ἑστῶτας ὑπομένειν, τοὺς δὲ
κατὰ πολλὰ τῆς ἀγορᾶς μέρη συστρέψαντας ἑαυτοὺς
διαστῆναι, ὥστε διειλῆφθαι τὸ δημοτικὸν διεσπασμένον
καὶ κωλύεσθαι πρὸς αὐτῶν εἰς ἓν συνελθεῖν. ἐδόκει
ταῦτα κράτιστα εἶναι, καὶ πρὶν ἡμέραν λαμπρὰν
γενέσθαι τὰ πολλὰ τῆς ἀγορᾶς κατείχετο ὑπὸ τῶν πατρικίων.
<pb id="v.4p.75"/>
</p>
</div3>
</div2>
<div2 type="chapter" n="41">
<div3 type="section" n="1">
<p>
μετὰ ταῦτα οἵ τε δήμαρχοι καὶ οἱ ὕπατοι
παρῆσαν, καὶ λέγειν ὁ κῆρυξ ἐκέλευσε τὸν βουλόμενον
τοῦ νόμου κατηγορεῖν. πολλῶν δὲ καὶ ἀγαθῶν
ἀνδρῶν παριόντων οὐθενὸς ἐξάκουστος ἦν ὁ
λόγος ὑπὸ τοῦ θορύβου τε καὶ τῆς ἀκοσμίας τῶν ἐκκλησιαζόντων. 
οἱ μὲν γὰρ ἐπεκέλευόν τε καὶ ἐπεθάρρυνον
τοὺς λέγοντας, οἱ δʼ ἐξέβαλλόν τε καὶ κατεβόων.
<milestone unit="reiskpage" n="2099"/>ἐκράτει δὲ οὔτε ὁ τῶν συλλαμβανόντων ἔπαινος, οὔτε
ὁ τῶν ἀντιπραττόντων θόρυβος.
</p>
</div3>
<div3 type="section" n="2">
<p>ἀγανακτούντων δὲ 
τῶν ὑπάτων καὶ μαρτυρομένων, ὅτι τῆς βίας ὁ δῆμος 
ἄρχει λόγον οὐκ ἀξιῶν ὑπομένειν, ἀπελογοῦντο οἱ
δήμαρχοι πρὸς ταῦτα, ὅτι ἤδη πέμπτον ἔτος τῶν αὐτῶν
ἀκούοντες λόγων οὐθὲν ποιοῦσι θαυμαστόν, εἰ
μὴ ἀξιοῦσιν ὑπομένειν ἑώλους καὶ κατημαξευμένας
ἀντιλογίας.
</p>
</div3>
<div3 type="section" n="3">
<p>ὡς δὲ τὸ πλεῖον τῆς ἡμέρας εἰς ταῦτα 
ἐδαπανήθη, καὶ ὁ δῆμος ἀπῄτει τὰς ψήφους, οὐκέτι
ἀνασχετὸν ἡγησάμενοι τὸ πρᾶγμα οἱ νεώτατοι τῶν
πατρικίων διίστασθαι τε βουλομένοις κατὰ φυλὰς τοῖς
δημόταις ἐμποδὼν ἐγίνοντο καὶ τὰ ἀγγεῖα τῶν ψήφων
τοὺς ἔχοντας ἀφῃροῦντο καὶ τῶν ὑπηρετούντων τοὺς 
μὴ βουλομένους ταῦτα ἀφιέναι τύπτοντές τε καὶ
</p>
</div3>
<div3 type="section" n="4">
<p>ὠθοῦντες ἐξέβαλλον. κεκραγότων δὲ τῶν δημάρχων 
καὶ εἰς μέσους αὐτοὺς ὠθουμένων ἐκείνοις μὲν ὑπεχώρουν
καὶ παρεῖχον ὅποι βούλοιντο χωρεῖν ἀδεῶς,
<milestone unit="reiskpage" n="2100"/>τοῦ δʼ ἄλλου δήμου τὸ ἑπόμενον αὐτοῖς <del>καὶ τὸ κατʼ 
<pb id="v.4p.76"/>
ἄλλα καὶ ἄλλα μέρη τῆς ἀγορᾶς ὑπὸ θορύβου καὶ
ἀταξίας κινούμενον ἐπʼ αὐτοὺς</del> οὐ παρίεσαν, ὥστʼ
ἀνωφελὴς ἦν ἡ τῶν ἀρχόντων βοήθεια. τέλος δʼ οὖν
ἐπεκράτησαν οἱ πατρίκιοι καὶ οὐκ εἴασαν ἐπικυρωθῆναι
τὸν νόμον.
</p>
</div3>
<div3 type="section" n="5">
<p>οἱ δὲ προθυμότατα συλλαβέσθαι
δόξαντες τοῖς ὑπάτοις ἐκ τριῶν οἰκιῶν ἦσαν, Ποστόμιοι
καὶ Σεμπρώνιοι καὶ τρίτοι Κλοίλιοι, γένους τε
ἀξιώσει λαμπρότατοι καὶ ἑταιρίαις μεγάλα δυνάμενοι
πλούτῳ τε καὶ δόξῃ καὶ τοῖς κατὰ πόλεμον ἔργοις
ἐπιφανεῖς· καὶ τοῦ μὴ κυρωθῆναι τὸν νόμον οὗτοι
ὡμολογοῦντο αἰτιώτατοι γενέσθαι.
</p>
</div3>
</div2>
<div2 type="chapter" n="42">
<div3 type="section" n="1">
<p>
τῇ δʼ ἑξῆς ἡμέρᾳ παραλαβόντες οἱ
δήμαρχοι τοὺς ἐπιφανεστάτους τῶν δημοτικῶν ἐσκόπουν,
ὅ τι χρήσονται τοῖς πράγμασι, κοινὸν μὲν τοῦτο
καὶ παρὰ πάντων ὁμολογούμενον εἰληφότες, τὸ μὴ
<milestone unit="reiskpage" n="2101"/>
τοὺς ὑπάτους ἄγειν ὑπὸ τὴν δίκην, ἀλλὰ τοὺς ὑπηρετοῦντας
αὐτοῖς ἰδιώτας, ὧν κολαζομένων ἔμελλε τοῖς
πολλοῖς τῶν πολιτῶν ἐλάττων ἔσεσθαι λόγος, ὥσπερ
ὁ Σίκκιος ὑπετίθετο· περὶ δὲ τοῦ πλήθους τῶν ὑπὸ
τὰς αἰτίας ἀχθησομένων ὅσον εἶναι χρή, καὶ περὶ
τοῦ ὀνόματος ὃ θήσονται τῇ δίκῃ, καὶ μάλιστα περὶ
τοῦ τιμήματος πηλίκον ἔσται τὸ μέγεθος, ἐπιμελῆ
</p>
</div3>
<div3 type="section" n="2">
<p>ποιούμενοι ζήτησιν. οἱ μὲν οὖν χαλεπώτεροι τὰς
φύσεις ἐπὶ τὸ μεῖζόν τε καὶ φοβερώτερον ἅπαντα
ταῦτα προάγειν παρῄνουν, οἱ δʼ ἐπιεικέστεροι τοὐναντίον
ἐπὶ τὸ μετριώτερον καὶ φιλανθρωπότερον, ὁ
<pb id="v.4p.77"/>
δὲ ταύτης ἡγούμενος τῆς γνώμης καὶ πείσας αὐτοὺς
ἦν Σίκκιος, ὁ τοὺς ἐν τῷ δήμῳ περὶ τῆς κληρουχίας
διελθὼν λόγους.
</p>
</div3>
<div3 type="section" n="3">
<p>ἔδοξε δʼ οὖν αὐτοῖς τὸ μὲν ἄλλο 
πλῆθος τῶν πατρικίων ἐᾶσαι, Κλοιλίους δὲ καὶ Ποστομίους
καὶ Σεμπρωνίους ἐπὶ τὸν δῆμον ἄγειν, ὧν ἔπραξαν 
ὑφέξοντας δίκας· ἐγκαλεῖν δʼ αὐτοῖς, ὅτι τῶν
<milestone unit="reiskpage" n="2102"/>ἱερῶν νόμων, οὓς περὶ τῶν δημάρχων ἐκύρωσεν ἡ
βουλὴ καὶ ὁ δῆμος, οὐθενὶ δεδωκότων ἐξουσίαν ἀναγκάζειν
τοὺς δημάρχους ὑπομένειν τι τῶν ἀβουλήτων
ὥσπερ τοὺς ἄλλους πολίτας, ἐκεῖνοι κατασχόντες αὐτοὺς 
ἐκώλυσαν ἐπὶ τέλος ἄγειν τὴν περὶ τοῦ νόμου
διάγνωσιν.
</p>
</div3>
<div3 type="section" n="4">
<p>τίμημα δʼ ἐφάνη ταῖς δίκαις ὁρίσαι μήτε 
θάνατον μήτε φυγὴν μήτʼ ἄλλο ἐπίφθονον μηδέν, ἵνα
μὴ τοῦτʼ αὐτοῖς γένηται σωτηρίας αἴτιον, ἀλλὰ τὰς
οὐσίας αὐτῶν ἱερὰς εἶναι Δήμητρος, τὸ μετριώτατον 
ἐκλεξαμένοις τοῦ νόμου μέρος.
</p>
</div3>
<div3 type="section" n="5">
<p>ἐγίνετο ταῦτα, καὶ 
παρῆν ὁ χρόνος, ἐν ᾧ τὰς κατὰ τῶν ἀνδρῶν ἔδει
συντελεῖσθαι δίκας. τοῖς δʼ ὑπάτοις καὶ τῶν ἄλλων
πατρικίων τοῖς παραληφθεῖσιν εἰς τὸ συνέδριον  — 
ἔτυχον δʼ οἱ κράτιστοι παρακληθέντες  —  ἐδόκει συγχωρεῖν 
τοῖς δημάρχοις ἐπιτελέσαι τὰς δίκας, ἵνα μή
<milestone unit="reiskpage" n="2103"/>τι μεῖζον κωλυθέντες ἐξεργάσωνται κακόν, καὶ τοῖς
δημόταις ἐπιτρέπειν ἀγριαινομένοις εἰς τὰ χρήματα
τῶν ἀνδρῶν ἐκχέαι τὴν χολήν, ἵνα τιθασώτεροι γένωνται
τὸ λοιπόν, λαβόντες ὁποσηνοῦν παρὰ τῶν 
<pb id="v.4p.78"/>
ἐχθρῶν δίκην, ἄλλως τε καὶ τῆς εἰς χρήματα ζημίας
εὐδιόρθωτον ἐχούσης τοῖς πεπονθόσι τὴν συμφοράν·
</p>
</div3>
<div3 type="section" n="6">
<p>ὅπερ καὶ συνέβη. ἁλόντων γὰρ τῶν ἀνδρῶν ἐρήμους
τὰς δίκας, ὅ τε δῆμος ἀγριαινόμενος ἐπαύσατο, καὶ
τοῖς δημάρχοις ἐδόκει τις ἀποδεδόσθαι μετρία καὶ
πολιτικὴ βοήθεια, τοῖς τε ἀνδράσι τὰς οὐσίας οἱ πατρίκιοι
παρὰ τῶν ὠνησαμένων ἐκ τοῦ δημοσίου τῆς
ἴσης λυσάμενοι τιμῆς ἀπέδοσαν. καὶ τὰ μὲν κατεπείγοντα
δεινὰ τοῦτον τὸν τρόπον χρησαμένων τοῖς
πράγμασιν αὐτῶν διελέλυτο.
</p>
</div3>
</div2>
<div2 type="chapter" n="43">
<div3 type="section" n="1">
<p>
μετʼ οὐ πολὺ δὲ πάλιν τῶν δημάρχων
τὸν ὑπὲρ τοῦ νόμου εἰσφερόντων λόγον αἰφνιδίως τις
ἀπαγγελεῖσα πολεμίων ἔφοδος ἐπὶ τὴν τῶν Τυσκλάνων
πόλιν, αἰτία κωλύσεως ἀποχρῶσα ἐγένετο. τῶν γὰρ
<milestone unit="reiskpage" n="2104"/>
Τυσκλάνων κατὰ πλῆθος εἰς τὴν Ῥώμην ἀφικομένων
καὶ λεγόντων, ὅτι δυνάμει πολλῇ πάρεισιν ἐπʼ αὐτοὺς
Αἰκανοὶ καὶ τὴν μὲν χώραν αὐτῶν ἤδη διηρπάκασι,
τὴν δὲ πόλιν, ἐὰν μή τις γένηται ταχεῖα ἐπικουρία,
φθάσουσιν ἐντὸς ὀλίγων ἡμερῶν ἀράμενοι, ἡ μὲν βουλὴ
τοὺς ὑπάτους αὐτοῖς ἐψηφίσατο βοηθεῖν ἀμφοτέρους,
οἱ δʼ ὕπατοι στρατολογίαν προθέντες ἐκάλουν τοὺς πολίτας
ἅπαντας ἐπὶ τὰ ὅπλα.
</p>
</div3>
<div3 type="section" n="2">
<p>ἐγένετο μὲν οὖν τις καὶ
τότε στάσις ἐναντιουμένων τῇ καταγραφῇ τῶν δημάρχων
καὶ τὰς ἐκ τῶν νόμων τιμωρίας οὐ συγχωρούντων
ποιεῖσθαι κατὰ τῶν ἀπειθούντων· ἔπραξαν δʼ οὐθέν.
<pb id="v.4p.79"/>
συνελθοῦσα γὰρ ἡ βουλὴ γνώμην ἀπεδείξατο, τοὺς
πατρικίους ἐπὶ τὸν πόλεμον ἐξιέναι σὺν τοῖς ἑαυτῶν
πελάταις, τῶν δʼ ἄλλων πολιτῶν τοῖς μὲν βουλομένοις
μετέχειν τῆς στρατείας ἐπὶ σωτηρίᾳ τῆς πατρίδος γινομένης
ὅσια εἶναι τὰ πρὸς θεούς, τοῖς δʼ ἐγκαταλείπουσι
<milestone unit="reiskpage" n="2105"/>τοὺς ὑπάτους τἀναντία.
</p>
</div3>
<div3 type="section" n="3">
<p>ὡς δʼ ἀνεγνώσθη τὸ 
δόγμα τῆς βουλῆς ἐν <add>τῇ</add> ἐκκλησίᾳ, πολλοὶ καὶ τοῦ
δήμου τὸν ἀγῶνα ἑκόντες ὑπέμειναν· οἱ μὲν ἐπιεικέστατοι
δι᾽ αἰσχύνην, εἰ μηδὲν ἐπικουρήσουσι πόλει
συμμάχῳ διὰ τὴν πρὸς αὐτοὺς εὔνοιαν ἀεί τι πρὸς 
τῶν ἐχθρῶν βλαπτομένῃ· ἐν οἷς ἦν καὶ ὁ Σίκκιος
ἐκεῖνος ὁ κατηγορήσας ἐν τῷ δήμῳ τῶν σφετερισαμένων
τὴν δημοσίαν γῆν, σπεῖραν ἐπαγόμενος ὀκτακοσίων
ἀνδρῶν, οἳ στρατεύεσθαι μὲν οὐκέτι ὥραν
εἶχον, ὥσπερ οὐδʼ ἐκεῖνος, οὐδʼ ἔπιπτον ὑπὸ τὰς 
ἀνάγκας τῶν νόμων, τιμῶντες δὲ τὸν ἄνδρα διὰ πολλὰς
καὶ μεγάλας εὐεργεσίας, ἐξιόντος ἐπὶ τὸν πόλεμον
οὐκ ἐδικαίωσαν ἀπολείπεσθαι.
</p>
</div3>
<div3 type="section" n="4">
<p>καὶ ἦν τοῦτο τὸ μέρος 
τῆς ἐξελθούσης τότε δυνάμεως ἐμπειρίᾳ τε ἀγώνων
καὶ τῇ παρὰ τὰ δεινὰ εὐτολμίᾳ μακρῷ τοῦ ἄλλου 
ἄμεινον. οἱ δὲ πολλοὶ χάριτι καὶ παρακλήσει τῶν
<milestone unit="reiskpage" n="2106"/>πρεσβυτάτων ὑπαχθέντες εἵποντο. ἦν δέ τι μέρος, ὃ
τῶν ὠφελειῶν ἕνεκα τῶν ἐν ταῖς στρατείαις γινομένων
πάντα κίνδυνον ἕτοιμον ἦν ὑπομένειν. καὶ διʼ ὀλίγου χρόνου δύναμις ἐξῆλθε πλήθει τε ἀποχρῶσα 
καὶ παρασκευαῖς κεχρημένη λαμπροτάταις.
</p>
</div3>
<div3 type="section" n="5">
<p>οἱ μὲν οὖν 
<pb id="v.4p.80"/>
πολέμιοι προακούσαντες, ὅτι μέλλουσιν ἐπʼ αὐτοὺς
ἐξάγειν Ῥωμαῖοι στρατιάν, ἀπῆγον ἐπʼ οἴκου τὰς δυνάμεις.
οἱ δʼ ὕπατοι κατὰ σπουδὴν ἐλαύνοντες καταλαμβάνουσιν
ἐστρατοπεδευκότας αὐτοὺς πόλεως Ἀντίου
πλησίον ἐν ὑψηλῷ καὶ ἀποτόμῳ χωρίῳ καὶ τίθενται
τὴν παρεμβολὴν τῆς ἐκείνων οὐ πρόσω.
</p>
</div3>
<div3 type="section" n="6">
<p>τέως μὲν
οὖν ἐν ταῖς ἑαυτῶν ἐπέμενον ἀμφότεροι παρεμβολαῖς,
ἔπειτα καταφρονήσαντες τῶν Ῥωμαίων Αἰκανοὶ τῆς οὐ
προεπιχειρήσεως καὶ πλῆθος οὐχ ἱκανοὺς εἶναι νομίσαντες
<milestone unit="reiskpage" n="2107"/>
ἀγοράς τʼ αὐτῶν περιέκοπτον ἐξιόντες καὶ τοὺς
ἐπὶ προνομὴν ἀποστελλομένους ἢ χόρτον ἵπποις ἀνεκρούοντο
καὶ <add>τοῖς</add> πρὸς ὑδρείαν καταβαίνουσιν
αἰφνιδίως ἐπετίθεντο, προὐκαλοῦντό τʼ αὐτοὺς πολλάκις εἰς μάχην.
</p>
</div3>
</div2>
<div2 type="chapter" n="44">
<div3 type="section" n="1">
<p>
ταῦθʼ ὁρῶσι τοῖς ὑπάτοις ἐδόκει μηκέτι
διατρίβειν τὸν πόλεμον. ἦν δʼ ἐν ἐκείναις ταῖς ἡμέραις
ἡ τοῦ πολεμεῖν ἐξουσία Ῥωμιλίῳ προσήκουσα, καὶ ὁ
τὸ σύνθημα διδοὺς καὶ εἰς τάξιν καθιστὰς ἄρχειν τε
καὶ παύεσθαι μάχης τὸν καιρὸν ταμιεύων ἐκεῖνος ἦν·
ὃς ἐπειδὴ τὰ σημεῖα ἐκέλευσεν ἀρθῆναι ἐκ τῆς μάχης
<milestone unit="reiskpage" n="2108"/>
καὶ προῆγεν ἐκ τοῦ χάρακος τὸν στρατόν, τοὺς μὲν
ἄλλους ἔτασσεν ἱππεῖς τε καὶ τοὺς πεζοὺς κατὰ σπείρας
ἐν τοῖς ἐπιτηδείοις ἑκάστους τόποις, τὸν δὲ Σίκκιον
καλέσας λέγει·
</p>
</div3>
<div3 type="section" n="2">
<p>ἡμεῖς μέν, ὦ Σίκκιε, μαχούμεθα τοῖς
πολεμίοις ἐνθάδε, σὺ δʼ ἐν ὅσῳ μέλλομεν ἔτι καὶ
<pb id="v.4p.81"/>
παρασκευαζόμεθα τὰ πρὸς τὸν ἀγῶνα ἀμφότεροι, χώρει
τὴν πλαγίαν ἐκείνην ὁδὸν ἐπὶ τὸ ὄρος, ἔνθα ἡ τῶν
πολεμίων ἐστὶ παρεμβολή, καὶ μάχην τίθεσο πρὸς τοὺς
ἐν τῷ χάρακι, ἵνʼ ἢ περὶ τῷ φρουρίῳ δείσαντες οἱ
πρὸς ἡμᾶς μαχόμενοι καὶ βοηθεῖν προθυμούμενοι νῶτά 
τε δείξωσι καὶ εὐκατέργαστοι γένωνται, καθάπερ εἰκὸς
ἐν ἀναχωρήσει ταχείᾳ, καὶ εἰς μίαν ὁδὸν ἅπαντες βιαζόμενοι,
ἢ μένοντες αὐτόθι τὸν χάρακα ἀποβάλωσιν.
</p>
</div3>
<div3 type="section" n="3">
<p>
<milestone unit="reiskpage" n="2109"/>οὔτε γὰρ ἡ φυλάττουσα αὐτὸν δύναμις ἀξιόμαχός 
ἐστιν, ὡς εἰκάσειεν ἄν τις, ἐπὶ τῷ ἐρυμνῷ τοῦ τόπου 
δοκοῦσα εἶναι πᾶν τὸ ἀσφαλές· ἥ τε ἅμα σοι δύναμις
ἀποχρῶσα γένοιτʼ ἄν, ἄνδρες ὀκτακόσιοι πολλῶν ἀθληταὶ
πολέμων, τεταραγμένους σκηνοφύλακας ἀπροσδόκητοι
προσπεσόντες τῷ τολμηρῷ ἑλεῖν.
</p>
</div3>
<div3 type="section" n="4">
<p>καὶ ὁ Σίκκιος 
ἔφησεν· ἀλλʼ ἔγωγε ἅπαντα μὲν ἕτοιμος ὑπηρετεῖν· 
τὸ μέντοι ἔργον οὐ ῥᾴδιον ὥσπερ σοι δοκεῖ. ὑψηλή
τε γὰρ ἡ πέτρα καὶ ἀπότομος, ἐφʼ ἧς ὁ χάραξ, ὁδόν
τε οὐδεμίαν ὁρῶ φέρουσαν ἐπʼ αὐτοὺς ἔξω τῆς μιᾶς,
ᾗ καταβήσονται οἱ πολέμιοι πρὸς ἡμᾶς, φυλακήν τʼ
εἰκὸς ἀξιόμαχον εἶναι ἐν αὐτῇ· κἂν ὀλίγη δὲ πάνυ καὶ 
φαύλη τις οὖσα τύχῃ, πρὸς πολλῷ πλείονα ἢ τὴν σὺν
ἐμοὶ δύναμιν ἀντέχειν οἵα τε ἔσται, τό τε χωρίον αὐτὸ
παρέξει τῇ φυλακῇ τοῦ μὴ ἁλώσεσθαι τὸ ἀσφαλές.
</p>
</div3>
<div3 type="section" n="5">
<p>ἀλλὰ μάλιστα μὲν ἀνάθου τὴν γνώμην  —  ἡ πεῖρα γὰρ
<milestone unit="reiskpage" n="2110"/>ἐπισφαλής  —  εἰ δὲ πάντως ἔγνωσταί σοι δύο τίθεσθαι 
μάχας ἐν ἑνὶ καιρῷ, δύναμιν ἀξιόχρεων ἀνδρῶν ἐπιλέκτων
τάξον ἀκολουθεῖν μοι σὺν τοῖς πρεσβυτέροις.
<pb id="v.4p.82"/>
οὐ γὰρ κλέψοντες τὸ χωρίον, ἀλλὰ βίᾳ καὶ φανερῶς
ἐξελοῦντες ἄνιμεν.
</p>
</div3>
</div2>
<div2 type="chapter" n="45">
<div3 type="section" n="1">
<p>
ἔτι δʼ αὐτοῦ βουλομένου λέγειν τἀκόλουθα
ὑπολαβὼν ὁ ὕπατος εἶπεν· οὐ πολλῶν δεῖ λόγων,
ἀλλʼ εἰ μὲν ὑπομένεις πράττειν τὰ προσταττόμενα,
χώρει διὰ ταχέων καὶ μὴ παραστρατήγει, εἰ δὲ
ἀφίστασαι καὶ ἀποδιδράσκεις τὸν κίνδυνον, ἑτέροις
εἰς τὸ ἔργον χρήσομαι.
</p>
</div3>
<div3 type="section" n="2">
<p>σὺ δὲ τὰς ἑκατὸν εἴκοσι μάχας
ἀγωνισάμενος καὶ τὰ τετταράκοντα ἔτη στρατευσάμενος
καὶ κατατετρωμένος ὅλον τὸ σῶμα, ἐπειδὴ ἑκὼν ἦλθες,
ἄπιθι μήτε ὁμιλήσας πολεμίοις μήτʼ ἰδὼν καὶ ἀντὶ
τῶν ὅπλων ἀκόνα πάλιν τοὺς λόγους, οἷς χρήσῃ κατὰ
</p>
</div3>
<div3 type="section" n="3">
<p>τοῦ φθόνου τῶν πατρικίων. ποῦ νῦν ἐκεῖνά σου τὰ
πολλὰ ἀριστεῖα, <add>οἱ</add> στρεπτοὶ καὶ τὰ ψέλλια καὶ τὰ
δόρατα καὶ τὰ φάλαρα καὶ οἱ τῶν ὑπάτων στέφανοι
<milestone unit="reiskpage" n="2111"/>
καὶ τὰ ἐκ τῶν μονομαχιῶν λάφυρα καὶ πᾶσα ἡ ἄλλη
βαρύτης, ἣν τότʼ ἠνεσχόμεθά σου λέγοντος; ἐν ἑνὶ γὰρ
δὴ τῷδε τῷ ἔργῳ βασανιζόμενος, ἔνθα κίνδυνος ἦν
ἀληθινός, ἐξητάσθης οἷος ἦσθα, ὡς ἀλαζὼν καὶ δόξῃ
</p>
</div3>
<div3 type="section" n="4">
<p> τὸ ἀνδρεῖον ἐπιτηδεύων, οὐκ ἀληθείᾳ. καὶ ὁ Σίκκιος
δυσανασχετῶν ἐπὶ τοῖς ὀνείδεσιν· οἶδα, φησίν, ὦ
Ῥωμίλιε, ὅτι δυεῖν πρόκειταί σοι θάτερον ἢ ζῶντα
<pb id="v.4p.83"/>
διεργάσασθαι καὶ τὸ μηδὲν ἀποδοῦναι δόξαν αἰσχίστην
ἐνεγκάμενον δειλίας, ἢ κακῶς καὶ ἀδήλως κατακοπέντα
ὑπὸ τῶν πολεμίων ἀποθανεῖν, ἐπειδὴ κἀγώ τις ἔδοξα
<milestone unit="reiskpage" n="2112"/>εἶναι τῶν ἀξιούντων ἐλεύθερα φρονεῖν· οὐ γὰρ εἰς
ἄδηλον, ἀλλʼ εἰς ἐγνωσμένον ἀποστέλλεις με θάνατον·
</p>
</div3>
<div3 type="section" n="5">
<p>πλὴν ὑπομενῶ καὶ τοῦτο τὸ ἔργον καὶ πειράσομαι 
φανεὶς ψυχὴν οὐ κακὸς ἢ κρατῆσαι τοῦ χάρακος, ἢ
μὴ τυχὼν τῆς ἐλπίδος εὐγενῶς ἀποθανεῖν. ὑμᾶς δʼ,
ὦ συστρατιῶται, μάρτυρας ἀξιῶ γενέσθαι μοι πρὸς
τοὺς ἄλλους πολίτας, ἐὰν πύθησθε τὸν ἐμὸν μόρον, 
ὅτι με ἀπώλεσεν ἡ ἀρετὴ καὶ ἡ πολλὴ τῶν λόγων
ἐλευθερία.
</p>
</div3>
<div3 type="section" n="6">
<p>ταῦτα πρὸς τὸν ὕπατον ἀποκρινάμενος 
καὶ δακρύσας τούς τε συνήθεις ἅπαντας ἀσπασάμενος
ᾤχετο τοὺς ὀκτακοσίους ἄνδρας ἄγων κατηφεῖς καὶ
δεδακρυμένους ὡς τὴν ἐπὶ θανάτῳ πορευομένους· καὶ 
ἡ ἄλλη δὲ πᾶσα στρατιὰ διʼ οἴκτου τὸ πρᾶγμα ἔλαβεν
ὡς οὐκέτι ὀψομένη τοὺς ἄνδρας.
</p>
</div3>
</div2>
<div2 type="chapter" n="46">
<div3 type="section" n="1">
<p>
ὁ δὲ Σίκκιος ἑτέραν ἀποστραφείς, οὐχ
ἣν ὁ Ῥωμίλιος ὑπελάμβανε, παρὰ τὴν λαγόνα τοῦ
ὄρους ἦγεν. ἔπειτα  —  ἦν γάρ τις δρυμὸς ὕλην βαθεῖαν 
ἔχων  —  εἰς τοῦτον ἄγων τοὺς ἄνδρας ἵσταταί
τε καί φησιν· ὑπὸ μὲν τοῦ ἡγεμόνος ἀπεστάλμεθα,
<milestone unit="reiskpage" n="2113"/>ὥσπερ ὁρᾶτε, ἀπολούμενοι. ἐδόκει γὰρ ἡμᾶς τὴν
πλαγίαν χωρήσειν ὁδόν, ἣν ἀναβαίνοντας ἀμήχανον
ἦν μὴ οὐ φανεροὺς τοῖς πολεμίοις γενέσθαι. ἐγὼ δʼ 
ὑμᾶς ἄξω κατʼ ἄδηλον τοῖς ἐχθροῖς ὁδὸν καὶ πολλὰς
<pb id="v.4p.84"/>
ἐλπίδας ἔχω τρίβων ἐπιλήψεσθαί τινων, αἳ κατὰ
κορυφῆς ἄξουσιν ἡμᾶς ἐπὶ τὸν χάρακα· καὶ ἐλπίδας
χρηστὰς ἔχετε.
</p>
</div3>
<div3 type="section" n="2">
<p>ταῦτʼ εἰπὼν ἦγε διὰ τοῦ δρυμοῦ, καὶ
πολὺν ἤδη διεληλυθὼς τόπον εὑρίσκει κατὰ δαίμονα
ἄνδρα ἐξ ἀγροῦ ποθεν ἀπιόντα, ὃν τοῖς νεωτάτοις
συλλαβεῖν κελεύσας ἡγεμόνα ποιεῖται τῆς ὁδοῦ. κἀκεῖνος
αὐτοὺς ἄγων περὶ τὸ ὄρος σὺν πολλῷ χρόνῳ
καθίστησιν ἐπὶ τὸν παρακείμενον τῷ χάρακι λόφον,
</p>
</div3>
<div3 type="section" n="3">
<p>ὅθεν ἦν ταχεῖα καὶ εὐεπίφορος ἐπʼ αὐτὸν ὁδός. ἐν
ᾧ δὲ ταῦτʼ ἐγίνετο χρόνῳ, συνῄεσαν αἵ τε τῶν Ῥωμαίων
καὶ αἱ τῶν Αἰκανῶν δυνάμεις ὁμόσε καὶ καταστᾶσαι
ἐμάχοντο, πλήθει τʼ ἀγχώμαλοι οὖσαι καὶ
ὁπλισμοῖς καὶ προθυμίαν παρεχόμεναι τὴν αὐτήν· καὶ
διέμειναν ἐπὶ πολὺν χρόνον ἰσόρροποι, τοτὲ μὲν ἐπιβαίνοντες
ἀλλήλοις, τοτὲ δʼ ὑποχωροῦντες, ἱππεῖς τε
ἱππεῦσι καὶ πεζοὶ πεζοῖς, καὶ ἔπεσον ἐξ ἑκατέρων
<milestone unit="reiskpage" n="2114"/>
</p>
</div3>
<div3 type="section" n="4">
<p>ἄνδρες ἐπιφανεῖς. ἔπειτα κρίσιν λαμβάνει ὁ πόλεμος
ἐπιτελῆ. ὁ γὰρ Σίκκιος καὶ οἱ σὺν αὐτῷ, ἐπειδὴ
πλησίον ἐγένοντο τῆς παρεμβολῆς τῶν Αἰκανῶν, ἀφύλακτον
εὑρόντες ἐκεῖνο τὸ μέρος τοῦ χάρακος  —  ἐπὶ
γὰρ θάτερα τὰ πρὸς τοὺς μαχομένους ἐστραμμένα μέρη
πᾶσα ἡ φυλάττουσα αὐτὸν δύναμις ἐτράπετο κατὰ θέαν
τοῦ ἀγῶνος  —  ἐπεισπεσόντες κατὰ πολλὴν εὐπέτειαν
κατὰ κορυφῆς γίνονται τῶν φυλάκων.
</p>
</div3>
<div3 type="section" n="5">
<p>ἔπειτʼ ἀλαλάξαντες
ἔθεον ἐπʼ αὐτούς· οἱ δʼ ὑπὸ τοῦ παρʼ ἐλπίδα
<pb id="v.4p.85"/>
δεινοῦ ἐκταραχθέντες καὶ οὐ τοσούτους εἶναι δόξαντες,
ἀλλὰ τὸν ἕτερον ἥκειν ὕπατον ἄγοντα τὴν σὺν αὐτῷ
δύναμιν, ἐρρίπτουν ἔξω τοῦ χάρακος ἑαυτούς, οὐδὲ τὰ
ὅπλα οἱ πολλοὶ φυλάξαντες. οἱ δὲ περὶ τὸν Σίκκιον
τοὺς καταλαμβανομένους αὐτῶν φονεύοντες καὶ τοῦ 
χάρακος κρατήσαντες ἐχώρουν ἐπὶ τοὺς ἐν τῷ πεδίῳ.
</p>
</div3>
<div3 type="section" n="6">
<p>οἱ δὲ Αἰκανοὶ τοῦ χάρακος τὴν ἅλωσιν ἀπό τε τῆς 
φυγῆς καὶ τῆς κραυγῆς τῶν σφετέρων αἰσθόμενοι καὶ
μετʼ οὐ πολὺ κατὰ νώτου σφίσι τοὺς πολεμίους ἐπιόντας
ὁρῶντες, οὐκέτι γενναῖον οὐδὲν ἀπεδείξαντο,
<milestone unit="reiskpage" n="2115"/>ἀλλὰ διασπάσαντες τὰς τάξεις ἔσῳζον ἑαυτοὺς ἄλλοι
κατʼ ἄλλας ὁδούς· ἔνθα ὁ πλεῖστος αὐτῶν ἐγίνετο
φόνος. οὐ γὰρ ἀνίεσαν οἱ Ῥωμαῖοι μέχρι νυκτὸς διώκοντές
τε καὶ κτείνοντες <add>τοὺς</add> ἁλισκομένους.
</p>
</div3>
<div3 type="section" n="7">
<p>ὁ δὲ 
πλείστους τʼ αὐτῶν διαφθείρας καὶ λαμπρότατα ἔργα 
ἀποδειξάμενος Σίκκιος ἦν, ὅς, ἐπειδὴ τέλος ἑώρα τὰ
τῶν πολεμίων ἔχοντα σκότους ὄντος ἤδη, τὴν σπεῖραν
ἄγων ἐπὶ τὸν κρατηθέντα ὑπὸ σφῶν χάρακα ἀνέστρεφε
μεγάλης χαρᾶς καὶ πολλοῦ μεστὸς ὢν αὐχήματος.
</p>
</div3>
<div3 type="section" n="8">
<p>οἵ 
τε περὶ αὐτὸν ἀθῷοι καὶ ἀβλαβεῖς πάντες οὐ μόνον 
οὐδὲν παθόντες ὧν προσεδόκησαν, ἀλλὰ καὶ δόξαν
ἐπιφανεστάτην ἐξενεγκάμενοι, πατέρα καὶ σωτῆρα καὶ
θεὸν καὶ πάντα τὰ τιμιώτατα ὀνομάζοντες ἀπλήστως
<milestone unit="reiskpage" n="2116"/>εἶχον ἀσπασμῶν τε τοῦ ἀνδρὸς καὶ τῶν ἄλλων φιλοφρονήσεων
<del>ἡδονάς</del>. ἐν δὲ τούτῳ καὶ ἡ ἄλλη τῶν 
<pb id="v.4p.86"/>
Ῥωμαίων φάλαγξ ἅμα τοῖς ὑπάτοις ἀπὸ τῆς διώξεως
ἀνέστρεφεν ἐπὶ τὸν ἑαυτῆς χάρακα.
</p>
</div3>
</div2>
<div2 type="chapter" n="47">
<div3 type="section" n="1">
<p>
μέσαι τʼ ἤδη νύκτες ἦσαν, καὶ ὁ Σίκκιος
μνησικακῶν τοῖς ὑπάτοις τῆς ἐπὶ τὸν θάνατον
ἀποστολῆς εἰς νοῦν βάλλεται τὴν δόξαν ἀφελέσθαι
τοῦ κατορθώματος. κοινωσάμενος δὲ τοῖς ἀμφʼ αὐτὸν
ἣν εἶχε διάνοιαν, ἐπειδὴ πᾶσιν ὀρθῶς ἐφαίνετο, καὶ
οὐθεὶς ἦν ὃς οὐκ ἐθαύμαζε τῆς τε φρονήσεως καὶ τῆς
τόλμης τὸν ἄνδρα, λαβὼν τὰ ὅπλα καὶ τοὺς ἄλλους
κελεύσας ἀναλαβεῖν, πρῶτον μὲν ἀνθρώπους ὅσους ἐν
τῷ χάρακι κατέλαβε τῶν Αἰκανῶν καὶ ἵππους καὶ
τἆλλα ὑποζύγια κατέκοψεν· ἔπειτα ὑφῆψε τὰς σκηνὰς
ὅπλων τε καὶ σίτου καὶ ἐσθῆτος καὶ τῶν εἰς τὸν
πόλεμον ἐπιτηδείων γεμούσας τῶν τε ἄλλων χρημάτων,
ὧν ἐκ τῆς Τυσκλάνων λείας ἐπήγοντο πολλῶν
πάνυ ὄντων.
</p>
</div3>
<div3 type="section" n="2">
<p>ὡς δʼ ἅπαντα ὑπὸ τοῦ πυρὸς ἠφάνιστο,
περὶ τὸν ὄρθρον ἀπῄει φέρων οὐθὲν ὅτι μὴ τὰ ὅπλα,
<milestone unit="reiskpage" n="2117"/>
καὶ διανύσας σπουδῇ τὴν ὁδὸν εἰς Ῥώμην παρῆν. ὡς
δʼ ὤφθησαν ἄνθρωποι καθωπλισμένοι παιανίζοντές τε
καὶ σπουδῇ χωροῦντες αἵματι πολλῷ πεφυρμένοι,
δρόμος ἐγίνετο καὶ πολλὴ προθυμία τῶν βουλομένων
ἰδεῖν τʼ αὐτοὺς καὶ τὰ πραχθέντα ἀκοῦσαι.
</p>
</div3>
<div3 type="section" n="3">
<p>οἱ δὲ
μέχρις ἀγορᾶς ἐλθόντες ἐδήλωσαν τοῖς δημάρχοις τὰ
γενόμενα, κἀκεῖνοι συναγαγόντες ἐκκλησίαν ἐκέλευον
αὐτοὺς πρὸς ἅπαντας λέγειν. ὄχλου δὲ πολλοῦ συναχθέντος
<pb id="v.4p.87"/>
παρελθὼν ὁ Σίκκιος τήν τε νίκην αὐτοῖς
ἐδήλωσε καὶ τὸν τρόπον τοῦ ἀγῶνος ἐνεφάνισε, καὶ
ὅτι παρὰ τὴν ἰδίαν ἀρετὴν καὶ τῶν σὺν αὐτῷ πρεσβυτέρων
ἀνδρῶν ὀκτακοσίων, οὓς ἀποθανουμένους
ἀπέστειλαν οἱ ὕπατοι, ὅ τε χάραξ ὁ τῶν Αἰκανῶν 
ἐλήφθη καὶ ἡ δύναμις ἡ παραταξαμένη τοῖς ὑπάτοις
ἠναγκάσθη φυγεῖν·
</p>
</div3>
<div3 type="section" n="4">
<p>ἠξίου τε αὐτοὺς μηδενὶ τῆς 
νίκης ἑτέρῳ τὴν χάριν εἰδέναι καὶ τελευτῶν ἔτι προσέθηκεν
ἐκεῖνον τὸν λόγον, ὅτι τὰς ψυχὰς καὶ τὰ ὅπλα
<milestone unit="reiskpage" n="2118"/>σώζοντες ἥκομεν, ἄλλο δὲ οὐδὲν τῶν κεκρατημένων 
οὔτε μεῖζον οὔτʼ ἔλαττον ἐξενεγκάμενοι.
</p>
</div3>
<div3 type="section" n="5">
<p>ὁ δὲ δῆμος 
ἀκούσας τὸν λόγον εἰς οἶκτόν τε καὶ δάκρυα προὔπεσεν
ὁρῶν μὲν τὰς ἡλικίας τῶν ἀνδρῶν, ἐνθυμούμενος δὲ
τὰς ἀρετάς, ἀγανακτῶν δὲ καὶ νεμεσῶν τοῖς ἐπιβαλομένοις
τοιούτων ἀνδρῶν ἐρημῶσαι τὴν πόλιν. ἐγεγόνει 
δέ, ὃ προὔλαβεν ὁ Σίκκιος, μῖσος εἰς τοὺς ὑπάτους ἐξ
ἁπάντων τῶν πολιτῶν.
</p>
</div3>
<div3 type="section" n="6">
<p>οὐδὲ γὰρ ἡ βουλὴ τὸ πρᾶγμα 
μετρίως ἤνεγκεν, ἣ οὔτʼ ἐψηφίσατο αὐτοῖς πομπὴν
θριάμβων οὔτε ἄλλο τι τῶν ἐπὶ καλοῖς ἀγῶσι γινομένων.
τὸν μέντοι Σίκκιον ὁ δῆμος, ἐπειδὴ καθῆκεν 
ὁ τῶν ἀρχαιρεσίων καιρός, δήμαρχον ἀπέδειξεν, ἧς
κύριος ἦν τιμῆς ἀποδιδούς. καὶ τὰ μὲν ἐπιφανέστατα
τῶν τότε πραχθέντων τοιάδʼ ἦν.
</p>
</div3>
</div2>
<div2 type="chapter" n="48">
<div3 type="section" n="1">
<p>
ἐν δὲ τῷ μετὰ τούτους τοὺς ὑπάτους
ἔτει Σπόριος Ταρπήιος καὶ Αὖλος Τερμήνιος παραλαμβάνουσι
<milestone unit="reiskpage" n="2119"/>τὴν ἀρχήν· οἳ τά τʼ ἄλλα θεραπεύοντες
<pb id="v.4p.88"/>
τὸν δῆμον διετέλεσαν καὶ τὸ περὶ τῶν δημάρχων
δόγμα προεβούλευσαν, ἐπειδὴ πλέον μὲν οὐδὲν ἑώρων
τοῖς πατρικίοις γινόμενον ἐκ τοῦ κωλύειν, ἀλλὰ καὶ
φθόνον καὶ μῖσος, καὶ βλάβας δὲ ἰδίας καὶ συμφορὰς
 τοῖς προθυμότατα ὑπὲρ αὐτῶν ἀγωνιζομένοις.
</p>
</div3>
<div3 type="section" n="2">
<p>μάλιστα
δʼ αὐτοὺς εἰς δέος ἤγαγεν ἡ τῶν ὑπατευσάντων τὸν
παρελθόντα ἐνιαυτὸν συμφορὰ νεωστὶ γενομένη δεινὰ
μὲν ὑπὸ τοῦ δήμου παθόντων, οὐδεμίαν δὲ παρὰ τῆς
βουλῆς εὑρομένων βοήθειαν. Σίκκιος μὲν γὰρ ὁ τὸν
Αἰκανῶν στρατὸν αὐτῷ χάρακι ἀράμενος δήμαρχος τότʼ
ἀποδειχθείς, ὥσπερ ἔφην, τῇ πρώτῃ τῆς ἀρχῆς ἡμέρᾳ
<milestone unit="reiskpage" n="2120"/>
θύσας εἰσιτήρια κατὰ νόμον, πρὶν ὁτιοῦν ἄλλο διαπράξασθαι
τῶν κοινῶν, προεῖπεν ἐν ἐκκλησίᾳ Τίτον
Ῥωμίλιον ἥκειν ἀπολογησόμενον ἀδικήματος δημοσίου
δίκην ἐπὶ δικαστῇ τῷ δήμῳ, τὸν χρόνον ἀποδείξας
τοῦ ἀγῶνος.
</p>
</div3>
<div3 type="section" n="3">
<p>Λεύκιος δὲ τότʼ ἀγορανομῶν, δήμαρχος
δὲ τῷ παρελθόντι ἔτει γεγονώς, τὸν ἕτερον τῶν περυσινῶν
ὑπάτων Γάιον Οὐετούριον εἰς ὁμοίαν δίκην
προσεκαλέσατο. πολλῆς δὲ γενομένης ἐν τῷ μεταξὺ
τοῦ ἀγῶνος χρόνῳ σπουδῆς τε καὶ παρακλήσεως ἀμφοτέρων
οἱ μὲν ὑπόδικοι πολλὰς ἐλπίδας εἶχον ἐπὶ
τῇ βουλῇ καὶ τὸ κινδύνευμα ἐν ἐλαφρῷ ἐποιοῦντο,
ὑπισχνουμένων αὐτοῖς πρεσβυτέρων τε καὶ νέων οὐκ
ἐάσειν τὸν ἀγῶνα ἐπιτελεσθῆναι.
</p>
</div3>
<div3 type="section" n="4">
<p>οἱ δὲ δήμαρχοι
πάντα ἐκ πολλοῦ φυλαττόμενοι καὶ οὔτε δεήσεις οὔτε
<pb id="v.4p.89"/>
ἀπειλὰς οὔτε κίνδυνον οὐδένα ὑπολογιζόμενοι, ἐπειδὴ
καθῆκεν ὁ τοῦ ἀγῶνος καιρός, ἐκάλουν τὸν δῆμον·
<milestone unit="reiskpage" n="2121"/>ἦν δὲ παλαίτερον ἔτι συνερρυηκὼς ἐκ τῶν ἀγρῶν ὁ
χερνήτης καὶ αὐτουργὸς ὄχλος, καὶ προσνεμηθεὶς τῷ
κατὰ πόλιν τήν τε ἀγορὰν ἐνέπλησε καὶ τοὺς φέροντας 
εἰς αὐτὴν στενωπούς.
</p>
</div3>
</div2>
<div2 type="chapter" n="49">
<div3 type="section" n="1">
<p>
πρώτη μὲν οὖν εἰσῆλθεν ἡ κατὰ
Ῥωμιλίου δίκη. καὶ παρελθὼν ὁ Σίκκιος τά τε ἄλλα
κατηγόρει τοῦ ἀνδρός, ὅσα ὑπατεύων βίᾳ εἰς τοὺς
δημάρχους ἔδοξε διαπράξασθαι, καὶ τελευτῶν τὴν ἐπιβουλὴν 
διεξῄει τὴν ἐφʼ ἑαυτῷ τε καὶ τῇ σπείρᾳ γενομένην
ὑπὸ τοῦ στρατηγοῦ· καὶ παρείχετο αὐτῶν μάρτυρας
τοὺς ἐπιφανεστάτους τῶν συστρατευσαμένων οὐ
δημοτικούς, ἀλλὰ καὶ πατρικίους· ἐν οἷς ἦν νεανίας
οὐκ ἀφανὴς οὔτε κατὰ γένους ἀξίωσιν οὔτε κατὰ τὴν 
ἰδίαν ἀρετὴν καὶ τὰ πολέμια πάνυ ἀγαθός· Σπόριος
Οὐεργίνιος ἦν ὄνομα αὐτῷ.
</p>
</div3>
<div3 type="section" n="2">
<p>οὗτος ἔφη Μάρκον Ἰκίλλιον, 
ἑνὸς τῶν ἐκ τῆς Σικκίου σπείρας υἱόν, ἡλικιώτην
αὐτοῦ καὶ φίλον ἀπολυθῆναι τῆς ἐξόδου βουληθείς,
ὡς ἐπὶ θάνατον ἐξιόντα μετὰ τοῦ πατρός, Αὖλον
<milestone unit="reiskpage" n="2122"/>Οὐεργίνιον τὸν ἑαυτοῦ θεῖον, πρεσβευτὴν τότε συστρατευόμενον,
παρακαλέσας ἐλθεῖν ἐπὶ τοὺς ὑπάτους,
</p>
</div3>
<div3 type="section" n="3">
<p>ἀξιῶν σφίσι ταύτην δοθῆναι τὴν χάριν· ἀντιλεγόντων 
δὲ τῶν ὑπάτων, ἑαυτῷ μὲν ἐπελθεῖν δάκρυα τὴν
συμφορὰν <add>τὴν</add> τοῦ ἑταίρου προανακλαιομένῳ, τὸν 
δὲ νεανίαν, ὑπὲρ οὗ τὰς δεήσεις ἐποιεῖτο, πεπυσμένον
ταῦτα ἐλθεῖν καὶ λόγον αἰτησάμενον εἰπεῖν, ὅτι τοῖς
<pb id="v.4p.90"/>
μὲν δεομένοις πολλὴν οἶδε χάριν, αὐτὸς δʼ οὐκ ἂν
ἀγαπήσειεν τυχὼν χάριτος, ἥτις αὐτὸν ἀφελεῖται τὸ
πρὸς τὸ γένος εὐσεβές, οὐδʼ ἂν ἀπολειφθείη τοῦ
πατρός, τοσῷδε μᾶλλον, ὅσῳ γʼ ἀποθανούμενος ἔρχεται,
καὶ πάντες τοῦτο ἴσασιν· ἀλλὰ συνεξιὼν ἐπαμυνεῖτε,
ὅσα δύναται, καὶ τῆς αὐτῆς ἐκείνῳ κοινωνὸς ἔσται
τύχης.
</p>
</div3>
<div3 type="section" n="4">
<p>ταῦτα τοῦ μειρακίου μαρτυρήσαντος οὐδεὶς ἦν
ὃς οὐκ ἔπασχέ τι πρὸς τὴν τύχην τῶν ἀνθρώπων. ὡς
δὲ καὶ αὐτοὶ κληθέντες ἐπὶ τὴν μαρτυρίαν παρῆλθον
ὅ τε πατὴρ Ἰκίλλιος καὶ τὸ μειράκιον καὶ τὸ καθʼ
<milestone unit="reiskpage" n="2123"/>
ἑαυτοὺς ἔλεξαν, οὐκέτι κατέχειν τὰ δάκρυα οἱ πλείους
ἐδύναντο τῶν δημοτικῶν.
</p>
</div3>
<div3 type="section" n="5">
<p>ἀπολογηθέντος δὲ τοῦ Ῥωμιλίου
καὶ διελθόντος λόγον οὔτε θεραπευτικὸν οὔτε
ἁρμόττοντα τοῖς καιροῖς, ἀλλʼ ὑψηλόν, καὶ ἐπὶ τῷ
ἀνυπευθύνῳ τῆς ἀρχῆς μέγα φρονοῦντα διπλασίως
<del>ἔτι</del> ἐπερρώσθησαν εἰς τὴν κατʼ αὐτοῦ ὀργὴν οἱ πολῖται.
καὶ γενόμενοι τῶν ψήφων κύριοι κατέγνωσαν
ἀδικεῖν οὕτως, ὥστε πάσαις ταῖς ψήφοις τῶν φυλῶν
ἁλῶναι τὸν ἄνδρα. ἦν δὲ τὸ τίμημα τῆς δίκης ἀργυρικόν,
</p>
</div3>
<div3 type="section" n="6">
<p> ἀσσάρια μυρία. καὶ τοῦτʼ οὐκ ἄνευ προνοίας
τινὸς ὁ Σίκκιος ποιῆσαί μοι δοκεῖ, ἀλλʼ ἵνα τοῖς τε
πατρικίοις ἐλάττων ἡ περὶ τοῦ ἀνδρὸς σπουδὴ γένηται,
καὶ μηδὲν ἐξαμάρτωσι περὶ τὴν ψηφοφορίαν ἐνθυμηθέντες,
ὅτι εἰς ἀργύριον ζημιώσεται ὁ ἁλοὺς καὶ
εἰς οὐδὲν ἕτερον, καὶ τοῖς δημοτικοῖς ἡ πρὸς τὴν
<pb id="v.4p.91"/>
τιμωρίαν ὁρμὴ προθυμοτέρα μήτε ψυχῆς ἄνδρα ὑπατικὸν
μήτε πατρίδος ἀποστεροῦσιν. Ῥωμιλίου δὲ
καταδικασθέντος οὐ πολλαῖς ὕστερον ἡμέραις καὶ
<milestone unit="reiskpage" n="2124"/>Οὐετούριος ἑάλω· τίμημα δὲ καὶ ἐκείνῳ ἐπεγέγραπτο
ἀργυρικόν, ἡμιόλιον θατέρου. 
</p>
</div3>
</div2>
<div2 type="chapter" n="50">
<div3 type="section" n="1">
<p>
ταῦτα δὴ λογιζομένοις τοῖς ἐν ἀρχῇ ὑπάτοις
πολὺ παρέστη δέος καὶ τοῦ μὴ ταὐτὰ παθεῖν ὑπὸ τοῦ
δήμου μετὰ τὴν ὑπατείαν πρόνοια, ὥστʼ οὐκέτι ἀποκρυπτόμενοι
τὰς γνώμας, ἀλλὰ φανερῶς τὰ τοῦ δήμου
πολιτευόμενοι διετέλουν. πρῶτον μὲν οὖν ἐπὶ τῆς 
λοχίτιδος ἐκκλησίας νόμον ἐκύρωσαν, ἵνα ταῖς ἀρχαῖς
ἐξῇ πάσαις τοὺς ἀκοσμοῦντας ἢ παρανομοῦντας εἰς
τὴν ἑαυτῶν ἐξουσίαν ζημιοῦν. τέως γὰρ οὐχ ἅπασιν
ἐξῆν, ἀλλὰ τοῖς ὑπάτοις μόνοις.
</p>
</div3>
<div3 type="section" n="2">
<p>τὸ μέντοι τίμημα 
οὐκ ἐπὶ τοῖς ζημιοῦσιν, ὁπόσον εἶναι δεῖ, κατέλιπον, 
ἀλλʼ αὐτοὶ τὴν ἀξίαν ὥρισαν, μέγιστον ἀποδείξαντες
ὅρον ζημίας δύο βοῦς καὶ τριάκοντα πρόβατα. καὶ
<milestone unit="reiskpage" n="2125"/>οὗτος ὁ νόμος ἄχρι πολλοῦ διέμεινεν ὑπὸ Ῥωμαίων
φυλαττόμενος.
</p>
</div3>
<div3 type="section" n="3">
<p>ἔπειτα περὶ τῶν νόμων, οὓς ἐσπούδαζον 
οἱ δήμαρχοι κοινοὺς ἐπὶ πᾶσι Ῥωμαίοις γράφειν καὶ 
εἰς ἅπαντα χρόνον φυλαχθησομένους, διάγνωσιν ἀπέδωκαν
τῇ βουλῇ. ἐλέχθησαν μὲν οὖν πολλοί τε καὶ
ὑπὸ τῶν κρατίστων ἀνδρῶν εἰς ἀμφότερα καὶ τὸ συγχωρεῖν
καὶ τὸ κωλύειν φέροντες λόγοι, ἐνίκα δʼ ἡ τὰ
δημοτικώτερα πρὸ τῶν ὀλιγαρχικῶν εἰσάγουσα Τίτου 
Ῥωμιλίου γνώμη, παρὰ τὴν ἁπάντων δόξαν τῶν τε
<pb id="v.4p.92"/>
</p>
</div3>
<div3 type="section" n="4">
<p>πατρικίων καὶ τῶν δημοτικῶν γενομένη. οἱ μὲν γὰρ
ὑπελάμβανον πάντα τὰ ἐναντία τοῖς δημοτικοῖς φρονήσειν
τε καὶ λέξειν τὸν ἄνδρα νεωστὶ τὴν ἐν τῷ δήμῳ
δίκην ἑαλωκότα· ὁ δʼ ἀναστὰς ἐπειδὴ προσῆκεν αὐτῷ
γνώμην ἐρωτηθέντι κατὰ τὴν ἑαυτοῦ τάξιν ἀποκρίνασθαι
 —  ἦν δὲ ἐν τοῖς διὰ μέσου κατά τε ἀξίωσιν καὶ ἡλικίαν  —  ἔλεξεν·
</p>
</div3>
</div2>
<div2 type="chapter" n="51">
<div3 type="section" n="1">
<p>
ἃ μὲν ὑπὸ τοῦ δήμου πέπονθα, ὦ βουλή, καὶ
ὅτι οὐδὲν ἀδικῶν, ἀλλὰ τῆς πρὸς ὑμᾶς εὐνοίας ἕνεκα,
<milestone unit="reiskpage" n="2126"/>
φορτικὸς ἂν εἴην <del>ἔγωγε</del> ἐν εἰδόσιν <del>ὑμῖν</del> ἀκριβῶς
λέγων· μνήμην δὲ αὐτῶν ποιοῦμαι τοῦ ἀναγκαίου
ἕνεκεν, ἵνʼ εἰδῆτε, ὅτι οὐ κολακείᾳ τοῦ δημοτικοῦ ἐπιτρέψας
ἐχθροῦ μοι ὄντος, ἀλλʼ ἀπὸ τοῦ βελτίστου τὰ
συμφέροντα ἐρῶ. θαυμάσῃ δὲ μηθείς, εἰ πρότερόν τε
πολλάκις καὶ ἡνίκα ὕπατος ἦν τῆς ἑτέρας προαιρέσεως
γενόμενος νῦν ἐξαίφνης μεταβέβλημαι· μηδὲ ὑπολάβητε
δυεῖν θάτερον ἢ τότε βεβουλεῦσθαί με κακῶς ἢ νῦν
ἀνατίθεσθαι τὰ δόξαντα οὐκ ὀρθῶς.
</p>
</div3>
<div3 type="section" n="2">
<p>ἐγὼ γάρ, ὦ
βουλή, ὅσον μὲν χρόνον τὰ ὑμέτερα ἰσχυρὰ ἡγούμην,
ὥσπερ ἐχρῆν ἀριστοκρατίαν αὔξων περιεφρόνουν τὸ
δημοτικόν, ἐπεὶ δὲ τοῖς ἐμαυτοῦ σωφρονισθεὶς κακοῖς
μετὰ μεγάλων μισθῶν ἔμαθον, ὅτι ἔλαττον ὑμῶν ἐστι
τοῦ βουλομένου τὸ δυνάμενον, καὶ πολλοὺς ἤδη τὸν
<milestone unit="reiskpage" n="2127"/>
ὑπὲρ ὑμῶν ἀγῶνα αἰρομένους περιείδετε ἀναρπασθέντας
<pb id="v.4p.93"/>
ὑπὸ τοῦ δήμου τοῖς ἀναγκαίοις εἴξαντες, οὐκέθʼ
</p>
</div3>
<div3 type="section" n="3">
<p>ὅμοια ἔγνωκα. ἐβουλόμην δʼ ἂν μάλιστα μήτʼ ἐμαυτῷ 
συμβῆναι μήτε τῷ συνάρχοντί μου ταῦτα, ἐφʼ οἷς
ἅπαντες ἡμῖν συμπαθεῖτε. ἐπειδὴ δὲ τὰ μὲν καθʼ
ἡμᾶς τέλος ἔχει, τὰ δὲ λοιπὰ ἔξεστιν ἐπανορθώσασθαι 
καὶ τοῦ μὴ παθεῖν ταὐτὰ ἑτέρους προϊδέσθαι, καὶ
κοινῇ καὶ καθʼ ἕνα ἕκαστον ἰδίᾳ τὰ παρόντα εὖ τίθεσθαι
παρακαλῶ. κράτιστα γὰρ οἰκεῖται πόλις ἡ πρὸς
τὰ πράγματα μεθαρμοττομένη, καὶ συμβούλων ἄριστος
ὁ μὴ πρὸς τὴν ἰδίαν ἔχθραν ἢ χάριν, ἀλλὰ πρὸς τὸ 
κοινῇ συμφέρον ἀποδεικνύμενος γνώμην· βουλεύονταί
τʼ ἄριστα περὶ τῶν μελλόντων οἱ παραδείγματα ποιούμενοι
τὰ γεγονότα τῶν ἐσομένων.
</p>
</div3>
<div3 type="section" n="4">
<p>ὑμῖν δʼ, ὦ βουλή, 
ὁσάκις ἐνέστη τις ἀμφισβήτησις καὶ φιλονεικία πρὸς
τὸν δῆμον, ἀεί τι μειονεκτεῖν ἐξεγένετο τὸ μὲν ἀκούειν 
κακῶς, τὸ δʼ εἰς ἀνδρῶν ἐπιφανῶν θανάτους τε καὶ
<milestone unit="reiskpage" n="2128"/>ὕβρεις καὶ ἐκβολὰς ζημιωθῆναι. καίτοι τί γένοιτʼ ἂν
ἀτύχημα πόλει μεῖζον ἢ τοὺς κρατίστους τῶν ἀνδρῶν
περικόπτεσθαι καὶ ταῦτα οὐ σὺν δίκῃ; ὧν ὑμῖν φείδεσθαι
παραινῶ καὶ μήτε τοὺς νῦν ἄρχοντας προβαλόντας 
εἰς κίνδυνον πρόδηλον, ἔπειτα ἐγκαταλιπόντας
ἐν τοῖς δεινοῖς μετανοεῖν, μήτε τῶν ἄλλων τινά,
</p>
</div3>
<div3 type="section" n="5">
<p>οὗ τι καὶ μικρὸν ὄφελος τῷ κοινῷ. κεφάλαιον δʼ 
ἐστὶν ὧν ὑμῖν παραινῶ, πρέσβεις ἑλέσθαι τοὺς μὲν
<pb id="v.4p.94"/>
εἰς τὰς Ἑλληνίδας πόλεις τὰς ἐν Ἰταλίᾳ, τοὺς δʼ εἰς
Ἀθήνας· οἵτινες αἰτησάμενοι παρὰ τῶν Ἑλλήνων τοὺς
κρατίστους νόμους καὶ μάλιστα τοῖς ἡμετέροις ἁρμόττοντας
βίοις οἴσουσι δεῦρο. ἀφικομένων δʼ αὐτῶν
τοὺς τότε ὑπάτους προθεῖναι τῇ βουλῇ σκοπεῖν, τίνας
ἑλέσθαι δεήσει νομοθέτας καὶ ἥντινα ἕξοντας ἀρχὴν
καὶ χρόνον ὅσον καὶ τἆλλα, ὅπως ἂν αὐτῇ φαίνηται
<milestone unit="reiskpage" n="2129"/>
συνοίσειν, στασιάζειν δὲ μηκέτι πρὸς τὸ δημοτικὸν
μηδʼ ἄλλας ἐπʼ ἄλλαις ἀναιρεῖσθαι συμφορὰς ἄλλως τε
καὶ περὶ νόμων φιλονεικοῦντας, οἳ κἂν εἰ μηθὲν ἄλλο
τήν γέ τοι δόξαν τῆς ἀξιώσεως ἔχουσιν εὐπρεπῆ.
</p>
</div3>
</div2>
<div2 type="chapter" n="52">
<div3 type="section" n="1">
<p>
τοιαῦτα εἰπόντος τοῦ Ῥωμιλίου οἵ τε ὕπατοι
συνελαμβάνοντο τῆς γνώμης ἀμφότεροι πολλὰ καὶ ἐκ
παρασκευῆς συγκείμενα διεξιόντες, καὶ τῶν ἄλλων
βουλευτῶν συχνοί, καὶ ἐγένοντο πλείους οἱ ταύτῃ
</p>
</div3>
<div3 type="section" n="2">
<p>προστιθέμενοι τῇ γνώμῃ. μέλλοντος δὲ γράφεσθαι
τοῦ προβουλεύματος ἀναστὰς ὁ δήμαρχος Σίκκιος ὁ
τῷ Ῥωμιλίῳ προσθεὶς τὴν δίκην πολὺν ὑπὲρ τοῦ ἀνδρὸς
διῆλθε λόγον ἐπαινῶν τὴν μεταβολὴν τῆς γνώμης
καὶ τὸ μὴ τὰ ἴδια ἔχθη κρείττονα γίνεσθαι τῶν
κοινῇ χρησίμων, ἀλλʼ ἀπʼ ὀρθῆς γνώμης τὰ συμφέροντα
ἀποδείξασθαι·
</p>
</div3>
<div3 type="section" n="3">
<p>ἀνθʼ ὧν, ἔφη, ταύτην αὐτῷ ἀποδίδωμι
τιμὴν καὶ χάριν· ἀφίημι τῶν ἐκτισμάτων ἐπὶ τῇ δίκῃ
<milestone unit="reiskpage" n="2130"/>
καὶ εἰς τὸ λοιπὸν διαλλάττομαι· νικᾷ γὰρ ἡμᾶς χρηστὸς
ὤν. τὸ δʼ αὐτὸ καὶ οἱ ἄλλοι δήμαρχοι παριόντες
ὡμολόγουν. οὐ μὴν ὅ γε Ῥωμίλιος ὑπέμεινε ταύτην
<pb id="v.4p.95"/>
λαβεῖν τὴν χάριν, ἀλλʼ ἐπαινέσας τοὺς δημάρχους τῆς
προθυμίας ἀποδώσειν ἔφη τὴν καταδίκην. ἱερὰν γὰρ
ἤδη τῶν θεῶν εἶναι, καὶ οὔτε δίκαια οὔτε ὅσια ποιεῖν
ἀποστερῶν τοὺς θεούς, ἃ δίδωσιν αὐτοῖς ὁ νόμος·
</p>
</div3>
<div3 type="section" n="4">
<p>καὶ ἐποίησεν οὕτως. γραφέντος δὲ τοῦ προβουλεύματος, 
καὶ μετὰ ταῦτʼ ἐπικυρώσαντος τοῦ δήμου
πρέσβεις ἀπεδείχθησαν οἱ τοὺς παρὰ τῶν Ἑλλήνων
νόμους ληψόμενοι, Σπόριος Ποστόμιος καὶ Σερούιος
Σολπίκιος καὶ Αὖλος Μάλλιος· οἷς τριήρεις τε παρεσκευάσθησαν
<milestone unit="reiskpage" n="2131"/>ἐκ τοῦ δημοσίου καὶ ἄλλος κόσμος εἰς 
ἐπίδειξιν τῆς ἡγεμονίας ἀποχρῶν. καὶ τὸ ἔτος ἐτελεύτα.
</p>
</div3>
</div2>
<div2 type="chapter" n="53">
<div3 type="section" n="1">
<p>
ἐπὶ δὲ τῆς ὀγδοηκοστῆς καὶ δευτέρας ὀλυμπιάδος,
ἣν ἐνίκα στάδιον Λύκος Θεσσαλὸς ἀπὸ
Λαρίσης, ἄρχοντος Ἀθήνησι Χαιρεφάνους, ἐτῶν τριακοσίων 
ἐκπεπληρωμένων ἀπὸ τοῦ Ῥώμης συνοικισμοῦ,
Ποπλίου Ὁρατίου καὶ Σέξτου Κοιντιλίου διαδεδεγμένων
τὴν ὕπατον ἀρχήν, λοιμικὴ νόσος εἰς τὴν
Ῥώμην κατέσκηψε μεγίστη τῶν ἐκ τοῦ προτέρου
χρόνου μνημονευομένων· ὑφʼ ἧς οἱ μὲν θεράποντες 
ὀλίγου ἐδέησαν πάντες ἀπολέσθαι, τῶν δʼ ἄλλων
πολιτῶν ἀμφὶ τοὺς ἡμίσεις μάλιστα διεφθάρησαν, οὔτε
τῶν ἰατρῶν ἀρκούντων ἔτι βοηθεῖν τοῖς καμάτοις,
</p>
</div3>
<div3 type="section" n="2">
<p>οὔτε οἰκείων ἢ φίλων τἀναγκαῖα ὑπηρετούντων. οἱ 
<pb id="v.4p.96"/>
γὰρ ἐπικουρεῖν ταῖς ἑτέρων βουλόμενοι συμφοραῖς
ἁπτόμενοί τε καματηρῶν σωμάτων καὶ συνδιαιτώμενοι
τὰς αὐτὰς ἐκείνοις νόσους μετελάμβανον, ὥστε πολλὰς
οἰκίας ἐξερημωθῆναι διʼ ἀπορίαν τῶν ἐπιμελησομένων.
ἦν τε οὐκ ἐλάχιστον τῶν κακῶν τῇ πόλει καὶ τοῦ μὴ
<milestone unit="reiskpage" n="2132"/>
ταχέως λωφῆσαι τὴν νόσον αἴτιον τὸ περὶ τὰς ἐκβολὰς
τῶν νεκρῶν γινόμενον.
</p>
</div3>
<div3 type="section" n="3">
<p>κατʼ ἀρχὰς μὲν γὰρ ὑπό τε
αἰσχύνης καὶ εὐπορίας τῶν πρὸς τὰς ταφὰς ἐπιτηδείων
ἔκαιόν τε καὶ γῇ παρεδίδοσαν τοὺς νεκρούς, τελευτῶντες
δὲ οἱ μὲν ἀπʼ ὀλιγωρίας τοῦ καλοῦ, οἱ δὲ
τἀπιτήδεια οὐκ ἔχοντες πολλοὺς μὲν ἐν τοῖς ὑπονόμοις
τῶν στενωπῶν φέροντες ἐρρίπτουν τῶν ἀπογενομένων,
πολλῷ δʼ ἔτι πλείους εἰς τὸν ποταμὸν ἐνέβαλλον· ἀφʼ
ὧν τὰ μέγιστα ἐκακοῦντο πρὸς τὰς ἀκτὰς καὶ τὰς
 ἠϊόνας.
</p>
</div3>
<div3 type="section" n="4">
<p>ἐκκυμαινομένων γὰρ τῶν σωμάτων βαρεῖα καὶ
δυσώδης προσπίπτουσα καὶ τοῖς ἔτι ἐρρωμένοις ἡ τοῦ
πνεύματος ἀποφορὰ ταχείας ἔφερε τοῖς σώμασι τὰς
τροπάς, πίνεσθαί τε οὐκέτι χρηστὸν ἦν τὸ ἐκ τοῦ
ποταμοῦ κομισθὲν ὕδωρ, τὰ μὲν ἀτοπίᾳ τῆς ὀσμῆς,
<milestone unit="reiskpage" n="2133"/>
τὰ δὲ τῷ πονηρὰς τὰς ἀναδόσεις ποιεῖν τῆς τροφῆς.
</p>
</div3>
<div3 type="section" n="5">
<p>καὶ οὐ μόνον ἐν τῇ πόλει τὰ δεινὰ ἦν, ἀλλὰ καὶ ἐπὶ
<pb id="v.4p.97"/>
τῶν ἀγρῶν· καὶ οὐχ ἥκιστα ὁ γεωργὸς ἐπόνησεν ὄχλος
ἀναπιμπλάμενος, καὶ προβάτων καὶ τῶν ἄλλων τετραπόδων
ἅμα διαιτωμένων, τῆς νόσου. ὅσον μὲν οὖν
χρόνον τοῖς πολλοῖς ἐλπίδος τι ὑπῆν ὡς τοῦ θεοῦ
σφίσιν ἐπικουρήσοντος, ἅπαντες ἐπί τε θυσίας καὶ 
καθαρμοὺς ἐτράποντο· καὶ πολλὰ ἐνεωτερίσθη Ῥωμαίοις
οὐκ ὄντα ἐν ἔθει περὶ τὰς τιμὰς τῶν θεῶν ἐπιτηδεύματα
οὐκ εὐπρεπῆ.
</p>
</div3>
<div3 type="section" n="6">
<p>ἐπεὶ δὲ ἐπέγνωσαν οὐδεμίαν αὐτῶν 
ἐπιστροφὴν ἐκ τοῦ δαιμονίου γινομένην οὐδʼ ἔλεον,
καὶ τῆς περὶ τὰ θεῖα λειτουργίας ἀπέστησαν. ἐν 
ταύτῃ τῇ συμφορᾷ τῶν τε ὑπάτων ἅτερος ἀποθνήσκει,
Σέξτος Κοιντίλιος, καὶ ὁ μετὰ τοῦτον ἀποδειχθεὶς
<milestone unit="reiskpage" n="2134"/>ὕπατος Σπόριος Φούριος, καὶ τῶν δημάρχων τέτταρες,
</p>
</div3>
<div3 type="section" n="7">
<p>τῶν τε βουλευτῶν πολλοὶ καὶ ἀγαθοί. ἐπεβάλοντο μὲν 
οὖν ἐν τῇ νόσῳ τῆς πόλεως οὔσης στρατὸν ἐξάγειν 
ἐπʼ αὐτοὺς Αἰκανοὶ καὶ διεπρεσβεύοντο πρὸς τἆλλα
ἔθνη, ὅσα Ῥωμαίοις πολέμια ἦν, παρακαλοῦντες ἐπὶ
τὸν πόλεμον. οὐ μὴν ἔφθασάν γε προαγαγεῖν τὴν
δύναμιν ἐκ τῶν πόλεων. ἔτι γὰρ αὐτῶν παρασκευαζομένων
ἡ αὐτὴ νόσος κατέσκηψεν εἰς τὰς πόλεις.
</p>
</div3>
<div3 type="section" n="8">
<p>διῆλθε δʼ οὐ μόνον τὴν Αἰκανῶν, ἀλλὰ καὶ τὴν 
Οὐολούσκων καὶ τὴν Σαβίνων γῆν, καὶ σφόδρα ἐκάκωσε
τοὺς ἀνθρώπους. ἐκ δὲ τούτου συνέβη καὶ τὴν χώραν
ἀγεώργητον ἀφεθεῖσαν λιμὸν ἐπὶ τῷ λοιμῷ συνάψαι.
ἐπὶ μὲν δὴ τούτων τῶν ὑπάτων οὐδὲν ἐπράχθη 
Ῥωμαίοις διὰ τὰς νόσους οὔτε πολεμικὸν οὔτε πολιτικὸν
εἰς ἱστορίας ἀφήγησιν ἐλθεῖν ἄξιον.
<pb id="v.4p.98"/>
</p>
</div3>
</div2>
<div2 type="chapter" n="54">
<div3 type="section" n="1">
<p>
εἰς δὲ τοὐπιὸν ἔτος ὕπατοι μὲν ἀπεδείχθησαν
Λεύκιος Μενήνιος καὶ Πόπλιος Σήστιος· ἡ δὲ
νόσος εἰς τέλος ἐλώφησε. καὶ μετὰ τοῦτο θυσίαι τε
<milestone unit="reiskpage" n="2135"/>
χαριστήριοι θεοῖς ἐπετελοῦντο δημοσίᾳ, καὶ ἀγῶνες
ἐπιφανεῖς λαμπραῖς πάνυ χορηγούμενοι δαπάναις, ἐν
εὐπαθείαις τε καὶ θαλίαις ἡ πόλις ἦν ὥσπερ εἰκός·
καὶ πᾶς ὁ χειμέριος χρόνος ἀμφὶ ταῦτα ἐδαπανήθη.
</p>
</div3>
<div3 type="section" n="2">
<p>ἀρχομένου δʼ ἔαρος σῖτός τε πολὺς καὶ ἐκ πολλῶν
ἤχθη χωρίων, ὁ μὲν πλείων δημοσίᾳ συνωνηθείς, ὁ
δέ τις καὶ ὑπʼ ἰδιωτῶν ἐμπόρων κομιζόμενος. ἔκαμνε
γὰρ οὐχ ἥκιστα ἐν τῇ σπάνει τῆς τροφῆς ὁ λαὸς χέρσου
τῆς γῆς ἀφειμένης διὰ τὰς νόσους καὶ τὸν ὄλεθρον
τῶν γεωργῶν.
</p>
</div3>
<div3 type="section" n="3">
<p>ἐν δὲ τῷ αὐτῷ καιρῷ παρεγένοντο
ἀπό τʼ Ἀθηνῶν καὶ τῶν ἐν Ἰταλοῖς Ἑλληνίδων
πόλεων οἱ πρέσβεις φέροντες τοὺς νόμους. καὶ μετὰ
τοῦτο προσῄεσαν οἱ δήμαρχοι τοῖς ὑπάτοις ἀξιοῦντες
ἀποδεῖξαι κατὰ τὸ ψήφισμα τῆς βουλῆς τοὺς νομοθέτας.
οἱ δʼ οὐκ ἔχοντες, ὅτῳ ἂν αὐτοὺς ἀπαλλάξειαν τρόπῳ
προσκαθημένους καὶ λιπαροῦντας, ἀχθόμενοι τῷ πράγματι
<milestone unit="reiskpage" n="2136"/>
καὶ οὐκ ἀξιοῦντες ἐπὶ τῆς αὑτῶν ἀρχῆς καταλῦσαι
τὴν ἀριστοκρατίαν πρόφασιν εὐπρεπῆ προὐβάλοντο
λέγοντες ἐν χερσὶν εἶναι τὸν τῶν ἀρχαιρεσίων καιρόν,
καὶ δέον αὐτοὺς τοὺς ὑπάτους πρῶτον ἀποδεῖξαι,
</p>
</div3>
<div3 type="section" n="4">
<p>ποιῆσαι δὲ τοῦτʼ οὐκ εἰς μακράν, ἀποδειχθέντων δὲ
<pb id="v.4p.99"/>
τῶν ὑπάτων μετʼ ἐκείνων <del>ἔλεγον</del> ἀνοίσειν τῷ συνεδρίῳ
τὴν περὶ τῶν νομοθετῶν διάγνωσιν. συγχωρούντων
δὲ τῶν δημάρχων προθέντες ἀρχαιρέσια
πολλῷ τάχιον ἢ τοῖς προτέροις ἔθος ἦν ὑπάτους
ἀπέδειξαν Ἄππιον Κλαύδιον καὶ Τίτον Γενύκιον, καὶ 
μετὰ τοῦτο πᾶσαν ἀποθέμενοι τὴν περὶ τῶν κοινῶν
φροντίδα, ὡς ἑτέρους ἤδη δέον ὑπὲρ αὐτῶν σκοπεῖν,
οὐδὲν ἔτι τοῖς δημάρχοις προσεῖχον, ἀλλὰ διακλέψαι
τὸν λοιπὸν χρόνον τῆς ὑπατείας διενοοῦντο.
</p>
</div3>
<div3 type="section" n="5">
<p>ἔτυχε δὲ
<milestone unit="reiskpage" n="2137"/>τὸν ἕτερον αὐτῶν Μενήνιον ἀρρωστία τις καταλαβοῦσα 
χρόνιος. ἤδη δέ τινες ἔφασαν ὑπὸ λύπης καὶ ἀθυμίας
ἐμπεσούσης τῷ ἀνδρὶ τηκεδόνα δυσαπάλλακτον ἐργάσασθαι
νόσον. ταύτην δὲ προσλαβὼν τὴν πρόφασιν ὁ
Σήστιος ὡς οὐδὲν οἷός τʼ ἦν πράττειν μόνος ἀπεωθεῖτο
τὰς τῶν δημάρχων δεήσεις καὶ πρὸς τοὺς νέους ἄρχοντας 
ἠξίου τρέπεσθαι.
</p>
</div3>
<div3 type="section" n="6">
<p>οἱ δʼ οὐκ ἔχοντες, ὅ τι 
πράττωσιν, ἕτερον ἐπὶ τοὺς περὶ τὸν Ἄππιον οὔπω
τὴν ἐξουσίαν παρειληφότας ἠναγκάζοντο καταφεύγειν,
τὰ μὲν ἐν ταῖς ἐκκλησίαις δεόμενοι, τὰ δὲ καταμόνας
συντυγχάνοντες· καὶ τέλος ἐξειργάσαντο τοὺς ἄνδρας 
μεγάλας ὑποτείνοντες ἐλπίδας αὐτοῖς, εἰ τὰ τοῦ δήμου
πράγματα ἕλοιντο, τιμῆς καὶ δυναστείας.
</p>
</div3>
<div3 type="section" n="7">
<p>εἰσῆλθε 
γάρ τις τὸν Ἄππιον ἐπιθυμία ξένην ἀρχὴν περιβαλέσθαι
καὶ νόμους καταστήσασθαι τῇ πατρίδι ὁμονοίας
τε καὶ εἰρήνης καὶ τοῦ μίαν ἅπαντας ἡγεῖσθαι τὴν 
<pb id="v.4p.100"/>
πόλιν ἄρξαι τοῖς συμπολιτευομένοις. οὐ μέντοι καὶ
διέμεινέ γε χρηστὸς ἀρχῇ κοσμηθεὶς μεγάλῃ, ἀλλʼ
<milestone unit="reiskpage" n="2138"/>
ἐξέπεσε τελευτῶν εἰς φιλαρχίαν ἀπαραχώρητον ὑπὸ
μεγέθους ἐξουσίας διαφθαρεὶς καὶ ὀλίγου ἐδέησεν ἐπὶ
τυραννίδα ἐλάσαι. περὶ ὧν κατὰ τὸν οἰκεῖον διαλέξομαι καιρόν.
</p>
</div3>
</div2>
<div2 type="chapter" n="55">
<div3 type="section" n="1">
<p>
τότε δʼ οὖν ἀπὸ τοῦ κρατίστου ταῦτα βουλευσάμενος
καὶ τὸν συνάρχοντα πείσας, ἐπειδὴ πολλάκις
αὐτὸν ἐπὶ τὴν ἐκκλησίαν ἐκάλεσαν οἱ δήμαρχοι,
παρελθὼν πολλοὺς καὶ φιλανθρώπους διεξῆλθε λόγους·
κεφάλαια δʼ αὐτοῦ τῆς δημηγορίας τοιάδε ἦν, ὅτι τὸ
μὲν ἀποδειχθῆναι τοὺς νόμους καὶ παύσασθαι στασιάζοντας
τοὺς πολίτας ὑπὲρ τῶν ἴσων αὐτῷ τε καὶ τῷ
συνάρχοντι παντὸς μάλιστα δοκεῖ, καὶ ἀποφαίνονται
γνώμην φανεράν· τοῦ δʼ ἀποδεῖξαι τοὺς νομοθέτας
αὐτοὶ μὲν οὐδεμίαν ἔχουσιν ἐξουσίαν οὔπω παρειληφότες
τὴν ἀρχήν, τοῖς δὲ περὶ Μενήνιον ὑπάτοις οὐχ
ὅπως ἐναντιώσονται πράσσουσι τὰ δόξαντα τῇ βουλῇ,
ἀλλὰ καὶ συνεργήσουσι καὶ πολλὴν εἴσονται χάριν.
</p>
</div3>
<div3 type="section" n="2">
<p> ἐὰν δʼ ἀναδύωνται σκῆψιν προβαλλόμενοι τὴν νέαν
<milestone unit="reiskpage" n="2139"/>
ἀρχήν, ὡς οὐκ ἐξὸν αὐτοῖς ἑτέρους ἄρχοντας ὑπατικὴν
ἐξουσίαν παραληψομένους ἀποδεικνύειν ἡμῶν ἤδη
κεκυρωμένων ὑπάτων, οὐδὲν ἐμποδὼν αὐτοῖς τὸ καθʼ
ἑαυτοὺς ἔσεσθαι. ἑκόντες γὰρ ἀποστήσεσθαι τῆς
ὑπατείας τοῖς ἀνθʼ αὑτῶν αἱρεθησομένοις, ἐὰν καὶ τῇ
</p>
</div3>
<div3 type="section" n="3">
<p>βουλῇ ταῦτα δοκῇ. ἐπαινοῦντος δὲ τοῦ δήμου καὶ
<pb id="v.4p.101"/>
τὴν προθυμίαν τῶν ἀνδρῶν καὶ πάντων κατὰ πλῆθος
ἐπὶ τὸ συνέδριον ὠσαμένων, ἀναγκασθεὶς ὁ Σήστιος
τὴν βουλὴν συναγαγεῖν μόνος, ἐπειδὴ ὁ Μενήνιος
ἀδύνατος ἦν παρεῖναι διὰ τὴν νόσον, προὔθηκεν ὑπὲρ
τῶν νόμων λέγειν. ἐλέχθησαν μὲν οὖν καὶ τότε 
πολλοὶ ὑπʼ ἀμφοτέρων λόγοι τῶν τε παραινούντων
κατὰ νόμους πολιτεύεσθαι, καὶ τῶν ἀξιούντων τοὺς
πατρίους φυλάττειν ἐθισμούς.
</p>
</div3>
<div3 type="section" n="4">
<p>ἐνίκα δὲ ἡ τῶν εἰς 
νέωτα μελλόντων ὑπατεύειν γνώμη, ἣν Ἄππιος Κλαύδιος
<milestone unit="reiskpage" n="2140"/>πρῶτος ἐρωτηθεὶς ἀπεφήνατο, ἄνδρας αἱρεθῆναι 
δέκα τοὺς ἐπιφανεστάτους ἐκ τῆς βουλῆς. τούτους δʼ
ἄρχειν εἰς ἐνιαυτὸν ἀφʼ ἧς ἂν ἀποδειχθῶσιν ἡμέρας,
ἐξουσίαν ἔχοντας ὑπὲρ ἁπάντων τῶν κατὰ τὴν πόλιν
ἣν εἶχον οἵ τε ὕπατοι καὶ ἔτι πρότερον οἱ βασιλεῖς,
τάς τʼ ἄλλας ἀρχὰς πάσας καταλελύσθαι, τέως ἂν οἱ
</p>
</div3>
<div3 type="section" n="5">
<p>δέκα τύχωσι τῆς ἀρχῆς. τούτους δὲ τοὺς ἄνδρας ἔκ 
τε τῶν πατρίων ἐθῶν καὶ ἐκ τῶν Ἑλληνικῶν νόμων,
οὓς ἐκόμισαν οἱ πρέσβεις, ἐκλεξαμένους τὰ κράτιστα
καὶ τῇ Ῥωμαίων πόλει πρόσφορα νομοθετήσεσθαι. τὰ
δὲ γραφέντα ὑπὸ τῶν δέκα ἀνδρῶν, ἐὰν ἥ τε βουλὴ 
δοκιμάσῃ καὶ ὁ δῆμος ἐπιψηφίσῃ, κύρια εἰς τὸν
ἅπαντα εἶναι χρόνον, καὶ τὰς ἀρχάς, ὅσαι ἂν ὕστερον
ἀποδειχθῶσι, κατὰ <add>τούτους</add> τοὺς νόμους τά τε ἰδιωτικὰ
συμβόλαια διαιρεῖν καὶ τὰ δημόσια ἐπιτροπεύειν.
</p>
</div3>
</div2>
<div2 type="chapter" n="56">
<div3 type="section" n="1">
<p>
<milestone unit="reiskpage" n="2141"/>τοῦτο τὸ δόγμα λαβόντες οἱ δήμαρχοι 
προῆλθον εἰς τὴν ἐκκλησίαν καὶ ἀναγνόντες ἐν τῷ
<pb id="v.4p.102"/>
δήμῳ πολλοὺς ἐπαίνους τῆς βουλῆς καὶ τοῦ <add>προ</add>θέντος
τὴν γνώμην Ἀππίου διεξῆλθον. ἐπεὶ δὲ κατέλαβεν
ὁ τῶν ἀρχαιρεσίων καιρός, ἐκκλησίαν συναγαγόντες
οἱ δήμαρχοι τούς τʼ ἀποδειχθέντας ὑπάτους ἥκειν
ἠξίουν ἐμπεδώσοντας τῷ δήμῳ τὰς ὑποσχέσεις, κἀκεῖνοι
παρελθόντες ἐξωμόσαντο τὰς ὑπατείας.
</p>
</div3>
<div3 type="section" n="2">
<p>τούτους
ὁ δῆμος ἐπαινῶν τε καὶ θαυμάζων διετέλει, καὶ ἐπειδὴ
τοὺς νομοθέτας ψηφοφορεῖν ἔδει πρώτους εἵλετο τῶν
ἄλλων· καὶ ἀπεδείχθησαν ἐν ἀρχαιρεσίαις ὑπὸ τῆς
λοχίτιδος ἐκκλησίας Ἄππιος μὲν Κλαύδιος καὶ Τίτος
Γενύκιος, οὓς ἔδει <add>εἰς</add> τοὐπιὸν ἄρχειν ἔτος, Πόπλιος
δὲ Σήστιος ὁ τὸν ἐνιαυτὸν ἐκεῖνον ὑπατεύων, τρεῖς
δὲ οἱ κομίσαντες παρὰ τῶν Ἑλλήνων τοὺς νόμους,
Σπόριος Ποστόμιος καὶ Σερούιος Σολπίκιος καὶ Αὖλος
Μάλλιος, εἷς δὲ τῶν ὑπατευσάντων τὸν παρελθόντα
<milestone unit="reiskpage" n="2142"/>
ἐνιαυτὸν Τίτος Ῥωμίλιος, ὁ τὴν ἐν τῷ δήμῳ δίκην
Σικκίου κατηγορήσαντος ἁλούς, ἐπειδὴ γνώμης ἐδόκει
ἄρξαι δημοτικῆς· ἐκ δὲ τῶν ἄλλων βουλευτῶν Γάιος
Ἰούλιος καὶ Τίτος Οὐετούριος καὶ Πόπλιος Ὁράτιος,
ἅπαντες ὑπατικοί· αἱ δὲ τῶν δημάρχων τε καὶ ἀγορανόμων
καὶ ταμιῶν καὶ εἴ τινες ἦσαν ἄλλαι πάτριοι
Ῥωμαίοις ἀρχαὶ κατελύθησαν.
</p>
</div3>
</div2>
<div2 type="chapter" n="57">
<div3 type="section" n="1">
<p>
τῷ δʼ ἑξῆς ἔτει παραλαβόντες οἱ νομοθέται
τὰ πράγματα πολιτείας κόσμον τοιόνδε τινὰ καθίστανται·
εἷς μὲν αὐτῶν τάς τε ῥάβδους καὶ τὰ λοιπὰ
παράσημα τῆς ὑπατικῆς εἶχεν ἐξουσίας, ὃς βουλήν τε
<pb id="v.4p.103"/>
συνεκάλει καὶ δόγματα ἐπεκύρου καὶ τἆλλα ἔπραττεν,
<milestone unit="reiskpage" n="2143"/>ὅσα ἡγεμόνι προσῆκεν· οἱ δʼ ἄλλοι συστέλλοντες ἐπὶ
τὸ δημοτικώτερον τὸ τῆς ἐξουσίας ἐπίφθονον ὀλίγῳ
τινὶ διήλλαττον ὀφθῆναι τῶν πολλῶν· εἶτʼ αὖθις ἕτερος
αὐτῶν ἐπὶ τὴν ἐξουσίαν καθίστατο, καὶ τοῦτʼ ἐκ περιτροπῆς 
ἐγίνετο παραλλὰξ ἐπʼ ἐνιαυτὸν <add>ἑκάστου</add> τὴν
ἡγεμονίαν παραλαμβάνοντος εἰς συγκείμενόν τινα
ἡμερῶν ἀριθμόν.
</p>
</div3>
<div3 type="section" n="2">
<p>ἅπαντες δʼ ἐξ ἑωθινοῦ καθεζόμενοι 
διῄτων τὰ ἰδιωτικὰ συμβόλαια καὶ τὰ δημόσια, ὁπόσα
πρός τε ὑπηκόους καὶ συμμάχους καὶ τοὺς ἐνδοιαστῶς 
ἀκροωμένους τῆς πόλεως ἐγκλήματα τυγχάνοι γινόμενα,
μετὰ πάσης ἀνασκοποῦντες ἕκαστα ἐπιεικείας τε καὶ
</p>
</div3>
<div3 type="section" n="3">
<p>δικαιοσύνης. ἐδόκει δὲ ἄριστα τὸν ἐνιαυτὸν ἐκεῖνον 
ἡ Ῥωμαίων πόλις ὑπὸ τῆς δεκαδαρχίας ἐπιτροπευθῆναι.
<milestone unit="reiskpage" n="2144"/>μάλιστα δʼ αὐτῶν ἐπῃνεῖτο ἡ τοῦ δημοτικοῦ πρόνοια 
καὶ πρὸς ἅπαν τὸ βίαιον ὑπὲρ τῶν ἀσθενεστέρων
ἀντίταξις· ἐλέχθη τε ὑπὸ πολλῶν, ὡς οὐδὲν ἔτι δεήσοι
δήμου προστατῶν οὐδὲ τῶν ἄλλων ἀρχείων τῇ πόλει
μιᾶς διοικούσης ἅπαντα ἡγεμονίας σώφρονος, ἧς
ἀρχηγὸς Ἄππιος εἶναι ἐδόκει.
</p>
</div3>
<div3 type="section" n="4">
<p>καὶ τὸν ὑπὲρ ὅλης τῆς 
δεκαδαρχίας ἔπαινον ἐκεῖνος ἐφέρετο παρὰ τοῦ δήμου.
οὐ γὰρ μόνον ἃ μετὰ τῶν ἄλλων ἔπραττεν ἀπὸ τοῦ
κρατίστου χρηστότητος ἔφερεν αὐτῷ δόκησιν, ἀλλὰ
<pb id="v.4p.104"/>
πολὺ μᾶλλον ἃ κατʼ ἰδίαν ἐπιτηδεύων διετέλει, κατά
τʼ ἀσπασμοὺς καὶ προσαγορεύσεις φιλανθρώπους καὶ
τὰς ἄλλας τῶν πενήτων φιλοφρονήσεις.
</p>
</div3>
<div3 type="section" n="5">
<p> οὗτοι οἱ δέκα
ἄνδρες συγγράψαντες νόμους ἔκ τε τῶν Ἑλληνικῶν
νόμων καὶ τῶν παρὰ σφίσιν αὐτοῖς ἀγράφων ἐθισμῶν
προὔθηκαν ἐν δέκα δέλτοις τῷ βουλομένῳ σκοπεῖν,
δεχόμενοι πᾶσαν ἐπανόρθωσιν ἰδιωτῶν καὶ πρὸς τὴν
κοινὴν εὐαρέστησιν ἀπευθύνοντες τὰ γραφέντα. καὶ
<milestone unit="reiskpage" n="2145"/>
μέχρι πολλοῦ διετέλεσαν ἐν κοινῷ μετὰ τῶν ἀρίστων
ἀνδρῶν συνεδρεύοντες καὶ τὴν ἀκριβεστάτην ποιούμενοι
τῆς νομοθεσίας ἐξέτασιν.
</p>
</div3>
<div3 type="section" n="6">
<p>ἐπειδὴ δʼ ἀποχρώντως
ἐφαίνετο αὐτοῖς τὰ γραφέντα ἔχειν, πρῶτον μὲν τὴν
βουλὴν συναγαγόντες οὐθενὸς ἔτι μεμφομένου τοῖς
νόμοις προβούλευμα περὶ αὐτῶν ἐκύρωσαν. ἔπειτα
τὸν δῆμον καλέσαντες εἰς τὴν λοχῖτιν ἐκκλησίαν
ἱερομνημόνων τε καὶ οἰωνιστῶν καὶ τῶν ἄλλων ἱερέων
παρόντων καὶ τὰ θεῖα ὡς νόμος ἐξηγησαμένων ἀνέδωκαν
τοῖς λόχοις τὰς ψήφους.
</p>
</div3>
<div3 type="section" n="7">
<p>ἐπικυρώσαντος δὲ καὶ
τοῦ δήμου τοὺς νόμους, στήλαις χαλκαῖς ἐγχαράξαντες
αὐτοὺς ἐφεξῆς ἔθεσαν ἐν ἀγορᾷ τὸν ἐπιφανέστατον
ἐκλεξάμενοι τόπον. καὶ ἐπειδὴ βραχὺς ὁ τῆς ἀρχῆς
αὐτοῖς χρόνος ὁ λειπόμενος ἦν, συναγαγόντες τοὺς
βουλευτὰς προὔθεσαν ὑπὲρ ἀρχαιρεσίων οἷα χρὴ γενέσθαι σκοπεῖν.
</p>
</div3>
</div2>
<div2 type="chapter" n="58">
<div3 type="section" n="1">
<p>
πολλῶν δὲ λεχθέντων ἐνίκησεν ἡ γνώμη
<milestone unit="reiskpage" n="2146"/>
τῶν παραινούντων δεκαδαρχίαν αὖθις ἀποδεῖξαι τῶν
κοινῶν κυρίαν. ἀτελής τε γὰρ ἡ νομοθεσία ἐφαίνετο,
<pb id="v.4p.105"/>
ὡς ἂν ἐξ ὀλίγου συντεθεῖσα χρόνου, καὶ ἐπὶ τοῖς ἤδη
κεκυρωμένοις, ἵνα ἑκόντες τε καὶ ἄκοντες ἐν αὐτοῖς
μένοιεν, ἐδόκει <del>δέ</del> τινος ἀρχῆς αὐτοκράτορος δεῖν.
τὸ δὲ μάλιστα πεῖσαν αὐτοὺς προελέσθαι τὴν δεκαδαρχίαν
ἦν ἡ τῶν δημάρχων κατάλυσις, ὃ παντὸς μάλιστα 
ἐβούλοντο.
</p>
</div3>
<div3 type="section" n="2">
<p>ταῦτα μὲν ἐν κοινῷ σκοπουμένοις αὐτοῖς 
ἐδόκει, ἰδίᾳ δὲ οἱ πρωτεύοντες τοῦ συνεδρίου γνώμην
ἐποιοῦντο μεταπορεύεσθαι τὴν ἀρχὴν δεδιότες, μὴ
ταραχώδεις τινὲς ἄνθρωποι τηλικαύτης ἐξουσίας λαβόμενοι
κακόν τι μέγα ἐργάσωνται. ἀγαπητῶς δὲ τοῦ 
δήμου τὰ δόξαντα τῇ βουλῇ δεξαμένου καὶ μετὰ πλείστης
προθυμίας ἐπιψηφίσαντος αὐτοὶ μὲν οἱ δέκα
ἄνδρες προεῖπον τὸν τῶν ἀρχαιρεσίων καιρόν, μετῄεσαν
δὲ τὴν ἀρχὴν οἱ ἐντιμότατοί τε καὶ πρεσβύτατοι τῶν
<milestone unit="reiskpage" n="2147"/>πατρικίων.
</p>
</div3>
<div3 type="section" n="3">
<p>ἔνθα δὴ πολὺς ὑπὸ πάντων ἐπαινούμενος 
ἦν ὁ τῆς τότε δεκαδαρχίας ἡγεμὼν Ἄππιος, καὶ πᾶς ὁ
δημοτικὸς ὄχλος ἐκεῖνον ἐπὶ τῆς ἀρχῆς ἠξίου κατέχειν
ὡς οὐκ ἄλλου τινὸς ἄμεινον ἡγησομένου. ὁ δʼ ἀναίνεσθαι
μὲν προσεποιεῖτο κατʼ ἀρχὰς καὶ ἀπολύειν αὐτὸν
ἠξίου λειτουργίας καὶ ὀχληρᾶς καὶ ἐπιφθόνου. τελευτῶν 
δʼ ὡς ἐλιπάρουν αὐτὸν ἅπαντες αὐτός τε ὑπέμενε
μετιέναι τὴν ἀρχήν, καὶ τῶν συμπαραγγελλόντων τοὺς
ἀρίστους αἰτιασάμενος οὐχ ἡδέως πρὸς ἑαυτὸν ἔχειν
διὰ τὸν φθόνον τοῖς ἑαυτοῦ φίλοις συνηγωνίζετο
φανερῶς.
</p>
</div3>
<div3 type="section" n="4">
<p>ἀποδείκνυταί τε πάλιν ἐν ἀρχαιρεσίαις 
λοχίτισι νομοθέτης τὸ δεύτερον· σὺν δʼ αὐτῷ Κόιντος
<pb id="v.4p.106"/>
μὲν Φάβιος ὁ καλούμενος Οὐιβολανὸς ὁ τρὶς ὑπατεύσας,
ἀνὴρ ἀνεπίληπτος εἰς τόδε χρόνου γενόμενος
περὶ πᾶσαν ἀρετήν· ἐκ δὲ τῶν ἄλλων πατρικίων, οὓς
ἐκεῖνος ἠσπάζετο, <add>Μάρκος Κορνήλιος καὶ</add> Μάρκος
<milestone unit="reiskpage" n="2148"/>
Σέργιος καὶ Λεύκιος Μηνύκιος καὶ Τίτος Ἀντώνιος
καὶ Μάνιος Ῥαβολήιος, ἄνδρες οὐ πάνυ ἐπιφανεῖς·
ἐκ δὲ τῶν δημοτικῶν Κόιντος Ποιτέλλιος καὶ Καίσων
Δουέλλιος καὶ Σπόριος Ὄππιος· προσελήφθησαν γὰρ
καὶ οὗτοι πρὸς τοῦ Ἀππίου κολακείας ἕνεκα τῶν δημοτικῶν,
διδάσκοντος ὅτι δίκαιόν ἐστι μιᾶς ἀρχῆς κατὰ
πάντων ἀποδεικνυμένης εἶναί τι καὶ τοῦ δήμου μέρος
ἐν αὐτῇ.
</p>
</div3>
<div3 type="section" n="5">
<p>εὐδοκιμῶν δʼ ἐφʼ ἅπασι τούτοις καὶ δοκῶν
κράτιστος εἶναι βασιλέων τε καὶ τῶν κατʼ ἐνιαυτὸν
<milestone unit="reiskpage" n="2149"/>
ἡγησαμένων τῆς πόλεως παραλαμβάνει πάλιν τὴν
ἀρχὴν εἰς τὸν ἐπιόντα ἐνιαυτόν. ταῦτα κατʼ ἐκείνην
ἐπράχθη τὴν δεκαδαρχίαν ὑπὸ Ῥωμαίων, ἄλλο δʼ οὐθὲν
ὅ τι καὶ λόγου ἄξιον.
</p>
</div3>
</div2>
<div2 type="chapter" n="59">
<div3 type="section" n="1">
<p>
ἐν δὲ τῷ κατόπιν ἔτει παραλαβόντες τὴν
ὑπατικὴν ἐξουσίαν οἱ σὺν Ἀππίῳ Κλαυδίῳ δέκα
ἄνδρες εἰδοῖς μαΐαις, ἦγον δὲ τοὺς μῆνας κατὰ σελήνην,
καὶ συνέπιπτεν εἰς τὰς εἰδοὺς ἡ πανσέληνος·
</p>
</div3>
<div3 type="section" n="2">
<p>πρῶτα μὲν ὅρκια τεμόντες ἀπόρρητα τῷ πλήθει συνθήκας
σφίσιν αὐτοῖς ἔθεντο περὶ μηδενὸς ἀλλήλοις
ἐναντιοῦσθαι, ὅ τι δʼ ἂν εἷς ἐξ αὐτῶν δικαιώσῃ, τοῦθʼ
ἅπαντες ἡγεῖσθαι κύριον τήν τʼ ἀρχὴν καθέξειν διὰ
βίου καὶ μηδένα παρήσειν ἕτερον ἐπὶ τὰ πράγματα
<pb id="v.4p.107"/>
ἰσότιμοί τε πάντες ἔσεσθαι καὶ τὴν αὐτὴν ἕξειν δυναστείαν,
βουλῆς μὲν ἢ δήμου ψηφίσμασι σπανίως καὶ
<milestone unit="reiskpage" n="2150"/>εἰς αὐτὰ τἀναγκαῖα χρώμενοι, τὰ δὲ πλεῖστα ἐπὶ τῆς
ἑαυτῶν ἐξουσίας ποιοῦντες.
</p>
</div3>
<div3 type="section" n="3">
<p>ἐνστάσης δὲ τῆς ἡμέρας, 
ἐν ᾗ παραλαβεῖν αὐτοὺς ἔδει τὴν ἀρχήν, τοῖς θεοῖς 
προθύσαντες ἃ νόμος  —  ἱερὰν δὲ ταύτην ἄγουσι Ῥωμαῖοι
τὴν ἡμέραν καὶ παντὸς μάλιστα ὀττεύονται μήτʼ ἀκοῦσαι
μηδὲν ἀηδὲς ἐν αὐτῇ μήτʼ ἰδεῖν  —  ἕωθεν εὐθὺς
ἐξῄεσαν οἱ δέκα τὰ παράσημα τῆς βασιλικῆς ἐξουσίας
ἅπαντες ἐπαγόμενοι.
</p>
</div3>
<div3 type="section" n="4">
<p>ὁ δὲ δῆμος ὡς ἔμαθεν αὐτοὺς 
οὐκέτι φυλάττοντας τὸ δημοτικὸν ἐκεῖνο καὶ μέτριον
σχῆμα τῆς ἡγεμονίας οὐδὲ διαμειβομένους τὰ παράσημα
τῆς βασιλικῆς ἀρχῆς ὡς πρότερον, εἰς πολλὴν ἦλθε
δυσθυμίαν καὶ κατήφειαν.
</p>
</div3>
<div3 type="section" n="5">
<p>ἐφόβουν θʼ οἱ προσηρτημένοι 
ταῖς δέσμαις τῶν ῥάβδων πελέκεις, οὓς ἔφερον 
οἱ προηγούμενοι τῶν ἀνδρῶν ἑκάστου δώδεκα ὄντες
<milestone unit="reiskpage" n="2151"/>ἀναστέλλοντες ἐκ τῶν στενωπῶν πληγῖς τὸν ὄχλον,
ὃ καὶ ἐπὶ τῶν βασιλέων ἐγένετο πρότερον. κατελύθη
γὰρ εὐθὺς τὸ ἔθος τοῦτο μετὰ τὴν ἐκβολὴν τῶν μονάρχων
ὑπʼ ἀνδρὸς δημοτικοῦ Ποπλίου Οὐαλερίου τὴν 
ἐκείνων ἐξουσίαν μεταλαβόντος, ᾧ πάντες οἱ μετʼ
ἐκεῖνον ὕπατοι καλοῦ πράγματος δόξαντι ἄρξαι τὰ
ὅμοια πράττοντες οὐκέτι ταῖς δέσμαις τῶν ῥάβδων
προσήρτων τοὺς πελέκεις, ὅτι μὴ κατὰ τὰς στρατείας
καὶ τὰς ἄλλας ἐξόδους τὰς ἐκ τῆς πόλεως.
</p>
</div3>
<div3 type="section" n="6">
<p>πόλεμον 
δʼ ἐξάγοντες ὑπερόριον ἢ τῶν ὑπηκόων πράγματα ἐπισκεψόμενοι,
τότε καὶ τοὺς πελέκεις ταῖς ῥάβδοις προσελάμβανον,
<pb id="v.4p.108"/>
ἵνα τὸ τῆς ὄψεως φοβερόν, ὡς κατʼ ἐχθρῶν
ἢ δούλων γινόμενον, ἥκιστα φαίνηται τοῖς πολίταις ἐπαχθές.
</p>
</div3>
</div2>
<div2 type="chapter" n="60">
<div3 type="section" n="1">
<p>
τοῦτο δὴ θεασαμένοις ἅπασιν, ὃ τῆς βασιλικῆς
ἐξουσίας σημεῖον ἐνομίζετο εἶναι, πολὺ παρειστήκει
δέος, ὥσπερ ἔφην, ἀπολωλεκέναι νομίζουσι τὴν ἐλευθερίαν
καὶ δέκα βασιλεῖς ἑλομένοις ἀνθʼ ἑνός. τοῦτον
δὲ τὸν τρόπον καταπληξάμενοι τοὺς ὄχλους οἱ δέκα
<milestone unit="reiskpage" n="2152"/>
ἄνδρες καὶ γνόντες, ὅτι δεῖ φόβῳ τὸ λοιπὸν αὐτῶν
ἄρχειν, ἑταιρίαν ἕκαστοι συνῆγον ἐπιλεγόμενοι τοὺς
θρασυτάτους τῶν νέων καὶ σφίσιν αὐτοῖς ἐπιτηδειοτάτους.
</p>
</div3>
<div3 type="section" n="2">
<p>τὸ μὲν οὖν ἐκ τῶν ἀπόρων καὶ τῶν ταπεινῶν
ταῖς τύχαις τοὺς πλείους φανῆναι τυραννικῆς κόλακας
ἐξουσίας, τοῦ κοινοῦ συμφέροντος ἀλλαξαμένους τὰς
αὑτῶν ὠφελείας, οὔτε παράδοξον οὔτʼ ἀνέλπιστον ἦν·
τὸ δὲ καὶ ἐκ τῶν πατρικίων εὑρεθῆναι συχνοὺς ἔχοντάς
τι καὶ ἐπὶ πλούτῳ καὶ ἐπʼ εὐγενείᾳ μέγα φρονεῖν
τοὺς ὑπομένοντας συγκαταλύειν τοῖς δεκαδάρχοις τὴν
τῆς πατρίδος ἐλευθερίαν, τοῦτο θαυμαστὸν ἅπασιν
εἶναι ἐδόκει· οἱ <add>δὲ</add> πάσαις κολακεύοντες ἡδοναῖς,
ὁπόσαι πεφύκασιν ἀνθρώπων κρατεῖν, κατὰ πολλὴν
ἄδειαν ἦρχον τῆς πόλεως, βουλὴν μὲν ἢ δῆμον ἐν
οὐδεμιᾷ μερίδι τιθέμενοι, πάντων δὲ αὐτοὶ νομοθέται
τε καὶ δικασταὶ γινόμενοι, καὶ πολλοὺς μὲν ἀποκτιννύντες
<milestone unit="reiskpage" n="2153"/>
<pb id="v.4p.109"/>
τῶν πολιτῶν, πολλοὺς δʼ ἀφαιρούμενοι τὰς
οὐσίας ἀδίκως.
</p>
</div3>
<div3 type="section" n="3">
<p>ἵνα δʼ αὐτοῖς εὐπρεπῶς τὰ γινόμενα 
ἔχῃ παράνομα καὶ δεινὰ ὄντα ὡς δὴ σὺν τῷ δικαίῳ
πραττόμενα, δικαστήρια ἐφʼ ἑκάστῳ χρήματι ἀπεδίδοσαν·
ἦσαν δὲ οἵ τε κατήγοροι ὑπʼ αὐτῶν ἐκείνων 
ἐκ τῶν συγκατασκευαζόντων τὴν τυραννίδα ὑποπεμπόμενοι,
καὶ <add>τὰ</add> δικαστήρια ἐκ τῶν ἑταίρων ἀποδεικνύμενα,
οἳ διημείβοντο ἀλλήλοις καταχαριζόμενοι τὰς
δίκας.
</p>
</div3>
<div3 type="section" n="4">
<p>πολλὰ δὲ τῶν ἐγκλημάτων καὶ οὐ τὰ ἐλαχίστου 
ἄξια ἐφʼ ἑαυτῶν οἱ δέκα ἔκρινον, ὥστʼ ἠναγκάζοντο οἱ 
μειονεκτοῦντες τῷ δικαίῳ προσνέμειν ἑαυτοὺς ταῖς
ἑταιρίαις, ἐπειδὴ τὸ ἀσφαλὲς οὐκ ἐνῆν ἄλλως αὐτοῖς
ἔχειν, καὶ ἐγένετο σὺν χρόνῳ πλεῖον τοῦ ὑγιαίνοντος
ἐν τῇ πόλει τὸ διεφθαρμένον καὶ νοσοῦν. οὐδὲ γὰρ
ἠξίουν ἔτι μένειν ἐντὸς τείχους, οἷς τὰ πραττόμενα
<milestone unit="reiskpage" n="2154"/>ὑπὸ τῶν δεκαδάρχων ἀνιαρὰ ἦν, ἀλλʼ ἀνεχώρουν εἰς
τοὺς ἀγροὺς τὸν τῶν ἀρχαιρεσίων σκοποῦντες χρόνον
ὡς ἀποθησομένων τῶν δέκα ἀνδρῶν τὰς δυναστείας,
ὅταν τὸν ἐνιαύσιον ἐκτελέσωσι χρόνον, καὶ ἀποδειξόντων
ἑτέρας ἀρχάς.
</p>
</div3>
<div3 type="section" n="5">
<p>οἱ δὲ περὶ τὸν Ἄππιον τοὺς 
λοιποὺς συγγράψαντες νόμους ἐν δέλτοις δυσὶ καὶ
ταύτας ταῖς πρότερον ἐξενεχθείσαις προσέθηκαν· ἐν
αἷς καὶ ὅδε ὁ νόμος ἦν, μὴ ἐξεῖναι τοῖς πατρικίοις
πρὸς τοὺς δημοτικοὺς ἐπιγαμίας συνάψαι· διʼ οὐδὲν
ὡς ἐμοὶ δοκεῖν ἕτερον ἢ τὸ μὴ συνελθεῖν εἰς ὁμόνοιαν 
τὰ ἔθνη γάμων ἐπαλλαγαῖς καὶ οἰκειοτήτων κοινωνίαις
συγκερασθέντα.
</p>
</div3>
<div3 type="section" n="6">
<p>ὡς δὲ καὶ ὁ τῶν ἀρχαιρεσίων ἐπέστη 
<pb id="v.4p.110"/>
χρόνος, πολλὰ χαίρειν φράσαντες τοῖς τε πατρίοις
ἐθισμοῖς καὶ τοῖς νεωστὶ γραφεῖσι νόμοις, οὔτε βουλῆς
ψήφισμα ποιήσαντες οὔτε δήμου διέμειναν ἐπὶ τῆς αὐτῆς ἀρχῆς.
<del>λχι. μετὰ δὲ τοῦτον τὸν ἐνιαυτὸν ὀλυμπιὰς
μὲν ἦν ὀγδοηκοστὴ καὶ τρίτη, ἣν ἐνίκα στάδιον Κρίσων
<milestone unit="reiskpage" n="2155"/>
Ἱμεραῖος, ἄρχοντος Ἀθήνησι Φιλίσκου, τὴν δὲ
ὑπατικὴν ἐξουσίαν ἐν Ῥώμῃ κατεῖχεν Ἄππιος μὲν
Κλαύδιος τρίτον ἔτος ἡγούμενος τῆς δεκαδαρχίας
κατὰ τὸ ἑξῆς, οἱ δὲ σὺν αὐτῷ τὸν παρελθόντα ἐνιαυτὸν
ἄρξαντες δεύτερον ἐπὶ τῆς αὐτῆς ἐξουσίας μένοντες.</del>
</p>
</div3>
</div2>
</div1>
<pb id="v.4p.111"/>
<div1 type="book" n="11">
<div2 type="chapter" n="1">
<div3 type="section" n="1">
<p>
<milestone unit="reiskpage" n="2156"/>ἐπὶ δὲ τῆς ὀγδοηκοστῆς καὶ τρίτης ὀλυμπιάδος, 
ἣν ἐνίκα <add>στάδιον</add> Κρίσων Ἱμεραῖος, ἄρχοντος Ἀθήνησι
Φιλίσκου καταλύουσι Ῥωμαῖοι τὴν τῶν δέκα
ἀρχὴν ἔτη τρία τῶν κοινῶν ἐπιμεληθεῖσαν. ὃν δὲ
τρόπον ἐπεχείρησαν ἐρριζωμένην ἤδη τὴν δυναστείαν
ἐξελεῖν, καὶ τίνων ἀνδρῶν ἡγησαμένων τῆς ἐλευθερίας, 
καὶ διὰ ποίας αἰτίας καὶ προφάσεις, ἐξ ἀρχῆς ἀναλαβὼν
πειράσομαι διελθεῖν ἀναγκαίας ὑπολαμβάνων
εἶναι καὶ καλὰς τὰς τοιαύτας μαθήσεις ἅπασι μὲν ὡς
εἰπεῖν ἀνθρώποις, μάλιστα δʼ ὅσοι περὶ τὴν φιλόσοφον
θεωρίαν καὶ περὶ τὰς πολιτικὰς διατρίβουσι πράξεις.
</p>
</div3>
<div3 type="section" n="2">
<p>τοῖς τε γὰρ πολλοῖς οὐκ ἀπαρκεῖ τοῦτο μόνον ἐκ τῆς
<milestone unit="reiskpage" n="2157"/>ἱστορίας παραλαβεῖν, ὅτι τὸν Περσικὸν πόλεμον  —  ἵνʼ
ἐπὶ τούτου ποιήσωμαι τὸν λόγον  —  ἐνίκησαν Ἀθηναῖοί
τε καὶ Λακεδαιμόνιοι δυσὶ ναυμαχίαις καὶ πεζομαχίᾳ
<pb id="v.4p.112"/>
μιᾷ καταγωνισάμενοι τὸν βάρβαρον τριακοσίας ἄγοντα
μυριάδας αὐτοὶ σὺν τοῖς συμμάχοις οὐ πλείους ὄντες
ἕνδεκα μυριάδων, ἀλλὰ καὶ τοὺς τόπους, ἐν οἷς αἱ
πράξεις ἐγένοντο, βούλονται παρὰ τῆς ἱστορίας μαθεῖν,
καὶ τὰς αἰτίας ἀκοῦσαι, διʼ ἃς τὰ θαυμαστὰ καὶ παράδοξα
ἔργα ἐπετέλεσαν, καὶ τίνες ἦσαν οἱ τῶν στρατοπέδων
ἡγεμόνες τῶν τε βαρβαρικῶν καὶ τῶν Ἑλληνικῶν
ἱστορῆσαι, καὶ μηδενὸς ὡς εἰπεῖν ἀνήκοοι γενέσθαι
τῶν συντελεσθέντων περὶ τοὺς ἀγῶνας.
</p>
</div3>
<div3 type="section" n="3">
<p>ἥδεται
γὰρ ἡ διάνοια παντὸς ἀνθρώπου χειραγωγουμένη διὰ
τῶν λόγων ἐπὶ τὰ ἔργα καὶ μὴ μόνον ἀκούουσα τῶν
λεγομένων, ἀλλὰ καὶ τὰ πραττόμενα ὁρῶσα. οὐδέ γʼ
ὅταν πολιτικὰς ἀκούσωσι πράξεις, ἀρκοῦνται τὸ κεφάλαιον
αὐτὸ καὶ τὸ πέρας τῶν πραγμάτων μαθόντες,
ὅτι συνεχώρησαν Ἀθηναῖοι Λακεδαιμονίοις τείχη τε
<milestone unit="reiskpage" n="2158"/>
καθελεῖν τῆς πόλεως αὐτῶν καὶ ναῦς διατεμεῖν καὶ
φρουρὰν εἰς τὴν ἀκρόπολιν εἰσαγαγεῖν καὶ ἀντὶ τῆς
πατρίου δημοκρατίας ὀλιγαρχίαν τῶν κοινῶν ἀποδεῖξαι
κυρίαν οὐδὲ πρὸς αὐτοὺς ἀγῶνα ἀράμενοι, ἀλλʼ εὐθὺς
ἀξιοῦσι καὶ τίνες ἦσαν αἱ κατασχοῦσαι τὴν πόλιν
ἀνάγκαι, διʼ ἃς ταῦτα τὰ δεινὰ καὶ σχέτλια ὑπέμεινε,
καὶ τίνες οἱ πείσαντες αὐτοὺς λόγοι καὶ ὑπὸ τίνων
ῥηθέντες ἀνδρῶν καὶ πάντα, ὅσα παρακολουθεῖ τοῖς
πράγμασι, διδαχθῆναι.
</p>
</div3>
<div3 type="section" n="4">
<p>τοῖς δὲ πολιτικοῖς ἀνδράσιν,
ἐν οἷς ἔγωγε τίθεμαι καὶ τοὺς φιλοσόφους, ὅσοι μὴ
λόγων, ἀλλʼ ἔργων καλῶν ἄσκησιν ἡγοῦνται τὴν φιλοσοφίαν,
<pb id="v.4p.113"/>
τὸ μὲν ἥδεσθαι τῇ παντελεῖ θεωρίᾳ τῶν
παρακολουθούντων τοῖς πράγμασι κοινὸν ὥσπερ καὶ
τοῖς ἄλλοις ἀνθρώποις ὑπάρχει· χωρὶς δὲ τῆς ἡδονῆς
περιγίγνεται τὸ περὶ τοὺς ἀναγκαίους καιροὺς μεγάλα
τὰς πόλεις ἐκ τῆς τοιαύτης ἐμπειρίας ὠφελεῖν, καὶ
<milestone unit="reiskpage" n="2159"/>ἄγειν αὐτὰς ἑκούσας ἐπὶ τὰ συμφέροντα διὰ τοῦ λόγου.
</p>
</div3>
<div3 type="section" n="5">
<p>ῥᾷστα γὰρ οἱ ἄνθρωποι τά τε ὠφελοῦντα καὶ βλάπτοντα 
καταμανθάνουσιν, ὅταν ἐπὶ παραδειγμάτων ταῦτα
πολλῶν ὁρῶσι, καὶ τοῖς ἐπὶ ταῦτα παρακαλοῦσιν
αὐτοὺς φρόνησιν μαρτυροῦσι καὶ πολλὴν σοφίαν. διὰ 
ταύτας δή μοι τὰς αἰτίας ἔδοξεν ἅπαντα ἀκριβῶς
διελθεῖν τὰ γενόμενα περὶ τὴν κατάλυσιν τῆς ὀλιγαρχίας,
</p>
</div3>
<div3 type="section" n="6">
<p>ὅσα δὴ καὶ λόγου τυχεῖν ἄξια ἡγοῦμαι. ποιήσομαι 
δὲ τὸν περὶ αὐτῶν λόγον οὐκ ἀπὸ τῶν τελευταίων
ἀρξάμενος, ἅ δοκεῖ τοῖς πολλοῖς αἴτια γενέσθαι μόνα 
τῆς ἐλευθερίας, λέγω δὲ τῶν περὶ τὴν παρθένον
ἁμαρτηθέντων Ἀππίῳ διὰ τὸν ἔρωτα· προσθήκη γὰρ
αὕτη γε καὶ τελευταία τῆς ὁργῆς τῶν δημοτῶν αἰτία
μυρίων ἄλλων προηγησαμένων, ἀλλʼ ἀφʼ ὧν ἤρξατο
πρῶτον ἡ πόλις ὑπὸ τῆς δεκαδαρχίας ὑβρίζεσθαι. 
ταῦτα πρῶτον ἐρῶ καὶ διέξειμι πάσας ἐφεξῆς τὰς ἐν
τῇ τότε καταστάσει γενηθείσας παρανομίας.
</p>
</div3>
</div2>
<div2 type="chapter" n="2">
<div3 type="section" n="1">
<p>
<milestone unit="reiskpage" n="2160"/>πρώτη μὲν οὖν ἦν <add>ἡ</add> δόξασα γενέσθαι τοῦ
κατὰ τῆς ὀλιγαρχίας μίσους πρόφασις, ὅτι συνύφηναν
<pb id="v.4p.114"/>
τὴν δευτέραν ἀρχὴν τῇ προτέρᾳ δήμου τε ὑπεριδόντες
καὶ βουλῆς καταφρονήσαντες· ἔπειθʼ ὅτι τοὺς χαριεστάτους
Ῥωμαίων, οἷς οὐ κατὰ γνώμην τὰ πραττόμενα
ὑπʼ αὐτῶν ἦν, οὓς μὲν ἐξήλαυνον ἐκ τῆς πόλεως αἰτίας
ἐπιφέροντες ψευδεῖς καὶ δεινάς, οὓς δὲ ἀπεκτίννυσαν,
κατηγόρους τε αὐτοῖς ὑποπέμποντες ἐκ τῶν ἰδίων ἑταίρων
καὶ τὰς δίκας ταύτας αὐτοὶ δικάζοντες· μάλιστα
δʼ ὅτι τοῖς θρασυτάτοις τῶν νέων, οὓς εἶχον ἕκαστοι
περὶ αὑτούς, ἐφῆκαν ἄγειν καὶ φέρειν τὰ τῶν ἐναντιουμένων
 τῇ πολιτείᾳ.
</p>
</div3>
<div3 type="section" n="2">
<p>οἱ δʼ ὥσπερ ἁλούσης πολέμῳ
κατὰ κράτος τῆς πατρίδος οὐ τὰ χρήματα μόνον
ἀφῃροῦντο τοὺς νόμῳ κτησαμένους, ἀλλὰ καὶ εἰς τὰς
γαμετὰς αὐτῶν τὰς εὐμόρφους παρενόμουν καὶ εἰς
θυγατέρας ἐπιγάμους καθύβριζον καὶ πληγὰς τοῖς
<milestone unit="reiskpage" n="2161"/>
ἀγανακτοῦσιν ὥσπερ ἀνδραπόδοις ἐδίδοσαν· καὶ παρεσκεύασαν,
ὅσοις ἀφόρητα εἶναι τὰ γινόμενα ἐδόκει,
καταλιπόντας τὴν πατρίδα γυναιξὶν ὁμοῦ καὶ τέκνοις
εἰς τὰς πλησίον ἐξοικίζεσθαι πόλεις, ὑποδεχομένων
αὐτοὺς Λατίνων μὲν διὰ τὸ %    ἀσθενές, Ἑρνίκων δὲ διὰ
τὴν ἔναγχος γενομένην αὐτοῖς ὑπὸ Ῥωμαίων ἰσοπολιτείαν.
ὥσθʼ, ὅπερ εἰκὸς ἦν, τελευτῶντες αὐτοὶ κατελείφθησαν
οἱ φιλοτύραννοι, καὶ οἷς μηδεμία τῶν
κοινῶν φροντὶς ἦν.
</p>
</div3>
<div3 type="section" n="3">
<p>οὔτε γὰρ οἵ γε πατρίκιοι διέμενον
ἐν τῇ πόλει θωπεύειν μὲν οὐκ ἀξιοῦντες τοὺς ἡγεμόνας,
<pb id="v.4p.115"/>
ἐναντιοῦσθαι δὲ τοῖς πραττομένοις ἀδυνατοῦντες,
οὔθʼ οἱ καταγραφέντες εἰς τὸ βουλευτικὸν συνέδριον,
οὓς ἐπάναγκες ἔδει παρεῖναι ταῖς ἀρχαῖς, ἀλλὰ
καὶ τούτων οἱ πλείους ἀνασκευασάμενοι πανοικεσίᾳ
καὶ τὰς οἰκίας ἐρήμους ἀφέντες ἐν τοῖς ἀγροῖς διέτριβον.
</p>
</div3>
<div3 type="section" n="4">
<p>τοῖς δὲ ὀλιγαρχικοῖς καθʼ ἡδονὴν αἱ τῶν ἐπιφανεστάτων
<milestone unit="reiskpage" n="2162"/>ἀνδρῶν ἐγίνοντο φυγαὶ πολλῶν μὲν καὶ
ἄλλων ἕνεκα, μάλιστα δὲ ὅτι τοῖς ἀκολάστοις τῶν νέων
πολὺ τὸ αὔθαδες προσεγίνετο μηδʼ ὄψει δυναμένοις
ἰδεῖν, οὓς ἔμελλον ἀσελγές τι πράττοντες αἰσχύνεσθαι. 
</p>
</div3>
</div2>
<div2 type="chapter" n="3">
<div3 type="section" n="1">
<p>
ἐρημουμένης δὲ τοῦ κρείττονος ἔθνους τῆς
πόλεως καὶ τὸ ἐλεύθερον ἅπαν ἀπολωλεκυίας ἀφορμὴν
κρατίστην ὑπολαβόντες ἐκεῖνοι οἱ πολέμῳ κρατηθέντες
ὑπʼ αὐτῆς τάς τε ὕβρεις ἃς ὑβρίσθησαν ἀποτίσασθαι
καὶ τὰ ἀπολωλότα ἀναλαβεῖν, ὡς νοσούσης διὰ τὴν 
ὀλιγαρχίαν τῆς πόλεως καὶ οὔτε συστῆναι οὔθʼ ὁμονοῆσαι
οὔτʼ ἀντιλαβέσθαι τῶν κοινῶν ἔτι δυνησομένης,
παρασκευασάμενοι τὰ πρὸς τὸν πόλεμον ἐλαύνουσιν
ἐπʼ αὐτὴν στρατεύμασι μεγάλοις.
</p>
</div3>
<div3 type="section" n="2">
<p>καὶ κατὰ τὸν αὐτὸν 
χρόνον Σαβῖνοι ἐμβαλόντες εἰς τὴν ὁμοτέρμονα καὶ 
πολλῆς γενόμενοι λείας ἐγκρατεῖς φόνον τε πολὺν
ἐργασάμενοι τοῦ γεωργικοῦ πλήθους ἐν Ἠρήτῳ κατεστρατοπέδευσαν·
<milestone unit="reiskpage" n="2163"/>διέστηκε δʼ ἀπὸ τῆς Ῥώμης ἡ πόλις
αὕτη τετταράκοντα καὶ ἑκατὸν σταδίους πλησίον οὖσα
<pb id="v.4p.116"/>
</p>
</div3>
<div3 type="section" n="3">
<p>Τιβέρεως ποταμοῦ. Αἰκανοὶ δʼ εἰς τὴν Τυσκλάνων
γῆν ἐμβαλόντες ὅμορον οὖσαν σφίσι καὶ πολλὰ δῃώσαντες
αὐτῆς ἐν Ἀλγιδῷ πόλει τίθενται τὸν χάρακα.
ὡς δʼ ἤκουσαν οἱ δέκα τὴν τῶν πολεμίων ἔφοδον,
τεταραγμένοι συνεκάλουν τὰς ἑταιρείας, καὶ μετὰ τούτων
ὅ τι χρὴ πράττειν ἐσκόπουν.
</p>
</div3>
<div3 type="section" n="4">
<p>τὸ μὲν οὖν ὑπερόριον
ἀποστέλλειν στρατιὰν καὶ μὴ περιμένειν, ἕως
ἐπʼ αὐτὴν ἔλθωσι τὴν πόλιν αἱ τῶν πολεμίων δυνάμεις,
ἅπασιν ἐδόκει· παρεῖχε δʼ αὐτοῖς πολλὴν ἀπορίαν,
πρῶτον μὲν εἰ πάντας Ῥωμαίους ἐπὶ τὰ ὅπλα κλητέον
καὶ τοὺς ἀπεχθομένους τῇ πολιτείᾳ· ἔπειθʼ ὁποίαν
τινὰ δεήσει τὴν καταγραφὴν τῶν στρατιωτῶν ποιήσασθαι,
πότερον αὐθάδη καὶ μισοπόνηρον οἵας ἔθος ἦν
<milestone unit="reiskpage" n="2164"/>
ποιεῖσθαι τοῖς τε βασιλεῦσι καὶ τοῖς ὑπάτοις, ἢ φιλάνθρωπον
 καὶ μέτριον.
</p>
</div3>
<div3 type="section" n="5">
<p>ἐδόκει τʼ αὐτοῖς οὐδʼ ἐκεῖνο
μικρᾶς εἶναι ζητήσεως ἄξιον, τί τὸ κυρῶσον ἔσται
τὴν περὶ τοῦ πολέμου γνώμην καὶ τὴν στρατολογίαν
ψηφιούμενον, πότερα τὸ συνέδριον τῆς βουλῆς ἢ τὸ
δημοτικὸν πλῆθος ἢ τούτων μὲν οὐδέτερον, ἐπεὶ διʼ ὑποψίας ἦν αὐτοῖς ἑκάτερον, αὐτοὶ δὲ σφίσιν αὐτοῖς
οἱ δέκα. τέλος δʼ οὖν πολλὰ βουλευσάμενοι τὴν βουλὴν
ἔγνωσαν συγκαλεῖν καὶ ποιεῖν, ὅπως τόν τε πόλεμον
αὐτοῖς ἐκείνη ψηφιεῖται καὶ τὴν τοῦ στρατοῦ
</p>
</div3>
<div3 type="section" n="6">
<p>καταγραφὴν ἐπιτρέψει ποιήσασθαι. εἰ γὰρ ὑπὸ τοῦ
<pb id="v.4p.117"/>
συνεδρίου κυρωθείη τούτων ἑκάτερον, πρῶτον μὲν εὐπειθεῖς
ἔσεσθαι πάντας ὑπελάμβανον ἄλλως τε καὶ
τῆς δημαρχικῆς ἐξουσίας καταλελυμένης, ᾗ μόνῃ κατὰ
νόμους ἐξῆν ἐναντιοῦσθαι τοῖς ὑπὸ τῶν δυνατῶν ἐπιταττομένοις·
ἔπειτʼ αὐτοὶ <del>εἴ τι</del> δόξειν ὑπηρετοῦντες 
τῇ βουλῇ καὶ τὰ κυρωθέντα ὑπʼ ἐκείνης πράττοντες
κατὰ νόμους ἀνειληφέναι τὴν ἐξουσίαν τοῦ πολέμου.
</p>
</div3>
</div2>
<div2 type="chapter" n="4">
<div3 type="section" n="1">
<p>
<milestone unit="reiskpage" n="2165"/>ταῦτα βουλευσάμενοι καὶ παρασκευάσαντες
ἐκ τῶν ἰδίων ἑταίρων καὶ συγγενῶν τοὺς ἀγορεύσοντας
ἐν τῷ συνεδρίῳ τὰς συμφερούσας αὐτοῖς γνώμας 
καὶ τοῖς μὴ ταὐτὰ προαιρουμένοις ἐναντιωσομένους
προῆλθον εἰς τὴν ἀγορὰν καὶ παραστησάμενοι τὸν
κήρυκα τοὺς βουλεύοντας ἐξ ὀνόματος καλεῖν ἐκέλευον.
</p>
</div3>
<div3 type="section" n="2">
<p>ὑπήκουε δʼ αὐτοῖς τῶν μετρίων οὐδείς. πολλάκις δὲ 
τοῦ κήρυκος βοῶντος καὶ παριόντος οὐδενὸς εἰ μὴ 
τῶν κολακευόντων τὴν ὀλιγαρχίαν, ἐν οἷς ἦν τὸ κάκιστον
τῆς ὀλιγαρχίας μέρος, οἱ μὲν τότʼ ὄντες κατὰ
τὴν ἀγορὰν ἐθαύμαζον, εἰ περὶ μηδενὸς πώποτε συγκαλέσαντες
τὴν βουλήν, τότε πρῶτον ἔγνωσαν, ὅτι καὶ
συνέδριον ἦν τι παρὰ Ῥωμαίοις ἀγαθῶν ἀνδρῶν, οὓς 
ἔδει περὶ τῶν κοινῶν σκοπεῖν.
</p>
</div3>
<div3 type="section" n="3">
<p>οἱ δέκα δὲ ταῦθʼ 
ὁρῶντες ἐπεχείρησαν μὲν ἐκ τῶν οἰκιῶν τοὺς βουλευτὰς
ἄγειν· πυθόμενοι δὲ τὰς πλείους ἐρήμους ἀφειμένας
εἰς τὴν ὑστεραίαν ἀνεβάλοντο. ἐν δὲ τῷ μεταξὺ
<pb id="v.4p.118"/>
χρόνῳ πέμποντες ἐπὶ τοὺς ἀγροὺς ἐκεῖθεν αὐτοὺς
<milestone unit="reiskpage" n="2166"/>
ἐκάλουν. πληρωθέντος δὲ τοῦ συνεδρίου προελθὼν
Ἄππιος, ὁ τῆς δεκαδαρχίας ἡγεμών, ἀπήγγειλεν ὅτι
διχόθεν ἀπό τε Αἰκανῶν καὶ Σαβίνων ἐπάγεται τῇ
Ῥώμῃ πόλεμος· καὶ διεξῆλθε λόγον ἐκ πολλῆς συγκείμενον
ἐπιμελείας, οὗ τέλος ἦν ψηφίσασθαι στρατοῦ
καταγραφὴν καὶ διὰ τάχους ποιῆσαι τὴν ἔξοδον, ὡς
οὐ διδόντος ἀναστροφὴν τοῦ καιροῦ.
</p>
</div3>
<div3 type="section" n="4">
<p>ταῦτα δὲ αὐτοῦ
λέγοντος ἀνίσταται Λεύκιος Οὐαλέριος ἐπωνυμίαν Ποτῖτος,
ἀνὴρ μέγα φρονῶν ἐπὶ τοῖς προγόνοις· πατὴρ
μὲν γὰρ αὐτῷ Οὐαλέριος ἦν ὁ τὸν Σαβῖνον Ἑρδώνιον
ἐκπολιορκήσας κατέχοντα τὸ Καπετώλιον, καὶ τὸ μὲν
φρούριον ἀνακτησάμενος, αὐτὸς δʼ ἐκ τῆς μάχης ἀποθανών·
πάππος δὲ πρὸς πατρὸς Ποπλικόλας ὁ τοὺς
βασιλεῖς ἐκβαλὼν καὶ τὴν ἀριστοκρατίαν καταστησάμενος.
</p>
</div3>
<div3 type="section" n="5">
<p>παριόντα δʼ αὐτὸν ἔτι καταμαθὼν Ἄππιος καὶ
καθʼ ἑαυτοῦ τι λέξειν ἐλπίσας· οὐχ οὗτος ὁ τόπος,
<milestone unit="reiskpage" n="2167"/>
εἶπεν, ὦ Οὐαλέριε, σός, οὐδὲ προσήκει σοι νῦν λέγειν,
ἀλλʼ ὅταν οἵδε οἱ πρεσβύτεροι καὶ τιμιώτεροί σου
γνώμην ἀγορεύσωσι, τότε καὶ σὺ κληθεὶς ἐρεῖς ὅ τι
σοι δοκεῖ· νῦν δὲ σιώπα καὶ κάθησο. ἀλλʼ οὐχ ὑπὲρ
τούτων, ἔφησεν ὁ Οὐαλέριος, ἀνέστηκα ἐρῶν, ἀλλʼ
ὑπὲρ ἄλλων μειζόνων τε καὶ ἀναγκαιοτέρων, ὑπὲρ ὧν
οἴομαι δεῖν πρῶτον ἀκοῦσαι τὴν βουλήν.
</p>
</div3>
<div3 type="section" n="6">
<p>εἴσονται δʼ
<pb id="v.4p.119"/>
ἐξ ὧν ἂν ἀκούσωσιν οὗτοι, πότερα ταῦτʼ ἐστὶν ἀναγκαιότερα
τοῖς κοινοῖς, ὑπὲρ ὧν ὑμεῖς αὐτοὺς συγκεκλήκατε,
ἢ τὰ ὑπʼ ἐμοῦ λεχθησόμενα. ἀλλὰ μή μʼ ἀποστέρει
λόγου βουλευτὴν ὄντα καὶ Οὐαλέριον καὶ περὶ
σωτηρίας τῆς πόλεως λέγειν βουλόμενον. ἐὰν δὲ φυλάττῃς 
τὴν συνήθη πρὸς ἅπαντας αὐθάδειαν, δημάρχους
μὲν ποίους ἐπικαλέσομαι; καταλέλυται γὰρ ἡ τῶν
κατισχυομένων πολιτῶν βοήθεια ὑφʼ ὑμῶν.
</p>
</div3>
<div3 type="section" n="7">
<p>καίτοι 
τίνος ἔλαττον τοῦτο κακόν, ὅτε Οὐαλέριος ὢν <del>Ποτῖτος</del>
ὡς εἷς τῶν ἐλαχίστων οὐκ ἔχω τὸ ἴσον, ἀλλὰ
<milestone unit="reiskpage" n="2168"/>δημαρχικῆς ἐξουσίας δέομαι; οὐ μὴν ἀλλʼ ἐπεὶ τῆς
ἀρχῆς ἐκείνης ἀπεστερήμεθα, ὑμᾶς τοὺς ἅμα τούτῳ
παρειληφότας καὶ τὴν ἐκείνης ἐξουσίαν τῆς ἀρχῆς καὶ
δυναστεύοντας τῆς πόλεως ἅπαντας καλῶ <del>καὶ</del> οὐκ
ἀγνοῶν μέν, ὅτι διὰ κενῆς τοῦτο ποιῶ, φανερὰν δὲ 
βουλόμενος πᾶσι γενέσθαι τὴν συνωμοσίαν ὑμῶν, ὅτι
συγκεχύκατε τὰ τῆς πόλεως καὶ μίαν ἅπαντες γνώμην
ἔχετε· μᾶλλον δὲ σὲ μόνον ἐπικαλοῦμαι, Κόιντε Φάβιε
Οὐιβολανέ, τὸν ἐπὶ ταῖς τρισὶν ὑπατείαις κοσμούμενον,
εἰ τὸν αὐτὸν νοῦν ἔτι ἔχεις. ἀλλʼ ἀνίστασο καὶ βοήθει 
τοῖς κατισχυομένοις· εἰς σὲ γὰρ ἀποβλέπει τὸ συνέδριον.
<pb id="v.4p.120"/>
</p>
</div3>
</div2>
<div2 type="chapter" n="5">
<div3 type="section" n="1">
<p>
ὡς δὲ ταῦτʼ εἶπεν, ὁ Φάβιος ἐκάθητο ὑπʼ αἰσχύνης
οὐδὲν ἀποκρινόμενος, Ἄππιος δὲ καὶ οἱ λοιποὶ
δέκα πάντες ἀναπηδήσαντες ἐκώλυον αὐτὸν λέγειν.
θορύβου δὲ πολλοῦ κατασχόντος τὸ συνέδριον καὶ τῶν
<milestone unit="reiskpage" n="2169"/>
μὲν πλείστων ἀγανακτούντων, τῶν δʼ ἐκ τῆς ἑταιρείας
αὐτοὺς λέγειν ὀρθῶς ἡγουμένων, ἀνίσταται Μάρκος
Ὁράτιος ὁ Βαρβᾶτος ἐπικληθεὶς ἀπόγονος Ὁρατίου τοῦ
συνυπατεύσαντος Ποπλίῳ Οὐαλερίῳ Ποπλικόλᾳ μετὰ
τὴν ἐκβολὴν τῶν βασιλέων, ἀνὴρ καὶ τὰ πολεμικὰ
δεινὸς καὶ λέγειν οὐκ ἀδύνατος, Οὐαλερίῳ δʼ ἐκ παλαιοῦ
φίλος· ὃς οὐκέτι κατασχὼν τὴν χολὴν ἔφησε·
</p>
</div3>
<div3 type="section" n="2">
<p>θᾶττόν μʼ ἀναγκάσετε, Ἄππιε, τοὺς χαλινοὺς διαρρῆξαι
οὐκέτι μετριάζοντες, ἀλλὰ τὸν Ταρκύνιον ἐκεῖνον
ἐνδυόμενοι, οἵ γʼ οὐδὲ λόγου τυχεῖν ἐᾶτε τοὺς περὶ
σωτηρίας τῶν κοινῶν βουλομένους λέγειν. πότερον
ὑμῶν ἐξελήλυθεν ἐκ τῆς διανοίας, ὅτι σώζονται μὲν
οἱ Οὐαλερίων ἀπόγονοι τῶν ἐξελασάντων τὴν τυραννίδα,
λείπεται δὲ διαδοχὴ τῆς Ὁρατίων οἰκίας, οἷς
πάτριόν ἐστιν. ὁμόσε χωρεῖν τοῖς καταδουλουμένοις τὴν
 πατρίδα καὶ μετὰ τῶν ἄλλων καὶ μόνοις;
</p>
</div3>
<div3 type="section" n="3">
<p>ἤ τοσαύτην
κατεγνώκατε καὶ ἡμῶν καὶ τῶν ἄλλων Ῥωμαίων ἀνανδρίαν,
<milestone unit="reiskpage" n="2170"/>
ὥστʼ ἀγαπήσειν ἐάν τις ἐᾷ ζῆν ἡμᾶς ὁπωσδήποτε,
<pb id="v.4p.121"/>
ὑπὲρ ἐλευθερίας δὲ καὶ παρρησίας μήτʼ ἐρεῖν
μήτε πράξειν μηθέν; ἢ μεθύετε τῷ μεγέθει τῆς ἐξουσίας;
ὑμεῖς Οὐαλερίου λόρον ἀφελεῖσθε ἢ τῶν ἄλλων
τινὸς βουλευτῶν τίνες ὄντες ἢ ποίαν ἀρχὴν ἔχοντες
νόμιμον; οὐκ εἰς ἐνιαυτὸν ἀπεδείχθητε τῶν κοινῶν 
προστάται; οὐ παρῴχηκεν ὁ τῆς ἀρχῆς ὑμῶν χρόνος;
οὐκ ἰδιῶται τῷ νόμῳ γεγόνατε; ταῦτʼ εἰς τὸν δῆμον
βουλεύεσθε ἐξενεγκεῖν.
</p>
</div3>
<div3 type="section" n="4">
<p>τί γὰρ δὴ καὶ τὸ κωλῦον ἔσται 
τὸν βουλόμενον ἡμῶν τὴν ἐκκλησίαν συγκαλεῖν, καὶ
τὴν ἐξουσίαν ὑμῶν, ἣν παρὰ τοὺς νόμους ἔχετε, κατηγορεῖν; 
ἀνάδοτε τοῖς πολίταις ψῆφον ὑπὲρ αὐτοῦ
τούτου, πότερα δεῖ μένειν τὴν δεκαδαρχίαν ὑμῶν, ἢ
τὰς πατρίους πάλιν ἀποδείκνυσθαι ἀρχάς· κἂν τοῦτο
<milestone unit="reiskpage" n="2171"/>μανεὶς ὁ δῆμος ὑπομείνῃ, πάλιν τὴν αὐτὴν κατάστασιν
ἔχετε καὶ κωλύετε λέγειν, ὁπόσα βούλεταί τις ὑπὲρ τῆς 
πατρίδος. ἄξιοι γὰρ ἂν εἴημεν καὶ ταῦτα καὶ ἔτι χείρονα
τούτων πάσχειν ἐφʼ ὑμῖν γενόμενοι καὶ ῥυπαίνοντες
αἰσχρῷ βίῳ τὰς ἑαυτῶν τε καὶ τῶν προγόνων ἀρετάς.
<pb id="v.4p.122"/>
</p>
</div3>
</div2>
<div2 type="chapter" n="6">
<div3 type="section" n="1">
<p>
ἔτι δʼ αὐτοῦ λέγοντος οἱ δέκα περιίστανται
κεκραγότες καὶ τὴν δημαρχικὴν ἐπανασείοντες ἐξουσίαν
καὶ ῥίψειν αὐτὸν ἀπειλοῦντες κατὰ τῆς πέτρας, εἰ μὴ
σιωπήσει. ἐφʼ ᾧ πάντες ἀνέκραγον ὡς καταλυομένης
σφῶν τῆς ἐλευθερίας, καὶ μεστὸν ἦν ἀγανακτήσεώς τε
καὶ θορύβου τὸ συνέδριον.
</p>
</div3>
<div3 type="section" n="2">
<p>τοῖς μέντοι δέκα μετέμελεν
εὐθέως τῆς τε κωλύσεως τοῦ λέγειν καὶ τῆς ἀπειλῆς,
ὡς ἠρεθισμένην εἶδον ἐπὶ τῷ πράγματι τὴν βουλήν·
<milestone unit="reiskpage" n="2172"/>
ἔπειτα προσελθὼν ἐξ αὐτῶν Ἄππιος καὶ δεηθεὶς τῶν
θορυβούντων βραχὺν ἐπισχεῖν χρόνον, ἐπειδὴ κατέστειλε
τὸ ταραττόμενον αὐτῶν·
</p>
</div3>
<div3 type="section" n="3">
<p>οὐδένα ὑμῶν, εἶπεν,
ἀποστεροῦμεν, ὦ ἄνδρες βουλευταί, λόγου, ὃς ἂν ἐν
τῷ προσήκοντι καιρῷ λέγῃ, τοὺς δʼ ἐπιπολάζοντας καὶ
πρὶν ἢ κληθῆναι προεξανισταμένους εἴργομεν. μηδὲν
οὖν ἀγανακτεῖτε, καὶ γὰρ Ὁρατίῳ καὶ Οὐαλερίῳ καὶ
παντὶ ἄλλῳ γνώμην ἀγορεύειν ἐν τῷ ἑαυτοῦ τόπῳ
κατὰ τὸν ἀρχαῖον ἐθισμὸν καὶ κόσμον ἀποδώσομεν,
ἐάν γε περὶ ὧν βουλευσόμενοι συνεληλύθατε, περὶ
</p>
</div3>
<div3 type="section" n="4">
<p>τούτων λέγωσι καὶ μηδὲν ἔξω· ἐὰν δὲ δημαγωγῶσιν
ὑμᾶς καὶ διαστασιάζωσι τὴν πόλιν τὰ μὴ πρὸς τὸ
πρᾶγμα δημηγοροῦντες, οὐδὲν τότε· τὴν δʼ ἐξουσίαν
τοῦ κωλύειν τοὺς ἀκοσμοῦντας, ὦ Μάρκε Ὁράτιε,
παρὰ τοῦ δήμου λαβόντες ἔχομεν, ὅτε ἡμῖν καὶ τὴν
τῶν ὑπάτων καὶ τὴν τῶν δημάρχων ἀρχὴν ἐψηφίσαντο,
<milestone unit="reiskpage" n="2173"/>
καὶ ὁ χρόνος αὐτῆς οὔπω παρελήλυθεν, ὥσπερ σοι
δοκεῖ.
</p>
</div3>
<div3 type="section" n="5">
<p>οὐ γὰρ εἰς ἐνιαυτὸν ἀπεδείχθημεν, οὐδʼ εἰς
<pb id="v.4p.123"/>
ἄλλον τινὰ χρόνον ὡρισμένον, ἀλλʼ ἕως ἂν καταστησώμεθα
πᾶσαν τὴν νομοθεσίαν. συντελέσαντες οὖν,
ὅσα κατὰ νοῦν ἔχομεν, καὶ κυρώσαντες τοὺς λοιποὺς
νόμους, τότʼ ἀποθησόμεθα τὴν ἀρχὴν καὶ λόγον τῶν
πεπραγμένων τοῖς βουλομένοις ὑμῶν ὑφέξομεν. τέως 
δʼ οὐδὲν ἐλαττώσομεν οὐδὲ τῆς ὑπατικῆς ἐξουσίας οὐδὲ
</p>
</div3>
<div3 type="section" n="6">
<p>τῆς δημαρχικῆς. περὶ δὲ τοῦ πολέμου, τίνα χρὴ τρόπον 
ὡς τάχιστα καὶ κάλλιστα τοὺς ἐχθροὺς ἀμύνασθαι,
γνώμας ἀξιῶ παριόντας ὑμᾶς λέγειν, πρώτους μέν,
ὥσπερ ἐστὶ σύνηθες καὶ πρέπον ὑμῖν, τοὺς πρεσβυτέρους, 
ἔπειτα τοὺς μέσους, τελευταίους δὲ τοὺς νεωτάτους.
</p>
</div3>
</div2>
<div2 type="chapter" n="7">
<div3 type="section" n="1">
<p>
ταῦτʼ εἰπὼν πρῶτον μὲν ἐκάλει τὸν ἑαυτοῦ
θεῖον Γάιον Κλαύδιον. ὁ δʼ ἀναστὰς τοιαύτην διέθετο
δημηγορίαν· ἐπειδή με πρῶτον γνώμην ἀποφαίνεσθαι 
ἀξιοῖ Ἄππιος, ὦ βουλή, τιμῶν διὰ τὸ συγγενές, ὥσπερ
αὐτῷ προσήκει, καὶ δεῖ με ἃ φρονῶ περὶ τοῦ πολέμου
τοῦ πρὸς Αἰκανοὺς καὶ Σαβίνους εἰπεῖν, πρὶν ἀποδείξασθαι
<milestone unit="reiskpage" n="2174"/>τὴν ἐμαυτοῦ διάνοιαν, ἐκεῖνο βουλοίμην ἂν
ὑμᾶς ἐξετάσαι, τίσιν ἐπαρθέντες ἐλπίσιν Αἰκανοὶ καὶ 
Σαβῖνοι πόλεμον ἐπενεγκεῖν ἐτόλμησαν ἡμῖν καὶ τὴν
χώραν ἐπιόντες λεηλατεῖν, οἱ τέως ἀγαπῶντες καὶ τοῖς
θεοῖς πολλὴν χάριν εἰδότες, εἴ τις αὐτοὺς εἴα τὴν
ἑαυτῶν ἔχειν ἀσφαλῶς. ἐὰν γὰρ τοῦτο μάθητε, καὶ
τὴν ἀπαλλαγὴν τοῦ πολέμου τοῦ πρὸς αὐτοὺς ἥτις 
ἔσται κρατίστη μαθήσεσθε.
</p>
</div3>
<div3 type="section" n="2">
<p>ἐκεῖνοι τοίνυν ἀκούσαντες, 
<pb id="v.4p.124"/>
ὅτι σεσάλευται καὶ νοσεῖ τὸ πάτριον ἡμῶν πολίτευμα
ἐκ πολλοῦ, καὶ τοῖς προεστηκόσι τῶν κοινῶν οὔτε ὁ
δῆμος εὔνους ἐστὶν οὔτε οἱ πατρίκιοι, καὶ οὐ μάτην
ἀκούσαντες  —  τὸ γὰρ ἀληθὲς οὕτως ἔχει, τὰς δʼ αἰτίας
ἐπισταμένοις ὑμῖν οὐδὲν δέομαι λέγειν  —  ὑπέλαβον,
εἴ τις ἔξωθεν ἡμᾶς κατάσχοι πόλεμος ἅμα τοῖς ἐντὸς
τείχους κακοῖς, καὶ δόξειε ταῖς ἀρχαῖς δύναμιν ἐξάγειν
τὴν προπολεμήσουσαν τῆς γῆς, οὔτε τοὺς πολίτας ἐπὶ
τὸν στρατιωτικὸν ὅρκον ἅπαντας ἥξειν ἐκ προθυμίας
ὡς πρότερον, ἀπεχθῶς διακειμένους πρὸς τὰς ἀρχάς·
<milestone unit="reiskpage" n="2175"/>
οὔτε τοὺς ἡγεμόνας ταῖς ἐκ τῶν νόμων τιμωρίαις
χρήσεσθαι κατὰ τῶν μὴ παραγενομένων δεδοικότας,
μή τι μεῖζον ἐργάσωνται κακόν, τούς τε ὑπακούσαντας
καὶ τὰ ὅπλα λαβόντας ἢ καταλείψειν τὰ σημεῖα ἢ παραμένοντας
 ἐθελοκακήσειν ἐν τοῖς ἀγῶσιν.
</p>
</div3>
<div3 type="section" n="3">
<p>ὧν οὐδὲν
ἔξω τοῦ εἰκότος ἤλπισαν· ὅταν μὲν γὰρ ὁμονοοῦσα
πόλις ἅπτηται πολέμου, καὶ τὸ αὐτὸ συμφέρον ἅπασι
φαίνηται τοῖς τʼ ἄρχουσι καὶ τοῖς ἀρχομένοις, μετὰ
προθυμίας ἅπαντες ἐπὶ τὰ δεινὰ χωροῦσι καὶ οὔτε
 πόνον οὔτε κίνδυνον οὐδένα ὀκνοῦσιν.
</p>
</div3>
<div3 type="section" n="4">
<p>ὅταν δὲ νοσοῦσα
ἐν αὑτῇ, πρὶν ἢ τὰ ἔνδον καταστήσασθαι, τοῖς
ὑπαιθρίοις ὁμόσε χωρῇ πολεμίοις, καὶ παραστῇ τῷ
μὲν πλήθει λογισμός, ὅτι οὐχ ὑπὲρ οἰκείων ἀγαθῶν
κακοπαθοῦσιν, ἀλλʼ ἵνα βεβαιότερον αὐτῶν ἕτεροι
ἄρχωσι, τοῖς δʼ ἡγεμόσιν, ὅτι πολέμιον ἔχουσιν οὐχ
<pb id="v.4p.125"/>
ἧττον τοῦ ἀντιπάλου τὸ οἰκεῖον, νοσεῖ τὰ ὅλα καὶ
πᾶσα ἱκανὴ δύναμις τὰ τοιαῦτα στρατεύματα καταγωνίσασθαι καὶ φθεῖραι.
</p>
</div3>
</div2>
<div2 type="chapter" n="8">
<div3 type="section" n="1">
<p>
<milestone unit="reiskpage" n="2176"/>ταῦτʼ ἐστίν, ὦ βουλή, τὰ Σαβίνων τε καὶ
Αἰκανῶν ἐνθυμήματα, οἷς πεπιστευκότες ἐμβεβλήκασιν 
ἡμῶν εἰς τὴν γῆν. ἐὰν μὲν οὖν ἀγανακτήσαντες τῷ
καταφρονεῖσθαι πρὸς αὐτῶν ἐπαρθέντων ὡς ἔχομεν
ὀργῆς δύναμιν ἐξαγαγεῖν ἐπʼ αὐτοὺς ψηφισώμεθα, δέδοικα
μὴ ταῦθʼ ἡμῖν ἃ προὔλαβον ἐκεῖνοι συμβῇ,
</p>
</div3>
<div3 type="section" n="2">
<p>μᾶλλον δʼ εὖ οἶδα συμβησόμενα. ἐὰν δὲ τὰ πρῶτα 
καὶ τἀναγκαιότατα καταστησώμεθα  —  ταῦτα δʼ ἐστὶν
ἥ τʼ εὐκοσμία τοῦ πλήθους καὶ τὸ πᾶσι ταὐτὰ συμφέροντα
φαίνεσθαι  —  ἐξελάσαντες μὲν ἐκ τῆς πόλεως
τὴν νῦν ἐπιχωριάζουσαν ὕβριν καὶ πλεονεξίαν, ἀποδόντες
δὲ τὸ ἀρχαῖον σχῆμα τῇ πολιτείᾳ, πτήξαντες 
οἱ νῦν θρασεῖς καὶ τὰ ὅπλα ῥίψαντες ἐκ τῶν χειρῶν
ἥξουσιν ὡς ἡμᾶς οὐκ εἰς μακράν, τάς τε βλάβας
%   ... θούμενοι καὶ περὶ διαλλαγῶν διαλεξόμενοι, ὑπάρξει
τε ἡμῖν ὃ πάντες ἂν εὔξαιντο οἱ νοῦν ἔχοντες,
χωρὶς ὅπλων διαπεπολεμηκέναι τὸν πρὸς αὐτοὺς πόλεμον.
</p>
</div3>
<div3 type="section" n="3">
<p>
<milestone unit="reiskpage" n="2177"/>ταῦτα δὴ λογισαμένους ἡμᾶς οἴομαι δεῖν τὴν μὲν 
ὑπὲρ τοῦ πολέμου βουλήν, ἐπειδὴ ταραχωδῶς ἡμῖν
<pb id="v.4p.126"/>
ἔχει τὰ ἐντὸς τείχους, ἐᾶσαι κατὰ τὸ παρόν, ὑπὲρ
ὁμονοίας δὲ καὶ κόσμου πολιτικοῦ προθεῖναι τῷ βουλομένῳ
λέγειν. οὐ γὰρ ἐξεγένετο ἡμῖν, πρὶ εἰς τοῦτο
καταστῆσαι τὸν πόλεμον, ὑπὸ τῆσδε τῆς ἀρχῆς κληθεῖσι
περὶ τῶν ἐν τῇ πόλει πραγμάτων εἴ τι μὴ καλῶς εἶχε
τῶν γιγνομένων διαγνῶναι.
</p>
</div3>
<div3 type="section" n="4">
<p>πολλῆς γὰρ ἂν ἐπιτιμήσεως
ἄξιος ἦν, εἴ τις ἐκεῖνον ἀφεὶς τὸν καιρὸν ἐν
τούτῳ λέγειν ὑπὲρ αὐτῶν ἠξίου· οὐδʼ ἂν ἔχοι τις
εἰπεῖν βεβαίως, ὅτι τοῦτον ὑπερβαλόμενοι τὸν καιρὸν
ὡς οὐκ ἐπιτήδειον ἑτέρου δυνησόμεθα τυχεῖν ἐπιτηδειοτέρου.
εἰ γὰρ ἐκ τῶν γεγονότων τὰ μέλλοντα
ἔσεσθαι βούλεταί τις εἰκάζειν, πολὺς ὁ μετὰ τοῦτον
ἔσται χρόνος, ἐν ᾧ περὶ οὐδενὸς τῶν κοινῶν συνελευσόμεθα βουλευσόμενοι.
</p>
</div3>
</div2>
<div2 type="chapter" n="9">
<div3 type="section" n="1">
<p>
ἀξιῶ δʼ ὑμᾶς, Ἄππιε, τοὺς προεστηκότας
<milestone unit="reiskpage" n="2178"/>
τῆς πόλεως καὶ τὸ κοινὸν ἀπὸ τῶν συμφερόντων
οὐχὶ τὸ ὑμῖν αὐτοῖς ἰδίᾳ λυσιτελοῦν ὀφείλοντας σκοπεῖν,
ἐάν τι τῶν ἀληθῶν μετὰ παρρησίας, ἀλλὰ μὴ
καθʼ ἡδονὰς τὰς ὑμετέρας λέγω, μή μοι διὰ τοῦτʼ ἀπεχθάνεσθαι
ἐνθυμουμένους, ὅτι οὐκ ἐπὶ λοιδορίᾳ καὶ
προπηλακισμῷ τῆς ἀρχῆς ὑμῶν ποιήσομαι τοὺς λόγους,
<pb id="v.4p.127"/>
ἀλλʼ ἵνα δείξας, ἐν οἵῳ κλύδωνι τὰ πράγματα σαλεύει
τῆς πόλεως, τὴν σωτηρίαν καὶ ἐπανόρθωσιν αὐτῶν
ἥτις ἔσται φράσω.
</p>
</div3>
<div3 type="section" n="2">
<p>ἅπασι μὲν γὰρ ἴσως, ὅσοις τῇ 
πατρίδι ... δωσιν, ἀναγκαῖός ἐστιν ὁ περὶ τῶν κοινῇ
συμφερόντων λόγος, μάλιστα δʼ ἐμοί. πρῶτον μὲν 
γάρ, ὅτι γνώμης ἄρχειν ἠξίωμαι διὰ τιμήν· αἰσχύνη
δὲ καὶ μωρία πολλὴ πρῶτον ἀναστάντα μὴ οὐχ ἃ δεῖ
πρῶτον ἐπανορθώσασθαι λέγειν. ἔπειθʼ ὅτι συμβέβηκεν
<milestone unit="reiskpage" n="2179"/>ὄντι θείῳ πρὸς πατρὸς Ἀππίου τοῦ προεστηκότος τῆς
δεκαδαρχίας ἥδεσθαί τε πάντων μάλιστα, ὅταν εὖ τὰ 
κοινὰ ὑπʼ αὐτῶν ἐπιτροπεύηται, καὶ ἀνιᾶσθαι παντὸς
ὁτουδήτινος μᾶλλον, ὅταν μὴ καλῶς.
</p>
</div3>
<div3 type="section" n="3">
<p>πρὸς δὲ τούτοις 
ὅτι <add>ταύτην</add> πολιτείας διαδέδεγμαι προαίρεσιν ἐκ
προγόνων τὰ κοινὰ συμφέροντα πρὸ τῶν οἰκείων
λυσιτελῶν αἱρεῖσθαι καὶ μηδένα κίνδυνον ἴδιον ὑπολογίζεσθαι, 
ἣν οὐκ ἂν προδοίην ἑκὼν εἶναι <del>δέ μοι
ταύτην τοῦ βίου προαίρεσιν</del> καὶ οὐκ ἂν καταισχύναιμι
τὰς ἐκείνων τῶν ἀνδρῶν ἀρετάς.
</p>
</div3>
<div3 type="section" n="4">
<p>περὶ μὲν οὖν τῆς 
καθεστώσης πολιτείας, ὅτι πονηρῶς ἡμῖν ἔχει, καὶ δυσχεραίνουσιν
ὀλίγου δεῖν πάντες αὐτῇ, μέγιστον ὑμῖν 
<pb id="v.4p.128"/>
γενέσθω τεκμήριον <del>πάντες οἱ τὰ κοινὰ διοικοῦντες</del> ὃ
μόνον οὐδʼ ἀγνοεῖν ἔξεστιν ὑμῖν, ὅτι φεύγουσιν ἐκ τῆς
<milestone unit="reiskpage" n="2180"/>
πόλεως ὁσημέραι καταλιπόντες τὰς πατρῴας ἑστίας οἱ
χαριέστατοι τῶν δημοτικῶν, οἱ μὲν εἰς τὰς πλησιοχώρους
πόλεις ἅμα γυναιξὶ καὶ τέκνοις μετατιθέμενοι
τὰς οἰκήσεις, οἱ δʼ εἰς τοὺς πλεῖστον ἀπέχοντας τῆς
πόλεως ἀγρούς· καὶ οὐδὲ τῶν πατρικίων πολλοὶ τὰς
κατʼ ἄστυ ποιοῦνται διατριβὰς ὡς πρότερον, ἀλλὰ καὶ
τούτων οἱ πλείους τὸν βίον ἔχουσιν ἐν τοῖς ἀγροῖς.
</p>
</div3>
<div3 type="section" n="5">
<p> καὶ τί δεῖ περὶ τῶν ἄλλων λέγειν, ὅτε καὶ τῶν βουλευτῶν
ὀλίγοι μέν τινες οἱ κατὰ συγγένειαν ἢ φιλίαν
προσήκοντες ὑμῖν ὑπομένουσιν ἐντὸς τείχους, οἱ δʼ
ἄλλοι τὴν ἐρημίαν ποθεινοτέραν ἡγοῦνται τῆς πατρίδος;
ὅτε γοῦν ἐδέησεν ὑμῖν καλέσαι τὴν βουλήν, ἐκ τῶν
ἀγρῶν καθʼ ἕνα καλούμενοι συνῆλθον, οἷς πάτριον ἦν
ἅμα ταῖς ἀρχαῖς διὰ φυλακῆς ἔχειν τὴν πατρίδα καὶ
</p>
</div3>
<div3 type="section" n="6">
<p>μηδενὸς ἀπολείπεσθαι τῶν κοινῶν. ἆρʼ οὐν τἀγαθὰ
<milestone unit="reiskpage" n="2181"/>
φεύγοντας ὑπολαμβάνετε ἀνθρώπους καταλιπεῖν τὰς
ἑαυτῶν πατρίδας ἢ τὰ κακά; ἐγὼ μὲν γὰρ οἴομαι τὰ
κακά. καίτοι τίνος ἔλαττον οἴεσθʼ εἶναι κακὸν πόλει
καὶ ταῦτα τῇ Ῥωμαίων, ᾗ πολλῶν οἰκείων δεῖ σωμάτων,
εἰ μέλλει βεβαίως καθέξειν τὴν τῶν προσοίκων ἀρχήν,
τὸ καταλείπεσθαι μὲν ὑπὸ τῶν δημοτικῶν, ἐρημοῦσθαι δʼ
ὑπὸ τῶν πατρικίων, οὔτε πολέμου κατασχόντος αὐτὴν οὔτε
νόσου λοιμικῆς οὔτʼ ἄλλης θεηλάτου συμφορᾶς οὐδεμιᾶς;
<pb id="v.4p.129"/>
</p>
</div3>
</div2>
<div2 type="chapter" n="10">
<div3 type="section" n="1">
<p>
βούλεσθε οὖν ἀκοῦσαι, τίνες εἰσὶν αἱ βιαζόμεναι
τοὺς ἀνθρώπους καταλιπεῖν αἰτίαι ἱερὰ καὶ τάφους
προγόνων καὶ ἐξερημοῦν ἐφέστια καὶ κτήσεις πατέρων
καὶ πᾶσαν ἡγεῖσθαι γῆν ἀναγκαιοτέραν τῆς πατρίδος;
οὐ γὰρ ἄτερ αἰτίας ταῦθʼ οὕτως ἔχει. ἐγὼ δὴ φράσω 
πρὸς ὑμᾶς καὶ οὐκ ἀποκρύψομαι.
</p>
</div3>
<div3 type="section" n="2">
<p>κατηγορίαι γίνονται 
τῆς ἀρχῆς ὑμῶν, Ἄππιε, πολλαὶ καὶ παρὰ πολλῶν· εἰ
μὲν ἀληθεῖς ἢ ψευδεῖς οὐδὲν δέομαι ζητεῖν ἐν τῷ
παρόντι, γίνονται δʼ οὖν ὅμως. οὐδεὶς <add>δʼ, ὡς</add> εἰπεῖν,
<milestone unit="reiskpage" n="2182"/>ἔξω τῶν ὑμετέρων ἑταίρων οἰκείως τοῖς παροῦσιν ἔχει 
πράγμασιν. οἱ μέν γʼ ἀγαθοὶ καὶ ἐξ ἀγαθῶν, οἷς
προσῆκεν ἱερᾶσθαί τε καὶ ἄρχειν καὶ τὰς ἄλλας καρποῦσθαι
τιμάς, ἃς οἱ πατέρες αὐτῶν ἐκαρποῦντο,
ἄχθονται τούτων ἀπελαυνόμενοι διʼ ὑμᾶς τὰς προγονικὰς
ἀξιώσεις ἀπολωλεκότες.
</p>
</div3>
<div3 type="section" n="3">
<p>οἱ δὲ τὴν διὰ μέσου 
τάξιν ἔχοντες ἐν τῇ πόλει καὶ τὴν ἀπράγμονα διώκοντες
ἡσυχίαν, χρημάτων τʼ ἀδίκους ἁρπαγὰς ἐγκαλοῦσιν
ὑμῖν καὶ προπηλακισμοὺς εἰς γαμετὰς ὀδύρονται
γυναῖκας καὶ παροινίας εἰς θυγατέρας ἐπιγάμους καὶ
</p>
</div3>
<div3 type="section" n="4">
<p>ἄλλας ὕβρεις πολλὰς καὶ χαλεπάς. τὸ δὲ πενέστατον 
τοῦ δημοτικοῦ μέρος οὔτʼ ἀρχαιρεσιῶν ἔτι κύριον
γινόμενον οὔτε ψηφοφοριῶν οὔτʼ εἰς ἐκκλησίας καλούκενον
οὔτʼ ἄλλης πολιτικῆς φιλανθρωπίας μεταλαμβάνον
<milestone unit="reiskpage" n="2183"/>οὐδεμιᾶς, διὰ ταῦτα πάνθʼ ὑμᾶς μισεῖ καὶ τυραννίδα
καλεῖ τὴν ἀρχήν. 
<pb id="v.4p.130"/>
</p>
</div3>
</div2>
<div2 type="chapter" n="11">
<div3 type="section" n="1">
<p>
πῶς οὖν ἐπανορθώσετε ταῦτα καὶ παύσεσθε
δι᾽ αἰτίας παρὰ τοῖς πολίταις ὄντες; τοῦτο γὰρ ἔσθʼ
ὑπόλοιπον εἰπεῖν. εἰ προβούλευμα τοῦ συνεδρίου
ποιήσαντες ἀποδοίητε τῷ δήμῳ διαγνῶναι, πότερον
αὐτῷ δοκεῖ πάλιν ὑπάτους τʼ ἀποδεικνύναι καὶ δημάρχους
καὶ τὰς ἄλλας ἀρχὰς τὰς πατρίους, ἢ μένειν
ἐπὶ τῆς αὐτῆς πολιτείας.
</p>
</div3>
<div3 type="section" n="2">
<p>ἐάν τε γὰρ ἀγαπῶσι Ῥωμαῖοι
πάντες ὀλιγαρχούμενοι καὶ μένειν ὑμᾶς ἐπὶ τῆς αὐτῆς
ἐξουσίας ψηφίσωνται, κατὰ νόμον ἕξετε καὶ οὐ βίᾳ
τὴν ἀρχήν· ἐάν τε ὑπάτους πάλιν αἱρεῖσθαι βουληθῶσι
καὶ τὰς ἄλλας ἀρχὰς ὡς πρότερον, ἀποθήσεσθε νόμῳ
τὴν ἐξουσίαν καὶ οὐ δόξετε ἀκόντων ἄρχειν τῶν ἴσων·
τοῦτο μὲν γὰρ τυραννικόν, τὸ δὲ παρʼ ἑκόντων τὰς
ἀρχὰς λαμβάνειν ἀριστοκρατικόν.
</p>
</div3>
<div3 type="section" n="3">
<p>τοῦ δὲ πολιτεύματος
τούτου πρῶτον οἴομαι δεῖν ἄρξαι σὲ καὶ παῦσαι τὴν
ὑπὸ σοῦ κατασταθεῖσαν ὀλιγαρχίαν, Ἄππιε, λυσιτελῆ
<milestone unit="reiskpage" n="2184"/>
γέ ποθʼ ἡμῖν γενομένην, νῦν δʼ ἐπαχθῆ. ἃ δʼ ἐκ τοῦ
πεισθῆναί μοι καὶ ἀποθέσθαι τὴν ἐπίφθονον ἐξουσίαν
ταύτην κερδανεῖς, ἄκουσον.
</p>
</div3>
<div3 type="section" n="4">
<p>ἐὰν μὲν ὅλον ὑμῶν τὸ
ἀρχεῖον ἐπὶ τῆς αὐτῆς γένηται προαιρέσεως, διὰ σὲ
πάντες ὑπολήψονται τὸν ἄρξαντα καὶ τούτους γεγενῆσθαι
χρηστούς· ἐὰν δʼ οὗτοι φιλοχωρῶσιν ἐπὶ τῇ
παρανόμῳ δυναστείᾳ, σοὶ μὲν ἅπαντες εἴσονται τὴν
χάριν, ὅτι μόνος ἐβουλήθης δίκαια ποιεῖν, τοὺς δὲ μὴ
θέλοντας σὺν αἰσχύνῃ καὶ μεγάλῃ βλάβῃ παύσουσι
τῆς ἀρχῆς.
</p>
</div3>
<div3 type="section" n="5">
<p>ὁμολογίας δὲ καὶ πίστεις ἀπορρήτους εἴ
<pb id="v.4p.131"/>
τινας ἀλλήλοις δεδώκατε θεοὺς ἐγγυητὰς ποιησάμενοι
 —  τάχα γάρ τι καὶ τοιοῦτον ὑμῖν πέπρακται  — 
φυλαττομένας ἀνοσίους εἶναι νόμιζε ὡς κατὰ πολιτῶν
καὶ πατρίδος, καταλυομένας δʼ εὐσεβεῖς. θεοὶ γὰρ ἐπὶ
καλαῖς καὶ δικαίαις παραλαμβάνεσθαι φιλοῦσιν ὁμολογίαις, 
οὐκ ἐπʼ αἰσχραῖς καὶ ἀδίκοις.
</p>
</div3>
</div2>
<div2 type="chapter" n="12">
<div3 type="section" n="1">
<p>
εἰ δὲ διὰ φόβον ἐχθρῶν ὀκνεῖς ἀποθέσθαι
<milestone unit="reiskpage" n="2185"/>τὴν ἀρχήν, μή σοι κίνδυνοί τινες ἐξ αὐτῶν ἐπαχθῶσι,
καὶ δίκας ἀναγκασθῇς ὑπέχειν τῶν πεπραγμένων, οὐκ
ὀρθῶς δέδοικας. οὐ γὰρ οὕτω μικρόθυμος οὐδʼ ἀχάριστος 
ἔσται ὁ Ῥωμαίων δῆμος, ὥστε τῶν μὲν ἁμαρτημάτων
σου μεμνῆσθαι, τῶν δʼ εὐεργεσιῶν ἐπιλελῆσθαι,
ἀλλʼ ἀντιπαρεξετάζων τὰ νῦν ἀγαθὰ τοῖς πάλαι κακοῖς
ἐκεῖνα μὲν ἡγήσεται συγγνώμης ἄξια, ταῦτα δʼ ἐπαίνων.
</p>
</div3>
<div3 type="section" n="2">
<p>ὑπάρξει δέ σοι καὶ τῶν πρὸ τῆς ὀλιγαρχίας ἔργων 
πολλῶν καὶ καλῶν ὄντων ὑπομιμνήσκειν τὸν δῆμον,
καὶ τὴν ὑπὲρ ἐκείνων χάριν εἰς βοήθειαν καὶ σωτηρίαν
ἀπαιτεῖν, ἀπολογίαις τε χρῆσθαι πρὸς τὰ κατηγορήματα
πολλαῖς· τοῦτο μέν, ὡς οὐκ αὐτὸς ἥμαρτες, ἀλλὰ
τῶν ἄλλων τις ἀγνοοῦντός σου· τοῦτο δʼ, ὡς οὐχ 
ἱκανὸς ἦσθα τὸν πράττοντα κωλύειν ἰσότιμον ὄντα·
τοῦτο δʼ, ὡς ἑτέρου τινὸς ἔργου χρησίμου χάριν
ἠναγκάσθης ἀβούλητόν τι ὑπομεῖναι.
</p>
</div3>
<div3 type="section" n="3">
<p>πολὺς γὰρ ἂν 
εἴη ὁ λόγος, εἰ πάσας ἐξαριθμεῖσθαι βουλοίμην τὰς
ἀπολογίας. καὶ οἷς μηδὲν ἀπολόγημα ὑπάρχει μήτε 
δίκαιον μήτʼ ἐπιεικές, ὁμολογοῦντες καὶ παραιτούμενοι
<pb id="v.4p.132"/>
πραΰνουσι τὰς τῶν ἠδικημένων ὀργάς, οἱ μὲν εἰς
<milestone unit="reiskpage" n="2186"/>
ἄνοιαν ἡλικίας καταφεύγοντες, οἱ δʼ εἰς πονηρῶν
ἀνθρώπων ὁμιλίας, οἱ δʼ εἰς μέγεθος ἀρχῆς, οἱ δʼ εἰς
τὴν ἅπαντας πλανῶσαν τοὺς ἀνθρωπίνους λογισμοὺς
 τύχην.
</p>
</div3>
<div3 type="section" n="4">
<p>ἐγώ σοι τῆς ἀρχῆς ἀποστάντι ὑπισχνοῦμαι
πάντων ἀμνηστίαν ὑπάρξειν τῶν ἡμαρτημένων καὶ
διαλλαγὰς πρὸς τὸν δῆμον ὡς ἐν κακοῖς εὐπρεπεῖς.
</p>
</div3>
</div2>
<div2 type="chapter" n="13">
<div3 type="section" n="1">
<p>
ἀλλὰ δέδοικα, μὴ πρόφασις μὲν οὐκ ἀληθὴς
ὁ κίνδυνος ᾖ τοῦ μὴ παραχωρεῖν τῆς ἀρχῆς  — 
μυρίοις γοῦν ὑπῆρξε τυραννίδας ἀποθεμένοις μηδὲν
δεινὸν ὑπὸ τῶν πολιτῶν παθεῖν  — , αἱ δʼ ἀληθεῖς
ὦσιν αἰτίαι φιλοτιμία κενὴ τὴν εἰκόνα <del>τοῦ καλοῦ</del>
τῆς δόξης διώκουσα καὶ πόθος ἡδονῶν ὀλεθρίων, ἃς
οἱ τυραννικοὶ φέρουσι βίοι.
</p>
</div3>
<div3 type="section" n="2">
<p>εἰ δὲ βούλει μὴ τὰ
εἴδωλα καὶ τὰς σκιὰς τῶν τιμῶν καὶ τῶν εὐημεριῶν
<milestone unit="reiskpage" n="2187"/>
διώκειν, ἀλλʼ αὐτὰς καρποῦσθαι τὰς ἀληθεῖς τιμάς,
ἀπόδος τὴν ἀριστοκρατίαν τῇ πατρίδι καὶ τιμὰς
λάμβανε παρὰ τῶν ἴσων καὶ ζήλου τύγχανε παρὰ τῶν
ἐπιγιγνομένων καὶ κλέος ἀθάνατον ἀντὶ τοῦ θνητοῦ
σώματος κατάλιπε τοῖς ἐγγόνοις. αὗται γάρ εἰσι
βέβαιοι καὶ ἀληθεῖς τιμαὶ καὶ ἀναφαίρετοι χαριέστατοί
</p>
</div3>
<div3 type="section" n="3">
<p>τε καὶ ἀμεταμέλητοι. τρέφε τὴν ψυχὴν ἐπὶ τοῖς ἀγαθοῖς
τῆς πατρίδος ἡδόμενος, ὧν οὐκ ἐλαχίστη μοῖρα
δόξεις γεγονέναι δυναστείαν βαρεῖαν αὐτῆς ἀφελόμενος.
<pb id="v.4p.133"/>
ποίησαι δὲ τούτων παραδείγματα τοὺς προγόνους
ἐνθυμηθείς, ὅτι τῶν ἀνδρῶν ἐκείνων οὐδεὶς ἐπεθύμησεν
ἐξουσίας δεσποτικῆς οὐδὲ ταῖς ἐπονειδίστοις τοῦ
σώματος ἐδούλευσεν ἡδοναῖς. τοιγάρτοι καὶ ζῶσιν
αὐτοῖς ὑπῆρχε τιμᾶσθαι καὶ τελευτήσασιν ὑπὸ τῶν 
ἐπιγινομένων ἐπαινεῖσθαι.
</p>
</div3>
<div3 type="section" n="4">
<p>μαρτυρεῖται γάρ τοι παρὰ 
πάντων αὐτοῖς, ὅτι τῆς ἀριστοκρατίας, ἣν ἐκβαλοῦσα
τοὺς βασιλεῖς ἡμῶν ἡ πόλις κατεστήσατο, βεβαιότατοι
<milestone unit="reiskpage" n="2188"/>φύλακες ἐγένοντο. καὶ μηδὲν τῶν σεαυτοῦ λαμπροτάτων
λόγων τε καὶ πράξεων ἐπιλανθάνου. καλαὶ 
γὰρ αἱ πρῶταί σου τῶν πολιτικῶν ἔργων ὑποθέσεις
ἐγένοντο καὶ μεγάλας ἐπέθρεψαν ἡμῖν ἀρετῆς ἐλπίδας,
αἷς ἀκολούθως καὶ τὰ λοιπὰ πράττειν σʼ ἅπαντες
ἀξιοῦμεν.
</p>
</div3>
<div3 type="section" n="5">
<p>ἀναχώρει δὴ πάλιν εἰς τὴν σεαυτοῦ φύσιν, 
Ἄππιε τέκνον, καὶ γίνου τῇ προαιρέσει τῶν πολιτευμάτων 
μὴ τυραννικός, ἀλλʼ ἀριστοκρατικὸς καὶ φεῦγε
τοὺς πρὸς ἡδονὴν ὁμιλοῦντας, διʼ οὓς ἐξέβης τῶν
χρηστῶν ἐπιτηδευμάτων καὶ παρεπλάγχθης τῆς ὀρθῆς
ὁδοῦ. οὐ γὰρ ἔχει λόγον, ὑφʼ ὧν ἂν γένηταί τις ἐξ
ἀγαθοῦ κακός, ὑπὸ τούτων πάλιν αὐτὸν ἐκ πονηροῦ 
γενέσθαι χρηστόν.
</p>
</div3>
</div2>
<div2 type="chapter" n="14">
<div3 type="section" n="1">
<p>
<milestone unit="reiskpage" n="2189"/>ταῦτά σοι πολλάκις ἐβουλήθην ὑποθέσθαι
μόνῳ μόνος εἰς λόγους παραγενόμενος καὶ τὰ μὲν ὡς
ἀγνοοῦντα διδάξαι, τὰ δʼ ὡς ἁμαρτάνοντα νουθετῆσαι·
<pb id="v.4p.134"/>
καὶ παρεγενόμην εἰς τὴν οἰκίαν οὐχ ἅπαξ, ἀπήλασαν
δέ με οἱ σοὶ παῖδες ἀπὸ τῶν οἰκείων οὐ σχολὴν ἄγειν
σε λέγοντες, ἀλλʼ ἕτερά τινα πράττειν ἀναγκαιότερα,
εἰ δή τί σοι τῆς πρὸς τὸ γένος εὐσεβείας ἀναγκαιότερον
 ἦν.
</p>
</div3>
<div3 type="section" n="2">
<p>τάχα δʼ οὐχ ὑπὸ σοῦ κελευσθέντες οἱ παῖδες,
ἀλλʼ ἐφʼ ἑαυτῶν γνόντες διέκλεισάν με τῆς εἰσόδου,
καὶ βουλοίμην οὕτως τἀληθὲς ἔχειν. τὸ πρᾶγμα δή
με ἠνάγκασε τοῦτο διαλεχθῆναι <add>ἐν</add> τῷ συνεδρίῳ
πρὸς σὲ περὶ ὧν ἐβουλόμην, ἐπειδὴ μόνῳ πρὸς μόνον
οὐκ ἐξεγένετο. καιρὸν δʼ ἔχει πάντη λέγεσθαι τὰ καλὰ
καὶ συμφέροντα παρʼ ἀνθρώποις μᾶλλον, Ἄππιε, ἢ
<milestone unit="reiskpage" n="2190"/>
</p>
</div3>
<div3 type="section" n="3">
<p>μηδαμῇ. ἀποδεδωκὼς δή σοι τὰ τοῦ γένους ὀφειλήματα
μαρτύρομαι θεούς, ὧν ἱερὰ καὶ βωμοὺς κοιναῖς
θυσίαις γεραίρομεν οἱ τῆς Ἀππίου γενεᾶς διάδοχοι,
καὶ προγόνων δαίμονας, οἷς μετὰ θεοὺς δευτέρας τιμὰς
καὶ χάριτας ἀποδίδομεν κοινάς, ὑπὲρ ἅπαντας δὲ τούτους
γῆν, ἣ κατέχει τὸν σὸν μὲν πατέρα, ἐμὸν δʼ
ἀδελφόν, ὅτι σοι παρέσχημαι ψυχήν τε καὶ φωνὴν
τὴν ἐμαυτοῦ τὰ κράτιστα βουλευομένην, καὶ ἐπανορθῶν
τὰς ἀγνοίας σου κατὰ δύναμιν τὴν ἐμὴν ἀξιῶ
σε μὴ τοῖς κακοῖς ἰᾶσθαι τὰ κακά, μηδὲ τῶν πλειόνων
ὀρεγόμενον καὶ τὰ παρόντα ἀπολέσαι, μηδʼ ἵνα τῶν
<pb id="v.4p.135"/>
ἴσων τε καὶ κρειττόνων ἄρχῃς ὑπὸ τῶν ἡττόνων τε
καὶ κακιόνων ἄρχεσθαι.
</p>
</div3>
<div3 type="section" n="4">
<p>πολλὰ καὶ περὶ πολλῶν ἔτι 
σοι λέγειν βουλόμενος ὀκνῶ. εἰ μὲν γὰρ ἐπὶ τὰ
κρείττω βουλεύματα ὀ θεὸς ἄγει σε, καὶ ταῦτα πλείω
τῶν ἱκανῶν εἴρηκα, εἰ δʼ ἐπὶ τὰ χείρω, διακενῆς καὶ 
τὰ λοιπὰ ἐρῶ. ἔχετε, ὦ βουλή, καὶ ὑμεῖς οἱ προεστηκότες
<milestone unit="reiskpage" n="2191"/>τῆς πόλεως, τὴν ἐμὴν γνώμην καὶ περὶ τοῦ
πολέμου τῆς καταλύσεως καὶ περὶ τῶν ἐν τῇ πόλει
θορύβων τῆς ἐπανορθώσεως. εἰ δέ τις ἕτερα τούτων
κρείττω ἐρεῖ, τὰ βέλτιστα νικάτω. 
</p>
</div3>
</div2>
<div2 type="chapter" n="15">
<div3 type="section" n="1">
<p>
τοιαῦτʼ εἰπόντος Κλαυδίου καὶ πολλὴν ἐλπίδα
τῷ συνεδρίῳ παρασχόντος, ὡς ἀποθησομένων τῶν
δέκα τὴν ἀρχήν, Ἄππιος μὲν πρὸς ταῦτα οὐδὲν ἠξίωσεν
εἰπεῖν· ἐκ δὲ τῶν ἄλλων ὀλιγαρχῶν προελθὼν
Κορνήλιος Μάρκος· ἡμεῖς μέν, ἔφησεν, ὦ Κλαύδιε, 
περὶ τῶν ἰδίων συμφερόντων αὐτοὶ διαγνωσόμεθα τῆς
σῆς οὐδὲν δεόμενοι βουλῆς. καὶ γὰρ ἡλικίας ἐν τῇ
φρονιμωτάτῃ ἐσμέν, ὥστε μηδὲν τῶν διαφερόντων
ἀγνοεῖν, καὶ φίλων οὐ σπανίζομεν, οἷς, ἐάν τι δέῃ,
</p>
</div3>
<div3 type="section" n="2">
<p>συμβούλοις χρησόμεθα. παῦσαι δὴ πρᾶγμα ποιῶν 
ἄωρον, ἀνὴρ πρεσβύτερος οὐ δεομένοις συμβουλῆς
γνώμας ἀποδεικνύμενος. τῷ Ἀππίῳ δʼ εἴ τι βούλει
παραινεῖν ἢ λοιδορεῖσθαι  —  τοῦτο γὰρ ἀληθέστερον  —
<milestone unit="reiskpage" n="2192"/>ὅταν ἐξέλθῃς ἐκ τοῦ συνεδρίου, λοιδορήσῃ. νῦν δʼ
ὑπὲρ τοῦ πρὸς Αἰκανοὺς καὶ Σαβίνους πολέμου, περὶ 
οὗ κέκλησαι γνώμην ἀποδειξόμενος, ὅ τι σοι φαίνεται
<pb id="v.4p.136"/>
λέγε καὶ παῦσαι τὰ ἔξω τοῦ πράγματος φλυαρῶν.
</p>
</div3>
<div3 type="section" n="3">
<p>μετὰ τοῦτον ἀνίσταται πάλιν ὁ Κλαύδιος κατηφὴς καὶ
μεστοὺς ἔχων τοὺς ὀφθαλμοὺς δακρύων καί φησιν·
Ἄππιος μὲν οὐδʼ ἀποκρίσεως ἄξιον ἡγεῖταί με, <add>ὦ</add>
βουλή, τὸν ἑαυτοῦ θεῖον ἐναντίον ὑμῶν· ἀλλʼ ὥσπερ
τὴν οἰκίαν τὴν ἰδίαν ἀπέκλεισέ μοι, καὶ τουτὶ τὸ συνέδριον
ἄβατον <del>ὥσπερ</del> ἐφʼ ἑαυτῷ ποιεῖ. εἰ δὲ χρὴ
</p>
</div3>
<div3 type="section" n="4">
<p>τἀληθὲς λέγειν, καὶ ἐκ τῆς πόλεως ἐξελαύνομαι. οὐκέτι
γὰρ <add>ἂν</add> αὐτὸν ὀρθοῖς ὄμμασι δυναίμην ὁρᾶν ἀνάξιον
γεγονότα τῶν προγόνων καὶ τυραννικὴν ἐζηλωκότα
παρανομίαν, ἀλλʼ ἀνασκευασάμενος ἅπαντα τὰ ἐμὰ καὶ
τοὺς ἐμοὺς εἰς Σαβίνους ἄπειμι, πόλιν οἰκήσων Ῥήγιλλον,
ἐξ ἧς τὸ γένος ἡμῶν ἐστι, καὶ μενῶ τὸν λοιπὸν
<milestone unit="reiskpage" n="2193"/>
ἐκεῖ χρόνον, ἕως ἂν οὗτοι κατέχωσι τὴν καλὴν
ταύτην ἀρχήν. ἐπειδὰν δʼ οἷα μαντεύομαι περὶ τὴν
δεκαδαρχίαν γένηται  —  γενήσεται δʼ οὐκ εἰς μακράν  —
</p>
</div3>
<div3 type="section" n="5">
<p>τότε παρέσομαι. καὶ τὰ μὲν ὑπὲρ ἐμοῦ τοσαῦτα· περὶ
δὲ τοῦ πολέμου ταύτην ὑμῖν, ὦ βουλή, γνώμην ἀποδείκνυμαι,
μηδὲν ψηφίζεσθαι περὶ μηδενὸς πράγματος,
ἕως ἀποδειχθῶσι νέαι ἀρχαί. ταῦτʼ εἰπὼν καὶ πολὺν
ἐκ τοῦ συνεδρίου κινήσας ἔπαινον ἐπὶ τῷ γενναίῳ
καὶ φιλελευθέρῳ τῆς γνώμης ἐκάθισε. μετὰ δὲ τοῦτον
ἀναστὰς Λεύκιος Κοίντιος ὁ καλούμενος Κικιννᾶτος
<pb id="v.4p.137"/>
καὶ Τίτος Κοίντιος Καπετωλῖνος καὶ Λεύκιος
Λουκρήτιος καὶ πάντες ἑξῆς οἱ πρωτεύοντες δέκα τοῦ
συνεδρίου τῇ Κλαυδίου γνώμῃ προσετίθεντο.
</p>
</div3>
</div2>
<div2 type="chapter" n="16">
<div3 type="section" n="1">
<p>
ἐφʼ ᾧ διαταραχθέντες οἱ περὶ τὸν Ἄππιον
ἐβουλεύσαντο μηκέτι καθʼ ἡλικίαν καὶ βουλῆς ἀξίωσιν 
συμβούλους καλεῖν, ἀλλὰ κατʼ οἰκειότητα καὶ τὴν πρὸς
<milestone unit="reiskpage" n="2194"/>αὐτοὺς ἑταιρίαν. καὶ παρελθὼν Μάρκος Κορνήλιος
ἀνίστησι Λεύκιον Κορνήλιον τὸν ἀδελφόν, ὃς Κοίντῳ
Φαβίῳ Οὐιβουλανῷ συνυπάτευσε τὸ τρίτον ὑπατεύοντι,
δραστήριον ἄνδρα καὶ πολιτικοὺς διεξελθεῖν λόγους 
οὐκ ἀδύνατον.
</p>
</div3>
<div3 type="section" n="2">
<p>οὗτος ἀναστὰς ἔλεξε τοιάδε· θαυμαστὸν 
μὲν ἦν καὶ τοῦτʼ, ὦ βουλή, εἰ ταύτην ἔχοντες ἄνθρωποι
τὴν ἡλικίαν ἔχουσιν, οἱ πρὸ ἐμοῦ γνώμην ἀποφηνάμενοι
καὶ πρωτεύειν ἀξιοῦντες τῶν συνέδρων,
τὴν ἐκ τῶν πολιτικῶν προσκρουσμάτων ἀπέχθειαν 
ἀδιάλλακτον πρὸς τοὺς προεστηκότας τῆς πόλεως, οὓς
ἐχρῆν%    οἷόν τε δεῖ φυλάττειν, καὶ τοῖς νέοις παραινεῖν
ἀπὸ τοῦ κρατίστου ποιεῖσθαι τοὺς ὑπὲρ τῶν καλῶν
ἀγῶνας, καὶ μὴ πολεμίους, ἀλλὰ φίλους ἡγεῖσθαι τοὺς
περὶ τῶν κοινῶν ἀγαθῶν ἀντιπάλους.
</p>
</div3>
<div3 type="section" n="3">
<p>πολλῷ δʼ ἔτι 
τούτου θαυμασιώτερόν ἐστιν, εἰ τὰς ἰδίας ἀπεχθείας
<pb id="v.4p.138"/>
ἐπὶ τὰ κοινὰ τῆς πόλεως πράγματα μεταφέρουσι καὶ
συναπολέσθαι τοῖς ἑαυτῶν ἐχθροῖς βούλονται μᾶλλον
ἢ σωθῆναι μετὰ πάντων τῶν φίλων. ὑπερβολὴν γὰρ
<milestone unit="reiskpage" n="2195"/>
ἀνοίας τούτοις καὶ οὐ πόρρω θεοβλαβείας πεποιήκασιν
 οἱ πρόεδροι τῆς βουλῆς ἡμῶν.
</p>
</div3>
<div3 type="section" n="4">
<p>οὗτοι γὰρ ἀγανακτοῦντες,
ὅτι μετιόντας αὐτοὺς τὴν τῶν δέκα ἀρχήν, ἧς
αὐτοὶ νῦν κατηγοροῦσιν, ἐνίκησαν ἐν ἀρχαιρεσίαις
ἐπιτηδειότεροι φανέντες, ἀεὶ πολεμοῦσιν αὐτοῖς πόλεμον
ἀδιάλλακτον, καὶ εἰς τοῦθʼ ἥκουσιν εὐηθείας,
μᾶλλον δὲ μανίας, ὥσθʼ, ἵνα τούτους διαβάλλωσι πρὸς
ὑμᾶς, ὅλην ὑπομένουσιν ἀνατρέψαι τὴν πατρίδα·
</p>
</div3>
<div3 type="section" n="5">
<p>οἵ γʼ
ὁρῶντες μὲν ἀνάστατον τὴν χώραν ἡμῶν ὑπὸ τῶν πολεμίων
γενομένην, ὁρῶντες δὲ ὅσον οὔπω καὶ ἐπὶ τὴν
πόλιν αὐτοὺς ἐλεύσεσθαι  —  τὸ γὰρ διὰ μέσου χωρίον
οὐ πολύ  —  ἀντὶ τοῦ παρακαλεῖν καὶ παρορμᾶν τοὺς
νέους ἐπὶ τὸν ὑπὲρ τῆς πατρίδος ἀγῶνα, καὶ αὐτοὶ
πάσῃ προθυμίᾳ καὶ σπουδῇ βοηθεῖν, ὅση γοῦν ἐν τοῖς
τηλικούτοις ἐστὶν ἰσχύς, περὶ πολιτείας κόσμου νῦν
<milestone unit="reiskpage" n="2196"/>
ἀξιοῦσιν ὑμᾶς σκοπεῖν καὶ νέας ἀρχὰς ἀποδεικνύναι
καὶ πάντα μᾶλλον ἢ τοὺς ἐχθροὺς κακῶς ποιεῖν· καὶ
οὐδʼ αὐτὸ τοῦτο δύνανται συνιδεῖν, ὅτι γνώμας <add>ἀσυμφόρους</add>
εἰσφέρουσι, μᾶλλον δʼ εὐχὰς ἀδυνάτους ἔχουσιν.
<pb id="v.4p.139"/>
</p>
</div3>
</div2>
<div2 type="chapter" n="17">
<div3 type="section" n="1">
<p>
σκοπεῖτε γὰρ οὑτωσί· προβούλευμα γενήσεται
τῆς βουλῆς ὑπὲρ ἀρχαιρεσιῶν, ἔπειτʼ ἐξοίσουσιν οἱ δέκα
τὰ βουλευθέντα εἰς τὸν δῆμον ὁρίσαντες ἀγορὰν τὴν
ἀπὸ ταύτης τρίτην. πῶς γὰρ <add>ἂν</add> ἀληθῶς γένοιτό τι
τῶν ὑπὸ τοῦ δήμου ψηφιζομένων κύριον, ἐὰν μὴ κατὰ 
νόμους γένηται; ἔπειθʼ ὅταν αἱ φυλαὶ διενέγκωσι τὴν
ψῆφον, τότε αἱ νέαι %   παραιτοῦνται τὴν πόλιν ἀρχαὶ
</p>
</div3>
<div3 type="section" n="2">
<p>καὶ προθήσουσιν ὑμῖν ὑπὲρ πολέμου σκοπεῖν. ἐν δὲ 
τοῖς μεταξὺ τῶν ἀρχαιρεσιῶν χρόνοις τοσούτοις οὖσιν,
ἐὰν ἐπὶ τὴν πόλιν ἡμῶν ἔλθωσιν οἱ πολέμιοι καὶ προσαγάγωσι
<milestone unit="reiskpage" n="2197"/>τοῖς τείχεσι, τί ποιήσομεν, Κλαύδιε; ἐροῦμεν
αὐτοῖς νὴ Δία· μείναθʼ, ἕως ἂν ἀποδείξωμεν ἑτέρας
ἀρχάς. Κλαύδιος γὰρ ἡμᾶς ἔπεισε περὶ μηδενὸς ἄλλου
πράγματος μήτε προβουλεύειν μήτʼ εἰς τὸν δῆμον ἐκφέρειν
μήτε δυνάμεις καταγράφειν, ἐὰν μὴ τὰ περὶ
</p>
</div3>
<div3 type="section" n="3">
<p>τὰς ἀρχὰς καταστήσωμεν ὡς βουλόμεθα. ἄπιτʼ οὖν, 
καὶ ὅταν ἀκούσητε ὑπάτους καὶ τὰς ἄλλας ἀρχὰς ἀποδειχθείσας
ὑπὸ τῆς πόλεως καὶ τὰ πρὸς τὸν ἀγῶνα
πάντα γεγονότα ἡμῖν εὐτρεπῆ, τόθʼ ἥκετε περὶ διαλλαγῶν
ποιησόμενοι τοὺς λόγους, ἐπειδὴ κακῶς ἤρξασθε 
ἡμᾶς ποιεῖν οὐδὲν προπεπονθότες ὑφʼ ἡμῶν· καὶ ὅσα
ἡμᾶς ἐβλάψατε κατὰ τὰς ἐμβολὰς εἰς χρημάτων λόγον,
</p>
</div3>
<div3 type="section" n="4">
<p>ἅπαντα ἐκ τοῦ δικαίου διαλύσατε. τὸν δὲ τῶν γεωργῶν 
ὄλεθρον οὐχ ὑπολογιούμεθα ὑμῖν, οὐδʼ εἴ τινα
γύναια ἐλεύθερα ὕβρεως καὶ παροινίας ἐπειράθη στρατιωτικῆς 
<pb id="v.4p.140"/>
οὐδʼ ἄλλο τῶν ἀνηκέστων οὐδέν. κἀκεῖνοι
ταῦτα προκαλουμένων ἡμῶν μετριάσουσι καὶ συγχωρήσαντες
τῇ πόλει νέας ἀρχὰς ἀποδεῖξαι καὶ τὰ πρὸς τὸν
<milestone unit="reiskpage" n="2198"/>
πόλεμον εὐτρεπῆ ποιήσασθαι, τότε ἥξουσιν ἱκετηρίας
φέροντες ἀντὶ τῶν ὅπλων καὶ παραδιδόντες ἡμῖν ἑαυτούς.
</p>
</div3>
</div2>
<div2 type="chapter" n="18">
<div3 type="section" n="1">
<p>
ὦ πολλῆς μὲν εὐηθείας τούτων, οἷς ἐπὶ
νοῦν ἔρχεται τοιαῦτα ληρεῖν, πολλῆς δʼ ἀναλγησίας
ἡμῶν, εἰ τοιαῦτα λεγόντων αὐτῶν οὐκ ἀγανακτοῦμεν,
ἀλλʼ ὑπομένομεν ἀκούειν, ὥσπερ ὑπὲρ τῶν πολεμίων,
ἀλλʼ οὐχ ὑπὲρ ἡμῶν αὐτῶν καὶ τῆς πατρίδος βουλευόμενοι.
</p>
</div3>
<div3 type="section" n="2">
<p>οὐκ ἀνελοῦμεν ἐκ μέσου τοὺς φλυάρους; οὐ
ταχεῖαν ψηφιούμεθα τῇ ὑπονοθευομένῃ χώρᾳ τὴν βοήθειαν;
οὐ καθοπλιοῦμεν ἅπασαν τὴν ἀκμὴν τῆς πόλεως;
οὐκ ἐπὶ τὰς ἐκείνων πόλεις αὐτοὶ στρατευσόμεθα;
ἀλλʼ οἴκοι μένοντες καὶ τοῖς δέκα λοιδορούμενοι καὶ
νέας ἀρχὰς καθιστάντες καὶ περὶ κόσμου πολιτικοῦ
σκοποῦντες ὥσπερ ἐν εἰρήνῃ πάντʼ ἐάσομεν ὑπὸ τοῖς
πολεμίοις τὰ ἐν τῇ χώρᾳ γενέσθαι, καὶ τελευτῶντες
ὑπὲρ ἀνδραποδισμοῦ κινδυνεύσομεν καὶ κατασκαφῆς
τῆς πόλεως, <del>ὡς</del> ἐάσαντες τὸν πόλεμον τοῖς τείχεσι
προσελθεῖν;
</p>
</div3>
<div3 type="section" n="3">
<p>οὐκ ἔστιν ὑγιαινόντων ἀνθρώπων τὰ τοιαῦτα
βουλεύματα, ὦ πατέρες, οὐδὲ προνοίας πολιτικῆς
<milestone unit="reiskpage" n="2199"/>
τὰ κοινὰ συμφέροντα τῶν ἰδίων ἀπεχθειῶν ἡγουμένης
ἀναγκαιότερα, ἀλλὰ φιλονεικίας ἀκαίρου καὶ δυσμενείας
ἀβούλου καὶ φθόνου κακοδαίμονος, ὃς οὐκ ἐᾷ τοὺς
<pb id="v.4p.141"/>
ἔχοντας αὐτὸν σωφρονεῖν. ἀλλὰ τὰς μὲν τούτων φιλονεικίας
ἐάσατε χαίρειν, ἃ δὲ ψηφισάμενοι τῇ πόλει
σωτήρια καὶ ὑμῖν αὐτοῖς προσήκοντα ἔσεσθε βεβουλευμένοι
καὶ τοῖς ἐχθροῖς φοβερά, ἐγὼ πειράσομαι λέγειν.
</p>
</div3>
<div3 type="section" n="4">
<p>νῦν μὲν τὸν πρὸς Αἰκανοὺς καὶ Σαβίνους πόλεμον 
ἐπικυρώσατε καὶ τὰς δυνάμεις μετὰ πλείστης προθυμίας
καὶ σπουδῆς καταγράφετε τὰς ἐπʼ ἀμφοτέρους
ἐξελευσομένας. ὅταν δὲ τὰ τοῦ πολέμου τέλος ἡμῖν
τὸ κράτιστον λάβῃ, καὶ ἀναστρέψωσιν εἰς τὴν πόλιν
αἱ δυνάμεις εἰρήνης γενομένης, τότε καὶ περὶ τοῦ 
κόσμου τῆς πολιτείας σκοπεῖτε, καὶ λόγον ἀπαιτεῖτε
<milestone unit="reiskpage" n="2200"/>τοὺς δέκα περὶ πάντων, ὧν ἐπὶ τῆς ἀρχῆς ἔπραξαν,
καὶ νέας ἀρχὰς ψηφοφορεῖτε καὶ δικαστήρια καθίζετε
καὶ τιμᾶτε τοὺς ἑκατέρου τούτων ἀξίους, ὅταν ἐφʼ
ὑμῖν γένηται ταῦτʼ ἀμφότερα, μαθόντες ὅτι οὐ τοῖς 
πράγμασιν οἱ καιροὶ δουλεύουσιν, ἀλλὰ τοῖς καιροῖς
τὰ πράγματα.
</p>
</div3>
<div3 type="section" n="5">
<p>ταύτην ἀποδειξαμένου Κορνηλίου τὴν 
γνώμην οἱ μετʼ ἐκεῖνον ἀνιστάμενοι χωρὶς ὀλίγων τῆς
αὐτῆς ἐγένοντο προαιρέσεως· οἱ μὲν ἀναγκαῖα καὶ τῷ
παρόντι καιρῷ ταῦτα προσήκοντα ὑπολαμβάνοντες 
εἶναι, οἱ δʼ ὑποκατακλινόμενοι καὶ θεραπεύοντες τοὺς
δέκα τῷ φόβῳ τῆς ἀρχῆς. ἦν γάρ τι καὶ κατεπτηχὸς
τὴν ἐξουσίαν οὐκ ἐλάχιστον μέρος ἐκ τῶν συνέδρων.
</p>
</div3>
</div2>
<div2 type="chapter" n="19">
<div3 type="section" n="1">
<p>
ὡς δʼ αἱ πλείους γνῶμαι διηγορεύθησαν,
καὶ παρὰ πολὺ κρατεῖν ἐδόκουν οἱ τὸν πόλεμον ἐπικυροῦντες 
<pb id="v.4p.142"/>
τῶν ἑτέρων, τότε Λεύκιον Οὐαλέριον ἐν
τοῖς ἐσχάτοις ἐκάλουν, ὃν ἔφην εὐθὺς ἐν ἀρχαῖς βουλόμενόν
τι λέγειν κεκωλῦσθαι πρὸς αὐτῶν. ὁ δὲ ἀναστὰς
τοιούτους διεξῆλθε λόγους·
</p>
</div3>
<div3 type="section" n="2">
<p>τὴν μὲν ἐπιβουλὴν
<milestone unit="reiskpage" n="2201"/>
τῶν δέκα ὁρᾶτε, ὦ πατέρες, οἳ κατʼ ἀρχάς τʼ οὐκ
ἐπέτρεψάν μοι λέγειν ὅσα προῃρούμην πρὸς ὑμᾶς, καὶ
νῦν ἐν τοῖς ὑστάτοις ἀποδεδώκασι λόγον ἐνθυμηθέντες,
ὅπερ εἰκός, ὅτι τῇ τε Κλαυδίου γνώμῃ προσθέμενος
οὐδὲν ὠφελήσω τὸ κοινὸν ὀλίγων αὐτῇ συνειρηκότων·
ἑτέραν τε γνώμην παρὰ τὰς εἰρημένας
αὐτοῖς ἀποφηνάμενος, κἂν τὰ κράτιστα ὑποθῶμαι, διακενῆς
ἐρραψῳδηκὼς ἔσομαι.
</p>
</div3>
<div3 type="section" n="3">
<p>εὐαρίθμητοι γάρ τινές
εἰσιν οἱ μετʼ ἐμὲ ἀναστησόμενοι, οὓς ἐὰν ἅπαντας
ὁμογνώμονας λάβω, τί γενήσεταί μοι πλέον οὐδὲ πολλοστὴν
ἕξοντι μοῖραν τῶν Κορνηλίῳ συναγορευόντων;
οὐ μὴν ἐγὼ ταῦθʼ ὑφορώμενος ὀκνήσω τὴν ἐμαυτοῦ
γνώμην εἰπεῖν. ὅταν γὰρ ἀκούσητε πάντων, ἐφʼ ὑμῖν
ἔσται τὰ κράτιστα ἑλέσθαι.
</p>
</div3>
<div3 type="section" n="4">
<p>περὶ μὲν οὖν τῆς δεκαδαρχίας,
ὃν τρόπον ἐπιμελεῖται τῶν κοινῶν, ὅσα Κλαύδιος
ὁ βέλτιστος εἶπε, καὶ ἐμοὶ νομίσατε εἰρῆσθαι, καὶ
ὅτι δεῖ νέας ἀρχὰς ἀποδειχθῆναι, πρὶν ἢ τὸ περὶ τοῦ
πολέμου γενέσθαι ψήφισμα· καὶ γὰρ ταῦτα εἴρηται τῷ
<milestone unit="reiskpage" n="2202"/>
</p>
</div3>
<div3 type="section" n="5">
<p>ἀνδρὶ κατὰ τὸ βέλτιστον. ἐπεὶ δὲ Κορνήλιος εἰς τὸ
ἀδύνατον ἀπάγειν ἐπειρᾶτο τὴν γνώμην πολλοὺς τοὺς
μεταξὺ χρόνους ἀποφαίνων ταῖς πολιτικαῖς οἰκονομίαις
γενησομένους ἐν χερσὶν ὄντος τοῦ πολέμου, καὶ χλευάζειν
<pb id="v.4p.143"/>
ἐπεχείρει πράγματα οὐκ ἐπιτήδεια χλευασμῶν, οἷς
παρακρουσάμενος ὑμᾶς τοὺς πολλοὺς ᾤχετο φέρων,
ἐγὼ καὶ περὶ τοῦ μὴ ἀδύνατον εἶναι τὴν Κλαυδίου
γνώμην διαλέξομαι πρὸς ὑμᾶς· ὡς μὲν γὰρ ἀσύμφορος,
οὐδὲ τῶν διασυράντων αὐτὴν οὐδεὶς ἐτόλμησεν εἰπεῖν· 
καὶ διδάξω, πῶς ἂν ἥ τε χώρα διʼ ἀσφαλείας γένοιτο,
καὶ δίκην δοῖεν οἱ τολμήσαντες αὐτὴν κακῶς ποιεῖν,
καὶ τὴν πάτριον ἀπολάβοιμεν ἀριστοκρατίαν, καὶ ταῦθʼ
<milestone unit="reiskpage" n="2203"/>ἅμα γένοιτο συναγωνιζομένων ἁπάντων τῶν ἐν τῇ
πόλει καὶ μηδενὸς τἀναντία πράττειν ἀξιοῦντος, σοφίαν 
οὐδεμίαν ἀποδεικνύμενος ὑμῖν, τὰ δὲ πραχθέντα ὑφʼ
ὑμῶν αὐτῶν παραδείγματα φέρων. ἔνθα γὰρ ἡ πεῖρα
διδάσκει τὸ συμφέρον, τί δεῖ στοχασμῶν ἐκεῖ;
</p>
</div3>
</div2>
<div2 type="chapter" n="20">
<div3 type="section" n="1">
<p>
μέμνησθε, ὅτι ἀπὸ τῶν αὐτῶν τούτων ἐθνῶν
ὥσπερ νῦν δυνάμεις ἐνέβαλον, αἱ μὲν εἰς τὴν ἡμετέραν 
γῆν, αἱ δʼ εἰς τὴν τῶν συμμάχων ἡμῶν, κατὰ τὸν αὐτὸν
ἀμφότεραι χρόνον Γαΐου Ναυτίου καὶ Λευκίου
Μινυκίου τὴν ὑπατείαν ἐχόντων, ἔνατον ἢ δέκατον
ἔτος οἶμαι τουτί.
</p>
</div3>
<div3 type="section" n="2">
<p>τότε τοίνυν ἀποστειλάντων ὑμῶν 
νεότητα πολλὴν καὶ ἀγαθὴν ἐπʼ ἀμφότερα τὰ ἔθνη τῷ 
μὲν ἑτέρῳ τῶν ὑπάτων εἰς δυσχωρίας ἀναγκασθέντι
κατακλεῖσαι τὸ στρατόπεδον πρᾶξαι μὲν οὐδὲν ἐξεγένετο,
πολιορκεῖσθαι δʼ ἐν τῷ χάρακι καὶ κινδυνεύειν
<milestone unit="reiskpage" n="2204"/>σπάνει τῶν ἐπιτηδείων ἁλῶναι· Ναυτίῳ δʼ ἀντικαθημένῳ
Σαβίνων μάχας ἀναγκαῖον ἦν τίθεσθαι πρὸς 
<pb id="v.4p.144"/>
τοὺς αὐτοὺς συνεχεῖς καὶ μηδʼ οἵῳ τʼ εἶναι τοῖς κάμνουσι
τῶν σφετέρων βοηθεῖν. ἦν τ οὐκ ἄδηλον, ὅτι
τῆς ἐν Αἰκανοῖς στρατιᾶς ἀναρπασθείσης οὐδʼ ἡ Σαβίνους
πολεμοῦσα ἀνθέξει συνελθόντων εἰς τὸ αὐτὸ
</p>
</div3>
<div3 type="section" n="3">
<p> τῶν πολεμίων ἀμφοτέρων. τοιούτων δὴ κινδύνων τὴν
πόλιν περιστάντων καὶ οὐδὲ τῶν ἐντὸς τείχους ὁμονοούντων
τίνα βοήθειαν εὕρασθε ὑμεῖς περὶ μέσας
νύκτας εἰς τὸ βουλευτήριον συνελθόντες; ἥπερ ὤνησεν
ὁμολογουμένως πάντα τὰ πράγματα καὶ φερομένην τὴν
πόλιν εἰς ἀτυχὲς πτῶμα ὤρθωσεν, ἀρχὴν ἀπεδείξατε
μίαν αὐτοκράτορα πολέμου καὶ εἰρήνης, ἁπάσας τὰς
ἄλλας καταλύσαντες ἀρχάς, καὶ πρὶν ἡμέραν γενέσθαι
δικτάτωρ ἀπεδέδεικτο Λεύκιος Κοίντιος ὁ βέλτιστος,
</p>
</div3>
<div3 type="section" n="4">
<p>οὐδʼ ἐν τῇ πόλει τότʼ ὤν, ἀλλʼ ἐν ἀγρῷ. τὰ μετὰ
<milestone unit="reiskpage" n="2205"/>
ταῦτα ἴστε δήπου τοῦ ἀνδρὸς ἔργα, ὅτι καὶ δυνάμεις
ἀξιοχρέους παρεσκευάσατο καὶ τὸ κινδυνεῦον στρατόπεδον
ἐρρύσατο καὶ τοὺς πολεμίους ἐτιμωρήσατο καὶ
τὸν στρατηγὸν αὐτῶν αἰχμάλωτον ἔλαβε· καὶ ταῦτα ἐν
ἡμέραις τεσσαρεσκαίδεκα μόναις ἅπαντα διαπραξάμενος
καὶ εἴ τι ἄλλο σαθρὸν ἦν τῆς πολιτείας ἐπανορθωσάμενος
ἀπέθετο τὰς ῥάβδους· καὶ τὸ κωλῦον οὐδὲν
ἐγένετο νέαν ἀρχὴν ἐν ἡμέρᾳ κυρωθῆναι μιᾷ βουλομένων
<pb id="v.4p.145"/>
ὑμῶν. τοῦτο δὴ τὸ παράδειγμα μιμησαμένους 
ἡμᾶς οἴομαι δεῖν, ἐπειδὴ οὐδὲν ἄλλο ποιεῖν δυνάμεθα,
δικτάτορα ἑλέσθαι, πρὶν ἐντεῦθεν ἐξελθεῖν· ἐὰν γὰρ
ὑπερβαλώμεθα τοῦτον τὸν καιρόν, οὐκέτι συνάξουσιν
ἡμᾶς οἱ δέκα βουλευσομένους ὑπὲρ οὐδενός·
</p>
</div3>
<div3 type="section" n="5">
<p>ἵνα δὲ 
καὶ κατὰ νόμους ἡ τοῦ δικτάτορος ἀνάρρησις γένηται,
τὴν μεσοβασίλειον ἀρχὴν ἑλέσθαι, τὸν ἐπιτηδειότατον
ἐκλέξαντας τῶν πολιτῶν· ὃ ποιεῖν σύνηθές ἐστιν ὑμῖν,
ὅταν μήτε βασιλεῖς ἔχητε μήτε ὑπάτους μήτʼ ἄλλην
<milestone unit="reiskpage" n="2206"/>νόμιμον ἀρχὴν μηδεμίαν, ὥσπερ νῦν οὐκ ἔχετε. τοῖς 
γὰρ ἀνδράσι τούτοις παρελήλυθεν ὁ τῆς ἀρχῆς χρόνος,
</p>
</div3>
<div3 type="section" n="6">
<p>καὶ τὰς ῥάβδους αὐτῶν ὁ νόμος ἀφῄρηται. ταῦτʼ ἔστιν 
ἃ παραινῶ πράττειν, ὦ πατέρες, ὑμῖν, καὶ συμφέροντα
καὶ δυνατά. ἣν δὲ Κορνήλιος εἰσηγεῖται γνώμην,
κατάλυσις ὁμολογουμένη τῆς ἀριστοκρατίας ὑμῶν ἐστιν. 
ἐὰν γὰρ ἅπαξ ὅπλων οἱ δέκα γένωνται κύριοι τῇδε τῇ
προφάσει τοῦ πολέμου, δέδοικα μὴ καθʼ ἡμῶν αὐτοῖς
χρήσωνται. οἱ γὰρ οὐκ ἀξιοῦντες ἀποθέσθαι τὰς ῥάβδους,
ἦ που γε τὰ ὅπλα ἀποθήσονται; λογιζόμενοι
δὴ ταῦτα φυλάττεσθε τοὺς ἀνθρώπους, καὶ πᾶσαν 
ἀπάτην αὐτῶν προβλέπετε. κρείττων γὰρ ἡ πρόνοια
τῆς μεταμελείας καὶ τὸ μὴ πιστεύειν τοῖς πονηροῖς
σωφρονέστερον τοῦ προπιστεύσαντας κατηγορεῖν.
</p>
</div3>
</div2>
<div2 type="chapter" n="21">
<div3 type="section" n="1">
<p>
ταύτην ἀποδειξαμένου τὴν γνώμην Οὐαλερίου
κεχαρισμένην τοῖς πλείοσιν, ὡς ἐκ τῆς φωνῆς αὐτῶν 
εἰκάσαι ῥᾴδιον ἦν, καὶ τῶν μετʼ ἐκεῖνον ἀνισταμένων
<pb id="v.4p.146"/>
 —  ἦν δʼ αὐτῶν τὸ νέον τῆς βουλῆς μέρος τὸ
<milestone unit="reiskpage" n="2207"/>
λειπόμενον  —  ταῦτα ἡγουμένων κράτιστα εἶναι πλὴν
ὀλίγων, ἐπειδὴ πάντες ἀπεδείξαντο τὰς ἑαυτῶν γνώμας,
καὶ τέλος ἔδει τὰ βουλεύματα λαβεῖν, Οὐαλέριος μὲν
ἠξίου διαδικασίαν τοὺς δέκα προθεῖναι ταῖς γνώμαις,
αὖθις ἐξ ἀρχῆς πάντας τοὺς βουλευτὰς καλοῦντας, καὶ
πολλοῖς τῶν συνέδρων ἀναθέσθαι βουλομένοις τὰς
προτέρας ἀποφάσεις ταῦτα λέγων πιθανὸς ἦν·
</p>
</div3>
<div3 type="section" n="2">
<p>Κορνήλιος
δʼ ὁ συμβουλεύων τοῖς δέκα τὴν ἡγεμονίαν
ἐπιτρέψαι τοῦ πολέμου κατὰ τὸ καρτερὸν ἀπεμάχετο
κεκρίσθαι τὸ πρᾶγμα ἤδη λέγων καὶ τέλος ἔχειν νόμιμον
ἁπάντων ἐψηφικότων, ἠξίου τε διαριθμεῖν τὰς
γνώμας καὶ μηδὲν ἔτι καινουργεῖν.
</p>
</div3>
<div3 type="section" n="3">
<p>τούτων δὲ λεγομένων
ὑφʼ ἑκατέρου μετὰ πολλῆς φιλοτιμίας τε καὶ
κραυγῆς, καὶ τοῦ συνεδρίου διαστάντος πρὸς ἑκάτερον,
τῶν μὲν ἐπανορθώσασθαι τὴν ἀκοσμίαν τοῦ πολιτεύματος
βουλομένων τῷ Οὐαλερίῳ συλλαμβανόντων, τῶν
<milestone unit="reiskpage" n="2208"/>
δὲ τὰ χείρω προαιρουμένων καὶ ὅσοις κίνδυνός τις
ὑπωπτεύετο ἐκ τῆς μεταβολῆς ἔσεσθαι τῷ Κορνηλίῳ
συναγορευόντων· λαβόντες ἀφορμὴν οἱ δέκα τοῦ
πράττειν ὅ τι δόξειεν αὐτοῖς τὴν τοῦ συνεδρίου ταραχήν,
τῇ Κορνηλίου προστίθενται γνώμῃ. καὶ παρελθὼν
εἷς ἐξ αὐτῶν, Ἄππιος, ἔφη·
</p>
</div3>
<div3 type="section" n="4">
<p>περὶ τοῦ πρὸς Αἰκανοὺς
καὶ Σαβίνους πολέμου συνεκαλέσαμεν ὑμᾶς, ὦ βουλή,
διαγνωσομένους, καὶ λόγον ἀπεδώκαμεν ἅπασι τοῖς
βουλομένοις ἀπὸ τῶν πρώτων ἄχρι τῶν νεωτάτων ἐν
<pb id="v.4p.147"/>
τῷ προσήκοντι καλοῦντες ἕκαστον τόπῳ. τριῶν δʼ
ἀποδειξαμένων γνώμας διαφόρους, Κλαυδίου τε καὶ
Κορνηλίου καὶ Οὐαλερίου τελευταίου, διέγνωτε περὶ
αὐτῶν ὑμεῖς οἱ λοιποί, καὶ παριὼν ἕκαστος ἀπεφήνατο
πάντων ἀκουόντων, ᾗ προσετίθετο γνώμῃ.
</p>
</div3>
<div3 type="section" n="5">
<p>ἁπάντων
<milestone unit="reiskpage" n="2209"/>δὴ γεγονότων κατὰ νόμον, ἐπειδὴ τοῖς πλείοσιν ὑμῶν
Κορνήλιος ἐδόκει τὰ κράτιστα ὑποθέσθαι, τοῦτον
ἀπεφηνάμεθα νικᾶν καὶ τὴν ἀποδειχθεῖσαν ὑπὸ τούτου
γνώμην γράψαντες ἐκφέρομεν. Οὐαλέριος δὲ καὶ οἱ
μετʼ αὐτοῦ ἑστῶτες ὅταν αὐτοὶ τύχωσιν ἐξουσίας ὑπατικῆς, 
δίκας τʼ ἤδη τέλος ἐχούσας ἀναδίκους ποιείτωσαν,
ἐὰν αὐτοῖς φίλον ᾖ, καὶ βουλεύματα διεγνωσμένα
ὑπὸ πάντων ὑμῶν ἄκυρα καθιστάτωσαν.
</p>
</div3>
<div3 type="section" n="6">
<p>ταῦτʼ εἰπὼν 
καὶ τὸν γραμματέα κελεύσας ἀναγνῶναι τὸ προβούλευμα,
ἐν ᾧ τὴν καταγραφὴν τοῦ στρατοῦ καὶ τὴν 
ἡγεμονίαν τοῦ πολέμου τοὺς δέκα παραλαβεῖν ἐτέτακτο,
διέλυσε τὸν σύλλογον.
</p>
</div3>
</div2>
<div2 type="chapter" n="22">
<div3 type="section" n="1">
<p>
μετὰ τοῦθʼ οἱ μὲν τῆς ὀλιγαρχικῆς ἑταιρίας
σοβαροὶ καὶ θρασεῖς περιῄεσαν ὡς δὴ κρείττους τῶν
ἑτέρων γεγονότες καὶ διαπεπραγμένοι μηκέτι καταλυθῆναι 
σφῶν τὴν δυναστείαν, ἐπειδὰν ἅπαξ ὅπλων καὶ
</p>
</div3>
<div3 type="section" n="2">
<p>στρατιᾶς γένωνται κύριοι· οἱ δὲ τὰ βέλτιστα τῷ κοινῷ 
φρονοῦντες ἀνιαρῶς διακείμενοι καὶ περιφόβως <add>ὡς</add>
<milestone unit="reiskpage" n="2210"/>οὐδενὸς τῶν κοινῶν ἔτι γενησόμενοι κύριοι καὶ διέστησαν
εἰς μέρη πολλά, τῶν μὲν ἀγεννεστέρων τὰς 
<pb id="v.4p.148"/>
φύσεις ἅπαντα συγχωρεῖν τοῖς κρατοῦσιν ἀναγκαζομένων
καὶ κατανέμειν ἑαυτοὺς εἰς τὰς ὀλιγαρχικὰς
ἑταιρίας, τῶν δʼ ἧττον ψοφοδεῶν ἀφισταμένων τῆς
ὑπὲρ τῶν κοινῶν φροντίδος καὶ τὸν ἀπράγμονα βίον
μεθαρμοττομένων· ὅσοις δὲ πολὺ τὸ γενναῖον ἐν τοῖς
τρόποις ἦν, ἰδίας ἑταιρίας κατασκευαζομένων καὶ συμφρονούντων
ἐπὶ φυλακῇ τε ἀλλήλων καὶ μεταστάσει
τῆς πολιτείας.
</p>
</div3>
<div3 type="section" n="3">
<p>τούτων δὲ τῶν ἑταιριῶν ἡγεμόνες ἦσαν
οἱ πρῶτοι τολμήσαντες ἐν τῷ συνεδρίῳ περὶ καταλύσεως
τῆς δεκαδαρχίας εἰπεῖν, Λεύκιος Οὐαλέριος καὶ
Μάρκος Ὁράτιος, φραξάμενοί τε τὰς οἰκίας ὅπλοις καὶ
φυλακὴν θεραπόντων καὶ πελατῶν καρτερὰν περὶ ἑαυτοὺς
ἔχοντες, ὡς μήτʼ ἐκ τοῦ βιαίου παθεῖν μηθὲν
μήτʼ ἐκ τοῦ δολίου.
</p>
</div3>
<div3 type="section" n="4">
<p>ὅσοις δʼ οὔτε θεραπεύειν τὴν
<milestone unit="reiskpage" n="2211"/>
τῶν κρατούντων ἐξουσίαν βουλομένοις ἦν οὔτε μηδενὸς
ἐπιστρέφεσθαι τῶν κοινῶν οὐδʼ ἐν ἀπράκτῳ ζῆν ἡσυχίᾳ
καλὸν ἐδόκει, πολεμεῖν τʼ ἀνὰ κράτος οὐ ῥᾴδιον, ἐπεὶ
καθαιρεθῆναι δυναστείαν τηλικαύτην ἀνόητον ἐφαίνετο
εἶναι, κατέλιπον τὴν πόλιν. ἡγεμὼν δὲ τούτων ἀνὴρ
<add>ἦν</add> ἐπιφανὴς Γάιος Κλαύδιος, ὁ τοῦ κορυφαιοτάτου
<pb id="v.4p.149"/>
τῆς δεκαδαρχίας Ἀππίου θεῖος, ἐμπεδῶν τὰς ὑποσχέσεις,
ἃς ἐπὶ τῆς βουλῆς ἐποιήσατο πρὸς τὸν ἀδελφιδοῦν,
ὅτʼ αὐτὸν ἀποθέσθαι τὴν ἀρχὴν ἀξιῶν οὐκ
ἔπεισεν. ἠκολούθει δʼ αὐτῷ πολὺς μὲν ἑταίρων ὄχλος,
</p>
</div3>
<div3 type="section" n="5">
<p>πολὺς δὲ πελατῶν. τούτου δʼ ἀρξαμένου καὶ τὸ ἄλλο 
πολιτικὸν πλῆθος οὐκέτι λάθρα καὶ κατʼ ὀλίγους, ἀλλʼ
ἐκ τοῦ φανεροῦ καὶ ἀθρόον ἐξέλιπε τὴν πατρίδα,
τέκνα καὶ γυναῖκας ἐπαγόμενον. οἱ δὲ περὶ τὸν Ἄππιον
<milestone unit="reiskpage" n="2212"/>ἀγανακτοῦντες τοῖς γινομένοις ἐπεβάλοντο μὲν κωλύειν
πύλας τʼ ἀποκλείσαντες καὶ ἀνθρώπους τινὰς συναρπάσαντες, 
ἔπειτα  —  δέος γὰρ εἰσῆλθεν αὐτοῖς, μὴ πρὸς
ἀλκὴν οἱ κωλυόμενοι τράπωνται, καὶ λογισμὸς ὀρθὸς
ὡς κρεῖττον εἴη σφίσιν ἐκποδῶν εἶναι τοὺς ἐχθροὺς ἢ
μένοντας ἐνοχλεῖν  —  ἀνοίξαντες τὰς πύλας ἀφῆκαν
τοὺς θέλοντας ἀπιέναι, οἰκίας δʼ αὐτῶν καὶ κλήρους 
καὶ ὅσα ἄλλα ὑπελείπετο ἀδύνατα ὄντα ἐν φυγαῖς
φέρεσθαι λειποστρατίαν ἐπενεγκόντες ἐδήμευσαν τῷ
λόγῳ, τὸ δʼ ἀληθὲς τοῖς ἑαυτῶν ἑταίροις ὡσανεὶ παρὰ
</p>
</div3>
<div3 type="section" n="6">
<p>τοῦ δήμου πριαμένοις ἐχαρίσαντο. ταῦτα <add>δὴ</add> τὰ 
ἐγκλήματα προστεθέντα τοῖς προτέροις πολλῷ δυσμενεστέρους 
ἐποίησε πρὸς τὴν δεκαδαρχίαν τοὺς πατρικίους
καὶ τοὺς δημοτικούς. εἰ μὲν οὖν μηδὲν ἐπεξήμαρτον
ἔτι πρὸς τοῖς εἰρημένοις, δοκοῦσιν ἄν μοι πολὺν ἐπὶ
τῆς αὐτῆς ἐξουσίας διαμεῖναι χρόνον· ἡ γὰρ φυλάττουσα
<milestone unit="reiskpage" n="2213"/>τὴν δυναστείαν αὐτῶν στάσις ἔτι διέμενεν ἐν τῇ πόλει, 
<pb id="v.4p.150"/>
διὰ πολλὰς αἰτίας καὶ ἐκ πολλῶν αὐξηθεῖσα χρόνων,
</p>
</div3>
<div3 type="section" n="7">
<p>δι᾽ ἣν ἔχαιρον ἑκάτεροι τοῖς ἀλλήλων κακοῖς· οἱ μὲν
δημοτικοὶ τὸ φρόνημα τῶν πατρικίων τεταπεινωμένον
ὁρῶντες καὶ τὴν βουλὴν οὐδενὸς ἔτι τῶν κοινῶν οὖσαν
κυρίαν, οἱ δὲ πατρίκιοι τὴν ἐλευθερίαν ἀπολωλεκότα
τὸν δῆμον καὶ μηδὲ τὴν ἐλαχίστην ἔχοντα ἰσχύν, ἐξ
οὗ τὴν δημαρχικὴν ἐξουσίαν αὐτῶν οἱ δέκα ἀφείλαντο·
αὐθαδείᾳ δὲ πολλῇ πρὸς ἄμφω τὰ μέρη χρώμενοι καὶ
οὔτʼ ἐπὶ στρατοπέδου μετριάζοντες οὔτʼ ἐν τῇ πόλει
σωφρονοῦντες ὁμονοῆσαι πάντας ἠνάγκασαν καὶ καταλῦσαι
τὴν ἀρχὴν αὐτῶν, ὅπλων γενηθέντας κυρίους
διὰ τὸν πόλεμον.
</p>
</div3>
<div3 type="section" n="8">
<p>τὰ δʼ ἁμαρτήματα αὐτῶν τὰ τελευταῖα
καὶ διʼ ἃ κατελύθησαν ὑπὸ τοῦ δήμου  —  τοῦτον
γὰρ δὴ μάλιστα προπηλακίζοντες ἐξηγρίωσαν  — 
τοιάδε ἦν.
</p>
</div3>
</div2>
<div2 type="chapter" n="23">
<div3 type="section" n="1">
<p>
ὅτε τὸ περὶ τοῦ πολέμου ψήφισμα ἐκύρωσαν,
καταγράψαντες ἐν τάχει τὰς δυνάμεις καὶ τριχῇ
νείμαντες δύο μὲν τάγματα κατέλιπον ἐν τῇ πόλει
<milestone unit="reiskpage" n="2214"/>
φυλακῆς τῶν ἐντὸς τείχους ἕνεκεν· ἡγεῖτο δὲ τῶν δύο
τούτων ταγμάτων Ἄππιος Κλαύδιος ὁ προεστηκὼς τῆς
ὀλιγαρχίας καὶ σὺν αὐτῷ Σπόριος Ὄππιος. τρία δὲ
ἔχοντες ἐξῆγον ἐπὶ Σαβίνους Κόιντος Φάβιος καὶ
</p>
</div3>
<div3 type="section" n="2">
<p>Κόιντος Ποιτέλιος καὶ Μάνιος Ῥαβολήιος. πέντε δὲ
τὰ λοιπὰ τάγματα παραλαβόντες Μάρκος τε Κορνήλιος
καὶ Λεύκιος Μηνύκιος καὶ Μάρκος Σέργιος καὶ Τίτος
Ἀντώνιος καὶ τελευταῖος Καίσων Δουέλλιος ἐπὶ τὸν
πρὸς Αἰκανοὺς πόλεμον ἀφίκοντο· συνεστρατεύετο δʼ
<pb id="v.4p.151"/>
αὐτοῖς Λατίνων τε καὶ ἄλλων συμμάχων ἐπικουρικὸν
οὐκ ἔλαττον τοῦ πολιτικοῦ πλήθους. ἀλλʼ οὐδὲν αὐτοῖς
ἐχώρει κατὰ νοῦν τοσαύτην μὲν οἰκείαν δύναμιν
ἐπαγομένοις, τοσαύτην δὲ συμμαχίαν.
</p>
</div3>
<div3 type="section" n="3">
<p>οἱ γὰρ πολέμιοι 
καταφρονήσαντες αὐτῶν, ὅτι νεοσύλλεκτοι ἦσαν οἱ 
στρατευόμενοι, πλησίον ἀντεστρατοπεδεύσαντο καὶ τάς
<milestone unit="reiskpage" n="2215"/>τʼ ἀγορὰς ἀγομένας ἀφῃροῦντο λοχῶντες τὰς ὁδοὺς
καὶ ἐπὶ προνομὰς ἐξιοῦσιν ἐπετίθεντο, καὶ εἴ ποτε
ἱππεῖς εἰς χεῖρας ἔλθοιεν ἱππεῦσι καὶ πεζοὶ πεζοῖς
πρὸς φάλαγγα μαχόμενοι πανταχῇ πλέον ἔχοντες ἀπῄεσαν, 
ἐθελοκακούντων οὐκ ὀλίγων ἐν ταῖς συμπλοκαῖς
καὶ οὔτε τοῖς ἡγεμόσι πειθομένων οὔτε ὁμόσε χωρεῖν
τοῖς πολεμίοις βουλομένων.
</p>
</div3>
<div3 type="section" n="4">
<p>οἱ μὲν οὖν ἐπὶ Σαβίνους 
στρατεύσαντες ἐν τοῖς ἐλάττοσι κακοῖς σωφρονισθέντες
ἑκόντες ἔγνωσαν ἐκλιπεῖν τὸν χάρακα· καὶ περὶ μέσας 
νύκτας ἀναστήσαντες τὸν στρατὸν ἀπῆγον ἐκ τῆς πολεμίας
εἰς τὴν ἑαυτῶν φυγῇ παραπλησίαν ποιούμενοι
τὴν ἀνάζευξιν, ἕως ἐπὶ πόλιν Κρουστομέρειαν, ἥ ἐστιν
οὐ πρόσω τῆς Ῥώμης, ἀφίκοντο. οἱ δʼ ἐν Ἀλγιδῷ τῆς
Αἰκανῶν χώρας θέμενοι τὴν παρεμβολὴν πολλὰς καὶ 
αὐτοὶ λαμβάνοντες ὑπὸ τῶν πολεμίων πληγὰς καὶ παρὰ
τὰ δεινὰ μένειν ἀξιοῦντες ὡς ἐπανορθωσόμενοι τὰς
ἐλαττώσεις οἴκτιστα πράγματα ἔπαθον.
</p>
</div3>
<div3 type="section" n="5">
<p>ὠσάμενοι γὰρ
<milestone unit="reiskpage" n="2216"/>ἐπʼ αὐτοὺς οἱ πολέμιοι καὶ τοὺς ὑποστάντας τοῦ χάρακος
καταβαλόντες ἐπέβησαν τῶν ἐρυμάτων· καὶ καταλαβόμενοι 
τὸ στρατόπεδον ὀλίγους μέν τινας ἀμυνομένους
<pb id="v.4p.152"/>
ἀπέκτειναν, τοὺς δὲ πλείους ἐν τῷ διωγμῷ
διέφθειραν. οἱ δὲ διασωθέντες ἐκ τῆς φυγῆς τραυματίαι
τε οἱ πλείους καὶ τὰ ὅπλα μικροῦ δεῖν πάντες
ἀπολωλεκότες εἰς πόλιν Τύσκλον ἀφικνοῦντο· σκηνὰς
δʼ αὐτῶν καὶ ὑποζύγια καὶ χρήματα καὶ θεράποντας
καὶ τὴν ἄλλην τοῦ πολέμου παρασκευὴν οἱ πολέμιοι
διήρπασαν.
</p>
</div3>
<div3 type="section" n="6">
<p>ὡς δʼ ἀπηγγέλη ταῦτα τοῖς κατὰ τὴν
πόλιν, ὅσοιπερ ἦσαν ἐχθροὶ τῆς ὀλιγαρχίας καὶ οἱ
τέως ἀποκρυπτόμενοι τὸ μῖσος, φανεροὺς ἐποίουν αὑτοὺς
τότε χαίροντες ἐπὶ ταῖς κακοπραγίαις τῶν στρατηγῶν·
καὶ ἦν ἤδη καρτερὰ χεὶρ περὶ τὸν Ὁράτιόν τε
καὶ τὸν Οὐαλέριον, οὓς ἔφην ἡγεμόνας εἶναι τῶν
ἀριστοκρατικῶν ἑταιρειῶν.
</p>
</div3>
</div2>
<div2 type="chapter" n="24">
<div3 type="section" n="1">
<p>
οἱ δὲ περὶ τὸν Ἄππιον τοῖς μὲν ἐπὶ
στρατοπέδου συνάρχουσιν ὅπλα τε καὶ χρήματα καὶ
σῖτον καὶ τἆλλα ὧν ἐδέοντο ἐπεχορήγουν τά τε δημόσια
καὶ ἰδιωτικὰ ἐκ πολλῆς ὑπεροψίας λαμβάνοντες,
<milestone unit="reiskpage" n="2217"/>
καὶ ἀντὶ τῶν ἀπολωλότων ἀνδρῶν στρατολογήσαντες
ἐξ ἁπάσης φυλῆς τοὺς ὅπλα φέρειν δυναμένους ἀπέστειλαν,
ὥστʼ ἐκπληρωθῆναι τοὺς λόχους· τῶν τε κατὰ
<add>τὴν</add> πόλιν ἐπιμελῆ φυλακὴν ἐποιοῦντο φρουραῖς τοὺς
ἐπικαιροτάτους καταλαμβανόμενοι τόπους, μή τι λάθωσι
παρακινήσαντες οἱ μετὰ τοῦ Οὐαλερίου συνεστῶτες.
</p>
</div3>
<div3 type="section" n="2">
<p>ἐπέσκηπτόν τε διʼ ἀπορρήτων τοῖς ἐπὶ τῶν στρατοπέδων
συνάρχουσι τοὺς ἐναντιουμένους σφίσι διαφθείρειν,
<pb id="v.4p.153"/>
τοὺς μὲν ἐπιφανεῖς ἀδήλως, ὧν δʼ ἐλάττων ὁ
λόγος ἦν καὶ ἀπὸ τοῦ φανεροῦ, προφάσεις ἀεί τινας
ἐπιφέροντας, ἵνα δικαίως δόξωσιν ἀποθανεῖν. καὶ ἐγίνετο
ταῦτα· οἱ μὲν γὰρ ἐπὶ προνομὰς ἀποστελλόμενοι
ὑπʼ αὐτῶν, οἱ δʼ ἀγορὰν παραπέμψαι κομιζομένην, οἱ 
δʼ ἄλλας τινὰς ἐπιτελέσασθαι πολεμικὰς χρείας, ἔξω
<milestone unit="reiskpage" n="2218"/>γενόμενοι τοῦ χάρακος οὐδαμοῦ ἔτι ὤφθησαν.
</p>
</div3>
<div3 type="section" n="3">
<p>οἱ δὲ 
ταπεινότατοι φυγῆς ἄρχειν κατηγορηθέντες ἢ τὰ ἀπόρρητα
πρὸς τοὺς πολεμίους ἐκφέρειν ἢ τάξιν μὴ φυλάττειν,
ἐν τῷ φανερῷ καταπλήξεως ἕνεκα τῶν ἄλλων 
ἀπώλλυντο. ἐγίνετο δὲ διχόθεν τῶν στρατιωτῶν ὄλεθρος,
τῶν μὲν οἰκείων τῆς ὀλιγαρχίας ἐν ταῖς πρὸς
τοὺς πολεμίους συμπλοκαῖς διαφθειρομένων, τῶν δὲ
τὴν ἀριστοκρατικὴν ποθούντων κατάστασιν ὑπὸ τῶν
στρατηγῶν ἀπολλυμένων. 
</p>
</div3>
</div2>
<div2 type="chapter" n="25">
<div3 type="section" n="1">
<p>
πολλὰ δὲ τοιαῦτα καὶ κατὰ τὴν πόλιν ὑπὸ
τῶν περὶ τὸν Ἄππιον ἐγίνετο. τῶν μὲν οὖν ἄλλων
καίτοι συχνῶν ἀναιρουμένων ἐλάττων τοῖς πλήθεσι
λόγος ἦν, ἑνὸς δʼ ἀνδρὸς ἐπιφανεστάτου τῶν δημοτικῶν
καὶ πλείστας ἀρετὰς ἐν τοῖς κατὰ πόλεμον ἔργοις 
ἀποδειξαμένου θάνατος ὠμὸς καὶ ἀνόσιος ἐπιτελεσθεὶς
ἐν θατέρῳ τῶν στρατοπέδων, ἔνθα οἱ τρεῖς ἡγεμόνες
ἦσαν, ἅπαντας ἑτοίμους ἐποίησε πρὸς τὴν ἀπόστασιν
τοὺς ἐκεῖ.
</p>
</div3>
<div3 type="section" n="2">
<p>ἦν δʼ ὁ φονευθεὶς Σίκκιος, ὁ τὰς ἑκατὸν 
εἴκοσι μάχας ἀγωνισάμενος καὶ ἐξ ἁπασῶν ἀριστεῖα
<milestone unit="reiskpage" n="2219"/>λαβών, ὃν ἔφην ἀπολελυμένον ἤδη στρατείας διὰ τὸν
χρόνον ἑκούσιον τοῦ πρὸς Αἰκανοὺς συνάρασθαι πολέμου,
<pb id="v.4p.154"/>
σπεῖραν ἀνδρῶν ὀκτακοσίων ἐκπεπληρωκότων
ἤδη τὰς κατὰ νόμον στρατείας εὐνοίᾳ τῇ πρὸς αὐτὸν
ἐπαγόμενον· μεθʼ ὧν ἀποσταλεὶς ὑπὸ θατέρου τῶν
ὑπάτων ἐπὶ τὸ στρατόπεδον τῶν πολεμίων εἰς πρόδηλον
ὄλεθρον, ὡς πᾶσιν ἐδόκει, τοῦ τε χάρακος ἐκράτησε
καὶ τῆς ὁλοσχεροῦς νίκης αἴτιος ἐγένετο τοῖς ὑπάτοις.
</p>
</div3>
<div3 type="section" n="3">
<p>τοῦτον δὴ τὸν ἄνδρα πολλοὺς ἐν τῇ πόλει
διεξιόντα λόγους κατὰ τῶν ἐπὶ στρατοπέδου στρατηγῶν,
ὡς ἀνάνδρων τε καὶ ἀπείρων πολέμου, ἐκποδῶν
ποιῆσαι σπεύδοντες οἱ περὶ τὸν Ἄππιον εἰς ὁμιλίας
προὐκαλοῦντο φιλανθρώπους καὶ συνδιαπορεῖν σφίσιν
ἠξίουν ὑπὲρ τῶν ἐπὶ στρατοπέδου, καὶ πῶς <add>ἂν</add>
ἐπανορθωθείη τὰ τῶν στρατηγῶν ἁμαρτήματα λέγειν
παρεκάλουν, καὶ τελευτῶντες ἔπεισαν ἐξελθεῖν ἐπὶ τὸν
ἐν Κρουστομερείᾳ χάρακα αὐτὸν ἐξουσίαν ἔχοντα πρεσβευτικήν.
ἔστι δὲ πάντων ἱερώτατόν τε καὶ τιμιώτατον
ὁ πρεσβευτὴς παρὰ Ῥωμαίοις ἐξουσίαν μὲν ἄρχοντος
<milestone unit="reiskpage" n="2220"/>
ἔχων καὶ δύναμιν, ἀσυλίαν δὲ καὶ σεβασμὸν
ἱερέως.
</p>
</div3>
<div3 type="section" n="4">
<p>ὡς δʼ ἀφίκετο, φιλοφρονουμένων αὐτὸν ἐκεῖ
τῶν ἡγεμόνων καὶ δεομένων συστρατηγεῖν μένοντα,
καί τινας καὶ δωρεὰς τὰς μὲν διδόντων ἤδη, τὰς δʼ
ὑπισχνουμένων, ἐξαπατηθεὶς ὑπʼ ἀνθρώπων πονηρῶν
καὶ τῇ γοητείᾳ τῶν λόγων οὐ συνειδὼς ὡς ἐξ ἐπιβουλῆς
ἐγίνετο, στρατιωτικὸς ἀνὴρ καὶ τὸν τρόπον
<pb id="v.4p.155"/>
ἁπλοῦς τά τʼ ἄλλα ἐπείθετο αὐτοῖς, ὅσα συμφέρειν
ὑπελάμβανε, καὶ πρῶτον ἁπάντων παρῄνει μετάγειν
τὴν παρεμβολὴν εἰς τὴν πολεμίαν ἐκ τῆς σφετέρας·
τάς τε βλάβας διεξιὼν τὰς τότε γινομένας καὶ τὰς
ὠφελείας ἐπιλογιζόμενος, ὅσας ἔμελλον ἕξειν μεταστρατοπεδευσάμενοι. 
</p>
</div3>
</div2>
<div2 type="chapter" n="26">
<div3 type="section" n="1">
<p>
οἱ δʼ ἀσμένως δέχεσθαι τὰς παραινέσεις
σκηψάμενοι· τί οὖν, ἔφασαν, οὐκ αὐτὸς ἡγεμὼν γίνῃ
<milestone unit="reiskpage" n="2221"/>τῆς ἀναζεύξεως τόπον ἐπιτήδειον προκατασκεψάμενος;
ἐμπειρίαν δʼ ἱκανὴν ἔχεις τῶν τόπων διὰ τὰς πολλὰς 
στρατείας, λόχον δέ σοι δώσομεν ἐπιλέκτων νέων εὐζώνῳ
ἐσταλμένων ὁπλίσει· σοὶ δὲ ἵππος τε διὰ τὴν
ἡλικίαν παρέστω, καὶ ὁπλισμὸς ὁ τοῖς τηλικούτοις πρέπων.
</p>
</div3>
<div3 type="section" n="2">
<p>ὑποδεξαμένου δὲ τοῦ Σικκίου καὶ ψιλοὺς αἰτήσαντος 
ἑκατὸν ἐπιλέκτους οὐδένα χρόνον ἐπισχόντες 
ἐκπέμπουσιν αὐτὸν ἔτι νυκτὸς οὔσης καὶ σὺν αὐτῷ
τοὺς ἑκατὸν ἄνδρας ἐκ τῶν ἰδίων ἑταίρων τοὺς ἰταμωτάτους
ἐπιλεξάμενοι, οἷς ἐπέσκηψαν ἀποκτεῖναι τὸν
ἄνδρα μεγάλους μισθοὺς τῆς ἀνδροφονίας ὑποσχόμενοι.
ἐπεὶ δὲ πολὺ προελθόντες ἀπὸ τοῦ χάρακος εἰς χωρίον 
ἦλθον ὀχθηρὸν καὶ στενόπορον καὶ χαλεπὸν ἵππῳ διεξελθεῖν,
ὅτι μὴ βάδην ἀνιόντι, διὰ τὴν τραχύτητα
τῶν ὄχθων, σύνθημα δόντες ἀλλήλοις στίφος ἐποίουν
<milestone unit="reiskpage" n="2222"/>ὡς ἅμα χωρήσοντες ἐπʼ αὐτὸν ἀθρόοι. θεράπων δέ
τις ὑπασπιστὴς τοῦ Σικκίου τὰ πολεμικὰ ἀγαθὸς εἰκάσας 
<pb id="v.4p.156"/>
τὴν διάνοιαν αὐτῶν μηνυτὴς γίνεται τῷ δεσπότῃ.
</p>
</div3>
<div3 type="section" n="3">
<p>κἀκεῖνος ὡς ἔγνω κατακλειόμενον αὑτὸν εἰς δυσχωρίας,
ἔνθα οὐκ ἦν δυνατὸν ἀνὰ κράτος ἐλάσαι τὸν ἵππον,
καθάλλεταί τε καὶ στὰς ἐπὶ τὸν ὄχθον, ἵνα μὴ κυκλωθείη
πρὸς αὐτῶν, τὸν ὑπασπιστὴν μόνον ἔχων τοὺς
ἐπιόντας ὑπέμεινεν. ὁρμησάντων δὲ ἅμα πάντων πολλῶν
ὄντων ἐπʼ αὐτὸν ἀποκτείνει μὲν περὶ πεντεκαίδεκα,
τραυματίζει δὲ καὶ διπλασίους. ἐδόκει δʼ ἂν καὶ
τοὺς ἄλλους ἅπαντας διαφθεῖραι μαχόμενος, εἰ συνῄεσαν
 ὁμόσε.
</p>
</div3>
<div3 type="section" n="4">
<p>οἱ δʼ ἄρα συμφρονήσαντες, ὡς ἄμαχον
εἴη χρῆμα, καὶ οὐκ ἂν ἕλοιεν αὐτὸν συστάδην, τῆς
μὲν ἐκ χειρὸς ἀπείχοντο μάχης, προσωτέρω δʼ ἀποστάντες
ἔβαλλον οἱ μὲν σαυνίοις, οἱ δὲ χερμάσιν, οἱ
δὲ ξύλοις· τινὲς δʼ αὐτῶν προσελθόντες ἐκ τῶν πλαγίων
τῷ ὄχθῳ καὶ γενόμενοι κατὰ κεφαλῆς κατεκύλιον
ὑπερμεγέθεις ἄνωθεν πέτρας, ἕως ὑπὸ πλήθους τῶν
<milestone unit="reiskpage" n="2223"/>
ἐξ ἐναντίας βαλλομένων καὶ βάρους τῶν ἄνωθεν ἐπικαταραττομένων
διέφθειραν αὐτόν. Σίκκιος μὲν δὴ
τοιαύτης καταστροφῆς ἔτυχεν.
</p>
</div3>
</div2>
<div2 type="chapter" n="27">
<div3 type="section" n="1">
<p>
οἱ δὲ διαπραξάμενοι τὸν φόνον ἧκον ἐπὶ
τὸ στρατόπεδον ἄγοντες τοὺς τραυματίας καὶ διέσπειραν
λόγον, ὡς ἐπιφανεὶς αὐτοῖς πολεμίων λόχος τόν
τε Σίκκιον ἀποκτείνειε καὶ τοὺς ἄλλους ἄνδρας, οἷς
πρώτοις ἐνέτυχεν, αὐτοί τε πολλὰ τραύματα λαβόντες
<pb id="v.4p.157"/>
μόλις αὐτοὺς ἀποφύγοιεν. καὶ ἐδόκουν ἅπασι πιστὰ
λέγειν. οὐ μὴν ἔλαθέ γʼ αὐτῶν τὸ ἔργον, ἀλλὰ καίπερ
ἐν ἐρημίᾳ τοῦ φόνου γεγονότος καὶ μηδένα μηνυτὴν
ἔχοντος ὑπὸ τοῦ χρεὼν αὐτοῦ καὶ τῆς ἅπαντα ἐπισκοπούσης
τὰ θνητὰ πράγματα δίκης ἐξηλέγχθησαν 
τεκμηρίοις ἀναμφισβητήτοις.
</p>
</div3>
<div3 type="section" n="2">
<p>οἱ γὰρ ἐν τῷ στρατοπέδῳ 
ταφῆς τε δημοσίας ἄξιον ἡγούμενοι τὸν ἄνδρα καὶ
τιμαῖς παρὰ τοὺς ἄλλους διαφόρου, διὰ πολλὰ μὲν
<milestone unit="reiskpage" n="2224"/>καὶ ἄλλα, μάλιστα δʼ ὅτι πρεσβύτης ὢν καὶ ὑπὸ τῆς
ἡλικίας πολεμικῶν ἀγώνων ἀπολυόμενος εἰς κίνδυνον 
ἑκούσιον ἔδωκεν αὑτὸν ὑπὲρ τοῦ κοινῇ συμφέροντος,
ψηφίζονται συνελθόντες εἰς ἓν ἀπὸ τῶν τριῶν ταγμάτων
ἐξελθεῖν ἐπὶ τὴν ἀναίρεσιν τοῦ σώματος, ἵνα μετὰ
πολλῆς ἀσφαλείας τε καὶ τιμῆς ἐπὶ τὴν παρεμβολὴν
παρακομισθείη. συγχωρησάντων δὲ τῶν ἡγεμόνων διʼ εὐλάβειαν, μή τινα παράσχοιεν αὐτοῖς ὑποψίαν περὶ
τὸ πρᾶγμα ἐπιβουλῆς καλῷ καὶ προσήκοντι ἔργῳ ἐνιστάμενοι,
</p>
</div3>
<div3 type="section" n="3">
<p>λαβόντες τὰ ὅπλα ἐξῄεσαν. ἐλθόντες δʼ ἐπὶ 
τὸν τόπον ὡς εἶδόν οὔτε δρυμοὺς οὔτε φάραγγας οὔτʼ
ἄλλο χωρίον, ἔνθα ὑποκαθίζειν ἐστὶ λόχους ἔθος, ἀλλὰ 
ψιλὸν καὶ περιφανῆ καὶ στενόπορον ὄχθον, διʼ ὑποψίας
ἔλαβον εὐθέως τὸ πραχθέν· ἔπειτα τοῖς νεκροῖς
προσελθόντες ὡς ἐθεάσαντο τόν τε Σίκκιον αὐτὸν
ἀσκύλευτον ἐρριμμένον καὶ τοὺς ἄλλους ἅπαντας, ἐν
<pb id="v.4p.158"/>
θαύματι ἦσαν, εἰ πολέμιοι κρατήσαντες ἐχθρῶν μήτε
<milestone unit="reiskpage" n="2225"/>
</p>
</div3>
<div3 type="section" n="4">
<p>ὅπλα περιείλαντο μήτʼ ἐσθῆτα περιέδυσαν. διερευνώμενοί
τε τὰ πέριξ ἅπαντα ὡς οὔτε στίβον ἵππων
οὔτʼ ἴχνος ἀνθρώπων οὐδὲν εὕρισκον ἔξω τῶν διὰ
τῆς ὁδοῦ, πρᾶγμα ἀμήχανον ὑπελάμβανον εἶναι πολεμίους
ἐπιφανῆναι τοῖς σφετέροις ἀφανεῖς, ὥσπερ
πτηνούς τινας ἢ διοπετεῖς. ὑπὲρ ἅπαντα δὲ ταῦτα
καὶ τὰ ἄλλα μέγιστον αὐτοῖς ἐφάνη τεκμήριον τοῦ μὴ
πρὸς ἐχθρῶν, ἀλλʼ ὑπὸ φίλων τὸν ἄνδρα ἀπολωλέναι,
</p>
</div3>
<div3 type="section" n="5">
<p> τὸ μηδένα τῶν πολεμίων εὑρεθῆναι νεκρόν. οὐ γὰρ
ἀκονιτί γʼ ἂν ἐδόκουν ἀποθανεῖν Σίκκιον, ἄνδρα καὶ
ῥώμην καὶ ψυχὴν ἀνυπόστατον, οὐδὲ τὸν ὑπασπιστήν,
οὐδὲ τοὺς ἄλλους τοὺς σὺν αὐτῷ πεσόντας ἄλλως τε
καὶ ἐκ χειρὸς γενομένης τῆς μάχης. ἐτεκμήραντο δὲ
τοῦτο ἐκ τῶν τραυμάτων. αὐτός τε γὰρ ὁ Σίκκιος
πολλὰς εἶχε πληγὰς τὰς μὲν ὑπὸ χερμάδων, τὰς δʼ
ὑπὸ σαυνίων, τὰς δʼ ὑπὸ μαχαιρῶν, καὶ ὁ ὑπασπιστής·
οἱ δʼ ὑπʼ ἐκείνων ἀνῃρημένοι πάντες μαχαιρῶν ἢ χερμάδων
ἢ σαυνίων, βέλους δὲ οὐδεμίαν.
</p>
</div3>
<div3 type="section" n="6">
<p>ἀγανάκτησις
<milestone unit="reiskpage" n="2226"/>
δὴ μετὰ τοῦτʼ ἐγίνετο πάντων καὶ βοὴ καὶ πολὺς
ὀδυρμός· ὡς δὲ κατωλοφύραντο τὴν συμφορὰν ἀράμενοι
καὶ κομίσαντες τὸν νεκρὸν ἐπὶ τὸν χάρακα,
πολλὰ τῶν στρατηγῶν κατεβόων, καὶ μάλιστα μὲν
ἠξίουν κατὰ τὸν στρατιωτικὸν ἀποκτεῖναι νόμον τοὺς
ἀνδροφόνους· εἰ δὲ μή, δικαστήριον αὐτοῖς ἀποδοῦναι
<pb id="v.4p.159"/>
παραχρῆμα. καὶ πολλοὶ ἦσαν οἱ κατηγορεῖν μέλλοντες
αὐτῶν.
</p>
</div3>
<div3 type="section" n="7">
<p>ὡς δʼ οὐδὲν αὐτῶν εἰσήκουον ἐκεῖνοι, ἀλλὰ 
τούς τʼ ἄνδρας ἀπεκρύψαντο καὶ τὰς δίκας ἀνεβάλοντο
φήσαντες ἐν Ῥώμῃ λόγον ἀποδώσειν τοῖς βουλομένοις
αὐτῶν κατηγορεῖν, μαθόντες ὅτι τῶν στρατηγῶν τὸ 
ἐπιβούλευμα ἦν, τὸν μὲν Σίκκιον ἔθαπτον, ἐκκομιδήν
τε ποιησάμενοι λαμπροτάτην καὶ πυρὰν νήσαντες ὑπερμεγέθη
καὶ τῶν ἄλλων ἀπαρχόμενοι κατὰ δύναμιν, ὧν
νόμος ἐπʼ ἀνδράσιν ἀγαθοῖς εἰς τὴν τελευταίαν τιμὴν
<milestone unit="reiskpage" n="2227"/>φέρεσθαι· πρὸς δὲ τὴν δεκαδαρχίαν ἠλλοτριοῦντο 
πάντες καὶ γνώμην εἶχον ὡς ἀποστησόμενοι. τὸ μὲν
δὴ περὶ Κρουστομέρειαν καὶ Φιδήνην στράτευμα διὰ
τὸν Σικκίου τοῦ πρεσβευτοῦ θάνατον ἐχθρὸν τοῖς
προεστηκόσι τῶν πραγμάτων ἦν.
</p>
</div3>
</div2>
<div2 type="chapter" n="28">
<div3 type="section" n="1">
<p>
τὸ δʼ ἐν Ἀλγιδῷ τῆς Αἰκανῶν χώρας 
καθιδρυμένον καὶ τὸ ἐν τῇ πόλει πλῆθος ἅπαν διὰ
ταύτας ἐξεπολεμώθη τὰς αἰτίας πρὸς αὐτούς. ἀνὴρ
ἐκ τῶν δημοτικῶν, Λεύκιος Οὐεργίνιος, οὐδενὸς χείρων
τὰ πολεμικά, λόχου τινὸς ἡγεμονίαν ἔχων ἐν τοῖς
πέντε τάγμασιν ἐτάχθη τοῖς ἐπʼ Αἰκανοὺς στρατευσαμένοις.
</p>
</div3>
<div3 type="section" n="2">
<p>τούτῳ θυγάτηρ ἔτυχεν οὖσα καλλίστη τῶν ἐν 
Ῥώμῃ παρθένων τὸ πατρῷον ὄνομα φέρουσα, ἣν ἐνεγγυήσατο
Λεύκιος εἷς ἐκ τῶν δεδημαρχηκότων υἱὸς
<milestone unit="reiskpage" n="2228"/>Ἰκιλίου τοῦ πρώτου τε καταστησαμένου τὴν δημαρχιἔστι
<pb id="v.4p.160"/>
</p>
</div3>
<div3 type="section" n="3">
<p>
κὴν ἐξουσίαν καὶ πρώτου λαβόντος. ταύτην τὴν κόρην
ἐπίγαμον οὖσαν ἤδη θεασάμενος Ἄππιος Κλαύδιος ὁ
τῆς δεκαδαρχίας ἡγεμὼν ἀναγινώσκουσαν ἐν γραμμα-
τιστοῦ—ἦν δὲ τὰ διδασκαλεῖα τότε τῶν παίδων περὶ
τὴν ἀγοράν—εὐθύς τε ὑπὸ τοῦ κάλλους τῆς παιδὸς
ἑάλω καὶ ἔτι μᾶλλον ἔξω τῶν φρενῶν ἐγένετο πολλά-
κις ἀναγκαζόμενος παριέναι τὸ διδασκαλεῖον ἤδη κρα-
</p>
</div3>
<div3 type="section" n="4">
<p>
τούμενος ὑπὸ τοῦ πάθους. ὡς δʼ οὐκ ἠδύνατο πρὸς
γάμον αὐτὴν λαβεῖν ἐκείνην τε ὁρῶν ἐγγεγυημένην
ἑτέρῳ καὶ αὐτὸς ἔχων γυναῖκα γαμετήν, καὶ ἅμα οὐδʼ
ἀξιῶν ἐκ δημοτικοῦ γένους ἁρμόσασθαι γάμον, διʼ
ὑπεροψίαν τῆς τύχης καὶ παρὰ τὸν νόμον, ὃν αὐτὸς
ἐν ταῖς δώδεκα δέλτοις ἀνέγραψε, τὸ μὲν πρῶτον
ἐπειράθη διαφθεῖραι χρήμασι τὴν κόρην, καὶ προσ-
έπεμπέ τινας ἀεὶ πρὸς τὰς τροφοὺς αὐτῆς γυναῖκας—
ἦν γὰρ ὀρφανὴ μητρὸς ἡ παῖς—διδούς τε πολλὰ
καὶ ἔτι πλείονα τῶν διδομένων ὑπισχνούμενος. παρ-
ηγγέλλετο δὲ τοῖς πειρωμένοις τὰς τροφοὺς μὴ λέγειν,
τίς ὁ τῆς κόρης ἐστὶν ἐρῶν, ἀλλʼ ὅτι τῶν δυναμένων

τις εὖ ποιεῖν οὓς βουληθείη καὶ κακῶς.
</p>
</div3>
<div3 type="section" n="5">
<p> ὡς δʼ οὐκ
ἔπειθον αὐτάς, ἀλλὰ καὶ φυλακῆς ἑώρα τὴν κόρην
κρείττονος ἢ πρότερον ἀξιουμένην, φλεγόμενος ὑπὸ
τοῦ πάθους τὴν ἰταμωτέραν ἔγνω βαδίζειν ὁδόν. μετα-
πεμψάμενος δή τινα τῶν ἑαυτοῦ πελατῶν, Μάρκον
Κλαύδιον, ἄνδρα τολμηρὸν καὶ πρὸς πᾶσαν ὑπηρεσίαν
ἕτοιμον, τό τε πάθος αὐτῷ διηγεῖται καὶ διδάξας, ὅσα
ποιεῖν αὐτὸν ἐβούλετο καὶ λέγειν, ἀποστέλλει συχνοὺς
<pb id="v.4p.161"/>
</p>
</div3>
<div3 type="section" n="6">
<p>
τῶν ἀναιδεστάτων ἐπαγόμενον. ὁ δὲ παραγενόμενος
ἐπὶ τὸ διδασκαλεῖον ἐπιλαμβάνεται τῆς παρθένου καὶ
φανερῶς ἄγειν ἐβούλετο διʼ ἀγορᾶς. κραυγῆς δὲ γε-
νομένης καὶ πολλοῦ συνδραμόντος ὄχλου κωλυόμενος
ὅποι προῃρεῖτο τὴν κόρην ἄγειν ἐπὶ τὴν ἀρχὴν παρα-
γίνεται. ἐκάθητο δʼ ἐπὶ τοῦ βήματος τηνικαῦτα μόνος
Ἄππιος χρηματίζων τε καὶ δικάζων τοῖς δεομένοις.
βουλομένου δʼ αὐτοῦ λέγειν κραυγή τε καὶ ἀγανάκτησις
ἦν ἐκ τοῦ περιεστῶτος ὄχλου, πάντων ἀξιούντων περι-
μένειν, ἕως ἔλθωσιν οἱ συγγενεῖς τῆς κόρης· καὶ ὁ
</p>
</div3>
<div3 type="section" n="7">
<p>
Ἄππιος οὕτως ἐκέλευσε ποιεῖν. ὡς δʼ ὀλίγος ὁ μεταξὺ
χρόνος ἐγεγόνει, καὶ παρῆν ὁ πρὸς μητρὸς θεῖος τῆς
παρθένου Πόπλιος Νομιτώριος φίλους τε πολλοὺς
ἐπαγόμενος καὶ συγγενεῖς, ἀνὴρ ἐκ τῶν δημοτικῶν
ἐμφανής, καὶ μετʼ οὐ πολὺ Λεύκιος, ὁ παρὰ τοῦ πα-
τρὸς ἐνεγγυημένος τὴν κόρην, χεῖρα περὶ αὑτὸν ἔχων
νέων δημοτικῶν καρτεράν. ὡς δὲ τῷ βήματι προσ-
ῆλθεν, ἀσθμαίνων ἔτι καὶ μετέωρος τὸ πνεῦμα λέγειν
ἠξίου, τίς ἐστιν ὁ τολμήσας ἅψασθαι παιδὸς ἀστῆς
καὶ τί βουλόμενος.</p>
</div3>
</div2>
<div2 type="chapter" n="29">
<div3 type="section" n="1">
<p>
σιωπῆς δὲ γενομένης Μάρκος Κλαύδιος
ὁ τῆς παιδὸς ἐπιλαβόμενος τοιοῦτον διεξῆλθε λόγον·
οὐδὲν οὔτε προπετὲς οὔτε βίαιον πέπρακταί μοι περὶ
τὴν κόρην, Ἄππιε Κλαύδιε· κύριος δʼ αὐτῆς ὢν κατὰ
τοὺς νόμους ἄγω. ὃν δὲ τρόπον ἐστὶν ἐμή, μάθε.

<pb id="v.4p.162"/>
</p>
</div3>
<div3 type="section" n="2">
<p>μοι θεράπαινα πατρικὴ πολλοὺς πάνυ δουλεύουσα
χρόνους. ταύτην κύουσαν ἡ Οὐεργινίου γυνὴ συνήθη
καὶ εἰσοδίαν οὖσαν ἔπεισεν ἐὰν τέκῃ, δοῦναι τὸ παιδίον
αὐτῇ. κἀκείνη φυλάττουσα τὰς ὑποσχέσεις γενομένης
αὐτῇ ταύτης <add>τῆς</add> θυγατρὸς πρὸς μὲν ἡμᾶς ἐσκήψατο
νεκρὸν τεκεῖν, τῇ δὲ Νομιτωρίᾳ δίδωσι τὸ παιδίον· ἡ
δὲ λαβοῦσα ὑποβάλλεται καὶ τρέφει παίδων οὔτʼ ἀρρένων
οὔτε θηλειῶν οὖσα μήτηρ.
</p>
</div3>
<div3 type="section" n="3">
<p>πρότερον οὖν ἐλάνθανέ
με ταῦτα, νῦν δὲ διὰ μηνύσεως ἐπιγνοὺς καὶ
<milestone unit="reiskpage" n="2232"/>
μάρτυρας ἔχων πολλοὺς καὶ ἀγαθοὺς καὶ τὴν θεράπαιναν
ἐξητακὼς ἐπὶ τὸν κοινὸν ἁπάντων καταφεύγω
νόμον, ὃς οὐ τῶν ὑποβαλλομένων, ἀλλὰ τῶν μητέρων
εἶναι τὰ ἔκγονα δικαιοῖ, ἐλευθέρων μὲν οὐσῶν ἐλεύθερα,
δούλων δὲ δοῦλα, τοὺς αὐτοὺς ἔχοντα κυρίους,
</p>
</div3>
<div3 type="section" n="4">
<p> οὓς ἂν καὶ αἱ μητέρες αὐτῶν ἔχωσι. κατὰ τοῦτον τὸν
νόμον ἀξιῶ τὴν θυγατέρα τῆς ἐμῆς θεραπαίνης ἄγειν
καὶ δίκας ὑπέχειν βουλόμενος, ἐὰν ἀντιποιῆταί τις
ἐγγυητὰς καθιστὰς ἀξιοχρέους ἄξειν αὐτὴν ἐπὶ τὴν
δίκην· εἰ δὲ ταχεῖαν βούλεταί τις γενέσθαι <add>τὴν</add> διάγνωσιν,
ἕτοιμος ἐπὶ σοῦ λέγειν τὴν δίκην αὐτίκα
μάλα, καὶ μὴ διεγγυᾶν τὸ σῶμα μηδʼ ἀναβολὰς τῷ
πράγματι προσάγειν· ὁποτέραν δʼ ἂν οὗτοι βουληθῶσι
τῶν αἱρέσεων, ἑλέσθωσαν.
<pb id="v.4p.163"/>
</p>
</div3>
</div2>
<div2 type="chapter" n="30">
<div3 type="section" n="1">
<p>
τοιαῦτʼ εἰπόντος Κλαυδίου καὶ πολλὴν προσθέντος
<milestone unit="reiskpage" n="2233"/>δέησιν ὑπὲρ τοῦ μηδὲν ἐλαττωθῆναι τῶν ἀντιδίκων,
ὅτι πελάτης ἦν καὶ ταπεινός, παραλαβὼν τὸν
λόγον ὁ τῆς κόρης θεῖος ὀλίγα καὶ αὐτὰ τὰ πρὸς τὸν
ἄρχοντα εἰρῆσθαι προσήκοντα εἶπε· πατέρα μὲν οὖν 
εἶναι τῆς κόρης λέγων Οὐεργίνιον ἐκ τῶν δημοτικῶν,
ὃν ἀποδημεῖν στρατευόμενον ὑπὲρ τῆς πόλεως· μητέρα
δὲ γενέσθαι Νομιτωρίαν τὴν ἀδελφὴν τὴν ἑαυτοῦ,
σώφρονα καὶ ἀγαθὴν γυναῖκα, ἣν οὐ πολλοῖς πρότερον
ἐνιαυτοῖς ἀποθανεῖν· τραφεῖσαν δὲ τὴν παρθένον, 
ὡς ἐλευθέρᾳ καὶ ἀστῇ προσῆκεν, ἁρμοσθῆναι
κατὰ νόμον Ἰκιλίῳ, καὶ τέλος ἂν ἐσχηκέναι τὸν γάμον,
</p>
</div3>
<div3 type="section" n="2">
<p>εἰ μὴ θᾶττον ὁ πρὸς Αἰκανοὺς ἀνέστη πόλεμος. ἐν 
δὲ τοῖς μεταξὺ χρόνοις οὐκ ἐλαττόνων ἢ πεντεκαίδεκα
διεληλυθότων ἐτῶν οὐδὲν τοιοῦτον ἐπιχειρήσαντα πρὸς 
αὐτοὺς εἰπεῖν Κλαύδιον, ἐπειδὴ <del>δὲ</del> γάμων ἡ παῖς
ἔσχεν ὥραν καὶ διαφέρειν δοκεῖ τὴν ὄψιν, ἐρῶντα ἥκειν
ἀναίσχυντον συκοφάντημα πλάσαντα, οὐκ ἀπὸ τῆς
<milestone unit="reiskpage" n="2234"/>ἑαυτοῦ γνώμης, ἀλλὰ κατεσκευασμένον ὑπʼ ἀνδρὸς
ἁπάσαις οἰομένου δεῖν ταῖς ἐπιθυμίαις ἐκ παντὸς τρόπου 
χαρίζεσθαι.
</p>
</div3>
<div3 type="section" n="3">
<p>τὴν μὲν οὖν δίκην αὐτὸν ἔφη τὸν 
πατέρα περὶ τῆς θυγατρὸς ἀπολογήσεσθαι παραγενόμενον
ἀπὸ τῆς στρατιᾶς· τὴν δὲ τοῦ σώματος ἀντιποίησιν,
ἣν ἔδει γενέσθαι κατὰ τοὺς νόμους, αὐτὸς
ποιεῖσθαι θεῖος ὢν τῆς κόρης καὶ τὰ δίκαια ὑπέχειν, 
οὐδὲν ἀξιῶν οὔτε ξένον οὔτε ὃ μὴ καὶ τοῖς ἄλλοις
<pb id="v.4p.164"/>
ἀποδίδοται Ῥωμαίοις δίκαιον, εἰ καὶ μὴ πᾶσιν ἀνθρώποις,
σώματος εἰς δουλείαν ἐξ ἐλευθερίας ἀγομένου
μὴ τὸν ἀφαιρούμενον τὴν ἐλευθερίαν, ἀλλὰ τὸν φυλάττοντα
κύριον εἶναι μέχρι δίκης.
</p>
</div3>
<div3 type="section" n="4">
<p>ἔφη τε διὰ πολλὰς
αἰτίας προσήκειν τῷ Ἀππίῳ φυλάττειν τοῦτο τὸ δίκαιον·
πρῶτον μὲν ὅτι τὸν νόμον τοῦτον ἅμα τοῖς
<milestone unit="reiskpage" n="2235"/>
ἄλλοις ἐν ταῖς δώδεκα δέλτοις ἀνέγραψεν· ἔπειθʼ ὅτι
τῆς δεκαδαρχίας ἡγεμών· πρὸς δὲ τούτοις ὅτι μετὰ
τῆς ὑπατικῆς ἐξουσίας καὶ τὴν δημαρχίαν προσειλήφει,
ἧς εἶναι κράτιστον ἔργον τοῖς ἀσθενέσι καὶ ἐρήμοις
τῶν πολιτῶν βοηθεῖν.
</p>
</div3>
<div3 type="section" n="5">
<p>ἠξίου τε τὴν καταπεφευγυῖαν
ἐπʼ αὐτὸν ἐλεῆσαι παρθένον, μητρὸς μὲν ὀρφανὴν
οὖσαν ἔτι πάλαι, πατρὸς δʼ ἔρημον ἐν τῷ τότε χρόνῳ,
κινδυνεύουσαν οὐ χρημάτων ἀποστερηθῆναι προγονικῶν,
ἀλλὰ καὶ ἀνδρὸς καὶ πατρίδος καὶ ὃ πάντων
μέγιστον εἶναι δοκεῖ τῶν ἀνθρωπίνων ἀγαθῶν, τῆς
τοῦ σώματος ἐλευθερίας. ἀνακλαυσάμενος δὲ τὴν ὕβριν,
εἰς ἣν ἔμελλεν ἡ παῖς παραδοθήσεσθαι, καὶ πολὺν ἐκ
τῶν παρόντων κινήσας ἔλεον περὶ τοῦ χρόνου τῆς
 δίκης ἔφη τελευτῶν·
</p>
</div3>
<div3 type="section" n="6">
<p>ἐπειδὴ ταχεῖαν αὐτῆς βούλεται
γενέσθαι τὴν κρίσιν Κλαύδιος, ὁ μηδὲν ἠδικῆσθαι
φάμενος ἐν τοῖς πεντεκαίδεκα ἔτεσιν, ἕτερος μὲν ἄν
τις ὑπὲρ τηλικούτων ἀγωνιζόμενος δεινὰ πάσχειν ἔλεξε
<milestone unit="reiskpage" n="2236"/>
καὶ ἠγανάκτει κατὰ τὸ εἰκός, ὅταν εἰρήνη γένηται καὶ
πάντες ἔλθωσιν οἱ νῦν ὄντες ἐπὶ στρατοπέδου, τότε
<pb id="v.4p.165"/>
τὴν δίκην ἀξιῶν ἀπολογεῖσθαι, ὅτε καὶ μαρτύρων
εὐπορία καὶ φίλων καὶ δικαστῶν ἀμφοτέροις ἔσται
τοῖς δικαζομένοις, πολιτικὰ καὶ μέτρια πράγματα προφέρων
καὶ τῇ Ῥωμαίων συνήθη πολιτείᾳ·
</p>
</div3>
<div3 type="section" n="7">
<p>ἡμεῖς δʼ, 
ἔφη, λόγων οὐδὲν δεόμεθα οὔτʼ εἰρήνης οὔτʼ ὄχλου 
φίλων καὶ δικαστῶν οὔτʼ εἰς τοὺς δικασίμους χρόνους
τὸ πρᾶγμα ἀναβαλλόμεθα, ἀλλὰ καὶ ἐν πολέμῳ καὶ
ἐν σπάνει φίλων καὶ οὐκ ἐν ἴσοις δικασταῖς καὶ
παραχρῆμα ὑπομένομεν ἀπολογεῖσθαι, τοσοῦτον αἰτησάμενοι
παρὰ σοῦ χρόνον, Ἄππιε, ὅσος ἱκανὸς ἔσται 
τῷ πατρὶ τῆς κόρης ἀπὸ στρατοπέδου παραγενηθέντι
τὰς ἰδίας ἀποδύρασθαι τύχας, καὶ διʼ ἑαυτοῦ τὴν δίκην ἀπολογήσασθαι.
</p>
</div3>
</div2>
<div2 type="chapter" n="31">
<div3 type="section" n="1">
<p>
τοιαῦτα τοῦ Νομιτωρίου λέξαντος καὶ τοῦ
<milestone unit="reiskpage" n="2237"/>περιεστηκότος ὄχλου μεγάλῃ βοῇ διασημήναντος, ὡς 
δίκαια ἀξιοῖ, μικρὸν ἐπισχὼν χρόνον Ἄππιος· ἐγὼ
τὸν μὲν νόμον, εἶπεν, οὐκ ἀγνοῶ τὸν ὑπὲρ τῆς διεγγυήσεως
τῶν εἰς δουλείαν ἀγομένων κείμενον, ὃς
οὐκ ἐᾷ παρὰ τοῖς ἀφαιρουμένοις εἶναι τὸ σῶμα μέχρι
δίκης, οὐδὲ καταλύσαιμι ἂν ὃν αὐτὸς ἔγραψα ἑκών· 
ἐκεῖνο μέντοι δίκαιον ἡγοῦμαι, δυεῖν ὄντων τῶν ἀντιποιουμένων,
κυρίου καὶ πατρός, εἰ μὲν ἀμφότεροι
παρῆσαν, τὸν πατέρα κρατεῖν τοῦ σώματος μέχρι δίκης.
</p>
</div3>
<div3 type="section" n="2">
<p>ἐπεὶ δʼ ἐκεῖνος ἄπεστι, τὸν κύριον ἀπαγαγεῖν ἐγγυητὰς 
ἀξιοχρέους δόντα καταστήσειν ἐπὶ τὴν ἀρχήν, ὅταν 
ὁ πατὴρ αὐτῆς παραγένηται. περὶ δὲ τῶν ἐγγυητῶν
<pb id="v.4p.166"/>
καὶ τοῦ τιμήματος καὶ τοῦ μηδὲν ὑμᾶς ἐλαττωθῆναι
περὶ τὴν δίκην, πολλὴν ποιήσομαι πρόνοιαν, ὦ Νομιτώριε.
</p>
</div3>
<div3 type="section" n="3">
<p>νῦν δὲ παράδος τὴν κόρην. τοῦτο τὸ τέλος
ἐξενέγκαντος Ἀππίου πολὺς μὲν ὀδυρμὸς ὑπὸ τῆς
παρθένου καὶ τῶν περὶ αὐτὴν γυναικῶν ἐγίνετο καὶ
<milestone unit="reiskpage" n="2238"/>
κοπετός, πολλὴ δὲ κραυγὴ καὶ ἀγανάκτησις ἐκ τοῦ
περιεστηκότος ὄχλου τὸ βῆμα. ὁ δὲ μέλλων ἄγεσθαι
τὴν κόρην Ἰκίλιος ἐμφύεταί τε αὐτῆς καί φησιν· οὐκ
ἐμοῦ γε ζῶντος, Ἄππιε, ταύτην ἀπάξεταί τις.
</p>
</div3>
<div3 type="section" n="4">
<p>ἀλλʼ εἴ
σοι δέδοκται τοὺς νόμους καταλύειν, τὰ δὲ δίκαια
συγχεῖν καὶ τὴν ἐλευθερίαν ἡμῶν ἀφαιρεῖσθαι, μηκέτι
τὴν ὀνειδιζομένην ὑμῖν ἀρνοῦ τυραννίδα, ἀλλὰ τὸν
ἐμὸν ἀποκόψας τράχηλον ταύτην τε ἀπαγαγεῖν, ὅπου
σοι δοκεῖ, καὶ τὰς ἄλλας παρθένους καὶ γυναῖκας,
ἵνα δὴ μάθωσιν ἤδη ποτὲ Ῥωμαῖοι δοῦλοι γεγονότες
ἀντʼ ἐλευθέρων, καὶ μηδὲν ἔτι μεῖζον φρονῶσι τῆς
τύχης.
</p>
</div3>
<div3 type="section" n="5">
<p>τί οὖν ἔτι μέλλεις, ἀλλʼ οὐ τοὐμὸν ἐκχεῖς αἷμα
πρὸ τοῦ βήματος ἐν τοῖς ἁπάντων ὀφθαλμοῖς; ἴσθι
μέντοι σαφῶς, <add>ὅτι</add> ἤτοι μεγάλων κακῶν ἄρξει Ῥωμαίοις
<milestone unit="reiskpage" n="2239"/>
ὁ θάνατος οὑμὸς ἢ μεγάλων ἀγαθῶν.
</p>
</div3>
</div2>
<div2 type="chapter" n="32">
<div3 type="section" n="1">
<p>
ἔτι δʼ αὐτοῦ βουλομένου λέγειν οἱ μὲν
ῥαβδοῦχοι κελευσθέντες ὑπὸ τῆς ἐξουσίας ἀνεῖργον
αὐτοὺς ἀπὸ τοῦ βήματος καὶ πειθαρχεῖν τοῖς κεκριμένοις
<pb id="v.4p.167"/>
ἐκέλευον· ὁ δὲ Κλαύδιος ἐπιλαβόμενος τῆς
παιδὸς ἀπάγειν ἐβούλετο τοῦ θείου καὶ τοῦ μνηστῆρος
ἀντεχομένην. ἰδόντες δὲ πένθος ἐλεεινὸν οἱ περὶ
τὸ βῆμα πάντες ἀνέκραγον ἅμα καὶ παρʼ οὐδὲν ἡγησάμενοι
τὴν τοῦ κρατοῦντος ἐξουσίαν ὠθοῦνται τοῖς 
βιαζομένοις ὁμόσε, ὥστε δείσαντα τὴν ἐπιφορὰν αὐτῶν
τὸν Κλαύδιον τήν τε κόρην ἀφεῖναι καὶ ὑπὸ
</p>
</div3>
<div3 type="section" n="2">
<p>τοὺς πόδας τοῦ στρατηγοῦ καταφυγεῖν. ὁ δʼ Ἄππιος 
καταρχὰς μὲν εἰς πολλὴν ταραχὴν κατέστη ἠγριωμένους
ἅπαντας ὁρῶν καὶ πολὺν ἠπόρει χρόνον, ὅ τι 
χρὴ ποιεῖν, ἔπειτα τὸν Κλαύδιον καλέσας ἐπὶ τὸ βῆμα
καὶ μικρὰ διαλεχθεὶς πρὸς αὐτὸν ὡς ἐδόκει,τοῖς τε
περιεστῶσι διασημήνας ἡσυχίαν παρασχεῖν λέγει τοιάδε·
</p>
</div3>
<div3 type="section" n="3">
<p>
<milestone unit="reiskpage" n="2240"/>ἐγὼ τὸ μὲν ἀκριβές, ὦ δημόται, περὶ τῆς διεγγυήσεως 
τοῦ σώματος, ἐπειδὴ τραχυνομένους ὑμᾶς πρὸς 
τὴν ἀπόφασιν ὁρῶ, παρίημι· χαρίζεσθαι δʼ ὑμῖν βουλόμενος
πέπεικα τὸν ἐμαυτοῦ πελάτην ἐᾶσαι μὲν τοῖς
συγγενέσι τῆς παρθένου δοῦναι τὴν διεγγύησιν, ἕως ὁ
</p>
</div3>
<div3 type="section" n="4">
<p>πατὴρ αὐτῆς παραγένηται. ἀπάγεσθε οὖν, ὦ Νομιτώριε, 
τὴν κόρην, καὶ τὴν ἐγγύην ὁμολογεῖτε περὶ 
αὐτῆς εἰς τὴν αὔριον ἡμέραν. ἀπόχρη γὰρ ὁ χρόνος
ὑμῖν οὗτος ἀπαγγεῖλαί τε Οὐεργινίῳ τήμερον καὶ τριῶν
ἢ τεττάρων ὡρῶν αὔριον ἐκ τοῦ χάρακος δεῦρο ἀγαγεῖν.
πλείονα δʼ αὐτῶν χρόνον αἰτουμένων οὐδὲν ἔτι
ἀποκρινάμενος ἀνέστη καὶ τὸν δίφρον ἐκέλευσεν ἆραι. 
</p>
</div3>
</div2>
<div2 type="chapter" n="33">
<div3 type="section" n="1">
<p>
ὡς δʼ ἀπῆλθεν ἐκ τῆς ἀγορᾶς ἀδημονῶν
καὶ μαινόμενος ὑπὸ τοῦ πάθους, ἔγνω μηκέτι μεθέσθαι
<pb id="v.4p.168"/>
τῆς παρθένου τοῖς συγγενέσιν, ἀλλʼ ὅταν ἐπὶ τὴν ἐγγύην
προαχθῇ, μετὰ βίας αὐτὴν ἀπάγειν, ἑαυτῷ τε
<milestone unit="reiskpage" n="2241"/>
πλείονα φυλακὴν περιστησάμενος, ὡς μηδὲν ὑπὸ τῶν
ὄχλων βιασθείη, καὶ τὰ πέριξ τοῦ βήματος ἑταίρων τε
 καὶ πελατῶν ὄχλῳ προκαταλαβών.
</p>
</div3>
<div3 type="section" n="2">
<p>ἵνα δὲ σὺν εὐσχήμονι
δίκης τοῦτο πράττῃ προφάσει, μὴ παραγενηθέντος
ἐπὶ τὴν ἐγγύην τοῦ πατρός, ἐπιστολὰς δοὺς τοῖς
πιστοτάτοις ἱππεῦσιν ἔπεμψεν ἐπὶ τὸν χάρακα <del>καὶ</del>
πρὸς Ἀντώνιον τὸν ἡγεμόνα τοῦ τάγματος, ὑφʼ οὗ ἦν
Οὐεργίνιος, ἀξιῶν αὐτὸν κατέχειν τὸν ἄνδρα ἐν ἐπιμελεῖ
φυλακῇ, μὴ λάθῃ πυθόμενος τὰ περὶ τὴν θυγατέρα
καὶ διαδρὰς ἐκ τοῦ χάρακος.
</p>
</div3>
<div3 type="section" n="3">
<p>ἔφθησαν δʼ αὐτὸν
οἱ τῇ κόρῃ προσήκοντες, Νομιτωρίου τε υἱὸς καὶ
ἀδελφὸς Ἰκιλίου, προαποσταλέντες ὑπὸ τῶν ἄλλων
ἀρχομένης ἔτι τῆς καταστάσεως, νεανίαι λήματος πλήρεις
ἀπὸ ῥυτῆρος καὶ μετὰ μάστιγος ἐλαθεῖσι τοῖς
ἵπποις πρότερον διανύσαντες τὴν ὁδὸν καὶ τῷ Οὐεργινίῳ
</p>
</div3>
<div3 type="section" n="4">
<p>τὰ πεπραγμένα διασαφηνίσαντες. ὁ δὲ τὴν μὲν
ἀληθῆ πρὸς Ἀντώνιον αἰτίαν ἀποκρυψάμενος, ἀναγκαίου
<milestone unit="reiskpage" n="2242"/>
δέ τινος συγγενοῦς σκηψάμενος πεπύσθαι θάνατον,
οὗ τὴν ἐκκομιδήν τε καὶ ταφὴν αὐτὸν ἔδει
ποιήσασθαι κατὰ τὸν νόμον, ἀφίεται καὶ περὶ λύχνων
ἁφὰς ἤλαυνε μετὰ τῶν μειρακίων κατʼ ἄλλας ὁδοὺς
διωγμὸν ἔκ τε τοῦ στρατοπέδου καὶ ἀπὸ τῆς πόλεως
 δεδοικώς· ὅπερ καὶ συνέβη.
</p>
</div3>
<div3 type="section" n="5">
<p>ὅ τε γὰρ Ἀντώνιος τὰς
ἐπιστολὰς δεξάμενος περὶ πρώτην μάλιστα φυλακήν,
<pb id="v.4p.169"/>
ἴλην ἀπέστειλεν ἱππέων ἐπʼ αὐτόν, ἔκ τε τῆς πόλεως
ἕτεροι πεμφθέντες ἱππεῖς διʼ ὅλης νυκτὸς ἐφρούρουν
τὴν ἀπὸ στρατοπέδου φέρουσαν ὁδόν. ὡς δὲ ἀπήγγειλεν
Ἀππίῳ τις τὸν Οὐεργίνιον ἐληλυθότα παρὰ τὴν
ὑπόληψιν, ἔξω τῶν φρενῶν γενόμενος παρῆν μετὰ 
πολλοῦ στίφους ἐπὶ τὸ βῆμα καὶ προσάγειν ἐκέλευσε
τοὺς τῆς κόρης συγγενεῖς.
</p>
</div3>
<div3 type="section" n="6">
<p>προσελθόντων δʼ αὐτῶν ὁ 
μὲν Κλαύδιος τοὺς αὐτοὺς πάλιν διεξελθὼν λόγους
ἠξίου τὸν Ἄππιον γενέσθαι δικαστὴν τοῦ πράγματος
μηδεμίαν ἀναβολὴν ποιησάμενον, τόν τε μηνυτὴν παρεῖναι 
λέγων καὶ τοὺς μάρτυρας καὶ τὴν θεράπαιναν
<milestone unit="reiskpage" n="2243"/>αὐτὴν παραδούς· ἐφʼ οἷς ἅπασι πολὺς ὁ προσποιητὸς
σχετλιασμὸς ἦν, εἰ μὴ τεύξεται τῶν ἴσων τοῖς ἄλλοις,
ὡς πρότερον, ὅτι πελάτης ἦν αὐτοῦ· καὶ παράκλησις,
<del>ἵνα</del> μὴ τοῖς ἐλεεινότερα λέγουσιν, ἀλλὰ τοῖς δικαιότερα 
ἀξιοῦσι βοηθεῖν.
</p>
</div3>
</div2>
<div2 type="chapter" n="34">
<div3 type="section" n="1">
<p>
ὁ δὲ τῆς κόρης πατὴρ καὶ οἱ λοιποὶ
συγγενεῖς ἀπελογοῦντο περὶ τῆς ὑποβολῆς πολλὰ καὶ
δίκαια καὶ ἀληθῆ λέγοντες, ὡς οὔτʼ αἰτίαν οὐδεμίαν
εἶχεν ὑποβολῆς εὔλογον ἡ Νομιτωρίου μὲν ἀδελφή, 
Οὐεργινίου δὲ γυνή, παρθένος γαμηθεῖσα νέῳ ἀνδρὶ
καὶ οὐ μετὰ πολλοὺς τοῦ γάμου τεκοῦσα χρόνους· οὔτʼ
εἰ τὰ μάλιστα ἐβούλετο γένος ἀλλότριον εἰς τὸν ἴδιον
οἶκον εἰσαγαγεῖν, δούλης ἀλλοτρίας ἂν ἐλάμβανε παιδίον
μᾶλλον ἢ οὐ γυναικὸς ἐλευθέρας κατὰ γένος ἢ 
φιλίαν αὐτῇ προσηκούσης, παρʼ ἧς πιστῶς τε ἅμα
<pb id="v.4p.170"/>
</p>
</div3>
<div3 type="section" n="2">
<p>καὶ βεβαίως ἕξει τὸ ληφθέν. ἐξουσίαν τε ἔχουσαν
ὁποῖον ἐβούλετο λαβεῖν, ἄρρεν <add>ἂν</add> ἑλέσθαι παιδίον
μᾶλλον ἢ θῆλυ. τεκοῦσαν μὲν γὰρ ἀνάγκην τῶν
τέκνων δεομένην στέργειν καὶ τρέφειν, ὅ τι ἂν ἡ
<milestone unit="reiskpage" n="2244"/>
φύσις ἐξενέγκῃ, ὑποβαλλομένην δὲ τὸ κρεῖττον ἀντὶ
</p>
</div3>
<div3 type="section" n="3">
<p>τοῦ χείρονος εἰκὸς εἶναι λαβεῖν. πρός τε τὸν μηνυτὴν
καὶ τοὺς μάρτυρας, οὓς ὁ Κλαύδιος ἔφη πολλοὺς
καὶ ἀξιοχρέους παρέξεσθαι, τὸν ἐκ τῶν εἰκότων παρείχοντο
λόγον, ὡς οὐκ ἄν ποτε ἡ Νομιτωρία πρᾶγμα
σιγῆς δεόμενον καὶ διʼ ἑνὸς ὑπηρετηθῆναι προσώπου
δυνάμενον, φανερῶς ἔπραττε καὶ μετὰ μαρτύρων ἐλευθέρων,
ἵνʼ ἐκτραφεῖσαν τὴν κόρην ὑπὸ τῶν κυρίων
τῆς μητρὸς ἀφαιρεθείη.
</p>
</div3>
<div3 type="section" n="4">
<p>τόν τε χρόνον οὐ μικρὸν
ἔλεγον εἶναι τεκμήριον τοῦ μηδὲν ὑγιὲς λέγειν τὸν
κατήγορον· οὔτε γὰρ ἂν τὸν μηνυτὴν οὔτε τοὺς μάρτυρας
κατασχεῖν ἐν πεντεκαίδεκα ἔτεσιν ἀπόρρητον
<add>τὴν</add> ὑποβολήν, ἀλλʼ ἔτι πρότερον εἰπεῖν.
</p>
</div3>
<div3 type="section" n="5">
<p>διαβάλλοντες
δὲ τὰς τῶν κατηγόρων πίστεις οὔτʼ ἀληθεῖς οὔτε
πιθανὰς ἀντιπαρεξετάζειν ταύταις ἠξίουν τὰς ἑαυτῶν,
<milestone unit="reiskpage" n="2245"/>
πολλὰς καὶ οὐκ ἀσήμους γυναῖκας ὀνομάζοντες, ἃς
ἔφασαν εἰδέναι Νομιτωρίαν ἐγκύμονα γενομένην ἐκ
τοῦ περὶ τὴν γαστέρα ὄγκου. χωρὶς δὲ τούτων τὰς
ἐπὶ τοῦ τόκου καὶ τῆς λοχείας παραγενομένας διὰ
<pb id="v.4p.171"/>
τὸ συγγενὲς καὶ τικτόμενον τὸ παιδίον ἰδούσας ἐπεδείκνυντο
καὶ ἀνακρίνειν ἠξίουν.
</p>
</div3>
<div3 type="section" n="6">
<p>ὃ δὲ πάντων 
τεκμήριον ἦν περιφανέστατον ἔκ τε τῶν ἀνδρῶν πολλῶν
καὶ γυναικῶν μαρτυρούμενον οὐ μόνον ἐλευθέρων,
ἀλλὰ καὶ δούλων, τοῦτʼ ἔλεγον τελευτῶντες, ὅτι 
τῷ γάλακτι τῆς μητρὸς ἐτράφη τὸ παιδίον· ἀμήχανον
δʼ εἶναι γάλακτος πληρωθῆναι μαστοὺς γυναικὶ μὴ τεκούσῃ.
</p>
</div3>
</div2>
<div2 type="chapter" n="35">
<div3 type="section" n="1">
<p>
ταῦτα καὶ πολλὰ τούτοις ὅμοια παρεχομένων
αὐτῶν ἰσχυρὰ καὶ οὐδένα λόγον ἐναντίον δέξασθαι 
δυνάμενα καὶ πολὺν ἐν ταῖς συμφοραῖς τῆς
κόρης ἔλεον καταχεομένων, οἱ μὲν ἄλλοι πάντες, ὅσοι
συνήκουον τῶν λόγων, τῆς τε μορφῆς οἶκτον ἐλάμβανον,
</p>
</div3>
<div3 type="section" n="2">
<p>
<milestone unit="reiskpage" n="2246"/>ὁπότʼ εἰς τὴν παρθένον ἴδοιεν· καὶ γὰρ ἐν ἐσθῆτι 
οὖσα πιναρᾷ καὶ κατηφὲς ὁρῶσα καὶ τὸ καλὸν τῶν 
ὀμμάτων ἐκτήκουσα τὰς ἁπάντων ἥρπαζεν ὄψεις, οὕτως
ὑπεράνθρωπός τις ὥρα περὶ αὐτὴν καὶ χάρις ἦν· καὶ
τὸ τῆς τύχης ἀνεκλαίοντο παράλογον, εἰς οἵας ὕβρεις
καὶ προπηλακισμοὺς ἐλεύσοιτο ἐξ οἵων ἀγαθῶν.
</p>
</div3>
<div3 type="section" n="3">
<p>εἰσῄει 
τʼ αὐτοὺς λογισμός, ὅτι τοῦ περὶ τῆς ἐλευθερίας νόμου 
καταλυθέντος οὐδὲν ἔσται τὸ κωλῦον καὶ τὰς αὐτῶν
γυναῖκας καὶ θυγατέρας τὰ αὐτὰ ἐκείνῃ παθεῖν. ταῦτά
τε δὴ καὶ πολλὰ τούτοις ὅμοια ἐπιλογιζόμενοι καὶ πρὸς
ἀλλήλους διαλαλοῦντες ἔκλαιον.
</p>
</div3>
<div3 type="section" n="4">
<p>ὁ δὲ Ἄππιος, οἷα δὴ 
<pb id="v.4p.172"/>
φύσιν τε οὐ φρενήρης ἀνὴρ καὶ ὑπὸ μεγέθους ἐξουσίας
διεφθαρμένος, οἰδῶν τε τὴν ψυχὴν καὶ ζέων τὰ
σπλάγχνα διὰ τὸν ἔρωτα τῆς παιδός, οὔτε τοῖς λόγοις
τῶν ἀπολογουμένων προσεῖχεν οὔτε τοῖς δάκρυσιν αὐτῆς
<milestone unit="reiskpage" n="2247"/>
ἐπεκλᾶτο, τήν τε συμπάθειαν τῶν παρόντων διʼ ὀργῆς ἐλάμβανεν, ὡς αὐτὸς δὴ πλείονος ὢν ἄξιος
ἐλέου καὶ δεινότερα ὑπὸ τῆς δεδουλωμένης αὐτὸν
εὐμορφίας πεπονθώς.
</p>
</div3>
<div3 type="section" n="5">
<p>διὰ δὴ ταῦτα πάντα οἰστρῶν
λόγον τε ὑπέμεινεν εἰπεῖν ἀναίσχυντον, ἐξ οὗ καταφανὴς
ἐγένετο τοῖς ὑπονοοῦσιν, ὅτι τὸ συκοφάντημα
κατὰ τῆς κόρης αὐτὸς ἔγραψε καὶ ἔργον ἐτόλμησε
τυραννικὸν πρᾶξαι καὶ ὠμόν.
</p>
</div3>
</div2>
<div2 type="chapter" n="36">
<div3 type="section" n="1">
<p>
ἔτι γὰρ αὐτῶν λεγόντων ἡσυχίαν γενέσθαι
κελεύσας, ἐπειδὴ σιωπή τʼ ἐγένετο, καὶ πᾶς ὁ
κατὰ τὴν ἀγορὰν ὄχλος τὴν ὁρμὴν ἐλάμβανεν ἐπιθυμίᾳ
γνώσεως τῶν ὑπʼ αὐτοῦ λεχθησομένων προαχθείς,
πολλάκις ἐπιστρέψας τὸ πρόσωπον τῇδε καὶ τῇδε καὶ
τὰ στίφη τῶν ἑταίρων, οἷς διειλήφει τὴν ἀγοράν, τοῖς
<milestone unit="reiskpage" n="2248"/>
</p>
</div3>
<div3 type="section" n="2">
<p>ὄμμασι διαριθμησάμενος τοιάδʼ εἶπεν· ἐγὼ δὲ περὶ
τοῦδε τοῦ πράγματος, ὦ Οὐεργίνιε, καὶ ὑμεῖς οἱ σὺν
τούτῳ παρόντες, οὐ νῦν πρῶτον ἀκήκοα, ἀλλὰ παλαίτερον
ἔτι πρὶν ἢ τήνδε τὴν ἀρχὴν παραλαβεῖν. ὃν
τρόπον δʼ ἔγνων, ἀκούσατε. ὁ πατὴρ ὁ Μάρκου Κλαυδίου
<pb id="v.4p.173"/>
τουδὶ τελευτῶν τὸν βίον ἠξίωσέ με τὸν υἱὸν
αὐτοῦ <del>παῖδα</del> καταλειπόμενον ἐπιτροπεῦσαι· πελάται
δʼ εἰσὶ τῆς οἰκίας ἡμῶν ἐκ προγόνων.
</p>
</div3>
<div3 type="section" n="3">
<p>ἐν δὲ τῷ χρόνῳ 
τῆς ἐπιτροπείας μήνυσις ἐγένετό μοι περὶ τῆς παιδός,
ὡς ὑποβάλοιτο αὐτὴν Νομιτωρία λαβοῦσα παρὰ τῆς 
Κλαυδίου δούλης, καὶ τὸ πρᾶγμα ἐξετάσας ἔμαθον
οὕτως ἔχον. ἐφάπτεσθαι μὲν οὖν ἐμαυτοῦ προσῆκέ
μοι, βέλτιον δὲ ἡγησάμην τούτῳ τὴν ἐξουσίαν καταλιπεῖν,
ὁπότε γένοιτο ἀνήρ, εἴτε βουληθείη τὴν παιδίσκην
ἀπάγειν, εἴτε διαλύσασθαι πρὸς τοὺς τρέφοντας
<milestone unit="reiskpage" n="2249"/>αὐτὴν χρηματισθεὶς ἢ χαρισάμενος.
</p>
</div3>
<div3 type="section" n="4">
<p>ἐν δὲ τοῖς μεταξὺ 
χρόνοις ἐγὼ μὲν εἰς τὰς πολιτικὰς πράξεις ἐγκυλισθεὶς
οὐδὲν ἔτι τῶν Κλαυδίου πραγμάτων εἶχον ἐν φροντίδι.
τούτῳ δʼ, ὡς ἔοικε, τὸν ἴδιον ἐξετάζοντι βίον
καὶ περὶ τῆς παιδίσκης ἡ μήνυσις ἀπεδόθη καθάπερ 
ἐμοὶ πρότερον, καὶ οὐδὲν ἄδικον ἀξιοῖ τὴν ἐκ τῆς
ἑαυτοῦ θεραπαίνης γεγονυῖαν ἀπάγειν βουλόμενος.
</p>
</div3>
<div3 type="section" n="5">
<p>εἰ 
μὲν οὖν ἀλλήλους ἔπεισαν αὐτοί, καλῶς ἂν εἶχεν· ἐπεὶ
δʼ εἰς ἀμφισβήτησιν ἦλθε τὸ πρᾶγμα, μαρτυρῶ τʼ
αὐτῷ ταῦτα καὶ κρίνω εἶναι τοῦτον τῆς παιδίσκης κύριον. 
</p>
</div3>
</div2>
<div2 type="chapter" n="37">
<div3 type="section" n="1">
<p>
ὡς δὲ ταῦτʼ ἤκουσαν, ὅσοι μὲν ἦσαν
ἀκέραιοί τε καὶ τῶν τὰ δίκαια λεγόντων παράκλητοι
τὰς χεῖρας ἄραντες εἰς τὸν οὐρανὸν ἀνέκραγον ὀδυρμῷ
<pb id="v.4p.174"/>
καὶ ἀγανακτήσει μεμιγμένην κραυγήν, οἱ δὲ τῆς ὀλιγαρχίας
κόλακες τὴν ἐπικελεύουσάν τε καὶ θάρσος ἐμποιῆσαι
δυναμένην τοῖς κρατοῦσι φωνήν. ἠρεθισμένης
δὲ τῆς ἀγορᾶς καὶ παντοδαπῶν γεμούσης λόγων τε
καὶ παθῶν σιωπὴν γενέσθαι κελεύσας Ἄππιος ἔλεξεν·
<milestone unit="reiskpage" n="2250"/>
</p>
</div3>
<div3 type="section" n="2">
<p>εἰ μὴ παύσεσθε διαστασιάζοντες τὴν πόλιν καὶ ἀντιστρατηγοῦντες
ἡμῖν οἱ ταραχώδεις, μηδαμῇ χρήσιμοι
μήτʼ ἐν εἰρήνῃ μήτε κατὰ πολέμους, ὑπὸ τῆς ἀνάγκης
σωφρονισθέντες εἴξετε. μὴ τούτους οἴεσθε τοὺς ἐπὶ
τοῦ Καπετωλίου καὶ τῆς ἄκρας φρουροὺς ἐπὶ τοὺς
ἔξωθεν πολεμίους ἡμῖν παρεσκευάσθαι μόνον, ὑμᾶς δὲ
τοὺς ἔνδον ὑποκαθημένους καὶ πάντα σήποντας τὰ τῆς
πόλεως πράγματα ἐάσειν.
</p>
</div3>
<div3 type="section" n="3">
<p>γνώμην δὴ λαβόντες κρείττονα
ἧς ἔχετε νῦν ἄπιτε, οἷς μή τι πρᾶγμα, καὶ
πράσσετε τὰ ἑαυτῶν, εἰ σωφρονεῖτε· σὺ δʼ ἄγου τὴν
παιδίσκην ἔχων, Κλαύδιε, μηδένα δεδοικὼς διʼ ἀγορᾶς·
</p>
</div3>
<div3 type="section" n="4">
<p>οἱ γὰρ Ἀππίου σε προπέμψουσι δώδεκα πελέκεις. ὡς
δὲ ταῦτʼ εἶπεν, οἱ μὲν ἄλλοι στένοντες καὶ τὰ μέτωπα
παίοντες καὶ τὰ δάκρυα κατέχειν οὐ δυνάμενοι παρεχώρουν
ἐκ τῆς ἀγορᾶς, ὁ δὲ Κλαύδιος ἀπῆγε τὴν
παῖδα τῷ πατρὶ περιπεπλεγμένην καὶ καταφιλοῦσαν
καὶ ταῖς ἡδίσταις φωναῖς ἀνακαλοῦσαν. ἐν τοιούτοις
<milestone unit="reiskpage" n="2251"/>
δὴ κακοῖς Οὐεργίνιος ὢν ἔργον εἰς νοῦν βάλλεται
πατρὶ μὲν ταλαίπωρον καὶ πικρόν, ἐλευθέρῳ δʼ ἀνδρὶ
</p>
</div3>
<div3 type="section" n="5">
<p> καὶ μεγαλόφρονι πρέπον. αἰτησάμενος γὰρ ἐξουσίαν
ἀσπάσασθαι τὴν θυγατέρα τοὺς τελευταίους ἀσπασμοὺς
ἐπʼ ἐξουσίας καὶ διαλεχθῆναι μόνῃ μόνος, ὁπόσα βούλεται,
<pb id="v.4p.175"/>
πρὶν ἐκ τῆς ἀγορᾶς αὐτὴν ἀπαχθῆναι, συγχωρήσαντος
τοῦ στρατηγοῦ καὶ τῶν ἐχθρῶν μικρὸν ἀναχωρησάντων
ὑπολαβὼν εἰς τὴν ἐκλυομένην τε καὶ
καταρρέουσαν καὶ κατέχουσαν τέως μὲν ἀνεκαλεῖτό τε
καὶ κατεφίλει καὶ τὰς λιβάδας ἐξέματτε τῶν δακρύων, 
ἔπειτα κατὰ μικρὸν ὑπάγων, ὡς ἦν ἐγγὺς ἐργαστηρίου
μαγειρικοῦ, μάχαιραν ἐξαρπάσας ἀπὸ τῆς τραπέζης
παίει τὴν θυγατέρα διὰ τῶν σπλάγχνων τοσοῦτον
εἰπών·
</p>
</div3>
<div3 type="section" n="6">
<p>ἐλευθέραν σε καὶ εὐσχήμονα, τέκνον, ἀποστέλλω
<milestone unit="reiskpage" n="2252"/>τοῖς κατὰ γῆς προγόνοις· ζῶσα γὰρ ταῦτα 
οὐκ ἐξῆν ἔχειν ἀμφότερα διὰ τὸν τύραννον. κραυγῆς
δὲ γενομένης ᾑμαγμένην ἔχων τὴν σφαγίδα καὶ αὐτὸς
ἀνάμεστος αἵματος γενόμενος, ᾧ προσέφυρεν αὐτὸν ἡ
σφαγὴ τῆς κόρης, ἔθει διὰ τῆς πόλεως ἐμμανὴς ἐπὶ
</p>
</div3>
<div3 type="section" n="7">
<p>τὴν ἐλευθερίαν τοὺς πολίτας καλῶν. διεκπαισάμενος 
δὲ τὰς πύλας ἀνέβη τὸν ἵππον, ὃς ἦν παρεσκευασμένος
αὐτῷ, καὶ συνέτεινεν ἐπὶ τὸ στρατόπεδον, Ἰκιλίου τε
καὶ Νομιτωρίου τῶν ἀγαγόντων αὐτὸν ἐκ τοῦ χάρακος
νεανίσκων καὶ τότε συμπροπεμπόντων. ἠκολούθει δʼ
αὐτοῖς καὶ ἄλλος ὄχλος δημοτῶν οὐκ ὀλίγος, ὥστε 
τοὺς σύμπαντας ἀμφὶ τετρακοσίους γενέσθαι.
<pb id="v.4p.176"/>
</p>
</div3>
</div2>
<div2 type="chapter" n="38">
<div3 type="section" n="1">
<p>
ὁ δὲ Ἄππιος, ὡς τὸ περὶ τὴν κόρην
ἐπέγνω πάθος, ἀναπηδᾷ τε ἀπὸ τοῦ δίφρου καὶ διώκειν
τὸν Οὐεργίνιον ἐβούλετο πολλὰ καὶ λέγων καὶ πράττων
<milestone unit="reiskpage" n="2253"/>
ἄκοσμα. περιστάντων δʼ αὐτὸν τῶν φίλων καὶ
μηδὲν ἐξαμαρτάνειν ἀξιούντων ἀπῄει πρὸς ἅπαντας
ἀγανακτῶν.
</p>
</div3>
<div3 type="section" n="2">
<p>ἤδη δʼ αὐτῷ κατʼ οἰκίαν ὄντι προσαγγέλλουσι
τῶν ἑταίρων τινές, ὅτι περὶ τὸ πτῶμα τῆς κόρης
Ἰκίλιός τε ὁ κηδεστὴς καὶ Νομιτώριος ὁ θεῖος σὺν
τοῖς ἄλλοις ἑταίροις τε καὶ συγγενέσιν ἑστῶτες ῥητὰ
καὶ ἄρρητα κατʼ αὐτοῦ λέγουσι καὶ καλοῦσι τὸν δῆμον
ἐπὶ τὴν ἐλευθερίαν.
</p>
</div3>
<div3 type="section" n="3">
<p>ὁ δʼ ὑπʼ ὀργῆς ὡς εἶχε πέμπει
τῶν ῥαβδούχων τινὰς κελεύσας ἀπάγειν εἰς τὸ δεσμωτήριον
τοὺς κεκραγότας καὶ τὸ πτῶμα μεταφέρειν ἐκ
τῆς ἀγορᾶς· ἀφρονέστατον πρᾶγμα ποιῶν καὶ τοῖς τότε
καιροῖς ἥκιστα ἁρμόττον. δέον γὰρ ἀποθεραπεύειν τὸν
ὄχλον ὀργῆς εἰληφότα δικαίαν πρόφασιν, εἴξαντα μὲν
ἐν τῷ παραχρῆμα χρόνῳ, ὕστερον δὲ τὰ μὲν ἀπολογούμενον,
τὰ δὲ παραιτούμενον, τὰ δʼ ἑτέραις τισὶν εὐεργεσίαις
ἀναλαβόντα, ἐπὶ τὸ βιαιότερον ἐνεχθεὶς εἰς
 ἀπόνοιαν αὐτοὺς ἠνάγκασε τραπέσθαι.
</p>
</div3>
<div3 type="section" n="4">
<p>οὐ γὰρ ἀνέσχοντο
<milestone unit="reiskpage" n="2254"/>
τῶν ἐπιβαλλομένων ἕλκειν τὴν νεκρὰν ἢ τοὺς
ἄνδρας εἰς τὸ δεσμωτήριον ἀπάγειν, ἀλλʼ ἐμβοήσαντες
ἑαυτοῖς σὺν ὠθισμῷ τε καὶ πληγαῖς τῶν βιαζομένων
ἐξέβαλον αὐτοὺς ἐκ τῆς ἀγορᾶς. ὥστʼ ἠναγκάσθη ἀκούσας
<pb id="v.4p.177"/>
ταῦθʼ ὁ Ἄππιος ἅμα συχνοῖς ἑταίροις καὶ πελάταις
εἰς τὴν ἀγορὰν πορεύεσθαι παίειν κελεύων καὶ ἀνείργειν
ἐκποδὼν τοὺς ἐν τοῖς στενωποῖς. πυθόμενοι δὲ 
τὴν διάνοιαν αὐτοῦ τῆς ἐξόδου Οὐαλέριός τε καὶ
</p>
</div3>
<div3 type="section" n="5">
<p>Ὁράτιος, οὓς ἔφην ἡγεμονικωτάτους εἶναι τῶν ἀντιποιουμένων 
τῆς ἐλευθερίας, πολλὴν καὶ ἀγαθὴν νεότητα
περὶ αὑτοὺς ἄγοντες ἵστανται πρὸ τοῦ νεκροῦ
καὶ ἐπειδὴ πλησίον αὐτῶν οἱ περὶ τὸν Ἄππιον ἐγίνοντο,
πρῶτον μὲν εἰς λόγους ἐπαχθεῖς καὶ προπηλακιστὰς
κατὰ τῆς ἐξουσίας αὐτῶν ἐχώρουν, ἔπειτα 
καὶ τὰ ἔργα ὅμοια τοῖς λόγοις παρείχοντο παίοντές τε
καὶ ἀνατρέποντες τοὺς ὁμόσε χωροῦντας.
</p>
</div3>
</div2>
<div2 type="chapter" n="39">
<div3 type="section" n="1">
<p>
ὁ δʼ Ἄππιος ἀδημονῶν ἐπὶ τῷ παρʼ
<milestone unit="reiskpage" n="2255"/>ἐλπίδα τῆς κολάσεως καὶ οὐκ ἔχων, ὅ τι χρήσεται τοῖς
ἀνδράσι τὴν ὀλεθριωτάτην ἔγνω βαδίζειν ὁδόν. ὡς 
γὰρ ἔτι τοῦ πλήθους αὐτῷ διαμένοντος οἰκείου ἀναβὰς
ἐπὶ τοῦ Ἡφαίστου τὸ ἱερὸν ἐκάλει τὸν δῆμον εἰς
ἐκκλησίαν καὶ κατηγορεῖν ἐπειρᾶτο τῶν ἀνδρῶν παρανομίαν
τε καὶ ὕβριν, ἐξουσίᾳ δημαρχικῇ καὶ ἐλπίδι
κούφῃ ἐπαιρόμενος, ὅτι συναγανακτήσας ὁ δῆμος αὐτῷ
</p>
</div3>
<div3 type="section" n="2">
<p>παρήσει ῥῖψαι τοὺς ἄνδρας κατὰ τῆς πέτρας. οἱ δὲ 
περὶ τὸν Οὐαλέριον ἕτερον τόπον τῆς ἀγορᾶς καταλαβόμενοι
καὶ τὸ πτῶμα τῆς παρθένου θέντες, ὅθεν
ὑπὸ πάντων ὀφθήσεσθαι ἔμελλεν, ἑτέραν συνῆγον ἐκκλησίαν
καὶ πολλὴν ἐποιοῦντο τοῦ τʼ Ἀππίου καὶ τῶν 
ἄλλων ὀλιγαρχῶν κατηγορίαν.
</p>
</div3>
<div3 type="section" n="3">
<p>ἔμελλέ τε, ὅπερ εἰκὸς 
<pb id="v.4p.178"/>
ἦν, οὓς μὲν τὸ ἀξίωμα τῶν ἀνδρῶν, οὓς δʼ ὁ τῆς
κόρης ἔλεος δεινὰ καὶ πέρα δεινῶν διὰ τὸ ἀτυχὲς
κάλλος παθούσης, οὓς δʼ αὐτὸς ὁ τῆς ἀρχαίας καταστάσεως
<milestone unit="reiskpage" n="2256"/>
πόθος εἰς ταύτην τὴν ἐκκλησίαν παρακαλῶν
πλείους τῶν ἑτέρων συνάξειν, ὥστʼ ὀλίγους τινὰς ὑπολειφθῆναι
περὶ τὸν Ἄππιον, αὐτοὺς δὴ τοὺς ὀλιγαρχικούς,
ἐν οἷς ἦσάν τινες οὐκέτι τῆς ὀλιγαρχικῆς
αὐτῶν ἀκροώμενοι, διὰ πολλὰς προφάσεις, ἀλλʼ, εἰ
γένοιτο ἰσχυρὰ τὰ τῶν ἐναντίων, ἄσμενοι χωρήσειν ἐπʼ
</p>
</div3>
<div3 type="section" n="4">
<p> ἐκείνους. ἐρημούμενον δὴ θεωρῶν ἑαυτὸν ὁ Ἄππιος
ἠναγκάσθη μεταγνῶναι καὶ ἀπελθεῖν ἐκ τῆς ἀγορᾶς,
ὃ καὶ μάλιστʼ ὤνησεν αὐτόν. ἐπιβαλλόμενος γὰρ ὑπὸ
τοῦ δημοτικοῦ πλήθους καλὰς ἔτισεν <add>ἂν</add> αὐτῷ τὰς
δίκας.
</p>
</div3>
<div3 type="section" n="5">
<p>μετὰ τοῦτʼ ἐξουσίας ὅσης ἐβούλοντο τυχόντες
οἱ περὶ τὸν Οὐαλέριον ἐνεφοροῦντο τῶν κατʼ ὀλιγαρχίας
λόγων καὶ τοὺς ἔτι ἐνδοιάζοντας ἐξεδημαγώγουν.
ἔτι δὲ μᾶλλον ἐξηλλοτρίωσαν τὸν πολιτικὸν ὄχλον οἱ
<milestone unit="reiskpage" n="2257"/>
τῆς κόρης συγγενεῖς κλίνην τε κομίσαντες εἰς τὴν
ἀγορὰν καὶ τὸν ἄλλον κόσμον τὸν ἐπιτάφιον οἷον
ἐδύναντο πολυτελέστατον παρασκευάσαντες, καὶ τὴν
ἐκφορὰν τοῦ σώματος διὰ τῶν ἐπιφανεστάτων τῆς
πόλεως ποιησάμενοι στενωπῶν, ὅθεν ὑπὸ πλείστων
ὀφθήσεσθαι ἔμελλον.
</p>
</div3>
<div3 type="section" n="6">
<p>ἐξεπήδων γὰρ ἐκ τῶν οἰκιῶν
γυναῖκές τε καὶ παρθένοι τὸ πάθος ἀποδυρόμεναι, αἱ
μὲν ἄνθη καὶ στεφάνους βάλλουσαι κατὰ τῆς κλίνης,
αἱ δὲ τελαμῶνας ἢ μίτρας, αἱ δὲ ἀθύρματα <del>κόμης</del>
<pb id="v.4p.179"/>
παρθενικά, καί που τινὲς καὶ πλοκάμων ἀποκειράμεναι
βοστρύχους.
</p>
</div3>
<div3 type="section" n="7">
<p>ἄνδρες τε συχνοὶ λαμβάνοντες ἐκ τῶν 
πλησίον ἐργαστηρίων τὰ μὲν ὠνῇ, τὰ δὲ χάριτι συνεπεκόσμουν
τοῖς προσφόροις δωρήμασι τὴν ἐκκομιδήν,
ὥστε περιβόητον ἀνὰ τὴν πόλιν γενέσθαι τὸ κῆδος, 
καὶ προθυμίαν ἅπαντας καταλαβεῖν τῆς τῶν ὀλιγαρχικῶν
<milestone unit="reiskpage" n="2258"/>καταλύσεως. ἀλλʼ οἱ φρονοῦντες τὰ τῆς ὀλιγαρχίας
ὅπλα ἔχοντες μέγα παρεῖχον αὐτοῖς δέος, οἵ τε
περὶ τὸν Οὐαλέριον οὐκ ἠξίουν αἵματι πολιτικῷ τὸ
νεῖκος διαιρεῖν. 
</p>
</div3>
</div2>
<div2 type="chapter" n="40">
<div3 type="section" n="1">
<p>
τὰ μὲν δὴ κατὰ πόλιν ἐν τοιαύταις ἦν
ταραχαῖς. Οὐεργίνιος δʼ, ὃν ἔφην αὐτόχειρα γενέσθαι
τῆς ἑαυτοῦ θυγατρός, ἀπὸ ῥυτῆρος ἐλαύνων τὸν ἵππον
ἀφικνεῖται περὶ λύχνων ἁφὰς ἐπὶ τὸν πρὸς Ἀλγιδῷ
χάρακα, τοιοῦτος οἷος ἐκ τῆς πόλεως ἐξέδραμεν, αἵματι 
πεφυρμένος ἅπας καὶ τὴν μαγειρικὴν σφαγίδα διὰ
</p>
</div3>
<div3 type="section" n="2">
<p>χειρὸς ἔχων. ἰδόντες δʼ αὐτὸν οἱ πρὸ τοῦ στρατοπέδου 
τὰς φυλακὰς φυλάττοντες ἐν ἀπόρῳ τʼ ἦσαν ὅ τι
πέπονθεν εἰκάσαι, καὶ παρηκολούθουν ὡς ἀκουσόμενοι
μέγα πρᾶγμα καὶ δεινόν. ὁ δὲ τέως μὲν ἐπορεύετο 
κλαίων καὶ διασημαίνων τοῖς ὁμόσε χωροῦσιν ἀκολουθεῖν·
<milestone unit="reiskpage" n="2259"/>ἐξέτρεχον δʼ ἐκ τῶν σκηνῶν ἃς διεπορεύετο
μεταξὺ δειπνοῦντες ἅπαντες ἀθρόοι φανοὺς ἔχοντες
καὶ λαμπάδας, ἀγωνίας πλήρεις καὶ θορύβου περιεχόμενοι
<pb id="v.4p.180"/>
</p>
</div3>
<div3 type="section" n="3">
<p>περὶ αὐτὸν ἠκολούθουν. ἐπεὶ δʼ εἰς τὸν ἀναπεπταμένον
τοῦ στρατοπέδου τόπον ἦλθεν, ἐπὶ μετεώρου
τινὸς στάς, ὥσθʼ ὑπὸ πάντων ὁρᾶσθαι, διηγεῖτο
τὰς καταλαβούσας αὐτὸν συμφοράς, μάρτυρας τῶν λόγων
παρεχόμενος τοὺς σὺν αὐτῷ παρόντας ἐκ τῆς
πόλεως. ὡς δὲ κατέμαθεν ὀλοφυρομένους τε πολλοὺς
καὶ δακρύοντας, εἰς ἱκεσίας καὶ δεήσεις αὐτῶν ἐτράπετο,
μὴ περιιδεῖν μήτʼ αὐτὸν ἀτιμώρητον γενόμενον μήτε
τὴν πατρίδα προπηλακιζομένην. λέγοντι δʼ αὐτῷ ταῦτα
πολὺ τὸ βουλόμενον ἐξ ἁπάντων ἀκούειν καὶ ἐπικελευόμενον
λέγειν ἐγίνετο.
</p>
</div3>
<div3 type="section" n="4">
<p>τοιγάρτοι καὶ θρασύτερον
ἤδη καθήπτετο τῆς ὀλιγαρχίας διεξιών, ὡς πολλῶν
μὲν ἀφείλοντο τὰς οὐσίας οἱ δέκα, πολλῶν δὲ πληγαῖς
ᾐκίσαντο τὰ σώματα, παμπόλλους δὲ φυγεῖν ἠνάγκασαν
ἐκ τῆς πατρίδος οὐδὲν ἀδικήσαντας, γυναικῶν τε ὕβρεις
καὶ παρθένων ἐπιγάμων ἁρπαγὰς καὶ παίδων ἐλευθέρων
<milestone unit="reiskpage" n="2260"/>
προπηλακισμοὺς καὶ τὰς ἄλλας αὐτῶν παρανομίας
τε καὶ ὠμότητας ἐκλογιζόμενος·
</p>
</div3>
<div3 type="section" n="5">
<p>καὶ ταῦτʼ, ἔφη, προπηλακίζουσιν
ἡμᾶς οἱ μήτε νόμῳ τὴν ἐξουσίαν ἔχοντες
μήτε ψηφίσματι βουλῆς ἢ δήμου συγχωρήματι λαβόντες,
 —  ὁ γὰρ ἐνιαύσιος αὐτοῖς τῆς ἀρχῆς χρόνος, ὃν
ἐχρῆν αὐτοὺς ἄρξαντας ἑτέροις παραδοῦναι τὰ κοινά,
παρελήλυθεν,  —  ἀλλʼ ἐκ τοῦ βιαιοτάτου τῶν τρόπων,
πολλὴν δειλίαν καὶ μαλακίαν καταγνόντες ἡμῶν ὥσπερ
 γυναικῶν.
</p>
</div3>
<div3 type="section" n="6">
<p>εἰσελθέτω δὴ λογισμὸς ἕκαστον ὑμῶν ὧν
τʼ αὐτὸς πέπονθε καὶ ὧν οἶδεν ἑτέρους παθόντας· καὶ
εἴ τις ὑμῶν δελεαζόμενος ὑπʼ αὐτῶν ἡδοναῖς τισιν ἢ
χάρισιν οὐ πεφόβηται τὴν ὀλιγαρχίαν οὐδὲ δέδοικε,
<pb id="v.4p.181"/>
μὴ καὶ ἐπʼ αὐτὸν ἔλθοι ποτὲ σὺν χρόνῳ τὰ δεινά,
μαθὼν ὅτι τυράννοις οὐδέν ἐστι πιστόν, οὐδʼ ἀπʼ
εὐνοίας αἱ τῶν κρατούντων δίδονταί τισι χάριτες, καὶ
</p>
</div3>
<div3 type="section" n="7">
<p>πάντα τὰ ὅμοια τούτοις, μεταγνώτω· καὶ μιᾷ διανοίᾳ
<milestone unit="reiskpage" n="2261"/>χρησάμενοι πάντες ἐλευθεροῦτε ἀπὸ τῶν τυράννων τὴν 
πατρίδα, ἐν ᾗ θεῶν τε ὑμῖν ἱερὰ ἵδρυται καὶ θῆκαι
προγόνων εἰσίν, οὓς ὑμεῖς τιμᾶτε μετὰ θεούς, καὶ
γηραιοὶ πατέρες τροφεῖα πολλὰ καὶ ἄξια τῶν πόνων
ἀπαιτοῦντες, γυναῖκές τε κατὰ νόμους ἐγγυηθεῖσαι καὶ·
θυγατέρες ἐπίγαμοι φροντίδος οὐ μικρᾶς δεόμεναι τοῖς 
ἔχουσι καὶ γοναὶ παίδων ἀρρένων, οἷς ὀφείλεται <add>τὰ</add>
</p>
</div3>
<div3 type="section" n="8">
<p>δίκαια φύσεως προγόνων. οἰκίας γὰρ δὴ καὶ κλήρους 
καὶ χρήματα σὺν πολλοῖς κτηθέντα πόνοις ὑπὸ πατέρων
καὶ ὑμῶν αὐτῶν σιωπῶ· ὧν οὐδὲν ὑμῖν ἔξεστι
βεβαίως ἔχειν, ἕως ἂν ὑπὸ τῶν δέκα τυραννῆσθε. 
</p>
</div3>
</div2>
<div2 type="chapter" n="41">
<div3 type="section" n="1">
<p>
οὔτε σωφρόνων οὔτε γενναίων ἐστὶν ἀνθρώπων
τὰ μὲν ἀλλότρια κτᾶσθαι διʼ ἀνδραγαθίαν,
τὰ δʼ οἰκεῖα περιορᾶν ἀπολλύμενα διὰ μαλακίαν οὐδὲ
πρὸς μὲν Αἰκανοὺς καὶ Οὐολούσκους καὶ Σαβίνους
καὶ τοὺς ἄλλους περιοίκους ἅπαντας πολεμεῖν μακροὺς
<milestone unit="reiskpage" n="2262"/>καὶ ἀδιαλείπτους πολέμους ὑπὲρ ἀρχῆς καὶ δυναστείας,
πρὸς δὲ τοὺς παρὰ νόμον ἄρχοντας ὑμῶν μὴ θέλειν
ἄρασθαι τὰ ὅπλα ὑπὲρ ἀσφαλείας τε καὶ ἐλευθερίας.
<pb id="v.4p.182"/>
</p>
</div3>
<div3 type="section" n="2">
<p>οὐκ ἀναλήψεσθε τὸ φρόνημα τῆς πατρίδος; οὐ παραστήσεται
λογισμὸς ὑμῖν τῆς ἀρετῆς τῶν γονέων ἄξιος,
οἳ διὰ μιᾶς γυναικὸς ὕβριν ὑφʼ ἑνὸς τῶν Ταρκυνίου
παίδων ὑβρισθείσης καὶ διὰ τὴν συμφορὰν ταύτην
ἑαυτὴν διαχρησαμένης, οὕτως ἠγανάκτησαν ἐπὶ τῷ
πάθει καὶ παρωξύνθησαν καὶ κοινὴν ἀπάντων ἡγήσαντο
τὴν ὕβριν, ὥστʼ οὐ μόνον Ταρκύνιον ἐξέβαλον
ἐκ τῆς πόλεως, ἀλλὰ καὶ τὸ βασιλικὸν πολίτευμα κατέλυσαν,
καὶ τὸ λοιπὸν ἀπεῖπον μηδένα Ῥωμαίων ἄρχειν
διὰ βίου τὴν ἀνυπεύθυνον ἀρχήν, αὐτοί τε τοὺς μεγίστους
ὀμόσαντες ὅρκους, καὶ κατὰ τῶν ἐγγόνων ἀράς,
</p>
</div3>
<div3 type="section" n="3">
<p>ἐάν τι παρὰ ταῦτα ποιῶσι, καταρασάμενοι; ἔπειτʼ
ἐκεῖνοι μὲν ἑνὸς οὐκ ἤνεγκαν ἀκολάστου μειρακίου
τυραννικὴν ὕβριν εἰς ἓν σῶμα ἐλεύθερον γενομένην,
ὑμεῖς δὲ πολυκέφαλον τυραννίδα πάσῃ παρανομίᾳ τε
<milestone unit="reiskpage" n="2263"/>
καὶ ἀσελγείᾳ χρωμένην καὶ ἔτι μᾶλλον χρησομένην,
</p>
</div3>
<div3 type="section" n="4">
<p>ἐὰν νῦν ἀνάσχησθε, ὑπομενεῖτε; οὐκ ἐμοὶ μόνῳ θυγάτηρ
ἐγένετο διαφέρουσα τὴν ὄψιν ἑτέρων, ἣν ἀπὸ
τοῦ φανεροῦ βιάζεσθαι καὶ προπηλακίζειν Ἄππιος ἐπεβάλετο,
ἀλλὰ καὶ ὑμῶν εἰσι πολλαὶ τοῖς μὲν θυγατέρες,
τοῖς δὲ γαμεταί, τοῖς δὲ νεανίαι παῖδες εὐπρεπεῖς,
οὓς τί κωλύσει πρὸς ἄλλου τινὸς τῶν δέκα
τυράννων ἢ πρὸς αὐτοῦ τοῦ Ἀππίου ταὐτὰ παθεῖν;
εἰ μή τις ἄρα θεῶν ἐστιν ἐγγυητής, ὡς, ἐὰν τὰς ἐμὰς
ταύτας συμφορὰς ἀτιμωρήτους ἐάσητε, οὐκ ἐφʼ ὑμῶν
πολλοὺς τὰ ὅμοια δεινὰ ἥξει, ἀλλὰ μέχρι τῆς ἐμῆς
<pb id="v.4p.183"/>
θυγατρὸς ὁ τυραννικὸς ἔρως προελθὼν στήσεται, καὶ
περὶ τὰ λοιπὰ σώματα παίδων τε καὶ παρθένων
σωφρονήσει. πολλῆς μέντοι μωρίας καὶ σκαιότητος, 
σαφῶς ἴστε, τὰ νοούμενα ταῦθʼ ὡς οὐκ ἔσται λέγειν.
</p>
</div3>
<div3 type="section" n="5">
<p>
<milestone unit="reiskpage" n="2264"/>ἀόριστοι γὰρ αἱ τῶν τυράννων ἐπιθυμίαι κατὰ τὸ 
εἰκός, οἷα δὴ μήτε νόμον ἔχουσαι κωλυτὴν μήτε φόβον.
ἐμοί τε δὴ πράττοντες τιμωρίαν δικαίαν καὶ ὑμῖν αὐτοῖς
ἀσφάλειαν, ἵνα μὴ ταὐτὰ πάθητε, παρασκευαζόμενοι
διαρρήξατε ἤδη ποτὲ τοὺς χαλινούς, ὦ σχέτλιοι·
</p>
</div3>
<div3 type="section" n="6">
<p>ἀναβλέψατε ὀρθοῖς ὄμμασι πρὸς τὴν ἐλευθερίαν. ἐπὶ 
τίνι γὰρ ἑτέρᾳ προφάσει μᾶλλον ἀγανακτήσετε ἢ ταύτῃ,
ὅτε τὰς τῶν πολιτῶν θυγατέρας ὡς δούλας ἀπάγουσιν
οἱ τύραννοι καὶ μετὰ μαστίγων νυμφαγωγοῦσιν; ἐν
ποίῳ δὲ τὸ ἐλεύθερον φρόνημα ἀναλήψεσθε καιρῷ
τὸν νῦν παρέντες, ἐν ᾧ τὰ ὅπλα περὶ τοῖς σώμασιν ἔχετε; 
</p>
</div3>
</div2>
<div2 type="chapter" n="42">
<div3 type="section" n="1">
<p>
ἔτι δʼ αὐτοῦ λέγοντος ἀνεβόησαν οἱ
πολλοὶ τιμωρήσειν ὑπισχνούμενοι καὶ τοὺς ἡγεμόνας
τῶν λόχων ἐξ ὀνόματος ἐκάλουν ἀξιοῦντες ἔργου ἔχεσθαι,
<milestone unit="reiskpage" n="2265"/>καὶ ἐκ τοῦ φανεροῦ πολλοὶ παριόντες ἐθάρρουν 
λέγειν, εἴ τι δεινὸν ἦσαν πεπονθότες.
</p>
</div3>
<div3 type="section" n="2">
<p>μαθόντες δὲ 
τὰ γενόμενα οἱ πέντε ἄνδρες, οὓς ἔφην ἡγεῖσθαι τῶν
ταγμάτων, δείσαντες, μή τις ἐπʼ αὐτοὺς τῶν ὄχλων
ὁρμὴ γένηται, συνέδραμον εἰς τὸ στρατήγιον πάντες
καὶ μετὰ τῶν φίλων ἐσκόπουν, ὅπως παύσουσι τὴν 
ταραχήν, τὰ οἰκεῖα ὅπλα περιστησάμενοι.
</p>
</div3>
<div3 type="section" n="3">
<p>ὡς δʼ ἐπύθοντο 
<pb id="v.4p.184"/>
ἀπεληλυθότας ἐπὶ τὰς σκηνὰς λήξαντά τε καὶ
παυσάμενον τὸν θόρυβον, ἀγνοοῦντες, ὅτι τῶν ἑκατοντάρχων
τοῖς πλείοσι δεδογμένον ἦν διʼ ἀπορρήτων
συνωμοσιῶν ἀπόστασιν πράττειν καὶ συνελευθεροῦν
τὴν πατρίδα, ἔκριναν, ἐπειδὰν ἡμέρα τάχιστα γένηται,
τὸν μὲν ἐκταράττοντα τοὺς ὄχλους Οὐεργίνιον συλλαβόντας
ἔχειν ἐν φυλακῇ, τὰς δὲ δυνάμεις ἀναστήσαντας
ἐκ τοῦ χάρακος ἄγειν ἐπὶ τοὺς πολεμίους, καὶ τὴν
κρατίστην αὐτῶν τῆς χώρας ἐγκαθημένους δῃοῦν, περὶ
τῶν ἐν τῇ πόλει πραττομένων μηδὲν τοὺς σφετέρους
ἔτι ἐῶντας πολυπραγμονεῖν, τὰ μὲν διὰ τὰς ὠφελείας,
τὰ δὲ διὰ τοὺς ἐσομένους ὑπὲρ αὐτῶν ἑκάστοτε ἀγῶνας.
<milestone unit="reiskpage" n="2266"/>
</p>
</div3>
<div3 type="section" n="4">
<p>ἐγίνετο δʼ αὐτοῖς οὐδὲν τῶν ἐκ διαλογισμοῦ· οὐδὲ γὰρ
τὸν Οὐεργίνιον εἴασαν οἱ λοχαγοὶ καλούμενον εἰς τὸ
στρατήγιον ἀπελθεῖν, ὑποπτεύ<del>οντες, μή τι πάθοι δεινόν,
ἀλλὰ καὶ τὸν</del> διαληφθέντ<del>α λόγον, ὡς</del> ἐπὶ τοὺς
πολεμίους ἀγαγεῖν τοὺς λόχους ἐβούλοντο, <del>κατωνείδιζον</del>
λέγοντες· ὡς καλῶς ἡμῶν ἐστρατηγήκατε καὶ πρότερον,
ἵνα καὶ νῦν λαβόντες ἐλπίδας ἀκολουθῶμεν
ὑμῖν, οἵτινες ὅσην οὔπω πρότερον ἕτεροι Ῥωμαίων
<pb id="v.4p.185"/>
ἡγεμόνες ἔκ τʼ αὐτῆς ἄγοντες τῆς πόλεως στρατιὰν
καὶ ἀπὸ τῶν συμμάχων ἀγείραντες, οὔτε <del>τινὰ νίκην
ἢ βλάβην ἐποιήσατε κατὰ</del> τῶν ἐχθρῶν, ἀλλὰ διʼ ἀνανδρίαν
τε καὶ ἀπειρίαν <del>ἀπεδείξασθε, κακῶς</del> στρατοπεδευσάμενοι,
καὶ τὴν ἑαυτῶν χώραν ὡς ὑπὸ τῶν
<milestone unit="reiskpage" n="2267"/>πολεμίων <del>καταδῃωθεῖσαν</del> πτωχοὺς καὶ ἀπόρους ἡμᾶς
ἐποιήσατε ἁπάντων, ὅσοι κ<del>ρατοῦντες τοῖς ὅπλοις τῶν
ἐναντίων</del> ἐνικῶμεν ταῖς μάχαις, ὅτε ὑμῶν κρείττους
ἦσαν στρατηγοί· τρόπαιά τε καθʼ ἡμῶν ἀνιστᾶσι καὶ
σκηνὰς καὶ ἀνδράποδα καὶ ὅπλα καὶ χρήματα διηρπακότες 
ἔχουσι τὰ ἡμέτερα.
</p>
</div3>
</div2>
<div2 type="chapter" n="43">
<div3 type="section" n="1">
<p>
ὁ δὲ Οὐεργίνιος ὑπό τʼ ὀργῆς καὶ ἐκ
τοῦ μηδὲν ἔτι δεδοικέναι τοὺς ἡγεμόνας αὐθαδέστερον
αὐτῶν καθήπτετο λυμεῶνας τε καὶ ὀλέθρους τῆς πατρίδος
ἀποκαλῶν καὶ παραινῶν τοῖς λοχαγοῖς ἅπασιν 
ἀραμένους τὰ σημεῖα οἴκαδε ἀπάγειν τὴν στρατιάν.
</p>
</div3>
<div3 type="section" n="2">
<p>ὀρρωδούντων δʼ ἔτι τῶν πολλῶν τὰ ἱερὰ σημεῖα κινεῖν, 
ἔπειτα τοὺς ἡγεμόνας καὶ τοὺς στρατηγοὺς καταλιπεῖν
οὔτε ὅσιον οὔτʼ ἀσφαλὲς εἶναι πᾶσι νομιζόντων· ὅ τε
<milestone unit="reiskpage" n="2268"/>γὰρ ὅρκος ὁ στρατιωτικός, ὃν ἁπάντων μάλιστα ἐμπεδοῦσι 
Ῥωμαῖοι, τοῖς στρατηγοῖς ἀκολουθεῖν κελεύει
τοὺς στρατευομένους, ὅποι ποτʼ ἂν ἄγωσιν, ὅ τε νόμος
<pb id="v.4p.186"/>
ἀποκτείνειν ἔδωκε τοῖς ἡγεμόσιν ἐξουσίαν τοὺς ἀπειθοῦντας·
</p>
</div3>
<div3 type="section" n="3">
<p>ἢ τὰ σημεῖα καταλιπόντας ἀκρίτως· ταῦτα
δὴ διʼ εὐλαβείας αὐτοὺς ἔχοντας ὁρῶν Οὐεργίνιος ἐδίδασκεν,
ὅτι λέλυκεν αὐτῶν τὸν ὅρκον ὁ νόμος, ἐπειδὴ
νόμῳ μὲν ἀποδειχθέντα δεῖ τὸν στρατηγὸν ἄρχειν τῶν
δυνάμεων, ἡ δὲ τῶν δέκα ἀνδρῶν ἐξουσία παράνομος
ἦν ὑπερβαλοῦσα τὸν ἐνιαύσιον χρόνον, εἰς ὃν ἀπεδείχθη.
τὸ δὲ τοῖς μὴ κατὰ νόμον ἄρχουσι ποιεῖν τὸ
κελευόμενον οὐκ εὐπείθειαν εἶναι καὶ εὐσέβειαν, ἀλλʼ
</p>
</div3>
<div3 type="section" n="4">
<p> ἄνοιαν καὶ μανίαν. ταῦτʼ ἀκούσαντες ὀρθῶς λέγεσθαι
ἡγούμενοι καὶ παρακελευόμενοί τε ἀλλήλοις καί τι καὶ
θάρσος ἐκ τοῦ δαιμονίου λαβόντες αἴρονται τὰ σημεῖα
καὶ προῆγον ἐκ τοῦ χάρακος. ἔμελλον δʼ, ὅπερ εἰκὸς
ἐν ποικίλοις τʼ ἤθεσι καὶ οὐχ ἅπασι τὰ κράτιστα διανοουμένοις,
ἔσεσθαί τινες οἱ μένοντες ἅμα τοῖς ὀλιγάρχαις
καὶ στρατιῶται καὶ λοχαγοί, πλὴν οὐ τοσοῦτοι τὸ
</p>
</div3>
<div3 type="section" n="5">
<p>πλῆθος, ἀλλʼ ἐλάττους παρὰ πολὺ τῶν ἑτέρων. οἱ δʼ
<milestone unit="reiskpage" n="2269"/>
ἐξελθόντες ἐκ τοῦ στρατοπέδου διʼ ὅλης ἡμέρας ἐπιπορευθέντες
ἑσπέρας καταλαβούσης παρῆσαν εἰς τὴν
πόλιν οὐδενὸς ἐξαγγείλαντος αὐτῶν τὴν ἔφοδον, καὶ
συνετάραξαν τοὺς ἔνδον οὐ μετρίως πολέμιον οἰομένους
στρατὸν εἰσεληλυθέναι· κραυγή τε καὶ δρόμος ἄτακτος
ἀνὰ τὴν πόλιν ἦν. οὐ μὴν ἐπὶ πολύν γε διέμεινεν ἡ
ταραχὴ χρόνον, ὥστε κακόν τι γενέσθαι διʼ αὐτήν.
διεξιόντες γὰρ τοὺς στενωποὺς ἐβόων, ὅτι φίλοι τʼ
εἰσὶ καὶ ἐπʼ ἀγαθῷ τῆς πόλεως εἰσεληλύθασι, καὶ τὰ
ἔργα ὅμοια παρείχοντο τοῖς λόγοις ἀδικοῦντες οὐδένα.
<pb id="v.4p.187"/>
</p>
</div3>
<div3 type="section" n="6">
<p>ἀφικόμενοι δʼ εἰς τὸν καλούμενον Ἀουεντῖνον  —  ἔστι 
δὲ τῶν ἐμπεριεχομένων ἐν τῇ Ῥώμῃ λόφων οὗτος ἐπιτηδειότατος
ἐνστρατοπεδεύεσθαι  —  περί τε τὸ τῆς
Ἀρτέμιδος ἱερὸν τίθενται τὰ ὅπλα, τῇ δʼ ἑξῆς ἡμέρᾳ
κρατυνάμενοι τὸν χάρακα καὶ χιλιάρχους δέκα τῶν 
κοινῶν ἀποδείξαντες κυρίους, ὧν ἡγεμὼν ἦν Μάρκος
Ὄππιος, ἔμενον ἐφʼ ἡσυχίας.
</p>
</div3>
</div2>
<div2 type="chapter" n="44">
<div3 type="section" n="1">
<p>
<milestone unit="reiskpage" n="2270"/>ἧκον δʼ αὐτοῖς ἐπίκουροι μετʼ οὐ πολὺ
καὶ ἀπὸ τῆς ἐν Φιδήνῃ στρατιᾶς οἱ κράτιστοι τῶν
τριῶν ταγμάτων λοχαγοὶ πολλὴν δύναμιν ἐπαγόμενοι, 
ἀλλοτρίως μὲν ἔτι πάλαι διακείμενοι πρὸς τοὺς ἐκεῖ
στρατηγούς, ἐξ οὗ Σίκκιον τὸν πρεσβευτὴν ἀπέκτειναν,
ὥσπερ ἔφην, δεδιότες δʼ ἄρξαι τῆς ἀποστάσεως πρότεροι,
ὡς οἰκείων ὄντων τῇ δεκαδαρχίᾳ τῶν ἐν Ἀλγιδῷ
πέντε ταγμάτων, τότε δʼ, ἐπειδὴ τὴν ἐκείνων ἀπόστασιν 
ἐπέγνωσαν, ἀγαπητῶς τὸ συμβὰν ἀπὸ τῆς τύχης δεξάμενοι.
</p>
</div3>
<div3 type="section" n="2">
<p>ἡγεμόνες δὲ καὶ τούτων τῶν ταγμάτων ἦσαν 
δέκα χιλίαρχοι καθʼ ὁδὸν ἀποδειχθέντες, ὧν ἐπιφανέστατος
Σέξτος Μάλιος ἦν. ἐπεὶ δὲ συνέμιξαν ἀλλήλοις,
θέμενοι τὰ ὅπλα τοῖς εἴκοσι χιλιάρχοις ἐπέτρεψαν 
ἅπαντα ὑπὲρ τοῦ κοινοῦ λέγειν τε καὶ πράττειν. ἐκ
δὲ τῶν εἴκοσι τοὺς ἐπιφανεστάτους ἀπέδειξαν δύο προβούλους,
Μάρκον Ὄππιον καὶ Σέξτον Μάλιον· οὗτοι
βουλευτήριον ἐξ ἁπάντων καταστησάμενοι τῶν λοχαγῶν,
</p>
</div3>
<div3 type="section" n="3">
<p>
<milestone unit="reiskpage" n="2271"/>μετʼ ἐκείνων ἅπαντα διετέλουν πραγματευόμενοι. ἀδήλου 
δʼ ἔτι τοῖς πολλοῖς τῆς διανοίας αὐτῶν οὔσης
Ἄππιος μέν, οἷα δὴ συγγινώσκων ἑαυτῷ τῆς παρούσης
<pb id="v.4p.188"/>
ταραχῆς αἰτίῳ γεγονότι καὶ τῶν προσδοκωμένων διʼ αὐτὴν ἔσεσθαι κακῶν, οὐκέτι τῶν κοινῶν οὐδὲν ἠξίου
πράττειν, ἀλλὰ κατʼ οἶκον ἔμενεν· ὁ δὲ σὺν αὐτῷ τεταγμένος
ἐπὶ τῆς πόλεως Σπόριος Ὄππιος, διαταραχθεὶς
κατʼ ἀρχὰς καὶ αὐτός, ὡς αὐτίκα μάλα τῶν ἐχθρῶν
σφίσιν ἐπιθησομένων καὶ ἐπὶ τούτῳ ἡκόντων, ἐπειδὴ
κατέμαθεν οὐδὲν νεωτερίσαντας αὐτούς, ὑφέμενος τοῦ
δέους ἐκάλει τὴν βουλὴν εἰς τὸ συνέδριον ἐκ τῶν
οἰκιῶν κατʼ ἄνδρα μεταπεμπόμενος.
</p>
</div3>
<div3 type="section" n="4">
<p>ἔτι δʼ αὐτῶν
συλλεγομένων ἧκον <add>οἱ</add> ἐκ τῆς ἐν Φιδήνῃ στρατιᾶς
ἡγεμόνες ἀγανακτοῦντες ἐπὶ τῷ καταλελεῖφθαι τοὺς
χάρακας ὑπὸ τῶν στρατιωτῶν ἀμφοτέρους, καὶ τὴν
βουλὴν πείθοντες ἀξίαν τοῦ πράγματος ὀργὴν κατʼ
αὐτῶν λαβεῖν. ἐπεὶ δʼ ἀγορεύειν γνώμην ἕκαστον ἔδει,
Λεύκιος μὲν Κορνήλιος ἔφη δεῖν ἀπεῖναι τοὺς ταχθέντα
<milestone unit="reiskpage" n="2272"/>
<add>εἰς</add> τὸν Ἀουεντῖνον αὐθημερὸν ἐπὶ τοὺς
ἑαυτῶν χάρακας, καὶ τὰ κελευόμενα ὑπὸ τῶν στρατηγῶν
ἐπιτελεῖν μηδενὸς ὄντας τῶν γεγονότων ὑποδίκους,
πλὴν τῶν αἰτίων τῆς ἀποστάσεως μόνων·
</p>
</div3>
<div3 type="section" n="5">
<p> τούτοις δὲ προσθεῖναι δίκας τοὺς στρατηγούς. ἐὰν δὲ
μὴ ποιῶσι ταῦτα, βουλεύειν περὶ αὐτῶν τὸ συνέδριον
ὡς ἐκλελοιπότων τὴν τάξιν, ἐφʼ ἣν ἐτάχθησαν ὑπὸ
τῶν ἡγεμόνων, καὶ περὶ τὸν στρατιωτικὸν ἠσεβηκότων
ὅρκον. Λεύκιος δὲ Οὐαλέριος %2 %2 %2
%2 %2 %2
<pb id="v.4p.189"/>
ἀλλʼ ὑπὲρ τῶν Ῥωμαϊκῶν νόμων, οὓς ἐν ταῖς δώδεκα
δέλτοις ἀναγεγραμμένους εὕρομεν, οὔτε μηδένα
ποιήσασθαι λόγον ἥρμοττεν, οὕτω σεμνῶν ὄντων καὶ
<milestone unit="reiskpage" n="2273"/>τοσαύτην ἐχόντων διαφορὰν παρὰ τὰς Ἑλληνικὰς
νομοθεσίας, οὔτε περαιτέρω τοῦ δέοντος προβαίνειν 
ἐκμηκύναντας τὴν περὶ αὐτῶν ἱστορίαν.
</p>
</div3>
</div2>
<div2 type="chapter" n="45">
<div3 type="section" n="1">
<p>
οἱ δὲ μετὰ τὴν κατάλυσιν τῆς δεκαδαρχίας
τὴν ὕπατον ἀρχὴν πρῶτοι παρὰ τοῦ δήμου
λαβόντες ἐπὶ τῆς λοχίτιδος ἐκκλησίας, ὥσπερ ἔφην,
Λεύκιος Οὐαλέριος Ποτῖτος καὶ Μάρκος Ὁράτιος 
Βαρβᾶτος, αὐτοί τε δημοτικοὶ τὰς φύσεις ὄντες καὶ
παρὰ τῶν προγόνων ταύτην διαδεδεγμένοι τὴν πολιτείαν,
τὰς ὑποσχέσεις φυλάττοντες, ἃς ἐποιήσαντο πρὸς
τοὺς δημοτικούς, ὅτʼ ἀποθέσθαι τὰ ὅπλα συνέπειθον
αὐτούς, ὡς πάντα τὰ συμφέροντα τῷ δήμῳ πολιτευσόμενοι, 
νόμους ἐκύρωσαν ἐν ἐκκλησίαις λοχίτισι, δυσχεραινόντων
μὲν τῶν πατρικίων, αἰδουμένων δʼ ἀντιλέγειν,
ἄλλους τέ τινας, οὓς οὐ δέομαι γράφειν, καὶ
τὸν κελεύοντα τοὺς ὑπὸ τοῦ δήμου τεθέντας ἐν ταῖς
φυλετικαῖς ἐκκλησίαις νόμους ἅπασι κεῖσθαι Ῥωμαίοις 
ἐξ ἴσου, τὴν αὐτὴν ἔχοντας δύναμιν τοῖς ἐν ταῖς
λοχίτισιν ἐκκλησίαις τεθησομένοις. τιμωρίαι δὲ προσέκειντο
τοῖς καταλύουσιν ἢ παραβαίνουσι τὸν νόμον,
</p>
</div3>
<div3 type="section" n="2">
<p>
<milestone unit="reiskpage" n="2274"/>ἐὰν ἁλῶσι, θάνατος καὶ δήμευσις τῆς οὐσίας. οὗτος 
ὁ νόμος ἐξέβαλε τὰς ἀμφισβητήσεις τῶν πατρικίων, ἃς 
ἐποιοῦντο πρὸς τοὺς δημοτικοὺς πρότερον, οὐκ ἀξιοῦντες
<pb id="v.4p.190"/>
τοῖς ὑπʼ ἐκείνων τεθεῖσι νόμοις πειθαρχεῖν, οὐδʼ
ὅλως τὰ ἐν ταῖς φυλετικαῖς ἐκκλησίαις ἐπικυρούμενα
κοινὰ τῆς πόλεως ἁπάσης δόγματα νομίζοντες, ἀλλʼ
αὐτὸ μόνοις ἐκείνοις ἴδιον· ὅ τι δʼ ἂν ἡ λοχῖτις ἐκκλησία
γνῷ, τοῦθʼ ἡγούμενοι σφίσι τʼ αὐτοῖς καὶ τοῖς
ἄλλοις πολίταις τετάχθαι.
</p>
</div3>
<div3 type="section" n="3">
<p>εἴρηται δὲ καὶ πρότερον,
ὅτι ἐν μὲν ταῖς φυλετικαῖς ἐκκλησίαις οἱ δημοτικοὶ καὶ
πένητες ἐκράτουν τῶν πατρικίων, ἐν δὲ ταῖς λοχίτισιν
ἐκκλησίαις οἱ πατρίκιοι παρὰ πολὺ τῶν ἄλλων ἐλάττους
ὄντες περιῆσαν τῶν δημοτικῶν.
</p>
</div3>
</div2>
<div2 type="chapter" n="46">
<div3 type="section" n="1">
<p>
τούτου κυρωθέντος ὑπὸ τῶν ὑπάτων
τοῦ νόμου σὺν ἄλλοις τισὶν ὥσπερ ἔφην δημοτικοῖς
εὐθὺς οἱ δήμαρχοι καιρὸν ἐπιτήδειον ἥκειν νομίζοντες,
ἐν ᾧ τιμωρήσονται τοὺς περὶ τὸν Ἄππιον, εἰσαγγελίας
ᾤοντο δεῖν ποιήσασθαι κατʼ αὐτῶν, οὐχ ἅμα πάντας
<milestone unit="reiskpage" n="2275"/>
ὑπάγοντες ὑπὸ τὴν δίκην, ἵνα μηδὲν ἀλλήλους ὠφελῶσιν,
ἀλλὰ καθʼ ἕνα· ῥᾷον γὰρ οὕτως ὑπελάμβανον
εὐμεταχειρίστους ἔσεσθαι.
</p>
</div3>
<div3 type="section" n="2">
<p>σκοπούμενοι δʼ ἀπὸ τίνος
ἂν ἄρξαιντο ἐπιτηδειοτάτου, τὸν Ἄππιον πρῶτον
ἔγνωσαν εὐθύνειν τῶν τʼ ἄλλων ἀδικημάτων ἕνεκα
μισούμενον ὑπὸ τοῦ δήμου, καὶ τῶν νεωστὶ περὶ τὴν
παρθένον γενομένων παρανομιῶν. ἑλόντες μὲν γὰρ
τοῦτον εὐπετῶς ἐδόκουν καὶ τῶν ἄλλων κρατήσειν, εἰ
δʼ ἀπὸ τῶν ταπεινοτέρων ἄρξαιντο, μαλακωτέρας ὑπελάμβανον
τὰς ὀργὰς τῶν πολιτῶν πρὸς τοὺς ἐπιφανεστάτους
καὶ τελευταίους κρινομένους ἔσεσθαι,
<pb id="v.4p.191"/>
συντονωτέρας οὔσας ἐπὶ τοῖς προτέροις ἀγῶσιν, ὃ
</p>
</div3>
<div3 type="section" n="3">
<p>πολλάκις ἤδη συνέβη. ταῦτα βουλευσάμενοι συνέσχον 
τοὺς ἄνδρας, Ἀππίου δὲ Οὐεργίνιον ἔταξαν ἄνευ κλήρου
κατηγορεῖν. εἰσαγγέλλεται δὴ μετὰ τοῦτο εἰς τὸν
δῆμον Ἄππιος ὑπὸ τοῦ Οὐεργινίου κατηγορηθεὶς ἐπὶ 
τῆς ἐκκλησίας καὶ αἰτεῖται χρόνον εἰς ἀπολογίαν.
<milestone unit="reiskpage" n="2276"/>ἀπαχθεὶς δʼ εἰς τὸ δεσμωτήριον, ἵνα φυλάττηται μέχρι
δίκης  —  οὐ γὰρ ἐδόθη διεγγύησις αὐτῷ  —  πρὶν ἐπιστῆναι
τὴν ἀποδειχθεῖσαν ἡμέραν τῆς κρίσεως ἐν τοῖς
δεσμοῖς ἀποθνήσκει, ὡς μὲν ἡ τῶν πολλῶν ὑπόληψις 
ἦν ἐξ ἐπιταγῆς τῶν δημάρχων, ὡς δʼ οἱ τὴν αἰτίαν
ἀπολύσασθαι βουλόμενοι διεφήμιζον, αὐτὸς ἑαυτὸν
ἀναρτησάμενος βρόχῳ.
</p>
</div3>
<div3 type="section" n="4">
<p>μετʼ ἐκεῖνον Σπόριος Ὄππιος 
εἰσαχθεὶς εἰς τὸν δῆμον ὑφʼ ἑτέρου τῶν δημάρχων
Ποπλίου Νομιτωρίου καὶ τυχὼν ἀπολογίας ἁπάσαις 
ἁλίσκεται ταῖς ψήφοις καὶ παραδοθεὶς εἰς τὸ δεσμωτήριον
αὐθημερὸν ἀποθνήσκει. οἱ δὲ λοιποὶ τῶν δέκα
πρὶν εἰσαγγελθῆναι φυγαῖς αὑτοὺς ἐζημίωσαν. τὰς δʼ
οὐσίας τῶν ἀνῃρημένων καὶ τῶν πο ... οἱ ταμίαι
τῆς πόλεως ἀνέλαβον εἰς τὸ δημόσιον.
</p>
</div3>
<div3 type="section" n="5">
<p>εἰσαγγέλλεται 
δὲ καὶ Μάρκος Κλαύδιος ὁ τὴν παρθένον ἐπιβαλόμενος
ὡς δούλην ἀπάγειν ὑπὸ τοῦ μνηστῆρος αὐτῆς Ἰκιλίου·
<milestone unit="reiskpage" n="2277"/>καὶ τὴν αἰτίαν εἰς τὸν ἐπιτάξαντα παρανομεῖν Ἄππιον
ἀναφέρων θανάτου μὲν ἀπολύεται, φυγῇ δʼ ἀιδίῳ
ζημιοῦται, τῶν δʼ ἄλλων τῶν ὑπηρετησάντων τι παράνομον 
τοῖς ὀλιγάρχαις οὐδεὶς ἔσχεν ἀγῶνα δημόσιον,
<pb id="v.4p.192"/>
ἀλλὰ πᾶσιν ἄδεια ἐδόθη. ὁ δὲ τοῦτο τὸ πολίτευμα
εἰσηγησάμενος ἦν Μάρκος Δοέλλιος ὁ δήμαρχος ἀχθομένων
ἤδη τῶν πολιτῶν καὶ <add>τῶν</add> πολεμίων γενέσθαι προσδοκώντων.
</p>
</div3>
</div2>
<div2 type="chapter" n="47">
<div3 type="section" n="1">
<p>
ἐπεὶ δʼ αἱ κατὰ πόλιν ἐπαύσαντο ταραχαί,
συναγαγόντες τὴν βουλὴν <add>οἱ ὕπατοι</add> δόγμα
κυροῦσιν ἐξάγειν τὸν στρατὸν ἐπὶ τοὺς πολεμίους διὰ
ταχέων. ἐπικυρώσαντος δὲ τοῦ δήμου τὰ ψηφισθέντα
ὑπὸ τῆς βουλῆς Οὐαλέριος μὲν ἅτερος τῶν ὑπάτων
τὴν ἡμίσειαν ἔχων τοῦ στρατοῦ μοῖραν ἐξῆγεν ἐπί τʼ
Αἰκανοὺς καὶ Οὐολούσκους· συνῆλθε γὰρ ἀμφότερα
τὰ ἔθνη.
</p>
</div3>
<div3 type="section" n="2">
<p>ἐπιστάμενος δὲ τοὺς Αἰκανοὺς ἐκ τῶν προτέρων
κατορθωμάτων αὔχημα προσειληφότας καὶ εἰς
πολλὴν καταφρόνησιν τῆς Ῥωμαίων δυνάμεως προελθόντας,
<milestone unit="reiskpage" n="2278"/>
ἔτι μᾶλλον ἐβούλετο ἐπᾶραι καὶ θρασυτέρους
ποιῆσαι δόξαν οὐκ ἀληθῆ παρασχών, ὡς ὀρρωδῶν
εἰς χεῖρας ἰέναι πρὸς αὐτοὺς καὶ πάντα δεδιότως
ἐποίει.
</p>
</div3>
<div3 type="section" n="3">
<p>χωρίον τε γὰρ εἰς στρατοπεδείαν ὑψηλὸν καὶ
δυσπρόσιτον ἐξελέξατο τάφρον τε βαθεῖαν περιεβάλετο
καὶ χάρακας ἤγειρεν ὑψηλούς. προκαλουμένων δὲ τῶν
πολεμίων αὐτὸν εἰς μάχην πολλάκις καὶ κακιζόντων
<pb id="v.4p.193"/>
τὴν ἀνανδρίαν ἠνείχετο μένων ἐφʼ ἡσυχίας. ἐπεὶ δʼ
ἔγνω τὴν κρατίστην τῶν πολεμίων δύναμιν ἐπὶ προνομὴν
τῆς Ἑρνίκων τε καὶ Λατίνων γῆς ἐξεληλυθυῖαν,
ἐν δὲ τῷ χάρακι φυλακὴν οὔτε πολλὴν καταλειπομένην
οὔτʼ ἀγαθήν, τοῦτον εἶναι νομίσας τὸν καιρὸν ἐπιτήδειον 
ἐξῆγε κεκοσμημένην τὴν στρατιὰν καὶ παρέστησεν ὡς
εἰς μάχην.
</p>
</div3>
<div3 type="section" n="4">
<p>οὐδενός τʼ ἀντεπιόντος ἐκείνην μὲν τὴν
<milestone unit="reiskpage" n="2279"/>ἡμέραν ἐπεῖχε, τῇ δʼ ἑξῆς ἐπὶ τὴν ἀποσκευὴν αὐτῶν
ἦγεν οὐ σφόδρα ὀχυρὰν οὖσαν. μαθόντες δὲ πολιορκούμενον
τὸν χάρακα οἱ προεξεληλυθότες ἐπὶ τὰς 
προνομὰς ταχέως ἧκον, πλὴν οὐχ ἅμα καὶ ἐν κόσμῳ,
σποράδες δὲ καὶ κατʼ ὀλίγους ὡς ἕκαστοι εἶχον ἐπιφαινόμενοι·
οἵ τʼ ἐκ τοῦ χάρακος ἐπεὶ τοὺς σφετέρους
προσιόντας ἐθεάσαντο, θρασύτεροι γεγονότες ἐξῆλθον
ἀθρόοι.
</p>
</div3>
<div3 type="section" n="5">
<p>καὶ γίνεται μέγας ἀγὼν καὶ φόνος ἐξ ἀμφοτέρων 
πολύς, ἐν ᾧ νικήσαντες οἱ Ῥωμαῖοι τούς τε συστάδην
μαχομένους ἐτρέψαντο καὶ τοὺς φεύγοντας ἐπιδιώκοντες,
οὓς μὲν ἀπέκτειναν, οὓς δʼ αἰχμαλώτους ἔλαβον, τοῦ
δὲ χάρακος αὐτῶν κρατήσαντες χρήματα πολλὰ καὶ
λείαν ἄφθονον περιεβάλοντο. Οὐαλέριος μὲν δὴ ταῦτα 
διαπραξάμενος ἀδεῶς ἤδη τὴν γῆν τῶν πολεμίων ἐπιὼν ἐδῄου.
</p>
</div3>
</div2>
<div2 type="chapter" n="48">
<div3 type="section" n="1">
<p>
Μάρκος δʼ Ὁράτιος ἐπὶ τὸν κατὰ Σαβίνων
πόλεμον ἐπειδὴ τὰ κατὰ τὸν συνάρχοντα ἔγνω
προαγαγὼν καὶ αὐτὸς ἐκ τοῦ χάρακος τὰς δυνάμεις 
<pb id="v.4p.194"/>
ἀντεπῆγε θᾶττον ὅλῃ δυνάμει πρὸς οὐκ ἐλάττους
ἀριθμὸν τοὺς Σαβίνους καὶ τὰ πολέμια <del>ἐμπειροτάτους·
ἐνεδείξαντο γὰρ</del> φρόνημά τε καὶ τόλμαν ἐκ τῶν
<milestone unit="reiskpage" n="2280"/>
προτέρων κατορθωμάτων πολλὴν πρὸς τοὺς ἀντιμαχομένους,
καὶ κοινῶς πάντες καὶ ἰδίως ὁ τούτων προηγούμενος·
ἦν γὰρ οὐ μόνον στρατηγὸς ἀγαθός, ἀλλὰ καὶ
</p>
</div3>
<div3 type="section" n="2">
<p>πολεμιστὴς κατὰ χεῖρα γενναῖος· καὶ τῶν ἱππέων μεγάλην
προθυμίαν παρασχομένων νίκην ἀναιρεῖται λαμπροτάτην,
πολλοὺς μὲν ἀποκτείνας τῶν πολεμίων, πολλῷ δʼ ἔτι
πλειόνων αἰχμαλώτων τετυχηκὼς τοῦ τε χάρακος αὐτῶν
ἐρήμου κρατήσας, ἐν ᾧ τήν τʼ ἀποσκευὴν τῶν πολεμίων
πολλὴν εὗρε καὶ τὴν λείαν ἅπασαν, ἣν ἐκ τῆς Ῥωμαίων
γῆς ἐληίσαντο, αἰχμαλώτους τε πάνυ πολλοὺς τῶν σφετέρων
ἀνεσώσατο. οὐ γὰρ ἔφθασαν ἀνασκευασάμενοι τὰς
 ὠφελείας οἱ Σαβῖνοι διὰ καταφρόνησιν.
</p>
</div3>
<div3 type="section" n="3">
<p>τὰ μὲν οὖν τῶν
πολεμίων χρήματα τοῖς στρατιώταις ὠφέλειαν ἐφῆκε ποιεῖσθαι
προεξελόμενος ἐκ τῶν λαφύρων, ὅσα τοῖς θεοῖς καθιερώσειν
ἔμελλε· τὴν δὲ λείαν τοῖς ἀφαιρεθεῖσιν ἀπέδωκε.
</p>
</div3>
</div2>
<div2 type="chapter" n="49">
<div3 type="section" n="1">
<p>
ταῦτα διαπραξάμενος ἀπῆγεν εἰς
<milestone unit="reiskpage" n="2281"/>
Ῥώμην τὰς δυνάμεις, καὶ κατὰ τὸν αὐτὸν χρόνον
Οὐαλέριος ἧκεν, ἦν τʼ ἀμφοτέροις μέγα φρονοῦσιν
ἐπὶ ταῖς νίκαις ἐλπὶς ἐπιφανεῖς κατάξειν θριάμβους.
<pb id="v.4p.195"/>
</p>
</div3>
<div3 type="section" n="2">
<p>οὐ μὴν ἐχώρησέ γε αὐτοῖς κατʼ ἐλπίδα τὸ ἔργον. 
συναχθεῖσα γὰρ κατʼ αὐτῶν ἡ βουλὴ κατεστρατοπεδευκότων
ἔξω τῆς πόλεως <add>εἰς</add> τὸ καλούμενον
Ἄρειον πεδίον, καὶ τὰ πραχθέντα ὑπʼ ἀμφοτέρων
μαθοῦσα τὴν ἐπινίκιον οὐκ ἐπέτρεψε ποιήσασθαι 
θυσίαν πολλῶν μὲν καὶ ἄλλων ἐναντιωθέντων αὐτοῖς
ἐκ τοῦ φανεροῦ, μάλιστα δὲ Κλαυδίου Γαΐου·
</p>
</div3>
<div3 type="section" n="3">
<p>θεῖος 
δʼ ἦν οὗτος, ὥσπερ ἔφην, Ἀππίῳ τῷ καταστησαμένῳ
τὴν ὀλιγαρχίαν καὶ νεωστὶ ὑπὸ τῶν δημάρχων ἀναιρεθέντι·
τούς τε κυρωθέντας ὑπʼ αὐτῶν νόμους προβαλλομένου, 
δι᾽ ὧν ἠλάττωσαν τὸ τῆς βουλῆς κράτος,
καὶ τἆλλα πολιτεύματα, ὅσα οὗτοι πολιτευόμενοι
διετέλεσαν· τελευταίαν δὲ τὴν τῶν δέκα ἀνδρῶν, οὓς
προὔδωκαν τοῖς δημάρχοις, τῶν μὲν ἀπώλειαν, τῶν
<milestone unit="reiskpage" n="2282"/>δὲ δήμευσιν, ὡς παρὰ τοὺς ὅρκους καὶ τὰς συνθήκας,
</p>
</div3>
<div3 type="section" n="4">
<p>διεξιόντος. τὰ γὰρ ἐπὶ τῶν ἱερῶν συνομολογηθέντα 
τοῖς πατρικίοις πρὸς τοὺς δημοτικοὺς ἐπʼ ἀδείᾳ τε
πάντων γενέσθαι καὶ ἀμνηστίᾳ τῶν προτέρων· τόν τʼ
Ἀππίου θάνατον οὐκ αὐτοχειρίᾳ γενέσθαι λέγοντος,
ἀλλʼ ἐπιβούλως ὑπὸ τῶν δημάρχων πρὸ δίκης, ἵνα 
μήτε λόγου τύχῃ κρινόμενος μήτʼ ἐλέου, ὡς, εἰ κατέστη
γοῦν εἰς κρίσιν ἁνὴρ, <add>ἀπέφυγεν ἂν</add> γένους ἀξίωμα
παρεχόμενος καὶ πολλὰ τὸ κοινὸν εὖ πεποιηκὼς ὅρκους
τε καὶ πίστεις ἐπιβοώμενος, αἷς ἅνθρωποι πιστεύοντες
<pb id="v.4p.196"/>
εἰς διαλλαγὰς συνέρχονται, τέκνα τε καὶ συγγένειαν
καὶ αὐτὸ τὸ ταπεινὸν σχῆμα καὶ ἄλλα πολλὰ <del>φέρων</del>
εἰς οἶκτον ἐφελκόμενα τὸ πλῆθος.
</p>
</div3>
<div3 type="section" n="5">
<p>ταῦτα δὴ πάντα
κατηγορήματα τῶν ὑπάτων <del>κατʼ αὐτῶν ἐκχέαντος
<milestone unit="reiskpage" n="2283"/>
Κλαυδίου Γαΐου, καὶ πάντων</del> τῶν παρόντων, ἔδοξεν
ἀγαπᾶν αὐτοὺς εἰ μὴ δώσουσι δίκας· θριάμβων δὲ
καταγωγῆς ἤ τινων τοιούτων συγχωρήσεων οὐδὲ κατὰ
μικρὸν ἀξίους εἶναι τυγχάνειν.
</p>
</div3>
</div2>
<div2 type="chapter" n="50">
<div3 type="section" n="1">
<p>
ἀποψηφισαμένης δὲ τῆς βουλῆς τὸν θρίαμβον
ἀγανακτοῦντες οἱ περὶ τὸν Οὐαλέριον καὶ δεινὴν ὕβριν
ὑπολαμβάνοντες ὑβρίζεσθαι συνεκάλεσαν εἰς ἐκκλησίαν
τὸ πλῆθος· καὶ πολλὰ τῆς βουλῆς κατηγορήσαντες,
συναγορευσάντων αὐτοῖς τῶν δημάρχων καὶ νόμον
εἰσηγησαμένων, παρὰ τοῦ δήμου λαμβάνουσι τὴν καταγωγὴν
τοῦ θριάμβου, πρῶτοι Ῥωμαίων ἁπάντων τοῦτο
εἰσηγησάμενοι τὸ ἔθος.
</p>
</div3>
<div3 type="section" n="2">
<p>ἐκ δὲ τούτου πάλιν εἰς
ἐγκλήματα καὶ διαφορὰς οἱ δημοτικοὶ καθίσταντο
πρὸς τοὺς πατρικίους· παρώξυνον δʼ αὐτοὺς οἱ δήμαρχοι
καθʼ ἡμέραν ἐκκλησιάζοντες καὶ πολλὰ κατὰ
τῆς βουλῆς λέγοντες. ἦν δʼ ἡ μάλιστα ἐρεθίζουσα
τοὺς πολλοὺς ὑπόληψις, ἣν ἐκεῖνοι παρεσκεύασαν
<milestone unit="reiskpage" n="2284"/>
ἰσχυρὰν γενέσθαι, φήμαις τʼ ἀδεσπότοις καὶ εἰκασμοῖς
<pb id="v.4p.197"/>
αὐξηθεῖσα οὐκ ὀλίγοις, ὡς καταλυσόντων τῶν πατρικίων
τοὺς νόμους, οὓς ἐκύρωσαν οἱ περὶ Οὐαλέριον
ὕπατοι· δόξα τʼ ἰσχυρὰ καὶ οὐ πολὺ ἀπέχουσα <add>τοῦ</add>
πίστις εἶναι τοὺς πολλοὺς κατεῖχε. καὶ τὰ μὲν ἐπὶ
τούτων πραχθέντα τῶν ὑπάτων ταῦτʼ ἦν. 
</p>
</div3>
</div2>
<div2 type="chapter" n="51">
<div3 type="section" n="1">
<p>
οἱ δὲ τὸν ἑξῆς ὑπατεύσαντες ἐνιαυτὸν Λάρος
Ἑρμίνιος καὶ Τίτος Οὐεργίνιος· καὶ οἱ παρὰ
τούτων τὴν ἀρχὴν παραλαβόντες, Μάρκος Γεγάνιος
<gap/>
</p>
</div3>
</div2>
<div2 type="chapter" n="52">
<div3 type="section" n="1">
<p>
<milestone unit="reiskpage" n="2285"/>μηδὲν δʼ αὐτῶν ἀποκρινομένων, ἀλλʼ ἀγανακτούντων
παρελθὼν αὖθις Σκάπτιος ἐπὶ τὸ βῆμα·
ἔχετʼ, ἔφη, παρακεχωρημένον, ἄνδρες πολῖται, παρʼ
αὐτῶν τῶν διαφερομένων, ὅτι τῆς ἡμετέρας χώρας
ἑαυτοῖς μηδὲν προσηκούσης ἀντιποιοῦνται· πρὸς ταῦτα 
ὁρῶντες τὰ δίκαια καὶ τὰ εὔορκα ψηφίσασθε.
</p>
</div3>
<div3 type="section" n="2">
<p>ταῦτα 
τοῦ Σκαπτίου λέγοντος αἰδὼς εἰσῄει τοὺς ὑπάτους
ἐνθυμουμένους, ὡς οὔτε δίκαιον οὔτʼ εὐπρεπὲς ἡ δίκη
λήψεται τέλος, ἄν τινα ἀμφισβητουμένην ὑφʼ ἑτέρων
χώραν δικαστὴς αἱρεθεὶς ὁ Ῥωμαίων δῆμος μηδέποτʼ 
αὐτῆς ἀντιποιησάμενος ἑαυτῷ προσδικάσῃ τοὺς ἀμφισβητοῦντας
<milestone unit="reiskpage" n="2286"/>ἀφελόμενος· καὶ πολλοὶ σφόδρα ἐλέχθησαν εἰς
ἀποτροπὴν τοῦ πράγματος ὑπὸ τῶν ὑπάτων καὶ τῶν
ἡγουμένων τῆς βουλῆς λόγοι διακενῆς.
</p>
</div3>
<div3 type="section" n="3">
<p>οἱ γὰρ ἀνειληφότες 
<pb id="v.4p.198"/>
τὰς ψήφους πολλὴν μωρίαν εἶναι λέγοντες
ἑτέρους περιορᾶν τὰ σφέτερα κατέχοντας, καὶ οὐκ
εὐσεβὲς ἐξοίσειν τέλος ὑπολαμβάνοντες, ἐὰν Ἀρικηνοὺς
ἢ Ἀρδεάτας κυρίους ἀποδείξωσι τῆς ἀμφισβητησίμου
γῆς ὀμωμοκότες ὧν ἂν εὕρωσιν αὐτὴν οὖσαν τούτων
ἐπικρινεῖν· τοῖς τε δικαζομένοις ὀργὴν ἔχοντες, ὅτι
τοὺς ἀποστερουμένους αὐτῆς δικαστὰς ἠξίωσαν λαβεῖν,
ἵνα μηδʼ ὕστερον ἔτι σφίσιν ἐγγένηται τὴν ἑαυτῶν
ἀνακομίσασθαι κτῆσιν, ἣν αὐτοὶ μεθʼ ὅρκου δικάσαντες
ἑτέρων ἐπέγνωσαν εἶναι.
</p>
</div3>
<div3 type="section" n="4">
<p>ταῦτα δὴ λογιζόμενοι καὶ
ἀγανακτοῦντες τρίτον ἐκέλευσαν τεθῆναι καδίσκον
ὑπὲρ τῆς πόλεως Ῥωμαίων καθʼ ἑκάστην φυλήν, εἰς
<milestone unit="reiskpage" n="2287"/>
ὃν ἀποθήσονται τὰς ψήφους· καὶ γίνεται πάσαις ταῖς
ψήφοις ὁ Ῥωμαίων δῆμος τῆς ἀμφιλόγου χώρας κύριος.
ταῦτα μὲν ἐπὶ τούτων τῶν ὑπάτων ἐπράχθη.
</p>
</div3>
</div2>
<div2 type="chapter" n="53">
<div3 type="section" n="1">
<p>
Μάρκου δὲ Γενυκίου καὶ Γαΐου Κοιντίου
τὴν ἀρχὴν παρειληφότων αἱ πολιτικαὶ πάλιν ἀνίσταντο
διαφοραὶ τῶν δημοτικῶν ἀξιούντων ἅπασι Ῥωμαίοις
ἐξεῖναι τὴν ὕπατον ἀρχὴν λαμβάνειν  —  τέως γὰρ οἱ
πατρίκιοι μόνοι μετῄεσαν αὐτὴν ἐν ταῖς λοχίτισιν
ἐκκλησίαις ἀποδεικνύμενοι  —  νόμον τε συγγράψαντες
ὑπὲρ τῶν ὑπατικῶν ἀρχαιρεσιῶν εἰσέφερον οἱ τότε
δημαρχοῦντες ἐκτὸς ἑνὸς Γαΐου Φουρνίου πάντες οἱ
λοιποὶ συμφρονήσαντες, ἐν ᾧ τὸν δῆμον ἐποιοῦντο
<milestone unit="reiskpage" n="2288"/>
<pb id="v.4p.199"/>
κύριον τῆς διαγνώσεως καθʼ ἕνα ἕκαστον ἐνιαυτόν,
εἴτε πατρικίους βούλοιτο μετιέναι τὴν ὑπατείαν εἴτε
δημοτικούς.
</p>
</div3>
<div3 type="section" n="2">
<p>ἐφʼ οἷς ἠγανάκτουν οἱ τοῦ βουλευτικοῦ 
μετέχοντες συνεδρίου καταλυομένην τὴν ἑαυτῶν δυναστείαν
ὁρῶντες καὶ πάντα ὑπομένειν ᾤοντο δεῖν 
πρότερον ἢ τὸν νόμον κύριον ἐᾶσαι γενέσθαι· ὀργαί
τε καὶ κατηγορίαι καὶ ἀντιπράξεις ἐγίνοντο συνεχεῖς
ἐν ἰδίοις τε συλλόγοις καὶ κατὰ τὰς κοινὰς συνόδους,
ἁπάντων τῶν πατρικίων πρὸς ἅπαντας ἠλλοτριωμένων
τοὺς δημοτικούς.
</p>
</div3>
<div3 type="section" n="3">
<p>καὶ λόγοι πολλοὶ μὲν ἐν τῷ συνεδρίῳ, 
πολλοὶ δὲ κατὰ τὰς ἐκκλησίας ὑπὸ τῶν προϊσταμένων
τῆς ἀριστοκρατίας ἐλέχθησαν, ἐπιεικέστεροι
μὲν ὑπὸ τῶν οἰομένων ἀγνοίᾳ τοῦ συμφέροντος ἁμαρτάνειν
τοὺς δημοτικούς, τραχύτεροι δʼ ὑπὸ τῶν νομιζόντων
ἐξ ἐπιβουλῆς καὶ φθόνου τοῦ πρὸς αὐτοὺς τὸ 
πρᾶγμα συγκεῖσθαι.
</p>
</div3>
</div2>
<div2 type="chapter" n="54">
<div3 type="section" n="1">
<p>
ἑλκομένου δὲ τοῦ χρόνου διακενῆς ἧκον
εἰς τὴν πόλιν ἀπὸ τῶν συμμάχων ἄγγελοι λέγοντες,
ὅτι πολλῇ στρατιᾷ μέλλουσιν ἐλαύνειν ἐπʼ αὐτοὺς
<milestone unit="reiskpage" n="2289"/>Αἰκανοί τε καὶ Οὐολοῦσκοι, δεόμενοι βοήθειαν ἀποστεῖλαι 
σφίσι διὰ ταχέων ὡς ἐν τρίβῳ τοῦ πολέμου
κειμένοις.
</p>
</div3>
<div3 type="section" n="2">
<p>ἐλέγοντο δὲ καὶ Τυρρηνῶν οἱ καλούμενοι 
Οὐιεντανοὶ παρασκευάζεσθαι πρὸς ἀπόστασιν, Ἀρδεᾶται
τʼ αὐτῶν οὐκέτι ἦσαν ὑπήκοοι τῆς ἀμφιλόγου χώρας
ὀργὴν ἔχοντες, ἣν ὁ Ῥωμαίων δῆμος αἱρεθεὶς δικαστὴς 
αὑτῷ προσεδίκασεν ἐν τῷ παρελθόντι ἐνιαυτῷ.
</p>
</div3>
<div3 type="section" n="3">
<p>ταῦτα 
ἡ βουλὴ μαθοῦσα ψηφίζεται στρατιὰν καταγράφειν
<pb id="v.4p.200"/>
καὶ τοὺς ὑπάτους ἀμφοτέρους ἐξάγειν δυνάμεις. ἀντέπραττον
δὲ τοῖς γνωσθεῖσιν ὑπʼ αὐτῶν οἱ τὸν νόμον
εἰσφέροντες <del>ἔχουσι δʼ ἐξουσίαν ἐναντιοῦσθαι δήμαρχοι
τοῖς ὑπάτοις</del> ἀφαιρούμενοί τε τοὺς ἀγομένους ὑπʼ
αὐτῶν ἐπὶ τὸν στρατιωτικὸν ὅρκον, καὶ τιμωρίαν οὐδεμίαν
ἐῶντες λαμβάνειν παρὰ τῶν ἀπειθούντων.
</p>
</div3>
<div3 type="section" n="4">
<p>πολλὰ δὲ τῆς βουλῆς ἀξιούσης ἐν μὲν τῷ παρόντι
χρόνῳ τὴν φιλονεικίαν καταβαλεῖν, ὅταν δὲ τέλος οἱ
πόλεμοι λάβωσι, τότε προτιθέναι τὸν περὶ τῶν ἀρχαιρεσιῶν
νόμον, οἵδε τοσούτου ἐδέησαν εἶξαι τοῖς καιροῖς,
ὥστε καὶ περὶ τῶν ἄλλων ἐναντιώσεσθαι τοῖς
<milestone unit="reiskpage" n="2290"/>
δόγμασι τῆς βουλῆς ἔλεγον, καὶ οὐδὲν ἐάσειν δόγμα
περὶ οὐδενὸς κυρωθῆναι πράγματος, ἐὰν μὴ τὸν ὑπʼ
</p>
</div3>
<div3 type="section" n="5">
<p>αὐτῶν εἰσφερόμενον προβουλεύσῃ νόμον. καὶ οὐ μόνον
ἐν τῷ συνεδρίῳ πρὸς τοὺς ὑπάτους ταῦτʼ ἀπειλῆσαι
προήχθησαν, ἀλλὰ καὶ ἐπὶ τῆς ἐκκλησίας, ὅρκους,
οἵπερ εἰσὶ μέγιστοι παρʼ αὐτοῖς, κατὰ τῆς ἑαυτῶν
πίστεως διομοσάμενοι, ἵνα μηδέ τι τῶν ἐγνωσμένων
αὐτοῖς πεισθεῖσιν ἐξῇ καταλύειν.
</p>
</div3>
</div2>
<div2 type="chapter" n="55">
<div3 type="section" n="1">
<p>
πρὸς δὴ τὰς ἀπειλὰς ταύτας ἐσκόπουν, ὅ
τι χρὴ ποιεῖν, οἱ πρεσβύτατοί τε καὶ κορυφαιότατοι
<milestone unit="reiskpage" n="2291"/>
τῶν προεστηκότων τῆς ἀριστοκρατίας, συναχθέντες
<pb id="v.4p.201"/>
εἰς τὸν ἰδιωτικὸν σύλλογον ὑπὸ τῶν ὑπάτων αὐτοὶ καθʼ
</p>
</div3>
<div3 type="section" n="2">
<p>ἑαυτούς. Γάϊος μὲν οὖν Κλαύδιος ἥκιστα δημοτικὸς ὢν 
καὶ ταύτην διαδεδεγμένος ἐκ προγόνων τὴν αἵρεσιν
τῆς πολιτείας αὐθαδεστέραν γνώμην εἰσέφερε, μήτε
ὑπατείας μήτʼ ἄλλης ἀρχῆς τῷ δήμῳ παραχωρεῖν μηδεμιᾶς· 
τοὺς δὲ τἀναντία πράττειν ἐπιχειροῦντας ὅπλοις
κωλύειν, ἐὰν μὴ πείθωνται τοῖς λόγοις, φειδὼ μηδεμίαν
ποιουμένους μήτʼ ἰδιώτου μήτʼ ἄρχοντος. ἅπαντας γὰρ
τοὺς ἐπιχειροῦντας τὰ πάτρια κινεῖν ἔθη καὶ τὸν
κόσμον τοῦ πολιτεύματος τὸν ἀρχαῖον διαφθείρειν 
ἀλλοτρίους καὶ πολεμίους εἶναι τῆς πόλεως.
</p>
</div3>
<div3 type="section" n="3">
<p>Τίτος δὲ 
Κοίντιος οὐκ εἴα <del>τῇ</del> βίᾳ κατείργειν τὸ ἀντίπαλον,
οὐδὲ διʼ ὅπλων καὶ διʼ αἵματος ἐμφυλίου χωρεῖν πρὸς
τὸ δημοτικόν, ἄλλως τε καὶ δημάρχων σφίσιν ἐναντιωσομένων,
οὓς ἱεροὺς εἶναι καὶ παναγεῖς ἐψηφίσαντο 
οἱ πατέρες ἡμῶν θεοὺς καὶ δαίμονας ἐγγυητὰς ποιησάμενοι
<milestone unit="reiskpage" n="2292"/>τῶν ὁμολογιῶν, καὶ τοὺς μεγίστους ὅρκους κατʼ
ἐξωλείας αὐτῶν τε καὶ τῶν ἐγγόνων, ἐάν τι παραβαίνωσι
τῶν συγκειμένων, κατομοσάμενοι.
</p>
</div3>
</div2>
<div2 type="chapter" n="56">
<div3 type="section" n="1">
<p>
ταύτῃ προσθεμένων τῇ γνώμῃ καὶ τῶν ἄλλων 
τῶν παρακληθέντων εἰς τὸ συνέδριον παραλαβὼν
τὸν λόγον ὁ Κλαύδιος· οὐκ ἀγνοῶ μέν, ἔφησεν, ἡλίκων
κρηπὶς καταβληθήσεται συμφορῶν ἅπασιν ἡμῖν,
ἐὰν ἐπιτρέψωμεν τῷ δήμῳ περὶ τοῦ νόμου ψῆφον
λαβεῖν· οὐκ ἔχων δʼ ὅ τι χρὴ ποιεῖν οὐδὲ δυνάμενος 
<pb id="v.4p.202"/>
τοσούτοις οὖσιν μόνος ἀντιλέγειν, εἴκω τοῖς βουλήμασι
τοῖς ὑμετέροις.
</p>
</div3>
<div3 type="section" n="2">
<p>δίκαιον γὰρ ἀποφαίνεσθαι μὲν ἕκαστον
ἃ δοκεῖ τῷ κοινῷ συνοίσειν, πείθεσθαι δὲ τοῖς
ὑπὸ τῶν πλειόνων κριθεῖσιν. ἐκεῖνο μέντοι παραινεῖν
ὑμῖν ὡς ἐν χαλεποῖς καὶ ἀβουλήτοις πράγμασιν ἔχω,
τῆς μὲν ὑπατείας μήτε νῦν μήθʼ ὕστερον παραχωρεῖν
μηδενὶ πλὴν τῶν πατρικίων, οἷς μόνοις ὅσιόν τε καὶ
</p>
</div3>
<div3 type="section" n="3">
<p>θεμιτόν ἐστι τυγχάνειν· ὅταν δʼ εἰς ἀνάγκην κατακλεισθῆτε
ὥσπερ νῦν μεταδιδόναι καὶ τοῖς ἄλλοις πολίταις
τῆς μεγίστης ἐξουσίας τε καὶ ἀρχῆς, χιλιάρχους
<milestone unit="reiskpage" n="2293"/>
τε ἀντὶ τῶν ὑπάτων ἀποδείκνυτε, ἀριθμὸν αὐτῶν ὁρίσαντες
ὅσον δή τινα  —  ἐμοὶ μὲν γὰρ ὀκτὼ ἢ ἓξ ἀποχρῆς
δοκεῖ  —  ἔν τε τούτοις τοῖς ἀνδράσι μὴ ἐλάττονες
ἀριθμὸν ἔστωσαν οἱ πατρίκιοι τῶν δημοτικῶν. ταῦτα
γὰρ ποιοῦντες οὔτε τὴν τῶν ὑπάτων ἀρχὴν εἰς ταπεινοὺς
καὶ ἀναξίους καταβαλεῖτε οὔτε δυναστείας ἀδίκους
ἑαυτοῖς κατασκευάζεσθαι δόξετε μηδεμιᾶς ἀρχῆς
μεταδιδόντες τοῖς δημοτικοῖς.
</p>
</div3>
<div3 type="section" n="4">
<p>ἐπαινεσάντων δʼ ἁπάντων
τὴν γνώμην καὶ οὐδενὸς τἀναντία λέγοντος·
ἀκούσατʼ, ἔφη, ἃ καὶ τοῖς ὑπάτοις ὑμῖν ἔχω παραινεῖν.
ἡμέραν προειπόντες, ἐν ᾗ τὸ προβούλευμα ἐπικυρώσετε
καὶ τὰ κριθέντα ὑπὸ τῆς βουλῆς, <add>λόγον</add> ἀπόδοτε
τοῖς ἀπολογουμένοις ὑπὲρ τοῦ νόμου καὶ τοῖς κατηγοροῦσι·
ῥηθέντων δὲ τῶν λόγων, ὅταν καθήκῃ τὰς
<pb id="v.4p.203"/>
γνώμας ἐρωτᾶν, μήτʼ ἀπʼ ἐμοῦ ἄρξησθε μήτʼ ἀπὸ
<milestone unit="reiskpage" n="2294"/>κοιντίου τουδὶ μήτʼ ἀπʼ ἄλλου τῶν πρεσβυτέρων
μηδενός, ἀλλʼ ἀπὸ τοῦ φιλοδημοτάτου τῶν βουλευτῶν
Λευκίου Οὐαλερίου, καὶ μετὰ τοῦτον ἀξιοῦτε Ὁράτιον
εἴ τι βούλεται λέγειν. ὅταν δὲ τὰς παρʼ ἐκείνων γνώμας 
ἐξετάσητε, τότε τοὺς πρεσβυτέρους ἡμᾶς κελεύετε
λέγειν.
</p>
</div3>
<div3 type="section" n="5">
<p>ἐγὼ μὲν οὖν τὴν ἐναντιουμένην γνώμην τοῖς 
δημάρχοις ἀποδείξομαι πάσῃ τῇ παρρησίᾳ χρώμενος  — 
τουτὶ γὰρ τῷ κοινῷ συμφέρει  —  τὸ δὲ περὶ τῶν χιλιάρχων
πολίτευμα, εἰ βουλομένοις ἐστίν, εἰσηγείσθω Τίτος 
Γενύκιος οὗτος· πρεπωδεστάτη γὰρ ἡ γνώμη καὶ ὑποψίαν
ἥκιστα παρέξουσα γένοιτʼ ἄν, ἐὰν οὗτος αὐτὴν ὁ
</p>
</div3>
<div3 type="section" n="6">
<p>σὸς ἀδελφός, ὦ Μάρκε Γενύκιε, λέγῃ. ἐδόκει καὶ 
ταῦτα ὀρθῶς ὑποτίθεσθαι, καὶ οἱ μὲν ἀπῄεσαν ἐκ τοῦ
συλλόγου, τοῖς δὲ δημάρχοις δέος ἐνέπιπτε πρὸς τὴν 
ἀπόρρητον τῶν ἀνδρῶν συνουσίαν ὡς ἐπὶ κακῷ τινι
τοῦ δήμου μεγάλῳ γενομένην, ἐπειδὴ κατʼ οἰκίαν τε
<milestone unit="reiskpage" n="2295"/>συνήδρευσαν, ἀλλʼ οὐκ ἐν τῷ φανερῷ, καὶ οὐδένα τῶν
προεστηκότων τοῦ δήμου κοινωνὸν τῶν βουλευμάτων
παρέλαβον, καὶ μετὰ τοῦτο συνέδριον αὐτοὶ πάλιν ἐκ 
τῶν φιλοδημοτάτων συναγαγόντες ἀλεξήματα καὶ φυλακὰς
ἀντεμηχανῶντο πρὸς τὰς ἐπιβουλάς, ἃς ἐκ τῶν
πατρικίων ἔσεσθαι σφίσιν ὑπώπτευον.
</p>
</div3>
</div2>
<div2 type="chapter" n="57">
<div3 type="section" n="1">
<p>
ὡς δὲ καθῆκεν ὁ χρόνος, ἐν ᾧ τὸ προβούλευμα
ἔδει γενέσθαι, συγκαλέσαντες οἱ ὕπατοι τὴν 
βουλὴν καὶ πολλὰς ὑπὲρ ὁμονοίας καὶ εὐκοσμίας ποιησάμενοι
<pb id="v.4p.204"/>
παρακλήσεις πρώτοις ἀπέδωκαν λέγειν τοῖς
εἰσηγησαμένοις δημάρχοις τὸν νόμον.
</p>
</div3>
<div3 type="section" n="2">
<p>καὶ παρελθὼν
εἷς ἐξ αὐτῶν Γάϊος Κανολήιος περὶ μὲν τοῦ δίκαιον
ἢ συμφέροντα εἶναι τὸν νόμον οὔτʼ ἐδίδασκεν οὔτʼ
ἐμέμνητο· θαυμάζειν δʼ ἔφη τῶν ὑπάτων, ὅτι βεβουλευμένοι
τε καὶ κεκρικότες ἤδη κατὰ σφᾶς αὐτοὺς ἃ
δεῖ πράττειν, ὥσπερ ἀδοκίμαστον πρᾶγμα καὶ βουλῆς
δεόμενον εἰς τὸ συνέδριον ἐπεχείρησαν εἰσφέρειν, καὶ
<milestone unit="reiskpage" n="2296"/>
λόγον ἀπέδωκαν ὑπὲρ αὐτοῦ τοῖς προαιρουμένοις,
εἰρωνείαν εἰσάγοντες οὔτε ταῖς ἑαυτῶν ἡλικίαις ἁρμόττουσαν,
οὔτε τῷ μεγέθει τῆς ἀρχῆς προσήκουσαν.
</p>
</div3>
<div3 type="section" n="3">
<p>πονηρῶν τʼ ἀρχὰς ἔφη πολιτευμάτων αὐτοὺς εἰσάγειν
ἀπόρρητα βουλευτήρια συνάγοντας ἐν ἰδίαις οἰκίαις,
καὶ οὐδʼ ἅπαντας τοὺς βουλευτὰς εἰς ταῦτα παρακαλοῦντας,
ἀλλὰ τοὺς σφίσιν αὐτοῖς ἐπιτηδειοτάτους.
τῶν μὲν οὖν ἄλλων συνέδρων τῶν ἀπελαθέντων τῆς
κατοικιδίου βουλῆς ἧττον ἔφη θαυμάζειν, Μάρκου δὲ
Ὁρατίου καὶ Λευκίου Οὐαλερίου τῶν καταλυσάντων
τὴν ὀλιγαρχίαν, ὑπατικῶν ἀνδρῶν καὶ οὐδενὸς ἧττον
ἐπιτηδείων τὰ κοινὰ βουλεύειν, τὴν ἀπαξίωσιν τῆς εἰς
τὸ συνέδριον παρακλήσεως ἐκπεπλῆχθαι, καὶ οὐ δύνασθαι
συμβάλλειν ἐπὶ τίνι λόγῳ δικαίῳ, εἰκάζειν δὲ
μίαν αἰτίαν, ὅτι πονηρὰς καὶ ἀσυμφόρους γνώμας
εἰσηγεῖσθαι μέλλοντες κατὰ τῶν δημοτικῶν οὐκ ἐβούλοντο
παρακαλεῖν εἰς ταῦτα τὰ συνέδρια τοὺς φιλοδημοτάτους,
ἀγανακτήσοντας δηλονότι καὶ οὐ περιοψομένους
<pb id="v.4p.205"/>
οὐδὲν ἄδικον πολίτευμα κατὰ τοῦ δήμου γινόμενον.
</p>
</div3>
</div2>
<div2 type="chapter" n="58">
<div3 type="section" n="1">
<p>
<milestone unit="reiskpage" n="2297"/>τοιαῦτα Γαΐου Κανοληίου μετὰ πολλοῦ
σχετλιασμοῦ λέγοντος καὶ τῶν μὴ παραληφθέντων εἰς
τὸ συνέδριον βουλευτῶν πρὸς ὀργὴν δεξαμένων τὸ 
πρᾶγμα παρελθὼν ἅτερος τῶν ὑπάτων Γενύκιος ἀπολογεῖσθαι
καὶ πραΰνειν τὰς ὀργὰς αὐτῶν ἐπειρᾶτο
διδάσκων, ὅτι τοὺς μὲν φίλους παραλάβοιεν, οὐχ ἵνα
<add>τι</add> κατὰ τοῦ δήμου διαπράξαιντο, ἀλλʼ ἵνα μετὰ τῶν
ἀναγκαιοτάτων βουλεύσαιντο, τί πράττοντες οὐδʼ ὁποτέραν 
δόξουσιν ἐλαττοῦν τῶν αἱρέσεων, πότερον ταχεῖαν
ἀποδιδόντες τῇ βουλῇ περὶ τοῦ νόμου διάγνωσιν ἢ
</p>
</div3>
<div3 type="section" n="2">
<p>χρονιωτέραν. Ὁράτιον δὲ καὶ Οὐαλέριον οὐκ ἄλλης 
τινὸς χάριν αἰτίας μὴ παραλαβεῖν εἰς τὸ συνέδριον,
ἀλλʼ ἵνα μή τις ὑποψία περὶ αὐτῶν παρʼ ἀξίαν ᾖ τοῖς 
δημοτικοῖς, ὡς μεταβεβλημένων τὴν προαίρεσιν τῆς
πολιτείας, ἐὰν ἄρα ἐπὶ τῆς ἑτέρας γένωνται γνώμης,
τῆς ἀξιούσης ἀναβαλέσθαι τὴν ὑπὲρ τοῦ νόμου διάγνωσιν
<milestone unit="reiskpage" n="2298"/>εἰς ἕτερον καιρὸν ἐπιτηδειότερον. ἐπειδὴ δʼ
ἅπασι τοῖς παραληφθεῖσιν ἡ συντομωτέρα διάγνωσις 
ἀμείνων ἔδοξεν εἶναι τῆς βραδυτέρας, πράττειν ὡς
ἐκείνοις ἐφάνη.
</p>
</div3>
<div3 type="section" n="3">
<p>ταῦτʼ εἰπὼν καὶ θεοὺς ἐπομοσάμενος 
ἦ μὴν τἀληθῆ λέγειν καὶ τοὺς παρακληθέντας ἐκ τῶν
βουλευτῶν, ἔφη, πᾶσαν ἀπολύσεσθαι διαβολὴν οὐ λόγοις,
</p>
</div3>
<div3 type="section" n="4">
<p>ἀλλʼ ἔργοις. ὅταν γὰρ οἱ βουλόμενοι κατηγορεῖν 
καὶ ἀπολογεῖσθαι περὶ τοῦ νόμου διεξέλθωσι τὰ δίκαια,
<pb id="v.4p.206"/>
πρώτους ἐπὶ τὴν ἐρώτησιν τῆς γνώμης καταλέγειν οὐχὶ
τοὺς πρεσβυτάτους καὶ τιμιωτάτους τῶν βουλευτῶν,
οἷς ἐκ τῶν πατρίων ἐθισμῶν καὶ τοῦτʼ ἀποδεδόσθαι
τὸ γέρας, οὐδὲ τοὺς διʼ ὑποψίας ὄντας παρὰ τοῖς δημοτικοῖς,
ὡς οὐδὲν ὑπὲρ αὐτῶν χρηστὸν οὔτε λέγοντας
οὔτε φρονοῦντας, ἀλλʼ ἐκ τῶν νεωτέρων τοὺς δοκοῦντας
<milestone unit="reiskpage" n="2299"/>
εἶναι φιλοδημοτάτους.
</p>
</div3>
</div2>
<div2 type="chapter" n="59">
<div3 type="section" n="1">
<p>
ὑποσχόμενος δὲ ταῦτα καὶ δοὺς ἐξουσίαν
τοῖς βουλομένοις λέγειν, ἐπειδὴ οὔτε κατηγορήσων
οὔτʼ ἀπολογησόμενος οὐδεὶς ὑπὲρ τοῦ νόμου παρῄει,
παρελθὼν αὖθις ἐρωτᾷ πρῶτον Οὐαλέριον, τί τῷ
κοινῷ συμφέρει, καὶ τί προβουλεῦσαι τοῖς συνέδροις
παραινεῖ.
</p>
</div3>
<div3 type="section" n="2">
<p>ὁ δʼ ἀναστὰς καὶ πολλοὺς διεξελθὼν ὑπὲρ
αὑτοῦ τε καὶ τῶν προγόνων λόγους ὡς ἐπὶ τῷ συμφέροντι
τῆς πόλεως τοῦ δημοτικοῦ μέρους προϊσταμένων,
καὶ καταριθμησάμενος ἅπαντας ἐξ ἀρχῆς τοὺς
κατασχόντας τὴν πόλιν κινδύνους ἐκ τῶν τἀναντία
πολιτευομένων, τοῖς τʼ ἀπεχθῶς ἐσχηκόσι πρὸς τὸ δημοτικὸν
ἅπασιν ἀλυσιτελὲς γενόμενον ἀποδείξας τὸ
μισόδημον, ἐπαίνους τε πολλοὺς περὶ τοῦ δήμου ποιησάμενος,
ὡς αἰτιωτάτου τῇ πόλει γεγονότος οὐ μόνον
τῆς ἐλευθερίας, ἀλλὰ καὶ τῆς ἡγεμονίας, ἐπεὶ ταῦτα
<milestone unit="reiskpage" n="2300"/>
καὶ παραπλήσια τούτοις διεξῆλθε, τελευτῶν ἔφη μὴ
δύνασθαι πόλιν ἐλευθέραν εἶναι, ἐξ ἧς ἄν τις τὴν
 ἰσότητʼ ἀνέλῃ·
</p>
</div3>
<div3 type="section" n="3">
<p>ἔφη τε δοκεῖν ἑαυτῷ τὸν μὲν νόμον
<pb id="v.4p.207"/>
δίκαιον εἶναι τὸν ἀξιοῦντα πᾶσι μετεῖναι Ῥωμαίοις τῆς
ὑπατικῆς ἀρχῆς, τοῖς γε δὴ βίον ἀνεπίληπτον ἐσχηκόσι
καὶ πράξεις ἀποδεδειγμένοις τῆς τιμῆς ταύτης ἀξίας,
τὸν δὲ καιρὸν οὐκ ἐπιτήδειον εἰς τὴν ὑπὲρ αὐτοῦ
διάγνωσιν ἐν πολεμικαῖς ὑπαρχούσης ταραχαῖς τῆς πόλεως·
</p>
</div3>
<div3 type="section" n="4">
<p>συνεβούλευέ τε τοῖς μὲν δημάρχοις ἐᾶν τὴν 
καταγραφὴν γενέσθαι τῶν στρατιωτῶν καὶ τὴν ἔξοδον
μὴ κωλύειν τῶν καταγραφέντων, τοῖς δʼ ὑπάτοις, ὅταν
τὸ κράτιστον τέλος ἐπιθῶσι τῷ πολέμῳ, πρῶτον ἁπάντων
τὸ περὶ τοῦ νόμου προβούλευμα εἰς τὸν δῆμον 
ἐξενεγκεῖν. ταῦτα δὲ γραφῆναί τʼ ἤδη καὶ διομολογηθῆναι
<milestone unit="reiskpage" n="2301"/>πρὸς ἀμφοτέρων.
</p>
</div3>
<div3 type="section" n="5">
<p>ταύτην ἀποδειξαμένου τὴν 
γνώμην Οὐαλερίου καὶ μετὰ τοῦτον Ὁρατίου  —  δευτέρῳ
γὰρ τούτῳ λόγον ἀπέδωκαν οἱ ὕπατοι  —  ταὐτὸ
πάθος ἅπασι τοῖς παροῦσι συνέβη. οἱ μὲν γὰρ ἀνελεῖν 
τὸν νόμον βουλόμενοι τὴν ἀναβολὴν τῆς περὶ αὐτοῦ
διαγνώσεως ἀγαπητῶς ἀκούσαντες, τὸ μετὰ τὸν πόλεμον
ἐπάναγκες εἶναι σφίσι προβουλεῦσαι περὶ αὐτοῦ
χαλεπῶς ἀπεδέξαντο· οἱ δὲ κύριον ὑπὸ τοῦ συνεδρίου
κριθῆναι προαιρούμενοι τὸ μὲν ὡμολογημένον δίκαιον 
εἶναι τὸν νόμον ἀσμένως ἤκουον, τὸ δʼ εἰς ἑτέρους
ἐκπίπτειν χρόνους τὸ προβούλευμα πρὸς ὀργὴν ἐλάμβανον.
</p>
</div3>
</div2>
<div2 type="chapter" n="60">
<div3 type="section" n="1">
<p>
θορύβου δέ, ὅπερ εἰκός, ἐπὶ τῇ γνώμῃ γενομένου
διὰ τὸ μὴ πᾶσι τοῖς μέρεσιν αὐτῆς εὐαρεστεῖν 
<pb id="v.4p.208"/>
ἀμφοτέρους παρελθὼν ὁ ὕπατος τρίτον ἠρώτα Γάϊον
<milestone unit="reiskpage" n="2302"/>
Κλαύδιον, ὃς ἐδόκει τῶν προεστηκότων τῆς ἑτέρας
τάξεως τῆς ἐναντιουμένης τοῖς δημοτικοῖς αὐθαδέστατος
εἶναι καὶ δυνατώτατος.
</p>
</div3>
<div3 type="section" n="2">
<p>οὗτος ἐκ παρασκευῆς
διεξῆλθε λόγον κατὰ τῶν δημοτικῶν, πάνθʼ ὅσα ἔδοξε
πώποτε ἐναντία τοῖς καλοῖς καὶ πατρίοις ἐθισμοῖς
ὑπομιμνήσκων, οὗ κεφάλαιον ἦν, εἰς ὃ κατέσκηπτεν ἡ
γνώμη, μηδεμίαν ἀποδιδόναι τῇ βουλῇ διάγνωσιν ὑπὲρ
τοῦ νόμου τοὺς ὑπάτους, μήτʼ ἐν τῷ παρόντι χρόνῳ
μήθʼ ὕστερον, ὡς ἐπὶ καταλύσει τῆς ἀριστοκρατίας εἰσφερομένου
καὶ συγχεῖν μέλλοντος ἅπαντα τὸν κόσμον
τῆς πολιτείας.
</p>
</div3>
<div3 type="section" n="3">
<p>γενομένου δὲ πρὸς τὴν γνώμην ἔτι
πλείονος θορύβου τέταρτος ἀνίσταται κληθεὶς Τίτος
Γενύκιος, ἀδελφὸς θατέρου τῶν ὑπάτων· ὃς ὀλίγα
διαλεχθεὶς ὑπὲρ τῶν κατεχόντων καιρῶν τὴν πόλιν,
ὅτι δυεῖν ἀνάγκη τῶν χαλεπωτάτων θάτερον αὐτῇ
συμπεσεῖν, ἢ διὰ τὰς πολιτικὰς ἔριδας καὶ φιλοτιμίας
ἰσχυρὰ τὰ τῶν ἐχθρῶν ποιῆσαι πράγματα, ἢ τοὺς
<milestone unit="reiskpage" n="2303"/>
ἔξωθεν ἐπιφερομένους ἀποτρέψασθαι βουλομένῃ κακῶς
 τὸν οἰκεῖον καὶ πολιτικὸν διαλύσασθαι πόλεμον·
</p>
</div3>
<div3 type="section" n="4">
<p>ἔφησε,
δυεῖν ὄντων κακῶν, ὧν ἀνάγκη θάτερον ἄκοντας ὑπομεῖναι,
τοῦτʼ αὐτῷ δοκεῖν εἶναι λυσιτελέστερον, τὸ
συγχωρῆσαι τῷ δήμῳ τὴν βουλὴν παρασπάσαί τι τοῦ
κόσμου τῆς πατρίου πολιτείας μᾶλλον ἢ τοῖς ἀλλοφύλοις
<pb id="v.4p.209"/>
τε καὶ πολεμίοις καταγέλαστον ποιῆσαι τὴν πόλιν.
</p>
</div3>
<div3 type="section" n="5">
<p> ταῦτʼ εἰπὼν τὴν δοκιμασθεῖσαν ὑπὸ τῶν παραγενηθέντων
ἐν τῷ κατʼ οἰκίαν συνεδρίῳ γνώμην εἰσέφερεν,
ἣν εἰσηγήσατο Κλαύδιος, ὥσπερ ἔφην, ἀντὶ τῶν ὑπάτων
χιλιάρχους ἀποδειχθῆναι, τρεῖς μὲν ἐκ τῶν πατρικίων, 
τρεῖς δʼ ἐκ τῶν δημοτικῶν, ἐξουσίαν ἔχοντας
ὑπατικήν· ὅταν δὲ τελῶσιν οὗτοι τὴν ἀρχὴν καὶ καθήκῃ
νέας ἀρχὰς ἀποδείκνυσθαι, τὴν βουλὴν καὶ τὸν
δῆμον αὖθις συνελθόντας διαγνῶναι, πότερον ὑπάτους
ἢ χιλιάρχους βούλονται παραλαβεῖν τὴν ἀρχήν. ὅ τι 
δʼ ἂν ἅπασι δόξῃ ψῆφον ἐπενέγκασι, τοῦτʼ εἶναι
κύριον. ἐπιτελεῖσθαι δὲ τὸ προβούλευμα καθʼ ἕκαστον ἐνιαυτόν.
</p>
</div3>
</div2>
<div2 type="chapter" n="61">
<div3 type="section" n="1">
<p>
<milestone unit="reiskpage" n="2304"/>ταύτην ἀποδειξαμένου τὴν γνώμην Γενυκίου
πολὺς ἐξ ἁπάντων ἔπαινος ἐγίνετο, καὶ οἱ μετʼ ἐκεῖνον 
ἀνιστάμενοι μικροῦ δεῖν πάντες ταῦτα συνεχώρουν
κράτιστα εἶναι. γράφεται δὴ τὸ προβούλευμα ὑπὸ τῶν
ὑπάτων, καὶ λαβόντες αὐτὸ μετὰ πολλῆς χαρᾶς οἱ
δήμαρχοι προῆλθον εἰς τὴν ἀγοράν. ἔπειτα καλέσαντες
τὸ πλῆθος εἰς τὴν ἐκκλησίαν, πολλοὺς διέθεντο τῆς 
βουλῆς ἐπαίνους, καὶ παραγγέλλειν τὴν ἀρχὴν ἐκέλευον
τοῖς ἐθέλουσι τῶν δημοτικῶν ἅμα τοῖς πατρικίοις.
</p>
</div3>
<div3 type="section" n="2">
<p>οὕτω δʼ ἄρα κοῦφόν τι πρᾶγμά ἐστιν ἐπιθυμία δίχα 
λόγου γινομένη καὶ ταχὺ μεταπῖπτον ἐπὶ θάτερα μέρη,
μάλιστα δʼ ἡ τῶν ὄχλων, ὥσθʼ οἱ περὶ παντὸς ποιούμενοι 
τέως τῆς ἀρχῆς μεταλαβεῖν καί, εἰ μὴ δοθείη
τοῦτʼ αὐτοῖς ὑπὸ τῶν πατρικίων, ἢ καταλείψοντες τὴν
<pb id="v.4p.210"/>
πόλιν ὡς πρότερον, ἢ διὰ τῶν ὅπλων αὐτὸ ληψόμενοι,
ἐπειδὴ τὸ συγχώρημα ἔλαβον, ἀπέστησαν εὐθὺς τῆς
ἐπιθυμίας καὶ τὰς σπουδὰς ἐπὶ θάτερον μετέβαλον.
</p>
</div3>
<div3 type="section" n="3">
<p>πολλῶν γέ τοι δημοτικῶν παραγγελλόντων τὴν χιλιαρχίαν
<milestone unit="reiskpage" n="2305"/>
καὶ κατεσπουδασμένας ποιουμένων τὰς δεήσεις,
οὐδένα τῆς τιμῆς ταύτης ἄξιον εἶναι ὑπέλαβον, ἀλλὰ
γενόμενοι τῆς ψήφου κύριοι τοὺς ἐκ τῶν πατρικίων
μετιόντας αὐτὴν ἄνδρας ἐπιφανεῖς χιλιάρχους ἀποδεικνύουσιν,
Αὖλον Σεμπρώνιον Ἀτρατῖνον καὶ Λεύκιον
Ἀτίλιον Λοῦσκον καὶ Τίτον Κλύλιον Σικελόν.
</p>
</div3>
</div2>
<div2 type="chapter" n="62">
<div3 type="section" n="1">
<p>
οὗτοι παραλαμβάνουσι πρῶτοι τὴν ἀνθύπατον
ἀρχὴν κατὰ τὸν τρίτον ἐνιαυτὸν τῆς ὀγδοηκοστῆς
καὶ τετάρτης ὀλυμπιάδος ἄρχοντος Ἀθήνησι Διφίλου.
μετασχόντες δʼ αὐτῆς ἑβδομήκοντα καὶ τρεῖς μόνον
ἡμέρας ἀποτίθενται κατὰ τὸν ἀρχαῖον ἐθισμὸν ἑκούσιοι,
θεοπέμπτων τινῶν σημείων κωλυτηρίων αὐτοῖς τοῦ
</p>
</div3>
<div3 type="section" n="2">
<p>πράττειν τὰ κοινὰ γενομένων. τούτων δὲ τὴν ἐξουσίαν
ἀπειπαμένων ἡ βουλὴ συνελθοῦσα μεσοβασιλεῖς ἀποδείκνυσι.
καὶ ἐκεῖνοι προειπόντες ἀρχαιρέσια καὶ τῷ
δήμῳ τὴν διάγνωσιν ἀποδιδόντες, εἴτε βούλεται χιλιάρχους
<milestone unit="reiskpage" n="2306"/>
εἴτε ὑπάτους ἀποδεῖξαι, κρίναντος αὐτοῦ μένειν
ἐπὶ τοῖς ἐξ ἀρχῆς ἐθισμοῖς, ἀπέδοσαν τοῖς βουλομένοις
τῶν πατρικίων μετιέναι τὴν ὕπατον ἀρχήν· καὶ γίνονται
πάλιν ἐκ τῶν πατρικίων ὕπατοι Λεύκιος Παπίριος
Μογιλλᾶνος καὶ Λεύκιος Σεμπρώνιος Ἀτρατῖνος, ἑνὸς
<pb id="v.4p.211"/>
</p>
</div3>
<div3 type="section" n="3">
<p>τῶν ἀποθεμένων τὴν χιλιαρχίαν ἀδελφός. αὗται δύο 
κατὰ τὸν αὐτὸν ἐνιαυτὸν ἀρχαὶ Ῥωμαίων αἱ τὸ μέγιστον
ἔχουσαι κράτος ἐγένοντο· πλὴν οὐκ ἐν ἁπάσαις
ταῖς Ῥωμαικαῖς χρονογραφίαις ἀμφότεραι φέρονται,
ἀλλʼ ἐν αἷς μὲν οἱ χιλίαρχοι μόνον, ἐν αἷς δʼ οἱ 
ὕπατοι, ἐν οὐ πολλαῖς δʼ ἀμφότεροι, αἷς ἡμεῖς οὐκ
ἄνευ λογισμοῦ συγκατατιθέμεθα, πιστεύοντες δὲ ταῖς
ἐκ τῶν ἱερῶν τε καὶ ἀποθέτων βίβλων μαρτυρίαις.
</p>
</div3>
<div3 type="section" n="4">
<p>
<milestone unit="reiskpage" n="2307"/>ἄλλο μὲν οὖν οὐδὲν ἐπὶ τῆς τούτων ἀρχῆς οὔτε πολεμικὸν 
οὔτε πολιτικὸν ἔργον ἱστορίας ἄξιον ἐπράχθη, 
συνθῆκαι δὲ πρὸς τὴν Ἀρδεατῶν πόλιν ἐγένοντο περὶ
φιλίας τε καὶ συμμαχίας· ἐπρεσβεύσαντο γὰρ ἀποτιθέμενοι
τὰ περὶ τῆς χώρας ἐγκλήματα παρακαλοῦντες
φίλοι Ῥωμαίων γενέσθαι καὶ σύμμαχοι. ταύτας τὰς
συνθήκας τὸ τῶν ὑπάτων ἀρχεῖον ἐπεκύρωσε. 
</p>
</div3>
</div2>
<div2 type="chapter" n="63">
<div3 type="section" n="1">
<p>
τῷ δʼ ἑξῆς ἐνιαυτῷ πάλιν ὑπάτους ψηφισαμένου
τοῦ δήμου κατασταθῆναι παραλαμβάνουσι τὴν
ὕπατον ἀρχὴν τῇ διχομήνιδι τοῦ Δεκεμβρίου μηνὸς
Μάρκος Γεγάνιος Μακερῖνος τὸ δεύτερον καὶ Τίτος
Κοίντιος Καπιτωλῖνος τὸ πέμπτον.
</p>
</div3>
<div3 type="section" n="2">
<p>οὗτοι διδάξαντες 
τὴν βουλήν, ὅτι πολλὰ μὲν καὶ ἄλλα πράγματα διὰ
τὰς συνεχεῖς τῶν ὑπάτων στρατείας ἠμελημένα παρεῖται,
<milestone unit="reiskpage" n="2308"/>πάντων δʼ ἀναγκαιότατον τὸ περὶ τὰς τιμήσεις
τῶν βίων νόμιμον, ἐξ ὧν ὅ τʼ ἀριθμὸς τῶν ἐχόντων
τὴν στρατεύσιμον ἡλικίαν ἐγινώσκετο καὶ τῶν χρημάτων 
τὸ πλῆθος, ἀφʼ ὧν ἔδει τὰς εἰς τὸν πόλεμον
εἰσφορὰς ἕκαστον τελεῖν, οὐδεμιᾶς τιμήσεως ἐντὸς ἑπτακαίδεκα
<pb id="v.4p.212"/>
ἐτῶν γενομένης ἀπὸ τῆς Λευκίου Κορνηλίου
καὶ Κοίντου Φαβίου <del>ὑπατείας· ὥστε</del> καταλιπεῖν
οἱ πονηρότατοί τε καὶ ἀσελγέστατοι Ῥωμαίων, ἀλλὰ
τόπον μεταλαμβάνειν, ἐν ᾧ περίεστι ζῆν αὐτοῖς, ὡς
προῄρηνται.</p>
</div3>
</div2>
</div1>
<pb id="v.4p.213"/>
<div1 type="book" n="12">
<div2 type="chapter" n="1">
<div3 type="section" n="1">
<p>
ὅτι λιμοῦ κατὰ τὴν Ῥώμην γενομένου ἰσχυροῦ
ἀνήρ τις οἴκου τε οὐκ ἀφανοῦς καὶ χρήμασιν ἐν τοῖς
μάλιστα δυνατός, Σπόριος Μαίλιος Εὐδαίμων ἐπίκλησιν
ἐπὶ τῆς πολλῆς εὐπορίας νεωστὶ μὲν παρειληφὼς τὸν
οἶκον τοῦ πατρός, ἡλικίαν δὲ καὶ τάξιν ἔχων ἱππικήν, 
οἷα μήτε ἀρχὰς παραλαμβάνειν μήτε ἄλλην κοινὴν ἐπιμέλειαν
μηδεμίαν, λαμπρὸς εἰ καί τις ἄλλος τὰ πολέμια
καὶ πολλοῖς κεκοσμημένος ἀριστείοις, κράτιστον ὑπολαβὼν
καιρὸν ἐπιθέσει τυραννίδος, ἐπὶ δημαγωγίαν
τοῦ πλήθους ἐτράπετο, τὴν ῥᾳστώνην τῶν ἐπὶ τυραννίδα 
φερουσῶν ὁδῶν.
</p>
</div3>
<div3 type="section" n="2">
<p>ἔχων δὲ πολλοὺς ἑταίρους καὶ 
πελάτας ἄλλους ἄλλῃ διέπεμψε χρήματα δοὺς ἐκ τῶν
ἰδίων εἰς συναγυρμοὺς τροφῆς καὶ αὐτὸς εἰς Τυρρηνίαν
ᾤχετο. ἐν βραχεῖ δὲ χρόνῳ διʼ ἑαυτοῦ τε καὶ
τῶν ἑταίρων πολλὴν κατακομίσας ἀγορὰν διεμέτρει 
τοῖς πολίταις, ἀντὶ δώδεκα δραχμῶν διδράχμου ἀπομετρῶν
<pb id="v.4p.214"/>
τὸν μόδιον· ὅσους δὲ αἴσθοιτο παντάπασιν
ἀδυνάτους καὶ μηδʼ ὑπὲρ τῆς ἐφημέρου τροφῆς ἔχοντας
προέσθαι τὸ διάφορον ἄνευ τιμῆς χαριζόμενος.
</p>
</div3>
<div3 type="section" n="3">
<p>ταύτῃ τῇ φιλανθρωπίᾳ τὸν δῆμον ἀναλαβὼν καὶ θαυμαστὴν
ὅσην δόξαν ἀπενεγκάμενος ᾤχετο πάλιν ἐμπορευσόμενος
ἑτέρας ἀγοράς· καὶ παρῆν οὐ διὰ μακροῦ
ποταμηγοὺς ἄγων σκάφας πολλὰς πάνυ μεστὰς τροφῆς
καὶ τὸν αὐτὸν τρόπον τοῖς <add>πολίταις</add> ἐμέτρει.
</p>
</div3>
<div3 type="section" n="4">
<p>οἱ δὲ
πατρίκιοι ταῦτα πράττοντα ὁρῶντες αὐτὸν <add>δἰ</add> ὑποψίας
τε ἐλάμβανον τῆς ἄγαν φιλοτιμίας τοῦ ἀνδρὸς
οὐδὲν ἀγαθὸν ἀπολαύσειν οἰόμενοι καὶ συνιστάμενοι
κατὰ τὴν ἀγορὰν ἐσκόπουν, ὅντινα χρὴ τρόπον εὐπρεπέστερον
ἄνευ κινδύνου παῦσαι τούτων αὐτὸν τῶν
πολιτευμάτων· κρύφα μὲν τὸ πρῶτον καὶ κατʼ ὀλίγους
συνιόντες καὶ διαλεγόμενοι πρὸς ἀλλήλους, ἔπειτα καὶ
ἐκ τοῦ φανεροῦ καταβοῶντες, ἐπειδὴ βαρύς τε καὶ
ἀφόρητος ἦν ἔργα τε πράττων ὑπερηφανίας μεστὰ καὶ
</p>
</div3>
<div3 type="section" n="5">
<p>λόγους διεξιὼν αὐθάδεις ὑπὲρ ἑαυτοῦ· ὅς γε πρῶτον
μὲν καθεζόμενος ἐπὶ βήματος περιφανοῦς, ὥσπερ ἔθος
ἦν τοῖς τὰς ἀρχὰς ἔχουσιν, ἐχρημάτιζε τοῖς προσιοῦσι
δι᾽ ἡμέρας περὶ τὴν σιτοδοσίαν, ἐκβαλὼν τῆς τιμῆς
ταύτης τὸν ἀποδειχθέντα ἔπαρχον ὑπὸ τῆς βουλῆς·
</p>
</div3>
<div3 type="section" n="6">
<p>ἔπειτα συνεχεῖς ποιούμενος ἐκκλησίας οὐκ ὂν ἐν ἔθει
Ῥωμαίοις ἰδιώτην ἐκκλησίαν συνάγειν πολλὰ μὲν τοῦ
<pb id="v.4p.215"/>
Μηνυκίου κατηγόρει πρὸς τὸν δῆμον, ὡς ὄνομα φέροντος
ἀρχῆς μόνον, ἔργον δὲ οὐδὲν ἀποδειξαμένου τοῖς
πένησιν ὠφέλιμον, πολλὰ δὲ τοὺς πατρικίους διέβαλλε
πρὸς τὸν δῆμον, ὡς ταῦτα πράττοντας ἐξ ὧν ὀλίγου
τε καὶ οὐδενὸς ἄξιος ὁ δῆμος ἔσται καὶ οὐδʼ ἐπὶ σιτοδείᾳ 
φροντίδα τῶν ἀπόρων ἔχοντας οὐδεμίαν, οὔτε
κοινῇ πάντας οὔτε ἰδίᾳ τοὺς δυνατούς, παντὸς μάλιστα
δέον αὐτοὺς χρήμασί τε καὶ σώμασιν ὥσπερ αὐτὸς δὴ
κακοπαθεῖν καὶ πάντοθεν ἐπεισάγειν τῇ πόλει τὰς
ἀγοράς.
</p>
</div3>
<div3 type="section" n="7">
<p>ἠξίου τε πρὸς τὰ τῶν ἄλλων ἔργα πατρικίων 
τὰ ὑφʼ ἑαυτοῦ πραττόμενα ἐξετάζειν, ὡς πολὺ καὶ τὸ
πᾶν ἀλλήλων διαφέροντα. ἐκείνους μὲν γὰρ οὐδὲν ἐκ
τῶν ἰδίων εἰς τὸ κοινὸν ἀναλίσκοντας ἔτι καὶ τὴν
δημοσίαν γῆν σφετερισαμένους πολὺν ἤδη καρποῦσθαι
χρόνον, ἑαυτὸν δὲ τῶν δημοσίων οὐδὲν ἔχοντα ἔτι καὶ 
τὴν πατρῴαν καταχορηγεῖν οὐσίαν εἰς βοήθειαν τῶν
ἀπόρων καί, ἐπειδὰν τὰ ὄντα καταναλώσῃ, δανείσματα
ποιεῖσθαι παρὰ φίλων οὐθὲν ἀντικαταλλαττόμενον τῆς
τοιαύτης φιλοτιμίας ὅτι μὴ τὴν πολιτικὴν εὔνοιαν, ἧς
οὐδὲ τὸν ἐξ ἀνθρώπων πλοῦτον ἡγεῖσθαι τιμιώτερον.
</p>
</div3>
<div3 type="section" n="8">
<p>οἱ δὲ περὶ αὐτὸν συνεστῶτες ἀεὶ σωτῆρα καὶ πατέρα 
καὶ κτίστην ἀπεκάλουν τῆς πατρίδος καὶ τὴν μὲν ὑπατικὴν
ἐξουσίαν ἐλάττονα χάριν ἢ κατὰ τὸ μέγεθος τῶν
<pb id="v.4p.216"/>
ἔργων αὐτοῦ γενήσεσθαι δοθεῖσαν ἀπέφαινον, ἄλλῃ δέ
τινι μείζονι καὶ λαμπροτέρᾳ τιμῇ κοσμεῖν ἠξίουν αὐτόν,
</p>
</div3>
<div3 type="section" n="9">
<p>ἣν καὶ γένος ἕξει τὸ ἐξ ἐκείνου. ὡς δὲ καὶ τὴν τρίτην
ἔξοδον ποιησάμενος ἐπὶ τὰ παραθαλάττια τῆς Ἰταλίας
ἔκ τε Κύμης καὶ τῶν περὶ Μισηνὸν λιμένων σιτηγοὺς
ὁλκάδας ἄγων πολλὰς κατέπλευσεν εἰς Ὠστίαν, ὃ τῆς
Ῥώμης ἐστὶν ἐπίνειον, καὶ %    κατέπαυσε ταῖς τροφαῖς τὴν
πόλιν, ὡς μηδὲν ἔτι τῆς ἀρχαίας εὐετηρίας διαφέρειν,
ἅπας ὁ δῆμος ἕτοιμος ἦν, εἰ γένοιτο τῆς ψήφου κύριος
ἐν ἀρχαιρεσίαις, εἴτε ὑπατείαν εἴτε ἄλλην τινὰ τιμὴν
μετίοι, μηδενὸς ἐπιτρέποντος μήτε νόμου κωλύοντος
μήτʼ ἀνδρὸς ἐναντιουμένου χαρίζεσθαι.
</p>
</div3>
<div3 type="section" n="10">
<p>ταῦτα ὁρῶντες
οἱ προεστηκότες τῆς ἀριστοκρατίας καὶ οὔτε ἐπιτρέπειν
ἀξιοῦντες οὔτε κωλύειν δύναμιν ἔχοντες ἐν πολλῇ
πάντες ἦσαν ἀθυμίᾳ· καὶ ἔτι μᾶλλον διεταράχθησαν,
ἐπειδὴ κωλυόντων ἐκκλησίας συνάγειν αὐτὸν καὶ δημηγορεῖν
τῶν τε δημάρχων καὶ ὑπάτων, συστραφεὶς
ὁ δῆμος ἐκείνους μὲν ἐξέβαλεν ἐκ τῆς ἀγορᾶς, τῷ δὲ
</p>
</div3>
<div3 type="section" n="11">
<p>Μαιλίῳ πολλὴν ἄδειαν καὶ ῥώμην παρέσχεν. ἐν τοιαύτῃ
δὴ καταστάσει τῆς πόλεως ὑπαρχούσης ὁ τῆς
ἀγορᾶς ἀποδειχθεὶς ἔπαρχος, ἀχθόμενος μὲν ἐπὶ τοῖς
προπηλακισμοῖς τῶν λόγων, οἷς αὐτὸν ὑβρίζων ὁ Μαίλιος
ἐν ταῖς ἐκκλησίαις διετέλει, δεδοικὼς δὲ τὸν ἄνδρα
μάλιστα τῶν ἄλλων, εἴ τινος ἐπιλάβοιτο ἀρχῆς, μὴ
πρότερον τῆς ἀριστοκρατίας αὑτὸν ποιήσηται ἢ τὸν
<pb id="v.4p.217"/>
δῆμον ἐξερεθίσας πρὸς αὐτὸν %    ποιήσηται διὰ τῶν ἐκ
τῆς ἑταιρείας ἐπιβουλήν τινα κατʼ αὐτοῦ μηχανησάμενος,
ἀγανακτῶν τε διʼ ἀμφότερα ταῦτα καὶ ἀπηλλάχθαι
προθυμούμενος ἐκείνου μείζονα ἢ κατʼ ἰδιώτην ἐσχὺν
ἔχοντος, ἐπιμελῆ ζήτησιν ἐποιεῖτο τῶν ὑπʼ αὐτοῦ λεγομένων 
τε καὶ πραττομένων.
</p>
</div3>
<div3 type="section" n="12">
<p>πολλῶν δὲ ὄντων, οἷς ὁ 
ἀνὴρ συνεργοῖς ἐχρῆτο τῶν ἀπορρήτων, καὶ οὔτε τὰς
φύσεις ὁμοίων οὔτε τὰς γνώμας παραπλησίων ἔμελλέ
τις ὅπερ εἰκὸς οὐ βέβαιος αὐτῷ ἔσεσθαι φίλος, ἢ διὰ
φόβον ἢ διὰ κέρδος ἴδιον· ᾧ τὰ πιστὰ δοὺς ὁ Μηνύκιος 
ὑπὲρ τοῦ μηδενὶ φράσειν ὅστις ἦν, ἅπασαν ἔγνω
τήν τε διάνοιαν τοῦ Μαιλίου καὶ τὴν παρασκευήν.
</p>
</div3>
<div3 type="section" n="13">
<p>ὡς δὲ καὶ τεκμήριον ἔλαβεν ἀναμφίλεκτον καὶ τὴν 
πρᾶξιν ἐν χερσὶν οὖσαν ἔγνω, λέγει πρὸς τοὺς ὑπάτους·
ἐκεῖνοι δʼ οὐκ ἀξιοῦντες ἐφʼ ἑαυτοῖς ποιῆσαι μόνοις 
ἐπιχειρήσεως τηλικαύτης ἐξέτασιν εἰς τὴν βουλὴν
ᾤοντο δεῖν τὸ πρᾶγμα εἰσφέρειν, καὶ συνεκάλουν τὸ
συνέδριον εὐθὺς ὡς περὶ πολέμου δή τινος ὑπερορίου
βουλευσόμενοι.
</p>
</div3>
<div3 type="section" n="14">
<p>πληρωθέντος δὲ τοῦ συνεδρίου διὰ 
ταχέων παρελθὼν ἅτερος αὐτῶν ἔλεξεν, ὅτι πρᾶξις 
αὐτοῖς μεμήνυται συσκευαζομένη κατὰ τῆς πόλεως
 <pb id="v.4p.218"/>
πολλῆς πάνυ καὶ ταχείας φυλακῆς δεομένη διὰ τὸ τοῦ
κινδύνου μέγεθος· ταύτης δʼ ἔφη μηνυτὴν οὐ τῶν
ἐπιτυχόντων εἶναί τινα πολιτῶν, ἀλλʼ ὃν αὐτοὶ διʼ ἀρετὴν ἐπὶ τῆς μεγίστης τε καὶ ἀναγκαιοτάτης τῷ
κοινῷ χρείας ἔταξαν, δοκιμάσαντες αὐτοῦ τήν τε πίστιν
καὶ τὴν πρὸς τὰ κοινὰ φιλοτιμίαν ἐκ τῶν παρὰ πάντα
τὸν βίον ἐπιτηδευομένων. μετεώρου δὴ τῆς βουλῆς
ἐπὶ τῇ προσδοκίᾳ γενομένης ἐκάλει τὸν Μηνύκιον,
κἀκεῖνος ἔλεξεν· <del>ζήτει ἐν τῷ περὶ δημηγοριῶν</del>. εσξ.
</p>
</div3>
</div2>
<div2 type="chapter" n="2">
<div3 type="section" n="1">
<p>
ὡς δʼ ἐμηνύθη τῇ βουλῇ, δικτάτορα προχειρίζονται,
ὁ δὲ τὸν ἱππάρχην ἐκέλευσεν ἔχοντι τοὺς
ἱππεῖς ἥκειν ὡς αὐτὸν περὶ μέσας νύκτας, τοῖς δὲ
βουλευταῖς εἰς τὸ Καπιτώλιον ἕωθεν ἔτι συλλέγεσθαι,
τῷ δὲ Μηνυκίῳ τόν τε μηνυτὴν ἄγοντι καὶ τὰς ἄλλας
ἀποδείξεις κομίζοντι πρὸς τὸ βῆμα παρεῖναι, ἅπασι δὲ
φυλάττειν ἀπόρρητα πρὸς τοὺς ἔξω τοῦ συνεδρίου τὰ
βουλεύματα· μίαν εἶναι λέγων ἀσφάλειαν, εἰ μηδὲν ὁ
Μαίλιος ἀκούσειε τῶν περὶ αὐτοῦ λεγομένων τε καὶ
</p>
</div3>
<div3 type="section" n="2">
<p>πραττομένων. διατάξας δὲ τἆλλα ὅσων ἐδεῖτο, μέχρι
δύσεως ἡλίου πάντας ἐν τῷ βουλευτηρίῳ κατασχὼν
σκότους ὄντος ἤδη διέλυσε τὸν σύλλογον· ὡς δὲ μέση
νὺξ ἐγένετο, προελθὼν ἐκ τῆς οἰκίας ... ἐξῄει περὶ
τὸν ὄρθρον τοὺς ἐπιλέκτους ἀμφοτέρων τῶν ὑπάτων
ἐπαγόμενος καὶ αὐτοὺς τοὺς ὑπάτους.
</p>
</div3>
<div3 type="section" n="3">
<p>οὗτοι μὲν οὖν
<pb id="v.4p.219"/>
τὸ Καπιτώλιον ἅμα τοῖς βουλευταῖς ἕωθεν κατειληφότες
ἐφρούρουν· ὁ δὲ Μαίλιος οὐδὲν ἀκηκοὼς τούτων
ἡμέρας γενομένης προελθὼν εἰς τὴν ἀγορὰν ἐχρημάτιζε
τοῖς δεομένοις ἐπὶ τοῦ βήματος καθεζόμενος· καὶ μετʼ
οὐ πολὺ παρῆν ὁ ἵππαρχος Σερουίλιος πρὸς αὐτὸν 
ἄγων τοὺς ἀκμαιοτάτους τῶν ἱππέων ἔχοντας ὑπὸ τοῖς
ἱματίοις ξίφη καὶ στὰς πλησίον αὐτοῦ λέγει·
</p>
</div3>
<div3 type="section" n="4">
<p>ὁ δικτάτωρ 
σε κελεύει, Μαίλιε, πρὸς αὐτὸν ἥκειν· κἀκεῖνος
ὑποτυχών, ποῖος, ἔφη, κελεύει με, Σερουίλιε, δικτάτωρ
πρὸς αὐτὸν ἐλθεῖν, ὁ ποῦ καὶ πότε γενόμενος; 
καὶ ἅμα διαταραχθεὶς περιέβλεψεν εἰς τοὺς περὶ τὸ
βῆμα. ἀφασίας δὲ ἅπαντας κατασχούσης διὰ τὸ μηδένα
γιγνώσκειν τὰ πραχθέντα ὑπὸ τῆς βουλῆς λέγει πάλιν
ὁ Σερουίλιος· εἰσηγγέλθης χθὲς εἰς τὴν βουλήν, ὦ
Μαίλιε, νεωτέροις ἐπιχειρεῖν πράγμασιν, ἴσως οὐκ 
ἀληθῶς· οὐδενὸς γὰρ ἄξιον ἀπὸ τῆς αἰτίας προκαταγιγνώσκειν.
</p>
</div3>
<div3 type="section" n="5">
<p>ταύτην ἐξετάσαι τὴν μήνυσιν ἡ βουλὴ 
προελομένη δικτάτορος ἔφησε δεῖν τοῖς πράγμασιν, ὡς
οὐ τὸν ἐλάχιστον τῶν κινδύνων τρέχουσα, καὶ ἀπέδειξε
τῆς ἐξουσίας ταύτης κύριον Λεύκιον Κοίντιον Κικιννᾶτον, 
ὃν οἶσθα δήπου καὶ σὺ κράτιστον ὄντα τῶν
πατρικίων καὶ δὶς ἤδη ταύτην ἀνεπιλήπτως τετελεκότα
τὴν ἀρχήν.
</p>
</div3>
<div3 type="section" n="6">
<p>οὗτος ὁ ἀνὴρ δικαστήριόν σοι καθίσαι 
καὶ λόγον ἀποδοῦναι βουλόμενος ἀπέσταλκεν ἡμᾶς,
ἐμὲ τὸν ἵππαρχον ἅμα τοῖσδε τοῖς ἀνδράσιν, ἄξοντας 
σε ἀσφαλῶς ἐπὶ τὴν ἀπολογίαν. εἰ δὲ μηδὲν ἀδικεῖν
πέποιθας, ἴθι καὶ λέγε τὰ δίκαια περὶ σαυτοῦ πρὸς
<pb id="v.4p.220"/>
ἄνδρα φιλόπολιν, ὃς οὔτε διὰ τὸν κοινὸν φθόνον οὔτε
διʼ ἄλλην ἄδικον πρόφασιν οὐδεμίαν ἐκποδὼν ποιῆσαί
</p>
</div3>
<div3 type="section" n="7">
<p>
σε βουλήσεται. ὁ δʼ ὡς ἤκουσεν, ἀναπηδᾷ τε καὶ με-
γάλα ἀναβοήσας, ἄνδρες, ἔφη, δημοτικοί, βοηθεῖτέ
μοι συναρπαζομένῳ διὰ τὴν πρὸς ὑμᾶς εὔνοιαν ὑπὸ
τῶν δυνατῶν· οὐ γὰρ ἐπὶ δίκην <del>καλοῦμαι</del> πρὸς αὐ-
τῶν, ἀλλʼ ἐπὶ θάνατον καλοῦμαι. βοῆς δὲ γενομένης
καὶ θορύβου πολλοῦ περὶ τὸ βῆμα συγγνούς, ὅτι πλεί-
ους εἰσὶ τῶν βοηθούντων οἱ συλλαμβάνειν μέλλον-
τες αὐτόν, καὶ οὐ μακρὰν ἑτέρους ὑποκαθῆσθαι ἐν
ὅπλοις, καταπηδᾷ ταχέως ἀπὸ τοῦ βήματος καὶ διὰ τῆς
ἀγορᾶς ἐχώρει δρόμῳ σπεύδων εἰς τὴν οἰκίαν κατα-
</p>
</div3>
<div3 type="section" n="8">
<p>
φυγεῖν. καταλαμβανόμενος δʼ ὑπὸ τῶν ἱππέων εἰς
ἐργαστήριον εἰστρέχει μαγειρικὸν καὶ κοπίδα τῶν
κρεοκόπων ἁρπάσας παίει τὸν πρῶτον αὐτῷ προσ-
ελθόντα. ἔπειτα πολλῶν ἐπιπεσόντων ἀθρόων ἀμυνό-
μενος καὶ βραχὺν ἀντισχὼν χρόνον ἀπεκόπη ὑπό τινος
τὸν βραχίονα καὶ πίπτει καὶ κατακοπεὶς ὥσπερ θηρίον

ἀποθνήσκει.
</p>
</div3>
<div3 type="section" n="9">
<p> Μαίλιος μὲν δὴ μεγάλων ὀρεχθεὶς πραγ-
μάτων καὶ μικροῦ πάνυ δεήσας τὴν Ῥωμαίων ἡγε-
μονίαν κατασχεῖν οὕτως ἀζήλου καὶ πικρᾶς κατα-
στροφῆς ἔτυχεν. ἐξενεχθέντος δʼ εἰς τὴν ἀγορὰν τοῦ
νεκροῦ καὶ γενηθέντος πᾶσι φανεροῦ δρόμος ἦν καὶ
βοὴ καὶ θόρυβος ἁπάντων τῶν κατὰ τὴν ἀγορὰν τῶν
μὲν οἰκτειρόντων, τῶν δὲ ἀγανακτούντων, τῶν δὲ
<pb id="v.4p.221"/>
</p>
</div3>
<div3 type="section" n="10">
<p>
ὁμόσε τοῖς δεδρακόσι χωρεῖν ἐσπουδακότων. τοιαύτης
δὲ ταραχῆς γενομένης μαθὼν ὁ δικτάτωρ, ὅτι διαπέ-
πρακται τοῖς ἱππεῦσι τὸ προσταχθὲν ἔργον, κατέβαινεν
ἀπὸ τῆς ἄκρας εἰς τὴν ἀγορὰν τούς τε βουλευτὰς
ἐπαγόμενος ἅπαντας καὶ τοὺς ἱππεῖς περὶ ἑαυτὸν ἔχων
γυμνὰ φαίνοντας ξίφη· καὶ δημηγορήσας ἐπʼ ἐκκλησίας
ἀπέλυσε τὸν ὄχλον. <foreign lang="la">
<hi rend="ital">Esc.</hi>
</foreign>
</p>
</div3>
</div2>
<div2 type="chapter" n="3">
<div3 type="section" n="1">
<p>
...... ἔχων περὶ ἑαυτὸν ἀνθρώπους ἐξ
ἁπάσης συνειλεγμένους κακίας, οὓς ἐσίτιζεν ὥσπερ
θηρία κατὰ τῆς πατρίδος. εἰ μὲν οὖν ὑπήκουσέ μοι
καὶ παρέσχεν ἑαυτὸν ἐν τοῖς νόμοις μένοντα, μεγίστην
ἂν τοῦτʼ αὐτῷ παρέσχε ῥοπὴν εἰς τὴν ἀπολογίαν, καὶ
τεκμήριον οὐκ ἐλάχιστον ἦν τοῦ μηδὲν βεβουλεῦσθαι
κατὰ τῆς πατρίδος· νῦν δʼ ὑπὸ τῆς συνειδήσεως ἐλαυ-
νόμενος, ὃ πάσχουσιν ἅπαντες οἱ τὰς ἀνοσίους βουλὰς
κατὰ τῶν ἀναγκαιοτάτων σφίσι ποιησάμενοι, τοῦτο
ἔπαθε· φυγεῖν τὸν ἔλεγχον ἔγνω, καὶ τοὺς ἥκοντας ἐπʼ
αὐτὸν ἱππεῖς μαγειρικῇ κοπίδι παίων ἀπήλαυνεν ...
<foreign lang="la">
<hi rend="ital">Ambr</hi>
</foreign>
</p>
</div3>
</div2>
<div2 type="chapter" n="4">
<div3 type="section" n="1">
<p>
τῶν δὲ δημοτικῶν οἱ &lt;μὲν οὐ&gt; συμβουλεύ-
σαντες τῇ καταλύσει τῆς πολιτείας ἠγανάκτουν καὶ διʼ
ὀργῆς τὴν ἐπιχείρησιν τοῦ ἀνδρὸς ἐλάμβανον, οἱ δὲ
κοινωνήσαντες τῆς συνωμοσίας ἀφειμένοι τοῦ φόβου
χαίρειν τε προσεποιοῦντο καὶ τὸ συνέδριον τῶν βου-
λευμάτων ἐπῄνουν· ὀλίγοι δέ τινες ἐξ αὐτῶν οἱ πονη-
<pb id="v.4p.222"/>
ρότατοι λογοποιεῖν ἐτόλμων ἐν ταῖς ἑξῆς ἡμέραις ὡς
ἀνηρπασμένου πρὸς τῶν δυνατῶν τοῦ Μαιλίου καὶ
διαστασιάζειν τὸν δῆμον ἐπεχείρουν· οὓς ἀφανεῖ θανάτῳ
διαχρησάμενος ὁ δικτάτωρ, ἐπειδὴ κατέπαυσε τοῦ
θορύβου, τὴν ἀρχὴν ἀποτίθεται.
</p>
</div3>
<div3 type="section" n="2">
<p>οἱ μὲν δὴ τὰ πιθανώτατά μοι δοκοῦντες γράφειν
περὶ τῆς Μαιλίου τελευτῆς οὕτω παραδεδώκασι· λεγέσθω
δὲ καὶ ὁ δοκῶν ἧττον εἶναί μοι πιθανὸς λόγος,
ᾧ κέχρηται Κίγκιος καὶ Καλπούρνιος, ἐπιχώριοι συγγραφεῖς·
οἵ φασιν οὔτε δικτάτορα ὑπὸ τῆς βουλῆς
ἀποδειχθῆναι τὸν Κοίντιον οὔτε ἱππάρχην ὑπὸ τοῦ
</p>
</div3>
<div3 type="section" n="3">
<p>κοιντίου τὸν Σερουίλιον. γενομένης δὲ μηνύσεως ὑπὸ
τοῦ Μηνυκίου τοὺς παρόντας ἐν τῷ συνεδρίῳ πιστεύσαντας
ἀληθῆ τὰ λεγόμενα εἶναι, γνώμην ἀποδειξαμένου
τῶν πρεσβυτέρων τινὸς ἄκριτον ἦ μὴν ἀποκτεῖναι
τὸν ἄνδρα παραχρῆμα πεισθέντας, <del>καὶ</del> οὕτω
τὸν Σερουίλιον ἐπὶ τοῦτο τάξαι τὸ ἔργον, νέον ὄντα
καὶ κατὰ χεῖρα γενναῖον.
</p>
</div3>
<div3 type="section" n="4">
<p>τοῦτον δέ φασι λαβόντα τὸ
ξιφίδιον ὑπὸ μάλης ἐλθεῖν πρὸς τὸν Μαίλιον πορευόμενον
ἐκ τῆς ἀγορᾶς καὶ προσελθόντα εἰπεῖν, ὅτι
βούλεται περὶ πράγματος ἀπορρήτου καὶ μεγάλου διαλεχθῆναι
πρὸς αὐτόν. κελεύσαντος δὲ τοῦ Μαιλίου
μικρὸν ἀποχωρῆσαι τοὺς ἐγγὺς αὐτῷ παρόντας, ἐπειδὴ
<pb id="v.4p.223"/>
μονωθέντα τῆς φυλακῆς ἔλαβε, γυμνώσαντα τὸ ξίφος
βάψαι κατὰ τῆς σφαγῆς· τοῦτο δὲ πράξαντα δρόμῳ
χωρεῖν εἰς τὸ βουλευτήριον ἔτι συγκαθημένων τῶν
συνέδρων, ἔχοντα τὸ ξίφος ᾑμαγμένον κεκραγότα πρὸς
τοὺς διώκοντας, ὅτι κελευσθεὶς ὑπὸ τῆς βουλῆς ἀνῄρηκε 
τὸν τύραννον.
</p>
</div3>
<div3 type="section" n="5">
<p>ἀκούσαντας δὲ τὸ τῆς βουλῆς 
ὄνομα τοὺς ὡρμηκότας παίειν τε καὶ βάλλειν αὐτὸν
ἀποτραπέσθαι καὶ μηδὲν εἰς αὐτὸν παρανομῆσαι. ἐκ
τούτου καὶ τὴν ἐπωνυμίαν τὸν Ἄλαν αὐτῷ τεθῆναι
λέγουσιν, ὅτι τὸ ξίφος ἔχων ὑπὸ μάλης ἦλθεν ἐπὶ τὸν 
ἄνδρα· ἄλας γὰρ καλοῦσι Ῥωμαῖοι τὰς μάλας.
</p>
</div3>
<div3 type="section" n="6">
<p>ἀναιρεθέντος δὲ τοῦ ἀνδρὸς καθʼ ἕτερον τρόπον 
συνελθοῦσα ἡ βουλὴ τήν τε οὐσίαν αὐτοῦ εἶναι δημοσίαν
ἐψηφίσατο καὶ τὴν οἰκίαν ἕως ἐδάφους κατασκαφῆναι.
οὗτος ὁ τόπος ἔτι καὶ εἰς ἐμὲ ἦν ἐν 
πολλαῖς ταῖς πέριξ οἰκίαις μόνος ἀνειμένος ἔρημος,
καλούμενος ὑπὸ Ῥωμαίων Αἰκυμήλιον· ὡς ἂν ἡμεῖς
εἴποιμεν ἰσόπεδον Μήλιον. αἶκον γὰρ ὑπὸ Ῥωμαίων
τὸ μηδεμίαν ἔχον ἐξοχὴν καλεῖται· τόπον οὖν τινα
Αἶκον Μήλιον ἐξ ἀρχῆς κληθέντα, ὕστερον συμφθαρέντων 
<del>δὲ</del> ἀλλήλοις κατὰ τὴν μίαν ἐκφορὰν τῶν
ὀνομάτων Αἰκυμήλιον ἐκάλεσαν. τῷ δὲ τὴν κατὰ τοῦ
<pb id="v.4p.224"/>
Μαιλίου μήνυσιν ἀποδόντι Μηνυκίῳ στάσιν ἀνδριάν-
τος ἐψηφίσατο ἡ βουλή. <foreign lang="la">
<hi rend="ital">Esc. et pag.</hi> 223, <hi rend="10">18—22</hi>
<hi rend="ital">Ambr.</hi>
</foreign>
</p>
</div3>
</div2>
<div2 type="chapter" n="5">
<div3 type="section" n="1">
<p>
Τυρρηνῶν καὶ Φειδηναίων καὶ Οὐιεντανῶν
πολεμούντων Ῥωμαίοις καὶ Λάρου Τολουμνίου τοῦ
βασιλέως Τυρρηνῶν πανδεινὰ ποιοῦντος κατʼ αὐτῶν
χιλίαρχός τις Ῥωμαῖος, Αὖλος Κορνήλιος Κόσσος ἐπί-
κλησιν, ἐλαύνει τὸν ἵππον κατὰ τοῦ Τολουμνίου· καὶ
ἐπειδὴ ἀγχοῦ ἐγένετο, φέρουσι κατʼ ἀλλήλων τὰ δό-
</p>
</div3>
<div3 type="section" n="2">
<p>
ρατα. ὁ μὲν οὖν Τολούμνιος τὸν ἵππον αὐτοῦ παίει
διὰ τοῦ στήθους, ὃς ἀναχαιτίσας ῥιπτεῖ τὸν ἐπιβάτην·
ὁ δὲ Κορνήλιος διὰ θυρεοῦ τε καὶ θώρακος ἐλάσας
τὴν αἰχμὴν εἰς τὰ πλευρὰ περιτρέπει τὸν Τολούμνιον
ἀπὸ τοῦ ἵππου, καὶ ἔτι διανισταμένου φέρει διὰ
</p>
</div3>
<div3 type="section" n="3">
<p>
&lt;τοῦ&gt; βουβῶνος τὸ ξίφος. ἀποκτείνας δὲ αὐτὸν καὶ
τὰ σκῦλα ἀφελόμενος οὐ μόνον τοὺς ὁμόσε χωροῦντας
ἱππεῖς τε καὶ πεζοὺς ἀνέστειλεν, ἀλλὰ καὶ τοὺς ἐπὶ
τῶν κεράτων ἀμφοτέρων ἀντέχοντας εἰς ἀθυμίαν καὶ
δέος κατέστησεν. <foreign lang="la">
<hi rend="ital">Ambr.</hi>
</foreign>
</p>
</div3>
</div2>
<div2 type="chapter" n="6">
<div3 type="section" n="1">
<p>
δεύτερον ὑπατεύοντος Αὔλου Κορνηλίου
Κόσσου καὶ Τίτου Κοιντίου αὐχμῷ μεγάλῳ κακωθεῖσα
ἡ γῆ πάντων ἐσπάνισεν οὐ μόνον τῶν ὀμβρίων, ἀλλὰ
καὶ τῶν ναματιαίων ὑδάτων· ἐκ δὲ τούτου προβάτων
μὲν καὶ ὑποζυγίων καὶ βοῶν ἐπίλειψις παντελὴς ἐγέ-
νετο, εἰς δὲ τοὺς ἀνθρώπους νόσοι κατέσκηψαν πολλαὶ
μὲν καὶ ἄλλαι, μάλιστα δὲ ἡ ψωρώδης καλουμένη,
<pb id="v.4p.225"/>
δεινὰς ὀδύνας παρέχουσα τοῖς χρωσὶ κατὰ τοὺς ὀδα-
ξησμοὺς καὶ πρὸς τὰς ἑλκώσεις ἔτι μᾶλλον ἀγριαινο-
μένη· πάθος ἐλεεινὸν ἐν τοῖς πάνυ καὶ τοῦ ταχίστου
τῶν ὀλέθρων αἴτιον. <foreign lang="la">
<hi rend="ital">Ambr.</hi>
</foreign>
</p>
</div3>
<div3 type="section" n="2">
<p>
οὐκ ἐδόκει τοῖς προεστηκόσι τοῦ συνεδρίου
βαθεῖαν εἰρήνην καὶ πολυχρόνιον ἄγειν σχολὴν ἐν-
θυμουμένοις, ὅτι ῥᾳθυμία καὶ τρυφὴ συνεισπορεύεται
ταῖς πόλεσι μετὰ τῆς εἰρήνης, καὶ ἅμα τὰς πολιτικὰς
ὀρρωδοῦσι ταραχάς. καὶ αὗται γὰρ ἅμα τῷ κατα-
λυθῆναι τοὺς ὑπερορίους πολέμους χαλεπαὶ καὶ συν-
εχεῖς ἐξ ἁπάσης προφάσεως ἀνίσταντο.
</p>
</div3>
<div3 type="section" n="3">
<p>
κρεῖττον ταῖς φιλανθρωπίαις περιεῖναι τῶν ἐχθρῶν
ἢ ταῖς τιμωρίαις, διʼ ἃς κεἰ μηδὲν ἕτερον αἱ γέ τοι
παρὰ τῶν θεῶν ἐλπίδες ἡδίους αὐτοῖς ὑπάρχουσιν.
<foreign lang="la">
<hi rend="ital">Ambr.</hi>
</foreign>
</p>
</div3>
<div3 type="section" n="4">
<p>
ὡς ἔμαθε τοὺς πολεμίους ἐκ τῶν κατόπιν
προσιόντας, ἐπιστρέφειν μὲν ὀπίσω περιεχόμενος ὑπὸ
τῶν πολεμίων πανταχόθεν ἀπέγνω ἐνθυμούμενος, ὅτι
κινδυνεύσουσιν ἅπαντες οὐθὲν ἀποδειξάμενοι γενναῖον
ἔργον αἴσχιστα διαφθαρῆναι, ὀλίγοι τε πρὸς πολλοὺς
μαχόμενοι καὶ τεθωρακισμένοι πρὸς ἐλαφρούς. ἰδὼν
δὲ ὄχθον τινὰ ὑψηλὸν ἐπιεικῶς, ὃς ἦν αὐτῷ οὐ πρόσω,
τοῦτον ἔγνω καταλαβέσθαι. <foreign lang="la">
<hi rend="ital">Ambr.</hi>
</foreign>
Ἀγρίππας Μενήνιος καὶ Πόπλιος Λουκρήτιος
καὶ Σερούιος Ναύτιος, χιλίαρχοι † τιμηθέντες, ἐπί-
<pb id="v.4p.226"/>
θεσίν τινα κατὰ τῆς πόλεως γενομένην ὑπὸ δούλων
ἐφώρασαν.
</p>
</div3>
<div3 type="section" n="5">
<p> ἔμελλον δὲ οἱ μετέχοντες τῆς συνωμοσίας
πῦρ ἐμβαλόντες ταῖς οἰκίαις κατὰ πολλοὺς ἅμα τόπους
νύκτωρ, ὁπότε μάθοιεν ἐπὶ τὴν τῶν καιομένων βοηθείαν
ὡρμηκότας ἅπαντας τό τε Καπιτώλιον καὶ τοὺς
ἄλλους ἐρυμνοὺς καταλαμβάνεσθαι τόπους, ἐγκρατεῖς
δὲ γενόμενοι τῶν καρτερῶν τῆς πόλεως, ἐπὶ τὴν ἐλευθερίαν
τοὺς ἄλλους δούλους παρακαλεῖν, καὶ σὺν ἐκείνοις
ἀποκτείναντες τοὺς δεσπότας τὰς τῶν πεφονευμένων
 γυναῖκάς τε καὶ κτήσεις παραλαμβάνειν.
</p>
</div3>
<div3 type="section" n="6">
<p>τῆς
δὲ πράξεως περιφανοῦς γενομένης συλληφθέντες οἱ
πρῶτοι συνθέντες τὴν ἐπιβουλὴν καὶ μαστιγωθέντες
ἐπὶ τοὺς σταυροὺς ἀπήχθησαν· τῶν δὲ μηνυσάντων
αὐτούς, ὄντων δυεῖν, ἐλευθερίαν τε καὶ δραχμὰς <add>χιλίας</add>
ἑκάτερος ἔλαβεν ἐκ τοῦ δημοσίου. <bibl>Ambr.</bibl>
</p>
</div3>
</div2>
<div2 type="chapter" n="7">
<div3 type="section" n="1">
<p>
<milestone unit="altref" n="7"/> ἔσπευδε τὸν πόλεμον συντελέσαι ἐν ὀλίγαις
ἡμέραις ὁ Ῥωμαίων χιλίαρχος ὡς δὴ ῥᾴδιόν τι
πρᾶγμα καὶ κατὰ χειρὸς αὐτῷ γενησόμενον ὑποχειρίους
ποιήσασθαι μίᾳ μάχῃ τοὺς πολεμίους.
</p>
</div3>
<div3 type="section" n="2">
<p>τῷ δὲ ἡγεμόνι
τῶν πολεμίων ἐνθυμουμένῳ τό τε ἐμπειροπόλεμον τῶν
Ῥωμαίων καὶ τὸ ἐν τοῖς κινδύνοις καρτερικὸν μάχην
μὲν ἐκ παρατάξεως ἴσην καὶ φανερὰν ποιεῖσθαι πρὸς
αὐτοὺς οὐκ ἐδόκει, διαστρατηγεῖν δὲ τὸν πόλεμον
ἀπάταις τισὶ καὶ δόλοις καὶ παρατηρεῖν, εἴ τι πλεονέκτημα
καθʼ ἑαυτῶν ἐκεῖνοι παρέξουσιν. <bibl>Ambr.</bibl>
<pb id="v.4p.227"/>
Τραυματίας καὶ παρασχεδὸν ἐλθὼν ἀποθανεῖν. <bibl>Ambr.</bibl>
</p>
</div3>
</div2>
<div2 type="chapter" n="8">
<div3 type="section" n="1">
<p>
<milestone unit="altref" n="8"/> ἐν Ῥώμῃ χειμῶνος γενομένου βιαίου,
ἔνθα ἡ ἐλαχίστη χιὼν κατενίφθη, οὐκ ἐλάττων ἦν
ἑπτὰ ποδῶν τὸ βάθος. καὶ συνέπεσεν ἀνθρώπους τε 
ὑπὸ τοῦ νιφετοῦ διαφθαρῆναί τινας καὶ πρόβατα
πολλὰ καὶ τῶν ἄλλων κτηνῶν καὶ ὑποζυγίων μοῖραν
οὐκ ὀλίγην, τὰ μὲν ὑπὸ τοῦ κρυμοῦ σφακελίσαντα,
</p>
</div3>
<div3 type="section" n="2">
<p>τὰ δὲ νομῆς τῆς συνήθους ἀπορίᾳ. δένδρων τε καρποφόρων, 
ὅσα μὴ πέφυκεν ὑπερβολὰς νιφετῶν ὑπομένειν, 
τὰ μὲν εἰς τέλος ἐξηράνθη, τὰ δὲ ἐπικαέντα
τοὺς βλαστοὺς ἄκαρπα ἐπὶ πολλοὺς χρόνους ἐγένετο.
συνεχύθησάν τε καὶ τῶν οἰκιῶν συχναὶ καί τινες καὶ
περιετράπησαν, μάλιστα δὲ ὅσαι ἐκ τῶν λίθων κατὰ
</p>
</div3>
<div3 type="section" n="3">
<p>τὴν διάλυσίν τε καὶ ἀπότηξιν τῆς χιόνος. τοῦτο τὸ 
πάθος οὔτε πρότερόν ποτε γενόμενον ἐν ἱστορίας
γραφῇ περὶ ταῦτα τὰ χωρία παρειλήφαμεν οὔθʼ ὕστερον
ἕως τοῦ καθʼ ἡμᾶς χρόνου, μετρίῳ γέ τινι βορειότερα
τοῦ μέσου, κατὰ τὸν ὑπὲρ Ἀθηνῶν γραφόμενον
δι᾽ Ἑλλησπόντου παράλληλον. τότε δὲ πρῶτον καὶ 
μόνον ἐξέβη τῆς εἰωθυίας κράσεως ἡ τοῦ περιέχοντος
τήνδε τὴν γῆν φύσις. <bibl>Ambr.</bibl>
</p>
</div3>
</div2>
<div2 type="chapter" n="9">
<div3 type="section" n="1">
<p>
<milestone unit="altref" n="9"/> ἑορτὰς ἦγον οἱ Ῥωμαῖοι τὰς καλουμένας
τῇ ἐπιχωρίῳ γλώττῃ στρωμνὰς ὑπὸ τῶν Σιβυλλείων
κελευσθέντες χρησμῶν. νόσος γάρ τις λοιμώδης 
γενομένη θεόπεμπτός τε καὶ ὑπὸ τέχνης ἀνθρωπίνης
<pb id="v.4p.228"/>
ἀνίατος εἰς ζήτησιν αὐτοὺς ἤγαγε τῶν χρησμῶν.
</p>
</div3>
<div3 type="section" n="2">
<p>ἐκόσμησάν τε στρωμνὰς τρεῖς, ὡς ἐκέλευον οἱ χρησμοί,
μίαν μὲν Ἀπόλλωνι καὶ Λητοῖ, ἑτέραν δὲ Ἡρακλεῖ καὶ
Ἀρτέμιδι, τρίτην δὲ Ἑρμῇ καὶ Ποσειδῶνι· καὶ διετέλουν
ἐφʼ ἡμέρας ἑπτὰ δημοσίᾳ τε καταθύοντες καὶ
ἰδίᾳ κατʼ οἰκείαν δύναμιν ἅπαντες τοῖς θεοῖς ἀπαρχόμενοι,
ἑστιάσεις τε λαμπροτάτας ἐπιτελοῦντες καὶ
</p>
</div3>
<div3 type="section" n="3">
<p>ξένων τοὺς παρεπιδημοῦντας ὑποδεχόμενοι.
<milestone unit="altref" n="10"/> Πείσων
δὲ ὁ τιμητικὸς ἐν ταῖς ἐνιαυσίοις ἀναγραφαῖς καὶ
ταῦτʼ ἔτι προστίθησιν· ὅτι λελυμένων μὲν τῶν θεραπόντων
ὅσους πρότερον ἐν τοῖς δεσμοῖς εἶχον οἱ δεσπόται,
πληθυούσης ὄχλου ξενικοῦ τῆς πόλεως, ἀναπεπταμένων
τῶν οἰκιῶν διὰ ἡμέρας τε καὶ νυκτός,
καὶ δίχα κωλύσεως εἰσιόντων εἰς αὐτὰς τῶν βουλομένων,
οὔτε χρῆμα οὐδὲν ἀπολωλεκέναι τις ᾐτιάσατο
οὔτε ἠδικῆσθαί τινα ὑπʼ οὐδενός, καίτοι πολλὰ φέρειν
εἰωθότων πλημμελῆ καὶ παράνομα τῶν ἑορταίων καιρῶν
διὰ τὰς μέθας. <bibl>Ambr.</bibl>
</p>
</div3>
</div2>
<div2 type="chapter" n="10">
<div3 type="section" n="1">
<p>
<milestone unit="altref" n="11"/> Οὐιεντανοὺς πολιορκούντων Ῥωμαίων περὶ
τὴν ἐπιτολὴν τοῦ κυνός, ὅτε μάλιστα λίμναι τε ἐπιλείπουσι
καὶ ποταμοὶ πάντες, ὅ τι μὴ μόνος ὁ Αἰγύπτιος
Νεῖλος, λίμνη τις ἀπέχουσα τῆς Ῥώμης οὐ
μεῖον ρκʼ σταδίων ἐν τοῖς Ἀλβανοῖς καλουμένοις ὄρεσι,
παρʼ ᾗ τὸ ἀρχαῖον ἡ τῶν Ῥωμαίων μητρόπολις ᾠκεῖτο,
οὔτε ὑετῶν γενομένων οὔτε νιφετῶν οὔτʼ ἄλλης τινὸς
αἰτίας ἀνθρώποις φανερᾶς, τοσαύτην ἔλαβεν ἐκ τῶν
ἐν αὐτῇ ναμάτων ἐπίδοσιν, ὥστε πολλὴν μὲν ἐπικλύσαι
<pb id="v.4p.229"/>
τῆς παρορείου, πολλὰς δὲ οἰκήσεις γεωργικὰς
καταβαλεῖν, τελευτῶσαν δὲ καὶ τὸν μεταξὺ τῶν ὀρῶν
αὐλῶνα διασπάσαι καὶ ποταμὸν ἐκχέαι κατὰ τῶν ὑποκειμένων
πεδίων ἐξαίσιον.
</p>
</div3>
<div3 type="section" n="2">
<p>
<milestone unit="altref" n="12"/> τοῦτο μαθόντες οἱ 
Ῥωμαῖοι κατʼ ἀρχὰς μέν, ὡς δαιμονίου τινὸς μηνίοντος 
τῇ πόλει, θυσίαις ἐξιλάσασθαι τοὺς κατέχοντας τὸν
τόπον θεοὺς καὶ δαίμονας ἐψηφίσαντο καὶ τοὺς ἐπιχωρίους
μάντεις ἀνέκρινον, εἴ τι λέγειν ἔχουσιν· ἐπεὶ
δʼ οὔτε ἡ λίμην τὴν ἑαυτῆς τάξιν ἀπελάμβανεν, οὔτε
οἱ μάντεις ἀκριβὲς οὐδὲν ἔλεγον, ἀλλὰ τῷ θεῷ χρῆσθαι 
παρῄνουν, ἐπὶ τὸ Δελφικὸν μαντεῖον ἀπέστειλαν θεοπρόπους. <bibl>Ambr.</bibl>
</p>
</div3>
</div2>
<div2 type="chapter" n="11">
<div3 type="section" n="1">
<p>
<milestone unit="altref" n="13"/> ἐν δὲ τῷ μεταξὺ χρόνῳ Οὐιεντανῶν τις
ἔμπειρος τῆς ἐπιχωρίου μαντικῆς διὰ προγόνων
ἐτύγχανε φυλακὴν ἔχων τοῦ τείχους, ἐγεγόνει δέ 
τις αὐτῷ τῶν ἀπὸ τῆς Ῥώμης λοχαγῶν ἐκ παλαιοῦ
γνώριμος. οὗτος ὁ λοχαγὸς ἐγγὺς τοῦ τείχους ποτὲ
γενόμενος καὶ τοὺς συνήθεις ἀσπασμοὺς τῷ ἀνδρὶ
ἀποδοὺς οἰκτείρειν αὐτὸν ἔφη τῆς καταληψομένης
ἅμα τοῖς ἄλλοις συμφορᾶς, ἐὰν ἡ πόλις ἁλῷ.
</p>
</div3>
<div3 type="section" n="2">
<p>καὶ 
ὁ Τυρρηνὸς ἀκηκοὼς τὴν ὑπέρχυσιν τῆς Ἀλβανίδος
λίμνης καὶ τὰ παλαιὰ περὶ αὐτῆς προειδὼς θέσφατα
ἀναγελάσας· οἷον, ἔφησεν, ἐστὶν ἀγαθὸν τὸ προειδέναι
τὰ μέλλοντα. ὑμεῖς δὲ κατὰ τὴν ἀγνωσίαν
τῶν ἀποβησομένων πόλεμον ἀτελῆ καὶ πόνους ἀνηνύτους 
ἀντλεῖτε τὴν Οὐιεντανῶν πόλιν ἀναστήσειν οἰόμενοι.
εἰ δέ τις ὑμῖν ἐδήλωσεν, ὅτι τῇ πόλει τῇδε
<pb id="v.4p.230"/>
τότε πέπρωται ἁλῶναι, ὅταν ἡ πρὸς Ἀλβανῷ λίμνη
σπανίσασα τῶν αὐθιγενῶν ναμάτων μηκέτι μίσγηται
θαλάττῃ, ἐπαύσασθε ἂν αὐτοί τε δαπανώμενοι καὶ
</p>
</div3>
<div3 type="section" n="3">
<p>ἡμᾶς ἐνοχλοῦντες. ταῦτα ὁ Ῥωμαῖος μαθὼν πολὺς
ἐν τῷ σκοπεῖν καθʼ ἑαυτὸν γενόμενος, τότε μὲν
ἀπῄει,
<milestone unit="altref" n="14"/> τῇ δʼ ἑξῆς προειπὼν τοῖς χιλιάρχοις, ἃ
διενοεῖτο, παρῆν ἐπὶ τὸν αὐτὸν τόπον ἄνοπλος, ὥστε
μηδεμίαν ὑποψίαν ἐπιβουλῆς τὸν Τυρρηνὸν ὑπὲρ
αὐτοῦ λαβεῖν. χρησάμενος δὲ τοῖς συνήθεσιν ἀσπασμοῖς
πρῶτον μὲν ὑπὲρ τῆς κατεχούσης τὸ Ῥωμαικὸν
στρατόπεδον ἀμηχανίας διελέγετο ἄλλʼ, ἐφʼ οἷς ἡσθήσεσθαι
τὸν Τυρρηνὸν ὑπελάμβανεν, ἔπειτα ἐξηγητὴν
αὑτῷ γενέσθαι ἠξίου σημείων τινῶν καὶ τεράτων
νεωστὶ τοῖς χιλιάρχοις γεγονότων.
</p>
</div3>
<div3 type="section" n="4">
<p>πείθεται τοῖς
λόγοις ὁ μάντις οὐδεμίαν δεδοικὼς ἐξαπάτην καὶ τοὺς
συνόντας αὐτῷ μεταστῆναι κελεύσας αὐτὸς ἠκολούθει
μόνος τῷ λοχαγῷ. ὁ δὲ Ῥωμαῖος ὑπαγόμενος αὐτὸν
ἀπωτέρω τοῦ τείχους διὰ τῶν πρὸς ἀπάτην μηχανηθέντων
λόγων, ὡς ἐγγὺς ἐγένετο τοῦ περιτειχίσματος,
περιλαβὼν ταῖς χερσὶν ἀμφοτέραις μέσον αἴρεταί τε
καὶ πρὸς τὸ Ῥωμαικὸν ἀποφέρεται στρατόπεδον. <bibl>Ambr.</bibl>
</p>
</div3>
</div2>
<div2 type="chapter" n="12">
<div3 type="section" n="1">
<p>
<milestone unit="altref" n="15"/> τοῦτον τὸν ἄνδρα οἱ χιλίαρχοι λόγοις
τε θεραπεύοντες καὶ βασάνων ἀπειλαῖς δεδιττόμενοι
ἅπαντα παρεσκεύασαν ἐξειπεῖν, ἃ περὶ τῆς Ἀλβανίδος
λίμνης ἀπέκρυπτεν· εἶτα καὶ πρὸς τὴν βουλὴν αὐτὸν
<pb id="v.4p.231"/>
ἀναπέμπουσι. τοῖς δʼ ἐκ τοῦ συνεδρίου οὐχ <add>ἡ</add>
ὁμοία παρέστη δόξα, ἀλλὰ τοῖς μὲν ἐδόκει πανοῦργός
τις εἶναι καὶ γόης ὁ Τυρρηνὸς καὶ καταψεύδεσθαι
τὸῦ δαιμονίου τὰ περὶ τὸν χρησμόν, τοῖς δʼ ἀπὸ πάσης
ἀληθείας εἰρηκέναι.
</p>
</div3>
<div3 type="section" n="2">
<p>
<milestone unit="altref" n="16"/> ἐν τοιαύτῃ δʼ ἀμηχανίᾳ 
τῆς βουλῆς ὑπαρχούσης παρῆσαν οἱ προαποσταλέντες
εἰς Δελφοὺς θεόπροποι χρησμοὺς κομίζοντες τοῖς ὑπὸ
τοῦ Τυρρηνοῦ πρότερον ἀπηγγελμένοις συνᾴδοντας· ὅτι
θεοὶ καὶ δαίμονες οἱ λαχόντες τὴν Οὐιεντανῶν πόλιν
τοσοῦτον αὐτοῖς ἐγγυῶνται χρόνον ἀσάλευτον φυλάξαι 
τὴν ἐκ προγόνων παραδοθεῖσαν εὐδαιμονίαν, ὅσον ἂν
διαμένωσιν αἱ πηγαὶ τῆς ἐν Ἀλβανῷ λίμνης ὑπερχεόμεναι
καὶ μέχρι θαλάττης ἀπορρέουσαι·
</p>
</div3>
<div3 type="section" n="3">
<p>ὅταν δʼ ἐκεῖναι 
φύσιν τε τὴν ἑαυτῶν καὶ ὁδοὺς τὰς ἀρχαίας ἐκλιποῦσαι
καθʼ ἑτέρας ἐκτραπῶσιν, ὡς μηκέτι μίσγεσθαι τῇ 
θαλάττῃ, τότε καὶ τὴν πόλιν αὐτῶν ἀνάστατον ἔσεσθαι·
τοῦτο δʼ οὐκ εἰς μακρὰν ὑπὸ Ῥωμαίων γενήσεσθαι,
ἐὰν ὀρύγμασι καθʼ ἕτερα χωρία γενομένοις ἐκτρέψωσι
τὴν πλήμμυραν τῶν ὑδάτων εἰς τὰ πρόσω τῆς
θαλάττης πεδία. ταῦτα μαθόντες οἱ Ῥωμαῖοι εὐθὺς 
ἐπέστησαν τοῖς ἔργοις τοὺς χειροτέχνας. <bibl>Ambr.</bibl>
</p>
</div3>
</div2>
<div2 type="chapter" n="13">
<div3 type="section" n="1">
<p>
<milestone unit="altref" n="17"/> ὡς δὲ ταῦτʼ ἤκουσαν Οὐιεντανοὶ παρʼ
αἰχμαλώτου τινός, ἐπικηρυκεύεσθαι πρὸς τοὺς πολιορκοῦντας
ἤθελον περὶ καταλύσεως τοῦ πολέμου,
πρὶν ἁλῶναι κατὰ κράτος τὴν πόλιν, καὶ ἀποδείκνυνται 
πρέσβεις οἱ πρεσβύτατοι.
</p>
</div3>
<div3 type="section" n="2">
<p>ἀποψηφισαμένης δὲ 
<pb id="v.4p.232"/>
τῆς βουλῆς τῶν Ῥωμαίων τὰς διαλλαγὰς οἱ μὲν ἄλλοι
πρέσβεις ἀπῄεσαν ἐκ τοῦ βουλευτηρίου σιωπῇ, ὁ δὲ
ἐπιφανέστατος ἐξ αὐτῶν καὶ κατὰ τὴν μαντικὴν ἐμπειρίαν
δοκιμώτατος, ἐπιστὰς ταῖς θύραις καὶ περιβλέψας
<del>εἰς</del> ἅπαντας τοὺς παρόντας ἐν τῷ συνεδρίῳ·
καλόν, ἔφησεν, ὦ Ῥωμαῖοι, δόγμα ἐξενηνόχατε καὶ
μεγαλοπρεπές, οἱ τὴν ἡγεμονίαν ἀξιοῦντες ἔχειν τῶν
περιοίκων διʼ ἀρετήν, πόλιν οὔτε μικρὰν οὔτε ἄσημον
ἀποτιθεμένην τὰ ὅπλα καὶ παραδιδοῦσαν ὑμῖν ἑαυτὴν
οὐκ ἀξιοῦντες ὑπήκοον ἔχειν, ἀλλὰ πρόρριζον ἀνελεῖν
βουλόμενοι, οὔτε τὸν ἐκ τοῦ θείου δείσαντες χόλον,
</p>
</div3>
<div3 type="section" n="3">
<p>οὔτε τὴν παρʼ ἀνθρώπων ἐντραπέντες νέμεσιν. ἀνθʼ
ὧν ὑμῖν δίκη τιμωρὸς ἥξει παρὰ θεῶν εἰς τὰ ὅμοια
ζημιοῦσα· Οὐιεντανοὺς γὰρ ἀφελόμενοι τὴν πατρίδα
μετʼ οὐ πολὺ τὴν ἑαυτῶν ἀποβαλεῖτε. <bibl>Ambr.</bibl>
</p>
</div3>
<div3 type="section" n="4">
<p>
<milestone unit="altref" n="18"/> μετὰ βραχὺ δὲ ἁλισκομένης τῆς πόλεως οἱ
μὲν ὁμόσε τοῖς πολεμίοις χωροῦντες ἄνδρες ἀγαθοὶ
γενόμενοι καὶ πολλοὺς ἀποκτείναντες κατεκόπησαν,
οἱ δʼ αὐτοχειρίᾳ σφάξαντες αὑτοὺς διεφθάρησαν· ὅσοις
δὲ διʼ ἀνανδρίαν τε καὶ ταπεινότητα ψυχῆς πάντʼ ἐφαίνετο
τοῦ τεθνάναι τὰ δεινὰ μετριώτερα, ῥίψαντες τὰ
ὅπλα παρεδίδοσαν τοῖς κεκρατηκόσιν ἑαυτούς. <bibl>Ambr.</bibl>
</p>
</div3>
</div2>
<div2 type="chapter" n="14">
<div3 type="section" n="1">
<p>
<milestone unit="altref" n="19"/> ὁ δὲ δικτάτωρ Κάμιλλος, οὗ στρατηγίᾳ
ἡ πόλις ἥλω, ἐπὶ μετεώρου τινὸς ἑστὼς ἅμα
τοῖς ἐπιφανεστάτοις Ῥωμαίων, ὅθεν ἅπασα ἡ πόλις
<pb id="v.4p.233"/>
ἦν καταφανής, πρῶτον μὲν ἐμακάρισεν ἑαυτὸν τῆς
παρούσης εὐτυχίας, ὅτι καθελεῖν αὐτῷ μεγάλην καὶ
εὐδαίμονα πόλιν ἐξεγένετο δίχα πόνου, ἣ Τυρρηνίας
μὲν ἀνθούσης τότε καὶ πλεῖστον τῶν κατοικούντων
τὴν Ἰταλίαν ἐθνῶν δυναμένης οὐκ ἐλαχίστη μοῖρα 
ἦν, Ῥωμαίοις δὲ περὶ τῆς ἡγεμονίας διαφερομένη
καὶ πολλοὺς ὑπομείνασα πολέμους ἄχρι δεκάτης
γενεᾶς διετέλεσεν, ἐξ οὗ δʼ ἤρξατο πολεμεῖν καὶ πολιορκεῖσθαι
συνεχῶς, δέκα διήνεγκε τὴν πολιορκίαν
ἔτη πάσης πειραθεῖσα τύχης.
</p>
</div3>
<div3 type="section" n="2">
<p>
<milestone unit="altref" n="20"/> ἔπειτʼ ἐνθυμηθείς, 
ὡς ἐπὶ μικρᾶς αἰωρεῖται ῥοπῆς ἡ τῶν ἀνθρώπων
εὐδαιμονία, καὶ βέβαιον οὐδὲν διαμένει τῶν ἀγαθῶν,
διατείνας εἰς οὐρανὸν τὰς χεῖρας εὔξατο τῷ τε Διὶ
καὶ τοῖς ἄλλοις θεοῖς, μάλιστα μὲν ἀνεπίφθονον
ἑαυτῷ τε καὶ τῇ πατρίδι γίνεσθαι τὴν παροῦσαν 
εὐδαιμονίαν· εἰ δέ τις ἔμελλε κοινῇ συμφορὰ τὴν
Ῥωμαίων πόλιν ἢ τὸν αὐτοῦ βίον καταλαμβάνειν
ἀντίπαλος τῶν παρόντων ἀγαθῶν, ἐλαχίστην γενέσθαι
ταύτην καὶ μετριωτάτην. <bibl>Ambr.</bibl>
</p>
</div3>
</div2>
<div2 type="chapter" n="15">
<div3 type="section" n="1">
<p>
<milestone unit="altref" n="21"/> ἦν δὲ ἡ Οὐιεντανῶν πόλις οὐθὲν 
ὑποδεεστέρα τῆς Ῥώμης ἐνοικεῖσθαι γῆν τε πολλὴν
καὶ πολύκαρπον ἔχουσα, τὴν μὲν ὀρεινήν, τὴν δὲ
πεδιάδα, καὶ τὸν ὑπερκείμενον ἀέρα καθαρώτατον καὶ
<pb id="v.4p.234"/>
πρὸς ὑγιείαν ἀνθρώποις ἄριστον, οὔτε ἕλους πλησίον
ὄντος, ὅθεν ἕλκονται βαρεῖς ἀτμοὶ καὶ δυσώδεις, οὔτε
ποταμοῦ τινος ψυχρὰς ἕωθεν ἀνιέντος αὔρας, ὑδάτων
τε οὐ σπανίων ὄντων οὐδʼ ἐπακτῶν, ἀλλʼ αὐθιγενῶν
καὶ πλουσίων καὶ πίνεσθαι κρατίστων. <bibl>Ambr.</bibl>
</p>
</div3>
</div2>
<div2 type="chapter" n="16">
<div3 type="section" n="1">
<p>
<milestone unit="altref" n="22"/> Αἰνείαν λέγουσι τὸν ἐξ Ἀγχίσου καὶ
Ἀφροδίτης, ὅτε κατέσχεν εἰς Ἰταλίαν, θῦσαι προαιρούμενον
ὅτῳ δή τινι θεῶν, μετὰ τὴν εὐχὴν μέλλοντα
τοῦ παρεσκευασμένου πρὸς τὴν θυσίαν ἱερείου κατάρχεσθαι,
τῶν Ἀχαιῶν ἰδεῖν τινα πρόσωθεν ἐρχόμενον,
εἴτε Ὀδυσσέα, ὅτε τῷ περὶ τὸν Ἄορνον μαντείῳ
χρῆσθαι ἔμελλεν, εἴτε Διομήδην, ἡνίκα Δαύνῳ
</p>
</div3>
<div3 type="section" n="2">
<p>σύμμαχος ἀφίκετο· ἀχθόμενον δὲ τῷ συγκυρήματι καὶ
πολεμίαν ὄψιν ἐφʼ ἱεροῖς φανεῖσαν ὡς πονηρὸν οἰωνὸν
ἀφοσιώσασθαι βουλόμενον, ἐγκαλύψασθαί τε καὶ στραφῆναι·
μετὰ δὲ τὴν ἀπαλλαγὴν τοῦ πολεμίου χερνιψάμενον
αὖθις ἐπιτελέσαι τὴν θυσίαν.
</p>
</div3>
<div3 type="section" n="3">
<p>γενομένων δὲ
τῶν ἱερῶν κρειττόνων ἡσθῆναί τε τῷ συγκυρήματι
καὶ φυλάττειν ἐπὶ πάσης εὐχῆς τὸ αὐτὸ ἔθος, τούς
τε ἀπʼ ἐκείνου γενομένους ὡς ἕν τι τῶν περὶ τὰς
ἱερουργίας νομίμων καὶ τοῦτο διατηρεῖν.
</p>
</div3>
<div3 type="section" n="4">
<p>
<milestone unit="altref" n="23"/> ἑπόμενος
δὴ τοῖς πατρικοῖς ὁ Κάμιλλος νόμοις, ἐπειδὴ
τὴν εὐχὴν ἐποιήσατο καὶ κατὰ τῆς κεφαλῆς εἵλκυσε
τὸ ἱμάτιον, ἐβούλετο μὲν στραφῆναι, τῆς δὲ βάσεως
ὑπενεχθείσης οὐ δυνηθεὶς ἀναλαβεῖν αὑτὸν ὕπτιος
ἐπὶ τὴν γῆν φέρεται.
</p>
</div3>
<div3 type="section" n="5">
<p>τοῦτον τὸν οἰωνὸν οὔτε μαντείας
<pb id="v.4p.235"/>
οὔτʼ ἐνδοιασμοῦ δεόμενον, ἀλλὰ καὶ τῷ φαυλοτάτῳ
ῥᾴδιον ὄντα συμβαλεῖν, ὅτι πεσεῖν αὐτῷ πᾶσα
ἀνάγκη πτῶμα ἄσχημον, οὔτε φυλακῆς οὔτε ἀφοσιώσεως
ἄξιον ὑπέλαβεν, ἀλλʼ ἐπὶ τὸ κεχαρισμένον ἑαυτῷ
μετήνεγκεν, ὡς ὑπακηκοότων αὐτοῦ ταῖς εὐχαῖς τῶν 
θεῶν καὶ τὸ κακὸν ἐλάχιστον παρεσκευακότων γενέσθαι. <bibl>Ambr.</bibl>
</p>
</div3>
</div2>
</div1>
<pb id="v.4p.236"/>
<div1 type="book" n="13">
<div2 type="chapter" n="1">
<div3 type="section" n="1">
<p>
<milestone unit="altref" n="1"/> Καμίλλου τὴν Φαλερίων πόλιν πολιορκοῦντος
Φαλίσκων τις εἴτʼ ἀπεγνωκὼς τὴν πόλιν εἴτε κέρδη
θηρώμενος ἴδια παῖδας ἐκ τῶν ἐπιφανεστάτων οἴκων
παρακρουσάμενος  —  ἦν δὲ διδάσκαλος γραμμάτων  — 
ἐξήγαγεν ἐκ τῆς πόλεως, ὡς περιπατήσοντάς τε πρὸ
τοῦ τείχους καὶ τὸ Ῥωμαικὸν στρατόπεδον θεασομένους.
</p>
</div3>
<div3 type="section" n="2">
<p>ὑπαγόμενος δὲ κατὰ μικρὸν αὐτοὺς προσωτέρω τῆς
πόλεως ἐπὶ φυλακτήριον Ῥωμαικὸν ἄγει καὶ τοῖς ἐκδραμοῦσι
παραδίδωσιν, ὑφʼ ὧν ἀχθεὶς ἐπὶ τὸν Κάμιλλον
ἔφη· βεβουλεῦσθαι μὲν ἔτι πάλαι τὴν πόλιν ὑπὸ
Ῥωμαίων ποιῆσαι, οὐδενὸς δὲ κύριος ὢν οὔτε ἄκρας
οὔτε πυλῶν οὔθʼ ὅπλων τοῦτον ἐξευρηκέναι τὸν τρόπον,
ὑποχειρίους ποιῆσαι τοὺς υἱεῖς τῶν εὐγενεστάτων,
ἄφυκτον ἀνάγκην ὑπολαβὼν τοὺς πατέρας αὐτῶν
καταλήψεσθαι τῆς σωτηρίας τῶν τέκνων περιεχομένους
τάχιον παραδοῦναι Ῥωμαίοις τὴν πόλιν.
</p>
</div3>
<div3 type="section" n="3">
<p>ὁ μὲν δὴ
<pb id="v.4p.237"/>
ταῦτʼ ἔλεγε πολλὰς ἐλπίδας ἔχων θαυμαστούς τινας
ἐξοίσεσθαι μισθοὺς τῆς προδοσίας. <bibl>Ambr.</bibl>
</p>
</div3>
</div2>
<div2 type="chapter" n="2">
<div3 type="section" n="1">
<p>
<milestone unit="altref" n="2"/> ὁ δὲ Κάμιλλος εἰς φυλακὴν παραδιδοὺς
τὸν γραμματιστὴν καὶ τοὺς παῖδας ἐπιστέλλει τῇ
βουλῇ διὰ γραμμάτων τὰ γενόμενα καὶ τί χρὴ ποιεῖν 
ἤρετο.
</p>
</div3>
<div3 type="section" n="2">
<p>ἐπιτρέψαντος δʼ αὐτῷ τοῦ συνεδρίου πράττειν, 
ὅ τι ἂν αὐτῷ φαίνηται κράτιστον, προαγαγὼν ἐκ τοῦ
στρατοπέδου τὸν γραμματιστὴν ἅμα τοῖς παισὶ καὶ οὐ
μακρὰν ἀπὸ τῶν πυλῶν τὸ στρατηγικὸν βῆμα προστάξας
τεθῆναι, πολλοῦ συνδραμόντος ὄχλου, τοῦ μὲν 
ἐπὶ τὰ τείχη, τοῦ δʼ ἐπὶ τὰς πύλας, πρῶτον μὲν
ἐδήλωσε τοῖς Φαλίσκοις, οἷα ὁ γραμματιστὴς εἰς αὐτοὺς
ἐτόλμησε παρανομεῖν· ἔπειτα περικαταρρῆξαι
τὴν ἐσθῆτα τοῦ ἀνδρὸς ἐκέλευσε τοῖς ὑπηρέταις καὶ
</p>
</div3>
<div3 type="section" n="3">
<p>ξαίνειν τὸ σῶμα μάστιξι πάνυ πολλαῖς. ὡς δὲ ταύτης 
ἅλις εἶχε τῆς τιμωρίας, ῥάβδους τοῖς παισὶν ἀναδοὺς
ἀπάγειν αὐτὸν ἐκέλευσεν εἰς τὴν πόλιν δεδεμένον
τὼ χεῖρε ὀπίσω παίοντάς τε καὶ πάντα τρόπον
αἰκιζομένους. κομισάμενοι δὲ τοὺς παῖδας οἱ Φαλίσκοι
καὶ τὸν γραμματιστὴν ἀξίως τῆς κακῆς διανοίας 
τιμωρησάμενοι παρέδοσαν τῷ Καμίλλῳ τὴν πόλιν. <bibl>Ambr.</bibl>
</p>
</div3>
</div2>
<div2 type="chapter" n="3">
<div3 type="section" n="1">
<p>
<milestone unit="altref" n="3"/> ὁ αὐτὸς Κάμιλλος ἐπὶ τὴν Οὐιεντανῶν
πόλιν στρατεύων ηὔξατο τῇ βασιλείᾳ Ἥρᾳ τῇ ἐν
Οὐιεντανοῖς, ἐὰν κρατήσῃ τῆς πόλεως τό τε ξόανον 
αὐτῆς ἐν Ῥώμῃ καθιδρύσειν καὶ σεβασμοὺς αὐτῇ
<pb id="v.4p.238"/>
</p>
</div3>
<div3 type="section" n="2">
<p>καταστήσεσθαι πολυτελεῖς. ἁλούσης δὲ τῆς πόλεως
ἀπέστειλε τῶν ἱππέων τοὺς ἐπιφανεστάτους ἀρουμένους
ἐκ τῶν βάθρων τὸ ἕδος· ὡς δὲ παρῆλθον οἱ
πεμφθέντες εἰς τὸν νεών, καί τις ἐξ αὐτῶν εἴτε μετὰ
παιδιᾶς καὶ γέλωτος εἴτε οἰωνοῦ δεόμενος, εἰ βούλοιτο
μετελθεῖν εἰς Ῥώμην ἡ θεός, ἤρετο, φωνῇ γεγωνῷ
τὸ ξόανον ἐφθέγξατο, ὅτι βούλεται. τοῦτο καὶ δὶς
γέγονεν· ἀπιστοῦντες γὰρ οἱ νεανίσκοι, εἰ τὸ ξόανον
ἦν τὸ φθεγξάμενον, πάλιν ἤροντο τὸ αὐτὸ καὶ τὴν
αὐτὴν φωνὴν ἤκουσαν. <bibl>Ambr.</bibl>
</p>
</div3>
</div2>
<div2 type="chapter" n="4">
<div3 type="section" n="1">
<p>
<milestone unit="altref" n="4"/> ἐν δὲ τῇ ἀρχῇ τῶν μετὰ τὸν Κάμιλλον
ὑπάτων νόσος εἰς Ῥώμην κατέσκηψε λοιμικὴ τὴν ἀρχὴν
ἀπό τε ἀνομβρίας καὶ αὐχμῶν λαβοῦσα ἰσχυρῶν,
ὑφʼ ὧν κακωθεῖσα ἥ τε δενδρῖτις καὶ ἡ σιτοφόρος
ὀλίγους μὲν ἀνθρώποις καρποὺς ἐξήνεγκε καὶ νοσερούς,
</p>
</div3>
<div3 type="section" n="2">
<p>ὀλίγην δὲ καὶ πονηρὰν βοσκήμασι νομήν. προβάτων
μὲν οὖν καὶ τῶν ἄλλων ὑποζυγίων ἀναρίθμητόν
τι διεφθάρη πλῆθος οὐ χιλοῦ σπανισάμενον μόνον,
ἀλλὰ καὶ ποτοῦ· τοσαύτη <add>γὰρ</add> τῶν τε ποταμίων καὶ
τῶν ἄλλων ναμάτων ἐπίλειψις ἐγένετο, ἡνίκα μάλιστα
κάμνει πάντα δίψει τὰ βοτά.
</p>
</div3>
<div3 type="section" n="3">
<p>ἄνθρωποι δὲ ὀλίγοι μὲν
τινες διεφθάρησαν, ἃς οὔπω πρότερον ἐπείρασαν προσενεγκάμενοι
τροφάς, οἱ δὲ λοιποὶ μικροῦ πάντες εἰς
νόσους δεινὰς κατέπεσον ἀρχομένας μὲν ἀπὸ μικρῶν
ἐξανθημάτων, ἃ περὶ τοὺς ἔξωθεν χρῶτας ἀνίστατο,
<pb id="v.4p.239"/>
κατασκηπτούσας δʼ εἰς ἕλκη μεγάλα φαγεδαίναις ὅμοια,
πονηρὰν μὲν ὄψιν, δεινὴν δὲ ἀλγηδόνα παρέχοντα.
</p>
</div3>
<div3 type="section" n="4">
<p>ἦν τε οὐθὲν ἴαμα τῆς περιωδυνίας τοῖς κάμνουσιν, ὅ 
τι μὴ κνησμοὶ καὶ σπαραγμοὶ συνεχεῖς λωβώμενοι τοῖς
χρωσὶ μέχρι γυμνώσεως ὀστέων. <bibl>Ambr.</bibl>
</p>
</div3>
</div2>
<div2 type="chapter" n="5">
<div3 type="section" n="1">
<p>
<milestone unit="altref" n="5"/> μετʼ οὐ πολὺ δὲ οἱ δήμαρχοι Καμίλλῳ
φθονήσαντες ἐκκλησίαν κατʼ αὐτοῦ συνήγαγον καὶ
ἐζημίωσαν αὐτὸν δέκα μυριάσιν <add>ἀσσαρίων</add>, οὐκ ἀγνοοῦντες,
ὅτι πολλοστόν τι μέρος ὁ βίος ἦν αὐτῷ τοῦ
κατακρίματος, ἀλλʼ ἵνʼ ἀπαχθεὶς εἰς τὸ δεσμωτήριον 
ὑπὸ τῶν δημάρχων ἀσχημονήσῃ ὁ τοὺς ἐπιφανεστάτους
κατορθώσας πολέμους. τὸ μὲν οὖν ἀργύριον οἱ
πελάται τε καὶ συγγενεῖς αὐτοῦ συνεισενέγκαντες ἐκ
τῶν ἰδίων χρημάτων ἀπέδοσαν, ὥστε μηδεμιᾶς πειραθῆναι
ὕβρεως, ὁ δʼ ἀνὴρ ἀφόρητον ἡγούμενος τὸν 
προπηλακισμὸν ἐκχωρεῖν ἔγνω τῆς πόλεως.
</p>
</div3>
<div3 type="section" n="2">
<p>
<milestone unit="altref" n="6"/> γενόμενος 
δὲ πλησίον τῶν πυλῶν καὶ τοὺς παρόντας ἀσπασάμενος
ὀλοφυρομένους καὶ δακρύοντας, οἵου στέρεσθαι
μέλλοιεν ἀνδρός, πολλὰ κατὰ τῶν παρειῶν ἀφεὶς
δάκρυα καὶ τὴν κατασχοῦσαν αὐτὸν ἀσχημοσύνην ἀνακλαυσάμενος, 
εἶπεν· ὦ θεοὶ καὶ δαίμονες, ἔφοροι τῶν
ἀνθρωπίνων ἔργων, ὑμᾶς ἀξιῶ δικαστὰς γενέσθαι μοι
τῶν τε πρὸς τὴν πατρίδα πολιτευμάτων καὶ παντὸς
τοῦ παρεληλυθότος βίου·
</p>
</div3>
<div3 type="section" n="3">
<p>ἔπειτʼ, ἐὰν μὲν ἔνοχον εὕρητέ 
με ταῖς αἰτίαις, ἐφʼ αἷς ὁ δῆμος κατεψηφίσατό μου, 
πονηρὰν καὶ ἀσχήμονα τελευτὴν δοῦναι τοῦ βίου, ἐὰν δʼ
ἐν ἅπασιν, οἷς ἐπιστεύθην ὑπὸ τῆς πατρίδος ἐν εἰρήνῃ
τε καὶ κατὰ πολέμους, εὐσεβῆ καὶ δίκαιον καὶ πάσης
<pb id="v.4p.240"/>
ἀσχήμονος ὑποψίας καθαρόν, τιμωροὺς γενέσθαι μοι,
τοιούτους ἐπιστήσαντας τοῖς ἠδικηκόσι κινδύνους καὶ
φόβους, διʼ οὓς ἀναγκασθήσονται μηδεμίαν ἄλλην ἐλπίδα
σωτηρίας ὁρῶντες ἐπʼ ἐμὲ καταφυγεῖν. ταῦτʼ
εἰπὼν εἰς πόλιν Ἀρδέαν ᾤχετο. <bibl>Ambr.</bibl>
</p>
</div3>
</div2>
<div2 type="chapter" n="6">
<div3 type="section" n="1">
<p>
<milestone unit="altref" n="7"/> ὑπήκουσαν δὲ αὐτοῦ ταῖς εὐχαῖς οἱ θεοί,
καὶ ὑπὸ Κελτῶν μετὰ μικρὸν ἡ πόλις ἑάλω ἄνευ τοῦ
Καπιτωλίου. καταφυγόντων δὲ ἐν αὐτῷ τῶν περιφανεστέρων
 —  τὸ γὰρ ἄλλο πλῆθος ἐν ταῖς Ἰταλικαῖς
φεῦγον διεσπάρη πόλεσι  —  καὶ πολιορκουμένων ὑπὸ
Κελτῶν, οἳ παρὰ τὴν Οὐιεντανῶν πόλιν καταφυγόντες
Ῥωμαῖοι Καιδίκιόν τινα στρατοπεδάρχην ποιοῦσιν· ὁ
δὲ Κάμιλλον ἀποδείκνυσι καὶ ταῦτʼ ἀπόντα ἡγεμόνα
πολέμου καὶ εἰρήνης ἐξουσίαν ἔχοντα αὐτοκράτορα.
</p>
</div3>
<div3 type="section" n="2">
<p> καὶ γενόμενος ἡγεμὼν τῆς πρεσβείας παρεκάλει Κάμιλλον
διαλλαγῆναι πρὸς τὴν πατρίδα, τὰς συμφοράς,
ἐν αἷς ἦν, ἐπιλογισάμενον, διʼ ἃς ὑπέμεινεν ἐπὶ τὸν
ὑβρισθέντα ὑφʼ ἑαυτῆς καταφυγεῖν.
</p>
</div3>
<div3 type="section" n="3">
<p>
<milestone unit="altref" n="8"/> ὑποτυχὼν δὲ
ὁ Κάμιλλος εἶπεν· οὐ δέομαι παρακλήσεως, ὦ Καιδίκιε·
αὐτὸς γάρ, εἰ μὴ θᾶττον ὑμεῖς ἀφίκεσθε κοινωνεῖν
με τῶν πραγμάτων ἀξιοῦντες, ἕτοιμος ἦν ταύτην
ἄγων τὴν δύναμιν, ἣν παροῦσαν ὁρᾶτέ μοι, πρὸς
ὑμᾶς ἥκειν. ὑμῖν δέ, ὦ θεοί τε καὶ δαίμονες, ὅσοι
τὸν ἀνθρώπινον ἐποπτεύετε βίον, ὧν τε ἤδη τετιμήκατέ
<pb id="v.4p.241"/>
μοι πολλὴν οἶδα χάριν, καὶ περὶ τῶν μελλόντων
εὔχομαι καλὴν καὶ εὐτυχῆ τῇ πατρίδι γενέσθαι τὴν
ἐμὴν κάθοδον.
</p>
</div3>
<div3 type="section" n="4">
<p>εἰ δὲ ἐνῆν ἀνθρώπῳ τὰ μέλλοντα 
συμβήσεσθαι προιδεῖν, οὐδέποτʼ ἂν εὐξάμην ἐς τοιαύτας
ἐλθοῦσαν τυχὰς τὴν πατρίδα δεηθῆναί μου· μυριάκις 
δʼ ἂν εἱλόμην ἄζηλον γενέσθαι μοι καὶ ἄτιμον
τὸν μετὰ ταῦτα βίον ἢ βαρβάρων ἀνθρώπων ὠμότητι
γενομένην τὴν Ῥώμην ὑποχείριον ἐπιδεῖν καὶ ἐν ἐμοὶ
</p>
</div3>
<div3 type="section" n="5">
<p>μόνῳ τὰς λοιπὰς ἐλπίδας τῆς σωτηρίας ἔχουσαν. ταῦτ 
εἰπὼν καὶ τὰς δυνάμεις παραλαβὼν ἄφνω τε τοῖς 
Κελτοῖς ἐπιφανεὶς εἰς φυγὴν αὐτοὺς τρέπει καὶ ἐμπεσὼν
ἀσυντάκτοις τε καὶ τεταραγμένοις δίκην προβάτων
κατέσφαξεν. <bibl>Ambr.</bibl>
</p>
</div3>
</div2>
<div2 type="chapter" n="7">
<div3 type="section" n="1">
<p>
<milestone unit="altref" n="9"/> ἔτι δʼ οὖν πολιορκουμένων τῶν ἐν <add>τῷ</add>
Καπιτωλίῳ καταφυγόντων νέος τις ἀπὸ τῆς Οὐιεντανῶν 
πόλεως ὑπὸ Ῥωμαίων πεμφθεὶς εἰς τοὺς ἐν τῷ
Καπιτωλίῳ καὶ λαθὼν τοὺς αὐτόθι φυλάσσοντας Κελτοὺς
ἀνῆλθέ τε καὶ εἰπών, ὅσα ἔδει, πάλιν ὑπὸ νύκτα
ἀπηλλάγη.
</p>
</div3>
<div3 type="section" n="2">
<p>ὡς δὲ ἡμέρα ἐγένετο, τῶν Κελτῶν τις ἰδὼν 
τὰ ἴχνη λέγει πρὸς τὸν βασιλέα, ὁ δὲ συγκαλέσας 
τοὺς ἀνδρειοτάτους ἐδήλωσεν αὐτοῖς τὴν τοῦ Ῥωμαίου
ἄνοδον· ἔπειτʼ αὐτοὺς ἠξίου τὴν αὐτὴν ἐκείνῳ παρασχομένους
τόλμαν πειρᾶσθαι τῆς ἐπὶ τὸ φρούριον ἀναβάσεως,
πολλὰς ὑπισχνούμενος τοῖς ἀναβᾶσι δωρεάς.
ὁμολογησάντων δὲ συχνῶν παρήγγειλε τοῖς φύλαξιν 
ἡσυχίαν ἄγειν, ἵνα καθεύδειν αὐτοὺς ὑπολαβόντες οἱ
</p>
</div3>
<div3 type="section" n="3">
<p>Ῥωμαῖοι καὶ αὐτοὶ πρὸς ὕπνον τράπωνται.
<milestone unit="altref" n="10"/> ἤδη 
<pb id="v.4p.242"/>
δὲ τῶν πρώτων ἀναβεβηκότων καὶ τοὺς ὑστερίζοντας
ἀναδεχομένων, ἵνα πλείους γενόμενοι τότε ἀποσφάξωσι
τοὺς ἐν ταῖς φυλακαῖς καὶ καταλάβωνται τὸ ἔρυμα,
ἀνθρώπων μὲν οὐδεὶς ἔμαθεν, ἱεροὶ δέ τινες Ἥρας
χῆνες ἐν τῷ τεμένει τρεφόμενοι καταβοῶντες ἅμα καὶ
τοῖς βαρβάροις ὁμόσε χωροῦντες κατήγοροι γίνονται
τοῦ κακοῦ.
</p>
</div3>
<div3 type="section" n="4">
<p>ἐκ δὲ τούτου ταραχή τε καὶ κραυγὴ καὶ
<del>ὁ</del> δρόμος ἁπάντων ἦν παρακαλούντων ἀλλήλους ἐπὶ
τὰ ὅπλα, καὶ οἱ Κελτοὶ <add>δὲ</add> πλείους ἤδη γεγονότες
ἐχώρουν ἐνδοτέρω. <bibl>Ambr.</bibl>
</p>
</div3>
</div2>
<div2 type="chapter" n="8">
<div3 type="section" n="1">
<p>
<milestone unit="altref" n="11"/> ἐνθάδε τις τῶν ἐσχηκότων τὴν ὕπατον
ἀρχήν, Μάρκος Μάλλιος, ἁρπάσας τὰ ὅπλα καὶ συστὰς
τοῖς βαρβάροις τόν τε πρῶτον ἀναβάντα <add>καὶ</add> κατὰ
τῆς κεφαλῆς αὐτοῦ τὸ ξίφος φέροντα φθάσας παίει
 κατὰ τοῦ βραχίονος καὶ ἀποκόπτει τὸν ἀγκῶνα·
</p>
</div3>
<div3 type="section" n="2">
<p>καὶ
τὸν ἐπὶ τούτῳ πρὶν <del>ἢ</del> εἰς χεῖρας ἐλθεῖν ὀρθῷ τῷ
θυρεῷ πατάξας εἰς τὸ πρόσωπον ἀνατρέπει καὶ κείμενον
ἀποσφάττει, ἔπειτα τοὺς ἄλλους τεταραγμένους
ἤδη ἐλαύνων ὑπὸ πόδας, οὓς μὲν ἀπέκτεινεν, οὓς δὲ
κατὰ τοῦ κρημνοῦ διώκων ἐξέχεεν. ἀντὶ ταύτης εὕρετο
τῆς ἀριστείας τὴν πρέπουσαν τῷ τότε καιρῷ δωρεὰν
παρὰ τῶν κατεχόντων τὸ Καπιτώλιον, οἴνου καὶ
</p>
</div3>
<div3 type="section" n="3">
<p>ζέας τὴν ἐφήμερον ἀνδρὸς ἑκάστου τροφήν.
<milestone unit="altref" n="12"/> περὶ
δὲ τῶν <add>ἐν</add> ἐκείνῳ τῷ τόπῳ τὴν φυλακὴν ἐκλιπόντων,
<pb id="v.4p.243"/>
καθʼ ὃν ἀνέβησαν οἱ Κελτοί, ζητήσεως γενομένης ὅ τι
χρὴ ποιεῖν, ἡ μὲν βουλὴ θάνατον ἁπάντων κατεψηφίσατο,
ὁ δὲ δῆμος ἐπιεικέστερος γενόμενος ἑνὸς τοῦ
</p>
</div3>
<div3 type="section" n="4">
<p>ἡγεμόνος αὐτῶν ἠρκέσθη τῇ κολάσει. ἵνα δὲ φανερὸς 
γένοιτο τοῖς βαρβάροις ὁ θάνατος αὐτοῦ, δεθεὶς τὰς 
χεῖρας ὀπίσω κατὰ τοῦ κρημνοῦ βάλλεται πρὸς αὐτούς.
ἐκείνου δὲ τιμωρηθέντος οὐδὲν ἔτι ῥᾴθυμον ἦν
τῶν περὶ τὰς φυλακάς, ἀλλὰ παννύχιοι διετέλουν
ἅπαντες ἐγρηγορότες, ὥστε τοὺς Κελτοὺς ἀπογνόντας
δι᾽ ἀπάτης ἢ κλοπῆς καθέξειν τὸ φρούριον περὶ λύτρων 
 διαλέγεσθαι, ἃ τοῖς βαρβάροις δόντες κομιοῦνται
τὴν πόλιν. <bibl>Ambr.</bibl>
</p>
</div3>
</div2>
<div2 type="chapter" n="9">
<div3 type="section" n="1">
<p>
<milestone unit="altref" n="13"/> ἐπεὶ δὲ τὰ ὅρκια ἐπετέλεσαν καὶ τὸ
χρυσίον οἱ Ῥωμαῖοι κατήνεγκαν, σταθμὸς μὲν ἦν, ὃν
ἔδει τοὺς Κελτοὺς λαβεῖν, <num>ε</num> καὶ <num>κ</num> τάλαντα· τεθέντος 
δὲ τοῦ ζυγοῦ πρῶτον μὲν αὐτὸ τὸ τάλαντον ὁ Κελτὸς
βαρύτερον τοῦ δικαίου παρῆν φέρων, ἔπειτα ἀγανακτούντων
πρὸς τοῦτο τῶν Ῥωμαίων τοσούτου ἐδέησε
μετριάσαι περὶ τὸ δίκαιον, ὥστε καὶ τὴν μάχαιραν ἅμα
τῇ θήκῃ καὶ τῷ ζωστῆρι περιελόμενος ἐπέθηκε τοῖς 
σταθμοῖς.
</p>
</div3>
<div3 type="section" n="2">
<p>τῷ δὲ ταμίᾳ πυνθανομένῳ, τί θέλει τοῦτʼ 
εἶναι τὸ ἔργον, ἀπεκρίνατο τούτοις <add>τοῖς</add> ὀνόμασιν·
ὀδύνη τοῖς κεκρατημένοις. ἐπεὶ δὲ ὁ συγκείμενος
σταθμὸς οὐκ ἐξεπληροῦτο διὰ τὴν τοῦ Κελτοῦ πλεονεξίαν,
ἀλλὰ καὶ τὸ τρίτον ἐνέδει μέρος, ἀπῄεσαν οἱ 
Ῥωμαῖοι χρόνον εἰς συμπορισμὸν τοῦ λείποντος αἰτησάμενοι·
ὑπέμειναν δὲ ταύτην τὴν ὑπερηφανίαν τῶν
βαρβάρων οὐθὲν ἐγνωκότες τῶν ἐπὶ τοῦ στρατοπέδου
<pb id="v.4p.244"/>
πραττομένων παρὰ Καιδικίου καὶ Καμίλλου, ὡς ἔφαμεν. <bibl>Ambr.</bibl>
</p>
</div3>
</div2>
<div2 type="chapter" n="10">
<div3 type="section" n="1">
<p>
<milestone unit="altref" n="14"/> ἡ δὲ αἰτία τῆς <add>εἰς</add> Ἰταλίαν τῶν Κελτῶν
ἀφίξεως τοιάδε ἦν. Λοκόμων τις Τυρρηνῶν ἡγεμὼν
μέλλων τελευτᾶν τὸν βίον ἀνδρὶ πιστῷ Ἄρροντι
ὄνομα παρακατέθετο τὸν υἱὸν ἐπιτροπεύειν· τελευτήσαντος
δὲ τοῦ Τυρρηνοῦ παραλαβὼν τὴν ἐπιμέλειαν
τοῦ παιδίου ὁ Ἄρρων ἐπιμελὴς καὶ δίκαιος γέγονε τῆς
πίστεως φύλαξ, καὶ εἰς ἄνδρας ἐλθόντι πᾶσαν ἀπέδειξε
τῷ παιδὶ τὴν καταλειφθεῖσαν ὑπὸ τοῦ πατρὸς οὐσίαν.
ἀνθʼ ὧν οὐχ ὁμοίας ἐκομίσατο παρὰ τοῦ μειρακίου
χάριτας.
</p>
</div3>
<div3 type="section" n="2">
<p>
<milestone unit="altref" n="15"/> οὔσης γὰρ αὐτῷ γυναικὸς εὐμόρφου
καὶ νέας, ἧς περὶ πλείστου τὴν κοινωνίαν ἐποιεῖτο,
σώφρονος τὸν ἄλλον χρόνον ἅπαντα γενομένης ἐρασθεὶς
ὁ νεανίσκος ἅμα τῷ σώματι καὶ τὴν διάνοιαν
τῆς ἀνθρώπου διέφθειρεν, <add>καὶ</add> οὐκέτι κρύβδα, ἀλλʼ
ἀναφανδὸν ἐζήτει αὐτῇ διαλέγεσθαι. ἀχθόμενος δὴ ὁ
Ἄρρων τῷ ἀποσπασμῷ τῆς γυναικὸς καὶ ἐφʼ οἷς ὑβρίζετο
πρὸς ἀμφοτέρων δυσανασχετῶν, τιμωρίαν δὲ οὐ
δυνάμενος παρʼ αὐτῶν λαβεῖν, ἀποδημίαν ἐστείλατο
πρόφασιν αὐτῆς ποιησάμενος ἐμπορίαν.
</p>
</div3>
<div3 type="section" n="3">
<p>ἀσμένως δὲ
τοῦ νεανίσκου τὴν ἀπαλλαγὴν αὐτοῦ δεξαμένου καὶ
παρασχόντος ὅσων εἰς τὴν ἐμπορίαν ἐδεῖτο, πολλοὺς
μὲν ἀσκοὺς οἴνου τε καὶ ἐλαίου ταῖς ἁμάξαις ἐπιθέμενος,
πολλοὺς δὲ φορμοὺς σύκων ἦγεν εἰς τὴν
Κελτικήν. <bibl>Ambr.</bibl>
<pb id="v.4p.245"/>
</p>
</div3>
</div2>
<div2 type="chapter" n="11">
<div3 type="section" n="1">
<p>
<milestone unit="altref" n="16"/> οἱ δὲ Κελτοὶ οὔτε οἶνον ἀμπέλινον εἰδότες
τηνικαῦτα οὔτε ἔλαιον, οἷον αἱ παρʼ ἡμῖν ἐλαῖαι
φέρουσιν, ἀλλʼ οἴνῳ μὲν χρώμενοι κριθῆς σαπείσης ἐν
ὕδατι χυλῷ δυσώδει, ἐλαίῳ δὲ συείῳ στέατι πεπαλαιωμένῳ
τήν τε ὀδμὴν καὶ τὴν γεῦσιν ἀτόπῳ, τότε <add>δὲ</add> 
πρῶτον ἀπολαύσαντες ὧν οὔπω ἐγεύσαντο καρπῶν,
θαυμαστὰς ὅσας ἐφʼ ἑκάστῳ ἐλάμβανον ἡδονὰς καὶ τὸν
ξένον ἠρώτων, πῶς τε γίνεται τούτων ἕκαστον καὶ
</p>
</div3>
<div3 type="section" n="2">
<p>παρὰ τίσιν ἀνθρώποις.
<milestone unit="altref" n="17"/> ὁ δὲ Τυρρηνὸς πρὸς 
αὐτούς φησιν, ὅτι γῆ μέν ἐστιν ἡ τούτους ἐκφέρουσα 
τοὺς καρποὺς πολλὴ καὶ ἀγαθή, νέμονται δὲ αὐτὴν
ὀλίγοι τινὲς ἄνθρωποι καὶ τὰ εἰς πόλεμον οὐδὲν ἀμείνους
γυναικῶν, ὑπέθετό τε αὐτοῖς μὴ διʼ ὠνῆς αὐτὰ
παρʼ ἑτέρων ἔτι λαμβάνειν, ἀλλʼ ἐκβαλόντας τοὺς τότε
κυρίους ὡς οἰκεῖα καρποῦσθαι. τούτοις δὴ τοῖς λόγοις 
οἱ Κελτοὶ πειθόμενοι ἦλθον εἰς Ἰταλίαν καὶ Τυρρηνῶν
τοὺς καλουμένους Κλουσίνους, ὅθεν ἦν καὶ ὁ
πείσας αὐτοὺς πολεμεῖν. <bibl>Ambr.</bibl>
</p>
</div3>
</div2>
<div2 type="chapter" n="12">
<div3 type="section" n="1">
<p>
<milestone unit="altref" n="18"/> ἀποσταλέντων δὲ πρεσβευτῶν ἐκ Ῥώμης
ἐπὶ Κελτούς, ἐπεὶ ἤκουσεν εἷς τῶν πρεσβευόντων, 
Κόιντος Φάβιος, τοὺς βαρβάρους ἐπὶ προνομὴν ἐξεληλυθέναι,
συνάπτει πόλεμον αὐτοῖς καὶ τὸν τῶν Κελτῶν
ἡγεμόνα ἀναιρεῖ· ἀποστείλαντες δὲ εἰς Ῥώμην οἱ
βάρβαροι ἠξίουν παραδιδόναι σφίσι τὸν ἄνδρα καὶ
τὸν ἀδελφὸν αὐτοῦ ἐκδότους, ποινὰς ὑφέξοντας τῶν 
<pb id="v.4p.246"/>
</p>
</div3>
<div3 type="section" n="2">
<p>ἀπολωλότων.
<milestone unit="altref" n="19"/> παρελκούσης δὲ τῆς βουλῆς τὰς
ἀποκρίσεις ἐπὶ τὴν Ῥώμην τὸν πόλεμον ἀναγκαίως οἱ
Κελτοὶ μετήγαγον. οἱ δὲ Ῥωμαῖοι ἀκούσαντες ἐξῄεσαν
ἐκ τῆς πόλεως ἄγοντες ἐκ μὲν τῶν ἐπιλέκτων τε
καὶ κατηθλημένων ἐν τοῖς πολέμοις στρατιωτῶν τέτταρα
τάγματα ἐντελῆ· ἐκ δὲ τῶν ἄλλων πολιτῶν τοὺς
κατοικιδίους τε καὶ σχολαίους καὶ ἧττον ὡμιληκότας
πολέμοις πλείους ὄντας ἀριθμῷ τῶν ἑτέρων. τούτους
δὴ τρεψάμενοι οἱ Κελτοὶ καὶ σύμπασαν τὴν Ῥώμην
ἄνευ τοῦ Καπιτωλίου παρεστήσαντο. <bibl>Ambr.</bibl>
</p>
</div3>
</div2>
</div1>
<pb id="v.4p.247"/>
<div1 type="book" n="14">
<div2 type="chapter" n="1">
<div3 type="section" n="1">
<p>
<milestone unit="altref" n="1"/> ἡ δὲ Κελτικὴ κεῖται μὲν ἐν τῷ πρὸς τὴν
ἑσπέραν καθήκοντι τῆς Εὐρώπης μέρει μεταξὺ τοῦ
τε βορείου πόλου καὶ τῆς ἰσημερινῆς δύσεως· τετράγωνος
δὲ οὖσα τῷ σχήματι τοῖς μὲν Ἀλπείοις ὄρεσι
μεγίστοις οὖσι τῶν Εὐρωπείων συνάπτει κατὰ τὰς 
ἀνατολάς, τοῖς δὲ Πυρρηναίοις κατὰ μεσημβρίαν τε καὶ
νότον ἄνεμον, τῇ δὲ ἔξω στηλῶν Ἡρακλείων θαλάττῃ
κατὰ τὰς δύσεις, τῷ δὲ Σκυθικῷ τε καὶ Θρᾳκίῳ γένει
κατὰ βορέαν ἄνεμον καὶ ποταμὸν Ἴστρον, ὃς ἀπὸ τῶν
Ἀλπείων καταβαίνων ὀρῶν μέγιστος τῶν τῇδε ποταμῶν 
καὶ πᾶσαν τὴν ὑπὸ τοῖς ἄρκτοις ἤπειρον διελθὼν
εἰς τὸ Ποντικὸν ἐξερεύγεται πέλαγος.
</p>
</div3>
<div3 type="section" n="2">
<p>
<milestone unit="altref" n="2"/> τοσαύτη 
δὲ οὖσα τὸ μέγεθος, ὅση μὴ πολὺ ἀποδεῖν τετάρτη
λέγεσθαι μοῖρα τῆς Εὐρώπης, εὔυδρός τε καὶ πίειρα
καὶ καρποῖς δαψιλὴς καὶ κτήνεσιν ἀρίστη νέμεσθαι, 
σχίζεται μέση ποταμῷ Ῥήνῳ, μεγίστῳ μετὰ τὸν Ἴστρον
εἶναι δοκοῦντι τῶν κατὰ τὴν Εὐρώπην ποταμῶν.
<pb id="v.4p.248"/>
</p>
</div3>
<div3 type="section" n="3">
<p>καλεῖται δʼ ἡ μὲν ἐπὶ τάδε τοῦ Ῥήνου Σκύθαις καὶ
Θρᾳξὶν ὁμοροῦσα Γερμανία, μέχρι δρυμοῦ Ἑρκυνίου
καὶ τῶν Ῥιπαίων ὀρῶν καθήκουσα, ἡ δʼ ἐπὶ θάτερα
τὰ πρὸς μεσημβρίαν βλέποντα μέχρι Πυρρήνης ὄρους,
ἡ τὸν Γαλατικὸν κόλπον περιλαμβάνουσα, Γαλατία τῆς
θαλάττης ἐπώνυμος.
</p>
</div3>
<div3 type="section" n="4">
<p>
<milestone unit="altref" n="3"/> κοινῷ δʼ ὀνόματι ἡ σύμπασα
πρὸς Ἑλλήνων καλεῖται Κελτική, ὡς μέν τινές φασιν,
ἀπό τινος γίγαντος Κελτοῦ αὐτόθι δυναστεύσαντος,
ἄλλοι δὲ ἐξ Ἡρακλέους καὶ Ἀστερόπης τῆς Ἀτλαντίδος
δύο γενέσθαι μυθολογοῦσι παῖδας, Ἴβηρον καὶ Κελτόν,
οὓς θέσθαι ταῖς χώραις, ὧν ἦρξαν ἀμφότεροι, τὰς
ὀνομασίας ἀφʼ αὑτῶν.
</p>
</div3>
<div3 type="section" n="5">
<p>οἱ δὲ ποταμὸν εἶναί τινα λέγουσι
Κελτὸν ἐκ τῆς Πυρρήνης ἀναδιδόμενον, ἀφʼ οὗ
πρῶτον μὲν τὴν συνεγγύς, ἔπειτα δὲ καὶ τὴν ἄλλην
χώραν σὺν χρόνῳ κληθῆναι Κελτικήν. φασὶ δὲ καί
τινες, ὅτι τοῖς πρώτοις Ἕλλησιν εἰς τήνδε τὴν γῆν
περαιουμένοις αἱ νῆες ἀνέμῳ βιαίῳ φερόμεναι κατὰ
τὸν κόλπον ἔκελσαν τὸν Γαλατικόν, οἱ δʼ ἄνδρες,
ἐπειδὴ τοῦ αἰγιαλοῦ ἐλάβοντο, Κελσικὴν ἀπὸ τοῦ συμβάντος
αὐτοῖς πάθους τὴν χώραν ἐκάλεσαν, ἣν ἑνὸς
ἀλλαγῇ γράμματος οἱ μεταγενέστεροι Κελτικὴν ὠνόμασαν. <bibl>Ambr.</bibl>
</p>
</div3>
</div2>
<div2 type="chapter" n="2">
<div3 type="section" n="1">
<p>
<milestone unit="altref" n="4"/> Ἀθήνῃσι μὲν ἐν τοῦ γηγενοῦς Ἐρεχθέως
τῷ σηκῷ ἱερά τις ὑπʼ Ἀθηνᾶς φυτευθεῖσα ἐλαία κατὰ
<pb id="v.4p.249"/>
τὴν ἔριν τὴν γενομένην αὐτῇ πρὸς Ποσειδῶνα περὶ
τῆς χώρας, ἅμα τοῖς ἄλλοις τοῖς ἐν τῷ ἱερῷ οὖσιν
ἐμπρησθεῖσα ὑπὸ τῶν βαρβάρων, ὅτε τῆς ἀκροπόλεως
ἐκράτησαν, δευτέρᾳ τῆς ἐμπρήσεως ἡμέρᾳ βλαστὸν ἐκ
τοῦ στελέχους ἀνῆκεν ὅσον τε πηχυαῖον, δῆλον ἅπασι 
ποιῆσαι βουλομένων τῶν θεῶν, ὅτι ταχέως ἑαυτὴν ἡ
πόλις ἀναλαβοῦσα βλαστοὺς ἀντὶ τῶν παλαιῶν ἐξοίσει
νέους.
</p>
</div3>
<div3 type="section" n="2">
<p>
<milestone unit="altref" n="5"/> ἐν δὲ τῇ Ῥώμῃ καλιάς τις Ἄρεος ἱερὰ 
περὶ τὴν κορυφὴν ἱδρυμένη τοῦ Παλατίου συγκαταφλεγεῖσα
ταῖς πέριξ οἰκίαις ἕως ἐδάφους, ἀνακαθαιρομένων 
τῶν οἰκοπέδων ἕνεκα τῆς ἐπισκευῆς, ἐν μέσῃ
τῇ περικαύστῳ σποδῷ τὸ σύμβολον τοῦ συνοικισμοῦ
τῆς πόλεως διέσωσεν ἀπαθές, ῥόπαλον ἐκ θατέρου τῶν
ἄκρων ἐπικάμπιον, οἷα φέρουσι βουκόλοι καὶ νομεῖς
οἱ μὲν καλαύροπας, οἱ δὲ λαγωβόλα καλοῦντες, ᾧ Ῥωμύλος 
ὀρνιθευόμενος διέγραφε τῶν οἰωνῶν τὰς χώρας,
ὅτε τὴν πόλιν οἰκίζειν ἔμελλεν.
</p>
</div3>
<div3 type="section" n="3">
<p>εὐζώνῳ καὶ οὐδὲν ἔξω τῶν ὅπλων φερούσῃ στρατιᾷ. 
κρότου καταρραγέντος, ὡς ἐπὶ μεγίστῳ μὲν θεάματι, 
καλλίστῳ δʼ ἀκούσματι, οἵ τε βεβαίως ἄποροι
καὶ οἱ πλαττόμενοι τὴν εἰς τὸ παντελὲς ἀπορίαν. <bibl>Ambr.</bibl>
</p>
</div3>
</div2>
<div2 type="chapter" n="3">
<div3 type="section" n="1">
<p>
<milestone unit="reiskpage" n="2309"/>
<milestone unit="altref" n="8"/> ὅτι Μάρκος Φούριος ὁ δικτάτωρ ἀνὴρ ἦν
τῶν κατὰ τὴν αὐτὴν ἀκμασάντων ἡλικίαν τά τε πολέμια
λαμπρότατος καὶ τὰ πολιτικὰ φρονιμώτατος. <bibl>Vales.</bibl>
<pb id="v.4p.250"/>
</p>
</div3>
</div2>
<div2 type="chapter" n="4">
<div3 type="section" n="1">
<p>
<milestone unit="altref" n="6"/> Μάλλιος ὁ ἀριστεύσας, ὅτε εἰς τὸ Καπιτώλιον
Ῥωμαῖοι κατέφυγον, κινδυνεύων διὰ τυραννίδος
ἐπίθεσιν ἀπολέσθαι, βλέψας εἰς τὸ Καπιτώλιον
καὶ τὰς χεῖρας ἐκτείνας εἰς τὸν ἐν αὐτῷ νεὼν τοῦ
Διὸς εἶπεν· οὐδʼ ἐκεῖνος ὁ τόπος ἱκανὸς ἔσται με
σῶσαι, ὃν ὑπὸ τῶν βαρβάρων κρατηθέντα διέσωσα
ὑμῖν ἐγώ; ἀλλὰ καὶ τότε ὑπὲρ ὑμῶν ἀπέθνησκον καὶ
νῦν ὑφʼ ὑμῶν ἀποθανοῦμαι. τότε μὲν οὖν συμπαθήσαντες
ἀφῆκαν αὐτόν, ὕστερον δὲ κατὰ κρημνοῦ ἐρρίφη.
αμβρ.
</p>
</div3>
</div2>
<div2 type="chapter" n="5">
<div3 type="section" n="1">
<p>
<milestone unit="altref" n="7"/> κρατήσας τῶν πολεμίων καὶ τὴν στρατιὰν
ἐπικλύσας ταῖς ὠφελείαις Τίτος Κοίντιος δικτατορεύων
ἐν ἡμέραις ἐννέα πόλεις ἐννέα πολεμίων ἔλαβεν.
ληφθέντες ἀμφοτέρωθεν ἀγεληδὸν οἱ θεοστυγεῖς
κατεκόπησαν. <bibl>Ambr.</bibl>
</p>
</div3>
</div2>
<div2 type="chapter" n="6">
<div3 type="section" n="1">
<p>
<milestone unit="altref" n="8"/> ὅτι οἱ Ῥωμαῖοι μεγαλοπρεπεῖς. τῶν γὰρ
<milestone unit="reiskpage" n="2310"/>
ἄλλων ὀλίγου δεῖν πάντων ἔν τε τοῖς κοινοῖς τῶν
πόλεων πράγμασι καὶ ἐν τοῖς ἰδίοις βίοις πρὸς τὰ τελευταῖα
τῶν συμβαινόντων τὰς διανοίας μεθαρμοττομένων
καὶ πολλάκις ἔχθρας τε μεγάλας διὰ τὰς τυχούσας
φιλανθρωπίας καταλυομένων καὶ φιλίας πολυχρονίους
διὰ μικρὰ καὶ φαῦλα προσκρούματα διαιρούντων
ἐκεῖνοι τοὐναντίον ἐπὶ τῶν φίλων ᾤοντο χρῆναι ποιεῖν,
ταῖς τε παλαιαῖς εὐεργεσίαις χαρίζεσθαι τὰς ἐπὶ τοῖς
 προσφάτοις ἐγκλήμασιν ὀργάς.
</p>
</div3>
<div3 type="section" n="2">
<p>
<milestone unit="altref" n="9"/> θαυμαστὸν μὲν δὴ
καὶ τοῦτο τῶν ἀνδρῶν· λέγω δὲ τὸ μηδενὶ μνησικακῆσαι
τῶν Τυσκλάνων, ἀλλὰ πάντας ἀφεῖναι τοὺς
ἐξαμαρτόντας ἀζημίους· πολλῷ δʼ ἔτι τούτου θαυμασιώτερον,
<pb id="v.4p.251"/>
ὃ μετὰ τὴν ἄφεσιν τῶν ἐγκλημάτων αὐτοῖς
<milestone unit="reiskpage" n="2311"/>ἐχαρίσαντο. σκοπούμενοι γάρ, ὡς μηδὲν ἔτι τοιοῦτον
ἐν τῇ πόλει γενήσεται μηδʼ ἀφορμὴν νεωτερισμοῦ λήψονταί
τινες, οὔτε φρουρὰν εἰς τὴν ἀκρόπολιν αὐτῶν
ᾤοντο δεῖν εἰσάγειν, οὔτε παρὰ τῶν ἐπιφανεστάτων 
ἀνδρῶν ὅμηρα λαμβάνειν, οὔτε ὅπλα τοὺς ἔχοντας ἀφελέσθαι,
οὔτʼ ἄλλο σημεῖον οὐδὲν ἀπιστουμένης φιλίας
ποιῆσαι·
</p>
</div3>
<div3 type="section" n="3">
<p>μίαν δὲ πρᾶξιν οἰόμενοι <add>συνέχειν</add> ἅπαντας 
τοὺς κατὰ συγγένειαν ἢ φιλίαν προσήκοντας ἀλλήλοις
τὴν τῶν ἀγαθῶν ἰσομοιρίαν, πολιτείαν ἔγνωσαν τοῖς 
κρατηθεῖσι χαρίσασθαι, πάντων μεταδόντες ὧν τοῖς
φύσει Ῥωμαίοις μετῆν,
<milestone unit="altref" n="10"/> οὐ τὴν αὐτὴν διάνοιαν
λαβόντες τοῖς ἀξιοῦσι τῆς Ἑλλάδος ἄρχειν οὔτʼ Ἀθηναίοις
οὔτε Λακεδαιμονίοις·
</p>
</div3>
<div3 type="section" n="4">
<p>τί γὰρ δεῖ περὶ τῶν ἄλλων 
Ἑλλήνων λέγειν; Ἀθηναῖοι μέν γε Σαμίους ἀποίκους
<milestone unit="reiskpage" n="2312"/>ἑαυτῶν ὄντας, Λακεδαιμόνιοι δὲ Μεσσηνίους ἀδελφῶν
οὐδὲν διαφέροντας, ἐπειδὴ προσέκρουσαν αὐτοῖς τι,
διαλυσάμενοι τὴν συγγένειαν οὕτως ὠμῶς διεχειρίσαντο
καὶ θηριωδῶς, ἐπειδὴ τὰς πόλεις αὐτῶν ὑποχειρίους
ἔλαβον, ὥστε μηδὲ τοῖς ἀγριωτάτοις τῶν βαρβάρων 
ὑπερβολὴν τῆς εἰς τὰ ὁμόφυλα παρανομίας
παραλιπεῖν.
</p>
</div3>
<div3 type="section" n="5">
<p>
<milestone unit="altref" n="11"/> μυρία τοιαῦτα λέγειν ἄν τις ἔχοι 
ταῖς πόλεσι ταύταις ἡμαρτημένα, ἃ παρίημι, ἐπεὶ καὶ
τούτων μεμνημένος ἄχθομαι· τὸ γὰρ Ἑλληνικὸν οὐκ
ὀνόματι διαφέρειν τοῦ βαρβάρου ἠξίουν οὐδὲ διαλέκτου 
<pb id="v.4p.252"/>
χάριν, ἀλλὰ συνέσει καὶ χρηστῶν ἐπιτηδευμάτων
<milestone unit="reiskpage" n="2313"/>
προαιρέσει, μάλιστα δὲ τῷ μηδὲν τῶν ὑπὲρ τὴν ἀνθρωπίνην
φύσιν <add>εἰς</add> ἀλλήλους παρανομεῖν. ὅσοις
μὲν οὖν ταῦτα ἐπὶ πλεῖον ὑπῆρξεν ἐν τῇ φύσει, τούτους
οἶμαι δεῖν λέγειν Ἕλληνας, ὅσοις δὲ τἀναντία
βαρβάρους.
</p>
</div3>
<div3 type="section" n="6">
<p>καὶ τὰς μὲν ἐπιεικεῖς καὶ φιλανθρώπους
διανοίας τε καὶ πράξεις αὐτῶν Ἑλληνικὰς εἶναι λογίζομαι,
τὰς δʼ ὠμὰς καὶ θηριώδεις, ἄλλως τε κἂν περὶ
συγγενεῖς τε καὶ φίλους γίνωνται, βαρβαρικάς. Τυσκλανοὶ
μὲν δὴ πρὸς τῷ μηδὲν ἀφαιρεθῆναι τῶν σφετέρων
ἁλούσης τῆς πόλεως, <del>ἀλλὰ</del> καὶ τὰ τῶν κεκρατηκότων
ἀγαθὰ προσλαβόντες ἀπῄεσαν. <bibl>Vales.</bibl>
</p>
</div3>
</div2>
<div2 type="chapter" n="7">
<div3 type="section" n="1">
<p>
ὅτι Σολπίκιος Ῥοῦφος ἐπίκλησιν ἀνὴρ ἦν ἔν
τε ταῖς πολεμικαῖς πράξεσιν ἐπιφανὴς καὶ πολιτείας
προαίρεσιν ἐζηλωκὼς τὴν διὰ μέσου. <bibl>Vales.</bibl>
</p>
</div3>
</div2>
<div2 type="chapter" n="8">
<div3 type="section" n="1">
<p>
<milestone unit="altref" n="12"/> οἱ Κελτοὶ τῇ Ῥώμῃ ἐκ δευτέρου ἐπιστρατεύσαντες
τὴν χώραν τὴν Ἀλβανὴν ἐπόρθουν·
ἔνθα μὲν πολλῆς ἅπαντες ἐδωδῆς ἐμπιμπλάμενοι, πολὺν
δὲ πίνοντες ἄκρατον οἶνον  —  ἔστι δὲ ὁ τῇδε φυόμενος
μετὰ τὸν Φαλερινὸν ἥδιστος οἴνων μελικράτῳ μάλιστα
προσεμφερής  —  ὕπνον τε πλείονα τοῦ συνήθους αἱρούμενοι
καὶ δίαιταν ὑπὸ σκιαῖς ὡς τὰ πολλὰ ἔχοντες
τοσαύτην ἔλαβον ἐπίδοσιν εἰς πολυσαρκίαν τε καὶ
ἁπαλότητα καὶ οὕτως ἐξεθηλύνθησαν τὰς δυνάμεις,
<pb id="v.4p.253"/>
ὥσθʼ, ὁπότε γυμνάζειν ἐπιβάλοιντο τὰ σώματα καὶ
διαπονεῖν ἐν τοῖς ὅπλοις, κόπτεσθαι μὲν ἄσθματι συνεχεῖ
τὰ πνεύματα, ῥεῖσθαι δʼ ἱδρῶτι πολλῷ τὰ μέλη,
θᾶττον δὲ ἀφίστασθαι τῶν πόνων ἢ κελευσθεῖεν ὑπὸ
τῶν ἡγεμόνων. <bibl>Ambr.</bibl>
</p>
</div3>
</div2>
<div2 type="chapter" n="9">
<div3 type="section" n="1">
<p>
<milestone unit="altref" n="13"/> ταῦτα μαθὼν ὁ τῶν Ῥωμαίων δικτάτωρ
Κάμιλλος, συγκαλέσας τοὺς ἀμφʼ αὑτὸν ἐδημηγόρησε
πολλὰ παρορμῶντα εἰς τόλμαν, ἐν οἷς καὶ τάδε·
</p>
</div3>
<div3 type="section" n="2">
<p>ὅπλα κρείττονα τῶν βαρβαρικῶν ἡμῖν μεμηχάνηται, 
θώρακες καὶ κράνη καὶ κνημῖδες καὶ κραταιοὶ θυρεοί, 
ὑφʼ ὧν ὅλα τὰ σώματα ἔχομεν ἐν φυλακῇ, ξίφη τε
ἀμφίστομα καὶ ἀντὶ λόγχης ὑσσός, ἄφυκτον βέλος· τὰ
μὲν σκεπαστήρια, οἷα μὴ ῥαδίως ταῖς πληγαῖς εἴκειν,
τὰ δʼ ἀμυντήρια, ὡς διὰ πάσης φέρεσθαι προβολῆς.
τῶν δὲ γυμναὶ μὲν αἱ κεφαλαί, γυμνὰ δὲ τὰ στέρνα 
καὶ αἱ λαγόνες, γυμνοὶ δὲ μηροὶ καὶ σκέλη μέχρι ποδῶν,
ἔρυμά τε οὐδὲν ἕτερον, ὅ τι μὴ θυρεοί· ἀμυντήρια δὲ
</p>
</div3>
<div3 type="section" n="3">
<p>λόγχαι καὶ μάχαιραι κοπίδες ὑπερμήκεις.
<milestone unit="altref" n="14"/> τό τε 
χωρίον, ἐν ᾧ τὸν ἀγῶνα ποιησόμεθα, σύνεργον ἡμῖν
τοῖς ἀπὸ μετεώρου κατιοῦσιν ἐπὶ τὸ πρανές, ἐκείνοις 
δὲ πολέμιον τοῖς ἐκ τοῦ χθαμαλοῦ πρὸς τὰ μετέωρα
χωρεῖν ἀναγκαζομένοις. φοβείσθω δὲ μηδεὶς ὑμῶν
<pb id="v.4p.254"/>
μήτε τὸ πλῆθος τῶν πολεμίων μήτε τὸ μέγεθος, μηδʼ
εἰς ταῦτά τις πλεονεκτήματα αὐτῶν ὁρῶν ἀθυμότερος
πρὸς τὸν ἀγῶνα ἔστω, ἀλλʼ ἐνθυμείσθω πρῶτον μέν,
ὅτι κρεῖττόν ἐστιν ἔλαττον στράτευμα ἐπιστάμενον, ἃ
δεῖ πράττειν, ἢ πολὺ ἀμαθές· ἔπειθʼ ὅτι τοῖς μὲν ὑπὲρ
τῶν ἰδίων ἀγωνιζομένοις ἡ φύσις αὐτὴ θάρσος τέ τι
πρὸς τοὺς κινδύνους παρίστησι, καὶ πνεῦμα ἐνθουσιῶδες
ὥσπερ τοῖς θεοφορήτοις παρέχει, τοῖς δʼ ἁρπάσαι
τὰ ἀλλότρια προθυμουμένοις μαλακώτεραι πρὸς
 τὰ δεινὰ <add>αἱ</add> τόλμαι φιλοῦσι γίνεσθαι.
</p>
</div3>
<div3 type="section" n="4">
<p>
<milestone unit="altref" n="15"/> ἀλλὰ
μὴν οὐδʼ οἷς δεδίττονται τοὺς πολεμίους καὶ πρὶν εἰς
χεῖρας ἐλθεῖν ἐκδειματοῦσιν, ὀρρωδητέα ἡμῖν ἐστιν,
ὥσπερ ἀπείροις πολέμου. τί γὰρ ἂν δυνήσονται δεινὸν
ἐργάσασθαι τοὺς ὁμόσε χωροῦντας αἱ βαθεῖαι κόμαι
καὶ τὸ ἐν τοῖς ὄμμασιν αὐτῶν πικρὸν καὶ ὁ βλοσυρὸς
τῆς ὄψεως χαρακτὴρ αἵ τε δὴ πλημμελεῖς αὗται σκιρτήσεις
καὶ τὰ διὰ κενῆς ἀνασείσματα τῶν ὅπλων καὶ
οἱ πολλοὶ τῶν θυρεῶν κτύποι, καὶ ὅσα ἄλλα ὑπὸ βαρβάρου
καὶ ἄφρονος ἀλαζονείας κατά τε μορφὰς καὶ
φωνὰς ἐν ἀπειλαῖς πολεμίων σπαθᾶται, τίνα παρέχειν
πέφυκε τοῖς ἀνοήτως ἐπιοῦσι πλεονεξίαν ἢ τοῖς μετὰ
</p>
</div3>
<div3 type="section" n="5">
<p>λογισμοῦ παρὰ τὰ δεινὰ ἑστῶσι φόβον;
<milestone unit="altref" n="16"/> ταῦτα
δὴ διανοηθέντες, ὅσοι τε ὑμῶν ἐν τῷ κατὰ Κελτῶν
<pb id="v.4p.255"/>
προτέρῳ πολέμῳ παρεγένεσθε καὶ ὅσοι διὰ νεότητα
ἀπελείφθητε αὐτοῦ, οἱ μὲν ἵνα <add>τὴν</add> τότε ἀρετὴν μὴ
καταισχύνητε τῇ νῦν δειλίᾳ, οἱ δʼ ἵνα μηδὲν ἐνδεέστεροι
γένησθε τῶν πρεσβυτέρων ἐν ἐπιδείξει καλῶν
ἔργων, ἴτε, ὦ γενναῖοι παῖδες ἀγαθῶν ζηλωταὶ πατέρων, 
ἴτε ἀκαταπλήκτως ἐπʼ αὐτοὺς θεούς τε ἀρωγοὺς
ἔχοντες, οἳ παρέξουσιν ὑμῖν ἐξουσίαν, οἵας ἐβούλεσθε
παρὰ τῶν ἐχθίστων ἀναπράξασθαι δίκας, καὶ στρατηγὸν
ἐμέ, ᾧ πολλὴν μὲν εὐβουλίαν μαρτυρεῖτε, πολλὴν
δʼ εὐποτμίαν·
</p>
</div3>
<div3 type="section" n="6">
<p>μακάριον μὲν ἕξοντες τὸν ἀπὸ τοῦδε 
χρόνον, οἷς ἂν ἐγγένηται τὸν ἐπιφανέστατον τῇ πατρίδι
στέφανον καταγαγεῖν, καλὴν δὲ καὶ ἀθάνατον
εὐκλείαν καταλείψοντες ἀντὶ τοῦ θνητοῦ σώματος
νηπίοις παισὶ καὶ γηραιοῖς γονεῦσιν, οἱ ταύτην ἐκπληρώσοντες
τὴν τοῦ βίου τελευτήν. οὐκ οἶδʼ ὅ τι 
δεῖ πλείω λέγειν· κινεῖται γὰρ ἤδη τὸ βάρβαρον στράτευμα
χωροῦν ἐφʼ ἡμᾶς. ἀλλʼ ἄπιτε καὶ καθίστασθε
εἰς τάξιν. <bibl>Ambr.</bibl>
</p>
</div3>
</div2>
<div2 type="chapter" n="10">
<div3 type="section" n="1">
<p>
<milestone unit="altref" n="17"/> ἡ μὲν οὖν τῶν βαρβάρων μάχη πολὺ τὸ
θηριῶδες καὶ μανικὸν ἔχουσα πλημμελής τις ἦν καὶ 
σοφίας τῆς ἐν ὅπλοις ἄμοιρος. τοτὲ μὲν γὰρ ἀνατείνοντες
ἄνω τὰς μαχαίρας τὸν ἄγριον τρόπον ἔπαιον
ὅλοις συνεμπίπτοντες τοῖς ἑαυτῶν σώμασιν, ὥσπερ
ὑλοτόμοι τινὲς ἢ σκαπανεῖς, τοτὲ δʼ ἐκ τῶν πλαγίων
ἀστοχάστους πληγὰς ἐξέφερον, ὡς αὐτοῖς σκεπαστηρίοις 
<pb id="v.4p.256"/>
ὅλα διακόψοντες τὰ σώματα τῶν ἀντιπολέμων·
</p>
</div3>
<div3 type="section" n="2">
<p>ἔπειτα τὰς ἀκμὰς τῶν σιδήρων ἀπέστρεφον.
<milestone unit="altref" n="18"/> ἡ
δὲ τῶν Ῥωμαίων ἀλκὴ καὶ πρὸς τὸ βάρβαρον αὐτῶν
ἀντιτέχνησις εὐπαίδευτος τε ἦν καὶ πολὺ τὸ ἀσφαλὲς
ἔχουσα. ἔτι γὰρ αὐτῶν ἀναιρομένων τὰς μαχαίρας
ὑποδύνοντες ὑπὸ τοὺς βραχίονας καὶ τοὺς θυρεοὺς
εἰς ὕψος ἀνατείνοντες, ἔπειτα γυροὶ καὶ βραχεῖς γινόμενοι,
τὰς μὲν ἐκείνων πληγὰς ὑπερπετεῖς γινομένας
ἀπράκτους καὶ κενὰς ἐποίουν, αὐτοὶ δὲ ὀρθὰ τὰ ξίφη
φέροντες βουβῶνάς τε αὐτῶν ἔπαιον καὶ λαγόνας διῄρουν
καὶ διὰ στέρνων ἐπὶ τὰ σπλάγχνα τὰς πληγὰς
ἐξέτεινον· ὅσους δὲ ταῦτα τὰ μέρη διὰ φυλακῆς ἔχοντας
αἴσθοιντο, γονάτων ἢ σφυρῶν νεῦρα διακείροντες
ἐξέχεον ἐπὶ τὴν γῆς βεβρυχότας καὶ τοὺς θυρεοὺς
ὀδακτίζοντας καὶ βοὴν ὠρυγῇ παραπλησίαν ὥσπερ τὰ
</p>
</div3>
<div3 type="section" n="3">
<p>θηρία προϊεμένους.
<milestone unit="altref" n="19"/> ἥ τε δύναμις ὑπέλειπε πολλοὺς
τῶν βαρβάρων ἐκλυομένων τῶν μελῶν ὑπὸ κόπων
καὶ τῶν ὅπλων τὰ μὲν ἀπεστόμωτο, τὰ δὲ συνετέθραυστο,
τὰ δʼ οὐκέτι προσωφελεῖν δυνατὰ ἦν·
χωρὶς γὰρ τοῦ καταρρέοντος ἐκ τῶν τραυμάτων αἵματος
οἱ διʼ ὅλων ἐκχεόμενοι τῶν σωμάτων ἱδρῶτες οὔτε
τὰς μαχαίρας εἴων κρατεῖν οὔτε τοὺς θυρεοὺς κατέχειν,
περιολισθανόντων ταῖς λαβαῖς τῶν δυκτύλων καὶ τὰς
ἁφὰς οὐκέτι κραταιὰς ἐχόντων. Ῥωμαῖοι δὲ πολλῶν
ἐθάδες ὄντες πόνων διὰ τὰς ἀτρύτους καὶ συνεχεῖς
στρατείας ἅπαντα τὰ δεινὰ γενναίως ἀνέφερον. <bibl>Ambr.</bibl>
<pb id="v.4p.257"/>
</p>
</div3>
</div2>
<div2 type="chapter" n="11">
<div3 type="section" n="1">
<p>
<milestone unit="altref" n="20"/> ἐν Ῥώμῃ πολλὰ μὲν καὶ ἄλλα σημεῖα
θεόπεμπτα γέγονε, μέγιστον δʼ ἁπάντων τόδε· τῆς
ἀγορᾶς κατὰ τὸ μέσον μάλιστα διαρραγῆναι τι τῆς γῆς
εἰς βάθος ἄβυσσον καὶ τοῦτʼ ἐπὶ πολλὰς ἡμέρας διαμεῖναι.
ψηφισαμένης δὲ τῆς βουλῆς οἱ ἐπὶ τῶν Σιβυλλείων 
χρησμῶν ἐπισκεψάμενοι τὰ βιβλία εἶπον, ὅτι
τὰ πλείστου ἄξια τῷ Ῥωμαίων δήμῳ λαβοῦσα ἡ γῆ
συνελεύσεταί τε καὶ πολλὴν ἀφθονίαν εἰς τὸν λοιπὸν
χρόνον ἁπάντων ἀγαθῶν ἀνήσει.
</p>
</div3>
<div3 type="section" n="2">
<p>τοιαῦτα τῶν ἀνδρῶν 
ἀποφηναμένων ἀπαρχὰς ἕκαστος εἰς τὸ χάσμα ἔφερεν, 
ὧν ᾤετο δεῖν ἀγαθῶν τῇ πατρίδι, ἀπό τε καρπῶν
πελάνους καὶ ἀπὸ χρημάτων ἀπαρχάς.
</p>
</div3>
<div3 type="section" n="3">
<p>
<milestone unit="altref" n="21"/> Μάρκος 
δέ τις Κούρτιος ἐν τοῖς πρώτοις τῶν νέων ἀριθμούμενος
σωφροσύνης ἕνεκα καὶ τῆς κατὰ πολέμους ἀρετῆς
ἔφοδον αἰτησάμενος ἐπὶ τὴν βουλὴν εἶπεν, ὅτι 
τῶν πάντων ἐστὶν ἀγαθῶν χρῆμα κάλλιστον καὶ πόλει
Ῥωμαίων ἀναγκαιότατον ἀνδρῶν ἀρετή· εἰ δὴ καὶ ταύτης
ἀπαρχήν τινα ἡ γῆ λάβοι καὶ γένοιτο ἑκὼν ὁ
τοῦτο χαριούμενος τῇ πατρίδι, πολλοὺς ἀνήσει ἡ γῆ
</p>
</div3>
<div3 type="section" n="4">
<p>ἄνδρας ἀγαθούς. ταῦτʼ εἰπὼν καὶ μηδενὶ παραχωρήσειν 
ἑτέρῳ τῆς φιλοτιμίας ταύτης ὑποσχόμενος τά τε
ὅπλα περιέθετο καὶ ἐπὶ τὸν πολεμιστὴν ἵππον ἀνέβη·
συναχθέντος δʼ ἐπὶ τὴν θέαν τοῦ κατὰ τὴν πόλιν
ὄχλου πρῶτον μὲν ηὔξατο τοῖς θεοῖς ἐπιτελῆ ποιῆσαι
τὰ μαντεύματα καὶ πολλοὺς ἄνδρας ὁμοίους αὐτῷ δοῦναι 
τῇ πόλει τῇ Ῥωμαίων γενέσθαι· ἔπειτʼ ἐφεὶς τῷ ἵππῳ
τὰς ἡνίας καὶ τὰ κέντρα προσβαλὼν ἔρριψε κατὰ τοῦ
<pb id="v.4p.258"/>
χάσματος ἑαυτόν. ἐπὶ δὲ αὐτῷ πολλὰ μὲν ἱερεῖα, πολλοὶ
δὲ καρποί, πολλὰ δὲ χρήματα, πολὺς δὲ κόσμος ἐσθῆτος,
πολλαὶ δὲ ἀπαρχαὶ συμπασῶν τεχνῶν δημοσίᾳ κατὰ τοῦ
χάσματος ἐρρίφησαν· καὶ αὐτίκα ἡ γῆ συνῆλθεν. <bibl>Ambr.</bibl>
</p>
</div3>
</div2>
<div2 type="chapter" n="12">
<div3 type="section" n="1">
<p>
<milestone unit="altref" n="22"/> ὑπερφυές τι χρῆμα σώματος ἦν ὁ Κελτός,
οἷος ὑπεραίρειν πολὺ τὴν κοινὴν φύσιν. <bibl>Ambr.</bibl>
Λικίνιος Στόλων, ὁ δεκάκις δημαρχήσας καὶ τοὺς
νόμους εἰσηγησάμενος ὑπὲρ ὧν ἡ δεκαετὴς στάσις ἐγένετο,
ἁλοὺς ἐν δίκῃ καὶ ὑπὸ τοῦ δήμου καταψηφισθεὶς
τίμημα ἀργυρικὸν εἶπεν, ὅτι θηρίον οὐδέν ἐστι δήμου
μιαρώτερον, ὃς οὐδὲ τῶν σιτιζόντων ἀπέχεται. <bibl>Ambr.</bibl>
</p>
</div3>
</div2>
<div2 type="chapter" n="13">
<div3 type="section" n="1">
<p>
<milestone unit="altref" n="23"/> τοῦ ὑπάτου Μαρκίου Πριβερνάτας πολιορκοῦντος,
ἐπεὶ οὐδεμία τούτοις σωτηρίας ἐλπὶς
ὑπελείπετο, ἐπρεσβεύοντο πρὸς αὐτόν· τοῦ δʼ εἰπόντος·
φράσατέ μοι, πῶς αὐτοὶ κολάζετε τοὺς ἀφισταμένους
ὑμῶν οἰκέτας; ἀποκρίνεται πρὸς αὐτὸν ὁ
πρεσβευτής· ὡς δεῖ κολάζεσθαι τοὺς ποθοῦντας ἀπολαβεῖν
τὴν ἔμφυτον ἐλευθερίαν.
</p>
</div3>
<div3 type="section" n="2">
<p>καὶ ὁ Μάρκιος ἀποδεξάμενος
αὐτοῦ τὴν παρρησίαν φησίν· ἐὰν δὲ δὴ καὶ
πεισθῶμεν ὑμῖν ἀφεῖναι τὰς ὀργάς, τίνα δώσετε πίστιν
ὑπὲρ τοῦ μηδὲν ἔτι ποιήσειν ἐχθρῶν ἔργον; ἀποκρίνεται
πάλιν ὁ πρεσβευτής· ἐπὶ σοὶ τοῦτʼ ἔστι καὶ τοῖς
ἄλλοις Ῥωμαίοις, Μάρκιε· κομισάμενοι μὲν γὰρ ἅμα
τῇ πατρίδι καὶ τὴν ἐλευθερίαν βέβαιοι διὰ παντὸς
ὑμῖν ἐσόμεθα φίλοι, δουλεύειν <add>δʼ</add> ἀναγκασθέντες
οὐδέποτε. ἠγάσθη τε δὴ τῆς μεγαλοφροσύνης τοὺς
ἄνδρας ὁ Μάρκιος καὶ τὴν πολιορκίαν ἔλυσε. <bibl>Ambr.</bibl>
</p>
</div3>
</div2>
</div1>
<pb id="v.4p.259"/>
<div1 type="book" n="15">
<div2 type="chapter" n="1">
<div3 type="section" n="1">
<p>
τῶν Κελτῶν ἐπιστρατευσάντων τῇ Ῥώμῃ καί
τινος βασιλέως εἰς μονομαχίαν προκαλουμένου τῶν
Ῥωμαίων, ὅστις εἴη ἀνήρ, Μάρκος Οὐαλέριος, εἷς τῶν
χιλιάρχων, ἀπόγονος ὢν Οὐαλερίου Ποπλικόλα τοῦ
συνελευθερώσαντος ἀπὸ τῶν βασιλέων τὴν πόλιν,
</p>
</div3>
<div3 type="section" n="2">
<p>ἐξῄει τῷ Κελτῷ διαγωνίσασθαι. ὡς δὲ συνῄεσαν ὁμόσε, 
κόραξ καθεζόμενος ἐπὶ τοῦ κράνους αὐτοῦ ἐκεκράγει
τε δεινὸν εἰς τὸν βάρβαρον ὁρῶν καί, ὁπότε μέλλοι
πληγὴν ἐκφέρειν, πηδῶν ἐπʼ αὐτὸν τοτὲ μὲν τοῖς
ὄνυξιν ἤμυττε τὰς παρειάς, τοτὲ δὲ τῷ ῥύγχει τοὺς 
ὀφθαλμοὺς ἔκοπτεν, ὥστε τὸν Κελτὸν ἔξω γενέσθαι
τῶν φρενῶν, οὔθʼ ὅπως τὸν ἄνδρα ἀμύνοιτο δυνάμενον
συμβαλεῖν, οὔθʼ ὅπως τὸν κόρακα φυλάττοιτο.
</p>
</div3>
<div3 type="section" n="3">
<p>
<milestone unit="altref" n="2"/> ὡς δὲ πολὺς ἐγεγόνει τῇ μάχῃ χρόνος, ὁ μὲν 
Κελτὸς φέρων ἐπὶ τὸν Οὐαλέριον τὴν μάχαιραν ὡς 
διὰ τῆς προβολῆς εἰς τὰ πλευρὰ βάψων, ἔπειτʼ
<pb id="v.4p.260"/>
ἐπιπτάντος αὐτῷ τοῦ κόρακος καὶ τὰς ὄψεις ὀρύττοντος
ἀνέτεινε τὸν θυρεὸν ὡς ἀπελάσων τὸν ὄρνιν· ὁ
δὲ Ῥωμαῖος ἔτι μετεωρίζοντος τὸ ὅπλον ἀκολουθήσας
κάτωθεν ὑποφέρει τὸ ξίφος καὶ ἀναιρεῖ τὸν Κελτόν.
</p>
</div3>
<div3 type="section" n="4">
<p> ὁ δὲ στρατηγὸς Κάμιλλος χρυσέῳ τοῦτον στεφάνῳ
ἐκόσμησεν ἐπωνυμίαν θέμενος αὐτῷ Κορβῖνον ἀπὸ τοῦ
συναγωνισαμένου κατὰ τὴν μονομαχίαν ζῴου· κόρβους
γὰρ οἱ Ῥωμαῖοι καλοῦσι τοὺς κόρακας· αὐτός
τε διετέλεσεν ἐξ ἐκείνου συμβόλῳ κατὰ τοῦ κράνους
κοσμούμενος κόρακι, καὶ ταῖς εἰκόσιν αὐτοῦ πάσαις
οἱ πλάττοντες καὶ γράφοντες τοῦτο τὸ ζῷον ἐπὶ τὴν
κεφαλὴν ἐφήρμοττον. <bibl>Ambr.</bibl>
</p>
</div3>
</div2>
<div2 type="chapter" n="2">
<div3 type="section" n="1">
<p>
<milestone unit="altref" n="3"/> ἐπόρθουν τὰς ἐπὶ τῶν ἀγρῶν κτήσεις πολλῆς
εὐδαιμονίας γεμούσας.
ἀνθρώπους πεπονημένους ὑπὸ πολέμου σώματα
καὶ πλὴν ὅσον ἀνέπνεον τὰ λοιπὰ νεκροῖς ὁμοίους.
ἔτι θερμῆς τὸ δὴ λεγόμενον οὔσης τῆς τοῦ ἀναιρεθέντος σποδοῦ.
</p>
</div3>
<div3 type="section" n="2">
<p>τὸν οἴκτιστον ἀπολεῖται τρόπον ὑπʼ ἀνδρὸς ἐχθροῦ
πολιτικῷ σιτίζοντος αἵματι τὸν φθόνον.
μοῖραν οὐκ ἐλαχίστην τῶν ὠφελειῶν τοῖς στρατιώταις
χαριζόμενος, ὥστʼ ἐπικλύσαι πλούτῳ τὴν ἑκάστου πενίαν.
διέφθειραν αὐτῶν ἀκμαζούσας ἤδη σπορολογεῖσθαι
τὰς ἀρούρας καὶ τὰ κράτιστα τῆς καρποφόρου ἐλωβήσαντο. <bibl>Ambr.</bibl>
<pb id="v.4p.261"/>
</p>
</div3>
</div2>
<div2 type="chapter" n="3">
<div3 type="section" n="1">
<p>
ὅτι Κοίντου Σερουιλίου τὸ τρίτον <del>ὑπατεύοντος</del>
καὶ Γαίου Μαρκίου Ῥουτίλου ὑπατευόντων
κίνδυνοι τὴν Ῥώμην χαλεποὶ καὶ ἀπροσδόκητοι κατέσχον,
οὓς εἰ μὴ θεία τις πρόνοια διεσκέδασε, δυεῖν
κακῶν θάτερον ἂν αὐτῇ συνέπεσεν, ἢ δόξαν αἰσχίστην 
ἐνεγκεῖν ξενοκτονίας ἢ φόνων ἅψασθαι πολιτικῶν.
ἀφʼ ἧς δʼ αἰτίας εἰς τούτους ἦλθε τοὺς κινδύνους,
μικρὰ τῶν πρόσθεν ἀναλαβὼν διʼ ὀλίγων πειράσομαι
διελθεῖν.
</p>
</div3>
<div3 type="section" n="2">
<p>ἐν τῷ παρελθόντι ἐνιαυτῷ τὸν Σαυνιτικὸν 
πόλεμον ὑπὲρ ἁπάσης Καμπανίας ἡ τῶν Ῥωμαίων 
πόλις ἀραμένη καὶ τρισὶ νικήσασα μάχαις τοὺς ἀντιταχθέντας
ἐβούλετο μὲν ἁπάσας ἀπάγειν τὰς δυνάμεις
ὡς οὐθενὸς ἔτι κινδύνου ταῖς πόλεσι καταλειπομένου·
δεομένων δὲ τῶν Καμπανῶν μὴ καταλιπεῖν αὐτοὺς
συμμάχων ἐρήμους ὡς ἐπιθησομένων σφίσι τῶν Σαυνιτῶν, 
εἰ μηδεμίαν ἔχοιεν ξενικὴν βοήθειαν, ἔγνω τὸν
ἀπαλλάξαντα τοῦ πολέμου τὰς πόλεις ὕπατον Μάρκον
Οὐαλέριον ὅσην ἂν αὐτοὶ βουληθῶσι τρέφειν στρατιὰν
ἐν ταῖς πόλεσι καταλιπεῖν.
</p>
</div3>
<div3 type="section" n="3">
<p>γενόμενος δὲ τῆς ἐξουσίας 
ταύτης κύριος ὁ ὕπατος, ὅσοις ἦν βουλομένοις ὀψώνια 
καὶ μισθοὺς φέρεσθαι τῆς φυλακῆς, τούτους καθίστησιν
ἐν ταῖς πόλεσιν· ἐν οἷς ἦν τὸ πλεῖον μέρος ἀνεστίων
καὶ καταχρέων καὶ τὴν οἴκοι πενίαν καὶ ἀγνωσίαν
ἀσμένως ἀποδιδρασκόντων.
</p>
</div3>
<div3 type="section" n="4">
<p>τούτους οἱ Καμπανοὶ 
ταῖς οἰκίαις ἀναλαμβάνοντες τραπέζαις τε ὑπεδέχοντο 
<pb id="v.4p.262"/>
λαμπραῖς καὶ ταῖς ἄλλαις ἐξένιζον φιλοφροσύναις. πολυτελὴς
δὲ καὶ ἁβροδίαιτος ἱκανῶς τοῖς Καμπανίαν
οἰκοῦσι καὶ νῦν ἐστι καὶ τότε ἦν ὁ βίος καὶ πάντα
τὸν λοιπὸν ἔσται χρόνον, πολύκαρπόν τε πεδιάδα καὶ
πολύβοτον καὶ πρὸς ὑγίειαν ἀνθρώποις γεωργοῦσιν
ἀρίστην οὖσαν.
</p>
</div3>
<div3 type="section" n="5">
<p>κατʼ ἀρχὰς μὲν οὖν ἀγαπητῶς οἱ
φρουροὶ τὴν φιλοξενίαν τῶν ἀνθρώπων ἐλάμβανον,
ἔπειτα διαφθειρόμενοι τὰς ψυχὰς ὑπὸ τοῦ κόρου τῶν
ἀγαθῶν πονηροὺς ὑπολογισμοὺς κατὰ μικρὸν ἐλάμβανον
καὶ συνιόντες ἀλλήλοις ἔλεγον, ὡς ἀνοήτων ἀνθρώπων
ποιήσουσιν ἔργον, εἰ τοσαύτην καταλιπόντες
εὐδαιμονίαν ἐπὶ τὸν ἐν Ῥώμῃ βίον ἀνακάμψουσιν,
ἔνθα λυπρὰ μὲν ἡ γῆ, πολλαὶ δὲ εἰσφοραί, πολέμων
δὲ καὶ κακῶν ἀνάπαυσις οὐδεμία, τὰ δὲ τῶν κοινῶν
 πόνων ἆθλα παρʼ ὀλίγοις.
</p>
</div3>
<div3 type="section" n="6">
<p>οἱ δὲ ἀσθενεῖς τοῖς βίοις
καὶ τῶν καθʼ ἡμέραν ἀναγκαίων ἀποροῦντες καὶ ἔτι
μᾶλλον οἱ τὰ χρέα μὴ δυνάμενοι διαλῦσαι τοῖς συμβαλοῦσι
καὶ τὴν ἀνάγκην ἀποχρῶσαν εἶναι σύμβουλον
τῶν συμφερόντων σφίσιν ἀποφαίνοντες ἄνευ τοῦ καλοῦ,
οὐδʼ εἰ πάντες νόμοι τε καὶ ἄρχοντες τὰς ἐσχάτας
τιμωρίας ἀπειλοῖεν αὐτοῖς <del>ἐν</del> Καμπανοῖς ἔτι μεθήσεσθαι
τῆς παρούσης εὐδαιμονίας ἔλεγον καὶ τελευτῶντες
εἰς τοσαύτην ἀπόνοιαν ἦλθον, ὥστε καὶ λέγειν ἐτόλμων·
</p>
</div3>
<div3 type="section" n="7">
<p>τί δὴ καὶ δράσομεν δεινόν, ἐὰν Καμπανοὺς ἐκβαλόντες
τὰς ἐκείνων πόλεις κατάσχωμεν; οὗτοι γὰρ
αὐτοὶ πρότερον οὐκ ἐκ τοῦ δικαίου κτησάμενοι τὴν
<pb id="v.4p.263"/>
γῆν κατέσχον, ἀλλʼ ἐπιξενωθέντες Τυρρηνοῖς τοῖς κατοικοῦσιν
αὐτὴν καὶ τοὺς ἄνδρας ἅπαντας διαφθείραντες
τάς τε γυναῖκας αὐτῶν καὶ τοὺς βίους καὶ τὰς
πόλεις καὶ τὴν περιμάχητον χώραν παρέλαβον· ὥστε
σὺν δίκῃ πείσονται πᾶν ὅ τι ἂν πάθωσιν αὐτοὶ τῆς 
παρανομίας κατάρξαντες καθʼ ἑτέρων.
</p>
</div3>
<div3 type="section" n="8">
<p>τί δὴ καὶ τὸ 
κωλῦσον ἡμᾶς ἔσται ταῦτα μέχρι τοῦ παντὸς χρόνου
καρποῦσθαι τἀγαθά; Σαυνῖται μέν γε καὶ Σιδικῖνοι
καὶ Αὔσονες καὶ πάντες οἱ περίοικοι τοσούτου δεήσουσι
Καμπανοῖς τιμωροῦντες ἐφʼ ἡμᾶς γε στρατεύειν, ὥστε 
ἀποχρῆν ὑπολήψονταί σφισιν, εἰ τὰ ἑαυτῶν ἐάσομεν
ἑκάστοις ἔχειν.
</p>
</div3>
<div3 type="section" n="9">
<p>Ῥωμαῖοι δὲ ἴσως μὲν καὶ κατʼ εὐχὴν 
δέξονται τὸ πραχθὲν ἅπασαν ἀξιοῦντες Ἰταλίαν ταῖς
αὑτῶν ἀποικίαις κρατεῖσθαι· εἰ δὲ ἀγανακτεῖν προσποιούμενοι
πολεμίους ἡμᾶς κρίναντες οὐ τοσαῦτα δεινὰ 
διαθήσουσιν, ὅσα πείσονται πρὸς ἡμῶν. χώραν τε γὰρ
αὐτῶν δῃώσομεν, ὅσον ἂν ἡμῖν δοκῇ, καὶ δεσμώτας
ἐκ τῶν ἀγρῶν λύσομεν καὶ θεράποντας ἐλευθερώσομεν
καὶ μετὰ τῶν ἐχθίστων αὐτοῖς Οὐολούσκων τε καὶ
Τυρρηνῶν καὶ Σαυνιτῶν καὶ τῶν ἔτι ἐνδοιαστῶς 
ἀκρομωένων Λατίνων στησόμεθα. ἠναγκασμένοις δʼ
ἀνθρώποις καὶ τὸν ἔσχατον περὶ ψυχῆς τρέχουσι δρόμον
<pb id="v.4p.264"/>
 οὔτʼ ἄπορον οὐδὲν οὔτʼ ἀντίπαλον.
</p>
</div3>
<div3 type="section" n="10">
<p> τοιαῦτα διαλεγόμενοι
πρὸς ἀλλήλους ὀλίγοι μὲν τὰ πρῶτα, ἔπειτα
πλείους ἔγνωσαν ἐπιχειρεῖν ταῖς πόλεσι καὶ διʼ ὅρκων
ἐδίδοσαν ἀλλήλοις τὸ πιστόν. ἔφθασε δὲ τὴν ἐπιχείρησιν
αὐτῶν εἰς τοὐμφανὲς ἀγαγοῦσα μήνυσις, ἣν τῶν
συνομοσάντων τινὲς ἐποιήσαντο πρὸς τὸν ἕτερον τῶν
ὑπάτων Μάρκιον, ᾧ τὸν κατὰ Σαυνιτῶν πόλεμον ὁ
κλῆρος ἀπένειμεν, ἤδη παρειληφότα τὰς ἐν τῇ Ῥώμῃ
καταγραφείσας δυνάμεις καὶ ὄντα ἐν ὁδῷ. ὁ δὲ ὕπατος
ἀπροσδοκήτου καὶ δεινοῦ πράγματος ἀκούσας
ἔκρινε μὴ δείξειν τὸ πρᾶγμα μηδʼ εἰδέναι δοκεῖν, ἀλλὰ
δι᾽ ἀπάτης τινὸς καὶ στρατηγίας κωλῦσαι τὰ συμβησόμενα
ταῖς πόλεσιν.
</p>
</div3>
<div3 type="section" n="11">
<p>ἀποστείλας δή τινας ἅμα τοῖς μηνυταῖς
κατασκευαστοὺς εἰς τὰς πόλεις πρὶν αὐτὸς
ἐλθεῖν, προσεσκεύασε λέγεσθαι πρὸς τοὺς ἐν ταῖς παραχειμασίαις,
ὅτι τὰς μὲν φρουρὰς ἔγνω καταλιπεῖν ἐν
ταῖς πόλεσι τὰς τότε οὔσας, ἐπειδὴ βουλομένοις ἐστὶ
τοῖς Καμπανοῖς αὐτὰς μένειν, τῇ δʼ οἴκοθεν ἀφιγμένῃ
σὺν αὐτῷ δυνάμει πολεμεῖν πρὸς Σαυνίτας παρασκευάζεται,
καὶ ἔπεισεν ἅπαντας ταῦτα ὑπολαβεῖν.
</p>
</div3>
<div3 type="section" n="12">
<p>ἀφικόμενος δὲ εἰς τὴν Καμπανίαν μετὰ τῆς στρατιᾶς
ἁπάσης εἰς ἑκάστην παρῄει πόλιν καὶ τοὺς ἐν ταῖς
φρουραῖς ἀνακαλούμενος διέκρινεν ἁπάντων τοὺς μετασχόντας
<pb id="v.4p.265"/>
τῆς συνωμοσίας. ἔπειτα φιλανθρώπως ἑκάστοις
διαλεγόμενος οὓς μὲν ἀπέλυσε τῶν σημείων, ὡς
ἂν χαριζόμενος τὴν ἄφεσιν τῆς στρατείας, οὓς δὲ τῷ
πρεσβευτῇ καὶ τῷ χιλιάρχῳ παραδοὺς ὡς ἐπὶ χρείας
δή τινας στρατιωτικὰς ἀπέλυσεν  —  οὗτοι δʼ ἦσαν οἱ 
πονηρότατοι καὶ οὐχ ὑπομένοντες ἀφεῖσθαι τῆς στρατείας
 —  ἐντειλάμενος τοῖς ἄγουσιν αὐτοὺς εἰς Ῥώμην
διακομίσαι καὶ φυλάττειν ἐν ἀδήλοις φυλακαῖς, χωρίσαντας
ἄλλους ἀπʼ ἄλλων, ἕως ἂν αὐτὸς ἀφίκηται.
</p>
</div3>
<div3 type="section" n="13">
<p>τοῖς δὲ ἀνδράσιν ἐνθυμουμένοις, ὅτι πάντες οἱ κορυφαιότατοι 
τῆς συνωμοσίας οἱ μὲν ἀπολύονται τῶν
σημείων, οἱ δʼ ἀποστέλλονται δίχα τῶν ἄλλων ὁποιδήποτε,
λογισμὸς εἰσῆλθε περιφανῆ γεγονέναι σφῶν τὴν
συνωμοσίαν καὶ μετὰ τοῦτο δέος, εἰ χωρὶς ἀλλήλων
γένοιντο καὶ τὰ ὅπλα θεῖεν, μὴ δίκας ὑπόσχωσιν εἰς 
Ῥώμην ἀπαχθέντες· συνιόντες τε κατʼ ὀλίγους ἐσκόπουν,
</p>
</div3>
<div3 type="section" n="14">
<p>τί χρὴ πράττειν. ἔπειτα γνώμην τινῶν εἰσηγησαμένων 
περὶ ἀποστάσεως, ἐπαινέσαντες τὸ βούλευμα
καὶ πίστεις ἀπορρήτους ἐν ἀλλήλοις ποιησάμενοι, <add>οἱ</add>
τῆς στρατείας ἀφειμένοι περὶ Ταρρακίναν πόλιν ἐν 
ἐπιτηδείοις χωρίοις παρʼ αὐτὴν τὴν ὁδὸν στρατοπεδεύονται.
</p>
</div3>
<div3 type="section" n="15">
<p>ἔπειθʼ οἱ μετὰ τοῦ πρεσβευτοῦ καὶ τῶν χιλιάρχων 
ἀποστελλόμενοι τοὺς ἡγεμόνας καταλιπόντες, ἐστὶ
δʼ οὓς καὶ τῶν ἀγόντων σφᾶς στρατιωτῶν πείσαντες
ἀποστῆναι, περὶ <add>τὸν</add> αὐτὸν ἱδρύονται τόπον. ὡς δὲ 
ἅπαξ οὗτοι τὰς παρόδους κατελάβοντο, πολλοὶ προσῄεσαν
<pb id="v.4p.266"/>
αὐτοῖς ὁσημέραι, καὶ χεὶρ ἐγένετο περὶ αὐτοὺς
καρτερά· ἔπειτα τὰ δεσμωτήρια ἁπάντων, ὅσα κατὰ
τοὺς ἀγροὺς ἦν, ἐλύετο καὶ συνέρρει ... εσξορ.
</p>
</div3>
</div2>
<div2 type="chapter" n="4">
<div3 type="section" n="1">
<p>
οἱ δὲ τῶν Ῥωμαίων ὕπατοι πᾶσαν τὴν μεταξὺ
γῆν ἀδεῶς διελθόντες τῶν μὲν οὐκ ἐναντιουμένων,
τῶν δὲ συμπροπεμπόντων  —  πολλαὶ δʼ εἰσὶ
δυσχωρίαι κατὰ τὴν ἐκ Ῥώμης εἰς Καμπανίαν ἄγουσαν
ὁδὸν ὄρεσί τε καὶ τέλμασι καὶ θαλάτταις καὶ ποταμοῖς
ναυσιπόροις διακλειόμεναι, ἃς οὐ ῥᾴδιον ἦν
 διελθεῖν ὑπὸ τῶν πολεμίων προκαταληφθείσας  —
</p>
</div3>
<div3 type="section" n="2">
<p>καί
τινα καὶ ποταμόν, ὃς διὰ τῆς Κασιλίνων χώρας καὶ
πόλεως φέρεται, τριάκοντα τῆς Καπύης ἀπέχοντα στάδια,
Οὐολτοῦρνον ὄνομα, τεττάρων οὐκ ἐλάττω πλέθρων
ὄντα τὸ πλάτος, ξυλίνῃ γεφύρᾳ διαβάντες, ἣν
ἐν τρισὶ κατεσκεύασαν ἡμέραις, διεξῄεσαν, ἵνα τοῖς
μὲν τὰ σφέτερα φρονοῦσι Καμπανοῖς θάρσος ὡς τὰ
κράτιστα προῃρημένοις ἐγγένηται, τοῖς δὲ τἀναντία
δέος.
</p>
</div3>
<div3 type="section" n="3">
<p>καὶ προελθόντες ἐπέκεινα τῆς πόλεως ἀπὸ τετταράκοντα
σταδίων Καπύης στρατοπεδεύονται ἐν ὑψηλῷ
τόπῳ θέντες τὸν χάρακα, ἔνθα ὑπομένοντες τὰς παρὰ
Σαυνιτῶν ἀγοράς τε καὶ συμμαχίας ἐκαραδόκουν. οἱ
δʼ ἄρα ὑπισχνοῦντο μὲν αὐτοῖς πλείω τῶν ἱκανῶν,
ἐπήρκουν δʼ οὐδὲν ὅτι καὶ λόγου ἄξιον, στρατιάν τʼ
ἀγείρειν ἐκ πάσης πόλεως σκηπτόμενοι κατέτριβον
<pb id="v.4p.267"/>
</p>
</div3>
<div3 type="section" n="4">
<p>τοὺς χρόνους. ἀπογνόντες δὴ τῆς ἐκεῖθεν ἐπικουρίας 
καὶ τὰς μὲν ἑαυτῶν δυνάμεις ὁρῶντες οὐθὲν ἰσχύος
ἐκ τοῦ χρόνου προσλαμβανούσας, τὰς δὲ τῶν πολεμίων
μακρῷ πλείους γιγνομένας, ἐπὶ τὰ ἔργα χωρεῖν ἔγνωσαν.
</p>
</div3>
<div3 type="section" n="5">
<p>ἐνθυμούμενοι δʼ ὅτι πολὺ τῆς στρατιᾶς ἐστι τὸ 
δυσάγωγον καὶ ταῖς ἐπιταγαῖς τῶν ἡγεμόνων ἀπειθές,
ὡς ἐν ἄλλαις τε πολλαῖς πείραις ἐδήλωσε καὶ τὰ τελευταῖα
ἐν τῇ Καμπανικῇ παραχειμασίᾳ, ἀφʼ ἧς εἰς
τοσαύτην ἀπόνοιαν ἦλθον αὐτῶν τινες, ὥστε καὶ πόλεσιν
ἐπιθέσθαι καὶ τὸν ὕπατον καταλιπεῖν καὶ κατὰ 
τῆς πατρίδος ὅπλα ἀναλαβεῖν, τούτους ᾤοντο δεῖν
πρῶτον ἀποδεῖξαι σωφρονεστέρους, δεινότερον ποιήσαντες
αὐτοῖς τὸν ἀπὸ τῶν ἡγεμόνων φόβον ἢ τὸν
ἀπὸ τῶν πολεμίων κίνδυνον.
</p>
</div3>
<div3 type="section" n="6">
<p>ταῦτα διανοηθέντες ἐκκλησίαν 
συνῆγον, καὶ λέγει Μάλλιος· <del>ζήτει ἐν τῷ 
περὶ στρατηγημάτων καὶ δημηγοριῶν. περὶ τοῦ υἱοῦ
Μαλλίου τοῦ μονομαχήσαντος.</del> εσξορ.
</p>
</div3>
</div2>
<div2 type="chapter" n="5">
<div3 type="section" n="1">
<p>
<milestone unit="reiskpage" n="2314"/>
<milestone unit="altref" n="4"/> ἀλλὰ <add>καὶ</add> διότι τοὺς φίλους αὐτῶν Καμπανοὺς
πολλὰ καὶ μεγάλα ἔβλαπτον. ἡ δὲ βουλὴ τῶν
Ῥωμαίων Καμπανῶν πολλάκις ἐμφανιζόντων καὶ ἀποδυρομένων 
<add>κατὰ</add> τῶν Νεαπολιτῶν, πρέσβεις ἐψηφίσατο
πρὸς τοὺς Νεαπολίτας ἀποστεῖλαι τοὺς ἀξιώσοντας
<pb id="v.4p.268"/>
αὐτοὺς μηθὲν εἰς τοὺς ὑπηκόους τῆς τῶν Ῥωμαίων
ἡγεμονίας παρανομεῖν, ἀλλὰ καὶ διδόναι τὰ δίκαια καὶ
λαμβάνειν, καί, εἴ γε διαφέρονται πρὸς ἀλλήλους, μὴ
δι᾽ ὅπλων, ἀλλὰ διὰ λόγων, σύμβολα ποιησαμένους
πρὸς αὐτούς, καὶ τὸ λοιπὸν εἰρήνην ἄγειν πρὸς ἅπαντας
<milestone unit="reiskpage" n="2315"/>
τοὺς περιοικοῦντας τὸ Τυρρηνικὸν πέλαγος, μήτʼ
αὐτοὺς ἔργα πράττοντας, ἃ μὴ προσήκει Ἕλλησι, μήτε
τοῖς πράττουσι συνεργοῦντας· μάλιστα δʼ εἰ δύναιντο
θεραπείαις τῶν δυνατῶν παρασκευάσοντας ἀποστῆναι
μὲν ἀπὸ Σαυνιτῶν τὴν πόλιν, σφίσι δʼ αὐτοῖς γενέσθαι
φίλην.
</p>
</div3>
<div3 type="section" n="2">
<p>
<milestone unit="altref" n="5"/> ἔτυχον δὲ κατὰ τὸν αὐτὸν χρόνον
ἀφιγμένοι πρὸς τοὺς Νεαπολίτας πρέσβεις ὑπὸ Ταραντίνων
ἀποσταλέντες, ἄνδρες ἐπιφανεῖς καὶ πρόξενοι
διὰ γένους τῶν Νεαπολιτῶν· καὶ ἕτεροι ὑπὸ Νωλάνων
ὁμόρων ὄντων καὶ σφόδρα τοὺς Ἕλληνας ἀσπαζομένων,
τἀναντία τοὺς Νεαπολίτας ἀξιώσοντες μήτε σύμβολα
ποιεῖσθαι πρὸς τοὺς Ῥωμαίους ἢ τοὺς ὑπηκόους αὐτῶν
μήτε διαλύεσθαι τὴν πρὸς Σαυνίτας φιλίαν.
</p>
</div3>
<div3 type="section" n="3">
<p>ἐὰν
<milestone unit="reiskpage" n="2316"/>
δὲ ταύτην ποιήσωνται Ῥωμαῖοι τοῦ πολέμου τὴν πρόφασιν,
μὴ ὀρρωδεῖν, μηδʼ ὡς ἄμαχόν τινα τὴν ἰσχὺν
αὐτῶν καταπεπλῆχθαι, ἀλλὰ μένειν γενναίως καὶ ὡς
προσῆκεν Ἕλλησι πολεμεῖν, τῇ τʼ οἰκείᾳ πιστεύοντας
<pb id="v.4p.269"/>
δυνάμει καὶ τῇ παρὰ Σαυνιτῶν ἀφιξομένῃ βοηθείᾳ,
ναυτικήν τʼ ἰσχὺν προσληψομένους ἔξω τῆς ἑαυτῶν,
ἣν Ταραντῖνοι πέμψουσιν, ἐὰν ἄρα καὶ ταύτης δέωνται,
πολλὴν καὶ ἀγαθήν. <bibl>Ursin.</bibl>
</p>
</div3>
</div2>
<div2 type="chapter" n="6">
<div3 type="section" n="1">
<p>
<milestone unit="altref" n="6"/> συναχθείσης δὲ τῆς βουλῆς καὶ πολλῶν 
ῥηθέντων ἐν αὐτῇ λόγων, οὓς αἵ τε πρεσβεῖαι διεξῆλθον
καὶ οἱ συναγορεύοντες αὐταῖς, διέστησαν αἱ γνῶμαι
τῶν συνέδρων, καὶ οἵ γε χαριέστατοι τὰ τῶν
<milestone unit="reiskpage" n="2317"/>Ῥωμαίων ἔδοξαν φρονεῖν.
</p>
</div3>
<div3 type="section" n="2">
<p>ἐκείνην μὲν οὖν τὴν ἡμέραν 
οὐδὲν ἐξηνέχθη προβούλευμα, εἰς ἑτέραν δὲ πάλιν 
ἕδραν ἀναβληθείσης τῆς περὶ τῶν πρεσβειῶν διαγνώσεως,
ἀφικόμενοι κατὰ πλῆθος εἰς τὴν Νεάπολιν Σαυνιτῶν
οἱ δυνατώτατοι καὶ τοὺς προεστηκότας τῶν
κοινῶν θεραπείαις τισὶν οἰκειωσάμενοι πείθουσι τὴν
βουλὴν ἐπὶ τῷ δήμῳ ποιῆσαι τὴν τοῦ συμφέροντος 
αἵρεσιν.
</p>
</div3>
<div3 type="section" n="3">
<p>καὶ παρελθόντες εἰς τὴν ἐκκλησίαν πρῶτον 
μὲν τὰς ἑαυτῶν εὐεργεσίας διεξῄεσαν, ἔπειτα τῆς Ῥωμαίων
πόλεως πολλὰ κατηγόρουν, ὡς ἀπίστου καὶ δολίου,
τελευτῶντες δὲ τοῦ λόγου θαυμαστὰς ἐποιοῦντο
τοῖς Νεαπολίταις ὑποσχέσεις, ἐὰν εἰς τὸν πόλεμον 
καταστῶσι, στρατιάν τε πέμψειν, ὅσης ἂν δέωνται, τὴν
φυλάξουσαν αὐτῶν τὰ τείχη, καὶ ταῖς ναυσὶν ἐπιβάτας
<milestone unit="reiskpage" n="2318"/>καὶ τὴν εἰρεσίαν ἅπασαν παρέξειν, οὐ μόνον καταγγέλλοντες
τοῖς ἰδίοις στρατεύμασιν, ἀλλὰ κἀκείνοις
ἁπάσας τὰς εἰς πόλεμον δαπάνας ἐπιχορηγοῦντες·
</p>
</div3>
<div3 type="section" n="4">
<p>ἀπωσαμένοις 
τε τὸ Ῥωμαϊκὸν στράτευμα Κύμην τʼ ἀνασώσειν,
<pb id="v.4p.270"/>
ἣν δευτέρᾳ γενεᾷ πρότερον ἐξελάσαντες τοὺς
Κυμαίους Καμπανοὶ κατέσχον, καὶ συγκατάξειν ἐπὶ τὰ
σφέτερα τοὺς περιόντας ἔτι Κυμαίων, οὓς οἱ Νεαπολῖται
τῆς πατρίδος ἐκπεσόντας ὑπεδέξαντο καὶ πάντων
ἐποιήσαντο κοινωνοὺς τῶν ἰδίων ἀγαθῶν, χώραν τε
προσθήσειν τοῖς Νεαπολίταις, ἐξ ἧς οἱ Καμπανοὶ κατεῖχον
πάνυ πολλήν.
</p>
</div3>
<div3 type="section" n="5">
<p>
<milestone unit="altref" n="7"/> τῶν δὲ Νεαπολιτῶν ὅσον
μὲν ἦν μέρος εὔλογον καὶ πρὸ πολλοῦ δυνάμενον ὁρᾶν
<milestone unit="reiskpage" n="2319"/>
τὰς καταληψομένας τὴν πόλιν ἐκ τοῦ πολέμου συμφορὰς
εἰρήνην ἄγειν ἠξίου· τὸ δὲ φιλόκαινον καὶ τὰς
ἐκ τῆς ταραχῆς πλεονεξίας διῶκον ἐπὶ τὸν πόλεμον
συνελάμβανον, καταβοαί τʼ ἀλλήλων ἐγίνοντο καὶ χειροκρασίαι
καὶ προέβη τὸ νεῖκος εἰς λίθων βολάς, καὶ
τελευτῶντες ἐκράτησαν οἱ κακίους τῶν κρειττόνων,
ὥστε τοὺς πρέσβεις τῶν Ῥωμαίων ἀπράκτους ἀπελθεῖν.
διὰ ταύτας τὰς αἰτίας ἡ βουλὴ τῶν Ῥωμαίων στρατιὰν
ἐπὶ Νεαπολίτας ἀποστεῖλαι ἐβουλεύθη. <bibl>Ursin.</bibl>
</p>
</div3>
</div2>
<div2 type="chapter" n="7">
<div3 type="section" n="1">
<p>
<milestone unit="altref" n="8"/> ὅτι μαθόντες οἱ Ῥωμαῖοι Σαυνίτας στρατιὰν
ἀγείρειν τὸ μὲν πρῶτον πρέσβεις ἔπεμψαν, οἱ δὲ
προχειρισθέντες ἐκ τῶν βουλευτῶν πρέσβεις ἐλθόντες
<milestone unit="reiskpage" n="2320"/>
ἐπὶ τοὺς προβούλους τῶν Σαυνιτῶν ἔλεξαν·
</p>
</div3>
<div3 type="section" n="2">
<p>ἀδικεῖτε, ἄνδρες Σαυνῖται, παραβαίνοντες τὰς
ὁμολογίας, ἃς ἐποιήσασθε πρὸς ἡμᾶς, ὄνομα μὲν ὑποδυόμενοι
<pb id="v.4p.271"/>
συμμάχων, ἔργα δὲ πράττοντες πολεμίων,
πολλαῖς μὲν ἡττηθέντες ὑπὸ Ῥωμαίων μάχαις, δεήσει
δὲ μεγάλῃ καταλυσάμενοι τὸν πόλεμον καὶ τυχόντες
εἰρήνης οἵας ἐβούλεσθε· τὰ δὲ τελευταῖα φίλοι γενέσθαι
τῆς πόλεως ἡμῶν προθυμηθέντες καὶ σύμμαχοι 
καὶ τοὺς αὐτοὺς Ῥωμαίοις ὀμόσαντες ἕξειν ἐχθροὺς
καὶ φίλους.
</p>
</div3>
<div3 type="section" n="3">
<p>
<milestone unit="altref" n="9"/> ὧν ἁπάντων ἐπιλαθόμενοι καὶ παρʼ 
οὐδὲν ἡγησάμενοι τοὺς ὅρκους ἐγκατελείπετε μὲν ἡμᾶς
ἐν τῷ πρὸς Λατίνους πολέμῳ καὶ πρὸς Οὐολούσκους
<milestone unit="reiskpage" n="2321"/>συστάντι, οὓς διʼ ὑμᾶς ἐχθροὺς ἔχομεν οὐ βουλόμενοι 
τοῦ καθʼ ὑμῶν αὐτοῖς συνάρασθαι πολέμου· ἐν δὲ τῷ
παρελθόντι ἐνιαυτῷ Νεαπολίτας δεδιότας ἀναδεῖξαι
τὸν καθʼ ἡμῶν πόλεμον ἁπάσῃ σπουδῇ καὶ προθυμίᾳ
χρώμενοι παρωρμήσατε, μᾶλλον δʼ ἠναγκάσατε καὶ τὰς
δαπάνας ἐπιχορηγεῖτε καὶ τὴν πόλιν διʼ ὑμῶν αὐτῶν 
ἔχετε.
</p>
</div3>
<div3 type="section" n="4">
<p>νῦν δὲ παρασκευάζεσθε στρατιὰν ἐκ παντὸς 
ἀγείροντες τόπου, πρόφασιν μὲν ἑτέραν ποιούμενοι,
τὸ δʼ ἀληθὲς ἐπὶ τοὺς ἡμετέρους ἐγνωκότες ἄγειν
ἀποίκους· καὶ ἐπὶ ταύτας τὰς ἀδίκους πλεονεξίας
Φουνδανοὺς παρακαλεῖτε καὶ Φορμιανοὺς καὶ ἄλλους 
τινάς, οἷς ἡμεῖς ἰσοπολιτείας μετεδώκαμεν.
</p>
</div3>
<div3 type="section" n="5">
<p>
<milestone unit="altref" n="10"/> οὕτω 
δὲ φανερῶς καὶ ἀναισχύντως συγχεόντων ὑμῶν τὰ
περὶ τῆς φιλίας καὶ συμμαχίας ὅρκια, <del>ποιοῦντες</del>
πρεσβείαν πρὸς ὑμᾶς ἐκρίναμεν ἀποστεῖλαι πρῶτον,
<milestone unit="reiskpage" n="2322"/>καὶ μὴ πρότερον ἄρξαι τῶν ἔργων πρὶν ἢ πειραθῆναι 
<pb id="v.4p.272"/>
τῶν λόγων. ἃ δὲ προκαλούμεθα ὑμᾶς, καὶ ὧν τυχόντες
τὴν ἐπὶ τοῖς παρελθοῦσιν ὀργὴν ἀποπληρώσειν
οἰόμεθα, ταῦτα ἔστι· πρῶτον μὲν ἀπάγειν ὑμᾶς ἀξιοῦμεν
τὴν ἀποσταλεῖσαν Νεαπολίταις συμμαχίαν, ἔπειτα
μηδεμίαν ἐκπέμπειν στρατιὰν κατὰ τῶν ἀποίκων τῶν
ἡμετέρων μηδὲ τοὺς ὑπηκόους ἐπὶ πάσας τὰς πλεονεξίας
παρακαλεῖν·
</p>
</div3>
<div3 type="section" n="6">
<p>εἰ δὲ μὴ πᾶσι δόξαντα ταῦτα ὑμῖν
<del>ἃ</del> ἔπραττόν τινες, ἀλλʼ ἀπὸ τῆς ἑαυτῶν γνώμης,
παραδοῦναι τοὺς ἄνδρας ἡμῖν ἐπὶ δίκην. τούτων τυχόντες
ἀρκούμεθα, μὴ τυχόντες δὲ θεοὺς καὶ δαίμονας,
οὓς ἐν ταῖς συνθήκαις ὠμόσατε, μαρτυρόμεθα, καὶ
τοὺς εἰρηνοδίκας ἐπὶ τοῦτο ἄγοντες ἐληλύθαμεν. <bibl>Ursin.</bibl>
</p>
</div3>
</div2>
<div2 type="chapter" n="8">
<div3 type="section" n="1">
<p>
<milestone unit="altref" n="11"/> τοιαῦτα τοῦ Ῥωμαίου λέξαντος βουλευσάμενοι
καθʼ αὑτοὺς οἱ πρόβουλοι τῶν Σαυνιτῶν τοιαύτην
ἐξήνεγκαν ἀπόκρισιν·
</p>
</div3>
<div3 type="section" n="2">
<p>τοῦ μὲν ὀψισμοῦ τῆς ἐπὶ τὸν κατὰ Λατίνων πόλεμον
<milestone unit="reiskpage" n="2323"/>
συμμαχίας οὐ τὸ κοινὸν αἴτιον  —  ἐψηφισάμεθα
γὰρ ἀποσταλῆναι τὴν στρατιὰν ὑμῖν  —  οἱ δὲ τὴν ἡγεμονίαν
ἔχοντες αὐτῆς πλείονα χρόνον ἀναλώσαντες ἐν
τῇ παρασκευῇ, καὶ ὑμεῖς αὐτοὶ θᾶττον ἐπειχθέντες ἐπὶ
<pb id="v.4p.273"/>
τὸν ἀγῶνα. τρισὶ γοῦν ἢ τέτταρσιν ἡμέραις ὕστερον
τῆς μάχης <add>οἱ</add> πεμφθέντες ὑφʼ ἡμῶν ἀφίκοντο.
</p>
</div3>
<div3 type="section" n="3">
<p>περὶ 
δὲ τῆς Νεαπολιτῶν πόλεως, ἐν ᾗ τῶν ἡμετέρων τινές
εἰσιν, τοσούτου δέομεν ἀδικεῖν ὑμᾶς, εἴ τινα τοῖς κινδυνεύουσι
βοήθειαν εἰς σωτηρίαν κοινῇ παρεχόμεθα, 
ὥστʼ αὐτοὶ δοκοῦμεν ὑφʼ ὑμῶν ἀδικεῖσθαι μεγάλα.
<milestone unit="reiskpage" n="2324"/>φίλην γὰρ ἡμῶν καὶ σύμμαχον οὖσαν τὴν πόλιν ταύτην
οὐκ ἔναγχος οὐδʼ ἀφʼ οὗ τὰς πρὸς ὑμᾶς ἐποιησάμεθα
ὁμολογίας, ἀλλὰ δευτέρᾳ γενεᾷ πρότερον διὰ
πολλὰς καὶ μεγάλας εὐεργεσίας, οὐθὲν ἀδικηθέντες 
ὑμεῖς κατεδουλώσασθε.
</p>
</div3>
<div3 type="section" n="4">
<p>
<milestone unit="altref" n="12"/> οὐ μὴν οὐδὲ τούτῳ γε 
τῷ ἔργῳ τὸ κοινὸν ὑμᾶς τῶν Σαυνιτῶν ἠδίκησεν·
ἰδιόξενοι δέ τινές εἰσιν, ὡς πυνθανόμεθα, καὶ φίλοι
τῶν Νεαπολιτῶν οἱ κατὰ τὴν ἑαυτῶν προαίρεσιν τῇ
πόλει βοηθοῦντες καί τινες καὶ διʼ ἀπορίαν ἴσως βίου 
μισθοφόροι. %    φέρειν δὲ τοὺς ὑπηκόους ὑμῶν οὐθὲν
δεόμεθα· καὶ γὰρ ἄνευ Φουνδανῶν καὶ Φορμιανῶν
ἱκανοὶ βοηθεῖν αὑτοῖς ἐσμεν, ἐὰν καταστῶμεν εἰς
ἀνάγκην πολέμου.
</p>
</div3>
<div3 type="section" n="5">
<p>ἡ δὲ παρασκευὴ τῆς στρατιᾶς ἡμῶν 
ἐστιν οὐχ ὡς ἀφαιρησομένων τοὺς ὑμετέρους ἀποίκους 
τὰ ἴδια, ἀλλʼ ὡς τὰ ἴδια ἑξόντων διὰ φυλακῆς. ἀντιπροκαλούμεθά
<milestone unit="reiskpage" n="2325"/>τε ὑμᾶς, εἰ βούλεσθε τὰ δίκαια ποιεῖν,
ἐκχωρεῖν Φρεγέλλης, ἣν οὐ πρὸ πολλοῦ πολέμῳ κρατησάντων
ἡμῶν, ὅσπερ ἐστὶ νόμος κτήσεως δικαιότατος,
<pb id="v.4p.274"/>
ὑμεῖς οὐδενὶ δικαίῳ σφετερισάμενοι δεύτερον ἔτος ἤδη
κατέχετε. τούτων ἡμεῖς τυχόντες οὐδὲν ὑποληψόμεθα
ἀδικεῖσθαι. <foreign lang="la">
<hi rend="ital">Vrsin.</hi>
</foreign>
</p>
</div3>
</div2>
<div2 type="chapter" n="9">
<div3 type="section" n="1">
<p>
μετὰ τοῦτο παραλαβὼν τὸν λόγον ὁ
τῶν Ῥωμαίων εἰρηνοδίκης εἶπεν·
οὐθὲν ἔτι τὸ κωλῦσόν ἐστιν, οὕτω φανερῶς ἀνῃρη-
κότων ὑμῶν τὰ περὶ τῆς εἰρήνης ὅρκια .... βουλεύεσθε
τὸν Ῥωμαίων δῆμον αἰτιάσασθαι. πάντα γὰρ αὐτῷ
πέπρακται κατὰ τοὺς ἱερούς τε καὶ πατρίους νόμους,
τά τε πρὸς τοὺς θεοὺς ὅσια καὶ τὰ πρὸς ἀνθρώπους
δίκαια, δικασταὶ δὲ τῶν μενόντων ἐν ταῖς ὁμολογίαις
οἱ λαχόντες πολέμους ἐπισκοπεῖν ἔσονται θεοί.
</p>
</div3>
<div3 type="section" n="2">
<p>μέλλων δʼ ἀπιέναι τήν τε περιβολὴν κατὰ κεφαλῆς
εἵλκυσε καὶ τὰς χεῖρας ἀνασχὼν εἰς τὸν οὐρανόν, ὡς
ἔθος ἐστίν, ἀρὰς ἐποιήσατο τοῖς θεοῖς· εἰ μὲν ἄδικα
πάσχουσα ὑπὸ Σαυνιτῶν ἡ Ῥωμαίων πόλις καὶ μὴ
δυναμένη μετὰ λόγου καὶ κρίσεως διαλῦσαι τὰς διαφορὰς
ἐπὶ τὰ ἔργα χωρήσαι, βουλάς τʼ ἀγαθὰς αὐτῇ
θεοὺς καὶ δαίμονας ἐπὶ νοῦν ἄγειν, καὶ %    πράξειεν
πᾶσι διδόναι τοῖς πολεμίοις ἐντυχεῖν, εἰ δʼ αὐτή τι
πλημμελοῦσα περὶ τὰ τῆς φιλίας ὅρκια προφάσεις
<milestone unit="reiskpage" n="2327"/>
κατασκευάζεται τῆς ἔχθρας οὐκ ἀληθεῖς, μήτε βουλὰς
ὀρθοῦν αὐτοῖς μήτε πράξεις. <bibl>Ursin.</bibl>
<pb id="v.4p.275"/>
</p>
</div3>
</div2>
<div2 type="chapter" n="10">
<div3 type="section" n="1">
<p>
<milestone unit="altref" n="14"/> ὡς διελύθησαν ἐκ τοῦ συλλόγου καὶ τὰ
λεχθέντα ἐδήλωσαν ἑκάτεροι ταῖς ἑαυτῶν πόλεσι, τὰς
ἐναντίας ἔσχον ὑπὲρ ἀλλήλων δόξας ἀμφότεροι, Σαυνῖται
μὲν βραδύτερα <add>τὰ</add> τῶν Ῥωμαίων ἔσεσθαι νομίζοντες,
ὥσπερ αὐτοῖς ἔθος ἐστὶ ποιεῖν, ὅτε μέλλοιεν 
ἄρχειν πολέμου, Ῥωμαῖοι δʼ ἐν ὀλίγῳ τὴν Σαυνιτῶν
στρατιὰν ἥξειν ἐπὶ τοὺς αὑτῶν ἀποίκους Φρεγελλάνους
οἰόμενοι. ἔπειτʼ αὐτοῖς τὰ εἰκότα παθεῖν συνέβη.
</p>
</div3>
<div3 type="section" n="2">
<p>οἱ 
μὲν γὰρ παρασκευαζόμενοι καὶ μέλλοντες ἀπώλεσαν
<milestone unit="reiskpage" n="2328"/>τοὺς καιροὺς τῶν πράξεων, Ῥωμαῖοι δʼ ἐν ἑτοίμῳ 
πᾶσαν ἔχοντες παρασκευὴν ἅμα τῷ πυθέσθαι τὰς ἀποκρίσεις
τόν τε πόλεμον ἐψηφίσαντο καὶ τοὺς ὑπάτους
ἀπέστειλαν ἀμφοτέρους· καὶ πρὶν αἰσθέσθαι τοὺς πολεμίους
τὴν ἔξοδον, ἥ τε νεωστὶ καταγραφεῖσα καὶ <add>ἡ</add>
περὶ Οὐολούσκους χειμερίζουσα δύναμις, ἣν εἶχε Κορνήλιος, 
ἐντὸς ἦν τῶν Σαυνιτικῶν ὅρων. <bibl>Ursin.</bibl>
</p>
</div3>
</div2>
</div1>
<pb id="v.4p.276"/>
<div1 type="book" n="16">
<div2 type="chapter" n="1">
<div3 type="section" n="1">
<p>
Ῥωμαίων εἰς τὸν κατὰ Σαυνιτῶν τελευταῖον
πόλεμον ἐξιόντων κεραυνὸς εἰς τὸν ἐπιφανέστατον
τόπον κατασκήψας πέντε μὲν στρατιώτας ἀπέκτεινε,
δύο δὲ σημείας διέφθειρεν, ὅπλα δὲ πολλὰ τὰ μὲν
κατέκαυσε, τὰ δʼ ἐσπίλωσε. κεραυνοὶ δὲ κατηνέχθησαν
τοῖς ἔργοις ἔτυμον φέροντες τοὔνομα· κεραϊσμοὶ γάρ
τινές εἰσι καὶ μεταβολαὶ τῶν ὑποκειμένων εἰς τἀναντία
τρέποντες τὰς ἀνθρωπίνας τύχας.
</p>
</div3>
<div3 type="section" n="2">
<p>αὐτὸ γὰρ
πρῶτον ἠνάγκασται τὴν ἰδίαν ἀλλάξαι φύσιν τὸ κεραύνιον
πῦρ, εἴτε δὴ αἴθριον εἴτε μετάρσιόν ἐστι,
κάτω φερόμενον· οὐ γὰρ δὴ αὐτῷ θέμις ἐπὶ γῆν βρίθειν
κατὰ τὴν ἑαυτοῦ φύσιν, ἀλλʼ ἀπὸ γῆς ἄνω
μετεωροπολεῖν· ἐν αἰθέρι γὰρ αἱ πηγαὶ τοῦ θείου
πυρός.
</p>
</div3>
<div3 type="section" n="3">
<p>
<milestone unit="altref" n="2"/> δηλοῖ δὲ καὶ <add>τὸ πῦρ</add> τὸ παρʼ ἡμῖν,
εἴτε Προμηθέως εἴτε Ἡφαίστου δῶρόν ἐστιν, ὁπότε
<pb id="v.4p.277"/>
λύσειε τοὺς δεσμούς, ἐν οἷς ἠνάγκασται μένειν, διʼ ἀέρος ἄνω φερόμενον ἐπὶ τὸ συγγενὲς ἐκεῖνο καὶ πᾶσαν
ἐν κύκλῳ περιειληφὸς τὴν τοῦ κόσμου φύσιν. τὸ
δὴ θεῖον ἐκεῖνο καὶ χωρισθὲν ὕλης φθαρτῆς διʼ ἀέρος
ὀχούμενον, ὅταν ἐπὶ τὴν γῆν καταφέρηται, βιασθὲν 
ὑπʼ ἀνάγκης τινὸς ἰσχυρᾶς μεταβολὰς μαντεύεται καὶ
</p>
</div3>
<div3 type="section" n="4">
<p>τροπὰς ἐπὶ τοὔμπαλιν.
<milestone unit="altref" n="3"/> τοιούτου γοῦν τινος γενομένου 
καὶ τότε καταφρονήσαντες οἱ Ῥωμαῖοι καὶ
ὑπὸ Ποντίου τοῦ Σαυνίτου κατακλεισθέντες εἰς ἀνεξόδους
δυσχωρίας, μέλλοντες ἤδη τῷ λιμῷ διαφθείρεσθαι 
παρέδωκαν ἑαυτοὺς τοῖς πολεμίοις ἀμφὶ τοὺς
τετρακισμυρίους ὄντες· καὶ καταλείψαντες τά τε ὅπλα
καὶ τὰ χρήματα τὸν ζυγὸν ἅπαντες ὑπῆλθον· τοῦτο δὲ
σημεῖον τῶν ὑπὸ χεῖρας ἐλθόντων ἐστί. μετʼ οὐ πολὺ
δὲ τὰ αὐτὰ καὶ ὁ Πόντιος ὑπὸ Ῥωμαίων ἔπαθε, καὶ τὸν 
ζυγὸν ὑπῆλθον καὶ αὐτὸς καὶ οἱ σὺν αὐτῷ. <bibl>Ambr.</bibl>
</p>
</div3>
</div2>
<div2 type="chapter" n="2">
<div3 type="section" n="1">
<p>
<milestone unit="altref" n="4"/> ἓν τοῦτό σε ἀξιοῦμεν ἤδη κείμενοι καὶ τὸ
μηδὲν ὄντες μηδεμίαν ἡμῶν ὕβριν προσθεῖναι ταῖς
συμφοραῖς μηδὲ βαρεῖ ποδὶ ταῖς ἀθλίαις ἐπεμβῆναι
τύχαις.
</p>
</div3>
<div3 type="section" n="2">
<p>οὐκ οἶδας, ὅτι πολλοὶ μὲν τῶν ἡμετέρων παῖδας 
ἐν τοῖς πολέμοις ἀπολωλέκασι, πολλοὶ δὲ ἀδελφούς,
πολλοὶ δὲ φίλους; οἷς ἅπασι πῶς ἄκρατον νομίζεις ἐπὶ
<pb id="v.4p.278"/>
τῶν σπλάγχνων ἀνθήσειν τὴν χολήν, ἐὰν κωλύῃ τις
αὐτοὺς τοσαύταις ψυχαῖς πολεμίων τιμῆσαι τοὺς κατὰ
γῆς, αἵπερ μόναι τῶν κατοιχομένων δοκοῦσιν εἶναι
τιμαί;
</p>
</div3>
<div3 type="section" n="3">
<p>
<milestone unit="altref" n="5"/> φέρε δὴ κεἰ τοῦτο πεισθέντες ἢ βιασθέντες
ἢ ὅ τι δή ποτε παθόντες εἴξουσί τε καὶ ζῆν αὐτοὺς
ἐάσουσιν, ἆρʼ ἔτι σοι δοκοῦσι καὶ τὰ χρήματα αὐτοὺς
ἐάσειν ἔχειν καὶ μηδεμιᾶς πειραθέντας ἀσχημοσύνης,
ὥσπερ ἡρῶάς τινας ἐπʼ ἀγαθῷ τῆσδε τῆς γῆς φανέντας,
ὁπότε δόξειεν αὐτοῖς, ἀπελθεῖν, ἀλλʼ οὐχ ὥσπερ θηρία
περιχυθέντας διασπάσεσθαι ταῦτα λέγειν ἐπιβαλόμενον
ἐμέ;
</p>
</div3>
<div3 type="section" n="4">
<p>οὐχ ὁρᾷς, ὅτι καὶ τοὺς κυνηγοὺς οἱ θηρευταὶ
κύνες, ὅταν ἁλῷ θηρίον κατακλεισθὲν ὑπʼ αὐτῶν εἰς
τὰ λίνα, περιίστανται τὴν ἐπιβάλλουσαν μοῖραν ἀπαιτοῦντες
τῆς ἄγρας, καὶ ἐὰν μὴ μεταλάβωσιν εὐθὺς
αἵματος ἢ σπλάγχνων, ἀρράζουσιν ἑπόμενοι καὶ σπαράττουσι
τὸν κυνηγόν, καὶ οὔτε διωκόμενοι οὔτε παιόμενοι ἀπείργονται; <bibl>Ambr.</bibl>
</p>
</div3>
</div2>
<div2 type="chapter" n="3">
<div3 type="section" n="1">
<p>
<milestone unit="altref" n="6"/> διʼ ἡμέρας μὲν ὅλης ἀγωνιζόμενοι τῶν
πόνων ἠνείχοντο, ἀφελομένου δὲ τοῦ σκότους τὴν
γνῶσιν τῶν τε οἰκείων καὶ τῶν πολεμίων πρὸς τοὺς
οἰκείους χάρακας ἀπηλλάγησαν.
Ἄππιος Κλαύδιος περὶ τὰς θυσίας παρανομήσας
<pb id="v.4p.279"/>
τι ἀπετυφλώθη καὶ Καῖκος προσηγορεύθη· οὕτω γὰρ
τοὺς τυφλοὺς Ῥωμαῖοι καλοῦσιν.
</p>
</div3>
<div3 type="section" n="2">
<p>αἱ ἐντοίχιοι γραφαὶ ταῖς τε γραμμαῖς πάνυ ἀκριβεῖς 
ἦσαν καὶ τοῖς μίγμασιν ἡδεῖαι, παντὸς ἀπηλλαγμένον
ἔχουσαι τοῦ καλουμένου ῥώπου τὸ ἀνθηρόν. 
τὰς νουμηνίας οἱ Ῥωμαῖοι καλάνδας καλοῦσι, τὰς
δὲ διχοτόμους νόννας, τὰς δὲ πανσελήνους εἰδούς. <bibl>Ambr.</bibl>
</p>
</div3>
<div3 type="section" n="3">
<p>
<milestone unit="altref" n="7"/> τοῖς δὲ κατὰ μέσην ἀγωνιζομένοις τὴν φάλαγγα 
ἀσπάθητον οὖσαν καὶ λαγαρὰν οἱ τῇδε τεταγμένοι 
συμπεσόντες ἐξέωσαν τῆς στάσεως.
ὁ κατοικίδιός τε καὶ διοπετὴς πόλεμος ἐμάραινε
τὴν ἀκμὴν τῆς πόλεως.
ἄνδρας ἱεραγωγοὺς καὶ ἱεραφορίᾳ τετιμημένους.
φορᾶς ἀβούλου μεστὸς ἀνὴρ καὶ μανικὸν ἔχων τὸ 
τολμηρόν, ἰδιογνωμονήσας καὶ ὑφʼ ἑαυτῷ ποιήσας
πάντα <add>τὰ</add> τοῦ πολέμου.
</p>
</div3>
<div3 type="section" n="4">
<p>ἔπειτα σὺ τολμᾷς κατηγορεῖν τῆς τύχης ὡς κακῶς 
τοῖς πράγμασι χρησαμένης ἐπὶ περιτραπέντος αὐτὴν
καθίσας σκάφους; οὕτω σκαιὸς ἦν. 
μέλη τὰ μὲν θεραπείας ἔτι δεόμενα, τὰ δὲ τὰς
οὐλὰς ἐφέλκοντα νεωστί. <bibl>Ambr.</bibl>
<pb id="v.4p.280"/>
</p>
</div3>
</div2>
<div2 type="chapter" n="4">
<div3 type="section" n="1">
<p>
<milestone unit="altref" n="8"/> ὅτι, φησὶ Διονύσιος, μιᾶς ἔτι μνησθήσομαι
<milestone unit="reiskpage" n="2336"/>
πράξεως πολιτικῆς ἀξίας ὑπὸ πάντων ἀνθρώπων
ἐπαινεῖσθαι, ἐξ ἧς καταφανὲς ἔσται τοῖς Ἕλλησιν,
ὅσον ἦν τὸ μισοπόνηρον ἐν τῇ Ῥώμῃ τότε καὶ
τὸ πρὸς τοὺς παραβαίνοντας τὰ κοινὰ νόμιμα τῆς
ἀνθρωπίνης φύσεως ἀμείλικτον.
</p>
</div3>
<div3 type="section" n="2">
<p>Γάιος Λαιτώριος
Μέργος ἐπίκλησιν ἐπιφανὴς κατὰ γένος καὶ κατὰ τὰς
<milestone unit="reiskpage" n="2337"/>
πολεμικὰς πράξεις οὐκ ἀγεννής, ἑνὸς τῶν ταγμάτων
χιλίαρχος ἀποδειχθεὶς ἐν τῷ Σαυνιτικῷ πολέμῳ,
νεανίαν τινὰ τῶν ὁμοσκήνων διαφέροντα τὴν ὄψιν
ἑτέρων μέχρι μέν τινος ἔπειθεν ἑαυτῷ χαρίσασθαι
τὴν τοῦ σώματος ὥραν ἑκόντα. ὡς δʼ οὔτε δωρεαῖς
οὔτʼ ἄλλῃ φιλανθρωπίᾳ τὸ μειράκιον ἡλίσκετο, κατέχειν
τὴν ἐπιθυμίαν ἀδύνατος ὢν βίαν προσφέρειν
 ἐπεβάλετο.
</p>
</div3>
<div3 type="section" n="3">
<p>περιβοήτου δὲ τῆς ἀκοσμίας τοῦ ἀνδρὸς
ἅπασι τοῖς ἐπὶ τοῦ στρατοπέδου γενομένης κοινὸν
ἀδίκημα τῆς πόλεως εἶναι νομίσαντες οἱ δήμαρχοι
γραφὴν ἀποφέρουσι κατʼ αὐτοῦ δημοσίᾳ, καὶ ὁ δῆμος
ἁπάσαις ταῖς ψήφοις τοῦ ἀνδρὸς κατέγνω τίμημα δίκης
ὁρίσας θάνατον, οὐκ ἀξιῶν εἰς ἐλεύθερα σώματα
καὶ προπολεμοῦντα τῆς τῶν ἄλλων ἐλευθερίας τοὺς
ἐν ταῖς τιμαῖς ὄντας <add>καὶ</add> ἀρχαῖς ὑβρίζειν τὰς ἀνηκέστους
<pb id="v.4p.281"/>
καὶ παρὰ φύσιν τοῖς ἄρρεσιν ὕβρεις. <bibl>Vales.</bibl>
ετ συιδ. ς. ϝ. Γάιος Λαιτώριος.
</p>
</div3>
</div2>
<div2 type="chapter" n="5">
<div3 type="section" n="1">
<p>
<milestone unit="altref" n="9"/> ἔτι δὲ τούτου θαυμασιώτερον ἔπραξαν οὐ
<milestone unit="reiskpage" n="2338"/>πολλοῖς πρότερον χρόνοις, καίτοι περὶ δοῦλον σῶμα
γενομένης τῆς ὕβρεως. ἑνὸς γὰρ τῶν παραδόντων 
Σαυνίταις τὸ στρατόπεδον χιλιάρχων καὶ ὑπὸ ζυγὸν
ὑπελθόντων, Ποπλιλίου υἱὸς ὡς ἐν πολλῇ καταλειφθεὶς
πενίᾳ δάνειον ἠναγκάσθη λαβεῖν εἰς τὴν ταφὴν τοῦ
πατρός, ὡς ἐρανισθησόμενος ὑπὸ τῶν συγγενῶν. διαψευσθεὶς
δὲ τῆς ἐλπίδος ἀπήχθη πρὸς τὸ χρέος τῆς 
προθεσμίας διελθούσης, κομιδῇ νέος ὢν καὶ τῇ ὄψει
ὡραῖος.
</p>
</div3>
<div3 type="section" n="2">
<p>οὗτος τὰ μὲν ἄλλα ὑπηρετῶν, ὅσα δούλους 
δεσπόταις νόμος ἦν, ἠνείχετο, τὴν δὲ τοῦ σώματος
ὥραν χαρίσασθαι κελευόμενος ἠγανάκτει καὶ μέχρι
παντὸς ἀπεμάχετο. πολλὰς δὲ διὰ τοῦτο μαστίγων 
λαβὼν πληγὰς ἐξέδραμεν εἰς τὴν ἀγορὰν καὶ στὰς ἐπὶ
μετεώρου τινός, ἔνθα πολλοὺς ἔμελλε τῆς ὕβρεως λήψεσθαι
μάρτυρας, τήν τʼ ἀκολασίαν τοῦ δανειστοῦ
διηγήσατο καὶ τῶν μαστίγων τοὺς μώλωπας ὑπέδειξεν.
</p>
</div3>
<div3 type="section" n="3">
<p>
<milestone unit="reiskpage" n="2339"/>ἀγανακτήσαντος δὲ τοῦ δήμου καὶ δημοσίας ὀργῆς 
ἄξιον ἡγησαμένου τὸ πρᾶγμα <del>καὶ τὴν κρίσιν</del> κατηγορούντων
τὴν εἰσαγγελίαν τῶν δημάρχων ὦφλε θανάτου
δίκην. καὶ διʼ ἐκεῖνο τὸ πάθος ἅπαντες οἱ δουλωθέντες
<pb id="v.4p.282"/>
πρὸς τὰ χρέα Ῥωμαῖοι νόμῳ κυρωθέντι τὴν
ἀρχαίαν ἐλευθερίαν ἐκομίσαντο. <bibl>Vales.</bibl> ετ συιδας ς. ϝ. Γάιος Λαιτώριος.
</p>
</div3>
</div2>
<div2 type="chapter" n="6">
<div3 type="section" n="1">
<p>
<milestone unit="altref" n="10"/> ἀξιῶν τὴν βουλὴν ὑπὲρ τῶν ἀπόρων καὶ
κατάχρεων.
αἱ νεοσφαγεῖς τῶν θυομένων σάρκες μέχρι τούτου
διατελοῦσι τρέμουσαί τε καὶ παλλόμεναι, ἕως ἂν
τὸ κατεχόμενον ἐν αὐταῖς συγγενὲς πνεῦμα βιασάμενον
τοὺς πόρους ἅπαν ἐξαναλωθῇ.
</p>
</div3>
<div3 type="section" n="2">
<p>τοῦτο σεισμῶν αἴτιον
γίνεται καὶ τῇ Ῥώμῃ· ἅπασα γὰρ ὑπόνομος οὖσα μεγάλαις
καὶ συνεχέσι τάφροις, διʼ ὧν ὀχετεύεται τὸ
ὕδωρ, καὶ πολλὰς ἀναπνοὰς στομάτων ἔχουσα, διὰ
τούτων ἀνίησι τὸ κατακλεισθὲν πνεῦμα ἐν αὐτῇ· καὶ
τοῦτο ἔστιν, ὃ κραδαίνει τε αὐτὴν καὶ σπαράττει τὴν
ἐπιφάνειαν, ὅταν πολὺ καὶ βίαιον ἐναποληφθὲν εἴργηται. <bibl>Ambr.</bibl>
</p>
</div3>
</div2>
</div1>
<pb id="v.4p.283"/>
<div1 type="book" n="17-18">
<div2 type="chapter" n="1">
<div3 type="section" n="1">
<p>
<milestone unit="reiskpage" n="2328"/>
<milestone unit="altref" n="16.11"/> ὅτι ὁ Σαυνιτικὸς αὖθις ἀνερριπίσθη
πόλεμος ἀπὸ τοιαύτης αἰτίας ἀρξάμενος. μετὰ τὰς
σπονδάς, ἃς ἐποιήσαντο πρὸς τὴν Ῥωμαίων πόλιν οἱ
Σαυνῖται, χρόνον ὀλίγον ἐπισχόντες ἐπὶ Λευκανοὺς
ἐστράτευσαν ὁμόρους ὄντας ἐκ παλαιᾶς τινος ὁρμηθέντες 
ἔχθρας.
</p>
</div3>
<div3 type="section" n="2">
<p>κατʼ ἀρχὰς μὲν οὖν ταῖς ἑαυτῶν δυνάμεσι 
πιστεύοντες οἱ Λευκανοὶ τόν <del>τε</del> πόλεμον
<milestone unit="reiskpage" n="2329"/>διέφερον· ἐν ἁπάσαις δὲ μειονεκτοῦντες ταῖς μάχαις
καὶ πολλὰ μὲν ἀπολωλεκότες ἤδη χωρία, κινδυνεύοντες
δὲ καὶ περὶ τῆς ἄλλης γῆς ἁπάσης, ἐπὶ τὴν Ῥωμαίων 
βοήθειαν ἠναγκάσθησαν καταφυγεῖν, συνειδότες μὲν
ἑαυτοῖς ἐψευσμένοις ἃς πρότερον ἐποιήσαντο πρὸς
αὐτοὺς ὁμολογίας, ἐν αἷς φιλίαν συνέθεντο καὶ συμμαχίαν,
οὐκ ἀπογνόντες δὲ συμπείσειν αὐτούς, ἐὰν ἐξ
ἁπάσης <del>τῆς</del> πόλεως τοὺς ἐπιφανεστάτους παῖδας ὁμήρους 
ἅμα τοῖς πρεσβευταῖς ἀποστείλωσιν· ὅπερ καὶ
<pb id="v.4p.284"/>
</p>
</div3>
<div3 type="section" n="3">
<p>συνέβη.
<milestone unit="altref" n="12"/> ἀφικομένων γὰρ τῶν πρέσβεων καὶ
πολλὰ δεομένων ἥ τε βουλὴ δέχεσθαι τὰ ὅμηρα ἔγνω
καὶ τὴν φιλίαν πρὸς τοὺς Λευκανοὺς συνάψαι, καὶ ὁ
</p>
</div3>
<div3 type="section" n="4">
<p>δῆμος ἐπεκύρωσε τὰ ψηφισθέντα ὑπʼ αὐτῆς. γενομένων
δὲ τῶν συνθηκῶν πρὸς τοὺς ἀποσταλέντας ὑπὸ
τῶν Λευκανῶν ἄνδρας οἱ πρεσβύτατοι Ῥωμαίων καὶ
τιμιώτατοι προχειρισθέντες ὑπὸ τῆς βουλῆς πρέσβεις
<milestone unit="reiskpage" n="2330"/>
ἀπεστάλησαν ἐπὶ τὴν κοινὴν τῶν Σαυνιτῶν σύνοδον,
δηλώσοντες αὐτοῖς, ὅτι φίλοι καὶ σύμμαχοι Ῥωμαίων
εἰσὶ Λευκανοί, καὶ τήν τε χώραν ἣν ἔτυχον αὐτῶν
ἀφῃρημένοι παρακαλέσοντες ἀποδιδόναι, καὶ μηδὲν ἔτι
πράττειν ἔργον πολεμίων, ὡς οὐ περιοψομένης τῆς
Ῥωμαίων πόλεως τοὺς ἑαυτῆς ἱκέτας ἐξελαυνομένους
ἐκ τῆς σφετέρας. <bibl>Ursin.</bibl>
</p>
</div3>
</div2>
<div2 type="chapter" n="2">
<div3 type="section" n="1">
<p>
<milestone unit="altref" n="16.13"/> οἱ δὲ Σαυνῖται τῶν πρέσβεων ἀκούσαντες
ἠγανάκτουν τε καὶ ἀπελογοῦντο πρῶτον μὲν
οὐκ ἐπὶ τούτῳ πεποιῆσθαι λέγοντες τὰς περὶ τῆς εἰρήνης
ὁμολογίας, ἐπὶ τῷ μηδένα μήτε φίλον ἴδιον
ἡγήσασθαι μήτʼ ἐχθρόν, ἐὰν μὴ Ῥωμαῖοι κελεύωσιν·
ἔπειθʼ ὅτι Λευκανοὺς οὐ πρότερον ἐποιήσαντο Ῥωμαῖοι
φίλους, ἀλλʼ ἔναγχος πολεμίους ἤδη σφῶν ὄντας, πρόφασιν
οὔτε δικαίαν οὔτʼ εὐσχήμονα κατασκευαζόμενοι
<milestone unit="reiskpage" n="2331"/>
</p>
</div3>
<div3 type="section" n="2">
<p>τοῦ καταλῦσαι τὰς σπονδάς. ἀποκρινομένων δὲ τῶν
Ῥωμαίων, ὅτι τοὺς ὑπηκόους ὁμολογήσαντας ἕπεσθαι
<pb id="v.4p.285"/>
καὶ ἐπὶ τούτῳ τῷ δικαίῳ καταλυσαμένους τὸν πόλεμον
ἅπαντα πείθεσθαι δεῖ τοῖς παρειληφόσι τὴν ἀρχήν,
καί, εἰ μὴ ποιήσουσι τὰ κελευόμενα ἑκόντες, πολεμήσειν
αὐτοῖς ἀπειλούντων,
</p>
</div3>
<div3 type="section" n="3">
<p> ἀφόρητον ἡγησάμενοι τὴν
αὐθάδειαν τῆς πόλεως οἱ Σαυνῖται τοὺς μὲν πρέσβεις 
ἐκέλευσαν ἀπαλλάττεσθαι παραχρῆμα, αὐτοὶ δὲ τὰ πρὸς
τὸν πόλεμον ἐψηφίσαντο κοινῇ τε καὶ κατὰ πόλεις
εὐτρεπίζεσθαι. <bibl>Ursin.</bibl>
</p>
</div3>
</div2>
<div2 type="chapter" n="3">
<div3 type="section" n="1">
<p>
<milestone unit="altref" n="16.14"/> ἡ μὲν δὴ φανερὰ τοῦ Σαυνιτικοῦ
πολέμου πρόφασις καὶ πρὸς ἅπαντας εὐπρεπὴς λέγεσθαι 
ἡ Λευκανῶν ἐγένετο βοήθεια τῶν καταφυγόντων
ἐπʼ αὐτούς· ὡς κοινὸν δή τι τοῦτο καὶ πάτριον ἔθος
<milestone unit="reiskpage" n="2332"/>τῇ Ῥωμαίων πόλει τοῖς ἀδικουμένοις καὶ καταφεύγουσιν
ἐπʼ αὐτὴν βοηθεῖν· ἡ δʼ ἀφανὴς καὶ μᾶλλον αὐτοὺς
ἀναγκάζουσα διαλύεσθαι <add>τὴν</add> φιλίαν ἡ τῶν 
Σαυνιτῶν ἰσχὺς πολλή τʼ ἤδη γεγονυῖα καὶ ἔτι πλείων
γενήσεσθαι νομιζομένη, <add>εἰ</add> Λευκανῶν τε χειρωθέντων
καὶ διʼ αὐτοὺς τῶν προσοίκων ἀκολουθήσειν
ἔμελλε τά <del>τε</del> βαρβαρικὰ ἔθνη τὰ προσεχῆ τούτοις.
αἵ τε δὴ σπονδαὶ μετὰ τὴν ἄφιξιν τῶν πρεσβευτῶν 
εὐθὺς ἐλέλυντο, καὶ στρατιαὶ δύο κατεγράφοντο. <bibl>Ursin.</bibl>
<pb id="v.4p.286"/>
</p>
</div3>
</div2>
<div2 type="chapter" n="4">
<div3 type="section" n="1">
<p>
<milestone unit="altref" n="16.15"/> ὅτι Ποστόμιος ὁ ὕπατος τῆς διαδοχῆς
αὐτοῦ ἐγγισάσης μέγα φρονῶν ἐφʼ ἑαυτῷ τῆς
τʼ ἀξιώσεως τοῦ γένους ἕνεκα, καὶ ὅτι διτταῖς ὑπατείαις
<milestone unit="reiskpage" n="2333"/>
</p>
</div3>
<div3 type="section" n="2">
<p>ἤδη κεκοσμημένος ἦν. ἐφʼ οἷς ὁ συνύπατος αὐτοῦ
καταρχὰς μὲν ὡς ἀπελαυνόμενος τῶν ἴσων ἠγανάκτει
καὶ πολλάκις ἐπὶ τῆς βουλῆς τὰ δίκαια πρὸς αὐτὸν
ἔλεγεν, ὕστερον δὲ συγγνοὺς ἑαυτῷ κατά τε προγόνων
ὄγκον καὶ φίλων πλῆθος καὶ κατὰ τὰς ἄλλας δυνάμεις
ἐλάττονα ἰσχὺν ἔχοντι  —  δημοτικὸς γὰρ ἦν καὶ τῶν
νεωστὶ παρελθόντων εἰς γνῶσιν  —  εἶξέ τε τῷ συνυπάτῳ
καὶ παρεχώρησε τοῦ Σαυνιτικοῦ πολέμου τὴν
ἡγεμονίαν.
</p>
</div3>
<div3 type="section" n="3">
<p>πρῶτον μὲν δὴ τοῦτο διαβολὴν ἤνεγκε τῷ
Ποστομίῳ κατὰ πολλὴν αὐθάδειαν γενόμενον καὶ ἕτερον
αὖθις ἐπὶ τούτῳ βαρύτερον ἢ ὡς κατὰ Ῥωμαῖον
ἡγεμόνα. ἐπιλεξάμενος γὰρ ἐκ τῆς ἑαυτοῦ στρατιᾶς
περὶ τοὺς δισχιλίους ἄνδρας εἰς τοὺς ἰδίους ἀγροὺς
ἀπήγαγεν, οἷς ἄνευ σιδήρου δρυμὸν ἐκέλευσε κείρειν.
καὶ μέχρι πολλοῦ κατέσχε τοὺς ἄνδρας ἐν τοῖς ἀγροῖς
θητῶν ἔργα καὶ θεραπόντων ὑπηρετοῦντας.
</p>
</div3>
<div3 type="section" n="4">
<p>
<milestone unit="altref" n="16"/> τοσαύτῃ
δὲ αὐθαδείᾳ πρὸ τῆς ἐξόδου χρησάμενος ἔτι
βαρύτερος ἐφάνη τοῖς κατʼ αὐτὴν τὴν στρατείαν ἐπιτελεσθεῖσι
καὶ παρέσχε τῇ βουλῇ καὶ τῷ δήμῳ μίσους
ἀφορμὰς δικαίου. τὸν γὰρ ὑπατεύσαντα τῷ πρόσθεν
ἐνιαυτῷ καὶ νικήσαντα Σαυνιτῶν τοὺς καλουμένους
<milestone unit="reiskpage" n="2334"/>
Πέντρους Φάβιον τῆς βουλῆς ψηφισαμένης μένειν ἐπὶ
τοῦ στρατοπέδου, καὶ τὴν ἀνθύπατον ἀρχὴν ἔχοντα
<pb id="v.4p.287"/>
πρὸς <add>ταύτην</add> τὴν μερίδα τῶν Σαυνιτῶν πολεμεῖν,
γράμματα πέμπων ἐκχωρεῖν ἐκ τῆς Σαυνίτιδος ἐκέλευσεν,
ὡς αὐτῷ μόνῳ τῆς ἡγεμονίας προσηκούσης.
</p>
</div3>
<div3 type="section" n="5">
<p> καὶ
πρὸς τοὺς ἀποσταλέντας ὑπὸ τῶν συνέδρων πρέσβεις
ἀξιοῦντας μὴ κωλύειν τὸν ἀνθύπατον ἐπὶ τοῦ στρατοπέδου 
μένειν μηδʼ ἀντιπράττειν τοῖς ἐψηφισμένοις
ὑφʼ ἑαυτῶν, ὑπερηφάνους καὶ τυραννικὰς ἔδωκεν ἀποκρίσεις,
οὐ τὴν βουλὴν ἄρχειν ἑαυτοῦ φήσας, ἕως
ἐστὶν ὕπατος, ἀλλʼ αὐτὸν τῆς βουλῆς.
</p>
</div3>
<div3 type="section" n="6">
<p>ἀπολύσας δὲ 
τοὺς πρέσβεις ἐπὶ τὸν Φάβιον ἦγε τὴν στρατιάν, ὡς, 
εἰ μὴ βούλοιτο ἑκὼν παραχωρεῖν τῆς ἀρχῆς, τοῖς ὅπλοις
προσαναγκάσων. καταλαβὼν δὲ τοῦτον Κομινίῳ πόλει
προσκαθήμενον ἐξεπίεσεν ἐκ τοῦ στρατοπέδου κατὰ
πολλὴν ὑπεροψίαν τῶν ἀρχαίων ἐθισμῶν καὶ δεινὴν
ὑπερηφανίαν. Φάβιος μὲν αὐτοῦ εἴξας τῇ μανίᾳ τῆς 
ἡγεμονίας ἐξεχώρησεν. <bibl>Vales.</bibl> ετ συιδας ς. ϝ. Ποστόμιος.
</p>
</div3>
</div2>
<div2 type="chapter" n="5">
<div3 type="section" n="1">
<p>
<milestone unit="reiskpage" n="2335"/>
<milestone unit="altref" n="16.17"/> ὅτι ὁ αὐτὸς Ποστόμιος πρῶτον μὲν
τὸ Κομίνιον ἐκ πολιορκίας παραλαμβάνει χρόνον οὐ
πολὺν ἐν ταῖς προσβολαῖς διατρίψας, ἔπειτα Οὐενουσίαν
πολυάνθρωπον καὶ ἄλλας πόλεις πλείστας ὅσας, 
ἐξ ὧν μύριοι μὲν ἐσφάγησαν, ἑξακισχίλιοι δὲ καὶ
</p>
</div3>
<div3 type="section" n="2">
<p>διακόσιοι τὰ ὅπλα παρέδοσαν. ταῦτα διαπραξάμενος 
οὐχ ὅπως χάριτος ἢ τιμῆς τινος ἠξιώθη παρὰ τῆς
βουλῆς, ἀλλὰ καὶ τὴν προυπάρχουσαν ἀξίωσιν ἀπέβαλεν.
ἀποστελλομένων γὰρ εἰς μίαν τῶν ἁλουσῶν 
ὑπʼ ἐκείνου πόλεων, τὴν καλουμένην Οὐενουσίαν,
δισμυρίων ἐποίκων ἕτεροι τῆς ἀποικίας ᾑρέθησαν ἡγεμόνες·
<pb id="v.4p.288"/>
ὁ δὲ τὴν πόλιν ἐξελὼν καὶ τὴν γνώμην τῆς
ἀποστολῆς τῶν κληρούχων εἰσηγησάμενος οὐδὲ ταύτης
ἄξιος ἐφάνη τῆς τιμῆς.
</p>
</div3>
<div3 type="section" n="3">
<p>
<milestone unit="altref" n="18"/> εἰ μὲν οὖν σώφρονι
λογισμῷ τὰ συμβάντα ἤνεγκε καὶ τὸ χαλεπὸν τοῦ
συνεδρίου λόγων τε καὶ ἔργων χρηστῶν θεραπείαις
ἐπράυνεν, οὐδεμιᾶς <add>ἂν</add> ἔτι συμφορᾶς εἰς ἀτιμίαν
φερούσης ἐπειράθη. νῦν δʼ ἀγανακτῶν καὶ ἀντιχαλεπαίνων
τάς τʼ ὠφελείας ἃς ἔλαβεν ἐκ τῶν πολεμίων
<milestone unit="reiskpage" n="2336"/>
ἁπάσας τοῖς στρατιώταις ἐχαρίσατο, καὶ πρὶν ἀποσταλῆναι
τὸν διάδοχον τῆς ἀρχῆς ἀπέλυσεν ἀπὸ τῶν σημείων
τὰς δυνάμεις, καὶ τελευτῶν ὃν οὔτε ἡ βουλὴ <add>οὔτε ὁ
δῆμος</add> συνεχώρησεν αὐτῷ θρίαμβον ἀπὸ τῆς ἑαυτοῦ γνώμης
κατήγαγεν.
</p>
</div3>
<div3 type="section" n="4">
<p>ἐφʼ οἷς ἅπασιν ἔτι μείζονος ἐξ ἁπάντων
μίσους ἐκκαυθέντος ἅμα τῷ παραδοῦναι τὴν ἀρχὴν τοῖς
μεθʼ ἑαυτὸν ὑπάτοις εἰς δίκην ὑπάγεται δημοσίαν ὑπὸ
δυεῖν δημάρχων. καὶ κατηγορηθεὶς ἐν τῷ δήμῳ πάσαις
ταῖς φυλαῖς κατακρίνεται, τίμημα τῆς εἰσαγγελίας ἐχούσης
χρηματικὸν πέντε μυριάδας ἀργυρίου. <bibl>Vales.</bibl>
</p>
</div3>
</div2>
</div1>
<pb id="v.4p.289"/>
<div1 type="book" n="19">
<div2 type="chapter" n="1">
<div3 type="section" n="1">
<p>
<milestone unit="altref" n="17.1"/> ὅτι Κρότων πόλις ἐν Ἰταλίᾳ ἐστὶ καὶ
Σύβαρις ἀπὸ τοῦ παραρρέοντος ποταμοῦ οὕτως κληθεῖσα.
</p>
</div3>
<div3 type="section" n="2">
<p>ὅτε Λακεδαιμόνιοι Μεσήνην ἐπολέμουν καὶ χῆρος 
ἀνδρῶν ἡ πόλις ἦν, δεομέναις ταῖς γυναιξὶ καὶ μάλιστα 
ταῖς ἐν ἀκμῇ παρθένοις μὴ περιιδεῖν τὰς μὲν ἀγάμους,
τὰς δὲ ἀτέκνους γινομένας ἐπέμποντό τινες ἀεὶ νέοι
παραλλὰξ ἀπὸ τοῦ στρατοπέδου τῆς μίξεως τῶν γυναικῶν
ἕνεκα καὶ συνῄεσαν, αἷς ἐπιτύχοιεν· ἐκ τούτων
γίνονται τῶν ἀδιακρίτων ἐπιμιξιῶν παῖδες, οὓς ἀνδρωθέντας 
οἱ Λακεδαιμόνιοι προεπηλάκιζον τά τε ἄλλα
καὶ Παρθενίας προσηγόρευον.
</p>
</div3>
<div3 type="section" n="3">
<p>
<milestone unit="altref" n="2"/> στάσεως δὲ γενομένης 
ἡττηθέντες οἱ παρθενίαι ἀναχωροῦσιν ἑκόντες
ἐκ τῆς πόλεως καὶ πέμψαντες εἰς Δελφοὺς χρησμὸν
ἔλαβον πλεῖν εἰς Ἰταλίαν, ἐξευρόντας δὲ χωρίον τῆς 
<pb id="v.4p.290"/>
Ἰαπυγίας Σατύριον καὶ ποταμὸν Τάραντα, ἔνθʼ <add>ἂν</add>
ἴδωσι τράγον τῇ θαλάττῃ τέγγοντα τὸ γένειον, ἐκεῖ
</p>
</div3>
<div3 type="section" n="4">
<p>τοὺς βίους ἱδρύσασθαι. πλεύσαντες δὲ τόν τε ποταμὸν
ἐξεῦρον καὶ κατά τινος ἐρινεοῦ πλησίον τῆς
θαλάττης πεφυκότος ἄμπελον ἐθεάσαντο κατακεχυμένην,
ἐξ ἧς τῶν ἐπιτράγων τις καθειμένος ἥπτετο
τῆς θαλάττης. τοῦτον ὑπολαβόντες εἶναι τὸν τράγον,
ὃν προεῖπεν αὐτοῖς ὁ θεὸς ὄψεσθαι τέγγοντα τὸ
γένειον τῇ θαλάττῃ, αὐτοῦ μένοντες ἐπολέμουν Ἰάπυγας,
καὶ ἱδρύονται τὴν ἐπώνυμον τοῦ ποταμοῦ Τάραντος πόλιν. <bibl>Ambr.</bibl>
</p>
</div3>
</div2>
<div2 type="chapter" n="2">
<div3 type="section" n="1">
<p>
<milestone unit="altref" n="17.3"/> Ἀρτιμήδης ὁ Χαλκιδεὺς λόγιον εἶχεν,
ἔνθʼ ἂν εὕρῃ τὸν ἄρρενα ὑπὸ τῆς θηλείας ὀπυιόμενον,
αὐτόθι μένειν καὶ μηκέτι προσωτέρω πλεῖν· πλεύσας
δὲ περὶ τὸ Παλλάντιον τῆς Ἰταλίας καὶ ἰδὼν ἄμπελον
... ἄρρενα δὲ τὸν ἐρινεόν, ὀχείαν δὲ τὴν πρόσφυσιν,
τέλος ἔχειν τὸν χρησμὸν ὑπέλαβε· καὶ τοὺς
κατέχοντας τὸν τόπον βαρβάρους ἐκβαλὼν οἰκεῖ.
</p>
</div3>
<div3 type="section" n="2">
<p>Ῥήγιον ὁ τόπος καλεῖται, εἴθʼ ὅτι σκόπελος ἦν ἀπορρώξ,
εἴθʼ ὅτι κατὰ τοῦτον ἡ γῆ τὸν τόπον ἐρράγη
<pb id="v.4p.291"/>
καὶ διέστησεν ἀπὸ τῆς Ἰταλίας τὴν ἀντικρὺ Σικελίαν,
εἴτε ἀπʼ ἀνδρὸς δυνάστου ταύτην ἔχοντος τὴν προσηγορίαν. <bibl>Ambr.</bibl>
</p>
</div3>
</div2>
<div2 type="chapter" n="3">
<div3 type="section" n="1">
<p>
<milestone unit="altref" n="17.4"/> Λευκίππῳ τῷ Λακεδαιμονίῳ πυνθανομένῳ,
ὅπου πεπρωμένον αὐτῷ εἴη κατοικεῖν καὶ τοῖς 
περὶ αὐτόν, ἔχρησεν ὁ θεὸς πλεῖν μὲν εἰς Ἰταλίαν,
γῆν δὲ οἰκίζειν, εἰς ἣν ἂν καταχθέντες ἡμέραν καὶ
νύκτα μείνωσι· καταχθέντος δὲ τοῦ στόλου περὶ Καλλίπολιν
ἐπίνειόν τι τῶν Ταραντίνων ἀγασθεὶς τοῦ
χωρίου τὴν φύσιν ὁ Λεύκιππος πείθει Ταραντίνους 
συγχωρῆσαί σφισιν ἡμέραν αὐτόθι καὶ νύκτα ἐναυλίσασθαι.
</p>
</div3>
<div3 type="section" n="2">
<p>ὡς δὲ πλείους ἡμέραι διῆλθον, ἀξιούντων 
αὐτοὺς ἀπιέναι τῶν Ταραντίνων οὐ προσεῖχεν αὐτοῖς
τὸν νοῦν ὁ Λεύκιππος, παρʼ ἐκείνων εἰληφέναι λέγων
τὴν γῆν καθʼ ὁμολογίας εἰς ἡμέραν καὶ νύκτα· ἕως 
<add>δʼ</add> ἂν ᾖ τούτων θάτερον, οὐ μεθήσεσθαι τῆς γῆς.
μαθόντες δὴ παρακεκρουσμένους ἑαυτοὺς οἱ Ταραντῖνοι
συγχωροῦσιν αὐτοῖς μένειν. <bibl>Ambr.</bibl>
</p>
</div3>
</div2>
<div2 type="chapter" n="4">
<div3 type="section" n="1">
<p>
<milestone unit="altref" n="17.5"/> ἄκραν τῆς Ἰταλίας Ζεφύριον οἱ Λοκροὶ
κατοικήσαντες Ζεφύριοι ὠνομάσθησαν. 
μένειν αὐτὸν ἐγνώκεσαν ἐφʼ ᾧ ἦν τόπῳ καὶ τὸν
ἐκεῖθεν ῥέοντα πόλεμον ἀνέχειν.
εἰς ὕλας καὶ φάραγγας καὶ τραχῶνας ὀρεινοὺς διεσκεδάσθησαν.
<pb id="v.4p.292"/>
</p>
</div3>
<div3 type="section" n="2">
<p>
<milestone unit="altref" n="6"/> Ταραντῖνός τις ἀνὴρ Αἰνησίας καὶ περὶ πάσας
τὰς ἡδονὰς ἀσελγὴς ἀπὸ τῆς ἀκολάστου καὶ κακῶς δημοσιευθείσης
ἐν παισὶν ὥρας ἐπεκαλεῖτο Θάις.
τὸ πλῆθος ἀνδρολογήσαντες ἀπῄεσαν.
οἱ σπερμολογώτατοι τῶν κατὰ τὴν πόλιν καὶ ἀναγωγότατοι. <bibl>Ambr.</bibl>
</p>
</div3>
</div2>
<div2 type="chapter" n="5">
<div3 type="section" n="1">
<p>
<milestone unit="altref" n="17.7"/> ὅτι Ποστόμιος πρέσβυς ἐστάλη πρὸς
<milestone unit="reiskpage" n="2339"/>
Ταραντίνους· καί τινα αὐτοῦ διεξιόντος λόγον οὐχ
ὅπως προσεῖχον αὐτῷ τὴν διάνοιαν ἢ λογισμοὺς ἐλάμβανον
οἱ Ταραντῖνοι σωφρόνων ἀνθρώπων καὶ περὶ
πόλεως κινδυνευούσης βουλευομένων, ἀλλʼ εἴ τι μὴ
κατὰ τὸν ἀκριβέστατον τῆς Ἑλληνικῆς διαλέκτου χαρακτῆρα
ὑπʼ αὐτοῦ λέγοιτο παρατηροῦντες ἐγέλων, καὶ
πρὸς τὰς ἀνατάσεις ἐτραχύνοντο καὶ βαρβάρους ἀπεκάλουν
<milestone unit="reiskpage" n="2340"/>
καὶ τελευτῶντες ἐξέβαλλον ἐκ τοῦ θεάτρου.
</p>
</div3>
<div3 type="section" n="2">
<p>ἀπιόντων δʼ αὐτῶν εἷς τῶν ἐφεστηκότων ἐν τῇ παρόδῳ
Ταραντίνων, Φιλωνίδης ὄνομα, σπερμολόγος ἄνθρωπος,
ὃς ἀπὸ τῆς οἰνοφλυγίας, ᾗ παρὰ πάντα τὸν βίον
ἐκέχρητο, προσηγορεύετο Κοτύλη, μεστὸς ὢν ἔτι τῆς
<pb id="v.4p.293"/>
χθιζῆς μέθης, ὡς ἐγγὺς ἦσαν οἱ πρέσβεις, ἀνασυράμενος
<milestone unit="reiskpage" n="2341"/>τὴν περιβολὴν καὶ σχηματίσας ἑαυτὸν ὡς
αἴσχιστον ὀφθῆναι, τὴν οὐδὲ λέγεσθαι πρέπουσαν
ἀκαθαρσίαν κατὰ τῆς ἱερᾶς ἐσθῆτος τοῦ πρεσβευτοῦ
κατεσκέδασε.
</p>
</div3>
<div3 type="section" n="3">
<p>
<milestone unit="altref" n="8"/> γέλωτος δὲ καταρραγέντος ἐξ ὅλου τοῦ θεάτρου 
καὶ συγκροτούντων τὰς χεῖρας τῶν ἀγερωχοτάτων
ἐμβλέψας εἰς τὸν Φιλωνίδην ὁ Ποστόμιος εἶπεν·
δεξόμεθα τὸν οἰωνόν, ὦ σπερμολόγε ἄνθρωπε, ὅτι
καὶ τὰ μὴ αἰτούμενα δίδοτε ἡμῖν. ἔπειτα εἰς τὸν 
ὄχλον ἐπιστραφεὶς καὶ τὴν ὑβρισμένην ἐσθῆτα δεικνύς,
ὡς ἔμαθεν ἔτι πλείονα γινόμενον ἐξ ἁπάντων
<add>τὸν</add> γέλωτα καὶ φωνὰς ἤκουσεν ἐνίων ἐπιχαιρόντων
καὶ τὴν ὕβριν ἐπαινούντων·
</p>
</div3>
<div3 type="section" n="4">
<p>γελᾶτε, ἔφησεν, ἕως 
ἔξεστιν ὑμῖν, ἄνδρες Ταραντῖνοι, γελᾶτε· πολὺν γὰρ 
τὸν μετὰ ταῦτα χρόνον κλαύσετε. ἐκπικρανθέντων δέ
τινων πρὸς τὴν ἀπειλήν· καὶ ἵνα γε μᾶλλον, ἔφησεν,
ἀγανακτήσητε, καὶ τοῦθʼ ὑμῖν λέγομεν, ὅτι πολλῷ τὴν
ἐσθῆτα ταύτην αἵματι ἐκπλυνεῖτε.
</p>
</div3>
<div3 type="section" n="5">
<p>ταῦτα οἱ τῶν Ῥωμαίων
<milestone unit="reiskpage" n="2342"/>πρέσβεις ὑβρισθέντες ὑπὸ τῶν Ταραντίνων ἰδίᾳ 
τε καὶ δημοσίᾳ καὶ ταύτας τὰς φωνὰς ἐπιθεσπίσαντες
ἀπέπλευσαν ἐκ τῆς πόλεως. <bibl>Ursin.</bibl>
</p>
</div3>
</div2>
<div2 type="chapter" n="6">
<div3 type="section" n="1">
<p>
<milestone unit="altref" n="17.9"/> ἄρτι δʼ Αἰμιλίου Βαρβόλα ἐπίκλησιν
τὴν ἀρχὴν παρειληφότος παρῆσαν οἱ σὺν τῷ Ποστομίῳ
<pb id="v.4p.294"/>
πεμφθέντες εἰς τὸν Τάραντα πρές2βεις, ἀπόκρισιν
μὲν οὐδεμίαν φέροντες, τὰς δὲ ὕβρεις ἃς ἦσαν
ὑβρισμένοι πρὸς αὐτῶν διεξιόντες, καὶ τὴν ἐσθῆτα
τοῦ Ποστομίου πίστιν τῶν λόγων παρεχόμενοι. ἀγανακτήσεως
δὲ μεγάλης ἐξ ἁπάντων γενομένης συναγαγόντες
τὴν βουλὴν οἱ περὶ τὸν Αἰμίλιον ὕπατοι τί
χρὴ πράττειν ἐσκόπουν, ἕωθεν ἀρξάμενοι μέχρι δύσεως
ἡλίου· καὶ τοῦτʼ ἐποίησαν ἐφʼ ἡμέρας συχνάς.
</p>
</div3>
<div3 type="section" n="2">
<p>
<milestone unit="altref" n="10"/> ἦν
δʼ ἡ ζήτησις οὐχ ὑπὲρ τοῦ λελύσθαι τὰς περὶ τῆς
εἰρήνης ὁμολογίας ὑπὸ τῶν Ταραντίνων,  —  τοῦτο γὰρ
<milestone unit="reiskpage" n="2343"/>
ἅπαντες ὡμολόγουν  —  ἀλλʼ ὑπὲρ τοῦ χρόνου τῆς ἀποσταλησομένης
ἐπʼ αὐτοὺς στρατιᾶς. ἦσαν γάρ τινες οἱ
παραινοῦντες μήπω τοῦτον ἀναλαμβάνειν τὸν πόλεμον,
ἕως Λευκανοί τʼ ἀφεστήκασι καὶ Βρέττιοι καὶ τῶν
Σαυνιτῶν πολὺ καὶ φιλοπόλεμον ἔθνος, καὶ Τυρρηνία
παρʼ αὐταῖς οὖσα ταῖς θύραις ἔτι ἀχείρωτος ἦν, ἀλλʼ
ὅταν ὑποχείρια γένηται τάδε τὰ ἔθνη, μάλιστα μὲν
ἅπαντα, εἰ δὲ μή γε, τὰ πρὸς ἀνατολὰς καὶ πλησίον
τοῦ Τάραντος κείμενα.
</p>
</div3>
<div3 type="section" n="3">
<p>τοῖς δὲ τἀναντία τούτοις ἐφαίνετο
συμφέρειν μηδὲ τὸν ἐλάχιστον χρόνον ἀναμένειν,
ἀλλʼ ἐπιψηφίζειν τὸν πόλεμον ἤδη. καὶ ἐπεὶ τὰς
γνώμας ἔδει διαριθμεῖσθαι, πλείους ἐφάνησαν οὗτοι
τῶν ἀναβάλλεσθαι τὸν πόλεμον εἰς ἑτέρους καιροὺς
παραινούντων· καὶ ὁ δῆμος ἐπεκύρωσε τὰ δόξαντα τῇ
βουλῇ <del>ζήτει ἐν τῷ περὶ στρατηγημάτων</del>. <bibl>Ursin.</bibl>
<pb id="v.4p.295"/>
</p>
</div3>
</div2>
<div2 type="chapter" n="7">
<div3 type="section" n="1">
<p>
<milestone unit="altref" n="17.11"/> ... φύσιν ἔχουσι τοῖς μὲν διασῶσαι
τὰ ἑαυτῶν ἀγαθὰ βουλομένοις οἱ περὶ τὸν αὐτὸν ἀναστρεφόμενοι
τόπον οἰωνοὶ σχολαιοτέρᾳ τῇ πτήσει πρὸς
ἀγαθοῦ εἶναι συμβόλου, τοῖς δὲ τῶν ἀλλοτρίων ἐφιεμένοις
οἱ τὴν ἐπίτομον καὶ ταχεῖαν ὀρμὴν ἔχοντες εἰς 
τὰ πρόσω· οὗτοι μὲν γὰρ πορισταί τε καὶ θηρευταὶ
τῶν οὐχ ὑπαρχόντων εἰσίν, ἐκεῖνοι δὲ ἐπίσκοποι καὶ
φύλακες τῶν παρόντων. <bibl>Ambr.</bibl>
</p>
</div3>
<div3 type="section" n="2">
<p>
<milestone unit="altref" n="12"/> ἅπασαν τὴν πολεμίαν διεξῄει ἀρούρας τε 
ἀκμαῖον ἤδη τὸ σιτικὸν θέρος ἐχούσας πυρὶ διδοὺς 
καὶ δένδρα καρποφόρα κείρων.
παραπλήσιόν τι πάσχουσιν αἱ δημοκρατούμεναι
πόλεις τοῖς πελάγεσιν· ἐκεῖνά τε γὰρ ὑπὸ τῶν ἀνέμων
ταράττεται φύσιν ἔχοντα ἠρεμεῖν, αὗταί τε ὑπὸ τῶν
δημαγωγῶν κυκῶνται μηδὲν ἐν ἑαυταῖς ἔχουσαι κακόν. <bibl>Ambr.</bibl>
</p>
</div3>
</div2>
<div2 type="chapter" n="8">
<div3 type="section" n="1">
<p>
<milestone unit="altref" n="17.13"/> τῶν Ταραντίνων βουλομένων ἐκ
τῆς Ἠπείρου Πύρρον μετακαλεῖν ἐπὶ τὸν κατὰ Ῥωμαίων
πόλεμον καὶ τοὺς κωλύοντας ἐξελαυνόντων Μέτων
τις καὶ αὐτὸς Ταραντῖνος, ἵνα τύχοι προσοχῆς 
καὶ διδάξειεν αὐτούς, ὅσα μετὰ τῆς βασιλικῆς ἐξουσίας
εἰς πόλιν ἐλευθέραν καὶ τρυφῶσαν εἰσελεύσεται,
συγκαθημένου τοῦ πλήθους παρῆν εἰς τὸ θέατρον
<pb id="v.4p.296"/>
ἐστεφανωμένος ὥσπερ ἐκ συμποσίου, παιδίσκην περιειληφὼς
αὐλητρίδα κωμαστικὰ μέλη προσαυλοῦσαν.
</p>
</div3>
<div3 type="section" n="2">
<p>
<milestone unit="altref" n="14"/> διαλυθείσης δὲ τῆς ἁπάντων σπουδῆς εἰς γέλωτα,
καὶ τῶν μὲν ᾅδειν αὐτὸν κελευόντων, τῶν δὲ ὀρχεῖσθαι
περιβλέψας κύκλῳ καὶ τῇ χειρὶ διασημήνας
ἡσυχίαν αὐτῷ παρασχεῖν, ἐπειδὴ κατέστειλε τὸν θόρυβον·
ἄνδρες, ἔφη, πολῖται, τούτων, ὧν ἐμὲ ποιοῦντα
ὁρᾶτε νῦν, οὐδὲν ὑμῖν ἐξέσται ποιεῖν, ἐὰν βασιλέα
καὶ φρουρὰν εἰς τὴν πόλιν εἰσελθεῖν ἐάσητε.
</p>
</div3>
<div3 type="section" n="3">
<p>ὡς δὲ
κινουμένους καὶ προσέχοντας εἶδε πολλοὺς καὶ κελεύοντας
λέγειν, σώζων ἔτι τὸ προσποίημα τῆς κραιπάλης
τὰ συμβησόμενα αὐτοῖς ἠριθμεῖτο κακά· ἔτι δὲ
αὐτοῦ λέγοντος οἱ τῶν κακῶν αἴτιοι συλλαβόντες αὐτὸν
κατὰ κεφαλῆς ἐξωθοῦσιν ἐκ τοῦ θεάτρου. <bibl>Ambr.</bibl>
</p>
</div3>
</div2>
<div2 type="chapter" n="9">
<div3 type="section" n="1">
<p>
<milestone unit="altref" n="17.15"/> βασιλεὺς Ἠπειρωτῶν Πύρρος, βασιλέως
Αἰακίδου, Ποπλίῳ Οὐαλερίῳ τῷ Ῥωμαίων
ὑπάτῳ χαίρειν. πεπύσθαι μὲν εἰκός σε παρʼ ἑτέρων,
ὅτι πάρειμι μετὰ τῆς δυνάμεως Ταραντίνοις τε καὶ
τοῖς ἄλλοις Ἰταλιώταις ἐπικαλεσαμένοις βοηθήσων· καὶ
μηδὲ ταῦτα ἀγνοεῖν, τίνων τε ἀνδρῶν ἀπόγονός εἰμι
καὶ τίνας αὐτὸς ἀποδέδειγμαι πράξεις καὶ πόσην δύναμιν
ἐπάγομαι καὶ ὡς τὰ πολέμια ἀγαθήν.
</p>
</div3>
<div3 type="section" n="2">
<p>οἰόμενος
δή σε τούτων ἕκαστον ἐπιλογιζόμενον μὴ περιμένειν,
ἕως ἔργῳ καὶ πείρᾳ μάθῃς τὴν κατὰ τοὺς ἀγῶνας
<pb id="v.4p.297"/>
ἡμῶν ἀρετήν, ἀλλʼ ἀποστάντα τῶν ὅπλων χωρεῖν ἐπὶ
τοὺς λόγους, συμβουλεύω τε σοι, περὶ ὧν ὁ Ῥωμαίων
δῆμος διαφέρεται πρὸς Ταραντίνους ἢ Λευκανοὺς ἢ
Σαυνίτας ἐμοὶ τὴν διάγνωσιν ἐπιτρέπειν  —  διαιτήσω
γὰρ ἀπὸ παντὸς τοῦ δικαίου τὰ διάφορα  —  καὶ παρέξω 
τοὺς ἐμαυτοῦ φίλους ἁπάσας τὰς βλάβας ἀποτίνοντας,
</p>
</div3>
<div3 type="section" n="3">
<p>ἃς ἂν αὐτῶν ἐγὼ καταγνῶ.
<milestone unit="altref" n="16"/> ὀρθῶς δὲ 
ποιήσετε καὶ ὑμεῖς βεβαιωτὰς παρασχόντες ὑπὲρ ὧν
ἂν ἐκείνων τινὲς ἐπικαλῶσιν, ὅτι τὰ κριθέντα ὑπʼ ἐμοῦ
φυλάξετε κύρια. ταῦτα ποιοῦσι μὲν ὑμῖν εἰρήνην 
ἐπαγγέλλομαι παρέξειν καὶ φίλος ἔσεσθαι καὶ ἐφʼ οὓς
ἄν με παρακαλῆτε πολέμους προθύμως βοηθήσειν,
</p>
</div3>
<div3 type="section" n="4">
<p> μὴ
ποιοῦσι δʼ οὐκ ἂν ἐπιτρέψαιμι χώραν συμμάχων ἀνσδρῶν
ἐξερημοῦν καὶ πόλεις Ἑλληνίδας ἀναρπάζειν καὶ
σώματα ἐλεύθερα λαφυροπωλεῖν, ἀλλὰ κωλύσω τοῖς 
ὅπλοις, ἵνα παύσησθε ἤδη ποτὲ ἄγοντες καὶ φέροντες
ὅλην Ἰταλίαν καὶ πᾶσιν ἀνθρώποις ὡς δούλοις ἐντρυφῶντες.
ἐκδέξομαι δὲ τὰς σὰς ἀποκρίσεις μέχρι δεκάτης
ἡμέρας· περαιτέρω γὰρ οὐκ ἂν ἔτι δυναίμην. <bibl>Ambr.</bibl>
</p>
</div3>
</div2>
<div2 type="chapter" n="10">
<div3 type="section" n="1">
<p>
<milestone unit="altref" n="17.17"/> πρὸς ταῦτα ὁ Ῥωμαίων ὕπατος ἀντιγράφει 
τήν τε αὐθάδειαν τοῦ ἀνδρὸς ἐπιρραπίζων
καὶ τὸ φρόνημα τῆς Ῥωμαίων πόλεως ἐνδεικνύμενος·
Πόπλιος Οὐαλέριος Λαβίνιος, στρατηγὸς ὕπατος Ῥωμαίων,
</p>
</div3>
<div3 type="section" n="2">
<p>βασιλεῖ Πύρρῳ χαίρειν. ἀνδρὸς ἔργον εἶναί 
<pb id="v.4p.298"/>
μοι δοκεῖ σώφρονος ἀπειλητικὰς πέμπειν ἐπιστολὰς
πρὸς τοὺς ὑπηκόους· ὧν δʼ οὔτε τὴν δύναμιν ἐξήτακεν
οὔτε τὰς ἀρετὰς ἐπέγνωκε, τούτων ὡς φαύλων καὶ
μηδενὸς ἀξίων καταφρονεῖν, ἀνοήτου μοι φαίνεται
τρόπου τεκμήριον εἶναι καὶ τὸ διάφορον οὐκ ἐπισταμένου.
</p>
</div3>
<div3 type="section" n="3">
<p>ἡμεῖς δὲ οὐ τοῖς λόγοις τιμωρεῖσθαι τοὺς
ἐχθροὺς εἰώθαμεν, ἀλλὰ τοῖς ἔργοις, καὶ οὔτε δικαστὴν
ποιούμεθά σε περὶ ὧν Ταραντίνοις ἢ Σαυνίταις
ἢ τοῖς ἄλλοις πολεμίοις ἐγκαλοῦμεν οὔτʼ ἐγγυητὴν
λαμβάνομεν ἐκτίσματος οὐδενός, ἀλλὰ τοῖς ἡμῶν αὐτῶν
ὅπλοις τὸν ἀγῶνα κρινοῦμεν καὶ τὰς τιμωρίας,
ὡς ἂν αὐτοὶ θέλωμεν, ἀναπράξομεν. ταῦτα δὴ προειδὼς
ἀνταγωνιστὴν ἡμῖν παρασκεύαζε σαυτόν, ἀλλὰ
</p>
</div3>
<div3 type="section" n="4">
<p>μὴ δικαστήν.
<milestone unit="altref" n="18"/> καὶ περὶ ὧν ἡμᾶς αὐτὸς ἀδικεῖς
οὕστινας ἐγγυητὰς ἐκτισμάτων παρέξεις σκόπει· μὴ
Ταραντίνους ἀναδέχου μηδὲ τοὺς πολεμίους τὰ δίκαια
ὑφέξειν. εἰ δʼ ἐκ παντὸς τρόπου πόλεμον αἴρεσθαι
πρὸς ἡμᾶς διέγνωκας, ἴσθι σοι ταὐτὸ συμβησόμενον,
ὃ πᾶσι συμβαίνειν ἀνάγκη τοῖς μάχεσθαι βουλομένοις,
</p>
</div3>
<div3 type="section" n="5">
<p> πρὶν ἐξετάσαι πρὸς οὓς ποιήσονται τὴν μάχην. ταῦτα
ἐνθυμούμενος, εἴ τινος δέῃ τῶν ἡμετέρων, ἀποθέμενος
τὰς ἀπειλὰς καὶ τὸ βασιλικὸν αὔχημα καταβαλὼν ἴθι
πρὸς τὴν βουλὴν καὶ δίδασκε καὶ πεῖθε τοὺς συνέδρους,
ὡς οὐδενὸς ἀτυχήσων οὔτε τῶν δικαίων οὔτε
τῶν εὐγνωμόνων. <bibl>Ambr.</bibl>
</p>
</div3>
</div2>
<div2 type="chapter" n="11">
<div3 type="section" n="1">
<p>
<milestone unit="altref" n="18.1"/> Λαβίνιος ὁ Ῥωμαίων ὕπατος κατάσκοπον
τοῦ Πύρρου συλλαβὼν καθοπλίσας τὴν στρατιὰν
<pb id="v.4p.299"/>
πᾶσαν καὶ εἰς τάξιν καταστήσας, ὡς ἐπέδειξε τῷ
κατασκόπῳ, φράζειν ἐκέλευσε πρὸς τὸν ἀποστείλαντα
πᾶσαν τὴν ἀλήθειαν, καὶ πρὸς οἷς ἐθεάσατο λέγειν,
ὅτι Λαβίνιος ὁ Ῥωμαίων ὕπατος αὐτὸν παρακαλεῖ μὴ
λάθρα πέμπειν ἑτέρους ἔτι τοὺς κατασκεψομένους, ἀλλʼ 
αὐτὸν ἐλθόντα φανερῶς ἰδεῖν τε καὶ μαθεῖν τὴν Ῥωμαίων
δύναμιν. <bibl>Ambr.</bibl>
</p>
</div3>
</div2>
<div2 type="chapter" n="12">
<div3 type="section" n="1">
<p>
<milestone unit="altref" n="18.2"/> ἀνήρ τις Ὀβλάκος ὄνομα, Οὐλσίνιος
ἐπίκλησιν, τοῦ Φερεντανῶν ἔθνους ἡγεμών, ὁρῶν τὸν
Πύρρον οὐ μίαν ἔχοντα στάσιν, ἀλλὰ πᾶσι τοῖς μαχομένοις 
ὀξέως ἐπιφαινόμενον, προσεῖχεν ἐκείνῳ μόνῳ
τὸν νοῦν, καὶ ὅποι παριππεύοι τὸν ἴδιον ἀντιπαρῆγεν
ἵππον·
</p>
</div3>
<div3 type="section" n="2">
<p>καί τις ἰδὼν αὐτὸν τῶν μετὰ τοῦ βασιλέως, 
Λεοννᾶτος Λεοφάντου Μακεδών, ὑποπτεύει τε καὶ
δείξας τῷ Πύρρῳ λέγει· τοῦτον τὸν ἄνδρα φυλάττου, 
βασιλεῦ· πολεμιστὴς γὰρ ἄκρος ταὶ οὐκ ἐφʼ ἑνὸς ἑστηκὼς
τόπου μάχεται, σὲ δὲ παρατηρεῖ καὶ τέτακεν ἐπὶ
</p>
</div3>
<div3 type="section" n="3">
<p>σοὶ τὸν νοῦν.
<milestone unit="altref" n="3"/> τοῦ δὲ βασιλέως λέγοντος· τί δʼ 
ἄν με δράσειεν εἷς ὢν τοσούτους ἔχοντα περὶ ἐμαυτόν;
καί τι καὶ νεανιευομένου περὶ τῆς ἑαυτοῦ ῥώμης, 
ὡς εἰ καὶ συνέλθοι πρὸς ἕνα μόνος οὐκ ἄπεισιν ὀπίσω
χαίρων, λαβὼν ὃν ἀνέμενε καιρὸν ὁ Φερεντανὸς Ὀβλάκος
ἐλαύνει σὺν τοῖς περὶ αὐτὸν εἰς μέσην τὴν βασιλικὴν
ἴλην· διακόψας δὲ τὸ στίφος τῶν πέριξ ἱππέων
ἐπʼ αὐτὸν ἐφέρετο τὸν βασιλέα, διαλαβὼν ἀμφοτέραις 
<pb id="v.4p.300"/>
</p>
</div3>
<div3 type="section" n="4">
<p>ταῖς χερσὶ τὸ δόρυ· κατὰ τὸν αὐτὸν δὲ χρόνον ὁ μὲν
Λεοννᾶτος, ὁ προειπὼν τῷ Πύρρῳ φυλάττεσθαι τὸν
ἄνδρα, μικρὸν ἐκνεύσας εἰς τὰ πλάγια τὸν ἵππον
αὐτοῦ παίει τῷ ξυστῷ διὰ τῆς λαγόνος, ὁ δὲ Φερεντανὸς
ἤδη καταφερόμενος τὸν τοῦ βασιλέως διὰ τοῦ
στήθους ἐλαύνει, καὶ συγκαταπίπτουσι τοῖς ἵπποις
ἀμφότεροι.
</p>
</div3>
<div3 type="section" n="5">
<p>
<milestone unit="altref" n="4"/> τὸν μὲν οὖν βασιλέα τῶν σωματοφυλάκων
ὁ πιστότατος ἐπὶ τὸν ἴδιον ἵππον ἀναβιβάσας
ἐξελαύνει, τὸν δὲ Ὀβλάκον μέχρι πολλοῦ διαγωνισάμενον,
ἔπειτα ὑπὸ πλήθους τῶν τραυμάτων καταπονηθέντα,
τῶν ἑταίρων τινὲς ἀράμενοι μεγάλου περὶ
</p>
</div3>
<div3 type="section" n="6">
<p>τὸν νεκρὸν ἀγῶνος γενομένου διακομίζουσιν. ἐκ τότε
δὲ ὁ βασιλεύς, ἵνα μὴ διάσημος εἴη τοῖς πολεμίοις,
τὴν μὲν ἰδίαν χλαμύδα, ἣν ἐν ταῖς μάχαις εἰώθει
φορεῖν, ἁλουργῆ τε οὖσαν καὶ χρυσόπαστον, καὶ τὸν
ὁπλισμὸν πολυτελέστερον ὄντα τῶν ἄλλων τῆς τε ὕλης
ἕνεκα καὶ τῆς τέχνης, τὸν πιστότατον τῶν ἑταίρων καὶ
κατὰ τοὺς ἀγῶνας ἀνδρειότατον Μεγακλῆν ἐκέλευσεν
ἐνδῦναι, τὴν δὲ φαιὰν ἐκείνου χλαμύδα καὶ τὸν θώρακα
καὶ τὴν ἐπὶ τῇ κεφαλῇ καυσίαν αὐτὸς ἔλαβεν·
ὅπερ αἴτιον αὐτῷ τῆς σωτηρίας ἔδοξε γενέσθαι. <bibl>Ambr.</bibl>
</p>
</div3>
</div2>
<div2 type="chapter" n="13">
<div3 type="section" n="1">
<p>
<milestone unit="altref" n="18.5"/> ὅτι Πύρρου τοῦ Ἠπειρωτῶν βασιλέως
ἐπὶ τὴν Ῥώμην στρατιὰν ἐξαγαγόντος ἐβουλεύσαντο
πρεσβευτὰς ἀποστεῖλαι τοὺς ἀξιώσοντας Πύρρον
ἀπολυτρῶσαι σφίσι τοὺς αἰχμαλώτους εἴτʼ ἀντιδιαλλαξάμενον
<pb id="v.4p.301"/>
ἑτέρων σωμάτων εἴτʼ ἀργύριον κατʼ ἄνδρα
ὁρίσαντα, καὶ ἀποδεικνύουσι πρέσβεις Γάιον Φαβρίκιον,
ὃς ἐνιαυτῷ τρίτῳ πρότερον ὑπατεύων Σαυνίτας καὶ
Λευκανοὺς καὶ Βρεττίους ἐνίκησε μεγάλαις μάχαις καὶ
τὴν Θουρίων πολιορκίαν ἔλυσε, καὶ Κόιντον Αἰμίλιον 
τὸν συνάρξαντα τῷ Φαβρικίῳ καὶ τὴν ἡγεμονίαν τοῦ
Τυρρηνικοῦ πολέμου σχόντα, καὶ Πόπλιον Κορνήλιον,
ὃς ἐνιαυτῷ τετάρτῳ πρότερον ὑπατεύων Κελτῶν ἔθνος
ὅλον, τοὺς καλουμένους Σένωνας ἐχθίστους Ῥωμαίων
<milestone unit="reiskpage" n="2345"/>ὄντας, πολεμῶν ἅπαντας ἡβηδὸν κατέσφαξεν.
</p>
</div3>
<div3 type="section" n="2">
<p>
<milestone unit="altref" n="6"/> οὗτοι 
πρὸς Πύρρον ἀφικόμενοι καὶ διαλεχθέντες, ὅσα τῇ
τοιαύτῃ χρείᾳ πρόσφορα ἦν, ὡς ἀτέκμαρτον πρᾶγμα
τύχη καὶ ταχεῖαι τῶν πολέμων αἱ τροπαὶ καὶ τῶν συμβησομένων
οὐδὲν ἀνθρώποις προειδέναι ῥᾴδιον, ἐπʼ
ἐκείνῳ τὴν προαίρεσιν ἐποίουν, εἴτʼ ἀργύριον ἀντὶ 
τῶν αἰχμαλώτων ἐβούλετο λαβεῖν εἴτε ἑτέρους αἰχμαλώτους.
</p>
</div3>
<div3 type="section" n="3">
<p>
<milestone unit="altref" n="7"/> Πύρρος δὲ μετὰ τῶν φίλων βουλευσάμενος 
ἀποκρίνεται τάδε αὐτοῖς·
σχέτλιόν τι πρᾶγμα ποιεῖτε, ὦ ἄνδρες Ῥωμαῖοι,
φιλίαν μὲν οὐ βουλόμενοι συνάψαι πρὸς ἐμέ, τοὺς δὲ 
ἁλόντας κατὰ πόλεμον ἀξιοῦντες ἀπολαβεῖν, ἵνα τοῖς
αὐτοῖς τούτοις σώμασιν εἰς τὸν κατʼ ἐμοῦ πόλεμον
ἔχητε χρῆσθαι.
</p>
</div3>
<div3 type="section" n="4">
<p>ἀλλʼ εἰ τὰ κράτιστα βουλεύεσθε πράττειν 
καὶ τὸ κοινῇ συμφέρον ἀμφοτέροις ἡμῖν σκοπεῖτε,
σπεισάμενοι τὸν πόλεμον τὸν πρὸς ἐμὲ καὶ τοὺς ἐμοὺς 
<pb id="v.4p.302"/>
συμμάχους ἀπολάβετε τοὺς ἰδίους προῖκα παρʼ ἐμοῦ
<milestone unit="reiskpage" n="2346"/>
πολίτας τε καὶ συμμάχους ἅπαντας· ἄλλως δʼ οὐκ ἂν
ὑπομείναιμι πολλοὺς καὶ ἀγαθοὺς ὑμῖν προέσθαι. <bibl>Ursin.</bibl>
</p>
</div3>
</div2>
<div2 type="chapter" n="14">
<div3 type="section" n="1">
<p>
<milestone unit="altref" n="18.8"/> ταῦτα μὲν τῶν τριῶν πρεσβευτῶν
παρόντων ἔλεξεν, ἰδίᾳ δὲ τὸν Φαβρίκιον ἀπολαβών·
ἐγὼ σέ, φησίν, ὦ Φαβρίκιε, πυνθάνομαι κράτιστον ἐν
ἡγεμονίαις πολέμων εἶναι κἀν τῷ βίῳ δίκαιον καὶ
σώφρονα καὶ τὰς ἄλλας ἁπάσας ἔχοντα ἀρετάς, χρημάτων
δʼ ἄπορον καὶ καθʼ ἓν τὸ μέρος τοῦτο ἐλασσούμενον
ὑπὸ τῆς τύχης, ὥστε μηδὲν ἄμεινον τῶν πενεστάτων
βουλευτῶν ἐν τοῖς κατὰ τὸν βίον διατελεῖν.
</p>
</div3>
<div3 type="section" n="2">
<p>τοῦτο δὴ τὸ μέρος ἐκπληρῶσαι προθυμούμενος ἕτοιμός
εἰμι διδόναι σοὶ πλῆθος ἀργυρίου καὶ χρυσίου τοσοῦτον,
ὅσον κτησάμενος ἅπαντας ὑπερβαλεῖς πλούτῳ τοὺς
μάλιστα δοκοῦντας Ῥωμαίων εὐπορεῖν· καλὸν νομίσας
ἀνάλωμα καὶ πρέπον ἡγεμόνι τοὺς ἀγαθοὺς ἄνδρας
<milestone unit="reiskpage" n="2347"/>
ἀναξίως τῆς ἀρετῆς διὰ πενίαν πράττοντας εὐεργετεῖν
καὶ βασιλικοῦ πλούτου τοῦτʼ ἀνάθημα καὶ κατασκεύασμα
λαμπρότατον.
</p>
</div3>
<div3 type="section" n="3">
<p>
<milestone unit="altref" n="9"/> μαθὼν δὲ τὴν ἐμὴν προαίρεσιν,
Φαβρίκιε, καὶ πᾶσαν ἀποθέμενος αἰδῶ μέτεχε
τῶν παρʼ ἡμῖν ὑπαρχόντων ἀγαθῶν, ὡς ἐμοῦ μέλλοντος
εἴσεσθαι καὶ μεγάλην σοι χάριν, καὶ μὰ Δίʼ οὐκ
ἐλάττω ... καὶ ξένων τοὺς τιμιωτάτους εἶναι
<pb id="v.4p.303"/>
νόμιζε. ἐμοὶ δʼ ἀντὶ τούτων μήτʼ ἄδικον μήτʼ αἰσχρὰν
πρᾶξιν ὑπηρετήσῃς μηδεμίαν, ἀλλʼ ἐξ ὧν αὐτὸς κρείττων
ἔσῃ καὶ τιμιώτερος ἐν τῇ σεαυτοῦ πατρίδι.
</p>
</div3>
<div3 type="section" n="4">
<p>καὶ 
πρῶτον μὲν ἐπὶ τὰς διαλλαγάς, ὅση δύναμις ἐν σοί,
παρόρμησον τὴν ἄχρι τοῦδε δύσεριν καὶ οὐδὲν τῶν 
μετρίων φρονοῦσαν βουλήν, διδάσκων, ὡς <add>οὐκ</add> ἐπὶ
<milestone unit="reiskpage" n="2348"/>κακῷ τῆς πόλεως ὑμῶν ἀφῖγμαι Ταραντίνοις καὶ τοῖς
ἄλλοις Ἰταλιώταις ὑποσχόμενος βοηθήσειν, οὓς οὔτε
ὅσιον οὔτʼ εὔσχημόν ἐστί μοι παρόντι μετὰ δυνάμεως
καὶ τὴν πρώτην νενικηκότι μάχην ἐγκαταλιπεῖν. καὶ 
πάνυ πολλὰ καὶ ἀναγκαῖα πράγματα κατὰ τοῦτον γενόμενα
τὸν καιρὸν ἐπὶ τὴν ἰδίαν με ἀρχὴν μετακαλεῖ.
</p>
</div3>
<div3 type="section" n="5">
<p>
<milestone unit="altref" n="10"/> πίστεις τε ὑπέχομαι πάσας, ὁπόσαι βεβαιοῦσιν 
ἀνθρώπων ὁμολογίας, καὶ μόνῳ καὶ μετὰ τῶν ἄλλων
πρεσβευτῶν περὶ τῆς οἴκαδε ἀνακομιδῆς %    εἶναι Ῥωμαῖοι
<milestone unit="reiskpage" n="2349"/>ποιήσαιντο φίλοι, ἵνα θαρρῶν πρὸς τοὺς σεαυτοῦ
πολίτας λέγῃς, εἰ δή τισι τὸ τῆς βασιλείας ὄνομα
ὕποπτόν ἐστιν ὡς ἀπατηλὸν ἐν ὁμολογίαις, ἐξ ὧν
ἕτεροί τινες ἐν ὅρκοις καὶ σπονδαῖς παρανομεῖν ἔδοξαν
ὅμοια καὶ περὶ ἐμοῦ τεκμαιρομένοις.
</p>
</div3>
<div3 type="section" n="6">
<p>γενομένης δὲ τῆς 
<pb id="v.4p.304"/>
εἰρήνης ἴθι μετʼ ἐμοῦ σύμβουλός τε ἁπάντων ἐσόμενος
ἐμοὶ καὶ ὑποστράτηγος καὶ τῆς βασιλικῆς εὐτυχίας
μέτοχος. ἐμοί τε γὰρ ἀνδρὸς ἀγαθοῦ καὶ πιστοῦ φίλου
δεῖ, σοί τε χορηγίας βασιλικῆς καὶ πραγμάτων βασιλικῶν·
ἐὰν δὴ συνενέγκωμεν ταῦτʼ εἰς τὸ κοινόν, τὰ
μέγιστα τῶν ἀγαθῶν παρʼ ἀλλήλων ἀποισόμεθα. <bibl>Ursin.</bibl>
</p>
</div3>
</div2>
<div2 type="chapter" n="15">
<div3 type="section" n="1">
<p>
<milestone unit="altref" n="18.11"/> παυσαμένου δʼ αὐτοῦ μικρὸν ἐπισχὼν
ὁ Φαβρίκιος εἶπε· περὶ μὲν τῆς ἀρετῆς, ἥτις
ἐστὶ περὶ ἡμᾶς ἢ κατὰ τὰς κοινὰς πράξεις ἢ κατὰ τὸν
ἴδιον βίον, οὐδὲν ἐμὲ δεῖ ἐπʼ ἐμαυτοῦ λέγειν, ἐπειδὴ
<milestone unit="reiskpage" n="2350"/>
πέπυσαι παρʼ ἑτέρων· οὐδέ γε περὶ τῆς πενίας, ὅτι
μοι γήδιον μικρόν ἐστι κομιδῆ καὶ φαῦλον οἰκίδιον
καὶ οὔτʼ ἀπὸ δανεισμάτων οὔτʼ ἀπʼ ἀνδραπόδων ὁ
βίος· φαίνῃ γὰρ καὶ τούτων ἀκριβῶς ἀκηκοέναι παρʼ
</p>
</div3>
<div3 type="section" n="2">
<p> ἑτέρων.
<milestone unit="altref" n="12"/> περὶ δὲ τοῦ κάκιόν με Ῥωμαίων τινὸς
πράττειν διʼ ἀπορίαν καὶ μηδὲν εἶναί μοι πλέον
ἀσκοῦντι καλοκαγαθίαν, ὅτι τῶν πλουσίων οὐκ εἰμί,
κακῶς ὑπείληφας, εἴτʼ ἀκούσας τινὸς εἴτʼ αὐτὸς εἰκάζων.
ἐμοὶ γὰρ οὐδεμία πώποτε κακοδαιμονίας αἴσθησις
παρὰ τὸ μὴ πολλὰ κεκτῆσθαι γέγονεν οὐδʼ
ἔστιν, οὐδʼ ὠδυράμην τὴν ἐμαυτοῦ τύχην οὔτʼ ἐν τοῖς
κοινοῖς πράγμασιν οὔτʼ ἐν τοῖς ἰδίοις.
</p>
</div3>
<div3 type="section" n="3">
<p>
<milestone unit="altref" n="13"/> τί γὰρ
καὶ παθὼν ἐγκαλοίην ἂν αὐτῇ; πότερον, ὅτι μοι τῶν
καλῶν καὶ περιμαχήτων, ἐφʼ οἷς ἅπασα φύσις ἐσπούδακεν
εὐγενής, οὐδενὸς ἐξεγένετο παρὰ τῆς πατρίδος
<milestone unit="reiskpage" n="2351"/>
μεταλαβεῖν διὰ πενίαν; ὃς ἄρχω τε τὰς μεγίστας
<pb id="v.4p.305"/>
ἀρχὰς καὶ πρεσβεύω τὰς ἐπιφανεστάτας πρεσβείας καὶ
σεβασμοὺς ἱερῶν πιστεύομαι τοὺς ἁγιωτάτους καὶ γνώμην
ἀγορεύειν ἀξιούμενος περὶ τῶν ἀναγκαιοτάτων
καλοῦμαι ἐν ᾧ προσήκει με τόπῳ, ἐπαινοῦμαί τε καὶ
ζηλοῦμαι καὶ οὐδενὸς δεύτερός εἰμι τῶν μέγιστα δυναμένων 
καὶ παράδειγμα τοῖς ἄλλοις εἶναι δοκῶ καλοκαγαθίας,
οὐδὲν ἐκ τῆς ἐμῆς οὐσίας εἰς ταῦτα δαπανῶν,
</p>
</div3>
<div3 type="section" n="4">
<p>ὥσπερ οὐδὲ τῶν ἄλλων οὐδείς.
<milestone unit="altref" n="14"/> οὐ γὰρ 
ἐνοχλεῖ τοῖς ἑκάστου βίοις ἡ πόλις ἡ Ῥωμαίων ὥσπερ
τινὲς ἕτεραι, ἐν αἷς ὁ κοινὸς μὲν πλοῦτος ὀλίγος ἐστίν, 
ὁ δὲ τῶν ἰδιωτῶν πολύς, ἀλλʼ αὐτὴ παρέχει τοῖς πρὸς
<milestone unit="reiskpage" n="2352"/>τὰ κοινὰ προσιοῦσιν ἅπαντα, ὅσων δέονται, λαμπρὰς
καὶ μεγαλοπρεπεῖς ὑποτιθεῖσα χορηγίας· ὥστε μηδὲν
ἀτιμότερον εἶναι τὸν πενέστατον τοῦ πλουσιωτάτου
κατὰ τὴν ἐπαξίωσιν τῶν καλῶν, ἀλλὰ πάντας εἶναι 
Ῥωμαίους, ὅσοι ἂν ὦσι διὰ καλοκαγαθίαν τούτων ἄξιοι
τῶν τιμῶν, ἀλλήλοις ἴσους.
</p>
</div3>
<div3 type="section" n="5">
<p>ὁπότε δὲ πενόμενος οὐδὲν 
παρὰ τοῦτʼ ἔλαττον ἔχω τῶν πολλὰ κεκτημένων,
τί παθὼν ἂν κατηγόρησα τῆς τύχης, ὅτι οὐχ ὑμῖν
<add>ὅμοιον ἐμὲ</add> ἐποίησε τοῖς βασιλεῦσιν, οἷς ὁ πολὺς θησαυρίζεται 
χρυσός; ἀλλὰ μὴν ἔν γε τοῖς ἰδίοις τοσοῦτον
ἀπέχω κακοδαιμονίας, ὥστʼ ἐν ὀλίγοις πάνυ τῶν
<pb id="v.4p.306"/>
μακαρίων ἐμαυτὸν εἶναι δοκῶ παρὰ τοὺς πλουσίους
ἐξετάζων, καὶ ἐπὶ τούτῳ μέγιστον φρονῶ,
<milestone unit="altref" n="15"/> ἐπειδὴ
τὰ μὲν ἀναγκαῖα τὸ λυπρὸν ἀπόχρη μοι γήδιον φιλεργοῦντι
καὶ ταμιευομένῳ παρέχειν,
</p>
</div3>
<div3 type="section" n="6">
<p> τὰ δʼ ἔξω τῶν ἀναγκαίων
οὐ βιάζεται ζητεῖν ἡ φύσις, ἀλλὰ καὶ τροφὴ
πᾶσα ἡδεῖά μοι, ἣν ἂν ὁ λιμὸς σκευάσῃ, καὶ ποτὸν
<milestone unit="reiskpage" n="2353"/>
ἅπαν γλυκύ, ὅταν ἡ δίψα πορίσῃ, καὶ ὕπνος μαλθακός,
ὅταν ἡγήσηται κόπος, ἐσθής τε ἡ παρέχουσα μὴ ῥιγοῦν
αὐταρκεστάτη, καὶ σκεῦος ὅ τι ἂν εὐτελέστατον τῶν
δυναμένων τὰς αὐτὰς παρέχειν χρείας οἰκειότατον.
</p>
</div3>
<div3 type="section" n="7">
<p>ὥστʼ οὐδὲ κατὰ τοῦτο δίκαιος εἴην ἂν τῆς τύχης κατηγορεῖν,
ἥ μοι τοσαύτην παρέσχεν οὐσίαν, ὅσην ἡ
φύσις ἐβούλετο ἔχειν· τῶν δʼ ὑπερβαλλόντων οὔτε πόθον
ἐνέφυσεν οὔτʼ εὐπορίαν ἔδωκεν. <bibl>Ursin.</bibl>
</p>
</div3>
</div2>
<div2 type="chapter" n="16">
<div3 type="section" n="1">
<p>
<milestone unit="altref" n="18.16"/> νὴ Δίʼ, ἀλλʼ οὐ περίεστί μοι τοῖς
πλησίον ἐπαρκεῖν, οὐδʼ ἐκ περιουσίας ἐπιστήμην ἔδωκέ
μοι ὁ θεὸς ἔχειν οὐδὲ μαντικήν, αἷς ὠφέλουν ἂν τοὺς
<milestone unit="reiskpage" n="2354"/>
δεομένους, οὐδʼ ἄλλα πολλά· ἃ <add>δʼ</add> ἐστὶν ἐν ἐμοί,
τούτων μεταδιδοὺς καὶ πόλει καὶ φίλοις, καὶ ἀφʼ ὧν
δύναμαι ποιεῖν εὖ τινας, ταῦτα <del>τὰ</del> κοινὰ τοῖς δεομένοις
παρέχων, οὐκ ἂν ἡγησαίμην αἴτιον ἐμαυτόν. ταῦτα
δʼ ἐστίν, ἃ σὺ κράτιστα νομίζεις εἶναι καὶ πολλῶν
<pb id="v.4p.307"/>
</p>
</div3>
<div3 type="section" n="2">
<p>χρημάτων αἰτεῖς πρίασθαι.
<milestone unit="altref" n="17"/> εἰ δὲ δὴ καὶ τὰ μάλιστα 
διὰ τὰς εὐεργεσίας τῶν δεομένων τὸ πολλὰ
κεκτῆσθαι χρήματα μεγάλης ἦν σπουδῆς καὶ φιλοτιμίας
ἄξιον, καὶ μακαριωτάτους ὑπῆρχεν εἶναι τοὺς πλουσιωτάτους,
<milestone unit="reiskpage" n="2355"/>ὡς τοῖς βασιλεῦσιν ὑμῖν δοκεῖ, πότερος ἦν 
μοι τρόπος εὐπορίας κρείττων; ἀφʼ ὧν σύ μοι νῦν
μεταδίδως αἰσχρῶς ἢ ἀφʼ ὧν αὐτὸς ἐκτησάμην καλῶς
πρότερον;
</p>
</div3>
<div3 type="section" n="3">
<p>παρέσχε γάρ μοι τὰ πολιτικὰ πράγματα χρηματισμῶν 
ἀφορμὰς δικαίας, πολλάκις μὲν καὶ πρότερον,
μάλιστα δʼ, <add>ἐπεὶ</add> ἐπὶ Σαυνίτας καὶ Λευκανοὺς <add>καὶ</add> 
Βρεττίους στρατιὰν ἄγων ἐστάλην τετάρτῳ πρότερον
ἐνιαυτῷ τὴν ὕπατον ἀρχὴν ἔχων, καὶ πολλὴν μὲν
χώραν ἐλεηλάτησα, πολλαῖς δὲ μάχαις τοὺς ἀντιταξαμένους
ἐνίκησα, πολλὰς δὲ καὶ εὐδαίμονας πόλεις κατὰ
κράτος ἑλὼν ἐξεπόρθησα, ἐξ ὧν τὴν στρατιὰν ἅπασαν 
ἐπλούτισα, καὶ τὰς εἰσφορὰς τοῖς ἰδιώταις, ἃς εἰς τὸν
πόλεμον προεισήνεγκαν, ἀπέδωκα, καὶ τετρακόσια τάλαντα
<milestone unit="reiskpage" n="2356"/>μετὰ τὸν θρίαμβον εἰς τὸ ταμιεῖον εἰσήνεγκα.
</p>
</div3>
<div3 type="section" n="4">
<p>
<milestone unit="altref" n="18"/> ἔπειτʼ ἐκείνων τῶν δορικτήτων ἐξόν μοι λαβεῖν 
ὁπόσʼ <add>ἂν</add> ἐβουλόμην οὐ λαβών, ἀλλὰ καὶ τὸν ἐκ τοῦ 
δικαίου πλοῦτον ὑπεριδὼν ἕνεκα δόξης, ὡς Οὐαλέριος
Ποπλικόλας ἐποίησε καὶ ἄλλοι πλεῖστοι πρὸς τούτῳ
<pb id="v.4p.308"/>
συχνοί, διʼ οὓς ἡ πόλις ἡμῶν τηλικαύτη γέγονε, τὰς
<milestone unit="reiskpage" n="2357"/>
παρὰ σοῦ δέξομαι δωρεὰς καὶ ἀντὶ τῆς κρείττονος εὐπορίας
ἀλλάξομαι τὴν χείρονα; ἐκείνῃ μέν γε τῇ κτήσει
καὶ τὸ μεθʼ ἡδονῆς ποιεῖσθαι τὰς ἀπολαύσεις πρὸς τῷ
καλῶς καὶ δικαίως προσῆν· ταύτης δὲ καὶ τοῦτʼ ἄπεστι.
δανείσματα γάρ ἐστιν, ὅσα προσλαμβάνουσιν ἄνθρωποι
παρʼ ἑτέρων, βαρύνοντα τὴν ψυχὴν ἕως ἂν ἀποδοθῇ,
κἂν ὀνόμασι καλοῖς αὐτὰ κοσμήσῃ τις, φιλανθρωπίας
καλῶν καὶ δωρεὰς ἢ χάριτας.
</p>
</div3>
<div3 type="section" n="5">
<p>
<milestone unit="altref" n="19"/> φέρε, ἐὰν δὴ μανεὶς
<milestone unit="reiskpage" n="2358"/>
δέξωμαι χρυσόν, ὃν δίδως μοι, καὶ τοῦθʼ ἅπασι
Ῥωμαίοις γένηται φανερόν, ἔπειθʼ οἱ τὴν ἀνυπεύθυνον
ἔχοντες ἀρχήν, οὓς ἡμεῖς τιμητὰς καλοῦμεν, οἷς ἀποδέδοται
τοὺς ἁπάντων Ῥωμαίων ἐξετάζειν βίους καὶ
τοὺς ἐκβαίνοντας ἐκ τῶν πατρίων ἐθῶν ζημιοῦν, καλέσαντές
με λόγον ἀποδοῦναι κελεύσωσι τῆς δωροδοκίας,
ἁπάντων παρόντων ταῦτα προφερόμενοι. <bibl>Ursin.</bibl> ετ
308, 11  —  16 <bibl>Ambr.</bibl>
</p>
</div3>
</div2>
<div2 type="chapter" n="17">
<div3 type="section" n="1">
<p>
<milestone unit="altref" n="18.20"/> ἐπέμψαμέν σε, ὦ Φαβρίκιε, πρεσβευτὴν
σὺν ἑτέροις δυσὶν ὑπατικοῖς ἀνδράσι πρὸς βασιλέα
Πύρρον ὑπὲρ αἰχμαλώτων λύσεως διαλεξόμενον·
ἥκεις ἀπὸ τῆς πρεσβείας τοὺς μὲν αἰχμαλώτους οὐκ
ἄγων οὐδὲ ἄλλο τῇ πόλει φέρων ἀγαθὸν οὐθέν, αὐτὸς
δὲ βασιλικὰς δωρεὰς εἰληφὼς μόνος τῶν συναποσταλέντων
σοι πρέσβεων, καὶ ἣν ὁ δῆμος ἀπεψηφίσατο
<pb id="v.4p.309"/>
ποιήσασθαι <add>εἰρήνην, ταύτην ποιήσας</add> μόνος, ἐπʼ οὐθενὶ
</p>
</div3>
<div3 type="section" n="2">
<p>τῆς πόλεως ἀγαθῷ· πόθεν γάρ; ἀλλʼ ἵνα προδῷς 
αὐτὴν τῷ βασιλεῖ, καὶ διὰ σοῦ μὲν ἐκεῖνος ἅπασαν
Ἰταλίαν ὑφʼ αὑτῷ ποιήσηται, διʼ ἐκείνου δὲ σὺ τῆς
πατρίδος ἀφέλῃ τὴν ἐλευθερίαν. τοῦτο γάρ ἐστιν, ὃ 
διώκουσιν ἅπαντες οἱ μὴ τὴν ἀληθινήν, ἀλλὰ τὴν
προσποιητὸν ἐπιτηδεύσαντες ἀρετήν, ὅταν εἰς ὄγκον
καὶ μέγεθος πραγμάτων προέλθωσιν.
</p>
</div3>
<div3 type="section" n="3">
<p>
<milestone unit="altref" n="21"/> εἰ δὲ δὴ 
μὴ τὸ πρεσβύτερον ἔχων ἀξίωμα, μηδὲ παρὰ τῶν πολεμίων
τῆς πατρίδος, μηδʼ ἐπὶ προδοσίᾳ καὶ τυραννίδι 
τῶν σεαυτοῦ πολιτῶν ἐδωροδόκεις, ἀλλʼ ἰδιώτης ὢν
καὶ παρʼ ἀνδρὸς συμμάχου καὶ ἐπʼ οὐδενὶ κακῷ τῆς
πόλεως, ἆρʼ οὐ διʼ ἐκεῖνα τῆς μεγάλης ἄξιος εἶ ζημίας,
ὅτι διαφθείρεις μὲν τοὺς νέους πλούτου καὶ τρυφῆς
καὶ πολυτελείας βασιλικῆς ζῆλον εἰς τοὺς βίους εἰσάγων, 
οἷς πολλῆς δεῖ σωφροσύνης, εἰ μέλλει σωθήσεσθαι
τὰ κοινά·
</p>
</div3>
<div3 type="section" n="4">
<p>καταισχύνεις δὲ τοὺς σεαυτοῦ προγόνους, 
ὧν οὐθεὶς ἐξέβη τοὺς πατρίους ἐθισμοὺς οὐδʼ
ἠλλάξατο πλοῦτον αἰσχρὸν ἀντὶ πενίας καλῆς, ἀλλʼ
ἅπαντες ἐπʼ αὐτῆς ἔμειναν τῆς μικρᾶς οὐσίας, ἣν σὺ
</p>
</div3>
<div3 type="section" n="5">
<p>παραλαβὼν ἐλάττονα ἢ κατὰ σεαυτὸν ἡγήσω·
<milestone unit="altref" n="22"/> 
διαφθείρεις δὲ τὴν ἐκ τῶν προτέρων ἐπιτηδευμάτων
γενομένην σοι δόξαν, ὡς ἐγκρατὴς καὶ σώφρων καὶ
πάσης αἰσχρᾶς ἐπιθυμίας κρείττων; ἔπειτα χαιρήσεις
κακὸς ἐξ ἀγαθοῦ γενόμενος, ὅτʼ ἔδει σε, καὶ εἰ πρότερον 
πονηρὸς ἦσθα, πεπαῦσθαι; ἢ τῶν καλῶν τινος
<pb id="v.4p.310"/>
ἔτι μεθέξεις τῶν ὀφειλομένων τοῖς ἀγαθοῖς, ἀλλʼ οὐκ
ἄπει μάλιστα μὲν ἐκ τῆς πόλεως, εἰ δὲ μή γʼ ἐκ τῆς ἀγορᾶς; <bibl>Ambr.</bibl>
</p>
</div3>
</div2>
<div2 type="chapter" n="18">
<div3 type="section" n="1">
<p>
ἂν ταῦτα λέγοντες ἐκγράψωσί με τῆς βουλῆς
καὶ μεταγάγωσιν εἰς τὰς τῶν ἀτίμων φυλάς, τί
πρὸς αὐτοὺς ἕξω λέγειν δίκαιον ἢ ποιεῖν; τίνα τὸν
μετὰ ταῦτα βίον ζήσομαι τηλικαύτῃ περιπεσὼν ἀτιμίᾳ
</p>
</div3>
<div3 type="section" n="2">
<p>καὶ τοὺς ἐξ ἐμαυτοῦ πάντας περιλαβών;
<milestone unit="altref" n="23"/> σοὶ δὲ
αὐτῷ τί χρήσιμος ἔτι φανήσομαι τὸ δύνασθαί τι καὶ
τιμᾶσθαι παρὰ τοῖς πολίταις ἀποβαλών, διʼ ἃ νῦν
ἐσπούδακας περὶ ἐμοῦ; λείπεται δὴ τὸν οὐδεμίαν ἔτι
χώραν ἐν τῇ πατρίδι κατέχειν δυνάμενον ἀπιέναι πανοικεσίᾳ,
τὰς ἀσχήμονας αὑτοῦ καταγνόντα φυγάς.
</p>
</div3>
<div3 type="section" n="3">
<p>ἔπειτα ποῦ τὸν λοιπὸν ἔσομαι χρόνον; ἢ τίς ὑποδέξεταί
με τόπος ἀπαρρησίαστον γενόμενον ὥσπερ εἰκός;
ἡ σὴ βασιλεία, νὴ Δία, καὶ παρέξεις μοι σὺ τὴν τυραννικὴν
ἅπασαν εὐδαιμονίαν; καὶ τί μοι τηλικοῦτο
δώσεις ἀγαθόν, ὅσον ἀφελεῖ τὸ πάντων τιμιώτατον
κτημάτων ἀφελόμενος, τὴν ἐλευθερίαν;
</p>
</div3>
<div3 type="section" n="4">
<p>
<milestone unit="altref" n="24"/> πῶς δʼ ἂν
ὑπομεῖναι δυναίμην ἐγὼ τοῦ βίου μεταβολὴν ὀψὲ δουλεύειν
διδασκόμενος; ὅπου γὰρ οἱ γεννηθέντες ἐν βασιλείαις
καὶ τυραννίσιν, ὅταν εὐγενῶς ἔχωσι, τῆς
ἐλευθερίας γλίχονται καὶ πάνθʼ ἡγοῦνται τἀγαθὰ ταύτης
ἐλάττω, ἦ που οἱ ἐν ἐλευθέρᾳ καὶ ἑτέρων ἄρχειν
μαθούσῃ πόλει βιώσαντες πρᾴως οἴσουσι τὴν ἐκ τῶν
κρειττόνων ἐπὶ τὰ χείρω μεταβολήν, ἐξ ἐλευθέρων
<pb id="v.4p.311"/>
ὑπομείναντες δοῦλοι γενέσθαι, ἵνα λαμπρὰς παρατιθῶνται
καθʼ ἡμέραν τραπέζας καὶ πολλοὺς θεράποντας
περιάγωνται καὶ γυναικῶν καὶ παίδων εὐπρεπῶν
ἀφειδεῖς ἀπολαύσεις λαμβάνωσιν, ὥσπερ ἐν τούτοις
τῆς ἀνθρωπίνης εὐδαιμονίας κειμένης, ἀλλʼ οὐκ ἐν 
ἀρετῇ;
</p>
</div3>
<div3 type="section" n="5">
<p>
<milestone unit="altref" n="25"/> αὐτῶν δὲ τούτων, ἵνα συγχωρήσῃ τις 
αὐτὰ πολλῆς εἶναι σπουδῆς ἄξια, τίς γένοιτʼ ἂν ἱλαρὰ
χρῆσις οὐκ ἔχουσα τὸ βέβαιον; ἐφʼ ὑμῖν γάρ ἐστι τοῖς
παρέχουσι τὰς ἡδονὰς ταύτας, ὅταν αὐτοὶ θέλητε, πάλιν
αὐτὰς ἀφαιρεῖσθαι. ἐῶ γὰρ λέγειν τοὺς φθόνους, 
τὰς διαβολάς, τὸ μηδένα χρόνον ἄνευ κινδύνου καὶ
φόβου ζῆν, τἆλλα πολλά, ὅσα φέρει χαλεπὰ καὶ οὐκ
ἄξια γενναίου φρονήματος ὁ παρὰ τοῖς βασιλεῦσι βίος.
</p>
</div3>
<div3 type="section" n="6">
<p>μὴ τοσαύτη μανία κατάσχοι Φαβρίκιον, ὥστε τὴν περιβόητον 
καταλιπόντα Ῥώμην τὸν ἐν Ἠπείρῳ προελέσθαι 
βίον, καὶ ἐξὸν ἡγεμόνος ἡγεῖσθαι πόλεως ὑφʼ ἑνὸς
ἀνδρὸς ἄρχεσθαι μηθὲν ἴσον τοῖς ἄλλοις φρονοῦντος
καὶ τὰ πρὸς ἡδονὴν ἀκούειν παρὰ πάντων ἐθισθέντος.
</p>
</div3>
<div3 type="section" n="7">
<p>
<milestone unit="altref" n="26"/> ἀλλάξαι μέν γε τὸ φρόνημα καὶ ταπεινὸν ἐμαυτὸν 
ποιῆσαι βουλόμενος, ἵνα μηδὲν ὑποπτεύῃς ἐξ ἐμοῦ 
κακόν, οὐκ ἂν δυναίμην· διαμένων δὲ τοιοῦτος, οἷον
ἡ φύσις καὶ τὰ ἔθη πεποίηκέ με, βαρὺς φανήσομαί
σοι καὶ περισπᾶν δόξω τὴν ἡγεμονίαν εἰς ἐμαυτόν.
τὸ δʼ ὅλον ἔχω σοι παραινεῖν, μὴ ὅτι Φαβρίκιον, ἀλλὰ
μηδʼ ἄλλον μηδένα δέχεσθαι τῇ βασιλείᾳ μήτε κρείττονα 
<pb id="v.4p.312"/>
μήτε ἴσον σεαυτῷ, μηδὲ ὅλως ἄνδρα ἐν ἐλευθέροις
ἤθεσι τραφέντα καὶ φρόνημα μεῖζον ἢ κατʼ ἰδιώτην
ἔχοντα.
</p>
</div3>
<div3 type="section" n="8">
<p>οὔτε γὰρ ἀσφαλὴς βασιλεῖ σύνοικος ἀνὴρ
μεγαλόφρων οὔτε ἡδύς. ἀλλὰ περὶ μὲν τῶν ἰδίων
συμφερόντων, ἅ σοι πρακτέον ἐστίν, αὐτὸς διαγνώσῃ,
περὶ δὲ τῶν αἰχμαλώτων ἐπιεικές τι βουλευσάμενος
ἄφες ἡμᾶς ἀπιέναι.
<milestone unit="altref" n="27"/> ὡς δὲ ἐπαύσατο λέγων, ἀγασθεὶς αὐτοῦ τὴν
εὐγένειαν τῆς ψυχῆς ὁ βασιλεὺς τῆς δεξιᾶς λαμβάνεται
καί φησιν· οὐκέτι θαυμάζειν ἐπέρχεταί μοι, διὰ τί
περιβόητος ἡ πόλις ὑμῶν ἐστι καὶ τοσοῦτον ἡγεμονίας
περιβέβληται μέγεθος, τοιούτων ἀνδρῶν οὖσα τροφός·
καὶ μάλιστα μὲν οὖν ἐβουλόμην ἂν ἐξ ἀρχῆς μηδεμίαν
συμβῆναί μοι πρὸς ὑμᾶς διαφοράν, ἐπεὶ δὲ συνέβη,
καὶ θεῶν τις ἐβούλετο πειραθέντας ἡμᾶς τῆς ἀλλήλων
δυνάμεως καὶ ἀρετῆς τότε συναγαγεῖν, ἕτοιμός εἰμι
διαλύεσθαι, καὶ ἵνα πρῶτος ἄρξω τῶν φιλανθρώπων,
ἐφʼ ἃ παρακαλεῖτέ με, χαρίζομαι τῇ πόλει τοὺς αἰχμαλώτους
ἅπαντας ἄνευ λύτρων. <bibl>Ambr.</bibl>
Λιβύην χειρωσάμενος μέχρι καὶ τῶν προσωκεανίων
ἐθνῶν. στεπη. βψζ. ς. ϝ. Ὠκεανός.</p>
</div3>
</div2>
</div1>
<pb id="v.4p.313"/>
<div1 type="book" n="20">
<div2 type="chapter" n="1">
<div3 type="section" n="1">
<p>
<del>Πύρρου καὶ Ῥωμαίων ὑπάτων Ποπλίου Δεκίου
καὶ Ποπλίου Σουλπικίου</del>
συνθέμενοι δὲ διὰ κηρύκων τὸν χρόνον, ἐν ᾧ
διαγωνιοῦνται, κατέβαινον ἐκ τῶν στρατοπέδων καὶ
εἰς τάξιν καθίσταντο τοιάνδε· βασιλεὺς μὲν Πύρρος 
τὴν Μακεδονικὴν φάλαγγα πρώτην ἔταξεν ἐπὶ τοῦ
δεξιοῦ κέρατος καὶ μετʼ αὐτὴν τοὺς ἐκ τοῦ Τάραντος
μισθοφόρους Ἰταλιώτας.
</p>
</div3>
<div3 type="section" n="2">
<p>ἔπειτα τοὺς ἐξ Ἀμπρακίας 
καὶ μετʼ αὐτοὺς τὴν Ταραντίνων λεύκασπιν φάλαγγα,
ἑξῆς δὲ τὸ Βρεττίων καὶ Λευκανῶν συμμαχικόν. ἐπὶ 
μέσης δὲ τῆς φάλαγγος Θεσπρωτούς τε καὶ Χάονας,
τούτοις δὲ συνεχεῖς τοὺς Αἰτωλῶν καὶ Ἀκαρνάνων καὶ
Ἀθαμάνων μισθοφόρους, τελευταίους δὲ Σαυνίτας τὸ
</p>
</div3>
<div3 type="section" n="3">
<p>λαιὸν ἐκπληροῦντας κέρας. τῆς δὲ ἵππου τὴν μὲν 
Σαυνῖτιν καὶ Θετταλικὴν καὶ Βρεττίαν καὶ τὴν ἐκ τοῦ 
Τάραντος μισθοφόρον ἐπὶ τοῦ δεξιοῦ κέρατος ἔστησεν,
τὴν δὲ Ἀμπρακιῶτιν καὶ Λευκανὴν καὶ Ταραντίνην
καὶ τὴν Ἑλληνικὴν μισθοφόρον, ἣν ἐξεπλήρουν Ἀκαρνᾶνές
<pb id="v.4p.314"/>
τε καὶ Αἰτωλοὶ καὶ Μακεδόνες καὶ Ἀθαμᾶνες
ἐπὶ τοῦ λαιοῦ.
</p>
</div3>
<div3 type="section" n="4">
<p>τοὺς δὲ ψιλοὺς καὶ τοὺς ἐλέφαντας
διχῇ νείμας ἀμφοτέρων κατόπιν ἔστησε τῶν κεράτων,
σύμμετρόν τι χωρίον ἀφεστῶτας ὀλίγον ἐπανεστηκὸς
τοῦ πεδίου. αὐτὸς δὲ τὸ καλούμενον βασιλικὸν ἄγημα
τῶν ἐπιλέκτων ἱππέων ὁμοῦ τι δισχιλίων περὶ αὑτὸν
ἔχων ἐκτὸς ἦν τάξεως, ὥστε <del>εἶναι</del> τοῖς κάμνουσιν
αἰεὶ τῶν σφετέρων ἐξ ἑτοίμου παρεῖναι.
οἱ δὲ ὕπατοι κατὰ μὲν τὸ λαιὸν κέρας ἔστησαν
τάγμα τὸ καλούμενον πρῶτον ἐναντίον τῇ Μακεδονικῇ
καὶ Ἀμπρακιωτικῇ φάλαγγι καὶ τοῖς μισθοφόροις τῶν
Ταραντίνων. ἑπόμενον δὲ τῷ πρώτῳ τάγματι τὸ τρίτον,
καθʼ ὃ μέρος ἡ λεύκασπις ἦν τῶν Ταραντίνων
φάλαγξ καὶ τὸ Βρεττίων καὶ τὸ Λευκανῶν συμμαχικόν.
</p>
</div3>
<div3 type="section" n="5">
<p> συναφὲς δὲ τῷ τρίτῳ τὸ τέταρτον ἔστησαν κατὰ τοὺς
Μολοττούς τε καὶ Χάονας καὶ Θεσπρωτούς· τὸ δὲ
δεύτερον ἐπὶ τοῦ δεξιοῦ κέρως ἐναντίον τοῖς μισθοφόροις
τοῖς ἀπὸ τῆς Ἑλλάδος Αἰτωλοῖς καὶ Ἀκαρνᾶσι
καὶ Ἀθαμᾶσι καὶ τῇ Σαυνιτῶν θυρεαφόρῳ φάλαγγι.
Λατίνους δὲ καὶ Καμπανοὺς καὶ Σαβίνους καὶ Ὀμβρικοὺς
καὶ Οὐολούσκους καὶ Μαρουγκίνους καὶ Πελίγνους
καὶ Φρεντανοὺς καὶ τοὺς ἄλλους ὑπηκόους, εἰς
τέτταρα διελόντες μέρη, τοῖς Ῥωμαικοῖς παρενέβαλον
<pb id="v.4p.315"/>
</p>
</div3>
<div3 type="section" n="6">
<p>τάγμασιν, ἵνα μηδὲν αὐτοῖς ἀσθενὲς εἴη μέρος. τὴν 
δὲ ἵππον τήν <add>τʼ</add> οἰκείαν καὶ τὴν συμμαχικὴν διελόντες
ἐπʼ ἀμφοτέρων ἔταξαν τῶν κεράτων. ἐκτὸς δὲ
τάξεως τούς τε ψιλοὺς κατέστησαν καὶ τὰς ἁμάξας
τριακοσίας τὸν ἀριθμόν, ἃς παρεσκευάσαντο πρὸς τὴν 
τῶν ἐλεφάντων μάχην. αὗται κεραίας εἶχον ἐπιβεβηκυίας
στώμιξιν ὀρθαῖς πλαγίας, εὐτρόχους, ὅπη βουληθείη
τις ἅμα νοήματι περιάγεσθαι δυναμένας, ἐπʼ
ἄκρων δὲ τῶν κεραιῶν ἢ τριόδοντες ἦσαν ἢ κέστροι
μαχαιροειδεῖς ἢ δρέπανα ὁλοσίδηρα, ἢ καταρράκτας 
τινὰς ἐπιρριπτοῦντας ἄνωθεν βαρεῖς κόρακας.
</p>
</div3>
<div3 type="section" n="7">
<p>πολλαῖς 
δʼ αὐτῶν χεῖρες προσήρτηντο πυρφόροι στυππία πολλῇ
πίττῃ λελιπασμένα περὶ αὑτὰς ἔχουσαι, προεκκείμεναι
τῶν ἁμαξῶν, αἷς ἔμελλον ἑστηκότες ἐπʼ αὐτῶν τινες,
ὅτε πλησίον γένοιντο τῶν θηρίων, πλήσαντες πυρὸς 
ἐπὶ τὰς προβοσκίδας αὐτῶν καὶ τὰ πρόσωπα τὰς πληγὰς
φέρειν. ἐφεστήκεσαν δὲ ταῖς ἁμάξαις τετρακύκλοις
ὑπαρχούσαις καὶ τῶν ψιλῶν συχνοὶ τοξόται καὶ χερμάται
καὶ τριβόλων σιδηρῶν σφενδονῆται καὶ παρʼ
αὐτὰς κάτωθεν ἔτι πλείους ἕτεροι.
</p>
</div3>
<div3 type="section" n="8">
<p>τάξις μὲν αὕτη τῶν στρατευσάντων ἦν ἀμφοτέρων, 
ἀριθμὸς δὲ τοῦ βασιλικοῦ μυριάδες ἑπτὰ πεζῶν, ἐν
<pb id="v.4p.316"/>
οἷς Ἕλληνες οἱ τὸν Ἰόνιον κόλπον διαπεράσαντες ἐπὶ
μυρίοις ἦσαν ἑξακισχίλιοι· τοῦ δὲ Ῥωμαικοῦ πλείους
τῶν ἑπτὰ μυριάδων· ἐξ αὐτῆς μέντοι τῆς Ῥώμης ὁμοῦ
<add>τι</add> δισμύριοι. ἱππεῖς δὲ παρεγένοντο Ῥωμαίοις μὲν
ἀμφὶ τοὺς ὀκτακισχιλίους, Πύρρῳ δὲ μικρῷ πλείους
καὶ θηρία ἑνὸς δέοντα εἴκοσι. ατη.
</p>
</div3>
</div2>
<div2 type="chapter" n="2">
<div3 type="section" n="1">
<p>
ἐπεὶ δὲ τὰ σημεῖα τῆς μάχης ἀνεδείχθη, παιανίσαντες
οἱ στρατιῶται καὶ τῷ Ἐνυαλίῳ ἀλαλάξαντες
ἐχώρουν ὁμόσε καὶ συμπεσόντες ἐμάχοντο πᾶσαν ἀποδεικνύμενοι
τὴν ἐνόπλιον ἐπιστήμην. οἱ μὲν ἱππεῖς
οἱ παρὰ ἀμφότερα τεταγμένοι τὰ κέρατα προειδότες,
ἐν οἷς ἐπλεονέκτουν αὐτοὶ τῶν πολεμίων, εἰς ταῦτα
κατέφευγον, Ῥωμαῖοι μὲν εἰς τὴν ἐκ χειρὸς καὶ σταδιαίαν
μάχην, τὸ δὲ τῶν Ἑλλήνων ἱππικὸν εἰς τὰς
 περιελάσεις καὶ τοὺς ἐξελιγμούς·
</p>
</div3>
<div3 type="section" n="2">
<p>καὶ οἱ μὲν ὁπότε διώκοιντο
ὑπὸ τῶν Ἑλλήνων, ἐπιστρέψαντες τοὺς ἵππους
καὶ τοὺς χαλινοὺς κατασχόντες ἐπεζομάχουν, οἱ δὲ
ὁπότε τοὺς Ῥωμαίους μάθοιεν εἰς ἀντίπαλα καθισταμένους,
ἐπὶ δόρυ κλίναντες καὶ διʼ ἀλλήλων ἐξελίξαντες
περιεδίνουν τοὺς ἵππους αὖθις ἐπὶ τὸ μέτωπον καὶ
</p>
</div3>
<div3 type="section" n="3">
<p>τὰ κέντρα προσβαλόντες ἐχώρουν ὁμόσε. <add>ἡ</add> μὲν οὖν
δὴ τῶν ἱππέων μάχη τοιαύτη τις ἦν, ἡ δὲ τῶν πεζῶν
τῇ μὲν ἐμφερὴς ἐκείνῃ, τῇ δὲ διάφορος. ἐμφερὴς μὲν
κατὰ τὸ σύμπαν, διάφορος δὲ κατὰ τὰ μέρη. τὸ μὲν
γὰρ δεξιὸν κέρας ἐπιρρεπέστερον ὑπῆρχεν ἑκατέροις,
<pb id="v.4p.317"/>
τὸ δʼ ἀριστερὸν ὑποδεέστερον. οὐ μέντοι σὺν τῷ
ἀσχήμονι τὰ νῶτα τοῖς πολεμίοις ἐνέκλιναν οὐδέτεροι,
ἀλλὰ σὺν κόσμῳ καὶ παρὰ ταῖς σημείαις μένοντες
ἑκάτεροι καὶ τὴν προβολὴν φυλάττοντες κατὰ μικρὸν
ὑπεχώρουν ὀπίσω.
</p>
</div3>
<div3 type="section" n="4">
<p>οἱ δὲ ἀριστεύσαντες ἦσαν ἐκ μὲν 
τῆς βασιλικῆς στρατιᾶς Μακεδόνες  —  οὗτοι γὰρ ἀνέστειλαν
τὸ πρῶτον τῶν Ῥωμαίων στρατόπεδον καὶ τοὺς
σὺν αὐτοῖς ταχθέντας Λατίνους  —  ἐκ δὲ τῆς Ῥωμαικῆς
οἱ συνελθόντες εἰς τὸ δεύτερον τάγμα Μολοττοῖς καὶ
Θεσπρωτοῖς καὶ Χάοσιν ἐναντίοι. κελεύσαντος δὲ τοῦ 
βασιλέως τοὺς ἐλέφαντας ἐπὶ τὸ κάμνον τῆς στρατιᾶς
ἄγειν, μαθόντες τὴν ἔφοδον τῶν θηρίων οἱ ταῖς κεραιοφόροις
ἐπιβεβηκότες ἁμάξαις ἤλαυνον ὁμόσε.
</p>
</div3>
<div3 type="section" n="5">
<p>οὗτοι 
τὸ μὲν πρῶτον ἐπέσχον τῆς ὁρμῆς τὰ θηρία, παίοντες
ταῖς μηχαναῖς καὶ τὰς πυρφόρους χεῖρας ἐς τὰς ὄψεις 
αὐτῶν ἐντρέποντες. ἔπειτα οὐκέτι προσαγόντων τὰ
θηρία τῶν ἐφεστηκότων τοῖς πύργοις, ἀλλὰ ταῖς λόγχαις
βαλλόντων ἄνωθεν καὶ τῶν ψιλῶν διακοπτόντων
τὰ περικείμενα γέρρα ταῖς ἁμάξαις καὶ νευροτομούντων
τοὺς βόας <del>καὶ</del> καταπηδῶντες ἀπὸ τῶν ὀχημάτων 
οἱ πρὸς ταῖς μηχαναῖς κατέφευγον εἰς τοὺς ἔγγιστα
πεζοὺς καὶ πολλὴν παρεῖχον αὐτοῖς ταραχήν.
</p>
</div3>
<div3 type="section" n="6">
<p>οἱ δὲ 
ἐν μέσῃ τῇ βασιλικῇ φάλαγγι ταχθέντες Λευκανοὶ καὶ
Βρέττιοι χρόνον οὐ πολὺν ἀγωνισάμενοι τρέπονται
πρὸς φυγὴν ὑπὸ τοῦ τετάρτου Ῥωμαικοῦ τάγματος 
ἀνασταλέντες. ὡς δὲ ἅπαξ ἐνέκλιναν οὗτοι, καὶ διερράγη
<pb id="v.4p.318"/>
τὸ κατʼ αὐτοὺς μέρος τῆς φάλαγγος, οὐδὲ οἱ τὴν
πλησίον αὐτῶν λαβόντες στάσιν Ταραντῖνοι παρέμενον,
ἀλλὰ ἐντρέψαντες κἀκεῖνοι τὰ νῶτα τοῖς πολεμίοις ἔφευγον. ατη.
</p>
</div3>
</div2>
<div2 type="chapter" n="3">
<div3 type="section" n="1">
<p>
βασιλεὺς δὲ Πύρρος ὡς ἔμαθεν, ὅτι Λευκανοὶ
καὶ Βρέττιοι καὶ Ταραντῖνοι φεύγουσι προτροπάδην,
καὶ λελώβηται τὸ κατʼ ἐκείνους μέρος ἡ φάλαγξ, ἐκ
τῆς καθʼ ἑαυτὸν ἴλης μέρος τι παραδοὺς ἑτέροις ἡγεμόσι,
καὶ ἀπὸ τοῦ δεξιοῦ κέρατος ἑτέρους ἱππεῖς,
ὅσους ὑπέλαβεν ἀρκεῖν, ἀποστέλλει βοηθοὺς τοῖς ὑπὸ
τῶν Ῥωμαίων διωκομένοις. ἐν οἷς δὲ ταῦτα ἐγίνετο
χρόνοις, παρὰ τοῦ δαιμονίου βοήθεια τοῖς Ῥωμαίοις
ἔκδηλος γίνεται.
</p>
</div3>
<div3 type="section" n="2">
<p>Δαυνίων γάρ τινες ἐκ πόλεως Ἀργυρίππων,
ἣν νῦν Ἄρπους καλοῦσι, πεζοὶ μὲν τετρακισχίλιοι,
ἱππεῖς δὲ ἀμφὶ τοὺς τετρακοσίους, ἐπίκουροι
τοῖς ὑπάτοις ἀποσταλέντες, ὡς ἐγένοντο πλησίον τοῦ
βασιλικοῦ στρατοπέδου τὴν κατὰ νώτου τῶν πολεμίων
ἄγουσαν ὁδὸν ἀπὸ ταὐτομάτου πορευόμενοι καὶ τὸ
πεδίον εἶδον μεστὸν ἀνθρώπων, ὀλίγον ἐπισχόντες
αὐτόθι χρόνον καὶ λογισμοὺς παντοδαποὺς λαβόντες,
καταβαίνειν μὲν ἀπὸ τῶν μετεώρων καὶ συλλαμβάνειν
τῆς μάχης ἀπέγνωσαν, οὔτε ὅπη τι φίλιόν ἐστιν εἰδότες
οὔτε ὅπη πολέμιον, οὔτʼ ἐν ᾧ χωρίῳ στάντες
ὠφέλειάν τινα παρέξουσι τοῖς σφετέροις δυνάμενοι
συλλαβεῖν, κράτιστον δὲ ὑπέλαβον εἶναι περιστάντες
τὸ στρατόπεδον τῶν πολεμίων ἐξελεῖν, ὡς αὐτοί τε
πολλὰς καὶ καλὰς ἕξοντες ὠφελείας, εἰ κρατήσειαν τῶν
<pb id="v.4p.319"/>
ἀποσκευῶν, καὶ μεγάλην παρέξοντες τοῖς πολεμίοις
ταραχήν, εἰ θεάσαιντο καιόμενον ἄφνω τὸν χάρακα·
ἀπεῖχε δὲ τὸ χωρίον τῆς μάχης οὐ πλέον εἴκοσι σταδίων.
</p>
</div3>
<div3 type="section" n="3">
<p>ταῦτά τε δὴ βουλευσάμενοι καὶ παρὰ αἰχμαλώτων 
τινῶν ἀκούσαντες, οὓς ἐπὶ ξυλισμὸν ἐλθόντας 
εἰλήφεσαν, ὅτι κομιδῆ τινες ὀλίγοι φυλάττουσι τὸν
χάρακα, προσέβαλον αὐτοῖς πανταχόθεν. ὑπὲρ ὧν ἐπιγνοὺς
ὁ Πύρρος ἱππέως τινὸς ἀπαγγείλαντος, ὃς ἀρξαμένου
πολιορκεῖσθαι τοῦ χάρακος διεξελάσας τὸν
ἵππον καὶ τὰ κέντρα προσβαλὼν παρῆν διὰ ταχέων 
 —  τὴν μὲν γὰρ ἄλλην δύναμιν ἐν τῷ πεδίῳ κατέχειν
ἔγνω καὶ μήτε ἀνακαλεῖν μήτε κινεῖν τὴν φάλαγγα  — 
τοὺς ἐλέφαντας καὶ ἀπὸ τῶν ἱππέων τοὺς εὐτολμοτάτους
ἐπιλεξάμενος ἀποστέλλει βοηθοὺς τῷ χάρακι.
</p>
</div3>
<div3 type="section" n="4">
<p>ἔτι 
δὲ τούτων πορευομένων ἐκπολιορκηθεὶς %    ἄφνω ὁ 
χάραξ ἀνάπτεται. καὶ οἱ διαπραξάμενοι τὸ ἔργον, ὡς
ἔμαθον ἀπὸ τῶν μετεώρων ἐπιόντας σφίσι τοὺς ὑπὸ
τοῦ βασιλέως ἀπεσταλμένους, εἰς ὄρους τινὸς κορυφὴν
<add>ἔφυγον</add>, ἔνθα οὔτε τοῖς θηρίοις ἀνελθεῖν ῥᾴδιον ἦν
οὔτε τοῖς ἵπποις.
</p>
</div3>
<div3 type="section" n="5">
<p>οἱ δὲ βασιλικοὶ τοῦ καιροῦ τῆς 
βοηθείας ὑστερήσαντες ἐπὶ τοὺς ἐκ τοῦ τρίτου καὶ
τετάρτου τάγματος Ῥωμαίους ἐτράποντο πολὺ προεληλυθότας
ἀπὸ τῶν ἄλλων, ὅτε τοὺς κατὰ σφᾶς πολεμίους
<pb id="v.4p.320"/>
ἐτρέψαντο. προιδόντες δὲ αὐτῶν οἱ Ῥωμαῖοι
τὴν ἔφοδον εἰς ὑψηλόν τι καὶ λάσιον χωρίον ἀναδραμόντες
εἰς τάξιν καθίσταντο.
</p>
</div3>
<div3 type="section" n="6">
<p>οἱ μὲν οὖν ἐλέφαντες
οὐ δυνάμενοι πρὸς τὸν ὄχθον ἀναβαίνειν οὐδὲν αὐτοὺς
ἠδίκουν, οὐδὲ αἱ τῶν ἱππέων ἶλαι, οἱ δὲ τοξόται
<add>καὶ</add> σφενδονῆται βάλλοντες πανταχόθεν κατετίτρωσκόν
τε καὶ διέφθειρον ἐξ αὐτῶν συχνούς. αἰσθήσεως
δὲ γενομένης τοῖς ἡγεμόσι τῶν ἐκεῖ πραττομένων Πύρρος
μὲν ἐκ τῆς ἀσπιστικῆς φάλαγγος Ἀθαμᾶνάς τε
καὶ Ἀκαρνᾶνας καὶ τῶν Σαυνιτῶν τινας ἀποστέλλει
ὁ δὲ τῶν Ῥωμαίων ὕπατος ἴλας τινὰς ἱππέων, ἐπειδὴ
τοιαύτης ἔδει τοῖς πεζοῖς συμμαχίας. καὶ κατὰ τὸν
<add>αὐτὸν</add> χρόνον ἑτέρα πάλιν ἐκεῖ γίνεται μάχη πεζῶν
τε καὶ ἱππέων, καὶ φόνος ἔτι πλείων.
</p>
</div3>
<div3 type="section" n="7">
<p> ἀρξαμένου δὲ τοῦ βασιλέως καὶ οἱ τῶν Ῥωμαίων
ὕπατοι τοὺς ἑαυτῶν ἀνεκάλουν περὶ καταφορὰν ὄντος
τοῦ ἡλίου καὶ διαβιβάσαντες τὸν ποταμὸν ἀπῆγον εἰς
τὸν χάρακα συσκοτάζοντος ἤδη. ἡ δὲ τοῦ Πύρρου
δύναμις ἀπολωλεκυῖα σκηνάς τε καὶ ὑποζύγια καὶ
ἀνδράποδα καὶ τὴν ἀποσκευὴν ἅπασαν ἐπὶ μετεώρου
τινὸς χώρου παρενέβαλεν, ἔνθα τὴν ἐπιοῦσαν νύκτα
διήγαγεν ὑπαίθριος, ἀσκευής, ἀθεράπευτος, οὐδὲ τῆς
ἀναγκαίας εὐποροῦσα τροφῆς, ὥστε καὶ διαφθαρῆναι
συχνοὺς τραυματίας, οἷς ἐνῆν ἔτι σώζεσθαι βοηθείας
τε καὶ κηδεμονίας μεταλαβοῦσιν. τοιούτου τέλους
<pb id="v.4p.321"/>
ἔτυχεν ἡ δευτέρα μάχη Ῥωμαίοις πρὸς Πύρρον περὶ
πόλιν Ἄσκλον. ατη.
</p>
</div3>
</div2>
<div2 type="chapter" n="4">
<div3 type="section" n="1">
<p>
ὅτι περὶ τὴν Ῥηγίνων πόλιν πάθος γίγνεται
δεινόν, οἷον καὶ περὶ Μεσσήνην ἐγένετο τὴν ἐν Σικελίᾳ,
μεγάλης φυλακῆς καὶ προνοίας ἄξιον ἁπάσαις 
ταῖς πόλεσιν, ἀνάγκη δὲ τὰς αἰτίας καὶ τὰς προφάσεις
τῶν κατασχόντων αὐτὴν κακῶν προειπεῖν.
</p>
</div3>
<div3 type="section" n="2">
<p>ὅτε 
Λευκανοὶ καὶ Βρέττιοι δυνάμεσι πολλαῖς ἐπὶ Θουρίους
στρατεύσαντες τήν τε χώραν αὐτῶν ἐξεπόρθησαν καὶ
τὴν πόλιν περιχαρακώσαντες ἐπολιόρκουν  —  ἐφʼ οὓς 
ἀπεστάλη Ῥωμαίων δύναμις, ἧς ἡγεῖτο Φαβρίκιος ὁ
ὕπατος  —  φοβηθέντες οἱ Ῥηγῖνοι, μὴ καὶ ἐπὶ σφᾶς
οἱ βάρβαροι Ῥωμαίων ἀπελθόντων στρατιὰν ἀποστείλωσι,
καὶ τὴν Ταραντίνων πόλιν ἐν ὑποψίαις ἔχοντες
ἐδεήθησαν τοῦ Φαβρικίου δύναμιν τῇ πόλει λιπεῖν 
πρὸς τὰς αἰφνιδίους τῶν βαρβάρων ἐπιδρομάς, καὶ εἴ
τις ἐκ τῶν Ταραντίνων ἐπιβουλή σφισιν ἀπροσδόκητος
γένοιτο. καὶ λαμβάνουσι Καμπανοὺς μὲν ὀκτακοσίους,
Σιδικίνους δὲ τετρακοσίους, ὧν ἁπάντων ἡγεῖτο Δέκιος
Καμπανὸς τὸ γένος.
</p>
</div3>
<div3 type="section" n="3">
<p>οὗτος ὁ ἀνήρ, ὅτε κατάγοιτο 
παρὰ τοὺς ἐπιφανεστάτους τῶν ἐπιχωρίων ἑστιάσεις τε
λαμπρὰς κατὰ τὴν φιλοφροσύνην τῶν ξένων ἑστιώμενος
<add>καὶ</add> κατασκευὰς οἰκιῶν λαμπρὰς καὶ βαθυπλούτους
<pb id="v.4p.322"/>
παρὰ πολλοῖς ὁρῶν κατʼ ἀρχὰς μὲν ἐμακάριζε
τοὺς Ῥηγίνους τῆς εὐδαιμονίας, ἔπειθʼ ὡς ἀναξίοις
ἐφθόνει, τελευτῶν δʼ ὡς πολεμίοις ἐπιβουλεύειν ἤρξατο.
</p>
</div3>
<div3 type="section" n="4">
<p>καὶ προσλαβὼν κοινωνὸν τῶν ἀπορρήτων βουλευμάτων
τὸν γραμματέα, πανοῦργον ἄνδρα καὶ πάσης
πονηρίας ἀρχιτέκτονα, πρὸς αὐτοῦ πάντας Ῥηγίνους
ἀποκτεῖναι καὶ τὴν εὐδαιμονίαν αὐτῶν τὴν μὲν αὐτὸς
κατασχεῖν, τὴν δὲ τοῖς στρατιώταις διελεῖν, λέγοντος,
ὅτι Μεσσήνην ὀλίγῳ πρότερον εἷλον ... ὑφʼ οὗ πεισθεὶς
καὶ τὸν τρόπον τῆς ἐπιχειρήσεως σὺν αὐτῷ βουλευσάμενος,
τοὺς ταγματάρχας καὶ τοὺς ἐπιφανεστάτους
τῶν στρατιωτῶν εἰς τὸ συνέδριον ἐκάλεσεν· δεηθεὶς
δὲ ἁπάντων ἀπορρήτους φυλάξαι τοὺς λόγους κίνδυνον
ἔφη μέγαν αὐτῷ ἐπικρεμασθῆναι πολλῆς πάνυ
φυλακῆς καὶ ταχείας δεόμενον, ὡς τοῦ καιροῦ μὴ διδόντος
ἀναστροφήν. πεπυσμένους γὰρ τὴν Πύρρου
διάβασιν τοὺς ἐπιφανεστάτους Ῥηγίνων κρύφα διαπέμπεσθαι
πρὸς αὐτὸν ὑπισχνουμένους κατασφάξειν
τὴν φρουρὰν καὶ παραδώσειν ἐκείνῳ τὴν πόλιν.
</p>
</div3>
<div3 type="section" n="5">
<p>ἔτι
ταῦτα λέγοντος αὐτοῦ παρῆν τις ἐγκάθετος, αὐχμηρὸς
ὡς ἐξ ὁδοῦ, γράμματα ὑπʼ αὐτοῦ Δεκίου κατεσκευασμένα
κομίζων, ὡς παρὰ ξένου δή τινος ἰδίου, ἐν οἷς
<pb id="v.4p.323"/>
ἐδηλοῦτο μέλλων ὁ βασιλεὺς ἀποστέλλειν ἐπὶ τὸ Ῥήγιον
πεντακοσίους στρατιώτας ὡς καταληψομένους τὴν
πόλιν, ἀνοίξειν ὑπεσχημένων αὐτοῖς Ῥηγίνων τὰς
πύλας.
</p>
</div3>
<div3 type="section" n="6">
<p>τινὲς μὲν λέγουσι τὸν γραμματηφόρον ὑπὸ 
Φαβρικίου τοῦ ὑπάτου κατὰ σπουδὴν ἀπεστάλθαι, τὴν 
δʼ ἐπιστολὴν ταῦτα περιέχειν, ἃ μικρῷ πρότερον ἔφην,
καὶ παραινεῖν Δεκίῳ φθάσαι τοὺς Ῥηγίνους· ἔχει δὲ
λόγον ἀμφότερα. ἔδειξε δὴ ταῦτα τοῖς ἐν τῷ συνεδρίῳ
παροῦσι, καὶ ἐπεὶ τάχιστα νὺξ ἐγένετο, φράσαντες
οἱ ταγματάρχαι τοῖς ἄλλοις στρατιώταις, ἃ 
διενοοῦντο πράττειν, ἐπὶ τὰς οἰκίας τῶν Ῥηγίνων
ἐχώρουν, καὶ τοὺς μὲν εὐωχουμένους ἔτι, τοὺς δὲ
κοιμωμένους καταλαβόντες ἐν τοῖς ἰδίοις κατασφάττουσιν
ἐφεστίοις ἀντιβολοῦντας καὶ γόνασι προσκυλιομένους
καὶ ἀνθʼ ὅτου ταῦτα πάσχουσι μαθεῖν ἀξιοῦντας, 
οὔτε ἡλικίας οὔτε τύχης οὐδεμιᾶς φειδόμενοι.
</p>
</div3>
<div3 type="section" n="7">
<p>φονεύσαντες δὲ τοὺς ἄνδρας ἔτι δεινότερον ἔργον ἐξειργάσαντο, 
τάς τε <add>γὰρ</add> γυναῖκας τῶν ἰδίων ξένων
καὶ τὰς παρθένους διελόμενοι συνῆσαν ἀκούσαις, ὧν
τοὺς πατέρας καὶ τοὺς ἄνδρας ἐν ὀφθαλμοῖς ἀπέκτειναν.
</p>
</div3>
<div3 type="section" n="8">
<p>Δέκιος δὲ ἀντὶ φρουράρχου τύραννος ἐγεγόνει 
τῆς Ῥηγίνων πόλεως, καὶ λογιζόμενος, ὅτι δώσει Ῥωμαίοις
ὧν ἔδρασε δίκας, Καμπανοῖς τοῖς κατέχουσι
Μεσσήνην συμμαχίαν τίθεται μεγίστην ἰσχὺν τῶν ἐν
Σικελίᾳ πόλεων ἔχουσι, καὶ τὴν πόλιν διὰ πολλῆς εἶχε 
φυλακῆς. εσξ.
<pb id="v.4p.324"/>
</p>
</div3>
</div2>
<div2 type="chapter" n="5">
<div3 type="section" n="1">
<p>
ἡ δὲ βουλὴ μαθοῦσα τὰ περὶ τοὺς Ῥηγίνους
πάθη παρὰ τῶν διαφυγόντων τὸν ὄλεθρον οὐδὲ τὸν
ἐλάχιστον ἀναμείνασα χρόνον ἀποστέλλει στρατιὰν
νεοσύλλεκτον ἄγοντα ἑτέραν τὸν κατὰ πόλιν στρατηγόν.
</p>
</div3>
<div3 type="section" n="2">
<p> φθάσασα δὲ τὴν Ῥωμαίων ἄφιξιν ἡ τοῦ δαιμονίου
πρόνοια τὸν ἡγεμόνα τῆς φρουρᾶς Δέκιον ἀντὶ
τῶν ἀνοσίων βουλευμάτων εἰς τὰ κυριώτατα τοῦ ζῆν
ἐτιμωρήσατο μέρη, νόσον εἰς τοὺς ὀφθαλμοὺς ἐμβαλοῦσα
δεινὰς περιωδυνίας φέρουσαν· ἣν ἰάσασθαι
προθυμούμενος ἅνθρωπος ἐκ Μεσσήνης ἰατρὸν μεταπέμπεται,
Δεξικράτην ὄνομα, πυνθανόμενος ἄριστον
εἶναι τῶν κατὰ τὴν αὐτὴν ἡλικίαν ἰατρῶν, ἀγνοῶν δὲ
ὅτι Ῥηγῖνος ἦν τὸ γένος· ὃς ἀφικόμενος εἰς τὸ Ῥήγιον
ἐναλείφει τοὺς ὀφθαλμοὺς αὐτοῦ καυστικῷ φαρμάκῳ
καὶ διακελευσάμενος ἀνέχεσθαι τὰς περιωδυνίας, ἕως
ἂν ἀφίκηται, καταβὰς ἐπὶ θάλατταν εἰς τὸ παρεσκευασμένον
πορθμεῖον ἐνέβη καὶ πρὶν αἰσθέσθαι
τινὰ τὸ πραχθὲν εἰς Μεσσήνην ἀπέπλευσεν.
</p>
</div3>
<div3 type="section" n="3">
<p>Δέκιος
<pb id="v.4p.325"/>
δὲ μέχρι μέν τινος ἐκκαιομένης τῆς ὁράσεως ἀλγηδόνας
τε δεινὰς ὑπομένων ἠνείχετο τὸν ἰατρὸν προσδεχόμενος,
ὡς δὲ πολὺς ἐγίγνετο <add>ὁ</add> χρόνος καὶ τὰς
περιωδυνίας ἀδύνατος ἦν ἔτι φέρειν, σπογγίσας τὸ
φάρμακον καὶ τοὺς ὀφθαλμοὺς ἀνοίξας ἔγνω τὰς 
ὄψεις ἐκκεκαυμένος καὶ τὸν ἐξ ἐκείνου χρόνον διέμεινε
τυφλός· ἡμέρας τε ὀλίγας ἔτι περιενέγκας ὑποχείριος
τοῖς Ῥωμαίοις γίγνεται συλληφθεὶς ὑπὸ τῶν ἰδίων.
</p>
</div3>
<div3 type="section" n="4">
<p>ταύτην γὰρ οἰόμενοί τινες ἀπολογίαν <del>Φαβρικίου</del> τήν 
τε πόλιν ἀνέῳξαν τῷ στρατηγῷ καὶ τὸν Δέκιον δήσαντες 
παρέδοσαν Φαβρικίῳ. ὁ δὲ τὴν μὲν πόλιν
ἀποδίδωσι τοῖς περιοῦσι Ῥηγίνων, τοὺς δὲ φρουροὺς
ἅπαντα καταλιπεῖν αὐτόθι κελεύσας ἀπήγαγεν οὐδὲν
ἐπιφερομένους ἔξω τῶν ὅπλων·
</p>
</div3>
<div3 type="section" n="5">
<p>ἐξ ὧν τοὺς κορυφαιοτάτους 
ἄνδρας ἐπιλεξάμενος, οὓς ἀπέφαινον οἱ λοιποὶ 
τῶν ἀνοσίων βουλευμάτων εἶναι κοινωνούς, δεσμίους εἰς
Ῥώμην ἤγαγεν· οὓς ἐν ἀγορᾷ μάστιξιν αἰκισάμενοι, ὡς ἦν
πάτριον ἐπὶ τοῖς κακούργοις κείμενον, ἀπέκτειναν τῷ
πελέκει τὰς κεφαλὰς ἀποκοπέντας, ἐκτὸς Δεκίου καὶ τοῦ
γραμματέως· οὗτοι δὲ παρακρουσάμενοι τοὺς φυλάττοντας 
ἢ χρήμασιν ὠνησάμενοι τὸ μὴ μεθʼ ὕβρεως ἀποθανεῖν
ἑαυτοὺς διεχειρίσαντο. καὶ ταῦτα μὲν ἐπὶ τούτοις. εσξ.
</p>
</div3>
</div2>
<div2 type="chapter" n="6">
<div3 type="section" n="1">
<p>
<milestone unit="altref" n="19.2"/> αὐτὸς δὲ ὁ Πύρρος τοὺς Ὁμηρικοὺς
ἐπιφθεγξάμενος στίχους, οὓς Ἕκτωρ αὐτῷ πεποίηται
πρὸς Αἴαντα λέγων, ὡς ὑπὸ Ῥωμαίων εἰρημένους πρὸς 
ἑαυτόν·
<pb id="v.4p.326"/>
Τῷ σε καὶ οὐκ ἐθέλω βαλέειν, τοιοῦτον ἐόντα,
Λάθρη ὀπιπτεύσας, ἀλλʼ ἀμφαδόν, αἴ κε τύχοιμι
καὶ μετὰ τοῦτʼ εἰπών, ὅτι κινδυνεύει πονηρὰν πεποιῆσθαι
τὴν ὑπόθεσιν τοῦ πολέμου πρὸς ἀνθρώπους
ὁσιωτάτους Ἑλλήνων καὶ δικαιοτάτους, μίαν ἔφη θεωρεῖν
ἀπαλλαγὴν τοῦ πολέμου καλὴν καὶ συμφέρουσαν,
εἰ φίλους ἀντὶ πολεμίων αὐτοὺς ποιήσαιτο, φιλανθρωπίας
τινὸς μεγάλης καταρξάμενος.
</p>
</div3>
<div3 type="section" n="2">
<p>
<milestone unit="altref" n="3"/> προαχθῆναι δὲ κελεύσας τοὺς Ῥωμαίων αἰχμαλώτους
καὶ δοὺς ἅπασιν ἐσθῆτας ἐλευθέροις πρεπούσας
σώμασι καὶ ἐνοδίους δαπάνας, παρεκάλεσεν αὐτοὺς
μεμνῆσθαι, οἷος εἰς αὐτοὺς ἐγένετο, καὶ τοῖς ἄλλοις
λέγειν, ὅταν δʼ εἰς τὰς ἑαυτῶν ἔλθωσι πατρίδας, πάσῃ
προθυμίᾳ πράττειν, ὅπως φίλους ποιήσουσι τὰς πόλεις.
</p>
</div3>
<div3 type="section" n="3">
<p> ἄμαχον δή τινα ἰσχὺν τὸ βασιλικὸν ἔχει χρυσίον,
καὶ οὐδεμία εὕρηται πρὸς τοῦτο τὸ βέλος ἀνθρώποις
φυλακή. <bibl>Ambr.</bibl>
</p>
</div3>
</div2>
<div2 type="chapter" n="7">
<div3 type="section" n="1">
<p>
<milestone unit="altref" n="19.4"/> ὅτι Κλεινίας ὁ Κροτωνιάτης τύραννος
<milestone unit="reiskpage" n="2358"/>
ὢν ἀφείλετο τὴν ἐλευθερίαν ταῖς πόλεσι, φυγάδας
ἀθροίσας ἐκ παντὸς τόπου καὶ δούλους ἐλευθερώσας·
οἷς τὴν τυραννίδα κρατυνάμενος τοὺς ἐπιφανεστάτους
<milestone unit="reiskpage" n="2359"/>
Κροτωνιατῶν οὓς μὲν ἀπέκτεινεν, οὓς δὲ ἐξέβαλεν ἐκ
τῆς πόλεως· Ἀναξίλας δὲ Ῥηγίνων τὴν ἀκρόπολιν κατελάβετο
καὶ πάντα τὸν τοῦ βίου χρόνον κατασχὼν
Λεόφρονι τῷ παιδὶ τὴν ἀρχὴν κατέλιπε. καὶ ἄλλοι
ἀπὸ τούτων δυναστείας ἐν ταῖς πόλεσι κατασκευάσαν-
<pb id="v.4p.327"/>
</p>
</div3>
<div3 type="section" n="2">
<p>τες πάντα τὰ πράγματα διέφθειραν.
<milestone unit="altref" n="5"/> ἡ δὲ τελευταία 
τε καὶ πασῶν μεγίστη κάκωσις ἁπάσαις ταῖς πόλεσιν
ἡ Διονυσίου τυραννὶς ἐγένετο τοῦ κρατήσαντος
Σικελίας. διέβη γὰρ εἰς Ἰταλίαν ἐπὶ Ῥηγίνους Λοκρῶν
ἐπικαλεσαμένων, οἷς ἦσαν οἱ Ῥηγῖνοι διάφοροι· καὶ 
συνελθόντων ἐπʼ αὐτὸν Ἰταλιωτῶν δυνάμεσι μεγάλαις
συνάψας μάχην ἀπέκτεινε συχνοὺς καὶ πόλεις αὐτῶν
δύο κατὰ κράτος ἐξεῖλεν.
</p>
</div3>
<div3 type="section" n="3">
<p>εἶτʼ αὖθις ἑτέραν ποιησάμενος 
διάβασιν Ἱππωνιεῖς ἀνέστησεν ἐκ τῆς ἑαυτῶν,
οὓς ἀπήγαγεν εἰς Σικελίαν, καὶ Κροτωνιάτας ἐξεῖλε 
καὶ Ῥηγίνους καὶ διετέλεσεν ἔτη δώδεκα τούτων τυραννῶν
τῶν πόλεων. ἔπειθʼ οἱ μὲν τὸν τύραννον
<milestone unit="reiskpage" n="2360"/>δεδιότες τοῖς βαρβάροις αὑτοὺς ἐνεχείριζον, οἱ δʼ ὑπʼ
ἐκείνων πολεμούμενοι τῷ τυράννῳ τὰς πόλεις παρεδίδοσαν·
ὑφʼ ὅτου δὲ πάσχοιεν, ἀεὶ κακῶς δυσχεραίνοντες 
εὐρίπου δίκην τῇδε καὶ τῇδε πρὸς τὸ συντυχὸν ἐτράποντο. <bibl>Vales.</bibl>
</p>
</div3>
</div2>
<div2 type="chapter" n="8">
<div3 type="section" n="1">
<p>
<milestone unit="altref" n="19.6"/> ὅτι Πύρρος διέβη τὸ δεύτερον εἰς
Ἰταλίαν οὐ χωρούντων αὐτῷ τῶν ἐν Σικελίᾳ πραγμάτων
κατὰ νοῦν διὰ τὸ μὴ βασιλικὴν φανῆναι τὴν ἡγεμονίαν 
αὐτοῦ ταῖς ἐπιφανεστάταις πόλεσιν, ἀλλὰ δεσποτικήν.
εἰσαχθεὶς γὰρ εἰς Συρακούσας ὑπό τε Σωσιστράτου
τοῦ κρατοῦντος τῆς πόλεως τότε καὶ Θοίνωνος τοῦ
φρουράρχου, παραλαβὼν παρʼ ἐκείνων τὰ χρήματα καὶ
ναῦς χαλκεμβόλους ὁμοῦ τι διακοσίας καὶ πᾶσαν ὑφʼ 
ἑαυτῷ ποιησάμενος Σικελίαν πλὴν Λιλυβαίου πόλεως,
ἣν ἔτι μόνην Καρχηδόνιοι κατεῖχον, εἰς αὐθάδειαν τυραννικὴν
ἐτρέπετο. <bibl>Vales.</bibl> ετ συιδας ς. ϝ. Πύρρος.
<pb id="v.4p.328"/>
<milestone unit="altref" n="7"/> τάς τε γὰρ οὐσίας τῶν Ἀγαθοκλέους οἰκείων
ἢ φίλων ἀφαιρούμενος τοὺς παρʼ ἐκείνου λαβόντας
τοῖς ἑαυτοῦ φίλοις ἐχαρίσατο καὶ τὰς μεγίστας ἐν ταῖς
πόλεσιν ἀρχὰς τοῖς ἰδίοις ὑπασπισταῖς καὶ λοχαγοῖς
προσένειμεν, οὐ κατὰ τοὺς ἐπιχωρίους ἑκάστης πόλεως
<milestone unit="reiskpage" n="2361"/>
νόμους οὐδʼ εἰς τὸν εἰωθότα χρόνον, ἀλλʼ ὡς αὐτῷ
</p>
</div3>
<div3 type="section" n="2">
<p>φίλον ἦν. δίκας τε καὶ ἀμφισβητήσεις καὶ τὰς ἄλλας
πολιτικὰς οἰκονομίας ἁπάσας τὰς μὲν αὐτὸς διῄτα, τὰς
δὲ τοῖς περὶ τὴν αὐλὴν ἀναστρέφειν καὶ διακρίνειν
ἀπεδίδου ἀνθρώποις οὐθὲν ἕτερον ὁρῶσιν <del>ἢ</del> ὅ τι μὴ
κερδαίνειν καὶ καθηδυπαθεῖν τὰς εὐπορίας· καὶ διὰ
ταῦτα πάντα βαρὺς ταῖς ὑποδεξαμέναις πόλεσι <add>καὶ</add>
</p>
</div3>
<div3 type="section" n="3">
<p>μισητὸς ἦν.
<milestone unit="altref" n="8"/> αἰσθόμενος δʼ ὑπούλως ἤδη πολλοὺς
πρὸς ἑαυτὸν ἔχοντας εἴς τε τὰς πόλεις φρουρὰς εἰσῆγε
πρόφασιν ποιούμενος τὸν ἀπὸ Καρχηδονίων πόλεμον
καὶ τοὺς ἐπιφανεστάτους ἄνδρας ἐξ ἑκάστης πόλεως
συλλαμβάνων ἀπέκτεινεν, ἐπιβουλὰς καὶ προδοσίας
εὑρηκέναι ψευσάμενος· ἐν οἷς ἦν καὶ Θοίνων ὁ φρούραρχος,
ὃς ὑπὸ πάντων ὡμολόγητο πλείστην σπουδὴν
καὶ προθυμίαν εἴς τε τὴν διάβασιν αὐτῷ καὶ τὴν
παράληψιν τῆς νήσου παρεσχῆσθαι· καὶ γὰρ ὑπήντησεν
αὐτῷ ναυτικὸν στόλον ἄγων, καὶ τὴν ἐν ταῖς
Συρακούσαις νῆσον, ἣν αὐτὸς ἐκράτει, παρέσχεν.
</p>
</div3>
<div3 type="section" n="4">
<p>ἐπιχειρήσας
<milestone unit="reiskpage" n="2362"/>
δὲ καὶ Σωσίστρατον συλλαβεῖν διήμαρτε τῆς
ἐλπίδος προαισθομένου τὴν ἐπιβουλὴν τοῦ ἀνδρὸς καὶ
φυγόντος ἐκ τῆς πόλεως. ἀρξαμένων δὲ ταράττεσθαι
<pb id="v.4p.329"/>
τῶν πραγμάτων καὶ ἡ τῶν Καρχηδονίων πόλις καιρὸν
ἐπιτήδειον εἰληφέναι νομίζουσα πρὸς ἀνάκτησιν τῶν
ἀπολωλότων χωρίων στρατιὰν ἀπέστειλεν ἐπὶ τὴν νῆσον. <bibl>Vales.</bibl>
</p>
</div3>
</div2>
<div2 type="chapter" n="9">
<div3 type="section" n="1">
<p>
<milestone unit="altref" n="19.9"/> ὅτι ἀμηχανοῦντα τὸν Πύρρον καὶ 
πόρους παντοδαποὺς ἐπιζητοῦντα ὁρῶντες <del>αὐτὸν</del> οἱ
κάκιστοι καὶ ἀνοσιώτατοι τῶν φίλων, Εὐήγορος Θεοδώρου
καὶ Βάλακρος Νικάνδρου καὶ Δείναρχος Νικίου,
τῶν ἀθέων καὶ ἐξαγίστων δογμάτων ζηλωταί,
πόρον ὑποτίθενται χρημάτων ἀνοσίων, τοὺς ἱεροὺς 
ἀνοῖξαι τῆς Περσεφόνης θησαυρούς.
</p>
</div3>
<div3 type="section" n="2">
<p>ἦν γὰρ ἱερὸν ἐν 
τῇ πόλει ταύτῃ ἅγιον καὶ πολὺν χρυσὸν ἐκ παντὸς
τοῦ χρόνου πεφυλαγμένον ἄθικτον ἔχον, ἐν ᾧ χρυσός
τις ἄβυσσος, ἀόρατος τοῖς πολλοῖς κατὰ γῆς κείμενος.
<milestone unit="reiskpage" n="2363"/>ὑπὸ τούτων ἐξαπατηθεὶς τῶν κολάκων καὶ <add>διὰ</add> τὴν 
ἀνάγκην κρείττονα παντός, <add>τοῖς</add> εἰσηγησαμένοις τὴν
γνώμην ἀνδράσι διακόνοις τῆς ἱεροσυλίας ἐχρήσατο,
καὶ τὸν ἐξελαθέντα χρυσὸν ἐκ τοῦ ἱεροῦ ναυσὶν ἐνθέμενος
μετὰ τῶν ἄλλων χρημάτων ἀπέστειλεν εἰς Τάραντα
πολλῆς μεστὸς εὐθυμίας γενόμενος. <bibl>Vales.</bibl> ετ 
συιδας ς. ϝ. Πύρρος.
<pb id="v.4p.330"/>
<milestone unit="altref" n="10"/> ἡ δὲ δικαία πρόνοια τὴν αὑτῆς δύναμιν
ἀπεδείξατο. ὡς γὰρ ἀνήχθησαν αἱ νῆες ἀπὸ τοῦ λιμένος,
τὴν μὲν ἀπόγειον αὖραν λαβοῦσαι προέκοψαν·
ἄνεμος δʼ ἐναντίος γενόμενος καὶ διʼ ὅλης νυκτὸς
κατασχὼν ἃς μὲν κατέκλυσεν, ἃς δʼ εἰς τὸν τῆς Σικελίας
πορθμὸν ἐξέβαλεν, ἐν αἷς δὲ παρεκομίζετο τὰ
ἀναθήματα καὶ ὁ προσενεχθεὶς ἐκ τῶν ἀναθημάτων
χρυσὸς ἐπὶ τοὺς Λοκροὺς ἐξώκειλεν αἰγιαλούς· καὶ
τοὺς μὲν πλέοντας ἐν αὐταῖς ἐν τῇ παλιρροίᾳ τῶν
κυμάτων κατακλυζομένους διέφθειρε, τὰ δʼ ἱερὰ χρήματα
διασπασθεισῶν τῶν νεῶν ἐπὶ τὰς ἔγγιστα τῶν
Λοκρῶν θῖνας ἐξέβρασεν.
</p>
</div3>
<div3 type="section" n="3">
<p>ὁ δὲ βασιλεὺς καταπλαγεὶς
<milestone unit="reiskpage" n="2364"/>
ἅπαντα τὸν κόσμον καὶ τοὺς θησαυροὺς ἀπέδωκε τῇ
θεῷ ὡς παραιτησόμενος αὐτῆς διὰ τοῦτο τὸν χόλον·
νήπιος, οὐδὲ τὸ ᾔδει, ὃ οὐ πείσεσθαι ἔμελλεν.
οὐ γάρ τʼ αἶψα θεῶν τρέπεται νόος αἰὲν ἐόντων,
</p>
</div3>
<div3 type="section" n="4">
<p>ὡς Ὁμήρῳ εἴρηται. ἀλλʼ ἐπειδὴ τῶν ἱερῶν ἐτόλμησεν
ἅψασθαι χρημάτων καὶ πόρον ὑποθέσθαι πολέμων,
ἀνόνητον ἐποίησε τὴν ἔννοιαν αὐτοῦ τὸ δαιμόνιον,
ἵνα παράδειγμα καὶ παίδευμα πᾶσιν ἀνθρώποις γένοιτο
τοῖς μεθʼ ἑαυτόν. <bibl>Vales.</bibl>
</p>
</div3>
</div2>
<div2 type="chapter" n="10">
<div3 type="section" n="1">
<p>
<milestone unit="altref" n="19.11"/> διὰ τοῦτο καὶ ὑπὸ Ῥωμαίων ἡττήθη
ὁ Πύρρος κατὰ κράτος· οὐ γὰρ στρατιά τις φαύλη καὶ
ἀνάσκητος ἦν αὐτῷ, ἀλλʼ ἡ κρατίστη τῶν τότε οὐσῶν
ἐν Ἕλλησι καὶ πλείστους ἀγωνισαμένη πολέμους· οὐδὲ
<pb id="v.4p.331"/>
πλῆθος ἀνδρῶν τῶν τότε παραταξαμένων ὀλίγον, ἀλλʼ
ὅσον καὶ τριπλάσιον εἶναι, οὐδὲ στρατηγὸς τῶν ἐπιτυχόντων
τις, ἀλλʼ ὃν ἅπαντες ὁμολογοῦσι μέγιστον
γενέσθαι τῶν κατὰ τὴν αὐτὴν ἡλικίαν ἀκμασάντων
στρατηγῶν,
</p>
</div3>
<div3 type="section" n="2">
<p> οὐδὲ τόπου φύσις ἄνισος οὔτʼ ἐπικουρίας
<milestone unit="reiskpage" n="2365"/>τοῖς ἑτέροις ἄφιξις αἰφνίδιος οὔτʼ ἄλλη τις συμφορὰ
καὶ πρόφασις ἀπροσδόκητος ἐπιπεσοῦσα συνέτριψε τὰ
Πύρρου πράγματα, ἀλλʼ ὁ τῆς ἀσεβηθείσης θεᾶς χολός,
ὃν οὐδʼ αὐτὸς ἠγνόει Πύρρος, ὡς Πρόξενος ὁ συγγραφεὺς
ἱστορεῖ καὶ αὐτὸς ὁ Πύρρος ἐν τοῖς ἰδίοις 
ὑπομνήμασι γράφει. <bibl>Vales.</bibl>
</p>
</div3>
</div2>
<div2 type="chapter" n="11">
<div3 type="section" n="1">
<p>
<milestone unit="altref" n="19.12"/> ἔμελλον ὅπερ εἰκὸς <add>οἱ</add> ὁπλῖται
κράνεσι καὶ θώραξι καὶ θυρεοῖς βαρεῖς πρὸς ὀχθηρὰ
χωρία καὶ μακρὰς ἀτραποὺς πορευόμενοι καὶ οὐδὲ
ταύτας λεωφόρους, ἀλλʼ αἰγότριβας διʼ ὕλης τε καὶ 
κρημνῶν τάξιν τε οὐδεμίαν φυλάξειν, καὶ πρὶν ἐπιφανῆναί
σφισι τοὺς πολεμίους ἐξασθενήσειν τὰ σώματα
δίψει καὶ κόπῳ.
</p>
</div3>
<div3 type="section" n="2">
<p>τοὺς τοῖς ἱππικοῖς δόρασιν ἐκ διαλαβῆς ἀμφοτέραις 
ταῖς χερσὶ κρατουμένοις μαχομένους συστάδην 
καὶ τὰ πολλὰ κατορθοῦντας ἐν ταῖς μάχαις Πρίγκιπας
Ῥωμαῖοι καλοῦσιν. <bibl>Ambr.</bibl>
</p>
</div3>
</div2>
<div2 type="chapter" n="12">
<div3 type="section" n="1">
<p>
<milestone unit="altref" n="19.13"/> ἐν τῇ νυκτί, ἐν ᾗ τὴν στρατιὰν
ἀπάξειν ὁ Πύρρος ἔμελλεν ἐπὶ τὸ ὄρος τῷ Ῥωμαίων
ἐπιθησόμενος χάρακι λάθρα, ἔδοξε κατὰ τοὺς ὕπνους 
<pb id="v.4p.332"/>
ἐκπεσεῖν αὐτοῦ τοὺς πλείους ὀδόντας καὶ πλῆθος αἵματος
ἐκ τοῦ στόματος φέρεσθαι.
</p>
</div3>
<div3 type="section" n="2">
<p>ταραχθεὶς δὲ διὰ
τὴν ὄψιν καὶ μεγάλην ἔσεσθαι συμφορὰν μαντευόμενος
 —  ἤδη γὰρ αὐτῷ καὶ πρότερον τοιαύτην ὄψιν ἐνυπνίου
θεασαμένῳ δεινή τις συνέβη δυσποτμία  —  ἐβούλετο
μὲν ἐπισχεῖν τὴν ἡμέραν ἐκείνην, οὐκ ἴσχυσε δὲ νικῆσαι
τὴν πεπρωμένην ἐναντιουμένων τῶν φίλων πρὸς
τὴν ἀναβολὴν καὶ μὴ μεθεῖναι τὸν καιρὸν ἐκ τῶν
χειρῶν ἀξιούντων. <bibl>Vales.</bibl>
<bibl>Ambr.</bibl>
</p>
</div3>
<div3 type="section" n="3">
<p>
<milestone unit="altref" n="14"/> ἀναβάντων δὲ τῶν σὺν τῷ Πύρρῳ μετὰ τῶν
ἐλεφάντων αἴσθησιν οἱ Ῥωμαῖοι λαβόντες σκυμνίον
ἐλέφαντος τιτρώσκουσιν, ὃ πολλὴν ἀκοσμίαν τοῖς Ἕλλησιν
ἐνεποίησε καὶ φυγήν· οἱ δὲ Ῥωμαῖοι δύο μὲν
ἐλεφάντας ἀποκτείνουσιν, ὀκτὼ δὲ κατακλείσαντες εἰς
χωρίον ἀνέξοδον παραδόντων τῶν ἐπʼ αὐτοῖς Ἰνδῶν
ζῶντας παραλαμβάνουσι, τῶν δὲ στρατιωτῶν πολὺν
φόνον ἐργάζονται. <bibl>Ambr.</bibl>
</p>
</div3>
</div2>
<div2 type="chapter" n="13">
<div3 type="section" n="1">
<p>
<milestone unit="altref" n="20.1"/> ὁ ὕπατος Φαβρίκιος τιμητὴς γενόμενος
ἄνδρα δυσὶ μὲν ὑπατείαις, μιᾷ δὲ δικτατωρείᾳ
κεκοσμημένον, Πόπλιον Κορνήλιον Ῥουφῖνον, ἐξέβαλεν
ἐκ τοῦ συνεδρίου τῆς βουλῆς, ὅτι πρῶτος ἐν ἀργυρῶν
ἐκπωμάτων κατασκευῇ πολυτελὴς ἔδοξε γενέσθαι, δέκα
λίτρας ἐκπωμάτων κτησάμενος· αὗται δʼ εἰσὶν. ὀλίγῳ
πλείους ὀκτὼ μνῶν Ἀττικῶν. <bibl>Ambr.</bibl>
</p>
</div3>
<div3 type="section" n="2">
<p>
<milestone unit="altref" n="2"/> Ἀθηναῖοι μὲν δόξης ἔτυχον, ὅτι τοὺς ῥᾳθύμους
καὶ ἀργοὺς καὶ μηδὲν ἐπιτηδεύοντας τῶν χρησίμων
ὡς ἀδικοῦντας τὸ κοινὸν ἐζημίουν, Λακεδαιμόνιοι
δέ, ὅτι τοῖς πρεσβυτάτοις ἐπέτρεπον τοὺς ἀκοσμοῦντας
<pb id="v.4p.333"/>
τῶν πολιτῶν ἐν ὁτῳδήτινι τῶν δημοσίων τόπῳ ταῖς
βακτηρίαις παίειν· τῶν δὲ κατʼ οἰκίαν γενομένων οὔτε
πρόνοιαν οὔτε φυλακὴν ἐποιοῦντο, τὴν αὔλειον θύραν
ἑκάστου ὅρον εἶναι τῆς ἐλευθερίας τοῦ βίου νομίζοντες.
</p>
</div3>
<div3 type="section" n="3">
<p>
<milestone unit="altref" n="3"/> Ῥωμαῖοι δὲ πᾶσαν ἀναπετάσαντες οἰκίαν καὶ 
μέχρι τοῦ δωματίου τὴν ἀρχὴν τῶν τιμητῶν προαγαγόντες
ἁπάντων ἐποίησαν ἐπίσκοπον καὶ φύλακα
τῶν ἐν αὐταῖς γινομένων, οὔτε δεσπότην οἰόμενοι δεῖν
ὠμὸν εἶναι περὶ τὰς τιμωρίας οἰκετῶν οὔτε πατέρα
πικρὸν ἢ μαλθακὸν πέρα τοῦ μετρίου περὶ τέκνων 
ἀγωγὰς οὔτε ἄνδρα περὶ κοινωνίαν γαμετῆς γυναικὸς
ἄδικον οὔτε παῖδας γηραιῶν ἀπειθεῖς πατέρων οὔτε
ἀδελφοὺς γνησίους τὸ πλεῖον ἀντὶ τοῦ ἴσου διώκοντας,
οὐ συμπόσια καὶ μέθας παννυχίους, οὐκ ἀσελγείας
καὶ φθορὰς ἡλικιωτῶν νέων, οὐχ ἱερῶν ἢ ταφῶν προγονικὰς 
τιμὰς ἐκλιπούσας, οὐκ ἄλλο τῶν παρὰ τὸ καθῆκον
ἢ συμφέρον τῇ πόλει πραττομένων οὐδέν.
ἐληίζοντο τὰς κτήσεις τῶν πολιτῶν κατὰ τὴν τοῦ
βασιλίζειν αἰτίαν. <bibl>Ambr.</bibl>
</p>
</div3>
</div2>
<div2 type="chapter" n="14">
<div3 type="section" n="1">
<p>
<milestone unit="altref" n="20.4"/> Νεμέριος Φάβιος Πίκτωρ καὶ Κόιντος 
Φάβιος Μάξιμος καὶ Κόιντος Ὀγούλνιος πρὸς τὸν
Φιλάδελφον Πτολεμαῖον πρεσβεύσαντες <del>περὶ πρεσβείας</del>
<pb id="v.4p.334"/>
καὶ δωρεαῖς ἰδίαις τιμηθέντες ὐπʼ αὐτοῦ· ἦρχε
δὲ τῆς Αἰγύπτου δεύτερος μετὰ τὸν Μακεδόνα Ἀλέξανδρον·
</p>
</div3>
<div3 type="section" n="2">
<p>ἐπειδὴ κατέπλευσαν εἰς τὴν πόλιν, τά τε
ἄλλα ἀπήγγειλαν, ὅσα διεπράξαντο κατὰ τὴν ἀποδημίαν,
καὶ τὰς δωρεάς, ἃς παρὰ τοῦ βασιλέως ἔλαβον,
εἰς τὸ δημόσιον ἀνήνεγκαν· οὓς ἡ βουλὴ πάντων ἀγασθεῖσα
τῶν ἔργων οὐκ εἴασε δημοσιῶσαι τὰς βασιλικὰς
χάριτας, ἀλλʼ εἰς τοὺς ἑαυτῶν οἴκους ἀπενέγκασθαι
τιμὰς ἀρετῆς καὶ κόσμους ἐκγόνοις. <bibl>Ambr.</bibl>
</p>
</div3>
</div2>
<div2 type="chapter" n="15">
<div3 type="section" n="1">
<p>
<milestone unit="altref" n="20.5"/> οἱ Βρέττιοι ἑκόντες ὑποταγέντες Ῥωμαίοις
τὴν ἡμίσειαν τῆς ὀρεινῆς παρέδωκαν αὐτοῖς, ἣ
καλεῖται μὲν Σίλα, μεστὴ δʼ ἐστὶν ὕλης εἰς οἰκοδομάς
τε καὶ ναυπηγίας καὶ πᾶσαν ἄλλην κατασκευὴν εὐθέτου·
πολλὴ μὲν γὰρ ἐλάτη πέφυκεν οὐρανομήκης ἐν
αὐτῇ, πολλὴ δὲ αἴγειρος, πολλὴ δὲ πίειρα πεύκη ὀξύη
τε καὶ πίτυς καὶ φηγὸς ἀμφιλαφὴς καὶ μελίαι ταῖς
διαρρεούσαις λιβάσι πιαινόμεναι, καὶ πᾶσα ἄλλη βαθεῖα
συνυφαινομένη τοῖς κλάδοις ὕλη σκιερὸν ἀποτελοῦσα
δι᾽ ὅλης ἡμέρας τὸ ὄρος.
</p>
</div3>
<div3 type="section" n="2">
<p>
<milestone unit="altref" n="6"/> ἐξ ἧς ἡ μὲν ἔγγιστα θαλάττης καὶ ποταμῶν
φυομένη τμηθεῖσα τὴν ἀπὸ ῥίζης τομὴν ὁλόκληρος ἐπὶ
τοὺς λιμένας τοὺς ἔγγιστα κατάγεται, πάσῃ διαρκὴς
Ἰταλίᾳ πρός τε τὰ ναυτικὰ καὶ πρὸς τὰς τῶν οἰκιῶν
κατασκευάς· ἡ δὲ ἄνω θαλάττης καὶ ποταμῶν πρόσω
κορμασθεῖσα κατὰ μέρη κώπας τε παρέχει καὶ κοντοὺς
καὶ ὅπλα παντοῖα καὶ σκεύη τὰ κατοικίδια, φοράδην
<pb id="v.4p.335"/>
ὑπʼ ἀνθρώπων κομιζομένη· ἡ δὲ πλείστη καὶ πιοτάτη
πιττουργεῖται καὶ παρέχει πασῶν ὧν ἴσμεν ἡμεῖς εὐωδεστάτην
τε καὶ γλυκυτάτην τὴν καλουμένην Βρεττίαν
πίτταν· ἀφʼ ἧς μεγάλας ὁ τῶν Ῥωμαίων δῆμος καθʼ
ἕκαστον ἐνιαυτὸν ἐκ τῶν μισθώσεων λαμβάνει προσόδους. <bibl>Ambr.</bibl>
</p>
</div3>
</div2>
<div2 type="chapter" n="16">
<div3 type="section" n="1">
<p>
<milestone unit="altref" n="20.7"/> ἐγένετο δευτέρα ἐπανάστασις ἐν τῇ
πόλει τῶν Ῥηγίνων ὑπὸ τῆς καταλειφθείσης αὐτόθι
Ῥωμαικῆς καὶ συμμαχικῆς φρουρᾶς, καὶ διʼ αὐτὴν
σφαγαί τε πολλῶν ἀνθρώπων καὶ φυγαί. τούτους 
τιμωρησόμενος τοὺς ἀποστάντας ἅτερος τῶν ὑπάτων
Γάιος Γενύκιος ἐξήγαγε τὴν στρατιάν· γενόμενος δὲ
τῆς πόλεως ἐγκρατὴς Ῥηγίνων μὲν τοῖς φυγάσι ἀπέδωκε
τὰ ἑαυτῶν ἔχειν, τοὺς δὲ ἐπιθεμένους τῇ πόλει
συλλαβὼν δεσμίους εἰς Ῥώμην ἀπήγαγεν· ἐφʼ οἷς οὕτως 
ὠργίσθη καὶ ἠγανάκτησεν ἥ τε βουλὴ καὶ ὁ δῆμος,
ὥστε μηδεμίαν γνώμην ἐπιεικῆ γενέσθαι περὶ αὐτῶν,
ἀλλὰ πάσαις ταῖς φυλαῖς ἁπάντων τῶν ἐν ταῖς αἰτίαις
τὸν ἐπὶ τοῖς κακουργοῖς τεταγμένον ὑπὸ τῶν νόμων
καταψηφισθῆναι θάνατον.
</p>
</div3>
<div3 type="section" n="2">
<p>
<milestone unit="altref" n="8"/> κυρωθέντος δὲ τοῦ 
περὶ τῆς τιμωρίας δόγματος πάτταλοί τε κατεπάγησαν
ἐν <add>τῇ</add> ἀγορᾷ, καὶ παραγόμενοι κατὰ τριακοσίους ἄνδρας,
περιηγμένοι τοὺς ἀγκῶνας ὀπίσω προσεδοῦντο
τοῖς παττάλοις γυμνοί· ἔπειτα μάστιξιν αἰκισθέντες
ἁπάντων ὁρώντων ἀπεκόπτοντο τῷ πελέκει τοὺς ὑπὸ 
<pb id="v.4p.336"/>
ταῖς κεφαλαῖς νωτιαίους τένοντας· καὶ μετὰ τούτους
ἕτεροι τριακόσιοι, καὶ αὖθις ἄλλοι τοσοῦτοι διεφθάρησαν,
οἱ σύμπαντες τετρακισχίλιοι καὶ πεντακόσιοι. καὶ
οὐδὲ ταφῆς ἔτυχον, ἀλλʼ ἑλκυσθέντες ἐκ τῆς ἀγορᾶς
εἰς ἀναπεπταμένον τι πρὸ τῆς πόλεως χωρίον ὑπὸ
οἰωνῶν καὶ κυνῶν διεφορήθησαν. <bibl>Ambr.</bibl>
</p>
</div3>
</div2>
<div2 type="chapter" n="17">
<div3 type="section" n="1">
<p>
<milestone unit="altref" n="20.9"/> τὸ ἄπορον πλῆθος, <add>ᾧ</add> καλῶν καὶ
δικαίων φροντὶς ἦν οὐδεμία, παρακρουσθὲν ὑπὸ Σαυνίτου
τινὸς εἰς τὸ αὐτὸ συνέρχεται. καὶ τὸ μὲν πρῶτον
ἐπὶ τοῖς ὄρεσιν ἄγραυλον καὶ κακόπαθον τὸν βίον
εἶχεν, ἐπεὶ δὲ πλεῖον ἤδη καὶ ἀξιόμαχον ἐδόκει γεγονέναι,
πόλιν ἐχυρὰν καταλαμβάνεται, ὅθεν ὁρμώμενον
ἐληίζετο πᾶσαν τὴν κύκλῳ χώραν.
</p>
</div3>
<div3 type="section" n="2">
<p>ἐπὶ τούτους ἐξήγαγον
στρατιὰν οἱ ὕπατοι καὶ οὐ πολλῇ σὺν πραγματείᾳ
τὴν πόλιν αἱρησάμενοι τοὺς μὲν αἰτίους τῆς
ἀποστάσεως αἰκισάμενοι ῥάβδοις ἀπέκτειναν, τοὺς δὲ
λοιποὺς ἐλαφυροπώλησαν. ἔτυχε τῷ πρότερον ἐνιαυτῷ
πεπραμένη μετὰ τῶν ἄλλων δορίκτήτων ἡ γῆ, καὶ τὸ
πεσὸν ἀπὸ τῆς τιμῆς ἀργύριον διῃρημένον τοῖς πολίταις.
αμβρ.
</p>
</div3>
</div2>
</div1>
</body>
</text>
</TEI.2>
