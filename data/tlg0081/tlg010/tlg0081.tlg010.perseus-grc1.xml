<?xml version="1.0" encoding="UTF-8"?><TEI.2>
<teiHeader>
<fileDesc>
<titleStmt>
<title>De Thucydide</title>
<author>Dionysius of Halicarnassus</author>
<editor role="editor">Hermann Usener</editor>
<funder n="org:Google">Google Digital Humanities Awards Program</funder>
</titleStmt>
<publicationStmt>
<publisher>Trustees of Tufts University</publisher>
<pubPlace>Medford, MA</pubPlace>
<authority>Perseus Project</authority>
</publicationStmt>
<sourceDesc>
<biblStruct>
<monogr>
<title>Dionysii Halicarnasei Quae Exstant, Volumen Quintum</title>
<title>Opsuculorum, Volumen Prius</title>
<author>Dionysius of Halicarnassus</author>
<editor role="editor">Hermann Usener</editor>
<imprint>
<publisher>In Aedibus B.G. Teubneri</publisher>
<pubPlace>Leipzig</pubPlace>
<date>1899</date>
</imprint>
</monogr>
</biblStruct>
<p>Keyboarding</p>
</sourceDesc>
</fileDesc>
<encodingDesc>
<refsDecl doctype="TEI.2">
<state unit="chapter" n="chunk" delim="."/>
<state unit="section"/>
</refsDecl>
<refsDecl doctype="TEI.2">
<state unit="reiskpage"/>
</refsDecl>
</encodingDesc>
<profileDesc>
<langUsage>
<language id="greek">Greek</language>
</langUsage>
</profileDesc>
</teiHeader>
<text>
<body>
<div1 type="chapter" n="1">
<p>
<pb id="p.325"/>ἐν τοῖς προεκδοθεῖσι περὶ τῆς μιμήσεως ὑπομνηματισμοῖς
ἐπεληλυθὼς οὓς ὑπελάμβανον ἐπιφανεστάτους
εἶναι ποιητάς τε καὶ συγγραφεῖς, ὦ Κόιντε Αἴλιε 
Τουβέρων, καὶ δεδηλωκὼς ἐν ὀλίγοις, τίνας ἕκαστος
αὐτῶν εἰσφέρεται πραγματικάς τε καὶ λεκτικὰς ἀρετάς,
καὶ πῇ μάλιστα χείρων ἑαυτοῦ γίνεται κατὰ τὰς
<milestone unit="reiskpage" n="811"/> ἀποτυχίας,
εἴ τε τῆς προαιρέσεως οὐχ ἅπαντα κατὰ τὸν
ἀκριβέστατον λογισμὸν θηρώσης εἴ τε τῆς δυνάμεως 
οὐκ ἐν ἅπασι τοῖς ἔργοις κατορθούσης, ἵνα τοῖς
προαιρουμένοις γράφειν τε καὶ λέγειν εὖ καλοὶ καὶ
δεδοκιμασμένοι κανόνες ὦσιν, ἐφʼ ὧν ποιήσονται τὰς
κατὰ μέρος γυμνασίας μὴ πάντα μιμούμενοι τὰ παρʼ
ἐκείνοις κείμενα τοῖς ἀνδράσιν, ἀλλὰ τὰς μὲν ἀρετὰς 
αὐτῶν λαμβάνοντες, τὰς δʼ ἀποτυχίας φυλαττόμενοι·
ἁψάμενός τε τῶν συγγραφέων ἐδήλωσα καὶ περὶ Θουκυδίδου
τὰ δοκοῦντά μοι, συντόμῳ τε καὶ κεφαλαιώδει
<pb id="p.326"/>
γραφῇ περιλαβών, οὐ διʼ ὀλιγωρίαν καὶ ῥᾳστώνην οὐδὲ
διὰ σπάνιν τῶν δυνησομένων βεβαιῶσαι τὰς προθέσεις,
ἀλλὰ τῆς εὐκαιρίας τῶν γραφομένων στοχαζόμενος,
ὡς καὶ περὶ τῶν ἄλλων ἐποίησα. οὐ γὰρ ἦν
ἀκριβῆ καὶ διεξοδικὴν δήλωσιν ὑπὲρ ἑκάστου τῶν ἀνδρῶν
ποιεῖσθαι, προελόμενον εἰς ἐλάχιστον ὄγκον συναγαγεῖν
τὴν πραγματείαν. σοῦ
<milestone unit="reiskpage" n="812"/> δὲ βουληθέντος ἰδίαν 
συντάξασθαί με περὶ Θουκυδίδου γραφὴν ἅπαντα περιειληφυῖαν
τὰ δεόμενα λόγων, ἀναβαλόμενος τὴν περὶ
Δημοσθένους πραγματείαν, ἣν εἶχον ἐν χερσίν, ὑπεσχόμην
τε ποιήσειν, ὡς προῃροῦ, καὶ τελέσας τὴν ὑπόσχεσιν ἀποδίδωμι.
</p>
</div1>
<div1 type="chapter" n="2">
<p>μέλλων δὲ τῶν κατὰ μέρος ἅπτεσθαι λόγων, ὀλίγα
περὶ ἐμαυτοῦ τε καὶ τοῦ γένους τῆς πραγματείας βούλομαι
προειπεῖν· οὐ σοῦ μὰ Δία καὶ τῶν σοὶ παραπλησίων
ἕνεκα, τῶν ἀπὸ παντὸς τοῦ βελτίστου κρινόντων
τὰ πράγματα καὶ μηδὲν ἡγουμένων χρῆμα τιμιώτερον
τῆς ἀληθείας· ἀλλὰ τῶν ἄλλων, ὅσοις πολὺ
τὸ φιλαίτιον ἔνεστιν <add>εἴ τε κατὰ τὸν ζῆλον</add> τῶν
ἀρχαίων γινόμενον εἴτε κατὰ τὴν ὑπεροψίαν τῶν ἐπὶ
τῆς αὐτῆς ἡλικίας εἴ τε κατʼ ἀμφότερα ταῦτα τὰ πάθη
κοινὰ τῆς ἀνθρωπίνης ὄντα φύσεως. ὑποπτεύω γὰρ
ἔσεσθαί τινας τῶν ἀναγνωσομένων τὴν γραφὴν τοὺς
<pb id="p.327"/>
ἐπιτιμήσοντας ἡμῖν, ὅτι τολμῶμεν
<milestone unit="reiskpage" n="813"/> ἀποφαίνειν Θουκυδίδην
τὸν ἁπάντων κράτιστον τῶν ἱστοριογράφων καὶ
κατὰ τὴν προαίρεσίν ποτε τῶν λόγων ἁμαρτάνοντα καὶ
κατὰ τὴν δύναμιν ἐξασθενοῦντα, καὶ <add>διὰ</add> τοῦθʼ οὗτος
ἡμᾶς ὁ λογισμὸς εἰσῆλθεν, ὅτι παράδοξα καινοτομεῖν 
πράγματα πρῶτοι καὶ μόνοι δόξομεν, εἴ τι τῶν ὑπὸ Θουκυδίδου
γραφέντων συκοφαντεῖν ἐπιβαλοίμεθα, οὐ ταῖς
κοιναῖς μόνον ἐναντιούμενοι δόξαις, ἃς ἅπαντες ἐκ τοῦ
μακροῦ χρόνου παραλαβόντες ἀναφαιρέτους ἔχουσιν,
ἀλλὰ καὶ ταῖς ἰδίαις τῶν ἐπιφανεστάτων φιλοσόφων τε 
καὶ ῥητόρων μαρτυρίαις ἀπιστοῦντες, οἳ κανόνα τῆς
ἱστορικῆς πραγματείας ἐκεῖνον ὑποτίθενται τὸν ἄνδρα
καὶ τῆς περὶ τοὺς πολιτικοὺς λόγους δεινότητος ὅρον·
ὧν οὔτε προαιρέσεις ἰσχυρὰς. ταύτας δὴ τὰς ἐπιτιμήσεις
ἀπολύσασθαι βουλόμενος ἐχούσας τι θεατρικὸν 
καὶ τῶν πολλῶν ἀγωγόν, περὶ μὲν ἐμαυτοῦ τοσοῦτον
ἀρκεσθήσομαι μόνον εἰπών, ὅτι τὸ φιλόνεικον τοῦτο
καὶ δύσερι καὶ προσυλακτοῦν εἰκῇ πᾶσιν ἐν παντὶ
<milestone unit="reiskpage" n="814"/>πεφυλαγμένος τῷ βίῳ μέχρι τοῦ παρόντος καὶ οὐδεμίαν
ἐκδεδωκὼς γραφήν, ἐν ᾗ κατηγορῶ τινος, ἔξω 
μιᾶς πραγματείας, ἣν συνεταξάμην ὑπὲρ τῆς πολιτικῆς
φιλοσοφίας πρὸς τοὺς κατατρέχοντας αὐτῆς ἀδίκως,
οὐκ ἂν ἐπεχείρησα νῦν πρῶτον εἰς τὸν ἐπιφανέστατον
τῶν συγγραφέων τὴν οὔτʼ ἐλευθέροις ἤθεσι πρέπουσαν
οὔτʼ ἐμαυτῷ συνήθη κακοήθειαν ἐναποδείκνυσθαι. περὶ 
δὲ τοῦ γένους τῆς γραφῆς πλείονα μὲν εἶχον λέγειν,
ἀρκεσθήσομαι δὲ ὀλίγοις. εἰ δὲ ἀληθεῖς καὶ προσήκοντας
<pb id="p.328"/>
ἐμαυτῷ προῄρημαι λόγους, σύ τε κρινεῖς καὶ τῶν
ἄλλων φιλολόγων ἕκαστος.
</p>
</div1>
<div1 type="chapter" n="3">
<p>ἔστι δὴ τὸ βούλημά μου τῆς πραγματείας οὐ καταδρομὴ
τῆς Θουκυδίδου προαιρέσεώς τε καὶ δυνάμεως,
οὐδʼ ἐκλογισμὸς τῶν ἁμαρτημάτων οὐδʼ ἐξευτελισμὸς
οὐδʼ ἄλλο τι τοιοῦτον ἔργον οὐδέν, ἐν ᾧ τὰ μὲν
κατορθώματα καὶ τὰς ἀρετὰς οὐδενὸς ἠξίωκα λόγου,
τοῖς δὲ μὴ κατὰ τὸ κράτιστον εἰρημένοις ἐπιφύομαι·
ἐκλογισμὸς δέ τις τοῦ χαρακτῆρος τῶν λόγων, ἅπαντα
περιειληφώς,
<milestone unit="reiskpage" n="815"/> ὅσα συμβέβηκεν αὐτῷ κοινά τε πρὸς 
ἑτέρους καὶ διαφέροντα παρὰ τοὺς ἄλλους. ἐν οἷς
ἀναγκαῖον ἦν μὴ τὰς ἀρετὰς λέγεσθαι μόνον, ἀλλὰ καὶ
τὰς γειτνιώσας αὐταῖς κακίας. οὐδεμία γὰρ αὐτάρκης
ἀνθρώπου φύσις οὔτʼ ἐν λόγοις οὔτʼ ἐν ἔργοις ἀναμάρτητος
εἶναι, κρατίστη δὲ ἡ πλεῖστα μὲν ἐπιτυγχάνουσα,
ἐλάχιστα δὲ ἀστοχοῦσα. ἐπὶ ταύτην δὴ τὴν
ὑπόθεσιν ἀναφέρων ἕκαστος τὰ ῥηθησόμενα μὴ τῆς
προαιρέσεώς μου γενέσθω κατήγορος, ἀλλὰ τῶν ἰδίων
τοῦ χαρακτῆρος ἔργων ἐξεταστὴς δίκαιος. ὅτι δʼ οὐκ
ἐγὼ τοῦτο πρῶτος ἐπικεχείρηκα ποιεῖν, ἀλλὰ πολλοὶ
καὶ πάλαι καὶ καθʼ ἡμᾶς, οὐ φιλαπεχθήμονας προελόμενοι
γραφὰς ἀλλὰ θεωρητικὰς τῆς ἀληθείας, μυρίους
παρασχέσθαι δυνάμενος μάρτυρας, δυεῖν ἀνδράσιν
ἀρκεσθήσομαι μόνοις, Ἀριστοτέλει καὶ Πλάτωνι. Ἀριστοτέλης
τε γὰρ οὐχ ἅπαντα κατὰ τὸ κράτιστον εἰρῆσθαι
<pb id="p.329"/>
πείθεται τῷ καθηγητῇ Πλάτωνι· ὧν ἐστι τὰ περὶ τῆς
<milestone unit="reiskpage" n="816"/>ἰδέας καὶ τὰ περὶ τἀγαθοῦ καὶ τὰ περὶ τῆς πολιτείας·
αὐτός τε ὁ Πλάτων Παρμενίδην καὶ Πρωταγόραν καὶ
Ζήνωνα καὶ τῶν ἄλλων φυσιολόγων οὐκ ὀλίγους ἡμαρτηκότας
ἀποδεικνύναι βούλεται· καὶ οὐδεὶς αὐτῷ κατʼ 
αὐτό γε τοῦτο ἐπιτιμᾷ, ἐνθυμούμενος ὅτι τῆς φιλοσόφου
θεωρίας σκοπός ἐστιν ἡ τῆς ἀληθείας γνῶσις,
ἀφʼ ἧς καὶ τὸ τοῦ βίου τέλος γίνεται φανερόν. ὅπου
δὴ τοὺς περὶ δογμάτων διαφερομένους οὐδεὶς μέμφεται
τῆς προαιρέσεως, εἰ μὴ πάντα τὰ τῶν πρεσβυτέρων 
ἐπαινοῦσιν, ἦ που τούς γε προελομένους χαρακτήρων
ἰδιότητα δηλῶσαι μέμψαιτʼ ἄν τις, εἰ μὴ πάσας μαρτυροῦσι
τοῖς πρὸ αὐτῶν καὶ τὰς μὴ προσούσας ἀρετάς;
</p>
</div1>
<div1 type="chapter" n="4">
<p>ἕν ἔτι λείπεταί μοι μέρος ἀπολογίας δεόμενον, 
ἐπίφθονον μέν τι κατηγόρημα καὶ τοῖς πολλοῖς κεχαρισμένον, 
ῥᾳδίως δʼ ἐξελεγχθῆναι δυνησόμενον, ὡς οὐκ
ἔστιν ὑγιές. οὐ γὰρ εἰ τῇ δυνάμει λειπόμεθα Θουκυδίδου
<milestone unit="reiskpage" n="817"/>τε καὶ τῶν ἄλλων ἀνδρῶν, καὶ τὸ θεωρητικὸν
αὐτῶν ἀπολωλέκαμεν. οὐδὲ γὰρ τὰς Ἀπελλοῦ καὶ
Ζεύξιδος καὶ Πρωτογένους καὶ τῶν ἄλλων γραφέων 
τῶν διωνομασμένων τέχνας οἱ μὴ τὰς αὐτὰς ἔχοντες
ἐκείνοις ἀρετὰς κρίνειν κεκώλυνται, οὐδὲ τὰ Φειδίου
καὶ Πολυκλείτου καὶ Μύρωνος ἔργα οἱ μὴ τηλικοῦτοι
δημιουργοί. ἐῶ γὰρ λέγειν, ὅτι πολλῶν ἔργων οὐχ
<pb id="p.330"/>
ἥττων τοῦ τεχνίτου κριτὴς ὁ ἰδιώτης, τῶν τε διʼ αἰσθήσεως
ἀλόγου καὶ τοῖς πάθεσι καταλαμβανομένων,
καὶ ὅτι πᾶσα τέχνη τούτων στοχάζεται τῶν κριτηρίων
καὶ ἀπὸ τούτων λαμβάνει τὴν ἀρχήν. ἅλις ἔστω μοι
προοιμίων, ἵνα μὴ λάθω περὶ ταῦτα κατατρίψας τὸν λόγον.
</p>
</div1>
<div1 type="chapter" n="5">
<p>μέλλων δὲ ἄρχεσθαι τῆς περὶ Θουκυδίδου γραφῆς
ὀλίγα βούλομαι περὶ τῶν ἄλλων συγγραφέων εἰπεῖν,
τῶν τε πρεσβυτέρων καὶ τῶν κατὰ τοὺς αὐτοὺς ἀκμασάντων
ἐκείνῳ χρόνους, ἐξ ὧν ἔσται καταφανὴς ἥ τε
προαίρεσις
<milestone unit="reiskpage" n="818"/> τοῦ ἀνδρός, ᾗ χρησάμενος διήλλαξε τοὺς 
πρὸ αὐτοῦ, καὶ ἡ δύναμις. ἀρχαῖοι μὲν οὖν συγγραφεῖς
πολλοὶ καὶ κατὰ πολλοὺς τόπους ἐγένοντο πρὸ τοῦ
Πελοποννησιακοῦ πολέμου· ἐν οἷς ἐστιν Εὐγέων τε ὁ
Σάμιος καὶ Δηίοχος ὁ Προκοννήσιος καὶ Εὔδημος ὁ
Πάριος καὶ Δημοκλῆς ὁ Φυγελεὺς καὶ Ἑκαταῖος ὁ Μιλήσιος,
ὅ τε Ἀργεῖος Ἀκουσίλαος καὶ ὁ Λαμψακηνὸς
Χάρων καὶ ὁ Χαλκηδόνιος Μελησαγόρας, ὀλίγῳ δὲ
πρεσβύτεροι τῶν Πελοποννησιακῶν καὶ μέχρι τῆς Θουκυδίδου
παρεκτείναντες ἡλικίας Ἑλλάνικός τε ὁ Λέσβιος
καὶ Δαμάστης ὁ Σιγειεὺς καὶ Ξενομήδης ὁ Χῖος
καὶ Ξάνθος
<milestone unit="reiskpage" n="819"/> ὁ Λυδὸς καὶ ἄλλοι συχνοί. οὗτοι προαιρέσει 
τε ὁμοίᾳ ἐχρήσαντο περὶ τὴν ἐκλογὴν τῶν ὑποθέσεων
καὶ δυνάμεις οὐ πολύ τι διαφερούσας ἔσχον ἀλλήλων,
οἳ μὲν τὰς Ἑλληνικὰς ἀναγράφοντες ἱστορίας, οἳ δὲ
<pb id="p.331"/>
τὰς βαρβαρικάς, <del>καὶ</del> αὐτάς τε ταύτας οὐ συνάπτοντες
ἀλλήλαις, ἀλλὰ κατʼ ἔθνη καὶ κατὰ πόλεις διαιροῦντες
καὶ χωρὶς ἀλλήλων ἐκφέροντες, ἕνα καὶ τὸν αὐτὸν
φυλάττοντες σκοπόν, ὅσαι διεσῴζοντο παρὰ τοῖς ἐπιχωρίοις
μνῆμαι κατὰ ἔθνη τε καὶ κατὰ πόλεις, εἴ τʼ ἐν 
ἱεροῖς εἴ τʼ ἐν βεβήλοις ἀποκείμεναι γραφαί, ταύτας εἰς
τὴν κοινὴν ἁπάντων γνῶσιν ἐξενεγκεῖν, οἵας παρέλαβον,
μήτε προστιθέντες αὐταῖς τι μήτε ἀφαιροῦντες· ἐν αἷς
καὶ μῦθοί τινες ἐνῆσαν ἀπὸ τοῦ πολλοῦ πεπιστευμένοι
χρόνου καὶ θεατρικαί τινες περιπέτειαι πολὺ τὸ ἠλίθιον 
ἔχειν τοῖς νῦν δοκοῦσαι· λέξιν τε ὡς ἐπὶ τὸ πολὺ τὴν
αὐτὴν ἅπαντες ἐπιτηδεύσαντες, ὅσοι τοὺς αὐτοὺς προείλοντο
τῶν διαλέκτων χαρακτῆρας, τὴν σαφῆ καὶ κοινὴν
<milestone unit="reiskpage" n="820"/>καὶ καθαρὰν καὶ σύντομον καὶ τοῖς πράγμασι προσφυῆ
καὶ μηδεμίαν σκευωρίαν ἐπιφαίνουσαν τεχνικήν· ἐπιτρέχει 
μέντοι τις ὥρα τοῖς ἔργοις αὐτῶν καὶ χάρις,
τοῖς μὲν πλείων, τοῖς δʼ ἐλάττων, διʼ ἣν ἔτι μένουσιν
αὐτῶν αἱ γραφαί. ὁ δʼ Ἁλικαρνασεὺς Ἡρόδοτος, γενόμενος
ὀλίγῳ πρότερον τῶν Περσικῶν, παρεκτείνας δὲ
μέχρι τῶν Πελοποννησιακῶν, τὴν τε πραγματικὴν 
προαίρεσιν ἐπὶ τὸ μεῖζον ἐξήνεγκε καὶ λαμπρότερον,
οὔτε πόλεως μιᾶς οὔτʼ ἔθνους ἑνὸς ἱστορίαν προελόμενος
ἀναγράψαι, πολλὰς δὲ καὶ διαφόρους πράξεις ἔκ
τε τῆς Εὐρώπης ἔκ τε τῆς Ἀσίας εἰς μιᾶς περιγραφὴν
πραγματείας συναγαγεῖν <quote>ἀρξάμενος γοῦν ἀπὸ τῆς τῶν 
<pb id="p.332"/>
Λυδῶν δυναστείας μέχρι τοῦ Περσικοῦ πολέμου κατεβίβασε
τὴν ἱστορίαν, πάσας τὰς ἐν τοῖς κ καὶ διακοσίοις
ἔτεσι γενομένας πράξεις ἐπιφανεῖς Ἑλλήνων τε
καὶ βαρβάρων
<milestone unit="reiskpage" n="821"/> μιᾷ συντάξει περιλαβών</quote>, καὶ τῇ λέξει 
προσαπέδωκε τὰς παραλειφθείσας ὑπὸ τῶν πρὸ αὐτοῦ
συγγραφέων ἀρετάς.
</p>
</div1>
<div1 type="chapter" n="6">
<p>τούτοις ἐπιγενόμενος Θουκυδίδης οὔτʼ ἐφʼ ἑνὸς
ἐβουλήθη τόπου καθιδρῦσαι τὴν ἱστορίαν, ὡς οἱ περὶ
τὸν Ἑλλάνικον ἐποίησαν, οὔτε τὰς ἐξ ἁπάσης χώρας
Ἕλλησιν ἢ βαρβάροις ἐπιτελεσθείσας πράξεις εἰς μίαν
ἱστορίαν συναγαγεῖν, μιμησάμενος Ἡρόδοτον· τῆς μὲν
προτέρας ὑπεριδὼν ὡς εὐτελοῦς καὶ ταπεινῆς καὶ πολλὰ
οὐ δυνησομένης τοὺς ἀναγινώσκοντας ὠφελῆσαι· τῆς
δʼ ὑστέρας ὡς μείζονος ἢ δυνατῆς πεσεῖν εἰς σύνοψιν
ἀνθρωπίνου λογισμοῦ κατὰ τὸν ἀκριβέστατον τῶν τρόπων·
ἕνα δὲ προχειρισάμενος πόλεμον, ὃν ἐπολέμησαν
Ἀθηναῖοι καὶ Πελοποννήσιοι πρὸς ἀλλήλους, τοῦτον
ἐσπούδασεν ἀναγράψαι· ἐρρωμένος τε τὸ σῶμα
<milestone unit="reiskpage" n="822"/> καὶ 
τὴν διάνοιαν ὑγιαίνων καὶ μέχρι παντὸς αὐτοῦ βιώσας,
καὶ οὐκ ἐκ τῶν ἐπιτυχόντων ἀκουσμάτων τὰς
πράξεις συντιθείς, ἀλλʼ οἷς μὲν αὐτὸς παρῆν, ἐξ ἐμπειρίας,
ὧν δʼ ἀπελείφθη διὰ τὴν φυγήν, παρὰ τῶν
ἄριστα γινωσκόντων πυνθανόμενος. πρῶτον μὲν δὴ
κατὰ τοῦτο διήλλαξε τῶν πρὸ αὐτοῦ συγγραφέων, λέγω
<pb id="p.333"/>
δὲ κατὰ τὸ λαβεῖν ὑπόθεσιν μήτε μονόκωλον παντάπασι
μήτʼ εἰς πολλὰ μεμερισμένην καὶ ἀσυνάρτητα
κεφάλαια· ἔπειτα κατὰ τὸ μηδὲν αὐτῇ μυθῶδες προσάψαι,
μηδʼ εἰς ἀπάτην καὶ γοητείαν τῶν πολλῶν
ἐκτρέψαι τὴν γραφήν, ὡς οἱ πρὸ αὐτοῦ πάντες ἐποίησαν, 
Λαμίας τινὰς ἱστοροῦντες ἐν ὕλαις καὶ νάπαις ἐκ γῆς
ἀνἱεμένας, καὶ Ναΐδας ἀμφιβίους ἐκ Ταρτάρων ἐξιούσας
καὶ διὰ πελάγους νηχομένας καὶ μιξόθηρας, καὶ ταύτας
εἰς ὁμιλίαν ἀνθρώποις συνερχομένας, καὶ ἐκ θνητῶν
καὶ θείων συνουσιῶν γονὰς ἡμιθέους, καὶ ἄλλας τινὰς 
ἀπίστους τῷ καθʼ ἡμᾶς βίῳ καὶ πολὺ τὸ ἀνόητον ἔχειν δοκούσας ἱστορίας.
</p>
</div1>
<div1 type="chapter" n="7">
<p>
<milestone unit="reiskpage" n="823"/>ταῦτα δʼ εἰπεῖν προήχθην οὐκ ἐπιτιμῶν ἐκείνοις 
τοῖς ἀνδράσιν, ἀλλὰ καὶ πολλὴν ἔχων συγγνώμην, εἰ
καὶ τῶν μυθικῶν ἥψαντο πλασμάτων, ἐθνικὰς καὶ τοπικὰς 
ἐκφέροντες ἱστορίας· ἐν ἅπασι γὰρ ἀνθρώποις
καὶ κοινῇ κατὰ τόπους καὶ κατὰ πόλεις ἰδίᾳ μνῆμαί
τινες ἐσῴζοντο καὶ τῶν τοιούτων ἀκουσμάτων, ὥσπερ
ἔφην, ἃς διαδεχόμενοι παῖδες παρὰ πατέρων ἐπιμελὲς
ἐποιοῦντο παραδιδόναι τοῖς ἐκγόνοις καὶ τοὺς βουλομένους 
αὐτὰς εἰς τὸ κοινὸν ἐκφέρειν οὕτως ἠξίουν
συγγράφειν, ὡς παρὰ τῶν ἀρχαίων ἐδέξαντο. ἐκείνοις
μὲν οὖν τοῖς ἀνδράσιν ἀναγκαῖον ἦν ποικίλλειν τοῖς
μυθώδεσιν ἐπεισοδίοις τὰς τοπικὰς ἀναγραφάς. Θουκυδίδῃ
δὲ τῷ προελομένῳ μίαν ὑπόθεσιν, ᾗ παρεγίνετο 
<pb id="p.334"/>
αὐτός, οὐχ ἥρμοττεν ἐγκαταμίσγειν τῇ διηγήσει τὰς
θεατρικὰς γοητείας οὐδὲ πρὸς τὴν ἀπάτην ἁρμόττεσθαι
τῶν ἀναγνωσομένων, ἣν ἐκεῖναι πεφύκασι φέρειν αἱ
συντάξεις, ἀλλὰ πρὸς τὴν ὠφέλειαν, ὡς αὐτὸς ἐν τῷ
προοιμίῳ τῆς ἱστορίας δεδήλωκε κατὰ λέξιν οὕτως
γράφων· <quote>καὶ ἐς μὲν ἀκρόασιν τὸ μὴ μυθῶδες αὐτῶν
ἀτερπέστερον φαίνεται· ὅσοι δὲ βουλήσονται τῶν τε
<milestone unit="reiskpage" n="824"/>
γεγονότων τὸ σαφὲς σκοπεῖν, καὶ τῶν μελλόντων ποτὲ
κατὰ τὸ ἀνθρώπειον τοιούτων καὶ παραπλησίων ἔσεσθαι,
ὠφέλιμα κρίνειν αὐτὰ ἀρκούντως ἕξει· κτῆμά τε ἐς ἀεὶ
μᾶλλον ἢ ἀγώνισμα ἐς τὸ παραχρῆμα ἀκούειν ξύγκειται.</quote>
</p>
</div1>
<div1 type="chapter" n="8">
<p>μαρτυρεῖται δὲ τῷ ἀνδρὶ τάχα μὲν ὑπὸ πάντων
φιλοσόφων τε καὶ ῥητόρων, εἰ δὲ μή, τῶν γε πλείστων,
ὅτι καὶ τῆς ἀληθείας, ἧς ἱέρειαν εἶναι τὴν ἱστορίαν
βουλόμεθα, πλείστην ἐποιήσατο πρόνοιαν, οὔτε προστιθεὶς
τοῖς πράγμασιν οὐδὲν ὃ μὴ δίκαιον οὔτε
ἀφαιρῶν, οὐδὲ ἐνεξουσιάζων τῇ γραφῇ, ἀνέγκλητον δὲ
καὶ καθαρὰν τὴν προαίρεσιν ἀπὸ παντὸς φθόνου καὶ
πάσης κολακείας φυλάττων, μάλιστα δʼ ἐν ταῖς περὶ
<milestone unit="reiskpage" n="825"/>
τῶν ἀγαθῶν ἀνδρῶν γνώμαις. καὶ γὰρ Θεμιστοκλέους
ἐν τῇ πρώτῃ βύβλῳ μνησθεὶς τὰς ὑπαρχούσας αὐτῷ
<pb id="p.335"/>
ἀρετὰς ἀφθόνως ἐπελήλυθε, καὶ τῶν Περικλέους πολιτευμάτων
ἁψάμενος ἐν τῇ δευτέρᾳ βύβλῳ τῆς διαβεβοημένης
περὶ αὐτοῦ δόξης ἄξιον εἴρηκεν ἐγκώμιον·
περί τε Δημοσθένους τοῦ στρατηγοῦ καὶ Νικίου τοῦ
Νικηράτου καὶ Ἀλκιβιάδου τοῦ Κλεινίου καὶ ἄλλων 
στρατηγῶν τε καὶ ῥητόρων ἀναγκασθεὶς λέγειν, ὅσα
προσήκοντα ἦν ἑκάστῳ, δεδήλωκε. παραδείγματα δὲ
περὶ αὐτῶν φέρειν οὐ δέομαι τοῖς διεληλυθόσιν αὐτοῦ
τὰς ἱστορίας. ταῦτα μὲν οὖν ἂν ἔχοι τις εἰπεῖν, ἃ
περὶ τὸν πραγματικὸν τόπον ὁ συγγραφεὺς κατορθοῖ, 
καλὰ καὶ μιμήσεως ἄξια. <del>κράτιστον δὲ πάντων τὸ
μηδὲν ἑκουσίως ψεύδεσθαι μηδὲ μιαίνειν τὴν αὑτοῦ συνείδησιν.</del>
</p>
</div1>
<div1 type="chapter" n="9">
<p>ἃ δʼ ἐλλιπέστερον κατεσκεύασε καὶ ἐφʼ οἷς ἐγκαλοῦσιν 
αὐτῷ τινες, περὶ τὸ τεχνικώτερον μέρος ἐστὶ
<milestone unit="reiskpage" n="826"/>τοῦ πραγματικοῦ, τὸ λεγόμενον μὲν οἰκονομικόν, ἐν
ἁπάσαις δὲ γραφαῖς ἐπιζητούμενον, ἐάν τε φιλοσόφους
προέληταί τις ὑποθέσεις ἐάν τε ῥητορικάς. ταῦτα δὲ
ἐστὶ τὰ περὶ τὴν διαίρεσιν καὶ τὰ περὶ τὴν τάξιν καὶ
τὰ περὶ τὰς ἐξεργασίας. ἄρξομαι δʼ ἀπὸ τῆς διαιρέσεως, 
προειπὼν ὅτι τῶν πρὸ αὐτοῦ γενομένων συγγραφέων
ἢ κατὰ τόπους μεριζόντων τὰς ἀναγραφὰς ἢ
κατὰ χρόνους εὐπαρακολουθήτους ἐκεῖνος οὐδετέραν
<pb id="p.336"/>
τούτων τῶν διαιρέσεων ἐδοκίμασεν. οὔτε γὰρ τοῖς
τόποις, ἐν οἷς αἱ πράξεις ἐπετελέσθησαν, ἀκολουθῶν
ἐμέρισε τὰς διηγήσεις, ὡς Ἡρόδοτός τε καὶ Ἑλλάνικος
καὶ ἄλλοι τινὲς τῶν πρὸ αὐτοῦ συγγραφέων ἐποίησαν·
οὔτε τοῖς χρόνοις, ὡς οἱ τὴν τοπικὴν ἐκδόντες ἱστορίαν
προείλοντο, ἤτοι ταῖς διαδοχαῖς τῶν βασιλέων
μερίζοντες τὰς ἀναγραφὰς ἢ ταῖς τῶν ἱερέων ἢ ταῖς
περιόδοις τῶν ὀλυμπιάδων ἢ τοῖς ἀποδεικνυμένοις
ἄρχουσιν ἐπὶ τὰς ἐνιαυσίους ἀρχάς. καινὴν δέ τινα
καὶ ἀτριβῆ τοῖς ἄλλοις πορευθῆναι βουληθεὶς ὁδὸν
<milestone unit="reiskpage" n="827"/>
θερείαις καὶ χειμερίοις <add>ὥραις ἀκολουθῶν</add> ἐμέρισε τὴν
ἱστορίαν. ἐκ δὲ τούτου συμβέβηκεν αὐτῷ τοὐναντίον
<milestone unit="reiskpage" n="828"/>
ἢ προσεδόκησεν. οὐ γὰρ σαφεστέρα γέγονεν ἡ διαίρεσις
τῶν χρόνων ἀλλὰ δυσπαρακολουθητοτέρα <del>κατὰ
τὰς ὥρας</del>. ἐφʼ ᾧ θαυμάζειν ἄξιον, πῶς αὐτὸν ἔλαθεν,
ὅτι πολλῶν ἅμα πραγμάτων κατὰ πολλοὺς τόπους γινομένων
εἰς μικρὰς κατακερματιζομένη τομὰς ἡ διήγησις
οὐκ ἀπολήψεται τὸ <quote>τηλαυγὲς φῶς</quote> ἐκεῖνο <quote>καὶ καθαρόν</quote>,
ὡς ἐξ αὐτῶν γίνεται τῶν πραγμάτων φανερόν. ἐν
γοῦν τῇ τρίτῃ βύβλῳ <quote>ταύτῃ γὰρ ἀρκεσθήσομαι μόνῃ</quote>
τὰ περὶ Μυτιληναίους ἀρξάμενος γράφειν, πρὶν ὅλην
ἐκπληρῶσαι τὴν διήγησιν, ἐπὶ τὰ Λακεδαιμονίων
<pb id="p.337"/>
ἄπεισιν ἔργα· καὶ οὐδὲ ταῦτα συγκορυφώσας τῆς
Πλαταιέων μέμνηται πολιορκίας· ἀφεὶς δὲ καὶ ταύτην
ἀτελῆ τοῦ Μυτιληναϊκοῦ μέμνηται πολέμου· εἶτʼ ἐκεῖθεν
ἄγει τὴν
<milestone unit="reiskpage" n="829"/> διήγησιν ἐπὶ τὰ περὶ Κέρκυραν, ὡς ἐστασίασαν
οἳ μὲν Λακεδαιμονίους, οἳ δʼ Ἀθηναίους ἐπαγόμενοι· 
ἀφεὶς δὲ καὶ ταῦτα ἡμιτελῆ περὶ τῆς εἰς Σικελίαν
στρατείας τῆς προτέρας Ἀθηναίων ὀλίγα λέγει.
εἶτα Ἀθηναίων ἔκπλουν ἐπὶ Πελοπόννησον ἀρξάμενος
λέγειν καὶ Λακεδαιμονίων τὴν ἐπὶ Δωριεῖς στρατείαν
τὰ περὶ Λευκάδα πραχθέντα ὑπὸ Δημοσθένους τοῦ 
στρατηγοῦ καὶ τὸν πρὸς Αἰτωλοὺς πόλεμον ἐπιπορεύεται·
ἐκεῖθεν δὲ ἄπεισιν ἐπὶ Ναύπακτον. ἀτελεῖς
δὲ καὶ τοὺς ἠπειρωτικοὺς πολέμους καταλιπὼν Σικελίας
ἅπτεται πάλιν, καὶ μετὰ τοῦτο Δῆλον καθαίρει
καὶ τὸ Ἀμφιλοχικὸν Ἄργος πολεμούμενον ὑπὸ Ἀμπρακιωτῶν 
καταλείπει. καὶ τί δεῖ πλείω λέγειν; ὅλη γὰρ
ἡ βύβλος οὕτω συγκέκοπται καὶ τὸ διηνεκὲς τῆς ἀπαγγελίας
ἀπολώλεκε. πλανώμεθα δή, καθάπερ εἰκός, καὶ
δυσκόλως τοῖς δηλουμένοις παρακολουθοῦμεν, ταραττομένης
ἐν τῷ διασπᾶσθαι τὰ
<milestone unit="reiskpage" n="830"/> πράγματα τῆς διανοίας 
καὶ τὰς ἡμιτελεῖς τῶν ἀκουσθέντων μνήμας οὐ ῥᾳδίως
οὐδʼ ἀκριβῶς ἀναφερούσης. χρὴ δὲ τὴν ἱστορικὴν πραγματείαν
εἰρομένην εἶναι καὶ ἀπερίσπαστον, ἄλλως τε
ἐπειδὰν περὶ πολλῶν γίνηται πραγμάτων καὶ δυσκαταμαθήτων.
ὅτι δὲ οὐκ ὀρθὸς ὁ κανὼν οὗτος οὐδʼ οἰκεῖος 
ἱστορίᾳ, δῆλον. οὐδεὶς γὰρ τῶν μεταγενεστέρων συγ-
<pb id="p.338"/>
γραφέων θερείαις καὶ χειμῶσι διεῖλε τὴν ἱστορίαν.
ἀλλὰ πάντες τὰς τετριμμένας <add>ὁδοὺς καὶ δυναμένας</add>
ἄγειν ἐπὶ τὴν σαφήνειαν μετῆλθον.</p>
</div1>
<div1 type="chapter" n="10">
<p>αἰτιῶνται δὲ καὶ τὴν τάξιν αὐτοῦ τινες, ὡς οὔτε
ἀρχὴν τῆς ἱστορίας εἰληφότος ἣν ἐχρῆν οὔτε τέλος
ἐφηρμοκότος αὐτῇ τὸ πρέπον, οὐκ ἐλάχιστον μέρος
εἶναι λέγοντες οἰκονομίας ἀγαθῆς ἀρχήν τε λαβεῖν, ἧς
οὐκ ἂν εἴη τι πρότερον, καὶ τέλει περιλαβεῖν τὴν πραγματείαν,
ᾧ δόξει μηδὲν ἐνδεῖν· ὧν οὐδετέρου πρόνοιαν
αὐτὸν πεποιῆσθαι τὴν προσήκουσαν. τὴν δὲ
ἀφορμὴν <add>αὐτὸς</add> αὐτοῖς τῆς κατηγορίας ταύτης ὁ συγγραφεὺς
παρέσχηται·
<milestone unit="reiskpage" n="831"/> προειπὼν γάρ, ὡς μέγιστος ἐγένετο 
τῶν πρὸ αὐτοῦ πολέμων ὁ Πελοποννησιακὸς χρόνου
τε μήκει καὶ παθημάτων πολλῶν συντυχίαις,
τελευτῶν τοῦ προοιμίου τὰς αἰτίας βούλεται πρῶτον
εἰπεῖν, ἀφʼ ὧν τὴν ἀρχὴν ἔλαβε. διττὰς δὲ ταύτας
ὑποθέμενος, τήν τε ἀληθῆ μέν, οὐκ εἰς ἅπαντας δὲ
λεγομένην, τὴν αὔξησιν τῆς Ἀθηναίων πόλεως, καὶ τὴν
οὐκ ἀληθῆ
<milestone unit="reiskpage" n="832"/> μέν, ὑπὸ δὲ Λακεδαιμονίων πλαττομένην, 
τὴν Ἀθήνηθεν ἀποσταλεῖσαν Κερκυραίοις κατὰ Κορινθίων
συμμαχίαν, οὐκ ἀπὸ τῆς ἀληθοῦς καὶ αὐτῷ δοκούσης
τὴν ἀρχὴν πεποίηται τῆς διηγήσεως, ἀλλʼ ἀπὸ
τῆς ἑτέρας, κατὰ λέξιν οὕτως
<milestone unit="reiskpage" n="833"/> γράφων· <quote>ἤρξαντο δὲ 
Ἀθηναῖοι αὐτοῦ καὶ Πελοποννήσιοι, λύσαντες τὰς τριακοντούτεις
σπονδάς, αἳ αὐτοῖς ἐγένοντο μετὰ Εὐβοίας
<pb id="p.339"/>
ἅλωσιν. διότι δὲ ἔλυσαν, τὰς αἰτίας προέγραψα πρῶτον
καὶ τὰς διαφορὰς τοῦ μή τινας ζητῆσαί ποτε, ἐξ
ὅτου τοσοῦτος πόλεμος τοῖς Ἕλλησι κατέστη. τὴν μὲν
γὰρ ἀληθεστάτην πρόφασιν, ἀφανεστάτην δὲ λόγῳ, τοὺς
Ἀθηναίους ἡγοῦμαι μεγάλους γιγνομένους καὶ φόβον 
παρέχοντας τοῖς Λακεδαιμονίοις ἀναγκάσαι ἐς τὸ πολεμεῖν.
αἱ δὲ ἐς τὸ φανερὸν λεγόμεναι αἰτίαι αἵδε
ἦσαν. Ἐπίδαμνός ἐστι πόλις εἰς δεξιὰ ἐσπλέοντι τὸν
Ἰόνιον κόλπον. προσοικοῦσιν δʼ αὐτὴν Ταυλάντιοι βάρβαροι,
Ἰλλυρικὸν ἔθνος.</quote> καὶ μετὰ τοῦτο διεξέρχεται 
τὰ περὶ Ἐπίδαμνον καὶ τὰ περὶ Κέρκυραν καὶ τὰ περὶ
Ποτίδαιαν καὶ τὴν Πελοποννησίων σύνοδον εἰς Σπάρτην
καὶ τοὺς ῥηθέντας ἐκεῖ
<milestone unit="reiskpage" n="834"/> κατὰ τῆς Ἀθηναίων πόλεως
λόγους. ταῦτα δὲ μέχρι δισχιλίων ἐκμηκύνας
στίχων, τότε περὶ τῆς ἑτέρας αἰτίας τὸν λόγον ἀποδίδωσι 
τῆς ἀληθοῦς τε καὶ αὐτῷ δοκούσης, ἐνθένδε ἀρξάμενος·
<quote>ἐψηφίσαντο δὲ οἱ Λακεδαιμόνιοι τὰς σπονδὰς
λελύσθαι καὶ πολεμεῖν Ἀθηναίοις οὐ τοσοῦτον τῶν
συμμάχων πεισθέντες τοῖς λόγοις, ὅσον φοβούμενοι
τοὺς Ἀθηναίους, μὴ ἐπὶ μεῖζον δυνηθῶσιν, ὁρῶντες 
αὐτοῖς τὰ πολλὰ τῆς Ἑλλάδος ὑποχείρια ἤδη ὄντα. οἱ
γὰρ Ἀθηναῖοι τρόπῳ τοιούτῳ ἦλθον ἐπὶ τὰ πράγματα,
ἐν οἷς ἠυξήθησαν.</quote> οἷς ἐπιτίθησι τὰ ἔργα τῆς πόλεως,
<pb id="p.340"/>
ὅσα μετὰ τὸν Περσικὸν πόλεμον ἕως τοῦ Πελοποννησιακοῦ
διεπράξαντο, κεφαλαιωδῶς καὶ ἐπιτροχάδην ἐν
ἐλάττοσιν ἢ πεντακοσίοις στίχοις. ἀναμνησθεὶς δʼ ὅτι
πρότερα τῶν Κερκυραϊκῶν ἦν καὶ οὐκ ἀπʼ ἐκείνων
ἔλαβε τὴν ἀρχὴν ὁ πόλεμος ἀλλʼ ἀπὸ τούτων, ταῦτα
πάλιν κατὰ λέξιν γράφει· <quote>μετὰ ταῦτα δὲ ἤδη γίγνεται
οὐ πολλοῖς ἔτεσιν ὕστερον τὰ προειρημένα, τά τε
<milestone unit="reiskpage" n="835"/>
Κερκυραϊκὰ καὶ τὰ Ποτιδαιατικὰ καὶ ὅσα πρόφασις 
τοῦδε τοῦ πολέμου κατέστη. ταῦτα δὲ πάντα ὅσα
ἔπραξαν οἱ Ἕλληνες πρός τε ἀλλήλους καὶ πρὸς τὸν
βάρβαρον, ἐγένοντο ἐν ἔτεσι πεντήκοντα μάλιστα μεταξὺ
τῆς τε Ξέρξου ἀναχωρήσεως καὶ τῆς ἀρχῆς τοῦδε τοῦ
πολέμου· ἐν οἷς οἱ Ἀθηναῖοι τήν τε ἀρχὴν ἐγκρατεστέραν
κατεστήσαντο καὶ αὐτοὶ ἐπὶ μέγα ἐχώρησαν
δυνάμεως, οἱ δὲ Λακεδαιμόνιοι αἰσθόμενοι οὔτε ἐκώλυον,
εἰ μὴ ἐπὶ βραχύ, ἡσύχαζόν τε τὸ πλέον τοῦ
χρόνου, ὄντες μὲν καὶ πρὸ τοῦ μὴ ταχεῖς ἐς τοὺς
πολέμους, ἢν μὴ ἀναγκάζωνται, τότε δέ τι καὶ πολέμοις
οἰκείοις ἐξειργόμενοι· πλὴν ἡ δύναμις τῶν Ἀθηναίων
σαφῶς ᾔρετο καὶ τῆς συμμαχίας αὐτῶν ἥπτετο· τότε
<pb id="p.341"/>
δὲ οὐκέτι ἐποιοῦντο ἀνασχετόν, ἀλλʼ ἐπιχειρητέα ἐδόκει
εἶναι πάσῃ
<milestone unit="reiskpage" n="836"/> προθυμίᾳ, καὶ καθαιρετέα ἡ ἰσχύς, ἢν
δύνωνται, ἀραμένοις τόνδε τὸν πόλεμον.</quote>
</p>
</div1>
<div1 type="chapter" n="11">
<p> ἐχρῆν δὲ 
αὐτὸν ἀρξάμενον τὰς αἰτίας τοῦ πολέμου ζητεῖν πρῶτον
ἀποδοῦναι τὴν ἀληθῆ καὶ ἑαυτῷ δοκοῦσαν. ἥ τε 
γὰρ φύσις ἀπῄτει τὰ πρότερα τῶν ὑστέρων ἄρχειν καὶ
τἀληθῆ πρὸ τῶν ψευδῶν λέγεσθαι, ἥ τε τῆς διηγήσεως
εἰσβολὴ κρείττων ἂν ἐγίνετο μακρῷ, τοιαύτης
οἰκονομίας τυχοῦσα. οὐδὲ γὰρ ἐκεῖνό τις ἂν εἰπεῖν
ἔχοι τῶν ἀπολογεῖσθαι περὶ αὐτοῦ βουλομένων, ὅτι 
μικρὰ καὶ οὐκ ἄξια λόγου τὰ πράγματα ἦν ἢ κοινὰ
καὶ κατημαξευμένα τοῖς πρὸ αὐτοῦ, ὥστε μὴ δεῖν ἀπὸ
τούτων ἀρχὴν ποιεῖσθαι. αὐτὸς γὰρ ὡς ἐκλειφθέντα
τὸν τόπον τοῦτον ὑπὸ τῶν ἀρχαίων ἄξιον ἱστορίας
ὑπείληφεν, αὐταῖς λέξεσιν οὕτως γράφων· <quote>ἔγραψα δὲ 
αὐτὰ καὶ τὴν ἐκβολὴν τοῦ λόγου ἐποιησάμην, διότι
τοῖς πρὸ ἐμοῦ ἅπασιν ἐκλιπὲς τὸ χωρίον τοῦτο ἦν·
καὶ ἢ τὰ
<milestone unit="reiskpage" n="837"/> πρὸ τῶν Μηδικῶν Ἑλληνικὰ ξυνετίθεσαν,
ἢ αὐτὰ τὰ Μηδικά. τούτων δὲ ὧνπερ καὶ ἥψατο ἐν
τῇ Ἀττικῇ συγγραφῇ Ἑλλάνικος, βραχέως τε καὶ τοῖς 
χρόνοις οὐκ ἀκριβῶς ἐπεμνήσθη· ἅμα δὲ καὶ τῆς ἀρχῆς
ἀπόδειξιν ἔχει τῆς τῶν Ἀθηναίων, ἐν οἵῳ τρόπῳ κατέστη.</quote>
</p>
</div1>
<div1 type="chapter" n="12">
<p>ἱκανὸν μὲν οὖν καὶ τοῦτο τεκμήριον ἦν τοῦ 
μὴ κατὰ τὸν ἄριστον τρόπον ᾠκονομῆσθαι τὴν διήγησιν
<pb id="p.342"/>
ὑπʼ αὐτοῦ, λέγω δὴ τὸ μὴ τὴν κατὰ φύσιν ἔχειν ἀρχήν.
πρόσεστι δὲ τούτῳ καὶ τὸ μὴ εἰς ἃ ἔδει κεφάλαια
τετελευτηκέναι τὴν ἱστορίαν. ἔτη γὰρ ἑπτὰ καὶ εἴκοσιν
περιειληφότος τοῦ πολέμου, πάντα τὸν χρόνον τοῦτον
ἕως τῆς καταλύσεως αὐτοῦ βιώσας, μέχρι τοῦ δευτέρου
καὶ εἰκοστοῦ κατεβίβασεν ἔτους τὴν ἱστορίαν, τῇ περὶ
Κυνὸς σῆμα ναυμαχίᾳ τὴν ὀγδόην βύβλον παρεκτείνας,
καὶ ταῦτα προειρηκὼς ἐν τῷ προοιμίῳ πάντα περιλήψεσθαι
τὰ πραχθέντα κατὰ τόνδε τὸν πόλεμον· καὶ
ἐν τῇ πέμπτῃ βύβλῳ πάλιν συνκεφαλαιοῦται τοὺς
χρόνους, ἀφʼ οὗ τε ἤρξατο καὶ μέχρι οὗ προελθὼν
<milestone unit="reiskpage" n="838"/>
κατελύθη, ταῦτα κατὰ λέξιν γεγραφώς· <quote>καὶ τοῖς ἀπὸ
χρησμῶν τι ἰσχυρισαμένοις μόνον δὴ τοῦτο ὀχυρῶς
ξυμβάν. ἀεὶ γὰρ ἐγὼ μέμνημαι καὶ ἀρχομένου τοῦ
πολέμου καὶ μέχρι οὗ ἐτελεύτησε προφερόμενον ὑπὸ
πολλῶν, ὅτι τρὶς ἐννέα ἔτη δέοι γενέσθαι αὐτόν.
ἐπεβίων δὲ διὰ παντὸς αὐτοῦ, αἰσθανόμενός τε τῇ
ἡλικίᾳ καὶ προσέχων τὴν γνώμην, ὅπως ἀκριβῶς τι
εἴσομαι· καὶ ξυνέβη μοι φεύγειν τὴν ἐμαυτοῦ ἔτη
εἴκοσι μετὰ τὴν εἰς Ἀμφίπολιν στρατηγίαν, καὶ γενομένῳ
παρʼ ἀμφοτέροις τοῖς πράγμασι καὶ οὐχ ἧσσον
<pb id="p.343"/>
τοῖς Πελοποννησίοις διὰ τὴν φυγὴν καθʼ ἡσυχίαν τι
αὐτῶν μᾶλλον αἰσθέσθαι. τὴν οὖν μετὰ τὰ δέκα ἔτη
διαφοράν τε καὶ ξύγχυσιν τῶν σπονδῶν καὶ τὰ ἔπειτα,
ὡς ἐπολεμήθη, ἐξηγήσομαι.</quote>
</p>
</div1>
<div1 type="chapter" n="13">
<p>
<milestone unit="reiskpage" n="839"/>ὅτι δὲ καὶ περὶ τὰς ἐξεργασίας τῶν κεφαλαίων 
ἧττον ἐπιμελής ἐστιν, ἢ πλείονας τοῦ δέοντος λόγους
ἀποδιδοὺς τοῖς ἐλαττόνων δεομένοις ἢ ῥᾳθυμότερον
ἐπιτρέχων τὰ δεόμενα πλείονος ἐξεργασίας, πολλοῖς
τεκμηρίοις βεβαιῶσαι δυνάμενος ὀλίγοις χρήσομαι· τὰς
μὲν πρώτας Ἀθηναίων καὶ Πελοποννησίων ναυμαχίας 
ἀμφοτέρας περὶ τὴν τελευτὴν τῆς δευτέρας βύβλου
γράφειν ἀρξάμενος, ἐν αἷς πρὸς ἑπτὰ καὶ τεσσαράκοντα
ναῦς Πελοποννησίων εἴκοσι ναυσὶν Ἀθηναῖοι μόνοι
πρὸς πολλαπλασίους τῶν βαρβάρων ναυμαχήσαντες ἃς
μὲν διέφθειρον, ἃς δʼ αὐτάνδρους ἔλαβον οὐκ ἐλάττους 
ἢ
<milestone unit="reiskpage" n="840"/> ὅσας ἔστειλαν ἐπὶ τὸν πόλεμον. θήσω δὲ καὶ
τὴν λέξιν αὐτοῦ. <quote>ἐγένετο μετὰ ταῦτα καὶ ἐπʼ Εὐρυμέδοντι
ποταμῷ ἐν Παμφυλίᾳ πεζομαχία καὶ ναυμαχία
Ἀθηναίων καὶ τῶν ξυμμάχων πρὸς Μήδους, καὶ ἐνίκων
τῇ αὐτῇ ἡμέρᾳ ἀμφότερα Ἀθηναῖοι Κίμωνος τοῦ Μιλτιάδου 
στρατηγοῦντος, καὶ εἷλον τριήρεις Φοινίκων καὶ
<pb id="p.344"/>
διέφθειρον τὰς πάσας διακοσίας.</quote> ὅμοια δʼ ἐστὶ παρʼ
αὐτῷ καὶ τὰ κατὰ τὰς πεζικὰς μάχας ἢ μηκυνόμενα
πέρα τοῦ δέοντος ἢ συναγόμενα εἰς ἔλαττον τοῦ
μετρίου. τὰ μέν γε περὶ Πύλον Ἀθηναίοις πραχθέντα
καὶ τὰ περὶ τὴν Σφακτηρίαν καλουμένην νῆσον, ἐν ᾗ
Λακεδαιμονίους κατακλείσαντες ἐξεπολιόρκησαν, ἀρξάμενος
ἐν τῇ τετάρτῃ βύβλῳ διηγεῖσθαι καὶ μεταξὺ τοῦ
πολέμου τοῦδε πράξεις τινὰς ἑτέρας παραδιηγησάμενος,
εἶτʼ αὖθις ἐπιστρέψας ἐπὶ τὴν ἀπόδοσιν τῶν ἑξῆς,
ἅπαντα τὰ γεγενημένα κατὰ τὰς μάχας ὑπʼ ἀμφοτέρων
διελήλυθεν ἀκριβῶς καὶ δυνατῶς, πλείους ἢ τριακοσίους
στίχους αὐτὸς ἀποδεδωκὼς ταῖς μάχαις, καὶ ταῦτα οὐ
<milestone unit="reiskpage" n="841"/>
πολλῶν ὄντων οὔτε τῶν ἀπολομένων οὔτε τῶν παραδόντων
τὰ ὅπλα. αὐτός γέ τοι συγκεφαλαιούμενος τὰ
περὶ τὴν μάχην κατὰ λέξιν οὕτως γράφει· <quote>ἀπέθανον
δὲ ἐν τῇ νήσῳ καὶ ζῶντες ἐλήφθησαν τοσοίδε· εἴκοσι
μὲν ὁπλῖται διέβησαν καὶ τετρακόσιοι οἱ πάντες· τούτων
ζῶντες ἐκομίσθησαν ὀκτὼ ἀποδέοντες τριακόσιοι,
οἱ δʼ ἄλλοι ἀπέθανον. καὶ Σπαρτιᾶται τούτων ἦσαν
εἴκοσι καὶ ἑκατὸν τῶν ζώντων, Ἀθηναίων δὲ οὐ πολλοὶ διεφθάρησαν.</quote>
<pb id="p.345"/>
</p>
</div1>
<div1 type="chapter" n="14">
<p>τῆς δὲ Νικίου στρατηγίας μνησθείς, ὅτε ναῦς ἑξήκοντα 
καὶ δισχιλίους <add>ὁπλίτας</add> Ἀθηναίων ἐπαγόμενος
ἐπὶ Πελοπόννησον ἔπλευσε, κατακλείσας δὲ Λακεδαιμονίους
εἰς τὰ φρούρια, τοὺς ἐν Κυθήροις <add>καὶ τοὺς ἐν
Θυρέᾳ</add> κατοικοῦντας Αἰγινήτας ἐξεπολιόρκησε καὶ τῆς 
ἄλλης Πελοποννήσου πολλὴν ἐδῄωσεν, ἐξ ἧς αἰχμαλώτων
πλῆθος ἐπαγόμενος ἀπέπλευσεν εἰς τὰς Ἀθήνας,
οὕτως εἴρηκεν ἐπιτροχάδην, περὶ μὲν τῶν ἐν Κυθήροις
πραγμάτων· <quote>καὶ
<milestone unit="reiskpage" n="842"/> μάχης γενομένης ὀλίγον μέν τινα
χρόνον ὑπέστησαν οἱ Κυθήριοι· ἔπειτα τραπόμενοι 
κατέφυγον εἰς τὴν ἄνω πόλιν καὶ ὕστερον συνέβησαν
πρὸς Νικίαν καὶ τοὺς ξυνάρχοντας, Ἀθηναίοις ἐπιτρέψαι
περὶ σφῶν αὐτῶν πλὴν θανάτου.</quote> περὶ δὲ τῆς
Λἰγινητῶν ἁλώσεως τῶν ἐν Θυρέᾳ· <quote>ἐν τούτῳ δʼ οἱ
Ἀθηναῖοι κατασχόντες καὶ χωρήσαντες εὐθὺς πάσῃ τῇ 
στρατιᾷ αἱροῦσι τὴν Θυρέαν, καὶ τήν τε πόλιν κατέκαυσαν
καὶ τὰ ἐνόντα ἐξεπόρθησαν, τούς τε Αἰγινήτας,
ὅσοι μὴ ἐν χερσὶ διεφθάρησαν, ἄγοντες ἀφίκοντο εἰς
τὰς Ἀθήνας.</quote> γενομένων δὲ περὶ τὰς πόλεις ἀμφοτέρας
εὐθὺς ἐν ἀρχῇ τοῦ πολέμου μεγάλων συμφορῶν, διʼ ἃς ἐπεθύμησαν ἀμφότεραι τῆς εἰρήνης, περὶ μὲν τῆς
προτέρας, ὅτε Ἀθηναῖοι τετμημένης μὲν αὐτοῖς τῆς
χώρας, οἰκοφθορημένης δὲ τῆς πόλεως ὑπὸ λοιμοῦ,
<pb id="p.346"/>
πᾶσαν ἀπογνόντες βοήθειαν ἄλλην ἀπέστειλαν πρεσβείαν
εἰς Σπάρτην εἰρήνης τυχεῖν δεόμενοι, οὔτε τοὺς
ἀποσταλέντας ἄνδρας εἴρηκεν οὔτε
<milestone unit="reiskpage" n="843"/> τοὺς ῥηθέντας ἐκεῖ 
λόγους ὑπʼ αὐτῶν οὔτε τοὺς ἐναντιωθέντας, ὑφʼ ὧν
πεισθέντες Λακεδαιμόνιοι τὰς διαλλαγὰς ἀπεψηφίσαντο·
φαύλως δέ πως καὶ ῥᾳθύμως ὡς περὶ μικρῶν καὶ ἀδόξων
πραγμάτων ταῦτα εἴρηκε· <quote>μετὰ δὲ τὴν δευτέραν εἰσβολὴν
τῶν Πελοποννησίων οἱ Ἀθηναῖοι, ὡς ἥ τε γῆ
αὐτῶν ἐτέτμητο τὸ δεύτερον καὶ ἡ νόσος ἐπέκειτο ἅμα
καὶ ὁ πόλεμος, ἠλλοίωντο τὰς γνώμας, καὶ τὸν Περικλέα
ἐν αἰτίᾳ εἶχον ὡς πείσαντα σφᾶς πολεμεῖν καὶ
δι᾽ ἐκεῖνον ταῖς ξυμφοραῖς περιπεπτωκότες· πρὸς δὲ
τοὺς Λακεδαιμονίους ὥρμηντο συγχωρεῖν, καὶ πρέσβεις
τινὰς πέμψαντες πρὸς αὐτοὺς ἄπρακτοι ἐγένοντο.</quote> περὶ
δὲ τῆς ὑστέρας, ὅτε Λακεδαιμόνιοι τοὺς περὶ Πύλον
ἁλόντας τριακοσίους κομίσασθαι προθέμενοι πρεσβείαν
ἀπέστειλαν εἰς τὰς Ἀθήνας, καὶ τοὺς λόγους εἴρηκε
τοὺς ὑπὸ τοῦ Λακεδαιμονίου ῥηθέντας τότε καὶ τὰς
αἰτίας ἐπελήλυθε, διʼ ἃς οὐκ ἐπετελέσθησαν αἱ σπονδαί.
</p>
</div1>
<div1 type="chapter" n="15">
<p>εἰ μὲν οὖν ἐπὶ τῆς Ἀθηναίων πρεσβείας <add>ἡ</add> τὰ
<milestone unit="reiskpage" n="844"/>
 κεφάλαια τῶν γινομένων περιειληφυῖα δήλωσις ἤρκει,
λόγων δὲ καὶ παρακλήσεων, αἷς ἐχρήσαντο οἱ πρέσβεις,
<pb id="p.347"/>
οὐδὲν ἔδει, μήτε πεισθέντων μήτε δεξαμένων τὰς
σπονδὰς Λακεδαιμονίων, τί δή ποτε οὐ τὴν αὐτὴν
προαίρεσιν ἐφύλαξε καὶ ἐπὶ τῶν ἐκ τῆς Σπάρτης ἀφικομένων
εἰς τὰς Ἀθήνας; οὐδὲ γὰρ ἐκεῖνοι διαπραξάμενοι
τὴν εἰρήνην ἀπῆλθον. εἰ δʼ ἀκριβῶς ἔδει ταῦτα 
εἰρῆσθαι, διὰ τί παρέλιπε ῥᾳθύμως ἐκεῖνα; οὐ γὰρ δή γε
ἀσθενείᾳ δυνάμεως ἐξείργετο περὶ ἀμφοτέρων τοὺς
ἐνόντας εὑρεῖν τε καὶ ἐξειπεῖν λόγους. εἰ δὲ δὴ κατὰ
λογισμόν τινα τὴν ἑτέραν προείλετο πρεσβείαν ἐξεργάσασθαι,
οὐκ ἔχω συμβαλεῖν, κατὰ τί τὴν Λακωνικὴν 
προέκρινε τῆς Ἀττικῆς μᾶλλον, τὴν ὑστέραν τοῖς
χρόνοις ἀντὶ τῆς προτέρας καὶ τὴν ἀλλοτρίαν ἀντὶ τῆς
ἰδίας καὶ τὴν ἐπʼ ἐλάττοσι κακοῖς γενομένην ἀντὶ τῆς ἐπὶ μείζοσι.
πόλεών τε ἁλώσεις καὶ κατασκαφὰς καὶ ἀνδραποδισμοὺς
<milestone unit="reiskpage" n="845"/>καὶ ἄλλας τοιαύτας συμφορὰς πολλάκις
ἀναγκασθεὶς γράφειν ποτὲ μὲν οὕτως ὠμὰ καὶ δεινὰ
καὶ οἴκτων ἄξια φαίνεσθαι ποιεῖ τὰ πάθη, ὥστε μηδεμίαν
ὑπερβολὴν μήτε ἱστοριογράφοις μήτε ποιηταῖς
καταλιπεῖν· ποτὲ δὲ οὕτως ταπεινὰ καὶ μικρά, ὥστε 
μηδʼ εἰς αἴσθησιν δεινῶν τι πεσεῖν γνώρισμα τοῖς
ἀναγινώσκουσι τὸν ἄνδρα. λέγων τε ἃ περὶ τῆς Πλαταιέων
πόλεως εἴρηκε καὶ περὶ τῆς Μυτιληναίων καὶ
<pb id="p.348"/>
περὶ τῆς Μηλίων, οὐδὲν δέομαι τὰς λέξεις ἐκείνας
φέρειν, ἐν αἷς ἀπὸ τῆς ἄκρας δυνάμεως ἐξείργασται
τὰς συμφορὰς αὐτῶν. ἐν αἷς δʼ ἐπιτρέχει καὶ μικρὰ
ποιεῖ τὰ πάθη αὐτῇ κατὰ πολλοὺς τόπους τῆς
ἱστορίας, τούτων μνησθήσομαι· <quote>περὶ δὲ τοὺς αὐτοὺς
χρόνους τούτους Σκιωναίους Ἀθηναῖοι ἐκπολιορκήσαντες
ἀπέκτειναν τοὺς ἡβῶντας, παῖδας δὲ καὶ γυναῖκας ἠνδραπόδισαν
καὶ τὴν γῆν Πλαταιεῦσιν ἔδωκαν νέμεσθαι.</quote>
<quote>καὶ Ἀθηναῖοι πάλιν ἐς Εὔβοιαν διαβάντες Περικλέους
<milestone unit="reiskpage" n="846"/>
στρατηγοῦντος κατεστρέψαντο πᾶσαν· καὶ τὴν ἄλλην
ὁμολογίᾳ κατέστησαν, Ἑστιαιεῖς δʼ ἐξοικίσαντες αὐτοὶ
τὴν γῆν ἔσχον.</quote>
<quote>ἀνέστησαν δὲ Αἰγινήτας τῷ αὐτῷ
χρόνῳ τούτῳ ἐξ Αἰγίνης Ἀθηναῖοι αὐτούς τε καὶ
γυναῖκας καὶ παῖδας, ἐπικαλέσαντες οὐχ ἥκιστα τοῦ
πολέμου σφίσιν αἰτίους εἶναι· καὶ τὴν Αἴγιναν ἀσφαλέστερον
ἐφαίνετο τῇ Πελοποννησίων ἐπικειμένην αὑτῶν
πέμψαντες ἐποίκους ἔχειν.</quote>
</p>
</div1>
<div1 type="chapter" n="16">
<p>πολλὰ καὶ ἄλλα τις ἂν εὕροι διʼ ὅλης τῆς ἱστορίας
ἢ τῆς ἄκρας ἐξεργασίας τετυχηκότα καὶ μήτε πρόσθεσιν
<pb id="p.349"/>
δεχόμενα μήτʼ ἀφαίρεσιν, ἢ ῥᾳθύμως ἐπιτετροχασμένα
καὶ οὐδὲ τὴν ἐλαχίστην ἔμφασιν ἔχοντα τῆς δεινότητος
ἐκείνης, μάλιστα δʼ ἐν ταῖς δημηγορίαις
<milestone unit="reiskpage" n="847"/> καὶ ἐν τοῖς
διαλόγοις καὶ ἐν ταῖς ἄλλαις ῥητορείαις. ὧν προνοούμενος
ἔοικεν ἀτελῆ τὴν ἱστορίαν καταλιπεῖν, ὡς καὶ 
Κράτιππος ὁ συνακμάσας αὐτῷ καὶ τὰ παραλειφθέντα
ὑπʼ αὐτοῦ συναγαγὼν γέγραφεν, οὐ μόνον ταῖς πράξεσιν
αὐτὰς ἐμποδὼν γεγενῆσθαι λέγων, ἀλλὰ καὶ τοῖς ἀκούουσιν
ὀχληρὰς εἶναι. τοῦτό γέ τοι συνέντα αὐτὸν ἐν
τοῖς τελευταίοις τῆς ἱστορίας φησὶ μηδεμίαν τάξαι ῥητορείαν, 
πολλῶν μὲν κατὰ τὴν Ἰωνίαν γενομένων,
πολλῶν δʼ ἐν ταῖς Ἀθήναις, ὅσα <add>διὰ</add> διαλόγων καὶ
δημηγοριῶν ἐπράχθη. εἴ γέ τοι τὴν πρώτην καὶ τὴν
ὀγδόην βύβλον ἀντιπαρεξετάζοι τις ἀλλήλαις, οὔτε τῆς
αὐτῆς ἂν προαιρέσεως δόξειεν ἀμφοτέρας ὑπάρχειν οὔτε 
τῆς αὐτῆς δυνάμεως· ἣ μὲν γὰρ ὀλίγα πράγματα καὶ
μικρὰ περιέχουσα πληθύει τῶν ῥητορειῶν, ἣ δὲ περὶ
πολλὰς καὶ μεγάλας συνταχθεῖσα πράξεις δημηγορικῶν σπανίζει λόγων.
</p>
</div1>
<div1 type="chapter" n="17">
<p>
<milestone unit="reiskpage" n="848"/>ἤδη δὲ ἔγωγε καὶ ἐν αὐταῖς ἔδοξα ταῖς ῥητορείαις 
τοῦτο συμβεβηκέναι τῷ ἀνδρὶ τὸ πάθος, ὥστε περὶ
τὴν αὐτὴν ὑπόθεσιν καὶ ἐν τῷ αὐτῷ καιρῷ τιθέναι
μὲν ἃς οὐκ ἔδει, παραλιπεῖν δὲ ἃς ἔδει λέγεσθαι.
οἷόν τι καὶ περὶ τῆς Μυτιληναίων πόλεως ἐν τῇ τρίτῃ
<pb id="p.350"/>
βύβλῳ πεποίηκε· μετὰ γὰρ τὴν ἅλωσιν αὐτῆς καὶ τὴν
τῶν αἰχμαλώτων ἄφιξιν, οὓς ἀπέστειλεν ὁ στρατηγὸς
Πάχης, διττῶν ἐκκλησιῶν γενομένων ἐν ταῖς Ἀθήναις
τοὺς μὲν ἐν τῇ προτέρᾳ ῥηθέντας ὑπὸ τῶν δημαγωγῶν
λόγους παρέλιπεν ὡς οὐκ ἀναγκαίους, ἐν ᾗ τούς τε
αἰχμαλώτους ἀποκτεῖναι ὁ δῆμος ἐψηφίσατο καὶ τοὺς
ἄλλους Μυτιληναίους ἡβηδόν, γυναῖκας δὲ καὶ παῖδας
ἀνδραποδίσαι· τοὺς δʼ ἐν τῇ ὑστεραίᾳ πάλιν ὑπὸ τῶν
<milestone unit="reiskpage" n="849"/>
αὐτῶν ῥηθέντας, ἐν ᾗ μετάνοιά τις ὑπεισῆλθε τοὺς
πολλούς, περὶ τὴν αὐτὴν συνταχθέντας ὑπόθεσιν παρέλαβεν
ὡς ἀναγκαίους.
</p>
</div1>
<div1 type="chapter" n="18">
<p>ὁ δὲ δὴ περιβόητος ἐπιτάφιος, ὃν ἐν τῇ δευτέρᾳ
βύβλῳ διελήλυθε, κατὰ τίνα δή ποτε λογισμὸν ἐν τούτῳ
κεῖται τῷ τόπῳ μᾶλλον ἢ οὐκ ἐν ἑτέρῳ; εἴ τε γὰρ ἐν
ταῖς μεγάλαις συμφοραῖς τῆς πόλεως, ἐν αἷς Ἀθηναίων
πολλοὶ καὶ ἀγαθοὶ μαχόμενοι διεφθάρησαν, τοὺς εἰωθότας
ὀλοφυρμοὺς ἐπʼ αὐτοῖς ἐχρῆν λέγεσθαι, εἴ τʼ ἐπὶ
ταῖς μεγάλαις εὐπραγίαις, ἐξ ὧν δόξα τις ἐπιφανὴς ἢ
δύναμις ἐγένετο τῇ πόλει, τιμᾶσθαι τοῖς ἐπιταφίοις
ἐπαίνοις τοὺς ἀποθανόντας, ἐν ᾗ βούλεταί τις μᾶλλον
<milestone unit="reiskpage" n="850"/> 
βύβλῳ ἢ ἐν ταύτῃ τὸν ἐπιτάφιον ἥρμοττεν εἰρῆσθαι·
ἐν ταύτῃ μὲν γὰρ οἱ κατὰ τὴν πρώτην τῶν Πελοποννησίων
εἰσβολὴν πεσόντες Ἀθηναῖοι κομιδῇ τινες ἦσαν
ὀλίγοι, καὶ οὐδʼ οὗτοι λαμπρόν τι πράξαντες ἔργον,
ὡς αὐτὸς ὁ Θουκυδίδης γράφει· προειπὼν γὰρ περὶ
<pb id="p.351"/>
τοῦ Περικλέους, ὅτι <quote>τὴν πόλιν ἐφύλασσε καὶ διʼ ἡσυχίας μάλιστα ὅσον ἐδύνατο εἶχεν· ἱππέας μέντοι
τινὰς ἐξέπεμπεν ἀεὶ τοῦ μὴ προδρόμους ἀπὸ τῆς στρατιᾶς
ἐσπίπτοντας εἰς τοὺς ἀγροὺς τοὺς ἐγγὺς τῆς
πόλεως κακουργεῖν</quote>, καὶ ἱππομαχίαν φησὶ γενέσθαι 
βραχεῖαν <quote>ἐν Φρυγίοις τῶν τε Ἀθηναίων τέλει ἑνὶ
τῶν ἱππέων καὶ Θεσσαλοῖς μετʼ αὐτῶν πρὸς τοὺς
Βοιωτῶν ἱππέας· ἐν ᾗ οὐκ ἔλαττον ἔσχον οἱ Θεσσαλοὶ
καὶ Ἀθηναῖοι, μέχρι οὗ προσβοηθησάντων τοῖς Βοιωτοῖς
τῶν ὁπλιτῶν τροπὴ ἐγένετο αὐτῶν, καὶ ἀπέθανον
<milestone unit="reiskpage" n="851"/>τῶν Θεσσαλῶν καὶ Ἀθηναίων οὐ πολλοί· ἀνείλοντο
μέντοι αὐτοὺς αὐθημερὸν ἀσπόνδους· καὶ οἱ Πελοποννήσιοι
τρόπαιον τῇ ὑστεραίᾳ ἔστησαν.</quote> ἐν δὲ τῇ τετάρτῃ
βύβλῳ οἱ μετὰ Δημοσθένους περὶ Πύλον ἀγωνισάμενοι
πρὸς Λακεδαιμονίων δύναμιν καὶ ἐκ γῆς καὶ 
ἐκ θαλάττης καὶ νικήσαντες ἐν ἀμφοτέραις ταῖς μάχαις,
δι᾽ οὓς ἡ πόλις αὐχήματος ἐπληρώθη, πολλῷ πλείους
τε καὶ κρείττους ἦσαν ἐκείνων. τί δή ποτε οὖν ἐπὶ
μὲν τοῖς ὀλίγοις ἱππεῦσι καὶ οὐδεμίαν οὔτε δόξαν οὔτε
δύναμιν τῇ πόλει κτησαμένοις τάς τε ταφὰς ἀνοίγει 
τὰς δημοσίας ὁ συγγραφεὺς καὶ τὸν ἐπιφανέστατον
τῶν δημαγωγῶν Περικλέα τὴν ὑψηλὴν τραγῳδίαν
ἐκείνην εἰσάγει διατιθέμενον· ἐπὶ δὲ τοῖς πλείοσι καὶ
<pb id="p.352"/>
κρείττοσι, διʼ οὓς ὑπέπεσον Ἀθηναίοις οἱ τὸν πόλεμον
ἐξενέγκαντες κατʼ αὐτῶν, ἐπιτηδειοτέροις οὖσι ταύτης
τῆς τιμῆς τυγχάνειν οὐκ ἐποίησε τὸν ἐπιτάφιον; ἵνα
δὲ πάσας ἀφῶ τὰς ἄλλας μάχας τάς τε κατὰ γῆν καὶ
κατὰ θάλατταν, ἐν αἷς πολλοὶ διεφθάρησαν, οὓς πολὺ
δικαιότερον ἦν κοσμεῖσθαι τοῖς ἐπιταφίοις ἐπαίνοις ἢ
<milestone unit="reiskpage" n="852"/>
τοὺς περιπόλους τῆς Ἀττικῆς, ἱππεῖς δέκα ἢ πεντεκαίδεκα
ὄντας, οἱ ἐν Σικελίᾳ μετὰ Νικίου καὶ Δημοσθένους
ἀποθανόντες Ἀθηναίων καὶ τῶν συμμάχων ἔν τε
ταῖς ναυμαχίαις ἔν τε τοῖς κατὰ γῆν ἀγῶσι καὶ τὸ
τελευταῖον ἐν τῇ δυστήνῳ φυγῇ τετρακισμυρίων οὐκ
ἐλάττους ὄντες καὶ οὐδὲ ταφῆς δυνηθέντες τυχεῖν τῆς
νομίμου πόσῳ μᾶλλον ἦσαν ἐπιτηδειότεροι τυγχάνειν
οἴκτων τε καὶ κόσμων ἐπιταφίων; ὃ δʼ οὕτως ἠμέληκε
τῶν ἀνδρῶν, ὥστε μηδὲ τοῦτο αὐτὸ εἰπεῖν, ὅτι πένθος
δημοσίᾳ προὔθετο ἡ πόλις καὶ τοὺς εἰωθότας ἐναγισμοὺς
τοῖς ἐπὶ ξένης ἀποθανοῦσιν ἐπετέλεσεν καὶ τὸν
ἐροῦντα ἐπʼ αὐτοῖς ἀπέδειξεν, ὃς τῶν τότε ῥητόρων
λέγειν ἦν ἱκανώτατος. οὐ
<milestone unit="reiskpage" n="853"/> γὰρ δὴ εἰκὸς ἦν Ἀθηναίους 
ἐπὶ μὲν τοῖς πεντεκαίδεκα ἱππεῦσιν δημοσίᾳ πενθεῖν,
<add>τοὺς δʼ ἐν Σικελίᾳ πεσόντας, ἐν οἷς</add>, τῶν δʼ ἐκ καταλόγου
πλείους οἱ διαφθαρέντες ἢ πεντακισχίλιοι, μηδεμιᾶς
ἀξιῶσαι τιμῆς. ἀλλʼ ἔοικεν ὁ συγγραφεὺς ʽεἰρήσεται
γὰρ ἃ φρονὦ τῷ Περικλέους προσώπῳ βουλόμενος ἀποχρήσασθαι
καὶ τὸν ἐπιτάφιον ἔπαινον ὡς ὑπʼ ἐκείνου
<pb id="p.353"/>
ῥηθέντα συνθεῖναι, ἐπειδὴ κατὰ τὸ δεύτερον ἔτος
ἐτελεύτησεν ἁνὴρ τοῦδε τοῦ πολέμου καὶ οὐδεμιᾷ τῶν
μετὰ ταῦτα γενομένων τῇ πόλει συμφορῶν παρεγένετο,
εἰς ἐκεῖνο τὸ μικρὸν καὶ οὐκ ἄξιον σπουδῆς ἔργον τὸν
ὑπὲρ τὴν ἀξίαν τοῦ πράγματος ἔπαινον ἀποθέσθαι. 
</p>
</div1>
<div1 type="chapter" n="19">
<p>ἔτι δὲ μᾶλλον ἴδοι τις ἂν τὸ περὶ τὰς ἐξεργασίας 
τοῦ συγγραφέως ἀνώμαλον ἐπιλογισάμενος, ὅτι πολλὰ
<milestone unit="reiskpage" n="854"/>καὶ μεγάλα πράγματα παραλιπὼν <add>τὸ</add> προοίμιον τῆς
ἱστορίας μέχρι πεντακοσίων ἐκμηκύνει στίχων, τὰ πρὸ
τοῦδε τοῦ πολέμου πραχθέντα τοῖς Ἕλλησι μικρὰ
<milestone unit="reiskpage" n="855"/> βουλόμενος 
ἀποδεῖξαι καὶ οὐκ ἄξια τῷδε παραβάλλεσθαι.
οὔτε γὰρ τἀληθὲς οὕτως εἶχεν, ὡς ἐκ πολλῶν ἔστι
παραδεῖξαι πραγμάτων, οὔτε ὁ τῆς τέχνης ὑπαγορεύει
λόγος οὕτω μεθοδεύειν τὰς αὐξήσεις <quote>οὐ γὰρ εἴ τι
τῶν μικρῶν μεῖζόν ἐστι, διὰ τοῦτʼ ἐστὶν ἤδη μέγα, 
ἀλλʼ εἴ τι τῶν μεγάλων ὑπερέχει</quote>· γέγονέ τε αὐτῷ τὸ
προοίμιον, τοσαύτας εἰληφὸς ἀποδεικτικὰς τῆς προθέσεως
ἐξεργασίας, ἱστορία τις αὐτὴ καθʼ αὑτήν. οἱ δὲ
τὰς ῥητορικὰς συνταξάμενοι τέχνας παραγγέλλουσι δείγματα
τῶν λόγων τὰ προοίμια ποιεῖν αὐτὰ τὰ κεφάλαια 
τῶν μελλόντων δηλοῦσθαι προλαμβάνοντας. ὃ
δὴ καὶ πεποίηκεν ὁ ἀνὴρ ἐπὶ τῷ τέλει τοῦ προοιμίου,
<milestone unit="reiskpage" n="856"/>μέλλων ἄρχεσθαι τῆς διηγήσεως, ἐν ἐλάττοσιν ἢ πεντήκοντα
στίχοις· ὥστε τὰ πολλὰ ἐκεῖνα καὶ καταβλητικὰ
<pb id="p.354"/>
τοῦ μεγέθους τῆς Ἑλλάδος οὐκ ἀναγκαίως αὐτῷ
παρέλκεσθαι, ὅτι κατὰ τὸν Τρωικὸν πόλεμον οὔπω σύμπασα
ἐκαλεῖτο ἑνὶ ὀνόματι ἡ Ἑλλάς, καὶ ὅτι περαιοῦσθαι
ναυσὶν ἐπʼ ἀλλήλους οἱ τροφῆς ἀπορούμενοι ἤρξαντο
καὶ προσπίπτοντες πόλεσιν ἀτειχίστοις καὶ κατὰ κώμας
οἰκουμέναις ἥρπαζον καὶ τὸ πλεῖστον τοῦ βίου ἐντεῦθεν
ἐποιοῦντο. τί δʼ ἦν ἀναγκαῖον περὶ τῆς Ἀθηναίων
τρυφῆς, ᾗ τὸ παλαιὸν ἐχρῶντο, λέγειν, ὅτι κρωβύλους
τε ἀνεπλέκοντο καὶ χρυσοῦς τέττιγας εἶχον ἐπὶ ταῖς
κεφαλαῖς; καὶ ὅτι Λακεδαιμόνιοι <quote>ἐγυμνώθησάν τε πρῶτοι
καὶ εἰς τὸ φανερὸν ἀποδύντες λίπα μετὰ τοῦ γυμνάζεσθαι
ἠλείψαντο</quote>; ὁ δὲ δὴ ναυπηγὸς ὁ Κορίνθιος
Ἀμεινοκλῆς ὁ κατασκευάσας Σαμίοις πρῶτος τέτταρας
τριήρεις, καὶ ὁ Σάμου τύραννος Πολυκράτης ὁ Ῥήνειαν
ἑλὼν καὶ ἀναθεὶς τῷ Ἀπόλλωνι τῷ Δηλίῳ, καὶ οἱ
Φωκαεῖς οἱ Μασσαλίαν οἰκίσαντες ὅτι ναυμαχίᾳ Καρχηδονίους
ἐνίκων,
<milestone unit="reiskpage" n="857"/> καὶ τὰ ἄλλα ὅσα τούτοις ἐστὶν 
ὅμοια, τίνα καιρὸν εἶχε πρὸ τῆς διηγήσεως λέγεσθαι;
εἰ δʼ ἔστιν ὅσιόν μοι καὶ θεμιτὸν εἰπεῖν ἃ φρονῶ,
</p>
</div1>
<div1 type="chapter" n="20">
<p>δοκεῖ μοι κράτιστον ἂν γενέσθαι <add>τὸ</add> προοίμιον, εἰ
τὸ τελευταῖον αὐτοῦ μέρος τῇ προθέσει προσήρμοσε
πάντα τὰ ἐν μέσῳ παραλιπὼν καὶ τοῦτον τὸν τρόπον
αὐτὸ κατεσκεύασε· <quote>Θουκυδίδης Ἀθηναῖος συνέγραψε
τὸν πόλεμον τῶν Πελοποννησίων καὶ Ἀθηναίων, ὡς
ἐπολέμησαν πρὸς ἀλλήλους, ἀρξάμενος εὐθὺς καθισταμένου
<pb id="p.355"/>
καὶ ἐλπίσας μέγαν τε ἔσεσθαι καὶ ἀξιολογώτατον
τῶν προγεγενμένων· τεκμαιρόμενος, ὅτι ἀκμάζοντές
τε ἦσαν ἐς αὐτὸν ἀμφότεροι παρασκευῇ τῇ πάσῃ, καὶ
τὸ ἄλλο Ἑλληνικὸν ὁρῶν ξυνιστάμενον πρὸς ἑκατέρους,
τὸ μὲν εὐθύς, τὸ δὲ καὶ διανοούμενον. κίνησις γὰρ 
αὕτη δὴ μεγίστη τοῖς Ἕλλησιν ἐγένετο καὶ μέρει τινὶ
τῶν βαρβάρων, ὡς δʼ εἰπεῖν καὶ ἐπὶ πλεῖστον ἀνθρώπων.
τὰ γὰρ πρὸ
<milestone unit="reiskpage" n="858"/> αὐτῶν καὶ ἔτι παλαιότερα σαφῶς μὲν
εὑρεῖν διὰ χρόνου πλῆθος ἀδύνατον ἦν· ἐκ δὲ τεκμηρίων,
ὧν ἐπὶ μακρότατον σκοποῦντι πιστεύειν ξυμβαίνει, 
οὐ μεγάλα νομίζω γενέσθαι οὔτε κατὰ τοὺς
πολέμους οὔτε ἐς τὰ ἄλλα· οὔτε ὡς ποιηταὶ ὑμνήκασι
περὶ αὐτῶν ἐπὶ τὸ μεῖζον κοσμοῦντες, μᾶλλον πιστεύων,
οὔτε ὡς λογογράφοι συνέθεσαν ἐπὶ τὸ προσαγωγότερον
τῇ ἀκροάσει ἢ ἀληθέστερον, ὄντα ἀνεξέλεγκτα καὶ τὰ 
πολλὰ ὑπὸ χρόνου αὐτῶν ἀπίστως ἐπὶ τὸ μυθῶδες
ἐκνενικηκότα· εὑρῆσθαι δὲ ἡγησάμενος ἐκ τῶν ἐπιφανεστάτων
ὡς παλαιὰ εἶναι ἀποχρώντως. καὶ ὁ πόλεμος
οὗτος, καίπερ τῶν ἀνθρώπων, ἐν ᾇ μὲν ἂν πολεμῶσι,
τὸν παρόντα ἀεὶ μέγιστον κρινόντων, παυσαμένων δὲ 
τἀρχαῖα μᾶλλον θαυμαζόντων, ἀπʼ αὐτῶν τῶν ἔργων
σκοποῦσι δηλώσει ὅμως μείζων γεγενημένος αὐτῶν.
καὶ ὅσα μὲν λόγῳ εἶπον ἕκαστοι ἢ μέλλοντες πολεμήσειν
<pb id="p.356"/>
ἤ ἐν
<milestone unit="reiskpage" n="859"/> αὐτῷ ἤδη ὄντες, χαλεπὸν τὴν ἀκρίβειαν 
αὐτὴν τῶν λεχθέντων διαμνημονεῦσαι ἦν ἐμοί τε ὧν
αὐτὸς ἤκουσα καὶ τοῖς ἄλλοθέν ποθεν ἐμοὶ ἀπαγγέλλουσιν·
ὡς δʼ ἂν ἐδόκουν μοι ἕκαστοι περὶ τῶν ἀεὶ
παρόντων τὰ δέοντα μάλιστα εἰπεῖν, ἐχομένῳ ὅ τι ἐγγύτατα
τῆς ξυμπάσης γνώμης τῶν ἀληθῶς λεχθέντων,
οὕτως εἴρηται. τὰ δὲ ἔργα τῶν πραχθέντων ἐν τῷ
πολέμῳ οὐκ ἐκ τοῦ παρατυχόντος ἠξίωσα γράφειν οὐδʼ
ὡς ἐμοὶ δοκεῖ, ἀλλʼ οἷς τε αὐτὸς παρῆ καὶ παρὰ τῶν
ἄλλων ὅσον δυνατὸν ἀκριβείᾳ περὶ ἑκάστου ἐπεξελθών.
ἐπιπόνως δὲ εὑρίσκετο, διότι οἱ παρόντες τοῖς ἔργοις
οὐ τὰ αὐτὰ περὶ τῶν αὐτῶν ἔλεγον, ἀλλʼ ὡς ἑκατέρων
τις εὐνοίας ἢ μνήμης ἔχοι. καὶ ἐς μὲν ἀκρόασιν ἴσως
τὸ μὴ μυθῶδες αὐτῶν ἀτερπέστερον φανεῖται· ὅσοι δὲ
βουλήσονται τῶν γεγονότων τὸ σαφὲς σκοπεῖν καὶ τῶν
μελλόντων ποτὲ αὖθις κατὰ τὸ ἀνθρώπινον τοιούτων
<milestone unit="reiskpage" n="860"/>
καὶ παραπλησίων ἔσεσθαι, ὠφέλιμα κρίνειν αὐτά, ἀρκούντως
ἕξει· κτῆμά τε ἐς ἀεὶ μᾶλλον ἢ ἀγώνισμα εἰς
τὸ παραχρῆμα ἀκούειν ξύγκειται. τῶν δὲ πρότερον
ἔργων μέγιστον ἐπράχθη τὸ Μηδικόν· καὶ τοῦτο ὅμως
δυεῖν ναυμαχίαιν καὶ πεζομαχίαιν τὴν κρίσιν ἔσχεν·
τούτου δὲ τοῦ πολέμου μῆκός τε μέγα προὔβη παθήματά
τε ξυνηνέχθη γενέσθαι ἐν αὐτῷ τῇ Ἑλλάδι οἷα
<pb id="p.357"/>
οὐχ ἕτερα ἐν ἴσῳ χρόνῳ. οὔτε γὰρ πόλεις τοσαίδε
ληφθεῖσαι ἠρημώθησαν αἳ μὲν ὑπὸ βαρβάρων, αἳ δʼ
ὑπὸ σφῶν αὐτῶν ἀντιπολεμούντων, εἰσὶ δὲ αἳ καὶ
οἰκήτορας μετέβαλον ἁλισκόμεναι· οὔτε φυγαὶ τοσαίδε
ἀνθρώπων καὶ φόνος ὃ μὲν κατʼ αὐτὸν τὸν πόλεμον, 
ὃ δὲ διὰ τὸ στασιάζειν. τά τε πρότερον ἀκοῇ μὲν
λεγόμενα, ἔργῳ δὲ σπανιώτερον βεβαιούμενα οὐκ ἄπιστα
κατέστη σεισμῶν τε πέρι, οἳ ἐπὶ πλεῖστον ἅμα μέρος
γῆς καὶ ἰσχυρότατοι οἱ αὐτοὶ ἐπέσχον, ἡλίου τε
<milestone unit="reiskpage" n="861"/>ἐκλείψεις, αἳ πυκνότεραι παρὰ τὰς ἐκ τοῦ πρὶν χρόνου 
μνημονευομένας ξυνέβησαν, αὐχμοί τε ἔστι παρ
οἷς μεγάλοι, καὶ ἀπʼ αὐτῶν καὶ λιμοί· καὶ ἡ οὐχ
ἥκιστα βλάψασα καὶ μέρος τι φθείρασα, ἡ λοιμώδης
νόσος· ταῦτα γὰρ πάντα μετὰ τοῦδε τοῦ πολέμου ἅμα
ξυνεπέθετο. ἤρξαντο δὲ αὐτοῦ Ἀθηναῖοι καὶ Πελοποννήσιοι 
λύσαντες τὰς τριακοντούτεις σπονδάς, αἳ αὐτοῖς
ἐγένοντο μετʼ Εὐβοίας ἅλωσιν. διότι δὲ ἔλυσαν, τὰς
αἰτίας προέγραψα πρῶτον καὶ τὰς διαφορὰς τοῦ μή
τινα ζητῆσαί ποτε, ἐξ ὅτου τοσοῦτος πόλεμος τοῖς Ἕλλησι
κατέστη.</quote> τὰ μὲν δὴ περὶ τὸ πραγματικὸν μέρος
</p>
</div1>
<div1 type="chapter" n="21">
<p>ἁμαρτήματά τε καὶ κατορθώματα τοῦ συγγραφέως ταῦτά ἐστι. 
τὰ δὲ περὶ τὸ λεκτικόν, ἐν ᾧ μάλιστα ὁ χαρακτὴρ
αὐτοῦ διάδηλός ἐστι, μέλλω νυνὶ λέγειν. ἀνάγκη δὲ
<pb id="p.358"/>
ἴσως καὶ περὶ ταύτης τῆς ἰδέας προειπεῖν, εἰς πόσα
τε μέρη διαιρεῖσθαι πέφυκεν ἡ λέξις καὶ τίνας περιείληφεν
<milestone unit="reiskpage" n="862"/> ἀρετάς· ἔπειτα δηλῶσαι, πῶς ἔχουσαν αὐτὴν ὁ 
Θουκυδίδης παρὰ τῶν πρὸ αὐτοῦ γενομένων συγγραφέων
παρέλαβε, καὶ τίνα μέρη πρῶτος ἁπάντων
ἐκαίνωσεν, εἴ τʼ ἐπὶ τὸ κρεῖττον εἴ τʼ ἐπὶ τὸ χεῖρον,
μηδὲν ἀποκρυψάμενον.
</p>
</div1>
<div1 type="chapter" n="22">
<p>ὅτι μὲν οὖν ἅπασα λέξις εἰς δύο μέρη διαιρεῖται
τὰ πρῶτα, εἴς τε τὴν ἐκλογὴν τῶν ὀνομάτων, ὑφʼ ὧν
δηλοῦται τὰ πράγματα, καὶ εἰς τὴν σύνθεσιν τῶν ἐλαττόνων
τε καὶ μειζόνων μορίων, καὶ ὅτι τούτων αὖθις
ἑκάτερον εἰς ἕτερα μόρια διαιρεῖται, ἡ μὲν ἐκλογὴ τῶν
στοιχειωδῶν μορίων <quote>ὀνοματικῶν λέγω καὶ ῥηματικῶν
καὶ συνδετικῶν</quote> εἴς τε τὴν κυρίαν φράσιν καὶ εἰς τὴν
τροπικήν, ἡ δὲ σύνθεσις εἴς τε τὰ κόμματα καὶ τὰ
κῶλα καὶ τὰς περιόδους, καὶ ὅτι τούτοις ἀμφοτέροις
συμβέβηκε <quote>λέγω δὴ τοῖς τε ἁπλοῖς καὶ ἀτόμοις ὀνόμασι
καὶ τοῖς ἐκ τούτων συνθέτοις</quote> τὰ καλούμενα
σχήματα, καὶ ὅτι τῶν καλουμένων ἀρετῶν αἳ μέν εἰσιν
<milestone unit="reiskpage" n="863"/>
ἀναγκαῖαι καὶ ἐν ἅπασιν ὀφείλουσι παρεῖναι τοῖς λόγοις, 
αἳ δʼ ἐπίθετοι καὶ ὅταν ὑποστῶσιν αἱ πρῶται,
τότε τὴν ἑαυτῶν ἰσχὺν λαμβάνουσιν, εἴρηται πολλοῖς
πρότερον. ὥστε οὐδὲν δεῖ περὶ αὐτῶν ἐμὲ νυνὶ
λέγειν οὐδʼ ἐξ ὧν θεωρημάτων τε καὶ παραγγελμάτων
τούτων τῶν ἀρετῶν ἑκάστη γίνεται, πολλῶν
ὄντων· καὶ γὰρ ταῦτα τῆς ἀκριβεστάτης τέτευχεν ἐξεργασίας.
<pb id="p.359"/>
</p>
</div1>
<div1 type="chapter" n="23">
<p>τίσι δὲ αὐτῶν ἐχρήσαντο πάντες οἱ πρὸ Θουκυδίδου 
γενόμενοι συγγραφεῖς καὶ τίνων ἐπὶ μικρὸν
ἥψαντο, ἐξ ἀρχῆς ἀναλαβών, ὥσπερ ὑπεσχόμην, κεφαλαιωδῶς
διέξειμι· ἀκριβέστερον γὰρ οὕτως γνώσεταί
τις τὸν ἴδιον τοῦ ἀνδρὸς χαρακτῆρα. οἱ μὲν οὖν ἀρχαῖοι 
πάνυ καὶ ἀπʼ αὐτῶν μόνον γινωσκόμενοι τῶν
ὀνομάτων ποίαν τινὰ λέξιν ἐπετήδευσαν, οὐκ ἔχω συμβαλεῖν,
πότερα τὴν λιτὴν καὶ ἀκόσμητον καὶ μηδὲν
ἔχουσαν περιττόν, ἀλλʼ αὐτὰ τὰ χρήσιμα καὶ ἀναγκαῖα,
ἢ τὴν
<milestone unit="reiskpage" n="864"/> πομπικὴν καὶ ἀξιωματικὴν καὶ ἐγκατάσκευον 
καὶ τοὺς ἐπιθέτους προσειληφυῖαν κόσμους. οὔτε γὰρ
διασῴζονται τῶν πλειόνων αἱ γραφαὶ μέχρι τῶν καθʼ
ἡμᾶς χρόνων, οὔθʼ αἱ διασῳζόμεναι παρὰ πᾶσιν ὡς
ἐκείνων οὖσαι τῶν ἀνδρῶν πιστεύονται· ἐν αἷς εἰσιν
αἵ τε Κάδμου τοῦ Μιλησίου καὶ Ἀρισταίου τοῦ Προκοννησίου 
καὶ τῶν παραπλησίων τούτοις. οἱ δὲ πρὸ
τοῦ Πελοποννησιακοῦ γενόμενοι πολέμου καὶ μέχρι
τῆς Θουκυδίδου παρεκτείναντες ἡλικίας ὁμοίας ἔσχον
ἅπαντες ὡς ἐπὶ τὸ πολὺ προαιρέσεις, οἵ τε τὴν Ἰάδα
προελόμενοι διάλεκτον τὴν ἐν τοῖς τότε χρόνοις μάλιστα 
ἀνθοῦσαν καὶ οἱ τὴν ἀρχαίαν Ἀτθίδα μικράς τινας
ἔχουσαν διαφορὰς παρὰ τὴν Ἰάδα. πάντες γὰρ οὗτοι,
καθάπερ ἔφην, περὶ τὴν κυρίαν λέξιν μᾶλλον ἐσπούδασαν
ἢ περὶ τὴν τροπικήν, ταύτην δὲ ὥσπερ ἥδυσμα
παρελάμβανον, σύνθεσίν τε ὀνομάτων ὁμοίαν ἅπαντες 
ἐπετήδευσαν τὴν ἀφελῆ καὶ
<milestone unit="reiskpage" n="865"/> ἀνεπιτήδευτον, καὶ οὐδʼ
ἐν τῷ σχηματίζειν τὰς λέξεις <add>καὶ</add> τὰς νοήσεις ἐξέβησαν
<pb id="p.360"/>
ἐπὶ πολὺ τῆς τετριμμένης καὶ κοινῆς καὶ συνήθους
ἅπασι διαλέκτου. τὰς μὲν οὖν ἀναγκαίας ἀρετὰς ἡ
λέξις αὐτῶν πάντων ἔχει ʽκαὶ γὰρ καθαρὰ καὶ σαφὴς
καὶ σύντομός ἐστιν ἀποχρώντως, σῴζουσα τὸν ἴδιον
ἑκάστη τῆς διαλέκτου χαρακτῆρἀ· τὰς δʼ ἐπιθέτους,
ἐξ ὧν μάλιστα διάδηλος ἡ τοῦ ῥήτορος γίνεται δύναμις,
οὔτε ἁπάσας οὔτε εἰς ἄκρον ἡκούσας, ἀλλʼ ὀλίγας καὶ
ἐπὶ βραχύ, ὕψος λέγω καὶ καλλιρημοσύνην καὶ σεμνολογίαν
καὶ μεγαλοπρέπειαν· οὐδὲ δὴ τόνον οὐδὲ βάρος
οὐδὲ πάθος διεγεῖρον τὸν νοῦν οὐδὲ τὸ ἐρρωμένον καὶ
ἐναγώνιον πνεῦμα, ἐξ ὧν ἡ καλουμένη γίνεται δεινότης·
πλὴν ἑνὸς Ἡροδότου. οὗτος δὲ κατά <add>τε</add> τὴν
ἐκλογὴν τῶν ὀνομάτων καὶ κατὰ τὴν σύνθεσιν καὶ
κατὰ τὴν τῶν σχηματισμῶν ποικιλίαν μακρῷ δή τινι
τοὺς ἄλλους ὑπερεβάλετο, καὶ παρεσκεύασε τῇ κρατίστῃ
ποιήσει τὴν πεζὴν φράσιν ὁμοίαν γενέσθαι πειθοῦς τε
<milestone unit="reiskpage" n="866"/>
καὶ χαρίτων καὶ τῆς εἰς ἄκρον ἡκούσης ἡδονῆς ἕνεκα·
ἀρετάς τε τὰς μεγίστας καὶ λαμπροτάτας ἔξω τῶν
ἐναγωνίων οὐδὲν ἐν ταύταις ἐνέλιπεν, εἴ τε οὐκ
εὖ πεφυκὼς πρὸς αὐτὰς εἴ τε κατὰ λογισμόν τινα
ἑκουσίως ὑπεριδὼν ὡς οὐχ ἁρμοττουσῶν ἱστορίαις.
οὔτε γὰρ δημηγορίαις πολλαῖς ὁ ἀνὴρ οὐδʼ ἐναγωνίοις
κέχρηται λόγοις, οὔτʼ ἐν τῷ παθαίνειν καὶ δεινοποιεῖν
τὰ πράγματα τὴν ἀλκὴν ἔχει.
</p>
</div1>
<div1 type="chapter" n="24">
<p>τούτῳ τε δὴ τῷ ἀνδρὶ Θουκυδίδης ἐπιβαλὼν καὶ
<pb id="p.361"/>
τοῖς ἄλλοις, ὧν πρότερον ἐμνήσθην, καὶ συνιδὼν ἃς
ἕκαστος αὐτῶν ἔσχεν ἀρετάς, ἴδιόν τινα χαρακτῆρα καὶ
παρεωραμένον ἅπασι πρῶτος εἰς τὴν ἱστορικὴν πραγματείαν
ἐσπούδασεν ἀγαγεῖν· ἐπὶ μὲν τῆς ἐκλογῆς τῶν
ὀνομάτων τὴν τροπικὴν καὶ γλωττηματικὴν καὶ ἀπηρχαιωμένην 
καὶ ξένην λέξιν προελόμενος ἀντὶ τῆς κοινῆς
καὶ συνήθους τοῖς κατʼ αὐτὸν ἀνθρώποις· ἐπὶ δὲ
<milestone unit="reiskpage" n="867"/> τῆς
συνθέσεως τῶν τʼ ἐλαττόνων καὶ τῶν μειζόνων μορίων
τὴν ἀξιωματικὴν καὶ αὐστηρὰν καὶ στιβαρὰν καὶ βεβηκυῖαν
καὶ τραχύνουσαν ταῖς τῶν γραμμάτων ἀντιτυπίαις 
τὰς ἀκοὰς ἀντὶ τῆς λιγυρᾶς καὶ μαλακῆς καὶ
συνεξεσμένης καὶ μηδὲν ἐχούσης ἀντίτυπον· ἐπὶ δὲ
τῶν σχηματισμῶν, ἐν οἷς μάλιστα ἐβουλήθη διενέγκαι
τῶν πρὸ αὐτοῦ, πλείστην εἰσενεγκάμενος σπουδήν.
διετέλεσέ γέ τοι τὸν ἑπτακαιεικοσαετῆ χρόνον τοῦ 
πολέμου ἀπὸ τῆς ἀρχῆς ἕως τῆς τελευτῆς τὰς ὀκτὼ
βύβλους, ἃς μόνας κατέλιπεν, στρέφων ἄνω καὶ κάτω
καὶ καθʼ ἓν ἕκαστον τῶν τῆς φράσεως μορίων ῥινῶν
καὶ τορεύων· καὶ τοτὲ μὲν λόγον ἐξ ὀνόματος ποιῶν,
τοτὲ δʼ εἰς ὄνομα συνάγων τὸν λόγον· καὶ νῦν μὲν 
τὸ ῥηματικὸν ὀνοματικῶς ἐκφέρων, αὖθις δὲ τοὔνομα
ῥῆμα ποιῶν, καὶ αὐτῶν γε τούτων ἀναστρέφων τὰς
χρήσεις, ἵνα τὸ μὲν ὀνοματικὸν προσηγορικὸν γένηται,
<pb id="p.362"/>
τὸ δὲ προσηγορικὸν ὀνοματικῶς λέγηται· καὶ τὰ μὲν
παθητικὰ ῥήματα δραστήρια, τὰ δὲ δραστήρια παθητικά·
πληθυντικῶν
<milestone unit="reiskpage" n="868"/> τε καὶ ἑνικῶν ἐναλλάττων τὰς 
φύσεις καὶ ἀντικατηγορῶν ταῦτα ἀλλήλων· θηλυκά τε
ἀρρενικοῖς καὶ ἀρρενικὰ θηλυκοῖς καὶ οὐδέτερα τούτων
τισὶ συνάπτων, ἐξ ὧν ἡ κατὰ φύσιν ἀκολουθία πλανᾶται·
τὰς δὲ τῶν ὀνοματικῶν ἢ μετοχικῶν πτώσεις ποτὲ
μὲν πρὸς τὸ σημαινόμενον ἀπὸ τοῦ σημαίνοντος
ἀποστρέφων, ποτὲ δὲ πρὸς τὸ σημαῖνον ἀπὸ τοῦ σημαινομένου·
ἐν δὲ τοῖς συνδετικοῖς καὶ τοῖς προθετικοῖς
μορίοις καὶ ἔτι μᾶλλον ἐν τοῖς διαρθροῦσι τὰς τῶν
ὀνομάτων δυνάμεις ποιητοῦ τρόπον ἐνεξουσιάζων.
πλεῖστα δʼ ἄν τις <add>εὕροι</add> παρʼ αὐτῷ σχήματα προσώπων
τε ἀποστροφαῖς καὶ χρόνων ἐναλλαγαῖς καὶ τροπικῶν
σημειώσεων μεταφοραῖς ἐξηλλαγμένα τῶν συνήθων
καὶ σολοικισμῶν λαμβάνοντα φαντασίας· ὁπόσα
τε γίγνεται πράγματα ἀντὶ σωμάτων ἢ σώματα ἀντὶ
πραγμάτων· καὶ ἐφʼ ὧν ἐνθυμημάτων <add>τε καὶ νοημάτων</add>
αἱ μεταξὺ παρεμπτώσεις πολλαὶ γινόμεναι διὰ
πολλοῦ τὴν ἀκολουθίαν κομίζονται· τά τε σκολιὰ
<milestone unit="reiskpage" n="869"/> καὶ 
πολύπλοκα καὶ δυσεξέλικτα καὶ τὰ ἄλλα τὰ συγγενῆ
τούτοις. εὕροι δʼ ἄν τις οὐκ ὀλίγα καὶ τῶν θεατρικῶν
σχημάτων κείμενα παρʼ αὐτῷ, τὰς παρισώσεις λέγω
<pb id="p.363"/>
<add>καὶ παρομοιώσεις</add> καὶ παρονομασίας καὶ ἀντιθέσεις,
ἐν αἷς ἐπλεόνασε Γοργίας ὁ Λεοντῖνος καὶ οἱ περὶ
Πῶλον καὶ Λικύμνιον καὶ πολλοὶ ἄλλοι τῶν κατʼ
αὐτὸν ἀκμασάντων. ἐκδηλότατα δὲ αὐτοῦ καὶ χαρακτηρικώτατά
ἐστι τό τε πειρᾶσθαι διʼ ἐλαχίστων ὀνομάτων 
πλεῖστα σημαίνειν πράγματα καὶ πολλὰ συντιθέναι
νοήματα εἰς ἕν, καὶ <add>τὸ</add> ἔτι προσδεχόμενόν τι τὸν
ἀκροατὴν ἀκούσεσθαι καταλείπειν· ὑφʼ ὧν ἀσαφὲς γίνεται
τὸ βραχύ. ἵνα δὲ συνελὼν εἴπω, τέτταρα μέν
ἐστιν ὥσπερ ὄργανα τῆς Θουκυδίδου λέξεως· τὸ ποιητικὸν 
τῶν ὀνομάτων, τὸ πολυειδὲς τῶν σχημάτων, τὸ
τραχὺ τῆς ἁρμονίας, τὸ τάχος τῶν σημασιῶν· χρώματα
δὲ αὐτῆς τό τε
<milestone unit="reiskpage" n="870"/> στριφνὸν καὶ τὸ πυκνόν, καὶ τὸ πικρὸν
καὶ τὸ αὐστηρόν, καὶ τὸ ἐμβριθὲς καὶ τὸ δεινὸν καὶ
<del>τὸ</del> φοβερόν, ὑπὲρ ἅπαντα δὲ ταῦτα τὸ παθητικόν. 
τοιοῦτος μὲν δή τίς ἐστιν ὁ Θουκυδίδης κατὰ τὸν τῆς
λέξεως χαρακτῆρα, ᾧ παρὰ τοὺς ἄλλους διήνεγκεν.
ὅταν μὲν οὖν ἥ τε προαίρεσις αὐτοῦ καὶ ἡ δύναμις
συνεκδράμῃ, τέλεια γίνεται κατορθώματα καὶ δαιμόνια·
ὅταν δὲ ἐλλείπῃ τὸ τῆς δυνάμεως, οὐ παραμείναντος 
μέχρι πάντων τοῦ τόνου, διὰ τὸ τάχος τῆς ἀπαγγελίας
ἀσαφής τε ἡ λέξις γίνεται καὶ ἄλλας τινὰς ἐπιφέρει
κῆρας οὐκ εὐπρεπεῖς. τὸ γὰρ ἐν ᾧ δεῖ τρόπῳ τὰ ξένα
καὶ πεποιημένα λέγεσθαι καὶ μέχρι πόσου προελθόντα
<pb id="p.364"/>
πεπαῦσθαι, καλὰ καὶ ἀναγκαῖα θεωρήματα ἐν πᾶσιν
ὄντα τοῖς ἔργοις, οὐ διὰ πάσης τῆς ἱστορίας φυλάττει.</p>
</div1>
<div1 type="chapter" n="25">
<p>προειρημένων δὲ τούτων κεφαλαιωδῶς ἐπὶ τὰς
ἀποδείξεις αὐτῶν ὥρα τρέπεσθαι. ποιήσομαι δὲ οὐ
χωρὶς ὑπὲρ ἑκάστης ἰδέας τὸν λόγον, ὑποτάττων
αὐταῖς
<milestone unit="reiskpage" n="871"/> τὴν Θουκυδίδου λέξιν, ἀλλὰ κατὰ περιοχάς 
τινας καὶ τόπους, μέρη λαμβάνων τῆς τε διηγήσεως
καὶ τῶν ῥητορειῶν καὶ παρατιθεὶς τοῖς τε πραγματικοῖς
καὶ τοῖς λεκτικοῖς κατορθώμασιν ἢ ἁμαρτήμασι
τὰς αἰτίας, διʼ ἃς τοιαῦτά ἐστι· δεηθεὶς σοῦ πάλιν καὶ
τῶν ἄλλων φιλολόγων τῶν ἐντευξομένων τῇ γραφῇ,
τὸ βούλημά μου τῆς ὑποθέσεως ἧς προῄρημαι σκοπεῖν,
ὅτι χαρακτῆρός ἐστι δήλωσις ἅπαντα περιειληφυῖα τὰ
συμβεβηκότα αὐτῷ καὶ δεόμενα λόγου, σκοπὸν ἔχουσα
τὴν ὠφέλειαν αὐτῶν τῶν βουλησομένων μιμεῖσθαι τὸν ἄνδρα.
ἐν ἀρχῇ μὲν οὖν τοῦ προοιμίου προθέσει χρησάμενος,
ὅτι μέγιστος ἐγένετο τῶν πρὸ αὐτοῦ πολέμων
ὁ Πελοποννησιακός, κατὰ λέξιν οὕτω γράφει· <quote>τὰ γὰρ
πρὸ αὐτῶν καὶ τὰ ἔτι παλαιότερα σαφῶς μὲν εὑρεῖν
διὰ χρόνου πλῆθος ἀδύνατον ἦν· ἐκ δὲ τεκμηρίων, ὧν
ἐπὶ μακρότατον σκοποῦντί μοι ξυνέβη πιστεῦσαι, οὐ
μεγάλα νομίζω γενέσθαι οὔτε κατὰ τοὺς πολέμους οὔτε
εἰς τὰ ἄλλα.
<milestone unit="reiskpage" n="872"/> φαίνεται γὰρ ἡ νῦν Ἑλλὰς καλουμένη 
οὐ πάλαι βεβαίως οἰκουμένη, ἀλλὰ μεταναστάσεις τε
<pb id="p.365"/>
οὖσαι τὰ πρότερα καὶ ῥᾳδίως ἕκαστοι τὴν ἑαυτῶν ἀπολείποντες,
βιαζόμενοι ὑπό τινων αἰεὶ πλειόνων. τῆς γὰρ
ἐμπορίας οὐκ οὔσης, οὐδʼ ἐπιμιγνύντες ἀδεῶς ἀλλήλοις
οὔτε κατὰ γῆν οὔτε διὰ θαλάσσης, νεμόμενοί τε τὰ
αὑτῶν ἕκαστοι, ὅσον ἀποζῆν, καὶ περιουσίαν χρημάτων 
οὐκ ἔχοντες οὐδὲ γῆν φυ<add>τεύοντες</add>
<milestone unit="reiskpage" n="873"/>
<add>γνώ</add>μῃ δεδουλωμένοι ὡς ἐπὶ Λακεδαιμονίους.
καταφρονήσαντες οὖν αὐτῶν καὶ ἐμβοήσαντες ἀθρόοι
ὥρμησαν ἐπʼ αὐτούς.</quote> ἥδʼ ἡ περιοχὴ ὤφελε μὲν κατεσκευάσθαι
μὴ τοῦτον ὑπʼ αὐτοῦ τὸν τρόπον, ἀλλὰ κοινότερον 
μᾶλλον καὶ ὠφελιμώτερον, τοῦ τελευταίου μορίου
τῷ πρώτῳ προστεθέντος, τῶν δὲ διὰ μέσου τὴν μετὰ
ταῦτα χώραν λαβόντων. ἀγκυλωτέρα μὲν οὖν ἡ φράσις
οὕτω σχηματισθεῖσα γέγονε καὶ δεινοτέρα, σαφεστέρα δὲ
καὶ ἡδίων ἐκείνως ἂν κατασκευασθεῖσα· <quote>τῶν δὲ Λακεδαιμονίων 
οὐκέτι ἐπεκθεῖν, ᾗ προσπίπτοιεν, δυναμένων,
γνόντες αὐτοὺς οἱ ψιλοὶ βραδυτέρους ἤδη, συστραφέντες
καὶ ἐμβοήσαντες, ὥρμησαν ἐπʼ αὐτοὺς ἀθρόοι· ἔκ τε
τῆς ὄψεως τὸ θαρρεῖν προσειληφότες, ὅτι πολλαπλάσιοι
ἦσαν, καὶ ἐκ τοῦ μηκέτι δεινοὺς
<milestone unit="reiskpage" n="874"/> αὐτοὺς ὁμοίως σφίσι 
<pb id="p.366"/>
φαίνεσθαι καταφρονήσαντες, ἐπειδὴ οὐκ εὐθὺς ἄξια
τῆς προσδοκίας ἐπεπόνθεσαν, ἣν ἔσχον ὑπόληψιν, ὅτε
πρῶτον ἀπέβαινον τῇ γνώμῃ δεδουλωμένοι ὡς ἐπὶΛακεδαιμονίους.</quote>
</p>
</div1>
<div1 type="chapter" n="26">
<p> ὑπεξαιρουμένης δὲ τῆς περιγραφῆς
πάσης, τἆλλα πάντα ὠνόμασταί τε τοῖς προσφυεστάτοις
ὀνόμασι καὶ περιείληπται τοῖς ἐπιτηδειοτάτοις σχηματισμοῖς,
ἀρετῆς τε οὐδεμιᾶς ὡς εἰπεῖν οὔτε λεκτικῆς
οὔτε πραγματικῆς ἐνδεῶς ἔσχηκεν· ἃς οὐδὲν δέομαι
πάλιν ἐξαριθμεῖσθαι.</p>
<p>ἐν δὲ τῇ ἑβδόμῃ βύβλῳ τὴν ἐσχάτην ναυμαχίαν
Ἀθηναίων καὶ Συρακοσίων ἀφηγούμενος οὕτως ὠνόμακέ
τε καὶ ἐσχημάτικε τὰ πραχθέντα· <quote>ὁ δὲ Δημοσθένης
καὶ Μένανδρος καὶ Εὐθύδημος ʽοὗτοι γὰρ ἐπὶ τὰς
ναῦς τῶν Ἀθηναίων στρατηγοὶ ἐπέβησαν̓ ἄραντες ἀπὸ
τοῦ ἑαυτῶν στρατοπέδου εὐθὺς ἔπλεον πρὸς τὸ ζεῦγμα
τοῦ λιμένος καὶ τὸν παραλειφθέντα διέκπλουν, βουλόμενοι
<milestone unit="reiskpage" n="875"/>
βιάσασθαι ἐς τὸ ἔξω. προεξαναγόμενοι δὲ οἱ
Συρακόσιοι καὶ οἱ ξύμμαχοι ναυσὶ παραπλησίαις τὸν
ἀριθμὸν καὶ πρότερον κατά τε τὸν ἔκπλουν μέρει αὐτῶν
ἐφύλασσον καὶ κατὰ τὸν ἄλλον κύκλῳ λιμένα, ὅπως
πανταχόθεν ἅμα προσπίπτοιεν τοῖς Ἀθηναίοις· καὶ ὁ
πεζὸς αὐτοῖς ἅμα παρεβοήθει, ᾗπερ καὶ αἱ νῆες κατίσχυον.
ἦρχον δὲ τοῦ ναυτικοῦ τοῖς Συρακοσίοις Σικανὸς
μὲν καὶ Ἀγάθαρχος, κέρας ἑκάτερος τοῦ παντὸς
<pb id="p.367"/>
ἔχων, Πυθὴν δὲ καὶ οἱ Κορίνθιοι τὸ μέσον. ἐπειδὴ
δὲ καὶ οἱ ἄλλοι Ἀθηναῖοι προσέμισγον τῷ ζεύγματι,
τῇ μὲν πρώτῃ ῥύμῃ ἐπιπλέοντες ἐκράτουν τῶν τεταγμένων
νεῶν πρὸς αὐτῷ καὶ ἐπειρῶντο λύειν τὰς κλείσεις·
μετὰ δὲ τοῦτο πανταχόθεν σφίσι τῶν Συρακοσίων 
καὶ τῶν συμμάχων ἐπιφερομένων οὐ μόνον πρὸς τῷ
ζεύγματι ἡ ναυμαχία, ἀλλὰ καὶ κατὰ τὸν λιμένα
ἐγίγνετο· καὶ ἦν καρτερὰ καὶ οἵα οὐχ ἑτέρα τῶν πρότερον.
πολλὴ
<milestone unit="reiskpage" n="876"/> μὲν γὰρ ἑκατέροις προθυμία ἀπὸ τῶν
ναυτῶν ἐς τὸ ἐπιπλεῖν, ὁπότε κελευσθείη, ἐγίγνετο, 
πολλὴ δʼ ἡ ἀντιτέχνησις τῶν κυβερνητῶν καὶ ἀγωνισμὸς
πρὸς ἀλλήλους, οἵ τε ἐπιβάται ἐθεράπευον, ὅτε
προσπέσοι ναῦς νηί, μὴ λείπεσθαι τὰ ἀπὸ τοῦ καταστρώματος
τῆς ἄλλης τέχνης, πᾶς τέ τις ἐν ᾧ προσετέτακτο
αὐτὸς ἕκαστος ἠπείγετο πρῶτος φαίνεσθαι. ξυμπεσουσῶν 
δʼ ἐν ὀλίγῳ πολλῶν νεῶν ʽπλεῖσται γὰρ δὴ
αὗται ἐν ὀλίγῳ ἐναυμάχησαν· βραχὺ γὰρ ἀπέλιπον
ξυναμφότεραι διακόσιαι γενέσθαἰ αἱ μὲν ἐκβολαὶ διὰ
τὸ μὴ εἶναι τὰς ἀνακρούσεις καὶ διέκπλους ὀλίγαι
ἐγίγνοντο· αἱ δὲ προσβολαί, ὡς τύχοι ναῦς νηὶ προσπεσοῦσα 
ἢ διὰ τὸ φυγεῖν ἢ ἄλλῃ ἐπιπλέουσα, πυκνότεραι
ἦσαν. καὶ ὅσον μὲν χρόνον προσφέροιτο ναῦς, οἱ
ἀπὸ τῶν καταστρωμάτων τοῖς ἀκοντίοις καὶ τοξεύμασι
καὶ λίθοις ἀφθόνοις ἐπʼ αὐτὴν ἐχρῶντο· ἐπειδὴ δὲ
προσμίξειαν, οἱ ἐπιβάται
<milestone unit="reiskpage" n="877"/> εἰς χεῖρας ἰόντες ἐπειρῶντο 
<pb id="p.368"/>
ταῖς ἀλλήλων ναυσὶν ἐπιβαίνειν. συνετύγχανέ τε πολλαχοῦ
διὰ τὴν στενοχωρίαν τὰ μὲν ἄλλοις ἐμβεβληκέναι,
τὰ δὲ αὐτοὺς ἐμβεβλῆσθαι, δύο τε περὶ μίαν
καὶ ἔστιν ᾗ καὶ πλείους ναῦς κατʼ ἀνάγκην ξυνηρτῆσθαι·
καὶ τοῖς κυβερνήταις τῶν μὲν φυλακήν, τῶν
δʼ ἐπιβουλὴν μὴ καθʼ ἓν ἕκαστον, κατὰ πολλὰ δὲ πανταχόθεν
περιεστάναι, καὶ τὸν κτύπον μέγαν ἀπὸ πολλῶν
νεῶν συμπιπτουσῶν, ἔκπληξίν τε ἅμα καὶ ἀποστέρησιν
τῆς ἀκοῆς ὧν οἱ κελευσταὶ ἐφθέγγοντο παρέχειν.
πολλὴ γὰρ ἑτέρα ἡ παρακέλευσις καὶ ἡ βοὴ ἀφʼ ἑκατέρων
τοῖς κελευσταῖς κατά τε τὴν τέχνην καὶ πρὸς
τὴν ναυτικὴν φιλονεικίαν ἐγίγνετο· τοῖς μὲν Ἀθηναίοις
βιάζεσθαί τε τὸν ἔκπλουν ἐπιβοῶντες, καὶ περὶ τῆς ἐς
τὴν πατρίδα σωτηρίας νῦν, εἴ ποτε, προθύμως ἀντιλαμβάνεσθαι·
τοῖς δὲ Συρακοσίοις καὶ ξυμμάχοις καλὸν
εἶναι κωλῦσαί τε αὐτοὺς
<milestone unit="reiskpage" n="878"/> διαφυγεῖν, καὶ τὴν οἰκείαν 
ἑκάστους πατρίδα νικήσαντας ἐπαυξῆσαι· καὶ οἱ στρατηγοὶ
προσέτι ἑκατέρων, εἴ τινά που ὁρῷεν μὴ κατʼ
ἀνάγκην πρύμναν κρουόμενον ἀνακαλοῦντες ὀνομαστὶ
τὸν τριήραρχον ἠρώτων, οἱ μὲν Ἀθηναῖοι, εἰ τὴν πολεμιωτάτην
γῆν οἰκειοτέραν ἤδη τῆς οὐ διʼ ὀλίγου πόνου
ἐκτημένης θαλάσσης ἡγούμενοι ἀποχωροῦσιν· οἱ δὲ
<pb id="p.369"/>
Συρακόσιοι, εἰ οὓς σαφῶς ἴσασι προθυμουμένους Ἀθηναίους
παντὶ τρόπῳ διαφυγεῖν, τούτους αὐτοὶ φεύγοντας
φεύγουσιν. ὅ τʼ ἐκ τῆς γῆς πεζὸς ἀμφοτέρων
ἰσορρόπου τῆς ναυμαχίας καθεστηκυίας πολὺν τὸν
ἀγῶνα καὶ ξύστασιν τῆς γνώμης εἶχε, φιλονεικῶν μὲν 
ὁ αὐτόθεν περὶ τοῦ πλείονος ἤδη καλοῦ, δεδιότες δὲ
οἱ ἐπελθόντες, μὴ τῶν παρόντων ἔτι χείρω πράξωσι.
πάντων γὰρ δὴ ἀνακειμένων τοῖς Ἀθηναίοις ἐς τὰς
<milestone unit="reiskpage" n="879"/>ναῦς ὅ τε φόβος ἦν ὑπὲρ τοῦ μέλλοντος οὐδενὶ ἐοικὼς
καὶ διὰ τὸ ἀνώμαλον καὶ τὴν ἔποψιν τῆς ναυμαχίας 
ἐκ τῆς γῆς ἠναγκάζοντο ἔχειν· διʼ ὀλίγου γὰρ οὔσης
τῆς θέας καὶ οὐ πάντων ἅμα ἐς τὸ αὐτὸ σκοπούντων,
εἰ μέν τινες ἴδοιέν πῃ τοὺς σφετέρους ἐπικρατοῦντας,
ἀνεθάρσησάν τε ἂν καὶ πρὸς ἀνάκλησιν θεῶν μὴ
στερῆσαι σφᾶς τῆς σωτηρίας ἐτρέποντο· οἳ δὲ ἐπὶ τὸ 
ἡσσώμενον βλέψαντες ὀλοφυρμῷ τε ἅμα μετὰ βοῆς
ἐχρῶντο καὶ ἀπὸ τῶν δρωμένων τῆς ὄψεως καὶ τὴν
γνώμην μᾶλλον τῶν ἐν τῷ ἔργῳ ἐδουλοῦντο· ἄλλοι
δὲ καὶ πρὸς ἀντίπαλόν τι τῆς ναυμαχίας ἀπιδόντες
διὰ τὸ ἀκρίτως ξυνεχὲς τῆς ἁμίλλης καὶ τοῖς σώμασιν 
αὐτοῖς ἴσα τῇ δόξῃ περιδεῶς ξυναπονεύοντες ἐν τοῖς
χαλεπώτατα διῆγον· ἀεὶ γὰρ παρʼ ὀλίγον ἢ διέφευγον
ἢ ἀπώλλυντο. ἦν τε ἐν τῷ στρατεύματι τῶν Ἀθηναίων,
ἕως ἀγχώμαλα ἐναυμάχουν, πάντα ὁμοῦ ἀκοῦσαι, ὀλοφυρμὸς
βοή, νικῶντες κρατούμενοι, ἄλλα ὅσα ἐν
<milestone unit="reiskpage" n="880"/> μεγάλῳ 
κινδύνῳ μέγα στρατόπεδον πολυειδῆ ἀναγκάζοιτο
<pb id="p.370"/>
φθέγγεσθαι. παραπλήσια δὲ καὶ οἱ ἐπὶ τῶν νεῶν
αὐτοῖς ἔπασχον, πρίν γε δὴ οἱ Συρακόσιοι καὶ οἱ ξύμμαχοι,
ἐπὶ πολὺ ἀντισχούσης τῆς ναυμαχίας, ἔτρεψάν
τε τοὺς Ἀθηναίους καὶ ἐπικείμενοι λαμπρῶς, πολλῇ
κραυγῇ καὶ διακελευσμῷ χρώμενοι, κατεδίωκον ἐς τὴν
γῆν. τότε δὴ ὁ μὲν ναυτικὸς στρατὸς ἄλλος ἄλλῃ,
ὅσοι μὴ μετέωροι ἑάλωσαν, κατενεχθέντες ἐξέπεσον ἐς
τὸ στρατόπεδον. ὁ δὲ πεζὸς οὐκέτι διαφόρως, ἀλλʼ
ἀπὸ μιᾶς ὁρμῆς οἰμωγῇ τε καὶ στόνῳ πάντες δυσανασχετοῦντες
τὰ γιγνόμενα, οἳ μὲν ἐπὶ τὰς ναῦς παρεβοήθουν,
οἳ δὲ πρὸς τὸ λοιπὸν τοῦ τείχους ἐς φυλακήν·
ἄλλοι δὲ καὶ οἱ πλεῖστοι ἤδη περὶ σφᾶς αὐτοὺς καὶ
ὅπῃ σωθήσονται διεσκόπουν. ἦν τε ἐν τῷ παραυτίκα
οὐδεμιᾶς δὴ τῶν ξυμπασῶν ἐλάσσων ἔκπληξις. παραπλήσιά
τε ἐπεπόνθεσαν καὶ ἔδρασαν αὐτοὶ ἐν Πύλῳ·
διαφθαρεισῶν γὰρ τῶν νεῶν τοῖς Λακεδαιμονίοις
προσαπώλλυντο αὐτοῖς καὶ οἱ ἐν τῇ νήσῳ ἄνδρες διαβεβηκότες.
καὶ τότε τοῖς Ἀθηναίοις ἀνέλπιστον ἦν
<milestone unit="reiskpage" n="881"/>
τὸ κατὰ γῆν σωθήσεσθαι, ἢν μή τι παρὰ λόγον γίγνηται.
γενομένης δʼ ἰσχυρᾶς τῆς ναυμαχίας καὶ πολλῶν νεῶν
ἀμφοτέροις καὶ ἀνδρῶν ἀπολομένων οἱ Συρακόσιοι καὶ
οἱ ξύμμαχοι ἐπικρατήσαντες τά τε ναυάγια καὶ τοὺς
νεκροὺς ἀνείλοντο καὶ ἀποπλεύσαντες πρὸς τὴν πόλιν τρόπαιον ἔστησαν.</quote>
<pb id="p.371"/>
</p>
</div1>
<div1 type="chapter" n="27">
<p>ἐμοὶ μὲν δὴ ταῦτα καὶ τὰ παραπλήσια τούτοις 
ἄξια ζήλου τε καὶ μιμήσεως ἐφάνη, τήν τε μεγαληγορίαν
τοῦ ἀνδρὸς καὶ τὴν καλλιλογίαν καὶ τὴν δεινότητα
καὶ τὰς ἄλλας ἀρετὰς ἐν τούτοις τοῖς ἔργοις
ἐπείσθην τελειοτάτας εἶναι, τεκμαιρόμενος, ὅτι πᾶσα 
ψυχὴ τούτῳ τῷ γένει τῆς λέξεως ἄγεται, καὶ οὔτε τὸ
ἄλογον τῆς διανοίας κριτήριον, ᾧ πεφύκαμεν ἀντιλαμβάνεσθαι
τῶν ἡδέων ἢ ἀνιαρῶν, ἀλλοτριοῦται πρὸς
αὐτὸ οὔτε τὸ λογικόν, ἐφʼ οὗ διαγιγνώσκεται τὸ ἐν
<milestone unit="reiskpage" n="882"/>ἑκάστῃ τέχνῃ καλόν· οὐδʼ ἂν ἔχοιεν οὔθʼ οἱ μὴ πάνυ 
λόγων ἔμπειροι πολιτικῶν εἰπεῖν, ἐφʼ ὅτῳ δυσχεραίνουσιν
ὀνόματι ἢ σχήματι, οὔθʼ οἱ πάνυ περιττοὶ καὶ
τῆς τῶν πολλῶν ὑπερορῶντες ἀμαθίας μέμψασθαι τὴν
κατασκευὴν ταύτης τῆς λέξεως, ἀλλὰ καὶ τὸ τῶν πολλῶν
καὶ <add>τὸ</add> τῶν ὀλίγων τὴν αὐτὴν ὑπόληψιν ἕξει· 
ὁ μέν γε πολὺς ἐκεῖνος ἰδιώτης οὐ δυσχερανεῖ τὸ φορτικὸν
τῆς λέξεως καὶ σκολιὸν καὶ δυσπαρακολούθητον·
ὁ δὲ σπάνιος καὶ οὐδʼ ἐκ τῆς ἐπιτυχούσης ἀγωγῆς
γιγνόμενος τεχνίτης οὐ μέμψεται τὸ ἀγεννὲς καὶ χαμαιτυπὲς
καὶ ἀκατάσκευον. ἀλλὰ συνῳδὸν ἔσται τό τε 
λογικὸν καὶ τὸ ἄλογον κριτήριον, ὑφʼ ὧν ἀμφοτέρων
ἀξιοῦμεν ἅπαντα κρίνεσθαι κατὰ τὰς τέχνας.
ἐργάσηται θάτερον, οὐκέτι καλὸν οὐδὲ τέλειον ἀποδίδωσι
</p>
</div1>
<div1 type="chapter" n="28">
<p>τὸ ἕτερον. ἐγὼ γοῦν οὐκ ἔχω, πῶς ἐκεῖνα ἐπαινέσω 
<pb id="p.372"/>
τὰ δοκοῦντα μεγάλα καὶ θαυμαστὰ εἶναί τισιν,
ὅσα μηδὲ τὰς
<milestone unit="reiskpage" n="883"/> πρώτας ἀρετὰς ἔχει καὶ κοινοτάτας, ἀλλʼ 
ἐκνενίκηται τῷ περιέργῳ καὶ περιττῷ μήτε ἡδέα εἶναι
μήτε ὠφέλιμα· ὧν ὀλίγα παρέξομαι δείγματα παρατιθεὶς
εὐθὺς ἑκάστοις τὰς αἰτίας, διʼ ἃς περιέστηκεν
εἰς τὰς ἐναντίας ταῖς ἀρεταῖς κακίας. ἐν μὲν οὖν τῇ
τρίτῃ βύβλῳ τὰ περὶ Κέρκυραν ὠμὰ καὶ ἀνόσια ἔργα
διὰ τὴν στάσιν εἰς τοὺς δυνατωτάτους ἐκ τοῦ δήμου
γενόμενα διεξιών, ἕως μὲν ἐν τῷ κοινῷ καὶ συνήθει
τῆς διαλέκτου τρόπῳ τὰ πραχθέντα δηλοῖ, σαφῶς τε
καὶ συντόμως καὶ δυνατῶς ἅπαντα εἴρηκεν· ἀρξάμενος
δὲ ἐπιτραγῳδεῖν τὰς κοινὰς τῶν Ἑλλήνων συμφορὰς
καὶ τὴν διάνοιαν ἐξαλλάττειν ἐκ τῶν ἐν ἔθει μακρῷ
τινι γίγνεται χείρων αὐτὸς ἑαυτοῦ. ἔστι δὲ τὰ μὲν
πρῶτα, ὧν οὐδεὶς ἂν ὡς ἡμαρτημένων ἐπιλάβοιτο,
ταῦτα· <quote>Κερκυραῖοι δὲ αἰσθόμενοι τάς τε Ἀττικὰς ναῦς
προσπλεούσας τάς τε τῶν πολεμίων οἰχομένας, λαβόντες
τοὺς Μεσσηνίους εἰς τὴν πόλιν ἤγαγον πρότερον ἔξω
ὄντας, καὶ τὰς ναῦς περιπλεῦσαι
<milestone unit="reiskpage" n="884"/> κελεύσαντες, ἃς 
ἐπλήρωσαν, ἐς τὸν Ὑλαϊκὸν λιμένα, ἐν ὅσῳ περιεκομίζοντο,
τῶν ἐχθρῶν εἴ τινα λάβοιεν ἀπέκτεινον, καὶ ἐκ
τῶν νεῶν ὅσους ἔπεισαν εἰσβῆναι ἐκβιβάζοντες ἀνεχρῶντο·
εἰς τὸ Ἥραιόν τε ἐλθόντες, τῶν ἱκετῶν ὡς
πεντήκοντα ἄνδρας δίκην ὑποσχεῖν ἔπεισαν καὶ κατέγνωσαν
<pb id="p.373"/>
ἁπάντων θάνατον· οἱ δὲ πολλοὶ τῶν ἱκετῶν,
ὅσοι οὐκ ἐπείσθησαν, ὡς ἑώρων τὰ γιγνόμενα, διέφθειρον
ἐν τῷ ἱερῷ ἀλλήλους, καὶ ἐκ τῶν δένδρων τινὲς
ἀπήγχοντο, οἳ δʼ ὡς ἕκαστοι ἐδύναντο ἀνηλοῦντο.
ἡμέρας τε ἑπτά, ἃς ἀφικόμενος ὁ Εὐρυμέδων ταῖς 
ἑξήκοντα ναυσὶ παρέμεινε, Κερκυραῖοι σφῶν αὐτῶν
τοὺς ἐχθροὺς δοκοῦντας εἶναι ἐφόνευον, τὴν μὲν αἰτίαν
ἐπιφέροντες τοῖς τὸν δῆμον καταλύουσιν· ἀπέθανον
δέ τινες καὶ ἰδίας ἔχθρας ἕνεκα, καὶ ἄλλοι
<milestone unit="reiskpage" n="885"/> χρημάτων
σφίσιν ὀφειλομένων ὑπὸ τῶν λαβόντων. πᾶσά τε ἰδέα 
κατέστη θανάτου, καὶ οἷον φιλεῖ ἐν τῷ τοιούτῳ γίγνεσθαι,
οὐδὲν ὅ τι οὐ ξυνέβη, καὶ ἔτι περαιτέρω·
καὶ γὰρ πατὴρ παῖδα ἀπέκτεινε, καὶ ἀπὸ τῶν ἱερῶν
ἀπεσπῶντο καὶ πρὸς αὐτοῖς ἐκτείνοντο, οἳ δέ τινες καὶ
περιοικοδομηθέντες ἐν τοῦ Διονύσου τῷ ἱερῷ ἀπέθανον 
οὕτως ὠμὴ στάσις προὐχώρησε, καὶ ἔδοξε μᾶλλον, διότι
ἐν τοῖς πρώτη ἐγένετο· ἐπεὶ ὕστερόν γε καὶ πᾶν ὡς
εἰπεῖν τὸ Ἑλληνικὸν ἐκινήθη, διαφορῶν <add>οὐσῶν</add>
ἑκασταχοῦ τοῖς τε τῶν δήμων προστάταις τοὺς Ἀθηναίους
ἐπάγεσθαι καὶ τοῖς ὀλίγοις τοὺς Λακεδαιμονίους.</quote>
</p>
</div1>
<div1 type="chapter" n="29">
<p>ἃ δὲ τούτοις ἐπιφέρει, σκολιὰ καὶ δυσπαρακολούθητα 
καὶ τὰς τῶν σχηματισμῶν πλοκὰς σολοικοφανεῖς
ἔχοντα καὶ οὔτε τοῖς κατʼ ἐκεῖνον τὸν βίον γενομένοις
ἐπιτηδευθέντα οὔτε τοῖς ὕστερον, ὅτε μάλιστα ἤκμασεν 
<pb id="p.374"/>
ἡ πολιτικὴ δύναμις· ἃ μέλλω νυνὶ λέγειν· <quote>ἐστασίαζέν
<milestone unit="reiskpage" n="886"/>
τε οὖν τὰ τῶν πόλεων, καὶ τὰ ἐφυστερίζοντά που ἐπιπύστει
τῶν προγενομένων πολὺ ἐπέφερε τὴν ὑπερβολὴν
τοῦ καινοῦσθαι τὰς διανοίας τῶν τʼ ἐπιχειρήσεων περιτεχνήσει
καὶ τῶν τιμωριῶν ἀτοπίᾳ.</quote> ἐν τούτοις τὸ
μὲν πρῶτον τῶν κώλων περιπέφρασται πρὸς οὐδὲν
ἀναγκαῖον· <quote>ἐστασίαζέ τε οὖν τὰ τῶν πόλεων</quote>· ὑγιέστερον
γὰρ ἦν εἰπεῖν <quote>ἐστασίαζον αἱ πόλεις</quote>. τὸ δʼ ἐπὶ
τούτῳ λεγόμενον· <quote>καὶ τὰ ἐφυστερίζοντά ποὐ δυσείκαστόν
ἐστι</quote>· σαφέστερον δʼ ἂν ἐγένετο ῥηθὲν οὕτως·
<quote>αἱ δʼ ὑστεροῦσαι πόλεις</quote>. οἷς ἐπίκειται· <quote>ἐπιπύστει τῶν
προγεγενημένων πολὺ ἐπέφερε τὴν ὑπερβολὴν ἐς τὸ
καινοῦσθαι τὰς διανοίας</quote>· βούλεται μὲν γὰρ λέγειν·
<quote>οἱ δὲ ὑστερίζοντες ἐπιπυνθανόμενοι τὰ γεγενημένα
παρʼ ἑτέροις ἐλάμβανον ὑπερβολὴν ἐπὶ τὸ διανοεῖσθαί
τι καινότερον</quote>· χωρὶς δὲ τῆς πλοκῆς οὐδὲ οἱ τῶν ὀνομάτων
σχηματισμοὶ ταῖς ἀκοαῖς εἰσιν ἡδεῖς. τούτοις
ἐπιφέρει κεφάλαιον ἄλλο
<milestone unit="reiskpage" n="887"/> ποιητικῆς, μᾶλλον δὲ διθυραμβικῆς 
σκευωρίας οἰκειότερον· <quote>τῶν τʼ ἐπιχειρήσεων
ἐπιτεχνήσει καὶ τῶν τιμωριῶν ἀτοπίᾳ· καὶ τὴν εἰωθυῖαν
τῶν ὀνομάτων ἀξίωσιν ἐς τὰ ἔργα ἀντήλλαξαν τῇ δικαιώσει.</quote>
ὃ γὰρ βούλεται δηλοῦν ἐν τῇ δυσεξελίκτῳ
πλοκῇ, τοιοῦτόν ἐστι· <quote>πολλὴν τὴν ἐπίδοσιν ἐλάμβανον
<pb id="p.375"/>
εἰς τὸ διανοεῖσθαί τι καινότερον περὶ τὰς τέχνας τῶν
ἐγχειρημάτων καὶ περὶ τὰς ὑπερβολὰς τῶν τιμωριῶν·
τά τε εἰωθότα ὀνόματα ἐπὶ τοῖς πράγμασι λέγεσθαι
μετατιθέντες ἄλλως ἠξίουν αὐτὰ καλεῖν.</quote> ἡ δʼ <quote>ἐπιτέχνησις</quote>
καὶ ἡ <quote>τῶν τιμωριῶν ἀτοπία</quote> καὶ ἡ <quote>εἰωθυῖα 
τῶν ὀνομάτων ἀξίωσις</quote> καὶ ἡ <quote>εἰς τὰ ἔργα ἀντηλλαγμένη
δικαίωσις</quote> περιφράσεως ποιητικῆς ἐστιν οἰκειοτέρα. οἷς
ἐπιτίθησι τὰ θεατρικὰ σχήματα ταυτί· <quote>τόλμα μὲν γὰρ
ἀλόγιστος ἀνδρία φιλέταιρος ἐνομίσθη, μέλλησις δὲ
προμηθὴς δειλία εὐπρεπής</quote>· παρομοιώσεις γὰρ ἀμφότερα 
ταῦτα καὶ παρισώσεις περιέχει, καὶ τὰ ἐπίθετα
καλλωπισμοῦ χάριν
<milestone unit="reiskpage" n="888"/> κεῖται· τὸ γὰρ οὔτε θεατρικὸν
ἀλλʼ ἀναγκαῖον τῆς λέξεως σχῆμα τοιοῦτʼ ἂν ἦν· <quote>τὴν
μὲν γὰρ τόλμαν ἀνδρίαν ἐκάλουν, τὴν δὲ μέλλησιν
δειλίαν.</quote> ὅμοια δὲ τούτοις ἐστὶ καὶ τὰ συναπτόμενα· 
<quote>τὸ δὲ σῶφρον τοῦ ἀνάνδρου πρόσχημα, καὶ τὸ πρὸς
ἅπαν συνετὸν ἐπὶ πᾶν ἀργόν</quote>· κυριώτερον δʼ ἂν οὕτως
ἐλέχθη· <quote>οἱ δὲ σώφρονες ἄνανδροι, καὶ οἱ συνετοὶ πρὸς
ἅπαντα ἐν ἅπασιν ἀργοί.</quote>
</p>
</div1>
<div1 type="chapter" n="30">
<p>
εἰ μέχρι τούτων προελθὼν ἐπαύσατο τὰ μὲν καλλωπίζων,
τὰ δὲ σκληραγωγῶν τὴν λέξιν, ἧττον ἂν
ὀχληρὸς ἦν. νῦν δʼ ἐπιτίθησιν· <quote>ἀσφάλεια δὲ τὸ ἐπιβουλεύσασθαι,
ἀποτροπῆς πρόφασις εὔλογος. καὶ ὁ μὲν
χαλεπαίνων πιστὸς ἀεί, ὁ δʼ ἀντιλέγων αὐτῷ ὕποπτος.</quote>
καὶ γὰρ ἐν τούτοις πάλιν ἄδηλον μέν ἐστι, τίνα βούλεται
<pb id="p.376"/>
δηλοῦν τὸν χαλεπαίνοντα καὶ περὶ τίνος, τίνα
δὲ τὸν ἀντιλέγοντα καὶ ἐφʼ ὅτῳ.
<milestone unit="reiskpage" n="889"/>
<quote>ἐπιβουλεύσας δέ τις</quote>
φησί <quote>τυχών τε ξυνετός, καὶ ὑπονοήσας ἔτι δεινότερος·
προβουλεύσας δὲ ὅπως μηδὲν αὑτῷ δεήσει, τῆς ἑταιρίας
διαλυτὴς καὶ τοὺς ἐναντίους ἐκπεπληγμένος.</quote> οὔτε
γὰρ ὁ <quote>τυχών</quote> ἐμφαίνει μᾶλλον, ὃ βούλεται δηλοῦν,
οὔτε ὁ αὐτὸς τυχών τε καὶ ὑπονοήσας ἅμα νοεῖσθαι
δύναται, εἴ γε ὁ μὲν τυχὼν ἐπὶ τοῦ κατορθώσαντος
καὶ ἐπιτυχόντος ὃ ἤλπισε λέγεται, ὁ δὲ ὑπονοήσας ἐπὶ
τοῦ προαισθομένου τὸ μήπω πραχθὲν ἀλλʼ ἔτι μέλλον
κακόν. καθαρὸς δὲ καὶ τηλαυγὴς ὁ νοῦς οὕτως ἂν
ἦν· <quote>οἵ τʼ ἐπιβουλεύοντες ἑτέροις εἰ κατορθώσειαν,
δεινοί· καὶ οἱ τὰς ἐπιβουλὰς προὑπονοοῦντες εἰ φυλάξαιντο,
ἔτι δεινότεροι· ὁ δὲ προἰδόμενος, ὅπως μηδὲν
αὑτῷ δεήσει μήτʼ ἐπιβουλῆς μήτε φυλακῆς, τάς τε
ἑταιρίας διαλύειν ἐδόκει καὶ τοὺς ἐναντίους ἐκπεπλῆχθαι.</quote>
</p>
</div1>
<div1 type="chapter" n="31">
<p>μίαν δὲ τούτοις ἐπιθεὶς περίοδον ἀγκύλως εἰρημένην
<milestone unit="reiskpage" n="890"/>
καὶ δυνατῶς μετὰ τοῦ σαφῶς· <quote>ἁπλῶς δὲ ὁ
φθάσας τὸν μέλλοντα κακόν τι δρᾶν ἐπῃνεῖτο καὶ ὁ
ἐπικελεύσας τὸν μὴ διανοούμενον</quote> ποιητικῇ πάλιν
χρήσεται μεταλήψει· <quote>καὶ μὴν καὶ τὸ συγγενὲς τοῦ
<pb id="p.377"/>
ἑταιρικοῦ ἀλλοτριώτερον ἐγένετο διὰ τὸ ἑτοιμότερον
εἶναι ἀπροφασίστως τολμᾶν.</quote> τὸ γὰρ <quote>συγγενές</quote> καὶ τὸ
<quote>ἑταιρικόν</quote>
<add>ἀντὶ τῆς συγγενείας καὶ τῆς ἑταιρίας</add> κείμενον
μετείληπται· τό τε <quote>ἀπροφασίστως τολμᾶν</quote> ἄδηλον,
εἴ τε ἐπὶ τῶν φίλων κεῖται νῦν εἴ τε ἐπὶ τῶν 
συγγενῶν. αἰτίαν γὰρ ἀποδούς, διʼ ἣν τοὺς συγγενεῖς
ἀλλοτριωτέρους ἔκρινον τῶν φίλων, ἐπιτίθησιν, ὅτι
τόλμαν ἀπροφάσιστον παρείχοντο. σαφὴς δʼ ἂν ἦν
<add>ὁ</add> λόγος, εἰ τοῦτον ἐξήνεγκε τὸν τρόπον κατὰ τὴν
ἑαυτοῦ βούλησιν σχηματίζων· <quote>καὶ μὴν καὶ τὸ ἑταιρικὸν 
οἰκειότερον ἐγένετο τοῦ συγγενοῦς διὰ τὸ ἑτοιμότερον
εἶναι ἀπροφασίστως τολμᾶν.</quote> περιπέφρασται δὲ καὶ
τὰ ἐπὶ τούτοις, καὶ οὔτε ἰσχυρῶς οὔτε σαφῶς ἀπήγγελται·
<milestone unit="reiskpage" n="891"/>
<quote>οὐ γὰρ μετὰ τῶν κειμένων νόμων ὠφελείας
αἱ τοιαῦται σύνοδοι, ἀλλὰ παρὰ τοὺς καθεστῶτας 
πλεονεξίᾳ.</quote> ὁ μὲν νοῦς ἐστὶ τοιόσδε· <quote>οὐ γὰρ ἐπὶ ταῖς
κατὰ νόμον ὠφελείαις αἱ τῶν ἑταιριῶν ἐγίνοντο σύνοδοι,
ἀλλʼ ἐπὶ τῷ παρὰ τοὺς νόμους τι πλεονεκτεῖν.</quote>
<quote>καὶ ὅρκοι</quote> φησίν <quote>εἴ που ἄρα ἐγίγνοντο συναλλαγῆς,
ἐν τῷ αὐτίκα πρὸς τὸ ἄπορον <add>ἑκατέρῳ</add> διδόμενοι 
ἴσχυον, οὐκ ἐχόντων ἄλλοθεν δύναμιν</quote>· ἐν τούτοις
<pb id="p.378"/>
ὑπερβατόν τε καὶ περίφρασις· οἱ μὲν γὰρ <quote>ὅρκοι τῆς
συναλλαγῆς</quote> τὸ σημαινόμενον ἔχουσι τοιοῦτον· <quote>οἱ δὲ
περὶ τῆς φιλίας ὅρκοι εἴ που ἄρα γένοιντο</quote>. τὸ δὲ
<quote>ἴσχυον</quote> διʼ ὑπερβατοῦ κείμενον τῷ <quote>αὐτίκα</quote> ἕπεται,
βούλεται γὰρ δηλοῦν <quote>ἐν τῷ παραυτίκα ἴσχυον</quote>· τὸ δὲ
<quote>πρὸς τὸ ἄπορον ἑκατέρῳ διδόμενοι, οὐκ ἐχόντων ἄλλοθεν
δύναμιν</quote> σαφέστερον ἂν ἦν οὕτως ἐξενεχθέν·
<quote>διὰ τὸ μηδεμίαν ἄλλην ἔχειν δύναμιν κατὰ τὸ ἄπορον
ἑκατέρῳ διδόμενοι</quote>. τὸ δὲ κατάλληλον τῆς διανοίας
ἦν ἂν τοιοῦτο·
<milestone unit="reiskpage" n="892"/>
<quote>οἱ δὲ περὶ τῆς φιλίας ὅρκοι εἴ που 
ἄρα γένοιντο, ἀπορίᾳ πίστεως ἄλλης ἑκατέρῳ διδόμενοι
ἐν τῷ παραχρῆμα ἴσχυον.</quote>
</p>
</div1>
<div1 type="chapter" n="32">
<p> σκολιώτερα δὲ τούτων ἐστὶ
καὶ ἃ μετὰ ταῦτα τίθησιν· <quote>ἐν δὲ τῷ παρατυχόντι ὁ
φθάσας θαρρῆσαι εἰ ἴδοι ἄφρακτον, ἥδιον διὰ τὴν
πίστιν ἐτιμωρεῖτο ἢ ἀπὸ τοῦ προφανοῦς· καὶ τό τε
ἀσφαλὲς ἐλογίζετο, καὶ ὅτι ἀπάτῃ περιγενόμενος συνέσεως
ἀγώνισμα προσελάμβανε·</quote> τὸ δὴ <quote>παρατυχόν</quote> ἀντὶ
τοῦ <quote>παραχρῆμα</quote> κεῖται, τό τε <quote>ἄφρακτον</quote> ἀντὶ τοῦ
<quote>ἀφυλάκτου</quote> καὶ τὸ <quote>ἥδιον τιμωρεῖσθαι διὰ τὴν πίστιν
μᾶλλον ἢ ἀπὸ τοῦ προφανοῦς</quote> σκοτεινῶς περιπέφρασται,
καὶ ἐλλείπει τι μόριον εἰς τὸ συμπληρωθῆναι τὴν νόησιν.
εἰκάζειν δὲ ἔστιν, ὅτι τοῦτο βούλεται λέγειν· <quote>εἰ δέ
που παρατύχοι τινὶ καιρὸς καὶ μάθοι τὸν ἐχθρὸν ἀφύλακτον,
ἥδιον ἐτιμωρεῖτο, ὅτι πιστεύσαντι ἐπέθετο
μᾶλλον ἢ φυλαττομένῳ· καὶ συνέσεως δόξαν προσελάμβανε,
τό τε ἀσφαλὲς λογιζόμενος καὶ ὅτι διὰ τὴν
ἀπάτην
<milestone unit="reiskpage" n="893"/> αὐτοῦ περιεγένετο.</quote>
<quote>ῥᾷον δʼ οἱ πολλοὶ κακοῦργοι</quote>
<pb id="p.379"/>
φησίν <quote>ὄντες δεξιοὶ κέκληνται ἢ ἀμαθεῖς ἀγαθοί,
καὶ τῷ μὲν αἰσχύνονται, ἐπὶ δὲ τῷ ἀγάλλονται</quote>· ταῦτα
γὰρ ἀγκύλως μὲν εἴρηται καὶ βραχέως, ἐν ἀφανεῖ δὲ
κείμενον ἔχει τὸ σημαινόμενον. χαλεπὸν γὰρ μαθεῖν,
τίνας δή ποτε νοεῖ τοὺς ἀμαθεῖς τε καὶ ἀγαθούς· εἴ 
τε γὰρ ἀντιδιαστέλλεται πρὸς τοὺς κακούργους, οὐκ
ἂν εἴησαν ἀμαθεῖς οἱ μὴ κακοί· εἴ τʼ ἐπὶ τῶν ἀνοήτων
καὶ ἀφρόνων τίθησι τοὺς ἀμαθεῖς, κατὰ τί δή ποτε
τούτους ἀγαθοὺς καλεῖ; <quote>καὶ τῷ μὲν αἰσχύνονται</quote> τίνες;
ἄδηλον γὰρ πότερον ἀμφότεροι ἢ οἱ ἀμαθεῖς. <quote>ἐπὶ δὲ 
τῷ ἀγάλλονται</quote> κἀνταῦθα ἄδηλον, τίνες· εἰ μὲν γὰρ
ἐπʼ ἀμφοτέρων τίθησιν, οὐκ ἔχει νοῦν· οὔτε γὰρ ἐπὶ
τοῖς κακούργοις οἱ ἀγαθοὶ ἀγάλλονται οὔτʼ ἐπὶ τοῖς
ἀμαθέσιν οἱ κακοῦργοι αἰσχύνονται.
</p>
</div1>
<div1 type="chapter" n="33">
<p>οὗτος ὁ χαρακτὴρ τῆς ἀσαφοῦς καὶ πεπλεγμένης 
λέξεως, ἐν ᾗ πλείων ἔνεστι τῆς θέλξεως ἡ σκοτίζουσα
<milestone unit="reiskpage" n="894"/>τὴν διάνοιαν ὄχλησις, ἕως ἑκατὸν ἐκμηκύνεται στίχων.
θήσω δὲ καὶ τὰ ἑξῆς οὐδεμίαν ἔτι λέξιν ἐμαυτοῦ
προστιθείς· <quote>πάντων δʼ αὐτῶν αἴτιον ἀρχὴ ἡ διὰ
πλεονεξίαν καὶ φιλοτιμίαν, ἐκ δʼ αὐτῶν καὶ ἐς τὸ 
φιλονεικεῖν καθισταμένων τὸ πρόθυμον. οἱ γὰρ ἐν
ταῖς πόλεσι προστάντες, μετὰ ὀνόματος ἑκάτεροι εὐπρεποῦς,
πλήθους τε ἰσονομίας πολιτικῆς καὶ ἀριστοκρατίας
σώφρονος προτιμήσει, τὰ μὲν κοινὰ λόγῳ θεραπεύοντες
ἆθλα ἐποιοῦντο· παντὶ δὲ τρόπῳ ἀγωνιζόμενοι ἀλλήλων 
<pb id="p.380"/>
περιγενέσθαι ἐτόλμησάν τε τὰ δεινότατα, ἐπεξῄεσάν τε
τὰς τιμωρίας ἔτι μείζους, οὐ μέχρι τοῦ δικαίου καὶ τῇ
πόλει ξυμφόρου προστιθέντες, ἐς δὲ τὸ ἑκατέροις που
αἰεὶ ἡδονὴν ἔχον ὁρίζοντες· καὶ ἢ μετὰ ψήφου ἀδίκου
καταγνώσεως ἢ χειρὶ κτώμενοι τὸ κρατεῖν ἕτοιμοι ἦσαν
τὴν αὐτίκα φιλονεικίαν ἐκπιμπλάναι. ὥστʼ εὐσεβείᾳ μὲν
οὐδέτεροι ἐνόμιζον, εὐπρεπείᾳ δὲ λόγου, οἷς ξυμβαίη
ἐπιφθόνως τι διαπράξασθαι, ἄμεινον ἤκουον· τὰ δὲ
μέσα τῶν πολιτῶν ὑπʼ ἀμφοτέρων, ἢ ὅτι οὐκ ἐξηγωνίζοντο
ἢ ὅτι φθόνῳ τοῦ περιεῖναι, διεφθείροντο. οὕτω
<milestone unit="reiskpage" n="895"/>
πᾶσα ἰδέα κατέστη κακοτροπίας διὰ τὰς στάσεις τῷ 
Ἑλληνικῷ· καὶ τὸ εὔηθες, οὗ τὸ γενναῖον πλεῖστον
μετέχει, καταγελασθὲν ἠφανίσθη· τὸ δὲ ἀντιτετάχθαι
ἀλλήλοις τῇ γνώμῃ ἀπίστως ἐπὶ πολὺ διήνεγκεν. οὐ
γὰρ ἦν ὁ διαλύσων οὔτε λόγος ἐχυρὸς οὔτε ὅρκος
φοβερός. κρείττους δὲ ὄντες πάντες λογισμῷ ἐς τὸ
ἀνέλπιστον τοῦ βεβαίου μὴ παθεῖν μᾶλλον προεσκόπουν
ἢ πιστεῦσαι ἐδύναντο. καὶ οἱ φαυλότεροι γνώμην ὡς
τὰ πλείω περιεγίγνοντο. τῷ γὰρ δεδιέναι τό τε αὑτῶν
ἐνδεὲς καὶ τὸ τῶν ἐναντίων ξυνετόν, μὴ λόγοις τε
ἥττους ὦσι καὶ ἐκ τοῦ πολυτρόπου αὐτῶν τῆς γνώμης
φθάσωσι προεπιβουλευόμενοι, τολμηρῶς πρὸς τὰ ἔργα
ἐχώρουν· οἱ δὲ καταφρονοῦντες κἂν προαισθέσθαι, καὶ
ἔργῳ οὐδὲν σφᾶς δεῖν λαμβάνειν, ἃ γνώμῃ ἔξεστιν,
<pb id="p.381"/>
ἄφρακτοι μᾶλλον διεφθείροντο.</quote> ἑκ πολλῶν ἔτι δυνάμενος
παραδειγμάτων ποιῆσαι φανερόν, ὅτι κρείττων
<milestone unit="reiskpage" n="896"/>ἐστὶν ἐν τοῖς διηγήμασιν, ὅταν ἐν τῷ συνήθει καὶ
κοινῷ τῆς διαλέκτου χαρακτῆρι μένῃ, χείρων δέ, ὅταν
ἐκτρέψῃ τὴν διάλεκτον ἐκ τῆς συνήθους ἐπὶ τὰ ξένα 
ὀνόματα καὶ βεβιασμένα σχήματα, ὧν ἔνια σολοικισμῶν
παρέχεται δόξαν, ἀρκεσθήσομαι τούτοις, ἵνα μὴ περαιτέρω
τοῦ δέοντος ἡ γραφή μοι προβῇ.
</p>
</div1>
<div1 type="chapter" n="34">
<p>ἐπεὶ δὲ καὶ περὶ τῶν δημηγοριῶν αὐτοῦ τὰ δοκοῦντά 
μοι φανερὰ ποιήσειν ὑπεσχόμην, ἐν αἷς οἴονταί 
τινες τὴν ἄκραν τοῦ συγγραφέως εἶναι δύναμιν, διελόμενος
καὶ ταύτην διχῇ τὴν θεωρίαν εἴς τε τὸ πραγματικὸν
μέρος καὶ εἰς τὸ λεκτικὸν χωρὶς ὑπὲρ ἑκατέρου
ποιήσομαι τὸν λόγον, ἀρξάμενος ἀπὸ τοῦ πραγματικοῦ.
ἐν ᾧ πρώτην μὲν ἔχει μοῖραν ἡ τῶν ἐνθυμημάτων τε 
καὶ νοημάτων εὕρεσις, δευτέραν δὲ ἡ τῶν εὑρεθέντων
χρῆσις· ἐκείνη μὲν <add>ἐν</add> τῇ φύσει μᾶλλον ἔχουσα τὴν
ἰσχύν, αὕτη δὲ ἐν τῇ τέχνῃ. τούτων ἣ μὲν πλέον
ἔχουσα τοῦ τεχνικοῦ τὸ φυσικὸν καὶ διδαχῆς ἐλάττονος
δεομένη θαυμαστή
<milestone unit="reiskpage" n="897"/> τίς ἐστι παρὰ τῷ συγγραφεῖ· φέρει 
γὰρ ὥσπερ ἐκ πηγῆς πλουσίας ἄπειρόν τι χρῆμα νοημάτων
τε καὶ ἐνθυμημάτων περιττῶν καὶ ξένων καὶ
παραδόξων. ἣ δὲ πλεῖον ἔχουσα τὸ τεχνικὸν καὶ λαμπροτέραν
ποιοῦσα φαίνεσθαι τὴν ἑτέραν ἐνδεεστέρα
τοῦ δέοντος ἐπὶ πολλῶν. ὅσοι μὲν οὖν ἐκτεθαυμάκασιν 
αὐτὸν ὑπὲρ τὸ μέτριον, ὡς μηδὲν τῶν θεοφορήτων
διαφέρειν, διὰ τὸ πλῆθος ἐοίκασι τῶν ἐνθυμημάτων
τοῦτʼ ἐσχηκέναι τὸ πάθος. οὓς ἐὰν διδάσκῃ τις ἐφʼ
<pb id="p.382"/>
ἑκάστῳ πράγματι παρατιθεὶς τὸν λόγον, ὅτι ταυτὶ μὲν
οὐκ ἦν ἐπιτήδεια ἐν τούτῳ τῷ καιρῷ καὶ ὑπὸ τούτων
τῶν προσώπων λέγεσθαι, ταυτὶ δʼ οὐκ ἐπὶ τούτοις τοῖς
πράγμασιν οὐδὲ μέχρι τούτου, δυσχεραίνουσιν, ὅμοιόν
τι πάσχοντες τοῖς κεκρατημένοις ὑφʼ οἵας δή τινος
ὄψεως ἔρωτι μὴ πολὺ ἀπέχοντι μανίας. ἐκεῖνοί τε γὰρ
πάσας τὰς ἀρετάς, ὁπόσαι γίνονται περὶ μορφὰς
εὐπρεπεῖς, ταῖς καταδεδουλωμέναις αὑτοὺς προσεῖναι
<milestone unit="reiskpage" n="898"/>
νομίζουσι, καὶ τοὺς ἐξονειδίζειν ἐπιχειροῦντας, εἴ τι
περὶ αὐτὰς ὑπάρχει σίνος, ὡς βασκάνους καὶ συκοφάνντας
προβέβληνται· οὗτοί τε ὑπὸ τῆς μιᾶς ταύτης
ἀρετῆς κεκαρωμένοι τὴν διάνοιαν ἅπαντα καὶ τὰ μὴ
προσόντα τῷ συγγραφεῖ μαρτυροῦσίν· ἃ γὰρ ἕκαστος
εἶναι βούλεται περὶ τὸ φιλούμενόν τε καὶ θαυμαζόμενον
ὑφʼ ἑαυτοῦ, ταῦτα οἴεται. ὅσοι δʼ ἀδέκαστον
τὴν διάνοιαν φυλάσσουσι καὶ τὴν ἐξέτασιν τῶν λόγων
ἐπὶ τοὺς ὀρθοὺς κανόνας ἀναφέρουσιν, εἴ τε φυσικῆς
τινος κρίσεως μετειληφότες εἴ τε καὶ διὰ διδαχῆς
ἰσχυρὰ τὰ κριτήρια κατασκευάσαντες, οὔτε ἅπαντα
ἐπαινοῦσιν ἐπʼ ἴσης οὔτε πρὸς ἅπαντα δυσχεραίνουσιν,
ἀλλὰ τοῖς μὲν κατορθώμασι τὴν προσήκουσαν μαρτυρίαν
ἀπονέμουσιν, εἰ δέ τι διημάρτηται μέρος ἐν
αὐτοῖς, οὐκ ἐπαινοῦσιν.</p>
</div1>
<div1 type="chapter" n="35">
<p>
<milestone unit="reiskpage" n="899"/> ὁ γοῦν ἐπὶ πάντων ἐγὼ 
τῶν ἐμαυτοῦ θεωρημάτων κανόνας ὑποτιθέμενος οὔτε
πρότερον ὤκνησα τὰ δοκοῦντά μοι φέρειν ἐς μέσον
<pb id="p.383"/>
οὔτε νῦν ἀποτρέψομαι. διδοὺς δὴ τὸ πρῶτον, ὥσπερ
καὶ κατʼ ἀρχὰς ἔφην, τὸ περὶ τὴν εὕρεσιν τοῦ συγγραφέως
εὔστοχον, καὶ εἴ τις ἄλλως προὑπείληφεν εἴ τε
διὰ φιλονεικίαν εἴ τε διʼ ἀναισθησίαν, ἁμαρτάνειν
αὐτὸν οἰόμενος, θάτερον οὐκέτι δίδωμι, τὸ περὶ τὰς 
οἰκονομίας αὐτοῦ τεχνικόν, πλὴν ἐπʼ ὀλίγων πάνυ
δημηγοριῶν. ὁρῶ δὲ καὶ <add>τὰ</add> περὶ τὴν λέξιν ἐλαττώματα,
περὶ ὧν ἤδη προείρηκα, πλεῖστα καὶ μέγιστα
ταύταις συμβεβηκότα ταῖς ἰδέαις· καὶ γὰρ αἱ γλωττηματικαὶ
καὶ ξέναι καὶ πεποιημέναι λέξεις ἐν ταύταις 
μάλιστα ἐπιπολάζουσι, καὶ τὰ πολύπλοκα καὶ ἀγκύλα
καὶ βεβιασμένα σχήματα πλεῖστα περὶ ταύτας ἐστίν.
εἰ δὲ τὰ εἰκότα ἔγνωκα, σύ τε κρινεῖς καὶ τῶν ἄλλων
ἕκαστος ἐπὶ τὴν ἐξέτασιν ἀγόμενος τῶν ἔργων. ἔσται
<milestone unit="reiskpage" n="900"/>δὲ κατὰ ταὐτὰ ἡ παράθεσις αὐτῶν, ἀντιπαρεξεταζομένων 
τοῖς ἄριστά μοι δοκοῦσιν ἔχειν τῶν οὔτε κατὰ
τὰς οἰκονομίας κατορθουμένων οὔτε κατὰ τὴν φράσιν ἀνεγκλήτων.
</p>
</div1>
<div1 type="chapter" n="36">
<p>ἐν μὲν οὖν τῇ δευτέρᾳ βύβλῳ <add>τὴν</add> ἐπὶ Πλαταιὰς 
Λακεδαιμονίων τε καὶ τῶν συμμάχων ἔλασιν 
ἀρξάμενος γράφειν ὑποτίθεται, τοῦ βασιλέως τῶν
Λακεδαιμονίων Ἀρχιδάμου μέλλοντος δῃώσειν τὴν γῆν,
πρέσβεις παρὰ τῶν Πλαταιέων ἀφιγμένους πρὸς αὐτόν,
<pb id="p.384"/>
καὶ λόγους ἀποδίδωσιν, οἵους εἰκὸς ἦν ὑπὸ ἀμφοτέρων
εἰρῆσθαι, τοῖς <add>τε</add> προσώποις πρέποντας καὶ τοῖς
πράγμασιν οἰκείους καὶ μήτʼ ἐλλείποντας τοῦ μετρίου
μήτε ὑπεραίροντας, λέξει τε κεκόσμηκεν αὐτοὺς καθαρᾷ
καὶ σαφεῖ καὶ συντόμῳ καὶ τὰς ἄλλας ἀρετὰς ἐχούσῃ·
τήν τε ἁρμονίαν οὕτως ἔναυλον ἀποδέδωκεν ἅμα
τοῖς ἡδίστοις παρεξετάζεσθαι· <quote>τοῦ δʼ ἐπιγιγνομένου
θέρους οἱ Πελοποννήσιοι καὶ οἱ ξύμμαχοι ἐς μὲν τὴν
Ἀττικὴν οὐκ ἐσέβαλον, ἐστράτευσαν δʼ ἐπὶ Πλάταιαν·
ἡγεῖτο δʼ Ἀρχίδαμος ὁ Ζευξιδάμου Λακεδαιμονίων
βασιλεύς· καὶ καθίσας τὸν στρατὸν
<milestone unit="reiskpage" n="901"/> ἔμελλε δῃώσειν 
τὴν γῆν. οἱ δὲ Πλαταιεῖς εὐθὺς πρέσβεις πέμψαντες
πρὸς αὐτὸν ἔλεγον τοιάδε· <quote>Ἀρχίδαμε καὶ Λακεδαιμόνιοι,
οὐ δίκαια ποιεῖτε οὐδὲ ἄξια οὔθʼ ὑμῶν οὔτε
πατέρων ὧν ἐστε, ἐς γῆν τὴν Πλαταιέων στρατεύοντες.
Παυσανίας γὰρ ὁ Κλεομβρότου Λακεδαιμόνιος ἐλευθερώσας
τὴν Ἑλλάδα ἀπὸ τῶν Μήδων μετὰ Ἑλλήνων
τῶν ἐθελησάντων συνάρασθαι τοῦ κινδύνου καὶ τῆς
μάχης, ἣ παρʼ ἡμῖν ἐγένετο, θύσας ἐν τῇ Πλαταιέων
ἀγορᾷ ἱερὰ Διὶ ἐλευθερίῳ καὶ ξυγκαλέσας πάντας τοὺς
συμμάχους, ἀπεδίδου Πλαταιεῦσι γῆν καὶ πόλιν τὴν
σφετέραν ἔχοντας αὐτονόμους οἰκεῖν, στρατεῦσαί τε
μηδένα ποτὲ ἀδίκως ἐπʼ αὐτοὺς μηδʼ ἐπὶ δουλείᾳ· εἰ
<pb id="p.385"/>
δὲ μή, ἀμύνειν τοὺς παρόντας ξυμμάχους κατὰ δύναμιν.
τάδε μὲν ἡμῖν πατέρες οἱ ὑμέτεροι ἔδοσαν ἀρετῆς ἕνεκα
καὶ προθυμίας τῆς ἐν ἐκείνοις τοῖς κινδύνοις γενομένης.
ὑμεῖς δὲ τἀναντία
<milestone unit="reiskpage" n="902"/> ἐκείνοις δρᾶτε· μετὰ γὰρ
Θηβαίων τῶν ἡμῖν ἐχθίστων ἐπὶ δουλείᾳ τῇ ἡμετέρᾳ 
ἥκετε. μάρτυρας δὲ θεοὺς τούς τε ὁρκίους τότε γενομένους
ποιούμενοι καὶ τοὺς ὑμετέρους πατρῴους καὶ
ἡμετέρους ἐγχωρίους λέγομεν ὑμῖν, γῆν τὴν Πλαταιίδα
μὴ ἀδικεῖν μηδὲ παραβαίνειν τοὺς ὅρκους, ἐᾶν δὲ
οἰκεῖν αὐτονόμους, ὥσπερ Παυσανίας ἐδικαίωσε.</quote> 
τοιαῦτα τῶν Πλαταιέων λεγόντων Ἀρχίδαμος ἀποκρίνεται
τοιάδε· <quote>δίκαια λέγετε, ὦ ἄνδρες Πλαταιεῖς, ἢν
ποιῆτε ὅμοια τοῖς λόγοις. καθάπερ γὰρ Παυσανίας
ὑμῖν παρέδωκεν, αὐτοί τε αὐτονομεῖσθε καὶ τοὺς ἄλλους
ξυνελευθεροῦτε, ὅσοι μετασχόντες τῶν τότε κινδύνων 
ὑμῖν τε ξυνώμοσαν καὶ εἰσὶ νῦν ὑπʼ Ἀθηναίοις·
παρασκευή τε τοσήδε καὶ πόλεμος γεγένηται αὐτῶν
ἕνεκα καὶ τῶν ἄλλων ἐλευθερώσεως. ἧς μάλιστα μὲν
μετασχόντες καὶ αὐτοὶ ἐμμείνατε τοῖς ὅρκοις. εἰ
<milestone unit="reiskpage" n="903"/> δὲ
μή, ἅπερ καὶ πρότερον ἤδη προὐκαλεσάμεθα, ἡσυχίαν 
ἄγετε νεμόμενοι τὰ ὑμέτερα αὐτῶν· καὶ ἔστε μηδὲ μεθʼ
ἑτέρων, δέχεσθε δʼ ἀμφοτέρους φίλους, ἐπὶ πολέμῳ δὲ
μηδετέρους. καὶ τάδε ἡμῖν ἀρκέσει.</quote> ὁ μὲν Ἀρχίδαμος
<pb id="p.386"/>
τοσαῦτα εἶπεν. οἱ δὲ Πλαταιῶν πρέσβεις ἀκούσαντες
ταῦτα εἰσῆλθον εἰς τὴν πόλιν· καὶ τῷ πλήθει τὰ
ῥηθέντα κοινώσαντες ἀπεκρίναντο αὐτῷ, ὅτι ἀδύνατα
εἴη σφίσι ποιεῖν, ἃ προκαλεῖται, ἄνευ Ἀθηναίων·
παῖδες γὰρ σφῶν καὶ γυναῖκες παρʼ ἐκείνοις εἴησαν.
δεδιέναι δὲ καὶ περὶ πάσῃ τῇ πόλει, μὴ ʼκείνων ἀποχωρησάντων
Ἀθηναῖοι ἐλθόντες σφίσιν οὐκ ἐπιτρέπωσιν
ἢ Θηβαῖοι ὡς ἔνορκοι ὄντες κατὰ τὸ ἀμφοτέρους δέχεσθαι
αὖθις σφῶν τὴν πόλιν πειράσωσι καταλαβεῖν.
ὃ δὲ θαρσύνων αὐτοὺς πρὸς ταῦτα ἔφη· <quote>ὑμεῖς δὲ
πόλιν μὲν καὶ οἰκίας ἡμῖν παράδοτε τοῖς Λακεδαιμονίοις,
καὶ γῆς ὅρους ἀποδείξατε, καὶ δένδρα τὰ
<milestone unit="reiskpage" n="904"/>
ὑμέτερα καὶ εἴ τι ἄλλο δυνατὸν εἰς ἀριθμὸν ἐλθεῖν·
αὐτοὶ δὲ μεταχωρήσατε ὅποι βούλεσθε, ἕως ἂν ὁ πόλεμος
ἦ· ἐπειδὰν δὲ παρέλθῃ, ἀποδώσομεν ὑμῖν, ἃ ἂν
παραλάβωμεν· μέχρι δὲ τοῦδε ἕξομεν ὑμῖν παρακαταθήκην
ἐργαζόμενοι καὶ ἀποφορὰν φέροντες, ἣ ἂν
ὑμῖν ἱκανὴ μέλλῃ ἔσεσθαι.</quote> οἳ δὲ ἀκούσαντες αὖθις
εἰσῆλθον εἰς τὴν πόλιν, καὶ βουλευσάμενοι μετὰ τοῦ
πλήθους ἔλεξαν, ὅτι βούλονται Ἀθηναίοις κοινῶσαι
πρῶτον ἃ προκαλεῖται, καὶ ἢν πείθωσιν αὐτούς, ποιεῖν
ταῦτα. μέχρι δὲ τούτου σπείσασθαι σφίσιν ἐκέλευον
<pb id="p.387"/>
καὶ τὴν γῆν μὴ δῃοῦν. ὃ δʼ ἡμέρας τε ἐσπείσατο, ἐν
αἷς εἰκὸς ἦν κομισθῆναι, καὶ τὴν γῆν οὐκ ἔτεμνεν.
ἐλθόντες δὲ οἱ Πλαταιεῖς πρέσβεις ὡς τοὺς Ἀθηναίους
καὶ βουλευσάμενοι μετʼ αὐτῶν πάλιν ἦλθον ἀγγέλλοντες
τοῖς ἐν τῇ πόλει τοιάδε· <quote>οὔτʼ ἐν τῷ πρὸ τοῦ 
χρόνῳ, ἄνδρες Πλαταιεῖς, ἀφʼ οὗ ξύμμαχοι ἐγενόμεθα,
Ἀθηναῖοι φασὶν ἐν οὐδενὶ ὑμᾶς προέσθαι ἀδικουμένους
<milestone unit="reiskpage" n="905"/>οὔτε νῦν περιόψεσθαι, βοηθήσειν δὲ κατὰ δύναμιν·
ἐπισκήπτουσίν τε ὑμῖν πρὸς τῶν ὅρκων, οὓς οἱ πατέρες
ὤμοσαν, μηδὲν νεωτερίζειν περὶ τὴν συμμαχίαν.</quote> τοιαῦτα 
τῶν πρέσβεων ἀπαγγειλάντων οἱ Πλαταιεῖς ἐβουλεύσαντο
Ἀθηναίους μὴ προδιδόναι, ἀλλʼ ἀνασχέσθαι
καὶ γῆν τεμνομένην, εἰ δέοι, ὁρῶντας καὶ ἄλλο
πάσχοντας, ὅ τι ἂν ξυμβαίνῃ· ἐξελθεῖν τε μηδένα ἔτι,
ἀλλʼ ἀπὸ τοῦ τείχους ἀποκρίνασθαι, ὅτι ἀδύνατά ἐστι 
σφίσι ποιεῖν ἃ Λακεδαιμόνιοι προκαλοῦνται. ὡς δʼ
ἀπεκρίναντο, ἐντεῦθεν δὴ πρῶτον μὲν ἐς ἐπιμαρτυρίαν
καὶ θεῶν καὶ ἡρώων τῶν ἐγχωρίων Ἀρχίδαμος ὁ βασιλεὺς
κατέστη λέγων ὧδε· <quote>θεοὶ ὅσοι γῆν τὴν Πλαταιίδα
ἔχετε, καὶ ἥρωες, ξυνίστορες ἔστε, ὅτι οὔτε τὴν 
ἀρχὴν ἀδίκως, ἐκλιπόντων δὲ τῶνδε προτέρων τὸ ξυνώμοτον
ἐπὶ γῆν τήνδε ἤλθομεν, ἐν ᾗ οἱ πατέρες ἡμῶν
<pb id="p.388"/>
εὐξάμενοι ὑμῖν Μήδων ἐκράτησαν καὶ παρέσχετε αὐτὴν
εὐμενῆ ἐναγωνίσασθαι τοῖς Ἕλλησιν, οὔτε νῦν ἤν τι
ποιῶμεν, ἀδικήσομεν· προκαλεσάμενοι γὰρ πολλὰ καὶ
εἰκότα οὐ τυγχάνομεν. ξυγγνώμονες δὲ ἔστε τῆς μὲν
ἀδικίας
<milestone unit="reiskpage" n="906"/> κολάζεσθαι τοῖς ὑπάρχουσι προτέροις, τῆς δὲ 
τιμωρίας τυγχάνειν τοῖς ἐπιφέρουσι νομίμως.</quote> τοσαῦτα
ἐπιθειάσας καθίστη εἰς πόλεμον τὸν στρατόν.</quote>
</p>
</div1>
<div1 type="chapter" n="37">
<p>ἐξετάσωμεν δὴ παρὰ τοῦτον τὸν διάλογον <add>τὸν</add>
οὕτω καλῶς καὶ περιττῶς ἔχοντα ἕτερον αὐτοῦ διάλογον,
ὃν μάλιστα ἐπαινοῦσιν οἱ τοῦ χαρακτῆρος
τούτου θαυμασταί. ὑποτίθεται δή, στρατιὰν ἀποστειλάντων
Ἀθηναίων ἐπὶ Μηλίους Λακεδαιμονίων ἀποίκους,
πρὶν ἄρξασθαι τοῦ πολέμου, τὸν στρατηγὸν τῶν
Ἀθηναίων καὶ τοὺς προβούλους τῶν Μηλίων συνιόντας
εἰς λόγους περὶ καταλύσεως τοῦ πολέμου· καὶ κατʼ
ἀρχὰς μὲν ἐκ τοῦ ἰδίου προσώπου δηλοῖ τὰ λεχθέντα
ὑφʼ ἑκατέρων, ἐπὶ μιᾶς δʼ ἀποκρίσεως τοῦτο τὸ σχῆμα
διατηρήσας, τὸ διηγηματικόν, προσωποποιεῖ τὸν μετὰ
ταῦτα διάλογον καὶ δραματίζει. ἄρχει δʼ ὁ Ἀθηναῖος
τάδε λέγων· <quote>ἐπειδὴ οὐ πρὸς τὸ πλῆθος οἱ λόγοι
γίγνονται, ὅπως δὴ μὴ συνεχεῖ ῥήσει οἱ λαοὶ ἐπαγωγὰ
καὶ ἀνέλεγκτα ἐς ἅπαξ ἀκούσαντες ἡμῶν ἀπατηθῶσι
<quote>γινώσκομεν γὰρ
<milestone unit="reiskpage" n="907"/> ὅτι τοῦτο φρονεῖ ἡμῶν ἡ ἐς τοὺς 
ὀλίγους ἀγωγή,</quote> ὑμεῖς οἱ προκαθήμενοι ἔτι ἀσφαλέστερον
<pb id="p.389"/>
ποιήσετε. καὶ μηδʼ ὑμεῖς ἐν ὀλίγῳ ἀλλὰ πρὸς
τὸ μὴ δοκοῦν ἐπιτηδείως λέγεσθαι εὐθὺς ὑπολαμβάνοντες
κρίνετε· καὶ πρῶτον, εἰ ἀρέσκει ὡς λέγομεν,
εἴπατε.</quote> οἱ δὲ τῶν Μηλίων σύνεδροι ἀπεκρίναντο·
<quote>ἡ μὲν ἐπιείκεια τοῦ διδάσκειν καθʼ ἡσυχίαν ἀλλήλους 
οὐ ψέγεται· τὰ δὲ τοῦ πολέμου παρόντα ἤδη καὶ οὐ
μέλλοντα διαφέροντα αὐτοῦ φαίνετε.</quote> τοῦτο τὸ τελευταῖον
εἴ τις ἐν τοῖς σχήμασιν ἀξιώσει φέρειν, οὐκ ἂν
φθάνοι πάντας τοὺς σολοικισμούς, ὅσοι γίγνονται παρὰ
τοὺς ἀριθμοὺς καὶ παρὰ τὰς πτώσεις, σχήματα καλῶν; 
προθεὶς γὰρ <quote>ἡ μὲν ἐπιείκεια τοῦ διδάσκειν καθʼ
ἡσυχίαν οὐ ψέγεται,</quote> ἔπειτα συνάψας τῷ ἑνικῷ καὶ
κατὰ τὴν ὀρθὴν ἐξενηνεγμένῳ πτῶσιν <quote>τὰ δὲ τοῦ
πολέμου παρόντα ἤδη
<milestone unit="reiskpage" n="908"/> καὶ οὐ μέλλοντα</quote> ἐπιζεύγνσι
τούτοις ἑνικὸν καὶ κατὰ τὴν γενικὴν ἐσχηματισμένον 
πτῶσιν, εἴ τε ἄρθρον δεικτικὸν βούλεταί τις αὐτὸ καλεῖν
εἴ τε ἀντονομασίαν, τὸ <quote>αὐτοῦ</quote>· τοῦτο δὲ οὔτε
τῷ θηλυκῷ καὶ ἑνικῷ καὶ ὀνοματικῷ προσαρμοττόμενον
σῴζει τὴν ἀκολουθίαν οὔτε τῷ πληθυντικῷ καὶ
οὐδετέρῳ <add>καὶ</add> κατὰ τὴν αἰτιατικὴν ἐσχηματισμένῳ 
πτῶσιν. ἦν δʼ ἂν ὁ λόγος κατάλληλος οὕτω σχηματισθείς·
<pb id="p.390"/>
<quote>ἡ μὲν ἐπιείκεια τοῦ διδάσκειν καθʼ ἡσυχίαν
ἀλλήλους οὐ ψέγεται, τὰ δὲ τοῦ πολέμου παρόντα ἤδη
καὶ οὐ μέλλοντα διαφέροντα αὐτῆς φαίνεται.</quote> τούτοις
ἐπιτίθησιν ἐνθύμημα νενοημένον μὲν οὐκ ἀτόπως,
ἡρμηνευμένον δὲ οὐκ εὐπαρακολουθήτως· <quote>εἰ μὲν τοίνυν
ὑπονοίας τῶν μελλόντων λογιούμενοι ἢ ἄλλο τι
ξυνήκετε, ἢ ἐκ τῶν παρόντων καὶ ὧν ὁρᾶτε περὶ σωτηρίας
βουλεύσαντες τῇ πόλει, παυόμεθα· εἰ δʼ ἐπὶτοῦτο, λέγοιμεν ἄν.</quote>
</p>
</div1>
<div1 type="chapter" n="38">
<p> καὶ μετὰ τοῦτο ἀποστρέψας τοῦ
διηγήματος τὸν διάλογον ἐπὶ τὸ δραματικὸν ταῦτα
τὸν Ἀθηναῖον
<milestone unit="reiskpage" n="909"/> ἀποκρινόμενον ποιεῖ· <quote>εἰκὸς μὲν καὶ 
ξυγγνώμη, ἐν τῷ τοιῷδε καθεστῶτας ἐπὶ πολλὰ καὶ
λέγοντας καὶ δοκοῦντας τραπέσθαι.</quote> ἔπειτα εὐσχήμονα
πρόθεσιν ὑποθέμενος <quote>ἡ μέντοι ξύνοδος καὶ περὶ
σωτηρίας ἤδη πάρεστι, καὶ ὁ λόγος, ᾧ προκαλεῖσθε
τρόπῳ, εἰ δοκεῖ, γιγνέσθω</quote> πρῶτον μὲν εἴρηκεν ἐνθύμημα
οὔτε τῆς Ἀθηναίων πόλεως ἄξιον οὔτʼ ἐπὶ
τοιούτοις πράγμασιν ἁρμόττον λέγεσθαι <quote>ἡμεῖς τοίνυν
οὔτε αὐτοὶ μετʼ ὀνομάτων καλῶν, ὡς ἢ δικαίως τὸν
Μῆδον καταλύσαντες ἄρχομεν, ἢ ἀδικούμενοι νῦν
ἐπεξερχόμεθα, λόγων μῆκος ἄπιστον παρέξομεν·</quote> τοῦτο
δέ ἐστιν ὁμολογοῦντος τὴν ἐπὶ τοὺς μηδὲν ἀδικοῦντας
στράτευσιν, ἐπειδὴ περὶ μηδετέρου τούτων βούλεται
τὸν λόγον ὑπέχειν· οἷς ἐπιτίθησιν <quote>οὔθʼ ὑμᾶς ἀξιοῦμεν
<pb id="p.391"/>
ἢ ὅτι Λακεδαιμονίων ἄποικοι ὄντες οὐ ξυνεστρατεύσατε
ἢ ὡς ἡμᾶς οὐδὲν ἠδικήκατε λέγοντας οἴεσθαι
πείσειν, τὰ δυνατὰ δʼ ἐξ ὧν ἑκάτεροι ἀληθῶς φρονοῦμεν
διαπράσσεσθαι.</quote> τοῦτο δέ ἐστιν· <quote>ὑμεῖς μὲν
<milestone unit="reiskpage" n="910"/>ἀληθῶς φρονοῦντες ὅτι ἀδικεῖσθε, τὴν ἀνάγκην φέρετε 
καὶ εἴκετε· ἡμεῖς δὲ οὐκ ἀγνοοῦντες, ὅτι ἀδικοῦμεν
ὑμᾶς, τῆς ἀσθενείας ὑμῶν περιεσόμεθα τῇ βίᾳ· ταῦτα
γὰρ ἑκατέροις δυνατά.</quote> ἔπειτα τὴν αἰτίαν ἀποδοῦναι
τούτου βουληθεὶς ἐπιλέγει· <quote>ὅτι δίκαια μὲν ἐν τῷ ἀνθρωπείῳ
λόγῳ ἀπὸ τῆς ἴσης ἀνάγκης κρίνεται, δυνατὰ 
δὲ οἱ προὔχοντες πράσσουσι καὶ οἱ ἀσθενεῖς ξυγχωροῦσι.</quote>
</p>
</div1>
<div1 type="chapter" n="39">
<p>βασιλεῦσι γὰρ βαρβάροις ταῦτα πρὸς Ἕλληνας 
ἥρμοττε λέγειν· Ἀθηναίοις δὲ πρὸς τοὺς Ἕλληνας,
<milestone unit="reiskpage" n="911"/>οὓς ἠλευθέρωσαν ἀπὸ τῶν Μήδων, οὐκ ἦν προσήκοντα
εἰρῆσθαι, ὅτι τὰ δίκαια τοῖς ἴσοις ἐστὶ πρὸς 
ἀλλήλους, τὰ δὲ βίαια τοῖς ἰσχυροῖς πρὸς τοὺς ἀσθενεῖς.
ὀλίγα δὲ πρὸς ταῦτα τῶν Μηλίων ἀποκριναμένων, ὅτι
καλῶς ἂν ἔχοι τοῖς Ἀθηναίοις προνοεῖν τοῦ δικαίου,
μὴ καὶ αὐτοί ποτε σφαλέντες ὑπʼ ἄλλων <del>ἐν</del> ἐξουσίᾳ
γένωνται καὶ τὰ αὐτὰ πάσχωσιν ὑπὸ τῶν ἰσχυροτέρων, 
ἀποκρινόμενον ποιεῖ τὸν Ἀθηναῖον <quote>ἡμεῖς δὲ τῆς
ἡμετέρας ἀρχῆς, ἢν καὶ παυθῇ, οὐκ ἀθυμοῦμεν τὴν
τελευτήν</quote>,
<milestone unit="reiskpage" n="912"/> τούτου δʼ αἰτίαν ἀποδιδόντα, ὅτι κἂν καταλύσωσιν
αὐτῶν Λακεδαιμόνιοι τὴν ἀρχήν, συγγνώμην
ἕξουσι, καὶ αὐτοὶ πολλὰ τοιαῦτα πράσσοντες. θήσω 
δὲ καὶ τὴν λέξιν αὐτοῦ· <quote>οὐ γὰρ οἱ ἄρχοντες ἄλλων,
<pb id="p.392"/>
ὥσπερ καὶ Λακεδαιμόνιοι, οὗτοι δεινοὶ τοῖς νικηθεῖσι.</quote>
τοῦτο δὲ ὅμοιόν ἐστι τῷ λέγειν, ὅτι παρὰ τοῖς τυράννοις
οὐ μισοῦνται τύραννοι. οἷς ἐπιτίθησιν <quote>καὶ περὶ
μὲν τούτου ἡμῖν ἀφείσθω κινδυνεύεσθαι,</quote> ὃ μόγις ἂν
εἶπεν τῶν καταποντιστῶν τις ἢ λῃστῶν <quote>οὐδὲν ἐπιστρέφομαι
τῆς μετὰ ταῦτα τιμωρίας χαρισάμενος ἐπιθυμίαις
ἐν τῷ παρόντι.</quote> ἔπειτʼ ὀλίγων τῶν μεταξὺ γενομένων
ἀμοιβαίων καὶ τῶν Μηλίων εἰς ἐπιεικῆ συγκαταβαινόντων
αἵρεσιν <quote>ὥστε δὲ ἡσυχίαν ἄγοντας ἡμᾶς
φίλους μὲν εἶναι ἀντὶ πολεμίων, ξυμμάχους δὲ μηδετέρων
οὐκ ἂν δέξαισθε;</quote> ἀποκρινόμενον ποιεῖ τὸν
Ἀθηναῖον <quote>οὐ γὰρ τοσοῦτον ἡμᾶς βλάπτει ἡ ἔχθρα
ὑμῶν, ὅσον ἡ φιλία μὲν ἀσθενείας, τὸ δὲ μῖσος δυνάμεως
παράδειγμα τοῖς ἀρχομένοις δηλούμενον</quote>, ἐνθύμημα
πονηρὸν καὶ σκολιῶς ἀπηγγελμένον· εἰ δὲ τὸ
νόημα βούλεταί τις αὐτοῦ σκοπεῖν, τοιόνδε
<milestone unit="reiskpage" n="913"/> ἐστίν, ὅτι 
<quote>φιλοῦντες μὲν ἡμᾶς ἀσθενεῖς φαίνεσθαι πρὸς τοὺς
ἄλλους ποιήσετε, μισοῦντες δὲ ἰσχυρούς· οὐ γὰρ ζητοῦμεν
εὐνοίᾳ τῶν ὑπηκόων ἄρχειν, ἀλλὰ φόβῳ.</quote>
</p>
</div1>
<div1 type="chapter" n="40">
<p>τούτοις
ἕτερα προσθεὶς πάλιν ἀμοιβαῖα περίεργα καὶ
πικρά, τοὺς Μηλίους ὑποτίθεται λέγοντας, ὅτι κοινὰς
τὰς τύχας φέρουσιν οἱ πολέμιοι καὶ <quote>τὸ μὲν εἶξαι
εὐθὺς ἀνέλπιστον, μετὰ δὲ τοῦ δρωμένου ἔτι καὶ στῆναι
ἐλπὶς ὀρθῶς.</quote> πρὸς ταῦτα ποιεῖ τὸν Ἀθηναῖον
ἀποκρινόμενον λαβυρίνθων σκολιώτερα περὶ τῆς ἐλπίδος
<pb id="p.393"/>
ἐπὶ κακῷ τοῖς ἀνθρώποις γινομένης, κατὰ λέξιν
οὕτως γράφων· <quote>ἐλπὶς δὲ κινδύνου παραμύθιον οὖσα
τοὺς μὲν ἀπὸ περιουσίας χρωμένους αὐτῇ κἂν βλάψῃ,
οὐ καθεῖλεν· τοῖς δὲ ἐς πᾶν τὸ ὑπάρχον ἀναρριπτοῦσι
ʽδάπανος γὰρ φύσεἰ ἅμα τε γιγνώσκεται σφαλέντων, 
καὶ ἐν ὅτῳ φυλάξεταί τις αὐτὴν γνωρισθεῖσαν, οὐκ
ἐλλείπει. ὅ ὑμεῖς ἀσθενεῖς τε καὶ ἐπὶ σκοπῆς μιᾶς
ὄντες μὴ βούλεσθε παθεῖν μηδʼ ὁμοιωθῆναι τοῖς πολλοῖς,
<add>οἷς</add>
<milestone unit="reiskpage" n="914"/> παρὸν ἀνθρωπείως ἔτι σῴζεσθαι, ἐπειδὰν
πιεζομένους αὐτοὺς ἐπιλείπωσιν αἱ φανεραὶ ἐλπίδες, 
ἐπὶ τὰς ἀφανεῖς καθίστανται, μαντικήν τε καὶ χρησμοὺς
καὶ ὅσα τοιαῦτα μετʼ ἐλπίδων λυμαίνεται.</quote> ταῦτʼ
οὐκ οἶδα πῶς ἄν τις ἐπαινέσειεν ὡς προσήκοντα
εἰρῆσθαι στρατηγοῖς Ἀθηναίων, ὅτι λυμαίνεται τοὺς
ἀνθρώπους ἡ παρὰ τῶν θεῶν ἐλπὶς καὶ οὔτε χρησμῶν 
ὄφελος οὔτε μαντικῆς τοῖς εὐσεβῆ καὶ δίκαιον
προῃρημένοις τὸν βίον. εἰ γάρ τι καὶ ἄλλο, τῆς Ἀθηναίων
πόλεως καὶ τοῦτʼ ἐν τοῖς πρώτοις ἐστὶν ἐγκώμιον,
τὸ περὶ παντὸς πράγματος καὶ ἐν παντὶ καιρῷ
τοῖς θεοῖς ἕπεσθαι καὶ μηδὲν ἄνευ μαντικῆς καὶ 
χρησμῶν ἐπιτελεῖν. λεγόντων τε τῶν Μηλίων, ὅτι
σὺν τῇ παρὰ τῶν θεῶν βοηθείᾳ καὶ Λακεδαιμονίοις
πεποίθασιν, οὓς εἰ καὶ διὰ μηδὲν ἄλλο, διὰ γοῦν τὴν
αἰσχύνην αὐτοῖς βοηθήσειν καὶ οὐ περιόψεσθαι συγγενεῖς
<pb id="p.394"/>
ἀπολλυμένους, αὐθαδέστερον ἔτι τὸν Ἀθηναῖον
ἀποκρινόμενον εἰσάγει· <quote>τῆς μὲν τοίνυν πρὸς τὸ θεῖον
εὐμενείας οὐδʼ ἡμεῖς οἰόμεθα λελείψεσθαι· οὐδὲν γὰρ
<milestone unit="reiskpage" n="915"/>
ἔξω τῆς μὲν ἀνθρωπείας, τῆς δʼ εἰς τὸ θεῖον νεμέσεως
τῶν τʼ εἰς σφᾶς αὐτοὺς βουλήσεων δικαιοῦμεν ἢ πράσσομεν.
ἡγούμεθα γὰρ τό τε θεῖον δόξῃ τἀνθρώπειόν
τε σαφῶς διὰ παντὸς ἀπὸ φύσεως ἀναγκαίως, οὗ ἂν
κρατῇ, ἄρχειν</quote>· τούτων ὁ νοῦς ἔστι μὲν δυσείκαστος καὶ
τοῖς πάνυ δοκοῦσιν ἐμπείρως τοῦ ἀνδρὸς ἔχειν, κατακλείεται
δʼ εἰς τοιοῦτόν τι πέρας, ὅτι τὸ μὲν θεῖον
δόξῃ γινώσκουσιν ἅπαντες, τὰ δὲ πρὸς ἀλλήλους δίκαια
τῷ κοινῷ τῆς φύσεως κρίνουσι νόμῳ· οὗτος δʼ
ἔστιν ἄρχειν ὧν ἂν δύνηταί τις κρατεῖν. ἀκόλουθα
καὶ ταῦτα τοῖς πρώτοις καὶ οὔτε Ἀθηναίοις οὔτε Ἕλλησι
πρέποντα εἰρῆσθαι.</p>
</div1>
<div1 type="chapter" n="41">
<p>πολλὰς δυνάμενος ἔτι διανοίας παρασχέσθαι τὸ συνετὸν
ἐχούσας πονηρόν, ἵνα μὴ πλείων ὁ λόγος
<milestone unit="reiskpage" n="916"/> γένοιτό 
μοι τοῦ μετρίου, τὴν τελευταίαν ἔτι προσθήκην παραλήψομαι
μόνην, ἣν ἀπαλλαττόμενος ἐκ τοῦ συλλόγου
ὁ Ἀθηναῖος εἴρηκεν· <quote>ἀλλʼ ὑμῶν τὰ μὲν ἰσχυρὰ ὄντα
ἐλπιζόμενα μέλλεται, τὰ δὲ παρόντα βραχέα πρὸς τὰ
<pb id="p.395"/>
ἤδη ἀντιτεταγμένα περιγενέσθαι. πολλήν γε ἀλογίαν</quote>
φησί <quote>τῆς διανοίας παρέχετε, εἰ μὴ μεταστησάμενοι
ἡμᾶς ἄλλό τι τῶνδε σωφρονέστερον γνώσεσθε.</quote> οἷς
ἐπιτίθησιν <quote>οὐ γὰρ δὴ ἐπί γε τὴν ἐν τοῖς αἰσχροῖς
καὶ προὔπτοις κινδύνοις πλεῖστα διαφθείρουσαν ἀνθρώπους 
αἰσχύνην τρέψεσθε. πολλοῖς γὰρ προορωμένοις
ἔτι ἐς οἷα φέρονται τὸ αἰσχρὸν καλούμενον
ὀνόματος ἐπαγωγοῦ δυνάμεις ἐπεσπάσατο ἡσσηθεῖσι
τοῦ ῥήματος ἔργῳ συμφοραῖς ἀνηκέστοις ὁρῶντας
περιπεσεῖν.</quote> 
τούτων τῶν λόγων ὅτι μὲν οὔτε αὐτὸς μετέσχεν
ὁ
<milestone unit="reiskpage" n="917"/> συγγραφεὺς τῷ συλλόγῳ τότε παρατυχὼν οὔτε τῶν
διαθεμένων αὐτοὺς Ἀθηναίων ἢ Μηλίων ἤκουσεν, ἐξ
ὧν αὐτὸς ἐν τῇ πρὸ ταύτης βύβλῳ περὶ αὑτοῦ γράφει,
<milestone unit="reiskpage" n="918"/>μαθεῖν ῥᾴδιον, ὅτι μετὰ τὴν ἐν Ἀμφιπόλει στρατηγίαν 
ἐξελαθεὶς τῆς πατρίδος πάντα τὸν λοιπὸν τοῦ πολέμου
χρόνον ἐν Θρᾴκῃ διέτριψε. λείπεται δὴ σκοπεῖν, εἰ
τοῖς τε πράγμασι προσήκοντα καὶ τοῖς συνεληλυθόσιν
εἰς τὸν σύλλογον προσώποις ἁρμόττοντα πέπλακε <add>τὸν</add>
διάλογον <quote>ἐχόμενος ὡς ἔγγιστα τῆς συμπάσης γνώμης 
τῶν ἀληθῶς λεχθέντων</quote>, ὡς αὐτὸς ἐν τῷ προοιμίῳ
τῆς ἱστορίας προείρηκεν. ἆρʼ οὖν ὥσπερ τοῖς Μηλίοις
<pb id="p.396"/>
οἰκεῖοι καὶ προσήκοντες ἦσαν οἱ περὶ τῆς ἐλευθερίας
λόγοι παρακαλοῦντες τοὺς Ἀθηναίους μὴ καταδουλοῦσθαι
πόλιν Ἑλληνίδα μηδὲν ἁμαρτάνουσαν εἰς
αὐτούς, οὕτως καὶ τοῖς Ἀθηναίων στρατηγοῖς πρέποντες
ἦσαν οἱ περὶ τῶν δικαίων μήτʼ ἐξετάζειν ἐῶντες
μήτε λέγειν, ἀλλὰ τὸν τῆς βίας καὶ πλεονεξίας νόμον
εἰσάγοντες καὶ ταῦτʼ εἶναι δίκαια τοῖς ἀσθενέσιν
ἀποφαίνοντες, ὅσα τοῖς ἰσχυροτέροις δοκεῖ; ἐγὼ μὲν
γὰρ οὐκ οἴομαι τοῖς ἐκ τῆς εὐνομωτάτης πόλεως ἐπὶ
<milestone unit="reiskpage" n="919"/>
τὰς ἔξω πόλεις ἀποστελλομένοις ἡγεμόσι ταῦτα προσήκειν
λέγεσθαι, οὐδʼ ἂν ἀξιώσαιμι τοὺς μὲν μικροπολίτας
καὶ μηδὲν ἔργον ἐπιφανὲς ἀποδειξαμένους Μηλίους
πλέονα τοῦ καλοῦ ποιεῖσθαι πρόνοιαν ἢ τοῦ ἀσφαλοῦς
καὶ πάντα ἑτοίμους εἶναι τὰ δεινὰ ὑποφέρειν, ἵνα μηδὲν
ἄσχημον ἀναγκασθῶσι πράττειν, τοὺς δὲ προελομένους
τήν τε χώραν καὶ τὴν πόλιν ἐκλιπεῖν κατὰ τὸν
Περσικὸν πόλεμον Ἀθηναίους, ἵνα μηδὲν αἰσχρὸν ὑπομείνωσιν
ἐπίταγμα, τῶν ταὐτὰ προαιρουμένων ὡς
ἀνοήτων κατηγορεῖν. οἴομαι δʼ, ὅτι κἂν εἴ τινες ἄλλοι
παρόντων Ἀθηναίων ταῦτα ἐπεχείρουν λέγειν, ἐπαχθῶς
ἤνεγκαν ἂν οἱ τὸν κοινὸν βίον ἐξημερώσαντες. ἐγὼ
μὲν δὴ διὰ ταύτας τὰς αἰτίας οὐκ ἐπαινῶ τὸν διάλογον
τοῦτον ἀντιπαρεξετάζων τὸν ἕτερον. ἐν ἐκείνῳ μὲν
γὰρ Ἀρχίδαμος ὁ Λακεδαιμόνιος δίκαιά τε προκαλεῖται
τοὺς Πλαταιεῖς καὶ λέξει κέχρηται καθαρᾷ καὶ σαφεῖ
καὶ οὐδὲν ἐχούσῃ σχῆμα βεβασανισμένον οὐδὲ ἀνακόλουθον·
<milestone unit="reiskpage" n="920"/>
<pb id="p.397"/>
ἐν τούτῳ δὲ οἱ φρονιμώτατοι τῶν Ἑλλήνων
αἴσχιστα μὲν ἐνθυμήματα φέρουσιν, ἀηδεστάτῃ δʼ αὐτὰ
περιλαμβάνουσι λέξει· εἰ μὴ ἄρα μνησικακῶν ὁ συγγραφεὺς
τῇ πόλει διὰ τὴν καταδίκην ταῦτα τὰ ὀνείδη
κατεσκέδασεν αὐτῆς, ἐξ ὧν ἅπαντες μισήσειν αὐτὴν 
ἔμελλον. ἃ γὰρ οἱ προεστηκότες τῶν πόλεων καὶ τηλικαύτας
ἐξουσίας πιστευόμενοι φρονεῖν τε καὶ λέγειν
<add>ἐοίκασιν</add> πρὸς τὰς πόλεις ὑπὲρ τῆς αὑτῶν πατρίδος,
ταῦτα κοινὰ ὑπολαμβάνουσιν ἅπαντες εἶναι τῆς ἀποστελλούσης
πόλεως αὐτούς. καὶ περὶ μὲν τῶν διαλόγων ἅλις. 
</p>
</div1>
<div1 type="chapter" n="42">
<p>τῶν δὲ δημηγορικῶν λόγων τεθαύμακα μὲν τὸν ἐν 
τῇ πρώτῃ βύβλῳ ῥηθέντα ἐν Ἀθήναις ὑπὸ Περικλέους
περὶ τοῦ μὴ εἴκειν Λακεδαιμονίοις, τὸν ἔχοντα τήνδε
τὴν ἀρχήν· <quote>τῆς μὲν γνώμης, ὦ ἄνδρες Ἀθηναῖοι, 
ἀεὶ τῆς αὐτῆς ἔχομαι, μὴ εἴκειν Πελοποννησίοις</quote> ὡς
καὶ τοῖς ἐνθυμήμασιν ἡρμηνευμένον δαιμονίως καὶ
οὔτε
<milestone unit="reiskpage" n="921"/> κατὰ τὴν σύνθεσιν τῶν μορίων οὔτε κατὰ τὴν
ἐξαλλαγὴν τῶν σχηματισμῶν τῶν ἀνακολούθων καὶ
βεβιασμένων ἐνοχλοῦντα τὰς ἀκοάς, πάσας δὲ περιειληφότα 
τὰς ἀρετάς, ὁπόσαι γίγνονται περὶ δημηγορικοὺς
<add>λόγους</add>· καὶ τοὺς ὑπὸ Νικίου τοῦ στρατηγοῦ
ῥηθέντας ἐν Ἀθήναις ὑπὲρ τῆς εἰς Σικελίαν στρατείας·
τήν τε πεμφθεῖσαν ὑπὸ αὐτοῦ τοῖς Ἀθηναίοις ἐπιστολήν,
<pb id="p.398"/>
ἐν ᾗ χρῄζει συμμαχίας ἄλλης καὶ διαδόχου, κάμνων τὸ
σῶμα ὑπὸ νόσου· καὶ τὴν παράκλησιν τῶν στρατιωτῶν,
ἣν ἐποιήσατο πρὸ τῆς τελευταίας ναυμαχίας· καὶ
τὸν παραμυθητικὸν λόγον, ὅτε πεζῇ τὴν στρατιὰν
ἔμελλεν ἀπάγειν, ἀπολωλεκὼς τὰς τριήρεις ἁπάσας·
καὶ εἴ τινές εἰσιν ἄλλαι τοιαῦται δημηγορίαι καθαραὶ
καὶ σαφεῖς καὶ εἰς τοὺς ἀληθινοὺς ἀγῶνας ἐπιτήδειοι.
ὑπὲρ ἁπάσας δὲ τὰς ἐν ταῖς ἑπτὰ βύβλοις φερομένας
τὴν Πλαταιέων ἀπολογίαν τεθαύμακα παρʼ οὐδὲν οὕτως
ἕτερον ὡς τὸ μὴ βεβασανίσθαι μηδὲ κατεπιτετηδεῦσθαι,
ἀληθεῖ δέ τινι καὶ φυσικῷ κεκοσμῆσθαι
<milestone unit="reiskpage" n="922"/> χρώματι. τά 
τε γὰρ ἐνθυμήματα πάθους ἐστὶ μεστὰ καὶ ἡ λέξις
οὐκ ἀποστρέφουσα τὰς ἀκοάς· ἥ τε γὰρ σύνθεσις εὐεπὴς
καὶ τὰ σχήματα τῶν πραγμάτων ἴδια. ταῦτα δὴ τὰ
Θουκυδίδου ζηλωτὰ ἔργα, καὶ ἀπὸ τούτων τὰ μιμήματα
τοῖς ἱστοριογραφοῦσιν ὑποτίθεμαι λαμβάνειν.
</p>
</div1>
<div1 type="chapter" n="43">
<p>τὴν δʼ ἐν τῇ δευτέρᾳ βύβλῳ Περικλέους ἀπολογίαν,
ἣν ὑπὲρ αὑτοῦ διετίθετο τραχυνομένων Ἀθηναίων, ὅτι
τὸν πόλεμον ἔπεισεν αὐτοὺς ἀναλαβεῖν, οὐχ ὅλην
ἐπαινῶ· οὐδὲ τὰς περὶ τῆς Μυτιληναίων πόλεως δημηγορίας,
ἃς διέθεντο Κλέων καὶ Διόδοτος, <add>τὰς</add> ἐν τῇ
τρίτῃ βύβλῳ· οὐδὲ τὴν Ἑρμοκράτους τοῦ Συρακοσίου
πρὸς Καμαριναίους· οὐδὲ τὴν Εὐφήμου τοῦ πρεσβευτοῦ
<pb id="p.399"/>
τῶν Ἀθηναίων τὴν ἐναντίαν ταύτης, οὐδὲ τὰς ὁμοίας
ταύταις· οὐ γὰρ ἀνάγκη πάσας ἐξαριθμεῖσθαι τὰς εἰς
τὸν αὐτὸν κατεσκευασμένας τῆς διαλέκτου χαρακτῆρα.
ἵνα δὲ μὴ δόξῃ τις φάσεις ἀναποδείκτους με λέγειν,
<milestone unit="reiskpage" n="923"/>πολλὰς παρασχέσθαι πίστεις δυνάμενος δυσὶν ἀρκεσθήσομαι 
δημηγορίαις, ἵνα μὴ μακρὸς ὁ λόγος γένηται,
τῇ Περικλέους ἀπολογίᾳ καὶ τῇ Ἑρμοκράτους πρὸς
Καμαριναίους κατηγορίᾳ κατὰ τῆς Ἀθηναίων πόλεως.
</p>
</div1>
<div1 type="chapter" n="44">
<p>ὁ μὲν οὖν Περικλῆς ταῦτα λέγει· <quote>καὶ προσδεχομένῳ 
μοι τὰ τῆς ὀργῆς ὑμῶν εἰς ἐμὲ γεγένηται <quote>αἰσθάνομαι 
γὰρ τὰς αἰτίας,</quote> καὶ ἐκκλησίαν τούτου ἕνεκα
ξυνήγαγον, ὅπως ὑπομνήσω καὶ μέμψωμαι, εἴ τι μὴ
ὀρθῶς ἢ ἐμοὶ χαλεπαίνετε ἢ ταῖς ξυμφοραῖς εἴκετε.</quote>
ταῦτα Θουκυδίδῃ μὲν γράφοντι περὶ τοῦ ἀνδρὸς ἐν
<milestone unit="reiskpage" n="924"/>ἱστορικῷ σχήματι προσήκοντα ἦν, Περικλεῖ δὲ ἀπολογουμένῳ 
πρὸς ἠρεθισμένον ὄχλον οὐκ ἦν ἐπιτήδεια
εἰρῆσθαι, καὶ ταῦτα ἐν ἀρχαῖς τῆς ἀπολογίας, πρὶν
ἑτέροις τισὶν ἀπομειλίξασθαι λόγοις τὰς ὀργὰς τῶν
εἰκότως ἐπὶ ταῖς συμφοραῖς ἀχθομένων, τετμημένης
μὲν ὑπὸ Λακεδαιμονίων τῆς κρατίστης γῆς, πολλοῦ δὲ 
κατὰ τὸν λοιμὸν ἀπολωλότος ὄχλου, τὴν δʼ αἰτίαν τῶν
κακῶν τούτων τοῦ πολέμου παρεσχηκότος, ὃν ὑπʼ
ἐκείνου πεισθέντες ἀνεδέξαντο. σχῆμά τε οὐ τοῦτο τῇ
διανοίᾳ πρεπωδέστατον ἦν, τὸ ἐπιτιμητικόν, ἀλλὰ τὸ
παραιτητικόν· οὐ γὰρ ἐρεθίζειν προσήκει τὰς τῶν ὄχλων 
<pb id="p.400"/>
ὀργὰς τοὺς δημηγοροῦντας ἀλλὰ πραΰνειν. τούτοις
ἐπιτίθησι διάνοιαν ἀληθῆ μὲν καὶ δεινῶς ἀπηγγελμένην,
οὐ μέντοι γε τῷ παρόντι καιρῷ χρησίμην· <quote>ἐγὼ
γὰρ ἡγοῦμαι</quote> φησί <quote>πόλιν πλείω ξύμπασαν ὀρθουμένην
ὠφελεῖν τοὺς ἰδιώτας ἢ καθʼ ἕκαστον τῶν πολιτῶν
<milestone unit="reiskpage" n="925"/>
εὐπραγοῦσαν, ἀθρόαν δὲ σφαλλομένην. καλῶς μὲν γὰρ
φερόμενος ἀνὴρ τὸ καθʼ ἑαυτὸν διαφθειρομένης τῆς
πατρίδος οὐδὲν ἧσσον ξυναπόλλυται, κακοτυχῶν δὲ ἐν
εὐτυχούσῃ πολλῷ μᾶλλον διασῴζεται.</quote> εἰ μὲν γὰρ ἰδίᾳ
τινὲς ἐβλάπτοντο τῶν πολιτῶν, εὐτύχει δὲ τὸ κοινόν,
καλῶς ταῦτʼ ἔλεγεν· ἐπεὶ δʼ ἐν ταῖς. ἐσχάταις συμφοραῖς
ἦσαν ἅπαντες, οὐκέτι καλῶς. οὐδὲ γὰρ ἡ περὶ
τοῦ μέλλοντος ἐλπίς, ὅτι ταῦτα πρὸς ἀγαθοῦ τῇ πόλει
γενήσεται τὰ δεινά, βέβαιον εἶχέν τι· ἀφανὲς γὰρ ἀνθρώπῳ
τὸ μέλλον καὶ πρὸς τὰ παρόντα τὰς περὶ τῶν
ἐσομένων γνώμας αἱ τύχαι τρέπουσι.</p>
</div1>
<div1 type="chapter" n="45">
<p>τούτοις ἐπιτίθησιν
ἔτι φορτικωτέραν διάνοιαν καὶ ἥκιστα τῷ
παρόντι καιρῷ πρέπουσαν· <quote>καίτοι ἐμοὶ τοιούτῳ ἀνδρὶ
ὀργίζεσθε, ὃς οὐδενὸς οἴομαι ἥσσων εἶναι γνῶναί τε
τὰ δέοντα καὶ ἑρμηνεῦσαι ταῦτα, φιλόπολίς τε καὶ
<milestone unit="reiskpage" n="926"/>
χρημάτων κρείσσων.</quote> θαυμαστὸν γάρ, εἰ Περικλῆς ὁ
μέγιστος τῶν τότε ῥητόρων ἠγνόει τοῦτο, ὃ μηδεὶς ἂν
τῶν ἐχόντων μέτριον νοῦν ἠγνόησεν, ὅτι πανταχῇ μὲν
οἱ μὴ τεταμιευμένως ἐπαινοῦντες τὰς ἑαυτῶν ἀρετὰς
ἐπαχθεῖς τοῖς ἀκούουσι φαίνονται, μάλιστα δʼ ἐν τοῖς
<pb id="p.401"/>
πρὸς τὰ δικαστήρια καὶ τὰς ἐκκλησίας ἀγῶσιν, ἐν οἷς
γε δὴ μὴ περὶ τιμῶν αὐτοῖς ἐστιν ἀλλὰ περὶ τιμωριῶν
ὁ κίνδυνος· τότε γὰρ οὐκ ἐπαχθεῖς μόνον εἰσὶν
<milestone unit="reiskpage" n="927"/> ἑτέροις,
ἀλλὰ καὶ δυστυχεῖς ἑαυτοῖς ἐκκαλούμενοι τὸν
παρὰ τῶν πολλῶν φθόνον· ὅταν δὲ τοὺς αὐτούς τις 
ἔχῃ δικαστάς τε καὶ κατηγόρους, μυρίων αὐτῷ δεῖ
δακρύων τε καὶ οἴκτων εἰς αὐτὸ τοῦτο πρῶτον τὸ μετʼ
εὐνοίας ἀκουσθῆναι. ὁ δὲ δημαγωγὸς οὐκ ἀρκεῖται
τούτοις ἀλλʼ ἐπεξεργάζεταί τε τούτοις καὶ μεταφράζει
τὰ ῥηθέντα· <quote>ὅ τε γὰρ γνούς</quote> φησί <quote>καὶ μὴ σαφῶς 
διδάξας ἐν ἴσῳ καὶ εἰ μὴ ἐνεθυμήθη, ὅ τʼ ἔχων ἀμφότερα,
τῇ δὲ πόλει δύσνους οὐκ ἂν ὁμοίως τι οἰκείως
φράζοι· προσόντος δὲ καὶ τοῦδε, χρήμασι δὲ νικωμένου,
τὰ ξύμπαντα τούτου ἑνὸς ἂν πωλοῖτο.</quote> οὐκ οἶδʼ
ὅς τις ἂν ὁμολογήσειεν, ὥσπερ ἀληθῆ ταῦτα ἦν, οὕτως 
καὶ προσήκοντα εἶναι ὑπὸ Περικλέους ἐν Ἀθηναίοις
ἠρεθισμένοις πρὸς αὐτοὺς λέγεσθαι. ἦν δέ γε οὐχ ἡ
τῶν κρατίστων ἐνθυμημάτων τε καὶ νοημάτων εὕρεσις
αὐτὴ καθʼ ἑαυτὴν ἀξία σπουδῆς, εἰ μὴ καὶ τοῖς
πράγμασιν εἴη προσήκοντα καὶ τοῖς προσώποις καὶ 
τοῖς καιροῖς καὶ τοῖς ἄλλοις ἅπασιν· ἀλλʼ ὥσπερ καὶ
κατʼ ἀρχὰς ἔφην, τὴν ἑαυτοῦ γνώμην ἀποδεικνύμενος
<milestone unit="reiskpage" n="928"/>ὁ συγγραφεύς, ἣν εἶχε περὶ τῆς Περικλέους ἀρετῆς,
παρὰ τόπον ἔοικεν εἰρηκέναι ταῦτα. ἐχρῆν δέ γε
αὐτὸν μὲν ὅ τι βούλεται περὶ τοῦ ἀνδρὸς ἀποφαίνεσθαι, 
<pb id="p.402"/>
τῷ δὲ κινδυνεύοντι τοὺς ταπεινοὺς καὶ παραιτητικοὺς
τῆς ὀργῆς ἀποδοῦναι λόγους· τοῦτο γὰρ
ἦν πρέπον τῷ μιμεῖσθαι βουλομένῳ συγγραφεῖ τὴν ἀλήθειαν.
</p>
</div1>
<div1 type="chapter" n="46">
<p>ὀχληρὰ δὲ κἀκεῖνα τὰ μειρακιώδη καλλωπίσματα
 τῆς λέξεως καὶ τὰ πολύπλοκα τῶν ἐνθυμημάτων σχήματα·
<quote>ἰέναι δὲ τοῖς ἐχθροῖς ὁμόσε καὶ ἀμύνεσθαι
μὴ φρονήματι μόνον, ἀλλὰ καὶ καταφρονήματι. φρόνημα
μὲν γὰρ καὶ ὑπὸ ἀμαθίας εὐτυχοῦς καὶ δειλῷ
τινι ἐγγίγνεται· καταφρόνησις δέ, ὃς ἂν καὶ γνώμῃ
πιστεύῃ τῶν ἐναντίων προέχειν· ὃ ἡμῖν ὑπάρχει. καὶ
τὴν τόλμαν ἀπὸ τῆς ὁμοίας τύχης ἡ σύνεσις ἐκ τοῦ
ὑπέρφρονος ὀχυρωτέραν παρέχεται· ἐλπίδι τε ἧσσον
πιστεύει, ἧς ἐν τῷ ἀπόρῳ ἡ ἰσχύς· γνώμῃ δὲ ἀπὸ τῶν
ὑπαρχόντων, ἧς βεβαιοτέρα ἡ πρόνοια.</quote> τά τε γὰρ
<milestone unit="reiskpage" n="929"/>
<quote>φρονήματα</quote> ψυχρότερά ἐστι καὶ τῆς Γοργίου προαιρέσεως 
μᾶλλον οἰκειότερα, ἥ τε τῶν ὀνομάτων ἐξήγησις
ἀμφότερον σοφιστικὴ καὶ ἀπειρόκαλος· ἥ τε τόλμα
ἣν <quote>ἀπὸ τῆς ὁμοίας τύχης ἡ σύνεσις ἐκ τοῦ ὑπέρφρονος
ὀχυρωτέραν παρέχεται</quote> τῶν Ἡρακλειτείων σκοτεινῶν
ἀσαφεστέραν ἔχει τὴν δήλωσιν, ἥ τε τῆς ἐλπίδος <quote>ἐν
τῷ ἀπόρῳ ἰσχύς</quote> καὶ ἡ τῆς γνώμης <quote>ἀπὸ τῶν ὑπαρχόντων
βεβαιοτέρα πρόνοια</quote> ποιητικώτερον περιπέφρασται·
βούλεται γὰρ λέγειν, ὅτι δεῖ τῇ γνώμῃ
πιστεύειν μᾶλλον, ἣν ἐκ τῶν παρόντων λαμβάνομεν,
<pb id="p.403"/>
ἢ ταῖς ἐλπίσιν, ὧν ἐν τῷ μέλλοντι ἐστὶν ἡ ἰσχύς.</p>
</div1>
<div1 type="chapter" n="47">
<p> ἤδη 
δʼ ἔγωγε κἀκεῖνο ἐνεθυμήθην, ὅτι παραμυθούμενος τὴν
ὀργὴν τὴν κατειληφυῖαν αὐτοὺς ἐπὶ ταῖς παρούσαις
συμφοραῖς, ὧν αἱ πλείους παράλογοί τε συνέβησαν
αὐτοῖς καὶ ἀπροσδόκητοι, καὶ παρακαλῶν τὰς συμφορὰς 
γενναίως ὑφίστασθαι μὴ ἀφανίζοντας
<milestone unit="reiskpage" n="930"/> τὴν τῆς πόλεως
ἀξίωσιν, ἀπαλγήσαντας δὲ τὰ ἴδια τοῦ κοινοῦ τῆς
σωτηρίας ἀντιλαμβάνεσθαι, καὶ μετὰ τοῦτο διεξελθών,
ὅτι τὴν κατὰ θάλατταν ἀρχὴν βεβαίως ἔχοντες οὔτε
ὑπὸ βασιλέως οὔτε ὑπὸ Λακεδαιμονίων οὔτε ὑπʼ ἄλλου 
ἀνθρώπων ἔθνους οὐδενὸς καταλυθήσονται <quote>ὧν
ἡ πίστις οὐχ ἡ παροῦσα ἦν ἀλλʼ ἡ μέλλουσα, οὐδʼ ἐν
τῇ προνοίᾳ τὸ βέβαιον ἔχουσα ἀλλʼ ἐν ταῖς ἐλπίσιν</quote>,
ἔπειτα τούτων ἐπιλαθόμενος ἀξιοῖ μὴ πιστεύειν τῇ ἐλπίδι,
ἧς ἐν τῷ ἀπόρῳ ἡ ἰσχύς. ἐναντία γὰρ δὴ ταῦτα 
ἀλλήλοις, εἴ γε δὴ τὸ μὲν λυποῦν τὴν αἴσθησιν εἶχεν
ἤδη παροῦσαν, τῆς δʼ ὠφελείας ἡ δήλωσις ἔτι ἀπῆν.
ἀλλʼ ὥσπερ ταῦτα οὐκ ἐπαινῶ οὔτε κατὰ τὸ πραγματικὸν
μέρος οὔτε κατὰ τὸ λεκτικόν, οὕτως ἐκεῖνα
τεθαύμακα ὡς νενοημένα τε ἀκριβῶς καὶ ἡρμηνευμένα 
περιττῶς καὶ συγκείμενα ἡδέως· <quote>καὶ γὰρ οἷς μὲν
αἵρεσις γεγένηται τὰ ἄλλα εὐτυχοῦσι, πολλὴ ἄνοια
πολεμῆσαι· εἰ δʼ ἀναγκαῖον ἦν ἢ εἴξαντας εὐθὺς τοῖς
πέλας ὑπακοῦσαι ἢ κινδυνεύσαντας περιγενέσθαι, ὁ
<milestone unit="reiskpage" n="931"/>φυγὼν τὸν κίνδυνον τοῦ ὑποστάντος μεμπτότερος· 
καὶ ἐγὼ μὲν ὁ αὐτός εἰμι καὶ οὐκ ἐξίσταμαι, ὑμεῖς δὲ
<pb id="p.404"/>
μεταβάλλετε, ἐπειδὴ ξυνέβη ὑμῖν πεισθῆναι μὲν ἀκεραίοις,
μεταμέλειν δὲ κακουμένοις.</quote> καὶ ἔτι ἐκεῖνα·
<quote>δουλοῖ γὰρ φρόνημα τὸ αἰφνίδιον καὶ τὸ ἀπροσδόκητον
καὶ τὸ πλείστῳ παραλόγῳ ξυμβαῖνον· <gap/> ὅμως δὲ πόλιν
μεγάλην οἰκοῦντας καὶ ἐν ἤθεσιν ἀντιπάλοις αὐτῇ
τεθραμμένους χρεὼν καὶ τὰς συμφορὰς ἐθέλειν ὑφίστασθαι
καὶ τὴν ἀξίωσιν μὴ ἀφανίζειν· ἐν ἴσῳ γὰρ οἱ
ἄνθρωποι δικαιοῦσι τῆς τε ὑπαρχούσης δόξης αἰτιᾶσθαι,
ὅστις ἂν μαλακίᾳ ἐλλείπῃ, καὶ τῆς μὴ προσηκούσης
μισεῖν τὸν θρασύτητι ὀρεγόμενον.</quote> καὶ ἔτι τὰ διεγείροντα
τὰς ψυχὰς τῶν Ἀθηναίων ἐπὶ τὸ φρόνημα τὸ
πάτριον ταυτί· <quote>τῆς τε πόλεως ὑμᾶς εἰκὸς τῷ τιμωμένῳ
ἀπὸ τοῦ ἄρχειν, ᾧ
<milestone unit="reiskpage" n="932"/> ὑπὲρ ἅπαντας ἀγάλλεσθε, βοηθεῖν 
καὶ μὴ φεύγειν τοὺς πόνους, ἢ μηδὲ τὰς τιμὰς διώκειν·
μηδὲ νομίσαι περὶ ἑνὸς μόνου, δουλείας ἀντʼ
ἐλευθερίας, ἀγωνίζεσθαι, ἀλλὰ καὶ ἀρχῆς στερήσεως
καὶ κινδύνου ὧν ἐν τῇ ἀρχῇ ἀπήχθεσθε. ἧς οὐδʼ
ἐκστῆναι ἔτι ὑμῖν ἔστιν, εἴ τις καὶ τόδε ἐν τῷ παρόντι
δεδιὼς ἀπραγμοσύνῃ ἀνδραγαθίζεται. ὡς τυραννίδα
γὰρ ἤδη ἔχετε αὐτήν, ἣν λαβεῖν μὲν ἄδικον δοκεῖ εἶναι,
ἀφεῖναι δὲ ἐπικίνδυνον</quote>, καὶ τὰ τούτοις ὅμοια, ὅσα
τάς τε ἐξαλλαγὰς τῶν ὀνομάτων καὶ τῶν σχημάτων
μετρίας ἔχει καὶ οὔτε περιέργους οὔτε δυσπαρακολουθήτους.
<pb id="p.405"/>
</p>
</div1>
<div1 type="chapter" n="48">
<p>ἐκ δὲ τῆς Ἑρμοκράτους δημηγορίας ἐπαινεῖν μὲν 
ἔχω ταῦτα τὰ κατορθώματα τοῦ συγγραφέως· <quote>ἀλλʼ οὐ
γὰρ δὴ τὴν Ἀθηναίων εὐκατηγόρητον
<milestone unit="reiskpage" n="933"/> οὖσαν πόλιν
νῦν ἥκομεν ἀποφανοῦντες ἐν εἰδόσιν, ὅσα ἀδικεῖ· πολὺ
δὲ μᾶλλον ἡμᾶς αὐτοὺς αἰτιασόμενοι, ὅτι ἔχοντες παραδείγματα 
τῶν ἐκεῖ Ἑλλήνων, ὡς ἐδουλώθησαν οὐκ
ἀμύνοντες σφίσιν αὐτοῖς, καὶ νῦν ἐφʼ ἡμᾶς τὰ αὐτὰ
παρόντα σοφίσματα, Λεοντίνων τε ξυγγενῶν κατοικίσεις
καὶ Αἰγεσταίων ξυμμάχων ἐπικουρίας, οὐ ξυστραφέντες
βουλόμεθα προθυμότερον δεῖξαι αὐτοῖς, ὅτι οὐκ Ἴωνες 
ταῦτά εἰσιν οὐδὲ Ἑλλησπόντιοι καὶ νησιῶται, οἳ δεσπότην
ἢ Μῆδον ἢ ἕνα γέ τινα ἀεὶ μεταβάλλοντες
δουλοῦνται, ἀλλὰ Δωριεῖς ἐλεύθεροι ἀπʼ αὐτονόμου
τῆς Πελοποννήσου τὴν Σικελίαν οἰκοῦντες. ἢ μένομεν,
ἕως ἂν ἕκαστοι κατὰ πόλεις ληφθῶμεν, εἰδότες ὅτι 
ταύτῃ μόνον ἁλωτοί ἐσμεν;</quote> ταῦτα γὰρ ἐν τῷ σαφεῖ
<milestone unit="reiskpage" n="934"/>καὶ καθαρῷ τῆς διαλέκτου τρόπῳ λεγόμενα προσείληφε
καὶ τὸ τάχος καὶ τὸ κάλλος καὶ τὸν τόνον καὶ
τὴν μεγαλοπρέπειαν καὶ τὴν δεινότητα, καὶ πάθους
ἐστὶν ἐναγωνίου μεστά· οἷς ἂν καὶ ἐν δικαστηρίῳ χρήσαιτό 
τις καὶ ἐν ἐκκλησίαις, καὶ φίλοις διαλεγόμενος.
καὶ ἔτι πρὸς τούτοις ἐκεῖνα· <quote>εἴ τέ τις φθονεῖ μὲν ἢ
καὶ φοβεῖται <quote>ἀμφότερα γὰρ τάδε πάσχει τὰ μείζω,</quote>
<pb id="p.406"/>
διὰ δʼ αὐτὰ τὰς Συρακόσσας κακωθῆναι μέν, ἵνα
σωφρονισθῶμεν, βούλεται, περιγενέσθαι δὲ ἕνεκα τῆς
ἑαυτοῦ ἀσφαλείας, οὐκ ἀνθρωπείας δυνάμεως βούλησιν
ἐλπίζει. οὐ γὰρ οἷόν τε ἅμα τῆς τε ἐπιθυμίας καὶ τῆς
τύχης τὸν αὐτὸν ὁμοίως ταμίαν γενέσθαι,</quote> καὶ τὰ ἐπὶ
τελευτῇ κείμενα τοῦ λόγου· <quote>δεόμεθα οὖν καὶ μαρτυρόμεθα,
εἰ μὴ πείσομεν, ὅτι ἐπιβουλευόμεθα μὲν
ὑπὸ Ἰώνων ἀεὶ πολεμίων, προδιδόμεθα δὲ ὑφʼ ὑμῶν
Δωριεῖς Δωριέων· καὶ εἰ καταστρέψονται ἡμᾶς Ἀθηναῖοι,
ταῖς μὲν ὑμετέραις γνώμαις κρατήσουσι, τῷ δʼ
αὑτῶν
<milestone unit="reiskpage" n="935"/> ὀνόματι τιμηθήσονται, καὶ τῆς νίκης οὐκ ἄλλον 
τινὰ ἆθλον ἢ τὸν τὴν νίκην παρασχόντα λήψονται.</quote>
ταῦτα μὲν δὴ καὶ τὰ παραπλήσια τούτοις καλὰ καὶ
ζήλου ἄξια ἡγοῦμαι. ἐκεῖνα δʼ οὐκ οἶδʼ ὅπως ἂν ἐπαινέσαιμι·
<quote>νῦν γὰρ εἰς τὴν Σικελίαν προφάσει μέν, ᾗ
πυνθάνεσθε, διανοίᾳ δέ, ἣν πάντες ὑπονοοῦμεν. καί
μοι δοκοῦσιν οὐ Λεοντίνους βούλεσθαι κατοικίσαι,
ἀλλʼ ἡμᾶς μᾶλλον ἐξοικίσαι.</quote> ψυχρὰ γὰρ ἡ παρονομασία
καὶ οὐ προσβάλλουσα πάθος, ἀλλʼ ἐπιτήδευσιν.
καὶ ἔτι τὰ πεπλεγμένα καὶ πολλὰς τὰς ἕλικας ἔχοντα
σχήματα ταυτί· <quote>καὶ οὐ περὶ τῆς ἐλευθερίας ἄρα οὔτε
οἵδε τῶν Ἑλλήνων οὔτε οἱ Ἕλληνες τῆς ἑαυτῶν τῷ
Μήδῳ ἀντέστησαν, περὶ δὲ τοῦ, οἳ μὲν σφίσιν ἀλλὰ
<pb id="p.407"/>
μὴ ἐκείνῳ καταδουλώσεως, οἳ δʼ ἐπὶ δεσπότου μεταβολῇ
οὐκ ἀξυνετωτέρου, κακοξυνετωτέρου δέ.</quote> καὶ ἔτι
<milestone unit="reiskpage" n="936"/>τὸ κατακορὲς τῆς μεταγωγῆς <add>τῆς</add> ἔκ τε τοῦ πληθυντικοῦ
εἰς τὸ ἑνικὸν καὶ ἐκ τοῦ περὶ προσώπων λόγου
εἰς τὸ τοῦ λέγοντος πρόσωπον· <quote>καὶ εἴ τῳ ἄρα παρέστηκε 
τὸν μὲν Συρακόσιον, ἑαυτὸν δʼ οὐ πολέμιον
εἶναι τῷ Ἀθηναίῳ καὶ δεινὸν ἡγεῖται ὑπέρ γε τῆς
ἐμῆς κινδυνεύειν, ἐνθυμηθήτω οὐ περὶ τῆς ἐμῆς μᾶλλον,
ἐν ἴσῳ δὲ καὶ τῆς ἑαυτοῦ ἅμα ἐν τῇ ἐμῇ μαχόμενος,
τοσούτῳ δὲ καὶ ἀσφαλέστερον, ὅσῳ οὐ προδιεφθαρμένου 
ἐμοῦ, ἔχων δὲ ξύμμαχον ἐμὲ καὶ οὐκ
ἔρημος ἀγωνιεῖται· τόν τε Ἀθηναῖον μὴ τὴν τοῦ Συρακοσίου
ἔχθραν κολάσασθαι.</quote> ταῦτα γὰρ καὶ μειρακιώδη
καὶ περίεργα καὶ τῶν λεγομένων αἰνιγμάτων
ἀσαφέστερα. καὶ ἐκεῖνα ἔτι πρὸς τούτοις· <quote>καὶ εἰ γνώμῃ 
ἁμάρτοι, τοῖς αὑτοῦ κακοῖς ὀλοφυρθεὶς τάχʼ ἂν ἴσως
καὶ τοῖς ἐμοῖς ἀγαθοῖς ποτε βουληθείη αὖθις φθονῆσαι·
ἀδύνατον δὲ προεμένῳ καὶ μὴ τοὺς αὐτοὺς κινδύνους
οὐ περὶ τῶν ὀνομάτων, ἀλλὰ περὶ τῶν
<milestone unit="reiskpage" n="937"/> ἔργων ἐθελήσαντι
προσλαβεῖν.</quote> οἷς ἐπιτίθησιν οὐδὲ μειρακίῳ προσῆκον 
ἐπιφώνημα· <quote>λόγῳ μὲν γὰρ τὴν ἡμετέραν δύναμιν
σῴζοι ἄν τις, ἔργῳ δὲ τὴν ἑαυτοῦ σωτηρίαν.</quote>
<pb id="p.408"/>
</p>
</div1>
<div1 type="chapter" n="49">
<p>ἔστι δὲ καὶ ἄλλα ἐν τῇ δημηγορίᾳ ταύτῃ μέμψεως
ἄξια, περὶ ὧν οὐδὲν δέομαι τὰ πλείω λέγειν· ἱκανῶς
δʼ οἴομαι καὶ διὰ τούτων φανερὸν πεποιηκέναι τὸ
προκείμενον, ὅτι τῆς Θουκυδίδου λέξεως κρατίστη μέν
ἐστιν ἡ μετρίως ἐκβεβηκυῖα τὰ συνήθη καὶ τὰς πρώτας
καὶ ἀναγκαίας ἀρετὰς φυλάσσουσα, χείρων δὲ ἡ λαμβάνουσα
πολλὴν ἐκτροπὴν ἐκ τῶν κοινῶν ὀνομάτων τε
καὶ σχημάτων εἰς τὰ ξένα καὶ βεβιασμένα καὶ ἀνακολούθητα,
δι᾽ ἣν οὐδὲ τῶν ἄλλων ἀρετῶν οὐδεμίαι τὴν
ἑαυτῶν ἐπιδείκνυνται δύναμιν. οὔτε γὰρ ἐν ταῖς ἐκκλησίαις
χρήσιμόν ἐστι τοῦτο τὸ γένος τῆς φράσεως,
ἐν αἷς ὑπὲρ εἰρήνης καὶ πολέμου καὶ νόμων εἰσφορᾶς
καὶ πολιτειῶν κόσμου καὶ τῶν ἄλλων τῶν κοινῶν καὶ
μεγάλων αἱ πόλεις βουλευσόμεναι συνέρχονται, οὔτʼ ἐν
τοῖς δικαστηρίοις, ἔνθα περὶ θανάτου καὶ φυγῆς καὶ
ἀτιμίας καὶ δεσμῶν καὶ
<milestone unit="reiskpage" n="938"/> χρημάτων ἀφαιρέσεως οἱ λόγοι 
πρὸς τοὺς ἀνειληφότας τὴν ὑπὲρ τούτων ἐξουσίαν
λέγονται <quote>αἳ λυποῦσι τὸν πολιτικὸν ὄχλον οὐκ
ὄντα τῶν τοιούτων ἀκουσμάτων ἐν ἔθει,</quote> οὔτʼ ἐν ταῖς
ἰδιωτικαῖς ὁμιλίαις, ἐν αἷς περὶ τῶν βιωτικῶν διαλεγόμεθα
πολίταις ἢ φίλοις ἢ συγγενέσιν διηγούμενοί
τι τῶν συμβεβηκότων ἑαυτοῖς ἢ συμβουλευόμενοι περί
τινος τῶν ἀναγκαίων, ἢ νουθετοῦντες ἢ παρακαλοῦντες
ἢ συνηδόμενοι τοῖς ἀγαθοῖς ἢ συναλγοῦντες τοῖς κακοῖς·
<pb id="p.409"/>
ἐῶ γὰρ λέγειν, ὅτι τῶν οὕτως διαλεγομένων οὐδὲ αἱ
μητέρες ἂν καὶ οἱ πατέρες ἀνάσχοιντο διὰ τὴν ἀηδίαν,
ἀλλʼ ὥσπερ ἀλλοεθνοῦς γλώσσης ἀκούοντες τῶν ἑρμηνευσόντων
ἂν δεηθεῖεν. ταῦτα ἔστιν ἃ περὶ τοῦ συγγραφέως
ἐπείσθην, μετὰ πάσης ἀληθείας εἰρημένα κατὰ 
τὴν ἐμὴν δύναμιν.</p>
</div1>
<div1 type="chapter" n="50">
<p>
ἀνάγκη δὲ καὶ τὰ λεγόμενα ὑπὲρ αὐτοῦ τισιν ἐξετάσαι
δι᾽ ὀλίγων, ἵνα μηδὲν παρεἱκέναι δοκῶ. ὅτι μὲν
οὖν οὔτʼ εἰς τοὺς πολιτικοὺς ἀγῶνας ἐπιτήδειός ἐστιν
οὔτʼ εἰς τὰς ὁμιλίας τὰς ἰδιωτικὰς οὗτος ὁ χαρακτήρ, 
ἅπαντες
<milestone unit="reiskpage" n="939"/> ὁμολογήσουσιν οἱ μὴ διεφθαρμένοι τὴν διάνοιαν
ἀλλʼ ἐν τῷ κατὰ φύσιν τὰς αἰσθήσεις ἔχοντες.
ἐπιχειροῦσι δέ τινες οὐκ ἄδοξοι σοφισταὶ λέγειν, ὅτι
τοῖς μὲν πρὸς τὰς ὀχλικὰς ἐντεύξεις παρεσκευασμένοις
καὶ τὰ δίκαια λέγουσιν οὐκ ἔστιν ἐπιτήδειος οὗτος ὁ 
χαρακτήρ, τοῖς δὲ τὰς ἱστορικὰς πραγματείας ἐκφέρουσιν,
αἷς μεγαλοπρεπείας τε δεῖ καὶ σεμνολογίας καὶ
καταπλήξεως, παντὸς μάλιστα προσήκει ταύτην ἀσκεῖν
τὴν φράσιν τὴν γλωττηματικήν τε καὶ ἀπηρχαιωμένην
καὶ τροπικὴν καὶ ἐξηλλαγμένην τῶν ἐν ἔθει σχημάτων 
ἐπὶ τὸ ξένον καὶ περιττόν. οὐ γὰρ ἀγοραίοις ἀνθρώποις
οὐδʼ ἐπιδιφρίοις ἢ χειροτέχναις οὐδὲ τοῖς ἄλλοις
οἳ μὴ μετέσχον ἀγωγῆς ἐλευθερίου ταύτας κατασκευάζεσθαι
τὰς γραφάς, ἀλλʼ ἀνδράσι διὰ τῶν ἐγκυκλίων
μαθημάτων ἐπὶ ῥητορικήν τε <add>καὶ</add> φιλοσοφίαν ἐληλυθόσιν, 
οἷς οὐδὲν φανήσεται τούτων ξένον. ἤδη δέ
<pb id="p.410"/>
τινες ἐπεχείρησαν λέγειν, ὡς οὐ τῶν μεθʼ ἑαυτὸν ἐσομένων
στοχαζόμενος ὁ συγγραφεὺς οὕτως ἔγραψε τὰς
ἱστορίας, ἀλλὰ τῶν καθʼ ἑαυτὸν ὄντων,
<milestone unit="reiskpage" n="940"/> οἷς ἦν ἡ διάλεκτος 
χρήσιμος οὗτος ὁ χαρακτὴρ οὔτʼ εἰς τοὺς
συμβουλευτικοὺς <add>οὔτʼ εἰς τοὺς δικανικοὺς</add> ἀγῶνας, ἐν
οἷς οἵ τʼ ἐκκλησιάζοντες καὶ οἱ δικάζοντες, οὐχ οἵους
ὁ Θουκυδίδης ὑπέθετο, συνέρχονται.
</p>
</div1>
<div1 type="chapter" n="51">
<p>πρὸς μὲν οὖν τοὺς οἰομένους μόνων εἶναι τῶν
εὐπαιδεύτων ἀναγνῶναί τε καὶ συνεἷναι τὴν Θουκυδίδου
διάλεκτον ταῦτα λέγειν ἔχω, ὅτι τὸ τοῦ πράγματος
ἀναγκαῖόν τε καὶ χρήσιμον ἅπασιν <quote>οὐδὲν γὰρ
<add>ἂν</add> ἀναγκαιότερον γένοιτο οὐδὲ πολυωφελέστερον</quote>
ἀναιροῦσιν ἐκ τοῦ κοινοῦ βίου, ὀλίγων παντάπασιν
ἀνθρώπων οὕτω ποιοῦντες, ὥσπερ ἐν ταῖς ὀλιγαρχουμέναις
ἢ τυραννουμέναις πόλεσιν· εὐαρίθμητοι γάρ
τινές εἰσιν οἷοι πάντα τὰ Θουκυδίδου συμβαλεῖν, καὶ
οὐδʼ οὗτοι χωρὶς ἐξηγήσεως γραμματικῆς ἔνια. πρὸς
δὲ τοὺς ἐπὶ τὸν ἀρχαῖον βίον ἀναφέροντας τὴν Θουκυδίδου
<milestone unit="reiskpage" n="941"/>
διάλεκτον ὡς δὴ τοῖς τότε ἀνθρώποις οὖσαν
συνήθη, βραχὺς ἀπόχρη μοι λόγος καὶ σαφής, ὅτι πολλῶν
γενομένων Ἀθήνησι κατὰ τὸν Πελοποννησιακὸν
πόλεμον ῥητόρων τε καὶ φιλοσόφων οὐδεὶς αὐτῶν
κέχρηται ταύτῃ τῇ διαλέκτῳ, οὔθʼ οἱ περὶ Ἀνδοκίδην
καὶ Ἀντιφῶντα καὶ Λυσίαν ῥήτορες οὔθʼ οἱ περὶ Κριτίαν
καὶ Ἀντισθένη καὶ Ξενοφῶντα Σωκρατικοί. ἐκ
<pb id="p.411"/>
δὴ τούτων ἁπάντων δῆλός ἐστιν ἁνὴρ πρῶτος ἐπιτετηδευκὼς
ταύτην τὴν ἑρμηνείαν, ἵνα διαλλάξῃ τοὺς
ἄλλους συγγραφεῖς. ὅταν μὲν οὖν τεταμιευμένως αὐτῇ
χρήσηται καὶ μετρίως, θαυμαστός ἐστι καὶ οὐδενὶ
συγκριτὸς <del>οὐδʼ</del> ἑτέρῳ· ὅταν δὲ κατακόρως καὶ ἀπειροκάλως, 
μήτε τοὺς καιροὺς διορίζων μήτε τὴν ποσότητα
ὁρῶν, μεμπτός. ἐγὼ δὲ οὔτε αὐχμηρὰν καὶ ἀκόσμητον
καὶ ἰδιωτικὴν τὴν ἱστορικὴν εἶναι πραγματείαν
<milestone unit="reiskpage" n="942"/> ἀξιώσαιμʼ
ἄν, ἀλλʼ ἔχουσάν τι καὶ ποιητικόν· οὔτε παντάπασι
ποιητικήν, ἀλλʼ ἐπʼ ὀλίγον ἐκβεβηκυῖαν τῆς ἐν 
ἔθει· ἀνιαρὸν γὰρ ὁ κόρος καὶ τῶν πάνυ ἡδέων, ἡ δὲ
συμμετρία πανταχῇ χρήσιμον.
</p>
</div1>
<div1 type="chapter" n="52">
<p>εἷς ἔτι μοι καταλείπεται λόγος <add>ὁ</add> περὶ τῶν 
μιμησαμένων τὸν ἄνδρα ῥητόρων τε καὶ συγγραφέων,
<add>ἀναγκαῖος μὲν ὤν</add>, ὥσπέρ τις καὶ ἄλλος, εἰς τὴν 
συντέλειαν τῆς ὑποθέσεως, ὄκνον δέ τινα καὶ πολλὴν
εὐλάβειαν ἡμῖν παρέχων, μή τινα παράσχωμεν ἀφορμὴν
διαβολῆς τοῖς πάντα συκοφαντεῖν εἰωθόσιν ἀλλοτρίαν
τῆς ἐπιεικείας, ᾗ κεχρήμεθα καὶ περὶ τοὺς λόγους καὶ
περὶ τὰ ἤθη· οἷς τάχα βάσκανόν τι καὶ κακόηθες 
πρᾶγμα δόξομεν, εἰ τοὺς μὴ καλῶς τῇ μιμήσει χρησαμένους
παράγομεν καὶ παρεχόμεθα τὰς γραφὰς
αὐτῶν, ἐφʼ αἷς μέγιστον ἐφρόνουν ἐκεῖνοι καὶ διʼ ἃς
<milestone unit="reiskpage" n="943"/>πλούτους τε μεγάλους ἐκτήσαντο καὶ δόξης λαμπρᾶς
<pb id="p.412"/>
κατηξιώθησαν. ἵνα δὲ μηδεμία ὑποψία καθʼ ἡμῶν
τοιαύτη γένηται, τὸ μὲν ἐπιτιμᾶν τισι καὶ μεμνῆσθαι
τῶν ἡμαρτημένων αὐτοῖς ἐάσομεν· περὶ δὲ τῶν κατορθωσάντων
ἐν τῇ μιμήσει μικρὰ προσθέντες ἔτι καταπαύσομεν
αὐτοῦ τὸν λόγον. συγγραφέων μὲν οὖν ἀρχαίων,
ὅσα κἀμὲ εἰδέναι, Θουκυδίδου μιμητὴς <add>οὐδεὶς</add>
ἐγένετο κατὰ ταῦτά γε, καθʼ ἃ δοκεῖ μάλιστα τῶν
ἄλλων διαφέρειν, κατὰ τὴν γλωσσηματικὴν καὶ ἀπηρχαιωμένην
καὶ ποιητικὴν καὶ ξένην λέξιν, καὶ κατὰ
τὰς ὑπερβατοὺς καὶ πολυπλόκους καὶ ἐξ ἀποκοπῆς
πολλὰ σημαίνειν πράγματα βουλομένας καὶ διὰ μακροῦ
τὰς ἀποδόσεις λαμβανούσας νοήσεις, καὶ ἔτι πρὸς τούτοις
κατὰ τοὺς σκαιοὺς καὶ πεπλανημένους ἐκ τῆς
κατὰ φύσιν συζυγίας καὶ οὐδʼ ἐν ἁπάσῃ ποιητικῇ
χώραν ἔχοντας σχηματισμούς, ἐξ ὧν ἡ πάντα
<milestone unit="reiskpage" n="944"/> λυμαινομένη 
τὰ καλὰ καὶ σκότον παρέχουσα ταῖς ἀρεταῖς
ἀσάφεια παρῆλθεν εἰς τοὺς λόγους.
</p>
</div1>
<div1 type="chapter" n="53">
<p>ῥητόρων δὲ Δημοσθένης μόνος, ὥσπερ τῶν ἄλλων
ὅσοι μέγα τι καὶ λαμπρὸν ἔδοξαν ποιεῖν ἐν λόγοις,
οὕτω καὶ Θουκυδίδου ζηλωτὴς ἐγένετο κατὰ πολλὰ καὶ
προσέθηκε τοῖς πολιτικοῖς λόγοις παρʼ ἐκείνου λαβών,
ἃς οὔτε Ἀντιφῶν οὔτε Λυσίας οὔτε Ἰσοκράτης οἱ πρωτεύσαντες
τῶν τότε ῥητόρων ἔσχον ἀρετάς, τὰ τάχη
λέγω καὶ τὰς συστροφὰς καὶ τοὺς τόνους καὶ τὸ πικρὸν
καὶ τὸ στριφνὸν καὶ τὴν ἐξεγείρουσαν τὰ πάθη δεινότητα·
τὸ δὲ κατάγλωσσον τῆς λέξεως καὶ ξένον καὶ
<pb id="p.413"/>
ποιητικὸν οὐχ ἡγησάμενος ἐπιτήδεια τοῖς ἀληθινοῖς
ἀγῶσι παρέλιπε, καὶ οὐδὲ τῶν σχημάτων τὸ πεπλανημένον
ἐκ τῆς κατὰ φύσιν ἀκολουθίας καὶ τὸ σολοικοφανὲς
ἠγάπησεν, ἀλλʼ ἐν τοῖς συνήθεσιν ἔμεινε, ταῖς
μεταβολαῖς καὶ τῇ ποικιλίᾳ καὶ τῷ μηδὲν ἁπλῶς ἀσχημάτιστον 
ἐκφέρειν νόημα κοσμῶν τὴν φράσιν. τὰς δὲ
πολυπλόκους νοήσεις καὶ πολλὰ δηλούσας ἐν ὀλίγοις
<milestone unit="reiskpage" n="945"/>καὶ διὰ μακροῦ κομιζομένας τὴν ἀκολουθίαν καὶ ἐκ
παραδόξου τὰ ἐνθυμήματα φερούσας ἐζήλωσέν τε καὶ
προσέθηκε τοῖς τε δημηγορικοῖς καὶ τοῖς δικανικοῖς 
λόγοις, ἧττον μὲν ἐπὶ τῶν ἰδιωτικῶν, δαψιλέστερον
δὲ ἐπὶ τῶν δημοσίων ἀγώνων.
</p>
</div1>
<div1 type="chapter" n="54">
<p>θήσω δʼ ἐξ ἀμφοτέρων παραδείγματα, πολλῶν ὄντων 
ὀλίγα καὶ τοῖς ἀνεγνωκόσι τὸν ἄνδρα ἀρκοῦντα.
ἔστι δή τις αὐτῷ δημηγορία τὴν μὲν ὑπόθεσιν ἔχουσα 
περὶ τοῦ πρὸς βασιλέα πολέμου, παρακαλοῦσα δὲ τοὺς
Ἀθηναίους μὴ προχείρως αὐτὸν ἄρασθαι, ὡς οὔτε τῆς
οἰκείας αὐτῶν δυνάμεως ἀξιομάχου πρὸς τὴν τοῦ βασιλέως
ὑπαρχούσης οὔτε τῆς συμμαχικῆς πιστῶς καὶ
βεβαίως τῶν κινδύνων ἀντιληψομένης· παρακαλεῖ τε 
αὐτοὺς παρασκευασαμένους τὴν ἑαυτῶν δύναμιν φανεροὺς
εἶναι τοῖς Ἕλλησιν, ὅτι τὸν ὑπὲρ τῆς ἁπάντων
ἐλευθερίας κίνδυνον ὑπομενοῦσιν, ἐάν τις ἐπʼ αὐτοὺς
ἴῃ· πρὸ δὲ τοῦ παρασκευάσασθαι πρέσβεις οὐκ ἐᾷ πρὸς
τοὺς Ἕλληνας ἀποστέλλειν τοὺς καλέσοντας αὐτοὺς ἐπὶ 
τὸν πόλεμον,
<milestone unit="reiskpage" n="946"/> ὡς οὐχ ὑπακουσομένους. τοῦτο λαβὼν
τὸ νόημα κατεσκεύακέν τε καὶ ἐσχημάτικεν οὕτως·
<pb id="p.414"/>
<quote>τότε δέ, ἐὰν ἄρα ἃ νῦν οἰόμεθα ἡμεῖς πράττητε, οὐδεὶς
δήπου τῶν πάντων Ἑλλήνων τηλικοῦτον ἐφʼ ἑαυτῷ
φρονεῖ, ὅστις ὁρῶν χιλίους ἱππέας, ὁπλίτας δὲ ὅσους
ἂν ἐθέλῃ τις, ναῦς δὲ τριακοσίας οὐχ ἥξει καὶ δεήσεται,
μετὰ τούτων ἀσφαλέστατʼ ἂν ἡγούμενος σωθῆναι·
οὐκοῦν ἐκ μὲν τοῦ καλεῖν ἤδη τὸ δεῖσθαι κἂν μὴ τύχητε
ἐφαμαρτεῖν, ἐκ δὲ τοῦ μετὰ τοῦ παρασκευάσασθαι τὰ
ὑμέτερα αὐτῶν ἐπισχεῖν δεομένους σῴζειν καὶ εὖ εἰδέναι
πάντας ἥξοντας ἔστι.</quote> ταῦτα ἐξήλλακται μὲν ἐκ τῆς
πολιτικῆς καὶ συνήθους τοῖς πολλοῖς ἀπαγγελίας, καὶ
κρείττονά ἐστιν ἢ κατὰ τὸν ἰδιώτην· οὐ μὴν ἐσκότισταί
γε οὐδὲ ἀσαφῆ γέγονεν ὥστε ἐξηγήσεως δεῖσθαι. ἀρξάμενός
τε ὑπὲρ τῆς παρασκευῆς λέγειν ταῦτα ἐπιτίθησιν·
<milestone unit="reiskpage" n="947"/>
<quote>ἔστι δὲ πρῶτον τῆς παρασκευῆς, ὦ ἄνδρες Ἀθηναῖοι,
καὶ μέγιστον, οὕτω διακεῖσθαι τὰς γνώμας ὑμᾶς, ὡς
ἕκαστον ἑκόντα προθύμως ὅ τι ἂν δέῃ ποιήσοντα.
ὁρᾶτε γάρ, ὦ ἄνδρες Ἀθηναῖοι, ὅτι ὅσα μὲν πώποτε
ἐβουλήθητε καὶ μετὰ ταῦτα τὸ πράττειν αὐτὸς ἕκαστος
<pb id="p.415"/>
ἑαυτῷ προσήκειν ἡγήσατο, οὐδὲν πώποτε ὑμᾶς ἐξέφυγεν·
ὅσα δʼ ἐβουλήθητε μέν, μετὰ ταῦτα δὲ ἀπεβλέψατε
εἰς ἀλλήλους, ὡς αὐτὸς μὲν οὐ ποιήσων, τὸν
δὲ πλησίον τὰ δέοντα πράξοντα, οὐδὲν πώποτε ὑμῖν
ἐγένετο.</quote> καὶ γὰρ ἐνταῦθα πέπλεκται μὲν ἡ διάνοια 
πολυπλόκως, λέλεκται δʼ ἐκ τῆς κοινότητος εἰς τὴν
ἀσυνήθη φράσιν ἐκβεβηκότα, φυλάττεται δὲ τὸ περιττὸν
αὐτῶν ἐν τῷ σαφεῖ. ἐν δὲ τῇ μεγίστῃ τῶν κατὰ
Φιλίππου δημηγοριῶν καὶ τὴν ἀρχὴν εὐθὺς οὕτως
κατεσκεύακεν· <quote>πολλῶν, ὦ ἄνδρες Ἀθηναῖοι, λόγων 
γιγνομένων ὀλίγου δεῖν καθʼ ἑκάστην ἐκκλησίαν, περὶ
<milestone unit="reiskpage" n="948"/>ὧν Φίλιππος ἀφʼ οὗ τὴν εἰρήνην ἐποιήσατο οὐ μόνον
ὑμᾶς, ἀλλὰ καὶ τοὺς ἄλλους ἀδικεῖ· καὶ πάντων οἷδʼ
ὅτι φησάντων γʼ ἄν, εἰ μὴ καὶ ποιοῦσι τοῦτο, καὶ λέγειν
καὶ πράττειν, ὅπως ἐκεῖνος παύσεται τῆς ὕβρεως 
καὶ δίκην δώσει, εἰς τοῦτο ὑπηγμένα πάντα τὰ πράγματα
καὶ προεἱμένα ὁρῶ, ὥστε δέδοικα μὴ βλάσφημον
μὲν εἰπεῖν, ἀληθὲς δέ· εἰ καὶ λέγειν ἅπαντες ἐβούλονθʼ
οἱ παριόντες καὶ χειροτονεῖν ὑμεῖς ἐξ ὧν ὡς φαυλότατα
ἔμελλε τὰ πράγματα ἕξειν, οὐκ ἂν ἡγοῦμαι δύνασθαι 
χεῖρον ἢ νῦν διατεθῆναι.</quote> ὅμοια δὲ τούτοις
ἐστὶ κἀκεῖνα· <quote>εἶτʼ οἴεσθε, εἰ μὲν αὐτὸν μηδὲν ἐποίησαν
<pb id="p.416"/>
κακόν, μὴ παθεῖν δὲ φυλάξαιντο ἴσως, τούτους μὲν
ἐξαπατᾶν αἱρεῖσθαι μᾶλλον ἢ προλέγοντα βιάζεσθαι,
ὑμῖν δʼ ἐκ προρρήσεως πολεμήσειν, καὶ ταῦθʼ ἕως ἂν
<add>ἑκόντες</add> ἐξαπατᾶσθε;</quote>
</p>
<p>ἐν δὲ τῷ κρατίστῳ τῶν
<milestone unit="reiskpage" n="949"/> δικανικῶν, 
τῷ περὶ τοῦ στεφάνου γραφέντι λόγῳ τῆς
Φιλίππου δεινότητος, ᾗ κατεστρατηγήκει τὰς πόλεις,
μνησθεὶς οὕτω τὴν διάνοιαν ἐσχημάτικεν· <quote>καὶ οὐκέτι
προστίθημι, ὅτι τῆς μὲν ὠμότητος, ἣν ἐν οἷς καθάπαξ
τινῶν κατέστη κύριος ὁ Φίλιππος ἔστιν ἰδεῖν, ἑτέροις
πειραθῆναι συνέβη, τῆς δὲ φιλανθρωπίας, ἣν τὰ λοιπὰ
τῶν πραγμάτων ἐκεῖνος περιβαλλόμενος πρὸς ὑμᾶς
ἐπλάττετο, ὑμεῖς καλῶς ποιοῦντες τοὺς καρποὺς ἐκομίσασθε.</quote>
καὶ ἐν οἷς τοὺς προδιδόντας τῷ Φιλίππῳ
τὰ πράγματα πάντων αἰτίους ἀποφαίνει τῶν συμβεβηκότων
τοῖς Ἕλλησι κακῶν, κατὰ λέξιν οὕτως γράφει·
<quote>καίτοι νὴ τὸν Ἡρακλέα καὶ πάντας θεούς, εἴ γʼ ἐπʼ
ἀληθείας δέοι σκοπεῖσθαι ἢ τὸ καταψεύδεσθαι καὶ διʼ ἔχθραν τι λέγειν ἀνελόντας ἐκ μέσου, τίνες ὡς ἀληθῶς
ἦσαν οἷς ἂν εἰκότως καὶ δικαίως τὴν τῶν γεγενημένων
αἰτίαν ἐπὶ τὴν κεφαλὴν ἀναθεῖεν ἅπαντες, τοὺς ὁμοίους
<pb id="p.417"/>
τούτῳ
<milestone unit="reiskpage" n="950"/> παρʼ ἑκάστῃ τῶν πόλεων εὕροιτʼ ἄν, οὐχὶ τοὺς
ἐμοί· οἳ ὅτʼ ἦν ἀσθενῆ τὰ Φιλίππου πράγματα καὶ
κομιδῇ μικρά, πολλάκι προλεγόντων ἡμῶν καὶ παρακαλούντων
καὶ διδασκόντων <add>τὰ βέλτιστα, τῆς ἰδίας
ἕνεκʼ αἰσχροκερδείας</add> τὰ κοινῇ συμφέροντα προἵεντο, 
τοὺς ὑπάρχοντας ἑκάστοις πολίτας ἐξαπατῶντες καὶ
διαφθείροντες, ἕως δούλους ἐποίησαν.</quote>
</p>
</div1>
<div1 type="chapter" n="55">
<p>
μυρία παραδείγματα φέρειν δυναίμην ἂν ἐκ τῶν
τοῦ Δημοσθένους λόγων τῶν τε δημηγορικῶν καὶ τῶν
δικανικῶν, ἃ παρὰ τὸν Θουκυδίδου κατεσκεύασται 
χαρακτῆρα τὸν ἐν τῇ κοινῇ καὶ συνήθει διαλέκτῳ τὴν
ἐξαλλαγὴν ἔχοντα. ἀλλʼ ἵνα μὴ μακρότερος τοῦ δέοντος
ὁ λόγος γένοιτό μοι, τούτοις ἀρκεσθεὶς ἱκανοῖς
οὖσι βεβαιῶσαι τὸ προκείμενον οὐκ ἂν ὀκνήσαιμι τοῖς
ἀσκοῦσι τοὺς πολιτικοὺς λόγους ὑποτίθεσθαι τοῖς γε δὴ 
τὰς κρίσεις ἀδιαστρόφους ἔτι φυλάσσουσι, Δημοσθένει
συμβούλῳ χρησαμένους, ὃν ἁπάντων ῥητόρων κράτιστον
γεγενῆσθαι πειθόμεθα, ταύτας μιμεῖσθαι τὰς κατασκευάς,
ἐν αἷς
<milestone unit="reiskpage" n="951"/> ἥ τε βραχύτης καὶ ἡ δεινότης καὶ ἡ
ἰσχὺς καὶ ὁ τόνος καὶ ἡ μεγαλοπρέπεια καὶ αἱ συγγενεῖς 
ταύταις ἀρεταὶ πᾶσιν ἀνθρώποις εἰσὶ φανεραί·
τὰς δὲ αἰνιγματώδεις καὶ δυσκαταμαθήτους καὶ γραμματικῶν
ἐξηγήσεων δεομένας καὶ πολὺ τὸ βεβασανισμένον
καὶ τὸ σολοικοφανὲς ἐν τοῖς σχηματισμοῖς ἐχούσας
μήτε θαυμάζειν μήτε μιμεῖσθαι. ἵνα δὲ συνελὼν εἴπω, 
<pb id="p.418"/>
ἀμφότερα μὲν ἐπʼ ἴσης ζηλωτὰ εἶναι, τά τε μὴ σαφῶς
εἰρημένα ὑπὸ τοῦ συγγραφέως καὶ τὰ προσειληφότα
σὺν ταῖς ἄλλαις ἀρεταῖς τὴν σαφήνειαν, οὐκ ἔχει λόγον·
ἀνάγκη δὲ ὁμολογεῖν κρείττονα τῶν ἀτελεστέρων εἶναι
τὰ τελειότερα καὶ τῶν ἀφανεστέρων τά γʼ ἐμφανέστερα.
τί οὖν μαθόντες ἅπασαν τὴν διάλεκτον τοῦ συγγραφέως
ἐπαινοῦμεν καὶ βιαζόμεθα λέγειν, ὅτι τοῖς καθʼ ἑαυτὸν
οὖσιν ἀνθρώποις αὐτὰ ὁ Θουκυδίδης ἔγραψε συνήθη
πᾶσι καὶ γνώριμα ὄντα, ἡμῶν δὲ λόγος αὐτῷ τῶν
<milestone unit="reiskpage" n="952"/>
ὕστερον ἐσομένων οὐκ ἦν, οἳ δʼ ἐκβάλλομεν ἐκ τῶν 
δικαστηρίων καὶ τῶν ἐκκλησιῶν ἅπασαν τὴν Θουκυδίδου
λέξιν ὡς ἄχρηστον, ἀλλʼ οὐχ ὁμολογοῦμεν τὸ
διηγηματικὸν μέρος αὐτῆς πλὴν ὀλίγων πάνυ θαυμαστῶς
ἔχειν καὶ εἰς πάσας εἶναι τὰς χρείας εὔθετον,
τὸ δὲ δημηγορικὸν οὐχ ἅπαν εἰς μίμησιν ἐπιτήδειον
εἶναι, ἀλλʼ ὅσον ἐστὶν αὐτοῦ μέρος γνωσθῆναι μὲν
ἅπασιν ἀνθρώποις εὔπορον, κατασκευασθῆναι δʼ οὐχ
ἅπασι δυνατόν;
τούτων ἡδίω μὲν εἶχόν σοι περὶ Θουκυδίδου γράφειν,
ὦ βέλτιστε Κόιντε Αἴλιε Τουβέρων, οὐ μὴν ἀληθέστερα.
</p>
</div1>
</body>
</text>
</TEI.2>
